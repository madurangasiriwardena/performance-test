<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=ab1111137</link>
    <topic>පොඩි ළමයි දන්නවා එයාලට ආදරේ කවුද කියලා</topic>
    <author>චන්දන බණ්ඩාර</author>
    <content>ජනපති කියයි17 වැනි සාර්ක් රාජ්‍ය නායක සමුළුවට සහභාගිවීමට ගිය බදාදා දිනයේ ජනාධිපතිතුමා මෙරටින් පිටත්ව ගියේය. මෙවර සාර්ක් රාජ්‍ය නායක සමුළුව තෙවැනි වරටත් මාලදිවයින් රාජ්‍යයේදී පැවැත්විණි. ඉන්දීය අගමැති ආචාර්ය මන්මෝහන් සිං, පාකිස්ථාන ජනාධිපති යූසුෆ් රාසා ගිලානි, ඇතුළුව සාර්ක් රටවල් අටට අයත් රාජ්‍ය නායකයෝ එම සමුළුවට එක්ව සිටියහ.එම සමුළුව අතරතුර ශ්‍රී ලංකා ජනාධිපතිතුමා ඉන්දීය අගමැති මන්මෝහන් සිං සහ පාකිස්තානු ජනාධිපති යූසුෆ් රාසා ගිලානි, නේපාල අගමැති බාබුරාම් භට්ටාරි සහ ඇෆ්ගනිස්ථාන ජනාධිපති හමීඩ් කර්සායි සමඟ සාකච්ඡා පැවැත්වූහ.ජනාධිපතිතුමා නේපාල අගමැතිවරයා සමඟ කළ සාකච්ඡාවේදී තීරණය කෙරුණේ කුස්නාරා, ලුම්බිණි, සාරානාත් සහ බුද්ධගයා යන සිද්ධස්ථාන ප්‍රතිසංස්කරණයට දෙරට නියෝජනය කරමින් කමිටුවක් පත්කිරීමටය.නේපාලය වෙත නැවත ගුවන් සේවා ආරම්භ කිරීම පිළිබඳව ද එහිදී සාකච්ඡා කෙරිණි. මේ පිළිබඳව සාකච්ඡා කිරීමට නේපාල අගමැතිවරයා ශ්‍රී ලංකාවට පැමිණීමට ද නියමිතය.ගිය සතියේදී ආණ්ඩු පක්ෂ මන්ත්‍රී කණ්ඩායම් රැස්වීම පැවැත්විණි. එම රැස්වීමට පොලිස්පතිවරයා ද කැඳවා තිබිණි. ඒ විශේෂ කරුණු පැහැදිලි කිරීමක් කිරීමටය. පොලිස්පතිවරයා ආණ්ඩු පක්ෂ මන්ත්‍රීවරුන්ට පැහැදිලි කළේ ඇමැති ආරක්ෂක අංශ නිලධාරීන්ට නිල ඇඳුම් ඇඳීමට සිදුවූ හේතුවයි. එහෙත් මැති ඇමැතිවරු කියා සිටියේ තම ඇමැති ආරක්ෂකයන්ට නිල ඇඳුම් ඇඳීමට සිදුවීම නිසා ගැටලු රැසක් මතු වී ඇති බවයි.එහිදී මුලින්ම අදහස් ප්‍රකාශ කළේ විශේෂඥ වෛද්‍ය, මන්ත්‍රිනි සුදර්ශනි ප්‍රනාන්දුපුල්ලේය. “අපේ ඇමැති ආරක්ෂක අංශ නිලධාරීන් සමහරු උසස් නිලධාරීන් හඳුනන්නේ නැහැ. ඒ නිසා නිල ඇඳුම් ඇඳගත් නිලධාරීන්ට විවිධ උසස් නිලධාරීන් නියෝග නිකුත් කරනවා. එහෙම වුණාම ඒ උසස් පොලිස් නිලධාරියාත්, අපේ ඇමැති ආරක්ෂක නිලධාරීන් වගේම ප්‍රභූවරයාත් අපහසුතාවට පත් වෙනවා.” මන්ත්‍රිනි සුදර්ශනී ප්‍රනාන්දුපුල්ලේ කීවාය.ඒ සමඟම නැඟී සිටියේ බුද්ධ ශාසන නියෝජ්‍ය ඇමැති එම්. කේ. ඩී. එස්. ගුණවර්ධනයි. “අපි ළඟ ඉන්න ආරක්ෂක අංශ නිලධාරීන් අපේ හිතවත් අය. මේ හැම මැති ඇමැති කෙනෙක්ගේ ඇමැති ආරක්ෂක නිලධාරීන් හැමෝම එහෙමයි. ඒ අය අපට තියෙන හිතවත්කම නිසා අපේ කණ්ණාඩිය, පොත් ටික අරගෙන යනවා.ඒ අපට තියෙන හිතවත්කමට. නිල ඇඳුම් ඇඳ ගත්තාම ඒක කරන්ඩ බැහැ. සමහර මන්ත්‍රීවරියන්ගේ හෑන්ඩ් බෑග් එක පවා ඒ නිලධාරීන් ගෙන යනවා.” නියෝජ්‍ය ඇමැති එම්. කේ. ඩී. එස්. ගුණවර්ධන කියා සිටියේය.ඒ සමඟම නැගී සිටියේ ඇමැතිනී සුමේධා ජී. ජයසේනයි. “ඇමැතිතුමා අපේ හෑන්ඩ් බෑග් එක ගෙනියන්නේ අපි. අපි ඒක ගෙනියන්න ඇමැති ආරක්ෂකයන්ට දෙන්නෙ නැහැ.” ඇමැතිනී සුමේධා කීවාය.එම මන්ත්‍රීවරියන් ද කීවේ නියෝජ්‍ය ඇමැතිතුමා එහෙම කියන්ඩ එපා අපි එහෙම කරන්නෙ නැහැ කියාය.ඉන් අනතුරුව පොලිස්පතිවරයා කීවේ ඇමැති ආරක්ෂක නිලධාරින්ගේ නිල ඇඳුම් ඇඳීමේ ප්‍රශ්නයට විසඳුමක් හැකි ඉක්මනට ලබාදීමට කටයුතු කෙරෙනු ඇති බවය.පසුගිය දිනවල තරමක් රෝගී තත්ත්වයෙන් පසුවූ බස්නාහිර පළාත් ආණ්ඩුකාර අලවි මවුලානාගේ සුවදුක් විමසා බැලීමට ගිය සතියේ ජනාධිපතිතුමා ගියේය.ඒ ආණ්ඩුකාරවරයාගේ නුගේගොඩ මල්වත්ත පාරේ පිහිටි නිවෙසටය. ජනාධිපතිතුමා එම නිවෙසට යාමට පෙර දෙහිවල ගල්කිස්ස මහනගර සභාවේ නගරාධිපති ධනසිරි අමරතුංග ද එම ස්ථානයට කැඳවා තිබිණි.මුලින්ම නගරාධිපති ධනසිරි අමරතුංග ආණ්ඩුකාරවරයාගේ නිවෙසට ගියේය. ඒ සමඟම ජනාධිපතිතුමා ආණ්ඩුකාරවරයාගේ නිවෙසට ආවේය. “ආ නගරාධිපතිතුමා කලින්ම ඇවිල්ලා නේද” ජනාධිපතිතුමා විමසා සිටියේය. අලවි මවුලානා ආණ්ඩුකාරවරයාගේ පවුලේ උදවිය කීවේ ආණ්ඩුකාරවරයා රෝහලේ සිට ගෙදර ආවේ දැන් බවයි.”මම අසනීප වෙලා ඉන්නකොට ඔබතුමා කීසැරයක් බලන්න ආවාද කියලා මට මතක නැහැ. ඇත්තටම මං ශ්‍රී.ල.නි.ප.යේ පැරැණිම සාමාජිකයෙක්. අද මං ජීවත්වෙලා ඉන්නේ ඔබතුමා නිසයි.ඔබතුමා හැම වෙලාවෙම මං ගැන සොයා බැලුවා. ඒ නිසයි මං අද ඉන්නේ. ඒ නිසා මගේ ජීවිතයේ අයිතිය ඔබතුමාටයි” ආණ්ඩුකාර අලවි මවුලානා ජනාධිපතිතුමාට ස්තුති කරමින් කීවේය.”ජනාධිපතිතුමනි අපට හොඳ නගරාධිපතිවරයෙක් ලැබිලා තිබෙනවා. ධනසිරිට මුස්ලිම් අය ආදරෙයි.මේ සැරේ නගර සභාවට මුස්ලිම් සහෝදරවරු දෙදෙනෙක් තේරී පත්වෙලා ඉන්නවා. මුස්ලිම් වැඩිදෙනා මනාපය දුන්නේ ධනසිරිට. ඒ අයට ඕනෑ වෙලා තිබුණේ විශ්වාසවන්ත නායකයෙක්. ඒ නායකත්වය ධනසිරි දෙහිවලට දෙනවා” අලවි මවුලානා ජනාධිපතිතුමාට කියා සිටියේය.”මං ඒ ගැන දන්නවා. ඡන්දය වෙලාවේ එක එක මත සමහරු ගෙන ගියා. ඒත් මං ඒවා ගණන් නොගත්තේ ඇත්ත දන්න නිසයි.” ජනාධිපතිතුමා කියා සිටියේය.”අනික මං ඒ වෙලාවේ ධනසිරිට කිව්වේ ගෙයින් ගෙට යන්ඩ කියලා. ඒ නිසයි දෙහිවල දිනුවේ. මං දැන් දෙහිවලට වැඩ කරන්න මුදල් අවශ්‍ය තරම් දෙනවා. එයාට තියෙන්නේ වැඩ කරන්න” ජනාධිපතිතුමා කියා සිටියේය.මේ කතාබහ අතරතුර ආණ්ඩුකාර අලවි මවුලානාගේ දරුවන්ගේ සහ ඥාතීන්ගේ කුඩා දරු දැරියෝ ජනාධිපතිතුමා අසළට පැමිණ ජනාධිපතිතුමා සමඟ ඡායාරූප ගැනීමට අවශ්‍ය බව කීහ. ජනාධිපතිතුමා ඒ සඳහා ද අවස්ථාව ලබාදුන්නේය. මේ අතරතුර අලවි මවුලානාගේ පුතාගේ මාස හයක් පමණ වූ කුඩා දරුවා ඒ වෙන විට සිටියේ හඬමිනි.ඒ සමඟම ජනාධිපතිතුමා එම දරුවා වඩාගෙන සුරතල් කළේය. ඒ සමඟම දරුවාගේ හැ¼ඩීම ද නතර විය. එය දුටු කවුරුත් කීවේ කුඩා දරුවන්ටත් ජනාධිපතිතුමා කාරුණික බව වැටහෙන බවය.”සර් සාමාන්‍යයෙන් සර්ගේ වගේ උඩු රැවුලක් තියෙන අයට දරුවෝ බයයිනේ.ඒත් මේ දරුවා හඬන එක නැවතුණා. ඒකට රනිල් වික්‍රමසිංහ විපක්ෂ නායකතුමාගේ උඩු රැවුලක් නෑ. ඒත් එතුමා අතට කිරිසප්පයෙක් දුන්නොත් බයවෙලා කෑගහනවා” නගරාධිපති ධනසිරි අමරතුංග කීවේ තමන්ගේ අතීත නායකයා ගැනය.”පොඩි අය දන්නවා ඇත්තටම එයාලාට ආදරේ කව්ද කියලා”. ජනාධිපතිතුමා කීවේය. ඉන් අනතුරුව ජනාධිපතිතුමා ආණ්ඩුකාරවරයාගේ නිවෙසින් පිටත්ව යාමට සූදානම් විය. ඒ වෙනවිටත් නුගේගොඩ මල්වත්ත පාරේ පිහිටි නිවාසවල දරු දැරියන් විශාල පිරිසක් ජනාධිපතිතුමාගේ පැමිණීම දැනගෙන ආණ්ඩුකාරවරයාගේ නිවෙස අසලට රොක්ව සිටියහ. ජනාධිපතිතුමා එම දරුවන්ගේ ද අධ්‍යාපන කටයුතු ක්‍රීඩා කටයුතු ගැන විමසුවේය.එම දරුවන්ගේ හිස අතගාමින් ආශිර්වාද කරමින් ජනාධිපතිතුමා එම ස්ථානයෙන් පිටව ගියේය.සමූපකාර සහ අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු ගිය සතියේ නවසීලන්තයේ සංචාරයක නිරතව සිටියේය. ඒ කිරි ගවයන් ආශි‍්‍රත ගොවිපොළවල් පිළිබඳ අධ්‍යයන කටයුත්තක් සඳහාය. මේ අතරතුර ගිය අඟහරුවාදා උදෑසන ඇමැතිවරයාගේ ජංගම දුරකථනයට ඇමැතුමක් ලැබිණි. ඒ ජනාධිපති ලේකම් කාර්යාලයෙනි. ඇමැතුමේ අනික් පසින් කතා කළේ ජනාධිපතිතුමාය.“ආ කොහොමද ජොනී.” ජනාධිපතිතුමා එසේ කියමින් කතාබහට මුල පිරුවේය. “ජොන්ස්ටන් ඇමැතිතුමා මං මේ කතා කළේ පසුගිය කාලේ ඖෂධ මිල ගණන් ඉහළ ගියා.සාධාරණ වෙළෙඳ කොමිසම තිබෙන කාලයේ ඖෂධ මිල පාලනයක් වෙලා තිබුණා. ඒත් 2002 වසරේ ගැසට් නිවේදනයකින් මිල පාලනය අහෝසි කරලා තිබුණා. අපි ජනතාවට අනවශ්‍ය බරක් පැටවෙන්න ඉඩ දීලා බලා සිටිය යුතු නැහැ.” ජනාධිපතිතුමා කියා සිටියේය.“ඔව් සර් මේ සාධාරණ වෙළෙඳ කොමිසම එජාප ආණ්ඩුව 2002 දී ගැසට් නිවේදනයකින් අහෝසි කළේ.ඒ කළේ වෙළෙඳ ඇමැති රවි කරුණානායක.” ඇමැති ජොන්ස්ටන් ප්‍රනාන්දු ජනාධිපතිතුමාට කීවේය.“හොඳයි ජොන්ස්ටන් එහෙම නම් මේ වැඩේ ඉක්මන්ටම කරන්න මතක තියා ගන්ඩ.” ජනාධිපතිතුමා උපදෙස් දුන්නේය.“ජනාධිපතිතුමනි මං අදම පාරිභෝගික අධිකාරියට මේ ගැන දන්වන්නම්.” ඇමැති ජොන්ස්ටන් ජනාධිපතිතුමාට පොරොන්දු වූයේය. ඉන් පසුව ජනාධිපතිතුමා ඇමැති ජොන්ස්ටන්ගේ නවසීලන්ත සංචාරය ගැන ද විමසීය.ගිය සතියේදී කැලණිය ගුරුකුල මහා විද්‍යාලයේ විශේෂ උත්සවයක් පැවැත්විණි. ඒ එහි ආදි ශිෂ්‍ය සංගමයේ සංවිධායකත්වයෙනි. පසුගියදා එම විද්‍යාලයේ සිසු දරු දැරියන්ගේ මුද්‍රා නාට්‍යයක් සමස්ත ලංකා පාසල් නාට්‍ය තරගාවලියේදී ප්‍රථම තැනට තේරී පත්වී තිබිණි. එම නාට්‍යය ද එදින වේදිකා ගත කිරීමට නියමිතව තිබිණි. උත්සවයේ කටයුතු ආරම්භ කිරීමට ප්‍රථමයෙන් එම විද්‍යාලයේ ආදි ශිෂ්‍ය සංගමයේ අනුශාසකයකු වන මෙරට නිළි රැජන ලෙස සලකන පාර්ලිමේන්තු මන්ත්‍රිනි මාලිනි ෆොන්සේකා බුලත් හුරුල්ලක් ගෙන සිටියේ උත්සවයට පැමිණෙන ආරාධිතයින් පිළිගැනීමටය. එම උත්සවයේ එක් ආරාධිතයකු වූයේ කැලණිය ශ්‍රීලනිප සංවිධායක ඇමැති මර්වින් සිල්වාය.ඇමැති මර්වින් සිල්වා දුටුවේ මන්ත්‍රිනි මාලිනි ෆොන්සේකා තමා පිළිගැනීමට සූදානම්ව සිටින අයුරුය. “මේ මොකද ඔබතුමිය මට බුලත් දීලා පිළිගන්න හදන්නෙ. ඔබතුමිය අපේ නිළි රැජන නේද? අනික මමයි මෙහේ සංවිධායකයා. ඒ නිසා මමයි ඔබතුමිය පිළිගන්ඩ ඕනේ.”ඇමැති මර්වින් මන්ත්‍රිනි මාලිනි ෆොන්සේකාට එසේ කියමින් මන්ත්‍රිවරිය අතේ තිබු බුලත් හුරුල්ල ගෙන ඇයට ලබා දී මන්ත්‍රිනි මාලිනි ෆොන්සේකා පිළිගත්තේ රැස්ව සිටි බොහෝ දෙනාගේ අත්පොළසන් හඬ මධ්‍යයේය.පාර්ලිමේන්තු මන්ත්‍රීවරුන්ගේ නිල නිවහන වශයෙන් කලක් පැවති ශ්‍රාවස්ති මන්දිරය පදනම් කරගනිමින් ගොඩනැඟුණු දේශපාලන සාහිත්‍යයක් ද මෙරට විය.සබරගමුව පළාත් සභාවේ ආණ්ඩු පක්ෂයේ සහ විපක්ෂයේ මන්ත්‍රීවරුන්ගේ ප්‍රයෝජනය පිණිස එවන් පුංචි ශ්‍රාවස්තියක් පසුගියදා රත්නපුර නව නගරයේ දී විවෘත කෙරිණි.සබරගමුව මහ ඇමැති මහීපාල හේරත් මෙන්ම විපක්ෂ නායක ඒ. ඒ. විජේතුංග ඇතුළු ආණ්ඩු පක්ෂයේ මෙන්ම විපක්ෂයේ මන්ත්‍රීවරු ද හරි හරියට මේ අවස්ථාවට සහභාගි වෙමින් පුංචි ශ්‍රාවස්තිය විවෘත කිරීමේ සතුට බෙදා හදාගනු දක්නට ලැබිණි.විජේතුංග විපක්ෂ නායකවරයා සඳහන් කළේ මෙවන් අවශ්‍යතාවක් පසුගිය වසර 25 පුරා පැවතිය ද එය සැබෑවක් බවට පත් කළේ වත්මන් මහ ඇමැති මහීපාල හේරත් මහතා බවය.ඊට ඌන පූර්ණයක් එක් කරමින් මහ ඇමැති මහීපාල හේරත් පැවසුවේ මේ මන්දිරය දුර බැහැර සිට පැමිණෙන පළාත් සභා මන්ත්‍රීවරුන්ගේ ප්‍රයෝජනය සඳහා වෙන් කළ ද එය මහජන දේපොළක් බව තරයේ සිතට ගත යුතු බවය.සබරගමුවේ පුංචි ශ්‍රාවස්තිය ආණ්ඩු පක්ෂයට පමණක් නොව විපක්ෂයටත් අයත් එකකි. තම තනතුරුවල ගරුත්වයට නිගා වන කිසිවක් මහජන නියෝජිතයන් සිදු නොකළ යුතු බව ද මහීපාල හේරත් කීය.පසුගිය දා පැල්මඩුල්ල මැතිවරණ කොට්ඨාසයේ නිල කටයුතු කීපයකට සහභාගි වූ සබරගමුව මහ ඇමැති මහීපාල හේරත් අමතමින් එම පළාත් සභාවේ අමාත්‍යවරයකු මෙන්ම පැල්මඩුල්ල ශ්‍රීලනිප ප්‍රධාන සංවිධායක අතුල කුමාර රාහුබද්ධ අපූරු ප්‍රකාශයක් කළේය.ඔහු සඳහන් කළේ තමා සබරගමුව මහ ඇමැතිවරුන් පස් දෙනකු යටතේ කටයුතු කළ ද වත්මන් මහ ඇමැති මහීපාල හේරත් ගෙන් තරම් විශිෂ්ට සේවයක් සබරගමුවට විශේෂයෙන් රත්නපුර දිස්ත්‍රික්කයට කිසිම මහ ඇමැතිවරයකුගෙන් හෝ සිදු නොවූ බවය.ඒ නිසා මහීපාල හේරත් යාවජීව සබරගමුව මහ ඇමැතිවරයා වශයෙන් ජීවත්ව සිටින තාක් සබරගමුව මහ ඇමැති ධුරය හෙබවිය යුතු බව ද අතුල කුමාර රාහුබද්ධ කීය. සබරගමුව සාහිත්‍ය කලා මහෝත්සවය පළාත් ආණ්ඩුකාර වි. ජ. මු. ලොකු බණ්ඩාර සහ මහ ඇමැති මහීපාල හේරත් මහත්වරුන්ගේ ප්‍රධානත්වයෙන් පැවැතිණි.එඩ්වඩ් ජයකොඩි සහ රත්න ශ්‍රී විජේසිංහ යන ප්‍රවීණ කලාකරුවන් දෙපොළ ද විශේෂ ආරාධිතයන් වශයෙන් මේ අවස්ථාවට එක් වූ අතර කෑගල්ල ශාන්ත මරියා විද්‍යාලයේ ආදි ශිෂ්‍යයින් වූ මහීපාල හේරත් සහ එඩ්වඩ් ජයකොඩි හමුවූ මොහොතේම එකිනෙකා තරයේ වැලඳ ගනිමින් සිය පාසල් මතකය අවදි කළහ.එඩ්වඩ් ජයකොඩි මෙහිදී සඳහන් කළේ එකල ඉහළ පන්තියක ඉගෙන ගත් මහීපාල අයියා ගුරුවරුන් නැති අවස්ථාවලදී තම පන්ති කාමරවල පාඩම් කියා දුන් අයුරු තවමත් මතක බවය.එම මතකය අලුත් කරමින් මහීපාල හේරත් සඳහන් කළේ “මේකා ඒ කාලේ හරිම දඟයා මගෙන් අනන්ත අප්‍රමාණ ටොකු කාලා ඇති. ඒ හැම වෙලේම මේකගේ හුරු බුහුටි මුහුණ දැක්කම ටොකු ඇන්න එක ගැන මට තාමත් දුකයි” යනුවෙනි. ගිය සතියේ දී ගාල්ල අම්බලන්ගොඩ බටපොල ප්‍රදේශයේ විපක්ෂ නායක රනිල් වික්‍රමසිංහ සහ දකුණු පළාත් මහ ඇමැති ශාන් විජයලාල් ද සිල්වා සහභාගි වූ උත්සවයක් පැවැත්විණි. මේ උත්සවයට එ.ජා.ප මාධ්‍ය ප්‍රකාශක ගයන්ත කරුණාතිලක ද එක්ව සිටියේ ය. මේ උත්සවය සංවිධානය කොට තිබුණේ ව්‍යාපාරිකයකුගේ ව්‍යාපාර දිවියට වසර 80 ක් සපිරීම නිමිත්තෙන් පාසල් දරුවන් සිය දෙනකුට ශිෂ්‍යත්ව පිරිනැමීම සඳහා ය.ගිය සතියේ එ.ජා.ප මහ ලේකම්වරයා සිටියේ ජපානයේ ය.ඒ විශේෂ සංචාරයකට එක් වෙමිනි. එජාප මහලේකම් තිස්ස අත්තනායක මේ අතරතුර ජපානයේ කොන්සාල් ජනරාල් සුනිල් ගමගේ සමඟ හිරෝෂිමා කෞතුකාගාරය නැරැඹීමට එහි ගියේ ය. ඉන් අනතුරුව එජාප මහලේකම්වරයා ගියේ හිටපු ජනපති ජේ.ආර්. ජයවර්ධනගේ පිළිරුවක් ඉදි කොට ඇති කටගුරා විහාරස්ථානයට ය. එහි ගොස් එජාප නායකයා එම පිළිරුවට පුෂ්පෝපහාර දැක්වූයේ ය. මේ අතරතුර එජාප නායකයා එජාප මහ ලේකම් තිස්ස අත්තනායකට කතා කොට කීවේ මං විපක්ෂනායකත්වයේ වැඩ බැලීමට ජෝන් අමරතුංග පත් කොට එය කතානායකට දැන් වූවා.ඒ නිසා අපිට විවාදවලදී කාලය ලබා ගැනීමට හැකියාව ලැබෙනවා. එහෙම වැඩ බලන විපක්ෂ නායකයකු පත් නොකළා නම් ගැටලු මතු වෙනවා. ඒ නිසායි මා වැඩ බලන විපක්ෂ නායකයා විදියට ජෝන් අමරතුංග පත් කළේ.” එජාප නායකයා කීවේ ය.මේ අතරතුර ගිය සතියේ දී එජාප නායකයා විදේශගත විය. ඒ ලන්ඩන් නුවර පැවැත්වෙන අන්තර්ජාතික ප්‍රජාතාන්ත්‍රිකයන්ගේ සංගමයේ මහ සමුළුවට සහභාගි වීම සඳහා ය.පසුගියදා පැවැති කළුතර තිස්ස ජාතික විද්‍යාලයේ 75 වැනි සංවත්සර උත්සවයේ ප්‍රධාන ආරාධිතයා වූයේ මහින්ද රාජපක්ෂ ජනාධිපතිතුමා ය.මේ උත්සවයට විද්‍යාලයේ කීර්තිමත් ආදි ශිෂ්‍යයකු වන ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ද විශේෂ ආරාධිතයකු ලෙස සහභාගි විය.මෙහිදී විමල් වීරවංශ ආදි සිසුවාගේ සංකල්පයක් අනුව ක්‍රියාත්මක ‘තිස්ස පුනරුද සංවර්ධන වැඩපිළිවෙළ’ යටතේ ඉදිවූ තෙමහල් ගොඩනැඟිල්ල ජනපති මහින්ද රාජපක්ෂ මහතා අතින් සිසු අයිතියට පැවරීම ද සිදු කෙරිණි.මේ තෙමහල් ගොඩනැඟිල්ල රුපියල් කෝටි තුනක මුදලක් යොදවා ඉදිකොට තිබූ අතර එය නම් කොට තිබුණේ “උදය කීර්ති පෙරේරා” අනුස්මරණ ශාලාව නමිනි.ඔහු 88/ 89 වකවානුවේ තිස්ස විදුහල් මෑණියන් සෙවණේ උන් කීර්තිමත් සිසු දරුවකු වූ අතර විමල් වීරවංශ හා එකම පංතියක අකුරු කළ ඔහුගේ සටන් සඟයකු ද වීය.“උදය නමින් මේ ශාලාව නම් කිරීම පිළිබඳව ඇතැම් පිරිස් සිසු දරුවන් තුළ වැරැදි වැටහීමක් ඇති කරන්න උත්සාහ කරාවි නේද, විමල්” ජනපතිතුමන් ශාලාව විවෘත කිරීමෙන් අනතුරුව විමල් වීරවංශගෙන් විමසා සිටියේ ය.“උදය කීර්ති පෙරේරා කියන්නේ එදා අපේ විදුහලට කීර්තියක් දිනා දුන් ගුරු, දෙගුරුන්ගේ ආදරයට පාත්‍ර වූ ශිෂ්‍යනායකයෙක්. ඔහු වෙනුවෙන් මේ ශාලාව නම් කිරීම ජනාධිපතිතුමනි, කාගේත් සතුටට හේතු වේවි” විමල් වීරවංශ ජනාධිපතිතුමන්ට එහිදී පැවසුවේ ය.මේ උත්සවය නිම වී ජනාධිපතිතුමන් විමල් වීරවංශ මහතාගෙන් සමු ගත්තේ එදින සවස පැවැත්වෙන රැස්වීමක් පිළිබඳව යළි සිහි කැඳවමිනි. එම රැස්වීම වූයේ “ඌන ක්‍රියාකාරී ව්‍යවසායන් හෝ ඌන උපයෝජිත වත්කම් පුනරුදය කිරීමේ පනත් කෙටුම්පත පිළිබඳව ආයෝජන මණ්ඩල ප්‍රධානීන් සමඟ පැවැත්වෙන රැස්වීමකි. එය ජනාධිපතිතුමන්ගේ ප්‍රධානත්වයෙන් අරලියගහ මන්දිරයේ දී පැවැති අතර විමල් වීරවංශ ද එයට සහභාගි වී සිටියේ ය. මුදල් අමාත්‍යාංශයට වෙන් කළ මුදලින් වැඩි ප්‍රමාණයක් වෙන් කොට ඇත්තේ පසුගිය වසරේදී ගත් ණය ගෙවා දමන්න” “මට හිතෙනවා ‘ණය ගෙවන අමාත්‍යාංශය’ කියලා වෙනම අමාත්‍යාංශයක් හදන්න.මම ඒ අමාත්‍යාංශය විමල්ට භාර දෙනවා” .ජනාධිපතිතුමා කවුරුත් සිනා ගන්වමින් කීවේය.ජාතික නිදහස් පෙරමුණ විසින් සංවිධානය කර ඇති ‘වම නොදන්න වමේ අවුල’ නම් වූ දේශන මාලාවේ පළමුවැන්න පසුගිය සඳුදා සවස ශ්‍රී ලංකා පදනම් ආයතනයේදී පැවැත්විණි. එහි දේශකයා වූයේ ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ය.“ජනතා විමුක්ති පෙරමුණේ උපායමාර්ගික දැක්ම වූයේ, ‘ජාතික විමුක්ති අරගලය හරහා සමාජවාදයට’ යන්නයි.ඕනෑම වමේ ව්‍යාපාරයක් කටයුතු කළ යුත්තේ තම උපායමාර්ගික දැක්මට අනුකූලවයි. නමුත් ගෙවී ගිය කාලය තුළ ජනතා විමුක්ති පෙරමුණ කටයුතු කළේ තමන්ගේ ඉහත කී උපායමාර්ගික දැක්ම අනුව නොවෙයි.ඊට පටහැනිවයි ඔවුන් කටයුතු කළේ. ඒ නිසා ම මේ රටත්, ජනතාවත් වෙනුවෙන් ඔවුන් මෙරට වමේ ව්‍යාපාරය ලෙස ඉටු කළ භූමිකාව අද ඔවුන් විසින් ම අහිමි කරගෙන තිබෙනවා.”කනගාටුදායකම කරුණ තමයි ඔවුන් තමන් මුහුණපා ඇති අවුල සැබෑ ලෙස නිවැරැදිව හඳුනාගෙන නොමැති වීම.මෙවැනි තත්ත්වයක් තුළ තමයි ජනතා විමුක්ති පෙරමුණ අහිමි කර ගත් ඒ භූමිකාව ඉටු කිරීම සඳහා නව දාර්ශනික එළඹුමක් සහිත ජාතික ව්‍යාපාරයක අවශ්‍යතාව දැඩි සේ අපට දැනෙන්නේ.ඒ ජාතික ව්‍යාපාරය ගොඩනැඟීම සඳහා නායකත්වය සැපයීමට ජාතික නිදහස් පෙරමුණ සූදානම්.ඒ ඉදිරි ගමන වෙනුවෙන් ඕනෑම කැප කිරීමක් කිරීමට අපි සූදානම් බව ද අවධාරණය කළ යුතුයි” විමල් වීරවංශ පදනම් ආයතනය තුළ අතුරු සිදුරු නොමැතිව රැස්ව සිටි ජනතාවගේ වේගවත් අත්පොළසන් හඬ මධ්‍යයේ පවසා සිටියේ ය.දේශනයට සවන් දීම සඳහා විද්වතුන්, කලාකරුවන් වෘත්තියවේදීන් මෙන් ම මෙතෙක් ජවිපෙ සමඟ අත්වැල් බැඳගෙන සිටි බොහෝ ක්‍රියාකාරීහු ද එක්ව සිටියහ.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=ab1111138</link>
    <topic>මඩ වෙබ් අඩවි</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>මේ දිනවල වඩාත් කතාබහට ලක්වන පාලනයෙන් තොර වෙබ් අඩවි තහනම් කිරීම පිළිබඳව පුවත්පත් කතුවරුන්ගේ මෙන්ම කලා ක්ෂේත්‍රයේ කිහිප දෙනකුගේ අදහස් මෙවර කඩුල්ලෙන් විමසා බැලෙයි. විවිධ පුද්ගලයන්ට විරුද්ධව කෙරෙන චරිත ඝාතන, වැරැදි තොරතුරු ප්‍රචාරය, අසභ්‍ය ලිංගික දර්ශන, ඡායාරූප මෙන්ම අසභ්‍ය චිත්‍රපට මඟින් සමාජයට මෙන්ම පුද්ගලයන්ට කරන හානිදායක තත්ත්වය සැලකිල්ලට ගෙන ඊට අදාළ වෙබ් අඩවි තහනම් කිරීමේ තීරණය ක්‍රියාත්මක වී ඇත.ලංකාව තුළ ක්‍රියාත්මක වන අන්තර්ජාල වෙබ් අඩවි වෙත ඇතුළත් කර ඇති අසභ්‍ය ලිංගික දර්ශන සහිත වීඩියෝ දර්ශන මඟින් ළමා හා තරුණ පරපුර විනාශ වීමේ, මනස විකෘති වීමේ තර්ජනයක අනතුරක් මතුව ඇත. මේ නිසා මේ වෙබ් අඩවි සම්බන්ධව වහා පියවර ගන්නැයි මේ වනවිට සංවිධාන රැසක් රජයෙන් ඉල්ලීම් කර ඇතැයි වාර්තා වෙනවා.මේ වෙබ් අඩවි ඔස්සේ විශාල වශයෙන් පුද්ගලයින්ගේ චරිත ඝාතනය වෙනවා. අසත්‍ය පුවත් පළවෙනවා. ඒ වගේම අසභ්‍ය ඡායාරූප හා අසභ්‍ය චිත්‍රපට පවා ප්‍රදර්ශනය කරනවා.මම මේ දේවල් දකින්නේ ශිෂ්ට සමාජයක මිනිසුන් නොකළ යුතු අධම ක්‍රියා ලෙසයි. ඒවායින් පිළිබිඹු වන්නේ විකෘති මානසිකත්වයක්. සමහර පුද්ගල චරිත ඝාතන පහත් මනදොළ පිනවීමට ගන්නා උත්සාහයන් විදියටයි අපි දකින්නේ. අසත්‍ය පුවත් පවා එහෙමයි. නමුත් මේ සියලු දේ නිසා ඊට ගොදුරුවන පීඩාවට පත්වන අයට ඉටුවන යුක්තිය කුමක්ද යන්න අප කතාකළ යුතුයි. ප්‍රකාශන අයිතිය ප්‍රජාතන්ත්‍රවාදී සමාජයක තිබිය යුතුයි. එය සුරැකිය යුතු සමාජ ධර්මතාවකි. නමුත් එසේ වූ පමණින් පහත් වර්ගයේ නිදහසක් භුක්ති නොවිඳිය යුතුයි. මාධ්‍ය නිදහස ගැන අද සැවොම කතාකරති. නමුත් මේ මාධ්‍ය නිදහසින් අයුතු ප්‍රයෝජන ගන්නෝ ඒ විනාශයෙන් ලැබෙන ඵලයට ද වගකිව යුතුªයි.අන්තර්ජාලය නිසා අද අපේ දේශීයත්වය, සංස්කෘතිය, සභ්‍යත්වය විනාශ වී යන ආකාරය අපි ද දකිමු. තරුණ පිරිස මෙන් ම පාසල් දරුවන් ද අද නිදහසේ අන්තර්ජාලයට පිවිස සිටිති. නමුත් ඒවායේ කඳු ගසා තිබෙන ඉතා අසභ්‍ය වර්ගයේ චිත්‍රපටි මෙන්ම ඡායාරූප ද ළමා මනස විකෘති කිරීමට සමත්ය. මේ තත්ත්වය අද නගරයේ පාසලට පමණක් නොව ගමේ පාසලට ද පොදු යි.මේ වනවිට අපේ දරුවන්ට එදා අපි දරුවන් ලෙස නොලද අත්දැකීම් සම්භාරයක් අත් විඳින්නට ද සිදුව ඇති බව අපි පිළිගත යුතුයි. එහෙත් ඒවා නිර්බාධිතව දරුවන්ට විඳින්නට දීමේ අනතුර ද අපි බාරගත යුතුයි. මේ පිළිබඳව දැන්වත් බලධාරීන්ගේ අවධානය යොමු කළ යුතුයි.වෙබ් අඩවියක අනන්‍යතාව තහවුරු විය යුතුයි. ඒවා කාගෙද, පවත්වාගෙන යන්නේ කොහේද යන්න ඒවා නරඹන ජනතාව දැනගත යුතුයි. හිතුමතේ කිසිවකුටත් මඩ ගසන්න ඉඩ නොදිය යුතුයි. වෙබ් අඩවි පාලනයක් අවශ්‍ය සේම ලියාපදිංචියක් ද තිබිය යුතුයි.මුද්‍රිත හා විද්යුත් මාධ්‍යවලින් ප්‍රකාශ කෙරෙන දේ වැරැදි නම් නීතිමය පියවර ගන්නට හැකියාව තිබෙන්නා සේම වෙබ් අඩවිවලටත් නීතිමය තත්ත්වයක් තිබිය යුතුයි.--අපේ රටේ ගුවන්විදුලි නාළිකා පනහකට ආසන්න සංඛ්‍යාවක් තියෙනවා. ඒ වගේම ජනමාධ්‍ය අමාත්‍යාංශයෙන් බලපත්‍ර ලබාගෙන පවත්වාගෙන යන රූපවාහිනී නාළිකා 15ක් පමණ තියෙනවා.නමුත් මේ කිසිවක් නැති, ලිපිනයක් නැති, කිසිම අයිතියක් නැති වෙබ් අඩවි කිහිපයකුත් මේ සමඟ පවත්වාගෙන යනවා.මේවායේ මූලික අරමුණු කිහිපයක් අපි හඳුනාගෙන තියෙනවා. රටට සේවයක් කරන රාජ්‍ය නායකයාටත් මේ රට මුදාගැනීමට ඇප කැපවූ ත්‍රිවිධ හමුදාවටත් පහර ගැසීමයි මේවායේ මූලික අරමුණ.ජනාධිපතිතුමා, ඒවාගේම ආරක්ෂක ලේකම් ගෝඨාභය මහතා නිර්දය ලෙස එනම් සතුන්ට උපමා කරමින් ඇතැම් වෙබ් අඩවි ඉතා නින්දිත ආකාරයෙන් කටයුතු කරගෙන යනවා. මේවාට පිළිතුරු දීමට ද නොහැකිය. එසේ පිළිතුරු දීමේ අයිතිය පවා ගිලිහී ඇත්තේ මේ අසභ්‍ය වෙබ් අඩවිවල අයිතිය පිළිබඳ කිසිදු සටහනක් නැති නිසායි.බොහෝ ඒවා පවත්වාගෙන යන්නේ ඉංග්‍රීසි භාෂාවෙන්. අපි මේ කතාකරන ඒවා පවත්වාගෙන යන්නේ සිංහල භාෂාවෙන්. අපි සිංහලයින් ලෙස සිංහල භාෂාවට ගරු කරනවා. නමුත් සිංහල භාෂාවෙන් පවත්වාගෙන යන මේ වෙබ් අඩවිවල අමිහිරි තත්ත්වය ද දැන් අපිට විඳින්නට හැකිවී තියෙනවා.මේ වනවිට පිළිතුරු දීමේ අයිතියක් නැති මේ වෙබ් අඩවි මට්ටු කරන්න ජනමාධ්‍ය අමාත්‍යාංශය මඟින් සියලුම පියවර ගෙන යමින් තිබෙනවා.ජනමාධ්‍ය අමාත්‍යාංශයේ ලේකම්තුමා මේ වනවිට මේවායේ තොරතුරු ලබා ගනිමින් සිටිනවා.පසුගිය කාලයේ පළවූ වාර්තා හා ඡායාරූප රටකරවන අයගේ හා යුද්ධයට දායක වූ අයගේ සිත කලකිරවන පහත් පෙළේ පට්ටපල් බොරු විදියටයි අපි දකින්නේ. එම නිසා මේවා පාලනය කරන්න, ඉදිරියේදී නීති පද්ධතියක් පනවන්න දැනටමත් අමාත්‍යාංශය කටයුතු යොදමින් පවතිනවා.--මාධ්‍ය නිදහස කියන දේ අයුතු ලෙස භාවිත කිරීමෙන් හැම කෙනෙක්ම වළකින්න ඕන. එහෙම නොවුණොත් මේ වැනි වියවුල් ඇති වෙනවා. වෙබ් අඩවි ගැන කතා කරන විට අපට කියන්න බැහැ සමහර ඒවා පවත්වා ගෙන යන්නේ කවුද? ඒ කොහෙන්ද කාගේ උවමනාවටද කියලා.එවැනි වෙබ් අඩවිවලින් විවිධ පුද්ගලයන් හට විවිධ චෝදනා ඉදිරිපත් කළ විට ඒවාට විරුද්ධව අධිකරණ ක්‍රියාමාර්ගයක් ගැනීමටවත් හැකියාවක් නැති වන්නේ එසේ වගකිවයුත්තකු ඒ වෙබ් අඩවි සඳහා නැති නිසයි. වෙබ් අඩවිවල වගකීම කිසිවකු බාර නොගන්නා නිසා ඒවා හරියට කැලෑ පත්තර ගානට වැටිලා.සාමාන්‍යයෙන් වෙබ් අඩවියක නිත්‍යානුකූලව නිවැරැදි තොරතුරු වාර්තා කරනවා නම් පුද්ගලයන්ට අපහාස වන හෝ අනවශ්‍ය ගැටලු ඇතිවන ආකාරයේ තොරතුරු ඇතුළත් කරන්නේ නැත්නම් එවැනි වෙබ් අඩවි තිබීම ගැන කිසි ප්‍රශ්නයක් නැහැ.නමුත් පසුගිය කාලයේ විවිධ පුද්ගලයින්ට අපහාස වන අයුරින් අයාලේ වාර්තා සපයන්න පටන් ගැනීම නිසා මාධ්‍යයට තිබෙන ගෞරවයත් නැතිවන තත්ත්වයක් ඇතිවුණා.සමහර අය හිතන්නේ දේශපාලනඥයන්ගේ පෞද්ගලික තොරතුරු හෝ ඔවුන්ට අපහාස කිරීම නිසා මේ තහනම සිදු කළ බවයි. නමුත් ඔවුන්ට පමණක් නොවේ. බොහෝ දෙනකුට මේ ගැටලුවට මුහුණදීමට සිදුව තිබෙනවා. දේශපාලනඥයන්ගේ වුණත් පෞද්ගලිකත්වයට ද්වේශ සහගත ලෙස කරුණු දැක්වීම වැරැදියි. එවැනි දේ කිසිසේත් අනුමත කරන්නට අපට බැහැ.රජය පැත්තෙන් මේ සඳහා කළ යුතු වන්නේ වෙබ් අඩවි පවත්වාගෙන යන්නන් ලියාපදිංචි කිරීමයි. පුවත්පත් විද්‍යුත් නාලිකා මෙන්ම වෙබ් අඩවි පවත්වාගෙන යන්නන්හටත් නිත්‍යානුකූල තත්ත්වයක්, වගකීමක් ඇති කළ යුතුයි.තොරතුරු ලබාගැනීමේ අයිතිය තහනම් කිරීම නිවැරැදි යැයි කියන්නට බැහැ. නමුත් ඒවා ලබාගැනීමේදී තිබිය යුතු නිත්‍යානුකූල තත්ත්වය සහිත පරිසරයක් රටේ ඇතිවිය යුතුයි.දැනට පවතින තත්ත්වය යටතේ විදේශගතව සිට ක්‍රියාත්මක කරන වෙබ් අඩවිවලට එරෙහිව අපේ අධිකරණවලින් බලපෑමක් කරන්න බෑ. නමුත් අන්තර්ජාතික වශයෙන් පරිගණක අපරාධවලට එරෙහිව කටයුතු කළ හැකි ක්‍රියාමාර්ග තිබෙනවා. ඒවාට සමගාමීව අපේ නීතියත් වෙනස් විය යුතුයි.විද්‍යුත් මාධ්‍ය සඳහා පසුගිය කාලයේ නීති රීති ක්‍රියාත්මක නොවුණු නිසා ගෝලීය ව්‍යාප්තවාදයත් සමඟ අපට විවිධ දේ පැමිණීම වළක්වන්න බෑ. අපේ රටත් දූපත් තත්ත්වයෙන් මිදිලා විවිධ දේ ගලා එන නිසා මාධ්‍ය වාරණය කිරීම දිගින් දිගටම කිරීම අපහසුයි. එනිසා කළ යුත්තේ අනවශ්‍ය දේ මර්දනය සඳහා අවශ්‍ය නෛතික පසුබිම සැකසීමයි.--වෙබ් අඩවි පවත්වාගනෙ යාම පිළිබඳ අපගේ විරුද්ධත්වයක් නැහැ. ඒත් ඒවායේ පළ කළ යුත්තේ වගකීමක් ඇති ප්‍රවෘත්ති වීමයි වැදගත් වන්නේ. එසේ කටයුතු සිදුවනවා නම් වෙබ් අඩවි පවත්වාගෙන යාමේ ප්‍රශ්නයක් නැහැ.පසුගිය කාලයේ දිගින් දිගටම පුද්ගලයන්ට අපහාස උපහාස චරිත ඝාතන සිදුවන ආකාරයේ ප්‍රවෘත්ති හා සටහන් ඇතැම් වෙබ් අඩවිවල පළවුණා. ඒ සම්බන්ධයෙන් වගකීමක් බාරගන්න කිසිවකු සිටියෙත් නැහැ. ඒ නිසා වගකීම් රහිතව තම නිදහස ඕනෑ විදිහට භුක්තිවිඳීමට ඒ අය කටයුතු කළා. වෙබ් අඩවි කීපයක් තහනම් වන මට්ටමට වර්ධනය වුණේ මේ තත්ත්වයයි.මේ සන්නිවේදනයෙන් දියුණු යුගයේ ශ්‍රී ලංකාවේ පවා බොහෝ දෙනෙක් පරිගණකය භාවිතයට හුරු වී සිටියදී වෙබ් අඩවි වැනි වේගවත් මාධ්‍යයක් පැවැතීම තොරතුරු හුවමාරුවට වැදගත්. නමුත් එහිදී ඒවා පවත්වාගෙන යන අයට දැඩි වගකීමක් තිබෙනවා සැබෑ තොරතුරු සහ අපහාස උපහාසවලින් තොර හොඳ මට්ටමේ වෙබ් අඩවි පවත්වාගෙන යාමට.ඇතැම් වෙබ් අඩවිවලින් යම් යම් දේශපාලනික අවශ්‍යතා ඉටු කරන බවත් විද්‍යාමාන වෙනවා. එහි ප්‍රතිඵලයක් ලෙස විදුලි සන්දේශ නියාමන කොමිසමට පවා පැමිණිලි ලැබී තිබුණා. සදාචාරාත්මක නොවන දේ ප්‍රචාරය කිරීම සම්පූර්ණයෙන් වාරණය කිරීම කියන අවස්ථාවේදී හැර ප්‍රවෘත්ති පළකිරීමේ නිදහස වෙබ් අඩවිලටත් තිබිය යුතුයි. නමුත් ඇතැම් වෙබ් අඩවිවල ප්‍රවෘත්ති හෝ වාර්තා සඳහා ලැබෙන ප්‍රතිචාර පළකිරීමේදී ඒවා ගැනත් වෙබ් අඩවි හිමිකරුවන් කල්පනාකාරී විය යුතුයි. මොකද සමාජයේත් හැඟීමක් තිබෙනවා ඇතැම් වෙබ් අඩවිවල පළවන තොරතුරු සියයට සියයක් නිවැරැදි නැති බවට. ඇතැම් වෙබ් අඩවි ක්‍රියාත්මක වන්නේ රාජ්‍ය නොවන සංවිධාන ආදියේ ආධාර මත විය හැකියි. ඒ ආධාර මත යැපෙන අයට රට ගැන හෝ පුද්ගලයන් ගැන හැඟීමක් නැහැ.වැදගත් වන්නේ ඉදිරියේදීවත් මෙවැනි දේ සිදු නොවන තැනට වගබලා ගැනීමයි. අපේ නීති පද්ධතිය ඊට සුදුසු අයුරින් සැකසිය යුතුවා වගේම මේ තරම් ප්‍රශ්නය උඩුදුවන තුරු ඉඩ නොදී කළ යුත්තේ හැකි ඉක්මනින් ඒවා වැළැක්වීමට පියවර ගැනීමයි.--වෙබ් අඩවිවල පළවන දේවල් පිළිබඳ විවේචන තිබුණත් මම ඒ ගැන පෞද්ගලිකව කිසිම පැමිණිල්ලක් නම් කරලා නැහැ. නමුත් මට කියන්න තියෙන්නෙ වෙබ් අඩවි පවත්වාගෙන යාම පිළිබඳ අපට කාටවත් මුකුත් කියන්න බැහැ. හැබැයි ඒවා කොයිතරම් සදාචාර සම්පන්නව කරගෙන යනවා ද කියන එක පිළිබඳ විශාල ගැටලුවක් තිබෙනවා. පුද්ගලයන්ට හානි වන ආකාරයෙන් වෙබ් අඩවි අටවගෙන ඉන්න සමහර පිරිස් එයින් ලබන්නේ පහත් වින්දනයක්. තමන්ට ලැබෙන නිදහස වල් බූරු නිදහසක් කරගෙන සිටීමයි වැරැද්ද.--මාධ්‍යය කියන්නෙ හොඳ නිදහසක් තිබිය යුතු දෙයක්. නමුත් වර්තමානයේ මාධ්‍ය ලෝකයත් සමඟ ඇතිවී තිබෙන තත්ත්වය තමයි ඔවුන් කොයිතරම් දුරට සදාචාරය හා වගකීම ඉටු කරනවා ද යන ප්‍රශ්නය. වෙබ් අඩවි ඕනතරම් තිබෙන නිසාත් ඒවා හොයා බලන්න ක්‍රමයක් නැති නිසාත් මේ තත්ත්වය උදාවී තිබෙනවා.මම විශ්වාස කරන හැටියට යම් පුද්ගලයකු ගැන ඒ පුද්ගලයා හැරෙන්න හොඳටම දන්න කෙනකු සිටින්නට බැහැ. නමුත් මේ වෙබ් අඩවි පවත්වන ඇතැම් පුද්ගලයන් හිතාගෙන ඉන්නෙ ඔවුන් අනිත් අයගේ පෞද්ගලි කත්වය ගැන ඒ චරිතවලටත් වඩා දන්නවා කියලයි.ඒ වගේ හැඟීමකින් ඔවුන් ඉතා අසාධාරණ ලෙස පුද්ගල ප්‍රතිරූප වෙනස් කරනවා. මම මේ දේවල්වලට වෙබ් අඩවි නිසා ඇති තරම් මුහුණ දී තිබෙනවා.සාමාන්‍යයෙන් සදාචාර විරෝධීවීමේ තරම කියන්නෙ ඔවුන් මියගිය අයටත් එසේ පහරදීමයි. නමුත් මිනිසකු මියගියාට පසු ඒවා දැනෙන්නෙ නෑ. ඒත් ජීවතුන් අතර ඉන්න අයට මේ කරන දේවල් නිසා එයට ගොදුරු වන පුද්ගලයන්ට දැනෙන්නෙ ජීවත්වෙද්දීම මියගියා වගෙයි.මාධ්‍ය නිදහස අප ඉහළින්ම අගය කළ යුතුයි. නමුත් සමහරු අන් අයගේ දුරකථන සංවාද පවා ටැප් කරලා තමන්ගේ නිෂ්පාදනය විකුණාගන්න උත්සාහ දරන්නෙ හරියට තොරතුරු ගණිකා මඩමට දමන ආකාරයටයි.මම නම් විශ්වාස කරන්නෙ සැම වෙබ් අඩවියක්ම ලියාපදිංචි විය යුතුයි. ප්‍රමිතියක් ඇතිව මාධ්‍ය සදාචාරය රැකෙන අයුරින් කටයුතු කළ යුතුයි. පුද්ගල චරිත ඝාතන ආදියෙන් වැළකී වගකීම් සහගත අයුරින් කටයුතු කළ යුතුයි. තමන්ගේ නිදහස භාවිත කළ යුත්තේ අනුන්ගේ නාසයට හැරමිටිය නොවදින අයුරින් පමණයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111131</link>
    <topic>ජාතියේ නියමුවා ඔබයි...</topic>
    <author>ශ්‍රී ලංකා අග්‍රාමාත්‍ය දි. මු. ජයරත්න</author>
    <content>ජනපති ජන්ම දින සැමරුම නිමිත්තෙනි1960 දශකයේ දී නීති ශිෂ්‍යයකු වූ එක්තරා තරුණයකු, සමගි පෙරමුණු රජයේ ළාබාලතම මන්ත්‍රීවරයා ලෙසින් පළමු පාර්ලිමේන්තුවේ දී මට මුණ ගැසිණි.එවකට ඔහුගේ වයස අවුරුදු 23 ක් පමණ වන්නට ඇත.1970 සමගි පෙරමුණු රජයේ පළමු පාර්ලිමේන්තු සැසි වාරයේ පළමු කතාව කළ මේ ළාබාල මන්ත්‍රීවරයා සිය කථාව කළ සමස්ත කාලය තුළම පාර්ලිමේන්තුවේ පක්ෂ විපක්ෂ කෘතහස්ත දේශපාලනඥයින් සියල්ලන්ම එක් මොහොතකට විශ්මයට පත්කළ බව මගේ විශ්වාසයයි.මහින්ද රාජපක්ෂ නම් මේ යුග පුරුෂයා, පරිණත දේශපාලනඥයකු පමණක් නොව, පරමාදර්ශී දේශපාලන නායකයකු ද වන බව පළ කරමින් පළමු පහන්සිල දැල්වූයේ එදා ය.කෘතහස්ත දේශපාලනඥයකු වූ ඩී. ඒ. රාජපක්ෂ මැතිඳුන්ගේ දේශපාලන ගමන්මඟ ද, අතික්‍රමණය කරමින්, ජනතා හිතසුව පිණිසම කැපවන, උදාර ජන නායකයකුගේ ගති ලක්ෂණ ඔහු එදා ප්‍රකට කළේය.සියලු අභියෝග හමුවේ නොසැලෙන අධිෂ්ඨාන ශක්තියකින් හා උට්ඨාන වීර්යයකින් යුතු තරුණ රාජපක්ෂයන්ගේ දේශපාලන හැකියාවන් උරගා බැලීමේ තීරණාත්මක වටපිටාවක් නිර්මාණය වූයේ 1977 වර්ෂයේ දී සමගි පෙරමුණු රජයේ පරාජය ද සමඟය.හැකියාවජනතා වේදිකාව තුළ, නිල් කමිස කාරයින්ගේ හදවත් තුළ, මහින්ද මන්ත්‍රීවරයා ජීවමාන වන්නට පටන් ගත්තේ එදා සිටය.ජයවර්ධන පාලන සමයේ දී ශ්‍රී ලංකා නිදහස් පක්ෂ පාක්ෂිකයන්ට විඳින්නට සිදු වූ අනේකවිධ, හිරිහැර, දුක් කම්කටොළු හමුවේ ඔවුන් සමඟ එක පෙළට සිටගත් දේශපාලන චරිතයක් වී නම්, ඒ මහින්ද රාජපක්ෂයන් ම මිස අන් කිසිවකු නොවේ.පෞද්ගලික සුඛවිහරණය හෝ බාල ප්‍රසිද්ධිය අපේක්ෂාවෙන් ජනතාවාදී දේශපාලනඥයන් සේ පෙනී සිටින බහුතරයක් අතර, ඔහු සැබෑ ලෙසම තැළී, පෑගෙන පොඩි මිනිසාගේ පන්තිය නියෝජනය කළේය. අද මෙන් ජනමාධ්‍යයේ ප්‍රසාරණයක් නොවූ එකල ද ගම් නියම්ගම් සිසාරා, සියලු පොඩි මිනිසුන්ගේ හදවත් තුළ ඔහු ජීවමාන වූයේය.ජයවර්ධන යුගයේ දී තරම් ජනතා නියෝජිතයන්ගේ පවා මානව හිමිකම් උල්ලංඝනය වූ කාලයක් උදාවී යැයි මම නොසිතමි.එකල ශ්‍රී ලංකා නිදහස් පක්ෂ මන්ත්‍රීවරුන්ගේ අයිතිවාසිකම් කප්පාදුවට ලක්කළේ බුරුතු පිටිනි.ඒ සඳහා කැමැති හේතු නිර්මාණය කිරීමේ හැකියාව ද, පාලක එජාපය සතු විය.අයිතිවාසිකම්එවිට කප්පාදුවට ලක්වූ තම සහෝදර නියෝජිතයන්ගේ මානව අයිතීන් ආරක්ෂා කර ගැනීම වෙනුවෙන් තනිව අරගල කළ එකම පුද්ගලයකු විය. හේ, මහින්ද රාජපක්ෂ පමණි. ඔහු මේ සියලු තත්ත්වයන් ජාත්‍යන්තරයට ගෙන ගියේය.ජිනීවා හි මානව හිමිකම් කොමිසමට මේ සියලු අසාධාරණයන් ගැන පැමිණිලි කළේය.ඒ හැකියාව තිබුණේ මහින්දටම පමණි. පාලක පන්තියේ අසාධාරණයට එරෙහිව ඔහු තැබු ඒ පළමු පියවර ඔස්සේ ලක්ෂ සංඛ්‍යාත ජනතාව ඔහු වටා ඒකරාශි වීය.ලෝකයාට සත්‍යය හෙළිදරව් කරමින්, ජනතාවගේ අසාමාන්‍ය ජනමතය අයුක්තියට එරෙහි “පාද චාරිකාවක්” බවට පරිවර්තනය කරන්නේ ද මේ අසහාය පුරුෂයාමය.කොළඹ සිට කතරගමටත්, කොළඹ සිට රත්නපුරයටත් මහින්ද රාජපක්ෂයන් මෙහෙයවූ පාද චාරිකා, ශ්‍රී ලංකා නිදහස් පක්ෂ ඉතිහාසයේ පමණක් නොව දේශපාලන යුග පුරුෂයන්ගේ නාමාවලියේ ද රන් අකුරින් සටහන් තැබෙන සුවිශේෂි සන්ධිස්ථානයකි.රන් අකුරින්1994 වර්ෂයේ දකුණු පළාත් සභා මැතිවරණය සමයේ ඇඹිලිපිටිය, සූරියවැව සිද්ධියේ දී ශ්‍රී ලංකා නිදහස් පක්ෂය වෙනුවෙන් ලේ, දහදිය, කඳුළු හලා සිරගතවූ මා වෙනුවෙන්, මගේ අයිතිවාසිකම් වෙනුවෙන්, පෙනී සිටි නීතිඥවරයා ද අන් කිසිවකු නොව මේ උදාර ජනනායක මහින්ද රාජපක්ෂයන් ම බව මා පවසන්නේ එක්තරා ආඩම්බරයකිනි.දන්නා මෙන්ම නොදන්නා අය වෙනුවෙන් ද ඔහුගේ කැපවීම එක හා සමානය.තනි පුද්ගලයකු වශයෙන් මෙන්ම, දේශපාලනඥයකු වශයෙන් ද ඉවසීමේ ගුණය ප්‍රඥාවන්ත ලෙස පරිහරණය කළ පුද්ගලයින් අපට හමුවන්නේ ඉතා කලාතුරකිනි. ඒ කලාතුරකින් හමුවන දුර්ලභ ගණයේ දේශපාලනඥයින් අතුරින් ප්‍රමුඛස්ථානය මහින්ද රාජපක්ෂයන්ට හිමිවන බවට කිසිවකුටත් විවාදයක් තිබිය නොහැකිය.කිසිවක් බලහත්කාරයෙන් අත්පත් කර ගැනීමේ ක්‍රමය වෙනුවට අහිංසාවාදීව සියල්ල ජය ගැනීමේ ගුණය ඔහු අපට කියා දුන්නේය. සිය ක්ෂේත්‍රයේ මෙන්ම අනෙකුත් වෘත්තිකයන් අතර ද කවදත් හිත හොඳ දේශපාලනඥයකු වීමේ භාග්‍යයත් මාධ්‍ය තුළ “මහින්ද අයියා” යන ආදර බර යෙදුමත් එදා ඔහුට අපූරුවට ගැලපුණේ එබැවිනි.අභිවෘද්ධියමහින්ද රාජපක්ෂයන්ගේ ප්‍රථම ජනාධිපති ජන රැළිය ගම්පොළ නගරයේ පැවැත්වීමට එතුමන් තීරණය කළ හේතුව මා අදටත් නොදන්නා නමුත්, එදින මගේත්, ගම්පොළ ආදරණීය ජනතාවගේත් උණුසුම් ආශිර්වාදයෙන් ඇරැඹි ඒ නායකත්වයේ ගමන් මඟ චිරාත් කාලයක් රටේත්, ජනතාවගේත්, අභිවෘද්ධිය වෙනුවෙන් පෙරටම ගමන් කරන බව සහතික වශයෙන් ම කිව හැකිය.කිව යුතු යමක් කිව යුතු මොහොතේම සෘජුව ප්‍රකාශ කරන, නොසැළෙන ගුණයෙන් යුතු දේශපාලනඥයන් පිළිබඳ ලෝක ආදර්ශයන් පවා අල්ප යුගයක, මහින්ද රාජපක්ෂ යනු, ඒ සියලු ශ්‍රේෂ්ඨ ගුණාංගයන්ගේ මනා පිළිබිඹුවක් බවට, ලෝකයාටම ප්‍රත්‍යක්ෂ කළ මොහොත ලෙස 2009 වර්ෂයේ මැයි 18 දා සඳහන් කළ හැකිය.ඒ, ලෝකයේ සියලු මහා බලසම්පන්න රටවල් පවා, තුවක්කුවෙන් පරාජය කළ නොහැකි යැයි කී වේළුපිල්ලේ ප්‍රභාකරන් සහ ඔහුගේ අනුගාමිකයන් ස්ථිර ලෙසම තුවක්කුවෙන් පරාජය කොට දෙමළ ජනතාව ප්‍රමුඛ සමස්ත ශ්‍රී ලාංකික ජාතියේ නිදහස, වචනයේ පරිසමාප්ත අර්ථයෙන්ම තහවුරු කරවීමට ඔහු සමත් වීම නිසාය.නිදහසඑය කළ හැකි කිසිදු ජන නායකයකු එතෙක් මෙතෙක් ශ්‍රී ලංකාවේ බිහි නොවූවා සේම මතුවට ද බිහි නොවන බව මම ඉඳුරාම පවසමි.අග්‍රාමාත්‍යවරයකු, ජනාධිපතිවරයකු, නැතහොත් රටේ නායකයකු වීමේ සුන්දර සිහින ඕනෑම දේශපාලනඥයකු තුළ ඉබේ දලු ලෑ හැකිය. එය වරදක් හෝ දොසක් ලෙස දැකීමේ හැකියාවක් ද නැත.නමුත්, රටට ආදරය කරන, රටේ ජනතාවට ගෞරව කරන, රටේ ජනතාවගේ ආරක්ෂාව සඳහා මුළුමණින්ම කැපවන ජනාධිපතිවරයකු වීම, නිකම්ම ජනාධිපතිවරයකු වීමට සිහින දැකීම තරම් සරල නැත.මහින්ද රාජපක්ෂ නම් ජනාධිපතිවරයා, රටටත්, රටේ ජනතාවටත් වඩා සුවිශේෂි වන්නේ එතැනදීය. ඔහු රටට ආදරය කරන නායකයෙකි. ජනතාවට ගෞරව කරන ජනාධිපතිවරයෙකි. රටවැසියන් ආරක්ෂා කිරිමට මුළු හදවතින්ම කැපවූ මහා සෙනෙවියෙකි. එවන් නායකයකු සිටින රටක, රටවැසියන් සැබවින්ම වාසනාවන්තයෝ වන්නාහ.ඒ වාසනා ගුණය රටේ අධ්‍යාත්මික මෙන්ම භෞතික සංවර්ධනය සඳහා ද මහත් ආලෝකයක් සපයන බව නොකිව මනාය.මන්නාරම් ද්‍රෝණියේ තෙල් හා වායු නිධි ඇති බවට වන පළමු ඉඟිය දැන් රටට ලැබී තිබේ. එය ඉඟියක් පමණක් නොව, තහවුරු කරගත් යථාර්ථයකි. ඉදිරියට උදාවනු ඇත්තේ. ඒ රන් අස්වනු නෙළා ගැනීමේ වකවානුවය. නිදහසුන් පසු ජනාධිපතිවරු ගණනාවක් යටතේ තෙල් ගවේෂණ ක්‍රියාවලි සිදු විය. එහෙත් ප්‍රතිඵල නෙළා ගැනීමට ඒ කිසිවකුටත් වාසනාව උදා වූයේ නැත. මහින්ද යුගය යනු රටේ වාසනාවන්ත යුගය ලෙස මා නම් කරන්නේ එබැවිනි.මහා යුද සෙනවියකු සතු ධීර, වීර, තේජෝ බල පරාක්‍රමයත්, පියකු සතු ලෙහි ගුණයත්, පුණ්‍යවන්ත මිනිසකු විෂයෙහි තිබිය යුතු වාසනා මහිමයත් නොඅඩුව ඔහු සතු විණ.ඓශ්චර්යයආසියාවේ ඓශ්චර්යය බවට ශ්‍රී ලංකාව පරිවර්තනය කරන්නේ යැයි ඔහු මුලින්ම පවසන විට, බොහෝ දෙනකු ඒ දෙස බැලුවේ සමච්චලයෙනි. තවමත් ඉතා ස්වල්ප දෙනකු මේ ධෛර්යවත් අධිෂ්ඨානයට වැරැදි පූර්වෝකථන සපයමින් සිටී. ඒ පිරිස පිළිබඳව අපට ඇත්තේ අනුකම්පාව මුසු දයාවක් මිස, ක්‍රෝධයක් හෝ ද්වේෂයක් නොවේ.මහින්ද රාජපක්ෂ යනු කරන දේ කියන - කියන දේ කරන නායකයකු බව අන් සියල්ලන්ටම, පෙරාතුව මා හොඳින් දැන සිටින නිසාය. යුද්ධයෙන් පරාජය කළ නොහැකි යැයි කී ප්‍රභාකරන්, ඔහු යුද්ධයෙන්ම පරාජය කළා පමණක් නොව, සමස්ත කොටි ජාලයම මුලිනුපුටා දැමීය.ප්‍රභාකරන් පරාජය කරන බව මහින්ද රාජපක්ෂයන් මුලින්ම පවසන විට ද සියල්ලෝම ඔහු දෙස බැලුවේ සමච්චලයෙනි. සමච්චලයෙන්, එම ප්‍රකාශය බැහැර කළා පමණක් නොව, තමන්ගේම රටේ ඔහු තනි වූවාක් බඳු තත්ත්වයකට පත්විය. එහෙත් ඒ තනිකම අභියෝගයක් කොට තම අභිමානය පමණක් නොව, රටේ අභිමානය ද ඔහු ආරක්ෂා කෙළේය. මාගම්පුර නැව්තොට පිළිබඳ කතාව ද එයමය. නොරොච්චෝලේ තාප විදුලි බලාගාරය ඉදිකිරීමේ පසුබිම කතාව ද ඊට නොදෙවැනිය.ජනතාව සමඟමහින්ද රාජපක්ෂ යනු රටට අති විශේෂ නායකයෙක් වන්නේ මේ කාරණා නිසාම පමණක් නොවේ. ඔහු හිතට එකඟව කතා කරන ජනාධිපතිවරයෙකි. හිතට එකඟව ක්‍රියා කරන නායකයෙකි. ජනාධිපතිවරයකුට ව්‍යවස්ථාවෙන්ම තහවුරු කොට තිබෙන, අති සුඛෝපභෝගී ජීවිතය පසෙකින් තබා ඔහු සෑම විටෙකම ජීවත් වන්නේ ජනතාව සමඟය.දිළිඳු ගෙපැලක, දර ළිපේ ඉදෙන, කැකුළු හාලේ බතක්, පොල් සම්බෝලයක්, කරවල බැදුමක්, ඔහුට රට බොජුන් පරදන්නේ එනිසාය. නාමල්ට, රෝහිතට, යෝෂිතට තරමටම සිරිසේනලාගේ, දයාවතීලාගේ, මොහොමඩ්ලාගේ මෙන්ම ශිවසංකරන්ලාගේ දරුවන්ට ද ඔහු අප්‍රමාණව ආදරය කරයි. ඒ දරුවන් ආදරයෙන් වැලැඳ ගන්නේ එබැවිනි. සිප ගන්නේ කැමරාවට නොව, හදවතින්ම බව දන්නේ ඒ හදවතේ දයාගුණය හඳුනන්නෝම පමණි.එබැවින්, මහින්ද රාජපක්ෂ නම්, මේ ශ්‍රේෂ්ඨ යුග පුරුෂයාණන්ට ආදරණීය ආශිර්වාදය පිරිනමන්නේ රටේ අග්‍රාමාත්‍යවරයා හෝ දෙවන පුරවැසියා ය යන අභිමානික හැඟීමට වඩා, එවන් ගෞරවනීය ජන නායකයකුගේ සෙවන ලබන, රටක සාමාන්‍ය පුරවැසියකු වීමේ භාග්‍යය උදාකර ගත් සංවේදී මනුෂ්‍යයකු ලෙස බව නිහතමානීව සටහන් කරමි.මහින්ද රාජපක්ෂ නම් ජාතියේ නියමුවාණෙනි, ඔබේ නායකත්වය චිරාත් කාලයක් මේ ශ්‍රී ලංකා මවු භූමියට ලැබේවා! ඔබට දීර්ඝායුෂ වේවා!ශ්‍රී ලංකා අග්‍රාමාත්‍ය දි. මු. ජයරත්න(විශේෂ සැමරුම් කලාපයක් ලබන සතියේ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111132</link>
    <topic>විනාඩි 11ක් ඇතුළත පැළ ලක්ෂ 11ක් සිටුවන ‘දැයට සෙවණ’</topic>
    <author>නිහාල් පී. අබේසිංහ</author>
    <content>නොවැම්බර් 18 වැනි දිනට යෙදෙන මහින්ද රාජපක්ෂ ජනාධිපතිතුමාගේ ජන්ම දින සමරුව වෙනුවෙන් ජනාධිපති ලේකම් කාර්යාලය හා පරිසර අමාත්‍යාංශය මෙහෙයවන ‘දැයට සෙවණ’ රුක් රෝපණ වැඩ සටහන 15 වැනිදා පෙරවරු 9.01 ට දීප ව්‍යාප්තව පැවැත්වේ. එහිදී විනාඩි 11 ක් ඇතුළතදී පැළ ලක්ෂ 11ක් සිටුවීමට සියලු කටයුතු සංවිධානය කර තිබේ.රුක් රෝපණය රටේ පරිසරය ජල සම්පත් සුරැකීමට මහඟු සෙතකි. පරිණත ගසක් මඟින් වාණිජ ලෙස බලන විට වසරකට රුපියල් ලක්ෂ ගණනක පාරිසරික සේවාවක් සිදු කරනු ලැබේ.පොරොව පහරින් තමා සිඳ දමන පුද්ගලයාට පවා සෙවණ සදන ගසකින් වන පාරිසරික - සාමාජික සේවය අතිවිශාලය. වායුගෝලීය කාබන්ඩයොක්සයිඩ් අවශෝෂණය කර ගෝලීය උණුසුම අඩු කරන ගහ කොළ මඟින් ආහාර ඉන්ධන හා දැව පොහොර වැනි සම්පත් ලබා දෙයි.ගසකින් වන පාරිසරික සාමාජීය ආර්ථික සේවය වසර පනහක් වයස ඇති සාමාන්‍ය ප්‍රමාණයේ ගසක් තම ජීවිත කාලයේදී රුපියල් ලක්ෂ 40 ක පමණ සේවයක් ඉටු කරයි. එම ගස වසරකට ඔක්සිජන් කිලෝ ග්රැම් 1000 ක් නිපදවයි. පරිසර දූෂණය වැළැක්වීමේ වටිනාකම වාර්ෂිකව රුපියල් 50000 කට අධිකය. පොහොර නිපදවීමේ වාර්ෂික වටිනාකම රුපියල් 37500 කි. සතුන්ට ප්‍රෝටීන් සැපයීමේ වාර්ෂික වටිනාකම රුපියල් 30000 ක් බව ඉන්දියාවේ දාස් නමැති විද්‍යාඥයා පවසා ඇත. අතු පතර විහිදුන ශාකයක් මඟින් වසරකට එවන් ක්ෂුද්‍ර අංශු කිලෝ ග්රැම් 13.5 ක් ඉවත් කරන බව ද වන විද්‍යාඥයෝ පවසති. මේ අනුව රුක් රෝපණය ආර්ථික වශයෙන් ද ඉතා සුවිශේෂ වැදගත්කමක් ලබාගන්නා වැඩපිළිවෙළකි.ජීවින්ගේ වර්ධනය අවශ්‍ය ඔක්සිජන් වායුව ලබාදෙන ගස් ජීවින් විශාල සංඛ්‍යාවකට වාසස්ථාන ලබා දෙයි. සෙවණ ලබා දෙන, විඩාව මානසික පීඩනය ආතතිය අඩු කරන රෝග සුව කරන රුක් රෝපණය සෝදා පාළුව ද ගස් විසින් වළක්වයි. පාංශු ඛාදනය අවම කරයි. රුක් ගොමු මඟින් ජීවින් විශාල සංඛ්‍යාවකට වාසස්ථාන ලබාදී ක්‍රියාශිලි දිවියකට අවශ්‍ය පෝෂ්‍ය පදාර්ථ හා විටමින් වර්ග ද ලබාදීමට පියවර ගෙන තිබේ.ජල චක්‍රයේ ක්‍රියාකාරිත්වයට උපකාරී වන පසෙහි තෙතමනය ආරක්ෂා කරන ශාක පසේ තෙතමනය සුරකී. ශබ්ද දූෂණය හා පරිසර දූෂණය අවම කරන ගස් මඟින් ශාක පෝෂක මූලද්‍රව්‍ය චක්‍රිකරණය සඳහා සහාය වේ.මේ අනුව පැළයක් ලොකු වන විට එය මඟින් දැව ඉන්ධන ආහාර හා ඖෂධ ලබා දෙයි. පරිසරයේ අලංකාරය වැඩි කරන කායික හා මානසික රෝග පීඩා අඩු කරන රුක් රෝපණය ජල ගැලීම් පාලනය කර සතුන්ට වාසස්ථාන ඇති කරනු ලැබේ.මෙවන් උදාරතර කාර්යාවලි රැසක් සිදු කරන රුක් රෝපණය ඉතා උතුම් වැදගත් කටයුත්තක් සැමරීමට යොදා ගැනීමට ජනාධිපති ලේකම් කාර්යාලය හා පාරිසරික අමාත්‍යාංශය නව වැඩ පිළිවෙළක් සකස්කර තිබේ. ඒ වනාහි “දැයට සෙවණ” රුක් රෝපණ වැඩසටහනයි.තිස් වසරක් රට ඇතුළත පිහිටි යුධ බිය සහමුලින්ම දුරුකර සියලු ජාතීන්ට සමඟිව සිටිය හැකි සාමකාමී සහ පරිසර හිතකාමී රටක් ගොඩනැඟීම වෙනුවෙන් මහින්ද රාජපක්ෂ ජනාධිපතිතුමා වෙත ජාතියේ උපහාරය පුද කිරීම පිණිස ‘දැයට සෙවණ’ රුක් රෝපණ වැඩ පිළිවෙළ ආරම්භ කෙරුණේ 2010 වසරේ නොවැම්බර් 15 වැනිදායි. මෙම වැඩ පිළිවෙළේ දෙවැනි අදියර ලෙස දැයට සෙවණ වැඩ සටහන මෙවරත් ලබන 15 වැනිදා අනිද්දා පෙරවරු 9.01 ට රටපුරා ග්‍රාම නිලධාරී වසම් මට්ටමින් පැවැත්වේ.මෙවර ද මෙම වැඩ සටහන ක්‍රියාත්මක වන්නේ ‘හරිත රටක් දැයට සෙතක්’ යන තේමාව යටතේය. මෙම වැඩ සටහන යටතේ මෙවර පවත්වන ‘දැයට සෙවණ’ වැඩ සටහනේ සමාරම්භක උලෙළ 15 වැනිදා පෙරවරු 9.01 ට පාර්ලිමේන්තුව අසල ජපන් මිත්‍රත්ව මාර්ගය අසල ඉදි කෙරෙන නාගරික හරිත උද්‍යානයේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.අක්කර 7 කින් යුත් මෙම බිම් ප්‍රදේශයේ මහින්ද රාජපක්ෂ ජනාධිපතිතුමාගේ අදහසක් අනුව නව හරිත උද්‍යානයක් ඉදිකෙරෙන බවත් මෙම උද්‍යානය පාසල් සිසු දරු දැරියන්ට පරිසර අධ්‍යාපනයක් ලැබෙන පරිදි සකස් කරන බවත් පරිසර ඇමැති අනුර පි‍්‍රයදර්ශන යාපා මහතා පවසයි.‘දැයට සෙවණ’ වැඩ සටහන යටතේ මෙවර වන සංරක්ෂණ දෙපාර්තමේන්තුව පමණක් පැළ ලක්ෂ නවයක් මෙම වැඩ සටහනට ලබා දී තිබේ.අනුර පි‍්‍රයදර්ශන ඇමැතිවරයා පවසන පරිදි මෙම වැඩ පිළිවෙළ යටතේ රටේ ආකල්පය වෙනසක් ඇති වී තිබේ. ඒ අනුව රාජ්‍ය ආයතන පෞද්ගලික ආයතන පාසල් රාජ්‍ය නොවන පරිසර සංවිධාන මේ වැඩ සටහනට එක් වෙති.මෙම දැයට සෙවණ වැඩ සටහනට අවශ්‍ය පැළ දැනටමත් අදාළ ප්‍රාදේශීය ලේකම් බල ප්‍රදේශ මට්ටමින් ලබා දී ඇත. ඒ අනුව එක් ග්‍රාම නිලධාරී වසමක පැළ 100 බැගින් සිටුවීමට කටයුතු යොදා තිබේ.අවශ්‍ය පැළ අවශ්‍ය අයට ගොවිජන සේවා මධ්‍යස්ථාන, අඩවි වන කාර්යාල, පරිසර අධිකාරියේ ප්‍රාදේශීය කාර්යාල මඟින් ලබා ගැනීමට කටයුතු යොදා තිබේ.රාජ්‍ය දැව සංස්ථාව, කෘෂිකර්ම දෙපාර්තමේන්තුව, රාජ්‍ය දැව සංස්ථාව, ජාතික පොල් සංවර්ධන මණ්ඩලය, පෞද්ගලික පැළ තවාන් යනාදියෙන් රුක් රෝපණයට අවශ්‍ය පැළ ලබා දෙයි.මේ යටතේ තේක්ක, බුරුත, පලු, වීර, හල්මිල්ල, මැහෝගනි, මී, කුඹුක්, ලුණුමිදෙල්ල, ගිනිසපු, කළුවර, පිහිඹියා, ගම්මාලු, කොස්, නැදුන් යන දැවමය ශාක රෝපණය කරනු ලැබේ. ආර්ථික බෝග ලෙස කොස්, රබර්, කිතුල්, කෝපි, තල්, කුරුඳු, පුවක්, සියඹලා, තැඹිලි, පොල් ආදිය සිටුවීමට කටයුතු කෙරේ.අඹ, දිවුල්, බෙලි, දුරියන්, මැංගුස්, රඹුටන් වැනි පලතුරු පැළ ද මේ ‘දැයට සෙවණ’ යටතේ සිටුවීමට යෝජිතය.මීට අමතරව ඖෂධ වර්ග, මල් පැළ වර්ග තර්ජනයට පත්වී ඇති ශාක ආදිය ද මෙහිදී සිටුවනු ලැබේ.පැළ සිටුවීමට අවශ්‍ය උපදෙස් හා පැළ ලබා ගැනීමට දැයට සෙවණ ලේකම් කාර්යාලයේ 0112877287, 0112866656, 0112878806 දුරකථන අංක ඇමැතිය හැකිය.වන සංරක්ෂණ අධ්‍යක්ෂ ජනරාල් එච්. එම්. ජී. හිටිසේකර මහතා පවසන පරිදි මේ දැයට සෙවණ යටතේ තෙත් කලාපයට සුදුසු ශාක ලෙස මැහෝගනි නැදුන් හා පිහිඹියා ගිනිසපු හා හොර පෙන්වා දී තිබේ. වියළි කලාපයට සුදුසු දැව අතර තේක්ක, හල්මිල්ල, කොහොඹ ඇහැළ මී කුඹුක් හඳුන්වා දී ඇත.අතරමැදි කලාපයට සුදුසු බෝග වන්නේ මැහෝගනි, තේක්ක, ඇහැළ, හල්මිල්ල, මී කුඹුක්, පිහිඹියා යන බෝග විශේෂයි. කඳුකර කලාපයට ඉයුකැලිප්ටස්, සයිප්‍රස්, ටූණා යන ශාක ප්‍රභේද සුදුසු බව වන සංරක්ෂණ අධ්‍යක්ෂ ජනරාල්වරයා පවසයි.පසුගිය වසරේදී ද පැවැත්වූ දැයට සෙවණ වැඩ සටහනෙදී පැළ ලක්ෂ 29 ක් සිටුවන ලද බව අනුර පි‍්‍රයදර්ශන ඇමැතිවරයා පවසයි. ඉන් පැළ ලක්ෂ 21 ක් රෝපණය වී හොඳින් නඩත්තු කරගෙනයන බව ද ඇමැතිවරයා පැවසීය.මේ අනුව මෙවර දැයට සෙවණ වැඩ සටහන ද ඉලක්ක පසු කරමින් සාර්ථකත්වය ලබනු ඇතැයි අනුර පි‍්‍රයදර්ශන ඇමැතිවරයා විශ්වාසය පළ කරයි.හරිත රටක් දැයට සෙතක්නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111133</link>
    <topic>ටෙලි නළුවාගේ අසාර්ථක රංගනය</topic>
    <author>(පොලිස් පරීක්ෂණ ඇසුරෙන් ලිපිය සකස් විය.)</author>
    <content>ඇතැම් නවක ටෙලි නිළියන් රඟපෑමට අමතරව තම සිරුර විකුණා මුදල් හම්බ කරන්නට ගොස් පොලීසියට කොටුවූ සිද්ධි රැසක් ඉකුත් සති කිහිපයකට පෙර සිටම නොයෙකුත් මාධ්‍ය මඟින් ප්‍රසිද්ධියට පත් කැර තිබිණ. පොලීසිය ඔවුන්ගෙන් ප්‍රශ්න කිරීමේදී ඔවුන් පවසා ඇත්තේ මුදල් අවශ්‍යතා මත ගණිකා වෘත්තියේ යෙදුණු බවකි. එහෙත් මෙලෙස මුදල් පසුපස හඹා යෑම නිසා අවසානයේදී එම නිළියන්ට වූයේ පොලීසියේ ලගින්නටය.ටෙලි නාට්‍යයක දෙකක රඟපෑ පමණින් තමන් ජනපි‍්‍රය බවට හුවා දක්වන ඔවුහු සමාජයේ කැපී පෙනෙන ලෙස ජීවත්වීම සඳහා ඉක්මනින් මුදල් ඉපයීමේ ක්‍රමෝපායක් ලෙස ගණිකා වෘත්තිය යොදා ගත්තා විය හැකිය.පොලීසියට හසුවූ එක් ළාබාල ටෙලි නිළියක් වැටලීම් සිදුකළ පොලිස් පරීක්ෂකවරයකුට කීවේ “ඇයි අපි විතරක්... අර අහවල් නිළිය... එයාලා ඔයාලට පේන්නේ නැතිද... නැතිනම් එයා ජනපි‍්‍රය නිසාද ඔයාලා අල්ලන්නෙ නැත්තෙ...නැත්නම් එයාලා තරු පහේ හෝටල්වලට විතරක් යන නිසාද... එයාලාත් අපි වාගේම තමයි. අපි හාරදහක් - පන්දහක් ගත්තට ඒ අය පහළොස්දාහ විසිපන්දාහ ගන්නවා... ඒවා ඔයාලාට පේන්නේ නැද්ද...”පොලිස් පරීක්ෂකවරයා කීවේ එය සැබෑවක් බවය. ඇය පොලිස් පරීක්ෂකවරයා ඉදිරියේ කී ඇතැම් නිළියන් එවන් ඉහළ මුදලක් අය කරන බව කවුරුත් සිතන්නෙ නැත. මුදල් පසුපස හඹා ගොස් නිරපරාදේ අමාරුවේ වැටෙන මෙවැනි නිළියන් අතරට මෙවර කොටු වූයේ ‘මෙගා’ හා වෙනත් ටෙලි නාට්‍යවල රඟපෑ කඩවසම් නළුවකුය.හැඩිදැඩි සිරුරකින් හෙබි මේ නළුවා දුටු අයකු නැවත හැරී බලන්නේ ඔහුගේ ප්‍රසන්න පෙනුම නිසාය. ඔහු කලක් හමුදාවේ ද සේවය කළ අයෙකි. ඒ නිසාම ඔහු හමුදා නිලධාරීන් ගැන ද හොඳින් දනියි. ඒ නිසාම ඔහුට රඟපෑමට ලැබුණේ එවන් නිලධාරීන්ගේ චරිත පමණි.එක් රූපවාහිනි නාට්‍යයක ඔහු හමුදා කපිතාන්වරයෙකි. තවත් වරෙක ඔහු පොලිස් නිලධාරියෙකි. නිලධාරියකුට හෙබි කඩවසම් පෙනුම ඔහුට උපතින්ම පිහිටා තිබීම නිසා ටෙලි නාට්‍යවල එබඳු චරිත ඔහු වෙත ගලා ආවේය.තරුණියන්ගේ බැල්ම ඔහුට ඕනෑතරම් තිබිණ. නවක නළු නිළියන් සමඟ පොලිස් හා හමුදා චරිත රඟපාමින් ඔහු සෙසු පිරිස අතර කෙමෙන් ජනපි‍්‍රය වන්නට විය.මේ ජනපි‍්‍රයත්වයත් සමඟම ඔහුට අවශ්‍ය වූයේ සුපිරි ජීවිතයක් ගත කරන්නටය. රාත්‍රියට සුපිරි සමාජ ශාලාවලට යන්නටය. ඒ සඳහා ඔහුට මුදල් ද අවශ්‍ය විය. රඟපෑමට අමතරව කොල්ලකෑමට ඔහු පුරුදු වූයේ ඒ නිසාය. බැලු බැල්මෙන් හැසිරීමෙන් කතාබහෙන් ඔහු පොලිස් නිලධාරියකු නොවන බව කිසිවකුටත් කිව නොහැකි ය. ඒ නිසාම තිරයෙන් පිටුපස පෙනී සිටීමට ද පොලිස් චරිතය ඔහුට බෙහෙවින් ප්‍රයෝජනවත් විය.එලෙස සැබෑ ජීවිතයේදී චරිතයක් රඟපාන්නට ගිය එවැනි ඔහු පසුගියදා පොලිස් අත්අඩංගුවට පත්විය. ඒ කිරිබත්ගොඩ පදිංචි ව්‍යාපාරිකයකුට අවි පෙන්වා ඔහු පැහැරගෙන යෑමේ චෝදනාව මතය. කොළඹ අපරාධ කොට්ඨාසය ඔහු අත්අඩංගුවට ගත්තේය. ඊට අමතරව එකී පුද්ගලයා පැහැරගෙන ගොස් අයුතු ලෙස සිරකර තබා ලක්ෂ 40 ක් වටිනා මොටෝ රිය කොල්ලකෑම ද මුදල් රුපියල් ලක්ෂ දෙකක් බලෙන් ලබාගැනීම ද ඔහුට එල්ල වූ තවත් චෝදනාවන්ය.සැකකරු අත්අඩංගුවට ගන්නා මොහොතේදී ඔහු ළඟ විදේශීය රටක නිෂ්පාදිත ජීව අත් බෝම්බයක් ද තිබු බව ද පොලිසිය කියයි. ඊට අමතරව ව්‍යාපාරිකයා පැහැර ගැනීමේදී භාවිත කරන ලද ගිනිඅවි තුනක් සොයා ගැනීමට අවශ්‍ය බව ද කොළඹ අපරාධ කොට්ඨාසය කියයි.මේ සියල්ලටම හේතුව වූයේ ඉක්මනින් මුදල් සොයා ගැනීමට යෑමය. එය ද තිරය මත දිග හැරෙන ටෙලි නාට්‍ය කතාවකට සමාන කතාවකි. තිරයෙන් පිටුපස වූ එම කතාවේ ද ප්‍රධාන නළුවා මොහුය.කිරිබත්ගොඩ ප්‍රදේශයේ තරුණයකු වසර ගණනාවක් තිස්සේ ජපානයේ රැකියාව කොට මෙරටට පැමිණියේ හරිහම්බ කරගත් මුදලින් යමක් උපයා ගැනීමේ අදහසින්ය. ඔහු ඒ සඳහා ව්‍යාපාරයක් ඇරැඹුවේය. ඒ විදේශ රැකියා ආයතනයකි.ජපානයේ සිටින අයගේ දැන හැඳුනුම්කම් ඇති අය ද එකතු කරගෙන ප්‍රසිද්ධියේ පවත්වාගෙන ගිය මේ විදේශ රැකියා ආයතනයට බලංගොඩ පැත්තේ තරුණයෝ පිරිසක් ජපානයට යෑම සඳහා රුපියල් ලක්ෂ 16 ක් ගෙනත් දුන්හ. ඒජන්සි හිමිකරු එදා සිට ඔවුනට ජපානයේ රැකියා සොයා දෙන්නට අවශ්‍ය පියවර ගත්ත ද එය දින සති මාස ගණන් ඉක්මවා ගියේය. මේ නිසා සල්ලි දුන් පිරිසගේ සිත්හි ඇතිවූයේ සැකයකි.“කිසි දෙයකට බය වෙන්න එපා... තව ටිකක් ඉවසන්න... මං බොරු කරන කෙනෙක් නෙමේ... විසාවල ටිකක් ප්‍රමාදය විතරයි තියෙන්නෙ.” ඒජන්සිකරු කීවේය.රැකියා අපේක්ෂිත පිරිසට බලංගොඩ සිට කිරිබත්ගොඩ යෑමට ඒමට තවත් වියදම් කරන්නට සිදුවිය. දෙතුන් වතාවක්ම එලෙස පැමිණිය ද ඔවුන්ගේ අරමුණ ඉටු නොවුණු තැන ඔවුහු ඒජන්සිකරු ගැන සැකයක් ඇති කර ගත්හ.“අපිට ජපානයට යන්න ඕන නැහැ. අපිට අපේ සල්ලි දෙන්න.”“බයවෙන්න එපා... ඔයාලට තව ටික දවසකින් යන්න පුළුවන්”“නැහැ කමක් නැහැ අපිට අපේ සල්ලි දෙන්න”“එකපාරට ලක්ෂ 16 ක් දෙන්න බැහැ... මමත් ඒ සල්ලි වෙන තැන්වලට දීලා තියෙන්නෙ රට යන වැඩේට.”“එහෙම කියලා හරියන්නෙ නැහැ අපිට සල්ලි ඕන”“එහෙනම් මාස තුනක් කල් දෙන්න”“එහෙම බැහැ... අපිට සුමානයකින් සල්ලි ඕනැ. එහෙම දුන්නෙ නැත්නම් බලා ගනිමු.”ඔවුන් සිතුවේ මුදල් ආපසු ගත නොහැකි බවය. ඒ නිසා ඒජන්සිකරුට තර්ජනය කළ ඔවුහු රුපියල් ලක්ෂ 16 කෙටි ක්‍රමයකින් ගත යුතු බව තීරණය කළහ. හොඳින් දෙන්නැති මුදල් නරකින් හෝ අරන් දෙන ලෙස ඉල්ලමින් ඔවුන් බලංගොඩ ප්‍රදේශයේ එවැනි වැඩවලට ප්‍රසිද්ධ අයකු හමුවන්නේ ඔය අතරය.“හරි. ඔය වැඩේට මගේ හොඳ යාළුවෙක් ඉන්නවා කොළඹ... වනාතේ... මම මිනිහා දාලා වැඩේ කරලා දෙන්නම්... හැබැයි මිනිහටත් සලකන්න වෙයි.”බලංගොඩ ‘වැඩකාරයා’ කොළඹ වනාතමුල්ලේ සිටින මිතුරා කෙරෙහි විශ්වාසය තබමින් මිතුරන් ගෙනා කොන්ත්‍රාත්තුව වනාතේ මිතුරාට බාර දුන්නේය. ඔහු සැකකාර නළුවාය.නළුවා වැඩේට බැස්සේය. හොඳින් හෝ නරකින් හෝ මුදල් ලබා දෙන බවට ද පොරොන්දුවක් දුන්නේය. නළුවා ඒ වන විටත් බාරගත් ටෙලි නාට්‍යයක මෙන්ම ඉන්දීය චිත්‍රපටියක ද පොලිස් නිලධාරියකුගේ චරිතයකට පණ පොවමින් සිටියේය. අත මිටට කීයක් හෝ සොයා ගැනීමට ‘ලැබුණු චාන්ස්’ එක අත් නොහැරිය යුතු බව සිතු ඔහු ‘වනාතේ’ම මිතුරන් සිව්දෙනකු මේ සඳහා සහාය කර ගත්තේය. ඔවුන් ද ඊට කැමැත්ත පළ කළේ නිකම් ඉන්න එකේ අතට කීයක් හෝ ලැබෙන නිසාය.ඒ අනුව ඒජන්සිකරු පැහැරගෙන යාමේ සැලසුම් සකස් කෙරිණ. එජන්සිකරු රැගත් මොටෝ රිය ඉදිරියට සුදු පැහැති ඩොල්පින් වෑන් රියකින් පැමිණි මොවුන් ඒජන්සිකරු පැහැර ගත්තේ ත්‍රස්ත විමර්ශන ඒකකයේ (ඊ ධ් ච්) නිලධාරීන් බව කියමිනි.ඇස් හා අතපය බැඳ ඩොල්පින් වෑන් රියට දමාගන්නා ඒජන්සිකරු මොවුන් රැගෙන යන්නේ එතැන සිට කිලෝමීටර දහයක් පමණ දුර ඇති පාළු තැනකටය. එතැනදි ඒජන්සිකරුගේ දෙනෙත් ගලවා දැමිණි.“මොකක්ද කියන්නෙ... මට තමුසෙගෙ පැමිණිල්ල ඇවිත් තියෙන්නෙ... තමුසෙ ලක්ෂ 16 දෙනවද... නැත්නම් දන්නවනේ...”සැකකාර නළුවා හැසිරෙන්නෙ ත්‍රස්ත විමර්ශන අංශයේ ඕ අයි සී වෙසින්ය. ඔහු ඒ අතරතුර උසස් නිලධාරින්ට යැයි කියමින් සිය ජංගම දුරකථනයෙන් ඇමතුම් ද ගත්තේය.“ඒ ඇස් පී මහත්තයා ද... හරි සර් අපි මිනිහ ඉස්සුවා... මොකද කරන්නෙ... සල්ලි ඕනද... නැත්නම් මිනිහව මෙහෙම ඉවරයක් කරන්නද” නළුවාගේ හැසිරීම අනුව ඔහු ගැන කිසිදු අවිශ්වාසයක් ඇති නොකරගන්නා ඒජන්සිකරු රුපියල් ලක්ෂ 16 ඊට පසුදිනම බැංකුවට දමන්නට පොරොන්දු වන්නේය.“හැබැයි බොරු කරන්න බැහැ... මගේ ළඟ පාතාලයේ එවුනුත් ඉන්නවා... උන්ට කිව්වොත් උඹව හොයා ගන්නත් බැරිවෙයි දන්නවනේ...” ඔහු ඒජන්සිකරු භීතියට පත් කෙළේය.“හරි සර්. මෑන් සල්ලි රෙඩි කරන්නම් කිව්වා... හරි සර් හරි. ආ ඇත්තද සර්... කමක් නැහැ සර්. පොඩි චාන්ස් එකක් දෙමු.” නළු වෙස් ගනිමින් ඔහු ඕ අයි සී ලෙස රඟපෑවේ එලෙසය. “හරි අපි තමුසෙ රිලීස් කරනවා. තමුසෙ හෙටම මේ එකවුන්ට් නොම්මරයට සල්ලි දානවා. එතකම් තමුසෙගෙ කාර් එක මගේ ළඟ තියාගන්නවා... සල්ලි දාපු ගමන් කාර් එක තමුසෙට දෙනවා.”එසේ කියමින් ඒජන්සිකරු යළි කිරිබත්ගොඩට ගෙනවිත් හැරලන සැකකාර නළුවා කළ සේවය වෙනුවෙන් තවත් රුපියල් ලක්ෂ දෙකක් ඒජන්සිකරුගෙන් ගන්නට ද අමතක නොකරන්නේය.හැසිරීමෙන් හා කතා විලාසයෙන් සැකකරු ඇත්තම පොලිස් නිලධාරියකු බව තීරණය කරන ඒජන්සිකරු ඊට පසුවදාම ලක්ෂ 16 බැංකු ගිණුමට බැර කෙළේය.“සර් සල්ලි දැම්මා... මගේ කාර් එක ගන්න ඕන”“එහෙම කාර් එක නිකම් දෙන්න බැහැ... මං මේකට හුඟක් මහන්සි වුණා... මම හිටියේ නැත්නම් උඹගේ කෑලිවත් හම්බ වෙන්නෙ නැහැ...”“ඒ කියන්නෙ සර්.”“උඹගේ කාර් එක දෙන්න මට තව ලක්ෂ පහක් ඕන”පොලිස් නිලධාරියාගේ කීමෙන් ඒජන්සිකරු අන්දුන් කුන්දුන් වන්නේය. ඒජන්සිකරු තම ලක්ෂ 64 ක් පමණ වටිනා වාහනය ඉල්ලමින් ඔහු පසුපස ගියද මොටෝ රිය තමාට නොලැබෙන බව ඔහුට වැටහිණි.ඒ අනුව ඒජන්සිකරු මිතුරකු මාර්ගයෙන් සිදුවීම කොළඹ නියෝජ්‍ය පොලිස්පති අනුර සේනානායක මහතාට දැනුම් දෙන්නේය. පැමිණිල්ල කොළඹ අපරාධ කොට්ඨාසය වෙත යොමු විය. එහි අධ්‍යක්ස ඩී. එල්. රණවීර මහතා විසින් මේ පිළිබඳ සොයා බැලීම ස්ථානාධිපති හේමන්ත දික්ඕවිට මහතා වෙත බාර දෙනු ලැබීය. විමර්ශන සිදුකිරීම අතින් පළපුරුද්දක් ඇති දික්ඕවිට මහතා සිය ගෝලබාලයන් සමඟ ඒජන්සිකරු මුණගැසී සියලු තොරතුරු ලබා ගත්තේය.“ඔව් සර්. ලක්ෂ පහක් ඉල්ලනවා. නැත්නම් කාර් එක දෙන්නෙ නැතිලු.”ඒජන්සිකරු කොළඹ අපරාධ කොට්ඨාසයේ නිලධාරීන්ට කීවද නිලධාරීන්ගේ සූක්ෂම ක්‍රම අනුව කප්පම ලක්ෂ දෙකහමාර දක්වා පහළට බස්සවා ගැනීමට හැකිවිණි.“සල්ලි ලෑස්තියි. එහෙනම් එන්න...” ඒජන්සිකරු කප්පම්කාර නළුවාට කියද්දි පොලිසිය ද එතැනය.“හරි මම ටිකක් ඈත ඉන්නෙ... කිරිබත්ගොඩට ආ ගමන් කෝල් කරන්නම්.”කිසිත් නොදත් සැකකාර නළුවා ලක්ෂ පහ ගැනීමට කිරිබත්ගොඩට එන්නේ ඔය අතරය. ඒජන්සිය ළඟ සැඟවී සිටි සිවිල් වෙස් ගත් පොලිස් කණ්ඩායමට නළුවා කොටුකර ගැනීමට හැකිවන්නේ පැහැර ගත් මොටෝ රිය ද සමඟ එතැනදීය.සැකකරු ඊට මොහොතකට පෙර ඉන්දීය චිත්‍රපටයක පොලිස් නිළධාරියෙකුගේ චරිතයක් රඟපා අවසන් කොට කොළඹට පැමිණ සිටියදී මෙසේ කොටුවිය.සැකකාර නළුවා සිගරැට් වෑන් රථ දෙකක් කොල්ලකෑම, ත්‍රීවිලර කොල්ලකෑම් ඇතුළු සිද්ධින් ගණනාවකට සම්බන්ධ වූ අයෙක් බව ස්ථානාධිපති හේමන්ත දික්ඕවිට මහතා කීය. සිද්ධිය සම්බන්ධයෙන් තවත් තිදෙනකු කොටුකර ගැනීමට අපරාධ කොට්ඨාසය පරීක්ෂණ පවත්වයි.ටෙලි නාට්‍යවල හා චිත්‍රපටිවල පොලිස් චරිතය රඟපෑ සැකකරු සැබෑ ජීවිතයේදී ද පොලිස් චරිතයකට පණ පොවමින් යෙදුණු අසාර්ථක රංගනය පොලිස් තිරයේ දිග හැරෙන්නේ මෙලෙසින්ය.සැකකරු ලබන මස 18 වැනිදා තෙක් රක්ෂිත බන්ධනාගාර ගත කළ අතර ඔහු ළඟ තිබු ජීව අත්බෝම්බයට අමතරව ව්‍යාජ යුද හමුදා හැඳුනුම්පතක් යුද හමුදා කපිතාන්වරයකු හා පොලිස් පරීක්ෂකවරයකු ලෙස නිල ඇඳුම් ලාගත් ඡායාරූප ද සොයා ගැනීමට හැකි විණි. සිද්ධිය නිමවීමත් සමඟ තවත් දෙස් විදෙස් ටෙලි නාට්‍ය රැසක රඟපෑ විසි හැවිරිදි ටෙලි නිළියක් ද ගණිකා වෘත්තියේ යෙදී සිටියදී පොලීසියට කොටුවන්නේ ද මේ අතරය.කොළඹ නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසයේ අධ්‍යක්ෂ ඩී. එල්. රණවීර යන මහත්වරුන්ගේ උපදෙස් මත ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහතා ඇතුළු පොලිස් පරීක්ෂකවරුන් වූ සෝමතිලක ජනක කුලරත්න හා උප පරීක්ෂකවරුන් වූ අශෝක් අබේවර්ධන හා කැළුම් බණ්ඩාර ඇතුළු නිලධාරීහු රැසක් මෙම පරීක්ෂණවලට එක් වූහ.(පොලිස් පරීක්ෂණ ඇසුරෙන් ලිපිය සකස් විය.)කීර්ති මෙන්ඩිස් පිංතූර - සුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111134</link>
    <topic>මුරුත්තෙට්ටුවේ ආනන්ද හිමියෝ</topic>
    <author>ධර්මන් වික්‍රමරත්න</author>
    <content>බස්නාහිර ප්‍රධාන සංඝනායක පදවියෙන් පිදුම් ලැබුනාරාහේන්පිට ශ්‍රී අභයාරාම පුරාණ විහාරයේ විහාරාධිපති සහ රාජ්‍ය සේවා එක්සත් හෙද සංගමයේ සභාපති පූජ්‍ය මුරුත්තෙට්ටුවේ ආනන්ද ස්වාමීන්ද්‍රයන් වහන්සේට ශ්‍යාමෝපාලිවංශික මහා නිකායේ කෝට්ටේ පාර්ශ්වයේ මහානායක මාහිමිපාණන් වහන්සේ ප්‍රමුඛ කාරක සංඝ සභාව වෙතින් බස්නාහිර පළාතේ ප්‍රධාන සංඝනායක පදවිය පිරිනැමීම නිමිත්තෙන් උන්වහන්සේ පිළිගැනීමේ උපහාර පූජෝත්සවය දි. මු. ජයරත්න අගමැතිතුමාගේ සහභාගිත්වයෙන් නාරාහේන්පිට ශ්‍රී අභයාරාමයේදී අද (13) පැවැත්වීමට නියමිතය.මේ ලිපිය ඒ නිමිත්තෙනි.පත්බේරිය ධම්මාලෝක හිමියන්ගේ ශිෂ්‍යයකු ලෙස 1952 දී පැවිදි දිවියට ඇතුළත් වූ උන්වහන්සේ මාලිගාකන්ද විද්‍යෝදය පිරිවනේ කීර්තිමත් ආදි ශිෂ්‍යයෙකි. නාරාහේන්පිට ශ්‍රී අභයාරාම පුරාණ විහාරයේ විහාරාධිපති වශයෙන් කටයුතු කරන උන්වහන්සේ එක්සත් පොදු හෙද සේවා සංගමයේ අනුශාසකයකු වශයෙන් 1966 මාර්තු 24 වැනිදා පත්වූහ. එකල හෙද සේවාව සඳහා වෘත්තිය සමිති පහක් තිබුණ ද හෙදියන් ඉල්ලා සිටියේ සටන්කාමී වෘත්තිය සමිතියකි. 1969 නොවැම්බර් 05 වැනිදා රාජ්‍ය සේවා එක්සත් හෙද සංගමය පිහිටුවමින් සභාපතිවරයා වූහ. දශක හතරකට අධික කාලයක් හෙද සංගමය කටයුතු කළේ සෞඛ්‍ය සේවාව රැක ගනිමින් එහි ප්‍රවර්ධනය සඳහාය.ශ්‍රී ලංකාවේ වර්තමාන හෙද - හෙදි සංඛ්‍යාව 23,800 කි. ඉන් සියයට 95 ක් පමණ රාජ්‍ය සේවා එක්සත් හෙද සංගමයේ සාමාජිකයෝය. මේ සංගමය අසාධාරණයන්ට එරෙහිව පිකටින්, උද්ඝෝෂණ, පෙළපාලි වැනි ක්‍රියාමාර්ග ද ගනු ලැබීය. හෙද සේවාවේ අයිතීන් වෙනුවෙන් අඛණ්ඩ සේවා සටන අනභිභවනීය සටනකි. 1977 ජූලි 01 වැනිදා ජයග්‍රහණය ලබාගත්තේ රිදී බන්දේසියක තබා නොවේ. සිසු හෙදියන් සඳහා ද පුහුණුවේදී ලබා දුන් දීමනාව නතර කළ විට එය ලබාගැනීමට මුල් වූ 1982 සටන ද ඓතිහාසිකය. වසර 46 ක් පුරා හෙද සේවාවේ උන්නතිය වෙනුවෙන් උන්වහන්සේ අපමණ දුක් ගැහැට විඳිනු ලැබූහ. ගැරහුම් සහ අවමන්වලට ලක්වූහ. එහෙත් ඒවාට නොසැලී මුහුණ දුන්හ.එපමණක් නොව මවුබිම සුරකීමට සහ ප්‍රගතිශීලී සටන්වලට එඩිතරව නායකත්වයක් දුන් සටන්කාමි භික්ෂුන් වහන්සේ නමකි. එපමණක් නොව ගෞරවනීය සාමය උදෙසා කටයුතු කළ බලවේගයන්ට උන්වහන්සේ යෝධ බලයක්, අයෝමය ශක්තියක්, අසමසම පන්නරයක් ලබා දුන්හ. ප්‍රශ්න මිත්‍රශීලීව විසඳා ගැනීමට රජයන්ට සහාය දුන් අතර එසේ නොවුණු අවස්ථාවන්හිදී සටන් මගට අවතීර්ණ වීමට උන්වහන්සේ පසුබට නොවූහ.අසූවේ ජුලි වැඩ වර්ජනයෙන් කම්කරුවන් 40,000 ක් එළියට දැමුණු අතර වෘත්තිය සමිති ව්‍යාපාරය බිඳ හෙලනු ලැබීය. වැඩ කරන ජනතාවගේ පිකටින් ව්‍යාපාර, උපවාස, සංකේත වැඩ වර්ජන වලට මැර ප්‍රහාර එල්ල කරන ලදි. මේ මර්දනයන්ට ප්‍රබල අභියෝගයක් එල්ල කරමින් ජයවර්ධන රජය දණ ගැස්වීමේ ප්‍රථම වෙඩි මුරය එල්ල කළේ ද මුරුත්තෙට්ටුවේ ආනන්ද හිමියෝය. ඒ 1986 දී දින 26 ක අඛණ්ඩ ඓතිහාසික මහා හෙදි වැඩ වර්ජනය මඟිනි. එමඟින් ඇද වැටුණු වෘත්තිය සමිති ව්‍යාපාරයට පවත්වමින් නව ජීවයක් ලැබිණි. හෙදි වැඩ වර්ජනය 1986 මාර්තු 18 වනදා ආරම්භ වී අපේ‍්‍රල් 17 වනදා ජයග්‍රාහීව අවසන් විය. එම වකවානුව තුළදී රජය මඟින් හෙදි සංගමය තහනම් සංවිධානයක් ලෙස ගැසට් කරන ලදි. එවිට සුජාත කුලඟන සමිතිය නමින් නව සංවිධානයක් මඟින් හෙදි සංගමයේ කටයුතු කරගෙන යාමට ආනන්ද හිමියෝ සමත් වූහ. සංගමයේ බැංකු ගිණුම් වසා දමන ලදි. හෙද හෙදියන් ලැගුම්ගත් හෙද නේවාසිකාගාරවල විදුලි බලය විසන්ධි කෙරිණි. ජලය කපා හැරිණි. අනතුරුව එක රැයින් කොළඹ රෝහල්වල හෙදියන් දහස් ගණනක් එළියට ඇද දමන ලදි.හෙදියෝ රටපුරා නගර ගණනාවක කඳුවරු බැඳ ගත්හ. කැට අතින් ගත් හෙදියෝ ජනතාව අතරට ගියහ. එකල උන්වහන්සේ ගේ ජනතා සටන්වලට යෝධ අශිර්වාදයක් වූයේ මාදුළුවාවේ සෝභිත, ඉත්තෑපානේ ධම්මාලංකාර සහ හැඩිගල්ලේ නායක හිමිවරුය. අමාත්‍ය දිනේෂ් ගුණවර්ධන වැනි ජාති හිතෛෂීන් සෙවණැල්ලක් මෙන් උන්වහන්සේ වටා සිටියහ. එකට රජයේ වෛද්‍ය නිලධාරීන්ගේ සංගමයේ ලේකම් සුනිල් රත්නපි‍්‍රය (ඇපලෝ රෝහලේ වර්තමාන නියෝජ්‍ය අධ්‍යක්ෂ) රජයේ දන්ත වෛද්‍ය නිලධාරීන්ගේ සංගමයේ ලේකම් රාජිත සේනාරත්න (වර්තමාන ධීවර ඇමැති) දෙපළ මේ සටනේදී උන්වහන්සේට අයෝමය ශක්තියක් ලබා දුන්හ. හෙදි සටන මර්දනයට එරෙහිව ජනමතය පෙළ ගස්වන්නට තුම්මුල්ල හංදියේ බුදුරුව ඉදිරිපිට මාරාන්තික උපවාසයක යෙදුණු භික්ෂුන් වහන්සේ මහ රෑ පැහැර ගෙන ගොස් බොරැල්ල කනත්තේ දමන ලදි. මේ කිසිවකින් ආනන්ද හිමියෝ නොසැලුණහ. සකලවිධි බලවේග එක් රැස් කරමින් යෝධ බලවේගයක් නිර්මාණය කිරීමට උන්වහන්සේ සමත් වූහ. එම යෝධ පවුර ඇඳිරි නීතිය ද නොතකමින් පොලිස් බාධක නොතකා ජයවර්ධන ජනාධිපතිතුමාගේ නිවෙස අසලට පැමිණියහ. හෙද සටනට විසඳුමක් ලැබිණි. හෙදියෝ ඉල්ලීම් ද දිනා ගනිමින් කොළඹ ප්‍රධාන රෝහල්වල සේවයට යළි වාර්තා කළේ දහස් ගණන් සහභාගිවූ විශාල පෙළපාලි වලිනි.මැයි දිනය ශ්‍රී ලංකාවේ තහනම් කළ 1987 දී රජයේ මැයි තහනම කඩමින් මැයි දිනයක් දහස් ගණනකගේ සහභාගිත්වයෙන් අභයාරාමයේ පැවැත්වීමට ද උන්වහන්සේ සමත් වූහ. පොලිස් වෙඩි තැබීමෙන් එහිදී දෙදෙනෙක් මරුමුවට පත් වූහ. එම මැයි දිනයට පොලීසිය වෙඩි තබද්දී එය නවත්තන්නැයි ඉදිරියට පැමිණ උන්වහන්සේ නිර්භීතව ඉල්ලීමක් කළහ.ජල බදු විරෝධී ගොවි සංගමයේ සහ සමස්ත ලංකා දහම් පාසල් ගුරු සංගමයේ සභාපති ලෙස ද කලෙක කටයුතු කළහ.අනූව දශකයේ අග භාගයේ සිට ආගමික සහ සංස්කෘතික කටයුතුවලට ආනන්ද හිමියෝ වඩාත් අවධානය යොමු කරමින් සිටිති. එදා ඉතා අඩු දියුණු මට්ටමේ ජනශූන්‍යව පැවැති අභයාරාම විහාරය වර්තමානයේ ඇති උද්දීප්තියට හේතුව ද ආනන්ද හිමියන්ගේ නායකත්වයයි. කෝටි ගණනක කාර්යයකට වුවද උන්වහන්සේ අත ගසන්නේ තමන් වහන්සේ පිළිබඳව පවත්නා විශ්වාසයෙනි. ආනන්ද හිමියෝ සපිරු සැට වයස් ඇතිව සංඝසෝබන ගුණයන්ගෙන් උපලක්ෂිත සංඝ පීතෘවරයෙකි.ලාංකීය ප්‍රගතිශීලි ව්‍යාපාරයට අභයාරාමය ක්ෂේම භූමියකි. අඩ සියවසකට වැඩි කාලයක් උන්වහන්සේ ගෙන් ඉටු වූයේ උසස් සමාජ මෙහෙවරකි. ශාසනික සේවාවකි. එම සේවා වඩාත් හොඳින් ඉටුකර ගෙන යෑමට නිරෝගි සුවය සහ චිර ජිවනය මෙත් සිත් පෙරටුව අප ප්‍රාර්ථනා කළ යුතුමය.ධර්මන් වික්‍රමරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111135</link>
    <topic>යහපත් සෞඛ්‍ය පුරුදු හුරු කරවන ඩී. එස්. සේනානායක විද්‍යාලය</topic>
    <author/>
    <content>අධ්‍යාපනය ලැබීම සඳහා ළමයාට සුදුසු පරිසරයක් සකස්කර දීම පාසලක අරමුණක් විය යුතුය. භෞතික හා ආධ්‍යාත්මික පරිසරයක් නිසි ලෙස සකස් කරදීම මඟින් ළමයාට අධ්‍යාපන කාර්යය සඵල කරගත හැකිය. සමබර පෞරුෂයක් ශිෂ්‍යයාට ලබාගැනීම සඳහා ආධ්‍යාත්මික සහ භෞතික වශයෙන් සමබර පරිසරයක් තිබීම අත්‍යවශ්‍යය. වසර 44 ක තරම් කෙටි කාලසීමාවක ඩී. එස්. සේනානායක විද්‍යාලය ඉහත අරමුණ සාක්ෂාත් කරගෙන තිබේ.ඩී. එස්. සේනානායක විද්‍යාලය බහුවිද ආගම් අදහන පාසලකි. ඒ අනුව ආගමික සහනශීලීත්වයකින් යුතුව ආධ්‍යාත්මය සංවර්ධනය කරගැනීමට ඉවහල් වන පරිසරයක් සකස්කොට දී ඇත. විශේෂයෙන් බුදු දහමට අනුව මනස සකස් කිරීමේ කාර්යය වෙත සිසුන් යොමුකර ඇත.සෑම මසකම පුර පසළොස්වක පොහෝ දින සිසුහු ආධ්‍යාත්මික ගුණ වගාව සඳහා යොමු කෙරෙති. භාවනාව අධ්‍යාපන කාර්යය සඳහාත් මානසික සංවරය සඳහාත් සෘජු ලෙසම යොදා ගැනීමෙන් අධ්‍යාපන අරමුණු ද ඉටුකර ගත හැකිය.සිසුහු උපදේශනය හා බෞද්ධ උපදේශනය සඳහා ද යොමු කෙරෙති.ප්‍රාථමික අංශයේ සිට විධිමත් කළමනාකරණයකින් සකස් වූ පරිසරය ශිෂ්‍ය අධ්‍යාපනයට මනා පිටුවහලක් සපයයි.භෞතික සම්පත් කළමනාකරණය කොට තිබෙනුයේ ද ළමා මානසික අධ්‍යාපන සංවර්ධනය ගැනීමටය. ඩී. එස්. සේනානායක විද්‍යාලයේ ප්‍රාථමික අංශය ලංකාවේ ප්‍රථම සඵල කාබන් විමෝචනය ශුන්‍ය කරන ලද ප්‍රාථමික අංශයයි.වෘක්ෂ ලතාවන්ගෙන් සමන්විත එය රමණීය වන අරණක සිසිලස ලබා දෙමින් සිසු මනස පරිසර හිතකාමී හැඟුම්වලින් අවදි කරන්නට සමත් වෙයි.එමෙන් ම ප්‍රාථමික අංශ සිසුන් සඳහා නවීන ක්‍රීඩා උපකරණ සහිත ළමා සෙල්ලම් පිටියක් සකස් කොට ඇත.පරිසරය පවිත්‍රව තබා ගැනීම බොහෝ රෝගාබාධ වළක්වා ගැනීමේ මඟකි. එය මැනවින් වටහා ගත් ඩී. එස්. සේනානායක විද්‍යාලය ශිෂ්‍ය අධ්‍යාපනයට උචිත පරිසරයක් නිර්මාණය කොට ඇත. යහපත් පාරිසරික පුරුදු සිසුන් අතර හුරු කිරීම අරමුණු කොටගෙන පරිසර හිතකාමී වැකි ප්‍රදර්ශනය කෙරේ.පරිසර ගීතය සිසුන්ට ප්‍රදර්ශනය කොට ඇති අතර පරිසර හිතකාමී ගීත උදෑසනට ඇසීමට සැලැස්වීම මඟින් පරිසර හිතකාමී ආකල්ප ඇති කරන්නට සමත්ව ඇත. පරිසරය ප්‍රසන්නවත්, අලංකාරවත්, පිරිසුදුවත් තබා ගැනීමට නිතර මාධ්‍ය මඟින් උපදෙස් සපයයි.වෙන කවරදාටත් වඩා නූතනය වන විට ඩී. එස්. විදුබිමෙහි පරිසරය සුන්දරව පවත්වාගෙන යයි. මල්, පලතුරු සහ එළවළු වගාවන් මඟින් පරිසරය අලංකරණය කොට ඇත. එබඳු පරිසරයක වැඩෙන දරුවාගේ යහපත් මානසික ආකල්ප දියුණු වෙයි.එසේම පරිසරය සුන්දරව පවත්වාගෙන යාමට ශිෂ්‍යයින්ට නිහඬ පාඩමක් ඉන් ඉගැන්වෙයි. එබඳු පරිසරයක වැඩෙන ශිෂ්‍යයාගේ ආකල්පවල සුවිශේෂි බවක් ඇති වේ.ශිෂ්‍යයින්ට යහපත් ආහාර පුරුදු ඇති කිරීම මඟින් නිරෝගී දිවිපෙවෙතක් ගත කිරීමට අවස්ථාව සැලැසේ.පාසලෙහි ආපන ශාලාවෙන් ක්ෂණික ආහාරපාන සිසුන් වෙත ලබාදීම සීමා කොට ඇත. අධික තෙල්, අධික සීනි, අධික ලුණු සහිත ආහාර සිසුන් වෙත ලබා නොදීමට ආපන ශාලාව දැනුම්වත් කොට ඇත. තම ආහාර වේල සඳහා හැකි සෑම විටකම ධාන්‍යමය ආහාර යොදා ගැනීමට සිසුන් උනන්දු කරවයි.ඩෙංගු වසංගතය පාසලෙන් තුරන් කිරීම විධිමත් වැඩපිළිවෙළක් යටතේ සිදු කෙරිණි. තැනින් තැන ජලය රැස්වන ස්ථාන හඳුනාගෙන ඒවා පිරිසුදු කොට සකස් කිරීමත් නිවැරැදිව ජලය බැස යාම සඳහා කානු පද්ධති නවීකරණය කිරීමත් සිදු කෙරිණි. එවැනි වැඩපිළිවෙළ මඟින් පරිසර අලංකරණය සිදුවූ අතර ශිෂ්‍යයින්ගේ සෞඛ්‍ය තත්ත්වය ඉහළ නංවන්නට හැකියාව ලැබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111136</link>
    <topic>ඒ කාන්තාව අත් ඔසවලා බස් එක නවත්වන්නැයි සංඥා කළා මටත් කෝච්චිය නවත්තගන්න බැරිවුණා</topic>
    <author>ටිරෝනි වෑවලගේ ඡායාරූප - සුදම් ගුණසිංහ</author>
    <content>ඒ 1989 වසරේ දිනයකි. වේලාව මධ්‍යාහ්නය පසුවී හෝරා දෙකක් ගෙවී තිබිණි. අහුංගල්ලේ දුම්රිය, බස්රිය මාර්ග එකිනෙක මුණගැහෙන ස්ථානය වෙත අතීත මතකය කැඳවා යා යුතුය. මේ හතරමං හන්දිය පෙනෙන නොපෙනෙන ඉසව්වේ ධාවනය වන දුම්රියකි. එහි රියදුරු ඒ. ආර්. ද සිල්වා ය. ඔහු අද දුම්රිය වැඩ පරීක්ෂකවරයෙකි. එදා අලුත්ගම සිට ධාවනය අරඹමින් අහුංගල්ල හන්දිය තෙක් පැමිණි දුම්රියේ රියදුරු වූයේ ද ඔහුය. ඒ අතීත මතකය වෙත අප ද ඔහු සමඟ යා යුතුය.“ඒ කාලේ දුම්රිය හරස් මාර්ග බොහොමයකට ආරක්ෂිත ගේට්ටු තිබුණේ නැහැ. අහුංගල්ල හන්දියත් ඒ අතරින් එකක්. ආරක්ෂිත ගේට්ටු තියෙන්නම ඕනෑ තැනක් තමයි මේ අහුංගල්ල හන්දිය. මොකද එතන දෙපැත්තෙම ගෙවල්, ගොඩනැගිලිවලින් පිරිලයි තිබුණේ. මාර්ග දෙක එකිනෙක හමුවන මේ හතරමං හන්දිය ළඟ ගේක ගෑනු කෙනෙක් හිටියා. දුම්රිය හරස් මාර්ග ආරක්ෂිත ගේට්ටු නැති මේ අනාරක්ෂිත ස්ථානයේ භයානකකම දන්න නිසාම ද මන්දා මේ ගෑනු කෙනා දුම්රිය ඈත එනවානම් පාරට වාහන දාන්න එපා කියලා රියදුරන්ට සංඥා කළා.”“එදත් මං ධාවනය කරපු දුම්රිය අහුංගල්ල හන්දියට ළංවෙමින් තිබුණේ. මම දැක්කා අර සංඥා දෙන කාන්තාව ඉන්නවා. ඇය අත් දෙකම ඔසවලා මහා මාර්ගයේ කිසියම් වාහනයකට නවතින ලෙසට සංඥා කළා. ඒත් ඊළඟ මොහොතේ ඇය අත් ඔසවාගත් ඉරියව්වෙන්ම පස්සෙන් පස්සට ගමන් කළා. කෝච්චි පාරට මොකක් හරි වාහනයක් දානවා ඇති කියලා මට හිතුණා.”ඔහුගේ සිතුවිල්ල නිවැරැදි විය. පැමිණියේ බස් රථයකි. එය දුටු සැණින් එහි වූ විශේෂත්වය හඳුනා ගැනීමට ද අපේ දුම්රිය රියදුරු සිල්වා මහතාට හැකි විය. එය පාසල් බස් රථයකි. එපමණක් ද නොව එතුළ තමා අධ්‍යාපනය ලැබු පාසලේ ශිෂ්‍යයන් ගමන් ගන්නා බව සිල්වා මහතාට ක්ෂණයකින් සිහිපත් විය. එහෙත් කර්මය වැළැක්විය හැක්කේ කෙසේ ද? මහා හඬක් නඟමින් බස් රථය දුම්රියේ වැදිණි.“බස් එක හරියටම දෙකට මැදින් කැඩුණා. මම මට කරන්න පුළුවන් උපරීමය කළා. තිරිංග ඇද්දත් ආ වේගෙට සාපේක්ෂව තරමක් දුරට ඇදිලා ගිහින් තමයි කෝච්චිය නවතින්නෙ. ඒ වෙනකොට හුඟක් දේ වෙලා ඉවරයි.”අනතුරෙන් මියගිය ගණන 38 ක් විය. අවාසනාවකට මෙන් ඒ සියලුම දෙනා අයත් වූයේ පාසල් සිසුන් අතරටය. බස් රථය දකිද්දීම සිහිපත් වූ අයුරින් සිල්වා මහතා අධ්‍යාපනය ලැබු බලපිටිය සිද්ධාර්ථ මහා විද්‍යාලය සහ තවත් විදුහල් දෙකක සිසුහු ඒ අතර වූහ. ඒ දුම්රිය රියදුරකු ලෙස සිල්වා මහතා මුහුණ දුන් ප්‍රථම අනතුරයි. එමෙන්ම එතැනින් පසු ඔහුගේ රාජකාරී ජීවිතයේදී එවන් අනතුරු සිදු නොවුණු බව ද මෙහි සඳහන් කළ යුතුමය.“ඒ අනතුර වෙන්න ප්‍රධාන හේතුව වුණේ දුම්රිය හරස් මාර්ග ආරක්ෂිත ගේට්ටු නොමැති වීම. බස් රථ රියදුරාගේ නොසැලකිල්ලත් තව හේතුවක්. මට ඉතුරු වුණේ දුකක්, කනගාටුවක් විතරයි. ඒ පුංචි දරු පැටව් මට ඉතිරි කළේ මහා දුකක්.”කරන්නට දෙයක් නැත. ඒ සිල්වා මහතාගේ රස්සාවේ හැටිය. ඔබ දුම්රියේ නිතර ගමන් ගන්නා මගීයකු විය හැක. එසේ නැතහොත් විනෝද චාරිකා යාමට දුම්රිය යොදා ගන්නකු විය හැකිය. ප්‍රවේශ පත්‍ර ලබාගෙන දුම්රියේ අසුන් ගන්නා ඔබ දුම්රිය රියදුරකු තමා වෙනුවෙන් අසීරු මෙහෙයක් ඉටු කරන බව සිහිපත් නොකරනු ඇත. සිහිපත් කළහොත් ඒ දුම්රිය පමාවක් ගැන බැණ වැදීම වෙනුවෙන් විය හැකිය. එහෙත් අප වෙනුවෙන් කිසියම් මිනිසකු ඒ මහා යන්ත්‍රය පදවාගෙන යන්නේය. එතුළ ඇති ජීවිත සිය දහස් ගණනක වගකීම තම දෑත් මත රඳවා ගන්නේය.අප මෙතෙක් කතා කළ සිල්වා මහතා ද එවැන්නෙකි. බලපිටියේ උපත ලද ඔහුගේ දැන් වයස අවුරුදු පනස් තුනකි. දුම්රිය දෙපාර්තමේන්තුවට අවුරුදු තිහක් තිස්සේ ඔහු තම සේවය සපයා ඇත්තේය. ආරම්භය දුම්රිය ආධුනික රියදුරුවරයකු වශයෙනි.“ඉගෙනීම අවසාන කළ ගමන් රැකියා බැංකුවේ ලියාපදිංචි වුණා. විශේෂ ආධුනික ඇන්ජින් රියදුරෙක් විදිහට පුහුණු වීමට කැඳවන කල්ම මේ වගේ රස්සාවක් ගැන හිතකවත් තිබුණේ නැහැ. අවුරුදු පහක් තිස්සෙ දුම්රිය ධාවනය පුරුදු වුණා. ඒ 1980 සිට 1985 වෙනකල්. දුම්රියක් ධාවනය ඉගෙනීම අපහසු නැහැ. ඒත් දුම්රියක පද්ධති, ප්‍රතිසංස්කරණ, සංඥා ආදිය සම්බන්ධවත් ඉගෙන ගන්න ඕනෑ. එය තරමක් කල් ගතවන වැඩක්. ඉගෙනීම අවසානයේ පරීක්ෂණයක් තිබ්බා. ඒකෙන් සමත්ව තමයි දුම්රිය ධාවනයට එක් වුණේ. 2001 අවුරුද්ද වෙනකල් රියදුරු තනතුරේම සේවය කළා. අද මම දුම්රිය වැඩ පරීක්ෂකවරයෙක්. මා සමඟ මෙම තනතුර දරන තවත් හත් දෙනෙක් පමණයි ඉන්නෙ. රියදුරන් ලෙස පුහුණු වන්නන් මාර්ගයේ ධාවනයට සුදුසු යැයි පරීක්ෂා කර බලා තහවුරු කිරීමයි අද මගේ රාජකාරිය.”අද වන විට රටේ ඇති සෑම රේල් පාරකම දුම්රිය ධාවනය කර ඇති සිල්වා මහතා කියන්නෙ රස්සාව පටන් ගත් අලුත නම් මෙය මහා බාරදූර වගකීමක් යැයි සිතුණු බවයි. ඇන්ජින් ධාවනය ගැන හදාරද්දී ඔහුට වැටහී ගිය පරිද්දෙන්ම දුම්රිය රියදුරාට වැරදුණොත් වැරදුණාමය. බණින්න නම් ඕනෑ තරම් අය සිටිති. හොඳක් කියන්නෙ කලාතුරකිනි. ඒ අතරම සිල්වා මහතා මේ රස්සාවේ අමතර යහපතක් ද දුටුවේය.“දුම්රිය ධාවනය කරගෙන ගිහින් ගමනාන්තය කරා ගියාම වගකීම ඉවරයි. ආයෙම දුම්රියකට ගොඩවන තුරු හිත නිදහස්. හෙටට දේවල් ඉතිරිත් නෑ. දැන් ලිපිකරුවකුගේ වගේ රස්සාවක එහෙම නෑනේ. වගකීම් එකිනෙකට සම්බන්ධයි. රස්සාවේ මේ ගුණයටත් මගේ කැමැත්තක් ඇති වුණා.”ඒ අතරම ඔහු දුම්රිය රියදුරු රස්සාවේ තවත් යහගුණ ද සිහිපත් කරන්නේය.“දුම්රිය රියදුරුවරයෙක් විශාල වැටුපක් ගන්නවා කියලා කියනවා. ඔව් ඇතැම් විට විශාල වැටුපක් ගන්නවා. ඒත් ඒ අතිකාල දීමනා ද සමඟයි. දුම්රිය රියදුරෙක් අතිකාල සේවය කරනවා නම් ගෙවල් දොරවල්, දරුමල්ලෝ, අත්ඇරලා තමයි ඉන්න වෙන්නෙ. දුම්රිය රියදුරෙක් කියන්නෙ වගකීම් දැරීමට සමත්කම් ඇති තීක්ෂණ පුද්ගලයෙක්. මේ රස්සාව සෙල්ලමක් නෙමෙයි.” එලෙස පවසන සිල්වා මහතා එසේ පැවසීමට හේතු ද සඳහන් කර සිටියේය. ඒ අතුරින් ඇතැම් ඒවා මගීන් වන අප නිකමට හෝ නොසිතන ඒවාය.“දුම්රියක් පදවාගෙන යන්න ලේසියෙන් බැහැ. මාර්ගය ගැන සැලකිල්ලෙන් විශේෂයෙන් සංඥා ගැන සැලකිල්ලෙන් ධාවනය කරන්න ඕනේ. වෙලාව පරක්කු වුණොත් බැණුම් තමයි. දුම්රියේ ගමන් කරන මගීන්ගේ පරෙස්සම ගැන හිතන්න වෙනවා. අප තවත් දරුණු ලෙස අපහසුවට පත් කරන පිරිසක් ඉන්නවා. ඒ තමයි සියදිවි නසා ගැනීම අරමුණු කරගෙන කෝච්චියට පනින අය. ඒ මිනිස්සු එන්නෙ ජීවිතේ එපා වෙලා. ඒත් අපට නම් ඒ අය ඉතිරි කරන්නෙ කටුක අත්දැකීම්. මැරෙන්න බලාපොරොත්තුවෙන් රේල් පාරට බෙල්ල තියාගෙන ඉන්නවා එක පාරටම දැක්කාම හිත හරියට කැළඹෙනවා. හදිස්සියට කෝච්චිය නවත්තන්නත් බෑ. පණ නහ ගන්න කෝච්චියට පනින මිනිස්සු නිසාම මේ රස්සාව කරන එක ගැන කනගාටු හිතුණු කාලයකුත් තිබුණා. කොයි වෙලාවේ කවුරුහරි කෝච්චියට පනියි කියලා ඇඟේ ලේ වතුර වේවී තමයි මුල් කාලේ දුම්රිය ධාවනය කළේ. නමුත් අත්දැකීම් බහුල වෙනකොට ටිකක් හිත පාලනය කරගන්න පුළුවන් වුණා. මේ වෙනකොට මගේ වෘත්තිමය ජීවිතයේදී දොළොස් දෙනෙක් පමණ සියදිවි නසා ගන්න දුම්රියට පැනලා තියෙනවා.”දුම්රිය අනතුරකදී අපට නොපෙනෙන පශ්චාත්තාපී හදවතක් ගැන සිල්වා මහතා එසේ පෙන්වා දුන්නේය. එපමණක් ද නොව දුම්රිය අනතුරු හේතුවෙන් රියදුරන් මානසිකව සහ කායිකව රෝගී වන බව ද ඔහු උදාහරණ සමඟ පවසා සිටියේය. වරක් කඩුගන්නාව කන්ද පල්ලමේ පැමිණි දුම්රියක වේගය පාලනය කර ගැනීමට එය පැදවූ රියදුරාට හැකියාව ලැබුණේ නැත. අවසාන ප්‍රතිඵලය වූයේ රඹුක්කනදී අධික වේගයෙන් පැමිණි දුම්රිය වෙලකට පෙරළීමයි. ජීවිත හානි ද බොහෝ විය.“ඒ දුම්රිය පැදවූයේ මගේ මිත්‍රයෙක්. මේ අනතුර නිසා ඔහු ගොඩක් මානසිකව වැටුණා. ඒ නිසාම දියවැඩියාව ඇතුළුව ගොඩක් රෝගාබාධවලට මුහුණ දෙන්න ඔහුට සිදුවුණා. මේ වෙනකොට ඔහු ජීවිතයෙනුත් සමු අරන්. වළක්වාගන්න බැරි අනතුරු නිසා දුම්රිය රියදුරුවරුන් ඉතාමත් කටුක අත්දැකීම් ලබනවා. මෙහි අතුරු ප්‍රතිඵල ලෙස බොහෝ දෙනා ජීවිතයෙන් වන්දි ගෙවනවා. සුනාමියට අහුවුණු දුම්රියේ රියදුරාත් මගේ මිත්‍රයෙක්.”එතැන් සිට මිනිත්තු කිහිපයක් සිල්වා මහතා මුනිවත රැක්කේය. කනගාටුදායක අත්දැකීම්වලට මුහුණ දුන් තම වෘත්තියමය සගයන් සිහිපත් වීම ඊට හේතුව බවට සාක්ෂි උවමනා නොවීය. එහෙත් ඔහු ඒ සමඟම පවසා සිටියේ තමන් දුම්රිය නියාමක වෘත්තියට දිවි හිමියෙන් ඇලුම් කරන බවයි.“දැන් මම ඉන්නෙ ප්‍රමෝෂන් ලැබිලා. ඒත් මම මේ උසස් වුණු තනතුරට වඩා තවමත් දුම්රිය රියදුරු තනතුරට කැමතියි. කෝච්චියක් වෙලාවට ගමනාන්තයට අරගෙන ගිහින් එහි ගමන් කළ මගීන්ගෙන් ප්‍රශංසාත්මක වචනයක් අහන්න ලැබෙනවා කියන්නෙ මට හරිම සතුටක් දනවන දෙයක්. තවමත් ඉඩකඩ ලැබුණු ගමන්ම මම දුම්රිය ධාවනයේ යෙදෙනවා.”දුම්රිය දෙපාර්තමේන්තුව සිල්වා මහතා ගැන තබා ඇති විශ්වාසය නිසාදෝ අදටත් විශේෂ දුම්රිය ගමන් සඳහා රියදුරු තනතුර බාර දෙන්නේ ඔහුටය. යුද්ධය නිමාවූ පසු උතුරුකරයේ දුම්රිය ගමන යළි ආරම්භ විය. ඒ යටතේ තාණ්ඩිකුලම් දක්වා ද ඕමන්තේ දක්වා ද දුම්රිය ධාවනය විය. මේ මංගල දුම්රිය ගමන්වලදී රියදුරුවරයා වූයේ ද සිල්වා මහතාය. මෙය ඔහුගේ වෘත්තියේ පරිණත බවට ඉතාම හොඳ උදාහරණයක් නොවන්නෙ ද?“තව පහසුකම් සපයනවානම් මේ රස්සාව මීට වඩා ලේසියි. විශේෂයෙන්ම දුම්රිය මාර්ගයට නැමී ඇති ගස් කපලා ඉවත් කරන්න ඕනේ. අතු විතරක් කපලා වැඩක් නෑ. ගස් කැපුවාම ගොඩක් හොඳට ඉදිරිය පේනවා. එතකොට ධාවනය ලේසියි. ප්‍රවේසම්. ඒ වගේම දුම්රිය හරස් මාර්ග ආරක්ෂිත ගේට්ටු නිසි පරිදි ක්‍රියාවේ යොදවන්නට ඕනේ. ඒ ආශි‍්‍රතව තිබෙන ප්‍රශ්න විසඳීමත් කළ යුතුයි. මේ වගේ පුංචි දේවල් නිවැරැදි කර ගැනීම මඟින් දුම්රිය රියදුරකුගේ වෘත්තියමය ජීවිතය වඩාත් සුන්දර කරගන්න පුළුවන්.”“අනතුරක් වැනි අවස්ථාවකදී නොයෙක් පාර්ශ්වයන්ගේ කඹ ඇදිලි සිදු වෙනවා. ඇන්ජිම සම්බන්ධව ක්‍රියා කරන අය එහි දෝෂ නැහැ කියලා ගැලවෙනවා. සංඥා සම්බන්ධ කට්ටිය සංඥා නිසි පරිදි ක්‍රියා කළා කියනවා. මාර්ගයට වගකිවයුතු අය මාර්ගය හොඳින් පැවති බව කියනවා. අවසානයේ වරද තනිකරම පැටවෙන්නෙ රියදුරාට තමයි.”මේ අප සමුගැනීමට ප්‍රථමයෙන් සිල්වා මහතා පැවසු වදන් වැලයි. දුම්රිය රියදුරු ධුරය. එය වරෙක නිසි ධාවනයෙන් පසු අදාළ නැවතුමේ නැවැත්වීමෙන් වගකීම් අවසන් වන නිදහස් රැකියාවකි.තවත් වරෙක එය ජීවිත දහස් ගණනකට වගකිවයුතු අතිශය බැරැරුම් වෘත්තියකි. මේ නිදහස සහ වගකීම් අතරට දුම්රිය රියදුරන් මගීන්ට සලසන සේවාව ද සමපාත කළ යුතුමය.ටිරෝනි වෑවලගේ ඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111137</link>
    <topic>රවුම</topic>
    <author> - කසුරි</author>
    <content>ඊයෙ පෙරේදා දවසක මා හමුවන්නට කතාකාරයෙක් පැමිණෙන්නට යෙදුණාය. කෙටිකතා කාරයෙක් නම් නෙමේමය. නවකතාකාරයෙක්ය. එහෙම කිව්වාට වැරැදි අදහසක් ගන්ට වුවමනා නැතුවාය. ලියන නවකතා කාරයෙක් නෙමේය. කියෝන කතාකාරයෙක්ය. අන්තිමේ කතා අහගෙන ඉඳලා හීනියට ඔලුවේ කැක්කුමකුත් හැදෙන්ට යෙදුණාය.කොටින්ම කතා ලතා කරන එක්කෙනෙක්ය. මං එහෙම සටහන් කෙරුවේ කතා ලතා කරන එක ඉවසාගෙන ඉන්ට බැරි හින්දා ය. ලතා කතා කරන එක ඉවසන්ඩ පුළුවන්ය. කතා ලතා කරන එක නම් වාතයක්මය. කතා ලතා කරනවා කියලා කියන්නේ කතා ඕනෑවට වඩා දිග්ගස්සන එක බව දැන සිටියාට අහක යන්නේ නැතුවාය.ලතා කතා නොකළත් කතා ලතා කරන උදවිය නම් ඕනෑ තරම් දකින්නට ලැබෙනවාය. එහෙම කිව්වේ අපේ පන්තියේ හිටපු ලතා වැඩිපුර කතා නොකරපු හින්දාය.කියවන කෙටිකතා ලියන එක කතා කරන එක තරම් පහසු දෙයක් නම් නෙමේය. මොකද කියනවා නම් සමහර කෙටිකතා මෙලෝ රහක් නැති හින්දාය. බලන්ට මිසක කියවන්ට බැරි හින්දාය. හරියට කියන කතා වගේමය. මොනවා වුණත් මර්වින් මහත්තයාගේ කියන කතා මරුය.මං ඉස් ඉස්සෙල්ලාම රහට කියෙව්වේ ගුණදාස අමරසේකර ගේ ජීවන සුවඳ කෙටිකතාය. ඒ ඉස්කෝලෙ යන කාලයේය. උගන්නන්ට නෙමේය. ඉගෙනගන්ටය. ඒ කාලයේ මුණසිංහ සර්ගේ උදේ රැස්වීමේ කතාව අහගෙන ඉන්ට හිතෙන රසකතාවක්ය. ඒක ඒ කාලයේ ගම්පහ බණ්ඩාරනායකයේ හිටපු හැමෝම දන්නා දෙයක්ය. කියන කතාවක් වුණාට ලියන කතාවක් වගේම ව්‍යාකරණානුකූලය. ඒ කියන්නේ කතාකරන්නේ ලියන භාෂාවෙන්ය.”ශාරීරික අභ්‍යාසයත් සංගීතයත් එක්තැන් වූ කල්හි අධ්‍යාත්මයෙහි කිසියම් ලලිත බවක් ඇතිවන බව පැරැණි ග්‍රීකයෝ විශ්වාස කළහ.ඒ පොතක කෑල්ලක් නම් නෙමේය. මුණසිංහ සර් ස්පෝට්ස් මීට් එකේදි තම ස්තුති කතාවේදී සංගීතයට අනුව අත්පා චලනය කළ බාලිකාවන්ගේ සරඹ සංදර්ශනයක් ගැන සිහිපත් කළ අන්දමය. මුණසිංහ සර් ඒ කියන්නේ බණ්ඩාරනායකයේ ප්‍රින්සිපල් ලියන භාෂාවෙන් කතා කළාට දැන් බොහොම කතා කාරයන් ලියන්නේ කතාකරන භාෂාවෙන්ය.”මං කතාකරන භාෂාවෙන් ලියන්නද?”ආධුනික පත්තරකාරයෙක් වරක් දයාසේන ගුණසිංහ මහත්මයාගෙන් ඇසුවේය.”කතාකරන භාෂාවෙන් කතාකරන්ඩ. ලියන භාෂාවෙන් ලියන්ඩ. අතේ වැඩේ කකුලෙන් කරන්ට යන්ට එපා” ගුණසිංහ මහත්තයා අපූරු උත්තරයක් දෙන්ට යෙදුණාය.ඩොස්ටයෙවොස්කි ගේ නවකතා දිගය. ඒ වුණාට කියවන්ට කියවන්ට කියවන්ට හිතෙනවාය.පන්සිය පනස් ජාතක කතා ද එසේමය. එහෙම ලියන්ට යෙදුණේ මේ දවස්වල ජාතක කතා කියවන්ට යෙදෙන හින්දාය. නවකතාවලට සුදුසු තේමා රාශියක් තිබෙනවාය.ඒ වුණාට දැන් කියවන්ට ලැබෙන සමහර නවකතා සමීප වන්නේ ජාතක කතාවලට නෙමේය. විජාතික කතාවලටය. එහෙම ලිව්වාට හොඳ විජාතික කතා කියවන එක හොඳ දෙයක් කියලාත් හිතාගන්ට වටිනවාය.රසකතා කිව්වේ අන්දො අයියාය. ඒ මාර්ටින් වික්‍රමසිංහයන්ගේ අපේ ගමේය. බේගල් කියලාත් කියනවාය. ඒ හොඳ බේගල් ගෙඩි පිටින් ඇදබාන හින්දාය. හැබැයි බේගල් වුණත් රසවත් බව අපේගම පොතේ විතරක් නෙමේය තවත් සටහන්වලත් ලියලා තියෙනවාය.ස්වර්ණවාහිනී ප්‍රවෘත්තිවල කියන කතා අහන කොට එහෙම මුත්තලා අදත් හිඟ නැති බව පෙනෙනවාය.මේ විදියට බලපුවාම සමහර අය කතා ලියනවාය. සමහර අය කතා කරනවාය. ඒත් සමහර අය කතා දමනවාය. ආදිවාසීන් කරන්නේ කතා දමන එකය. එහෙම කිව්වාට අනෙක් උදවියත් කතා දමන අවස්ථා තිබෙනවාය. ඇහැට කනට පෙනෙන ළමිස්සියක් දැක්කොත් ඉලන්දාරි කතා දමන්ට බලනවාය. බලනවා නෙමේ දමනවාය. සමහර විට හරි යනවාය. ඊට පසු වෙන දේවල් ගැන කතා කරන්ටවත් කතා ලියන්ටවත් කතා දමන්ටවත් බැරුවාය.”රූමත් යුවතිය තරුණයාගේ පොකැට්ටුවට විදී””තරුණිය රවටා කනකර අතගාලා”එහෙම කතා ඇහෙන්ට යෙදෙනවාය. කියන්ට ලැබෙනවාය. සවුත්තුම වැඩේ කනත් කරත් අතගාලා කනකර උස්සන එකය.අමාරිස් අයියා දැන් නැතත් ඒ මතකය කවදාවත් නැතිවෙන්නේ නැත. ඒ ඔහුගේ රසකතා හින්දාය. ඇනස්ලි, බර්ටි, සැමුවෙල් තුන්කට්ටුව අවුරුදු ගණනාවක් අපට රසකතා කීවෝය. එහෙම බලපුවාම රජතුන්කට්ටුවකටත් වඩා උතුම් රසතුන්කට්ටුවක්ය. එහෙම අය දැන් නැත්තටම නැතුවාය. හිස්තැන එහෙමමය.සමහර ටෙලි බලලා එහෙම තුන්කට්ටු ඕනෑ නැතුවා කියලා අර උතුම් ශිල්පීන්ට අවමන් කරන්ට සිතෙන්නේ නැත. ඒත් කියන්ට තිබෙන්නේ රසතුන්කට්ටු නැතුවාට ජෝකර් කට්ටුවලින් ටෙලි පිරී ඇති බවය. ඇක්ට් ;කාරන්ට බැරුවාය. ඇට් කොරනවාය. පිස්සු හැදෙනවාය. අනේ ජෝ... කියලා හිතෙනවාය.ඒ කතාබහ අස්සේ මංගල කතා මෙන්ම අවමංගල කතා ද තියෙනවාය. කතා කරනවා නෙමේය. කතා දමනවාය. කතා වාත වෙනවාය. මධුවිත යහමින් ගත්විට නම් කමක් නැතුවාය. බයිට් එකට හොඳය. ඒත් මධුසමය සොයා පියඹන්ට බලා සිටින යුවතිපතින්ට නම් මාමලාගේ බාප්පලාගේ මංගල කතා වාත වෙනවාමය. ඒක හින්දා එහෙම කතා පවත්වන අය කතාලතා කරන්ට එපාය. කතා කෙටිකරන්ටය. ඒ කියන්නේ කෙටි කතා දමන්ටය.අවමංගල කතා ද එසේමය. මිනියටත් එපා වෙනවාය.”දැන් ඇති.. මාව පුච්චල ඉවරයක් කරපල්ලා”මිනිය එහෙම නොකියන්නේ කටක් ඇරගන්ට පණක් නැති හින්දාය. නැත්නම් ඒ ටිකත් කියලාම අවසන් ගමන් යනවාය. ඒ අතින් මුස්ලිම් චාරිත්තරය දාහෙන් සම්පතක්ය. මිනියට කරදරයකුත් නැතුවාය. ආපු අයට කරදරයකුත් නැතුවාය. අවසන් ගමන පල් නොවී යනවාය.ඔය අතරේ කටකහනවට කියන කතාත් තියෙනවාය. ඒ උදවිය කතාකරන්නේ වැඩක් ඇතුව නෙමේය. කට කහන හින්දාය. ඒක කොහොම එකද්ද කියලා අත්හදා බලන්ට ඕනෑ කෙනෙක් ඉන්නවා නම් කහඹිලියා අත්තක් ඉඹලා බලන්ටය.කතාබස් එකත් සමහර ප්‍රයිවෙට් බස් වගේමය. කොට කොටා යනවාය. ඉවරයක් නැතුවාය. හැබැයි තැන නොතැන කතාබස් වලින් යන එන අය මහා කරදරයක්ය. වැදගත් රැස්වීම්වලදීත් පොඩි පුටුවල පමණක් නොව ලොකු පුටුවල ඉඳගෙන කතාබස්වල යනවා.නාට්‍යයක් බලන්ට.. සංගීතයක් රසවිඳින්ට ගියත් කතාබස් කාරයන්ගෙන් ගැලවීමක් නැතුවාය. ප්‍රයිවෙට් බස්කාරයන් වාගේමය.මහත්තයො සද්ද නොකර ඉන්නවද? අපට සිංදුව රසවිඳින්ට ඕනෑ”එහෙම කියන්ටත් හිතෙන අවස්ථා ඇතිවෙලා තිබෙනවාය. මේක සටහන් කෙරුවේ පොඩි අය ගැන විතරක් හිතලා නෙමේය. ලොකු අය ගැනත් හිතලාය. ඒ වගෙ තැන්වල ඉන්ට ඕනෑ නොකර කතා ඉරියව්වෙන්ය.කතාවලටත් නායකයෙක් ඉන්නවාය. එතුමාට කියන්නේ කතානායක කියලාය. ඒක බොහොම ගෞරව කළ යුතු තානාන්තරයක් හින්දා නොකර කතා ඉරියව්වෙන් ලියන එක මැනැවැයි කියලා සිතෙනවාය.මේ මොන කතා තිබුණත් “අයවැය කතාව“ තරම් වැදගත් කතාවක් නැතුවාය. මේ දවස්වල හැමදෙනාම බලාගෙන ඉන්නේ අලුත් අයවැය කතාව අහන්ටය.ඒක හින්දා මේ ටික දවස නොකර කතාවෙන්ම ඉන්න එක වඩා හොඳය. - කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111138</link>
    <topic>අපේකම නැතිකළ ආයුර්වේදය</topic>
    <author>රූපාන්ති බුලත්සිංහල</author>
    <content>පාර අද්දර බෝඩ් ලෑල්ලේ තිබූ පොල් ගෙඩි අකුරු පෙළ හිරු රශ්මියෙන් දිලිසුණි. වරින් වර පැමිණෙන වාහන ඒ අසල පැය දෙක තුනකට නතර කෙරුණි. එයින් බැසගත්තේ කවුරුන්දැයි කිසිවෙක් නොදනිති. වෛවාරණ ඇඳුම් ආයිත්තම් ඇඳගෙන පැමිණි ඔවුහු ආයුර්වේද මන්දිරයට ඇතුළු වූහ. මොහොතක ප්‍රමාදයක් හෝ දෙකක් නොවුණි. පැය ගණනකින් පසු පිටවී ගියහ. ගල්වා සිටි විලවුන් සුවඳ සුළඟට මුසු විය. මේ කවුද? ආවේ කුමකටද? කිසිවෙක් ඇසුවේ නැත. අව්ව, වැස්ස, ගිනියම් දවාලේ වුවත් පැමිණෙන පිරිසගේ අඩුවක් නැත.ආයුර්වේද සම්බාහන මධ්‍යස්ථානයකට පිරිස පැමිණෙන්නේ කුමන අරමුණකින් දැයි පැහැදිලි කර දීම අවශ්‍ය නැත. අයුරේවේද ප්‍රතිකාරවලට කැමැති බොහෝ පිරිස් සිටින බව නම් නොරහසකි.දඹුල්ල නගරය හරහා පිරිස නිතර නිතර එහා මෙහා ගියෝය. එහෙත් නොදැනුණි. නොවැටහුණි. මේ කුමක්ද? හොයන්නට අවශ්‍ය නොවුණි.හදිස්සියේ ඇදහැළුණු ධාරාණිපාත වැස්සක් සේ මහ දහවලේ බිමට බට අකුණක් සේ ආයුර්වේද සම්බාහන මධ්‍යස්ථානයේ සැබෑ තතු 8 වැනිදා දිනමිණ හෙළිදරව් කෙළේය. ‘ගණිකා නිවාසයක්?’ දෑස්වල විමතිය රැඳුණි. එහෙත් සැබෑවකි. නම ආයුරේවේදය වුවත්, සිදුවූයේ වෙන දෙයකි.සියරට දේ සිරි සැප දේ කිවුවත් එය භුක්ති විඳීමට ඇත්තේ බියකි. ත්‍රාසයකි. එය ඇති කෙළේ අපේම ඇත්තෝය. එහෙත් ප්‍රශ්නයකි. අන් දෙයක් ගැන නොව, අපේකම නැසීමට පෙරමුණ ගත්තේ මන්ද? අද ආයුර්වේදය... හෙට කුමක් වේද? දේශීයත්වය නොතරම් කම් අබියස උකස් තබන්නේ උන්මාදයෙන් ද?රඟපාන එක ඒ තරම් ලේසි පහසු නැහැ. කොයි රඟපෑම කළත් ඒක තුළ ජීවත් වෙන්න ලැබෙන්නේ ටික කාලයයි. ඒ කොහොම වුණත් එක එක වෙස් මාරු කරන එක නළුවෙකු ගේ පුරුද්දක් වගේ වෘත්තිය. මේ මොන දේ වුණත් ඒක එච්චර අමාරු නැහැ. පුරුදු වුණහම කොයි දේත් ලේසියි.ඒ කොහොම වුණත් සාර්ථක රඟපෑමකට හොඳ හුරුවක් තියෙන්න ඕනෙ. නැත්නම් කිසිම වැඩක් වෙන්නෙ නැහැ. කාටවත් අරියාදු නැති රඟපෑමක් නම් කමක් නෑ. ඒත් ඉතින් හැමෝම අමාරුවේ වැටෙන රඟපෑමක් නම් ඒක තරමක් භයානකයි.රඟපෑම කිව්වහම එකපාරටම මතක් වෙන්නේ ටෙලිනාට්‍ය. සිනමාව, වේදිකාව, මේ කොහොම වුණත්, හැමෝම නළුවෝ තමයි. හොඳට රඟපාන්න පුළුවන් නම් ලෝකයක්ම රවට්ටන්න පුළුවන්. අපූරුයි. අපූරුයි කියලා බලාගෙන හිටියට හරියන්නෙ නැහැ. තමන් රැවටෙනකම් තමන්වත් දන්නෙ නැහැ. ඒ වගේම ඒ රඟපෑම අල්ලගන්න කාටවත් බෑ.මේ කතාවේ විදිහට ඔහු නළුවෙක්. මේ රඟපෑම ආරම්භ කළේ ජනතාව සතුටු කරන්න නෙවෙයි. තමන්ගේ මඩිය තරකරගන්න.මේ රඟපෑම ලේසිපහසු නැති බව කිව්වේ 8 වැනිදා රිවිර පුවත්පත. රඟපෑමේ අවසාන ප්‍රතිඵලය වුණේ කප්පම් චෝදනාවට කිරිබත්ගොඩ දී ඔහු නීතියේ රැහැනට අසුවීම. හැමදාම කළ රඟපෑමේ වෙස්මාරුව ගැලවෙන්න ඒ හැටි කාලයක් ගතවුණේ නැහැ. රඟපෑම සුන්දර වුණත් භයානක රඟපෑම් කිරීම කොහොමත් භයානකයි.පුංචි පුතා අම්මාගේ අත අල්ලා ගත්තේය. දැන් තනියම ගමන් යන්න පුරුදු වෙන්න ඕනෙ. අම්මා දන්නා භාෂාවෙන් යමක් කීය. පුතා නැවතත් අම්මා ළඟට ළංවූයේය. යාබද කූඩුවේ සිටි තාත්තා පුංචි පුත් සකිෆෝ දෙස බැලීමට උත්සහ කෙළේය. එහෙත් තාත්තාට පුතු හරි හැටි නොපෙනුණි.ඉදීගිය අඹ කැබැල්ලක් තාත්තාගේ අතින් පුතා දෙසට වීසිවිය. සකිෆෝ දුව ගොස් අඹ කැබැල්ල ගත්තේය. අම්මා ඊට එරෙහි විය. වහා පැන අඹ කැබැල්ල උදුරා ගත්තාය. අමනාපයෙන් බැලූ සකිෆෝ කූඩුවේ දැල්කූරු අල්ලා ගත්තේය.සකිෆෝ ගේ උපත අද ඊයේ වගේ. ඒත් අවුරුද්දක් ගිය ඉක්මන. අම්මාට නම් සකිෆෝ පොඩි එකා.ඒත් දැන් සකිෆෝ ලොකු ළමයෙක්. සත්තු වත්තේ මාමලාට එහෙම හිතිලා උපන් දින කේක් එකක් අරං සකිෆෝ බලන්න ආවේ. ඒත් සකිෆෝ අම්මාට තුරුළු වෙලාම හිටිය. අම්මා බයෙන් බිරන්ත වෙලා සකිෆෝ අත් දෙකෙන් අල්ලගෙන හිටියා.”සකිෆෝ මෙහාට එන්න. මාමලා දෙන්නා සකිෆෝට කතාකළේ ආදරෙන්. ඒත් මොන සකිෆෝ හෙලවුණේ වත් නැහැ. ඒ පාර සකිෆෝ වඩාගෙනම අම්මා ආවා. අපූරුයි... අම්මා මොකක්දෝ ශබ්දයක් දාලා තම සතුට පෙන්නුව. ඒ පාර මෙච්චර වෙලා ඇඟේ එල්ලිලා හිටපු සකිෆෝ එකපාරට බිමට පැන්නා.ම්හ්.. ම්හ්.. දඟයා.. අම්මා සකිෆෝ දිහා රවල බැලුව. ඒත් සකිෆෝ එහාට මෙහාට දිවීය. අම්මා වට දෙකක් කැරකුණි. පොඩිකමටද? මේ දාංගලේ.. හැබෑටම අද උපන් දිනයනේ.. තම පැටියා ගැන මවට දැනුණේ සතුටකි. මගේ පුතාට අවුරුද්දක්.සකිෆෝගේ අම්මා, අකී දැල් කූඩුවෙන් මෙපිටට අතපෑවාය. රසට හැදූ කේක් කැබැල්ලක් අකීට ලැබුණි. ඈ එය පුතු පැටියා ගේ මුව මත තැබීය. හා... හා... ඇගේ බසින් කීවේ සුබ උපන් දිනයක් කියාද?හරියටම දන්නෙ නැහැ. උපන් දින සැමරුම් ඡායාරූපය සෑම පුවත්පතකම පළවුණා. සතුන්ගේ මවු පුතු ප්‍රේමය මෙතරම් නම් මිනිසත් බව ලැබූ අපේ කොතරම් විය හැකිද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af1111139</link>
    <topic>හිර කුටියෙන් නැඟෙන දුක් ගී</topic>
    <author>බුද්ධිකා බ්‍රාහ්මණගේ</author>
    <content>රාත්‍රිය ද, දහවල ද වෙනසක් නැත. ඔවුන් සිටිනුයේ මේ අහස් කුස යටම වුව, හිරු එළිය මෙන් ම එළිමහන ද දැකීම දිනකට පැය භාගයකට සීමා වී ඇත. කිසිවකුට මවු පිය ඇසුර තබා සිනහවකුදු නැත. ප්‍රිය බිරිය සෙනෙහසින් බෙදා අත තබන බත් පතක් තබා බිරිඳකගේ ආදරණීය බැල්මකුදු නැත. එසේ ම මෙහි වෙසෙන බිරින්දෑවරුනට මෙන් ම ගැහැනුන්ට සැමියකුගේ රැකවරණය තබා තමන්ගේ යයි හැඟෙන කිසිවකුගේ කතා බහක් ද නැත. එලෙස වසර 7,8,10, 12, 15 ජීවත්වූ හා ජීවත්වන පිරිසක් සිටිති. ජීවත්වූ හා ජීවත්වන යන වචන භාවිතා කළ ද එය අත් වැරැදීමකි. එසේ දිවි ගෙවන්නන්ට ජීවිතයක් තිබේද? යන ගැටලුව පාඨක ඔබ වෙතින් ද නැඟෙනු නොඅනුමානය. සැබැවින් ම එසේ ජීවත් වන පිරිසක් සිටිති. ඔවුන්ගේ කතාවේ තවත් අඳුරු තැන් බොහෝ ය. ඒවා පසුව හඳුනාගත හැකි ය. බන්ධනාගාර ගතව මරණීය දණ්ඩනය සඳහා නියමව සිරගත කර සිටින්නන්ගේ දිවි ගෙවෙන්නේ එලෙස ය.කුමක් අරබයා මේ හැඟීම්බර කතාවකට මුල පුරයි ද? යනුවෙන් දැන් කෙනකුට සිතෙන්නට බැරි නැත. කෙනෙක් එසේ සිතීමට හේතුව ශිෂ්ට සම්පන්න සමාජය මරණීය දණ්ඩනය ලබාදී ඇත්තේ අපරාධකරුවන්ට වීම නිසා ය.මෙරට මරණීය දණ්ඩනය සඳහා නියම වූ සිරකරුවන් රඳවා සිටින්නේ මහනුවර බෝගම්බර සහ වැලිකඩ බන්ධනාගාරවල ය. මේ බන්ධනාගාරවල මෙසේ විශේෂ සිරකරුවන් ලෙස රඳවා සිටින පිරිස 1500 පමණ ය.ඔවුන් අතර මහාධිකරණ විනිසුරු සරත් අඹේපිටිය ඝාතකයන්, සදීප ලක්ෂාන් ඝාතනයට වරදකරුවන් වූවන්, රීටා ජෝන් ඝාතනයේ ..., චෙම්මිනි මිනිස් ඝාතනයේ, සහ තවත් මෙරට නමගිය අපරාධ සඳහා වරදකරුවන් වූවන් මෙන් ම මත්ද්‍රව්‍ය වෙළෙඳාමට සම්බන්ධ වූවන් බොහෝමයක් සිටිති.එසේ ම තම බිරියගේ හෝ සැමියාගේ අනියම් පෙමට උරණ වී සිදු කළ මිනිස් ඝාතන මෙන් ම, වැටමායිමට, ඇනුම්පදයට, බීමත්කමින් කරන උසුළු විසුළුකමට උරණ වී සිදු කළ හදිසි පහරදීම් නිසා සිදුවූ අපරාධවලට වැරැදි කරුවන් බොහෝමයක් සිටිති.මෙරට අධිකරණය තුළ වරදකරුවකු වන පුද්ගලයකු මරණීය දණ්ඩනයට යටත් කිරීමේදී නඩු විභාගය පැවැත්වූ විනිසුරුවරයා නඩුව අවසානයේ ඉතා වැදගත් ප්‍රකාශයක් සිදු කරයි. ඒ ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපතිවරයා විසින් නියම කරන දිනකදී සහ වේලාවකදී හුස්ම හිරවනතුරු එල්ලා තැබිය යුතුය යන්න ය.අපගේ නීති පොතේ ඉහළම දඬුවම ලෙස මරණීය දණ්ඩනය සටහන්ව තිබුණ ද බෞද්ධ රාජ්‍යයක් වශයෙනුත් , මනුෂ්‍යත්වයට ගරු කිරීමක් වශයෙනුත්, මරණීය දණ්ඩනය ක්‍රියාත්මක නොවේ.මෙරට අවසන් වරට මරණීය දණ්ඩනය ක්‍රියාත්මක වී ඇත්තේ 1976. ජූනි මස 23 වනදාය. එදින එල්ලා මරණ ලද්දේ ජේ.එම්. චන්ද්‍රදාස හෙවත් දියෝනිස් නැමැත්තා ය. ඔහුගේ පපුවේ “හොඳ පපුවා” නමින් පච්චයක් කොටා තිබූ නිසා ම ඔහු හොඳ පපුවා ලෙස ද හඳුන්වා ඇත.ඉන් අනතුරුව ජේ.ආර්. ජයවර්ධන මහතාගේ 1977 ධර්මිශ්ඨ රාජ්‍ය සංකල්පයත් සමඟ මරණීය දණ්ඩනය ක්‍රියාවට නැංවීම නවත්වා ඇත.මරණීය දණ්ඩනය ලබාදිය යුතු ය. මෙරට නැවතත් දැඩි ආන්දෝලනයක් ඇති වුණේ 2004 වර්ෂයේ සිදුවූ මහාධිකරණ විනිසුරු සරත් අඹේපිටිය මහතාගේ ඝාතනයත් සමඟිනි. බෝගම්බර සහ වැලිකඩ බන්ධනාගාරවල ස්ථාපිතව පැවති එල්ලුම් ගස්වල තිබූ ලණු දිරාපත් වී තිබූ නිසා එවකට බන්ධනාගාර කොමසාරිස් ජෙනරාල්ව සිටි රූම් මර්ෂුක් මහතා මැලේසියාවෙන් කඹ 4 ක් ආනයනය කර තිබුණේ එල්ලුම්ගස ඉතා කඩිනමින් ක්‍රියාවට නැංවීම සඳහායි.නමුත් එල්ලුම්ගස ක්‍රියාත්මක කළ යුතු ය යන මතය සේම ශිෂ්ට සම්පන්න සමාජයක් විසින් එය සිදු නොකළ යුතුයි යන මතය, සමාජයෙන් ම පැන නැඟුණි.පසුගිය වසරේදී නැවතත් අධිකරණ අමාත්‍යාංශය මඟින් සිදුකළ සමීක්ෂණයකින් හෙළි වූ තොරතුරු අනුව කියා සිටියේ මරණීය දඬුවම ක්‍රියාවට නැංවීමට මෙරට ජනතාවගෙන් සියයට 88 ක් කැමැත්ත පළ කර ඇති බවයි.මේ සංවාදයේ ස්වභාවය එසේ වුව ද අපගේ මුඛ්‍ය පරමාර්ථය ඒ පිළිබඳව අදහස් දැක්වීම නොවේ. මෙම දඬුවමට භාජනය වී සිටින්නන්ගේ ඉල්ලීමක් පිළිබඳව ය.“මේ විදිහට ජීවත්වීම අපා දුකක්. එක්කෝ අපිට එල්ලා මරන්න නැතිනම් අපගේ දඬුවම්වල වෙනසක් කරන්න.” මෙසේ පවසන්නේ මරණීය දඩුවම සඳහා නියමවූවන් ය. මරණීය දණ්ඩනයට නියමවූ පුද්ගලයෙක් මේ පිළිබඳ ඔහුගේ අදහස් මෙසේ පැහැදිලි කළේ ය.“මම මෙතැනට ආවේ රටට සේවය කිරීමට යුද පෙරමුණට ගිය නිසයි. මම සේවය කළේ පොලිසියේ. ක්‍රිශාන්ති කුමාරස්සාමි ඝාතන නඩුවේ දී දඬුවම් ලැබුණේ මම ඇතුළු තවත් පොලිසියේ පස්දෙනෙකුට. සිදුවීම සිදුවූ දවසේ පොලිස් ස්ථානය භාරව කටයුතු කළේ මම. අපරාධයක් වැළැක්වූයේ නැහැයි කියන පදනමින් තමයි අපිට දඬුවම් දීලා තියෙන්නේ.මම මේ සිරගෙදර දැන් ගෙවන්නේ 13 වන අවුරුද්ද. එක අතකින් අපි ගෙවන්නේ කාගෙවත් පවක්.මේක පූරුවේ පවක් කියල හරි හිත හදාගන්න පුළුවන් යම්කිසි සහනයක් ලැබෙනවා නම්. බන්ධනාගාර ඉතිහාසය පුරාම දඬුවම් දීමේ සම්ප්‍රදායන් තියනවා. ඒ අනුව මරණීය දණ්ඩනයට නියම වූ කෙනෙකුට වුණත් හොඳ කල්කිරියාවක් ඇතිව ජීවත් උණොත් සමාවක් ලැබෙනවා. වසර හතරකට වරක් බන්ධනාගාර දෙපාර්තමේන්තුව මඟින් බන්ධනාගාර අමාත්‍යාංශයට යවන වාර්තාවලින් සිරකරුවන් පිළිබඳව දන්වනවා. ඒ අනුව මරණීය දඬුවම ලැබුණ අයට ජනාධිපතිතුමන්ගේ නිර්දේශයෙන් ජීවිත සමාව ලැබෙනවා. ජීවිත සමාව ලැබෙන අය ගැන නැවතත් අවුරුදු 4 කින් නිර්දේශ යැවූ පසු විසි අවුරුදු දඬුවම් ලැබෙන අය පිළිබඳව තවත් අවුරුදු හතර කට හෝ පහකට පසුව නිසි පරිදි කර්මාන්ත පුහුණුව ආදිය සම්පූර්ණ වීමෙන් පසුව නිදහස ලැබෙනවා.මේ සම්ප්‍රදාය නිසා ඕනෑම කෙනෙක් බන්ධනාගාර ගතවූවත් හිරේ අවුරුදු 15 ක් හෝ ඊට ආසන්න කාලයක් ගෙවීමෙන් පසුව නිදහස ලැබෙනවා. කෙනෙක් අවුරුදු 15 ක් බන්ධනාගාරයේ ජීවත්වීමෙන් ඔහුගේ ජීවිතේ ඉතාමත් වැදගත් කාලයක් ගෙවී යනවා. එසේ පිට වී යන බහුතරය හොඳින් ජීවත් වෙනවා.මම මේ වනවිට අවුරුදු 13 ක් ‘කන්ඩෙමි’ සිරකරුවකු ලෙස ජීවත් වී තිබෙනවා. මේ වනතෙක් මගේ දඬුවමේ කිසිදු වෙනසක් වෙලා නැ. අපි මේ ගැන ජනාධිපතිතුමාටත් ලියලා තියෙනවා අපි අතර ඉන්න බොහෝ දෙනෙක් දැනටමත් ජිවිතය අතෑරලා සමහරු මානසික රෝගීන් බවට පත්වෙලා. තවත් සමහරු මත්ද්‍රව්‍යවලට ඇබ්බැහි වෙලා. ඒත් මට එහෙම හිතන්න බෑ. මාව දුක් විඳල හදපු අම්මා තාත්තා ගැන නිතරම මතක් වෙනවා. අපි නිසා ඒ අය ගොඩාක් දුක් විඳිනවා. එල්ලා මරලා දානව නම් හොඳයි කියල හිතන්නේ අපි මැරුණ නම් ඒ අයට ටික කාලෙකින් හරි සැනසිල්ලක් ලැබේවි. එහෙම නැත්නම් අපගේ දඬුවම් වෙනුවෙන් කුමන හෝ සහනයක් ලබාදිය යුතුයි.”වැලිකඩ බන්ධනාගාරයේ මරණීය දණ්ඩනය නියමවූ සිරකරුවන් රඳවා සිටින්නේ ‘කන්ඩෙම් ෂෙල්’ වල ය. වැලිකඩ ‘කන්ඩෙම් ෂෙල්’ අතරින් ‘සී’ වාට්ටුව සිරකරුවන් රඳවා සිටින එක් ස්ථානයකි. ඉහත මා හා සංවාදයේ නිරත වූ සිරකරු වෙසෙන්නේ ‘සී’ වාට්ටුවේ කාමරයකයි. මේ ‘සී’ වාට්ටුවේ පමණක් කාමර 34 ක් ඇත. ඒවායින් 29 ක සිරුකරුවන් 200 ක් පමණ රඳවා තිබේ. මේ කාමර අතරින් 3 ක් වැසිකිළි එකක් නාන කාමරය අනෙක එල්ලුම් ගහ ඇති කාමරයයි.සිරකරුවන් රඳවා ඇති කාමරයක දිග අඩි 9 කි. පළල අඩි 7 කි. මෙම ඉඩ කඩෙහි සිරකරුවන් 5 ක් හෝ 6 ක් රඳවා තිබේ.‘කන්ඩෙම්’ සිරකරුවන්ගේ ඇඳුම අනෙකුත් සිරකරුවන්ගේ ඇඳුමට වඩා වෙනස් ය. ජම්පරය වෙනුවට ඔවුන්ට ලබා දෙනුයේ කොටු කම්බායකි. උඩුකය සඳහා නිර්දේශව ඇත්තේ ගැබිනි මවුවරුන් අදින හැට්ටය (බෙජ්ජැකට්ටුව) ට සමාන ඇඳුමකි.ඔවුන්ගේ දින චරියාව ආරම්භ වන්නේ උදෑසන 6 ට ය. උදේ 6 ට සිරකුටි විවෘත කර එළිමහනට ගෙනැවිත් ව්‍යායාමයට පැය 1/2 වෙන් කරයි. ඉන් අනතුරුව උදේ උදැසන ආහාරය සඳහා පාන් අවුන්ස 6 ක් සමඟ පොල් සම්බෝල ද දිනකට එක් වරක් පමණක් ලැබෙන කහට කෝප්පයක් ද ලැබෙයි.ඉන් අනතුරුව ඔවුන් නැවත සිර මැදිරි තුළට දමා අගුලු දමයි. නැවතත් දහවල් 11.30 ට පමණ දිවා ආහාරය ලබාදෙයි. රාත්‍රි ආහාරය ලැබෙන්නේ හවස 4.30 ට පමණ ය. ඒ වනතෙක් මීටර් 100 ක් පමණ වපසරියක සිර මැදිරි ඉදිරි පිට ඇති පැකේජය දිගේ ඔබ මොබ යාමේ හැකියාව පවතී. සවස 6.00 ට පමණ සියල්ලෝ ම සිර කුටි වලට දමා අගුලු දැමීමෙන් පසු කිසිදු හේතුවකට කුටියෙන් එළියට පැමිණිය නොහැක.පස් හය දෙනෙකු සිටින කාමරයේ මුත්‍රා කිරීමට හෝ වැසිකිළි යාමට අවශ්‍ය නම් එය කළ යුත්තේ අන් සැමටම පෙනෙන පරිදි ය.පසුදින නිවාඩු දිනයක් නම් විනාඩි 30 කට පමණක් ලැබෙන පිටතට යාමේ අවස්ථාව ද නොලැබී යයි. මේ අයුරින් කාලයක් අඳුරු සිරකුටිවල සිටීම නිසා ම බොහෝ දෙනෙකු දැනටමත් අන්ධවූවන් බවට පත්වී ඇත.මෙරට සෑම සිරගෙදරකම ඉදිරිපිට ලියා ඇති එක් වැදගත් පාඨයක් තිබේ. ඒ ‘සිර කරුවෝ ද මනුෂ්‍යයෝ ය’ යන්නයි. පසුගියදා සිරකරුවන්ගේ දිනයේදී ඉතාමත් වටිනා කතාවක් කරමින් ජනාධිපති මහින්ද රාජපක්ෂ මහතා කියා සිටියේ ‘බන්ධනාගාර’ යන වචනයත් ‘සිරකරුවා’ යන යචනයත් අපේ භාෂාවෙන් මකා දැමිය යුතු බවයි.‘කන්ඩෙම්’ සිරකුටියක බිත්තියේ ලියැවී තිබූ කවි කීපයක් මෙසේයි.මා හා කතා බහ කළ ‘කන්ඩෙම්’ සිර කරුවන් බොහෝ දෙනකු කියා සිටියේ “රටේ නීතියක් තිබිය යුතුයි. අපිත් කැමැතියි නීතිය හරි විදිහට ක්‍රියාත්මක වෙනවා නම්” යනුවෙනි.මරණීය දණ්ඩනය ක්‍රියාත්මක වීම පිළිබඳව මුලින් කී පරිදි විවිධ මතවාද පවතී. කෙසේ වුව අපරාධවලට මුහුණ දෙන (වින්දිතයන්) අපරාධ නිසා අසරණ වන මිනිසුන්ට සාධාරණයන් ඉටු විය යුතු සේම වැරදි කරුවන්ට නිවැරැදි වීමේ අවස්ථාව සැලසීම ද දියුණු සමාජයක පැවතිය යුතු පිළිවෙතකි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=af11111310</link>
    <topic>මගෙ තනි නොතනියට ඉන්න එයා කැමැති නම් කාටවත් ඇති අමාරුව මොකක්ද?</topic>
    <author>ඉසවි</author>
    <content>සමහරු මට හිනාවෙනවා ඇති. සමහරු මට බණිනවා ඇති. ඒත් මට වෙච්ච දේ ඔය කවුරුවත් හරියටම දන්නෙ නැතිව ඇති. පසුගිය දවස්වල කතාවක් පැතිරුණාලු කලාවැව රක්ෂිතයෙදි මට පහර දුන්න අලි දෙන්නගෙන් එක්කෙනකුට අයිති නාඹර ඇතින්නියක සමඟ මම හාදවෙලා කියලා. මටත් ඕනවෙලා තිබුණා මට පහර දුන්න දෙන්නට පොඩ්ඩක් රිදවන්න. අනික් එක තමයි මටත් කවුරුහරි ඉන්නව නම් ඒක හිතට ලොකු හයියක් කියලා හිතුණා. වැව්පිටියේ ඉන්දැද්දි එයා මගෙ ළඟට එනවා යනවා දැනෙනවා. අපි දෙන්නට දෙන්නා තාමත් හඳුනාගෙන නැහැ. ඒත් ඉතිං එයා මට ආදරෙයි නම්... මං එයාට ආදරෙයි නම් කාටවත් තියෙන අමාරුව මොකද? මට එයාගේ හැඩරුව නොපෙනුනාට එයාට මාව හොඳට පේනව ඇති. සමහර විට එයා මගේ ඇත්දළ ජෝඩුවේ ලස්සන පෙනුමට කැමැති ඇති. මගෙ තේජස් පෙනුමට එයා ආසා කරනව ඇති. පාළුව මැකෙන්න, තනිකමට, පාර පෙන්වන්න ඒ වගේ එක්කෙනෙක් මාත් එක්ක යන්න එනව නම් මම හෙට අනිද්දම බළලුවැව්පිටිය පහුකරලා රැස්වෙහෙර පැත්තට ගිහිල්ලා හුරුපුරුදු ගල්ගමුවටම යනවා.දැන් මගෙ තුවාල හොඳටම සනීපයි. තුවාලවල වේදනාව දැනෙන්නේ නැති තරම්. මට වෙදකම් කරපු වෛද්‍යවරු කතාවෙනවා ඇහුණ සමහර බෙහෙත් අධික මිලයි කියල. එක බෙහෙතක් තිබුණලු රුපියල් පන්දහසක් විතර මිල. කොහොමහරි ඉතිං වනජීවී දෙපාර්තමේන්තුවේ නියෝජ්‍ය අධ්‍යක්ෂ තාරක ප්‍රසාද් මහත්තයා ඇතුළු වෛද්‍ය කණ්ඩායමට බොහොම පිං. මා බේරගත්ත වෛද්‍ය කණ්ඩායමට, පොලිස් නිලධාරීන්ට, වනජීවී දෙපාර්තමේන්තුවේ නිලධාරීන්ට උපහාර පිදීමේ උලෙළක් අද කලාවැව් තාවුල්ලේදි පැවැත්වෙනවාලු. ඒක නම් ඉතා හොඳ වැඩක්. ගල්ගමුවේ ඉඳලා නගරයට ඇවිල්ලා මම කරපු කලබලයට හරිනම් මට වෙඩිතියන්න තිබුණේ.මිනිස්සු කොච්චර නම් කලබල වුණාද? වාහන කීයකට හානි සිදුවුණාද? එහෙම වෙලාවට පොලිසියට පුළුවන්ලු මට වෙඩි තියන්න. ඒත් ඒ වෙලාවේ පොලිසියේ මහත්තුරු බොහොම ඉවසීමෙන් මාව කැලෑවට පැන්නුවේ. මුල් දවස් ටික මම ගෙවාගත්තේ බොහොම අමාරුවෙන්. කන්නවත් හිතුණේ නැහැ. ඒ තරම් ඇඟට අමාරුවක් තිබුණේ. කකුල්වලට වෙඩිවැදිලා සිදුවුණු තුවාලවලින් දැනුන වේදනාව දරාගන්න බැරිවුණා. ඒත් පශු වෛද්‍යවරු මාව නිර්වින්දනය නොකර බෙහෙත් කරලා ගොඩගත්තා. මමත් හරි බයෙන් හිටියේ. නිර්වින්දනය කරලා බිම වැටුණොත් මං වගේ සද්දන්ත ඇතෙක් කොහොමද ආයේ නැඟිටින්නේ කියලා.හැමදේම හොඳ විදිහට සිදුවුණා. දැන් මට හොඳයි. මම හෙට අනිද්දා වෙනකොට හිමින් සීරුවේ ගල්ගමුව පැත්තට යනවා. ඒත් මට ඉවසන්න බැරි මගේ ඇස් නොපෙනීමයි. මට ඡායාවටවත් පේනව නම් ඉදිරියෙන් එන්නේ කවුද කියලා. ඒත් එහෙමවත් නෑනේ. වෙලාවකට හිතෙනවා සමහරු මාව සෙල්ලමකට අරගෙන ද කියලා. පුංචි ඇත්පැටවු ඇවිල්ලා මට ගහලා යනවා. මම ඒගොල්ලන් හඳුන ගන්නේ ඉවෙන්. ඒත් ඉතින් ඇස් නොපෙනෙන මට පහර දෙනකොට කොහොමද ඉවසගෙන ඉන්නේ. ඒ වෙලාවට තමයි මං හුඟක් කලබල වෙන්නේ.ගල්ගමුව පැත්තට යනවා කිව්වට මට පුංචි බයකුත් දැනෙනවා. පහුගිය දවස්වල අපේ රැහේ කිහිපදෙනෙක්ම පාර මාරු වෙන්න ගිහිල්ලා දුම්රියේ හැපිලා මැරුණා. තුවාල වුණාලු. ඒ අයට එහෙම වුණේ ඇස් පෙනීම තිබිලා. එහෙම බැලුවාම ඇස් නොපෙනෙන මට මොනවා වේවිද?බළලුවැව වැව්පිටියේදි මගේ ළඟට ඇවිත් යන ඇතින්න මාත් එක්කම ගල්ගමු යන්න එනවද කියලා බලමු. එහෙම ආවොත් නම් මට පුංචි ආරක්ෂාවකුත් තියෙනවා.කොහොම වුණත් ජීවත්වීමේ ආශාව අත්හැරලා හිටපු මට යළිත් ජීවිතය ලබාදීමට මං ගැන උනන්දුවෙන් හොයලා බලපු වනජීවී හා ගොවිජන සේවා ඇමැති එස්.එම්.චන්ද්‍රසේන, වනජීවී අධ්‍යක්ෂ ජෙනරාල් එච්.ඩී.රත්නායක යන මහත්වරු ඇතුළු හැමෝටම බොහොම පින්.මම,ගල්ගමුවේ දළපූට්ටුවාඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111131</link>
    <topic>අඬන්නෙපා කිරි අම්මාවරුනේ උඹලා නිදහස්</topic>
    <author>රමණී සුබසිංහ</author>
    <content>අඬන්නෙපා කිරි අම්මාවරුනේ උඹලා නිදහස්මේ දවස්වල හොඳටම වැස්ස. උදේ දවල් රෑ කියල වෙනසක් නෑ. මොන රාජකාරිය තිබුණත් අකුණු පුපුර පුපුරා වහින වෙලාවට එළියට බහින්න කවුරුවත් කැමති නෑ.ඒත් පහුගිය සෙනසුරාදා ඒ කියන්නේ පස්වෙනිදා ගිරිඋල්ල ප්‍රදේශයට නම් වැහි ලකුණක්වත් තිබුණේ නෑ. නිල් අහසේ ඉර, බැබළි බැබළී තිබුණා.ලොරිවලින් ගිරිඋල්ල මංසන්ධියට ගෙනා කිරි අම්මලා එක තැනකට ගාල් කරලා තිබුණා. කිරි අම්මලා විතරක් නෙවෙයි. ඒ කිරි අම්මලාගේ පුංචි දරු පැටවුණුත් හිටියා. කුර ගෙවෙනකම් තමන්ගේ ස්වාමියාට දරදිය ඇදපු තරුණ මහලු හඳයලා, සුද්දලාත් හිටියා.උදේ හතේ කණිසම වැදෙන්නත් කලින් මේ අය බලන්න ආපු ගිරිඋල්ල බෝපිටිය ගමේ උදවිය එකතුවෙලා ලස්සන මල්මාලා ගෙනත් ඒ අයගෙ ගෙල සැරසුවා. ආදරය කරුණාව දැක්වූවා. ඊට පස්සේ ලස්සනට සරසපු අත් ට්‍රැක්ටර්වලින් මේ කිරි අම්මලා, හඳයලා, සුද්දලා නංවා ගෙන ලස්සන පෙරහරකින් බෝපිටිය ශ්‍රී සුදර්ශනාරාම පුරාණ විහාරස්ථානයට එන්නට පිටත් වුණා.පෙරහරේ මුලින් ම ගමන් කෙළේ බෝපිටිය මහා විද්‍යාලයේ දරු දැරියන් ගේ තූර්යවාදක කණ්ඩායම. ඊට පස්සේ ගවයින් නංවා ගත් රථ පේළිය.ඉතා කලාතුරකින් දකින්න පුළුවන් ඒ පෙරහර බලන්න මඟ දෙපස විශාල ජනකායක් රොක් වෙලා. ජීවිතේ පළමු වතාවට මේ වගේ පෙරහරක් දැකපු අයත් ඒ අතර සිටියා. ගිරිඋල්ල ප්‍රධාන මාර්ගයේ ආ පෙරහර විහාරස්ථානයට පිවිසෙන වෙල් යාය මැදින් වැටුණු ගුරු පාරට අවතීර්ණ වුණා.සුදුවතින් සැරසිලා පන්සල් මිදුලේ රැස් කකා හිටපු මිනිස්සුන් ගේ සාධුකාර හඬ මැද්දේ කිරි අම්මලා, ඒ අය ගෙ දරු පැටවු, රථවලින් බිමට බැස්සුවා. හරියට ම සිය දෙනෙක්. මේ මරණයෙන් නිදහස් වෙලා ආ ගමනක්. හැමෝගෙම ඇස්වල කඳුළු. මිනිස්සුන් ගේ විතරක් නෙවෙයි. හිතන්න, කතා කරන්න බැරි අර තිරිසන් සතුන්ගේත් ඇස්වලින් කඳුළු. මහ හඩින් ඉකි බින්දෙ නැතත් හැමෝ ම අඬනවා.ඒක ඇත්තටම සංවේදී මොහොතක්. යුද්දෙට ගිය තමන් ගෙ දරුවා නිරුපද්‍රිතව ගෙදර ආවම අම්මට තාත්තට දැනෙන සතුටට ඒ දරුවන්ට දැනෙන සතුටට ඇස්වලට කඳුළු උනනවා. ආයාසයෙන් නෙමෙයි. ඉබේටම.මස් මඬුවෙ කණුවකට හිරවෙලා, මරණයේ දොරකඩටම ඇවිත්, ඇස් ඉදිරිපිට තමන්ගේ අම්මලාගේ, දරු පැටවුන් ගේ ඔළුවලට කුළු ගෙඩි පාර වැදෙනවා දැක දැක ඉඳලා ආපු මේ තිරිසන් සතුන් ගේ දිලිසෙන ඇස්වලින් කීව කතාව තේරුම් ගන්නට පන්සල් භූමියේ හිටිය ලොකු පුංචි කාටත් අපහසු වුණේ නෑ. හදවතේ හිරවුණු ආදරය, කරුණාව කඳුළුවලට හැරුණෙ ඒ නිසයි. ආයාසයෙන් නෙමෙයි. ඉබේටම.ඒ අතරේ පුංචි කාලේ ඉඳන් අපේ හදවතේ රැඳුණු නිහාල් නෙල්සන් ගේ ගී හඬ පසුබිමෙන් අසන්නට ලැබුණා.“කිරි දුන්නේ දරුවන්ටයිසිරුරෙන් ඈගේපිරිපුන් මිනිසුන් වැඩුණේබලයෙනි ඈගේඒ කළ ගුණ නොදන්නහිස් මිනිසුන් වා ගේඑපා එපා මස් කන්නටකිරි අම්මා ගේ”ඒ ගී හඬ ඇහෙද්දී අත දරුවෙක් වඩාගෙන හිටිය තරුණ අම්ම කෙනෙක් ඉකි ගහලා ඇඬුවා. ගව මස් විතරක් නෙවෙයි. මීට පස්සෙ මොනම මසක්වත් කන්නෙ නෑ කියලා අවුරුදු දහයක තරම් වයසේ කොලු පැටියෙක් කියනවා ඇහුණෙත් ඒ වෙලාවේ.ඒ මොහොත විතරක් නෙවෙයි. මේ ගීතය එදා මෙදා තුර අපේ සිත් සතන් සලිත කිරීමට සමත් වුණා.මේ ගීතය පදවලට පෙරළුවේ මීගහවෙල සුමන ශාන්ත හාමුදුරුවෝ. උන් වහන්සේ ගේ ජන්ම දිනය යෙදී තිබුණේ පසුගිය සෙනසුරාදාට. රුපියලෙන් රුපියල එකතු කරගත් මුදලින්, මිනිස්සුන් ගෙ රස නහර පිනවන්නට මස් පිණිස මරණයට කැප වුණ ගවයන් සිය දෙනෙක් නිදහස් කිරීමේ මේ මහා පුණ්‍ය කටයුත්ත සිදු කෙරුණේ ඒ නිමිත්තෙන්.මස් මඩුවල දී ජීවිතය අයදිමින් කෑ මොර දෙන ගවයින් ගේ හඬ සුමන ශාන්ත හාමුදුරුවන් ගේ හදවත වේදනාවෙන් පිරෙව්වා. අර ගීතයේ පදවලට පෙරළුණේ ඒ වේදනාව. එහි අර්ථය යථාර්ථයක් බවට පත් කරමින් මරණයට කැපවුණ ගවයින්ට අභය දානය දෙන්නට ‘ශ්‍රී සුමන අභයදාන’ සංගමය’ පිහිටුවා ගනිමින් රුපියලෙන් රුපියල එකතු කළා.දින සති මාස ගෙවී යද්දී ඒ වෙනුවෙන් මහා මුදල් සම්භාරයක් එකතු වුණා. මුලින් ම එක ගවයෙක් නිදහස් කර ගත් හාමුදුරුවන්ට අද වනවිට එකවර ගවයින් සියයකටත් වඩා බේරා ගන්නට හැකියාව ලැබී තිබෙනවා.“මම මේ සද්කාර්ය පටන්ගත්තේ අවංක චේතනාවෙන්. දුගී දුප්පත් පැල්පතේ පටන්, මහා මන්දිරය දක්වා වෙසෙන අයගෙන් මේ සඳහා දවසින් දවස ආධාර උපකාර ලැබෙන්නේ ඒ නිසා වෙන්න ඇති.බොන්න කිරි ටික දෙන, පස සරු කරන ගොම පොහොර ටික දෙන පවුලක බර කරට ගන්න තරම් ශක්තිය ඇති, ගව සම්පත මස් වෙනුවෙන් විනාශ වෙනවා දකින්න බෑ. සදාචාර සම්පන්න සමාජයකට එය කොහෙත්ම ගැලපෙන්නේ නෑ. අපි හැමෝම එකතු වෙලා එකම අරමුණක ඉන්නවා නම් මස් පිණිස ගවයන් මරා දැමීම වැළැක්වීම ඒ තරම් අපහසු නෑ.”එහෙම දේශනා කළ හාමුදුරුවෝ ගවයින් රැගත් පෙරහරින් ආ පිරිස පිළිගන්නට පෙරමඟට වැඩියා. අවට ගම්වාසීන් පමණක් නොවෙයි. විවිධ පළාත්වලින් ආ ප්‍රභූ පිරිස් ද මේ අවස්ථාවට එක් වුණේ පුදුමාකාර සතුටකින්. පැමිණි කලාකරුවන් ගෙන් මේ පින්බර අවස්ථාව තව තවත් වර්ණවත් වුණා.සුමන ශාන්ත හාමුදුරුවෝ පෙරහරින් ආ සෑම ගවයකුටම අංකයක් ලබා දුන්නා. ඒ ගවයින්ට භාරකරුවන් තෝරා ගත්තේ කුසපත් ඇදීමෙන්. ජීවිතය ජීවත් කරවන්නට ගෙන යන සටනට ශක්තියක් සොයමින් සිටිය බොහෝ ගම්වාසීන්ට නොමිලයේ ම ගවයෙක් ලැබීම මහ මෙරක් තරම්. ගවයින් ලබාදෙන ලෙස ඉල්ලා ඉල්ලුම්පත් සිය ගණනක් ලැබී තිබුණේ ඒ නිසයි.ඒ අතර සිටිය එක අම්ම කෙනෙක් එක්ක කතා කරන්න මටත් අවස්ථාවක් ලැබුණා. කුසපත් ඇදීමෙන් ඇයට හිමි වී තිබුණේ ගැබ්බර එළදෙනක්.“හුඟක් සතුටු ඇති නේද?” මම ඇසුවා.“අපේ හාමුදුරුවෝ මේ කරගත්ත පින ඇති නිවන් දකින්න. තාත්තත් නැති මේ දරුවො දෙන්නා ජීවත් කරවන්න මම නොවිඳිනා දුක් විඳිනවා. මේ එළදෙන මට ලැබුණ නිධානයක්. මේ දරුවට කිරි පැකට් එකක් අරගෙන දෙන එක හීනයක් වුණු මට තව ටික දවසකින් ඒ හීනෙ සැබෑ කරගන්න පුළුවන්.” ඒ අම්මා කීවේ ඇස්වල කඳුළු පුරවාගෙන.ඇය එහෙම කියද්දී මට බොහොම ඉස්සර දවසක අපේ ගමේ වුණ සිදුවීමක් මතක් වුණා. කළු බංඩෙ මාමා ජීවත් වුණේ වෙළඳාමෙන්. තනිකඩය වුණත් අහල පහල වතුවල වැටෙන පොල් අතු එකතු කරල හැන්දෑවට ඇළට දාන කළු බංඩ මාමා උදෙන් ම නැගිටල ඒවා ගොඩට ගන්නවා. පිරිමියෙක් වුණත් රටාවකට වියන පොල් අතු වේළලා එකතු කරගෙන කරත්තෙ පටවාගෙන දුර ඈත පළාත්වල යනවා. කරත්තෙ පැටවුණේ පොල් අතු විතරයි. තමන්ගේ බරත් ගැලට බැඳපු රතු වස්සට දෙන්න කැමති වුණේ නෑ.යන ගමනේ විඩාව දැනුණත් නැතත් රතු වස්සට විවේකය දෙන්න කළු බංඩා මාමා අමතක කළෙත් නෑ. පොල් අතු විකුණලා අතට කීයක් හරි ලැබුණ ගමන් ඉස්සර වෙලාම කළේ පුන්නක්කු මිලදී ගන්න එක. තමන් ගේ කුස නොපිරුණත් වස්ස ගෙ කුස හිස් වෙනවට ඔහු කැමැති වුණේ නෑ. කළු බංඩා මාමා වයසට ගියා. දෙපා වාරු නැති වුණා. රතු වස්සත් වයසට ගියා. මස් කඩේ මුදලාලි දවසට සැරයක් දෙකක් මාමා බලන්න එනවා. මම හොඳ ගාණක් දෙන්නම්. මූ මට දෙන්න” මුදලාලි කියනවා.ම්...හ්...මාමා උත්තර දුන්නා. මේ විදියට ටික කාලයක් ගෙවුණා. දවසක් කළු බංඩෙ මාමා නින්දෙන් ම මිය ගිහින්. රතු වස්සා පැල් කොටේ අඩවල් කරපු දොර ළඟ ඉන්නවා. ගමේ උදවිය එකතුවෙලා මාමා ගේ දේහය මිහිදන් කළා. කලක් යන තුරුම රතු වස්සා ඒ මිනී වළ ළඟ තනි රැක්කා.‘පුදුම බැඳීමක්’ගමේ මිනිස්සු එහෙම කිව්වා.ළයාන්විත ගී හඬක් පන්සල් භූමිය පුරා පැතිර ගියා. අතීත සිතුවිලි අතර සැඟව සිටි මසිත අවදි කරන්න ඒ ගී හඬ සමත් වුණා. මේ වැඩ සටහන් අතරේ කථික තරග, ගායනා හා රචනා තරගවලටත් මුල් තැන ලැබුණා. මේ තරග සංවිධානය කර තිබුණේ පාසල් දරුවන්ට ගවයාගේ අගය වටහා දෙන්නට යි.මරණයට කැප වුණ ගවයින් නිදහස් කර ගැනීමේ උත්සවයේ තවත් සුවිශේෂී කාර්යයක් සිදුවුණා. ඒ අපේ රටෙත් ගව ඝාතනය තහනම් කිරීමේ පෙත්සමක් අස්සන් කිරීමයි. මුළු රට පුරාම අරගෙන යන මේ පෙත්සම අවසානයේ දී ජනාධිපතිතුමා වෙත ඉදිරිපත් කිරීමට බලාපොරොත්තු වන බව අභය දාන සංගමයේ සාමාජිකයින් පැවසුවා.මරණයෙන් නිදහස් කළ ගවයන් ගම් වැසියන්ට භාර කළෙත් දැඩි කොන්දේසි සහිතවයි. තමන්ට හිමි වූ ගවයා ආදරයෙන් රැක බලා ගැනීම, කිසිම හේතුවක් නිසාවත් වෙනත් කෙනෙකුට නොපැවරීම, එහි දී ප්‍රධානයි.අධික වියදමක් දරා බේරා ගත් ගවයින් නැවතත් මස් කඩයටම විකිණේදැයි සමහර අයට සැකයක් මතු වුණා. එහෙත් භාර දුන් සියලුම ගවයින් පිළිබඳ නිරන්තරයෙන් අවධානයෙන් පසුවීම සුමන අභය දාන සංගමයේ තවත් සුවිශේෂී කාර්යයක්.මස් කඩයට විකුණූ ගවයන් විතරක් නෙවෙයි. විසඳගන්නට බැරි ප්‍රශ්නයක් නිසා අකැමැත්තෙන් වුණත් මස් කඩේට දක්කන්නට සිටින ගවයින් බේරා ගන්නටත් ශ්‍රී සුමන අභය දාන සංගමය කටයුතු කරනවා. හදිසියේවත් එවැනි අවස්ථාවකට මුහුණ දෙන්නට සිදුවුණොත් ඒ ගවයින් මස් කඩේට නෙවෙයි මේ අභය දාන සංගමයට බාර දෙන්න පුළුවන්.ගවයින් මරණයෙන් නිදහස් කරගන්නට ඇප කැප වෙන අතරේ පාසල් දරුවන්ට ගව සම්පත සුරැකීමේ වටිනාකම හඳුන්වා දීම, ගොම භාවිතයෙන් කාබනික පොහොර නිෂ්පාදනය කර ගෙවතු වගා සංවර්ධනය කිරීම ආදී වැඩ සටහන් රැසක් මේ අභයදාන සංගමය මගින් ක්‍රියාත්මක කැරෙනවා. සුමන ශාන්ත හාමුදුරුවන්ට මේ සියලු කටයුතු සාර්ථකව පිළිවෙළට කරගෙන යන්නට බෝපිටිය ශ්‍රී සුදර්ශනාරාමාධිපති හුණුවිල ශ්‍රී සුමනරතන හිමියන්ගෙන් ලැබෙන්නේ ද සුවිශාල ශක්තියක්.හිමිදිරි උදෑසන පටන් ගවයින් නිදහස් කිරීම වෙනුවෙන් මේ විහාරස්ථානයේ පැවැති විවිධ වැඩසටහන් අවසානයේ අපි ආපසු එන්නට සූදානම් වුණේ බැතිබර සිතින්. ඒ මොහොතේ මේ පින්බර අවස්ථාවට සහභාගි වූ කිරි අම්මා ගේ ගීතය ගායනා කරන නිහාල් නෙල්සන් මහතා ද අපට හමුවුණා. මුව පුරා පිරුණු සිනාවෙන් ඔහු මෙහෙම කිව්වා.“අපේ සුමන ශාන්ත හාමුදුරුවෝ ලියුව කිරි අම්මා ගේ ගීතය මං රට පුරා, ලොව පුරා ජනතාව අතරට ගෙන ගියා. කොපමණ ගීත ගායනා කළත් මේ කිරි අම්මා ගේ ගීතයෙන් පමණයි රටටත් ජනතාවටත් ආගමටත් මෙහෙවරක් කරන්න පුළුවන් වුණේ. මේ ගීතය නිසයි මම නියම මනුස්සයකු වුණේ. මස් මාංශ කෑම, මත් පැන් බීම පමණක් නොවෙයි. දුම් බීම පවා සම්පූර්ණයෙන් අතහැර ආදර්ශවත් බෞද්ධයෙක් වුණේ.”“එපා එපා මස් කන්නට කිරි අම්මාගේ” ඒ ගී හඬ පන්සල් භූමිය පුරා ආයෙත් පැතිර ගියා.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111134</link>
    <topic>පොඩි හාමුදුරුවන් සමඟ සෙල්ලමට යන එක අම්මා සිතුවේ මහා පව් වැඩක් කියලයි</topic>
    <author>උපාලි සමරසිංහ</author>
    <content>පොඩි හාමුදුරුවන් සමඟ සෙල්ලමට යන එක අම්මා සිතුවේ මහා පව් වැඩක් කියලයි- සම්මානනීය සිනමාකරු සෝමරත්න දිසානායක“ජීවිතය පිළිබඳ සැබෑම රූපය මා කියෙව්වේ අම්මාගේ කතා කලාව හරහායි. ඇය නොයෙක් රසභාව මවමින් කියන ලද බණ මඩුවේ කතා මගේ චිත්‍රපට ඥානය දියුණු කළා කිවහොත් නිවැරැදියි. ප්‍රායෝගික ඥානයෙන් අතිශය විරල මට්ටමේ බුද්ධිමතියක ලෙස ඇය කියූ බොහෝ දේ මගේ චිත්‍රපට රූ පෙළහරට කෙළින් ම බලපෑවා.” මෙසේ මා හමුවේ පවසන්නේ සම්මානනීය චිත්‍රපටකරු සෝමරත්න දිසානායක ය.ගී රචනයේ, වේදිකා නාට්‍ය රචනයේ මෙන් ම චිත්‍රපට අධ්‍යක්ෂණයේද ප්‍රතිභා මැවූ සෝමේ අයියා බොරුවට වචන මවන්නකු නොවේ. ඒ ද අම්මාගෙන් ම ලැබූ මහඟු දායාදයකි. තම අම්මා පිළිබඳ හෘදයාංගම වූ පුවත කියන්නට ඔහු මා අභිමුව දැන් හිඳී.මගෙ අම්මා යාපා මුදියන්සේලාගේ කිරි මැණිකේ දිසානායක. තාත්තා දිසානායක විජේසිංහ ආරච්චිලාගේ පබිලිස් සිංඤෝ දිසානායක. (මගෙ අම්මා වගේ ම) මා තුළ යම්බඳු රස වින්දනයක්, කලාත්මක හැඟීමක් මෝදු වී ඇත්නම් ඊළඟට මට කෙළින්ම බලපාන්නෙ අම්මගෙ ගම. වවා ගත් බත බුලත බෙදා හදා ගන්නා ගැමියන්, වක්කඩ, අම්බරුවො, පැල, වී බිස්ස, ඇළ දොළ මිටියාවත, කමත, බැත, කෙත, නියර, මේ හැම දෙයක් ම අම්මගෙ මේ සුන්දර ගමේ තිබුණා. දඹදෙණිය රාජධානියේ ඉතා පුංචි ගමක් පොතුපිටිය කියලා. මගේ වෙනත් සමාජ හා වෘත්තිය බැඳීම් නැත්නම් අදත් මා ජීවත්වන්න කැමැති ඒ ගමේ. අම්මායි තාත්තයි එකතු වෙලා තියෙන්නෙ යෝජිත ක්‍රමයට මේ දෙන්නාම ගොවියො. තාත්තා ඇත්තටම ගොවි රජෙක්.කුඹුරෙ වී අස්වනු කපන කාලෙට අම්මත් හරි හරියට වැඩ කළා. ඇය ළඟ ඉතා විරල මට්ටමේ ගායනා හැකියාවක් ද තිබුණා. ගොයම් කවි, අපට නිතරම ඇහුණා. පුංචිම මල්ලි සෝමතිලක දිසානායක ( දැන් නාවික හමුදාපති) නළවන නැළවිලි ස්වර පවා මට තවම මතකයි. අපේ පවුලෙ දරුවන් 8 ක්. මට මල්ලිලා දෙන්නයි අයියලා දෙන්නයි නංගිලා දෙන්නයි ඉන්නවා. මා පවුලෙ මැද. අක්කා කෙනෙක් ඉඳලා මැරුණා. අපෙ ළමා කාලය හරිම සුන්දරයි. කුඹුරෙ සකලයන් හඹන්න, පඹයො හිටවන්න, වත්තෙ පොල් ටික කැඩෙන කොට පොල් අහුලන්න, ගොයම් පාගන කොට කොළ මඩවන්න මේ වගේ දේවලදි අපි ඉතාම සතුටින් ගත කළා.ඒ හරහා ළමා ක්‍රියාකාරකම් තිබුණා. ;ම් ඔක්කොටම වඩා සුන්දර දේ අම්මගේ කතා ඇහීම. බත් ටික පැහිලා පැත්තකින් තියලා කට්ටිය එක්ක බෙදාගන්නකම් රෑ බිම් කළුවර එළන විට අම්මා පැදුරක් එළාගෙන අප සියලු දෙනා වට කරගෙන අපූරු කතා කියනවා. ඒ කතාවල එන රාක්ෂයො, යෝධයො, කුමාරිකාවො අපේ සිත් ගත්තා. අම්මගෙ කතාවක් නොඅසා නින්දට ගිය දවසක් මගේ පුංචි කාලෙ නෑ. ඇය ළඟ ගුලි වෙලා නිදාගන්න මං ආසයි. අම්මගෙ කතාවක සමහර විට මුල මැද අග පරස්පරයි. එතකොට මට තේරෙනවා අද අම්මා කියන්නේ තමන් දන්නා කතාවක් ම නොවේ. නිර්මාණය කළ කතාවක් කියලා.ඕක නම් අම්මෙ බොරු. අම්මා හදලා කියන්නෙ. මං එතකොට කියනවා අම්මා ඒ වෙලාවට අපේ නිර්මාණාත්මක අවදිවීම ගැන හිතල ද කොහෙදෝ ඒවා බොරු ය කීවෙත් නෑ. ඇත්තටම මගේ පරිකල්පනය වැඩුණෙ අම්මා නිසා. ඒ කතාවල චරිතවල මනෝ භාවයන් ඇය ලය උස් පහත් කර හඬ නඟමින් අපට චමත්කාරයක් ඇති කරමින් කීවා. ගස් නඟින්න, ඔරු පදින්න, මී හරක් පිටේ යන්න, වෙලේ සෙල්ලම් කරන්න මාත් ආසයි.මාළු අල්ලන එක අපේ විනෝදාංශෙ. අතංගු අරගෙන ගිහින් වෙලේ බැහැලා මාළු අල්ලන කොට අම්මා ඒවට නොකැමැත්ත ප්‍රකාශ කරනවා. සමහර විට අපිත් එන්නෙ මඩකරියො වගෙ. මේවා උයලා දෙන්න අම්මා කැමැති නෑ. අපි පෙරැත්ත කළාම අදට විතරයි එහෙනම් කියලා උයලා දෙනවා. මගෙ ළඟ ඉන්න මල්ලි දඩයක්කාරකමට ආසයි. එයා ගැටවරයා කාලේ හාවො මරන්න කැලේ යනවා. හැබැයි? මරාගෙන එන හාවො නම් අම්මා කවදාවත් උයන්නෙ නෑ. ඒක අම්මගෙ ධර්මතාව. මාළු ඉව්වට හාවො උයන්නෙ නෑ.අපෙ අම්මගෙ ජීවිතේ මා දුටු තවත් වැදගත් ම දෙයක් තමයි ඇගේ මහා කැපවීම. දරුවන් ලොකු මහත් කරලා දීග තල දෙන වයසට ගියාම තමයි ඇය පන්සල් යන්නෙ. තමන්ගෙ නිවන් ගමන පමා කරමින් අම්මා දරුවන්ගේ සියලු කටයුතු කැර දුන්නා. ඊට පස්සේ ඇගෙ ජීවිතයම පන්සලට කැප කළා වගේ. අපේ ගම කෙළවර තිබෙන්නෙ වෙල්යාය. මේ වෙල්යායෙන් එගොඩ වේවැල්දෙණියෙ පන්සල තමයි අපේ ගමෙන් පන්සල වුණේ. මට බාල නංගිලා මල්ලිලා ගොඩ නැඟුවම පස්සෙ ඇය ඒ පන්සලටත් ගියෙ. තාත්තා හා අම්මා ගොවියන් ගෙවිලියන් නිසා අපටත් කුඹුරු වැට නැතිවම බැරි වුණා. මඩට බැහැලා වැඩ කරන්න මාත් ආසයි.දැනටත් පන්නිපිටියෙ අපෙ ගෙවල් ඉදිරිපිට පුරන් කුඹුරක මා ඉඳහිට වැඩ කරන්නෙ ඇගෙන් ආපු ඒ අසිරිමත් පුරුද්ද අනුවයි. අපේ අම්මා ගැමි සාම්ප්‍රායික චින්තනයෙන් පෝෂිත මවක්. නැකත්, කේන්දර, බලි, තොවිල්, දිෂ්ටි, හදි හූනියම්, අවතාර මේ හැම දේම ඇයත් විශ්වාස කළා. මගේ කේන්දරේ ගැනත් ඇය යම් යම් දේ පැවැසුවා. අම්මා කැඳවා තිබුණු නැකැත්කරු ලියා තිබෙන දේවල් අදටත් සිදුවෙමින් තියෙනවා. අපෙ අම්මලා අපට උගන්නපු තවත් දෙයක් තමයි සරලකම, චාම්කම. ලැබෙන ආදායමට අනුව ජීවත්වීම. අපට කුඹුරු ඉඩම් ටිකක් තිබුණත් ලැබුණු ආදායමෙන් ඒ ආදායම් පිරිමසාගෙන මාව විශ්ව විද්‍යාලය දක්වා යවලා ඉංගිරිසි දැනුමක් දෙන්නත් ඒ අයට හැකිවුණා.ගෙදර බතට බොහෝ විට තිබුණෙ කරවල. මිරිදිය මාළුත් ගන්නවා. නමුත් පොළට ගිහින් ආපු දාට අම්මා මුහුදු මාළුවක් උයනවා. ඒ කෑම වේල අපි බලාගෙන ඉන්නේ. කුස්සියෙන් එන සුවඳ අපේ නැහැ පුඩු පිනවනවා. දරුවන් කීප දෙනෙක් ම ඉන්නා නිසා බෙදාගන්ඩ පහසු විදියට අම්මා ගෙනෙන්නෙ සාලයො, හුරුල්ලො වගෙ කූරි මාළු. ඉතින් මේ මාළුවෙක් දාලා හොඳිත් එක්ක එළවළුවක් එක්ක දුන්නම බඩ පිරෙන්නම කත හැකි. ඇගේ උයමන් ද විශිෂ්ටයි. බත් පත කාලා නැවත බත් ටිකක් ඉල්ලගන්න කොට නැවත අර හොදි ටිකක් මාත් බලාපොරොත්තු වෙනවා. ඒ ගමන් තවත් පොඩි මාළු කෑල්ලක්වත්. දවසක් ඒ විදියෙ බලාපොරොත්තුවෙන් මං බත් පතට නැවත හොදි ඉල්ලුවා. මාළු කෑල්ලක් නැද්ද කියලත් ඇහුවා. දරුවන් හැමෝටම ආදරය කළත් මට පොඩි විශේෂයක් තිබුණා.හේතුව අම්මගෙ කතා ඇසීම හා පාඩම් වැඩට උනන්දුව. තවත් මාළු කූරියෙක් ලැබුණා. ඒකත් අපට ලැබුණ තරම් නොව ඉතා කුඩා එකෙක්. මං හෙමිහිට ගිහින් ඒකත් රස කැර කැර කෑවා. ඊළඟට මං තවත් ටික වෙලාවකින් කුස්සිය පැත්තට එනකොට අම්මා මැටි කෝප්පෙ බත් කනවා. අනේ! ඒකෙ තිබුණෙ එළවුළුවක් හා මාළු හොඳි විතරයි. මගේ හිතට හැඬුම් එන තරම් දුකයි. මං අම්මට කීවා අම්මෙ, මට දුන්නෙ අම්මගෙ මාළු කූරියා නේද? කියලා. ඇය කීවෙ නෑ පුතේ, මං ඉස්සෙල්ලම මාළු කූරියා කෑවා කියලා විතරයි. ඒ තමයි අම්මාකම.එදා අපේ ගම මහා කළුවර ගමක්. විදුලි එළිය නෑ. ගමට විදුලිය ආපු දවස මට මතකයි. අපිට දිව්‍යලෝකයක් එදා මැවුණෙ. ඊට ඉස්සර අප පාඩම් කළේ ලාම්පු එළියෙන් අම්මා වැඩ කළේ. කමතෙ පවා කටයුතු කළේ ලන්තෑරුම් එළියෙන්. අපේ ගමේ ටීටර් තිබුණා. නාඩගම් තිබුණා. පන්සලේ තමයි මේවා නැටුවෙ. පන්සලේ ටීටර් බලන්ඩ කලියෙන් අම්මා අද තියෙන්නෙ ‘සඳ කිඳුරු’ නම් සඳ කිඳුරු කතාව අපට කියා දෙනවා. සඳ කිඳුරු මරා දමන හැටි, ඊතලය වැදිලා පෙරළෙන හැටි, කිඳුරිගෙ විලාපය මේවා ඔක්කොම අම්මා අභිනය දාලා පෙන්වනවා. අපි නාඩගම හෝ ටීටර් බලන්න යන්නෙ කතාව දැනගෙන. අපි දකින්නෙ නළුවන් ඒ කතාව රඟපානවා.අම්මා කෙතරම් ලස්සනට මේ කතාව කලින් කියනවාද කියන්නේ ඒ සිදුවීමේ දැකීම් හරහා අපේ සංවේදී බව වැඩිවෙනවා. අපේ අම්මා නිර්මාණ කෙතක් වෙන්නෙ ඒ විදිහට. අපෙ තාත්තා නපුරුයි. ඉතාම තද නීති රීති. දරුවන්ට තළනවා. අම්මා ඉන්නෙ ඊට විරුද්ධ මතයේ. තාත්තාට අම්මා කෙතරම් ආදරය කළා ද කියලා අපි දැනගත්තෙ තාත්තා පපුවෙ අමාරුවක් හැදිලා බර කරත්තයකින් ඉස්පිරිතාලෙ ගෙන යන වෙලාවෙ. උඹලැහැ බය වෙන්න එපා. දැන් අපි යන්නෙ දොස්තර මහත්තැන් ළඟට. ඇය එදා තාත්තාට කීවා අපට මතකයි.අපේ ගම්වල මිනිස්සු වැඩිහිටියො දරුවන්ට පෙනෙන්න ආදරය කළේ නැහැ. ඒවා බොහොම අධ්‍යාත්මික ගැඹුරු සදාචාර නීති. කෙනෙකු විපත්තියක වැටුණු වෙලාවක දයාවෙන් ඇමතීමෙන් තමයි ඒක ලෝකෙට ප්‍රකාශ වුණේ. අම්මලත් එහෙමයි. මං මුලින් ම ගියේ මුතුගල කණිෂ්ඨ විදුහලට. ඊළඟට හය වැන්නෙ ඉඳන් අට වැන්න දක්වා දඹදෙණිය මහා විද්‍යාලයට. ඒ කාලෙ අටවැන්නෙදී ශිෂ්‍යත්වයක් තිබුණා. ඒකෙන් පාස් වෙලා මං ගියේ කුරුණෑගල දිසාවෙ ඉහළම ඉස්කෝලයක් වුණු නාරම්මල මයුරපාද විද්‍යාලයට. ඒ ලොකු ඉස්කෝලෙට මාව දැම්මෙ තාත්තා. පොඩි කාලෙ ඉඳලා මගේ පාඩම් ඉගෙනීමේ හැකියාව දැකලා අම්මයි තාත්තයි ඒක කළා. ඊට පස්සෙයි මං කොළඹ සරසවියට ආවෙ.අපේ ගමට බස් නෑ. බස් පාරට එන්න හැතැප්ම ගණනක් අපි ආවෙ පයින්. ගමේ අපේ පවුලෙ නෑනා කෙනෙක් සම්බන්ධව මගේ සෙනෙහසක් ඇති වුණා. අපි දෙන්නා පුංචි සන්දියෙ ඉඳලම යාළුයි. විශ්ව විද්‍යාලයට ගිහින් ඉංගිරිසි ඉගෙන ගෙන ගමට ආවාම අම්මටත් ඉතින් මා ලොකු මිනිහෙක්. ඒ නිසා අම්මගෙ සහෝදරයාගේ දුව සමඟ තිබෙන සම්බන්ධෙ ට මුලින් ඈ විරුද්ධ වුණා. අම්මා කීවේ වෙනත් ඊටත් වඩා හොඳ තැනකින් කරගන්න පුතේ. අපට නෑයොත් වැඩි වෙනවනේ කියලයි. ඒත් මං නෑනා කසාද බැන්දා. අම්මා මගේ තිර අධිෂ්ඨානය දැකලා කැමැත්ත දුන්නා. ඒත් ටික කලෙකින් ඇය හදිසි අනතුරකින් නැතිවුණු වෙලාවෙ මං අම්මා කම්පා වෙනවා දැක්කා. එයාට කම්පන දෙකක්. එකක් පුතාගෙ බිරිඳ. අනෙක සහෝදරයාගේ දුව.අපේ අම්මා හරිම ශාන්තයි විනීතයි කියා කීවම වරදක් නෑ. බුද්ධ පුත්‍රයො සමඟ නොමනා වැඩ එපා කියලා ඇය එම තරවටු කළ අවස්ථා තියෙනවා. වෙලෙන් එහා පන්සලේ පොඩි හාමුදුරුවො මගෙ යාළුවා. ඔරු පාරු තෙප්පම් පැදීම, සෙල්ලම් කිරීම් ගස් නැඟීම් මේ හැමදේ ම මං ඒ පොඩි හාමුදුරුවො එක්ක කළා. අම්මට මේක ආරංචි වුණා.පුතේ, පොඩි හාමුදුරුවො එක්ක ඕවා කරන්ඩ එපා. ඒවා කරන්න ගමේ කොල්ලෙක් හොයා ගනින්... ඇය එහෙම කීවෙ බොහොම කම්පනය වූ හදින් කියලා තේරෙනවා. ‘සූරිය අරණ’ චිත්‍රපටය හදද්දි පොඩි හාමුදුරුවො චරිතය ගොඩනැඟුණේ ඒ චරිතය හරහා. මගේ අම්මා ඉස්කෝලෙ ප්‍රසංගවල මගෙ රඟපෑම් දැකලා තියෙනවා. ‘වෙඩික්කාරයෝ’ මගෙ නාට්‍ය බලලා තියෙනවා. ඒත් ‘සූරිය අරණ’ තිරගත වෙන කොට අම්මා අප අතර නෑ. හිටියා නම් මට බනිනවා. ඒ චිත්‍රපටියට මං එන්.ජී.ඕ. කාරයෙක්. බුද්ධාගමට පහර දෙන්න යනවා කියලා ප්‍රදර්ශනයට පෙර කතාවක් ගියා. ඒ නිසා භික්ෂුන් 500 කට බණ්ඩාරනායක සම්මන්ත්‍රණ ශාලාවේ ඒ චිත්‍රපටිය පෙන්නුවා. මං හාමුදුරුවන්ට මගේ එවැනි විග්‍රහයක් නෑ කියලා කීවා. ශාලාව නිශ්ශබ්දයි. චිත්‍රපටය නරඹා ඉවරවෙලා විනාඩි ගණනකුත් ගියා. මට මගේ නැතිවුණු අම්මා මතක් වුණා. පුතේ බුද්ධ පුත්‍රයන්ට ඒ විදියට තමන්ගේ කටයුතු කරගෙන ඉන්න ඉඩදෙන්න. ඒ වචන මට ශාලාවෙදිත් ඇහුණා. ඒත් සුනාමියට බිලි වූ මීගොඩ පඤ්ඤාලෝක හාමුදුරුවො නැගිටලා මෙහෙම කතා කළා.“මේක හාමුදුරුවන් හදන්න ඕනෑ චිත්‍රපටයක්. මේකෙ බුද්ධාගමට හානිවෙන කිසිම දෙයක් නෑ. ඊළඟට අනුනායක හිමිවරුන්ගෙනුත් ඉහළම ප්‍රතිචාර.අම්මා දිව්‍ය ලෝකෙ ඉඳලා මා දිහා බලාන හිනාවෙනවා වගෙ මට දැනුණා. ඒත් ඒ ඇස්වල කඳුළු. මං හර්ෂණ දිසානායක මගේ ඥාති පුතාට ගීතයක් ලියුවා. අම්මා දිව්‍ය ලෝකෙ කෑම අපට බෙදා දෙන්න බැරිව ඉන්න හැටි චිත්‍රණය කරලා. පුංචි සන්දියෙ මාළු කුරියගේ සිද්ධියත් මතකයට අරන්. ඒ ගීතය තමයි (දෙව් බොජුන් නොකා නොබී - දෙව් ළඳක් තැවෙන්නේ - ඒ අපේ මෑණියෝ)හැබැයි! අපේ අම්මලා තාත්තලට ළමයි ඉහළට ඉගෙන ගන්ඩ ඕනැ. අහවල් රස්සාව කරන්න ඕනැ කියලා ලොකු බලාපොරොත්තු තිබුණෙ නෑ. ඔවුන් අල්පේච්ඡ ජීවිත ගත කළ අය. ළමයින් කරන කියන ඕනෑම දේකට අත්වැල දෙන්නනම් ලැහැස්තියි. මං සරසවි යනවා කියලවත් විකිරණ ශිල්පිය පිළිබඳ පළමු උපාධිය දිනාගත්ත වෙලාවෙවත් අම්මා අමුතු සතුටක් ලැබුවෙ නෑ.අපෙ අම්මා පන්සලට පේරු දාන දෙනවා වගේම නිතර කිරි අම්මලයි දානය දෙන කෙනෙක්. බලු කපුටන්ටත් ඈ කරුණාවයි. බලු කපුටු දාන දෙන එකත් අම්මා නිතරම කළා.දුප්පත් මිනිසුන් වෙනුවෙන් ඇය හරිම කරුණාවයි. හාල් කොටපු දවසට හාල් ටිකක් පොල් කඩපු වෙලාවට පොල් ටිකක් දෙන්න අම්මා හැම විට කල්පනා කළා. ඇය දන්නා වූ දේශපාලනයක් නෑ. ඒත් දුප්පත්කම තුරන් වෙන්න ඕනෑ කියන කල්පනාවේ නම් ඇය හිටියා.මං රූප ඥානය මුලින්ම උගත්තෙ අම්මගෙන්. ඒ අම්මා කියු කතාවල කවිවල රූප. චිත්ත රූප ලෙස මගේ සිතේ ඇඳී ගිය නිසයි. මා හිතන්නෙ අභිනය සතරම අම්මට තිබුණා. වාචික අභිනය, (අවස්ථා අනුව හඬ උස් පහත් කැර චරිතවල හඬ නැංවීම) ආංගික අභිනය (අතින් පයින් යමක් හුවා දැක්වීම) සාත්විකාභිනය. ඒක තමයි අම්මගෙ ගැඹුරු නිරූපණ තිබුණෙ. මුහුණේ හැඟීම් ඉරියව්වෙන් ඇය ඒ කතාවල රසය අපේ හිතේ පැළපදියම් කළා. සාත්විකාභිනය. ඒවාට අනුව ඇඳුම් ඇන්දෙ නැතිවුණත් ගවුම හැඩ රැළි නංවලා ඒවත් පෙන්වන අවස්ථා තියෙනවා. මගේ අම්මා නැතිවුණේ 1992 අවුරුද්දේ. ඇත්තටම මගේ චිත්‍රපට ජීවිතය ඇය දැක්කෙ නෑ. ඇගෙන් මා ලද වරමින් මා කළ දේ ඇය දුටුවේ නෑ.ඒවාට බුහුමන් ලැබුණානම් ඒ බුහුමන අම්මාටත් අයිතියි. අම්මව මං ඕස්ට්‍රේලියාවට එක්කගෙන ගියා ටික කලකට. ඒත් ඇය දඹදිව යවන්න මට බැරි වුණා. ඒක මට පශ්චාත්තාපයක්. ඒ වගේ ම අම්මාට මා අද විඳින ලෝකය හා ජීවිතය පෙන්වන්න ඒකට අම්මාවත් සහභාගි කරගන්න බැරිවීමත් දුකක්.අම්මා නැතිවෙන වෙලාවෙ මං හිටියෙ රේණුකාත් එක්ක බණ්ඩාරවෙල හෝටලයක. මට එතැන අම්මත් එක්ක අවසන් හුස්ම විඳ ගන්ඩ බැරි වෙච්ච එක කනගාටුවක්. මගෙ මල්ලි ඒ වෙලාවෙත් නාවික හමුදාවේ බලවත් නිලයක හිටි නිසා ලංකාවේ හැම ප්‍රදේශයකම පොලිසිවලට දන්වලා හෝටල ගානේ හොයලා මට පණිවුඩය දුන්නෙ. එදා තමයි මගේ ජීවිතයේ කලාත්මක පසුබිම නිර්මාණාත්මක පක්ෂය අවදි කළ දෙව් දුව මා හැර ගිය දවස. ඇගෙන් උගත් දේවල් මට ඇගේ දෑස් ඉදිරිපිට දිග හරින්න බැරි වුණා. මං සංසාරෙ ගැන ඒ තරම් විශ්වාස කරන්නෙ නෑ. ඒත් සැක සංකා තියෙනවා. ඒ සංසාරේ තියෙනවානම් මගේ අම්මා මට යළිත් හමුවෙන එක තරම් සතුටක් මට තවත් නැති වේවි.අම්මගෙ කුසේ යළිත් ඉපදිලා ඇයට තවත් මහමෙරක් වගේ අපට වැඩ කරන්ඩ නොවෙයි. සංසාරෙදි මගෙ කුසේ ඇය උපදවාගෙන ලොකු මහත් කරලා ඒ ණය මට ගෙවන්න ඇත්නම්...උපාලි සමරසිංහඡායා රූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111132</link>
    <topic>සිරිපා නැග්ග රජ්ජුරුවෝ උඩයි උඩයි</topic>
    <author>ජැක්සන් ඇන්තනී</author>
    <content>සිරිපා නැග්ග රජ්ජුරුවෝ උඩයි උඩයි”රජ්ජුරුවෝ උඩයි උඩයිමිටි කොල්ලෝ බිමයි බිමයි”මේ ජන සෙල්ලම නිර්මාණය වූයේ සිරීපාදේ මුල්කරගෙන යැයි මම ශපථ නොකරමි. එහෙත් අපේ රජ්ජුරුවන් හට “උඩට” යන්න නම් වෙනත් හේතුවක් නො තිබුණේ ය.රාවණා රජ්ජුරුවන් දඬුමොනරයේ නැඟී “උඩිං” ගියේ යැයි වාල්මිකී නම් භාරත කවියා රාමායණයේ ලියුවේය. ධාතුසේන රජ්ජුරුවන්ගේ අභිෂික්ත නොවූ බිරියකගේ කුසින් උපන් කාශ්‍යප කුමාරයා නම් මූදු මට්ටමේ සිට අඩි 1214ක් උස සීගිරි පව්වට ගොස් ‘මිටි කොල්ලන්’ දෙස බලා සිටින්නට ඇත.යාපහුවේ මාලිගාව කුඩා කඳු ගැටයක් උඩට පඩි නැඟ ඇතුළු වීමට සකස් කළේ ආර්ය චක්‍රවර්තී රජවරුන්ගේ ආක්‍රමණයන්ට බියේ මිස මිටි කොල්ලන්ගේ උඩුකුරු රූපය බලන්නට නොවේ. ගම්පොළත්, සෙංකඩගලත් කඳුරට රාජධානි වූවාට සේනා සම්මත වික්‍රමබාහුත්ධ්ඍ වැනි පරාක්‍රමබාහුත් මාලිගා තනන්නට ජය භූමි සෙවූයේ කඳු මුදුන්වල නොව කඳු පාමුලයි.ලංකාවේ අද අපට හමුවන බොහෝ ජන සෙල්ලම්වල සම්භවය ප්‍රාග් අනුරාධපුර යුගයට ම අයත් අවධියේ විය යුතු යැයි අපට සිතෙන්නේ භාෂා විෂය හේතු කොට ගෙනයි. කිරිඇල්ලේ ඥාණවිමල නායක හාමුදුරුවන් රචනා කළ “සපරගමු දර්ශන” නම් අගනා පර්යේෂණ කෘතියේ දක්වා ඇති පරිදි ලංකාවේ රජවරු 13 දෙනෙක් සිරීපාදේ කරුණා කර ඇත. ඔවුන් අතරින් රජවරු පස් දෙනෙකු ම මහනුවර කන්ද උඩරට රාජධානියේ රජවරුන්ය.සෙංකඩගල වික්‍රමබාහු (වීරවික්‍රම), දෙවැනි විමලධර්මසූරිය, ශ්‍රී විජයරාජසිංහ, කීර්ති ශ්‍රී රාජසිංහ සහ ශ්‍රී රාජාධිරාජසිංහ.මහනුවර රජ කළ රජවරු නව දෙනාගෙන් පස් දෙනකු ම සිරීපාදේ කරුණා කිරීම වනාහී ඒ යුගයේ ජනශ්‍රැතියට සිරීපාදය හා රජ්ජුරුවන් එකතුවීමට හොඳ නිමිත්තකි. එනිසා “රජ්ජුරුවෝ උඩයි උඩයි – මිටි කොල්ලෝ බිමයි බිමයි” නම් ජන සෙල්ලං සින්දුව මහනුවර රජවරුන්ගේ සිරිපා කරුණා කිරීම අරභයා නිර්මාණය වී ඇතැයි සිරිපා කන්ද මුදුනේ දී මා තුළ ඇති වූ සැකය නිකංම වීසි කර දැමිය නොහැක.මම අවාරයේදී රත්නපුරා පාරෙන් සිරිපා කරුණා කොට හැටන් පාරෙන් ආපිට කරුණා කරමින් සිටිය “මිටි කොල්ලෙක්මි.”සමාවෙන්න මගේ උස අඩි 5යි අඟල් 9ක් ය. මම වර්තමාන සාමාන්‍යයේදී ලංකාවේ “උස කොල්ලෙකි”. එහෙත් සිරීපාදයේදී මට මා මිටි කොල්ලෙකු සේ සිතී ගියේ භගවා ලෙනේ දී මා දුටු රාජකීය පුරාවස්තුවක් හේතු කොට ගෙනයි. සිරීපාදය හැටන් පාරෙන් බහින්න පටන් ගත් කළ මහගිරිදඹ හමුවන්නට පෙර භගවා ලෙන හමුවෙයි. බොහෝ වන්දනාකරුවන්ට භගවා ලෙන අතපසු වෙන හේතු කිහිපයකි.1. භගවා ලෙන පිහිටා ඇත්තේ වන්දනාකරුවන් නඟින පඩි මඟට මඳක් එපිටින්ය.2. නඟින බැතිමතුන් මහගිරිදඹ පසු කළ සැණින් මළුවට යාමට කඩිනම් වන නිසා භගවා ලෙන අතපසු වෙයි.3. භගවා ලෙන පිහිටන්නේ පඩිමඟට එපිටින් මූකලාන මැද ය. කැලේ පීරාගෙන භගවා ලෙන සොයා යන්නට පොදු වන්දනාකරුවෝ නො වෙහෙසෙති. එහෙත් භගවා ලෙන වනාහී ගෞතම බුදුන් සිරිපා වැඩ දිවා විහරණය සිදු කළ “දිවා ගුහාව“ යැයි පවතින විශ්වාසය අපේ උපාසක උපාසිකාවන් දනිත් නම් පද්මේ වන්දනා කරන සද්ධාවෙන් ම දිවා ගුහාවත් පැදකුණු කරනු නියතය.මම වැල් බූටෑවල් මැදින් රිංගා ගොස් භගවා ලෙන දැක ගත්තෙමි. භගවා ලෙන තුළදී මා “මිටි කොල්ලෙකු” සේ පෙනුණේ ලෙන තුළදී මට කීර්ති ශ්‍රී නිශ්ශංකමල්ල රජු මුණගැසුණු නිසාය.නිශ්ශංකමල්ල රජු පොළොන්නරු යුගයේ දී සිරිපා කරුණා කළ රජ දරුවෙකි. සිරිලක රාජාවලියේ හමුවන 182ක් වූ රජවරුන් අතරින් රජවරුන් 13 දෙනෙක් සිරිපා කරුණාකර ඇතැයි අපට දැනගන්නට සාක්ෂි තිබුණ ද ඉන් නිශ්ශංකමල්ල රජු ප්‍රධාන තැනක් ගන්නා බව මට භගවා ලෙනේ දී ඒත්තු ගියේය.මා අවාරයේදී සිරිපා පැමිණි රත්නපුරා පාර වනාහී සිරීපාදේ යන ඓතිහාසික මාවත යැයි අප පිළිගනු ලබන්නේ නිශ්ශංකමල්ල සහ කීර්ති විජයබාහු වැනි රජවරු ඒ පාරෙන් කරුණා කරන අතර මඟදී සෙල්ලිපි සාක්ෂි ද තබා ගිය නිසා ය. මා සිරිපා කරුණා කළ රත්නපුර පලාබද්දල පාරේ ඇති ගිලීමලේ ප්‍රදේශයේ විජයබා රජ්ජුරුවන් එක් සෙල්ලිපියක් ද, සිරිපා සිට හැටන් පාරෙන් බසිද්දී හමුවන භගවා ලෙනෙහි නිශ්ශංකමල්ල රජ්ජුරුවන් තවත් සෙල්ලිපියක් ද, සිරිපා කරුණා කිරීමෙන් පසු එතුමන්ම හෙට්ටිපොළ පඬුවස්නුවර ප්‍රදේශයේ දී තවත් සෙල්ලිපියක් ද පිහිටුවා තමා සිරිපා කරුණාවේ අසීරුව භුක්ති විඳ පින් රැස් කරගත් බව දන්වා ඇත.නිශ්ශංකමල්ල රජු භගවා ලෙනේදී මුණගැසුණ බව මා කීවේ එහි ඇති එතුමන් පිහිට වූ සෙල්ලිපි දෙක අතරමැද නිශ්ශංකමල්ල රජුගේ පිළිරුව ද ගලක කොටා ඇති නිසා ය. අපේ රටේ රජ රූප නෙළන සාම්ප්‍රදායික පිළිවෙත ද කඩ නොකොට ඉතා සරළව කොටා ඇති මේ රූපය ශෛලිගත සම්ප්‍රදායට වඩා නිදහස් ස්වභාවික ආකාරයක් දරන බව බැලූ ඕනෑම අයෙකුට වුව ඒත්තු යනු ඇත. එහෙයින් මෙය සාම්ප්‍රදායික හා ශෛලිගත රූපයකට වඩා ස්වභාවික රූපයක් යැයි ගත හැකිය.මේ ස්වභාව රජ රූපයේ පරිමාණ ලක්ෂණ විශ්ලේෂණය කොට බැලූ කළ නිශ්ශංකමල්ල රජු තරමින් උස් පුද්ගලයකු බව සනාථ වෙයි. එහෙත් මහාචාර්ය මැන්දිස් රෝහණධීරයන් වරෙක මා මෙහෙය වූ “මහා සිංහලේ වංශ කථාව“නම් වැඩසටහනේ දී නිශ්ශංකමල්ල රජු පිළිබඳ දැරූ මතය වූයේ එතුමන් අග්නිදිග ආසියාවේ ජාවක හෝ රාමඤ්ඤ හෝ රටකින් පැමිණි අයෙක් විය හැකි බව ය.නිශ්ශංකමල්ල රජු කාලිංග වංශිකයෙකි. කාලිංග දේශය භාරතයේ අග්නිදිග කලාපයේ පැවතුන බවත් පසුකාලීනව ස්වාධීන රාජ්‍ය වූවාට අතීතයේ මේ ප්‍රදේශ පවා මහා භාරත රාජ්‍යයට ම සම්බන්ධව තිබූ අග්නිදිග කලාපය බවත් එතුමන්ගේ මතයයි.මහා සිංහලේ වංශ කථාවේදී මා එතුමන්ගෙන් ඇසූ ප්‍රශ්නය නම් මෙයයි.නිශ්ශංකමල්ල රජු ජාවකයෙක් හෝ රාමඤ්ඤයෙක් හෝ වූවේ නම් එතුමන් තරමින් කොට පුද්ගලයෙකු විය යුතුය. පීකිං මිනිසාගේ චීන ජානවලින් පැවතෙන අග්නිදිග කලාපයේ මානවයින් අද ද තරමින් කොට මිනිසුන් ය. එහෙත් සිරීපාදයේ භගවා ලෙනෙහි කොටා ඇති ස්වභාව රජ රූපය නිශ්ශංකමල්ල රජුගේ නම් එය තරමින් උස දිගු අතපය ඇති ඉන්දීය සම්භවයේ මිනිසෙකුට සමාන වූයේ ඇයි කියා ය.මහාචාර්ය තුමන් ඊට දුන් පිළිතුර වූයේ “සමහර විට මේ රූපය අර සාම්ප්‍රදායික රජ රූප නෙළන ආරෝහ පරිණාහ දේහ සන්නද්ධ විලාසයෙන් ම නෙලන්ට ඇති” කියා ය. එහෙත් භගවා ලෙනේ දී මා දුටු රජ රූපය සාම්ප්‍රදායික රජ රූප ශෛලියෙන් නොව ඉතා සරල ස්වභාවික ශෛලියෙන් නෙළා තිබීම මට අමතක කළ නොහැක.කෙසේ වුවත් නිශ්ශංකමල්ල රජ්ජුරුවන් පිළිබඳ පැහැදිලි මතයක් දරන්නට මහාචාර්ය තුමන්ට ශාස්ත්‍රීය අයිතියක් ඇත. නිශ්ශංකමල්ල රජ්ජුරුවන් පිළිබඳ මෙතෙක් ලියැවී ඇති දීර්ඝතම ශාස්ත්‍රීය පර්යේෂණය ලියා පල කළේ ශ්‍රී ජයවර්ධනපුර විශ්වවිද්‍යාලයේ ඉතිහාසය හා පුරාවිද්‍යා අංශයේ හිටපු මහාචාර්ය මැන්දිස් රෝහණධීරයන් ය.භගවා ලෙනේදී මම මගේ මඩිස්සලය දිග හැර ගත්තෙමි. එහි ඇති පුස්තක අතර පර්යේෂක උගතුන් තිදෙනකු සිරීපාදය පිළිබඳ කළ පර්යේෂණ වාර්තා රැගත් පොත් තුනක් ද තිබේ.I. කිරිඇල්ලේ ඥාණවිමල හිමියන්ගේ සපරගමු දර්ශන, II.මහාචාර්ය මැන්දිස් රෝහණධීරයන්ගේ නිශ්ශංකමල්ල , III. මහාචාර්ය ජේ.බී.දිසානායකයන්ගේ රටක මහිම පොත් පෙළ, 10 - සිරිපා වන්දනාව, 11 - සිරිපාදස්ථානේමගේ ‘සංචාරේ’ වාර්තාවේ අවාරයේ සිරිපා කරුණා කළ මගේ අත්දැකීම් කියවන පාඨක ජනයා උක්ත පොත ද කියවා බැලුවහොත් සිරිපා සංචාරයේ ඇති ඓතිහාසික වටිනාකම තව තවත් වැඩියෙන් ඔප්පු වී පෙනෙනු ඇත.භගවා ලෙනේ දී මා මිටි කොල්ලෙකු වූයේ නිශ්ශංකමල්ල රජු උස මිනිසෙකු වූ නිසා ය. මහනුවර යුගයේ ජන කවියා “රජ්ජුරුවෝ උඩයි උඩයි” යැයි කීවේ මහනුවර රජවරු ඉතා ඕනෑකමින් සිරීපාදේ කරුණා කළ නිසා යැයි මට සිතෙන්නේ ඒ නිසාය.මහනුවර යුගයේ අවසානෙට සිරිපා කරුණා කළ රජු වනාහී මලබාර් ජාතික ශ්‍රී රාජාධිරාජසිංහ රජුය. එතුමන් 1780 සිට 1789 දක්වා අවුරුදු 09ක් කන්ද උඩරට සිට ලංකාව පාලනය කර ඇත.එතුමන්ගෙන් පසු බලයට පත් වූවේ ලංකාවේ අන්තිමට රජ වූ ශ්‍රී වික්‍රම රාජසිංහ රජු ය. ශ්‍රී වික්‍රම රාජසිංහ ලෙස රජ වූ පේරාදෙණියේ කන්නසාමි නම් මලබාර් කුමාරයාට වියවුල් රැසකට මූණදෙන්නට සිදු වූ නිසා සිරිපා කරුණාවකට අවසර නො ලැබුණි.ලිබියාවේ කර්නල් ගඩාෆිව ලිබියානුවන් ම අත්අඩංගුවට ගත්තා සේ කන්ද උඩරට සිංහලයන් විසින් ම රාජසිංහ රජුව අල්ලා තලා පෙළා කරදර කොට සුද්දන්ට පැවරූ පසු ඔවුන් රජුව වෙල්ලෝරයට පිටත්කොට මැරෙන්නට හැරියේය.ඉන්පසු මෙරට පාලනය කළ සුදු ආණ්ඩුකාරවරු රොබට් බ්‍රවුන්රිග් ගේ සිට ගැන්නත් 26 දෙනෙකු ගණනය කළ හැක. 1948 නිදහසින් පසු මෙරට පාලනය කළ අගමැතිවරු සත් දෙනෙකි. 1978 සිට මෙරට පාලනය කළ ජනාධිපතිවරු පස් දෙනෙකි.එහෙත් රාජාධිරාජසිංහ රජුගෙන් පසු සිරිපා කරුණා කළ රාජ්‍ය නායකයෙක් අපේ ඉතිහාසයේ සඳහන් වෙන්නේ නැත.අපේ රාජ්‍ය නායකයින් ළමා කාලයේදී හෝ ඔවුන් මන්ත්‍රීවරු, අගමැතිවරු ව සිටි කාලයේ දී හෝ සිරිපා කරුණා කර තිබුණා විය හැකි ය. පසුගිය දිනෙක හිටපු කථානායක වි.ජ.මු. ලොකු බණ්ඩාරයන් ද සිරිපා කරුණා කොට තිබුණි. එහෙත් රාජාධිරාජසිංහට පසු මෙරට පාලනය කළ ආණ්ඩුකාර, අගමැති සහ ජනාධිපති නමැති තාන්තාර රාජශ්‍රීයෙන් යුක්තව සිරිපා කරුණා කර නැත.එනිසා කිරිඇල්ලේ ඥාණවිමල නායක හාමුදුරුවන් ‘සපරගමු දර්ශන’ කෘතියේ දක්වා ඇති සිරිපා කරුණා කළ රජවරු 13 දෙනා සිහිකරමින් මම භගවා ලෙනින් පිටතට පැමිණ මහගිරිදඹේ පඩි 13ක් බැස්සෙමි.1. වලගම්බා රජු, 2. හතරවැනි මහින්ද රජු, 3. මහා විජයබාහු රජු, 4. මහා පරාක්‍රමබාහු රජු, 5. නිශ්ශංකමල්ල රජු, 6. පණ්ඩිත පරාක්‍රමබාහු රජු, 7. බෝසත් විජයබාහු, 8. හයවැනි පරාක්‍රමබාහු, 9. සේනාසම්මත වික්‍රමබාහු, 10. දෙවැනි විමලධර්මසූරිය, 11. ශ්‍රී විජය රාජසිංහ, 12. කීර්ති ශ්‍රී රාජසිංහ, 13. ශ්‍රී රාජාධිරාජසිංහ, 14. වැනි පඩියට කකුල තියන්නේ කවර නම් පුණ්‍යවන්ත රාජ්‍ය නායකයෙක් සිහි කරමින් දැයි එදා මට නිනව්වක් නොතිබුණි.එහෙත් අවාරයේ සිරිපා කරුණා කොට 2004 වසරේ ජූනි මාසයේ දී භගවා ලෙනෙහි සිට මහගිරිදඹ බසිමින් මා සිතුවිලි දාමයට එදා ඇතුළත් නූනාට 2011 වසරේ නොවැම්බර් මස 03වැනි දින කොළඹ බම්බලපිටියේ සිට සංචාරේ සටහන ලියන මගේ වර්තමාන සිතුවිල්ලට ඒත්තු යන්නේ නම් රාජාධිරාජසිංහ රජුට පසු රාජශ්‍රීයෙන් යුක්තව මගේ රටේ ගෞරවනීය රාජ්‍ය නායකයෙක් සිරිපා කරුණා කරයි නම් ඒ මේ වර්තමානයේ ම සිදුවිය යුතු බවයි. එවිට සිරිපා කරුණා කළ රාජ්‍ය පාලකයින් 13 දෙනාගේ අසුබ සංඛ්‍යාව 14 වැනි සුබ අංකනයට වැටෙනු ඇත. එය වැඩි ඈතකට නො ගොස් ලබන දෙසැම්බරයේ ආරම්භ වන අභිනව සිරිපා කරුණා සමය තුළදීම සිදුවේවායි මම සැදැහැ සිතින් යුතුව ප්‍රාර්ථනා කරමි.ලබන සතියේ - සිරීපාදය “ඇඩම්ස් පීක්” වුණේ කොහොමද?ජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111133</link>
    <topic>කරුමක්කාර හූනියම්</topic>
    <author>කේ.සී.ජේ. රත්නායක</author>
    <content>කරුමක්කාර හූනියම්“අණ - වින, කොඩිවින ගැන බොහෝ කතන්දර අහන්න ලැබෙනවා. සමහරුන් හිතන්නේ අණ - වින කොඩිවින කියන්නේ ගුප්ත ශාස්ත්‍රයට කියන තවත් නමක් කියලයි. මොකද ඒ තරමටම මේ කොඩිවින ගුප්ත ශාස්ත්‍රය එක්ක බැඳිලා තියෙනවා. කොඩිවින - අණ වින, වැල් පැන්නුම්, ඉරි පැන්නුම්, රූප කටු ගැසුම්, පැතලි ගිනියම්, අංගම්, පිල්ලු, භූමි පාළු, බහිරව පාළු, මළ යක්ෂ බාර, යනාදී වශයෙන් කොඩිවින කුල, එහෙම නැත්නම් ආකාර රාශියක් දකින්න ලැබෙනවා. හැබැයි මේ මොන ක්‍රමයට කළත් කොඩිවින කියන්නේ නිසැකයෙන්ම අපාගත වෙන දරුණු පාප කර්මයක්.”මෙවරත් ගුප්ත ශාස්ත්‍රයේ යථාර්ථය හා මිථ්‍යාව පිළිබඳව අදහස් පළ කරනුයේ ප්‍රවීණ ඡ්‍යොතිෂවේදී පාරම්පරික ගුප්ත ශාස්ත්‍රඥ මීපේ ගණිතගේ චන්ද්‍ර භාරතී මහතා ය.“කෙනෙකු ගෙන් පළිගන්න ඕන වුණහම සමහරුන් තඹ තහඩුවක යන්ත්‍ර ඇඳලා ඒක රත් කරනවා. මේ ගිනියම් කිරීමත් එක්කම අදාළ පුද්ගලයාට උණ, උදර රෝග, හොරි දද, කුෂ්ඨ හැදෙනවා. තුන්දොස් කිපිලා අනේක දුක් විඳිනවා. හැබැයි මතක තියා ගන්න මේවා කරන අයත් කරවන අයත් ඊට වඩා අපා දුක් විඳිනවා. වැල් පැන්නුම් කියන්නේ තවත් පාප කර්මයක් වස - විෂ වැල් මතුරලා අදාළ පුද්ගලයාව ඊට උඩින් පන්නවලා ඉන් පස්සේ හූනියම් කරනවා.කොඩිවින කියන්නේ නිසැකයෙන්ම කෙනෙකු ගේ මරණය අපේක්ෂාවෙන් කරන දෙයක්. නමුත් හූනියම් කියන්නේ ලෙඩ කරලා, වස්තු භංග කරලා, පණ පිටින් දුක් විඳින්නට සැලැස්වීමයි. සමහර කොඩිවිනවලින් මුළු පවුලක්ම කම්මුතු කරන්න පුළුවන්. වරිගයක්ම විනාශ කරන බලගතු කොඩිවින ගුප්ත ශාස්ත්‍රයේ සඳහන් වෙනවා. පේ‍්‍රතබාර කියන පාප කර්මය නිසා මුළු පවුලක්ම හිඟමනට පත් කරවන්න පුළුවන්. සමහර කොඩිවින - හූනියම් නිසා ඒ ගෙදරට විතරක් නෙවෙයි අසල්වාසීන්ටත් හානි ඇති කරවන්න පුළුවන්. ආගෝර පේ‍්‍රතබාර කියන ක්‍රමයේදී ගෙවල්වලට ගල් වදිනවා.”“...ඉරි පැන්නුම් කියන්නේ තවත් කරුමක්කාර පාපයක්. සොහොන් අඟුරු අරගෙන පාරේ ඉරි අඳිනවා. ඒ උඩින් යන පුද්ගලයාගේ දෙපා කොර කරවන්නයි මෙහෙම කරන්නේ. රූප කටු කියන්නේ තවත් සමාවක් නැති පාපයක්. රූප ඇඳලා නිල බලා කටු ගහනවා. අල වර්ග අරගෙන සර්පයන් ගේ දළ පස් පැඟිරි කටු, පස්ලෝ කටු ගහලා ඒක හිර කරනවා. ඉටි රූප ගිනියම් කිරීම තවත් ක්‍රමයක්. මේ හැම දේකින්ම අරමුණු කරන්නේ කෙනෙකු ගේ විනාශයයි. රූපවලට කටු ගැහුවම සන්ධි ඉදිමෙනවා. නියමිත කාලයේදී නිසි ප්‍රතිකර්ම නොකළොත් ඉන් පස්සේ ගොඩගන්න අමාරුයි.”...ගුප්ත ශාස්ත්‍රය භාවිත කරලා තහංචි දැමීම තවත් ආකාරයක්. ගං තහංචි, බිම් තහංචි, වගේ ආකාර ගණනාවක් තියෙනවා. පලදාව හොරුන්ගෙන් ආරක්ෂා කර ගන්නත් මේ තහංචි උපයෝගී කර ගන්නවා. නියම ගුප්ත ශාස්ත්‍රය අනුව තහංචි පැනෙව්වොත් යම් පලදාවක් අනවසරයෙන් භුක්ති වින්දොත් ඒ පුද්ගලයා දරුණු විදිහට ලෙඩ වෙනවා. අරමුණ මොකක් වුණත් මේකත් මහා පාප කර්මයක්. රැකියා තහංචි, මඟුල් තහංචි, විද්‍යා තහංචි වගේ තහංචි වර්ග රාශියක් තියෙනවා. මේ තහංචිය තියෙද්දී කොයිතරම් වෙහෙසුණත් තමන්ගේ ඉඩමෙන් පලදාවක් ගන්න බැරිව යනවා.”“...පිල්ලු කියන්නේ පුරාණ ගුප්ත ශාස්ත්‍රයේ එන තවත් ක්‍රමයක්. මේක කරන්නේ තුන් කුළුඳුල් දරුවෙක් අරගෙනයි. හැබැයි මේක කරන හැටි මම විස්තර කරන්නෙ නෑ. මොකද මෝඩ වඳුරන්ට දැලි පිහි දීම අති භයානකයි. වඳුරන් ලවා සපා කෑම තවත් ක්‍රමයක්. ඉන් පස්සේ ජල භීතිකාව වගේ තත්ත්වයක් හට ගන්නවා. අංගම් යැවීම කෙනෙකුට ශාරීරිකව රිදවන්න කරන තවත් ගුප්ත ක්‍රමයක්. මේවා සවිස්තරව නොදක්වන්නේ ඒවා සමාජගත කිරීම භයානක නිසයි.”“ගුරුකම් - හූනියම් නිසැකයෙන් ම පාප කර්ම වුණත් හාස්‍යය පිණිස ගුප්ත ශාස්ත්‍රය භාවිත කරන අවස්ථාවන් දකින්න ලැබෙනවා. පොදු ළිඳට නාන්න ගියහම ස්ත්‍රීන්ගේ රෙදි කඩා වැටෙන ගුරුකම් තියෙනවා. මඟුල් පෝරුවේදී දෙන්නා ටොකු ඇණ ගන්නා ගුරුකම් තියෙනවා. කක්කෝට්ටේ ගුරුකම කළහම එළියට බහින්න බෑ කපුටෝ කොටනවා. මෙන්න මේ වගේ විහිළු තරමක් අහිංසකයි. ඒත් නොහොබිනා වැඩ හැටියට අර්ථ දක්වන්නත් පුළුවන්.”“...මේ විස්තර කියවන කොට කෙනෙකුට හිතෙන්න පුළුවන් එහෙනං අපිටත් කවුරුහරි මේ කොඩිවිනය කරලා ඇති. මේ හූනියම කරලා ඇති කියලා. සමහරුන් බොරුවට බය වෙලා රටේ ලෝකේ හැම තැනම ශාස්ත්‍ර බලන්න පේන බලන්න දුවනවා. ඒක තේරුමක් නැති වැඩක්. කොඩිවින - හූනියම් පටස් ගාලා කරන්න පුළුවන් දෙයක් නෙවෙයි. මතක තියා ගන්න කෙනෙකුට කොඩිවින - හූනියම් කරන්න පුළුවන්නම් ඒවා කපන්නත් පුළුවන්. හොඳ ඇදුරෙකුට දූත ලකුණුවලින් කියන්න පුළුවන් මෙතන කොඩිවිනයක් හූනියමක් කරලා තියෙනව ද කියලා.සමහර කොඩිවින - හූනියම් වැරදුණොත් ඒක කරපු කෙනාටම ආපහු කැරකෙනවා. එහෙම නැතත් මෙලොවදීත් එලොවදීත් පඩිසන් දෙනවා. මේ පාපයෙන් කවදාවත් ගැලවෙන්න බෑ. සමහරු ක්ෂණික කෝපයට කොඩිවින කරන්න යනවා. කෙනෙකුගේ දියුණුව දකින්න බැරිව හූනියම් කරනවා. මතක තියා ගන්න මේ අය කල්ප ගණන් සංසාරයේ පේ‍්‍රත ආත්ම ලබලා ගිනි වතුර ඇඟ වැටුණා වගේ දුක් විඳිනවා. කොඩිවිනයක් කළොත් මෙලොවත් පරාදයි. පරලොවත් පරාදයි.”“...දැන් අපි මේ කතාවේ අවසානයට එමු. කොඩිවින - හූනියම් කරන්නත්, ඒවා කපන්නත් දක්ෂ අය ඉන්න වගට නොයෙක් ප්‍රචාර යනවා. මෙතන ලොකු මිථ්‍යාවක් තියෙනවා. කිසිමදාක තමන්ගේ ධනය - ශ්‍රමය - කාලය වැය කර ගෙන අනුන්ට හූනියම් - කොඩිවින කරන්න යන්න එපා. කොඩිවින - හූනියම් කරන තුට්ටු දෙකේ ඇදුරෝ දිහා බලන්න. ජීවත් වෙන්නේ පෙරේතයෝ වගේ. අතේ සතේ නෑ. ඒ අය මැරිලා ඉපදෙන්නෙත් පෙරේතයෝ හැටියටයි. එහෙනං හිතාගන්න සල්ලි දීලා කොඩිවින - හූනියම් කරවන අය ඊටත් වඩා දුක් විඳිනවා.කල්ප ගණන් දුක් විඳිනවා. තවත් වංචාකාරයෝ නැති හූනියම් - කොඩිවින මිනිස්සුන්ගේ ඔළුවට දානවා. කොඩිවින - හූනියම් කපන්න කියලා සල්ලි ගසා කනවා. මේ වගේ වංචාකරුවන්ගෙන් පරෙස්සම් වෙන්න. හූනියම් - කොඩිවින කිය කියා හිත කරදර කරගන්න ඕනේ නෑ. අනුන්ට කොඩිවින කරන්න හිතන්න ඕනෙත් නෑ. එය හැම දේටම වඩා කර්ම විපාකය බලවත්. ඒ මහා බලවේගය යට කරන්න කිසිම ගුප්ත ශාස්ත්‍රයකට හැකියාවක් නෑ.”කේ.සී.ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111135</link>
    <topic>නෙළුම් විල</topic>
    <author/>
    <content>නෙළුම් විලඅප නිවසට පැමිණ දින කිහිපයක් නතර වී සිටි ඥාති තරුණයෙක් හිටි අඩියේ ම අතුරුදන් වූයේ ය. ඒ සමඟ ම මා බිරියගේ රන්මාල දෙක ද අතුරුදහන් ව තිබිණ.අපි ඥාති ගෙවල්වලට ඇමතුම් දෙමින් ඔහු සොයන්නට වීමු.පොලිසියේ පැමිණිල්ලක් ද කළෙමු. අප දන්නා නෑ ගෙවල් කිසිවක ඔහු නොසිටියේ ය. කෙසේ වුව ද ඔහුගේ ජංගම දුරකථන අංකය සොයා ගැනීමට අපට හැකි විය.මෙබඳු සොරකු අල්ලා ගැනීම ලෙහෙසි පහසු කටයුත්තක් නොවන බව මට වැටහිණ. එහෙයින් මම උපක්‍රමයක් සොයන්නට වීමි. ඔහු තරුණියන්ට ලොල් පුද්ගලකයකු බව දැන ගත් විට මසිත අපූරු සැලැස්මක් පහළ විය.මම කුරුණෑගල ගොස් මගේ සමීප ම ඥාති පිරිසකට මගේ උපක්‍රමය ගැන කීමි. ඊට කදිමට ගැළපෙන තරුණියක් ඔවුන් අතුරින් සොයා ගත හැකි විය. මම ඇයට සොරා ගේ ජංගම දුරකථන අංකය දුනිමි.“හලෝ” ඇය ඔහු ඇමතුවා ය.“හලෝ ඔය කවුද?” ඔහු ද විමසුම් පිළිතුරක් දුන්නා ය.“යාළුවෙකුට කතා කරද්දී වැරදීමකින් ඔයාට කතා කරල තියෙන්නෙ. සොරි”“නෑ... නෑ... කමක් නෑ... අපි කතා කරමු.”සොරා ඇම ගිල්ලේ එපරිද්දෙනි.දැන් ඔහු නිතර නිතර ඇය අමතයි. ඇය ද පිළිතුරු දෙයි. ඔහුට ඇය හමුවීමට අවශ්‍ය වී තිබේ.තමා සිටින්නේ පාණදුරයේ බව ඔහු ඇයට කීවේ ය. මගේ උපදෙස් පරිදි ඇය ඔහුට කීවේ තමන් රත්මලානේ වැඩ කරන බව ය.ඔහු ඇය මුණ ගැසීමට දැක්වූයේ දැඩි වුවමනාවකි. හදිසි හමුව සැක සහිත බැවින් හමුව ටිකක් පමා කරන ලෙස මම ඇයට කීමි.“වැඩපළෙන් අපිව ගිය සතියේ ට්‍රිප් එකක් එක්ක ගෙන ගිය නිසා ඉක්මනට නිවාඩුවක් ගන්න විදිහක් නෑ. මං ලබන සතියේ එන්නං” ඇය කීවා ය.ඊට සතුටු වූ ඔහු රත්මලානේ මැලිබන් හන්දියට එන්නැයි ඇයට කීවේ ය. මගේ උපදෙස් අනුව ඇය ග්ලූකෝරස සමාගම ඉදිරිපිටට ඒමට කැමැත්ත පළ කළා ය.හමුව යෙදී තිබුණේ හෙට ය. ඇය සැරසී එන ඇඳුම්වල පැහැය ද පැවසිණ. මම වහාම පොලිසියට ගොස් සැලසුම ගැන කීමි. ඉන් සතුටට පත් නිලධාරීහු ගොස් හොරා අල්ලා ගෙන ම එන්නැයි මට කීහ.මම රියක් ද පිරිසක් ද සූදානම් කරගෙන නියමිත වෙලාවට මදකට පෙර රත්මලානට ගොස් තරුණිය තවත් දෙදෙනකුගේ ආරක්ෂාව යටතේ නියමිත තැනට යවා ඔවුන් පෙනෙන නොපෙනෙන දුරින් සිටියෙමි. මා සිටියේ ද වෙස් වළාගෙන ය.ගත වූයේ මොහොතකි.“මෑන් ආව. දැන් ගෑනු ළමය එක්ක කතා කර කර පාරෙ එහාට මෙහාට යනව ටක් ගාල එන්න” තරුණිය ගේ ආරක්ෂාවට යොදවා සිටි මගේ සගයෙක් මට ඇමතුමක් දුන්නේ ය. මම වහාම එහි ගියෙමි.දුටු හැටියේ ම මා හඳුනාගත් සොරා දුවන්නට වූයේ ය. මම ඔහු අඹා ගියෙමි. කිලෝ මීටරයක් පමණ දුව ගිය තැන ඔහු අල්ලා ගැනීමට මට හැකි විය. මගේ ප්‍රථම ප්‍රහාරයෙන් ම ඔහු ඇද වැටිණ.“අනේ අයියෙ ගහන්ඩ එපා. මං ඔක්කොම විස්තර කියන්නං” ඔහු බැගෑපත් වූයේ ය. අපි ඔහු ග්‍රහණයට ගතිමු.එතැන සිටි රථවාහන පොලිස් අංශයේ නිලධාරීහු දෙදෙනෙක් සිද්ධිය දුටහ. මම ඔවුනට කරුණු පැහැදිලි කළෙමි. සොරා කැටුව තම පොලිසියට යා යුතු යැයි ඔවුහු කීහ.තරුණිය ආපසු පිටත් කළ මම සොරා හා පිරිස කැටුව ගල්කිස්ස පොලිසියට ගියෙමි. එතැනින් කටුනායක පොලිසිය සම්බන්ධීකරණය කර ගත හැකි විය.පාණදුරේ හෝටලයක නැවතී සිටින බව ප්‍රශ්න කරද්දී සොරා කීවේ ය. රුපියල් එක් ලක්ෂ විසි දහසක් වටිනා රන්මාල දෙක රුපියල් හැත්තෑ දහසකට ස්ථාන දෙකකට විකුණා තිබිණි.සොරා නැවතී සිටි හෝටලයේ කළමනාකරු පොලිසියට කැඳවිණි. ඔහු කී කතාවෙන් අපි පුදුමයට පත් වීමු.සැකකරු හෝටලයට පැමිණ තිබුණේ ප්‍රදේශයේ අපරාධකරුවකු ඇල්ලීමට ආ රහස් පොලිස් පරීක්ෂකවරයකු බව අඟවමිනි. තමා සමඟ පැමිණි සෙසු නිලධාරීන් දෙදෙනා වෙනත් හෝටල් දෙකක නැවතී සිටින බව කියා ඇති සැකකරු තම නිල රාජකාරි හැඳුනුම්පත ද පෙන්වා තිබිණි. ඒ තබා ඔහු ඒ වනවිට කළමනාකරු රවටා රුපියල් හාර දහසක් ද ඉල්ලා ගෙන තිබිණි.සොරා අවසානයේ දී කටුනායක පොලිසියට ගෙන යන ලද අතර රන් බඩු උගස් තබන ලද ස්ථානවල හිමිකරුවන් ද පොලිසියට ගෙන්වන ලදී.සොරා අල්ලා ගැනීම සඳහා කාලයත් මුදලත් වැය කිරීමට මට සිදු විය. එහෙත් සූක්ෂ්ම සොරකු ඔහුටත් වඩා සූක්ෂ්ම ආකාරයෙන් නීතියේ රැහැනට අල්ලා දීමේත් බිරිය ගේ නැතිවූ රන් බඩු නැවත සොයා දීමේත් සතුට ඒ සියල්ල අභිබවා සිටී.කටුනායක කෝවින්නේ, ටී.එම්.පී. තෙන්නකෝන් මහතා විසින් යොමු කරන ලද ලිපියක් ඇසුරිනි.වියපත් ඇය අපේ ඥාතිවරියකි.ලේලිය හා අඬ දබර කර ගත් ඇය අප නිවෙස සොයා ආවා ය.කේන්තිය නිවුණු පසු කරුණු කියා ඇය යළි ඇගේ පුතු ගේ නිවෙසට යැවීමට අපි සිතුවෙමි. එහෙත් ඇය තනිවම යැවීම සුදුසු නොවී ය. එහෙයින් ඇය නිවෙසට ඇරලවීමට අපි කල්පනා කළෙමු.ඇගේ පුතු ගේ නිවෙස පිහිටි තැන අපි හරියකට නොදැන සිටියෙමු. වියපත් ඥාතිවරිය එය දන්නා බැවින් අප ගේ නොදැනුවත් බව ප්‍රශ්නයක් නොවිය යුතු යැයි ද සිතුවෙමු.අදාළ මන්සන්ධියෙන් බැස ගත් අපි අතුරු පාරකට පිවිසියෙමු. නිවෙසට යා යුතුව ඇත්තේ ඒ පාර ඔස්සේ පයිනි.පුදුමයකට මෙන් සිය පුතු ගේ නිවෙස පිහිටි ඉසව්ව අප ඥාතිවරිය ගේ මකයෙන් ගිළිහී ගොස් තිබිණ. පාර අලුත්වැඩියා කරමින් පැවතීම ඊට හේතුවක් විය යුතු ය.අප වැටුණේ ලොකු අමාරුවක ය.අධික ව ටිපර් රථ යෑම හේතුකොට ගෙන දූලි කුණාටුවෙන් පිරි මාර්ගය දිගේ මේ වියපත් ඥාතිවරිය මඳ දුරක් කැඳවාගෙන ගිය අපි ඇගේ මහන්සිය නිවෙන තුරු තැනෙක නැවතී සිටියෙමු.දෙවියන් අපට පිහිට වූයේ මෙවිට ය.අප ඉදිරියේ ත්‍රිරෝද රියක් නැවතිණ.‘කොහෙද යන්නෙ?’ රියැදුරු මහතා අපෙන් විමසී ය.අපි, අපට සිදු වූ අකරතැබ්බය ගැන ඔහුට කීමු.ඔහු අප එහි නංවාගෙන දූලි වළා අතරින් යන්නට වූයේ ය. ඒ යන අතර දෙපස මග සලකුණු දැකීමෙන් අප ඥාතිවරිය ගේ මතකය අලුත් විය.රියැදුරු මහතා ද ප්‍රදේශය ගැන එක්තරා අවබෝධයකින් යුතු අයෙක් විය. විටින් විට සිදු කැරුණු දෙදෙනා ගේ සංවාදය නිසා රියැදුරු මහතාට නිසි මග සොයා ගන්නට සංඥා ලැබිණ.යා යුතු පෙදෙස පටු වූ බව දැනුණු රියැදුරු මහතා රිය හරවා ගෙන ආපහු විත් නැවත ද ඥාතිවරිය ගේ මතකය පැහැදිලි කරවා ගැනීමට ලොකු උත්සාහයක් ගත්තේ ය. මේ අයුරින් ලොකු වෑයමකින් පසු අදාළ නිවෙස සොයා ගැනීමට ඔහුට හැකි විය.අපි මහත් සැනසිල්ලෙන් ඥාතිවරිය නිවෙසට බාර කළෙමු.ඊළඟට අපට පැවරී තිබුණේ අපට පිහිට වූ ත්‍රිරෝද රථ රියැදුරු මහතාට යුතුකම ඉටු කිරීම ය. මම ඔහුට සාධාරණ මුදලක් පිරි නැමීමට උත්සාහ කළෙමි. එහෙත් ඔහු එය කාරුණිකව පිළිකෙව් කළේ ය.මේ කාරුණික මිනිසා හමු නොවන්නට අප දැඩි අසීරුතාවකට පත් වනු ඇත. ඇතැම් විට ඥාතිවරිය කැටුව යළි අපි නිවෙසට පැමිණීමට ද සිදු විය හැකි ව තිබිණ.දොම්පේ ප්‍රදේශයට පෞද්ගලික අවශ්‍යතාවක් සඳහා පැමිණි ජයවීර මහතාණනි, ඔබත් 206 - 0125 දරන ඔබේ ත්‍රිරෝද රියත් අපට කිසි දා අමතක නොවේ.ඔබට යහපත සැලසේවා!නාවින්නේ, රජමහා විහාර පාරේ, එම්. සුනිල් ශාන්ත මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111136</link>
    <topic>මිථ්‍යා බලවේග පසුපස යමින් මානසික සුවය පැතීම නිරර්ථක වෑයමකි</topic>
    <author>සාකච්ඡා කෙළේ රමණී සුබසිංහ</author>
    <content>මිථ්‍යා බලවේග පසුපස යමින් මානසික සුවය පැතීම නිරර්ථක වෑයමකිසමස්ත ලංකා ශාසනාරක්ෂක මණ්ඩලයේ කෘත්‍යාධිකාරී මණ්ඩලයේ අනුශාසක මහනුවර අස්ගිරි මහා විහාරවාසීශාස්ත්‍රපති මැදගම ධම්මානන්ද හිමිසොබා දහමේ විපර්යාස නිසා සිදුවන විවිධ උවදුරුවලින් බේරීමට, ලෙඩ දුක්වලින් මිදීමට, අමනුෂ්‍ය බිය දුරු කර ගැනීමට ඈත අතීතයේ සිටම මිනිස්සු ගස්, ගල්, පර්වත, වනාන්තරවල, ආරාම හා චෛත්‍යයන් ගේ පිළිසරණ ප්‍රාර්ථනා කළහ. ඒවාට වැඳුම් පිදුම්, පුද පූජා කළහ. එහෙත් ඔවුන් ගේ ලෙඩ දුක් හෝ බිය දුරු නොවුණි.ඒ සරණ යාම උතුම් නොවන බවත්, එවැනි දේ සරණ යාමෙන් කිසි කලෙක දුකින් නිදහස් විය නොහැකි බවත් තථාගතයන් වහන්සේ දේශනා කොට වදාළහ. යම් පුද්ගලයෙක් බුද්ධ, ධම්ම, සංඝ යන ත්‍රිවිධ රත්නයේ සරණ යයි ද, ඔහු, දුක යනු කුමක් ද? දුක ඇතිවීමේ හේතුව කුමක් ද? දුක නැති කිරීම හා දුක නැති කිරීමේ මඟ නුවණින් අවබෝධ කොට සියලු දුක් කරදරවලින් මිදෙන්නේ ය. තෙරුවන් සරණ යාම ඉතා උතුම් කරුණක් බව ධම්ම පදයේ බුද්ධ වග්ගයේ එන මෙහි සඳහන් ගාථා රත්නයෙන් අර්ථවත් කරයි.මේ හා සම්බන්ධ තවත් ගාථා ධම්ම පදයේ සඳහන් ය. අග්ගිදත්ත නම් බමුණකු අරභයා බුදුරජාණන් වහන්සේ මේ ගාථා ධර්මයන් දේශනා කොට වදාළහ.පසුබිම් කතාවඅග්ගිදත්ත බමුණු තෙමේ කොසොල් රජු ගේ පුරෝහිතය. සිය පිය රජුට ද රාජ්‍ය පාලනයෙහි අවවාද අනුශාසනා ලබා දුන් හෙයින් පුත් කොසොල් රජු ද මේ බමුණාට බොහෝ සැලකිලි දැක්වී ය. මහලු වයසට පැමිණි අග්ගිදත්ත බමුණු තෙමේ රජුගෙන් සමුගෙන තපසට යන්නේ ය. යහපත් හැසිරීම් ඇති නිසා බමුණා ගැන පැහැදුණු තවත් පිරිස් ඔහු සමඟ එක් වූහ.අග්ගිදත්ත බමුණා ඇතුළු පිරිස තවුස් වෙස් ගෙන වනයේ අරමක වෙසෙති. ඔවුහු එක්ව එක් කරුණක් ගැන සම්මුතියකට එළඹුණහ. ඒ සිත කිළිටි කරන කෙලෙස් සිතිවිලි හටගත් සැණින් එය ඉවත් කර දැමීම සඳහා වැලි ගොටුවක් ගෙන ගොස් තෝරා ගත් ස්ථානයකට දැමීමට ය. කලක් ගත විය. වැලි ගොටුව බැගින් එක් වී එහි මහා වැලි ගොඩක් තැනුණි. ඒ වැලි ගොඩ වාසභවන කරගත් මහා නාගයෙකි. ඌ මහා තෙද බලැති නා රජෙකුයි සිතූ බොහෝ පිරිස් පැමිණ නාගයා පුදන්නටත්, පිහිට යදින්නටත් පටන් ගත්හ. අග්ගිදත්ත තවුස් තෙමේ ද බියෙන් තැති ගත් කල ඒ බිය දුරු කිරීමට, විපතින් ගැලවීමට පර්වත, ගස් ගල්, ආරාම සරණ යාම සුදුසු යැයි දෙසුම් කෙළේ ය.අග්ගිදත්ත බමුණා ඇතුළු තවුස් පිරිසට ධර්මාවබෝධය කොට රහත්ඵල ලැබීමට පවා හේතු ඇති බව දුටු බුදුරජාණන් වහන්සේ එහි වැඩම කොට නා රජු දමනය කළහ. නාගයාගේ බුහුමන් ද ලැබූහ. මේ දුටු පිරිස් පුදුමයට පත්වූහ. ඒ අවස්ථාවේ අග්ගිදත්ත තවුසා ප්‍රමුඛ පිරිස අමතා පර්වත හා වනාන්තර ද, ආරාම ද සරණ යාමෙන් දුකින් හා බියෙන් මිදිය නොහැකි බවත්, බුද්ධ, ධම්ම, සංඝ යන තෙරුවන් සරණ ගොස් චතුරාර්ය සත්‍ය අවබෝධ කිරීමෙන් සියලු දුකින් මිදිය හැකි බවත් පැහැදිලි කරමින් යථොක්ත ගාථා රත්නයන් දේශනා කොට වදාළහ.ඇතැම් දේශකයෝ මේ අදහස මතුපිටින් ග්‍රහණය කර ගනිමින් බුදුරජාණන් වහන්සේ විසින් චෛත්‍ය හා බෝධි වන්දනාව ප්‍රතික්ෂේප කරන ලදැයි පවසති. ඒ පිළිබඳ දේශන පවත්වමින් බෞද්ධයින් අතර මිථ්‍යා මත පතුරුවති. ඔවුන් උත්සාහ කරන්නේ දුරාතීතයේ පටන් බොදු ජනතාව ඉතා ශ්‍රද්ධාවෙන් සිදු කරන දාගැබ් හා සිරිමහ බෝ සමිඳුන් වන්දනා කිරීමේ සිරිතෙන් බෞද්ධයා දුරස් කිරීමටය. මේ දේශකයෝ බොහෝ විට සූත්‍ර ධර්ම මැනවින් කියවා නැති, ධර්මය ගැන මනා වැටහීමක් නැති ගිහි පුද්ගලයෝ වෙති. යථෝක්ත ගාථා රත්නයේ පර්වත, වන ලැහැබ් ආදියෙහි පිහිට පැතීම යන්නෙන් අදහස් කරන්නේ රජුන්ට හා සොරුන්ට බියෙන් ඒවා ආශි‍්‍රතව සැඟ වී සිටීමය. එසේත් නැතිනම් ඒවාට අරක් ගෙන සිටින බව විශ්වාස කරන දෙවියන් ගේ හා යකුන් ගේ පිහිට පැතීමය.යථෝක්ත ගාථා රත්නයේ ‘රුක්ඛචේත්‍යානි’ යනුවෙන් අර්ථවත් කළේ අමනුෂ්‍යයන් අරක්ගෙන ඇතැයි සිතන පූජනීය වෘක්ෂයන් ය. නිධිකණ්ඩ සූත්‍ර අට්ඨ කතාවේ පැහැදිලි කර ඇති ආකාරයට ‘චේතිය’ යනු පූජා ලබන වස්තූන් ය. ශ්‍රද්ධාවත් බෞද්ධ ජනතාව ගේ ගරු බුහුමනට, වන්දනාමානයට පාත්‍ර වී ඇති ශාරීරික, පාරිභෝගික, උද්දේසික යන ත්‍රිවිධ චෛත්‍යයන් ද පිදුම් ලබන වස්තූන් යන අරුතින් ‘චේතිය’ වශයෙන් සැලකීමට පුළුවන. මෙහි දී අවධාරණයෙන් සිහිපත් කළ යුතු කරුණක් තිබේ. මේ ත්‍රිවිධ චෛත්‍යයන් දෙවියන් හෝ යකුන් අරක් ගත් පූජනීය වස්තූන් නොවන බවයි.ඇතැම් අය බුදුරජාණන් වහන්සේ දාගැබ්, බුදු පිළිම හා බෝධි වන්දනාව ප්‍රතික්ෂේප කළ බව සඳහන් කරන්නේ මේ ‘චේත්‍යානි’ යන වචනය වැරැදි ලෙස අර්ථකථනය කර ගැනීම නිසා ය. මුලාවට පත් වීම නිසා ය. තථාගතයන් වහන්සේ නිරර්ථක බව පෙන්වා දුන්නේ බියෙන් හා තැති ගැන්මෙන් මිදීමට ගස් ගල් වනාන්තර ආදි පූජනීය වශයෙන් සලකන දේ සරණ යාම ය. මේ අසත්‍ය ප්‍රචාර පතුරුවා හරින දේශකයන් හා ඒ දෙසුම් ශ්‍රවණය කිරීමෙන් වැරැදි මග යන අය මෙහි දී හොඳින් මතකයේ තබා ගත යුතු කරුණක් වේ. බෞද්ධ ජනතාව ත්‍රිවිධ චෛත්‍යයන් වන්දනා කරන්නේ බිය හෝ තැති ගැන්ම නිසා නොවන බව ය. ඔවුන් ත්‍රිවිධ චෛත්‍යය වන්දනා කරන්නේ බුද්ධ, ධම්ම, සංඝ යන තෙරුවන් කෙරෙහි පවතින ශ්‍රද්ධාව වැඩි දියුණු කොට ඒ ඔස්සේ ජීවිතය යහපත් මාර්ගයකට යොමුකර ගැනීමේ අදහසිනි.ග්‍රහ අපල දුරු කර ගැනීමට, විභාග ජය ගැනීමට ආදි වශයෙන් ජීවිතයේ විවිධ අවස්ථාවන්හි බෝධි පූජා පැවැත්වීමට බෞද්ධ ජනතාව පුරුදු වී සිටිති. එය අන්ධ විශ්වාසයෙන් නොව මානසික ශක්තිය වර්ධනය කිරීම සඳහා කරනු ලබන පූජාවකි. උඳුවප් පුර පසළොස්වක පොහෝ දිනෙක සංඝමිත්තා තෙරණින් වහන්සේ ශ්‍රී මහා බෝධි අංකුරයක් ලක්දිවට රැගෙන වැඩියේ එකල ගස් ගල් ආදියට පූජා පැවැත්වූ අපේ සමාජය යහපත් දිශාවකට යොමු කිරීමේ අරමුණ ඇතිවය. වසර දෙදහසකට අධික කාලයක් තිස්සේ අපේ රටේ ශ්‍රේෂ්ඨ සංස්කෘතියක් නිර්මාණය වී තිබෙන්නේ එහි ප්‍රතිඵලයක් ලෙසටය. බෝධි වන්දනාව නිසා අප ගේ ජනතාවට හා සංස්කෘතියට සිදු වූ යහපත අසීමිතය.ත්‍රිවිධ චෛත්‍යය වන්දනා කරන බෞද්ධයාගේ සිතේ පවතින්නේ තථාගතයන් වහන්සේ අරමුණු කරගත් පිවිතුරු අදහස් ය. මෙනෙහි කරන්නේ උන්වහන්සේ දේශනා කොට වදාළ ශ්‍රී සද්ධර්මයට සම්බන්ධ කරුණු ය. තථාගතයන් වහන්සේ උදෙසා මල් පහන් පූජා කරන බෞද්ධයා සිහි කරන්නේ ත්‍රිවිධ රත්නයේ ගුණයන් හා ජීවිතයේ අනිත්‍යභාවය පිළිබඳවය. මේ වත් පිළිවෙත් මිථ්‍යා ඇදහිලි ලෙස සලකන්නේ එහි අරුත නොදන්නා අය ය. බෞද්ධයන් ලෙස පෙනී සිටින සමහර දේශකයන් ජනමාධ්‍ය ඔස්සේ දාගැබ්, බුදු පිළිම හා බෝ රුක්වලට වඳින්නට එපා යැයි කියමින් විවිධ ප්‍රචාර ගෙන යති. එය අපගේ බෞද්ධ සංස්කෘතික අංගයන් වැනසීමට මිනිසුන් පෙලඹවීමකි.එයින් සිදුවන්නේ කායික හා මානසික සුවය සඳහා පන්සලට නොගොස් මානසික සහනය ලබා දෙනවා යැයි කියන වෙනත් ආගමික මධ්‍යස්ථාන වෙත බෞද්ධයන් ඇදී යාමය. සමාජයේ සියලු දෙනාම එකම බුද්ධි මට්ටමේ අය නොවෙති. ජනතාවගේ මානසික මට්ටම හා අවශ්‍යතා තේරුම්ගෙන ක්‍රමානුකූලව ඔවුන් බුද්ධිමය පැත්තට යොමු කරවා ගැනීමට ධර්ම දේශකයා සමත් විය යුතු ය. පුද පූජා, පිංකම් ඒ සඳහා උපයෝගී කර ගැනීමට පුළුවන.බුදුරජාණන් වහන්සේ සිහිපත් කරගැනීමේ පහසුව සඳහා වැලිවලින් දාගැබක් තනාගෙන වැඳුම් පිදුම් කළ පුලිනථුපිය නම් තෙර නමක් ගැන ථේරාපදානයේ සඳහන් වේ. ත්‍රිවිධ චෛත්‍යය වන්දනා කිරීමේ දී සිතෙහි තෙරුවන් පිළිබඳ ශ්‍රද්ධාව වර්ධනය වේ. තම ආගමික ශාස්තෘන් වහන්සේට ගරු බුහුමන් දැක්වීම, උන්වහන්සේ දේශනා කොට වදාළ ධර්මය පිළිපැදීම, සංඝයා වහන්සේගෙන් අවවාද, අනුශාසනා ලබන්නට අවස්ථාව උදාවීම යන කරුණු එම පුද පූජාවන්ට සහභාගි වීමෙන් ලැබෙන යහපත් ප්‍රතිඵලයන් ය.එමෙන් ම වන්දනාමානවල නිරත වන පුද්ගලයා ගේ සිතෙහි නපුරු සිතුවිලි ඉවත් වේ. සිතෙහි සන්සුන් බව හා පිවිතුරු බව ඇති වේ. ඒ මානසික සැනසීම හේතුවෙන් ඔහු කෙරෙහි පවතින්නා වූ කායික රෝගාබාධයන් ද නිරායාසයෙන් සමනය වේ. එහෙත් නොපෙනෙන මිථ්‍යා බලවේග පසුපස යමින් මානසික සුවය අපේක්ෂා කිරීම නිරර්ථක වෑයමකි. බුදු දහමේ පුද පූජා චාරිත්‍රවල දී සිදුවන්නේ කායික හා මානසික සංවරය ඇතිවීමකි.දරුණු ලෙඩ රෝග පවා සුව කරන බව ප්‍රචාරය කරමින් විවිධ ආගමික කල්ලි ගෙන ගිය වැඩ සටහන් නිසා පසුගිය කාලයේ සමාජයේ ආන්දෝලනයට තුඩු දුන් විවිධ සිදුවීම් වාර්තා විය. මෙවැනි කණ්ඩායමක හාස්කම් මෙහෙයුම් නිසා බෞද්ධ කාන්තාවන් දෙදෙනකු මරණයට පත්වීම පිළිබඳ කනගාටුදායක පුවත් ද අසන්නට ලැබුණි.ඔවුන් අකාලයේ මරණයට පත්වූයේ ඇයි. රෝ දුක් පීඩා, බිය හා තැති ගැනීම නැති කර ගැනීමට, දෙවියන්ගේ පිහිට පැතීම පලක් නොවන ක්‍රියාවක් ය යන බුදුරජාණන් වහන්සේ යථෝක්ත ගාථා රත්නයෙන් දේශනා කොට වදාළ බුදු බණ පදය නොසලකා හැරීම නිසා ය. ඉහත ආගමික කල්ලියේ යාච්ඤාවට සහභාගි වී මියගිය එක් කාන්තාවක් පදිංචිව සිටියේ ගමේ පන්සල පේන තෙක් මානයේ ය. විසඳාගත නොහැකි ගැටලුවක දී ගමේ පන්සලේ හාමුදුරුවන්ගෙන් උපදෙස් ලබාගෙන එය නිරාකරණය කර ගැනීම අපේ බෞද්ධ සමාජයේ අතීතයේ සිටම පැවති යහපත් පුරුද්දකි. සංඝරත්නයේ පිහිට නොසොයා වංචාකාරී ආගම් කොල්ලකරුවන් සොයා යෑම නිසා ඒ කාන්තාව විපතට පත් විය. කායික හා මානසික සැනසීම ගෙන දෙන බෞද්ධ චාරිත්‍ර ධර්මවලින් බෞද්ධයන් දුරස් කරවන දේශනයන්ට සවන් දීමෙන් ඇය ගේ සිතෙහි තෙරුවන් කෙරෙහි වූ විශ්වාසය බිඳී ගොස් තිබුණ බවට පසුව අනාවරණය විය. අන්තවාදී ආගම් කල්ලි මඟින් සිදු කැරෙන යාච්ඤා කන්නලව්වේ දී සිදුවන ක්‍රියාදාමය ගැන මැනවින් වටහා ගන්නා පුද්ගලයා කිසි විටෙකත් ජීවිත හානියට හා මානසික විකෘතියකට හේතු වන රැවටිලිවලට ගොදුරු වන්නේ නැත. මේ මිථ්‍යාවන් හෙළිදරව් කරගැනීම බෞද්ධ, කතෝලික හා හින්දු ආගමික සැමදෙනාටම ප්‍රයෝජනවත් ය.ලෙඩ සුව කරන පුද්ගලයන් සේ පෙනී සිටින අය මෙහි දී මූලිකව සිදු කරන්නේ තමන් ඉදිරියට පැමිණෙන අය මෝහනයට පත් කිරීමයි. අත් ඔසවා, දෙනෙත් පියා ගන්නා ලෙස ආතුරයාට නියෝග කරනු ඔහු කල්තියා සූදානම් කරගත්, වචන සමූහයක් නැවත නැවතත් මහ හඬින් කියන්නට පටන් ගනියි. ඒ අතර අධි ශබ්ද තරංග විහිදුවන සංගීතයක් ද පසුබිමෙන් ඇසෙන්නට සලස්වයි.සිත බැහැරට යා නොදී කෑගසන හඬ සහ කන් දෙදරවන ශබ්ද ධ්වනියට යොමුවීම නිසා අදාළ කාර්යයට සහභාගි වන තැනැත්තා දැඩි මානසික කම්පනයකට ලක් වේ. එය ආගමික කල්ලිවල අයට උවමනා පරිදි ආතුරයා හැසිරවීමට ඉඩ ලැබෙන මානසික විකෘති ස්වභාවයකි. කන්නලව්වේ දී මානසික කම්පනයට පත්වන පුද්ගලයන් කෙරෙහි සිදුවෙන ආවේගී තත්ත්වයන් දැඟලීම් ආදිය හේතුවෙන් අභ්‍යන්තර ඉන්ද්‍රියයන්ට දැඩි හානි සිදු වේ. එයින් උමතුවට පත් ඇතැමුන් මුඛයෙන් රුධිරය වමාරන්නේ සියුම් ස්නායු, නහර, බඩවැල් ආදිය පිපිරීම හේතුවෙනි. බලි තොවිල් ආදිය සිදු කැරෙන විටත් ඇතැමුන් කෙරෙහි මෙවැනි ලක්ෂණ පහළ වේ. කුඩා අවධියේ සිට ම සමාජයෙන් මනසට කාවද්දන මහසෝනා, රීරි යකා, ආදි භූත බලවේග පිළිබඳ විශ්වාසයන් එවැනි අවස්ථාවන් හි ඉස්මතු වීමෙන් එසේ මුසපත් වීමක් හෙවත් පරල වීමක් සිදුවීමට පුළුවන.පිරිත් දේශනාවල දී ඇතැමුන් පරල වන අයුරු අප දැක ඇත. එය සිදුවන්නේ ආටානාටිය වැනි සූත්‍ර දේශනාවල සඳහන් යකුන් ගේ නම් හා යක්ඛ යන වචනය ඇසීමෙන් චිත්ත අභ්‍යන්තරයෙ පැලපදියම් වී පවතින මිථ්‍යා විශ්වාසයන් අවදි වීමෙනි. දෙවියන් හා යකුන් අරක් ගත් බව කියන දේවාලයක දී හෝ වෙනත් තැනක දී කෙනකු පරල වන්නට ඉඩ ඇත. ඒ බය නිසා ය. එහෙත් බුදුරුවක් ඉදිරියේ දී එවැනි පරල වීමක් සිදුවන්නේ නැත. එයට හේතුව ධජග්ග සූත්‍රයේ දී සඳහන් වන ලෙස බුදුරජාණන් වහන්සේ වීතමෝහ තත්ත්වයට පත් උතුමකු වන බැවිනි. බුදුරදුන් ඉදිරියේ සිදුවන්නේ අපේ සිත පවතින මුලාවන් දුරු වීමකි. බියක් හා තැතිගැනීමක් ඇති වූ විටෙක අප සිහියට එන්නේ අම්මා ය. එසේත් නැතිනම් නව අරහාදී බුදු ගුණයන් ය. බියක් ඇතිවූ විට මා සිහිපත් කරන්න යැයි බුදුරජාණන් වහන්සේ ධජග්ග සූත්‍රයෙහි උපදෙස් දී ඇත්තාහ. එය මිථ්‍යා ආගමික කල්ලිවල සිදු කැරෙන ලෙස භය ගැන්වීමක් නොවේ. බුදු දහමේ සිදු කැරෙන්නේ බුද්ධිය මෙහෙයවා ජීවිතයේ ගැටලු විසඳා ගන්නට මිනිසුන් පෙලඹවීමකි.සාකච්ඡා කෙළේ රමණී සුබසිංහඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=as1111137</link>
    <topic>වසර 42 කට පසු ශිෂ්‍යත්වය සමත්වෙලා ඇළෙන් ගොඩ වී දුෂ්කර පාසලේ ඇල්මෙන් අකුරු කරනා ළමයි</topic>
    <author>ඇහැලියගොඩ සමූහ</author>
    <content>වසර 42 කට පසු ශිෂ්‍යත්වය සමත්වෙලා ඇළෙන් ගොඩ වී දුෂ්කර පාසලේ ඇල්මෙන් අකුරු කරනා ළමයිඉතිහාසයේ ප්‍රථම වතාවට වසර 42 කට පසුව කිසිදු පහසුකමක් නොමැති දුෂ්කර වූ පුංචි ගම්මානයක පුංචි පාසලකින් ඉහළම ලකුණු ලබා මෙවර 2011 පහ වසර ශිෂ්‍යත්ව විභාගයෙන් සමත්වූ පුංචි හපනුන් දෙදෙනකු පිළිබඳව තොරතුරු සොයා අපි පසුගිය දිනෙක දුෂ්කර ගමනක යෙදුණෙමු.මෙම පුංචි පාසල වූයේ ඇහැලියගොඩ අධ්‍යාපන කොට්ඨාසයට අයත් කරඳන - ර/ සිරිසමන්පුර විදුහලයි.ඇහැලියගොඩ නගරයේ සිට කි. මි. 12 ක් පමණ පසුකර ඇරෑපෙළ - කිරිපෝරුව හරහා දිවෙන දම්මුල්ල මාර්ගයේ ගොස් කරඳන - සිරිසමන්පුර ගම්මානය හරහා ගලා බසින කිරිවන්දල ඔය හරහා එගොඩ වී මීටර් 800 ක් පමණ ගොස් වම් පසට ඇති මාර්ගයේ ගිය විට උස්භූමි බාගයක මෙම විදුහල පිහිටා ඇත.සිරිසමන්පුර ප්‍රදේශය මීට ඉහතදී හඳුන්වා ඇත්තේ නුගදණ්ඩ යන නමිනි. කිරිවන්දල ඔය හරහා දමා තිබු නුග ඒදණ්ඩ පාලම වෙනුවට දමා තිබු නා ගසක් හේතුවෙන් නුගදණ්ඩ ලෙස සිරිසමන්පුර ගම්මානය හඳුන්වා ඇති අතර කරඳන - වෑවිල ප්‍රදේශයේ ද නුගදණ්ඩ ලෙස හැඳින්වෙන ග්‍රාමයක් තිබෙන නිසා මෙම නම පසු කලෙක වෙනස් කර සිරිසමන්පුර ලෙස හැඳින්වූ බව පැවසේ.සිරිසමන්පුර විදුහලේ මෙවර පහ වසර ශිෂ්‍යත්ව විභාගයට සිසුහු දස දෙනෙක් ඉදිරිපත් වූහ. ඉන් දෙදෙනකු ඉහළම ලකුණු ලබා 42 වසරක ඓතිහාසික වාර්තාවක් තබා ඇත්තේ මුළු ප්‍රදේශයටම ගෞරවයක් ලබා දෙමිනි.පිළිවෙළින් ලකුණු 158 ක් හා 171 ක් ලබා ගනිමින් ශිෂ්‍යාවක හා ශිෂ්‍යයකු සමත්වීම මේ ගමටම විශේෂ සිදුවීමකි.හංසන සදශාන් ඒකනායක හා තීක්ෂණී දේවින්දී කොඩිතුවක්කු යන මේ පුංචි හපනුන් දෙදෙනාගේ ජයග්‍රහණයේ සතුට පතා මුළු ප්‍රදේශයේ ජනතාව එකට එක්වී කැවුම් කිරිබත් කා සතුට භුක්ති විඳීම ද මෙහිලා සුවිශේෂි සිදුවීමකි.“මට මේ ජයග්‍රහණය ගැන ලොකු විශ්වාසයක් තිබුණා. ඒ සඳහා මගේ දෙමවුපියන් පාසලේ ලසන්තිකා විජේකෝන් යසලාලනී දිනරත්න යන ගුරුතුමියලා විදුහල්පතිතුමා උදව් කළා. මම ගෙදරදී වැඩි කාලයක් පොත පතේ වැඩවලට සිත යොමුකළා පාඩම් කළා. හැම විටෙකම උනන්දුවෙන් උත්සාහයෙන් වැඩ කළා.ඒ නිසා මේ ජයග්‍රහණය ලබන්නට හැකියාව ලැබුණා. මගේ අනාගත බලාපොරොත්තුව වෛද්‍යවරයකු වෙලා රටට සේවයක් කරන්නයි” යනුවෙන් හංසන සදශාන් කීය.ලකුණු 158 ක් ලබාගත් තීක්ෂණී දේවින්දි ශිෂ්‍යාව, “ මගේ ජයග්‍රහණය සඳහා උදව් කළ ගුරු භවතුන්ට මගේ දෙමාපියන්ට ගෞරවය පුද කරනවා.ගෙදරදී හොඳින් පාඩම් වැඩ කළා. උවමනාවෙන් හැම වැඩක්ම කළා. ඒ නිසා ශිෂ්‍යත්වය විභාගයෙන් ජය ලැබුණා. අනාගත අපේක්ෂාව වෛද්‍යවරියක වෙලා රටට සේවයක් කරන්නයි.”විදුහල්පති සෙනරත් ධර්මසේන මහතා1 වැනි වසරේ සිට 5 වසර දක්වා පංති පැවැත්වෙන මේ විදුහලේ සිසුන් 53 ඉන්නවා, ගුරුවරු 06 දෙනයි. අපේ පාසල හරිම දුෂ්කර අඩුපාඩු රැසක් තියෙන පාසලක්. විදුලිය ජලය නැහැ. ක්‍රීඩා පිටියක් නැහැ.ගොඩනැගිලි තිබෙන්නෙ එකයි. පාසලට එන පාර හරිම දුෂ්කරයි.ගංගා දෙකකින් මෙගොඩ වෙන්න ඕනැ එක ඇළක් හරහා පාලමක් නෑ. ගංවතුර ගැලුවාම විදුහලට යන්න එන්න බැහැ.2005 වසරේ වැසෙන්න තිබුණ පාසලක් මේ. දුෂ්කරතා මධ්‍යයේ වසර 42 කට පසු මේ පාසලෙන් මෙවැනි ජයග්‍රහණයක් ලැබීම ඉතිහාසගත වෙනවා.ඇහැලියගොඩ සමූහඑච්. ඇම්. කිත්සිරි රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111132</link>
    <topic>යාත්‍රා</topic>
    <author>තුෂාරි</author>
    <content>යාත්‍රා“කලා ලොවේ සදාකාලික මිතුරොත් නැහැ. සතුරොත් නැහැ” මේ කතාව හුඟාක් පරණ කතාවක්. හැබැයි මේ කතාව ඇත්ත කියල හිතාගන්න දැක බලා ගන්න පසුගිය දවසක අපිට පුළුවන් වුණා. මොකද කලා ලෝකෙ ඉන්නෙ සංවේදී මිනිස්සු හින්දා.තමන් තම වෘත්තිය තුළ මතුවෙන යම් යම් ගැටලු සඳහා වාද විවාද කරමින් එකිනෙකා උණුසුම් ලෙස විවේචනය කරගත්තත් ඔවුන් සමාජයේ දී සැබෑ දිවියේ දී සැබෑම මිතුරන් බවට පත්වෙනවා. අපි මේ කතා කරන්නට යන දෙදෙනාත් ඒ වගේ.නිෂ්පාදක උපුල් ජයසිංහත් අධ්‍යක්ෂ සුදත් රෝහණත් අතර ටෙලිනාට්‍ය සම්බන්ධයෙන් නිතර නිතර උණුසුම් වාද විවාද ඇතිවුණා. එකිනෙකා විවේචනය කරගත්තා. හැබැයි ඒ වෘත්තීය ජීවිතයේ දී පමණයි. සැබෑ දිවියේ දී ඔවුන් සැබෑම මිතුරන්. ඒ බව අපිට පසක් වුණේ පසුගිය සතියේ ‘රසඳුන’ පහළොස් වැනි සංවත්සර සැමරුමේදියි.මේ දෙන්න තුරුළු වෙලා කතා බහ කරමින් ඉන්න හැටි අපේ කැමරා ශිල්පී ටෙනිසන් එදිරිසිංහ ගේ කැමරාවට අහුවුණේ මේ විදිහට... ඇත්තටම අනෙක් ක්ෂේත්‍රවල අද සිදුවෙන සිදුවීම් දිහා බලපුවහම කලාකරුවන් වෙන එක මොනතරම් සුන්දර ද කියලා අපිට හිතුණා.ඉන්දියාවේ රාමා රජුගේ සීතා දේවි ලංකාවේ ඉපදිලා කියලා ආරංචියක් අපිට ලැබුණා. ඒ විතරක් නෙවෙයි ඇය ලංකාවේ ජනප්‍රිය නිළියක බවටත් පත්වෙලාලු.මේ ගැන මාධ්‍ය ක්ෂේත්‍රයේ කවුරුත් කතාබහ වන අතරේ අපිත් ඒ ගැන විපරම් කර බැලුවා. ඇත්තටම කවුද මේ ලංකාවේ ඉපදිලා ඉන්න සීතා දේවි. “ඒ මමයි” මේ විදිහට උත්තර දුන්නේ ලංකාවේ ජනප්‍රිය නිළියක වෙන චංචලා වර්ණසූරිය.“ඇත්තටම, සීතා දේවි චරිතයට පණ පොවන්නේ මම. ඒ ‘සීතා මං ආවා’ චිත්‍රපටයෙන්. එහි ප්‍රධාන චරිතය ‘සීතා දේවි’.එහි මාත් සමඟ බන්දු සමරසිංහ රාමාටත් ජයසේකර අපොන්සු රාවණාටත් රංගනයෙන් දායක වෙනවා.නරඹන්නන්ට ඉතාම විනෝදාත්මක රසවත් චිත්‍රපටයක් වේවි.එය හාස්‍යෝත්පාදක චිත්‍රපටයක් වන නිසා රංගනය ඉතාම හොඳින් කළ යුතුයි. එහි රූගත කිරීම් පසුගිය 6 වැනි දා පටන් ගත්තා.මේ වෙනුවෙන්ම මගේ බර කිලෝ හතර හමාරක් අඩු කරගන්නට මට සිදුවුණා.මගේ උසයි පෙනුමයි නිසා මගේ වාසනාවට ලැබුණු චරිතයක් ලෙසයි මෙය හඳුන්වන්ට පුළුවන් වන්නේ.ක්ලීටස් මෙන්ඩිස් අපිට සිටින දක්ෂ චරිතාංග නළුවෙක්. ප්‍රවීණත්වයෙන් කෙතරම් ඉහළට ගිය ද ක්ලීටස් මනුෂ්‍යත්වය, නිහතමානී බව අගයන රංගනවේදියෙක්. ඔහු කලා ලොවේ අසරණ වූ කලාකරුවන්ට නිබඳවම අතහිත දෙන්න පෙරමුණ ගත්තේ අද ඊයෙක ඉඳලා නෙමෙයි.පසුගිය දවසක ක්ලීටස් ඔහුගේ හිතමිත්‍ර ප්‍රේම් ප්‍රනාන්දු සහ ප්‍රේම්ගේ දියණිය ටීනාත් සමඟ හරූන් ලන්ත්‍රා සහ ඒ මහත්මියගේ දුක සැප සොයා බලන්න ඔවුන් දෙපළගේ නිවෙසට ගොඩවැදුණා. ඒ තෑගි බෝග රැසක් සමඟයි.ඔවුන්ගේ අසරණකම දැකලා ක්ලීටස් බොහෝ සේ දුක්වුණා. ඒ ගැන ක්ලීටස් අපිත් සමඟ පැවසුවේ පසුගියදා පැවැති රසඳුන 15 වැනි සංවත්සරයේදී. “ඇත්තටම, හරූන් ලන්ත්‍රා ප්‍රවීණ ගායනවේදියා ගැන පුවත්පතක අනුවේදනීය කතාවක් අපිට දැක ගන්නට ලැබුණා. මේ නිසා මමත් මගේ මිත්‍රයත් ඔහුගේ දියණියත් එකතුවෙලා හරූන් ලන්ත්‍රාට උපකාරයක් කරන්නට කතාවුණා.මෙයට චිත්‍රපට නිළි කාංචනා මෙන්ඩිස් මුදලින් දායක වුණා. අපි හැමදෙනාම ගිහිල්ලා හරූන් ලන්ත්‍රා මහත්මයාට තෑගි බෝග පිරිනමලා ඔවුන්ව සතුටු කළා. එහිදී මට දැනගන්නට ලැබුණා ඔවුන් දෙදෙනාගේම දෑස් නොපෙනෙන බව. එනිසා ඔවුන්ට ඉතාම ඉක්මනින් ඇස් කණ්ණාඩි අවශ්‍ය බව. ඉදිරියේදී ඔවුන්ව රැගෙන ගිහින් ඇස් කණ්ණාඩි අරන් දීලා දවසම ඔවුන් සමඟ සතුටින් කාලය ගත කරන්න අපි බලාපොරොත්තු වෙනවා.මේ දිනවල යෞවන යෞවනියන් අතර නිතර කියැවෙන නමක් තිසර චානක. සිරස සුපර් ස්ටාර් කිරුළ දිනූ තිසර පසුගිය දිනෙක ශල්‍යකර්මයකට ලක්වුණා කියලා අපිට ආරංචි වුණා. මේ ගැන තොරතුරු දැනගන්න තිසරට අපි දුරකථනයෙන් කතා කළා. ඒ වනවිටත් තිසර සිටියේ සංගීත ප්‍රසංගයකට සහභාගි වෙන ගමන්. ඒ අතරතුර තිසර අපිත් එක්ක කතා කළා.”පසුගිය දවස්වල මම ශල්‍යකර්මයකට ලක්වුණා. උදර ප්‍රදේශයේ සිදුවූ සැත්කමක් නිසා සුමාන කිහිපයක්ම විවේකීව ගතකරන්න සිදුවුණා. නමුත් දැන් නම් හුඟාක් දුරට මට සුවයි. ඒ නිසා සංගීත ප්‍රසංගවලට සුපුරුදු පරිදි සහභාගි වෙනවා. ඒ වගේම මගේ කලා කටයුතුවලටත් මේ දවස්වල වෙහෙසෙනවා.මගේ ශල්‍යකර්මය ගැන දැනගත්ත බොහෝ රසිකයින් කලාකරුවන් මට කතා කළා. ඔවුන් ඉක්මන් සුව පැතුවා. බෝධි පූජා පින්කම් තිබ්බා. ඒ ගැන ඇත්තටම ඒ අයට ස්තුතිවන්ත වෙනවා. තිසර පැවසුවේ හැඟීම්බරවයි.තුෂාරිඡායාරූප-ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111133</link>
    <topic>හිනා කතා</topic>
    <author/>
    <content>හිනා කතාආරියසේන බීමත්ව රාත්‍රියේ දී අශෝභන ලෙස නගරයේ මහපාරක හැසිරුණේ යයි චෝදනා කොට පොලිසියට ගෙන ගොස් රිමාන්ඩ් කරන ලදී. පසුදා උදේ ඔහු පොලිස් ස්ථානාධිපති වෙත පමුණුවනු ලැබීය.ඔහුගේ කේශාන්තයේ සිට පාදාන්තය දක්වා තියුණු බැල්මක් හෙළූ පොලිස් ස්ථානාධිපතිවරයා මෙසේ ඇසීය.”මොකක්ද තමුසෙගෙ රස්සාව“”මම ආණ්ඩුවේ කන්තෝරුවක ලිපිකරුවෙක්” ඔහු මඳක් පැකිළෙමින් කීවේය.”ඒක නං පල් බොරුවක් සර්. ඒක කොහොමටවත් වෙන්ඩ බැහැ.” ඔහු අත්අඩංගුවට ගත් කොස්තාපල්වරයා වහා ඉදිරිපත් වී කීවේය.”ඇයි තමුසෙ එහෙම කියන්නෙ?” ස්ථානාධිපතිවරයා කොස්තාපල් දෙසට හැරෙමින් ඇසීය.”පඩි දවස පහුවෙලා මාස භාගයක් ගිහිල්ලත් මිනිහගෙ සාක්කුවේ රුපියල් දාහකට වැඩි ගාණක් තිබුණා සර්” කොස්තාපල් කීවේය.”ඊයෙ අපි සත්වෝද්‍යානය බලන්න ගියා.” සඳුදා උදේ කාර්යාලයට පැමිණි චන්ද්‍රසේන තේ බොමින් සිටියදී තම මිතුරන් හා කීවේය.”ඉතින් මාත් එහෙ හිටියනෙ” සුගත් වහා කීය.”ඇත්තද? මං දැක්කෙ නෑනෙ. මොන කූඩුවෙද හිටියෙ?” චන්ද්‍රසේන ඇසීය.නගරයේ කලබලකාරී පරිසරයක පිහිටි දුරකතන කුටියකට වැදුණු තරුණ කාන්තාවක් පැයකට අධික කාලයක් තිස්සේ දොර වසාගෙන සිටියාය. දුරකතන ඇමතුම් ලබාගැනීමේ අපේක්ෂාවෙන් එම දුරකතන කුටිය වෙත පැමිණ සිටි කීපදෙනෙක්ම දොරෙන් පිටතට වී නොඉවසිල්ලෙන් පසුවූහ.තවදුරටත් බලා සිටින්නට අපොහොසත් වූ එක් අයකු අවසානයේ කුටියේ දොරට තට්ටු කළේය.”නෝනා, ඔහේ අද මුළු දවස තිස්සෙම ටෙලිෆෝන් කරන්නද කල්පනාව?” හේ අවඥාවෙන් ඇසීය.”පිස්සුද මම මේ ටෙලිෆෝන් කරනවා නෙමෙයි. මම මේ ටෙලිෆෝන් ඩිරෙක්ටරියෙන් මගේ ළමයට හොඳ නමක් හොයනවා.” කාන්තාව කීවාය.”ඉතින් ඕකෙ නම් තියෙනවයැ, වාසගම් මිසක්” අර තැනැත්තා සෝපාහාසයෙන් ඇසීය.”දරුවට සුදුසු නමක් නං දැනටමත් මං හිතලයි තියෙන්නෙ. මම හෙව්වේ වාසගමක් තමයි” කාන්තාව එවර කීවාය.කොණ්ඩය සහ රැවුළ වවාගත් තරුණයෙක් තම වාරය පැමිණෙන තෙක් බාබර් සාප්පුවේ පුටු පෙළේ වාඩිවී සිටියවුන් අතර සිටියේය. එක් එක් අය තම වාරය අනුව කොණ්ඩය හෝ රැවුළ කපා ඉවත්ව යද්දී හේ පුවත්පත් බලමින් පසුවිය. අන්තිමේදී බාබර් සාප්පුව තුළ ඉතිරි වූයේ ඉහත තරුණයා පමණි. බාබර් සාප්පුවේ ඇතුළු කුටියේ තිර රෙදි මැදින් හිස පෙවූ බාබර් සිනහවකින් ඔහුට සංග්‍රහ කරමින් මෙසේ කීවේය.”මහත්තයා එන්ඩ””මං ආවේ කොණ්ඩේ කපන්ඩවත්, රැවුළ කපන්ඩවත් නෙමෙයි” තරුණයා නොනැඟිටිමින්ම පිළිතුරු දුන්නේය.”එහෙනං..” බාබාර් ඇසුවේ විස්මයෙනි.”අපේ තාත්තා බොහොම තදින් තරහා ගිහිල්ලා මාව හොයනවා. එයාට කොහොමටවත් හිතාගන්ඩ බැහැ මං මෙහෙ ඇති කියලා.” තරුණයා කීවේය.”තමුසෙ මොනවද වැඩිපුරම උදේට කන්නෙ?” උදේ කන්තෝරුව බලා යමින් සිටියදී කරුණාදාස, ත්‍රීවීලරය පැදවූ කරුණාරත්නගෙන් ඇසීය.”පාන්” කරුණාරත්න කීය.”පාන් කන්නෙ මොනවා එක්කද?” කරුණාදාස අතුරු පැනයක් නැඟීය.”ගුල්ලොත් එක්ක” කරුණාරත්න කැඩුණු දත පෙන්නා සිනාසෙමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111134</link>
    <topic>උපන් දිනය දා නාඳුනන කෙනෙක් තෑග්ගක් අරන් ගෙදරට ආවා</topic>
    <author>ගාමිණී සුසන්ත</author>
    <content>උපන් දිනය දා නාඳුනන කෙනෙක් තෑග්ගක් අරන් ගෙදරට ආවාශලිනි තාරකාමීට වසර කීපයකට පෙර පැවැති ‘සිරස කුමරිය’ තරගාවලියේ ජයග්‍රාහිකාව වූයේ ඇයයි. ඇය ශලිනි තාරකා. ශලිනි මේ වනවිට කාර්ය බහුල රංගන ශිල්පිනියකි; නර්තන ශිල්පිනියකි. පසුගියදා නිමාවුණු ‘ඩාන්සින් ස්ටාර් ඩාන්ස්’ තරගාවලියේදී ඇයගේ නර්තන හැකියාව රටටම දැකගත හැකි විය.සැබැවින් ම ඇය ශ්‍රී ලාංකේය කලා ක්ෂේත්‍රය තුළ පායා එන තාරකාවකි. අද ‘තරුවක් සමඟ වරුවක්’ වෙන්වන්නේ ශලිනි සමඟ කළ කතාබහ වෙනුවෙනි.ඔබ මේ දිනවල කාර්ය බහුල ද?“ඔව් තරමක් කාර්ය බහුලයි. ‘සිහින පියාපත්’ ටෙලිනාට්‍යයේ රූපගත කිරීම්වලට සහභාගි වෙනවා. ඒ වගේ ම මේ දිනවල ‘නාමල් අරණ’ ටෙලිනාට්‍යයේ රූපගත කිරීම්වලටත් සහභාගි වෙනවා. ඒ රූපගත කිරීම් කෙරෙන්නෙ දඹුල්ලෙ.ඔබ රංගනයෙන් දායක වුණු ‘සෙල්වම්’ චිත්‍රපටය ළඟදීම තිරගත වෙනවානේද?“ඔව්, ‘සෙල්වම්’ චිත්‍රපටය ළඟදීම රට පුරා ම තිරගත වෙනවා. මේ චිත්‍රපටයේ මට රඟපාන්න ලැබුණේ මාලිනී ෆොන්සේකා, ජෝ අබේවික්‍රම වැනි අපේ සිනමාවේ දැවැන්තයින් සමඟ. ඒක මා ලද භාග්‍යයක්. මේ චිත්‍රපටය තමයි ජෝ අබේවික්‍රම මහත්තයාගෙ අවසන් රංගනය ඇතුළත් චිත්‍රපටය. ඒ වගේ ම මම එතුමා සමඟ රඟපෑ පළමු චිත්‍රපටය. ඒ නිසා මේ චිත්‍රපටය මට සුවිශේෂයි.මේ චිත්‍රපටය මාත් එක්ක ප්‍රධාන චරිතය නිරූපණය කළේ ගෝකුලන් නම් දෙමළ තරුණයෙක්. ඔහුත් රංගනයට ආධුනිකයෙක්. මේ චිත්‍රපටයේ සිටි ප්‍රවීණයින්ගෙන් රංගනය ගැන ගොඩක් දේවල් අපිට දැනගන්න ඉගෙන ගන්න ලැබුණා. මට හැකි උපරිම දායකත්වය ‘සෙල්වම්’ චිත්‍රපටයට ලබාදුන්නා.”මෙහි ඔබත් සමඟ රඟපෑ ගෝකුලන් පිළිබඳව ඔබ කලින් දැනගෙන සිටිය ද?“මේ චිත්‍රපටය මූලික කතාබහේදී මට දැනගන්න ලැබුණා. ගෝකුලන් එල්.ටී.ටී.ඊ. සංවිධානයට සම්බන්ධ වෙලා සිටි කෙනෙක් කියල. ඒ වෙලාව මට බයත් ඇති වුණා. ඒත් ඔහු සමඟ වැඩ කරන විට ඒ බය ඉක්මනින් ම පහවෙලා ගියා. ඔහුට හොඳට සිංහල භාෂාව කතා කරන්න පුළුවන්. ගෝකුලන් මට දෙමළ භාෂාවත් ටිකක් ඉගැන්නුවා. ඔහු හොඳ රංගන හැකියාවක් තියෙන කෙනෙක්. අපි දැන් හොඳ මිතුරන්.ඔබේ අධ්‍යාපන කටයුතු අවසන් ද?“උසස් පෙළ ලිව්වේ පසුගිය අවුරුද්දෙ. විශ්ව විද්‍යාලයට ඇතුළත් වෙන්න ලකුණු මදි වුණා. හැබැයි මගෙ අධ්‍යාපන කටයුතු මම නවත්වල නෑ. එය දිගටම කරගෙන යන්නයි බලාපොරොත්තුව.”කලාවට පිවිසීම ඔබේ පැතුම් ඉටුවීමක් ද?“නැහැ. මම කලාවට එන්න සිතාගෙන සිටි කෙනෙක් නෙවෙයි. ඒක සිදුවුණේ අහම්බෙන්. සිරස කුමරිය තරගයෙන් ජයගත්තට පසුව තමයි මම කලාවට ආවෙ.”නර්තනයට කැමැත්තක් දැක්වූවේ කොයි කාලෙ පටන් ද?“පෙර පාසල් යන්නත් කලින් ඉඳල තමයි මම නර්තනයට ඇලුම් කළේ. සාමාන්‍ය පෙළට මම උඩරට නර්තනය ඉගෙන ගත්ත. ඒ වගේ ම පාසලේ බටහිර නර්තන කණ්ඩායමෙත් මම හිටියා.”ඔබ ලියු නවකතාව...?“මම ලියන්න කියන්න ආසයි. මේ වනවිට නවකතා දෙකක් මම බාගෙට ලියල තියෙනව. ඒව තවම අවසන් කරගන්න බැරි වුණා. හැබැයි ඉදිරියේදී ඒවා ලියා අවසන් කරල මුද්‍රණය කරන්න බලාපොරොත්තු වෙනවා.”‘ඩාන්සින් ස්ටාර් ඩාන්ස්’ තරගාවලියේදී ඔබට ලැබුණෙ මොන වගේ ප්‍රතිචාර ද?“මටත් පුදුමයි මම නොහිතපු තරමේ ප්‍රේක්ෂක ප්‍රතිචාර මට ලැබුණා. එම තරගයෙන් ඉවත් වුණු දවසේ ගොඩක් දෙනෙක් දුක් වුණා. මගේ ඉවත්වීම ගැන. එහිදී මට අලුත් නර්තන නිර්මාණ ඉදිරිපත් කරන්න හැකිවුණා. අදත් මඟ තොටේදී හමුවෙන රසික රසිකාවියන් මගේ නර්තනයන් ගැන සතුටින් කතා කරනවා.”කලා ක්ෂේත්‍රයේ ඔබ කොතෙක් දුරක් යන්න බලාපොරොත්තු වෙනවද?හැකි තරම් කාලයක් කලාව තුළ රැඳිල ඉන්න බලාපොරොත්තු වෙනවා. ඒත් මිනිසුන්ට ‘එපා වෙන’ තෙක් කලාව තුළ ඉන්න මගෙ බලාපොරොත්තුවක් නැහැ.ඔබ දීපිකා පදුකෝන් වගේ කියල ඇතැමුන් කියනව නේද?“ඔව්. සමහරු එහෙම කියනව. මම දන්නෙ නෑ ඒක එහෙමද කියල. නමුත් ඒ කතාවට මම කැමැතියි; ඒ මගේ ප්‍රියතම නිළිය දීපිකා පදුකෝන් නිසයි.ඔබ ජීවත්වන මීගමුව පුරවරය කලාකරුවන් රැසක් ම බිහිකළ පුරවරයක් නේද?“ඇත්තෙන් ම ඔව්. රුක්මණී දේවිය, විජිත මල්ලිකා, ලීනා ප්‍රනාන්දු වැනි දක්ෂ ප්‍රවීණ රංගන ශිල්පිනියන් රැසක් ම ජීවත් වුණේ මීගමුවේ. ඔවුන් කිසිම කෙනෙක් මම සජීවීව දැක නෑ. ඒත් ඔවුන් ගැන මට හරිම ආඩම්බරයි.”ප්‍රේමණීය ආරාධනා එහෙමත් ඔබට ලැබෙනව ඇති...?“ඇත්තෙන් ම ලැබෙනවා. නමුත් මම ඒව ඉතාම ආදරයෙන් ප්‍රතික්ෂේප කරනවා. වතාවක් මගෙ ගෙදරටම එක පුද්ගලයෙක් තෑග්ගකුත් අරගෙන ආව. ඒ මගෙ 19 වැනි උපන්දිනය දා. ඒ වෙලාවෙ මම ගේ ඇතුළෙ හැංගුණා. ඇතැම් වෙලාවට එවැනි කරදරවලටත් මුහුණ දෙන්න සිදුවෙනවා. හැබැයි මම එවැනි මානුෂික හැඟීම් වලට හිනාවෙන්නෙ නෑ.”ඔබේ පෙම්වතා පිළිබඳව සඳහන් කළොත්...?එහෙම කෙනෙක් තවම නැහැනෙ. ගැළපෙන කෙනෙක් තවම මුණ ගැසුණේ නෑ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111135</link>
    <topic>හරවත් කලාවන් වෙත සමීප වීමට ඔබට නැණස පහළ වේවා</topic>
    <author/>
    <content>හරවත් කලාවන් වෙත සමීප වීමට ඔබට නැණස පහළ වේවාසුදත් රෝහණගෙන්උපුල් ජයසිංහට පිළිතුරක්උපුල් ජයසිංහ මැතිතුමනි,ඔබම පවසා ගන්නා පරිදි ශ්‍රී ලංකාවේ මෙතෙක් බිහි වූ වෙනස් කලා ක්ෂේත්‍ර රාශියක නිෂ්පාදන කටයුතු කරන එකම පුද්ගලයා වන ඔබතුමන් මගේ පිළිතුරු ලිපියත් සමඟ දැඩි කම්පනයකට හා තැති ගැනීමකට පත්ව සිටින බව 2011/11/06 දින ඉරිදා ‘සිළුමිණ’ පුවත්පතේ ‘රසඳුන’ අතිරේකයේ පළ වූ ලිපිය කියවන විට පැහැදිලිව පෙනී යන කරුණකි. මේ තැති ගැන්ම හරහා පැවසෙන පණිවිඩය මට ඉතා පහසුවෙන් තේරුම් ගත හැකි වෙනත් මාධ්‍ය භාවිතාවේ සලකා බැලිය යුතු ආචාර ධාර්මික ස්වභාවය හේතුවෙන් ඒ ගැන සාකච්ඡා නොකිරීමට තීරණය කරමි.කිසියම් මාතෘකාවක් මුල් කර ගෙන ඒ පිළිබඳ වූ තමාගේ අදහස් දැක්වීමට පුද්ගලයකුට ඇති අයිතිය අභියෝගයකට ලක් කළ නොහැක්කේය. ආචාර්ය උපුල් ජයසිංහයන්ට ඇති එම අයිතියට මම ගරු කරමි. එහෙත් තමා නොදන්නා ක්ෂේත්‍රයකට පැන අමන රංගනයක යෙදෙන්නකු ඒ හෙයින්ම මුග්ධයකු ලෙස අනාවරණය වීම වැළැක්විය නොහැක්කකි. ආචාර්ය උපුල් ජයසිංහයන්ට සිදුවන්නට යන විපත්තියට මට වගකිව නොහැක්කේ ඒ හෙයිනි. ඔහු බොහෝ දෑ අනාවරණය කර සිටියි. ඔහු පවසන දැයින් බොහෝ දෑ අනාවරණය වන්නේ ය.1. මෙගා යයි ඔවුන් හඳුන්වා ගන්නා මේ නාට්‍ය ක්ෂේත්‍රයෙහි බූවල්ලෙක් මෙන් තම අඬු විහිදුවා රූපවාහිනි ගුවන් කාලය තම බුක්තියට සින්න කරගත් නිෂ්පාදකයන් අතළොස්සක් විසින් මේ කර්මාන්තයේ යෙදුණු සෙසු නිෂ්පාදකයන් සහ නිෂ්පාදන සමාගම් රැසක් අසරණ කර ඇති බවත් මේ ඒකාධිකාරය දරන ෆැක්ටරි හිමියන් අතර මූලිකත්වය අප ආචාර්ය පාදයන් දරන බවත් ඒ හෙයින් මෙම අසත් ක්‍රියාව සාධාරණ කිරීමේ උත්සාහයක ඔහු යෙදෙන බව අනාවරණය වෙයි.2. සීයට සීයක්ම ටෙලිනාට්‍ය යනු කලාවක් නොව සිල්ලර කඩයක වෙළෙඳාමක් බඳු වූ... වෙළෙඳ විජ්ජාවක් බව තමා සිතන බව ඔහු අනාවරණය කරයි.3. ටෙලිනාට්‍ය / සිනමාව ආදි වශයෙන් වූ ශ්‍රව්‍ය දෘෂ්‍ය කලාව ගැන තමා ප්‍රාමාණිකයෙකු නොවන බව ඔහු අනාවරණය කරයි.4. අත්පත් කරගත් දැනුම අත්දැකීම් සහ පර්යේෂණ මාතෘකා හරහා ලබාගත් පරිචය සඳහා පිදෙන ආචාර්ය නාමය ඕනෑම ගොබිල්ලෙකුට ලබාදීම අපරාධයක් බව ඔහුගේ ප්‍රකාශ අවධාරණය කරයි.5. වඩාත් ආන්දෝලනයකට ලක්වන මාතෘකාවක් කතා කරන්නට යෑමත් ඊට ප්‍රතිචාර ලෙස ක්ෂේත්‍රයේ ප්‍රවීණයන් දක්වන විරෝධයත්... හරහා නිතරම කතාබහට ලක්වන චරිතයක් බවට පත් වීමට තමාගේ ඇති කැමැත්ත... මේ හරහා අනාවරණය වේ.6. මුදලාලි කෙනෙකුට තම මුදල් බලයෙන් බොහෝ දේ කළ හැකි වෙනත් කලා ක්ෂේත්‍රයෙහි වන්දනීය ස්වරූපය වෙත සමීප වීමට මුදලාලියෙකු අසමත් බව ඔහු අනාවරණය කරයි.7. ගීත ක්ෂේත්‍රයේ විනාශ කළා සේම ටෙලි නාට්‍ය ද, ළඟදීම සිනමාව ද තවත් කලා ක්ෂේත්‍රයන් ද ප්‍රකාශන ක්ෂේත්‍රය ද වේදිකා නාට්‍යයට ද කනකොකා හඬවන බව අනාවරණය කරයි.මේ හැරෙන්නට තවත් බොහෝ දෑ අනාවරණය වෙයි. ඒ සියල්ල නොපවසා සිටින්නට තරම් මම ආචාරශීලි වන්නෙමි.ජයසිංහ මැතිතුමනි, ඊනියා ජනපි‍්‍රය රැල්ලකට මුවා වෙන්නට උත්සාහ කරමින් ජනතාවටම පොල්කුඩු කවන්නට ඔබ ගන්නා උත්සාහය හෙළි වී හමාරය. එහෙත් වඩාත්ම ඛේදජනක කාරණය වන්නේ ඔබ මේ ගැන නොදැනීමය. නොඑසේනම් ඒ බව දැන දැනම නිශ්ශබ්ද වීමය. ඔබ ඒ බව නොදැන සිටි නම් හෝ ඔබ ඇන්දවීමකට ලක්වී ඇත්නම් ඒ බව ඔබට පහදා දීම සමාජ මෙහෙවරක් සේ මම සිතන්නෙමි. ඔබේ නිර්මාණ ජනපි‍්‍රය යැයි ඔබ සිතන්නේය. ජනතාව රවටන්නට ඒ මත ජනපි‍්‍රය ලේබලය අලවා ඔබ අවසානයේ තමා පැවසු බොරුවටම තෙමේම හසුවී සිටින්නේය. ආචාර්ය ජයසිංහ මැතිතුමනි, ඔබේ නිර්මාණ ජනපි‍්‍රය නැත.ඔබ තෝරා ගන්නා චැනල එම නාට්ටිය වෙනුවෙන් පුන පුනා ලබා දෙන ප්‍රචාරය හරහා ජනතාව රැවටෙන විට ඊට සමාන වේගයක දෙකේ ගුණාකාරයෙන් ඔබ රැවටී ඇත. නියම ජනමතය ප්‍රකාශ නොවන ඊනියා ජනමත සමීක්ෂණ ඔබව රවටා ඇත. ඒ හා සමාන වූ මුලාවකින් යුක්තව ඒ නිර්මාණ වෙත ලබා දෙන ජනපි‍්‍රය සම්මාන ඔබේ සිහි විකල් කර ඇත්තේය. පුවත්පත් කූපන්, S.M.S. හරහා ජනපි‍්‍රයත්වය මනින කාරණාවලදී නිෂ්පාදකයන්, නිෂ්පාදක සමාගම්වල හැසිරීම් අපි දන්නෙමු. සංවිධානාත්මක කණ්ඩායම් යොදවා කූපන් පිරවීම් S.M.S.යැවීම් ආදියත් ඉතා විශාල පිරිස් සේවය කරන Factory වල පිරිස් යොදා ගනිමින් සංවිධානය කරවන බලපෑම් ආදියත් යන පූර්වාදර්ශ අපි අත්විඳ ඇත්තෙමු.වඩාත් හාස්‍යජනක කාරණය වන්නේ ජනපි‍්‍රය රැල්ලේ පුද්ගල නාම රැසක් යොදා ගනිමින් ඔබේ මතය සාධාරණීකරණය කරන්න තැත් කිරීමයි, විජය කුමාරතුංග, ජෝතිපාල, කරුණාසේන ජයලත්, ෆෙ‍්‍රඩි සිල්වා, යසපාලිත, ලෙනින් මොරායස්ලා වැනි නිර්මාණශීලි දක්ෂයින්ගේ නිර්මාණ අතරට ඔබේ නිර්මාණ ද ඇතුළු කරමින් තම මතය සාධාරණීයකරණය කරන්නට ඔබ ගන්නා උත්සාහය අසාර්ථකය.එම ජනපි‍්‍රය වර්ගීකරණයට ඔබේ නිර්මාණ ඇතුළත් කළ නොහැක්කේය. එහෙත් ඔබේ ෆැක්ටරියේ නාට්ටිවල කිසිදු සුවිශේෂි සාධනීය ලක්ෂණ නොවීය. සෑම අංගයක්ම ප්‍රමිතියෙන් බාල විය. රඟපෑම ද, පිටපතට ද, අධ්‍යක්ෂණය ද, ආලෝකකරණය ද, කැමරාකරණය ද වෙස් ගැන්වීම ද අවම ප්‍රමිතින්වත් සපුරා නොතිබිණි. ආරම්භක වකවානුවලදී පිටපත කීප වතාවක් ප්‍රතික්ෂේප වූ අයුරුත් විවිධ රචකයින් හරහා එම කුණු බාල්දිය ප්‍රතිසංස්කරණය වූ අයුරුත් ක්ෂේත්‍රයේ බහුතරයක් දන්වා බැව් ඔබ දැනගත යුතුය.ඔබ ‘බොද මීදුම්’, ‘ඉතිං ඊට පස්සේ’, ‘ආදරණීය චංචලා’ යන දුර්වල නිර්මාණ හොඳයි පවසා සිටින්නට දරනා උත්සාහය ඔබේ ප්‍රතිරූපයට කැළලකි. ඒ නිර්මාණ දුර්වල බව පේ‍්‍රක්ෂකයෝ දනිති. සමාජයේ විවිධ ක්ෂේත්‍රවල දැන උගත් පිරිස් ඒ ගැන චෝදනා ස්වරූපයෙන් කථා කරති.එහෙත් එම විරෝධය ඔබ නොදනී. සාහිත්‍ය උත්සව, ගුරු දෙගුරු සංගම්, දහම් පාසල් ප්‍රධානීන්ගේ රැස්වීම් ආදියේ කෙරෙන සාකච්ඡාවල මෙම නාට්ටිවලට ඇති විරෝධය සපුරා ප්‍රකාශ වේ. එහෙත් ඔබ ඒ බව නොදනී. අනුරාධපුර උසස් විද්‍යාලයක පැවති දේශනයක අදහස් දැක්වීමේ වාරයක ;දමව්පිය කණ්ඩායම් ‘බොඳ මීදුම්’ ගැන ඉදිරිපත් කළ අදහස් ඔබ දන්නේ නම් ඔබේ මතය වෙනස් වනු ඇත. ‘ඉතිං ඊට පස්සේ’ ටෙලි නාට්‍යය විකාශය වන වකවානුවක පාසල් ප්‍රධානීන් රැසක්ම තම ශිෂ්‍යයන් හට එම විකාශන කාලය තහනම් කරන ලද බව ඔබ නොදන්නේ රටේ අවාසනාවකටය.එහෙත් ඔබ ‘බොඳ මීදුම්’ එම නිර්මාණයට තරම් නොවන ඉහළ තලයකට ඔසවා තබන්නේය. මේ කතාවම ඔබට පාසල් ගුරු දෙගුරු සමිතියකදී පැවසිය හැකි ද? එම බඩවැල් නාට්‍යය කීපයේ නිෂ්පාදකයා යයි සඳහන් වූ පමණින්ම ඔබ ඔවුන්ගේ අප්‍රසාදයට ලක්වනු ඇත්තේය. ශ්‍රව්‍ය දෘෂ්‍ය මාධ්‍ය හා නොගැළපෙන තරමේ වැරැදි භාවිතාවකින් යුත් ‘බොඳ මීදුම්’ හි පසුබිම් කථන බහුල වැරැදි සංස්කරණ රටාවන්ගෙන් ගහන දර්ශන රැසක් විය. පාත්‍රයන්ගේ සිතිවිලි සෘජුවම ශබ්ද පටයට නඟා තිබිණි. රඟපෑම් දුර්වල විය, නළු නිළි හැසිරවීම් රූප සංරචක රටා ළදරු තත්ත්වයක විය. මේ හේතුව නිසාම වෙනස් නාට්‍යවල දක්ෂකම් පෑ ප්‍රවීණයෝ ඔබේ නාට්ටිවල දියවී යන සැටි අපි දුටිමු.ජයන්ත චන්ද්‍රසිරි සමඟ යෝධකායක් සේ නැගි සිට වීර විකුම් පෑ බුද්ධදාස විතානාරච්චි මහතා ඔබේ නාට්ටියේදීම විනාශ වී ගියේය. අයිරාංගනී සේරසිංහ මැතිනිය තම අතීත අත්දැකීම් හා රංගන පාසලක ලැබු පරිචය නිසාවෙන් තවමත් හිස කෙළින් කරගෙන “සිහින පියාපත්” අතර සිටිය ද වැරැදි රූප සංරචක සහ නිර්මාණයේ බාල ප්‍රමිති නිසා අසීරුවට පත්වීමේ අවදානමකට ලක්ව සිටියි. ඔබේ අර්ථපතිත්වයෙන් ඉදිරිපත් නොවූ බැඩවැල් නාට්‍ය කීපයක්ම මේ ලෙසින්ම තමා හමුවට පැමිණි නළු නිළියන් විනාශ කළේය.මෙසේ තිබියදී ඔබ පවසන්නේ මේ රටේ ආචාර්ය මහාචාර්යවරුන්ගේ සිට මානසික මට්ටම අන්තිම පහළ මට්ටමේ පිරිස් දක්වා එකසේ රසවිඳි ටෙලි නාට්‍යයෙක් වී නම් ඒ ‘බොඳ මීදුම්’ යනුවෙනි. මේ ප්‍රකාශය හාස්‍යජනකය. මේ මතය දරන ආචාර්යවරුන් සිටීනම් මුදල් දී ආචාර්ය පට්ටම් ලැබුවන් විය යුතුය. මහාචාර්ය වරුන් අතරින් එක් අයෙක් හෝ ‘බොඳ මීදුම්’ වෙනුවෙන් පෙනී සිට එය සාර්ථක නිර්මාණයක් යැයි පවසන ප්‍රකාශයක් පුවත්පතක පළ කරවන්න යැයි මම ඔබට අභියෝග කරමි.මේ වාදය දිගින් දිගට ගෙන යාමට මම අකැමැත්තෙමි. ජනපි‍්‍රය නිර්මාණවලට දිගින් දිගට පහර දෙමින් මා උත්සාහ කරනුයේ ඒ හරහා බලධාරීන් සහ ජනතාව ඉදිරියේ ප්‍රසිද්ධියට පත්වීමට යයි ඔබ කරන ප්‍රකාශය අර්ථ විරහිතය, හාස්‍යජනකය. මෙවන් අදහස් වෙනුවෙන් පිළිතුරු දැක්වීමට යෑම කාලය කා දැමීමක් සේ මම සිතමි.උපුල් ජයසිංහ මැතිතුමනි,අපි හොඳ මිතුරෝ වෙමු. අතීතයේ මෙන්ම අනාගතයේදී ද එම මිත්‍රත්වය පැවතිය යුතුය. ඒ හෙයින් මම ඔබට මෙවන් යෝජනාවක් කරන්නෙමි.ඔබතුමා විවිධ කලා මාධ්‍යයන් හි ප්‍රගතිය සඳහා මුදල් වැය කරන බව පවසා සිටියි. එහෙත් එම කටයුත්ත වඩාත් පලදායක වන්නේ ඔබේ අර්ථපතිත්වය යටතේ වන නිර්මාණ මනා ප්‍රමිතියකින් යුක්තව පැවතියහොත් පමණි. ලාබ ඉපයීම පාපයක් නොවේ. එහෙත් පාපයක් වන්නේ ලාබ ඉපයීම පමණක් අරමුණු කර ගනිමින් නිර්මාණයක සාධනීය අංග යටපත් කර දැමීමයි. නිර්මාණයක් ඉදිරිපත් කළ යුත්තේ ඉහළ ප්‍රමිතීන් ද සමඟය. ඔබේ මුදල් යොදවමින් වඩාත් ජනපි‍්‍රය එමෙන්ම නිර්මාණශීලි නිෂ්පාදන බිහි කරන්න යැයි මම ඉල්ලා සිටිමි.ජනපි‍්‍රය නිර්මාණ බිහි කිරීම පහසු කරුණක් නොවේ. හොඳ නිර්මාණ බිහි කිරීම ද පහසු කරුණක් නොවේ. වඩාත් හොඳ එලෙසම වඩාත් ජනපි‍්‍රය නිර්මාණයක් කිරීම වඩාත් අසීරුය. ඔබේ අභිප්‍රාය විය යුත්තේ එයයි. මේ රටේ සමස්ත කලාවන්ගේ අභිවෘද්ධිය අවංකව පතන උපුල් ජයසිංහ ඒ සඳහා කළ යුත්තේ ‘ඉතිං ඊට පස්සේ’, ‘බොඳ මීදුම්’, ‘ආදරණීය චංචලා’ වැනි කසි කබල් නාට්ටිය නිපදවීම නොවේ. රටේ ජනතාව අතර ජනපි‍්‍රයතාවයට මෙන්ම විචාරක සම්මානයට, ගෞරවයට පාත්‍ර විය හැකි පේ‍්‍රක්ෂක රසඥතාව ඉහළට ඔසවා තබන උසස් ප්‍රමිතීන්ගෙන් යුත් නිර්මාණ සඳහා අර්ථපතිත්වය සැපයීමයි. හරවත් කලාවක් වෙත සමීප වීමට ඔබට නැණස පහළ වේවා!ආයුබෝවන් සුදත් රෝහණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111136</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නදඹුල්ලේ තාරුකා දිල්රුක්ෂිප්‍රශ්නය – ‘ගාමනි’ චිත්‍රපටයේ නිෂ්පාදක කවුද?චන්න ජයනාත්පිළිතුර – උපාලි රාජපක්ෂ. ඔහු ප්‍රසිද්ධියේ පෙනී සිටීමට අකැමැති ප්‍රකට සමාජ සේවකයෙක්. ඉතා උදාර ගතිපැවතුම් ඇති මහත්මයෙක්.  කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘ජබ් ප්‍යාර් කිසී සේ හෝතා හෛයි’ හින්දි චිත්‍රපටයේ කාර්මික තොරතුරු කියන්න?පිළිතුර – නසීර් හුසේන් අධ්‍යක්ෂණය කළ මේ චිත්‍රපටයේ කැමරාව දිලිප් ගුප්තාගේ. ගීත ලිව්වේ හස්රත් ජායිපුරි. ශන්කර් ජායිකිෂන් සංගීතය සැපයුවා. දේව් ආනන්ද්, ආශා පරේක්, රාජේන්ද්‍රනාත් ප්‍රධාන චරිත රඟපෑවා.  හබරාදුවේ ගාමා ගාමිණී සුබසිංහප්‍රශ්නය – එක්තරා මත්පැන් දැන්වීමකට ඇතුළත් වූ ‘නදී ගංගා තරණයේ - සැරිසරා සැඬ මාරුතේ’ නම් වූ ජිංගලය ගායනා කරන්නේ කවුද? එය ලියා ඇත්තේ කවුද?පිළිතුර – ගායනා කරන්නේ චිත්‍රාල් සෝමපාල. ලිව්වේ ප්‍රවීණ ටෙලිනාට්‍යවේදී බර්ට්‍රම් නිහාල්.  උඩුගම්පොළ ක්‍රිශාන්ත කරුණාරත්නප්‍රශ්නය – විකට නළු ක්‍රිස්ටි ලෙනාඩ් පෙරේරා ගැන අලුත් තොරතුරු මොනවාද?පිළිතුර – ඔහු බී 14, 2/3, මාලිගාවත්ත මහල් නිවාස, කොළඹ 10 ලිපිනයේ පදිංචිව සිටිනවා.  කළුතර දොඩංගොඩ එන්.ඩී.ඉසෙඩ් සිරිවර්ධනප්‍රශ්නය – අනූෂා සොනාලි නිළිය දැන් කෝ?පිළිතුර – ඇය හෝකන්දර පදිංචිව සිටිනවා. මෙන්න ලිපිනය. 470/3, පූජා මාවත, හෝකන්දර දකුණ, හෝකන්දර.  දෙහිඕවිට සරත් කරුණාසේනප්‍රශ්නය – විශාරද මාලිනී බුලත්සිංහල ගයන ‘වසන් කරන්නට බැහැ මගෙ සිත’ නම් වූ ගීතය ලිව්වේ කවුද?පිළිතුර – බන්දුල ගුණවර්ධන  ගාල්ලේ ආර්.සී.සෝමරත්නප්‍රශ්නය - සී.ටී.ප්‍රනාන්දු, කාන්ති වක්වැල්ල, වින්සන්ට් පෝල් ද පීරිස්, චන්ද්‍රා කබ්රාල්, සුසිල් ප්‍රේමරත්න, විවියන් ද සිල්වා බොරලැස්ස වැනි පැරැණි ගායක ගායිකාවන් ගැයූ ගී සංරක්ෂණය කර තිබේද?පිළිතුර – ඒවා ගුවන්විදුලි සංස්ථාවේ තියෙනවා. හැබැයි සංරක්ෂණය කරනවද කියලා කියන්න දන්නේ නැහැ.  පහළ බියන්විල භද්‍රා බියංකා මධුප්‍රශ්නය – දමිත් අසංක ගයන ‘සිතත් එක්ක යන්න වන්දනා කරන්න’ නමැති ගීතයේ හා චාමික සිරිමාන්න ගයන ‘සංසාර සිහිනයේ පෙම් අප්සරා නුඹයි’ ගීතයේ පදමාලා කාගෙද?පිළිතුර – නව පරපුරේ දක්ෂ ගීත රචක චන්න ජයනාත්ගේ.  මාතලේ ධර්මා ඒකනායකප්‍රශ්නය – ඔබ කලකට ඉහතදී ‘සරසවිය’ පුවත්පතින් කිසිදු චෝදනාවකින් තොරව නෙරපා හැරුණු බව ඔබ පසුගියදාක ‘රසඳුන’අතිරේකයේ ලියා තිබුණා. ඇත්තටම සිදුවූයේ කුමක්ද?පිළිතුර – එක්තරා ජනමාධ්‍ය ඇමැතිවරයකුට වුවමනා වුණා ඔහුගේ ගම්පළාතේ කෙනෙක්ව ‘සරසවිය’ කර්තෘ ධූරයට දාන්න. ඒකයි හේතුව. ඒත් දෛවයේ සරදම කියන්නේ අද ඒ ඇමැතිත් නැහැ. කර්තෘවරයාත් නැහැ. (ඇමැතිවරයා දැන් ඉන්නේ වෙනත් ඇමැති ධූරයක)  කුලියාපිටියේ කපිල ජයවිලාල් හේරත්ප්‍රශ්නය – විජය කුමාරතුංග මිය යන කාලය වනවිට රූගත කරමින් තිබූ සියලු චිත්‍රපට මේ වනවිට ප්‍රදර්ශනය කර අවසන්ද?පිළිතුර – ‘සමාව‘, ‘වෙස්වළාගත් තරුණිය’ යන චිත්‍රපට තිරගතවීමට නියමිතව තිබෙනවා.මේ සතියේ පහත නම් සඳහන් අයත් ප්‍රශ්න එවා තිබුණා. ග්‍රෑන්ඩ්පාස් විමල් රණසිංහ, කඩවත සුජාතා ගුණවර්ධන, මතුගම සුනිල් විජේසිංහ, කපුගොඩ මාළිඳ සරත් රණසිංහ, කන්දෙගෙදර කිත්සිරි ගුණසේන, නිල්දණ්ඩාහින්නේ කවින්ද්‍ර ගයාෂාන්, බදුල්ලේ ජගත් කුමාර.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111137</link>
    <topic>අසරණ අපිට මෙහෙම පිහිටවුණු එක ගැන හරිම සතුටුයි</topic>
    <author>තුෂාරි වික්‍රමසිංහ</author>
    <content>අසරණ අපිට මෙහෙම පිහිටවුණු එක ගැන හරිම සතුටුයිහරූන් ලන්ත්‍රා ගේ බිරිය අතාරි ලන්ත්‍රාසුළං කුරුල්ලෝ හෙමින් ඉගිල්ලී... මල් සුවඳකි අරගෙන එන්නේ... ආදර උයනේ දොරටුව හැරගෙන... ඔච්චම් කරමින් පියඹන්නේ...සිංහල ගීතාවලියේ එක් පරිච්ඡේදයක් ඔහු සහ ඔහුගේ මධුර මනෝහර ගී නිර්මාණ වෙනුවෙන් වෙන්ව ඇත. එය හරුන් කුමාර් ලන්ත්‍රා ගීතාවලිය ලෙස හැඳීන්වූවාට කිසිදු වරදක් නොවේ. දශක හයක් ඉක්මවා ලූ කලා මෙහෙවරක නියැළුණු මේ ප්‍රවීණ ප්‍රකට ගායන ශිල්පියා අද ගෙවන්නේ ඔහු දිවියේ සැඳෑ සමයයි.ඒ බලයෙන්, වත්පොහොසත්කමින් හා ජනප්‍රියත්වයෙන් පිරුණා වූ දිවි පෙවෙතක් නොවේ. මේ අසහාය කලාකරුවා පසුගිය 03 වැනිදාට යෙදුණු ‘රසඳුන’ පහළොස් වසරක සැමැරුම් උලෙළේ දී මූල්‍යමය උපහාරයෙන් ඇගැයීමට පාත්‍ර වීමට තරම් වාසනාවන්ත වූයේ එබැවිනි.ඔහුගේ අනාගත අභිවෘද්ධිය වෙනුවෙන් වූ සුවිශේෂී මූල්‍යමය තිළිණ ප්‍රදානයන් එහිදී සිදුවිණි. කලාව පෝෂණය කිරීමෙහිලා පෙරමුණගත් පරිත්‍යාගශීලීන් කිහිප දෙනෙකුගෙන් ලැබුණු මේ උපකාරය පිළිබඳ ඉතා සතුටින් පසු වූ හරුන් ලන්ත්‍රා එකී සතුට වචනවලට පෙරළන්නට උත්සාහ කළ ද එමුවින් වදන් පිට නොවේ. කලකට ඉහත රසික සිත් නිවා සැනැහූ ඒ මධුර මනෝම්‍ය හඬ අද ගොළුව ඇත. එනිසා ම ඔහු වෙනුවෙන් කතාබහ කරන්නට ඔහු ප්‍රිය බිරිය අතාරී ලන්ත්‍රා පෙරමුණ ගත්තීය. (ඇගේ දෑස් නොපෙනේ)“අද දවස අපිට හරිම ආඩම්බර දවසක්. මොකද මේ වගේ උළෙලකට සහභාගි වෙන්න ලැබීමත් මූල්‍යමය උදව් උපකාර ලැබීම ගැනත් අපි ඉන්නේ හරිම සතුටින්. අපේ වාසනාවකට තමයි මේ විදිහට උදව් උපකාර ලැබුණේ. මට මගේ මහත්තයා ගැන හරිම ආඩම්බරයි. ඒ වගේ ම දුකයි.ඔහුට ආදරය කරන ජනතාව මොනතරම් ඉන්නවද? ඒත් අද අපිට ස්ථිර ආදායමක් නැහැ. ඉන්නේ ලෙඩ වෙලා. බලා කියා ගන්න කවුරුවත් නැහැ. දැන් මහත්තය ලෙඩ වෙලා අවුරුදු දෙකකට ආසන්නයි. එයාට කතා කරන්න අපහසුයි. වචන පිටවෙන්නේ නැහැ. අපිට නිතරම අපේ අතීතය සිහිවෙනවා. අපි බොහොම සතුටින් හිටියා. ඉස්සර නම් සංගීත සංදර්ශන තිබුණා. ඒ හින්දා ජීවිතය ගැන එතරම් බරක් තිබුණෙ නැහැ.ඒත් දැන් අපි අසරණවෙලා. හරුන් මට මුණ ගැහුණෙ ඔහු ප්‍රශ්නවලින් වෙළිලා ඉන්න මොහොතකයි. හරුන් මට කලින් කාන්තාවක් සමඟ විවාහ වෙලා තිබෙනවා. ඒ කාන්තාව හොඳ කෙනෙක් නෙමෙයි. මේ ගැන හරූන් දැඩි කලකිරීමකින් ඉඳලා තියෙන්නේ. ඒ හින්දම එයා ගෙදරින් එළි බැහැලා තියෙනවා. මත්පැනට ලොල් වෙලා තිබෙනවා. එයාට හොඳ පවුල් ජීවිතයක් ගෙනියන්න පුළුවන් වෙලා නැහැ. ඒ කාන්තාව හරූන්ට හුඟක් වෙනස්කම් කර තිබෙනවා. ඒ නිසා ඇගෙන් වෙන්වෙලා ඉන්න මොහොතකයි ඔහුට මාව හමුවුණේ.ඒ දැනට වසර 30 කට 35 කට පෙරාතුව. මෙයා අපේ ගෙදර යනවා එනවා. මගේ සහෝදරයන් එක්ක හරිම එකතුයි. ඒ අය අපේ සම්බන්ධයට එතරම් කැමැත්තක් දැක්වූවේ නැහැ. මොකද හරූන්ට ස්ථිර රැකියාවක් නැති හින්දා. ඔහුගේ ජීවිතය වුණේ ගායනය. කොහොම හරි අපි එකතු වුණා. අද මෙයාගෙ මුළු ජීවිතයම හොඳින් ගෙවෙන්නේ මම හින්දා. ඒ බව එයාම කියනවා. දැන් අපිට හව් හරණක් නැහැ. ටවර් හෝල් එකෙන් රුපියල් දෙදහසක් හම්බ වෙනවා. මගේ සහෝදර සහෝදරියන් ඔවුන්ට හැකි ආකාරයට අපිට සලකනවා.හරූන්ගේ හිත මිත්‍ර කලාකරුවන්, රසිකයන් අපේ ගෙදරට ඇවිත් අපිව බලලා උදව් උපකාර කරලා යනවා. මම උදේම නැගිටලා පුළුවන් විදිහට අතපත ගාලා හරූන්ට තේ වතුර හදලා දෙනවා. ඒ ඇරෙන්න උයන්න පිහන්න මට හොඳින් පේන්නේ නැහැ. අද අපිට හම්බ කිරීමක් නැහැ. අපේ ජීවිතේ වියදම හොයාගන්න වෙලා තියෙන්නෙත් අපිටමයි. ඉස්සර හරූන්ගේ මුවේ නිතරම රැදුණු ගීත දෙකක් තියෙනවා. “මගෙ නාමලී...”, “සුළං කුරුල්ලෝ...” දැනට අවුරුදු 2 කට පෙර තමයි එක පාරටම මහත්තයගෙ හඬ පිට නොවුණු රෝගය හැදුණේ. ඊට පෙර ඔහු සංගීත ප්‍රසංගවලට ඕස්ට්‍රේලියාවේ පවා ගියා. ඒත් ඉතින් මොනවා කරන්න ද ස්වභාවයේ හැටි ඔහොමයි.අද අපි ජීවත් වෙන්නේ ප්‍රවීණ සිනමා නළු සනත් ගුණතිලක මහත්තයා මුල්වෙලා අරන් දීපු නිවාසයක. එතුමාට හුඟාක් පින් සිද්ධ වෙනවා ඒ කරපු උදව්වට. අපි අද කරදරයක් නැතුව ආර්ථික අපහසුකම් තිබුණත් හිසට සෙවණක් ඇතුව ඒ ගෙදර ජීවත්වෙනවා. මගේ ඇස් දෙක නොපෙනෙන හින්දා ගේ දොර පිළිවෙළකට තියාගන්න අපහසුයි. ඊයෙ පෙරේදා ඇස්වලට ශල්‍යකර්මයකුත් සිද්ධ කළා.මහත්තයගෙ උගුරේ ආබාධයට බෙහෙත් දැනට පාවිච්චි කරනවා. අද ලැබුණු මේ මුදල් ආධාර අපේ බේත් හේත් ගන්න කන්න බොන්න තමයි වැය වෙන්නේ. දෙන්නම හුඟාක් වයස හින්දා නිතරම අසනීප වෙනවා. දවසකට රුපියල් දහසක් දෙදහසක් වැයවෙනවා. බේත් හේත්වලට තමයි වැඩිපුර වියදම් වෙන්නේ. අද අසරණ වෙලා ඉන්න අපිට මේ විදිහට ‘සිළුමිණ’ රසඳුන පුවත්පත මුල්වෙලා පිහිටවුණු එක ගැන අපිට හරිම සතුටුයි. අපිට වගේ තවත් වියපත් අසරණ කලාකරුවන්ට උදව් උපකාර කරන්නට මේ කටයුත්තට දායක වුණු හැමදෙනාටම හැකිවෙන්න කියලා අපි ප්‍රාර්ථනා කරනවා.”තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111138</link>
    <topic>‘රසඳුන’-‘සරසවිය’ කලාකරුවන්ගේ අරමුදල</topic>
    <author>ටානියා මෝසස්</author>
    <content>‘රසඳුන’-‘සරසවිය’ කලාකරුවන්ගේ අරමුදල‘රසඳුන’ අතිරේකයට 15 වසරක් පිරීම නිමිත්තෙන් පසුගිය දා ලේක් හවුසියේ පැවැති උත්සවයේදී ලේක්හවුස් සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා ගෙන ආ යෝජනාවක් පිළිබඳ එදින පැමිණ සිටි බොහෝ දෙනෙකුගේ අවධානය යොමුවිය. ඒ ‘සරසවිය’ හා ‘රසඳුන’ පුවත්පත් මූලික කරගනිමින් ලේක්හවුසිය මගින් කලාකරුවන් වෙනුවෙන් අරමුදලක් පිහිටුවීමට සභාපතිතුමා ගෙන ආ යෝජනාවයි. එම යෝජනාව ප්‍රකාශවීමත් සමඟ කලා ලෝකයේ බොහෝ දෙනකුගේ ප්‍රශංසාව සහ ස්තුතිය එයට හිමි වී තිබේ.රෝහණ වීරසිංහසභාපතිතුමාගේ යෝජනාව මා ඉතාමත් සතුටින් ගෞරවයෙන් සහ ඉතා කෘතඥපූර්වකව පිළිගන්නවා. මා දරන තනතුරේ හැටියට මම වුණත් බොහෝ වෙලාවට අසරණ වයෝවෘද්ධ කලාකරුවන්ගේ ඉල්ලීම් වලට කොහොමද මුහුණ දෙන්නේ යන ගැටලුව නිතරම මතු වෙනවා.කලාකරුවන් වෙනුවෙන් අරමුදලක් ගොඩ නැගෙනවා හරි ම අඩුයි. මමත් ආයතන කිහිපයක් සමඟ එකතු වෙලා එවැනි අරමුදලක් ගොඩනඟන්න කිහිපවතාවක් ම උත්සාහ කළා. නමුත් සාර්ථක වුණේ නැහැ. මේ වනවිට ජනාධිපති අරමුදලෙන් හැකි උපරිම අයුරින් කලා කරුවන්ට පිහිටවන්නට අතිගරු ජනාධිපතිතුමා කටයුතු කර තිබෙනවා. මේ වනවිට මහා භාරකාර දෙපාර්තමේන්තුවෙන් අරමුදලක් පිහිටුවා තිබෙනවා.මේ අදහස මගේ හිතෙත් වසර ගණනාවක සිට තිබුණ අදහසක්. එනිසා මගේ උපරිම දායකත්වය මේ අරමුදල ගොඩනැඟීම සඳහා මම ලබාදෙන්න කැමැතියි.ඒ වෙනුවෙන් මාගේ ශිල්පීය දායකත්වය අරමුදල තර කිරීම වෙනුවෙන් සංවිධානය කරන්නා වූ කාර්යයන් වෙනුවෙන් සහාය දීමටත් ශක්තියක් වීමටත් මම කැමැතියි.සුමිත්‍රා පීරිස්කලාකරුවන් මාසික වැටුපක් ලබන, විශ්‍රාමික වැටුපක් ලබන පිරිසක් නෙමෙයි. හැම කලාකරුවකු ම ජීවිතයේ යම් යම් කාලයේදී අසරණ වන අවස්ථා තිබෙනවා. එවැනි කලාකරුවන් වෙනුවෙන් ඉදිරිපත් වුණා වූ මෙම යෝජනාව ඔවුන්ට පිහිටක් වේවි.මේ අරමුදල පිහිටුවා එයින් සුදුස්සන්ට නිසි ප්‍රයෝජනයක් ගන්නට නම් ප්‍රමිතියකින් යුතුව වැඩපිළිවෙළ ක්‍රියාත්මක විය යුතුයි. එවිට සුදුස්සාට ඉන් නිසි ඵල ප්‍රයෝජන ගැනීමට හැකිවේවි. මම සුබ පතනවා මුළු හදින් ම.වික්ටර් රත්නායකමෙවැනි සුබ සාධන කටයුත්තකට මුල පිරීමට අදහස් කිරීම අගය කළ යුතුයි. ලංකාවේ වෙසෙන 90% ක් ම අඩු පාඩු ආර්ථික ඌනතා හෝ කිනම් හෝ අපහසුතාවයකින් පෙළන කලාකරුවන් වෙනුවෙන් ඉදිරිපත් වූ ඉතාමත් යහපත් එසේ ම කාලෝචිත යෝජනාවක් ලෙසයි මා දකින්නේ. මාධ්‍යවේදියකු ද මා දකින්නේ කලාකරුවකු ලෙසයි.ඒ නිසා ප්‍රවීණ මාධ්‍යවේදියකු ලෙස ලේක්හවුස් සභාපති තුමා මෙම යෝජනාව ඉදිරිපත් කර ඇත්තේ කලාකරුවන් විඳින දුක, අඩුපාඩුකම් ගැන ඔහු හොඳින් ම දන්නා නිසා යැයි මම විශ්වාස කරනවා. එවන් කලාකරුවන් වෙනුවෙන් පිදෙන ගෞරව සමාජ සත්කාරයක් ලෙස මෙය සැලකිය හැකියි.රවීන්ද්‍ර රන්දෙනියසභාපතිතුමා ඉදිරිපත් කර තිබෙන කාලෝචිත යෝජනාව වෙනුවෙන් මා ඔහුට පළමුව කෘතඥ විය යුතුයි. අප රටේ කලාකරුවන්ට කලාකාරියනට තමන්ගේ වෘත්තිය සුරක්ෂිත භාවය රැකදෙන ක්‍රමවේදයක් ඔවුන්ට නැහැ. යම් වෘත්තියක නියැළෙන්නන්ට ලැබෙන අර්ථ සාධක රක්ෂණ, නිවාඩු වැනි වෘත්තිමය දීමනා කිසිවක් නැතිවයි කලාකරුවා සේවය කරන්නේ. කලාකරුවා යනු මුළු රටක ජනතාවටම වින්දනයක් සපයන ජාතියක පෙර ගමන් කරුවායි. නමුත් ඔවුන්ට වෘත්තිමය සුරක්ෂිත භාවයක් නැහැ.පසු ගිය කාලයේ සිනෙස්ටා පදනම මඟින් නළු නිළියන් ගේ සහයෝගය සහ සහභාගිත්වයෙන් යුතුව ප්‍රසංගයක් පවත්වා ඒ මගින් කලා කරුවන් 300 දෙනෙකුට රක්ෂණ පහසුකම් ලබාදීමට හැකියාව ලැබුණා. කලාකරුවා තාරුණ්‍යයත් සමඟ බැඳී සිටින කෙනෙක්. ඒ නිසා වියපත් කලාකරුවෙකුට තරුණ කලාකරුවෙකුට ලැබෙන ආදායම ලැබෙන්නේ නැහැ. එවන් අයගේ ආර්ථිකය ශක්තිමත් කරන්න අපේ රටේ සිනමාවටත් ආර්ථිකයටත් එතරම් වත්කමක් නැහැ. ‘සරසවිය’ පුවත්පත සහ කලාවට විශාල සහයෝගයක් දක්වන ‘රසඳුන’ පුවත්පත් මූලික කරගෙන ගන්නා වූ උත්සාහය ඉතාමත් ගෞරවනීය හා ඵලදායි සේවයක් ලෙසයි මා සලකන්නේ.මාලනී ෆොන්සේකාඇත්තෙන් ම එය හොඳ අදහසක්. ප්‍රවීණ වැඩිහිටි කලා ශිල්පීන් වෙනුවෙන් මෙවැනි මහඟු කාර්යයක් ඉටු කිරීමට ‘සරසවිය’ හා ‘රසඳුන’ට අයිතියක් තිබෙනවා.එම යෝජනාව ඉදිරිපත් කරපු බන්දුල පද්මකුමාර සභාපතිතුමා කලා ලෝකයෙන් ම මාධ්‍යවේදියෙක් ලෙස කරළියට ආ කෙනෙක් ඒ ගැන මට හරිම සතුටුයි.ජ්‍යෙෂ්ඨ කලාකරුවන් වෙනුවෙන් යමක් කරන්නට පෞද්ගලිකව මටත් විශාල වුවමනාවක් තිබෙනවා. ඒ වෙනුවෙන් පෞද්ගලික විශ්‍රාම වැටුප් ක්‍රමයට ජ්‍යෙෂ්ඨ කලාකරුවන් එකතු කරන ලෙස යෝජනාවක් පාර්ලිමේන්තුවට ඉදිරිපත් කර තිබෙනවා.සනත් ගුණතිලකසභාපතිතුමා ඉදිරිපත් කරපු යෝජනාව ඉතාමත් වැදගත්. එම නිසා ඒ ගැන දෙවරක් සිතන්නේ නැතුව අපි සියලු දෙනාම සහයෝගය දක්වන්න ඕනේ. මීට කලිනුත් විවිධ ආයතන මගින් නොයෙක් වකවානුවලදී කලාකරුවන් වෙනුවෙන් මෙවැනි අරමුදල් පිහිටුවා තිබුණා. නමුත් යම් යම් හේතු සාධක මත දීර්ඝ කාලයක් ක්‍රියාත්මක වුණේ නැහැ. නමුත් මේ චේතනාව ඉතාමත් හොඳයි. පුවත්පත් ආයතනයක් නිසා මෙම කර්තව්‍ය පිළිබඳ නිරතුරු අවධානය යොමු කරමින් හොඳ සංවිධායක මණ්ඩලයක් සමඟින් සාර්ථකව ක්‍රියාත්මක වේවි යන විශ්වාසය මා තුළ තිබෙනවා.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av1111139</link>
    <topic>ටින් ටින් සහ ස්පිල්බර්ග්</topic>
    <author/>
    <content>ටින් ටින් සහ ස්පිල්බර්ග්ලෝක සිනමාවේ විශ්වකර්මයා ලෙස සැලකුම් ලබන ස්ටීවන් ස්පිල්බර්ග් ගේ හොඳම නිර්මාණය ලෙස මා අගයන්නේ හිට්ලර්ගේ යුදෙව් සංහාරය පසුබිම් කරගත් ‘ෂින්ඩ්ලර්ස් ලිස්ට්’ය. ‘ජුරාසික් පාරක්’ ද, ස්පිල්බර්ග් අතිදක්ෂ මැජික්කාරයකු බව සනාථ කළේය. ඔහුගේ දුර්වලම නිර්මාණය ‘ඉන්ඩියානා ජෝන්ස්’ ය.දිගු ඉතිහාසයක් නැතිකමේ හීනමානයෙන් පෙළෙන ඇමරිකානු ගොපලු චින්තනය ඒ චිත්‍රපට තුළින් පැහැදිලිව මතුවුණි. ලෝකයේ ඉහළම සැප සම්පත් විඳි කලා රසිකත්වයෙන් ද පොහොසත් ඉන්දියානු මහාරාජා කෙනෙකුගේ භෝජන සංග්‍රහයේදී පිඹුරන් සහ වෙනත් සතුන් අනුභවයට ගන්නා අයුරු දැක්වීමෙන් ස්පිල්බර්ග් පෙන්නුම් කළේ නොදැනුවත්කමට වඩා ඇමෙරිකන් උද්දච්චභාවයයි.ජනමාධ්‍ය තුළ, වරින් වර ප්‍රධාන මාතෘකාවක් බවට පත්වන ස්පිල්බර්ග් මෑතකදී යළිත් කතා බහට ලක්වන්නේ ඔහුගේ නවතම නිර්මාණය ‘ටින් ටින්ගේ වික්‍රම” තුළිනි.ස්පිල්බර්ග්ගේ ‘ඉන්ඩියානා ජෝන්ස්’ චිත්‍රපට මාලාව ද, ‘ටින් ටින්’ කාටුන් කතාවන්ට සමාන බව ප්‍රංශ විචාරකයෝ කියා සිටියහ. එහෙත් ස්පිල්බර්ග් ගේ පිළිතුර වූයේ එම චිත්‍රපට නිපදවන කාලයේ ඔහු ‘ටින් ටින්’ ගැන නොදැන සිටි බවකි. මෙය සැක උපදවන පිළිතුරක් සේ කෙනෙකුට පෙනී යා හැකිය.කෙසේ වෙතත් 1983 දී ඔහු ලන්ඩනයේ සිට ‘ඉන්ඩියානා ජෝන්ස් ඇන්ඩ් ද ටෙම්පල් ඔෆ් ඩූම්’ චිත්‍රපටය නිපදවමින් සිටි කාලයේ ‘ටින් ටින්’ නිර්මාතෘ හර්ජ්ට (ඔහුගේ සැබෑ නම, ජෝර්ජ්ස් රෙටී) දුරකථන ඇමතුමක් දුන්නේය. හර්ජ්, ස්පිල්බර්ග්ගේ ’ඹ්ධඵබ ඒපඥ’ චිත්‍රපටය නරඹා තිබූ අතර ඔහු එය අගය කළේය.”කවදා හරි මගේ ‘ටින් ටින්’ කතා සිනමාවට නඟනවා නම්, ඒකට සුදුස්සා ඔබයි.”හර්ජ්ගේ, ඒ කතාව ස්පිල්බර්ග්ට මහත් ආස්වාදයක් ලබාදුන්නේය. බෙල්ජියමේ, බ්‍රසල්ස් නගරයේ පදිංචිව සිටි හර්ජ් හමුවීමට ගිය ස්පිල්බර්ග් ඔහුගේ කතා චිත්‍රපටයට නැඟීම ගැන කතිකාවක යෙදුණේය. ඊට පෙර ටින් ටින් කතා සිනමාවට නැඟී තිබුණ ද ඒ කාටූන් රූ වශයෙනි.අභාග්‍යයකට මෙන් ඉහත හමුවෙන් සති කීපයකට පසු හර්ජ් මියගියේය. කථා අයිතිය ලබා තිබුණෙන් ස්පිල්බර්ග් හර්ජ්ගේ බිරිය සමඟ සාකච්ඡා කළේය. තිරනාටකය පිළිබඳ ගැටලු කීපයක් මතුවූයෙන් ද ස්පිල්බර්ග්ට තවත් චිත්‍රපට කීපයක වැඩ යෙදුණෙන් ද ටින් ටින් ටික ටික පස්සට ගියේය.යළි දශක තුනකට පසු ස්පිල්බර්ග් ‘ටින් ටින්’ පොත් පෙරළා බලන්නට විය.’ටින් ටින්’ යනු පැන්-යුරෝපියන් නොහොත් සමස්ත යුරෝපියානු වීරයෙකි. එහෙත් ඔහු බිහිවන්නේ බෙල්ජියන් ළමයෙකු ලෙසිනි. ටින් ටින් ලෝකයේ සිටින කුඩාම පත්තර වාර්තාකාරයාය. ඔහු පාසල් නොයයි. ඔහුට දෙමව්පියන් නැත. වයසක් නැත. පවුලක් නැත. පෙම් හබ නැත. නිතරම ගැවසෙන්නේ වැඩිහිටියන් අතෙර්ය. කිට්ටුම හිතවතා ‘ස්නෝවි’ නමැති සුරතල් බලු පැටවෙකි. ලොකු මිනිසුන්ටත් විසඳන්නට බැරි ප්‍රශ්න ටින් ටින් වික්‍රමාන්විත ලෙස ඉදිරිපත් වෙමින් නිරාකරණය කර දෙයි. ලොව පුරා සිටින ටින් ටින් රසිකයෝ ඔහුගේ විස්මිත චරිතය ප්‍රශ්න කිරීමකින් තොරවම බාර ගැනීම හර්ජ්ගේ හපන්කමකි.සිංහල ඇතුළු භාෂා 60කට පරිවර්තනය කෙරුණු ‘ටින් ටින්’ ගුවන්විදුලි නාට්‍යයට, රූපවාහිනියට හා වේදිකාවට ද නැතුවම බැරි විය. ‘ටින් ටින්’ වෙනුවෙන් මුද්දර ද, යූරෝ 10 කාසියක් ද නිකුත් කෙරුණි.පැරිසියේ පොම්පිඩෝවේ, නව කලාගාරයට ඇතුළු කරගත් ප්‍රථම කාටුන් චරිතය ද ටින් ටින්ය. බ්‍රසල්ස් නුවර මැද ටින් ටින් හා ඔහුගේ සුරතලා ස්නෝවිගේ ප්‍රතිමාවක් ද ඉදිකර ඇත. තම ළමා වීරයා ලෝක සිනමාවට එක්කිරීම සම්බන්ධයෙන් මහත් සතුටට පත් බෙල්ජියම, ස්පිල්බර්ග් වෙතර්‍ණඤඥපඥ ධට ඛ්පධඹද නමැති ජාතික සම්මානය පිරිනැමුවේය.විචාරක - ප්‍රේක්ෂක දෙපිරිසම, ‘ටින් ටින්’ චිත්‍රපටය එන මඟ දෙස බලා සිටියදී ස්පිල්බර්ග්, ටින් ටින් ලෙස රඟපාන ජැමී බෙල් ද(බ්චථඪඥ ඕඥතත) සමඟින්, විශේෂයෙන් තැනූ ප්‍රචාරක දුම්රියක නැඟී පැරිසියේ සිට බ්‍රසල්ස් බලා ගියේ එහි පැවැත්වෙන මංගල දර්ශනයට සහභාගි වීමටය’ටින් ටින්’ චිත්‍රපටය, ටින් ටින් රසිකයන්ගේ සිත් ගැනීමට අපොහොසත් වුවහොත්, එය ස්පිල්බර්ග් ගේ කීර්ති නාමයට කැළලක් වනු ඇත.එහෙයින්, ස්පීල්බර්ග් ගේ හොඳට – නරකට දෙකටම ‘ටින් ටින්’ බලපානු ඇතැයි විචාරකයෝ ද කියා සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111310</link>
    <topic>‘රෑ සිහිනෙන්’ ගීතය මා ගයන්නේ නාමල් ගේ ලිඛිත අවසර ඇතිවයි</topic>
    <author>වසන්න ජයසිංහ ආරච්චිගේ</author>
    <content>‘රෑ සිහිනෙන්’ ගීතය මා ගයන්නේ නාමල් ගේ ලිඛිත අවසර ඇතිවයිශිහාන් මිහිරංගරෑ සිහිනෙන් ඔබ ළඟ මා සැනසෙනවා මා සැබැවින් ඔබ ගැන සිත ලතවෙනවාමේ බැඳුණු සෙනෙහෙ කෙදින ද මා පවසන්නේ ආදරිය කියා කෙලෙස ද මා අමතන්නේ අපේ ලොවේ කෙදින ද අප හමුවන්නේඈ සනසවමින් ගී වැල් ගයමි මෙමා ඒ මිහිරි ලොවේ සැනසුම මා ලැබගන්නම් කුමරියනේ කිමද මා ගැන නොසිතන්නේ...මේ දිනවල නිතර ඇසෙන මේ ජනප්‍රිය ගීතයේ හිමිකරුවා වූයේ කාලයකට ඉහත රසිකයින් අතර ජනප්‍රියතම ගායකයකු වූ නාමල් උඩුගමයි. ඔහුගේ ම පද රචනයක්, සංගීතයක් මෙන් ම ඔහුගේ ම හඬ මුසුවෙන් රසිකයින් අතරට ආ මේ ගීතය අද ගුවන් විදුලි නාළිකා ඔස්සේ ඇහෙන්නේ මෑත භාගයේ ජනප්‍රියත්වයට පත්ව සුපිරි තරු මාවතේ ආ ශිහාන් මිහිරංගගේ හඬිනුයි. නාමල් මේ ගීතය ෂෙහාන්ට මුදලට විකුණුව ද නැතිනම් ශිහාන් නාමල්ගේ ගීතය කිසිදු අවසරයකින් තොරව ගායනා කරනවද?මෙහි සැබෑම හිමිකරුවා නාමල් උඩුගම ද නැතිනම් ශිහාන් මිහිරංග ද. අද බොහෝ ගීත රසිකයින් අසන එවැනි ප්‍රශ්න ගණනාවකට සැබෑ පිළිතුරු සොයන්නට අපි උත්සාහ කරන්නෙමු. අද ෂෙහාන් ගේ හඩින් නිතර ඇසෙන මේ ගීතයේ සැබෑ හිමිකරුවා කවුද කියා අපි මෙවර ශිහාන් මිහිරංගගේ පිළිතුර වෙත අවධානය යොමු කළා.ඇත්තටම මේ ගීතයේ දැන් සැබෑ හිමිකරුවා කවුද? ඔබ ද නාමල් ද?මේ ගීතය සම්බන්ධයෙන් ඇතිවෙලා තියෙන ආන්දෝලනය පිළිබඳ කතාබහ කරන එක හොඳයි. මම හිතන්නේ මේ ප්‍රශ්නය ඇතිවෙලා තියෙන්නේ මා ගැයූ ගීතය නිතර මාධ්‍ය ඔස්සේ ප්‍රචාරය වෙන්න පටන් ගත්තට පසුවයි. පසුව ඒ ගැන ලොකු කතාබහක් ඇති වුණා. නමුත් මම බලන් හිටියේ මේකට නාමල් උඩුගම අයියා පිළිතුරක් ලබාදෙයි කියලා. නමුත් ඔහු අතින් එය සිදුවුණේ නැහැ. ඇත්තටම මෙහි සත්‍ය මා හෙළි කළ යුතුයි කියලා ඊට පස්සේ මම හිතුවා.ඇයි නාමල් පිළිතුරක් නොදුන්නේ.මම විශ්වාස කරනවා මම ඉස්සර වුණාට පස්සේ ඔහු පිළිතුරක් ලබාදේවි කියලා. මොකද මෙතන කිසිදු වංචාවක් හෝ ආන්දෝලනයක් සිදුවෙලා නැහැ. සියල්ල බොහෝම පැහැදිලිව සිදුවෙලා තියෙන්නේ. ඔය ගීතය නාමල් අයියා ගයන කාලේ ජනප්‍රිය වුණ ගීතයක්. නමුත් මේ මෑතකදී නාමල් අයියා මට ආරාධනාවක් කළා මේ ගීතය ශිහාන් මල්ලි කියන්න කියලා. ඔහු පෞද්ගලික දුරකතන සමාගමක් සමඟ ගිවිසුමකට එළඹෙලා මට ඊට ආරාධනා කළේ.එතැනදී සිදුවුණේ සෙන්ටිග්‍රේඩ්ස් සංගීතයට මම මගේ හඬ මුසු කළ එක පමණයි. ඊට මට ලැබිය යුතු මුදල පවා මම ලබා ගත්තා. ඒ සඳහා ගිවිසුම් ගත කළ ලිපිගොනු පවා මා ළඟ තියෙනවා.මෙතැනදී සිදුවුණේ නාමල් අයියාගේ සින්දුවට මම මගේ හඬ විකුණපු එක විතරයි.නමුත් දැන් මේ ගීතය දිගින් දිගට කියන්න ඔබට අවසරයක් තියෙනවද?පැහැදිලිවම මට අයිතියක් දීලා තියෙනවා ලිඛිතව, මට එය ගායනා කරන්න පුළුවන් කියලා. මට මේ ගීතය ගයලා හම්බ කරන්න අවශ්‍ය නැහැ. හේතුව මම මගේ ජනප්‍රිය ගීත තියෙනවා ප්‍රසංගවල ගායනා කරන්න. නාමල් උඩුගම කියන්නේ මා ඉතාම ප්‍රිය කරන ප්‍රවීණ ගායකයෙක්. ඒ ගෞරවය මා ළඟ තියෙනවා. ඒ නිසා ඔහුගේ ආරාධනයෙන් මා එම ගීතය ගායනා කළේ. එක්තරා අවධියක ඔහු ජනප්‍රියම තලයේ හිටියේ. පසුව මා ජනප්‍රියම තලයට ආව නිසා ඔහු විසින්මයි අපි මෙහෙම දෙයක් කරමු කියන යෝජනාව මට රැගෙන ආවේ.අද මට බොහෝ දෙනෙක් විවිධ දේ කියනවා. මම ඒ ගීතවලින් හම්බ කරනවා කියනවා. අනුන්ගේ ගීත ගයනවා කියනවා. මේ සියලු දේට නාමල් අයියා පිළිතුරක් දෙන්න ඕන. ඒකයි මම ඇත්ත තත්ත්වය පැහැදිලි කළේ.නමුත් අද මේ ගීතය මාධ්‍යවලින් ප්‍රචාරය කරන්න අවසරයක් ඔබට ලැබුණද?මෙහෙමයි. මෙය එක්තරා පෞද්ගලික ආයතනයක් එක්ක නාමල් අයියා ඇති කර ගත් ගිවිසුමක්. ඒ නිසා රිංගින් ටෝන්වලට මෙය ලබාදෙන්න පුළුවන්. ඒ වගේ ම මේ ගීතය ප්‍රචාරය වෙන්න වෙන්න මුදල් ගලාගෙන යන්නේ නාමල් අයියටයි එම ආයතනයටයි. මට කිසිදු මුදලක් නැවත ලැබෙන්නේ නැහැ. ඒ නිසා මම කියන්න ඕන මේක නාමල් අයියගේ ම ප්‍රොජෙක්ට් එකක් මිස මගේ දෙයක් නෙවෙයි. නැවත නැවතත් කියන්න ඕන මම කළේ මගේ හඬ විකුණපු එක විතරයි. අද මේ ගීතය මෙතරම් ජනප්‍රිය ශිහාන් මිහිරංගගේ රසිකයින් එය ආදරයෙන් වැළඳ ගත් නිසයි.ඒ නිසා එය අන්තර්ජාලයෙන් ඩවුන්ලෝඩ් කරගන්න අයගෙන් පවා මුදලක් ඔය ආයතනයටත් නාමල් අයියටත් යන බව මට කියන්න ඕන.මේ ගීතය පමණක් නෙවෙයි තවත් ගීත කිහිපයක් ම කියන්න ඔහු මට ආරාධනා කරලා තියෙනවා. නමුත් දැන් මේ සිදුවුණ දේ හැමෝම පැහැදිලිව දැනගත යුතුයි. ඒ නිසා මම දෙපාරක් හිතයි. එක දෙයක් කිවයුතුයි මම ඔය ගීතයට මගේ හඬ අලෙවි කළා. ඒ වෙනුවෙන් ලැබිය යුතු මුදල මට ලැබුණා. එපමණයි. මෙය ඉදිරියටත් කියන්න මම අවසර තිබුණත් ඒ ගැන මම සිතා බලාවි.වසන්න ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111311</link>
    <topic>‘රසඳුන’ 15 වැනි සංවත්සරය දා...</topic>
    <author>රසඳුන නියෝජ්‍ය කර්තෘ</author>
    <content>‘රසඳුන’ 15 වැනි සංවත්සරය දා...ගෙවුණු 3 වැනි බ්‍රහස්පතින්දා දවස ‘රසඳුන’ කර්තෘ මණ්ඩලයේ අපට හරිම සුවිශේෂයි. ඒ ‘රසඳුන’ට වසර 15 ක් පිරීම නිසයි. සාමාන්‍යයෙන් උපන් දිනයට නැතිනම් සංවත්සරයකට පුවත්පත විශේෂාංගවලින් පිරිපුන්ව වර්ණ පින්තූරවලින් හැඩකර එළි දැක්වීම සිදුවූවත් ‘රසඳුනේ’ අපි ඊට එහා ගිය ඵලදායී දෙයක් කිරීමේ ආත්ම තෘප්තිය විඳගත්තා.මීට පෙර ‘රසඳුන’ උපන් දින කිහිපයකදී එවකට කර්තෘ ධූරය දැරූ රෝහණ වෙත්තසිංහ මහතාගේ මූලිකත්වයෙන් කලාකරුවන් කිහිප දෙනකුට මූල්‍යමය ආධාර පිරිනැමුණා. ඒ මතකය ඒ හුරුව ඔස්සේ යමින් වත්මන් ‘රසඳුන’ කර්තෘ සුනිල් මිහිඳුකුල මහතා 15 වැනි උපන් දිනයේ මේ සද්කාර්යය කිරීමට පෙරමුණ ගත්තා.හරූන් ලන්ත්‍රා කියන්නෙ අපේ රටේ බිහිවුණු අති විශිෂ්ට ගායකයෙක්. ඔහුගේ හඬට ඒ හඬෙහි ඇති ළයාන්විත බවට ආදරණීය බවට වශී නොවුණු කෙනෙක් එදා යුගයේ නොසිටි බවට විවාදයක් නැහැ. එසේම ඒ හඬෙහි ඇති සුවිශේෂී බව වඩාත් දැනෙන්නෙ තවමත් ඒ හඬට විකල්ප හඬක් හෝ අනුකරණයක් බිහි වී නොතිබීමයි.එදා චිත්‍රපට ගණනාවක් සිය හඬින් පණ ගැන්වූ ඒ සොඳුරු ගායකයා වර්තමානයේ පැහැදිලිව කතා කරගැනීමට පවා නොහැකිව අසරණව දිවි ගෙවනවා. ඔහුගේ සැඳෑ සමය නිදහසේ සැනසිල්ලේ ගත කරන්න මූල්‍යමය ශක්තිය දෙන්නට ‘රසඳුන’ මුල් වුණේ මේ නිසා.මේ සඳහා ලේක්හවුස් ආයතනයේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ පූර්ණ ආශීර්වාදය මෙන්ම ගුරුහරුකම් ලැබුණා. මුදල් පරිත්‍යාග කරන්නට නිර්ලෝභීව ඉදිරිපත් වුණේ ‘ගාමනී’ චිත්‍රපටයේ නිෂ්පාදක උපාලි රාජපක්ෂ මහතා, නිල්වලා ආයතනයේ අධිපති ආචාර්ය, දේශමාන්‍ය උපුල් ජයසිංහ, නව පරපුරේ ගායන ශිල්පී ජානක මධුශංක සහ සිළුමිණ නිර්මාණ හා පිටු සැලසුම් කර්තෘ බන්දුල ජිනේන්ද්‍රසිංහ.‘රසඳුන’ 15 වැනි උපන් දිනය දා විශේෂයෙන් සැකසූ කේක් එක කැපුවේ ටානියා. මේ කේක් එක ප්‍රවීණ සූපවේදී ඩොන් ෂර්මන් මහතාගේ අනුග්‍රහයෙන් ලැබුණක්.උත්සවයේ ප්‍රධාන අමුත්තා වූයේ ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලේ මැතිතුමා. ප්‍රධාන පුවත්පත් සමඟ පිරිනැමෙන අතිරේක පුවත්පත් සහ ‘රසඳුන’ මැයෙන් ඉතාමත් හරවත් සමබර ප්‍රණීත කතාව කළේ ප්‍රධාන දේශකයා ලෙසින් සහභාගි වූ ආචාර්ය ප්‍රණීත් අභයසුන්දරයන්.සිළුමිණ ප්‍රධාන කර්තෘ කරුණාදාස සූරියආරච්චි මහතාගේ කතාවේදී හරූන් ලන්ත්‍රාට ගීතයක පද කිහිපයක් ගායනා කරන්නට ආරාධනා කළත් ඔහුගේ අපහසුතාව දුටු කාගෙත් නෙත්වලට පුංචි කඳුළු බිඳුවක් ඉනුවා.‘රසඳුන’ යනු ස්වාධීන පුවත්පතක් නොවේ. එය සිළුමිණ සමඟ පිරිනැමෙන අතිරේකයක්.එහෙත් ‘රසඳුන’ කරන මේ උදාර කටයුත්ත ජාතික මෙහෙවරක් සේ සලකමින් ඉදිරියේදී මෙවැනි අසරණ කලාකරුවන් වෙනුවෙන් ‘රසඳුන’ සහ ‘සරසවිය’ පුවත්පත් මුල් කරගනිමින් ලේක්හවුස් ආයතනය මඟින් අරමුදලක් පිහිටුවීමට ක්‍රියා කරන බවට සභාපතිතුමා ගත් තීරණය ‘රසඳුන’ 15 වැනි උපන් දිනය අමරණීය දිනයක් බවට පත්කිරීමට හේතු වුණා කීවොත් නිවැරැදියි.හරූන් ලන්ත්‍රා ගායකයා පැමිණ සිටියේ ඔහුගේ සෙවණැල්ල සේ ළඟින් සිටින ඔහුගේ බිරිය අතාරි ලන්ත්‍රා මහත්මිය සමඟිනි.රුපියල් එක්ලක්ෂ පනස් දහසකට අධික මුදලක් ඔහුට පිරිනැමුණු අතර මෙය ඔහුට තම ජීවිතයේ සැඳෑ සමය කරදරයකින් තොරව ගෙවන්නට අත්වැලක් වේවි යන්න කාගේත් පැතුම වුණා.රසඳුන නියෝජ්‍ය කර්තෘඉඳුනිල් වීරරත්නඡායාරූප - විමල් කරුණාතිලක,ටෙනිසන් එදිරිසිංහපොල්තෙල් පහන් දැල්වූ මොහොතඋපාලි රාජපක්ෂ, ජානක මධුශංඛ, ආචාර්ය දේශමාන්‍ය උපුල් ජයසිංහ සහ බන්දුල ජිනේන්ද්‍රසිංහ මහත්වරුන්ගේ අනුග්‍රහයෙන් පිරිනැමුණු මූල්‍යමය පරිත්‍යාග ලේක්හවුස් සභාපතිතුමා අතින් තිළිණ කළ මොහොතපැමිණ සිටි ආරාධිතයින් පිරිසලේක්හවුස් සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා කතා කළ මොහොත. ලේක්හවුස් මෙහෙයුම් අධ්‍යක්ෂ උපුල් දිසානායක, ආචාර්ය ප්‍රණීත් අභයසුන්දර, සිළුමිණ කර්තෘ කරුණාදාස සූරියආරච්චි, ලක්ෂ්මන් හුළුගල්ලේ, උපාලි රාජපක්ෂ සමඟ කර්තෘ මණ්ඩල අධ්‍යක්ෂ සීලරත්න සෙනරත් මහත්වරුන් මුලසුනේ අසුන්ගෙන ‘රසඳුන’ කර්තෘ සුනිල් මිහිඳුකුල හරුන් ලන්ත්‍රා යුවළ සමඟජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලේ මහතා කතාකරමින්වසන්ත ජයසිංහ උත්සව සභාව මෙහෙයවමින්සිළුමිණ ප්‍රධාන කර්තෘ ජ්‍යෙෂ්ඨ මාධ්‍යවේදී කරුණාදාස සූරියආරච්චි මහතා පැමිණි සිටි පිරිස පිළිගත් අයුරුආචාර්ය ප්‍රණීත් අභයසුන්දර මහතාප්‍රධාන දේශනය පැවැත්වූ මොහොතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111312</link>
    <topic>‘රසඳුන’ කළ දේ අනිත් අයටත් ආදර්ශයක්</topic>
    <author>තුෂාරි</author>
    <content>‘රසඳුන’ කළ දේ අනිත් අයටත් ආදර්ශයක්හරූන් ලන්ත්‍රාට ලක්ෂයක මුදලක් පිරි නැමූඋපාලි රාජපක්ෂ කියයිඅපි පුංචි කාලෙ ඉඳලම අපිව පිනවපු, අපි වෙනුවෙන් ගී ගයපු ගායක ගායිකාවො මේ අය. හරූන් ලන්ත්‍රා ඒ අතරින් සුවිශේෂියි. ඔහු ගයපු ඒ ගීත අදටත් අපි පරම්පරා ගණනාවක් රසවිඳිනවා. අමරණීය ගීත රැසක් ඔහු ගායනා කර තිබෙනවා. අද ඔහු අන්ත අසරණ තත්ත්වයට පත්වෙලා තියෙනවා. මේ වගේ අසරණ වුණු කලාකරුවන් තවත් ඉන්නවා. ඉදිරියටත් මේ දේ වෙන්න පුළුවන්.නමුත් මේ අවස්ථාවේ මේ විදිහට උපකාරයක් කරන්නට අපි මැදිහත් වීම ගැන මම හුඟාක් සතුටට පත්වෙනවා. මොකද අපි මේ දේ කරන්නෙ නැතිව අපි අනෙක් අයට ආදර්ශයක් දෙන්නේ නැතුව අනෙක් අය කොහොමද මෙවැනි දෙයක් කරන්නේ. මම හිතන්නේ අපි අනෙක් අයට ආදර්ශයක් දෙන්න ඕනෙ. එහි පටන් ගැන්ම වෙන්න ඇති මේ උලෙළ. අනිත් කරුණ තමයි. මේ ගායන ශිල්පියාගේ ගීත අරගෙන ‘සීඩී’ ගහල හම්බ කරපු අය මම නම් හිතන්නෙ නැහැ. මෙතුමාට කිසිම පරිත්‍යාගයක් කරල තිබෙනවා කියලා.ඒ නිසා අපි මේ හරහා ඒ අයටත් දැනුම් දීමක් කරනවා ඒ වගේ අපරාධ කරන්න එපා. ඔබ ඉපැයුවා හා සමානව ඒ අයටත් හොඳින් උදව් උපකාර කරන්න කියලා. මම විශ්වාස කරන දෙයක් තමයි, යම් මනුෂ්‍යයෙක් කලාවට ළැදියි කියන්නේ ඒ මනුෂ්‍යයාගේ හදවත හොඳයි කියන දෙය බව. හදවත හොඳ වුණාම තව කෙනෙකුගේ දුක දැනෙන්න ඕන. අද සල්ලි තියෙන අය අනුන්ට උදව් උපකාර කරනවා අඩුයි. උදව් උපකාර කළත් ඒ අය ඒ තුළින් බලාපොරොත්තු වෙන්නේ ප්‍රසිද්ධිය.මම හරූන් ලන්ත්‍රා මහත්මයා ගේ රසිකයෙක්. ඒ වගේ ම හැම කලාකරුවෙකුගේ ම රසිකයෙක්. ‘සුළං කුරුල්ලෝ’, ‘මගෙ නාමලී...’ වගේ අතිශය සුන්දරත්වයක් තිබුණු ගීත ගැයූ මේ ගායකයා ඇයි මෙවැනි ඉරණමකට ගොදුරු වුණේ? ඇයි මෙවැනි තත්ත්වයකට පත් වුණේ කියන එක තමයි මට තිබෙන ලොකුම ගැටලුව. මේ ප්‍රශ්නය ඇත්තටම අපි විසඳන්න ඕන කියන එකයි මගේ අරමුණ. මම කලා ලෝකය තුළ ඉදිරියේ දී විශාල වෙනසක් කරන්න බලාපොරොත්තු වෙනවා. එහි ආරම්භය තමයි මේ ආකාරයට හරූන් ලන්ත්‍රා මහත්මයගෙන් පටන් ගත්තේ.අසරණ කලාකරුවන්ගේ සුබසාධනය අරභයා මම දැන්මම මුදලක් පරිත්‍යාග කෙරුවා, ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහත්මයාට. ‘සරසවිය’ සහ ‘රසඳුන’ පුවත්පත් මුල්කොට ගෙන කලාකරුවන් වෙනුවෙන් පටන් ගන්නට යන අරමුදල වෙනුවෙන්.ඇත්තටම ‘රසඳුන’ වගේ කලාව ගැන හිතන කලාකරුවන්ට භක්තිමත් පුවත්පතක් පටන් ගත්ත මේ කාර්යය තමයි ලොකුම දේ. මෙයට දායක වෙන්න ලැබීම අපි ලබපු භාග්‍යයක් ලෙසයි මම දකින්නේ. නැත්නම් මෙවැනි දෙයක් පටන් ගන්න කවුරු ද ඉදිරිපත් වෙන්නේ. ‘රසඳුන’ කරපු දේ මම හිතන්නේ අනිත් අයත් ආදර්ශයට අරගන්න ඕනෙ.තුෂාරිඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111313</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමජේ මල්ලි සිළුමිණ ‘රසඳුන’ ටැබ්ලොයිඩ් එක මේන් සිළුමිණට එකතු වෙච්ච මුල් කාලෙ ඉඳලම තමයි කියවන්නෙ. ‘රසඳුන’ පටන් ගත්ත ධර්මසිරි ගමගේ චීෆ්ගෙ කාලෙ ඉඳලා. පස්සෙ කාලෙක රෝහණ වෙත්තසිංහ ළමයගෙ අතට ගියපු ‘රසඳුන’ත්, විජේ මල්ලි කියෙව්වෙ ආසාවෙන්. හුඟක් දවසට ඉරිදා මේන් ‘සිළුමිණ’ට ඉස්සරවෙලා ‘රසඳුන’ කියවලා ඉවර වෙන්න ඕන ජාතියෙ පොඩි උණකුත් විජේ මල්ලිට තිබුණෙ නැත්තෙම නෑ.ඉරිද, වීක්ලීස් එක්ක ‘රසඳුන’ ජාතියෙ ටැබ්ලොයිඩ් කපල පුරවල. ඒ හැම එකකම එක එක ජාතියෙ ගොසිප්, නිව්ස්, හිනායන කතා හෝ ගාලා. ඒව කියෙව්වම වෙලාවකට ලොකු සන්ඩේ වීක්ලි එකක් කියවල හැදෙන ඔළුව කැක්කුම වගේ ලෙඩක් නම් හැදෙන්නෙ නැති එක විජේ මල්ලි ෂුවර් එකටම දන්නවා.විජේ මල්ලිට ‘රසඳුන’ ගැන මේ හදිස්සියෙම මතක් වුණේ, ඊයෙ පෙරේදා රසඳුනට ෆිෆ්ටීන් ඉයර්ස් අප් වුණා කියල ළාවට පොඩි බර්ත් ඩේ පාටි එකක් ගත්ත නිව්ස් එක නිසා.බර්ත්ඩේ කේක් කන්න කියල ‘රසඳුන’ චීෆ් සුනිල්, විජේ මල්ලිට එන්න කිව්වෙ තුන්වැනිදා උදේ. පාටි එක ළාවට ගන්නව කිව්වට ගියාට පස්සෙයි විජේ මල්ලිට තේරුණෙ වැඩේ රියල් ස්ටෑන්ඩඩ් එකට ඕර්ගනයිස් කරල තිබුණා කියල. කී නෝට් ස්පීච් එකත් ජපුර ඩොක්ටර් ප්‍රණිත් අභයසුන්දරගෙන්. එතකොට ලේක්හවුස් චීෆ් බන්දුල පද්මකුමාර. මීඩියා ස්පෝක්ස්මන් ලක්ෂ්මන් හුළුගල්ලෙ – ‘සිළුමිණ’ ලොක්කා කසුරි - විජේ මල්ලි ඩොක්ටර් ප්‍රණීත්ගෙ කතාව අහගෙන හිටියෙ නොදන්න දේවල් හුඟාක් ඒකෙ තිබුණු නිසා. බන්දුල ලොක්කා ප්‍රණීත්ට කැම්පස් යන කාලෙ උදව් කළා කියන එක කවුද දන්නෙ ප්‍රණීත්ම නොකියන්න.‘රසඳුන’යි ඒ ජාතියෙ අනිත් ටැබ්ලොයිඩ් ගැනයි කතාවුණාට හැමෝම ‘රසඳුන’ ගැන කිව්ව මිසක් අනික් ටැබ්ලොයිඩ් ක්‍රිටිසයිස් කරන්න ට්‍රයි කළේ නෑ. ඒ ගැන නම් විජේ මල්ලිට මාර ත්‍රිල්. අපි අපේ දේ ගැන කතාකරන කොට මොකටද අහල පහළ ගෙවල්වලට ගල් ගහන්නෙ කියලයි විජේ මල්ලි කල්පනා කරන්නෙ. ලේක්හවුස් චීෆ් එයාගෙ පුංචි ස්පීච් එකේදි කිව්වෙ කොහොමද ලක්බිමත් එක්ක ‘රිද්ම’ පටන් අරන් වීක්ලි සිංහල පේපර්ස්වලට මේ ජාතියෙ ටැබ්ලොයිඩ් එකක් පළවැනි වතාවට ඉන්ට්‍රොඩියුස් කළේ කියලා.මොනතරම් ඉන්ටලෙක්චුවල් කෙනෙක් වුණත් ‘රසඳුන’ වගේ ටැබ්ලොයිඩ් එකක තියෙන විහිළු තහළුවක් කියවන්න, නළුවකුගෙ නිළියකුගෙ නැත්නම් සින්දු කියන ලේඩීස් කෙනෙකුගේ ලව් බ්‍රේක් එකක් ගැන, ඩිවෝස් කේස් එකක් ගැන ලියල තියෙන ගොසිප් එකක් කියවන්න ආස වගේම, ඒව අතරේ තියෙන සෙමි ක්ලැසික්, සෙමි සීරියස් ඉන්ටවීව් එකක් නැත්නම් ආර්ටිකල් එකක් කියවන්නත් කැමැතියි. රසඳුනත්, මේ ටේස්ට් එක හරියට අල්ලගෙන ඕන කරන අවශ්‍යම දේවල් ඒ ගොල්ලන්ගෙ මෙනියු (Menu) එකට දාගෙන තියෙනව කියල විජේ මල්ලි හිතන්නෙ.විජේ මල්ලි ‘රසඳුනේ’ දකින ලොකුම ලොකු වෙනස තමයි, ඒගොල්ලො මේක ‘සරසවිය’ ටැබ්ලොයිඩ් එකත් එක්ක මික්ස් කරගෙන නැති එකයි. ‘සරසවිය’ සිනමා ඇන්ඩ් ආර්ට් ෆීල්ඩ් එකට අයිති නිසා ඒකෙ ලිට්රේචර් ගැන, එහෙමත් නැත්නම් කලා විචාරය, සාහිත්ය කට්ටිය ගැන නිව්ස් අඩුයි. ඉන්ටර්වීව්ස් අඩුයි. ඒත් ‘රසඳුන’ ඒ ෆීල්ඩ්ස් ටික නියමෙට කවර් කරනවා.‘රසඳුන’ අතට ගත්තත් කියවන්නෙ නැතුව අයින් කරන්නෙ මොකක්ද කියලා ඒකයි කියවන කෙනෙකුට තියෙන පළවැනි ප්‍රශ්නෙ. කියවන කට්ටියගෙ ටේස්ට් එක හරියට අල්ල ගත්තෙ නැත්නම්, මේ ජාතියෙ ටැබ්ලොයිඩ් එකක් ෆිෆ්ටීන් ඉයර්ස් රන් කරනව බොරු. අනික තමයි ‘රසඳුනේ’ තියෙන කොලම්ස් සෙට් එක. අනිත් කිසිම ටැබ්ලොයිඩ් එකක ඒ ජාතියෙ කොලම් සෙට් එකක් නම් විජේ මල්ලි දැකල නෑ.හුළුගල්ලේ ලොක්කගෙයි, සූරියආරච්චි ලොක්කගෙයි කතාබහ, රසඳුනට හැපි බර්ත් ඩේ කියපු ජාතියෙ ඒවා. විජේ මල්ලිත් ඕන්න රසඳුනට විෂ් කළා මෙනි හැපි රිටර්න්ස් ඔෆ් ද ඩේ කියලා Many Happy Returns of the Day රසඳුන...මේ බර්ත් ඩේ පාටි එකේ අමතක නොවෙනම සීන් එක තමයි, මේන් ෆීචර් එක තමයි, අපේ හරුන් ලන්ත්‍රා කියන, අපි පුංචි කාලෙ ඉඳල සින්දුවෙන් අපිව නළෝපු ගායකයට කරපු උපහාරෙ. ‘සුළං කුරුල්ලෝ’, ‘හංසරාණි’, එහෙමත් නැත්නම් ‘මගෙ නාමලී’ වුණත් මදිද ‘හරුන් කුමාර් ලන්ත්‍රා ගැන අපේ මෙමරිය අවදි කරන්න. ‘රසඳුන ‘ හරූන් ලන්ත්‍රා වෙනුවෙන් එදා කරපු උපහාරෙ ග්‍රේට්.ඒකට කන්ට්‍රිබියුට් කරපු ‘ගාමනි’ ෆිල්ම් එකේ ප්‍රොඩියුසර් ලොක්කා උපාලි රාජපක්ෂ, නිල්වලා අධිපති ආචාර්ය, දේශමාන්‍ය උපුල් ජයසිංහ අලුත් ජෙනරේෂන් එකේ සිංගර් කෙනෙක්, ජානක මධුශංඛ වගේම, සිළුමිණ නිර්මාණ හා පිටු සැලසුම් කර්තෘ බන්දුල ජිනේන්ද්‍රසිංහ කියන ටීම් එකට මෙන්න විජේ මල්ලිගෙ සැලියුට් එක. ජානක වගේ යන්ග් ජෙනරේෂ්න් එකේ සින්ගර් කෙනෙක් අසරණ වෙලා ඉන්න තමුන්ගෙ සීනියර් කෙනෙකුට උදව් කරන්න ආපු එක ග්‍රේට්. ‘රසඳුන’ බර්ත් ඩේ පාටි එක හොඳයි. හරුන් ලන්ත්‍රාට ෆෙලිසිටේට් කරපු එක හොඳායි කියල සුනිල් මිහිඳුකුල ළමයට කියන ගමන් විජේ මල්ලි අදට ගුඩ් බායි කියනව එහෙනම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111314</link>
    <topic>ක්ලැරන්ස් ගේ සහ ග්‍රේෂන් ගේ සින්දුත්  අපි සුපිරි තරු ලවා ගායනා කෙරෙව්වා</topic>
    <author>ටානියා මෝසස්</author>
    <content>ක්ලැරන්ස් ගේ සහ ග්‍රේෂන් ගේ සින්දුත්  අපි සුපිරි තරු ලවා ගායනා කෙරෙව්වාජෝතිගේ ගී සුරේන්ද්‍රගේ හඬින් ගැයීමට මූලික වූ සුරංග ද අල්විස් කියයිප්‍රවීණ සංගීතඥ සරත් ද අල්විස් සහ මෑතකදී දේශමාන්‍ය ලංකා පුත්‍ර සම්මානයකින් ද පිදුම් ලැබු ඔහුගේ පුත් සුරංග ද අල්විස් ගේ එකතුවෙන් එළි දැක්වීමට නියමිත සංගත ගී තැටි හතරක් සහ ප්‍රසංගයක් පිළිබඳ දැනුම්වත් කිරීමේ මාධ්‍ය හමුවක් පසුගියදා ගාලු මුවදොර හෝටලයේදී පැවැත්විණි. ඒ පිළිබඳ වැඩි දුර තොරතුරු දැන ගැනීම සඳහා අප සුරංග ද අල්විස් එකතු කර ගත්තා.ඔබ අලුත් වැඩකට අතගැසුවා නේද?ඔව්. සුපිරි තරු ලෙස ජනතාවගේ ආදරය දිනාගත් ගායක ගායිකාවන් කිහිප දෙනෙක් එකතු කර ගනිමින් ඔවුන්ගේ ගී ඇතුළත් සංයුක්ත තැටි 4 ක් හෙට (14) එළිදැක්වීමට කටයුතු දැනටමත් සූදානම්. ඊට අදාළ ප්‍රසංගයක් ද එදිනම බිෂොප් විද්‍යාලයේදී පැවැත්වෙනවා.මොකද්ද විශේෂත්වය සහ අරමුණ?ගීත ගායනයට හැකියාව ඇති නමුත් මෙතෙක් තමන්ගේම කියා සංයුක්ත තැටියක් එළිදැක්වීමට නොහැකි වූ ගායක ගායිකාවන්ගේ ගීත එකතුවක් සහ එක් යුගයකදී ලාංකේය සංගීතයේ නව පෙරැළියක් ඇති කළ ක්ලැරන්ස් විජේවර්ධනයන්ට උපහාරය පිණිස ඔහුගේ ගීත නව පරපුරේ ගායක ගායිකාවන්ගේ ප්‍රති නිර්මාණයක් ලෙස එළිදැක්වීමයි.සංයුක්ත තැටි 4 ගැන කතා කළොත්?‘පියඹා යනවා මා’, ‘සිහින’, ‘වැහි සේල’, ‘මාල බැඳන්’ ඒ සංයුක්ත තැටි හතරයි. මෙහි ‘පියඹා යනවා මා’ ගීත ඇල්බමය සඳහා අජිත් බණ්ඩාර, රුක්මන් අසිත, බුද්ධික උෂාන්, නිලුපුලි දිල්හාරා, රොෂෙන් ලක්ෂිත, උදයංග සුරේෂ්, කසුන් චාමිකර, වරුණ මධුශංක සහ දුලාජ් සම්පත් එකතු වන අතර ටී. එම්. ජයරත්නයන්ගේ ‘සීගිරි ළඳුනේ’, ‘රුවට රුවේ’ යන ගීත පි‍්‍රයා සූරියසේන ‘ඈත රන් විමන්’ යන ගීත මෙම ඇල්බමයට ඇතුළත්. ඊට අමතරව සමන් ද සිල්වා සහ පි‍්‍රයංකර පෙරේරාගේ ද ගීත මෙයට ඇතුළත් කර තිබෙනවා. ‘සිහින’ ගීත ඇල්බමය සැකසි ඇත්තේ සුපිරි තරු අතර තමාගේ ගීත නිර්මාණ කරගන්න බැරි වූ තරු පිරිසකගේ එකතුවක් ලෙසයි.සුපිරි තරුවක් වන බුද්ධික උෂාන්ගේ කුලුඳුල් ගීත ඇල්බමය ලෙස ‘වැහි සේල’ සංයුක්ත තැටිය එළි දැක්වෙනවා. ගීත 14 කින් යුත් මෙම ඇල්බමයට ග්‍රේෂන් ආනන්දයන්ට පිදෙන උපහාරයක් ලෙස ‘මනාලියක් සඳ වාගේ’ ගීතය බුද්ධික විසින් ගායනා කරනු ලබනවා.‘මාල බැඳන්’ අනෙක් ගීත ඇල්බමයයි. මෙහි ගීත 16 ක්. ඒ ගීත අතරට එච්. ආර්. ජෝතිපාලයන්ට පිදෙන උපහාර ගීතයක් ලෙස ‘දිය කිඳුරිය සේ’ ගීතය ද මිලාන් සුරේෂ් විසින් ගායනා කරනු ලබනවා. මේ ගීත ඇල්බමය මිලාන්ගේ ගී එකතුව ලෙස පැවසුවොත් නිවැරැදියි.ක්ලැරන්ස් විජේවර්ධනයන්ගේ ගීත නවකයන් ලවා ගැයීම කොතරම් දුරට සාර්ථක වේවි ද?ක්ලැරන්ස් යනු හින්දි ගීත අපේ සංගීතය ආක්‍රමණය කරගෙන සිටි යුගයක පෙරළිකාර ලෙස සංගීතය කනපිට පෙරැළූ කෙනෙකු කීවොත් නිවැරැදියි.එවන් කෙනෙකුට ගෞරවය පිණිස ඔහුගේ ගීත නව පරපුර ගායකයන් යොදාගෙන ගායනා කර එය වෙළෙඳ පොළට නිකුත් කර ඒ හරහා ඔහුගේ ගීත රැක ගැනීම සහ ඒ හරහා ඔහුට ගෞරවයක් ලබා දීම යි අපගේ අරමුණ වන්නේ.ප්‍රවීණයන්ගේ ගීත නවක ගායකයන් ගායනා කිරීම සම්බන්ධයෙන් නොයෙක් විවේචන නැඟෙනවා. මේ පිළිබඳ ඔබේ අදහස?ජෝතිපාලගේ ගීත මුලින්ම ගායනා කළේ සුරේන්ද්‍ර නෙමෙයි. මීට කලින් රූකාන්ත ගුණතිලක, ජෝතිපාලගේ ගීත ඇතුළත් ඇල්බමයක් නිකුත් කළා. ඉන් පසු කිංස්ලි පීරිස් ගායනා කළා. සෙන්ටිග්‍රේට්ස් සංගීත කණ්ඩායම මෑතකදී ‘සරා සඳේ’ ගීතය නැවත ගායනා කළා. ඔස්ට්‍රේලියාවේ වෙසෙන මිලාන් කියන තරුණයෙක් ‘පායා එන්න’ ගීතය අන්තර්ජාලය හරහා නිකුත් කර තිබුණා.නමුත් සුරේන්ද්‍ර මේ ගීත කියන විටදී හැමෝම ඔහුට කෑගහනවානම් ඒ හැමෝම ඔහුට බයයි කියලයි මට හැඟෙන්නේ. කවුරුහරි ජෝතිපාලගේ සාමාජිකයන්ව අවුස්සනවා කියලයි මට නම් කියන්න තියෙන්නෙ. අපි නම් ඔය කිසි දේකට බය නැහැ. මේ සම්බන්ධව නිත්‍යානුකූලව පියවර ගන්නවා නම් අපිත් කැමැතියි උසාවි යන්න, මොකද කවුද ගීතවල අයිතිකාරයා කියලා දැනගන්නයි ඇත්තටම අපිටත් ඕනේ. දැනට අපි දන්න විදිහට නම් ගීතයක අයිතිය තිබෙන්නේ ගීත රචකයාට හා සංගීතඥයාටයි. ආසන්න අයිතිය පමණයි ගායකයාට තිබෙන්නේ. ඒ නිසා නීතියෙන් අපිට යමක් කියනතාක් කල් දැනුම් දෙනකල් අපි මේක නවත්වන්නේ නැහැ.මොකද ජෝතිපාල හෝ වේවා ඔය කියන කිසිම ගායකයෙක්වත් ප්‍රසංග වේදිකාවල ගීත ගායනා කරනවා, රට රටවල ගිහින් ගායනා කරනවා නමුත් ඔවුන් ලබන ආදායමෙන් එක රුපියල් 5 ක්වත් පද රචකයාට හෝ සංගීතඥයාට දෙන්නෙ නැහැ. සින්දු කියලා ලක්ෂ ගණන් හම්බ කරන ගායකයෝ, පද රචකයෝ ලව්වා සින්දුවක් ලියවාගෙන යන්නේ රුපියල් දාහක් දෙදාහක් වැනි සොච්චම් මුදලකට. නමුත් මෙහි උපරීම ප්‍රතිලාභ ලබන්නේ ගායකයා. ‘දිය කිඳුරිය’ ගීතය වුණත් අපි සුරේන්ද්‍රට හෝ මිලාන්ට විකුණලා නැහැ. අපි ඔවුන්ට දී තිබෙන්නේ ගායනා කරන්න අවසරයක් පමණයි.ග්‍රේෂන් ආනන්දයන්ගේ ගීත ගැන කතා කරද්දි ඔහුගේ ජනපි‍්‍රයම ගීත තිබෙන්නේ සරත් දසනායකගේ පුත් රංග දසනායක හා මගේ පියා සරත් ද අල්විස් බාරේ. ඉතින් අපි වරක් ග්‍රේෂන් ආනන්දයන්ගේ පුතුට ආරාධනාවක් කළා ඒ ගීත එකතුවක් ඔහුගේ හඬින් එළි දක්වන්නට. නමුත් ඔහු තවම ඉගෙන ගන්නා නිසා ඔහුගෙන් සාධාරණ පිළිතුරක් ලැබුණේ නැහැ. නමුත් මාරියෝ කෙදිනක හෝ ඇල්බමයක් කරනවානම් විශේෂයෙන්ම අපට අවශ්‍ය ගීත යොදාගෙන ඒ සඳහා ඔහු අපෙන් අවසරය ගත යුතුයි.ක්ලැරන්ස් විජේවර්ධනයන්ගේ ගීත වෙනත් අය ගායනා කිරීමට එරෙහිව වාරණ නීති තිබෙන කාලයක ඔබ එම අභියෝගය භාර ගන්නේ කොහොම ද?ක්ලැරන්ස් විජේවර්ධනයන්ගේ ගීතවල නිත්‍යානුකූල අයිතිය තියෙන්නේ සිරි හෙට්ටිආරච්චි සතුවයි. මේ වන විට අප නිකුත් කරන ඇල්බමයට යොදා ගත් සෑම ගීතයකම නිත්‍යානුකූල අයිතිය ලිඛිතව අපි ලබාගෙන තිබෙනවා. මේ සඳහා විශාල මුදලක් අපි ඔහුට ගෙවලයි තියෙන්නෙ.නමුත් මෙහි විශේෂත්වය තිබෙනවා මේ ඇල්බමයට යොදා ගත්තු කිසිම ගීතයක් අපි වෙනස් කළේ නැහැ.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111315</link>
    <topic>වික්ටර්ගේ ‘ස’ 20දා බණ්ඩාරනායක සම්මන්ත්‍රණ ශාලාවේදී</topic>
    <author>මහරගම විශේෂ - වේහැල්ලේ පියතිලක</author>
    <content>වික්ටර්ගේ ‘ස’ 20දා බණ්ඩාරනායක සම්මන්ත්‍රණ ශාලාවේදීප්‍රවීණ සංගීතවේදී ආචාර්ය වික්ටර් රත්නායකයන්ගේ ‘ස’ ඒකපුද්ගල සංගීත ප්‍රසංගය මේ මස 20 දින සවස 6.30ට කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ. අම්බලන්ගොඩ ධර්මාශෝක විද්‍යාලයීය ආදි ශිෂ්‍ය සංගමය, කොළඹ ශාඛාව මෙම ප්‍රසංගය සංවිධානය කරයි. ජයන්ත රත්නායක ප්‍රමුඛ වාද්‍ය වෘන්දය සංගීතවත් කරන ‘ස’ ප්‍රසංගයේ කථනය නිවේදක වසන්ත රෝහණගෙනි.ජාතික චිත්‍රපට සංස්ථාව මෙහෙයවන සිනමාකරණ පාඨඨාමාලාව සඳහා අයදුම්පත් භාරගැනීම මේ මස 18 වැනිදා දක්වා දීර්ඝ කර ඇත. වැඩි විස්තර එස්.විතානගේ, අංශ ප්‍රධානී, ප්‍රචාරක, ජාතික චිත්‍රපට සංස්ථාව, 303, බෞද්ධාලෝක මාවත, කොළඹ 7 යන ලිපිනයෙන් ලබා ගත හැකිය.’මිරර්’ සිනමා සඟරාවේ ඔක්තෝබර්/නොවැම්බර් කලාපය පසුගියදා එළිදැක්විණි. ප්‍රියන්ත ජයරත්නගේ ප්‍රධාන සංස්කාරකත්වයෙන් පළවන මේ සඟරාවේ තුසිත ජයසුන්දර හා ජීවන්ත දයානන්ද සම සංස්කාරකවරු වශයෙන් කටයුතු කරති.මධ්‍යම පළාත් ප්‍රධාන අමාත්‍ය අරමුදලේ මෙහෙයවීමෙන් මැදරට අභිමාන 2010 උපහාර උලෙළ පසුගියදා ගන්නොරුව පැළෑටි හා ජාන සම්පත් මධ්‍යස්ථානයේදී උත්සවාකාරයෙන් පැවැත්විණි.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, ප්‍රධාන පළාත් මැති ඇමැතිවරුන්ගේ ප්‍රධානත්වයෙන් මෙම උපහාර උලෙළ පැවැත්විණි.සෞභාග්‍යවත් මැදරට පොදුජන සුබ සිද්ධිය උදෙසා අනේක විධ ආකාරයෙන් මැදරට ජනතා මෙහෙවරක යෙදුණු ආලෝක මිනිසුන් ඇගැයීම් වස් ප්‍රධාන අමාත්‍ය අරමුදල මඟින් මැදරට අභිමාන 2010 උපහාර තිළිණ මධ්‍යම පළාතේ මහනුවර, මාතලේ, නුවරඑළිය යන දිස්ත්‍රික්ක තුනේ සුවිශේෂ වූ පුද්ගලයින් 11 දෙනකු ට ප්‍රදානය කරන ලදී.මහාචාර්ය කපිල දහනායක, මුත්තයියා මුරලිදරන්, ආර්.කේ.ජී.ගුණවර්ධන, මාධ්‍යවේදී නුවරඑළිය ෂෙල්ටන් හෙට්ටිආරච්චි, සංගීතවේදී ආනන්ද පෙරේරා, ආචාර්ය අමුණුම වෛද්‍යවති රාජපක්ෂ, ලේඛක මීගල මුදියන්සේ, අල්හාජ් අබ්දුල් අසීස් මොහොමඩ් යූසුෆ් මරිත්කාර්, වෛද්‍ය රංජිත් බණ්ඩාර ඒකනායක, ව්‍යාපාරික කරවිට ආරච්චිලාගේ දිනපාල යන මහත්ම මහත්මීන් වෙත මෙම උපහාර තිළිණ මධ්‍යම පළාත් ආණ්ඩුකාර ටිකිරි කොබ්බෑකඩුව මහතා විසින් ප්‍රදානය කරන ලදී.මේ මාධ්‍යවේදී ෂෙල්ටන් හෙට්ටිආරච්චි ඔහුට හිමි සම්මානය ලබාගත් අවස්ථාවයි.සංස්කෘතික හා කලා කටයුතු පිළිබඳ අමාත්‍යාංශය, සංස්කෘතික දෙපාර්තමේන්තුව සහ ශ්‍රීී ලංකා කලා මණ්ඩලය එක්ව මෙහෙයවූ 2011 රාජ්‍ය ළමා නාට්‍ය උලෙළේ ඉංග්‍රීසි මාධ්‍ය අංශයේ දක්ෂතම නිළිය ලෙස පන්නිපිටිය “ලිට්ල් පෙස්ට්‍රන්” ඉංග්‍රිසි ඇකඩමිය ඉදිරිපත් කළ ‘ප්‍රෙන්ඩ්ස්’ නාට්‍යයේ රඟපෑ මෙලªනි ෂෙනාලි චන්ද්‍රසිරි දැරිය සම්මාන ලැබුවාය.මහරගම විශේෂ - වේහැල්ලේ පියතිලකවිමලරත්න අධිකාරි අධ්‍යක්ෂණය කළ ‘ඉසිවර රණකෙළි’ ටෙලිවෘත්තාන්තය සෑම සතියකම ඉරිදා සිට බ්‍රහස්පතින්දා දක්වා ජාතික රූපවාහිනියෙන් විකාශය කෙරේ. ජගත් චමිල, හිමාලි සිරිවර්ධන, බුද්ධදාස විතානආරච්චි, ශ්‍රියානි අමරසේන, උද්දික පේ‍්‍රමරත්න ප්‍රමුඛ නළු නිළියෝ රැසක් මෙහි රඟපාති. සංගීතය මිත්‍ර කපුගේ ගෙනි.ස්වේච්ඡා සමාජ සේවා සංවිධානයක් වන ‘වෙනස’ සත්කාරක පර්ෂදයේ සිනමා සංසදය සංවිධානය කරන සිනමා හා රූපවාහිනී මාධ්‍යය වැඩමුළුවක් මෙම මස 19 වැනි දින අංක 68, බණ්ඩාරනායක මාවත, රත්නපුර (විජය රෝහල ඉදිරිපිට) ‘වෙනස’ ප්‍රධාන කාර්යාලයේදී නොමිලේ පැවැත්වෙයි. මේ සඳහා කැමැත්තක් දක්වන ඕනෑම අයෙකුට මෙම වැඩමුළුවට සහභාගි විය හැකි බව සංවිධායක මණ්ඩලය දන්වා සිටියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111316</link>
    <topic>bollywood news</topic>
    <author>සුජීව තේවහෙට්ටිගේ</author>
    <content>bollywood newsසුරූපී ජනප්‍රිය නිළි මධුරි ඩික්සිත් ගේ රංගන සහ නර්තන හැකියාව ගැන අමුතුවෙන් සටහන් කරන්න අවශ්‍ය නැහැ. විවාහ වී දරුවන් ලැබුවත් ඇයගේ සුන්දරත්වයත්, රංගන හැකියාවනුත් තවමත් නැවුම්.මධුරි නැවතත් බොලිවුඩ් සිනමාවට එක්වන්නට බලාපොරොත්තුවෙන් සිටින්නේ. මේ වනවිට ඇය ඉන්දියාවට පැමිණ සිටිනවා. මව්රටට පැමිණ දින කිහිපයකින්ම ඇය එක්තරා රූපලාවණ්‍ය නිෂ්පාදන සමාගමක ලාංඡන නියෝජිතවරියක ලෙස තනතුරක් ලැබුවා. මීට කලින් මේ කාර්යයට උරදී සිටියේ කාජල් සහ කරිස්මා කපූර්.මේ වගකීමත් සමඟම මධුරිට තවත් කාර්යයකට අත හිත දෙන්නට අවස්ථාව උදාවුණා. ඒ, රාජ්‍ය නොවන සංවිධානයක් වන ‘එමරල්ඩ් ෆෝ එළිෆන්ට්’ හි කටයුතු සඳහා සම්බන්ධ වන්නටයි. මේ සංවිධානයේ පරමාර්ථය, අලි ඇතුන් රැක බලා ගැනීමයි.මේ කටයුතුවලට දායක වන අතරේ චිත්‍රපටවල රඟපාන්නත් ඇය අමතක කරන්නේ නැහැ. චිත්‍රපට අධ්‍යක්ෂ අභිෂේක් චෞබේ සමඟ මෑතකදී ඇය සාකච්ඡාවක් පැවැත්වූවේත් ඒ නිසයි. ඔහුගේ මීළඟ චිත්‍රපටයෙහි රඟපාන්නට මධුරිට ඉඩ ලැබේවි.බිපාෂා බාසු මුල්වරට නාන ඇඳුමකින් සැරසී චිත්‍රපට දර්ශනයක රඟපෑවේ 2006 දීයි. ඒ, ‘ධූම් – 2’ චිත්‍රපටයේ. ඊට වසර 5කට පසුව නැවතත් එවැනි අඩනිරුවත් රංගනයක යෙදෙන්නට බිපාෂා එකඟ වෙලා. අපි ඒ ගැන ඇයගෙන් විස්තර දැන ගනිමු.”මම පීනන්න ආස කෙනෙක්. නාන ඇඳුම මට අමුතු දෙයක් නෙමෙයි. දර්ශනය හොඳින් රූපගත වෙනවා නම් නාන ඇඳුම ඇඳගෙන රඟපාන්න මගේ අකැමැත්තක් නැහැ. මේ දර්ශනය දැන් රූපගත කරලයි තියෙන්නේ. රූපගත කිරීම් සිදුවුණේ නවසීලන්තයේ වෙලින්ටන් නුවරදීයි. මේ දර්ශන වෙනුවෙන් නාන ඇඳුම් කීපයක්ම වෙන් කරලා තිබුණා. මට ගැලපෙන ඇඳුම මම තෝරා ගත්තා” බිපාෂා මාධ්‍යවේදියෙකු සමඟ මේ බව පැවසුවා.බොලිවුඩ්පුරයේ ‘කිං ඛාන්’ට නොවැම්බර් 2දා වයස අවුරුදු 46 සපිරුණා. උපන් දිනය දා මාධ්‍යවේදීන්ට අදහස් දැක්වූ ශාරුක් පැවසුවේ 46 පිරුණත් තමන් වයසට ගිය බවක් හෝ තවත් පරිණත වූ බවක් හෝ නොහැඟෙන බවයි.මේ දිනවල ශාරුක් කාලය ගත කරන්නේ හරිම සතුටකින්. එයට හේතුව, ඔහු නිෂ්පාදනය කළ ‘රා.වන්’ චිත්‍රපටය ඉන්දියාවේ සහ ලොව පුරා රටවල් රැසක අතිසාර්ථකව තිරගතවීමයි.මේ උපන් දිනය දා ශාරුක් නිවෙසටම වී කාලය ගතකළා. දැනගන්න ලැබුණු හැටියට නම් ඔහු එදා හොඳටම නිදාගත්තලු. “මේ උපන් දිනය වෙනුවෙන් මම කරන්නෙ හොඳට නිදාගැනීමයි... ඔයාලගෙ උපන්දින සුබ පැතුම්වලට ගොඩක් ස්තුතියි..” ශාරුක් තම ට්විටර් වෙබ් පිටුවෙහි සටහන් කර තිබුණා. මේ උපන් දිනය වෙනුවෙන් රසික රසිකාවියන් පිරිසක් එදින ඔහුගේ නිවෙස ඉදිරිපිට ගී ගයමින් නැටූ බවත් ආරංචියි.ශාරුක්ගේ උපන් දිනයට බොලිවුඩ් සිනමාවේ බොහෝ දෙනෙකු ඊ- මේල් මඟින් ඔහුට සුබපැතුම් එවා තිබුණා.ප්‍රවීණ නිළි හේමා මාලිනීගේ දියණිය, ඊෂා ඩියොල් ගේ සිනමා ජීවිතය ආයෙමත් ඔපවත් වෙලා. මෑතකදී ඇය, තම මව අධ්‍යක්ෂණය කළ ‘ටෙල් මී ඕ ඛුඩා’ චිත්‍රපටයේ ප්‍රධාන චරිතයක් රඟපෑවා.මේ චිත්‍රපටය තවම තිරගත වී නැහැ. ඒත්, මෙහි ඇතුළත් වන ඊෂාගේ රඟපෑම් දුටුව බොලිවුඩ්පුරයේ දැවැන්ත චිත්‍රපට නිෂ්පාදකවරුන් සහ අධ්‍යක්ෂවරුන් ඇයට ආරාධනා කර තිබෙනවා ඔවුන්ගේ අලුත්ම චිත්‍රපටවල රඟපාන්නය කියලා.මේ අතරින් එක් අයෙකු තමයි යාෂ් චොප්රා. ඔහු නිෂ්පාදනය කර අධ්‍යක්ෂණය කරන්නට යන අලුත්ම චිත්‍රපටයේ ප්‍රධාන චරිතයකට මේ වනවිටත් ඊෂාට ආරාධනා ලැබිලා.ශාහිද් කපූර් සහ චිත්‍රපට අධ්‍යක්ෂ සිද්ධාර්ත් ආනන්ද්ට එක්තරා නාඳුනන තරුණියක් නිසා තරමක අපහසුතාවකට මුහුණදෙන්නට සිද්ධ වුණා. මෙය සිදුවුණේ ගිය සතියේදීයි.ශාහිද් සහ සිද්ධාර්ත්, මුම්බායි හි පිහිටි එක්තරා අවන්හලකට ගොඩවැදුණේ ඒ වනවිට දැඩි විඩාවට පත්ව සිටි නිසා සිසිල් බීම පානය කරන්නටයි. අවන්හලට වී සිසිල්බීම තොලගාමින් කතාබහේ යෙදී සිටි මේ දෙදෙනා ළඟට හිටි හැටියේම සුරූපී තරුණියක් දුවගෙන පැමිණියා. ඇය අත සැමරුම් පොතකුත් රැඳී තිබුණා. ඇය සිද්ධාර්ත් දෙස බලා හොඳින් සිනාසී තමන් අත රැඳි සැමරුම් පොත ඔහු වෙතට දික්කලා. ඉන්පසු ඇය පැවසුවේ තමන්ගේ ප්‍රියතම නළුවා රන්බීර් බවයි. “මම ඔයාට ගොඩක් ආදරෙයි. මේ පොතේ අත්සන් කරනවද?” ඇය රන්බීර් යැයි සිතා රැවටී ඇත්තේ සිද්ධාර්ත්ටයි. මේ බව ශාහිද්ටත් සිද්ධාර්ත්ටත් තේරුම් ගන්නට වැඩිවෙලාවක් ගියේ නැහැ. සිද්ධාර්ත්, “මම රන්බීර් නෙමෙයි” යැයි පවසනවාත් සමඟම ඇය තම සැමරුම් පොත ශාහිද් වෙත දිගු කළා.ශාහිද් කිසිම කතාවක් නැතුව අත්සන් කළා!සුජීව තේවහෙට්ටිගේ1. උපන් දිනය – 1959 දෙසැම්බර් 242. උපන් ප්‍රදේශය – මුම්බායි හි තිලක් නගර්3. පියා - චිත්‍රපට නිෂ්පාදක සුරින්දර් කපූර්4. මව - නිර්මාල්5. අධ්‍යාපනය ලද පාසල් - (i) අවර් ලේඩි ඔෆ් පර්පෙචුඅල්සකර් හයි ස්කූල්(ii) සෙන් ක්ෂේවියර් කොලේජ්6. සහෝදරයන් - (i) බොනී කපූර් අයියා (චිත්‍රපට නිෂ්පාදක)(ii) සන්ජේ කපූර් – මල්ලී (ජනප්‍රිය නළු)7. බිරිඳ - සුනීතා කපූර්8. විවාහ වූ වර්ෂය - 19849. දරුවන් - (i) හාර්ෂ්වර්ධන් කපූර්(ii) සෝනම් කපූර් (ජනප්‍රිය නිළි)(iii) රියා කපූර් (නිව්යෝක් හි ඉගෙනුම ලබයි)10. මුලින්ම රඟපෑ චිත්‍රපටය – ‘හමාරේ තුම්හාරේ’ (1979)11. මෙතෙක් රඟපෑ චිත්‍රපට – 11312. නිෂ්පාදනය කළ චිත්‍රපට - 613. මුලින්ම ලැබූ සිනමා සම්මානය – 1984වර්ෂයේ තිරගත වූ ‘මාෂාල්’ චිත්‍රපටයේ රංගනය වෙනුවෙන් හොඳම සහාය නළුවාට හිමිවන ෆිල්ම් ෆෙයාර් සම්මානය14. හොඳම නළුවා ලෙස මුලින්ම ලැබූසම්මානය – 1989 දී තිරගතවූ ‘තේසාබ්’ චිත්‍රපටයේ රංගනය වෙනුවෙන් ලද ‘ෆිල්ම් ෆොයාර්’ සම්මානය15. මෙතෙක් ලද සිනමා සම්මාන - 23(මේ හැරුණු විට ගෞරව සම්මාන රැසක් ද ලබා ඇත.)16. දැනට රඟපාමින් සිටින චිත්‍රපටය - ‘රේස් - 2’ (2012 දී තිරගත වීමට නියමිතය)17. ලිපිනය - 31 Shringar, Presidency Society, 7th Road, JVPD Scheme, Mumbai 400 049කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111317</link>
    <topic>දෙරණ ලිට්ල් ස්ටාර් ජනපි‍්‍රයම තරුව තරුෂි වීරසිංහ</topic>
    <author>තුෂාරි වික්‍රමසිංහ</author>
    <content>දෙරණ ලිට්ල් ස්ටාර් ජනපි‍්‍රයම තරුව තරුෂි වීරසිංහඅපේ රටේ පුංචි හපනුන්ගේ දක්ෂතා ලොවටම කියාපාමින් පසුගිය දා නිමාවට පත්වූ දෙරණ ලිට්ල් ස්ටාර් සීසන් 4 තරගාවලියේ වයස අවුරුදු 8 න් පහළ ජනපි‍්‍රයතම තරුව බවට පත්වූයේ ගායනයට උපන් හපන්කම් ඇති සිඟිති දියණියක්. එස්. එම්. එස්. මනාප වැඩිම ප්‍රමාණයක් ලබා ගනිමින් ජයග්‍රහණය කළ ඇය ඇඹිලිපිටියේ තරුෂි සෞභාග්‍යා වීරසිංහයි.මේ පුංචි හපනියගේ ජයග්‍රහණය ගැන ඇගේ පුංචි හිතේ පිරුණු සතුට බෙදා හදාගන්නට අපි තරුෂිට කතා කළා. ඇගේ වයස තවමත් අවුරුදු හතරයි. පවුලේ දෙවැනියා වූ ඇයට ඉන්නේ එක් වැඩිමහල් සහෝදරියක් පමණයි. ඇය හෂිනි චමෝදි වීරසිංහ. දැන් අවුරුදු 14 ක්.තරුෂිගේ පියා සමන් කුමාර වීරසිංහ. වෘත්තියෙන් පෙදරේරුවෙක්. මව තුෂාරි පි‍්‍රයදර්ශනී. තරුෂිගේ සෙවණැල්ල මෙන් පිටුපස සිට තරුෂිට දිරි දෙන්නේ ඇයයි. දෙරණ ලිට්ල් ස්ටාර් අවුරුදු 8 න් පහළ ජනපි‍්‍රයම තරුව බවට පත්වුණු තරුෂි කියන්නේ ඒ ලබපු ජයග්‍රහණය ගැන හුඟාක් සතුටු වෙන බවයි. ඇගේ මේ ජයග්‍රහණය ගැන කතා කරන්න අපිත් සමඟ එකතු වුණේ තරුෂිගෙ තාත්තා.“දුව පුංචි කාලයේ ඉඳලම ගායනයට දක්ෂයි. ඇගේ ජයග්‍රහණය ගැන අපේ හිත්වල තියෙන්නේ කියාගන්න බැරි තරම් සතුටක්. දුව ගැන අද මේ රටේ ජනතාව විතරක් නෙවෙයි පිටරටවල සිටින ශ්‍රී ලාංකික ජනතාව පවා කතා කරනවා. දුවට ලෝකෙ වටෙන්ම සුබ පැතුම් ගලාගෙන එනවා.තරුෂි දුව අවුරුදු එකහමාරෙදි වගේ වයසෙ ඉඳලම සින්දු කියනවා. නටනවා. අපේ පවුලටම ගීත ගායනා කිරීමේ හැකියාව තියෙනවා. දුවටත් සහජයෙන්ම ඒ හැකියාව ලැබෙන්න ඇති. ඒ වගේම තරුෂිගෙ අක්කා හෂිනිටත් ලස්සනට ගීත ගයන්න පුළුවන්. එයත් දෙරණ ලිට්ල් ස්ටාර්ස් වැඩසටහනට මීට පෙර සහභාගි වුණා. එහි දී ඇය අවසන් සිය දෙනා අතරට ආවා. එයා මේ වැඩසටහනට ගිහින් සින්දු කියන හැටි තරුෂි දුව දැක්කා. මොකද අපි එයත් අරගෙන තමයි මේ වැඩසටහනට ආවේ ගියේ.කොහොම හරි චූටි දුවට ගීත ගැයීමේ හැකියාව තිබෙන හින්දා අපි ඇයව මෙවර තරගාවලියට ඉදිරිපත් කළා. දුව දවසින් දවස දක්ෂතා ඉස්මතු කරමින් ගීත ගායනා කළා. තරගාවලියේ ඉදිරියටම ආවා. ඒ වෙනකොට අපේ හිත්වලත් පුංචි බලාපොරොත්තුවක් ඇගේ ජයග්‍රහණය ගැන තිබුණා. දැන් ඇයට ජනතාවගෙන් ලැබෙන ආදරය, ප්‍රතිචාර ගැන අපිට හුඟාක් සතුටුයි. ඒ අයත් එක්ක කතා කරමින් දුව හුඟාක් සතුටින් ඉන්නේ.පොඩි කාලෙ ඉඳලම දුවට තනිව ගීතයක් ගායනා කරන්න හැකියාව තිබුණා. දුවට කැසට් එක දාලා දුන්නම තනිවම ඒ ගීතය ගායනා කරනවා. මගේ දියණියන් දෙදෙනාම සංගීතයට හුඟාක් ළැදියි. ඒ දෙන්නම ඒ අංශයෙන් ඉදිරියට යාවි කියලා අපි හිතනවා. ඔවුන්ට ඒ ඔස්සේ ඉදිරියට යන්න අධ්‍යාපනය ලබන්න අපිට හැකි උපරීමයෙන්ම ඔවුන් පසුපස ඉඳගෙන උදව් කරනවා.” තරුෂිගේ පියා පවසන්නේ සිය දියණියගේ ජයග්‍රහණය පිළිබඳ නිහතමානී වූ සතුටකිනි.දක්ෂතා රැසකින් හෙබි හැටපන් දහසක් පමණ වූ කුඩා දූ පුතුන් අතුරින් ඉදිරියට පැමිණි තරුෂි ගේ අනාගත බලාපොරොත්තුව සංගීත ගුරුවරියක වීමයි. ඒ සොඳුරු පැතුම සිතේ දරාගෙන දිනෙන් දින තම දක්ෂතා විදහා පාමින් ඉදිරියටම යන්නට තරුෂිට අපි සුබ පතමු.ඇඹිලිපිටිය, 98 යාය 2, දහතුනේ ඇළ. පුංචි තරුෂිගේ ලිපිනයයි.තුෂාරි වික්‍රමසිංහඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111318</link>
    <topic>බණ්ඩක්කා සලාදය</topic>
    <author>ඡායාරූප - ඉඳුනිල්</author>
    <content>බණ්ඩක්කා සලාදයසති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්එළවුළු ආහාරයට ගැනීමේදී ඒවායෙහි පෝෂණීය ගුණය රැකෙන පරිදි පිස ගැනීම වැදගත්. මේ නිසා අමුවෙන් ආහාරයට ගත හැකි එළවුළු වර්ග හැකිතාක් ආහාර වේලට එක්කර ගැනීමට දැන් බොහෝ දෙනෙක් උනන්දු වනු දැකිය හැකියි.අද සූපවේදී ඩොන් ෂර්මන් ඉදිරිපත් කරන්නේ ඉතාමත් පහසුවෙන් ලෙහෙසියෙන් මෙන්ම විනාඩි කිහිපයක් ඇතුළත සකස් කර ගත හැකි බණ්ඩක්කා සලාදයක්.මේ වන විට සෑම ගෙවත්තක්ම පාහේ වගා කරන්නට ගෘහණියන් පුරුදු වෙලා. මල් පෝච්චිවල පවා එළවුළු වගා කරන නිසා ඉතා පහසුවෙන් වගා කළ හැකි බණ්ඩක්කා ගසක් නිවෙසක වරදින්නේම නැහැ. මෙම සලාදය සඳහා ළපටි මෙන්ම අලුත් බණ්ඩක්කා ගැනීමෙන් රසය මෙන්ම ගුණය ද වැඩි වනවා. ගෙවත්තෙන් නෙළාගත් සැණින් පිළියෙල කර ගන්නට ඔබට හැකි නිසා පවුලේ කවුරුත් මීට කැමැති වේවි.මේ ද්‍රව්‍ය අවශ්‍යයයි.ළපටි බණ්ඩක්කා 250 ග්‍රෑම්ලොකු ලූනු ගෙඩියක්අමු මිරිස් කරල් කිහිපයක්පොල් කිරි (මිටිකිරි) අඬු කෝප්ප එකක්දෙහි ලුණුගම්මිරිස්මෙහෙම හදමුබණ්ඩක්කා හොඳින් සෝදා තරමක් ලොකු කෑලි කපා මඳ ගින්නේ තම්බා ගන්න. කොළ පැහැය ඉතිරි වන සේ විනාඩි කිහිපයක් තම්බා ගැනීම ප්‍රමාණවත්. ඉන්පසු ළිපෙන් බා පෙරණයකට දමා ගලා යන ඇල් ජලයෙන් (පයිප්පයට අල්ලා) හොඳින් සෝදා භාජනයකට දමා ගන්න.ලූනු ගෙඩිය පොතු හැර රවුමට කපාගෙන අමුමිරිස් සිහින් කැබැලිවලට කපා ගන්න. කපා ගත් ලූනු සහ මිරිස් බණ්ඩක්කා භාජනයට දමා ඊට පොල්කිරි එක්කර ගම්මිරිස් සහ ලුණු පදමට දමා පොඩි නොවන සේ කළවම් කරගන්න.දැන් මෙය ශීතකරණයේ තබා සිසිල් වූ පසු ආහාරයට ගන්න.ඡායාරූප - ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111319</link>
    <topic>‘ගාමනි’ චිත්‍රපටයේ ව්‍යාජ CD නිපද වූ අය නීතියේ රැහැනට හසුකර ගන්නවා</topic>
    <author>තුෂාරි</author>
    <content>‘ගාමනි’ චිත්‍රපටයේ ව්‍යාජ CD නිපද වූ අය නීතියේ රැහැනට හසුකර ගන්නවා‘ගාමනි’ චිත්‍රපටයේ නිෂ්පාදක අධ්‍යක්ෂ දෙපළ කියතිගාමනි’ චිත්‍රපටයේ DVD සහ VCD පට නීති විරෝධී ලෙස වෙළෙඳපළට නිකුත් කිරීමත් අන්තර්ජාලයට මුදා හැරීමත් සම්බන්ධයෙන් එම කටයුතු සිදුකළ වංචනික පුද්ගලයින් නීතියේ රැහැනට හසුකර ගැනීම සඳහා ක්‍රියාත්මක කිරීමට නියමිත වැඩපිළිවෙළ පිළිබඳ දැනුම්වත් කිරීමේ අරමුණෙන් සංවිධානය කළ මාධ්‍ය හමුවක් පසුගිය දා ජාතික චිත්‍රපට සංස්ථාවේ තරංගනී ශාලාවේ දී පැවැත්විණි.’ගාමනි’ චිත්‍රපටයේ අධ්‍යක්ෂ රියර් අද්මිරාල් සරත් වීරසේකර, නිෂ්පාදක උපාලි රාජපක්ෂ, ප්‍රවීණ සිනමා නළු සනත් ගුණතිලක, අර්ජුන් කමලනාත් සහ ඒ පිළිබඳ නීතිමය කටයුතු සිදුකරන නීතිඥවරු ද මෙම අවස්ථාවට එක්ව සිටියහ.එහි දී මාධ්‍යවේදීන් ඇමැතූ ‘ගාමනි’ චිත්‍රපටයේ අධ්‍යක්ෂ රියර් අද්මිරාල් සරත් වීරසේකර පවසා සිටියේ මෙය සංවිධානාත්මකව කරන ලද වංචනික ක්‍රියාවක් බවයි.තවදුරටත් කතා කළ ඔහු “දින 50ක් වෙන තුරුම ‘ගාමනි’ චිත්‍රපටයට හොඳ ප්‍රතිචාර ලැබෙමින් තිබුණා. එය නරඹන ප්‍රේක්ෂක ප්‍රමාණය දිනෙන් දින වැඩිවුණා. ‘ගාමනි’ චිත්‍රපටයේ ඉදිරි ගමන කුමන්ත්‍රණකාරී ලෙස වළක්වන්න ගත්ත ප්‍රයත්නයක් හැටියටයි මා මෙම වංචනික ක්‍රියාව දකින්නේ. මොකද සමහර ස්ථානවල මෙහි CD  පට නොමිලේ බෙදලා තිබෙනවා කියලා අපිට ආරංචි වුණා.අර්ජුන් කමලනාත්, නීතිඥ හරේන්ද්‍ර ධර්මගේ, නිෂ්පාදක උපාලි රාජපක්ෂ, අධ්‍යක්ෂ රියර් අද්මිරාල් සරත් වීරසේකර, ප්‍රවීණ සිනමා නළු සනත් ගුණතිලක මාධ්‍ය සාකච්ඡාවට එක්වූ අයුරුඅන්තර්ජාලය හරහා නොමිලේ එය ලබාගන්න සලස්වලා තිබෙනවා. මෙය සිනමා ශාලාවලට එන ජනතාව අඩු කරන්න හිතාමතාම ගත්ත ප්‍රයත්නයක් කියල කියන්න පුළුවන්. මෙයට එරෙහිව ගත යුතු නීතිමය ක්‍රියාමාර්ග දැනටමත් අපි අරගෙන තිබෙනවා. මෙයට සහභාගි වුණු වංචනික පුද්ගලයන් ඉදිරියේදී නීතියේ රැහැනට හසුකර ගන්නට අපි බලාපොරොත්තු වෙනවා.” යැයි පැවසීය.’ගාමනි’ චිත්‍රපටයේ නිෂ්පාදක උපාලි රාජපක්ෂ මහතා පවසා සිටියේ නීති අංශයේත් තාක්ෂණ අංශයේත් සහාය මත මෙවැනි ව්‍යාජ CD  සහ DVD තැටි පටිගත කිරීම නැවැත්වීමට ක්‍රමවේදයක් සකස් කරන්නට තමා පෙරමුණ ගත් බවයි. තවදුරටත් කතා කළ ඔහු, “මම හිතන්නේ, මට වැඩිය දහස් වාරයක් වේදනාව තිබෙන්නේ සරත් වීරසේකර මහත්මයාටයි.ඔහු මගෙන් කළ ඉල්ලීමට මම මේ චිත්‍රපටයට දායකත්වය දුන්නා. මට තිබෙන ප්‍රශ්නය තමයි මෙවැනි කලා නිර්මාණවල ව්‍යාජ CD, DVD නිකුත් වෙනකොට නිෂ්පාදකයින් මේ කර්මාන්තය අතහරියි ද කියන එක. ‘ගාමනි’ චිත්‍රපටය සාර්ථකව තිරගත වෙන අවධියේයි මේ වංචනික ක්‍රියාව සිදුවුණේ . මම මොන ක්‍රමයෙන් හරි මෙවැනි වැඩ නොකරන්න තාක්ෂණික ක්‍රමයක් සොයාගන්නවා. ඒ වෙනුවෙන් ඉදිරියට කටයුතු කරනවා. එහෙම නොකළොත් මේ කර්මාන්තය ඉතා ඉක්මනින්ම කඩාගෙන වැටෙනවා. මේ ප්‍රශ්නයට විසඳුම් සෙවීම දැන් මගේ මූලික අරමුණයි.”තුෂාරිඡායාරූපය – ප්‍රසාද් සමරතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111320</link>
    <topic>මං තමුන්නාන්සෙගේ වෙස් මුහුණ ගලෝනවා</topic>
    <author/>
    <content>මං තමුන්නාන්සෙගේ වෙස් මුහුණ ගලෝනවාලියන්නේ නිව්ටන් ගුණසේකර අඳින්නේ හර්ෂ ගුණවර්ධනඇති තරම් විනෝද සාගරයේ ගිලුණු ඔවුන් දෙදෙනා රාත්‍රී සමාජ ශාලාවෙන් පිටවූයේ මැදියම් රැයද ඉකුත්වූ පසුවය. සැප මෝටෝරියට ගොඩ වූ විගසම තරමක වෙරිමතින් සිටි කුසුම්රානි ඇමැතිවරයාට තුරුළු වී ඔහුගේ උරහිස මත හිස හොවා ගත්තාය.හෝටලයට ආ සැණින් කුසුම්රානි ඇමැතිවරයාගේ සුව පහසු කාමරයට ඇතුළු වූයේ අඩසිහියෙන් මෙනි. විස්කි මත නිසාදෝ ඇගේ මුළු ඇඟපතම අප්‍රාණිකව පැවතිණ. ඇය මින් පෙර කිසිදිනෙක විස්කි තොල ගා තිබුණේ නැත. එහි කිසියම් ආස්වාදනීය ගතියක් ඇති බව ඇයට දැනෙන්නට විය.කුසුම්රානි ඇඳුම්පිටින්ම සැප යහනේ දිග ඇදුණාය. සිනිඳු ගවුමට නිරාවරණය වූ ඇගේ පැහැපත් දෙපා බතලගොඩගේ ඉඳුරන් පණගැන්වීය.”කුසුම් ඔයා වොෂ් එකක් ගන්නෙ නැද්ද?””මට නිදිමතයි අනේ.. ඇඟටත් පණ නැහැ..” ඇය යහනේ දිගාවී සිටම කෙඳිරුවාය.”පිස්සු නැතුව අපි දෙන්නම ගිහින් වොෂ් එකක් ගනිමු. අද රෑ විතරයි අපිට මෙහෙම එන්ජෝයි කරන්න ලැබෙන්නෙ... අපි ලංකාවට යන්න ඕනෑ” නොඉවසිලිමත් හඩින් කී ඇමැතිවරයා කුසුම්රානිව යහනින් නැඟිටුවා ගන්නට උත්සාහ කළේය.ඇය යහනින් නැඟිට්ටේ මහත් ආයාසයක් අරගෙනය. ඇමැතිවරයා ඇයව වත්තන් කරගෙන නාන කාමරය වෙතට කැඳවාගෙන ගියේය.අත්අඩංගුවට ගැනීමෙන් අනතුරුව පොලිසිය විසින් ඩග්ලස් දැරණියගල අලුත්කඩේ උසාවියට ඉදිරිපත් කළේ ප්‍රසිද්ධ චිත්‍රපට නිළියකට අවහිර කරමින් ඇයට මරණීය තර්ජනය කළ බවට බරපතළ චෝදනාවක් ඉදිරිපත් කරමිනි. ඩග්ලස් මේ චෝදනාව තරයේ ප්‍රතික්ෂේප කළද උසාවියෙන් ඊට කිසිදු සහනයක් ලැබුණේ නැත. ඔහුව දින දෙකක් රිමාන්ඩ් භාරයේ තබන ලෙසට මහෙස්ත්‍රාත් වරයා නියෝග කළේ සේරාගේ සහ තිසරුගේ දෑසට කඳුළු නංවමිනි.කිසිදා නොසිතූ නොපැතූ අයුරින් තම ජීවිතය එකවරම උඩු යටිකුරු වී ගිය අයුරක් ඩග්ලස් ගේ හිතට දැනෙන්නට විය. ඒ හැඟීමත් සමඟම කුසුම්රානි හා බතලගොඩ ඇමැතිවරයා කෙරෙහි උපන් දැඩි වෛරයකින් ඔහුගේ සිත ගිනියම් වෙමින් තිබිණ.මෙම සිදුවීමට සියලු ජනමාධ්‍ය මඟින් ලොකු ප්‍රචාරයක් ලබා දී තිබිණ. ජාතික පුවත්පත් කිහිපයක්ම මෙම පුවතට විශේෂ තැනක් දෙමින් මුල් පිටුවේම පළකොට තිබුණේය.“රජයේ ප්‍රබල ඇමැතිවරයකුට හා ජනකාන්ත නිළියකට මරණීය තර්ජනය කළ චිත්‍රපට නිෂ්පාදකවරයා රිමාන්ඩ්” යන සිරස්තලය යටතේ එම ප්‍රවෘත්තිය එක් පුවත්පතක පළ කොට තිබුණේ බතලගොඩ ඇමැතිතුමාගේ හා කුසුම්රානිගේ ඡායාරූප ද සහිතවය. පුවත්පත් කියවූ සේරාගේ හිතට කෝපයකටත් වඩා දැනුණේ සංවේගයකි.”මං කිව්ව දේ ඇහුවා නම් ඩගීට කවදාවත් මේ වින්නැහිය සිද්ධ වෙන්නෙ නැහැ හෙක්ටර්..” දෙයියනේ දැන් අපි මොකද කරන්නෙ?” පත්තර ගොන්න පසෙකට විසිකරමින් සේරා විස්සෝප වූවාය.”අක්කා හිත කලබල කරගන්නෙ නැතුව ඉන්නකො. මගෙ හිතේ තියෙනවා ලොකු ප්ලෑන් එකක්. අයියා ඒකට කැමැති වෙයිද කියන එකයි ප්‍රශ්නෙ?””මට තේරුණේ නැහැ හෙක්ටර්..””ඇමැතියාව ‘බ්ලැක්මේල්’ කළොත් අයියා ගොඩ?””ඒ කිව්වෙ?” සේරා ඇස් දෙක නළලට ගනිමින් ඔහු දෙස බැලුවේය.”මං අද අයියව බලන්න ‘විසිට්’ දාලයි තියෙන්නෙ. .. වැලිකඩ චීෆ් ජේලර් මගෙ යාළුවෙක්.. මිනිහා මට උදව් කරාවි.””අනේ කරන දෙයක් ඉක්මනට.. හෙක්ටර්””මං කොහොමහරි ඩගී අයියව අනිද්දට එළියට ගන්නවා.. හැබැයි අක්කෙ එක පොරොන්දුවක් උඩ..””ඕනෑම පොරොන්දුවකට මං යටත් වෙන්නම් මල්ලි”හිතට අමුතුම ප්‍රාණයක් ලද විලසින් සේරා හෙක්ටර්ගේ මුහුණට එබුණාය.”මේ අවුලෙන් බේරුමක් උණාට පස්සෙ මට තිසරුව මැරිකරන්න ඉඩ දෙන්න ඕනෑ..””අපි ඒක තීරණය කරලා ඉවරයිනෙ හෙක්ටර්? ඒ ගැන පොඩ්ඩක්වත් ඔයා අහිතක් හිතන්න එපා.. තිසරු කැමැති වුණත් නැතත් මං ඒක බලෙන් හරි කරනවා මල්ලි”හෙක්ටර්ගේ මුහුණට සඳ පෑව්වාක් මෙන් එළිය වැටුණේ බලාගෙන සිටියදීය. ඔහු පුටු ඇන්දට හිස තබාගෙනම සිතුවිලි ලෝකයක සක්මන් කරමින් සිටියේය. තමා ගසන්නට යන මේ තුරුම්පුව වරදින්නට විදියක් නැත. එය හරි ගියොත් ඩගී අයියාට එළියට ඒමට හැකිවෙනු ඇත. ඒ උදව්වට කළ ගුණ දැක්වීමක් වශයෙන් ඔහු තමාගේත් තිසරුගේත් විවාහයට එකපයින්ම සතුට පළකරනු නිසැකය. හෙක්ටර්ගේ දෙතොල’ග සිනාවක් ඇදී ගියේ හිත තුළ අමුතුම උද්දාමයක් ජනිත කරමිනි.එදින දහවල වැලිකඩ බන්ධනාගාරයට ගිය නීතිඥ හෙක්ටර් කෑරගල වැඩි අපහසුවකින් තොරව රිමාන්ඩ් සිරභාරයේ රඳවා සිටි ඩග්ලස් දැරණියගලව මුණගැසුණේය. ඔවුනට නිදහසේ කතාබහ කරන්නට ප්‍රධාන ජේලර්වරයා ඉඩකඩ සලසා දී තිබිණ.දවසට දෙකට ඩග්ලස් දැරණියගල ඇදී පැදී ගොස් සිටියේය. පෙර ඔහුගේ මුහුණින් දිස්වූ තේජස් ගතිය කොහේදෝ සැඟවී ගොස් තිබිණ.”ඩගී අයියාව දවසට දෙකට ඇදිලා පැදිලා ගිහිල්ලනෙ””මේක මහ නරකාදියක් හෙක්ටර්.. මුන් දෙන කෑම බලු බල්ලෙකුටවත් කන්න බැහැ.. මොන ජාතියක් දාල හරි මාව මේ අපායෙන් එළියට ගන්න බලනවා හෙක්ටර්..””මං ඒ ගැන අයියත් එක්ක කතා කරන්න හිතාගෙනමයි අද ආවෙත්. සේරා අක්කටවත් මන් මේ ගැන කටහෙල්ලුවෙ නැහැ. මං දන්නවනෙ ගෑනුන්ට රහස් හංගගෙන ඉන්න බැරි විත්තිය.”හෙක්ටර් කියන දේට ඩග්ලස් සවන් යොමුකරගෙන සිටියේ බලවත් උනන්දුවකිනි. දැන් තමා ගලවා ගැනීමට සිටින එකම ගැලවුම්කාරයා හෙක්ටර් බව ඔහු දැන සිටියේය.”ඔන්න බතලගොඩත් ඊයේ රෑ ලංකාවට ඇවිල්ලලු?””මට ඔය දෙපිටකාට්ටුවා මතක් කරන්න එපා” ඩග්ලස් කෝපයෙන් දත්මිටි කෑවේය.”මගෙ ප්ලෑන් එක මිනිහව ‘බ්ලැක්මේල්’ කරන්න. මං කියන විදියට වැඩේ කළොත් අයියා ගොඩ. මිනිහා මේ ගැටේට අහුවෙන එක මට ඉර හඳ වාගෙ විශ්වාසයි.””ඉතින් මොකක්ද හෙක්ටර් මට කරන්න කියන්නෙ?”ඩග්ලස් කටහඬ බාල කරමින් වටපිට බැලුවේ තමන් දෙස කවුරු හෝ ඇස ගසා සිටිනවා දැයි සැක හැර දැනගනු පිණිසය. වාසනාවකට මෙන් කිසිවකු හෝ ඔවුන්ගේ කතාබහට ඇහුම්කන් දී සිටියේ නැත. හෙක්ටර් රහසක් කොඳුරන්නාක් මෙන් හීන් හඩින් කතාකළේය.ඩග්ලස් ඔහුට මහත් ඕනෑකමින් සවන් දීගෙන සිටියේය.”මේක තමා මේ වෙලාවෙ අපිට ගහන්න පුළුවන් අන්තිම තුරුම්පුව. මං කිව්ව විදියට ඩගී අයියා ඇමැතිට කෝල් කළොත් අයියා ගොඩ? මට සීයට සීයක් ෂුවර් මිනිහා පැමිණිල්ල ඉල්ලා අස්කර ගන්නවට..”තම තුරුම්පුව හෙළිදරව් කරමින් හෙක්ටර් දෑස් පුංචි කොට කට කොනකින් සිනාසුණේය. ඔහු ගහන්න යන ගැටය එසේ මෙසේ එකක් නොවන බව ඩග්ලස්ට ඒත්තු ගන්නට එතරම් අසීරු නොවීය. ඔහු හිතේ උපන් සතුට පිටකර හරිමින් හෙක්ටර්ගේ දෑත අල්ලා ගත්තේය.”ඩගී අයියට පුළුවන් නම් දැන්මම කෝල් එකක් දෙන්න. ආ මෙන්න ෆෝන් එක.” සිය ජංගම දුරකථනය ඩග්ලස්ගේ අතට දෙමින් හෙක්ටර් උකුස්සකු මෙන් වටපිට බැලුවේය.ඩග්ලස්ගේ දුර ඇමතුම ලැබෙන විට බතලගොඩ ඇමැතිතුමා සිටියේ සිය නිල නිවෙසේ විවේක සුවය විඳිමිනි.සිංගප්පූරු චාරිකාවෙන් විඳි රස මිහිර ගැන සිතමින් ඔහු ඒ මොහොතේ සිහින ලොවක ගිලී සිටියේය. ඩග්ලස්ගේ කටහඬ හඳුනාගන්නට ඔහුට එතරම් අසීරු වූයේ නැත. ඔහු රිමාන්ඩ් ගතකොට සිටින බව බතලගොඩ ඇමැතිතුමා ඒ වනවිටත් දැන සිටියේය.”කොහොමද තමුන්නාන්සෙගෙ සිංගප්පූරු ට්‍රිප් එක..? කුසුම්රානිත් එක්ක හොඳට ජොලි කරන්න ඇති නේද?””මොකද ඩගී තමුසෙ නිකන් සවුත්තුවට වගෙ කතාකරන්නෙ?””සවුත්තු වැඩ කළේ මන්ද ඇමැතිතුමාද? අද මං මේ හිරගෙදර බලුකූඩුවෙ ලගින්නෙ කා හින්දද කියල තමුන්නාන්සෙ දන්නවා ඇතිනෙ?””මොනවා.. තමුසෙ හිරගෙදර..? ඒ මොකද..? මං මේ කිසිම දෙයක් දන්නෙ නැහැ.. ඊයෙ රෑ මං ලංකාවට ආවෙ ඩගී?””නිකන් තොත්ත බබා වගේ කතාකරන්න එපා ඇමැතිතුමා.. මාව එදා පොලිසියෙන් එරෙස්ට් කළේ තමුන්නාන්සෙගෙ ඕඩර් එකක් උඩ කියලා මං දන්නවා.. මට විරුද්ධව දාල තියෙන පැමිණිල්ල ඉල්ලා අස්කර නොගත්තොත් මං ඔහෙගෙ සේරම දහජරා වැඩ මුළු රටටම ඇහෙන්න කියනවා. එදා බණ්ඩාරවෙල ට්‍රිප් එකේදි කුසුම්රානිත් එක්ක තුරුළුවෙලා ගත්තු ෆොටෝස් සේරම මං ගාව තියෙනවා”බතලගොඩ ඇමැතිතුමාගේ හද පතුලට ඔහුගේ එම තර්ජනාංගුලිය කිඳා බස්සේ මුළු ඇඟපතම හිරිවට්ටමිනි. තවදුරටත් තමා මේ ව්‍යාජ රංගනය පෑමෙන් ඵලක් නොවන වග ඔහුට ඉවෙන් මෙන් හැඟුණේය.”ඩගී පොඩ්ඩක් මං මේ කියන දේ අහනවකො. එදා තමුසෙ කුසුම්රානිගෙ සිංගප්පූරු ගමනට බාධා කළ විත්තිය ඇත්තනෙ? හැබැයි මං නම් ඒකට පොඩ්ඩක්වත් ගෑවුණේ නැහැ. මගෙ හිතේ පැමිණිල්ල කරන්න ඇත්තෙ කුසුම් වෙන්න ඕනෑ. ඕකට මාව ගාව ගන්න එපා.. තේරුණාද?”ඩග්ලස්ව නිහඬ කරවා ගන්නා අටියෙන් බතලගොඩ තරමක් සැර හඩින් කියාගෙන ගියේය.”මෙච්චරයි මට කියන්න තියෙන්නෙ ඇමැතිතුමා.. මට විරුද්ධව ඇති පැමිණිල්ල ඉල්ලා අස්කර ගන්න කියලා පොලීසියට කියන්න.. නැත්නම් මං තමුන්නාන්සෙගෙ ඔය සදාචාර වෙස් මුහුණ ගලවලයි පස්ස බලන්නෙ?”මතු සම්බන්ධයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111321</link>
    <topic>සාමාන්‍ය පවුලක තරුණයකු මනාලයා වූ ඉන්දුනීසියාවේ රාජකීය විවාහ මංගල්‍යය</topic>
    <author>සේමාලි කැල්ලපත</author>
    <content>සාමාන්‍ය පවුලක තරුණයකු මනාලයා වූ ඉන්දුනීසියාවේ රාජකීය විවාහ මංගල්‍යයරාජකීය මනාල යුවළ කරත්තයේ නැඟී වීදි සංචාරය කරද්දීමේ දවස්වල ලෝකෙට විවාහ මංගල්‍යයවලින් අඩුවක් නැහැ. පසුගිය සතියේ භූතානයේ රජු සිය පෙම්වතිය වන සාමාන්‍ය පවුලකින් ආ පෙමා සිය බිසව කරගත්තේ බෞද්ධ චාරිත්‍රානුකූලවයි. ඊට පසු එළඹි සතියේ දී ලෝකයේ තවත් විචිත්‍ර වූ රාජකීය විවාහ මංගල්‍යයක් ගැන තොරතුරු වාර්තා වුණා. මේ විවාහය පැවැත්වුණේ ඉන්දුනීසියාවේ යෝගියාකර්තා මාලිගාවේදීයි.තෙදිනක් තිස්සේ පැවැති මේ මංගල්‍යයට මුළු රටම වසරක් තිස්සේ සිට ලකලෑස්ති වුණා. මෙහිදී විවාහ වුණේ ඉන්දුනීසියාවේ සුල්තාන්වරයාගේ බාල දියණියයි. මේ රජ කුමරිය විවාහ වුණේ සාමාන්‍ය පවුලක තරුණයකු සමඟයි.රාජකීය විවාහ උලෙළ සඳහා සුල්තාන්නියා මංගල ආරාධනා පත් 4000 ක් යවා තිබුණා. ජාවා දූපත්වල රජවරුන් 40 ක් ආරාධනා පත් ලැබූ අය අතර හිටියා. විවාහ උලෙළ වෙනුවෙන් වූ ප්‍රිය සම්භාෂණ මාලිගා දෙකක පැවැත්වුණා. විවාහ උලෙළ හා චාරිත්‍ර වාරිත්‍ර මහජනයාට සජීවී ව දැක බලා ගැනීමට යෝධ රූපවාහිනී තිර සකසා තිබුණා. ඒ හැරුණාම පදික වේදිකා දිගට ආහාර ද්‍රව්‍ය විකුණන වෙළෙඳුන් 200 ක් පමණ යොදවා තිබුණේ මහජනතාවට ඇතිතරම් ආහාර පානවලින් සංග්‍රහ විඳීමටයි.ඉන්දුනීසියාවේ යෝගියාකර්තා මාලිගය යනු ජාවා සංස්කෘතියේ මධ්‍යස්ථානයයි. 1755 වසරේ සිට ම යෝගියාකර්තා රාජධානියේ හදවත බඳු ස්ථානයයි. දැන් මෙහි සිටින්නේ රාජධානියේ 10 වැනි සුල්තාන් රජුයි. මේ විවාහ වුණේ රජුගේ පස්වැනි හා බාලම දියණියයි. විවාහයට පෙර ඇගේ නම ජෙංග් රෙනි ය. මේ ජාවා රටවල රාජකීයයන් ගේ නාම ඔවුන් විවාහයෙන් පසු සිදුවන තනතුර උසස්වීමත් සමඟ වෙනස්වීම සිරිතක්.මනාලිය ඔසවා ගෙන යද්දීමනාලිය දෙපා නමැද චාරිත්‍ර ඉටු කරමින්ඒ අනුව රෙනී විවාහයෙන් පසු හැඳින්වුණේ ගුස්ති කන්ජෙන් රාටා බෙන්දාරා ලෙසයි. ඇය විවාහ කරගත් සාමාන්‍ය පවුලක තරුණයා අච්මාඩ් උබෙයිදිලාහ් රටේ උප ජනාධිපතිවරයාගේ මාධ්‍ය ප්‍රධානියා යි. විවාහ උත්සවයට පෙර ඔහු නයිට්වරයකු ලෙස උසස් කර ඔහුට අලුත් නමක් දුන්නා. ඒ අනුව ඔහු කැන්පේන් හර්යා යුදනේගරා වුණා.මේ දෙදෙනා මුණ ගැහුණේ යහළුවකු මාර්ගයෙනුයි. ඔවුන් ආදරයෙන් බැඳෙද්දී රෙනී ජාවා දූපත්වල පැරැණිම රජ පෙළපතේ බාල දූ කුමරිය බව උබෙයි දැන සිටියේ නැහැ. ඔවුන් අවුරුදු හතරක් පමණ ආදරයෙන් වෙළී හිටියා. විවාහ මංගල උලෙළට පෙර චාරිත්‍ර අනුව රෙනී කුමරිය පළමුවෙන් ම සිය වැඩිමහල් සොහොයුරිය නූර්බාර් කුමරිය ගෙන් විවාහය සඳහා අවසර ගත යුතු වුණා.එයට හේතු වුණේ රජ පවුලේ හතරවැනි දියණිය වූ නූර්බාර් කුමරිය තවමත් අවිවාහක වීමයි. මේ අවසර ගැනීමේදී රෙනී කුමරිය නූර්බායි කුමරියට කෙසෙල් ඇවරි දෙකක් සහ ඇය ඉල්ලන තවත් තෑගි ප්‍රදානය කළ යුතුයි. ඒ තෑගි අතර අත් බෑගයක්, පසුම්බියක් සහ සපත්තු ජෝඩුවක් තිබුණා. මේ තෑගි තෝරා ගත්තේත් දෙසොහොයුරියන්මයි. “මං මගේ සොහොයුරියට ඉත සිතින් ම ආශිර්වාද කරනවා. මගේ විවාහය ඉරණම අනුව සිදුවේවි.” නූර්බීර් කුමරිය පැවසුවා.විවාහය දා උදෑසනම චාරිත්‍රය වූයේ මනාලිය සිය මවුපියන් ඉදිරියේ දණ ගසා නාසය මවුපියන්ගේ දණහිස්වලට තදකර තබමින් විවාහය සඳහා අවසර පැතීමයි. අනතුරුව කුමරිය වෙනත් චාරිත්‍රයක් සඳහා මාලිගයේ ම වෙනත් කුටියකට රැගෙන යයි. ඇඳුම් ඇන්දවීම්, ශරීරයේ ආලේපන ගැන්වීම්, විසිතුරු කිරීම් වැනි චාරිත්‍ර එහිදී සිදුවෙනවා.මේ අතර දී මනාලයා ද රාජකීය කරත්ත තුනකින් මාලිගාව කරා ළඟාවෙයි. ඔහු එන මඟ දෙපස රැඳී සිටින ජනතාව ඔහුට සුභාශිංසන පිරිනමති. මාලිගයේ දොරටුවේ දී මනාලයා පිළිගත් හේමාස් සුල්තාන්වරිය ඔහු කැටුව යන්නේ තවත් චාරිත්‍ර කීපයක් උදෙසා ය. මෙහිදී උබෙයි වෙනුවෙන් තවත් චාරිත්‍ර වැඩි වුණේ ඔහු සාමාන්‍ය පවුලක කෙනකු නිසා ය.මෙවැනි වූ අතොරක් නැති සුළු චාරිත්‍රවලින් පසු මනාලයා මාලිගයේ මුස්ලිම් දේවස්ථානයට පැමිණ මනාලියගේ පිය සුල්තාන්වරයා ඉදිරියේ වාඩි වී විවාහ පොරොන්දු දෙයි. ඒ අවස්ථාවට සහභාගි වූ සම්භාවනීය අමුත්තන් අතර ඉන්දුනීසියා ජනාධිපති යුධෝයනෝ සහ ආර්යාව ද වූවා. විවාහ චාරිත්‍ර අතරින් වැදගත්ම චාරිත්‍රය පැන්ගි නම් වෙනවා. මනාලයා හා මනාලිය විවාහක යුවළක් ලෙස ප්‍රථම වරට දෙදෙනා දකින්නේ මේ මොහොතේයි.සියලු චාරිත්‍රවලින් පසු රාජකීය මනාල යුවළ අලංකාර විවෘත කරත්තයක නැඟී වීදි සංචාරය කරනවා. මේ සංචාරයේ දී මහජනතාව යුවළට සුබ පතන්නේ කිටි කිටියේ පොරකමිනුයි.මංගල උලෙළට සහභාගි වීමට ගිය රොයිටර් වාර්තාකරු ඒ ගැන මෙසේ කියා තිබුණා.“මෙයට සහභාගි වීමට ජාවා සම්ප්‍රදායික ඇඳුමින් සැරසෙන්න වුණා. බ්ලැන්කන් නම් වූ ජාවා තොප්පිය, කෝට් එකක් වැනි නිල් කමිසය හා පාරික් නම් බතික් සරමක් සොයා ගන්න මං ජකර්තා නුවර හැමතැනටම ගියත් හමු වුණේ නැහැ. අන්තිමේදී මේ ඇඳුමක් මිතුරෙක් මට ණයට දුන්නා. මෙයට පාවහන් පළඳීන්නේ නෑ. ඇඳුම ඇන්දාට පස්සෙ මට වේගයෙන් ඇවිදින්න බැරි වුණා. පස්සෙ මාලිගාවේ වෙනමම පැත්තක සිටි මාලිගා සේවකයන් මට ඇඳුම අලුතින් ඇන්දුවා.”ඉන්දුනීසියානු නීතිය අනුව සුල්තාන්වරයා සිය දියණියගේ විවාහය වෙනුවෙන් ලද තෑගි බෝග සියල්ල දින 30 ක් ඇතුළත හෙළි කළ යුතුයි. ඒ සුල්තාන්වරයාගේ සිත දිනාගැනීමට බොහෝ දෙනා මෙය අවස්ථාවක් කරගන්නා නිසයි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111322</link>
    <topic>චිත්‍රපට රසාස්වාදයට කැපවූ ‘MIRROR’</topic>
    <author/>
    <content>චිත්‍රපට රසාස්වාදයට කැපවූ ‘MIRROR’සිංහල සිනමා සඟරා ඉතිහාසයේ අඛණ්ඩව කලාප 44ක් පළවූයේ ශ්‍රී ලංකා ජාතික කතෝලික සිනමා පර්ෂදයේ ප්‍රකාශනයක් ලෙස 1985 දී ආරම්භව පසුව 1993 දී ආසියානු සිනමා කේන්ද්‍රයේ ප්‍රකාශනයක් ලෙස පළ වූ ‘සිනෙසිත්’ පමණි. සංස්කෘතික දෙපාර්තමේන්තුව යටතේ පැවැති ලංකා කලා මණ්ඩලයේ චිත්‍රපට අනුමණ්ඩලය මඟින් 60 දශකයේ දී පළ කිරීම ආරම්භ වූ ‘චිත්‍රපට මාධ්‍ය’ සඟරාව ද, කලාප කීපයක් පමණක් පළවීමෙන් අකර්මණ්‍ය විය.ජාතික චිත්‍රපට සංස්ථාව ද ‘චිත්‍රපට’ නමින් සඟරාවක් ආරම්භ කරන ලද අතර එය ද කලාප කීපයක් පමණක් පළ කරන ලදී. මා ‘චිත්‍රපට මාධ්‍ය’ හා ‘චිත්‍රපට’ සඟරා දෙක ගැන සඳහන් කළේ රාජ්‍ය ආයතනයකට පවා අඛණ්ඩව සිනමා සඟරාවක් පළ කිරීමට තිබූ නොහැකියාව අවධාරණය කරන්නටය. ශ්‍රී ලාංකික සමාජීය හා සංස්කෘතික වාතාවරණය තුළ එය එතරම්ම දුෂ්කර කර්තව්‍යයකි.අද මෙම කොලමෙන් මා හදුන්වා දෙන්නට අදහස් කරන්නේ 2010 වර්ෂයේදී ආරම්භ වූ ‘කලාවේ හෘද ස්පන්දනය පිණිස’ යන පුළුල් තේමාව යටතේ පළ වන ඉංග්‍රිසි සිරස් තලයකින් යුතු ’MIRROR’ සඟරාවය. එසේ වුවද එය සිංහල භාෂීය සඟරාවකි. ඇතැම් මාසයන් හි දී එය මාසිකව පළවී ඇති අතර තවත් විටෙක ද්වි මාසිකව පළවී ඇත. පසුගිය සතියේ නිකුත් වූ කලාපය එහි 12 වැනි කලාපයයි.දෙවසරකට කාලයක් තුළ ආයතනයකට සම්බන්ධ නොවී ස්වාධීන ප්‍රකාශනයක් ලෙස සිනමා සඟරාවක කලාප 12ක් පළ කිරීම ඉතා වෙහෙසකර, ආර්ථික වශයෙන් සුමට නොවන, ප්‍රශංසාවට ලක්විය යුතු කාර්යයකි. මුල් කලාප කීපයකම කවර වර්ණයෙන් මුද්‍රණය වුවද දැන් එය කළු-සුදු වර්ණයෙන් මුද්‍රණය වේ. ඇත්තෙන්ම මෙවැනි සඟරාවක් බාහිර ඔපය ගැන එතරම් සැලකිල්ලක් නොදක්වා අන්තර්ගතය ගැන පූර්ණ සැලකිල්ල යොමු කිරීම කාලෝචිතය.මෙම සඟරාව මහනුවර ප්‍රදේශයෙන් බිහිවීම ද සුවිශේෂ කරුණකි. සංස්කාරකවරුන් ලෙස ප්‍රියන්ත ජයරත්න, තුසිත ජයසුන්දර හා ජීවන්ත දයානන්ද කටයුතුª කරන අතර ප්‍රකාශක ශිවන්ත විශ්වනාත්ය. තුසිත ජයසුන්දර නිරන්තරවම පුවත්පත්වලට සිනමාව පිළිබඳ ලේඛනයේ යෙදෙන ප්‍රවීණ ලේඛකයෙකි. ඔහු ‘ධර්මසේන පතිරාජ ගේ සිනමා භාවිතාව‘ යනුවෙන් කෘතියක් රචනා කර ඇත. ජීවන්ත දයානන්ද ආචාර්ය ධර්මසේන පතිරාජ පිළිබඳ කෘතියක් ද හා ආචාර්ය තිස්ස අබේසේකර පිළිබඳ කෘතියක් ද පළ කර ඇත.’MIRROR’ සඟරාවේ ප්‍රධාන සංස්කාරක වශයෙන් කටයුතු කරන ප්‍රියන්ත ජයරත්න සිනමාව පිළිබඳ අවදි මනසකින් පසුවන ලේඛකයකු බව මෙම සඟරාවට ලියා ඇති ලිපිවලින් පැහැදිලි වේ.අද අධ්‍යාපන ක්‍ෂේත්‍රයේ නියුතු බොහෝ ශිෂ්‍ය ශිෂ්‍යාවන් සිනමාව ඇතුළු ප්‍රසංග කලාවන් හදාරති. මෙම සඟරාව ඔවුන්ට මහඟු අත්වැලක් සපයයි. ආචාර්ය ධර්මසේන පතිරාජ, සුගතපාල සෙනරත් යාපා, පරාක්‍රම ද සිල්වා, සුමිත්‍රා පීරිස්, ආචාර්ය ඩී.බී. නිහාල්සිංහ වැනි සිනමාකරුවන් පිළිබඳ සාකච්ඡා කරන ලිපි ද, ‘පරසතුමල්’, ‘වැලිකතර’, ‘දුහුළු මලක්’, ‘කොටි වලිගය’, ‘සරුංගලේ’, ‘ගඟ අද්දර’ වැනි චිත්‍රපට පිළිබඳ ආපසු හැරී බැලීම ද අතිශයින් වැදගත් වෙයි.තවද සිනමාකරුවන් පිළිබඳ සාකච්ඡා කිරීමේ දී ඔවුන් ගේ නිර්මාණ පිළිබඳ ලැයිස්තුවක් (FILMOGRAPHY) පළ කිරීමට සංස්කාරකවරුන් කටයුතු කර ඇත. ලාංකේය සිනමාවේ පරිණාමය පිළිබඳ හදාරන සිසුන්ට මෙම ලිපි වැදගත් අත්වැලක් සපයයි.’MIRROR’ සිනමාව විෂයයක් වශයෙන් හදාරන්නන්ට හා සිනමාව කලා මාධ්‍යයක් වශයෙන් රසාස්වාදනය කරන ප්‍රබුද්ධ රසිකයන් පරිශීලනය කළ යුතු සිනමා සඟරාවක් ලෙස හඳුන්වා දීමට කැමැත්තෙමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=av11111323</link>
    <topic>බොලිවුඩ් රස කතා</topic>
    <author/>
    <content>බොලිවුඩ් රස කතාබොලිවුඩ් සිනමා රසික රසිකාවියන්ගේ ආදරය නොඅඩුව ලබන ආශ්චර්යවත් රූ සපුවකට හිමිකම් කියන ඓශ්වර්යා රායි මේ මොහොත වන විට ආදරණීය මවක් වී ඇතුවාට කිසිම සැකයක් නැහැ. අද වනවිට මුළු ලොව නෙත් යොමා සිටින්නේ මේ ඉසුරුමත් කුමරිය සහ ඇයගේ බිළිඳා හෝ බිළිඳිය දෙසයි.ඓශ්වර්යා ගේ 38 වැනි උපන් දිනයත් පසුගිය සතියේ යෙදී තිබුණා. ඒ, නොවැම්බර් 1 දාටයි. ඊට කලින් දිනයක ඓශ්වර්යා වෙනුවෙන් ‘ගෝධ් භරායි’ නම් වූ විශේෂ උත්සවය පැවැත්වුණා. එදාත් පවුලේ අයගෙන් හිතවත් පිරිසගෙන් ආශිර්වාද ලැබූ ඓශ්වර්යා, නොවැම්බර් 1 දාත් එවැනිම සුබ පැතුම් සහ ආශිර්වාද ලැබුවා. මේ උපන් දින උත්සවය සංවිධානය කරන්නට මුල් වුණේ ඇයගේ සැමියා - අභිෂේක්. උපන් දින උත්සවයෙන් පසුව ඓශ්වර්යා, අභිෂේක් සමඟ දෙවියන්ගේ ආශිර්වාදය ලබාගන්නට දේවාලයක් වෙත පිටත්ව ගියා.”ඓශ්වර්යා මීට කලින් අවුරුදුවලදීත් එයාගෙ උපන් දිනය දවසේ දේවාලයකට ගිහින් වැඳුම් පිදුම් කළා. ඒක එයාගෙ සිරිතක්. මේ වතාවේදීත් ඒ වැඳුම් පිදුම් අඩුවක් නැතිව සිද්ධ කළා.” මෙලෙස ප්‍රකාශ කළේ භච්චන් පවුලේ හිතවතෙක්.ඓශ්වර්යා ට දරුවා ලැබෙන්නට නියමිතව ඇත්තේ නොවැම්බර් 11දාට බවයි ගිය සතියේ ප්‍රකාශ වී තිබුණේ. මීට කලින් පැතිරුණු ආරංචියකින් කියැවුණේ ඓශ්වර්යා ට නිවුන් දරුවන් ලැබෙන්නට තිබෙන බවයි. නමුත් එහි ඇත්ත නැත්ත ඉන්පසුව ප්‍රකාශ වී තිබුණේ නැහැ. ගිය සතියේ අග වනවිට දෙපාර්ශවයේම දෙමව්පියන් සහ අභිෂේක් තීරණය කළේ සුපිරි රෝහලකට ඓශ්වර්යා ව ඇතුළත් කරන්නටයි. බොහෝදෙනා ප්‍රකාශ කර තිබුණේ මෙය අන්ධේරි ප්‍රදේශයේ පිහිටි සෙවන් හිල්ස් නම් වූ සුපිරි රෝහල විය හැකි බවයි.නොවැම්බර් 10 දා සිට 15 දා දක්වා මෙහි විශේෂ කාමරයක් අයිශ්වර්යා වෙනුවෙන් වෙන්කර ඇති බවත් පැවසුණා. සැබැවින්ම මෙය කාමරයක් නොව දරු උපතකට අවශ්‍ය සියලුම අංගෝපාංගයන්ගෙන් සමන්විත විශේෂ වාට්ටුවක් හැටියට හැඳින්විය හැකි බවයි කරුණු දන්නා උදවිය ප්‍රකාශ කර තිබුණේ. මෙහි සේවයට රැඳී සිටින්නේ විශේෂඥ වෛද්‍යවරුන් පිරිසක්. භච්චන් පවුල නිරන්තරයෙන්ම ඔවුන් සමඟ අදහස් හුවමාරු කරගනිමින් සිටින බවත් දැනගන්නට ලැබුණා.මේ රෝහල තෝරා ගන්නටත් විශේෂ හේතුවක් තිබුණා. පසුගිය වසරේ ඓශ්වර්යා ගේ නෑනා කෙනෙකු පිරිමි දරුවෙකු ලැබුවේත් මේ රෝහලේදීමයි. එදා දක්නට ලැබුණු සුව පහසු බව සහ කාර්යක්ෂම බව නිසා නිසැකයෙන්ම සෙවන් හිල්ස් රෝහල වෙත භච්චන් පවුලේ අවධානය යොමු වන්නට ඇති.ගැබිනි මවකව සිටියදී ඓශ්වර්යා තම වෛද්‍යවරිය හමුවන්නට පැමිණියේත් මේ රෝහලටයි. උදෑසන 7.30ට පමණ ඓශ්වර්යා රෝහලට පැමිණෙන විටදී අනෙක් ගැබිනි මාතාවන් ද ඇයව දැකගන්නට එතැනට පැමිණීම සාමාන්‍ය සිද්ධියක් වී තිබුණා. මේ නිසා රෝහල් බලධාරීන්ට සිදුවුණේ අයිශ්වර්යා ව කාටත් නොපෙනෙන ලෙස රහසිගතව ගෙන්වා ගන්නටයි.මේ අතර ප්‍රකට ඉන්දීය ඡ්‍යොතිර්වේදියෙකු වන භාවික් සන්ග්වි ප්‍රකාශ කර තිබුණේ ඉදිරි කාලය ඓශ්වර්යා ගේ ජීවිතය දීප්තිමත් වන බවයි. එසේ වුවත් පරෙස්සමින් කටයුතු කිරීම නුවණට හුරු බවත් ඔහු පවසා තිබුණා.රජ කිරුළකට උරුමකම් කියන්නට හැකිවන්නේ වාසනාවන්තයෙකුටයි. ඒ වාසනාව ජනප්‍රිය නළු සායිෆ් අලි ඛාන්ට ලැබිලා. කවුරුත් දන්නා කාරණයක් තමයි, සායිෆ් ගේ පිය පාර්ශවය ඉන්දියාවේ හර්යානා ප්‍රාන්තයේ ඓතිහාසික පතාඋඩි රජ පෙළපතට අයත් බව. සායිෆ් ගේ පියා වූ මන්සූර් අලි ඛාන් මේ පතාඋඩි පෙළපතේ නවවැනි නවාම් කුමරුන් හැටියටයි හැඳින්වූයේ. මේ නිසා සායිෆ්ගේ පියා කවුරුත් හැඳින්වූයේ මන්සූර් අලි ඛාන් පතාඋඩි කුමරුන් හැටියටයි.මේ නවාබ් පෙළපත ඇරඹුණේ 1806 දී ෆයිස් තලාබ් ඛාන් කුමරුන්ගෙන්. එදා සිට 1971 දක්වා නවාබ් කුමාරවරුන් 9 දෙනකු මේ කිරුළ දරා තිබෙනවා. 1971 දී ඉන්දීය රජය මේ තනතුර නීත්‍යානුකූලව අහෝසි කළා. 1952 – 1971 අතර කාලය තුළ සායිෆ් ගේ පියා නවාබ් කුමරු ලෙස කටයුතු කළත් 1971න් පසුව එම තනතුර ඉන්දීය රජය පිළිගත්තේ නැහැ.ඒ වුණත් හර්යානා ප්‍රාන්තයේ ගුර්ගෝන් දිස්ත්‍රික්කයේ පතාඋඩි ප්‍රදේශයේ වැසියන් තවමත් මේ නවාබ් කිරුළට ගරු බුහුමන් දක්වනවා. ඒ නිසයි සායිෆ් ගේ පියා මිය ගියත් සායිෆ්ට එම තනතුර උත්සවාකාරයෙන් පිරිනමන්නට ඔවුන් උත්සුක වුණේ. පසුගිය සැප්තැම්බර් 22දා සායිෆ්ගේ පියා වන මන්සූර් අලි ඛාන් මියගිය පසුව ඔවුන්ගේ සිරිත් විරිත් අනුව දින 40ක් ගතවූ දිනයේ දී සායිෆ් 10 වැනි නවාබ් කුමරුන් ලෙස පත්කෙරුණා.මේ වෙනුවෙන් රාජාභිෂේක උත්සවයක් ඔක්තෝබර් 31 දා පාරම්පරික රජමාලිගයකදී පැවැත්වුණේ මහ ඉහළින්. මේ විශේෂ උත්සවයට පතාඋඩි ප්‍රදේශයේ ගම්මාන 52ක් නියෝජනය කරමින් නියෝජිතයන් ද පැමිණ සිටියා. ඔවුන් අතර සිටි ගම් නායකයන් ගේ සහභාගිත්වයෙන් සායිෆ් ගේ හිසෙහි සුදු රෙද්දකින් නිමවූ තලප්පාවක් බඳිනු ලැබුවා. ඒ දෙස දෑස් දල්වා බල සිටි අය අතර සායිෆ් ගේ මව - ශර්මිලා තාගෝර් , නැඟණියන් වන සාබා සහ සෝභා කැපී පෙනුණා. ඉන්පසුව ගම්වැසියන් සමඟ එක්වූ සායිෆ් ගේ නැන්දා කෙනෙකු වන බෙගම් ගෙයර් අලි ඛාන් ඔහුට ආශිර්වාද කළා.අභිනවයෙන් පත්ව සිටින සායිෆ් අලි ඛාන් පතාඋඩි කුමරුන්ගේ අරමුණ තම පියා යටතේ පාලනය වූ පියාට අයත් වතු සහ පාරම්පරික නිවාසයත් අනෙකුත් සියලුම දේපළත් හොඳින් පවත්වාගෙන යෑමයි. ඒ විතරක් නොවෙයි. පියා විසින් සිදුකරන ලද නොයෙකුත් සමාජ සේවා කටයුතුª ද අඛණ්ඩව කරගෙන යන්නට සායිෆ් අදිටන් කරගෙන සිටිනවා. “මගේ තාත්තා ජීවත්වෙලා ඉඳිද්දී මේ වැඩ කටයුතු හොඳින් කරගෙන ගියා. මිනිසුන් අතර හොඳ නමක් තියාගෙන හිටියා.මමත් තාත්තාගේ අඩිපාරේ යනවා. ඒ වුණත් මට ලැබුණ මේ තනතුර ආභරණයක් කරගන්න මම කැමැති නැහැ. සාමාන්‍ය කෙනෙක් විදිහට මේ වැඩ කටයුතු කරගෙන යන්නයි බලාපොරොත්තුව. නම්බු නාම අවශ්‍ය නැහැ. මගේ නමත් එක්ක පතාඋඩි කියන නම පාවිච්චි කරන්නෙ නැහැ.” සායිෆ්, අභිෂේක ලැබීමෙන් පසුව කියා සිටියා.මේ උත්සවයට ගම්වැසියන් 50,000ක පමණ පිරිසක් සහභාගි වී සිටියා. හර්යානා ප්‍රාන්තයේ මහ ඇමැතිවරයා ද මේ සඳහා එක්වී සිටි බවයි පැවසෙන්නේ.සායිෆ්ගේ මවත්, සහෝදරියන් දෙදෙනාත් ඔහුගේ පළමු විවාහයේ දියණිය වන සාරා ද මෙයට එක්ව සිටීම විශේෂත්වයක්. ඒත් පුතා - ඊබ්‍රාහිම් පැමිණ සිටියේ නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=am1111131</link>
    <topic>දරුවන් අනතුරු කරගන්නේ වැඩිහිටියන්ගේ නොසැලකිලිමත්කමින්</topic>
    <author>සාගරිකා දිසානායක ජයසිංහ</author>
    <content>දරුවන් අනතුරු කරගන්නේ වැඩිහිටියන්ගේ නොසැලකිලිමත්කමින්කුඩා ළමයින් බහුලව මුහුණපාන හදිසි අනතුරු අතර ප්‍රධාන තැනක් පිලිස්සීම්වලට හිමි වෙයි.දරුවන් තුළ පවත්නා කුතුහලයත් නොදැනුවත්කමත් හේතුකොට ගෙන ඔවුන් නිතර විවිධාකාරයේ පිලිස්සීම්වලට ගොදුරු වෙති.පිලිස්සීම් විවිධාකාරයෙන් සිදුවේ. අදින් දශක කිහිපයකට ඉහත මෙරට වැඩි වශයෙන්ම පිලිස්සීම් සිදු වූයේ කුප්පි ලාම්පුව හේතුවෙනි.වර්තමානයෙහි රටේ දුර බැහැර ගම්බද ප්‍රදේශවලට පවා විදුලිය පහසුකම් ඇති හෙයින් ජනතාව අතර කුප්පි ලාම්පු භාවිතය තරමක් අඩු වී ඇති හෙයින් ද කුප්පි ලාම්පුවලින් සිදුවන පිලිස්සුම් අනතුරුවල අඩු වීමක් දක්නට ලැබේ.අද කුඩා ළමයින් වැඩි වශයෙන්ම පිලිස්සුම්වලට බඳුන් වන්නේ උණු වතුර, රතිඤ්ඤා, උණුසුම් ආහාරපාන, තෙල් තාච්චි වැනි දේ හා ගැටීමෙනි. විදුලි සැර වැදීම ද කුප්පි ලාම්පු හෝ ළිප්වලින් පිලිස්සීම් ද තවමත් සිදුවෙයි.උණු වතුරෙන් සිදුවන පිලිස්සීම්වැඩිහිටියන් නොයෙකුත් අවශ්‍යතා සඳහා නිතරම වතුර උණු කරති. ගෙදරදොර දෛනික කටයුතු සඳහා ද බීම සඳහාත් උතුරුවා නටවා ගත් වතුර නිවෙන්නට බඳුන්වල බහා මේසය මත තැබීම සාමාන්‍ය සිරිතකි.යන්තම් දුව පැන ඇවිදින වයසේ ළමයි මේසය මත ඇති දුම් දමන වතුර භාජනය දුටු විට එය ඇද බැලීමට උත්සාහ කරයි. මේසයට උස නැත්නම් දෙපයින් ඉස්සී මේස රෙද්දෙන් ඇද මේසය මත ඇති බඳුන ගැනීමට වෙර දරති. එවිට ඉබේටම මේසය මත ඇති ජල බඳුන පෙරළීමෙන් උණු වතුර දරුවාගේ ඇඟට වැටී දරුවා පිලිස්සෙයි.ඇතැම් අවස්ථාවල වැඩිහිටියෝ උණු වතුර සහිත මුට්ටිය, බේසම හෝ සාස්පාන උණුසුම අඩුවන තුරු ළිපෙන් බිමට බා පසෙක තබා වෙනත් වැඩපළෙහි යෙදෙති. නැතහොත් උණු වතුර බේසම නාන කාමරයේ හෝ මිදුලේ තබා ඇල් වතුර ගෙන එන්නට වෙනත් තැනකට යති. එසේ යන සුළු මොහොතේදී දරුවා උණු වතුර බඳුනට අත දැමීම හෝ එය පෙරළා ගැනීමට හෝ ඊට වැටීමට ඉඩ තිබේ.එවැනි අවස්ථාවක දරුවා දරුණු ලෙස පිලිස්සීමට ගොදුරු විය හැකිය. ඇතැම් විට මවුවරුන් හෝ වැඩිහිටියන් උණු වතුර බේසම හෝ වෙනත් බඳුනක් රැගෙන දොරකින් එහා මෙහා යාමේදී දොර රෙද්දට ආවරණය වී දරුවකු සිටියහොත් ඇඟේ හැපීමෙන් දරුවා පිලිස්සෙන්නට ඉඩ තිබේ. වැඩිහිටියන්ගේ නොසැලකිල්ල නිසා බොහෝ විට ළමයි අනතුරට ගොදුරු වෙති.සෙම්ප්‍රතිශ්‍යාවට ප්‍රතිකාරයක් ලෙස උණු වතුර හුමාලය ඇල්ලීමේදී ද එවැනි අනතුරු සිදුවේ. දරුවන් අවට ගැවසෙන විට උණු වතුර ගැනීම සඳහා ආරක්ෂිත පෝච්චියක් භාවිත කළ යුතුය.බේසමට උණු වතුර වත්කොට මවත් දරුවාත් දෙදෙනාම ආසනයක වාඩි වී මවගේ උකුල මත දරුවා තබාගෙන පරෙස්සමෙන් දුම් ඇල්ලීම කළ යුතුය. දරුවා පමණක් වතුර බඳුන අසල තබා රෙද්දෙන් වසා දුම් ඇල්ලීම කිසිසේත් නොකළ යුතුය. අනාරක්ෂිත ලෙස සිදු කරනු ලබන දුම් ඇල්ලීමට වඩා පිලිස්සීමෙන් සිදුවන අනතුරු බරපතළ බව සිහි තබා ගත යුතුය.උණුසුම් ව්‍යංජන සහ තෙල් තාච්චිමෙරට ජනතාව නිවෙස්වල උත්සව අවස්ථාවලදී මිදුලේ හෝ මුළුතැන්ගෙයි බිම ළිපක් බැඳ ආහාරපාන පිළියෙල කර ගැනීමට හුරු වී සිටිති. නිවෙස්වල එසේ සකස් කරගන්නා ළිප්වල ආහාර පිස අවසානයේ ඒවා නිසි පරිදි නිවා නොදමා තිබෙන අවස්ථාවල නොදරුවෝ එම ළිප්වලට අත් පා දැමීමෙන් හෝ ළිපට වැටීමෙන් බරපතළ ලෙස පිලිස්සුම්වලට ලක්වෙති.ඇතැම් විට උතුරන තෙල් තාච්චි ව්‍යංජන බඳුන්වලට වැටීමෙන් හෝ අතපය දැමීමෙන් කුඩා දරුවෝ පිලිස්සීමට බඳුන් වෙති.එසේ තාවකාලිකව සකස් කරගන්නා ළිප් භාවිතයෙන් පසු හොඳින් ගිනි අඟුරු නිවා දැමිය යුතුය. එවැනි ළිප් අසලට යාමට දරුවන්ට ඉඩ නොතැබිය යුතුය. එවැනි පිලිස්සීමකදී දරුවාගේ සිරුරෙහි පිලිස්සුනු ස්ථානය වහා වතුරට අල්ලා සේදිය යුතුය. වේදනාව මදක් අඩු වූ වහාම වෛද්‍යවරයකු වෙත හෝ රෝහල වෙත ගෙන යා යුතුය. නිවසේදී තෙල් බේත් හෝ වෙනත් ගොඩ වෙදකම් කිරීම ඒ තරම් සුදුසු නැත.රතිඤ්ඤාවලින් පිලිස්සීමෙන් ළමයි බරපතළ තුවාල ලබති. රතිඤ්ඤා පත්තු කිරීමේදී ඒවා ළමයින්ගේ අතට හසුවන සේ පත්තු නොකළ යුතුය. ගබඩා කිරීමේදී ද ඉතා පරෙස්සම් ලෙස ඇසිරිය යුතුය. රතිඤ්ඤා ගබඩා කළ ස්ථානයකට යාන්තම් ගිනි පුපුරක් වැටුණ ද මහා පිපුරුමක් සමඟ ගින්නක් හට ගනී. වැරදීමකින් හෝ කුඩා ළමයකු ඒ අසල වුවහොත් ඔහුගේ හෝ ඇයගේ ජීවිතයට පවා හානි වීමට ඉඩ තිබේ.ළමයින්ට රතිඤ්ඤා පත්තු කරන්නට ඉඩ හැරීම ද නොකළ යුතුය. අහස් කූරු වැරැදි ආකාරයට පත්තු කිරීම ද, සෙනඟ ගැවසෙන ස්ථානවල පාරවල් දිගේ පත්තු කිරීම ද නොකළ යුතුය. එමඟින් සිදුවන අනතුරුවලින් බරපතළ තුවාල සිදු වේ.විදුලි සැරලංකාවේ නිවෙස් බොහොමයකට විදුලිය පහසුකම් තිබේ. විදුලිය වඩාත් ප්‍රයෝජනවත් සේවකයකු මෙන්ම වැරදීමක් වුවහොත් භයානක ප්‍රතිඵල ලබා දෙන දෙයකි. ඇතැම් නිවාසවලට විදුලිය සපයා ඇති ප්‍රධාන විදුලි පරිපථවලට අනතුරුව විවිධ අයථා ක්‍රම මඟින් නිවසේ විවිධ ස්ථානවලට හෝ එළිමහනේ යම් යම් තැන්වලට විදුලිය ලබාගන්නට ඇතැම්හු වෙර දරති.එසේ අයථා ක්‍රමවලින් විදුලිය ලබා ගැනීම මාරක අනතුරුවලට අත වැනීමකි. දරුවනට අත ගැසිය හැකි වන පරිදි බහු පේනු (මල්ටි ප්ල්ග්) නිවසේ සාලයෙහි හෝ කාමර තුළ බිම අතුරා තිබීම ඉතා අනතුරුදායකය.කුඩා ළමයි පේනුව තුළට ඇඟිල්ල දැමීමෙන් නිතරම අනතුරට පත් වෙති.කණු දෙකක් සහිත පේනුවක් බිත්තියෙහි ඇති ප්ලග් පොයින්ට් එකට සවි කිරීමේදී පැන්සලක් හෝ පෑනක් භාවිත කිරීම සාමාන්‍ය සිරිතකි. එසේ ඇතුළු කරනු ලබන පෑන හෝ පැන්සල ප්ලග් එක භාවිතයෙන් පසුවත් නොගලවා එසේම තිබීමට හැරීම අනතුරුදායකය. එවැනි කූරක් ගසා තැබීමෙන් විදුලි පරිපථය හැම විටම විවෘතව පවතී. එයින් අඛණ්ඩව විදුලිය ගලා එන හෙයින් වැරදීමකින් හෝ දරුවා ඉතිරි සිඳුරකට ඇඟිල්ලක් දැමු විට අනිවාර්යයෙන්ම විදුලි සැර වැදේ.වර්තමානයේ නිවාසවලට විදුලිය සපයා ගැනීමේදී ප්ලග් පොයින්ට්ස් පොළොවට ළං කිරීම මෝස්තරයක් වී තිබේ. ළමයින්ට මේවා වෙත ළංවීම ඉතා පහසුය. එයම අනතුරු වැඩි වීමකට හේතු වේ. එම ප්ලග් පොයින්ට් හැම විටම ළමුනට ළඟා විය නොහැකි පරිදි වසා තැබිය යුතුය. එමෙන්ම විදුලි සැර වැදීම හා ඉන් විය හැකි අනතුරු පිළිබඳව දරුවන්ට වැටහෙන තරමින් කියා දිය යුතුය.මේ දිනවල පවත්නා වැසි සහිත කාලගුණය අකුණු සැර වැදීමට වැඩි ඉඩක් සපයයි. දිනෙන් දිනම අකුණු සැර වැදීමෙන් සිදුවන අනතුරු සංඛ්‍යාව ඉහළ යමින් පවතී. විවිධ මාධ්‍ය මඟින් අකුණු සැරවලින් සිදුවන අනතුරු පිළිබඳ දැනුවත් කළ ද දැඩි අවිවේකී දිවියක් ගත කරන වැඩි දෙනකුගේ අවධානය ඊට යොමු වන බවක් නොපෙනේ. එළිමහනේ වැඩපොළ කරන විට වර්ෂාව තිබුණත් ඇතැම් වැඩ කල් දැමීමට නොහැකිය. වැස්සේ කුඹුරු වැඩ කරන විට, නාන විට අකුණු සැර වැදීමට ඇති ඉඩකඩ වැඩිය.අම්ල සහ භෂ්ම වර්ගඅතීතයේ මෙන් නොව වර්තමානයේ ගේ දොර වැඩපළ සඳහා බොහෝ සෙයින් අම්ල සහ භෂ්ම වර්ග භාවිත කැරේ. නිවෙස්වල බහුලව භාවිත කරන භෂ්ම වර්ග අතර රබර් කිරි මුදවන්නට යොදන රබර් ඇසිඩ් ප්‍රධාන තැනක් ගනී. මේවා ඉතා අනතුරු දායකය. අත පයේ ගෑවුණහොත් දරුණු ලෙස පිලිස්සීමට ඉඩ තිබේ.නිවසේ දෛනික පිරිසුදු කිරීම් සඳහා ද වර්තමානයේ බහුල වශයෙන් රසායනික දියර හා කුඩු වර්ග භාවිත කැරේ. ක්ලෝරොක්ස් සහ අනෙකුත් රසායන ද්‍රව්‍ය, පිරිසුදු කාරක, රෙදි සේදීමට සහ නාන කාමර පිරිසුදු කරන දියර බහුලව භාවිත කැරේ.එම ද්‍රව්‍ය අසුරා ඇති බඳුන් වෙනත් ආහාරපාන අසුරන ලද බෝතල් හෝ ඇසුරුම්වල බහා තැබීමෙන් වැරදී ළමයින් ඒවා බීමට හෝ කෑමට ඉඩ තිබේ. ඇතැම් විට හිස් වන බීම බෝතලවල කිරි බෝතල හෝ ජෑම් බෝතල්වල මේ රසායනික ද්‍රව්‍ය අසුරා තැබීමෙන් ළමයින් ඒවා බීමට හෝ කෑමට ඉඩ තිබේ.එවැනි රසායනික ද්‍රව්‍ය ගිලුණු හොත් ගලනාලය පිලිස්සී තුවාල වෙයි. එය නැවත සකස් කිරීම ඉතාම දුෂ්තර කාරියකි. නිරෝගි දරුවකුගේ ගලනාලය පිලිස්සුණු හොත් ඒ දරුවාට ආහාරපාන ගැනීමට ද නොහැකි වේ.රසායනික ද්‍රව්‍ය භාවිතයේදී මෙන්ම භාවිතයෙන් පසුව ඇසුරුම් කිරීමේදී දරුවන්ට අසු නොවන සේ තැබීමට වග බලා ගත යුතුය.පිළියම්උණු වතුර හෝ ගින්දරෙන් පිලිස්සුණොත් වහාම අනතුරු සහිත ස්ථානයෙන් ළමයා ඉවත් කරගන්න. ඇඳුම් ගිනිගෙන ඇත්නම් පළමුව ගෝනියක් හෝ ගනකම රෙද්දක් හෝ තුවායක් තෙමා දරුවාගේ සිරුර වෙළන්න. ඇඳුම් ඉරා වෙන් කිරීමට උත්සාහ නොකළ යුතුය. ඉන් පසුව උණු වතුර හෝ ගින්දරෙන් පිලිස්සුණු පෙදෙස ඇල් වතුර හෝ වෙනත් සිසිල් ජලයකින් විනාඩි 20 ක් පමණ තෙමන්න. පිලිස්සුණු තැන හොඳින් සිසිල් වූ විගස රෝහල වෙත ගෙනයන්න.වසරක පමණ කුඩා දරුවකු නම් පිලිස්සුණු ප්‍රදේශය පමණක් තෙමීම සුදුසුය. තුවායක් ඔතා වෛද්‍යවරයා වෙත ගෙන යන්න.විදුලි සැර වැදුණොත් වහාම විදුලිය විසන්ධි කළ යුතුය. ඉතා ඉක්මනින් ළඟම ඇති රෝහලට ගෙන යන්න.දරුවනට කවර අනතුරක් වුවද සිදු වන්නේ වැඩිහිටියන්ගේ නොසැලකිලිමත්කම නිසාය. එහෙයින් වඩා හොඳම පිළියම දරුවන් හදිසි අනතුරුවලට බඳුන් නොවන පරිදි වැඩිහිටියන් අවධානයෙන් කටයුතු කිරීමය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=am1111132</link>
    <topic>හිසේ අමාරු වැඩිපුර හැදෙන්නේ හිතේ අමාරුවට</topic>
    <author/>
    <content>හිසේ අමාරු වැඩිපුර හැදෙන්නේ හිතේ අමාරුවටදුම්රියට බෙල්ල තැබු අයෙකු රෝහලේ හදිසි ප්‍රතිකාර ඒකකයට ඇතුළත් කළ බවට ලැබුණු ආරංචිය මත මා විදුලි වේගයෙන් එතැනට ළඟා වූයේ කළ හැකි යම් දෙයක් ඉතිරි වී ඇතිදැයි සොයා බැලීමටය.දුම්රියට බෙල්ල තැබු අයෙකුට සිදුවන ඉරණම සිතා ගැනීමට අපහසු නැත. එහෙත් තුවාලකරු දුටු විට මම පුදුමයට පත්වීමි. මුහුණේ සහ උදරයේ සුළු තැළුම් තුවාල කීපයක් හැරුණු විට ඔහුට බරපතළ අනතුරක් වී තිබුණේ නැත. ඔහු වමනය කරමින් සිටියේය.මූලික ප්‍රතිකාරවලින් පසු, මම ඔහු සමඟ වැඩිදුරටත් කතාව ඇරැඹිමි.මැදිවියේ පුද්ගලයකු වූ ඔහු සියදිවි නසා ගැනීමට සිතුවේ කලක් තිස්සේ පීඩා විඳි සුව නොවන හිසේ අමාරුවක් නිසාය. කිසිදු නවීන වෛද්‍ය පරීක්ෂණයකට ඊට හේතුව සොයාගත නොහැකි වූ අතර බටහිර - ආයුර්වේද වෛද්‍ය ප්‍රතිකාරවලින් සුවයක් ලැබුණේ ද නැත.ඔහු දිනෙන් දින අසරණ විය.ඇතැම් අය ඔහුට කීවේ “ඕක ඔයාගේ කරුමයක්. ගණන් ගන්න එපා” යනුවෙනි. තවත් අය ඔහුව හාස්‍යයට ලක් කළහ.කරකියාගත හැකි දෙයක් නොවූයෙන් ඔහු අවසානයේ තීරණය කළේ වස පානය කර සියදිවි නසා ගැනීමටය. වස පානය කරන සෑම කෙනකුම මිය යන්නෙ නැති බව දැන සිටියේය. ඒ නිසා වස පානය කිරීමෙන් නොනැවතී දුම්රියට බෙල්ල තැබීමට ඔහු ඉටා ගත්තේය.ඔහු දුම්රිය මාර්ගයට පැමිණ, වස පානය කර අනතුරුව දුම්රියක් එනතුරු බලා සිටියේය. මඳ වේලාවකින් ඈතින් දුම්රියක් එන බව ඔහුට පෙනිණි. ඔහු වහාම දුම්රිය පීලි මත වැතිරුණේ යළි කෙදිනකවත් නැඟිටින අදහසින් නොවේ.එය මන්දගාමී දුම්රියකි. දුම්රිය මඟෙහි යම් අයකු වැතිර සිටිනු දුම්රිය රියදුරු දුර සිටම දුටුවේය. ඔහු මහා හඬින් නළාව ශබ්ද කළේ ඔහුට ඉවත්වන ලෙස දැන්වීමටය. නමුත් ඔහු සෙලවුණේවත් නැත. රියදුරු මහත් වෙහෙසක් දරා තිරිංග තද කර, ඔහු යට වීමට ඔන්න මෙන්න කියා තිබියදී දුම්රිය නතර කරගැනීමට සමත් විය.හදිසියේම දුම්රිය නතර වීම ගැන විපරම් කළ දුම්රිය මගීහු ද එතැනට පැමිණ ඔහුට ඉවත්වන ලෙස දැනුම් දුන්හ. එහෙත් ඔහු වැතිර සිටි තැනින් නැගිට්ටේ නැත. තම ගමන ප්‍රමාද වන බැවින් ඔහු දුම්රිය මාර්ගයෙන් ඉවතට ඇද දැමු මඟීන් ඔහුට අතින් පයින් පහර දී පසෙකට තල්ලු කළහ. උදරයට වැදුණු පහරක් නිසා ඔහු මීට පෙර පානය කළ වස ද වමනය විය.අවසානයේදී ඔහු රෝහල්ගත කෙරිණි.හිසේ අමාරුවක් නොසෑදුණු කෙනෙකු සොයාගන්නට අපහසුය. එය එතරම්ම සුලබ අමාරුවකි.හිසේ අමාරුව ඇතිවීමට බලපාන හේතු රාශියක් තිබේ. ඒ නිසාම විවිධ ආකාරයේ හිසේ අමාරු ද තිබේ. හිසේ අමාරු වර්ග කොපමණ තිබේ ද? ඇත්තෙන්ම එකක්, දෙකක්, තුනක් නොව සිය ගණනක් තිබේ. ඒවා සියල්ලම එක ලිපියකින් ලියා අවසන් කරන්නට නොහැකිය. එහෙත් පොදුවේ, බොහෝ දෙනකුට හටගන්නා හිසේ අමාරු කිහිපයක් පිළිබඳව අවබෝධයක් ලබාගැනීම වැදගත්ය. එවිට ඒවා වළක්වා ගත හැකි අතර නිට්ටාවටම සුවකර ගත හැකිය.හිසේ අභ්‍යන්තරය ගැන සිතන විට අපට මුලින්ම මතක් වන්නේ මොළයයි. මොළය සහ මොළය ආශි‍්‍රත කොටස්වල ඇතිවන රෝගී තත්ත්ව නිසාද හිසරුදාව ඇතිවෙයි. උදාහරණ ලෙස මොළය ආශි‍්‍රත ගෙඩියක්, මොළයේ ව්‍යුහයේ වෙනසක්, හෝ මොළයේ ඉදිමීමක් දැක්විය හැකිය. අධික රුධිර පීඩනය නිසා මොළයේ කුඩා ලේ නහර පිපිරී ගොස් දරුණු හිසේ අමාරුවක් ඇතිවිය හැකිය. මීට අමතරව මොළය ආශි‍්‍රතව විෂබීජ ආසාදන සහ ආසාත්මිකතා ද ඇතිවිය හැකිය. ඒ නිසා ද හිසේ අමාරුව ඇතිවෙයි. ඒවා දරුණු ගණයේ යැයි සැලකිය හැකි හිස රුදාවන්ය. ඒවාට නිසි ප්‍රතිකාර නොකළ හොත් රෝගියා ඉක්මනින්ම මියයාමට වුවද පුළුවන.මොළයෙන් පරිබාහිර වූ හිස්කබල සහ ඒ ආශි‍්‍රත අවයවවල ඇතිවන රෝග නිසා ද හිසරුදාව බහුලව ඇතිවෙයි. උදාහරණ ලෙස හිස් කබලේ අස්ථිවල ඇතිවන රෝග, හිස් කබල තුළ ඇති වායුමය කුහරවල ඇතිවන ආසාදන සහ සෘජුවම හිස් කබලට සිදුවන අනතුරු ආදිය නිසා නිතර නිතර හිසරුදාව ඇතිවිය හැකිය.විවිධ දෘෂ්‍ය ආබාධ, ශ්‍රවණ ආබාධ සහ දන්ත රෝග ඇති අයට ද හිසරුදාව පහසුවෙන් හටගත හැකිය.හිසේ රුදාව ඇතිවන්නේ හිස තුළ ඇති අවයවවල ඇතිවන රෝගවලින් පමණක් ය යන්න වැරැදි මතයකි. ශරීරයේ වෙනත් තැන්වල ඇතිවන රෝග නිසා ද හිසරුදාව ඇතිවිය හැකිය. උදාහරණ ලෙස අධික ලෙස ව්‍යායාම කිරීම, දැඩි වෙහෙසකාරී වැඩ කිරීම, රුධිර පීඩනය අඩු හෝ වැඩි වීම, රුධිරයේ සීනි ප්‍රමාණය වෙනස්වීම දැක්විය හැකිය. සිගරට් සහ මත්පැන්, මත්ද්‍රව්‍ය භාවිතය ද හිසරුදාවට සෘජු හේතුවකි. අප විසින් ඖෂධ භාවිත කරන්නේ රෝග සුවකර ගැනීම පිණිසයි. නමුත් ඇතැම් ඖෂධවල අතුරු ආබාධයක් ලෙස ද හිසරුදාව ඇතිවන බව ඔබ දැන සිටිය යුතුය.මා ඉහත සඳහන් කළ විවිධ ආකාරයේ රෝගීන් ගැන ඔබ අසා තිබෙනවාට සැකයක් නැත. එහෙත් සමාජයේ බහුලව දක්නට ලැබෙන හිසරුදාව ඒ එකක්වත් නොවේ.විවිධ ආකාරයේ වූ හිස රුදාවල් අතරින් වඩාත්ම සුලබම හිසේ අමාරුව වන්නේ ආතතිය නිසා සැදෙන හිසේ අමාරුවයි. ආතතියට හෝ පීඩනයට පත් නොවූ අයෙකු සොයා ගැනීම ඉතාම අපහසුය. ආතතිය නිසා සැදෙන හිසරුදාව සුලබ වී ඇත්තේ ඒ නිසායි.අපට යම් දෙයක් නිසා දිගින් දිගට කරදර සිදුවේනම් අප කියන්නේ ඒ දෙය අපට “හිසරදයක්” කියාය. ඒ කියමන ඉතා නිවැරැදිය. කායික - මානසික ආතතිය සහ හිසරුදාව අතර සම්බන්ධය එයින් මොනවට පැහැදිලි වෙයි.ආතතිය නිසා සෑදෙන හිසේ අමාරුව කෙනකුට දැනෙන්නේ තමාගේ හිස වටේ පටියක් බැඳ තද කරන්නාක් මෙනි. ඇතැම් අය “මගේ ඔළුව පුපුරන්න යනවා වගේ” යැයි කියති.යම් පුද්ගලයකුට ආතතිය ඇතිවන්නේ ඔහුගේ මනසේ හා සිරුරේ සමබරතාවය බිඳී යාමෙනි. අප එදිනෙදා ජීවිතයේ සිදුකරන ක්‍රියාකාරකම් මෙන්ම අපට මුහුණ දීමට සිදුවන සිදුවීම් නිසා එම සමබරතාවය බිඳී යා හැකිය. උදාහරණ ලෙස ප්‍රමාණවත් තරම් විවේකය නොලැබීම, නින්ද නැතිවීම, නුසුදුසු කෑම බීම සහ නොගැළපෙන පරිසරයට නිරාවරණය වීම දැක්විය හැකිය. බොහෝ වේලාවක් එකම ඉරියව්වක සිටීම හෝ බොහෝ වේලාවක් අපහසු ඉරියව්වක සිටීම ද තවත් හේතුවකි.“හිසේ අමාරුවට කොට්ටය මාරු කරනවා වගේ” යැයි කියමනක් තිබේ. එයින් කියවෙන්නේ යම් දෙයකට නොගැළපෙන පිළියමක් යෙදීම ගැනය. එහෙත් ඒ කියමනේ ඇත්තක් ද තිබේ. තමා නිඳාගන්නා ස්ථාන හා ඉරියව් වෙනස් කිරීමෙන් ද ඇතැම් හිසරුදාවල් සුව කරගත හැකිය.අද සමාජයේ බොහෝ දෙනෙක් ඉතා කාර්යබහුල ජීවිත ගත කරති. ඇතැම් අය නොයෙකුත් ඉලක්ක කරා හඹා යති. තවත් අය එකිනෙකා පරයමින් තරගකාරී ලෙස කටයුතු කරන්නට උත්සාහ කරති. මේ හේතු කාරණ නිසා ඔවුන් නිතරම ගත කරන්නේ අතෘප්තිකර ජීවිතයකි. එය හිසේ අමාරුවට සෘජුවම බලපායි.ඇතැම් හිසේ අමාරුවලට හේතුව අපට මතුපිටින් සොයා ගැනීමට අපහසුය. එහෙත් ඒවා අපගේ යටි සිතේ තැන්පත් වී ඇත. මෝහනය වැනි මනෝ චිකිත්සක ක්‍රමයකින් යටි සිත අවදි කරගෙන හිසේ අමාරුවට බලපාන හේතුව සොයාගත හැකිය.හිසරුදාවෙන් පෙළෙන කෙනෙකු ඊට නිවැරැදි හේතුව සහ නිවැරැදි ප්‍රතිකාර ක්‍රමය තෝරා ගන්නේ කෙසේ ද? එය ඉතා වැදගත් ප්‍රශ්නයකි.තමා කළ යුත්තේ කුමක් ද යන්න ඇතැම් රෝගීන්ට පැහැදිලි නැත.සැබවින්ම ඔවුන් කළ යුත්තේ සුදුසුකම් ලත් වෛද්‍යවරයකු හමුවීම පමණකි. එවිට ඔවුනට අවශ්‍ය ප්‍රතිකාර සිදුකළ හැකි අතර අවශ්‍යවේ නම්, වැඩිදුර වෛද්‍ය පරීක්ෂණ හෝ විශේෂඥ ප්‍රතිකාර සඳහා යොමු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=ay1111131</link>
    <topic>‘මම කැමැතිම පොත’ රචනාවට මං ලිව්වේ හාල් පොත ගැනයි</topic>
    <author>සාගරිකා දිසානායක ජයසිංහ</author>
    <content>ජීවිත කාලයෙන් හරි අඩකටත් වඩා වැඩි කොටසක් පත්තර රස්සාවත් සමඟ ගත කරන්න තරම් භාග්‍යවත් වූ මාධ්‍යවේදීන් අප අතර වේ නම් ඒ අතළොස්සකි. ඒ අතරිනුත් තවමත් එදා මෙන් ම අනලස්ව, ක්‍රියාශීලීව, කාර්ය බහුලව කටයුතු කරන මාධ්‍යවේදීන් ඉන්නේ ඊටත් බොහෝ අඩුවෙන්. ඒ භාග්‍ය සම්පන්න මාධ්‍යවේදීන් කිහිප දෙනා අතරින් කෙනකු වීමට හැකිවීම පිළිබඳව ‘දිනමිණ’ කර්තෘතුමා පසුවන්නේ විශාල සතුටකින්.ගත වූ අඩසිය වසක පත්තර රස්සාවෙන් වගේ ම රූපවාහිනී මාධ්‍යය මඟිනුත් තමා වෙත පැවරුණු රාජකාරිය හිතට එකඟවම උපරිමයෙන් ඉටු කළා ය යන හැඟීමෙන් තමා තෘප්තිමත් වන බව පවසමින් අබේසුන්දර මහත්තයා අප හා පිළිසඳරට එක් වුණා.නවසිය තිස් නවයේ පෙබරවාරි මාසේ පස් වැනිදා ඔහු මෙලොව එළිය දුටුවේ මාතර දිස්ත්‍රික්කයේ වැල්ලව පත්තුවේ පාතේගම දකුණ බෝගහහේන නිවසේ දී. ඔහුගේ පියා දොන් ඩේවිඩ් අබේසුන්දර. ඔහු සුළු ව්‍යාපාරිකයෙක්. වෙළහෙළදාම් කළේ කුරුණෑගල වැල්ලව ගනේවත්තේ. අම්මා දෝන කර්ලිනා ප්‍රතාපසිංහ. ඈ රැකියාවක් කළේ නෑ.අබේසුන්දර යුවළට දරුවො හය දෙනයි. අපේ කතා නායකයා පවුලේ බඩ පිස්සා. ඔහුට මවුපියන් දුන්නු නම මහින්දපාල අබේසුන්දර. පසු කලෙක පහසුවට ඒක මහින්ද අබේසුන්දර බවට පත් වුණා. මහින්දට වැඩිමල් අක්කලා හතර දෙනයි. අයියයි.මහින්දලා ජීවත් වුණේ තාත්තා හදාගත් කටු මැටි ගසා පොල් අතු හෙවිල්ලූ පුංචි නිවෙසක. ගේ පිහිටියේ අක්කර දෙකක් පමණ වූ පොල් වත්ත මැද. තාත්තා වෙළෙඳාම කළේ ඈත දුර බැහැර නිසා ගෙදර ආවේ මාස තුනකට වරක්. ඒ එනතුරු ගේ දොර වියදමට අම්මාට රක්ෂණ තැපෑලෙන් රුපියල් තුන් සියයක් එව්වා.දරු පැටවුන් හය දෙනෙකුගේ කුස පුරවන්න, උන්ගේ ඇඳුම්, පොත් පත් ඇරන් දෙන්න ඒ මුදල මදි වුණාම අම්මා වත්තේ පොල් ටික කඩවලා ඒ පොල් ටික කඩේ මුදලාලිට ගෙනිහින් දීලා ඒවාට හිලව් වෙන්න හාල් තුන පහ ගත්තා.හැම තුන් මාසෙකම ගණන් හදා බලපුවාම වත්තේ පොල් ටික සේරම දීලාත් තාත්තා එවන රුපියල් තුන් සීයටත් වඩා ගාණක් කඩේ මුදලාලිට ණය වෙලා. දන්න දා ඉඳන් ඉවරයක් නොවෙන මේ ණය තුරුස් හින්දා මහින්දලාට පුංචි කාලේ අග හිඟකම් එමටයි.අග හිඟකම් කොපමණ තිබුණත් මහින්දට අම්මාගේ ආදරේ දෝරේ ගලා යන තරම් ලැබුණා. තාත්තා වසයි නීති රාශියයි. තුන් මාසෙකට සැරයක් ගම ආ දාට මොකක් හරි වැරැද්දකට මහින්දත් අයියාත් ගුටියක් දෙකක් කනවාම යි.මහින්ද මුලකුරු කළේ ගමේ පාසලෙන්. ඒ බෙලිදෙණියේ කනිෂ්ඨ විද්‍යාලයෙන්. පාසල් යන්නටත් පෙර පටන්ම ගමේ විහාරයෙත් එහි වැඩහිටි නායක හිමියන්ගේ ඇසුරත් මහින්දට නො අඩුව ලැබුණා. ඒ පාතේගම ශ්‍රී සිද්ධාරාමය. නායක හාමුදුරුවෝ දොඹපොළ දේවානන්ද හාමුදුරුවෝ.ලොකු හාමුදුරුවන්ගේ නියමයට අනුව පුංචි කාලෙදිම මහින්ද බුද්ධ ගජ්ජය, සකස්කඩය, නාමාශ්‍ර ශතකය, වදන් කවි පොත වගේ පන්සල් පොත් කටපාඩම් කළා. ඒ හාමුදුරුවන්ට පින් සිද්ධ වෙන්ඩ එදා ඒ වනපොත් කළ පාඩම්වල පිහිටෙන් අදටත් මට නිවැරදිව සිංහල භාෂාව ලියන්ඩ හසුරුවන්ඩ පුළුවන්. එදා අපට ලොකු දඬුවම් වගේ පෙනුණු බොහෝ දේවල් පසු කාලෙක අපේ ජීවිත හැඩ ගසා ගන්න මහෝපකාරී වුණා. අබේසුන්දර මහත්තයා කියනවා.“පුංචි කාලේ මම හරිම දඩබ්බර දඟ ළමයෙක්. අයියත් එක්ක නිතරම ගෝරි. වරක් අයියත් මාත් දබර වෙලා අපි දෙන්නගේ පොත් ටික ඉරා ගත්තා. එදා නම් හොඳට ම බැණුම් ඇහුවා. ඉස්කෝලෙ ලොකු මහත්තයාටත් ආරංචි වෙලා හොඳටම බැන්නා. එදා බය වුණු පාර අයියා තරහා වෙලා තාත්තා ළඟට ගියා.අපේ ගෙදර එළදෙනුන් හිටියා. අක්කලා උදේට ඕවිටක වැස්සිය බඳිනවා. හවසට පාසල් ඇරිලා ඇවිත් අපි කළේ සෙල්ලම විතරමයි. පාසලේ වැඩට සමත් වුණාට මට ඒ හැටි ඉගෙනීමට උනන්දුවක් තිබුණේ නෑ. ඒකටම හරියන දඩබ්බර යාළුවෙකුත් මට හිටියා.අපි කැලේ පැනලා ගඩා ගෙඩි කඩාගෙන කනවා. ගෙවත්ත පහළ මැටි වළක් තිබුණා. මේ වළේ බැහැලා ඇති තරම් මැටි පාගනවා. හැන්දෑවට ගෙදර එන්නේ වැස්සිත් ලෙහාගෙන. දවසක් අක්කා වැස්සි බැඳලා තිබුණු උල පිටින් ම අපි වැස්සි ලෙහා දැම්මා. අපි ගෙදර එන්නේ කැලේ මැදින් වැටුණු අඩි පාරකින්. මේ පාරේ හරහට කොටයක් තිබුණා. එක පාරටම වැස්සි කුලප්පු වුණා. ඈ දුවන්ට පටන්ගත්තා.කඹේ කෙළවර තිබුණු උල මගේ කකුල් දෙකේ පැටලිලා මා බිම වැටුණා. වැස්සි කඹේත් මමත් ඇදගෙන දුවනවා. පාර හරහට තිබුණු කොටේ පැටලිලා මා හොඳටම හිර වුණා. කලබලේ ඇහුණු අක්කා දුවගෙන ඇවිත් වැස්සිගෙන් මා බේරා ගත්තා.ඒත් ඒ වෙනකොට මගේ මුළු ඇඟම තුවාල වෙලා. ලේ ගලනවා. ඒ කාලේ අපේ ගම්වල ඉස්පිරිතාල නෑ. දොස්තරලා නෑ. ගමේම හිටියේ වින්නඹු අම්මා විතරයි. මගේ විලාපෙට කවුදෝ ගිහින් වින්නඹු අම්මා කැන්දන් ආවා. ඈ දන්නා විදිහට ඉස්පිරිතු වර්ගයක් දාලා මුළු ඇඟම වෙළුවා. මම එළි වෙනකල් කෑගැහුවා. උදේ වෙනකොට මුළු ඇඟම තැම්බිලා. ලොකු ඉස්කෝලෙ මහත්තයා එහෙම මුල් වෙලා තිරික්කලයක් ගෙන්නලා ඒකෙ පටවලා දික්වැල්ලේ රජයේ බෙහෙත් ශාලාවට පිටත් කළා. එතැන හිටපු දොස්තර මහත්තයා වින්නඹු අම්මාට හොඳටම දොස් කියලා බේත් දාලා ගෙදර එව්වා.දවස් දෙකකට වරක් බේත් දාන්න තිරික්කලෙන් දික්වැලි ගියා. තිරික්කලේට දුන්නු සත පනහත් අම්මා හොයා ගත්තේ හරි අමාරුවෙන්. හොඳටම සනීප වෙන්න මාස දෙකකටත් වඩා ගත වුණා. මගේ ඉගෙනීමත් ඉන් කඩා වැටුණා. ඒත් මම කවදාවත් දෙවැනියාගෙන් එහාට ගියේ නෑ. අපි ආසා කළ පමණටම කියවන්න පොත් පත් ගන්න කාසි පනම් තිබුණේ නෑ.අහල පහල ළමයින් ගෙන්, අක්කලාගෙන්, පන්සලෙන් පොත පත හොයා ගෙන කියවීමයි කළේ. පුංචි කාලේ මම කැමතිම විෂය සිංහල, අකැමැතිම ගණිතයට. මට හොඳ හැටි කතා කරන්න පුළුවන්. මුලින් මුලින් ඉස්කෝලෙ සාහිත්‍ය සමිතියේ කතා කරන්නට බැරිව ලොකු සබකෝලයක් තිබුණා. මම උත්සාහ කරලා ඒ සබකෝලෙ නැති කර ගත්තා. පස්සේ මම ඉදිරිපත් වුණු හැම කථික තරගයකින් ම මම දිනුවා. හයේ පන්තියේදී මම ඇතුළු වුණා ගොඩඋඩ මහා විද්‍යාලෙට. ඒ ඉංග්‍රිසි මාධ්‍ය පාසලක්. ගෙදර ඉඳලා පාසලට තිබූ සැතැපුමක් පමණ වූ දුර අපි ආවේ ගියේ පයින්. ඒ කාලෙ අපිට සපත්තු මේස් නෑ. ලයිට් නෑ. ගමේ පාසලේ දී අපි ඇන්දේ පටි ජංගිය. ඒක බාච්චු ගවුමක් වගේ හැඩයක් නැති ඇඳුමක්.ගොඩඋඩ පාසලේදී කලිසම් කමිස ඇන්දා. මට වැඩිය එක පන්තියක් පහළ ශ්‍රේණියේ රෝහණ විජේවීර හිටියා. අපි එක යාබද ගම්වල ළමයි. හවසට එකට සෙල්ලම් කළා. වොලි බෝල් ගැහුවා. අපි දෙන්නම එකම බාබර් සාප්පුවෙන් කොණ්ඩේ කැපුවේ. අපේ කොණ්ඩා බාපු බාබර් අදත් ගමේ ඉන්නවා. මම ගමේ ගියාම උන්නැහේ මුණ ගැහිලා කතා බහ කරලා එනවා.“හයේ පන්තියෙදි ඉංග්‍රීසියෙන්මයි වැඩ. මුලදී නම් මට ඉගැනිල්ල එපා වුණා. සිංහලෙන් කතා කළොත් සතයක් දඩ ගහනවා. ඒ කාලේ උගන්නාපු ගුරුවරුන්ට පින් සිද්ධ වෙන්න මමත් දන කඩාගෙන කොහොම හරි ඉංග්‍රීසි ඉගෙන ගත්තා. මාධ්‍ය ජීවිතේට වගේ ම ගුරු වෘත්තියටත් ඉංග්‍රීසි දැනුම මහෝපකාරී වුණා. මම හතේ පන්තියේදී විජේවීර හයේ. දවසක් බනිස් ගෙඩියේ ගුල්ලෝ හිටියා කියලා විජේවීර පන්තියේ ළමයින් ටික පොලඹවාගෙන ඊට එරෙහිව වර්ජනයක් කළා.විජේවීරගේ තාත්තා වාමාංශිකයා. විජේවීර ගේ තාත්තා දේශපාලන ගැටුමකදී එක්තැන් වුණා. විජේවීර වෛද්‍ය විද්‍යාව හදාරන්න රුසියාවට යන්නට කලින් දවසක අපි දෙන්නාම ගියා බාබර් සාප්පුවට. කොණ්ඩේ කපන ගමන් බාබර් ඇහුවා රුසියාවට ගිහින් ඇවිත් මොකද කරන්නේ කියලා. “රුසියාවට ගිහින් ඉගෙනගෙන දොස්තර කෙනෙක් වෙලා ඔත්පල වෙලා ඉන්න තාත්තාව සනීප කරනවා.” කියලයි එදා විජේවීර කීවේ.”මට ජ්‍යෙෂ්ඨ පන්තියට පෙර පන්තියේ උගන්වාපු පලිහක්කාර සර් දවසක් අපිට “මා කැමති පොත” ගැන රචනාවක් ලියන්න කීවා. කවුරුත් ලියන්නේ අපට ඒ කාලෙ කියවන්නට නියමිතව තිබූ පොත් ගැනනේ. මං අපිට ඒ කාලේ බොහෝම වැදගත් වෙලා තිබුණු “හාල් පොත” ගැන රචනාව ලිව්වා. ඒ ගැන හොඳට කරුණු කාරණා හොයා බලලා පිටු දෙකක් විතරම ලිව්වා. පහුවදා මම ගුරුතුමාට පොත දුන්නේ තරමක දෙගිඩියාවෙන්.ඒ වගේම ප්‍රතිඵල ලැබුණා. සර් මගේ රචනාව බලාපු ගමන්ම පොත තාප්පෙන් එළියට වීසි කළා. මට බැන්නා. ළමයින් ඉදිරියේදී වුණු අවමානයට මම පන්තියෙන් එළියට බැස්සේ ආයේ නොඑන්න හිතාගෙන. ඒත් මම එස්.එස්.සී.විභාගෙට ලීවා. සමත්. උසස් පෙළ පන්තියේදීත් සිංහල ගුරුතුමීට දුන්නු පණ්ඩිත උත්තරේකට දඬුවමක් විදිහට ඈ මා පන්තියෙන් එළියට දැම්මා. ඒ පාර නම් මම ආයේ ඉස්කෝලේ ගියේ නෑ.අපේ ගමට එහා බෙලිවත්තේ ඔස්ටින් කැන්ටර් මහත්තයාගේ ගෝලයෙක් අලුතින් ටයිපිං ෂෝට්හෑන්ඩ් පන්තියක් දැම්මා. මම ඉස්කෝලෙ යෑම පැත්තක තියලා ඒ පන්තියට ගියා. මම බොහොම ඉක්මනට දක්ෂ විදිහට ලඝු ලේඛනය ඉගෙන ගත්තා. එස් එස්.සී. විභාගෙටත් ගත්තා. ලඝුලේඛනයට විශිෂ්ට සම්මානයක් ලැබුණා. ඉන් පස්සේ මගේ ගුරුතුමා ජේ.එල්.ටී.සිල්වා මහත්තයා වෙනත් පන්තියක් දාලා මට ඒ පන්තිය බාර දුන්නා. ඒ පන්තිය කරන අතරේම මගේ ගුරුතුමා මා ඔස්ටින් කැන්ටර් මහත්තයාට අඳුන්වා දුන්නා.ඒ මහත්තයා එවකට අලුතින් අරඹාපු ‘දවස’ පත්තරේ බෙදාහැරීම් අංශයේ යතුරු ලියන්නා වශයෙන් මට රැකියාවක් සොයා දුන්නා. මුල් පඩිය රු. 161.30යි. ඒ 1961 ඔක්තෝබරයේ. ඒ වන විට මගේ වයස විසිඑකයි.මගේ ප්‍රධානියා බෙදාහැරීමේ කළමනාකාර ලාන්ස් බර්ගර් මහත්තයා. ඔහුට සිංහල බෑ. ඒ නිසා ඒ සම්බන්ධයෙන් පැමිණි ලිපිවලට ඔහු දෙන පිළිතුරු ලිපි සකස් කොට යතුරු ලියනය කර තැපෑලට දැම්මේ මමයි. ටික කලක් යනවිට බර්ගර් මහතා මා දවස ප්‍රධාන කර්තෘ ඩී.බී.ධනපාල මහත්තයාට හඳුන්වා දීලා “මෙයා දක්ෂයි. මට පාඩු වුණත් මෙයා පත්තරේට ගත්තොත් ඒ ළමයාගේ අනාගතේට හොඳයි” කියලා ධනපාල මහත්තයාට බාර දුන්නා. ඒ 1961 දෙසැම්බරයේ. එදා අරඹපු පත්තර රස්සාව තමයි අදත් කරගෙන යන්නේ.” මහින්ද මහත්තයා කියනවා.යතුරු ලියනයෙන් මට ලැබුණු මුල්ම පඩියෙන් මම තාත්තාට සරමකුත් කළු සුරුට්ටු මිටියකුත් ගෙනිහින් දුන්නා. මම පත්තර රස්සාවට බැඳුණාම තාත්තා මා කෙරෙහි බොහෝම පැහැදුණා. මට ලොකු ආදරයක් දැක්වූවා. පුංචි කාලේ අපේ ගෙදර තිබූ රේඩියෝවෙ සින්දු අහන්න තාත්තා ඉඩ දුන්නේ නෑ. අහන්න පුළුවන් බණ, ප්‍රවෘත්ති සහ දේශීය ගී -වන්නම් විතරයි. තාත්තා නැති දාට මම හොරෙන් සින්දු ඇහුවා.පස්සෙ කාලෙක මම ගුවන් විදුලියේ කතා කළා. තාත්තා චිත්‍රපටි බලන්න දුන්නේ නෑ. පසුකාලෙක මට කාටත් පළමුවෙන්ම චිත්‍රපටි නරඹන්නට ලැබුණා. මේවා දෛවෝපගත සිද්ධි ලෙස මම දකිනවා. තාත්තා පසුකාලෙක මගේ නම පත්තරේ දුටුවාම ගමේ අයටත් ඒ පෙන්නා හුඟාක් සතුටු වූ බව අම්මා කීවා මට මතකයි.”දවස පත්තරේ ප්‍රවෘත්ති ලේඛකයකු ලෙස වැඩ කළාම මට ලැබුණු මුල් පඩිය රුපියල් 201.60යි. මම මුලින්ම වාර්තා කළේ හොරගොල්ලේ බණ්ඩාරනායක මහත්තයාගේ සමාධිය ළඟ පැවැති ගුණසමරු උලෙළ. 1962 සැප්තැම්බර් 26 වැනිදා. මම ඒ වාර්තාව ලීවේ තරමක් බයෙන්. ඒත් එය පසුදා පත්තරේ මුල් පිටුවේ ප්‍රධාන ප්‍රවෘත්තිය ලෙස “මල් වැස්සේ සමාධි උලෙළ” නමින් පළවුණා. එදා ඇතිවූ සතුට මගේ ඉදිරි ගමනට ලොකු ශක්තියක් වුණා. මම කොළඹ ඇවිත් නතර වුණේ කොලොන්නාවේ චමරියක. ඒ චමරියේ බුද්ධි කීර්තිසේනත් හිටියා. ඔහු මා සමඟ දවස පත්තරේත් වැඩ කළා.1963 දී තාත්තා අන්ත්‍රා වුණා. මා තාත්තාගේ කඩය තිබූ ගනේවත්තට ගියේ තාත්තාගේ මිනිය ගේන්නටයි. එහේ තාත්තා සතුව තිබූ පොල් අක්කර පහත් පසුකාලෙක අපට අහිමි වී ගියා. දවසේ වැඩකරන කාලේ මම හැම මාසයක අගදීම ගෙදර ගියා. ඔහොම යනවිට දවසක් අහම්බෙන් මට සිංහල උගන්නාපු පලිහක්කාර සර් මුණගැහුණා.එතුමා මා දැකලා නැවතුණා. මගේ උරහිසට අත තියලා “අබේසුන්දර මට සමාවෙයන්. එදා මම උඹේ අමුතු රචනාවෙන් උඹේ දස්කම් හඳුනාගත්තා. ඒත් මට ඒක ප්‍රසිද්ධියේ අගය කරන්ට ශක්තියක් එදා අධ්‍යාපන ක්‍රමයේ තිබුණේ නෑ කීවා.” ඒ මොහොතේ ගුරුතුමාගේ වගේම මගේ දෑසෙත් කඳුළු කැට මතු වුණා. අදත් ඒ මෙනෙහි කරමින් මහින්ද මහත්තයා පිස දැමුවේ ගුරු බැතියෙන් උපන් කඳුළක්.1964 සමඟි පෙරමුණු රජය පරාජයට පත්වූ පසුව මතුවූ දේශපාලන අර්බුදයක් හේතුවෙන් මහින්ද තවත් මාධ්‍යවේදීන් දහතුන් දෙනකු සමඟ දවස පුවත්පතෙන් ඉල්ලා අස්වුණා. ඒ වනවිටත් ඔහු ලංකා සමසමාජ පක්ෂයේ ක්‍රියාකාරී සාමාජිකයෙක්. ආචාර්ය ඇන්.ඇම්.පෙරේරා මහත්තයාගේ ඉල්ලීම පිට ඔහු පක්ෂයේ පුවත්පත වූ ‘ජනදින’ කර්තෘ මණ්ඩලයට එක්වුණා.ඒ වනවිට මහින්දගේ අක්කලා දෙන්නෙක්ම ගුරු වෘත්තියේ. ඔවුන්ගේත් අම්මාගේත් බලවත් ඉල්ලීම පිට 1967 දී මහින්ද ශිෂ්‍ය ගුරු විභාගෙට ලියා සමත් වුණා. 1967 මැයි දෙවැනිදා ඔහුට ඉංග්‍රීසි ගුරු පත්වීමක් ලැබුණා. මාතර දිස්ත්‍රික්කයේ දුෂ්කර පාසලක් වූ හරංකහදෙණිය විද්‍යාලයට.1966 දී මහින්ද යුග දිවියට ඇතුළත් වුණා. ඈ ඔහුගෙන් යතුරුලියනය ඉගෙන ගන්නට ආ ශිෂ්‍යාවක වූ බෙලිඅත්තේ ප්‍රේමා ගමගේ මෙණෙවිය. වෘත්තියෙන් ගුරුවරියක වූ ප්‍රේමාගේ අප්‍රමාණ ඉවසීමේ ගුණය මහින්දගේ පත්තර රස්සාවේ සාර්ථක භාවයේ රහස බව ඔහු අද පවසන්නේ සෙනෙහසින්. ඔවුන්ගේ පවුලේ දියණියන් තුන්දෙනයි. එක පුතයි. ලොකු දුව අමිලා ටෙලිකොම් සමාගමේත්, පුතා සජිත් දුම්රිය දෙපාර්තමේන්තුවේත් තෙවැනි දූ චරිතා නේෂන්ස් ට්‍රස්ට් බැංකුවේත් බාල දූ චතුරි දෙරණ රූපවාහිනී සේවයේත් රැකියාවල නියුතුයි. ඔවුන් හැම දෙනාම විවාපත්වෙලා.ගුරු වෘත්තියේ යෙදුණු වසර විසිතුන පුරා මහින්ද වරින් වර පාසල් ගණනාවක සේවය කළා. දේශපාලන දඬුවම් මාරු රැසකටත් ඔහු නොපැකිළ මුහුණ දුන්නා. කොහේ ගියත් ඔහු දරුවන්ට ඉංග්‍රීසි ඉගැන්නුවා. හද්දා පිටිසර ගංවල පාසල් දරුවන්ට හරියට ක්‍රිකට් ගහන්න ඉගැන්නුවා. ඒ අතරේම දිවයින පත්තරේට වාර්තාකරුවකු විදිහට ප්‍රවෘත්ති සැපැයුවා. 1990 දි ගුරු වෘත්තියෙන් ඔහුත් බිරියත් විශ්‍රාම ගත්තේ ඔවුන්ටම කියලා නිවෙසක් තනාගන්න විශ්‍රාම වැටුප් පාරිතෝෂිකය ලබාගැනීමේ අරමුණින්. ගුරු වැටුපෙන් ලද මුදලින් ගෙවල් කුලී ගෙවාගෙන ළමයින්ට උගන්නාගෙන එදා වේල හරිකරගත්තේ හරි අමාරුවෙන් කියලයි මහින්ද මහත්තයා කියන්නේ.1992 දි ‘දිවයින’ පත්තරේ පූර්ණකාලීන මාධ්‍යවේදියකු ලෙස කර්තෘ මණ්ඩලයට බැඳුණු මහින්ද එහි වසර දෙකක් සේවය කළා. 1994 දි බන්දුල පද්මකුමාර මහතා කර්තෘත්වය දැරූ ‘ලක්බිම ඉරිදා සංග්‍රහය’ට එක්වුණා. එහිදී පාර්ලිමේන්තු වාර්තාකරණයට තමා ලද ලඝු ලේඛන දැනුම ඔහුට බෙහෙවින් ප්‍රයෝජනවත් වුණා. 1996 දී ලක්බිමෙන් ඉල්ලා අස්වූ මහින්ද එවකට ප්‍රවෘත්ති ඇමැතිව සිටි ධර්මසිරි සේනානායක මහතා ගේ ඉල්ලීම අනුව ස්වාධීන රූපවාහිනී සේවයේ ප්‍රවෘත්ති අධ්‍යක්ෂ ධූරයට පත්ව ගියා. වසර හතක් එහි සේවය කළ මහින්ද මුලින් ‘විපරම’ත් පසුව මෙරට දේශපාලන ක්‍ෂේත්‍රයේ මහත් පෙරළියකට තුඩු දුන් ආන්දෝලනාත්මක කාලීන දේශපාලන වැඩසටහනක් වූ ‘විමසුම’ත් ආරම්භ කළා.2005 නොවැම්බර් මාසේ ‘දිනමිණ’ පත්තරේ ප්‍රධාන කර්තෘ තනතුරට පත්වූ අබේසුන්දර මහතා තවමත් එම තනතුරෙහි කටයුතු කරනවා. ලේක්හවුස් සමූපකාර සකසුරුවම් සමූපකාර සමිතියේ සභාපතිවරයා වශයෙන් ද කටයුතුª කරන ඔහු ටවර්හෝල් රඟහල පදනමේ සාමාජිකයකු ලෙසත් කටයුතු කරනවා.ගතවූ අඩසිය වසක තමා විසින් ඉටුකරන ලද මාධ්‍ය මෙහෙවර පිළිබඳ ඔහු අද තෘප්තිමත්. සන්ධාන රජය බලයට ගෙන එන්නට තමා මෙහෙයවූ ‘විමසුම’ වැඩසටහනෙන් ලද දායකත්වය පිළිබඳ ඔහු සතුටට පත්වෙනවා. කිසිදා කිසිදු ආයතනයකින් හෝ විශ්වවිද්‍යාලයකින් ජනමාධ්‍ය පාඨමාලාවක් හෝ සන්නිවේදන විෂයය පිළිබඳ උපාධි හෝ ලබා නැති මුත් ඇරැඹුමේ පටන්ම තමාට පැවරුණු රාජකාරිය දේවකාරිය සේ සලකා උපරිම අයුරින් ඉටු කළාය යන හැඟීමෙන් අද ඔහු සතුටු වෙනවා.මේ වනවිට මාධ්‍ය කලාව හා සම්බන්ධ කෘති හතරක් ලියා පළ කොට ඇති අබේසුන්දර මහතා ගේ අලුත්ම කෘතිය”විපරම” දැන් මුද්‍රණයෙන් පළවී තිබෙනවා. දසක සතක් ඉක්මවූ සිය දිවි ගමනේ ආ මං පියමං දෙස හැරී බලන විට පසුතැවිලි වීමට කිසිදු කාරණාවක් තමා වෙත ඉතිරි වී නැතැයි අබේසුන්දර මහතා අපට සමුදෙමින් පවසා සිටියා.සාගරිකා දිසානායක ජයසිංහඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=ay1111132</link>
    <topic>අර්ථසාධකෙන් ණය අරන් නොගෙව්වොත් පාඩු ගොඩයි</topic>
    <author>අරුණි මුතුමලී</author>
    <content>සේවක අර්ථසාධක අරමුදල පිහිටුවීමට මූලික වූ අරමුණ කුමක් ද?ශ්‍රී ලංකාවේ පෞද්ගලික අංශයේ ආයතනවල වගේම රාජ්‍ය සංස්ථා මණ්ඩලවල සේවය කරන අය, විශේෂයෙන්ම විශ්‍රාම වැටුප් හිමිකම් නොලබන වැඩ කරන ජනතාවගේ විශ්‍රාමික දිවිය සුරක්ෂිතව වගේම ආත්මාභිමානයෙන් යුතුව ගත කිරීමට අවස්ථාව උදා කිරීමේ අරමුණින් මේ අරමුදල ආරම්භ කෙරුණේ.කාන්තාවක නම් අවුරුදු 50 දීත් පිරිමියකු නම් අවුරුදු 55 දීත් විශ්‍රාම යා යුතුයි. ඒ අයට අත්වැලක් සැපයීමට 1958 දී ආරම්භ කළ මේ අරමුදල මේ වන විට රුපියල් බිලියන 975 ක් ඉක්මවා තිබෙනවා. දැනට මුදල් ගෙවන සාමාජිකයන්ගේ ගිණුම් ලක්ෂ 23 ක් සහ මුදල් නොගෙවන හෙවත් අක්‍රීය සාමාජික ගිණුම් ලක්ෂ 110 ක් පමණ මේ වන විට අප පවත්වාගෙන යනවා.රජයේ විශ්‍රාම වැටුපක් ලබන අයකුට සේවක අර්ථසාධක අරමුදල ලබාගන්නට හැකියාවක් නැද්ද?සමහර අයගේ මතයක් තිබෙනවා විශ්‍රාම වැටුප ලබන අයට අර්ථසාධක අරමුදල් ලබාගන්න බැහැ කියලා. නමුත් යම් විශ්‍රාමික අයකු විශ්‍රාම වැටුප ලබන අතර තවත් පෞද්ගලික අංශයේ රැකියාවක යෙදී සිටිනවානම් ඔහු හෝ ඇයට ඊ. පී. එෆ්. ලැබීමට කිසිම බාධාවක් නැහැ.සේවක අර්ථ සාධක අරමුදලට බැඳෙන්නේ කෙසේ ද?ජීවිතයේ පළමුවැනි වරට විශ්‍රාම වැටුප් නොලබන රැකියාවකට යන පුද්ගලයකු දින 14 ක් ඇතුළත කම්කරු දෙපාර්තමේන්තුවේ ලියාපදිංචි කිරීම සේවා යෝජකයාගේ වගකීමයි. එහිදී සේවකයාගේ නමින් ඒ, බී, එච් නමින් සහතික පත් තුනක් ලැබෙනවා. ‘ඒ’ සහතිකයෙන් සේවකයාගේ සියලු තොරතුරු ද, ‘බී’ සහතිකය සේවකයාගේ අයිතිය තහවුරු කරන ලියවිල්ල ද, ‘එච්’ සහතිකය තමන්ගෙන් පසු තම අරමුදල්වල උරුමකරුවන් නම් කළ පත්‍රය ද වශයෙන් හඳුන්වනවා.සේවකයාගේ වගකීම වන්නේ මෙහි ‘බී’ කාඩ්පත් සුරැකිව තබා ගැනීමයි. එය සාමාන්‍යයෙන් සේවකයා ළඟ තිබිය යුතු වුවත් බොහෝ විට සේව්‍යයා සතුව තබා ගන්නා අවස්ථා තිබෙනවා. යම් හෙයකින් සේවකයා එම ආයතනයෙන් අස්වී වෙනත් ආයතනයකට යනවානම් සේව්‍යයා ළඟ ඇති ‘බී’ කාඩ්පත ඉල්ලාගෙන නව රැකියා ආයතනයට බාර දිය යුතුයි. එවිට දෙවැනි ආයතනයට එම අංකයෙන්ම සේවකයාව ලියාපදිංචි කළ හැකි වනවා. යම් ආයතනයක් සේවකයන් එසේ ලියාපදිංචි නොකිරීම හෝ අර්ථසාධක අරමුදලට දායක නොකිරීම දඬුවම් ලැබිය හැකි වරදක්. එවිට සේවකයාගේ මුළු සේවා කාලයට මෙන්ම අධිභාරය සඳහා වන මුළු මුදල එකවර ගෙවිය යුතු වනවා.සේවක අර්ථසාධක අරමුදලට දායක විය නොහැකි පිරිසකුත් සිටිනවා නේද?සාමාන්‍යයෙන් ලාභ ලැබීමේ පරමාර්ථයෙන් පවත්වාගෙන යන ඕනෑම ආයතනයක සේවය කරන අය මේ සඳහා සුදුසුකම් ලබනවා. යම් කිසි ආයතනයක සේවය කරන්නේ එක පුද්ගලයකු පමණක් නම් ඒ පුද්ගලයා වුණත් පැය කීපයකට හෝ දින භාගයකට හෝ දෛනික වැටුප් ක්‍රමයට වුවත් සේවයේ යෙදෙනවා නම් මේ අරමුදල සඳහා අයිතිවාසිකම ඉල්ලා සිටිය හැකියි.නමුත් ගෘහ සේවයේ යෙදෙන්නන්, බාල වයස්කාර පිරිස්, අඳ ගොළු බිහිරි සේවා වැනි සමාජ සේවා ආයතන ඒ වගේම සේවකයන් 10 දෙනකුට අඩු පුණ්‍යායතන සහ පවුලේ උදවිය පමණක් සේවය කරන ආයතන නම් මේ අරමුදලට දායක වීමට අවශ්‍ය නැහැ.නමුත් එසේ නොවන විට සේවයේ යෙදෙන එක සේවකයකුට වුවත් ඊ.ටී.එෆ්. ගෙවිය යුතු වෙනවා. එහිදී ස්ථිර, අස්ථිර, ආධුනික, තාවකාලික, අනියම්, දවසේ කඩින් කඩ වැඩ කරන, දවසට අඩු කාලයක් වැඩ කරන, කොන්ත්‍රාත් පදනම මත වැඩ කරන හෝ වැඩ ප්‍රමාණයට ගෙවුම් ලබන කියා වෙනසක් හා මුදලින් හෝ වෙනත් ක්‍රමයකින් ගෙවුම් ලබනවා ද කියා වෙනසකුත් නැහැ.සේවක අර්ථසාධක අරමුදලට දායක වීමෙන් සේවකයකුට ලැබෙන ප්‍රතිලාභ මොනවා ද?මේ අරමුදල යටතේ බොහෝ ප්‍රතිලාභ ලබා ගැනීමට අරමුදලේ ගිණුම් හිමියන්ට හැකියාව ලැබෙනවා. පුරුෂයකු නම් අවුරුදු 55 සම්පූර්ණ වීම හෝ කාන්තාවක නම් වයස අවුරුදු 50 සම්පූර්ණ වී සේවයෙන් ඉවත්වීමේදී හෝ ඉන්පසු වයස සම්පූර්ණ වීමේදී අර්ථසාධක අරමුදල ලබා ගැනීමට හැකියාව තිබෙනවා.කාන්තාවක් විවාහ වීමේ හේතුව මත සේවයෙන් ඉවත් වූ විට වගේම ඕනම අයකු සේවයේ යෙදීමට නොහැකි ලෙස සදහටම රෝගී වී සේවයෙන් ඉවත් වූ විටත් මේ මුදල ලබාගත හැකියි.ස්ථිර වීසා බලපත් ලබා විදේශ රටක පදිංචියට යාමේදී, රජයේ හෝ පළාත් පාලන සේවයේ හෝ ස්ථිර විශ්‍රාම වැටුප් හිමි රැකියාවක සේවයේ නියුක්ත වීමට යාමේදී, රාජ්‍ය ව්‍යාපාරයක් සංස්ථාවක් බවට පත් කිරීම, සංස්ථාව වසා දැමීම, අතිරික්ත සේවකයන් ඉවත් කිරීම, රාජ්‍ය සංවිධානයක් හෝ රාජ්‍ය ව්‍යාපාර ආයතනයක් වසා දැමීම යන අවස්ථාවල සේවයෙන් ඉවත්වන සේවකයන්ට, එසේත් නැත්නම් සාමාජිකයකු මියගිය විට එම සාමාජිකයාගේ උරුමකරුවන්ට හෝ නම් කළ අයටත් මේ ප්‍රතිලාභ ලබා ගැනීමට හැකියාව තිබෙනවා.මෙහිදී කාන්තාවන් සඳහාම පමණක් වන විවාහ හේතුවෙන් සේවයෙන් ඉවත් වීමේදී අනිවාර්ය කරුණු දෙකක් තිබෙනවා. කාන්තාවක සේවයෙන් ඉවත් වී මාස තුනක් ඇතුළත විවාහ වන්නේ නම් හෝ විවාහ වී වසර 5 ක් ඇතුළත සේවයෙන් ඉවත් වන්නේ නම් පමණයි ඔවුන්ට මේ ප්‍රතිලාභය විශ්‍රාම යාමට කලින් ලබා ගත හැකි වන්නේ.සේවක අර්ථසාධක අරමුදලේ දායක මුදල් එසේ ආපසු ලබා ගැනීමේ ක්‍රමවේදය කුමක් ද?ප්‍රතිලාභ ලබා ගැනීමේදී තමන් විසින්ම ඉල්ලුම් කරන්නේ නම් ‘කේ’ ආකෘතිය සම්පූර්ණ කර එයට අවශ්‍ය අදාළ ලිපි ලේඛන එනම් බී කාඩ්පත, ජාතික හැඳුනුම්පත, විවාහ සහතිකය, උප්පැන්න සහතිකය ආදිය සමඟ කම්කරු කාර්යාලයට බාර දිය යුතුයි.මියගිය අයකුගේ ප්‍රතිලාභ ලබා ගැනීමේදී සාමාජිකයාගේ මරණ සහතිකය, දරුවන්ගේ උප්පැන්න සහතිකය, කසාද සහතිකය ආදිය සමඟ ‘එල්’ අයැදුම්පත සම්පූර්ණ කර ග්‍රාම නිලධාරී හා ප්‍රාදේශීය ලේකම් සහතික කළ විස්තර පත්‍රිකාව සමඟ කම්කරු කාර්යාලයට බාර දිය යුතුයි. අයදුම් කරන්නේ බාල වයස්කරුවකු විසින් නම් එල් 3 පෝරමය සමඟ ග්‍රාම නිලධාරී සහ ප්‍රාදේශීය ලේකම් ඉදිරිපත් කරන ලිපියකුත් අවශ්‍ය වනවා.නැවත රැකියාවක් කළ නොහැකි ආකාරයට රෝගී හෝ ආබාධිත වූ විට වෛද්‍ය සහතික මඟින් සනාථ කළ පසු ප්‍රතිලාභ සඳහා අයැදුම් කළ හැකියි. ඒ සඳහා රජයේ රෝහලක වෛද්‍යවරයකුගේ සෞඛ්‍ය 307 ආකෘති පත්‍රය මඟින් නිකුත් කරන සහතිකයක් ලබාගෙන කම්කරු කොමසාරිස්වරයා වෙත ඉදිරිපත් කළ යුතුයි. එවිට කම්කරු කොමසාරිස්වරයා විසින් ‘එම්’ ආකෘති පත්‍රයක් හා අදාළ උපදෙස් සාමාජිකයාට ලබා දෙනවා. ඉන්පසු වෛද්‍ය මණ්ඩලයේ පරීක්ෂාවට ලක්කර රෝගී තත්ත්වය අනුව තවදුරටත් සේවයේ යෙදිය නොහැකි බව තහවුරු වුවහොත් ප්‍රතිලාභ ලබා දෙන්නට කටයුතු යොදනවා. ස්ථිර පදිංචිය සඳහා විදෙස්ගත වන විට ‘කේ’ අයැදුම්පත සමඟ ස්ථිර වීසා බලපත්‍රය ද සේව්‍යයා මඟින් සහතික කර ඉදිරිපත් කළ යුතුයි. පෞද්ගලික අංශයේ රැකියාවකින් මිදී විශ්‍රාම සහිත ස්ථිර රැකියාවකට යන්නේ නම් ‘කේ’ අයැදුම්පත සම්පූර්ණ කර ‘බී’ කාඩ්පත සමඟ පත්වීම් ලිපියේ මුල් පිටපත තමා සේවය කරන ආයතන ප්‍රධානියාගෙන් ලබාගත් රැකියා තත්ත්වය පිළිබඳ සහතිකයක් සමඟ කම්කරු කාර්යාලයට ඉදිරිපත් කළ යුතුයි. පවුලෙන් පිටත උරුමකරුවන් නම් කිරීමට හැකි වන්නේ අවිවාහක අයට පමණයි. එවැනි විටෙක සාමාජිකයාගේ මරණයෙන් පසුව එම නම්කළ තැනැත්තාට අදාළ ප්‍රතිලාභ ලබාගත හැකියි.අර්ථසාධක අරමුදල ආපසු ලබා ගැනීම හැරුණු කොට ලබාගත හැකි ප්‍රතිලාභ මොනවා ද?නිවාස ණය පහසුකම් ලබාදීමට සේවක අර්ථසාධක අරමුදල කටයුතු කරනවා. ඒ සඳහා සුදුසුකම් ලබන්නේ ශ්‍රී ලංකාවේ නිවසක් ඉදිකරන අය පමණයි. අනුමත බැංකුවක් මඟින් නිවාස ණයක් ඉල්ලුම් කරන සක්‍රිය සාමාජිකයකු සඳහා සේවක අර්ථසාධක අරමුදලේ ශේෂයෙන් සියයට 75 ක් සහ අක්‍රිය සාමාජිකයකු සඳහා ශේෂයෙන් සියයට 50 ක් ඇපයට තබා ලබාගත හැකියි.සමහර අවස්ථාවලදී සේවක අර්ථසාධක අරමුදල ඇපයට තබා ලබාගන්නා ණය නොගෙවීමට හෝ එය අතපසු කිරීමට සාමාජිකයන් උත්සාහ කරනවා. මෙහි ප්‍රතිඵලය කෙබඳු ද?යම් ආකාරයකින් ඊ. පී. එෆ්. එක ඇපයට තබා ණය ලබා ගතහොත් එය නිසි පරිදි ගෙවීමට උත්සුක විය යුතුමයි. එසේ නොවන අවස්ථාවල පාඩු සිදු කරගත් අය ඕනෑ තරම් දැක තිබෙනවා. ණය මුදල ලබාගත් පසු ශේෂය ඇපයක් ලෙස වෙන් කරනවා. පොලියක් අය කෙරෙන නිසා ණය මුදල නොගෙව්වහොත් ඒ ණය මුදලත්, පොලියත්, දඩයත් අරමුදලේ ශේෂයෙන් බැංකුවට ගෙවීමට සිදු වෙනවා. එවිට තමන්ට හිමි මුදලෙන් හිතනවාට වඩා විශාල මුදලක් අඩු වෙනවා.උදාහරණයක් ලෙස පසුගිය වසරේ රුපියල් මිලියන 1855 ණය පොලී නොගෙවීම නිසා බැංකුවලට ගෙවා තිබෙනවා. සාමාන්‍යයෙන් එසේ ණය ලබාගෙන නිසි ලෙස නොගෙවූ ප්‍රතිශතය 2009 වසරේදී සියයට 40 ට ආසන්නයි. ඔවුන් දන්නෙ නැහැ මෙය ඔවුන්ට විශාල පාඩුවක් වගේම තමන් වයස්ගත වූ විට නිදහසේ ගෙවන්න තිබෙන ජීවිතය ව්‍යාකූල කර ගැනීමක් බව. එනිසා බාහිර අයගේ වැරැදි උපදෙස් අනුගමනය නොකර නිසි වේලාවට ණය පොලි ගෙවා විශ්‍රාමික දිවිය ගත කිරීමට ඇති මුදල සුරක්ෂිත කරගන්නා ලෙසයි අප වරප්‍රසාද ලබාගන්නා අයගෙන් ඉල්ලා සිටින්නේ.සේවක අර්ථසාධක අරමුදලේ මුදල් ආයෝජනය කිරීම ගැන සමහර අයට ගැටලු තිබෙනවා.අර්ථසාධක අරමුදලින් සියයට 92 ක්ම ආයෝජනය කරන්නේ රජයේ සුරැකුම්පත්වලයි. ඉතිරියෙන් සියයට 7 ක් කොටස් වෙළෙඳපොළෙත් සියයට 1 ක් සාංගමික බැඳුම්කරවලත් ආයෝජනය කරනවා.රජයේ සුරැකුම් පත්වල ආයෝජනය කිරීම කියන්නේ ඉතාම විශ්වාසවන්ත අවදානමකින් තොර කටයුත්තක්. කොටස් වෙළෙඳපොළ ආයෝජනය කරන්නේ ඉතා සුළු කොටසක් වගේම එය දිගු කාලීන අරමුණු සහිතව කරන කටයුත්තක්. එය සඳහා අප යම් ආයතනයක් ස්වාධීනව ඇගැයීමට ලක්කර අනාගතය පිළිබඳ ඇති අපේක්ෂාව මතයි තීරණය ගන්නෙ.අනෙක කොටස් වෙළෙඳපොළේ නිරන්තර වෙනස්වීම් අනෙක් සියලු දෙනාට මෙන්ම අපටත් එක ලෙස බලපානවා. එය අපට විශේෂ තත්ත්වයක් නොවේ. අපට කොටස් වෙළෙඳපොළ මිල ඉහළ යනතුරු බලා සිටින්නට පුළුවන් ආකාරයටයි අප මුදල් යොදා තිබෙන්නෙ. දිගුකාලීන ලාභ අපේක්ෂාවෙන්. අනෙක අප හැම විටම බලන්නෙ අවම අවදානම හා උපරීම ප්‍රතිලාභ සාමාජිකයන්ට අත්කරදීමයි. ඒ නිසා සාමාජිකයන්ට කිසිම සැකයක් ඇති කරගන්න හේතුවක් නෑ.අප හා සමාන අනෙක් ආයතන සමඟ සසඳද්දී වැඩිම පොලී අනුපාතිකයක් ලබා දී ඇත්තේ අප විසින්. 2009 එය සියයට 13.75 ක්, 2010 දී 12.5 ක් මේ වසරේදීත් අන් අයට වඩා වැඩි පොලියක් ලබාදීමට අප බලාපොරොත්තු වනවා.ඇතැම් අවස්ථාවල අරමුදල් ආපසු ගැනීමේදී ප්‍රමාද වූ අවස්ථා ගැන චෝදනා එල්ල වෙනවා?එසේ සිදු වෙනවා නම් එයට හේතුව තම ගිණුම් පිළිබඳ තොරතුරු නිසි ලෙස පවත්වාගෙන නොයාමයි. නම්වල විවිධ දෝෂ පැවතීම හා ‘බී’ කාඩ්පත නැති කරගැනීම. ජාතික හැඳුනුම්පතේ ඇති නම මාරු කිරීම ආදි හේතු නිසා සිදුවන ප්‍රමාදයන් ගැන විය යුතුයි එසේ කියන්නෙ.එසේ නැතිනම් ණය ලබාගෙන නිසි ලෙස ගෙවා නිමා කර නැත්නම් හෝ ඒ පිළිබඳ තොරතුරු ඉදිරිපත් කර නැත්නම් ඒ සඳහා ද කාලයක් ගත වනවා. ඒ හැර නිවැරැදිව සම්පූර්ණ කරන ලද අයැදුම්පත මහ බැංකුවට ඉදිරිපත් කළ විට දින 3 ක් හෝ 4 ඇතුළත මුදල ලබා ගත හැකියි.නව තාක්ෂණය ඔබේ ආයතනයට යොදාගෙන ඇත්තේ කෙසේ ද?සේවක අර්ථසාධක අරමුදලේ සාමාජිකයන්ට පහසු වන පරිදි ඒකීය අංකයක් යටතේ ලියාපදිංචි කිරීමේ කටයුතු දැන් සිදු කෙරෙනවා. ඒ අනුව සියලු සාමාජිකයන් සිය ජාතික හැඳුනුම්පත් අංකය යටතේ ලියාපදිංචි කිරීමට කටයුතු යොදා තිබෙන්නෙ.අලුතෙන් බැඳෙන සාමාජිකයන් තමන්ගේ සේව්‍යයා මඟින් සිය ජාතික හැඳුනුම්පත් අංකයට අදාළව ලියාපදිංචි කිරීමට කටයුතු කරන ලෙස දැනුම් දීම වගකීමක් සේ අප සිතනවා. එය ‘ආර් ආර් 6’ පෝරමය මඟින් කළ හැකියි. සේවා යෝජකයන් විද්‍යුත් මාධ්‍යයෙන් ‘සී’ වාර්තා සහ අරමුදල් එවීමේදී නව ක්‍රමයට ඇතුළත් වෙතැයි අප අපේක්ෂා කරනවා. ඒ සඳහා අවශ්‍ය පහසුකම් හා තොරතුරු මෙන්ම පුහුණුව අප නොමිලේ ලබා දෙනවා.ජාතික හැඳුනුම්පත් අංකය යටතේ සේවකයන් ලියාපදිංචි කරන්නේ පහසුව තකායි. මොකද එකම සේවකයකු ආයතන කිහිපයකට මාරු වූවත් එහිදී අංකය වෙනස් නොවන නිසා සේවකයන්ට සේව්‍යයන්ට මෙන්ම අපටත් කටයුතු කිරීම පහසුයි.යමකු තමන්ගේ සේවක අර්ථසාධක අරමුදල් ගිණුමේ කෙතරම් මුදලක් තිබේදැයි දැනගන්නෙ කෙසේ ද?සෑම සාමාජිකයකුටම සේවක අර්ථසාධක අරමුදලේ අර්ධ වාර්ෂික වාර්තා එවීමට අප කටයුතු කරනවා. මේ වන විට 2010 වසර සඳහා වූ වාර්තා දැන් නිකුත් වෙමින් පවතිනවා. ඒ වාර්තා සේවා යෝජකයාගෙන් ලබාගෙන යම් විසමතාවක් තිබේනම් නොවැම්බර් 01 දා සිට විමසීම් කරන්නට හැකියි.මෙතෙක් තිබුණු සේව්‍යයා කේන්ද්‍ර කරගත් ක්‍රමයෙන් මිදී දැන් අප සේවකයා කේන්ද්‍ර කරගත් ක්‍රමයකට පරිවර්තනය වෙමින් පවතින්නේ. අලුත් තාක්ෂණය භාවිත වන නිසා මෙතෙක් පැවති අර්ධ වාර්ෂික දායක මුදල් විස්තර රැස් කිරීමේ ක්‍රමය විද්‍යුත් මාධ්‍ය මඟින් මාසිකව දායක මුදල් විස්තර ලබා ගැනීමේ ක්‍රමයකට පරිවර්තනය කෙරෙමින් පවතිනවා.විද්‍යුත් මාධ්‍ය මඟින් සාමාජික සේවා ලබාදීම හඳුන්වා දී තිබෙනවා. කෙටි පණිවිඩ මඟින් හා අන්තර්ජාලයෙන් තම ගිණුමේ ශේෂය දැනගැනීමට හා ප්‍රතිලාභ අයදුම්පත පිළිබඳ විස්තර දැනගැනීමට පහසුකම් තිබෙනවා.මේ පිළිබඳ දැනුම්වත් කිරීම් කෙරෙන අතරතුර ජාතික හැඳුනුම්පත් නිකුත් කිරීම ද අපේ ජංගම සේවා මඟින් සිදු කෙරෙනවා. ඔබට අවශ්‍ය ඕනෑම තොරතුරක් දැන් සිංහල දෙමළ හා ඉංගී‍්‍රසි භාෂාවලින් අංක 53, බාරොන් ජයතිලක මාවතේ, ලොයිඩ්ස් ගොඩනැගිල්ලේ පිහිටි අප ආයතනයේ මහජන සම්බන්ධතා කවුළුවෙන් ලබාගත හැකියි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=ay1111134</link>
    <topic>ගනුදෙනු අඩුයි</topic>
    <author/>
    <content>කොටස් වෙළෙඳ පොළේ පවතින්නා වූ මන්දගාමී ස්වභාවයේ වෙනසක් මේ සතියේ වුවද දක්නට නොලැබුණි. බොහෝ සමාගම්වල මිල පහළ ගියේය. ඉතා සීමිත සමාගම් කිහිපයක පමණක් මිල ඉහළ යනු දක්නට ලැබුණි. සතියේ ආරම්භක දිනය වූ 08 වැනිදා අඟහරුවාදා මිලියනය ඉක්මවා කොටස් අලෙවි වූයේ සමාගම් 6 ක පමණි. බ්ලු ඩයමන්ඩ් (ඡන්ද බලය රහිත) එක්ස්පෝ ලංකා, පෑන් ඒෂියන් පවර්, එස් එම් බී ලීසිං, වැලිබල් වන්, අමානා සමාගම්හි පමණක් කොටස් මිලියනය ඉක්මවා අලෙවි විය.මිල ඉහළ යාම් අතුරින් කිසිදු සමාගමක් කැපී පෙනුණේ නැත. පසුගිය අඟහරුවාදා රුපියල් දහස් ගණනින් අලෙවි වන සමාගම්හි පවා කොටස් මිල ඉහළ ගියේ සුළු වශයෙනි. සෙලිසින්ග් සමාගමේ පෙර දින රුපියල් 1095.20 කට අලෙවි වූ කොටසක් එදින අලෙවි වූයේ රුපියල් 1100.00 කටය. ඒ රුපියල් 4.80 ක මිල ඉහළ යාමකි. කලම්ඹු ෆාමසි මිල ද පෙර දින රුපියල් 1269.20 ක සිට රුපියල් 1365.00 ක් දකවා ඉහළ ගිය ද යළි රුපියල් 1288.40 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 19.20 ක ඉහළ යාමකි.මිල පහළ යාම් අතුරින් කැපී පෙනුණේ ඉන්ඩස්ට්‍රියල් ඒ එස් පී එච් සමාගමයි. පෙර දිනට සාපේක්ෂව සමාගමේ කොටසක මිල එදින රුපියල් 89.30 කින් පහළ ගියේය. පෙර දින රුපියල් 600 කට අලෙවි වූ සමාගමේ කොටසක මිල එදින රුපියල් 510.70 ක් දක්වා පහළ ගියේය. එසේම මර්කන්ටයිල් ෂිපින්ග් සමාගමේ කොටසක් ද රුපියල් 310.00 සිට රුපියල් 266.60 ක් දක්වා පහළ ගියේය. ඒ පෙර දිනට සාපේක්ෂව රුපියල් 43.40 ක මිල පහළ යාමකි.ගනුදෙනු සිදුවීමේ ශීඝ්‍ර පහළ යාමක් පෙන්නුම් කළ ද එදින පෙර දිනට සාපේක්ෂව ගනුදෙනු සංඛ්‍යාව ඉහළ ගියේය. පෙර දින ගනුදෙනු 6070 ක් සිදුවූ නමුත් එදින ගනුදෙනු 7604 ක් දක්වා ඉහළ නැංගේය.බදාදා දිනය වන විට වුවද වෙළෙඳ පොළේ කැපී පෙනෙන වෙනසක් දක්නට නොවුණි.එහෙත් ලංකා අශෝක් ලේලන්ඩ් කොටසක මිල රුපියල් 3000 සිට රුපියල් 3700 ක් දක්වා රුපියල් 700 කින් මිල ඉහළ ගියේය. එය දිනයේ කැපී පෙනෙන ගනුදෙනුව විය. ඉන්ඩස්ට්‍රියල් ඒ එස් පී එච් සමාගමේ කොටසක මිල පෙර දිනට සාපේක්ෂව රුපියල් 39.30 කින් ඉහළ ගියේය. පෙර දින රුපියල් 510.70 කට අලෙවි වූ කොටසක මිල එදින රුපියල් 550.00 ක් දක්වා ඉහළ ගියේය.මිල පහළ යාම් අතුරින් එච් ඩී එෆ් සී කැපී පෙනුණි. පෙර දින රුපියල් 1639.50 කට අලෙවි වූ සමාගමේ කොටසක මිල එදින රුපියල් 1573.70 ක් දක්වා පහළ ගියේය. ඒ පෙර දිනට සාපේක්ෂව රුපියල් 65.80 ක පහළ යාමකි. සිලොන් බෙවරේජස් කොටසක මිල පෙර දිනට සාපේක්ෂව රුපියල් 37.20 කින් පහළ ගියේය. පෙර දින රුපියල් 380.50 කට අලෙවි වූ සමාගමේ කොටසක මිල එදින රුපියල් 343.30 ක් දක්වා පහළ ගියේය.බදාදා දින කැපී පෙනෙන සිදුවීම වූයේ සමාගම් දෙකක පමණක් කොටස් මිලියනය ඉක්මවා අලෙවි වීමයි. ඒ පිරමල් ග්ලාස් හා බ්ලු ඩයමන්ඩ් සමාගම්හිය. සමාගම් දෙකක් පමණක් මේ අයුරින් කොටස් අලෙවි වූයේ කලකට පසුවය.බදාදා දින ගනුදෙනු පෙර දිනට වඩා අඩු වූ අතර ගනුදෙනු සංඛ්‍යාව 7525 ක් ලෙසින් දැක්වුණි.පෙර සතියේ සිකුරාදා සමස්ත කොටස් මිල දර්ශකය ඒකක 6406.52 ක් ලෙස දැක්වුණ අතර අඟහරුවාදා එය දැක්වුණේ ඒකක 6322.01 ක් ලෙසය. බදාදා එය ඒකක 6316.87 ක් ලෙස දැක්වුණි. මිලංකා මිල දර්ශකය පෙර සිකුරාදා ඒකක 5698.85 ක් ලෙස දැක්වුණු අතර අඟහරුවාදා එය ඒකක 5641.33 ක් ලෙස දැක්වුණි. බදාදා දින එම අගය දැක්වුණේ ඒකක 5634.25 ක් ලෙසය.කොටස් වෙළෙඳ පොළේ පවත්නා මේ මන්දගාමී ස්වභාවය අනුව ප්‍රාථමික කොටස් නිකුතු සඳහා වන ඉල්ලුම අඩුවීමට හේතු වී ඇතැයි ද වෙළෙඳ පොළ ආරංචි මාර්ග පවසයි.එසේම ශ්‍රී ලංකා සුරැකුම්පත් කොමිසමේ සිදු කෙරෙන වෙනස්කම් වලින් පසු මේ තත්ත්වයේ යම් ස්ථාවරත්වයක් බලාපොරොත්තු විය හැකි බව ද වෙළෙඳ පොළින් වාර්තා වේ. මේ දිනවල බොහෝ ආයෝජකයන් තම කොටස් අලෙවි කිරීමට කටයුතු යෙදීම ද වෙළෙඳ පොළේ මිල පහළ යාමට හේතු සාධක වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111131</link>
    <topic>සමන් දේවාලේ ආලෝක පූජාවට මෙවරත් ස්වදේශි කොහොඹ</topic>
    <author/>
    <content>සමන් දේවාලේ ආලෝක පූජාවට මෙවරත් ස්වදේශි කොහොඹඅලෙවි කළමනාකරු චමින්ද ජයසිංහ හා සබරගමු මහා දේවාලයේ බස්නායක නිලමේ සුනිල් ශාන්ත වීරසේකර යන මහත්වරුන් මහ සමන් දේවාලයේ ආලෝක පූජාව විවෘත කරමින්.කඳානේ සීමාසහිත ස්වදේශී කර්මාන්තායතනය, රත්නපුරයේ මහා සමන් දේවාලයේ වාර්ෂික පෙරහර වෙනුවෙන් ස්වදේශී කොහොඹ ආලෝක පූජා සත්කාරය දසවැනි වරටත් පැවැත්වීය. සභාපතිනී අමරී විජයවර්ධන මහත්මිය පැවසුවේ, “සියයට සියයක්ම දේශීය සමාගමක් වන ස්වදේශී සමාගම වගකීමක් ඇති සමාගමක් ලෙසින්, ශ්‍රී ලංකාවේ සංස්කෘතික හා සම්ප්‍රදායික උරුමයන් රැකගැනීම යුතුකමක් බවය.ඔරකල් අධ්‍යාපන පදනමේ අනුග්‍රාහකත්වයෙන් ක්‍රියාත්මක Think Quest Competition  2012 තරගාවලිය සඳහා ව්‍යාපෘති බාරගැනීම ආරම්භ වී ඇති අතර ඒ සඳහා ලොව පුරා සිසුන්ට අයැදුම් කිරීමේ අවස්ථාව ඇත.මේ ජාත්‍යන්තර තරගාවලියට වයස අවුරුදු 22 දක්වා සිසුන් හට සහභාගි විය හැකි අතර ලෝකයේ පවත්නා ප්‍රායෝගික ගැටලුවක් සිය විචාර බුද්ධිය, සන්නිවේදන හා තාක්ෂණික දක්ෂතා උපයෝගි කරගනිමින් විසඳාලීම ඔවුන්ට ලැබෙන අභියෝගයයි.තරගය පිළිබඳව සියලු විස්තර Think quest.org/Competition  වෙබ් අඩවියෙන් ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111132</link>
    <topic>නාගරික-ගැමි පවුල් ලෙඩ රෝගවලින් මුදාගැනීමට මැජික් ක්ලීන් වැඩසටහන ඇරැඹෙයි</topic>
    <author/>
    <content>නාගරික-ගැමි පවුල් ලෙඩ රෝගවලින් මුදාගැනීමට මැජික් ක්ලීන් වැඩසටහන ඇරැඹෙයි(වමේ සිට දකුණට) රෙකිට් බෙන්කිසර් හි ජ්‍යෙෂ්ඨ අලෙවි කළමනාකාරිනී ෂෙනාලි වික්‍රමාරච්චි, රෙකිට් බෙන්කිසර් හි කළමනාකාර අධ්‍යක්ෂ රාහුල් මුර්ගායි යන රෙකිට් බෙන්කිසර් හි විකුණුම් අධ්‍යක්ෂ සින්ක්ලෙයාර් කෲස් මහත්ම මහත්මීහු මාධ්‍ය හමුවට එක්වීගේදොර පිරිසුදු කිරීමේ හා විෂබීජ නැසීමේ කිරීමේ ප්‍රමුඛතම වෙළෙඳ නාමයන් දෙකක් වන රෙකිට් බෙන්කිසර් හි හාපික් හා ලයිසෝල්, ඔවුන්ගේ සමාජ සත්කාරක ව්‍යාපෘතිය යටතේ මැජික් ක්ලීන් නම් වැඩසටහන ආරම්භකර ඇත. එහි අරමුණ වන්නේ නිවෙස්වල නාන කාමර හා අනෙකුත් මතුපිට ස්ථානයන් පිරිසුදුව තබාගැනීමේ වැදගත්කම පිළිබඳව මහජනතාව දැනුවත් කිරීමට කටයුතු කිරීමයි.මෙම වැඩසටහන පසුගිය වසර කිහිපය පුරා ක්‍රියාත්මක වූ අතර එකවර දිවයිනේ ප්‍රදේශ ගණනාවක් ආවරණය වන පරිදි කණ්ඩායම් රැසක් සම්බන්ධ කරගනිමින් මෙම නව ආරම්භය සිදුවූයේ පසුගිය මාස තුන තුළදීය. නාන කාමර හා අනෙකුත් මතුපිට ස්ථානයන් සඳහා විශේෂ පිරිසුදුකාරක භාවිතයෙන් පාචනය, අතීසාරය, කොලරාව මෙන්ම බැක්ටීරියා හා වයිරස් මඟින් සිදුවන ආසාදන ව්‍යාප්ත වීම වළක්වා ගැනීමට ඇති හැකියාවේ වැදගත්කම පිළිබඳ පහදා දීම මෙම වැඩසටහනේ ඉලක්කය වේ.මෙම වැඩසටහන හරහා ලබාදීමට බලාපොරොත්තු වන වටිනාම පණිවිඩය වන්නේ මතුපිට ස්ථානයන් පිරිසුදු යැයි පෙනුණත් ඒවා සැබවින්ම විෂබීජ වලින් තොර නොවන බවයි. එබැවින් මෙම කණ්ඩායම් නිවෙස් වෙත සංචාරය කරමින් විශේෂ පිරිසුදුකාරක මඟින් නිවසේ සනීපාරක්ෂාව තහවුරු කිරීමේ වැදගත්කම අවධාරණය කරනු ලබයි.මාධ්‍ය හමුවේදී මැජික් ක්ලීන් වැඩසටහනේ සාර්ථක ප්‍රගතිය පිළිබඳ අදහස් දක්වමින් රෙකිට් බෙන්කිසර් හි ශ්‍රී ලංකා කළමනාකරණ අධ්‍යක්ෂ රාහුල් මුර්ගායි මහතා ප්‍රකාශ කළේ, “සමීක්ෂණවලින් පැහැදිලි වන්නේ බොහෝ රටවල ජනතාවට නිවෙස් ඇතුළත සනීපාරක්ෂක පිළිවෙත්හි වැදගත්කම පිළිබඳ අවබෝධයක් නැති අතරම නිවසේ විවිධ මතුපිට ස්ථානයන් මඟින් රෝග සාදන විෂබීජ ඇතුළු විය හැකි බව නොදන්නා බවයි. එබැවින් මනා සනීපාරක්ෂක පුරුදු පිළිබඳ ජනතාව දැනුවත් කරමින් පවුලේ ලෙඩ රෝග සෑදීමේ අවදානම අවම කිරීම අත්‍යවශ්‍යයි” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111133</link>
    <topic>හමීඩියා දෙවැනි වරටත් රිදී සම්මාන දිනයි</topic>
    <author/>
    <content>හමීඩියා දෙවැනි වරටත් රිදී සම්මාන දිනයිප්‍රධාන අලෙවි සලේ කළමනාකාර රොෂාන් උඩුමාන්, ජාතික වෙළෙඳ සහ විකුණුම් කළමනාකාර සමුදු ද සිල්වා, අලෙවි කළමනාකාර ලෙරෝයි ජේ.ඊබට්, සහකාර වෙළෙඳනාම කළමනාකාර රාමසාමි බාලකුමාර් ජ්‍යෙෂ්ඨ වෙළෙඳනාම විධායක මොහොමඩ් අයුබ් නලීර් මහත්වරු සම්මානය අතැතිවහමීඩියා ආයතනය SLIM විශිෂ්ටතම වෙළෙඳ නාම සම්මාන උලෙළේ දී ‘වසරේ විශිෂ්ටතම දේශීය වෙළෙඳ නාමය’ වෙනුවෙන් පිදෙන රිදී සම්මානයෙන් පිදුම් ලබමින් එම සම්මානය දිනාගත් ශ්‍රී ලංකාවේ එකම ඇඟලුම් වෙළෙඳ නාමය බවට පත්විය. SLIM  උලෙළකදී හමීඩියා රිදී සම්මානයෙන් පිදුම් ලද දෙවන අවස්ථාව මෙය වේ. පසුගිය වසරේ විශිෂ්ටතම සේවා වෙළෙඳ නාමය සඳහා පිදෙන රිදී සම්මානය හිමි කරගැනීමට හමීඩියා සමත් විය.උතුරු මැද පළාත් සභාවේ කර්මාන්ත අමාත්‍ය එච්. බී. සේමසිංහ, “වීල් මාස්ටර්” පෞද්ගලික සමාගමේ කළමනාකාර අධ්‍යක්ෂ අමල් පියතිලක මහත්වරුන් නව සේවා මධ්‍යස්ථානය විවෘත කිරීමට එක්වී.පරිගණකගත තාක්ෂණය උපයෝගී කරගෙන වාහනවල වීල් එලයිමන්ට් කිරීමේ සහ ලිහිසි තෙල් මාරු කිරීමේ සේවා ඇතුළු තවත් සේවා සපයන “වීල් මාස්ටර්” පෞද්ගලික සමාගමේ නව සේවා මධ්‍යස්ථානය අනුරාධපුරයේ ධර්මපාල මාවතේ පසුගියදා විවෘත කෙරිණි. ලිහිසි තෙල් සහ ෆිල්ටර් වර්ග මාරු කිරීම සහ අලෙවි කිරීම, වෙළෙඳ වාහන සඳහා යෝග්‍යතා සහතික සහ තක්සේරු සහතික නිකුත් කිරීම ඇතුළු සේවා ද එහිදී ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111134</link>
    <topic>වාස්තු විද්‍යාඥයන්ගේ සැසිවාරයට ALUMEX අනුග්‍රාහකත්වය</topic>
    <author/>
    <content>වාස්තු විද්‍යාඥයන්ගේ සැසිවාරයට ALUMEX අනුග්‍රාහකත්වයඒ අනුව SLIA ආයතනයේ වාර්ෂික අංගයක් වන ආර්කිටෙක් 2012 සඳහා ප්‍රධාන අනුග්‍රාහකත්වය ලබා දෙන්නේ ද ඇලුමෙක්ස් වන අතර එයට 2012 පෙබරවාරි 22 සිට 26 දින දක්වා පැවැත්වීමට නියමිත ජාතික සමුළුව මෙන්ම වාස්තු විද්‍යා නිර්මාණ හා වෙළෙඳ ප්‍රදර්ශනය ද ඇතුළත්ය.ශ්‍රී ලංකා වාස්තු විද්‍යාඥයන්ගේ ආයතනයේ (SLIA) සාමාජික වරලත් වාස්තු විද්‍යාඥ එන්. එම්. පී. නවරත්න, වෘත්තිමය සේවා මණ්ඩලයේ සභාපති වරලත් වාස්තු විද්‍යාඥ බර්නාඩ් ගෝමස්, ඉඹ්ධ්ඒ හි උප සභාපති වරලත් වාස්තු විද්‍යාඥ හර්ෂ ප්‍රනාන්දු, SLIA හි සාමාජික වරලත් වාස්තු විද්‍යාඥ ජයතිස්ස හේරත්, ඇලුමෙක්ස් හි සමූහ අලෙවි කළමනාකරු තිස්ස ජයතිලක, විකුණුම් සහකාර කළමනාකරු සාරධ පෙරේරා, අධ්‍යක්ෂ / සාමාන්‍යාධිකාරී ප්‍රමුක් දැදිවල, SLIAහි සභාපති වරලත් වාස්තු විද්‍යාඥ රන්ජන් නඩේසපිල්ලේ, හිටපු සභාපති වරලත් වාස්තු විද්‍යාඥ චන්දන එදිරිසූරිය , ජ්‍යෙෂ්ඨ උප සභාපති වරලත් වාස්තු විද්‍යාඥ මහාචාර්ය චිත්‍රා වෙඩික්කාර, ගරු ලේකම් වරලත් වාස්තු විද්‍යාඥ ඩී. එච්. විජේවර්ධන, SLIA හි සාමාජික වරලත් වාස්තු ෂද්‍යාඥ රොහාන් බණ්ඩාර හේරත්, SLIA හි සාමාජික වරලත් වාස්තු විද්‍යාඥ ජනක ධර්මසේන මහත්වරුන් ගිවිසුම හුවමාරු කරගැනීමේ අවස්ථාවේ.ශ්‍රී ලංකා වාස්තු විද්‍යාඥයින්ගේ ආයතනය (SLIA) සහ ශ්‍රී ලංකාවේ ඇලුමිනියම් නිෂ්පාදන ක්ෂේත්‍රයේ ප්‍රමුඛතම ආයතනයක් වන ඇලුමෙක්ස් ආයතනය අතර නොබෝදා අත්සන් තැබුණු අවබෝධතා ගිවිසුම අනුව 2011 / 2012 සැසිවාරය සඳහා ප්‍රධාන අනුග්‍රාහක ලෙස ඇලුමෙක්ස් ආයතනය තෝරා පත් කරනු ලැබීය.SLIA හි සභාපති වරලත් වාස්තු විද්‍යාඥ රන්ජන් නඩේසපිල්ලේ මහතා හා ඇලුමෙක්ස් හි අධ්‍යක්ෂ / සාමාන්‍යාධිකාරී ප්‍රමුක් දැදිවල මහතා එම ගිවිසුමට අත්සන් තැබු අතර SLIA හි සාමාජික වරලත් වාස්තු විද්‍යාඥයන් ඇතුළු ඇලුමෙක්ස් හි නියෝජිතයෝ ද එම අවස්ථාවට සහභාගි වූහ.ජාත්‍යන්තර මාර්ගෝපදේශනයන්ට යටත්ව උසස් තත්ත්වයන්ට හා ප්‍රමිතීන්ට ගැළපෙන අයුරින් ශ්‍රී ලංකාවේ ගොඩනැඟිලි ද්‍රව්‍ය නිෂ්පාදනය කරන පිළිගත් සමාගම් සමඟ අනුග්‍රාහක සබඳතා ගොඩනඟා ගැනීමට SLIAනිබඳව කටයුතු කරයි. එවැනි සම්බන්ධතා හේතුවෙන් එම ආයතනයන්ගේ නිෂ්පාදනයන්හි උසස් ප්‍රමිතීන් පිළිබඳ ජනතා විශ්වාසය තහවුරු කරගැනීමේ අවස්ථාවක් උදාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111135</link>
    <topic>කොහු කෙඳි කර්මාන්තයේ පුනර්ජීවයට ‘රවී’ උපකාර කරයි</topic>
    <author/>
    <content>කොහු කෙඳි කර්මාන්තයේ පුනර්ජීවයට ‘රවී’ උපකාර කරයිනව අර්ධ ස්වයංක්‍රීය කොහු කෙඳි නිස්සාරණ යන්ත්‍රය, නිර්මාණය කළ ලක්ෂ්මන් විජේසිංහ ඉංජිනේරු මහතා වෙත අමාත්‍ය ජගත් පුෂ්පකුමාර සම්මාන ඵලකයක් පිළිගැන්වූ අයුරු.ලාංකීය කොහු කෙඳී කර්මාන්තය නව මානයකට රැගෙන යමින් වඩාත් ඵලදායී ලෙසටත්, නිෂ්පාදනයෙහි ගුණාත්මක තත්ත්වය සහ ආරක්ෂාව කෙරෙහි සැලකිලිමත් වෙමින් කොහු නිස්සාරණ ක්‍රියාවලියේ අවස්ථා ගණනාවක්ම ආවරණය කරන නව යන්ත්‍රයක් මෙම ක්‍ෂේත්‍රයට හඳුන්වා දී ඇත. නව යන්ත්‍රය දැනට නාත්තන්ඩියෙහි කොහු කර්මාන්තශාලාවක ස්ථානගත කර ඇති අතර හේලීස් සමූහයේ කොහු කර්මාන්තය ආශ්‍රිත සමාගමක් වන රවී ඉන්ඩස්ට්‍රීස් මේ සඳහා මැදිහත් වෙමින් එහි නිර්මාණකරුට දිරිදීමක් ලෙසට ඔහු විසින් නිර්මාණය කළ මෙම නව කොහු කෙඳි නිස්සාරණ යන්ත්‍රය මිලදී ගෙන ලීසිං පදනම යටතේ ලබා දී ඇත.මාරවිල ගුරුකුල ආයුර්වේද විද්‍යාලයෙහි පැවැත්වෙන ආයුර්දෙ ශාස්ත්‍රී ඩී. ඒ. ත්‍රෙවාර්ෂික වෛද්‍ය පාඨමාලාව සඳහා සිසුහු බඳවා ගැනෙති. අ.පො.ස. උසස් පෙළ විෂයන් දෙකක සාමාර්ථයන් ඇති වයස අවු. 18 - 28 අතර ස්ත්‍රී පුරුෂ දෙපක්ෂයට මේ සඳහා ඉල්ලුම් කළ හැකිය.පාරම්පරික වෛද්‍යවරුන්ගේ දූ දරුවන් සඳහා අ.පො.ස. සාමාන්‍ය පෙළ සමත් වීම හා ස්වකීය පාරම්පරික වෙදකම පිළිබඳ දැනුම ලබා තිබීම ද අයදුම්පත් යොමු කිරීමට ප්‍රමාණවත් සුදුසුකම් වෙති.පාඨමාලාව සාර්ථකව අවසන් කෙරෙන සියලුම සිසු සිසුවියන් දීමනා සහිතව සේවයට බඳවා ගැනීම සිදු කෙරෙන අතර ජංගම වෛද්‍ය සේවා කණ්ඩායමට ද බඳවා ගනු ලැබේ.පාඨමාලාව නොමිලේ පැවැත්වෙන අතර ප්‍රායෝගික පුහුණු - සායනික පුහුණු - ඖෂධ නිෂ්පාදන පුහුණු සියල්ල පළමු වසරේ සිට ලබා දෙනු ලැබේ.අයැදුම්පත් විදුහල්පති, ගුරුකුල ආයුර්වේද විද්‍යාලය, ගුරුකුල මාවත, මාරවිල යන ලිපිනයට නොවැම්බර් 30 වන දිනට පෙර යොමු කරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111136</link>
    <topic>ආසියාවේ විශිෂ්ටතම මූල්‍ය සමාගම</topic>
    <author/>
    <content>ආසියාවේ විශිෂ්ටතම මූල්‍ය සමාගමමැලේසියාවේ පැවැති UDC ව්‍යාපාරික සම්මාන උලෙළේ දී “ආසියාවේ විශිෂ්ටතම මූල්‍ය සමාගම” ලෙසින් කොමර්ෂල් ක්‍රෙඩිට් පිදුම් ලැබීය. මැලේසියාවේ හිටපු අගමැති ආචාර්ය මහතීර් මොහොමඩ් මහතා විසින් කොමර්ෂල් ක්‍රෙඩිට් හි නියෝජ්‍ය සාමාන්‍යාධිකාරී (ආයතනික සැලසුම්) ඇන්ඩෲ සැමුවෙල් මහතා වෙත සම්මානය ප්‍රදානය කළ අවස්ථාව. නියෝජ්‍ය සාමාන්‍යාධිකාරීවරුන් වන සුදත් ජයසේකර හා කේ.එල්.ඒ.සෙනෙවිරත්න මහත්වරු ද මෙහි වෙති.සම මහාචාර්ය ඇන්ඩ්‍රෑ ටෑන්, සිංග් හෙල්ත් අධ්‍යක්ෂ විජයා ශ්‍රීනිධි, ඩෙල්මේජ් හොස්පිට්ල් අධ්‍යක්ෂ කවින්ද මාකලන්ද, මහාචාර්ය බූන් කෙන්ග්, වෛද්‍ය බෙන්ජමින් චෞ, සිංග් හෙල්ත් සමූහ අධ්‍යක්ෂ පීටර් ටෑන් මහත්වරුසිංගප්පූරුවේ විශාලතම ඒකාබද්ධ සෞඛ්‍ය සේවා සමාගම සහ ප්‍රධාන පෙළේ ජාත්‍යන්තර සමාගමක් වන සිංග් හෙල්ත් සමාගම ඩෙල්මේජ් සමූහ ව්‍යාපාරයට අයත් ඩෙල්මේජ් හොස්පිට්ල්ස් සමාගම සමඟ එක් විය.මෙම නව සහයෝගීතාවයත් සමඟ ඩෙල්මේජ් හෙල්ත් කෙයාර්, සිංග් හෙල්ත් හි ශ්‍රී ලංකාවේ හවුල්කරුවා බවට පත්වේ.සිංග් හෙල්ත් සමාගම සතුව තෙවන පෙළ රෝහල් දෙකක් ද විශේෂ ප්‍රතිකාර ඒකක 05ක් ද ඇති අතර ඩෙල්මේජ් සමූහ ව්‍යාපාරය වසර 150ක් පමණ පැරණි මෙරට පිහිටි ප්‍රධාන ව්‍යාපාරයකි.සිංග් හෙල්ත් හි මෙරට නියෝජිතයා ලෙස ඩෙල්මේජ් හොස්පිට්ල්ස් විසින් සිංග් හෙල්ත් හි රෝහල් සහ ප්‍රතිකාර මධ්‍යස්ථාන මඟින් ලබා දෙන ප්‍රතිකාර පිළිබඳව රෝගීන්ට, අවශ්‍ය තොරතුරු ලබා දෙනු ඇත. ඒ සඳහා අංක 101, විනයාලංකාර මාවත, කොළඹ ලිපිනයෙන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111137</link>
    <topic>ශ්‍රී ලංකා ඉන්ෂුවරන්ස් සභාපති සමාජයේ උපදේශක උපදේශිකාවන්ට රන් පවුම් උපහාර</topic>
    <author/>
    <content>ශ්‍රී ලංකා ඉන්ෂුවරන්ස් සභාපති සමාජයේ උපදේශක උපදේශිකාවන්ට රන් පවුම් උපහාරශ්‍රී ලංකා ඉන්ෂුවරන්ස් සභාපති සමාජයේ රක්ෂණ උපදේශක උපදේශිකාවෝ පසුගියදා සභාපති ගාමිණී එස්. සෙනරත් මහතා අතින් රන් පවුම් සහ විදේශ ගුවන් බලපත්‍ර හිමිකර ගනිමින් සම්මානයෙන් උපහාර ලැබූහ. සභාපති ගාමිණී එස්. සෙනරත් මහතා ද, අධ්‍යක්ෂක ආර්.ඒ. ජයතිස්ස, අධ්‍යක්ෂ බී.එම්.එස්. බටගොඩ මහත්වරුන් ඇතුළු ශ්‍රී ලංකා ඉන්ෂුවරන්ස් උසස් නිලධාරීහු ද සභාපති සමාජයේ රක්ෂණ උපදේශක උපදේශිකා විශාල පිරිසක් ද සහභාගි වූහ.ශ්‍රී ලංකා ඉන්ෂුවරන්ස් හත්දහසකට අධික රක්ෂණ උපදේශක උපදේශිකා අලෙවි බළකායේ පිරිස අතුරෙන් වාර්ෂික කොමිස් ආදායම් ඉපයීම් පදනම මත සභාපති සමාජයට තෝරාගෙන සිටි 173 දෙනෙක් එහිදී ඇගැයීමට ලක්වූහ.රත්නපුර පල්ලෙබැද්දේ මහජන බැංකු ශාඛාවක් රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්.ඩී.ජේ. සෙනෙවිරත්න මහතාගේ ප්‍රධානත්වයෙන් නොබොදා විවෘත කෙරිණි. එහිදී ගනු දෙනුකරුවකු විසින් මුල්ම තැන්පතුව ඇමතිතුමා වෙත භාරදුන් අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>13</day>
    </date>
    <link>http://www.silumina.lk/2011/11/13/_art.asp?fn=aj1111138</link>
    <topic>SAP සමාගමෙන් ශ්‍රී ලංකාවට නව තාක්ෂණික විසඳුම් හා ව්‍යාපෘති</topic>
    <author/>
    <content>SAP සමාගමෙන් ශ්‍රී ලංකාවට නව තාක්ෂණික විසඳුම් හා ව්‍යාපෘතිSAP සමාගම එළඹෙන වසර සඳහා නව ව්‍යාපෘති කිහිපයක් ක්‍රියාවට නැංවීමට කටයුතු යොදා තිබේ.SAP සමාගම හා බැඳී පාරිභෝගිකයන් සහ අනෙකුත් කොටස් කරුවන් සැවොම එකට එක්කිරීමට නියමිත “Run Better Solutions Road Show” නම් වූ ප්‍රදර්ශනාත්මක වැඩසටහන, මින් එක් අංගයකි.මේ වෙනුවෙන් SAP සමාගමේ දිගුකාලීන හවුල්කරුවකු වන ඛ්ඉඹ් ආයතනයට අමතරව, දේශීය ආයතන රැසක් සමඟ වෙළෙද ගිවිසුමකට අත්සන් තබා ඇත. එමෙන්ම SAP ආයතනය හා දිගු කාලීනව එක්වී සිටි සේවා අංශයේ හවුල්කරුවන් විසින් ලාංකීය ව්‍යාපාරිකයන්ගේ බැංකු සහ මූල්‍ය, ටෙලි සන්නිවේදන, සිල්ලර සහ පාරිභෝගික, නිමැවුම්, ඇඟලුම් සහ පාවහන්, ආදි නොයෙකුත් නිෂ්පාදන හා සේවා කටයුතුවල යොදා ගත හැකි තාක්ෂණික විසඳුම් දැනට සපයනු ලැබේ.ඉඒර්‍ථ ආයතනයේ නව එකමුතුවක් මඟින් ශ්‍රී ලාංකීය අධ්‍යාපන ක්ෂේත්‍රයෙහි දියුණුව සඳහා ද පියවරයන් ගැනීමට කටයුතු යොදා තිබේ.ඒ අනුව එහි අධ්‍යාපනික කොටස් කරුවන් වන “Lithan Genovate” විසින් වෘත්තිකයින්ට, පාරිභෝගිකයන්ට, විශ්ව විද්‍යාල සහ අධ්‍යාපන ආයතනවල ශිෂ්‍යයන්ට නව තාක්ෂණය පිළිබඳ පුහුණු පාඨමාලා ලබාදීම පිණිස දිවයින පුරා e-Academy තාක්ෂණික මධ්‍යස්ථාන ඉදිකිරීමට නියමිත වී තිබේ.ග්ලෝබල් ෆයිනෑන්ස් විසින් 13 වැනි වරටත් ශ්‍රී ලංකාවේ හොඳම බැංකුව ලෙසට කොමර්ෂල් බැංකුව තෝරා ගන්නා ලදි. කොමර්ෂල් බැංකුවේ කළමනාකාර අධ්‍යක්ෂ අමිත ගුණරත්න මහතා ග්ලෝබල් ෆයිනෑන්ස් ප්‍රකාශක සහ කර්තෘ මණ්ඩල අධ්‍යක්ෂ ජෝසෙෆ් ගිර්රාපුටෝ මහතා අතින් සම්මානය ලබාගත් අවස්ථාව.ලාංකේය වෙළෙඳපොළේ මී පැණි සහ නැවුම් පොල්තෙල් සඳහා ප්‍රථම වරට බරකා වෙළෙඳ නාමයට ශ්‍රී ලංකා තත්ත්ව සහතිකය හිමි විය.බයෝ එක්ස්ට්‍රැක්ට්ස් සමාගමේ නියාමක කටයුතු පිළිබඳ විධායක නිලධාරි වෛද්‍ය මුම්ටාස් ෂිනා, පර්යේෂණ සහ සංවර්ධන විධායක මනුප්‍රිය හෙට්ටිආරච්චි, අලෙවි ප්‍රධානි ජුරාක් මජීඩ්, ප්‍රධාන විධධායක නිලධාරි රීසා බහර්ඩීන්, ශ්‍රී ලංකා ප්‍රමිති කාර්යාංශයේ අධ්‍යක්ෂ ජනරාල් වෛද්‍ය එල්.එන්. සේනාවීර, නිෂ්පාදන සහතික පිළිබඳ අධ්‍යක්ෂ ඩබ්ලිව්.එන්.එන්. සතරසිංහ, ක්ෂුද්‍රජීව විද්‍යා පර්යේෂණගාර හි නියෝජ්‍ය අධ්‍යක්ෂ මාපා තෙන්නකෝන් යන මහත්ම මහත්මීහු. ඡායාරූපය - සුදත් නිශාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111201</link>
    <topic>ජන සහභාගිත්ව අය වැයක්</topic>
    <author>සුනිල් දයා අල්විස්</author>
    <content>සමාජ කණ්ඩායම් 2718 යිරැස්වීම් 56 යිසුනිල් දයා අල්විස්මහජනතාව ගෙන් ලබාගත් අදහස් මත පදනම්ව 2012 වසර සඳහා ජන සහභාගිත්ව අයවැයක් ඉදිරිපත් කිරීමට මහින්ද රාජපක්ෂ ජනාධිපතිතුමා පියවර ගෙන ඇතැයි රජයේ ආරංචි මාර්ග පවසයි.නිලධාරීන් පමණක් සහභාගි කරගෙන අයවැය සම්පාදනය කිරීමේ ක්‍රමය වෙනස් කරමින් ඉතිහාසයේ ප්‍රථම වරට මෙසේ ජනතා සහභාගිත්ව අයවැයක් ඉදිරිපත් කිරීම සුවිශේෂී අවස්ථාවක් ලෙස ද වාර්තා වෙයි.මේ සඳහා විවිධ ක්ෂේත්‍ර නියෝජනය කරමින් රැස්වීම් වාර 56 ක් පවත්වමින් ඒ සඳහා විවිධ සමාජ කණ්ඩායම් 2718 ක් ද සහභාගි කර ගෙන ඇති බවත් අනාවරණය වෙයි.මේ සාකච්ඡාවලදී මැති ඇමැතිවරු ආණ්ඩු පක්ෂයේ පවා කතා බහකට වැඩිපුර අවස්ථාවක් නොලබන මන්ත්‍රීවරුන්ගේ අදහස් ද දිසාපතිවරු - වෘත්තිය සමිති විද්වතුන් විවිධ ක්ෂේත්‍ර නියෝජනය කරන අය ගෙන් මෙන් ම ඈත ගම් දනව්වල කාන්තා පාර්ශවයන්ගෙන් ද අයවැය සකස් කිරීමට පෙර ජනාධිපතිතුමා අදහස් ලබාගෙන තිබේ. කාන්තා පාර්ශ්ව සහභාගිත්වයේදී අම්පාර වවුනියාව ඇතුළු දිවයිනේ සෑම දිස්ත්‍රික්කයකින් ම නියෝජනය වන ආකාරයට කාන්තාවන්ගෙන් අදහස් ලබාගෙන ඇත.අය වැය සකස් කිරීම පිණිස විවිධ කණ්ඩායම් 56 ක් සමඟ 2718 දෙනෙක් ඇතුළත් වූ බව ද වාර්තාවේ.මේ අය වැය එක තැන සිට සකස් කරන ලද අය වැයක් නොව පුළුල් ජනතා සහභාගිත්වයක් ඇතිව සකස් වූ ජනතාවාදී අය වැයක් ලෙස හැඳින්විය හැකි යැයි රජයේ ආරංචි මාර්ග අනාවරණය කරයි.මහින්ද රාජපක්ෂ ජනාධිපතිතුමා ගේ දෙවැනි පදවි ප්‍රාප්තිය යටතේ පවතින වත්මන් රජයේ දෙවැනි අය වැය හෙට (21) පස්වරුවේ මුදල් අමාත්‍යවරයා වශයෙන් එතුමා විසින් පාර්ලිමේන්තුවට ඉදිරිපත් කරනු ඇත.2012 වර්ෂයේ සමස්ත රාජ්‍ය ආදායම රුපියල් බිලියන 1115 කි. සමස්ත රාජ්‍ය වියදම රුපියල් බිලියන 2200 ක් වේ.රාජ්‍ය ආයෝජන සඳහා රුපියල් බිලියන 541 ක් වෙන් කර ඇත.සමස්ත රජයේ වියදම සඳහා ඇස්තමේන්තු කර ඇති මුදල රුපියල් එක් ලක්ෂ විසි අට දහස් හාරසිය විසි අට කෝටි හතළිස් හතර ලක්ෂ හැත්තෑ එක් දහසකි. (1,28,428, 44,71,000)මෙවර අය වැය අනුව ආරක්ෂක හා නාගරික සංවර්ධන අමාත්‍යාංශයට රුපියල් 22,994300000 මුදලක් වෙන්කර තිබේ. මෙය අමාත්‍යාංශයක් වෙනුවෙන් වැඩි පුරම වෙන්කර ඇති මුදලයි.සෞඛ්‍ය අමාත්‍යාංශයට රුපියල් කෝටි 7400 ක් ද අධ්‍යාපන අමාත්‍යාංශයට රුපියල් කෝටි 3327 ක් උසස් අධ්‍යාපන අමාත්‍යාංශයට රුපියල් කෝටි 2447 ක් ද වෙන්කර ඇත.හෙට පස්වරුවේ මහින්ද රාජපක්ෂ ජනාධිපතිතුමා විසින් පාර්ලිමේන්තුව හමුවට අය වැය යෝජනා ඉදිරිපත් කිරීමෙන් පසු අය වැය දෙවන වර කියවීමේ විවාදය අනිද්දා (22) ආරම්භවෙයි. අය වැය කාරක සභා විවාද අවස්ථාවලින් පසු දෙසැම්බර් 21 වැනිදා ඒ පිළිබඳ ඡන්ද විමසීම පැවැත්වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111202</link>
    <topic>ෆොන්සේකා වරදකරු වෙයි</topic>
    <author/>
    <content>සුදු කොඩි නඩුව:වසර තුනක සිර දඬුවම්සුදු කොඩි සිද්ධිය හා සම්බන්ධ නඩුව විභාග කළ කොළඹ මහාධිකරණය චූදිත සරත් ෆොන්සේකා වරදකරු බවට තීන්දු කළ අතර වසර තුනක සිර දඬුවමකට හා රුපියල් 5000 ක දඩයකට ද ඔහු යටත් කරනු ලැබීය.2009 දෙසැම්බර් 13 දා සන්ඩේ ලීඩර් පුවත්පතේ පළ කැර තිබු සරත් ෆොන්සේකා ගේ ප්‍රකාශයක් සම්බන්ධයෙන් මේ නඩු විභාගය පැවැත්වුණේ ත්‍රි පුද්ගල විනිසුරු මඩුල්ලක් හමුවේය. එහි සභාපති ධුරය දැරුවේ දීපාලී විජේසුන්දර මහත්මිය වන අතර ඩබ්ලිව්. ඒ. එම්. පී. බී. වරාවැව, සුල්ෆිකාර් රශීන් යන මහත්වරු විනිසුරු මඩුල්ලේ සාමාජිකයෝ වූහ.මානුෂික මෙහෙයුමේ අවසන් අදියරේදී සුදු කොඩි රැගෙන බාර වීමට පැමිණි ත්‍රස්තවාදී නායකයන් ඝාතනය කරන්නැයි ආරක්ෂක ලේකම් ගෝඨාභය රාජපක්ෂ මහතා නියෝග කළ බවට සරත් ෆොන්සේකා සන්ඩේ ලීඩර් පුවත්පතට ප්‍රකාශ කැර තිබිණ. මේ පිළිබඳ නඩු විභාගය වසරකට අධික කාලයක් පැවැත්විණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111203</link>
    <topic>‘ආශ්චර්යයේ පිවිසුම’ සමඟ රටේ ලොකුම පාලමත් ඇරේ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහලබන ඉරිදා ජාතියට දායාද කරන ආශ්චර්යයේ පිවිසුම හෙවත් දක්ෂිණ අධිවේගී මාර්ගය සමඟ මෙරට විශාලතම හා දිගම පාලම ඇතුළු මහ පාලම් 22 ක් විවෘත කැරෙන බව මාර්ග සංවර්ධන අධිකාරිය පවසයි. මේ සමඟම ගුවන්පාලම් 40 ක්ද එදිනම නිල වශයෙන් විවෘත කෙරේ.මේ අධිවේගී මාර්ගය සම්බන්ධ විශාලතම පාලම ඉදිකොට තිබෙන්නේ බෙන්තර ගඟ හරහායි. ඒ අනුව එම පාලම දිගින් මීටර් 760 කි. (කිලෝ මීටර් 3/4 කි) පලළ මීටර් 22 කි. අඩි 80 ක් පමණි. බෙන්තර ගඟ හරහා ඉදි කෙරුණු විශාලතම කණු 19 ක් උඩ මෙම පාලම ඉදිවී ඇත. දේශීය ඉංජිනේරුවන්ගේ මෙහෙයවීම මත රුපියල් කෝටි 400 ක වියදමින් පාලම් ඉදිවී තිබේ. නවීනතම තාක්ෂණ විධි අනුව ඉදිවී ඇති මේ පාලම මඟින් බෙන්තර ගඟ මුහුදට ගලා යන ප්‍රදේශය මෙන්ම ගංවතුර පහසුවෙන් මුහුදට ගලා යාම පිණිස ද ඉඩකඩ සලසා ඇත. මෙම පාලම ඉදිවී ඇත්තේ මෙරට ප්‍රථම අධිවේඟී මාර්ගය වන දක්ෂිණ අධිවේඟී මාර්ගයේ දෙවැනි කොටස වන දොඩන්ගොඩ සිට කුරුඳුගහහැතැප්ම ප්‍රදේශයේය. මීට අමතරව මෙම අධිවේඟී මාර්ගය හරහා ප්‍රධාන පාලම් 22 ක් ඉදිවී තිබේ. ඉන් ප්‍රධාන පාලමක් වන්නේ කළු ගඟ හරහා ඉදිවූ පාලමයි. දිග මීටර් 310 කි. එහි පලළ මීටර් 22 කි. පාලම ඉදිකිරීමට රුපියල් කෝටි 200 ක් වැය වී තිබේ. වැලිපැන්න, ලෙව්වන්දූව, ගිංගඟ, කිහිඹි ඇළ යන ස්ථානවල ද විශාල පාලම් ඉදිවී ඇත.මීට අමතරව අධිවේඟී මඟ හරහා ගුවන් පාලම් 40 ක්ද අත් පාලම් හා බෝක්කු හා නිර්මිත පාලම් හා අතුරු මාර්ග 400 ක් පමණ ඇත. කොට්ටාවේ සිට ගාල්ල (පින්නදූව) දක්වා ඉදිවී ඇති දක්ෂිණ අධිවේඟී මාර්ගයේ සම්පූර්ණ වියදම රුපියල් කෝටි 8000 කට අධිකය. ගාල්ල - මාතර අතර කොටසත් ඉදිවූ විට මාර්ගයේ වියදම රුපියල් කෝටි 9900 ක් වන බව මහාමාර්ග අමාත්‍යාංශය පවසයි. කිලෝමීටර් 126 ක් දිග මීටර් 22 ක් පලළ දක්ෂිණ අධිවේඟී මාර්ගයේ යාමට ඒමට ධාවන තීරු 4 බැගින් ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111204</link>
    <topic>‘ගණිත ඔලිම්පියාඩ්’ අපේ අට දෙනාම චැම්පියන් ලා</topic>
    <author>සේමාලී කැල්ලපත</author>
    <content>සේමාලී කැල්ලපතනේපාලයේ පනාඋටී නගරයේ පැවැති ආසියානු අන්තර්ජාතික ගණිත ඔලිම්පියාඩ් යෞවන තරගාවලිය නියෝජනය කළ ශ්‍රී ලාංකීය සිසුහු දෙදෙනෙක් ප්‍රථම වරට රිදී පදක්කම් දෙකක් දිනා ගනු ලැබූහ. තරගාවලිය නියෝජනය කළ ශ්‍රී ලංකාවේ සිසුන් අට දෙනාම පදක්කම් දිනා ගැනීම ද විශේෂත්වයකි.වාර්ෂිකව පැවැත්වෙන ගණිත ඔලිම්පියාඩ් තරගාවලියට ලෝකයේ රටවල් 13 ක් නියෝජනය කරමින් වයස අවුරුදු 12 - 16 ත් අතර පාසල් සිසුහු සියයකට වැඩි පිරිසක් සහභාගි වූහ. ශ්‍රී ලංකාවට පදක්කම් රැගෙන ආ සිසුන් අතර කොළඹ රාජකීය සහ මහානාම, මහනුවර රණබිම රාජකීය, කුරුණෑගල මලියදේව, රත්නපුර සීවලී, සහ කෑගල්ල ස්වර්ණ ජයන්ති යන විදුහල් සිසුහු වෙති. රිදී පදක්කම දිනාගත් එක් සිසුවෙක් සිළුමිණ ටිකිරි හමුව අතිරේකයට කුඩා කල සිටම නිර්මාණ යොමු කරන්නෙකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111205</link>
    <topic>දැයේ දරුවන් ආරක්ෂා කිරීමේ ප්‍රතිඥාවට පළමු අස්සන ජනාධිපතිතුමාගෙන්</topic>
    <author/>
    <content>ශ්‍රී ලංකාව සියලු ආකාරයේ ළමා අපයෝජනයෙන් තොර ළමා ආරක්ෂාවේ කේන්ද්‍රස්ථානයක් බවට පත් කිරීමේ ගෞරවනීය කොටස්කරුවකු බවට පත් කිරීම සඳහා වන ප්‍රතිඥාව සඳහා මහින්ද රාජපක්ෂ ජනාධිපතිතුමා විසින් අස්සන් තබනු ලැබීය.මේ සමඟ දැයේ දරුවන් සියලු අපයෝජනයන්ගෙන් සහ අපචාරයන්ගෙන් ආරක්ෂා කර ගැනීම සඳහා අස්සන් දෙලක්ෂයක් ලබා ගැනීමේ වැඩපිළිවෙළ ද ආරම්භ කෙරිණ. ජාතික ළමා ආරක්ෂක අධිකාරිය, ළමා සංවර්ධන හා කාන්තා කටයුතු අමාත්‍යාංශය සමඟ එක්ව මේ කටයුත්ත සංවිධානය කරයි. මෙවැනි ප්‍රතිඥාවකට අස්සන් කිරීමෙන් ජනතාව අතර ළමා ආරක්ෂණය පිළිබඳ බැඳීමක් හා වගකීමක් ඇති කරලීමට හැකිවන බවත් මේ සමඟ ළමා ආරක්ෂණය පිළිබඳව ජනතාව දැනුවත් කිරීම සිදු කරන බවත් ළමා සංවර්ධන හා කාන්තා කටයුතු නියෝජ්‍ය අමාත්‍ය එම්.එල්.ඒ.එම්. හිස්බුල්ලා මහතා පැවසීය.දැයේ දරුවන්ට හොඳම දේ ලබාදීමට කැපවී සිටින ජනාධිපතිතුමාගේ උපන්දිනය දා මෙම වැඩසටහන ආරම්භ කිරීම එතුමාට කළ ගෞරවයක් බව ජාතික ළමා ආරක්ෂණ අධිකාරියේ සභාපති අනෝමා දිසානායක මහත්මිය පැවසුවා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111206</link>
    <topic>කොළඹ වරාය ද. ආසියාවේ දැවැන්තයා වෙයි</topic>
    <author>සුභාෂිණී ජයරත්න</author>
    <content>සුභාෂිණී ජයරත්නකොළඹ වරාය, දකුණු ආසියාවේ විශාලතම වරාය බවට පත්වෙයි. ඒ සඳහා වූ ව්‍යාපෘතිය දෙසැම්බර් 01 දා ආරම්භ කිරීමට නියමිතය. මේ යටතේ බහළු පර්යන්ත තුනක් පුළුල් කෙරේ. මේ අනුව කොළඹ වරායේ සමස්ත බහළුම් ඒකක ධාරිතාව මිලියන 13 දක්වා ඉහළ නැංවේ.අදියර 3ක් යටතේ සංවර්ධනය වන කොළඹ වරාය පුළුල් කිරීමේ ව්‍යාපෘතිය, බහාළු පර්යන්ත තුනකින් යුතුªවන අතර එක් පර්යන්තයක ධාරිතාව බහළුම් ඒකක මිලියන 2.4ක් වේ. ඒ අනුව කොළඹ වරායේ බහළුම් ඒකක ධාරිතාව මිලියන 13.0 දක්වා වර්ධනය කිරීමට නියමිතය. දෙසැම්බර් මස 01දා ආරම්භ කෙරෙන දකුණු බහළු පර්යන්තයේ පළමු මීටර් 600 ඉදිකිරීම 2014 වනවිට අවසන් කොට මෙහෙයුම් කටයුතු ආරම්භ කිරීමට ද නියමිතය. දකුණු බහළු පර්යන්තය සම්පූර්ණයෙන්ම ඉදිකිරීම 2016 වනවිට අවසන් කිරීමට නියමිත අතර ඒ සඳහා වන පිරිවැය ඇමෙරිකානු ඩොලර් මිලියන 500ක් ලෙස ඇස්තමේන්තු ගතකොට ඇත.අනිකුත් වරායන් සමඟ තරගකාරීව කටයුතු කිරීමේ අරමුණින් කොළඹ වරාය පුළුල් කෙරෙන අතර මේ වෙනුවෙන් ඉදිකිරීමට නියමිත පර්යන්ත තුනේ මුළු දිග මීටර් 1200ක් වන අතර එක් පර්යන්තයක් සඳහා නැංගුරම් පොළ 4ක් ඉදිකෙරේ. මෙහි විශේෂත්වය වන්නේ අනාගතයේ නිර්මාණය වන විශාල නෞකාවන් සඳහා අවශ්‍ය වන පරිදි ගැඹුර මීටර් 23 දක්වා වැඩි කිරීමට ද නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111207</link>
    <topic>අධිවේගයට හොරෙන් ආවොත් රුපියල් 5000 ක් දඩ</topic>
    <author>තාරක වික්‍රමසේකර</author>
    <content>තාරක වික්‍රමසේකරකොට්ටාව සිට ගාල්ල දක්වා දිවෙන අධිවේඟී මාර්ගය ලබන ඉරිදා (27) විවෘත වන අතර මෙම අධිවේඟී මාර්ගයට අනවසරයෙන් ඇතුළු වන පුද්ගලයන්ට සහ අනුමත නොකළ වාහන සඳහා රුපියල් 5000 ක දඩ මුදලක් නියම කරනු ලබන බව මාර්ග සංවර්ධන අධිකාරිය පවසයි.පැයට කිලෝමීටර් 100 ක වේගයෙන් මෙම මාර්ගයේ ගමන් කළ හැකි නිසා එහිදී සිදුවීමට ඉඩ ඇති අනතුරු අවම කර ගැනීමට ආරක්ෂක වැට පවා ඉදිකර ඇතැයි ද මාර්ග සංවර්ධන අධිකාරිය පවසයි.මෙම අධිවේඟී මාර්ගය වාහන ධාවනයට විවෘත වීමෙන් පසුව කුමන හේතුවක් නිසාවත් සාමාන්‍ය ජනතාවට මෙහි පා ගමනින් යෑමට ඉඩ නැති බවත් එසේ අනවසරයෙන් ඇතුළු වන්නන් සඳහා මේ නීතිය අකුරට ක්‍රියාවට නංවන බව ද අධිකාරිය කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111208</link>
    <topic>ජ’පුර සරසවි බිමේ බෝම්බ</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහශ්‍රී ජයවර්ධනපුර විශ්වවිද්‍යාලීය නව කලා කේන්ද්‍රීය ගොඩනැඟිල්ලේ ජල නළයක සඟවා තිබී බෝම්බ පහක් මිරිහාන පොලිසිය විසින් අත්අඩංගුවට ගෙන ඇත.ඉකුත් සිකුරාදා (18) පෙරවරු 11.30ට පමණ එම ගොඩනැඟිල්ලේ ජලනළ අලුත්වැඩියාවක නිරතව සිටි පිරිසකට මෙම බෝම්බ හමුවී ඇති අතර මේ සම්බන්ධයෙන් සැකපිට කිසිවකු අත්අඩංගුවට ගෙන නැති බවත් මේ පිළිබඳ වැඩිදුර පරික්ෂණ සිදුකැරෙන බවත් පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa1111209</link>
    <topic>සා. පෙළ සිසුන්ට කඩිනමින් හැඳුනුම්පත්</topic>
    <author/>
    <content>අධ්‍යාපන පොදු සහතික පත්‍ර සාමාන්‍ය පෙළ විභාගයට පෙනී සිටින සිසුන්ට කඩිනමින් හැඳුනුම්පත් ලබාදීම සඳහා සෙනසුරාදා දිනවලත් විශේෂ සේවාවක් පුද්ගලයන් ලියාපදිංචි කිරීමේ දෙපාර්තමේන්තුව විසින් ආරම්භ කොට තිබේ. මේ යටතේ නොවැම්බර් 26 හා දෙසැම්බර් 03 හා 10 යන දිනයන්හි ඒ සඳහා පහසුකම් සලසා ඇත.මෙසේ පහසුකම් සලසා ඇත්තේ මෙවර සාමාන්‍ය පෙළ විභාගය සඳහා පෙනී සිටින සිසුන්ට ප්‍රමාදයකින් තොරව ජාතික හැඳුනුම්පත් ලබාදීමට ය.සාමාන්‍ය සේවා ගාස්තුව වන රු. 500 ක මුදලක් ගෙවා හැඳුනුම්පත ලබාගත හැකි අතර වැඩිදුර විස්තර දුරකතන අංක 011 - 2583122 හා 011 2585043 ඔස්සේ ලබාගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112010</link>
    <topic>අද උදේ 10.00 ට විනාඩියක් නිහඬ වන්න</topic>
    <author>සාගරිකා දිසානායක</author>
    <content>සාගරිකා දිසානායකමාර්ග අනතුරුවලින් විපතට පත් වූවන් සිහි කරනු ලබන අද (20) පෙරවරු 10 ට විනාඩියක නිශ්ශබ්දතාවක් පවත්වන ලෙස සෞඛ්‍ය අමාත්‍යාංශය මහජනතාව ගෙන් ඉල්ලා සිටී.සෞඛ්‍ය අමාත්‍යාංශයේ බෝ නොවන රෝග ඒකකයේ පිහිටුවා ඇති අනතුරු වළක්වා ගැනීමේ අංශය මේ නිමිත්තෙන් දිවයින පුරා වැඩසටහන් රැසක් ක්‍රියාවට නඟා තිබේ. අනතුරුවලින් විපතට පත් වූවන් සමරා මෙවැනි ජාතික මට්ටමේ වැඩ සටහනක් මෙරට ක්‍රියාත්මක වන්නේ ද ප්‍රථම වතාවටය.මහමඟ අනතුරු වළකමු නිරතුරු’ මැයෙන් පසුගිය ඔක්තෝබර් මාසයේදී දීප ව්‍යාප්තව පැවැත්වුණු පාසල් සිසුන් සඳහා වූ චිත්‍ර තරගයේ සහතික පත්‍ර ප්‍රදානය ඉකුත් දා සිදු කැරිණි. නොවැම්බර් මස 14 සිට 20 දක්වා වූ සතිය මාර්ග අනතුරු නිසා ඇතිවන තුවාල හා ආබාධ වළක්වා ගැනීමේ ජාතික සතිය ලෙස ප්‍රකාශයට පත්කොට තිබේ. බෝ නොවන රෝග පිළිබඳ කාර්යභාර වෛද්‍ය නිලධාරීවරුන් මඟින් සියලු දිස්ත්‍රික්කවල බෝ නොවන රෝග පිළිබඳ තොරතුරු හා දත්ත විමර්ශනය කරනු ඇත.එක්සත් ජාතීන්ගේ සංවිධානය විසින් 2005 ඔක්තෝබර් 26 දා මෙම දිනය ප්‍රකාශයට පත් කරන ලද අතර ලොව පුරා ජනතාව සෑම වසරකම නොවැම්බර් මාසයේ තුන්වැනි ඉරිදා මෙම දිනය සමරනු ලැබේ. මාර්ග අනතුරු නිසා ඇතිවන ආබාධ පිළිබඳව ජනතාව දැනුවත් කොට මාර්ග නීති පිළිපදින නීති ගරුක රියැදුරන් මෙන්ම පදිකයන් බිහි කැර ගැනීම මේ සමරුවේ ප්‍රධාන අරමුණ බව සෞඛ්‍ය නියෝජ්‍ය ඇමැති ලලිත් දිසානායක මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112011</link>
    <topic>පොලිසිය රවටන්න ‘සීට් බෙල්ට්’ ඇස් බැන්දුමක්</topic>
    <author/>
    <content>වාහන බඳ පටිය පැලඳවීමේ නීතියෙන් මුවාවීමට ඇතැම් රියදුරන් විසින් ලැප්ටොප් බෑගයේ පටිය, පලඳනු ලබන බව රථවාහන පොලිසිය කියයි.ඇතැම් රියදුරන් ගේ වංචාකාරී උත්සාහයෙන් රැවටෙන්නේ පොලිසිය හෝ වෙනත් අය නොව වාහනයේ රියදුරන් හා ඉදිරි අසුනේ ගමන් ගන්නා තැනැත්තන් බව රථවාහන පොලිස් මූලස්ථානයේ අධ්‍යාපන නිලධාරි පොලිස් පරීක්ෂක සේනක ගමගේ මහතා පවසයි.එසේම නිසි ප්‍රමිතියෙන් යුත් හෙල්මට් පැලඳීම සහ නිකට ආවරණය නොවන ගාඩ් එක රහිත හෙල්මට් පැලඳීම මෙන් ම හෙල්මට් පටිය බෙල්ලට සිරවන ආකාරයට පැලඳීම නිසා ද අනතුරකදී උගුරු දණ්ඩ හිර වීමෙන් යතුරු පැදිකරු මිය යාමට ඉඩ ඇති බව හෙතෙම පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112012</link>
    <topic>ජනපතිට සෙත්පතා රට පුරා ආගමික උත්සව</topic>
    <author/>
    <content>මහින්ද රාජපක්ෂ ජනාධිපතිතුමාගේ ජන්ම දිනය සහ ජනපති පදවි ප්‍රාප්තියේ දෙවැනි අභිෂේකයේ පළමු වසර සැමරීමේ උත්සවය වෙනුවෙන් රටපුරා සර්ව ආගමික ආශිර්වාද පූජා හා විවිධ ආගමික වැඩසටහන් රැසක් පැවැත්වෙයි.මේ ආගමික උත්සව එළැඹෙන ඉදිරි දිනවල ද පැවැත්වෙයි. ඊට අමතරව ලේ දන්දීම් රෝද පුටු පරිත්‍යාග කිරීම, පාසල් ඇඳුම්, පොත්පත් ප්‍රදානය කිරීම, ගිලනුන්ට උපස්ථාන කිරීම ආදී විවිධ පුණ්‍ය ක්‍රියා රැසක් ද රට පුරා රුක් රෝපණය කිරීම ද සිදු කෙරෙයි.වසර 30 ක් පුරා රටේ පැවැති භීෂණකාරී තත්ත්වය හා යුද්ධය අවසන් කර රටට සාමය උදාකරදී ජනතාවට නිදහස භුක්ති විඳීමට අවකාශ සලසාදීමත් ගම් දනව් නගරවල පසුගිය කාලයේ සිදු කරන ලද වේගවත් සංවර්ධනය ද උතුරු - නැගෙනිර සංවර්ධනය කිරීමත් රටේ ප්‍රජාතන්ත්‍රවාදී නිදහස තහවුරු කිරීමත් අනේක විධ ජයග්‍රහණයක් භුක්ති විඳීමට හැකි වී ඇත්තේ ජනාධිපතිතුමාගේ දුරදර්ශී නායකත්වය නිසා බව අවිවාදිතව පිළිගන්නා පොදු ජනතාව එතුමාගේ ජන්ම දිනය හා පදවි ප්‍රාප්තියට ආශිර්වාද කරන්නේ හෘදයාංගමව බැව් ආගමික නායකයෝ සඳහන් කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112013</link>
    <topic>ලේක්හවුස් දානමය පින්කම</topic>
    <author/>
    <content>මහින්ද රාජපක්ෂ ජනාධිපතිතුමාගේ ජන්ම දිනය හා පදවි ප්‍රාප්තිය සැමරීම වෙනුවෙන් ලේක්හවුස් ආයතනය හා එහි බෞද්ධ සංගමය සංවිධානය කළ සපිරිකර සංඝගත දක්ෂිණාවේ දී ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා හා කර්තෘ මණ්ඩල අධ්‍යක්ෂ සීලරත්න සෙනරත් මහතා මහා සංඝරත්නයට දන් පිළිගැන්වූ අවස්ථාව. සේයාරුව - නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112014</link>
    <topic>ශ්‍රී පාදස්ථානාධිපති තනතුරට හිමිනමක් තේරීමේ සංඝ සභාව 25 දා</topic>
    <author>රමණී සුබසිංහ</author>
    <content>රමණී සුබසිංහශ්‍රී පාදස්ථානාධිපති ලෙස ස්වාමින් වහන්සේ නමක් තෝරා පත්කර ගැනීමේ තේරීම් සංඝ සභාව මේ මස 25 දා පස්වරු 2.00 සිට පස්වරු 5.00 දක්වා රත්නපුර පළාත් සභා ශ්‍රවණාගාරයේදී පැවැත්වෙන බව සියම් මහ නිකායේ මල්වතු පාර්ශවයේ සබරගමු පළාත් ප්‍රධාන සංඝනායක වේහැල්ලේ සිරි අත්ථදස්සි ධම්මපාල නාහිමියෝ පවසති.නව විහාරාධිපති තනතුර සඳහා භික්‍ෂූන් වහන්සේ තුන් නමක් ඉදිරිපත් වී සිටිති. රත්නපුර සද්ධර්මාලංකාර පරිවේනාධිපති ගල්ලෙනගොඩ රජමහා විහාරාධිපති දම්පහල ශීලානන්ද හිමි, පැල්මඩුල්ල හා පොත්ගුල් මහා විහාරාධිපති බෙංගමුවේ ධම්මදින්න හිමි, ජාතික සම්පත් සුරැකීමේ සංවිධානයේ සභාපති කොලොන්නේ ශ්‍රී විජය හිමි යන හිමිවරුන් මේ වන විට අදාළ ධුරය සඳහා ඉදිරිපත් වීමට නාම යෝජනා බාර දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112015</link>
    <topic>ලන්ඩන් කන්සියුලර් සංගමයේ විධායක සභාවට ප්‍රථම වරට ශ්‍රී ලාංකිකයෙක්</topic>
    <author/>
    <content>1902 වසරේ ලන්ඩනයේ දී ආරම්භ වූ “ලන්ඩන් කන්සියුලර් සංවිධානය” තානාපති සේවයේ නියුතු නිලධාරීන් අතර ප්‍රධානතම හා ගෞරවාන්විත සංවිධානයක් වේ. එක්සත් රාජධානිය තුළ පවත්වාගෙන යනු ලබන සියලුම මහ කොමසාරිස් කාර්යාල, තානාපති කාර්යාල හා කන්සියුලර් කාර්යාලයන්හී සේවය කරන කන්සියුලර් හා ආගමන හා විගමන අංශයන් භාර සියලුම තානාපති නිලධාරීන් මෙම සංවිධානයේ සාමාජිකත්වය දරනු ලබයි.ලන්ඩනයේ පිහිටි ශ්‍රී ලංකා මහ කොමසාරිස් කාර්යාලයේ ආගමන හා කන්සියුලර් අංශය භාර අමාත්‍ය උපදේශක නීතිඥ චමින්ද කුලරත්න මහතා පසුගිය දා පැවැති ඡන්දයෙන් ලද කන්සියුලර් සංවිධානයේ විධායක සභාවේ පස්දෙනා අතරට තේරී පත්වී ඇත. ඔහුත් සමඟ මෙම විධායක සභාව සඳහා තේරී පත්වී ඇති අනෙකුත් රාජ්‍ය තාන්ත්‍රිකයන් නියෝජනය කරනුයේ සයිප්‍රසය, බෙල්ජියම, සීෂෙල්ස් හා ලැටීවියා යන රටවල් වේ. වසර 03ක ධූර කාලයක් සඳහා ඒ මහතා තේරී පත්වී ඇති අතර, ආසියාව නියෝජනය කරන රාජ්‍ය තාන්ත්‍රිකයෙක් මෙයට පත්ව ඇත්තේ වසර 5කට පසුවයි. එමෙන්ම ශ්‍රී ලාංකික තානාපති සේවයේ නිලධාරියෙක් මෙකී තනතුරට පත්ව ඇත්තේ ලංකා තානාපති ඉතිහාසයේ ප්‍රථම වතාවට වේ.චමින්ද කුලරත්න මහතා නීතිවේදී උපාධිධාරියෙකු හා නීතිඥයෙකු වන අතර කොළඹ විශ්වවිද්‍යාලයේ ව්‍යාපාර කළමනාකරණ පශ්චාත් උපාධිධාරියකු වේ. එමෙන්ම ඔහු ලන්ඩනයේ කින්ග්ස්ටන් විශ්වවිද්‍යාලයේ ව්‍යාපාර පරිපාලන පශ්චාත් උපාධි අපේක්ෂකයකු ද වේ. ලන්ඩනයේ ශ්‍රී ලංකා මහ කොමසාරිස් කාර්යාලයට පත්වීමට පෙර ඒ මහතා ශ්‍රී ලංකාවේ ජනාධිපති කාර්යාලයේ ජ්‍යෙෂ්ඨ සහකාර ලේකම්වරයකු වශයෙන් ද ලංකා බැංකුවේ අධ්‍යක්ෂ මණ්ඩලයේ සාමාජිකයකු වශයෙන් හා මුදල් හා ක්‍රම සම්පාදන අමාත්‍යාංශයේ සම්බන්ධීකරණ ලේකම්වරයකු වශයෙන් ද සේවය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aa11112016</link>
    <topic>මෙරට ප්‍රථමවරට පවත්වන දොළොස්මහේ බත් දන්සැල අද සිට</topic>
    <author/>
    <content>රටට සාමය උදා කළ රට සංවර්ධනයට යොමු කරන මහින්ද රාජපක්ෂ ජනාධිපතිතුමාගේ උපන්දින හා පදවි ප්‍රාප්ති සමරුව වෙනුවෙන් අනුරපුර රුවන්වැලිසෑය අභියස පවත්වන මෙරට ප්‍රථම දොළොස් මහේ බත් දන්සැල අද (20) සිට මහජනතාවට විවෘත වේ.එය 2012 නොවැම්බර් 19 දක්වා පැවැත්වෙන බවත් අටමස්ථානය වන්දනා කරන මහා සංඝරත්නයට දානයත් අන් ගිහි ජනතාවට දිවා ආහාරයත් ලබාදීම මෙහි අරමුණ බවත් මෙම වැඩසටහනේ නිර්මාතෘ ගොවිජන සේවා හා වන ජීවී ඇමැති එස්.එම්. චන්ද්‍රසේන මහතා පවසයි.මෙම බත් දන්සැල මඟින් අනුරාධපුරය අටමස්ථානය වන්දනා කිරීමට පැමිණෙන මහා සංඝරත්නය, දසසිල් මෑණියන් ඇතුළත්ව සියලු ජනතාවට දිවා ආහාර වසරක් පුරා දෙන බව ඇමැති එස්.එම්. චන්ද්‍රසේන මහතා පැවසීය. ඇමැති එස්.එම්. චන්ද්‍රසේන මහතාගේ අදහසක් පරිදි එම අමාත්‍යාංශය, සිව් හෙළ බෞද්ධ පදනම හා එස්.එම්. චන්ද්‍රසේන පදනම මගින් මෙම සද්කාර්ය ඉටු කරයි.රටේම ඕනෑම සංවිධානයකට ආයතනයකට පුද්ගලයකුට මේ සඳහා දායක වීමට වැඩි විස්තර දුරකතන අංක 0252224904 හා 0113140055 අමතා දැනගත හැකිය. සිව්හෙළ බෞද්ධ පදනම, දන්වැට කාර්යාලය, මහමෙවුනා උයන අනුරාධපුරය යන ලිපිනයෙන් ද දන්සලට සහායදීම පිළිබඳව විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ab1111202</link>
    <topic>මාධ්‍යවේදීන්ට නවමානයන් ලබාදුන් නායකත්වය</topic>
    <author>කරුණාදාස සූරියආරච්චි</author>
    <content>මා වෘත්තීය මාධ්‍යවේදියකු වශයෙන් උත්පත්තිය ලැබුවේ මින් තිස්වසරකට පෙරය. එනම් 1982 ජනවාරියේදීය. ඒ දිවයින පුවත්පතට බැඳුණු දාය.එකල ත්‍රස්තවාදයේ ගිනි පුපුරු තැන තැන ඇවිළෙන්නට පටන් ගත්තා පමණි. නයාරු - කෝකිලායි ගම්මානවලට පහරදීමෙන් යන එන මං නැතිවූ එගම්වල වැසියෝ මීගමුවේ දූවට පැමිණ අසරණ අනාථයන් වශයෙන් නැවතී සිටියහ. මම ඔවුන් හමුවී විශේෂාංග ලිපියක් සපයන්නට එහි ගියෙමි. අප කැඳවාගෙන ගියේ ධීවර අමාත්‍යාංශයේ අනුග්‍රහයෙනි. නයාරු - කෝකිලායිවල සිටියේ මීගොමුව පළාතෙන් මසුන් ඇල්ලීමට ගොස් සිටි ධීවර ජනතාවය.එවක ධීවර ඇමැතිව සිටි ෆෙස්ටස් පෙරේරා මහතා ද මීගොමු වැසියකු වූ ඩෙන්සිල් ප්‍රනාන්දු ඇමැතිවරයා ද මාධ්‍ය කණ්ඩායම සමඟ එක්වී සිටියහ. මීගොමු දූව අනාථ කඳවුරක් බවට පත්වී තිබිණි. අප ඡායාරූප ගත කළේ මහා බත් කල්දේරමක් සාමූහිකව උයන පිරිසකගේ ක්‍රියාකාරකම්ය. දර පළන්නෝ වතුර අදින්නෝ සිටියහ.පුත්තලම පළාතේත් කලබල ඇතිවෙමින් තිබෙන බවට ෆෙස්ටස් පෙරේරා ඇමැතිතුමාට ආරංචියක් ලැබුණ බැවින් අපත් සමඟම ඔහු එහි ගියේය.තැනින් තැන සුළු සුළු කලබල මතුවෙන්නට පටන්ගෙන තිබීම නිසා අප සිටියදීම ෆෙස්ටස් පෙරේරා ඇමැතිතුමා වහාම ඒ ප්‍රදේශයට පොලිස් ඇඳිරි නීතිය පනවන්නැයි උපදෙස් දුන්නේය. මගේ මතකයේ හැටියට පැයක් ඇතුළත නගරයෙන් පිටවන්නැයි ශබ්දවාහිනී යන්ත්‍රවලින් ප්‍රදේශය පුරාම ප්‍රචාරය කරන්නට පටන් ගත්තේය.මහින්ද රාජපක්ෂ ජනාධිපතිතුමාගේ උපන්දිනය සහ පදවි ප්‍රාප්තියක සැමරුම් වෙනුවෙන් මෙවන් කරුණු මතක් කරමින් සටහනක් පටන්ගත්තේ ඇයිදැයි මේ වනවිට ඔබට ප්‍රශ්නයක් ඇතිවී තිබෙන්නට සැක නැත.එහෙත් මාධ්‍යවේදියකු වශයෙන් එතුමා කළ මෙහෙවර පිළිබඳව ඓතිහාසික ඇගැයීමක යෙදෙන්නට ඒ කාරණා යළි මතකයට නඟාගැනීම අවශ්‍ය යැයි මම විශ්වාස කරමි.මේ කියන වකවානුවේ සිට අපට මුද්‍රිත සහ විද්යුත් සියලුම මාධ්‍ය මඟින් සන්නිවේදනය කරන්නට සිදුවූයේ අපේ ඉතිහාසයේ ලේවලින් ලියැවුණු ඛේදනීය සිද්ධීන් පිළිබඳ තොරතුරුය.නයාරු - කෝකිලායි ප්‍රදේශවලදී කොටි ත්‍රස්තවාදීන් විසින් කුඩා දරුවන් ගස්වල ගසා මරා දැමූ අතිබිහිසුණු සිද්ධි පිළිබඳවය. ඉපදෙන්නට සිටින දරුවා කුස තුළ ගැහෙද්දී ගෙල කපා හිස වෙන්කළ ගැබිනියකගේ ඛේදනීය අවසානය පිළිබඳවය.අරන්තලාවේදී භික්ෂූන් වහන්සේ පොරෝ කෙටිවලින් පහර දී හිස දෙපළුකොට මරා දැමූ මෘගයින් පිළිබඳවය. මෙවැනි ඛේදවාචකයක් කොතැනක සිදුවිණි ද, ආරංචිය ලත් සැණින් මාධ්‍යවේදීහු එතැනට පියාඹා ගියහ. කාර්බාර්වල නොව මෝටර් සයිකල්වලින් පියාඹා ගියහ.මාධ්‍යවේදීන් වශයෙන් අපට දිගින් දිගටම ලියන්නට සිදුවූයේ මේ ඛේදවාචකයන් ගැනය. ඉන්පසු ත්‍රස්තවාදයේ ගිනිදැල් උතුරු නැෙඟනහිර සිට කොළඹ දක්වා ද පැතිර ගියේය.දිවයින කන්තෝරුවේ සිට ඔරුගොඩවත්තේ තෙල් ටැංකි ගිනිගන්නා අයුරු අපි බලා සිටියෙමු. කොළොන්නාව පැත්තෙන් අහසට නඟින කළු දුමාරය දෙස අපි බලා සිටියෙමු.අපට පුවත්පත්වල පළකරන්නට සිදුවූයේ විනාශයේ ඡායාරූපය. මාධ්‍ය්‍යවේදීන් වශයෙන් අප ද යම් යම් සටහන් ලිව්වේ කාබන් පෑන්වලින් නොවේ. දෑස් කොන්වලින් ගලන කඳුළුවලින් පෑන් තුඩ තෙත් කරගෙනය. හදවත්වලින් ගලන ලේවලින් පෑන්තුඩ තෙත් කරගෙනය.හමුදා සොල්දාදුවන් පිරිසක් ඝාතනය වී කොළඹට ගෙන එනු ලැබූ දින මුළු කොළඹම පුපුරා ගිනිගත්තේය. ජාතිවාදී ගින්දැල් රට පුරාම පැතිර ගියේය. අපි බොරැල්ලට ගියෙමු. කොටුවට.. පිටකොටුවට ගියෙමු. ඒ ගිනිගන්නා කොළඹ බලන්නටය. ටෙලිකොම් ආයතනය පුපුරුවා හරිනු ලැබූ දවසේ මම එහි වීදුරු කටු උඩින් ගමන් කර ඇත්තෙමි. ඒ ලිපියක් සපයන්නටය.අපට එකල සිදුවූයේ අහිංසක මිනිසුන්ගේ ඝාතන ගැන ලියන්නටය. නැතහොත් පුපුරා ගිනිගෙන විනාශ වූ අහස් යානා ගැන ලියන්නටය. ගොඩනැඟිලි ගැන ලියන්නටය.යුද්ධය පටන්ගත්තේය. එහෙත් දිනෙන් දින ලැබූ පරාජයන් මිස ස්ථිර ජයග්‍රහණයක් ගැන ලියන්නට අවස්ථා ලැබුණේ නැත.ජොනී බට්ටන් කියා දෙයක් තිබුණ බව සමහර විට අද බොහෝ දෙනකුට අමතකව ගොස් තිබෙන්නට ද පුළුවන. එහෙත් අපේ සොල්දාදුවන්ගේ දෙපා වළලුකර ළඟින් පුපුරුවා හැරියේ මේ ජොනී බට්ටන් විසිනි.සොල්දාදුවන් ඝාතනය වූයේ සිය ගණනින් නොව දහස් ගණනිනි. කඳවුරුවලට කොටුවී දින ගණන් නිරාහාරව සිට අමු ගස් ලබු තම්බා ගෙන කා ජීවිතය ගැටගසා ගනිමින් තමන් ගලවාගන්නට එනතෙක් බලා සිටි සොල්දාදුවන් ගැන ලියන්නට අපට සිදුවිය.යම් යම් ජයග්‍රහණයන් ලැබෙන්නට යන විට ආපසු කඳවුරුවලට වී සිටින ලෙස ලැබුණු නියෝග පිළිබඳව ලියන්නට පෑන් අතටගෙන පුපුරු ගසන සිතින් යුක්තව අපේම නායකයින්ට ශාපකරමින් පෑන් ආපසු තැබූ යුගයක් ද තිබුණු බව අප සිහිපත් කළ යුතුය. හමුදා කඳවුරු ළඟට ගිය කොටි ඇඳිවත ඔසවා සොල්දාදුවන්ට පස්සා පැත්ත පෙන්වූහ. මාධ්‍යවේදීන් වශයෙන් අපට සිදුවූයේ මේවා ගැන ලියන්නටය. අපේ නායකයන් රවටා කොටි නායකයන් ගුවනින් ගිය හැටි. සුපිරි හෝටල්වල ලැගුම් ගෙන සිටි හැටි.. සාම සාකච්ඡා නම් වූ උප්පරවැට්ටිවල අපේ නායකයන් කොටුකර තබාගත් අයුරු ගැන ලියන්නට අපට සිදුවිය.. ඒ එක් යුගයකි.ඒ යුගය අවසන් වූයේ මහින්ද රාජපක්ෂ මැතිතුමා හෙවත් “පත්තරකාරයින්ගේ මිත්‍රයා” හෙවත් පොදු ජනතාවගේ “මහින්ද මහත්තයා” ජනාධිපති පුටුවේ වාඩිගත් පසුවය.එතැන් පටන් අපි මානුෂික මෙහෙයුම ගැන ලියන්නට වීමු. පළමු වතාවට මාධ්‍යවේදීන්ට නව මානයන් ලැබිණි. අප ලියුවේ හමුදා සොල්දාදුවන් ගැන නොවේ. දේශයේ රණවිරුවන් ගැනය. එක දිගටම අපට ජයග්‍රහණ ගැන ලියන්නට ඉඩක් ලැබිණි. මාධ්‍යවේදීන් පමණක් නොව මාධ්‍යවේදිනියන් පවා කැලෑ ඇඳුමෙන් සැරසී සටන් පෙරමුණුවලට ගියහ. අපේ පුවත්පත්වල මෙන්ම විද්යුත් මාධ්‍යවල ද විකාශය වූයේ රණවිරුවන්ගේ වීර ක්‍රියාන්විතයන් ගැනය.අපි යුද හමුදාවේ හයේ කණ්ඩායම් ගැන ලියූවෙමු. අපි මුහුදු සැතපුම් දහස් ගණනින් ඈතින් වූ කොටි අවි නැව් විනාශ කළ අයුරු ලියුවෙමු. අපි ඉලක්කයට බෝම්බ දමා තමිල් සෙල්වම් වැනි කොටි නායකයින් විනාශ කළ අයුරු ලියුවෙමු.මානුෂික මෙහෙයුම මෙසේ දියත් වෙද්දී රණවිරුවන්ගේ මනුස්සකම ගැන ලියුවෙමු. කොටින්ට කොටුවී සිටි දෙමළ දරුවන්ට, ගැබිණියන්ට, වියපත් මිනිසුන්ට පිළිසරණ වූ හැටි ලියුවෙමු. තමන්ට හමුදා කඳවුරෙන් ලැබෙන බත් පාර්සලය දමිළ අනාථයන්ට දුන් රණවිරුවන් ගැන ලියුවෙමු.අපට ලියන්නට බොහෝ දේ තිබිණි. වීරවික්‍රමයන් ගැන මෙන්ම මනුස්සකම ගැන ද ලියූවෙමු.මාධ්‍යවේදීන්ට ලියන්නට කියන්නට මේ නව මානයන් ලබාදුන්නේ මහින්ද රාජපක්ෂ සේනාධිනායකයාය. ඝාතනයේ විලාපයේ සිට මනුස්සකමේ සංවේදී අඩවියට මාධ්‍යවේදීන් කැඳවාගෙන ආවේ එතුමාය.නන්දිකඩාල් කළපුවේ දී කොටි නායක බුරුත්තම ඝාතනය වීමෙන් පසු රටේ ජනතාව උද්දාමයෙන් නටාපු හැටි කිරිබත් කෑ හැටි ගැන ලියුවෙමු. ඒ යුගය එතැනින් නිමාවිය.ඉන්පසු අපි අවතැන් ජනතාව පදිංචි කරවීම ගැන ලියුවෙමු.මාර්ග සංවර්ධනය, වගාබිම් නැවත කොළ පැහැ ගැන්වෙන හැටි සයනයිඩ් කරල බෙල්ලේ එල්ලාගෙන කැලෑ ඇඳුමක සිරවී මරණය අබියස ගැහෙමින් බංකරවල සිටි දෙමළ දරුවන් යළි පොත් ටික තුරුළු කරගෙන පාසල් යන හැටි ලියූවෙමු.ඛේදවාචක ගැන ලෙයින් කඳුළින් සහ සුසුමින් ලියා වෙහෙසට පත්ව සිටි අපි උතුරේ දරුවන් දකුණට එනහැටි දකුණේ දරුවන් උතුරට යන හැටි ඔවුන් එකිනෙකා වැලඳගන්නා හැටි ලියුවෙමු.මහින්ද රාජපක්ෂ ජනාධිපතිතුමා මාධ්‍යවේදීන්ගේ දෑස් මානය මෙන්ම සිත් මානය ද උඩු යටිකුරු කර හිරි වැටී තිබුණු සිත් සිසිලෙන් සසල කෙළේ මේ අයුරිනි.දැන් අපි ජාතික ගීය වාදනය වනු අසාගෙන පමණක් නොසිටින්නෙමු. තොල් මතුරමින් හෝ ගයන්නෙමු. ජාතික කොඩිය අභිමානයෙන් යුක්තව අතට ගන්නෙමු.ජාතික ගීය ගයන්නට පුළුවන් නායකයෙක් ලැබී තිබේ. විදේශයකදී වුවද අපේ ජාතික කොඩිය දුටු තැනක එයට ආචාර කරන නායකයකු ලැබී තිබේ.දණ බිම ඇණ නළල මිහිතලයෙහි ස්පර්ශ කොට මවුබිමට ගරු කරන නායකයෙක් ලැබී තිබේ. මේ යුග පිළිබඳව මාධ්‍යවේදීන් වශයෙන් අපේ මානයන් පරිවර්තනය වූ හැටි ගැන ද නොලියා ජනාධිපති තුමා ගැන සැමරුම් සටහනක් ලියන්නට මාධ්‍යවේදියකු වශයෙන් මට නම් නොහැකිය. එබැවින් මෙය මහින්ද රාජපක්ෂ ජනාධිපතිතුමාගේ උපන් දිනය හෝ පදවි ප්‍රාප්තිය සමරු මොහොතක් පමණක්ම නොවේ.අපේ දේශයේ ඉතිහාසය අඳුරෙන් ආලෝකයට ගත්, කැලෑවෙන් උද්‍යානයට ගත්, ගින්නෙන් සිසිලට ගත්, දුර්ගන්ධයෙන් සුගන්ධයට ගත්, අමනුස්සකමින් මනුස්සකමට ගත්, විරහ ගී හ¼ඩින් උදාන ගී හඬට ගත්, කඳුළින් සිනහවට ගත්, වෛරයෙන් සෙනෙහසට ගත්, ඓතිහාසික කඩඉම පිළිබඳ සංවේදී මතකයන් ස්මරණය කරන මොහොතක් ද වන්නේය.කොටින්ම මාධ්‍යවේදීන් වශයෙන් අපේ මානයන් ද වෙනස්කළ සිද්ධි දාමය සැමරීමක් ද වන්නේය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ab1111203</link>
    <topic>සමහර වෙබ් අඩවි අසත්‍ය වපුරන කැලෑ පත්තර වෙලා</topic>
    <author>සංවාද සටහන සරත් පෙරේරා</author>
    <content>ප්‍රවෘත්ති හා ජනමාධ්‍ය අමාත්‍යාංශයේ ලේකම්ඩබ්ලිව්. බී. ගනේගලසීමා පැනවෙන්නේ චරිත ඝාතනය කරමින් සදාචාර විරෝධී ලෙස වගකීම් විරහිතව කටයුතු කරන වෙබ් අඩවිවලට පමණක් බවත් මෙවැනි විකෘති අදහස් පළ කරන වෙබ් අඩවිවලට සීමා පැනවීම මාධ්‍ය නිදහසට සීමා පැනවීමක් ලෙස පෙන්වන්න හදන්නේ ඔළුව නරක් වූ අය බවත් ප්‍රවෘත්ති හා ජනමාධ්‍ය අමාත්‍යාංශයේ ලේකම් ඩබ්ලිව්. බී. ගනේගල මහතා පවසයි.සිළුමිණ සමඟ වෙබ් අඩවි තහනම ගැන සම්මුඛ සාකච්ඡාවකට එක්වෙමින් ලේකම්වරයා මේ ප්‍රකාශය කළේය.එහිදී ඇසූ ප්‍රශ්න කිහිපයක් හා ඒවාට ලේකම්වරයා දුන් පිළිතුරු මෙසේ ය.ජනමාධ්‍ය අමාත්‍යාංශය පටන්ගත් වෙබ් අඩවි ලියා පදිංචිය හා වෙබ් අඩවිවලට සීමා පැනවීම ගැන කතා කළොත්.අපේ අවධානය යොමුවෙලා තියෙන්නේ මෙරට හෝ පිටරට ඉඳගෙන මේ රට ගැන ප්‍රවෘත්ති පළ කරන වෙබ් අඩවි ගැනයි. පුද්ගලයන්ට මඩ ගසමින් අසත්‍ය පෙන්වන මාධ්‍ය ආචාර ධර්ම කෙලසමින් කටයුතු කරන වෙබ් අඩවිවලටයි සීමා පනවන්නේ. ජනමාධ්‍ය ආචාර ධර්ම අනුව පවත්වාගෙන යන වෙබ් අඩවි සම්බන්ධයෙන් ඒ නිදහස අපි සම්පූර්ණයෙන්ම ආරක්ෂා කරනවා. නියම ගණන මම දන්නේ නැහැ. ඇත්ත වෙන්නත් පුළුවන්. කීපයකට බාධා කිරීම් කරල තියනවා. ඒක කරන්නේ වෙනත් ආයතනයකින්නේ. විදුලි සන්දේශ නියාමන කොමිසමෙන්. මේක හදිසියේ ගත් පියවරක් නෙවෙයි. මෑත කාලේ ඇතැම් වෙබ් අඩවි කළ ප්‍රචාර ගැන අපි බලා උන්නා. ප්‍රශ්නගත වෙබ් අඩවිවල ප්‍රචාරය වන ප්‍රවෘත්ති ගැනයි අපේ අවධානය යොමු වෙලා තියෙන්නෙ. ඒ ගැන මටත් වගකීමක් තියනවා ජනමාධ්‍ය අමාත්‍යාංශයේ ලේකම්වරයා විදියට. අපේ ජනමාධ්‍ය ඇමැතිතුමාට වගකීමක් තියෙනවා ජනමාධ්‍යවල පළවන ප්‍රවෘත්ති හෝ වෙනත් අන්තර්ගතයන් පිළිබඳව. ඇමැතිතුමාගේ අධීක්ෂණය යටතේ එතුමාගේ ලේකම්වරයා ලෙස මටත් ඒ අයිතිය පැවරෙනවා. මහජනයාගෙන් විවිධ පාර්ශ්වවලින් අපේ අමාත්‍යාංශයට ලැබුණු පැමිණිලි අනුවයි මේ පියවර ගන්න ඕන වුණේ. මේ වෙබ් අඩවිවල පළවන මේ ඊනියා පුවත්වලින් අසහනයට පීඩාවට නැතිනම් චරිත ඝාතනයට නැතිනම් ඒ අයගේ පෞද්ගලිකත්වයට පහර එල්ල වූ විශාල පිරිසක්ගෙන් අපට පැමිණිලි එන්න පටන් ගත්තා. ඒ නිසා මට සිදුවුණා ඒ ගැන සොයා බලන්න. මාස දෙකක් විතර කාලයක් තිස්සේ අපි මේ වෙබ් අඩවිවල පළවන දේ ගැන සොයා බලා තොරතුරු එකතු කළා.ඔය කියන වෙබ් අඩවි බොහොමයක් කිසිම පදනමක් නැතිව අසත්‍ය වපුරන මඩ ගැසීම් කරන කැලෑ පත්තර බව එහිදී අපට පෙනී ගියා. ඒවයේ බොහො වෙලාවට පළවෙලා තිබුණේ ප්‍රවෘත්ති නෙවෙයි. ඒ පළවන දෑ ප්‍රවෘත්ති කියන ඒවටත් නින්දාවක්. ජනමාධ්‍යයට ජනමාධ්‍යවේදීන්ට කරන නිග්‍රහයක්. ඒ නිසා මේ ප්‍රශ්න ගත හඳුනාගත් වෙබ් අඩවි ගැන අපට ගත හැකි නීත්‍යානුකූල පියවර අපි ගත්තා.මීට මාස කීපයකට පෙර විදුලි සන්දේශ නියාමන කොමිෂන් සභාව විසින් අසභ්‍ය වෙබ් අඩවි රාශියක් උසාවියේ නියෝග අනුව වාරණය කරනු ලැබුවා. ඒ එක ක්‍රමයක්. ඊළඟට අපි මේ එකතු කරපු තොරතුරු අනුව මේවා පරීක්ෂා කර බලා මම ඉල්ලා සිටියා මගේ වගකීම අනුව විදුලි සන්දේශ නියාමන කොමිෂන් සභාවෙන් මේ මේ වෙබ් අඩවිවල අසභ්‍ය, අපහාසාත්මක, චරිත ඝාතන ස්වභාවයේ ලිපි පළකර තියෙනවා. ඒවාට අයිතිකරුවෙක් නැහැ.ඒ ප්‍රවෘත්තිවල මූලාශ්‍ර නැහැ. ඒ තොරතුරු ගත්තෙ කොහෙන්ද කියල නැහැ. ඒවා ලිව්ව මාධ්‍යවේදියා කවුද කියලා අපට දැනගන්න නැහැ. ඒ මාධ්‍ය ආයතනය ලංකාවේ ද තියෙන්නෙ පිටරට ද තියෙන්නෙ නැතිනම් උඩු ගුවනේ තියෙන එකක් ද කියල කිසි කෙනෙක් දන්නෙ නැහැ. හැබැයි මේවායේ තියන විස්තර අපහාසාත්මකයි. මේක අර හැංගිලා ඉඳගෙන කරන සෙල්ලමක්. ඒ නිසා මේ ගැන මම ඉල්ලීමක් කළා විදුලි සන්දේශ නියාමන කොමිෂන් සභාවෙන්. ඒ බලය තියෙන්නෙ ඒ ගොල්ලන්ට මේ වෙබ් අඩවි ලංකාව තුළ තාවකාලිකව අවහිර කරන්න කියලා. ඔව්. මේ රටට, මේ ප්‍රතිරූපයට හානිකරයි. මේවා අපේ පාසල් දරු දැරියෝ පවා බලනවා. මේව බැලුවම අපේ අනාගත පරපුරට කුමක් ද වෙන්නේ. මේ ඇතැම් වෙබ් අඩවි වලින් තවත් වෙබ් අඩවි වලට සම්බන්ධතා (ලින්ක්) තියනවා. ඔබ නිල් වෙබ් අඩවි ගැන කතා කළා. බලන කෙනා ආකර්ෂණය කරගන්න නිරුවත් පින්තූර පවා මේවයේ යොදාගෙන තියනවා. මේ අය මේ ජනතාව කොහාටද ඇදගෙන යන්න හදන්නෙ. මේ පින්තූරත් ඇතැම් විට හදපුවා. ඇතැම් විට නිරුවත් කාන්තාවකගේ ඡායාරූපයට ලංකාවේ කාන්තාවකගේ ඔළුව සවි කරනවා. මෙය මහා සමාජ ව්‍යසනයක ආරම්භයක් පැහැදිලිවම. ඒ නිසා ඒ හඳුනාගත් වෙබ් අඩවි කීපයක මා ලබාදුන් තොරතුරු අනුව විදුලි සන්දේශ නියාමන කොමිෂන් සභාව විකාශය අවහිර කර තියනවා. ලංකාව තුළ ඒව බැලීම නවත්වන්න. වෙනත් මාර්ගවලින් ප්‍රොක්සිවලින් ඒවට යන්න පුළුවන් බව අපි දන්නවා. අන්තර්ජාලය හරියට හුළඟ හමනවා වාගේ දෙයක්. මේ අපි අවට හුළඟ තියෙන්නේ. අන්තර්ජාලයත් ඒ වගේ තමයි. ඔය කියන විදියේ අවහිර කිරීමක් කරන්න අපට තාක්ෂණයක් තවම ලංකාවේ නැති බව ඇත්ත. නමුත් අපි ගන්න පියවර නිසා මේව බැලීම හුඟක් සීමා වෙලා තියනවා. මහජනතාව, ළමයි මේව බලන එක අඩුවෙලා තියෙනවා. මෙවැනි වෙබ් අඩවි සම්බන්ධයෙන් මහජන විරෝධයක් තියෙනවා. දැන් ඒක කරළියට ඇවිල්ලා තියෙනවා. වගකිව යුතු පුවත්පත් කර්තෘවරුන් මාධ්‍යවේදීන් මේ අවිචාරවත් කිසිම ආචාර ධර්මයකට අඩංගු නැති අයාලේ යන වෙබ් අඩවිවලට විරුද්ධව අදහස් පළ කර තියනවා. කිසි පදනමක් නැතිව වගකිව යුත්තන්ට චෝදනා එල්ල කිරීම වැරැදියි කියන තැනට ඔවුන් ඇවිල්ලා තියෙනවා. එක් පත්තරයක කර්තෘවරයෙක් මේ වෙබ් අඩවි හඳුන්වලා තිබුණේ විද්්‍යුත් කැලෑ පත්තර විදියට. මේව ඇත්තටම කැලෑ පත්තරම තමයි. මේ කැලෑ පත්තර කියන ඒව ජනමාධ්‍ය ද. නැහැ. ජනමාධ්‍යයට වගකීමක් සදාචාරයක් තියෙන්න ඕන.පත්‍රිකාවක් ගැහුවත් ඒ පත්‍රිකාව මුද්‍රණය කරන අය, මුද්‍රණාලය සඳහන් කරන්න ඕන. ගමේ සිල්ලර කඩයක් වුණත් පටන්ගන්න නම් ඒක ලියාපදිංචි කරන්න තැනක් තියෙනවනේ. අයිතිකරු කවුද ලිපිනය මොකක්ද මොනවද විකුණන්නේ ඒකෙ සඳහන් කරන්න ඕනනේ. ප්‍රාදේශීය සභාවේ, නැතිනම් නගර සභාවේ මේ කොහේ හරි මේක ලියාපදිංචි කරන්න ඕනනේ. මේ රටේ තියන හැම ආයතනයක්ම එහෙමයි. මාධ්‍ය ආයතනත් එහෙමයි. පත්තර, රූපවාහිනී, ගුවන් විදුලි ඔය ඕනැ ආයතනයක් ලියාපදිංචි ඒව. ඒවයේ ඉන්න ජනමාධ්‍යවේදීන් කවුද කියලා අපි දන්නවා. ඔවුන් වැරැද්දක් කළොත් වගකීමක් තියෙනවා. වැරැදි දෙයක් පළ කළොත් ඒ අගතියට පත්වුණ අයට ඒ මාධ්‍ය ආයතනයට කතා කරල ඒක නිවැරැදි කරන්න කියල ඉල්ලන්න පුළුවන් ලංකාවේ ගුවන් විදුලි නාලිකා පනස් ගණනක් තියනවා. ශ්‍රී ලංකාවේ ජාතික පුවත්පත් හා වාරසඟරා පත්තර එක්ක එකසිය පනස් හතක් තියෙනවා. ඒවට ශ්‍රී ලංකා පුවත්පත් මණ්ඩලයේ ලියාපදිංචි කරලා අංකයක් දීල තියෙනවා. මේ පුවත් හෝ ආරංචි ඔක්කොම දෙන්නේ මේ රටේ මහජනයා වෙනුවෙන්නේ. එතකොට ඒ මහජනයාට අයිතියක් තියනවා. මේවා කවුද ලියන්නේ. මේ නිර්මාණය කරන්නේ කවුද කියලා දැනගන්න”වෙබ් අඩවි ලියාපදිංචිය ගැන සුබවාදීව බලන ලෙසයි ඔබේ ඉල්ලීම.මේක හොඳ හිතින් කළ දෙයක්.“ඉතින් මේ වෙබ් අඩවි මේ රටේ ජනතාවටනේ ලියන්නේ. ඒ නිසයි අපි මේ අයවත් හඳුනාගන්න තීරණය කළේ. එහෙම කළාම ඒ අයගෙන් යම්කිසි අගතියක් යම් වාර්තාවකින් යම් කෙනකුට වුණොත් අපෙන් විමසුවොත් අපට කියන්න පුළුවනි. මේක අහවලාගේ වෙබ් අඩවිය. මේක ලිව්වේ අහවලා මේකෙ කාර්යාලය තියෙන්නේ අහවල් ස්ථානයේ, පිට රට නම් ලන්ඩනයේ නැතිනම් කැලිෆෝනියාවේ අහවල් ස්ථානයේ කියල අපි දැනගන්න ඕන. එහෙම නැතිව විහිළු කතා කියල වැඩක් නැහැ.” මඩ ගැසීමටයි අපි විරුද්ධ. වෙබ් සයිට්වල පළවන දේ රටට සමාජයට හිතකර දෙයක් වෙන්න ඕන. ජනමාධ්‍ය ආචාර ධර්ම රකිමින් ගෙන යන වෙබ් අඩවි වලට අපේ විරුද්ධත්වයක් නැහැ. අපේ විරුද්ධත්වය තියෙන්නේ අවිචාරවත් කලාවක යෙදෙන මඩ ගැසීමේ යෙදෙන අයට. “නැහැ. එහෙම අරමුණක් කොහෙත් ම නැහැ.ඒව කියන්නේ ඔය නන්නත්තාර වූ සුළු පිරිසක්. මේ රටේ පත්තර, ගුවන් විදුලි, රූපවාහිනිවල කොයිතරම් විවේචන කෙරෙනවද. ඒ ගොල්ලො කියන දේවල් බලන්නකො. නිදහස් අදහස් ප්‍රකාශනයට මේ රටේ කිසි කෙනකුට බාධාවක් නැහැ. මං කිව්වේ මේ රටේ ජ්‍යෙෂ්ඨ මාධ්‍යවේදීන් බහුතරය පිළිගන්නවා. මේ මඩ වෙබ් අඩවි කලාව වෙනස් වෙන්න ඕන කියලා.”“අපි මේ වෙබ් අඩවි පවත්වාගෙන යන අයගෙනුත් ඉල්ලන්නේ සුබවාදී ප්‍රතිචාරයක් දක්වන්න කියලයි. ජනමාධ්‍ය අමාත්‍යාංශයේ ලියාපදිංචිය ගත්තහම ඒ අයටත් හොඳයිනේ. එතකොට ඒ අයට පෞද්ගලික අංශයේ රාජ්‍ය අංශයේ වෙළෙඳ දැන්වීම් පවා ගන්න පුළුවන්නේ. මීට වැඩිය හොඳක් වෙනවනේ ඒ අයටත්.”“මට වගේ ඔබටත් හැම පුද්ගලයාටමත් තියනව පෞද්ගලිකත්වය කියල අයිතියක්. ඒ අයිතිය රැකගන්න කාටත් අයිතිය තියනවා වගේ ම ඒ අයිතියට හානි කරන්න කාටවත් අයිතියක් නැහැ. දැන් මේ වෙබ් අඩවි කරන්නේ ඒ පෞද්ගලිකත්ව අයිතියත් නැති කරන එකනේ. දැන් බලන්න භාරත ලක්ෂ්මන් මහත්මයා ඝාතනයට ලක්වුණ වෙලාවේ එතුමාගේ දියණියගේ පෞද්ගලිකත්වයටත් ඇතැම් වෙබ් අඩවිවලින් හානි කරල තිබුණනේ. හිරුණිකා දියණිය ඒක ජනමාධ්‍යයටත් කියල තිබුණනේ. මේ වගේ දේවල් වෙන රටවල කරන්න බැහැ. ලියාපදිංචි වෙන්න අවසන් දිනයක් නැහැ. මෙහෙ එන්න ඕන නැහැ. ඒක අන්තර්ජාලයෙන් ඔන් ලයින්ම කරන්න පුළුවන්. දැනටමත් ඉල්ලුම්පත් තිහකට වැඩි ගාණක් ලැබිල තියනවා. සීමා කිරීම් කරපු සමහර වෙබ් අඩවිත් ලියාපදිංචියට ඉල්ලුම්කරල තියනවා.”“ජනමාධ්‍යයේ නාමයෙන් වෙබ් අඩවි යොදාගෙන කැලෑ පත්තර ගහන එක නැවැත්වීම ජනමාධ්‍යය නිදහසට හානි කිරීමක් කියන්නේ ඔළුව නරක් වෙච්ච මිනිස්සු විතරයි.මේව යට ඉන්න නන්නත්තාර වෙලා ඉන්න දේශපාලනඥයන් හෝ එවැනි කීප දෙනෙකුගේ යම් අරමුණු ඉටු කරගෙන රටට හානි කරන්න දෙන්න බැහැ. මොළේ විකෘති කරගත් අයගේ වැඩවලින් රටත් ජනතාවත් විකෘති කරන්න හදන උත්සාහයට ඉඩ දෙන්න පුළුවන් කමක් නැහැ.මේ වෙබ් අඩවි වලින් සමාජය කෙරෙහි ඇතැම් පුද්ගලයන් කෙරෙහි තියෙන ද්වේශය වමාරන්නේ.”“මං ඊයේ පෙරේදා ඇහුව්වා තායිලන්තයේ වෙබ් අඩවි 48000 ක් තහනම් කෙරුවලු. ඇයි විකි ලික්ස් වෙබ් අඩවිය ඇමරිකාවත් තහනම් කෙරුවේ. “අපි කතා කරන්නේ ප්‍රවෘත්ති පළ කරන වෙබ් අඩවි ගැන විතරයි. අපි කියන්නේ මහජනයාගේ දැන ගැනීමට ප්‍රවෘත්ති පළ කරන වෙබ් අඩවි ජනමාධ්‍ය ආචාර ධර්ම තුළ විය යුතුයි කියලයි.”“ආචාර ධර්ම කියන ඒව දැනටත් තියනවා. මාධ්‍යවේදීන්ට, මාධ්‍ය ආයතනවලට ඒ ආචාර ධර්ම තියනවා. අපි ලිඛිතව ආචාර ධර්ම මාලාවක් දෙනවා. ඒව දැනටම තියන ඒවා.“මේ ගොල්ලො ආචාර ධර්ම දන්නෙ නැති අය නෙමෙයි හොරට නිදාගෙන ඉන්න අය. ඒ අයට ආචාර ධර්ම පොත් ගහල දුන්නත් වැඩක් තියෙයි ද කියන ප්‍රශ්නය තියෙනවා. මොකද මේ අය දැන දැන මේ සදාචාර විරෝධී ප්‍රචාරය කරගෙන යන්නේ. බලන්න ඇමෙරිකාවේ ලෝක වෙළෙඳ මධ්‍යස්ථානයේ ඇති වුණ විනාශයේ එක සිරුරක් එක ලේ බිඳුවක් පෙන්නුවද නැහැ. ඒක තමයි මාධ්‍ය සදාචාරය. නමුත් අපේ රටවල සුනාමියෙන් අහිංසක ජනයා මැරුණ වෙලාවේ විරූප වී ගිය මළ සිරුරු පවා පෙන්නුවා. ඒක මැරුණ අහිංසකයන්ටත් කරපු අගෞරවයක්. ඒක තමයි අපට උපදෙස් දෙන්න අයගේ චර්යාව මේවට කියන්නේ වැදි බණ කියලා. ලෝකයේ හැම රටේ ම වගකීමක් තියනව ඕනෑම ජනමාධ්‍යයක් තමන් ගේ සීමා හඳුනාගෙන වැඩ කරන්න අදහස් ප්‍රකාශ කිරීමේ අයිතියක් සීමා රහිත නිදහසක් නෙවෙයිනේ. ඒ තුළයි කවුරුත් ක්‍රියා කරන්න ඕන. ලියන, කියන , පෙන්නන දේට වගකීම ලියන අය ගන්න ඕන.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ab1111201</link>
    <topic>බුද්ධික නෙරපා සාගල ගනීද?</topic>
    <author>චන්දන බණ්ඩාර</author>
    <content>ශ්‍රී ලංකා නිදහස් පක්ෂයේ මධ්‍යම කාරක සභාව ගිය සඳුදා ජනාධිපතිතුමාගේ ප්‍රධානත්වයෙන් රැස්වීය.දැනට පාර්ලිමේන්තුවට ඉදිරිපත් කොට ඇති පළාත් පාලන ආයතන සංශෝධන පනත පිළිබඳ වද ශ්‍රී.ල.නි.ප මධ්‍යම කාරක සභාවේ අවධානය යොමු විය. ඒ අනුව පළාත් පාලන ආයතන වාර්ෂික අය වැය නොකඩවා පරාජයට පත් වුවහොත් එම ආයතන විශේෂ කොමසාරිස්වරයකු යටතට පත් කිරීමට හැකියාව ලැබෙනවා” ජනාධිපතිතුමා කීවේය.“ඒ වගේ ම පළාත් පාලන ආයතනවල දැනට තිබෙන මනාප ක්‍රමය ඉවත් කිරීමට නීති නව පනතින් ගෙනත් තිබෙනවා. ඒ පනත ක්‍රියාත්මක වුණාට පසුව දැනට තිබෙන ප්‍රශ්නවලට විසඳුම් සොයා ගත හැකිවේවි” ජනාධිපතිතුමා කියා සිටියේ ය.පසුගිය 15 වැනිදා 2011 දැයට සෙවණ: ජාතික රුක් රෝපණ වැඩසටහනේ ප්‍රධාන උත්සවය බත්තරමුල්ල ජපන් මිත්‍රත්ව මාර්ගයට මායිම්ව හා ජන කලා කේන්ද්‍රයට යාබදව මහින්ද රාජපක්‍ෂ ජනාධිපතිතුමාගේ ප්‍රධානත්වයෙන් පැවැත්විණි. එහිදී ජනාධිපතිතුමන් සුබ මොහොතින් නා පැළයක් ද සිටුවනු ලැබුවේය.මේ අවස්ථාවට අනුර පි‍්‍රයදර්ශන යාපා විෂය භාර ඇමැතිවරයා ද ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ඇතුළු මැති ඇමැතිවරු හා පරිසර අමාත්‍යාංශයේ ඉහළ නිලධාරීහු ද එක්ව සිටියහ.”අද මේ ග්‍රහ මාරුවක් ගැන කතා කෙරෙන නිසා වෙන්න ඇති සමහරු දුරකථනයෙන්වත් සම්බන්ධ කර ගන්න බැහැනෙ විමල්. මර්වින් සිල්වා ඇමැතිතුමා දුරකථනයට ගෙන්වා ගන්න බැහැනේ. ග්‍රහ මාරුවෙන් පස්සේ නම් මර්වින්ට හොඳයි කියලයි ආරංචි.” ජනාධිපතිතුමන් තමන් අසල සිටි විමල් වීරවංශ ඇමැතිවරයාට කියා සිටියේ සිනාසෙමිනි.”ග්‍රහ මාරුව මර්වින් සිල්වා ඇමැතිතුමාටත් හොඳ නම් අපට නරක වෙන්න බැහැනේ.” විමල් වීරවංශ ඇමැතිවරයා එසේ කීවේ ජනාධිපතිතුමා ඇතුළු අසල සිටි පිරිස සිනහ ගන්වමිනි.රුක් රෝපණ උත්සවයක් අවසානයේ දී පැවැති තේ පැන් සංග්‍රහයේදී ජනාධිපතිතුමාට කොළඹ පුරපති මොහොමඩ් මුසාමිල් හමුවුණේ ය.“ඔයා රේස් කෝස් එක තියෙන තැනට කොළඹ මාළු මාර්කට් එක ගෙනි යනවා කියන්නේ ඇත්තද ජනාධිපතිතුමා විමසා සිටියේ කොළඹ පුරපතිවරයාගෙනි.“අනේ නෑ සර් කව්ද සර්ට ඒ බොරුව කිව්වේ” ජනාධිපතිතුමාගෙන් කොළඹ පුරපති මොහොමඩ් මුසම්මිල් විමසා සිටියේ ය.”ජනාධිපතිතුමනි, මම දැන් යන්නම්. මට ඔබතුමා පිළිගැනීමටත් තියෙනවානේ.” විමල් වීරවංශ ඇමැතිවරයා ඒ මොහොතේදී ජනාධිපතිතුමන්ට පවසා සිටියේ එදින ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ ඇති ජාතික භෞතික සැලසුම් දෙපාර්තමේන්තුව විසින් සකස් කළ “ජාතික භෞතික සැලැස්ම 2030” ග්‍රන්ථය පිළිගැන්වීම සහ ව්‍යාපෘති පිළිබඳ සම්මන්ත්‍රණය සඳහා ජනාධිපති මහින්ද රාජපක්‍ෂ මහතා ප්‍රධාන ආරාධිතයා ලෙස සහභාගි වීමට නියමිතව තිබූ බැවිනි. මෙ “ජාතික භෞතික සැලැස්ම” පිළිගැන්වීමේ කටයුත්ත බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්විණි.”විමල් ඉන්න. මගේ වාහනයෙන්ම යන්න පුළුවනි.” ජනාධිපතිතුමන් ඊට පිළිතුරු වශයෙන් පැවසුවේය.2030 දක්වා ශ්‍රී ලංකාවෙහි සිදු කෙරෙන සියලු භෞතික සංවර්ධන කටයුතුවලට අදාළ සැලසුම් මෙදින එළිදැක්වූ “ජාතික භෞතික සැලැස්ම 2030” ග්‍රන්ථයෙහි අඩංගුය. මෙවැනි ක්‍රමවත් භෞතික සංවර්ධන සැලැස්මක් 1948 නිදහසින් පසු මුල්වරට ඉදිරිපත් වී ඇති බවද මෙහිදී විද්වත් පිරිස් පෙන්වා දුන්හ.විමල් වීරවංශ අමාත්‍යවරයා සමඟම මේ උත්සවයට සහභාගිවීමට පැමිණි ජනාධිපතිතුමන්ට “ජාතික භෞතික සැලැස්ම 2030” පිළිගැන්වීම සිදු කෙරුණු නමුත් ජනාධිපතිතුමන් ඒ හා සමගාමීව පැවැති සම්මන්ත්‍රණයට සහභාගි නොවී කඩිනමින් පිටව ගියේ අය-වැය ඉදිරිපත් කිරීමේ කටයුත්තට අදාළ වැඩ කටයුතු රාශියක් ජනාධිපතිතුමන්ට එදිනට යෙදී තිබුණු බැවිනි.ජාතික නිදහස් පෙරමුණේ දේශපාලන මණ්ඩලය පසුගිය බදාදා බත්තරමුල්ලේ පිහිටි එහි ප්‍රධාන කාර්යාලයේදී රැස්වූයේ පක්‍ෂ නායක, අමාත්‍ය විමල් වීරවංශ හා ප්‍රධාන ලේකම් පි‍්‍රයන්ජිත් විතාරණ යන මහත්වරුන්ගේ ප්‍රධානත්වයෙනි. එහිදී දේශපාලන මණ්ඩලයේ විශේෂ අවධානය යොමු වූයේ ගොවි විශ්‍රාම වැටුප් අරමුදල ගැනය.මේ තත්ත්වයට එරෙහිව ගොවි ජනතාව දැනුවත් කිරීමටත්, ගොවි විශ්‍රාම වැටුප් අරමුදල ශක්තිමත් කිරීමට අවශ්‍ය යෝජනා තුනක් රට හමුවේ තැබීමටත් එහිදී තීරණය විය.”පොලිසියට පඩි වැඩි කරන්න ගෙනා යෝජනාවට විමල් සහෝදරයා කැබිනට් එකේදි විරුද්ධ වුණු බවට මඩ ප්‍රචාරයක් ගෙන යනවා.” දේශපාලන මණ්ඩල සභික සගයන් කිහිප දෙනෙක් ම එහිදී සඳහන් කළහ.”එදත්, අදත්, ඒ වගේ ම හෙටත් මේ රටේ රණවිරුවන් ගැන, ඔවුන්ගේ ගැටලු ගැන මේ රට තුළ වැඩිම හඬක් නැඟුවේ අපි. ඒ තත්ත්වය තුළ අපට රණවිරුවන් දැඩි සේ ඇලුම් කරනවා. ඒ තත්ත්වයට බය පිරිස් තමයි මේ විදිහේ බාල කටකතා පතුරවන්නේ.” විමල් තම දේශපාලන සගයන් හමුවේ කීවේය.ගිය සතියේදී එජාප පළාත් සභා මන්ත්‍රී මෛත්‍රි ගුණරත්න එජාප නායකයාට එරෙහිව විනය පරීක්ෂණයක් පවත්වන ලෙසට එජාප මහ ලේකම්වරයාට චෝදනා පත්‍රයක් ලබා දෙමින් ඉල්ලා සිටියේය. නීතිඥවරයකු ද වන දකුණු පළාත් සභා මන්ත්‍රීවරයා එජාප නායකයාට චෝදනා කොට තිබුණේ එජාපය ජයග්‍රහණය කරා මෙහෙයවීම හිතාමතාම කඩකොට ඇති බවටය.ඒ අනුව එජාප ව්‍යවස්ථාවේ 2:1 වගන්තිය අනුව පක්ෂය රටේ බලය ලබා ගැනීම සඳහා මෙහෙයවිය යුතු ය යන වගන්තිය එජාප නායකයා කඩකොට ඇතැයි එජාප පළාත් මන්ත්‍රීවරයා චෝදනා කොට සිටී.එහිදී නීතිඥ මෛත්‍රී ගුණරත්න ගොනු කොට ඇති චෝදනා පත්‍රයට අනුව 1994 සිට එජාප නායකත්වයට පත්වූ රනිල් වික්‍රමසිංහ මේ දක්වා වසර 17 කට ආසන්න කාලයක් එජාපය බලයට ගෙන ඒමට අවශ්‍ය ක්‍රියාමාර්ග ගෙන නැතැයි චෝදනා පත්‍රයේ සඳහන් වෙයි. පක්ෂයේ ආසන සංවිධායක තනතුරු සම්පූර්ණ නොකිරීම, පක්ෂයේ ජනපි‍්‍රය ක්‍රියාකාරීන්ට ප්‍රාදේශීය සභා, නගර සභා, පළාත් සභා සහ මහා මැතිවරණවලදී එජාපයෙන් නාම යෝජනා ලබා නොදීමට සෘජුව කටයුතු කිරීම, එජාපයේ දක්ෂයන්ට පක්ෂයේ වැඩ කටයුතු කිරීමට පක්ෂය මෙහෙයවීමට අවස්ථාව ලබා නොදීම, ඡන්දයෙන් මන්ත්‍රී ධුරයන් හිමිකර ගත් මන්ත්‍රීවරුන්ට කෘත්‍යාධිකාරී මණ්ඩලයට පත් නොකිරීම ආදි ලෙස චෝදනා ගොනු කොට තිබේ.දකුණු පළාත් සභා මන්ත්‍රී නීතිඥ මෛත්‍රී ගුණරත්න එජාප නායකයාට එරෙහිව ගොනු කළ චෝදනා පත්‍රයෙන් දැඩි ලෙස ඔහුව විවේචනයට ලක්කොට තිබේ. 2004 වසරේදී මහා මැතිවරණයේ සහ 2005 ජනාධිපතිවරණයේදී එජාප පරාජයට හේතු සෙවීමට පත් කළ පණ්ඩිතරත්න කමිටු වාර්තාව හෙළි නොකිරීම 2009 වසරේ එජාප පරාජයට හේතු සෙවීමට පත් කළ ආර්. එස්. ජයරත්න කමිටු වාර්තාව රටට හෙළි නොකිරීම බරපතළ වරදක් බව ද එම චෝදනා පත්‍රයේ දැක්වෙයි.එමෙන්ම 2010 මහා මැතිවරණය සමයේදී මොනරාගල ප්‍රදේශයට ගොස් එජාප නායකයා විසින් මන්ත්‍රී රංජිත් මද්දුම බණ්ඩාර හට ඡන්දය නොදෙන ලෙස එජාප නායකයා ඉල්ලා ඇති බවත් එසේ කිරීමෙන් එජාප නායකයා පක්ෂ ව්‍යවස්ථාව කඩකොට ඇති බවට ද නීතිඥ මෛත්‍රී ගුණරත්න චෝදනා කරයි.එමෙන්ම පසුගිය පළාත් පාලන මැතිවරණයේදී මන්ත්‍රී බුද්ධික පතිරණ හා බස්නාහිර පළාත් මන්ත්‍රී ශිරාල් ලක්තිලක මාතර සහ කෝට්ටේ ස්වාධීන කණ්ඩායම්වල ජයග්‍රහණය උදෙසා සහාය දුන් බවට චෝදනා කොට ඔවුන්ගේ පක්ෂ සාමාජිකත්වය අත්හිටුවීම වැරැදි සහගත බවට ද මන්ත්‍රී මෛත්‍රී ගුණරත්න චෝදනා කොට තිබේ.එම තීන්දුව සාධාරණ නම් එජාප නායකයා 2010 මහා මැතිවරණ සමයේ මොනරාගලදී රංජිත් මද්දුම බණ්ඩාර හට ඡන්දය ලබා නොදෙන ලෙස එජාප පාක්ෂිකයන්ගෙන් ඉල්ලා සිටීම සමාන සිදුවීම් ලෙස සලකා එජාප නායකයාට එරෙහි විනය පරීක්ෂණයක් සිදුකොට ඔහුට ද පක්ෂ තහනමක් පනවන ලෙස මෛත්‍රී ගුණරත්න එජාප මහ ලේකම්වරයාට බාර දුන් චෝදනා පත්‍රයේ දැක්වෙයි.එමෙන්ම අදාළ විනය පරීක්ෂණය සඳහා විශ්‍රාමලත් ශ්‍රේෂ්ඨාධිකරණ විනිසුරුවරු තිදෙනකු හෝ පත් කරන ලෙසට ද මන්ත්‍රී මෛත්‍රී ගුණරත්න එජාප මහලේකම්වරයාට බාර දුන් චෝදනා පත්‍රයේ සඳහන් වෙයි.ගිය සතියේදී බොහෝ දෙනාගේ අවධානයට ලක්වූ තවත් එක් සිදුවීමක් වූයේ සෙනසුරු මාරුවයි. සෙනසුරු මාරුව සිදු වෙද්දී බොහෝ දේශපාලනඥයෝ ආගමික ස්ථානවලට ගොස් ආගමික වතාවත්වල නිරත වූහ. මේ අතර කොළඹ ගංගාරාමයට පසුගිය අඟහරුවාදා දිනයේ මාතර දිසාවේ හිටපු මන්ත්‍රීවරයකු වූ සාගල රත්නායක ද ගොස් තිබිණි. ඒ විශේෂ බෝධි පූජාවක් සඳහාය.සුදු කමිසයකින් සහ සුද කලිසමකින් සැරසී සිටි හිටපු මන්ත්‍රීවරයා බෝධි පුජාව පවත්වා තිබුණේ සෙනසුරු මාරුව සමඟම තමන්ට යළිත් පාර්ලිමේන්තු මන්ත්‍රී ධූරය හිමිවේවා යන ප්‍රාර්ථනය මුල් කොටගෙනය. ඒ බව බෝධි පූජාව පැවැත්වූ ස්වාමීන් වහන්සේ ප්‍රකාශ කළේ ගංගාරාම විහාරස්ථානයේ උඩ මළුවේ පැවැති බෝධි පූජාවේදීය. ඒ වෙන විට එම විහාරස්ථානයට තවත් බෝධි පූජා පැවැත්වීම සඳහා පැමිණි සුදුවතින් සැරසුණු සැදැහැවතුන් ද සිටියහ.මේ අතර හිටපු මන්ත්‍රී සාගල රත්නායකට පාර්ලිමේන්තු මන්ත්‍රී ධූරය ලබාගැනීමට ඇත්තේ විකල්ප මාර්ග දෙකකි. එනම් එ.ජා.ප. ජාතික ලැයිස්තු මන්ත්‍රීවරයකු ඉල්ලා අස්වී එම පුරප්පාඩුවට පත්වීම හෝ මාතර දිසා මන්ත්‍රී බුද්ධික පතිරණ එ.ජා.ප.යෙන් නෙරපා ඊළඟ පුද්ගලයා ලෙස පාර්ලිමේන්තුවට තේරී පත්වීමය. කෙසේ වෙතත් හිටපු මන්ත්‍රී සාගල රත්නායකට මන්ත්‍රී ධූරය හිමි වෙන්නේ දැයි බොහෝ දෙනා බලා සිටිති.එ.ජා.ප. නායකයාට ගිය සතියේ අන්තර්ජාතික ප්‍රජාතාන්ත්‍රිකයන්ගේ සංගමයේ ආසියා ශාන්තිකර කලාපීය සභාපති ධූරය හිමි විය. අන්තර් ජාතික ප්‍රජාතාන්ත්‍රිකයන්ගේ සංගමයට අනුව එම සංගමය පිහිටුවාගෙන ඇත්තේ ක්‍රිස්තියානි ප්‍රජාතන්ත්‍රවාදී පක්ෂ හා ඒ හා සමාන අදහස් දරන පක්ෂ එකතුවකිනි.ශ්‍රී ලංකාවෙන් එම ක්‍රිස්තියානි මත දරන අය විසින් පිහිටුවාගෙන ඇති එම සංවිධානයේ සාමාජිකත්වය දරනුයේ එක්සත් ජාතික පක්ෂය පමණි. ඒ අනුව එම සංගමයට අයත් ආසියා ශාන්තිකර කලාපයේ සභාපති ධූරයට පත්වූ එ.ජා.ප. නායකයා පත්ව ඇති බව හෙළිවී තිබේ. එම සංගමයේ එ.ජා.ප. සම්බන්ධීකරණ නිලධාරියා ලෙස පත්කොට ඇත්තේ හිටපු මාතර දිසා මන්ත්‍රී සාගල රත්නායකය.විදේශගත වී සිට යළි මෙරටට පැමිණි එ.ජා.ප. නායකයා පිළිගැනීමට ගුවන්තොටුපළට පැමිණෙන ලෙස ගිය බදාදා එ.ජා.ප. මහ ලේකම් තිස්ස අත්තනායක සියලුම එ.ජා.ප. මන්ත්‍රීවරුන්ට දන්වා සිටියේය. ඒ එ.ජා.ප. මහ ලේකම්වරයාගේ කාර්යාලයේ ප්‍රධානියකු විසිනි.ඒ අනුව මන්ත්‍රී බුද්ධිකට ද එම නිලධාරියා කතාකළ බව මහ ලේකම්වරයාගේ කාර්යාලයේ නියෝජිතයකු ප්‍රකාශ කළේය. ඒ සමඟම මන්ත්‍රී බුද්ධික විමසා ඇත්තේ “මට කණ්ඩායම් රැස්වීමෙන් එළියට යන්න කියලා නායකතුමා කීවේ මා එ.ජා.ප.යේ සාමාජිකත්වය තහනම් වූ බව කියමින්. එතකොට නායකතුමා පිළිගන්න මා ගුවන්තොටුපළට යන්නේ එ.ජා.ප.යේ නිසාද? ඒ කියන්නේ මගේ පක්ෂ සාමාජිකත්වය තහනම් කරලා නැද්ද? කණ්ඩායම් රැස්වීමට මට යන්න තහනම්. නායකයා පිළිගන්ඩ යන උත්සවවලට යා යුතුයි. “මොකද මේ තේරුමක් නැති වැඩ” මන්ත්‍රී බුද්ධික විමසා තිබේ. ඒ මොහොතේ අදාළ නිලධාරියා ප්‍රකාශ කොට ඇත්තේ මේ ආරාධනය එ.ජා.ප. මහ ලේකම් තිස්ස අත්තනායක මන්ත්‍රී බුද්ධිකට දැනුම් දෙන ලෙස දන්වා සිටි බව එ.ජා.ප. මහ ලේකම්වරයාගේ කාර්යාලයේ නිලධාරියා හෙළි කළේය.රටේ සංචාරක ව්‍යාපාරය, ආයෝජන, මහා මාර්ග, පාලම්, ගොඩනැගිලි වැනි භෞතික සම්පත් වැඩිදියුණු කර ආර්ථිකය නැංවීම සඳහා වැඩි කාලයක් ගත කරන ආර්ථික සංවර්ධන අමාත්‍ය බැසිල් රාජපක්ෂ මහතා පසුගිය සතියේ ගම්පහ දිස්ත්‍රික්කයේ නාගරික ප්‍රදේශවල සංචාරය කළේ තමන් අත ගසා ඇති තවත් අපූරු වැඩක ප්‍රගතිය පරීක්ෂා කිරීමටයි. ඒ ඔහු විසින් නියාමක ව්‍යාපෘතියක් ලෙස ආරම්භ කර ඇති ශරීර සුවතා ව්‍යායාම්වල යෙදීම සඳහා මංතීරු (ජොගින් ට්‍රැක්) ව්‍යාපෘතිය නැරඹීම සඳහායි.මහර දළුපිටිය පාලම අසලින් මුදුන් ඇළ හරහා කිරිබත්ගොඩ නගරයට යාබදව ඉදිවන මං තීරුව කිලෝමීටර් දෙකක් දිගය. ගම්පහ ඔරුතොට කළු පාලම අසලින් ආරම්භ කර ඇති මං තීරුව බැලුම්මහර දක්වා කිලෝමීටර් පහමාරක දුරකින් යුක්තය.දෙපස ගස් සිටුවා ඉඳගැනීම සඳහා බංකු සකස් කර තිබෙන මං තීරුව ඉන්ටර්ලොක් ගඩොල් අතුරා සකස් කරවා ඇත. එසේ වුව ද ඒවායේ වාහන ධාවනය තහනම් ය.බැසිල් ඇමැතිවරයා ඒ පිළිබඳව නිලධාරීන්ට උපදෙස් දුන්නේ ය. “අපි භෞතික සම්පත් පමණක් දියුණු කරලා මහජනතාවගේ ජීවන මට්ටම ඉහළ නංවන්න බැහැ. ඔවුන්ගේ සෞඛ්‍ය තත්ත්වය, නිරෝගී බව සහ ආයුෂ ඉහළ නංවන වැඩසටහන් ද ක්‍රියාත්මක කරන්න ඕනේ. අද සමාජය තුළ ව්‍යායාම අත්‍යාවශ්‍ය වුණත් ඒ සඳහා නාගරික ප්‍රදේශවල සුදුසු ස්ථාන නැතිවීම ගැටලුවක්. පාරවල්වල දැන් ඇවිදින්න බැහැ. පාන්දරම වුණත් වාහනවලින් පිරිලා. දුම නිසා පරිසරය අපිරිසිදු වෙලා. වාහන අනතුරු නිසා බොහෝ අය ව්‍යායාම ලෙස ඇවිදින්න යන්නෙ නැහැ. ඒ නිසයි මේ ව්‍යාපෘතිය පටන් ගත්තේ. මෙයින් ලබා ගන්නා අත්දැකීම් මත රට පුරාම මෙවැනි මං තීරු ඇති කරනවා.” ඇමැති බැසිල් රාජපක්ෂ මහතා කීවේ ය.හෙළයේ ගීත කෝකිලාවිය ලතා වල්පොළගේ උපන් දින සැමරුම යෙදී තිබුණේ පසුගිය 11 වෙනි සිකුරාදාට ය. ඇයට සුබ පැතීම සඳහා එජාප නියෝජ්‍ය නායක කරු ජයසූරිය සිය බිරිඳ වසන්තා ජයසූරිය සමඟ ලතා වල්පොළ ගේ උතුරු තලංගම නිවසට ගියේ තෑගි බෝග ද රැගෙන ය.කතා බහේ යෙදී සිටියදී ලතා වල්පොළ මහත්මිය කරුට සිහිපත් කළේ වරෙක ඇය රෝගීව සිටිය දී කරු සිය සුරත ඇගේ හිස මත තබා ආශිර්වාද කළ අයුරු ය. “ඔබතුමා සායිබාබා තුමා ආශිර්වාද කළ මුදු මගේ හිසේ ස්පර්ශ වෙන්න සලස්වා ආශිර්වාද කළ හැටි මට මතකයි. අදත් ආශිර්වාද කරන්න.” යැයි කරුට ලතා වල්පොළ මහත්මිය කීවා ය. එපරිද්දෙන් ම කරු සිය සුරත ලතා වල්පොළ මහත්මියගේ හිස මත තබා අතැඟිලිවල වූ මුදු ස්පර්ශ වීමට සලස්වමින් ආශිර්වාද කළේ ය. මගේ කට හඬ මට ඉතා වටිනවා. ඒ නිසා මගේ කට හඬ වෙනුවෙනුත් ආශිර්වාද කරන්න යැයි ද ලතා වල්පොළ මහත්මිය කරුට කීවා ය.ලතා වල්පොළ මහත්මිය කරු වෙනුවෙන් කිරිබත්, උපන් දින කේක් සහ රස කැවිලිවලින් යුත් තේ මේසයක් ද සූදානම් කර තිබිණි. තේ බීමට ආරාධනා කරන්නට කලින් ලතා වල්පොළ මහත්මිය කිව්වේ මා ගායනා කරන “පෙරදිග මුතු ඇටයයි මේ පින්බර සිරි ලංකා “ගීතයට ඔබතුමා බොහොම කැමතියි කියලා මම දන්නවා. ඔබතුමාට ගෞරවයක් ලෙස මා එම ගීතය දැන් ගායනා කරන්නම් කියලා ය. කිසිදු වාද්‍ය භාණ්ඩයක් නොමැතිව ලතා වල්පොළ මහත්මිය එම ගීතය ගායනා කරද්දී ඇයගේ දියණිය ධම්මිකා සිය මවට අත්වැලක් සැපයුවා ය. කරු ජයසූරිය යුවළ ද ගීතයේ තාලය අල්ලමින් ලතා වල්පොළ මහත්මියගේ ගීතයෙහි රස වින්දා හ. ඇය ගීතය ගයා අවසන් වන අවස්ථාවේදී කරු කීවේ ඔබතුමිය ශ්‍රී ලංකාවේ ලතා මංගේෂ්කාර්ය කියා ය.සෙනසුරාදා පෙරවරුවේ කරු බොරැල්ලේ අගරදගුරු නිවසට ගියේ අතිඋතුම් මැල්කම් රංජිත් කාදිනල් තුමන් බැහැ දැකීමට ය. රටේ වත්මන් තත්ත්වය ගැන වූ එම සාකච්ඡාව විනාඩි 45 ක පමණ කාලයක් පැවතියේ ය. කාදිනල් තුමන් කරුගේ දේශපාලන අනාගතය හා අභිවෘද්ධිය වෙනුවෙන් ආශිර්වාද කළහ. සඳුදා පෙරවරුවේ කරු මහනුවරට ගියේ මල්වතු අස්ගිරි මහනාහිමිවරුන් බැහැ දැකීමට ය. උන්වහන්සේලා සමඟ රටේ වත්මන් තත්ත්වය ගැන සාකච්ඡා කළ කරු 17 වනදා වන තුරු කඳු රට රැඳෙමින් විවේකීව කාලය ගත කළේ ය. යළි කොළඹට එන ගමනේ දී කරු කෙළින් ම ගියේ නාවල ශ්‍රී සිද්ධාර්ථාරාමයේ පැවති විශේෂ බෝධි පූජාවකට සහභාගි වීමට ය. එහෙත් 17 වනදා පෙරවරුවේ දී කරුගෙන් එජාපයේ ඇතැම් අය විමසුවේ ඔබතුමා ඔය බෝධි පූජාවට සහභාගි වනවා දැයි කියා ය. කරු ඔවුන්ට කියා තිබුණේ රට ජාතිය ගැන කැක්කුමක් ඇති කෙළෙහිගුණ දන්නා අයෙකු ලෙස තමන් මේ බෝධි පූජා පිංකමට නොවරදවාම සහභාගි වන බවයි.ඉදිරි වසර සඳහා සබරගමු පළාත් සභාවේ අයවැය යෝජනා පසුගියදා වැඩි ඡන්ද 24 කින් සම්මත විය.විශේෂත්වය වූයේ මන්ත්‍රීවරුන් 44 කගෙන් සමන්විත එම පළාත් සභාවට මහිපාල හේරත් මහ ඇමැතිවරයා ඉදිරිපත් කළ අයවැය යෝජනාවලට එකම එක මන්ත්‍රීවරයකු පමණක් විරුද්ධ වීමය.එම පළාත් සභාවේ ජනතා විමුක්ති පෙරමුණේ මන්ත්‍රීවරුන් දෙදෙනා අතුරින් එක් මන්ත්‍රීවරයෙක් අයවැය පැවති කාලය පුරා සභාවට නොපැමිණි අතර විවාදයට සහභාගි වූ එම පක්ෂයේ පුෂ්පකුමාර දිසානායක මන්ත්‍රීවරයා පමණක් අයවැයට විරුද්ධව සිය ඡන්දය පාවිච්චි කළේය.ප්‍රධාන විපක්ෂය වූ එක්සත් ජාතික පක්ෂයේ මන්ත්‍රී කණ්ඩායම අයවැයට විරෝධය නොදැක්වූ අතර ප්‍රධාන අමාත්‍යවරයා ඇතුළු අතුල කුමාර රාහුබද්ධ ශ්‍රී ලාල් වික්‍රමසිංහ සහ ජී. එම්. කරුණාපාල යන පළාත් අමාත්‍යවරුන්ගේ වැය ශීර්ෂයට අදාළව සුබවාදීව අදහස් දැක්වීම වෙසෙසින් කැපී පෙනුණි.විපක්ෂ නායක ඒ. ඒ. විජේතුංග වරෙක අමාත්‍ය භානු මුනිපි‍්‍රය ගේ අමාත්‍යාංශයේ කටයුතු පමණක් විවේචනය කරමින් සඳහන් කළේ එය ද තරුණ අමාත්‍යවරයා නිසි මඟට ගැනීමේ අපේක්ෂාවෙන් කෙරෙන සාධනීය විවේචන බවය. අයවැය අවසන් වර කියවීම් 16 වනදාට යෙදී තිබුණි. සභා ගැබට පැමිණි මහීපාල හේරත් මහ ඇමැතිවරයා සුබ උපන් දිනයක් වේවා යයි විපක්ෂ නායක ඒ. ඒ. විජේතුංගට සුබ පතන තුරු විජේතුංග ගේ උපන් දිනය එදිනට යෙදී තිබුණු බව එජාපයේ මන්ත්‍රීවරු බහුතරය දැන සිටියේ නැත.මම ඔබතුමාට උපන් දින කේක් එකකට වඩා කල් පවතින තෑග්ගක් දෙනවා. මහ ඇමැතිවරයා විජේතුංගට වැඩිදුරටත් කීය. ඒත් ඒ තෑග්ග කුමක්දැයි හෙළිදරව් නොවිණි.අයවැය අතරතුර එජාපයේ සිරිපාල කිරිඇල්ල මන්ත්‍රීවරයා අමාත්‍ය බැසිල් රාජපක්ෂ මහතාට විශේෂ ස්තුතියක් කිරීමට අමතක නොකළේය. ඔහු සඳහන් කළේ වසර 20, 30 ගණනක් බොහෝ වගකිවයුත්තන්ට කියා පලක් නොවූ කලටුවාව ආසන්නයේ දුෂ්කර ගම්මානයක ලියුම් බෙදීමට පැවැති අවහිරය බැසිල් ඇමැතිවරයාට කී සැණින් විසඳුම් ලබා දුන් බවය.එජාපයේ බරපතළ ගැටලු ඇතිවී තිබියදී පසුගියදා එජාප නායක රනිල් වික්‍රමසිංහ විදේශ ගත විය. එජාප නායකයා මෙවර විදේශ ගත වූයේ එජාප වැඩ බලන නායකයකු පත් නොකරය. මීට පෙර එජාප නායකයා විදේශ ගතවන විට නියෝජ්‍ය නායක කරූ ජයසූරිය වැඩ බලන එජාප නායකයා ලෙස පත් කළේය.මේ අතර ගිය සෙනසුරාදා එජාප නායකයා ලන්ඩන් නුවර සිට එඩිම්බරෝ නගරය වෙත ගියේය. ඒ නිවාඩුවක් ගත කිරීමටය. මෛත්‍රී වික්‍රමසිංහ එජාප නායකයාගේ බිරිඳ ද එම ගමනට එක් වූවාය.ගිය සෙනසුරාදා වැඩ බලන විපක්ෂ නායක ජෝන් අමරතුංග එජාප මහ ලේකම් තිස්ස අත්තනායකට කතා කළේය. “බ්‍රහස්පතින්දා නායකතුමා ලංකාවට එනවා. ඒ නිසා අපි කටුනායක ගුවන් තොටුපළේදී චාමෙට පිළිගැනීමේ උත්සවයක් පවත්වමු.” වැඩ බලන විපක්ෂ නායක ජෝන් අමරතුංග එජාප මහ ලේකම්වරයාට කීවේය.“හොඳයි මං ඒ ගැන අපේ මන්ත්‍රීවරුන්ට දුරකථනයෙන් දැනුම් දෙන්නම්” එජාප මහ ලේකම් තිස්ස අත්තනායක පොරොන්දු විය. ඒ අනුව එජාප මහ ලේකම්වරයා එජාප පාර්ලිමේන්තු මන්ත්‍රීවරුන් සියලු දෙනාටම මේ බව දන්වා සිටියේය. කෙසේ වෙතත් ගිය බ්‍රහස්පතින්දා එජාප නායකයා ලංකාවට ගොඩබට පසු ඔහු පිළිගැනීමට කටුනායක ගුවන් තොටට ගොස් සිටියේ පාර්ලිමේන්තු මන්ත්‍රීවරුන් 43 දෙනාගෙන් මන්ත්‍රීවරු 13 දෙනෙක් පමණි.එජාප මන්ත්‍රීවරුන් වන ගයන්ත කරුණාතිලක, ජෝශප් මයිකල් පෙරේරා, වැඩ බලන විපක්ෂ නායක ජෝන් අමරතුංග, ගාමිණි ජයවික්‍රම පෙරේරා, තිස්ස අත්තනායක, චම්පිකා පේ‍්‍රමදාස, නැගෙනහිර පළාත් විපක්ෂ නායක දයා ගමගේ, කොළඹ නගරාධිපති මොහොමඩ් මුසාම්මිල් යන අය කටුනායක ගුවන් තොටුපළට ගොස් තිබිණි.මේ එජාප මන්ත්‍රීවරුන් පිරිස එජාප නායකයාගේ පැමිණීම බලාපොරොත්තුව සිටියදී එජාප නායකයා ගුවන් තොටුපළට පැමිණියේය. එහිදී එජාප මන්ත්‍රීවරුන් එක්වරම දුටුවේ එජාප නායකයා නිල්පාට ටී ෂර්ටයකින් සැරසි ගුවන් තොටුපළේ විශේෂ අමුත්තන්ගේ පර්යන්තයට එන බවය. එජාප නායකයා නිල්පාට ටී ෂර්ටයකින් සැරසී එනු දුටු එජාප මන්ත්‍රීවරු කීවේ “අපේ නායකතුමාටත් කොළ පාට එපා වෙලා නිල් පාටට පිල් මාරු කරන්න හිතාගෙන ලංකාවට ආවාද දන්නෙ නැහැ” කියාය.මේ අතර ගිය සතියේදී එජාප මාධ්‍ය ප්‍රකාශක මන්ත්‍රී ගයන්ත කරුණාතිලකට ශ්‍රී ලංකාවේ බ්‍රිතාන්‍ය නියෝජ්‍ය මහ කොමසාරිස්වරයාගෙන් ආරාධනයක් ලැබිණි. එනම් අඟහරුවාදා දිනයේ උදේ තේ පැන් සංග්‍රහයට එන ලෙසටයි. එම හමුව සිදු වූයේ ගාල්ල සන් හවුස් හෝටලයේදීය. එහිදී නියෝජ්‍ය මහ කොමසාරිස්වරයා සහ මන්ත්‍රී ගයන්ත කරුණාතිලක අතර පැවැති හමුව ඉතා සුහද එකක් වීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ab1111204</link>
    <topic>2012 අයවැය කෙසේ විය යුතු ද?</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>2012 වසර සඳහා වූ අයවැය පාර්ලිමේන්තුවේදී හෙට (21) ඉදිරිපත් කිරීමට නියමිතය. මෙදා අයවැය ජනතාවට සහන ගෙන දෙන අයවැයක් වේද? නැතිනම් සංවර්ධන හිතකාමී අයවැයක් වේද? කඩුල්ලෙන් මෙවර පක්ෂ විපක්ෂ අදහස් ගෙන එන්නේ හෙට ඉදිරිපත් කිරීමට නියමිත 2012වසර අයවැය සම්බන්ධයෙනි.අධ්‍යාපන ඇමැතිමේ අයවැය ඉදිරිපත්වන අවස්ථාව වනවිට ජනාධිපතිවරණය, පාර්ලිමේන්තු මැතිවරණය, පළාත් සභා සහ පළාත් පාලන යන සියලු මැතිවරණ අවසන් වී ඉහළ සිට පහළට ම ලංකා ඉතිහාසයේ නොවූ විරූ තරමේ හොඳ දේශපාලන ස්ථාවරත්වයක් ගොඩ නැගී තිබෙන්නේ.රටක වේගවත් සංවර්ධනයක් ඇති කිරීම සඳහා අත්‍යවශ්‍ය මූලික සාධකය දේශපාලන ස්ථාවරත්වයයි. තිස් අවුරුදු යුද්ධය නිම කර අලුත් ශ්‍රී ලංකාවක් ගොඩනැඟීම සඳහා වන මහින්ද චින්තන ඉදිරි දැක්ම ප්‍රායෝගික යථාර්ථය බවට පත් කිරීමට අදාළ වන අයවැයක් නිසා මෙය අත්‍යාවශ්‍යයෙන්ම සංවර්ධනාත්මකයි.හිඟ මුල්‍ය සම්පත් බෙදා හැරීමේදී ජාතික ප්‍රමුඛතාවක් හිමි වන්නේ රටේ ආර්ථික සංවර්ධනයටයි. එහිදී නිෂ්පාදනය ඉහළ යාමත් සමඟ රැකියා අවස්ථා වැඩිපුර ජනිතවන ආදායම් බෙදීයාම් විෂමතාව අඩු කෙරෙන සමාජ සුබසාධන අංශයත් වැඩිදියුණු කිරීමට අදාළ යෝජනා රැසක් ඇතුළත් අයවැයක් තමයි රජය අපේක්‍ෂා කරන්නේ. මහින්ද චින්තන මූලික දැක්ම තමයි කොළඹ කේන්ද්‍රිය සංවර්ධනය වෙනුවට උතුරු නැඟෙනහිර ඇතුළු සමස්ත රට ම තුලනාත්මක සංවර්ධනයක් සඳහා අවශ්‍ය ආකාරයට සම්පත් බෙදා වෙන් කිරීම. එහිදී ජනාධිපතිතුමාගේ අදහස හොඳම දේ දැයේ දූ දරුවන්ට වන බවයි. ඒ අනුව දැනුම කේන්ද්‍රිය සංවර්ධනය ඉටු කර ගැනීම වෙනුවෙන් ප්‍රාථමික පාසල් පන්දහසක් පෝෂණය සඳහා වූ ද්විතීක පාසල් දාහක් සපිරි පාසල් ලෙස සංවර්ධනයට අවශ්‍ය මුල්‍ය ප්‍රතිපාදන ලබාදීමට මුදල් අමාත්‍යංශය එකඟතාව පළ කර තිබෙනවා. එනිසා ලංකා ඉතිහාසයේ ප්‍රථම වරට නිදහස් අධ්‍යාපනය සුරක්‍ෂිත කර පෝෂණය කිරීමටත් විශ්වයට සම්පතක් වන මානව ප්‍රාග්ධනයක් ගොඩ නැංවීමටත් ලාංකීය අධ්‍යාපනයේ දැවැන්ත හැරවුමක් නිර්මාණය කිරීමට අදාළ වන පරිද්දෙන් අධ්‍යාපන අංශයේ අයවැය සැකසෙනවා.ඒ වගේම අනෙක් සංවර්ධන උපාය මාර්ග වන නාවික, ගුවන්, බලශක්ති, වාණිජ හා වෙළෙඳ යන සංවර්ධන ඉලක්ක කරගෙන රාජ්‍ය මුල්‍ය හා බදු ගැලපීම් සහිත රාජ්‍ය අංශය හා පෞද්ගලික අංශයට විවිධ උත්තේජක ලබාදෙන අයවැය යෝජනා ඉදිරිපත් වන බවට ආර්ථික විශේෂඥයන් හට විශ්වාසයක් තිබෙනවා. ඒ නිසා මේ අයවැය ලේඛනය මේ මස 15 න් ආරම්භ වන 2012 අයවැය වර්ෂයේ රටේ සමස්ත නිමැවුම ජනතාවගේ ආදායම සේවා නියුක්තිය, මිල මට්ටම, ගෙවුම් ශේෂය, ඉතුරුම් ආයෝජන යන සාර්ව ආර්ථික විචල්‍යයන්හි යහපත් වෙනස්කම් සමුදායක් මගින් සමස්ත ජනතාවගේ ජීවන තත්ත්වය ඉහළ නැංවීමට අදාළ වන අයවැය ලේඛනයක් ලෙස ඉදිරිපත් වෙයි.ලෝකයේ කවදාවත් බඩු මිල අඩුවන්නේ නැහැ. ඉන්ධන මිල වැඩිවන්න පුළුවන්. ඒ වගේම ඍතුන් අනුව බඩුමිල ඉහළ පහළ යන්නට පුළුවන්. බඩුමිල ඉහළ යාමේ වේගය හෙවත් උද්ධමනය අඩු කිරීම තමයි රජයකට කළ හැක්කේ. එය තනි ඉලක්කමක් නම් එයයි සාර්ථක වන්නේ. එවිටයි සියයට 20 – 25 තිබූ පොලී අනුපාත තනි ඉලක්කමට එන්නේ.ලෝක ප්‍රබුද්ධ ආර්ථික විද්‍යාඥයන්ට අනුව ඉහළ ආර්ථික සංවර්ධන වේගයක් තිබේ නම් උද්ධමනය පොලී අනුපාතිකය, සේවා වියුක්ති අනුපාතය තනි ඉලක්කම් සංඛ්‍යාවක් නම් සමාජ සුබසාධන අංශ හා මානව සංවර්ධනය ඉහළ මට්ටමක පවතී නම් රටේ නිරෝගී ආර්ථිකයක් පවතින බව අකමැත්තෙන් වුවත් පිළිගන්නට සිදුවනවා.ජාතික භාෂා හා සමාජ ඒකාබද්ධතා ඇමැතිමෙවර අයවැය තරමක පුළුල් අයවැයක් බව අපට වැටහෙනවා. එයින් අප බලාපොරොත්තු වන දේ බොහෝ තියෙනවා. ඉන් එකක් තමයි පසුගිය අයවැයෙන් පොරොන්දුවක් වුණා අත්‍යාවශ්‍ය ආහාර ද්‍රව්‍ය සලාකයක් ලෙස අඩු ආදායම්ලාභී ජනතාවට ලබා දෙන්න. නමුත් එය ක්‍රියාත්මක කරන්න බැරි වුණා. අප විශ්වාස කරනවා මෙවර අයවැයෙන් එය ඉක්මනින්ම ක්‍රියාත්මක කළ හැකි වෙයි කියලා.ඒ වගේම වැටුප් වැඩි කිරීම අප සිතා සිටි ආකාරයෙන් කරගන්නට බැරි වුණා. එය මෙවර අයවැයෙන් ලබාදිය හැකිවෙයි කියා අප හිතනවා.නමුත් මේ දේවල් කිරීමට මුදල් අවශ්‍යයි. ඒ මුදල සොයා ගැනීමට තමයි ඉන්ධන සුරාබදු ආදිය වැඩිකර තිබෙන්නෙ.ඒ ඇරුණු විට දැනටත් ඉටුවෙමින් තිබෙන සමෘද්ධි සහනය තවදුරටත් ක්‍රමවත් කරන්න තවදුරටත් ව්‍යාප්ත කරන්න ක්‍රමවේදයක් ඇති කළ යුතුයි කියා අප හිතනවා. ගොවීන්ගේ වී විකුණා ගැනීමට දැන් ඇති වී අලෙවි මණ්ඩලයෙන් ලබාගන්නෙ යම් ප්‍රමාණයක් පමණයි. එය වැඩි කිරීමෙන් වී ගොවීන්ට සහනයක් ලබාදිය හැකි වේ යැයි සිතනවා.ඒ වගේම සමාජයේ ඉතා දුගී පිරිස්වලට මෙන්ම ආබාධිත අයට ලැබිය යුතු සහන නියමාකාරයෙන් ලබාදීමටත් ඒවායේ අඩුපාඩුකම් සනසාලීමටත් හැකි වේ යැයි විශ්වාස කරනවා. දැනට පින් පඩි නමින් හඳුන්වන මහජනාධාරයේ වටිනාකමත්, එය ලබා දෙන සංඛ්‍යාවත් වැඩිකර ප්‍රමාණවත් මුදලක් ඔවුන්ට ලබාදීමට කටයුතු කළ යුතුව තිබෙනවා.දැනට රජය කෘෂිකර්මය සඳහා දිවි නැඟුම වගේම වාරි මාර්ග කටයුතු විශාල කෙරෙමින් පවතිනවා. ගොවීන්ගේ ආදායම් මාර්ග වැඩි කරන්න එයින් මඟ පෑදෙනවා.කාර්මික හා සේවා අංශ ගත් කල මධ්‍යම හා සුළු පරිමාණ ස්වයං රැකියා ආදියට විශේෂ අවධානයක් යොමු වෙයි.යුද්ධයට වැය කළ මුදල බොහෝ දෙනා හිතන්නෙ ඉතිරි වෙයි කියලා. නමුත් එහෙම නොවේ. යුද්දෙන් හානි වූ රට නැවත ගොඩ නැඟීම සඳහා ඊට වඩා වැඩි මුදලක් වැය වනවා.ගිය අයවැයෙන් ගජරාමෙට බදු අඩු කළ නිසා, කර්මාන්ත බද්දත්, පෞද්ගලික ආදායම් බද්දත් අඩු වීමෙන් මිලියන සිය ගණනක වාසියක් ඔවුන්ට අත් වුණා. ඒ අනුව ආයෝජකයන් වැඩි ගණනකට මේ මඟින් සහන සැලසී තිබෙනවා. මේ අයවැයෙනුත් ඒ දේවල් වෙනස් නොවී තිබෙනු ඇතැයි විශ්වාස කරන නිසා දේශීය මෙන්ම විදේශීය ආයෝජකයන් මෙරට ආයෝජනයට ඉදිරියේදීත් පැමිණේවී.අප මෙවර අයවැය සම්පූර්ණයෙන්ම ජනතාවට සහන පමණක් ලබා දෙන අයවැයක් ලෙස හඳුන්වන්න අපහසුයි. මොකද අද ඉන්ධන මිල වැඩියි. ඒ නිසා තවත් අංශවලින් බදු වැඩි වන විට ජීවන අංකය වැඩිවෙන්නට ඉඩ තිබෙනවා. විදුලිය, බස් ගාස්තු, තෙල් මිල වැඩිවීමත් ජලාශවල ජල හිඟය නිසා තවදුරටත් තෙල් භාවිතය වැඩි වීමත් නිසා ගාස්තුවල වෙනස්වීම් සිදුවිය හැකියි. ඒ නිසා ජනතාවට සහන බලාපොරොත්තු වීමට හැකි වේයැයි කීමත් ටිකක් අපහසුයි.නමුත් දීර්ඝකාලීනව රටේ ආර්ථිකයට හොඳ ස්ථාවරත්වයක් ගෙනෙන අයවැයක් නිර්මාණය වෙන බවනම් පැහැදිලියි. රාජ්‍ය සේවකයන්ට මෙන්ම සුළු හා මධ්‍ය පරිමාණ ස්වයං රැකියා කරන්නන් හට ණය පොලි පහත දැමීමත් අලෙවිකරණ කටයුතුවලට සහය ලබාදීමත් වැනි කරුණු ඉටු කරගන්නට ලැබේවි. රාජ්‍ය සේවකයන්ගේ වැටුප් වැඩි වීමත් විය හැකියි.ලෝක ආර්ථිකය හා සසඳන කල ජනතාවට සහන බලාපොරොත්තු විය නොහැකි කාලයක රටේ සංවර්ධනය හා අනාගත අභිවෘද්ධිය තහවුරු වන ආකාරයේ අයවැයක් අප බලාපොරොත්තු විය යුතුයි.--එක්සත් ජාතික පක්ෂයේ මහ ලේකම්මෙවර අයවැය ලේඛනය සැබෑ ලෙසම ජනතා හිතවාදී විය යුතුයි කියලයි අපි පවසන්නේ. පසුගිය කාල සීමාව පුරාම ආණ්ඩුව අයවැය ලේඛන හරහා විවිධ පොරොන්දු දුන් බව අපි දන්නවා. ඒ වගේම මැතිවරණ හරහා විවිධ කාරණා පවසා තිබෙනවා. යුද්ධය අවසන් වූ පසු යුද්ධයේ ප්‍රතිලාභ ජනතාවට ලබා දෙන බවටත් ආණ්ඩුව සහතික වුණා.මේ අතරතුර තවත් ප්‍රසිද්ධ පොරොන්දු ගණනාවක් ආණ්ඩුව රටට කියා තිබෙනවා. එහි වැදගත්ම පොරොන්දුව තමයි රජයේ සේවකයන් සඳහා රුපියල් 2500 ක වැටුප් වැඩිවීමක් ගැන පසුගිය ජනාධිපතිවරණයේදී කියා තිබීම. මේ වගේ විවිධ පොරොන්දු ගණනාවක් රජය දී තිබෙනවා.මේ රටේ ජනතාව අද මුහුණ දී ඇති බරපතළම අභියෝගය තමයි ජීවන වියදම. පසුගිය කාලය පුරා ජීවන වියදම අතිශයින් ඉහළ ගිහින්. එපමණක් නොවෙයි අද වන විට පෙට්රල්, ඩීසල්, ගෑස් මිල අතිශයින් ඉහළ ගිහින්. මේවා ජනතාවට බලපා තියෙනවා. මේ වන විට බස් ගාස්තු වැඩි කිරීමේ සැලසුමක් ක්‍රියාත්මක වන බවට ආරංචියි. එසේම විදුලිය ගාස්තු වැඩි කරන බවටත් වාර්තා ලැබෙමින් පවතිනවා. මේ නිසා අපි කියන්නේ මෙවර අයවැය ජනතාවට සහන ගෙන දෙන අයවැයක් විය යුතු බවයි.අරවා දෙනවා මේවා දෙනවා කියලා බොරුවට කියවලා වැඩක් නැහැ. පොරොන්දු ලියවිල්ලකට පමණක් සීමා නොකළ යුතුයි. පසුගිය අයවැය ලේඛනවල අපි ලස්සන කතන්දර දැක්කා. නමුත් පසුගිය කාලයේ මේ ගැන පුවත්පත්වල පළවූ ප්‍රකාශ දෙස බැලුවහොත් ඒවා වචනවලට පමණයි සීමා වෙන්නේ. පොරොන්දු ඉටුවෙලා නැහැ.පාර්ලිමේන්තුවට ඇවිත් අයවැය ලේඛනය ඉදිරිපත් කර ලොකු කතාවක් කරමින් ජනතාවට බලාපොරොත්තු දෙනවා. ඒ බලාපොරොත්තු වලින් ජනතාවට කිසිම සහනයක් නොලැබුණු බව අපි ප්‍රකාශ කළ යුතුමයි. එම නිසා මෙවර අයවැය ලේඛනය යථාර්ථවාදී එකක් විය යුතුයි. පසුගිය කාලයේ අයවැය ලේඛන නාමිකව ඉදිරිපත් කර විවිධ තීන්දු තීරණ ගත්තා. මේ තීන්දු තීරණ අරගෙන තියෙන්නෙ රාජ්‍ය මූල්‍ය ප්‍රතිපත්තීන්ට පරිබාහිරවයි. එයින් මූල්‍ය විනය පිරිහෙනවා. මේ වන විට අධික ණය ලබා ගැනීම නිසා ණය ප්‍රතිශතය වැඩිවෙලා තියෙනවා. එම නිසා මෙය බරපතළ ලෙස ආර්ථික අභියෝගවලට මුහුණපාන තත්ත්වයක්.අයවැය ලේඛනය ඉදිරිපත් කරන්නට සූදානම් වෙලා තියෙන මොහොතේ ආණ්ඩුව ආයතන ආපසු පවරා ගැනීමේ පනතක් සම්මත කරගත්තා. මේ පනත නිසා විදේශිය ආයෝජන බිඳ වැටීමේ අවදානමක් තිබෙන බව පැහැදිලියි. දැනටමත් කොටස් වෙළෙඳ පොළ කඩා වැටිමක් පෙනෙනවා. ආයෝජකයන්ගේ පැමිණීම ගැන සැක මතු වෙමින් ද තිබෙනවා. මේවා නිවැරැදි කරන්න යම් ක්‍රියාමාර්ගයක් අයවැය ලේඛනය හරහා ඉදිරිපත් කරනවානම් එය සුබදායක වෙනවා. නමුත් පෙනෙන්නේ එසේ නොවන බවයි. සමස්තයක් ලෙස මෙම අයවැය ලේඛනය දුන් පොරොන්දු ඉටු කරන්නත් ජනතාවට යම් සහනයක් සලසන්නත් කටයුතු කිරීමට වග බලා ගැනීම ආණ්ඩුවේ වගකීමක්.ජනතා සුබවාදී අයවැයක් වීමට මහින්ද චින්තනය හරහා ජනතාවට දුන් පොරොන්දු මල්ල ඉටුකළ යුතුයි. ජීවන බර සැහැල්ලු කිරීම, රටේ ආර්ථික සංවර්ධනය, රාජ්‍ය සේවයේ වැටුප් වැඩි වීම, ආයෝජන වැඩි කිරීම ආදිය ඉටු කළ යුතුයි. මේවා හරියට ඉටු කරන්නට ආණ්ඩුවට හැකිවිය යුතුයි. එදා යුද්ධයට ගිය අධික වියදම දැන් අඩු වෙලා. ඒ වියදම ගෙන ආණ්ඩුව නඩත්තු කරනවානම් එය ජනතාවට කරන මහා අපරාධයක්. ඒ නිසා අපි කියන්නෙ, වගකිව යුතු විපක්ෂයක් ලෙස අපි ඉල්ලා සිටින්නේ ජනතාවට මෙදා අයවැයෙන්වත් සහන සැලැසිය යුතු බවයි.--වරාය හා මහාමාර්ග නියෝජ්‍ය අමාත්‍යමහින්ද රාජපක්ෂ ජනාධිපතිතුමා බලයට පත්වුණේ 2005 වසරේ. එතුමා බලයට පත්වී ඉදිරිපත් කළ සෑම අයවැයක්ම සුබවාදීයි. එසේ ඉදිරිපත් කළ හැම අයවැයකම හොඳ නරක තීන්දුව දුන්නේ ජනතාව. ජනතාව අයවැයට පිළිතුරු දුන්නේ ඡන්දයෙන්. 2005 සිට 2011 වසර කිහිපයක කාලය තුළ අපි අයවැය 7 ක් ඉදිරිපත් කළා. මේ අයවැය 7 ක් තුළ මැතිවරණ 12 ක් පැවැත්වුණා. ඉතාම සාර්ථක ලෙස අපි මේ මැතිවරණ 12 ම ජයග්‍රහණය කළා. ජයග්‍රහණය විජයග්‍රහණයක් වුණා. එසේ වුණේ අපි ඉදිරිපත් කළ අයවැය ජනතාවට දැනුන නිසයි. ජනතාව ඒ අයවැය ඉතා හොඳ බව දැනගත් නිසයි අපි සැම විටම ජයග්‍රහණය කළේ.ඒ අයවැය පමණක් නොව මෙදා අයවැයත් ජනතාවට දැනෙන සංවර්ධනාත්මක අයවැයක් වන බවට ඉතා පැහැදිලියි. විපක්ෂය අයවැය පිළිබඳ විවිධ දේ කියූවත් ජනතාව එහි සැබෑ තත්ත්වය දන්නවා. අපි ඡන්ද ඉලක්ක කරගෙන අයවැය පොරොන්දු දී නැහැ. අපි ඉදිරිපත් කරන්නේ රටේ අනාගතයට බරක් නොවන අයවැයක්. ජනතාවට හිතකාමි අයවැයක්.අයවැය ඉදිරි වසරට පමණක් සීමා වෙන්නෙ නැහැ. ඒ අයවැය පසුගිය වසරවල හා ඉදිරි වසර සමඟ සම්බන්ධ විය යුතුයි. අපි ඉදිරිපත් කරන අයවැය වසර ගණනාවක් ඉදිරියට යනවා. මේ නිසා සමහරු අයවැයේ ප්‍රතිලාභ ඉතා ඉක්මනින් බලාපොරොත්තු වෙනවා. නමුත් අයවැයේ ප්‍රතිලාභ ඒ වසරට පමණක් සීමා වෙන්නෙ නැහැ. ප්‍රතිලාභ ලබන්න කාලයක් ගතවෙන්න පුළුවන්.බොරුවට කෑගහන විපක්ෂය දන්නවා ඉදිරිපත් කරන අයවැය හොඳ බව. ඒ නිසා දැන් බොරුවට කෑගහනවා. කෑගහලා එහි සම්මාන ගන්නවා. අද මිනිසුන් මෝඩ නැහැ. හොඳ නරක දේ දන්නවා.සමහරු කියනවා යුද්ධයේ ප්‍රතිලාභ තවම ජනතාවට ලැබුණේනැහැ කියලා. මෙහි ප්‍රතිලාභ අපිට තියා සක්‍රයාටත් එකවර ලබා දෙන්න බැහැ.රටකට අවශ්‍ය ප්‍රධානම දේ ආරක්ෂාවයි. යුද්ධය මේ තරම් දිග හැරුණේ විවිධ නායකයන් නිසා. ඔවුන් තීන්දු තීරණ ගත්තේ නැහැ. හමුදා පුහුණුව දුන්නේ නැහැ. නමුත් ජනාධිපතිතුමා යුද්ධයට තිත තැබුව වගේ ම අන්තර්ජාතික අභියෝගයන්ටත් නොසැලී මුහුණ දුන්නා. මේ සියල්ල සිදු කරගෙන යන ගමන් තමයි රටේ සංවර්ධනයත් ඇති කළේ. අපි යුද්ධය කරන ගමන් රටේ සංවර්ධනය ඇතිකළා. අධිවේඟී මාර්ග, වරාය, ගුවන් තොටුපළ, විදුලි බලාගාර වැනි සුවිශාල ව්‍යාපෘති කළා.විපක්ෂය පෙට්රල්, ගෑස්, ඩීසල් ගැන කෑගසනවා. නමුත් මේ දේවල් අපේ රටේ හදන ඒවා නොවේ. ලෝක වෙළෙඳ පොළත් සමඟ සම්බන්ධ වන දේයි. මේ තුළ වෙළෙඳ පොළ මිල ඉහළ යනවා. මේ නිසා අපිට මේ දේවල් පාලනය කරන්න වෙලා. අපි මේ දේවල් ජනතාවට දෙන්නෙ පාඩු විඳගෙනයි. වැඩිවන මිල ගණන් යටතේ ලබා දෙන්න ගියොත් විශාල මිල ගණන් ගෙවන්න වෙනවා.හැම රටකම පෙට්රල්, ඩීසල්, මිල අපිට වඩා ඉහළයි. අපි ඉන්ධන මිල වැඩි වන විට බඩු මිල වැඩි නොවීමේ ‘දිවි නැඟුම’ වැනි ක්‍රමෝපායන්වලට ගිහින් තියෙනවා. හෙට ජනාධිපතිතුමා විසින් අයවැය පාර්ලිමේන්තුවේදී ඉදිරිපත් කරනවා. මේ අයවැය ජනතා සුබවාදී සංවර්ධන අයවැයක්. නොයෙකුත් ක්ෂේත්‍ර ආවරණය වන, ආර්ථිකයේ දියුණුව සදන, ආනයනය වැඩි කරන, සංවර්ධන දියුණුව ඇති කරන, රාජ්‍ය මෙන්ම පෞද්ගලික සේවකයා ශක්තිමත් කරන අයවැයක් වන බවට මට විශ්වාසයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ab1111205</link>
    <topic>ශ්‍රී ලංකාවේ ශක්තිය පෙන්නුවා 27 ක් අපිට</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලලෝකයේ දැවැන්තම ක්‍රීඩා උලෙළ වන ඔලිම්පික් ක්‍රීඩා උලෙළට පමණක් දෙවැනි වන පොදු රාජ්‍ය මණ්ඩලයීය ක්‍රීඩා උලෙළ දෙස හැරී බලද්දී මෙහි ඉතිහාසය 1930 කැනඩාවේ හැමිල්ටන් නගරයේ පැවැති නොබැඳි ජාතීන්ගේ ක්‍රීඩා උලෙළ දක්වා දිව යයි. එවකට රටවල් 11 ක ක්‍රීඩක ක්‍රීඩිකාවන් 400 කගේ සහභාගිත්වය පැවැති ක්‍රීඩා උලෙළ ක්‍රමානුකූලව සංවර්ධනය වෙමින් 1978 පසු පොදු රාජ්‍ය මණ්ඩලයීය ක්‍රීඩා උලෙළ ලෙස නම් කෙරිණි. මහද්වීප උප මහද්වීප ප්‍රමුඛ කොට ගනිමින් බටහිර ජාතීන්ගේ මූලිකත්වයෙන් පැවැත්වුණු මේ මහ ක්‍රීඩා උලෙළ ආසියාතික රටවල පවත්වා ඇත්තේ දෙවරක් පමණි. ඒ 1991 මැලේසියාවේත් 2010 දී ඉන්දියාවේත් පමණි. ඕස්ට්‍රේලියාවේ සිව් වතාවක් මෙම තරගාවලිය සංවිධානය කර ඇත. 1938 සිඩ්නි, 1962 පර්ත්, 1982 ඇඩිලේඩ් නුවර, 2006 මෙල්බර්න් නුවර ආදි ලෙසය. ඊට අමතරව 4 වතාවක් පවත්වා ඇති එකම රට කැනඩාවයි. තුන් වතාවක් පවත්වා ඇති රටවල් දෙක නවසීලන්තය සහ ස්කොට්ලන්තයයි. එංගලන්තයේ දෙවතාවක් ද වේල්සය සහ පැරිසීය එක් වතාව බැගින් ද මේ ක්‍රීඩා උලෙළ පවත්වා ඇත.අප 2018 සත්කාරක රට වීම සඳහා හොඳ උත්සාහයක යෙදුණ ද 2011.11.11 දින ප. ව. 4.00 ට බටහිර ඉන්දීය කොදෙව් දූපතෙහි පැවැති ඡන්ද විමසීමේදී ඔස්ට්‍රේලියාව ඡන්ද 43 ක් ද අපි ඡන්ද 27 ක් ද ලැබුවෙමු.2009 මැයි මස 18 වනදා වන විට අපි සිටියේ මෙවැනි දේ ගැන තරග කරනවා තබා සිතා ගන්නවත් බැරිවය. බොහෝ රටවල් සංචාරකයින්ට කීවේ ශ්‍රී ලංකාවට යනවානම් ජීවන ආශාව අතහැර යන්න කියාය. රක්ෂණ සමාගම් ශ්‍රී ලංකාවට එන නැව් වලින් හා ගුවන් යානාවලට රක්ෂණය දීම සඳහා වැඩිපුර ගාණක් අය කළේය. ඒ කොතන කොයි මොහොතේ විනාශයක් වේ දැයි විශ්වාස නැති රටක් ලෙස අපි හංවඩු ගසා තිබූ නිසාය. 1996 ලෝක කුසලාන තරගාවලියට ආරක්ෂක හේතූන් මත සහභාගි වීමට නොහැකි යැයි ඕස්ට්‍රේලියාව කියූ අතර නවසීලන්ත කණ්ඩායම දෙවතාවක් හැරී ගියේය. ඒ සියල්ලම පසෙකින් තැබුවත් අපේ රටේ සමහර උදවිය ද ශ්‍රී ලංකාව හැර කොහේ කොහේ හෝ පදිංචියට යන්නට හතර වටේ අංජනම් බලමින් සිටියේය.එහෙව් ප්‍රශ්න මැද සිටි අපි අද ඔලිම්පික් ක්‍රීඩා උලෙළට පමණක් දෙවන වන ක්‍රීඩා උලෙළක් 2018 පැවැත්වීමට මහද්වීපයක් සමඟ තරගවැදී ඡන්ද අයිතිය තිබු රටවල් 70 ක් අතරින් අපට ඡන්ද 27 ක් ලබාගත්තෙමු. ඊළඟ තරගාවලිය පැවැත්වෙන ස්කොට්ලන්තයට ඡන්දය භාවිත කිරීමට නොහැකි විය. ඔස්ට්‍රේලියාව වැනි දැවැන්ත මහද්වීපයක් හා කළ සටනකදී ලැබු එම තත්ත්වය පිළිබඳව ඔබට අපට ආඩම්බරයක් දැනුණේ නැති ද? හදවතට තට්ටු කර බලන්න.ඕස්ට්‍රේලියාවේ තරගාවලිය පැවැත්වෙන ගෝල්කොස්ට් සංවිධායක කමිටුවේ සභාපති මාර්ක් ස්ටොක්වෙල් මහතා ශ්‍රී ලංකාව සමඟ කරට කර සටනකට මුහුණ දීමට සිදු වූ බව ප්‍රකාශ කර තිබුණි. රටවල් දෙකේ තත්ත්වය පිළිබඳ තීරණය කිරීමට පත් කළ කොමිසමේ සභාපතිනිය වූ ලුවිස් මාර්ටින් මහත්මිය ඉදිරිපත් කළ පිටු 144 කින් යුත් වාර්තාවේ ශ්‍රී ලංකාවේ සැලසුම් සකස්කර තිබු ආකාරය පිළිබඳ පැසසීමට ලක්කර තිබු අතර අපේ යෝජනා තුළින් පොදු රාජ්‍ය මණ්ඩල ක්‍රීඩා තරගයක් රටක සංවර්ධනය කරා යොදා ගන්නෙ කෙසේදැයි ආදර්ශයක් ලබාගත හැකි බව ප්‍රකාහ කර තිබුණි. අප උත්සාහ කළේ ඩොලර් ලක්ෂ අටක ආයෝජනයක් සහ නව රැකියා අවස්ථා ලක්ෂයක් බිහිකර මේ මහ ක්‍රීඩා උලෙළ තුළින් දැවැන්ත සමාජ සංවර්ධනයක් සහ සත්කාරයක් රටට ළඟා කර දීමටයි. මේ වතාවේ එය දිනා ගැනීමට අපට නොහැකි විය. නමුත් අපි හොඳ සටනක් ලබා දීමට සමත් වුණෙමු. ඉදිරි ඉලක්කය කරා යන පුද්ගලයකුට, ආයතනයකට, ජාතියකට වේවා ධෛර්යය, අභිමානය, ආත්ම විශ්වාසය, සටනට ඉදිරිපත් වීමේ හැකියාව තිබිය යුතුය. පැරදී ජය ගත යුතුය. ලොව දිණුවේ එහෙම මිනිසුන්ය. එවැනි ආයතනය. එවැනි ජාතීන්ය. සියල්ල දෙස අසුබවාදීව බලන්නෝ ඒ බව හොඳින් වටහා ගත යුතුය.කතා කරන්නට මාතෘකා නොමැතිව සිටින සමහර දේශපාලන අනාථයන් මෙය අමෘර්තයක් බවට පත්කර ගෙන ඇත. එහෙත් එවැන්නන්ට දිය හැකි හොඳම පිළිතුර පොදු රාජ්‍ය මණ්ඩලයීය ක්‍රීඩා උලෙළේ ඡන්ද ප්‍රතිඵල නිකුත් කරන මොහොතේ එහි සභාපති ජැමෙයිකාවේ මයික් ෆෙනෙල් මහතා “ශ්‍රී ලංකාව පැරදුණත් ශ්‍රී ලංකාවට මෙවැනි බරපතළ කටයුත්තක් කරන්න පුළුවන් බව ලෝකයාට අද පෙන්නුවා” යැයි කළ ප්‍රකාශයයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111201</link>
    <topic>පරිසරය සුරකිමින් සැමටම සෙත සදන ‘දැයට සෙවණ’ ඇරැඹෙයි</topic>
    <author>නිහාල් පී. අබේසිංහ</author>
    <content>එක් නිරෝගි ගසකින් වසරක් ඇතුළතදී අප වායුගෝලයේ ඇති කාබන් ඩයොක්සයිඩ් අතුළු විෂ වායු ටොන් 6 ක් ඉවත් කරනු ලැබේ. ඒ සමඟම එවැනි අතු විහිදුණු ගසකින් වෙනත් විෂ වායු හා ක්ෂුද්‍ර අංශු වසරකට කිලෝ ග්රෑම් 13.8 ක් ඉවත් කරනු ලැබේ.විෂ වායු උරාගන්නා මේ මහ ගසක් මඟින් දිනකට ඔක්සිජන් ලීටර් 6400 ක් පිට කරනු ලැබේ. ඒ ප්‍රමාණය දස දෙනකුට දිනකට අවශ්‍ය ඔක්සිජන් ප්‍රමාණයට සමානය.මහින්ද රාජපක්ෂ ජනාධිපතිතුමා දැයට සෙවණ වැඩසටහන අරඹමින් දියවන්නා ඔය අසල හරිත උයනේ දී නා පැළයක් රෝපණය කළ අවස්ථාව.මෙවන් අප නොදන්නා මහ මෙහෙයක් ඉටුකරන රුක් වැඩි වැඩියෙන් රෝපණය කිරීම රටකට ජාතියකට ඒ රටේ ජීවත්වන සියලු ජාතීන්ගේ පාරිසරික හා සමාජ අවශ්‍යතා සඳහා කෙතරම් වැදගත් දැයි ඔබට පැහැදිලි වේ.මේ අනුව රුක් රෝපණයට, පැළ සිටුවීමට අවධානය යොමු කරන රටක් ඇත්නම් එහි පාරිසරික සමතුලිතතාවට ඉන් ඉමහත් මෙහෙයක් ඉටුවීම නිරන්තරයෙන්ම සිදුවේ.ඒ අනුව යමින් පැළ ලක්ෂ 11 ක් විනාඩි 11 කදී සිටුවීමේ ‘දැයට සෙවණ’ වැඩ සටහන පසුගිය 15 වැනිදා පෙරවරු 9.01 ට රටපුරා ක්‍රියාත්මක විය.දැයට සෙවණ ජාතික රුක් රෝපණ වැඩසටහනට සමගාමීව අග්‍රාමාත්‍ය දි.මු. ජයරත්න මහතාගේ ප්‍රධානත්වයෙන් පැළ සිටුවීමේ වැඩසටහනක් ‘විසුම්පාය’ අග්‍රාමාත්‍ය නිල නිවස පරිශ්‍රයේ දී සුබ මොහොතින් පැවැත්විණි. ඡායාරූපයේ දැක්වෙන්නේ අග්‍රාමාත්‍යතුමා විසුම්පාය අග්‍රාමාත්‍ය නිල නිවස පරිශ්‍රයේ පොල් පැළයක් රෝපණය කළ ආකාරයයි.මෙරට තිස් වසරක් තිස්සේ තිබුණු කුරිරු යුද්ධය අවසන් කොට රටට සාමය උදාකළ මහින්ද රාජපක්ෂ ජනාධිපතිතුමාගේ උපන් දිනයත්, පදවි ප්‍රාප්තියත් සැමරීම වෙනුවෙන් 15 වැනිදා රටපුරා මෙම දැයට සෙවණ වැඩ සටහන ක්‍රියාවට නැංවීය. පරිසර අමාත්‍යාංශය, ජනාධිපති ලේකම් කාර්යාලය, සියලු අමාත්‍යාංශ, රාජ්‍ය ආයතන, පළාත් සභා මෙම වැඩ සටහන මෙහෙයවීය. පසුගිය වසරේ නොවැම්බර් 15 වැනිදා මෙම වැඩ සටහන මුල් වරට ආරම්භ විය. 2011 නොවැම්බර් 15 වැනිදා පැවැත්වූයේ දෙවැනි අදියරයි. මෙවර තේමාව වූයේ හරිත රටක් දැයට සෙතක් යන්නයි. පසුගිය වසරේ මේ වැඩ සටහන යටතේ පැළ ලක්ෂ 26 ක් සිටවූ අතර ඉන් පැළ ලක්ෂ 21 ක් ඉතා හොඳින් වැවී තිබේ.මහින්ද රාජපක්ෂ ජනාධිපතිතුමාගේ බුද්ධිය, දැනුම, කැපවීම මුල් කොට ගෙන පසුගිය වසර 30 ඇතුළත මෙරට පැවැති ලොව දරුණුතම ත්‍රස්තවාදය නවතා තිබේ. එම උත්තුංග කටයුත්ත නිසා වර්තමානයේ මෙන්ම මතු පරපුර වෙනුවෙන් විශාල ප්‍රතිලාභ රැසක් හිමි කර ගත හැකිව තිබේ. එවන් මහඟු කර්තව්‍යයක් සිදු කළ ඒ සුවිශේෂි අපේ රාජ්‍ය නායකතුමා වෙනුවෙන් අප විසින් පෙරළා ගෞරව දැක්විය යුතුය. මෙරට මුළු මහත් ජනතාවටම කළ හැකි උත්තමාචාරයන් අතර දැයට සෙවණ ජාතික රුක් රෝපණ වැඩසටහනට මුල් තැනක් හිමි වේ. එම වැඩසටහන මඟින් සිදු කෙරෙන ජාතික, පාරිසරික සහ ලෝක සේවාවන් මඟින් එම ජනතා උත්තමාචාරය පෘතුල වටිනාකම් රැසකින් පිරි එකක් ලෙස විද්‍යමාන වේ.මෙම දැයට සෙවණ ජාතික රුක් රෝපණ වැඩසටහන වනාහි විනාශ කරන ගස්වැල්, වනාන්තර වෙනුවෙන් සටන් කිරීමකි. වන විනාශය නිසා ලොව කොතරම් විනාශකාරි දෑ සිදුවුවත් ආර්ථික ප්‍රතිලාභ ඔස්සේ හඹායන ඇතැම් දෙනා වෘක්ෂ විරුවන් බිමට සමතලා කරති. එම ශාක විනාශයට එරෙහිව ක්‍රියාත්මක වන බලවේගය පවා නතර කර කරන ඒ මහා පාරිසරික ඝාතනය, ගෝලීය ත්‍රස්තවාදය වළකාලීමට අසමත් වන අවස්ථා බහුලය. ලොව සෑම රටකම පවා ඒවා දක්නට ලැබේ.1. දුප්පත්කමට එරෙහිව සටන් කරන මිත්‍ර පාර්ශවයේ කෙනෙක් ලෙස වෘක්ෂ හැඳින්විය හැකිය. ඉන්ධන, ආහාර, වාස භූමි, දැව ඇතුළු බොහෝ දේට ශාක උපකාර කරයි.2. ස්වභාව සුන්දරත්වය ඇති කිරීම - වෘක්ෂලතා නැති නගර සැම ෂටම විශාල ලෙස උණුසුම් වන අතර දර්ශනය හොඳ වටපිටාවක් ඇති නොකරයි. එය දර්ශන දූෂණයක් ලෙස දකින අවස්ථා ද ඇත. ස්වාභාවික පරිසරය විනාශ වී කෘතීම පරිසරය සියලු අසුන්දර දසුන් ගෙන දෙයි. එවායින් වැළකීමට වෘක්ෂ උපකාරී වේ.3. ඉන්ධන හා බලශක්ති ඉතිරි කිරීම - වායුසමනය කරන උපකරණවලට වැය වන විදුලි බිලෙන් 58% ක් කපා දැමීමට ද වෘක්ෂ සෙවණ උපකාරී වී ඇත. නාගරික වෘක්ෂ රෝපණය සහ උණුසුම් පරිසරවල වෘක්ෂලතා වගාව මඟින් මෙම ප්‍රතිලාභ ලැබීමට හැකිය.4. පළතුරු, ඖෂධ, මල් අලංකාර කරන කටයුතු - මේවා සඳහා ශාකවල පිහිටීම ඉතා වැදගත්ය. ලොව මානව ප්‍රජාවගේ අලංකාර පරිසරයට සහ ආහාර වෙනුවෙන් ද ශාක වලින් කරන කාර්යය අතිමහත්ය.5. ගැඹුරු ජලය ඉඩමට ගෙන ඒම - පසේ ගැඹුරු ජල උල්පත්වල වතුර පස මතුපිටට ගෙන ඒමේ ජල පොම්ප ක්‍රියාව ඉටුකර දීමට ශාකවලට හැකිය. එය ජලය මත යැපෙන සියලු ජීවීන්ට දෙනු ලබන ඉමහත් සේවාවකි.6. පසෙහි සරු බව වැඩි කෙරේ - කොළ, අතු සැලීම නිසා මුඩු බිම් පවා සරු පොළවක් බවට පත් කිරීමට ශාකයකට වැඩි කාලයක් ගත නොවේ. මෙම කාබනික දෑ පොළවට හෙළිම නිසා පොළව තුළ පාංශු ඛාදනය, පාංශු ජීවී ක්‍රියාකාරිත්වය ඉහළ මට්ටමකට ගෙන එයි. එම පස සුරැකීමේ කාර්යය කෘතීමව කළ නොහැකි තරම්ය.7. ඔක්සිජන් (ජීව) වායුව ලබා දීම - ලොව ඇතැම් දියුණු රටවල ඔක්සිජන් වායුව මුදල්වලට ගෙන භාවිත කරන තරම් පරිසර දූෂණය වූ ස්ථාන දැකිය හැකිය. මෙමඟින් ඔක්සිජන් ජීව වායුවේ ඇති වටිනාකම වත්මන් ලොවට මැනවින් පෙන්නුම් කරයි. මිනිසා මෙන්ම සියලුම සතුන් ජීවත් වීම උදෙසා ඔක්සිජන් වායුව ලොවට ලබා දෙන ස්වාභාවික යාන්ත්‍රණය වන්නේ හරිත ශාක ප්‍රජාවය.හොඳින් වැඩුණු සුවිශාල ගසකින් දිනකට ඔක්සිජන් ලීටර් 6400 ක් අපට ලබා දෙයි. එය දිනකට දස දෙනකුගේ ඔක්සිජන් අවශ්‍යතාව පියවීමට උපකාරී වේ. නාගරික පරිසරවල රථවාහන, කර්මාන්තශාලා සහ වෙනත් ඉන්ධන දැවීම නිසා පිටවන විෂ වායු මඟින් ද, ක්ෂුද්‍ර විෂ ද්‍රව්‍ය නිසා ද සියලුම ජීවීන්ට ඇති කර වන්නේ ජීවත් වීමට එරෙහිව බලපෑමකි. ලෙඩ රෝග ඇති කිරීමකි. පරාමායුෂ අඩු කිරීමකි.ආර්ථික සංවර්ධන ඇමැති බැසිල් රාජපක්ෂ මහතා නැගෙනහිර පළාතේ දැයට සෙවණ වැඩ සටහනේ ප්‍රථම පැළය සිටවූ අවස්ථාව.එම දුර්විපාකවලින් සිත් බිඳ නොවැටී නව රුක් විරුවන් ලක්ෂ එකොළහක් පරිසර සටනට එක්වී එකී ත්‍රස්තවාදයට එරෙහිව නැගී සිටවීමට ක්‍රියා කිරීමට පෙරට යැවීම මෙම වැඩසටහනේ ප්‍රමුඛ අරමුණ විය.මෙම රුක් රෝපණ වැඩ සටහන මුළු ලෝකයේ රටවල්වලට ද ආදර්ශයකි. අන් සමහර රටවල නායකයන්ගේ උපන් දින වෙනුවෙන් කරන බොහෝ සේවා ජන සමාජයට තාවකාලික ආස්වාදයක් පමණක් ලබා දෙයි.නමුත් මේ දැයට සෙවණ වැඩ සටහන වෙනුවෙන් සිටුවන සෑම පැළයක්ම වසර 50 ක් පමණ යන විට මහ ගසක් වී රටට ජනතාවට පමණක් නොව මුළු ලෝකයේම පරිසර සංරක්ෂණයට දායාද වනු ඇත. එය මහින්ද රාජපක්ෂ ජනාධිපතිතුමාගේ ‘මහින්ද චින්තනය’ යටතේ ‘නිල්ල පිරුණු රටක්’ යන ප්‍රධාන සංකල්පය ඉදිරියට ගෙන යමින් ආශ්චර්යවත් ශ්‍රී ලංකාවක් ගොඩනැඟීම වෙනුවෙන් යෝධ පියවරක් වනු ඇත.මෙවර දැයට සෙවණ රුක් රෝපණ වැඩ සටහනේ ප්‍රධානතම උත්සවය පැවැත්වූයේ බත්තරමුල්ල දියවන්නා ඔය ජපන් මිත්‍රත්ව මාර්ගය අසල නව හරිත උද්‍යානයේදීය. එය මහින්ද රාජපක්ෂ ජනාධිපතිතුමාගේ අදහසක් අනුව දැයට සෙවණ වැඩ පිළිවෙළට සකස් කළ පාරිසරික උද්‍යානයකි. 15 වැනිදා පෙරවරු 9.01 ජනාධිපතිතුමා නා පැළයක් රෝපණය කරමින් දැයට සෙවණ ඇරැඹීය. හරිත උයන විවෘත කළේය. වැඩ සටහන සංවිධානය කළ පාරිසරික ඇමැති අනුර පි‍්‍රයදර්ශන යාපා මහතා ද ඊට එක්විය.මුළු හරිත උද්‍යානය අක්කර 7 කි. ඒ පරිසර කලාපය ඇතුළත පැළ සිටුවීම විවිධ මැති ඇමැතිවරුන්ගේ රණවිරුවන්ගේ ස්වේච්ඡා සංවිධානවල සිසු දරු දැරියන්ගේ ඇප කැපවීම මත සිදුවිය. අනාගතයේදී මෙම හරිත උයන පාර්ලිමේන්තුව නැරැඹීමට පැමිණෙන සිසු සිසුවියන්ට පාරිසරික අධ්‍යාපනයක් ලබාදෙන හා විවේක ගැනීමට ස්ථානයක් ලෙස සකස් කෙරේ.මෙවර දැයට සෙවණ වැඩ සටහන ආරම්භ කරමින් හා හරිත උයන විවෘත කරමින් මහින්ද රාජපක්ෂ ජනාධිපතිතුමා පැවසුවේ පරිසරය සුරැකීම පාසල් දරුවන්ගේ හා ස්වේච්ඡා සංවිධානවල වගකීම යැයි සිතු යුගය අවසන් කළ වත්මන් රජය ඊට රාජ්‍ය මැදිහත් වීමක් ලබාදුන් බවයි.සිසු දූ දරුවන් දැයට සෙවණ වැඩසටහනට එක්වූ අවස්ථාව.පරිසරය සුරැකීම මහින්ද චින්තනය මඟින් ඉදිරිපත් කළේ එය රාජ්‍ය ප්‍රතිපත්තියක් ලෙසින් සැලකු නිසා බවත් ගහකොළ රැක ගැනීමත් සංවර්ධනයේ කොටසක් බවත් ජනාධිපතිවරයා පැවැසීය. පරිසරය සුරැකීමේ අභියෝගය අපට ජය ගැනීමට හැකි වුණේ අපේම ක්‍රමවේද නිසා බව ද ජනාධිපතිවරයා පැවැසීය.පසුගිය 15 වැනිදා ඇරැඹි රුක් රෝපණ වැඩ සටහන සඳහා පැළ ලක්ෂ 11 ක් ඉලක්ක කළත් පසුගිය බ්‍රහස්පතින්දා වන විට ලැබුණු සංඛ්‍යා ලේඛන අනුව රටපුරා පැළ ලක්ෂ 15 ක් පමණ සිටුවා ඇතැයි ‘දැයට සෙවණ’ ලේකම් කාර්යාලය පැවසීය.මින් වැඩිම පැළ ගණනක් සිටුවා ඇත්තේ සබරගමුව පළාතේය. ඒ ප්‍රමාණය ලක්ෂ 5 කට අධිකය. මීට අමතරව කඳු මුදුන්වල වන වගා කිරීමේ වැඩ සටහනක් ද පසුගිය 17 වැනිදා මහනුවර හුන්නස්ගිරි කඳු මුදුනේදී ආරම්භ විය. මේ වැඩ පිළිවෙළ රටපුරා දැයට සෙවණ යටතේ ක්‍රියාත්මක වෙයි.මීට අමතරව බත්තරමුල්ල ගොවිජන මන්දිරයේදී රුක් රෝපණ උලෙළක් පැවැත්විණි. එහිදී කෘෂිකර්ම ඇමැති මහින්ද යාපා අබේවර්ධන හා වනජීවි හා ගොවිජන සේවා ඇමැති එස්. එම්. චන්ද්‍රසේන යන මහත්වරු පැළ රෝපණය කළහ. ඒ පරිසරයත් කෘෂිකර්මයත් සමඟ ඇති අන්‍යොන්‍ය සබඳතාව පිළිබඳව රටටම පෙන්වා දෙමිනි. උතුරු පළාතෙත් නැගෙනහිර පළාතේ ප්‍රථම වරට දැයට සෙවණ වැඩ සටහන මෙවර ඉතා හොඳින් ක්‍රියාත්මක විය. පාලම් පහක ප්‍රතිසංස්කරණ කටයුතු ඇරැඹීමට නැගෙනහිරට ගිය ආර්ථික සංවර්ධන ඇමැති බැසිල් රාජපක්ෂ මහතා නැගෙනහිර පළාතේ දැයට සෙවණ වැඩ සටහනේ ප්‍රථම පැළය සිටවූවේය.ඒ සමඟම උතුරේ පලෙයි ප්‍රදේශයේ පොල් වගා කිරීමේ මණ්ඩල පොල් වතු යායේදී උතුරේ දැයට සෙවණ ප්‍රධාන උත්සවය පැවැත්විණ.ත්‍රිවිධ හමුදාවේ හා පොලීසියේ රණවිරුවෝ ද පාසල් ශිෂ්‍ය ශිෂ්‍යාවෝ ද මෙම දැයට සෙවණ රුක් රෝපණ වැඩ සටහනට එක්වූහ. රටේ සියලු හමුදා කඳවුරුවල සෙබළු පැළ කිහිපයක් හෝ සිටුවීමෙන් මෙයට දායක වූ බව හමුදා ජනමාධ්‍ය අංශය පවසයි.පරිසර ඇමැති අනුර ප්‍රියදර්ශන යාපා මහතා දැයට සෙවණ වැඩසටහනේදී දියවන්නා ඔය අසල හරිත උයනේ දී පැළයක් රෝපණය කළ අවස්ථාව.ඒ සමඟම මධ්‍යම පළාතේ දැයට සෙවණ රුක් රෝපණ උලෙළ ගම්පොළ අම්බුළුවාවේදී පළාත් ආණ්ඩුකාර ටිකිරි කොබ්බෑකඩුව මහතාගේ ප්‍රධානත්වයෙන් පැවැත්විණි. දැයට සෙවණ දකුණු පලාතේ උලෙළද උත්කර්ෂවත් ලෙස පැවැත්විණි.කාබන් ඩයොක්සයිඩ් ටොන් 1 ක් ඉවත් කිරීම ඩොලර් 10 ක වටිනාකමක් අවශ්‍ය වේ. වෘක්ෂලතා ලක්ෂ 11 ක් රෝපණය කර හොඳින් වර්ධනය කිරීමේ සියලු කටයුතු සූදානම් කිරීමෙන් 2020 වන විට කාබන් ඩයොක්සයිඩ් ටොන් හැටහය ලක්ෂයක් වායුගෝලයෙන් ඉවත් කිරීමට මෙම රුක් රෝපණ වැඩ සටහන මඟින් හැකි බව වන සංරක්ෂණ දෙපාර්තමේන්තුව පවසයි.එනම් ඩොලර් මිලියන ලක්ෂ 66 ක ආදායමක්, මේ පැළ ලක්ෂ 11 රෝපණය කිරීම මඟින් ලැබෙනු ඇතැයි පරිසර විද්‍යාඥයෝ උපකල්පනය කරන බව පරිසර අමාත්‍යාංශයේ නිලධාරීහු පෙන්වා දෙති.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111202</link>
    <topic>රේඛා</topic>
    <author>රූපාන්ති බුලත්සිංහල</author>
    <content>අම්මාගේ දෑස් කඳුළින් තෙත් විය. පුංචි එකාගේ සීතල දෑත මත ඈ දෙයත තැබීය. අනේ මගේ පුංචි දුවේ... ඈ කීවේ එපමණකි. බාගයට සැදූ ගෙය පුරා විසිරි සෙල්ලම් බඩු තවමත් එලෙසය. බෝනික්කන්ගේ, බලු පැටවුන් ගේ තනිය මැකීමට ඈ යළි කවදාවත් එන්නේ නැත. ඇයි කතා නොකරන්නේ? අද අපි එක්ක සෙල්ලම් කරන්නේ නැද්ද? කතා කරන බෝනික්කා ඇස් විහිදා ඇය දෙස බලයි. සිනාසෙයි. ඇස් නටවයි. බෙල්ල හරවයි. ඒත් දුව දෑස නො අරියි. වෙනදා මෙන් අම්මාට තුරුළු නොවෙයි. සාලය මැද නිදාගෙන සිටියි. ලස්සන මල් ගවුමක් ඇන්ද වූ ඈ සුරංගනාවියකි. පාට පාට බල්බ් වැල නිවි නිවී පත්තුවෙයි. ඉහ ඉද්දර පොල්තෙල් පහනේ සිල සුළඟ සමඟ පොරබදයි. සිනහා කට තවමත් එලෙසමයි. අම්මා දියණිය දෙස බලාගත්වනමය. තාත්තාට කතා කර ගැනීමට බැරිය. තාත්තාට බුදුසරණයි කියා ආශිර්වාද කිරීමට දියණිය කතා නොකරයි. ඇගේ සිනහව ගැන ඇත්තේ අතීත මතකයක් පමණි.සීනි බෝල විස්කෝතු ගේන තුරු බලා සිටීමට කිසිවෙක් නැත. දියණිය වැටුණ වතුර වලේ වතුර තවමත් කැළඹී තිබේ. ඈ ඒ අසලට ගියේ මන්ද? අම්මා නොදනියි. දහවල් හිරු නගිත් ම පිනි බිංදුව වියැකී ගොස්ය. තිබූ තැන්වල ඒ සිසිල පමණි. ඒ මතකය පමණි. එහෙත් පිනි බිංදුව නැත.පුංචි දුවද නිසලව සිටියි. දෑස් නො අරියි. ඇය, අම්මා දෙසවත් නොබලා ඇගේ පාඩුවේ වැතිරී සිටියි. ගිරාඳුරුකෝට්ටේ නෑ හිත මිතුරෝ ඈ බලන්නට ආහ. ඒ ඇගේ උපන්දින සාදයට නොවේ. ඈ සමඟ සතුටු වෙන්නට නොව, ඈට සමු දෙන්නටය. අවසන් වතාවට පුංචි මූණ දැක ගන්නටය. ඒ සිනාහව අසන්නට නොව මුව මත ඇඳි සිනහව දැක ගන්නටය.16 වෙනි බදාදා දිනමිණ දියණිය ගැන අපට කිව්වෙ ඈ නික්ම ගිය බවය. හිත හදැගැනීමට බැරි අම්මාට තවමත් නුඹ සිහිනෙන් පෙනෙයි. සීනි බෝල, බෝනික්කන් දකින විට තාත්තාටත් ඔබව මතක් වේවි. මතු භවයේ ඔබ ඇගේම දුවෙක් වේවා! මෙලෙස අකාලයේ වෙන්ව නොයන.ගෙවල්වල කුලී වැඩට ගියේ කීයක් හරි හම්බු කර ගන්න. උදේ ඉඳන් නැහිලා නැහිලා ගන්න තුට්ටු දෙකෙන් කනවා තියා ලෙවකන්නත් මදි. එහෙම කියලා කරන්න කිසිම දෙයක් නැහැ. හිතට කිසිම නිවනක් නැහැ. ලබා උපන් හැටියට ලු හැමදේම වෙන්නෙ. ඉරණම වෙනස් කරන්න කාටත් බෑ. කොච්චර උත්සහ කළත්.මොටද සල්ලි නැතිව, සල්ලි කියන්නෙ දෙවියන්ගෙ මල්ලි නෙව. කොච්චර ඇවිටිලි කළත් පඩිය නම් සතපහක්වත් වැඩිවෙන සේයාවක්වත් නැහැ. ණය බර ඉහටත් වැඩිය.මේ නිසාම තමයි ජීවත් වෙන්න අලුත් කලාවක් හොයන්න හිතුණේ. දියුණුවීමේ අලුත් කලාවෙන් ඔවුන් අසාර්ථක වූ බව කිව්වේ 14 වෙනිදා ලංකාදීපය. ඒ සැලැස්ම කරගෙන යන්න වැඩි කාලයක් ගත වුණේ නැහැ. මෙයට හේතුව කුලී වැඩට ගිය ගෙවල්වල වටිනා බල්ලන් අතුරුදන්වීම ගැන ඇති වූ සැකයක්. කුලී වැඩ කරලා විතරක් මදි. මීගමුවේ ගෙවල්වල වටිනා බල්ලොත් වැඩි ගණනකට විකුණන්න ඕනෙ කියලා ඔවුන් හිතුවා.වැඩේ ගැස්සිලා ගියා. නැත්නම් ඉතින්, මේ... අපේ භාෂාවෙන් කියනවා නම් කණකොකා ඇඬුවා. ඊට පස්සේ මීගමුවෙ නෙවෙයි. ඒ හතරමායිමේ ගමකවත් ඉන්න වුණේ නැහැ.පුංචි ඉඩක වුණත් වවන්න කිසිම බාධාවක් නැහැ. වවාගෙන කන තරමටනෙ හොඳ, මෙහෙම කිව්ව කියලා හැමදේම ගේදොර වවන්න අවසර නැහැ. මේ කිසිම දෙයක් තඹ සතේකට මායිම් නොකළ ඔහු තමන්ට හිතුන හැමදේම වවන්න පටන් ගත්තේ, තමන්ගෙ හිතේ හැටියට.පුංචි පෝච්චියක අඩි 3 1/2 ක කංසා පැළ දෙකක් හිටවන්න ඔහු තීරණය කෙළේ හැමෝගෙම ඇස් වහලා.ඒත් ඉතින් හැංගි හැංගි වෙස් බැන්දට නටන්න වෙන්නෙ එළියෙ කියන එක අපිට කිව්වේ 17 වෙනිදා ලංකාදීපය. බදුල්ල පොලීසියට මේ තොරතුර ලැබීමත් සමඟ ඒ වගාවට නරක කලදසාවක් ලැබීය.ගොඩක් කළත්, ටිකක් කළත්, තහනම් වගාව තහනම් ම තමයි. ඒකෙ ආයි දෙකක් නැහැ. වවන්න කිව්වට හැම දේම වවලා හරියන්නෙ නැහැ. සුදුසු දේ වවන්න ඕනෙ.හොරා සතුරාගෙන් ආරක්‍ෂා වෙන එක කෝකටත් හොඳයි. අශ්වයා ගියාට පස්සෙ ඉස්තාලෙ වහලා වැඩක් නැහැනේ.ඒ නිසා රත්තරන් බඩුවක් වුණත් පරිස්සමට තියෙන එක හොඳයි. මේ කාලෙ කාවවත් විශ්වාස කරන්න බැහැ. එහෙම හිතලා ඇය රත්තරන් බඩු ටික හාල් මල්ලෙ හැංගුවා. මේ බව කවුරුත්ම දැන හිටියේ නැහැ.හදිස්සියෙ ගෙදරට හාල් ඕනෙ වුණේ මේ අතරතුරේ, කිසිම සෙවිල්ලක් බැලිල්ලක් නොකළ සැමියා හාල් මල්ලට ඒ ටික දමාගෙන මෝලට කොටන්න ගියා. වෙච්ච සිද්ධිය දැනගන්න ලැබුණහම ඉහමොළ රත්වුණා. අවසානයේ දෙන්නම මොරවක පොලීසියට ගියේ පරිස්සමට තිබූ දෙය ඈලියාවට ගිය නිසා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111203</link>
    <topic>ඇසකින් ලොව දකින චමත් පුතුගේ අහිංසක ප්‍රාර්ථනාව</topic>
    <author>සුභද්‍රා දේශප්‍රිය</author>
    <content>ඇසකින් ලොව දකින චමත් පුතුගේ අහිංසක ප්‍රාර්ථනාවවම් අතින් අත් කාචයත් දකුණතින් පෑනත් සීරුවට හසුරවමින් උපැස් යුවළක් පැලඳ සිටින චමත් පුතුගේ පෑන්තුඩ අනෙක් දරුවන්ටත් වඩා වේගයෙන් රූල් අතර දිව යයි. විඩාවට පත්වන දෙනෙත මොහොතකට ඉවතට ගත් චමත්ට පෙනුණේ යහළුවන් වේගයෙන් පිළිතුරු ලියන අයුරුය. වෙනදාට පාසලේ දක්නට ලැබෙන කලබලකාරී පරිසරය අද දකින්නට නැත. පාසල් පිට්ටනිය පාලුවට ගොස්ය.පිට්ටනිය කෙළවරින් යාන්තම් හිරු එළිය වැටීගෙන එන බව චමත්ට පෙනිණි. චමත්ගේ සිතට අපූරු හැඟීමක් දැනිණි. පාසල් පිට්ටනියට ගොස් වෙනදා මෙන් සෙල්ලම් කරන්නට චමත්ට අද ඉඩක් නැත. හිරු කෙමෙන් චමත් සිටි විභාග ශාලාවේ කවුළුවෙන් එබෙන්නට විය.වෙනදාට පාසලේ වාර විභාගවල චමත්ගේ ප්‍රශ්න පත්‍රයේ අකුරු මීට වඩා ලොකුය. අනෙක් ළමයින්ට තරම් හොඳින් චමත්ට වම් ඇස නොපෙනුණත් චමත් අනෙක් ළමයින්ටත් වඩා දක්ෂය. කුඩා කාචයට හසුවන වචන පෙළ කියවීමට චමත්ට බොහෝ වේලාවක් ගතවිය.අනෙක් විභාගවලට වඩා තමා ජීවිතේ එක්තරා කඩඉමකට පැමිණ ඇතැයි සිතෙන විට චමත්ගේ සිතට චකිතයක් දැනිණි. පුංචි නෙතට කඳුළක් නැඟිණි. මොහොතකින් ඒ කඳුළැලි වියලී ගියේ “මම කොහොම හරි ශිෂ්‍යත්ව විභාගය සමත් වෙනවා” චමත් ගේ සිතිවිල්ලත් සමඟය. ඒ සිතුවිල්ලත් සමඟ චමත්ගේ පෑන වේගයෙන් පිළිතුරු පත්‍රය දිගේ දිවෙන්නට විය.චමත් පුතු ශිෂ්‍යත්ව විභාගය සමත් වූ දරුවන් සය දෙනා අතුරින් මුල්පෙළේ සිටියේය. චමත්ගේ මුව‘ගට සිනාවක් නැඟිණි. අනෙක් දරුවන්ගේ ජයග්‍රහණයන්ට වඩා චමත් ලද ජයග්‍රහණය අගය කළ යුතුය. උපතින්ම චමත්ගේ වම් ඇසේ පෙනීම දුර්වල නිසා චමත් අකුරු කරන්නේ දකුණු ඇසින් පෙනෙන තරමින්ය.ලකුණු එකසිය හැටක් ලබා ශිෂ්‍යත්ව විභාගය සමත් වූ චමත් පුතුට පාසලේ වාර විභාගවලදී අකුරු විශාල කර මුද්‍රණය කළ ප්‍රශ්න පත්‍රයක් ලබාදීමට පාසලේ මුල්ගුරුතුමා කටයුතු කළේය. වෛද්‍ය වාර්තා ඉදිරිපත් කොට ශිෂ්‍යත්ව විභාගයට මේ දරුවාට අකුරු විශාල ලෙස මුද්‍රණය කළ ප්‍රශ්න පත්‍රයක් ලබා දෙන ලෙස කළ අතිශය සාධාරණ ඉල්ලීම ඉටු වී නැත. එහෙත් එම ලිඛිත ඉල්ලීම හැර වෙනත් කිසිදු ඉල්ලීමක් එම දෙමවුපියන් හෝ ගුරුවරුන් විසින් කර නැත. කෙසේ හෝ ශිෂ්‍යත්ව විභාගයට ඔහු අනෙක් ළමයින් මෙන් පිළිතුරු සැපයීය. අත් කාචයත් උපැස් යුවළත් උපයෝගී කොටගෙන චමත් ප්‍රශ්න පත්‍රය කියෙව්වේය. කාචයට හසුවූ මානයේ වචන සෙමින් කියවන විට චමත් පුතුට කාලවේලා මදිවිය. එහෙත් ඔහු උත්සාහය අතහැරියේ නැත. කාචයට හසුවන මානයේ අකුරු එකිනෙක ගලපා චමත් වචන බවට පෙරළා ඉක්මනින් තමන්ට හැකි ප්‍රමාණයට පිළිතුරු සැපැයීය.චමත් පන්තියේ දක්ෂ ළමයින් අතර ඉදිරියෙන් සිටියේය. කළු ලෑල්ල පේන මානයේ පන්තියේ ඉදිරියෙන්ම වාඩි වී සිටියේ චමත්ය.වැසි සහිත අඳුරු දිනවල චමත්ගේ අකුරු තරමක් බොඳය. ඒ බව දන්න ගුරුතුමිය අඳුරට පෙර විදුලිපහන දල්වන්නීය. පන්තියේ පමණක් නොව පාසලේ සියලු දෙනා චමත් පුතුට ළෙන්ගතුය.යූ.ජී. ජනක විජේකුමාර මහතාගේ සහ රුවිනි සමරසේන මහත්මියගේ වැඩිමහල් පුතු වන යූ.ජී. චමත් විරජේකුමාරගේ වම් ඇසේ පෙනීම උපතින්ම ඉතාමත් දුර්වල බව වෛද්‍යවරුන් පවසා ඇත. එය සුවපත් කරගැනීමට දෙමවුපියෝ නොගත් උත්සාහයක් නැත.”පුතාගේ ඇසේ පෙනීම දුර්වල බව අපිට දැනුණ පුතාට අවුරුද්දක් විතර වුණාම. එදා ඉඳලම අද වෙනතුරුත් දරුවගේ ඇහැ සනීප කරගන්න අපි නොගිය තැනක් නැහැ. මුලින්ම අපි ගාල්ලේ විශේෂඥ වෛද්‍යවරයකුට පෙන්නුවා. එතැනින් අපිට සතුටුදායක පිළිතුරක් ලැබුණේ නැහැ. ඊට පස්සෙ අපි ලංකාවේ විශේෂඥ වෛද්‍යවරුන්ට පෙන්නුවා. වම් ඇසේ දෘෂ්ටි විතානයට සම්බන්ධ ස්නායු නරක්වෙලා කියලයි ඒ අය කියන්නේ. දොස්තරවරු යම් යම් දේ කීවත් අපි හිතන්නේ දරුවා සනීප කරගන්න අපිට පුළුවන් වෙයි කියලා. අපේ දේශීය වෛද්‍ය විද්‍යාව හුඟාක් දියුණුයි. දැන් අපි පුතාට වෙදමහත්තයෙක් ළඟ වෙදකම් කරනවා. දරුවා සනීප කරලා දෙන්නම් කියා කිව්වා. චමත්ගේ පියා අප සමඟ පැවසුවේය.චමත් පාසල් නිමවී නිවෙසට පැමිණෙන්නේ සෙල්ලම් කිරීමේ බලාපොරොත්තුවෙනි. මව වෙහෙස මහන්සි වී බෙහෙත් අඹරා චමත්ගේ දෑස්වල ගල්වන්නීය. එක් තැනකට වී පැය දෙක තුනක් සිටීමට චමත්ට නොහැකිය. ඉක්මනින් සෙල්ලම් කිරීමට යෑම ඔහුගේ අරමුණයි. තම පුතුගේ ඇස සුවපත් කරගැනීම මවගේ එකම අරමුණය.පැය දෙක තුනක් එක තැන සිටින්නට සිදුවූ විට චමත් සහ මව අතර පුංචි රණ්ඩු ද ඇතිවෙයි.”මම කියනවා පුතේ ඇස් දෙකම හොඳට පේනවා නම් හොඳයිනේ. පුතාට තවත් හොඳට ඉගෙනගන්න පුළුවන් වෙනවානේ කියලා. සමහරදාට පුතා එක තැන පැය දෙක තුනක් ඉන්න කැමැති නැහැ. අපි රෑට පාඩම් වැඩ කරවන්නෙ නෑ. එයා හරිම දක්ෂයි. දවල්ට හොඳට ඉර එළිය වැටෙන තැනක එයාට වැඩ කරන්න පුළුවන්.ඒත් හුඟාක් වෙලා පාඩම් කටයුතු කළොත් ඇස් දෙක රිදෙනවා කියලා පුතා කියනවා. අපි ඒ වෙලාවට වැඩ කරවන්නේ නැහැ.ශිෂ්‍යත්ව විභාගයටත් අපි පුතා අමතර පන්තිවලට යැව්වේ නැහැ. විභාගය ඉවරවෙලා ඇවිල්ලා පුතා කිවේවේ ප්‍රශ්න පත්‍රයේ අකුරු ලොකු නැති නිසා කියවගන්න වෙලා ගියා කියලා.අපි වෛද්‍ය වාර්තා පාසල මඟින් ඉදිරිපත් කළා. උපාධිධාරි ගුරුවරියක් වුණාට මම අපේ අධ්‍යාපන ක්‍ෂේත්‍රයෙ කිසිම කෙනෙක් ළඟට ගිහින් ඉල්ලීම් කළේ නැහැ. පුතාට තව ලකුණු ගන්න පුළුවන් වෙනවා එයාට අනිත් අයට වගේ කියවගන්න පුළුවන් වුණා නම්. අන්තිම ටික කරන්න එයාට වෙලා මදිවෙලා. ඉරි ගහගෙන ගහගෙන ගියා කියලා පුතා කිව්වා.”දරුවගේ ඇස් දෙක සනීප කරන්න අපිට පුළුවන් හැම උත්සාහයක්ම අපි ගන්නවා. දැන් පානදුරේ ගඟුලේ වෙදමහත්තයාගෙන් බෙහෙත් කරනවා. පුතා සුවකරලා දෙන්න ඒ වෙද මහත්තයාට පුළුවන් කිව්වා. හුඟාක් කල් ගියත් පුතාට සුව වෙනවා නම් අපිට පුළුවන් හැම උත්සාහයක්ම කරනවා. මව පවසයි. චමත් ක්‍රිකට් ක්‍රීඩාවටත් දක්ෂයි. චිත්‍ර ඇඳීමට ද උපන් හපනෙකි. මෝනාලිසා පදනම මඟින් සංවිධානය කළ සමස්ත ලංකා චිත්‍ර තරගයෙන් ප්‍රථම ස්ථානය ද ඔහුට හිමිවිය.එක ඇසකින් වැඩ කරමින් චමත් අනිත් දරුවන්ටත් ආදර්ශයක් ලබාදෙයි. ජීවිතේ අරමුණු කරා යන ගමනට ඔහු හැමවිටම සූදානම්ය.”චමත් ඉගෙනුමට ඉතාමත් දක්ෂයි. කාචයෙන් බලමින් රූල දිගේ ලියාගෙන යනවා බලන් ඉන්න ආසයි. මේ දරුවා තුළ සුවිශේෂි දක්ෂතා තියෙනවා. ශිෂ්‍යත්ව විභාගෙදි වුණත් ප්‍රශ්න පත්‍රය අකුරු ලොකු කරලා මුද්‍රණය කරලා දුන්න නම් චමත් මීට වඩා ලකුණු ගන්නවා. අපි ප්‍රාර්ථනා කරනවා මේ දරුවගේ තත්ත්වය තේරුම් ගෙන ගාල්ල රිච්මන්ඩ් විද්‍යාලයට ඇතුළත් කරගත්තොත් හොඳයි කියලා. එම පාසලේ මේ වගේ දරුවන්ට විශේෂ අධ්‍යාපන ඒකකයක් තියෙනවා.දරුවගේ වැඩිදුර අධ්‍යාපනයට එය මහත් රුකුළක් වෙනවා. මේ දරුවන් වෙනුවෙන් විශේෂ පුහුණුව ලැබූ ගුරුවරුන් එම පාසලේ ඉන්නවා.මේ දරුවන්ගේ දෙමවුපියන්ගේ බලාපොරොත්තුවත් එයයි. පන්ති භාර ගුරුතුමිය වන චාන්දනී තලහිටිය මහත්මිය අප සමඟ පැවසුවාය.චමත් ඉතා දක්ෂ දරුවෙක්. නිහතමානී දරුවෙක්. ආගමික කටයුතුවල ප්‍රමුඛතාව ගෙන කටයුතු කරන දරුවෙක්. චමත් මේ රටේ ඉහළම වෘත්තීයනට යා හැකි දක්ෂතාව සහ වාසනා ගුණය ඇති දරුවෙක් බවට විදුහල්පති ජේ.ජාගොඩ මහතා අනාවැකියක් ද පළ කළේය.”මට ඕනෑ වෙන ඉස්කෝලෙකට ගිහින් හොඳින් ඉගෙනගෙන දොස්තර කෙනෙක් වෙන්න. මම වගේ ඇස් පෙනීම ටිකක් අඩු ළමයින්ට පිහිට වෙන්නත් මගේ ගමට සේවය කරන්නත් මම කැමැතියි.” ඒ චමත් පුතුගේ අහිංසක ප්‍රාර්ථනයයි.දෑසම පෙනෙන දරුවන් දෑස් පියාගත්තවුන් සේ හැසිරෙන කලෙක පුංචි චමත් තනි ඇසකින් ලස්සන ලොවක් දකියි. උපතින්ම උරුම වූ ඒ අඩුව ගැන ඔහු එතරම් සැලකුවේ නැත.චමත්ගේ ඇස සුවකර ගැනීමට දෙමවුපියන් දිවා රෑ වෙහෙසෙයි. තම පුතුගේ දෑසම සුවපත් කරගත හැකි වෛද්‍යවරයකු හෝ වෛද්‍ය මධ්‍යස්ථානයක් පිළිබඳ ඔබ යම් තොරතුරක් දන්නේ නම් ලෝකයේ කොතැනකට හෝ තම පුතු රැගෙන යාමට දෙමාපියෝ යුහුසුළුව සිටිති. චමත්ගේ පියාට 0773442185 දුරකතන අංකයෙන් ඇමතිය හැකිය.සුභද්‍රා දේශප්‍රියටී. ලියනගමගේ (අක්මීමන සමූහ වාර්තාකරු)ඡායාරූප - ජයලාල් ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111204</link>
    <topic>ශ්‍යාමලීගේ අවසන් කවිය අභිරහසක්ද?</topic>
    <author>ඉනෝකා සමරවික්‍රම</author>
    <content>‘ලිපියක් එවනවද අම්මේ සැනසෙන්න’ඇගේ ජීවිතයේ ලොකුම බලාපොරොත්තුව වූයේ පියා අහිමි දියණිය රැක ගැනීම ය. නිවෙසක් තනාගැනීම ය. මහළු දෙමවුපියන් රැක ගැනීම ය. එනිසා ම ඇය කුවේට් රටේ ගෘහ සේවිකා ඇබෑර්තුවක් සඳහා පිටත්ව ගියා ය. දහසකුත් සිහින බොඳව යද්දී ඇයට ඇය අහිමි වූවා ය. දියණියනට මවක අහිමි වූවා ය. එපමණක් නොව ප්‍රාණය නිරුද්ධ වූ සිරුර මෙරටට ලැබෙද්දී ශරීර අභ්‍යන්තර අවයව තිබුණේ නැත. ඇගේ මරණය පවුලේ අයට අබිරහසකි. ඒ ඉකුත් මස තිස් එක් වෙනිදා ද ඇය මවුපියන් ඇමතූ නිසා ය. නොවැම්බර් පළමු දින කුවේට්හිදී විසි අට හැවිරිදි ඇය මිය ගියේ ඇගේ මරණය පිළිබඳ කුතුහලය පමණක් ඉතිරි කරමිනි.සියල්ල සිදුවී දවස් ගණනක් ගෙවී ඇත. එහෙත් ගෙයි එළිපත්තේ වාඩි වූ අම්මා උදේ සිට රෑ වනතුරුත් රෑ තිස්සේත් රැයක් දවාලක් නැතිව වැළපෙන්නීය. ඇය පමණක් නොව තාත්තා ද නිවෙසේ සෙසු අයගේ දෑස් ද කඳුළෙන් පිරී ඇත.කිසිවක් නොතේරෙන පුංචි දියණිය මේ සියල්ලන් දෙසම බලා හිඳින්නීය. මීට දවස් කිහිපයකට පෙර කුවේට්හිදී මිය ගිය කැකිරාවේ කලාවැව අලුත්ඔය පදිංචිව සිටි ශ්‍යාමා කුමාරිගේ නිවෙසට ඉකුත් දිනෙක අපි ගොඩවූයෙමු.“කවුරු නැති වුණත් අම්මට මං ඉන්නවා කිව්වා. මට ඉන්නේ අම්මයි තාත්තයි විතරයි. මං මල්ලිලට බරක් වෙන්නේ නෑ. අම්ම මගෙ සඳූ දුව ඇස් දෙක වගේ බලාගන්න කියපු දුව අපිට නැති වුණා. අනේ මගේ රත්තරන් දුවට මොකද මේ වුණේ...”පසුගිය වසරේ අප්‍රේල් මාසයේ දිනයෙක අනුරාධපුරයේ ඒජන්සියක මාර්ගයෙන් කුවෙට්හි නිවෙසක ගෘහ සේවිකා ඇබෑර්තුවක් සඳහා පිටත්ව ගිය විජිතපුර, අලුත්පුලියන්කුලම කළු පාලම අසල පදිංචිව සිටි ශ්‍යාමා කුමාරි එහි ගිය අලුත අම්මාට තාත්තාට ලිපි එව්වා ය. ඉන් පසුව ඇය ගෙදරට නිතර දෙවේලේ දුරකථන ඇමතුම් දුන්නා ය.“මැණිකේ අක්කා කිව්වා, ඒ ගෙදර අය ටෙලිෆෝන් එකෙන් කතා කරනව දැක්කම බණිනවා. ඒ නිසා එයා ෆෝන් එක සයිලන්ට් දාගෙන ඉන්නේ කියලා. එයා මිස් කෝල් එකක් දුන්නම අපිට කිව්වා එයාට කතා කරන්න කියලා. එයා හැම විටම වගේ ගෙදරට කතා කළා. ඔක්තෝබර් තිස් වෙනිදාත් එයාගේ ලොකු මල්ලිට මිස් කෝල් එකක් එවලා තිබුණා. අපිටත් මිස් කෝල් එකක් තිබුණා. අපි එයාට කතා කළා.එතකොටවත් මැණිකෙ අක්කා අපිට කිව්වේ නැහැ අසනීපයක් තියන බව. එයාට මෙහිදී ඉදලා හිටලා ගැස්ට්‍රයිටීස් හැදුණා. වෙන කිසිම ලෙඩක් හැදුණේ නැහැ. අක්කා මා එක්ක හැමදේම කියනවා. එයා අපිට එහෙදි කරදරයක්වත් තිබුණ කියල කිව්වේ නැහැ. මේ මාසේ පළවෙනිදා තමයි අපිට එහෙ ඉන්න ලංකාවේ එක්කෙනෙක් කතා කරලා කිව්වේ අක්කා මැරුණ කියලා. තනූජා කියන ඒ ගෑනු කෙනා කිව්වා එයා වැඩ කරන්නේ අක්ක වැඩකරන ගෙදර අයිතිකාරයගේ අක්කගෙ ගෙදර කියලා. එයා අපිට කිව්වේ අක්කගෙ ගෙදර අයිති ගෑනුකෙනා එයාගෙ ගෙදර ගෑනු කෙනාට කිව්වලු අක්කට සනීප නැහැ. පපුව රිදෙනවා කිව්ව.එයා පැනඩෝල් පෙති දෙකක් දුන්නා. ඒක බීලා නිදාගත්තා කියලා. උදේ කෝපි එකක් හදන්න කිව්වම ඒක හදලත් නැති නිසා හොයලා බැලුවම අක්ක කතා නැහැ. එයා මැරිලා කියලා. එයා කීවා අක්ක ගැන හොයලා බලන්න කියලා. අපි ඒ ගෙදරට කතා කළා. ඒත් ගෙදරින් ෆෝන් එක කට් කරනවා. අක්කා මැරුණා කියලා ඇහුවම තාත්තට අසනීප වුණා. කකුල් දෙක පණ නැතිව ගියා වගේ. තාත්තා ඒජන්සියට ගියා. ඒත් එතන අය අක්කා මැරුණ බව දන්නෙත් අපි ගිහින් කිව්වට පස්සේ. තාත්තා විදේශ සේවා නියුක්ති කාර්යාංශයට ගියා. තාත්තට යන්න එන්න අමාරු නිසා ප්‍රියන්ත අයියා අක්කගෙ බාරකාරයා හැටියට නම් කළා. එයා තමයි අක්කගෙ මිනිය බාරගන්න එයාර්ෆෝට් එකට ගියේ. අපේ අක්කට මොනවා වුණා ද කියලා දන්නේ එයා විතරයි. එයාගේ ශරීරයේ කොටස් නැති එක හරිම අබිරහසක්.ශ්‍යාමා කුමාරිගේ සොයුරාගේ බිරිඳ වන නදීශානි පවසන්නේ හැඬූ කඳුළිනි.වසර දෙකක් පමණ මැද පෙරදිග සේවය කර පැමිණි ශ්‍යාමලීගේ ගමේ කාංචනා රූපා සෙනෙවිරත්න ශ්‍යාමලී මිය ගිය පුවත දැනගත් විට ශ්‍යාමලී සේවය කළේ යැයි කියන නිවෙසට ඇමතුමක් ගත්තා ය.මම අරාබි භාෂාවෙන් ඒ ගෙදරට කතා කළා. මං ඇහුවා ශ්‍යාමලී ඉන්නවද කියලා. ඒ ගෙදර අයිති පිරිමියා වෙන්නැති එවේලේ කතා කරන්න ඇත්තේ. මුලින් ම එයා ෆෝන් එක කට් කළා. මම ආයෙත් ගත්තා. මම ඇහුවා ශ්‍යාමලී ඉන්නවද කියලා. ඒ කෙනා මගෙන් ඇහුවා ඔයාට මොකටද ශ්‍යාමලී ගැන කියලා. එහෙම කියලා ෆෝන් එක කට් කළා. ඊට පස්සේ ඉඳලා අද වනතුරු ඒ ෆෝන් එක වැඩ කරන්නේ නැහැ.”ඉකුත් දහවෙනිදා ශ්‍යාමලීගේ සිරුර ලංකාවට ගෙන ආවා ය. එය භාර ගැනීමට ඇගේ සොහොයුරා ද, ඔවුන් දන්නා හඳුනන වෛද්‍යවරයෙකු ද, කැකිරාව අතුල මල් ශාලාවේ නියෝජිතයකු ද එහි ගියෝ ය.මගේ පුතා තමයි දුවගේ මිනිය භාරගන්න ගියේ. මිනිය බලපුවම ඔවුන් කියලා තියෙනවා මේ මරණය සැකයි කියලා. ඊට පස්සේ තමයි මීගමුව පොලිසිය හරහා මීගමුව මහ රෝහලේදී මරණ පරීක්ෂණ පැවැත්වූ විශේෂඥ අධිකරණ වෛද්‍ය ඒ දයාපාල මහතා කියා තිබුණේ අපේ දුවගේ ශරීරයේ කොටස් අඩුයි කියලා.ශ්‍යාමලීගේ පියාට දියණියගේ මරණය පිළිබඳ කීමට බොහෝ දේ තිබුණ ද ඔහුට වචන ගලපා ගන්නට බැරිය. ඔහුත් බිරිඳත් එක්ව දියණිය පිළිබඳව සිහි කරමින් වැළපෙති. දියණියගේ මරණය සම්බන්ධව කෙසේ කටයුතු කරන්නේද කියා හෝ මේ අහිංසක ගැමි යුවළට හරි අවබෝධයක් ද නැත.“මගෙ පුතා කිව්වා, දොස්තර පැරකුම් මෙන්ඩිස් මහතා දුවගේ මරණය සමඟ එවා තිබූ වාර්තාව කියවලා කිව්වලු ඒ වාර්තාවේ මරණයට හේතු දක්වා නැති නිසා පොලිසියට පැමිණිලි කළා කියලා. පරීක්ෂණයේදී තමයි දැනගෙන තිබුණේ දුවගේ සිරුරේ උගුරු දණ්ඩේ සිට උදරය දක්වා කපා හෘදය වස්තුව, වකුගඩු හා ආමාශයේ ඉන්ද්‍රියන් ඉවත්කර නැවත මැහුම් දමා තිබුණා කියලා. අපිට අපේ දුවගේ මරණය සැකයි.මොන හේතුවකට මෙහෙම දෙයක් වුණාද කියන්න දන්නේ නැහැ. ශ්‍යාමලීගේ පියා පවසයි.කුවේට් හි දී අබිරහස් ලෙස මිය ගිය ශ්‍යාමලීගේ මරණ සම්බන්ධයෙන් සිදුවන නීතිමය පියවර ගැන අපි විදෙස් සේවා නියුක්ති කාර්යාංශයෙන් විමසුවෙමු. අපට පිළිතුරු දුන්නේ විදේශ සේවා නියුක්ති කාර්යාංශයේ ප්‍රචාරක කළමනාකරු කල්‍යාණප්‍රිය රාමනායක මහතා ය.ශ්‍යාමලී ගේ නිවෙසේ අය ඇය මිය ගිය බව අපට දැන්වූවාට පසුව ඔවුන් කිව්වේ ඉක්මනින් මේ මිනිය ගෙනැල්ලා දෙන්න කියලා. අපි කුවේට් තානාපති කාර්යාලය හරහා ඊට කටයුතු යෙදුවා. මෙහිදී කළ පරීක්ෂණයේදී තමයි හෙළි වුණේ මිය ගිය තැනැත්තියගේ සිරුරේ අභ්‍යන්තර කොටස් අඩුයි කියලා. එහෙත් එවූ මරණ සහතිකයේ ඒ කිසිවක් සඳහන් ව තිබුණේ නැහැ. තානාපති කාර්යාලයෙන් කළ විමසුමකදී කියන්නේ මිනිය කඩිනමින් එවීමට කටයුතු කළ නිසා මරණ පරීක්ෂණය පැවැත්වීමට අවශ්‍ය කොටස් එහි තියාගත් බවයි. අපේ කාර්යාංශය මේ පිළිබඳව වාර්තාවක් ඉල්ලා තිබෙනවා.මේ පිළිබඳව තවදුරටත් පරීක්ෂණ පැවැත්වෙනවා. මෙම මරණය සම්බන්ධව තානාපති කාර්යාලයත් දැඩි සෝදිසියෙන් ඉන්නවා. ශ්‍යාමලීගේ මරණය දැනගත් අවස්ථාවේ ඈ වෙනුවෙන් රුපියල් දහ දාහක මූලික මුදලක් ලබාදී තිබෙනවා රාමනායක මහතා කීය.සියල්ල සිදුවී හමාරය. ශ්‍යාමලී මියගොස් දවස් කිහිපයක් ම ගෙවී ගොස් ඇත. ඇගේ දේහය ඉකුත් සෙනසුරාදා නිවෙසට රැගෙන එනු ලැබිණි.ශ්‍යාමලිගේ සිරුර කටුනායකින් භාර ගැනීම සඳහා මගේ ආයතනයේ කෙනෙක් ඇගේ ගෙදර අය සමඟ ගියා. සිකුරාදා තමයි කැකිරාවට සිරුර ගෙනාවේ. ලංකාවෙදිත් සිරුර කපා කොටා පරීක්ෂණ පවත්වා තිබූ නිසා අපිට හරි අවබෝධයක් නැහැ. එහි අඩු මොනවද කියලා. වෙනත් සිරුරු වල අභ්‍යන්තර ශරීර කොටස් අපි ඒ අයගේ ගෙවල්වලට දෙනවා වළදාන්න කියලා. නමුත් මේ මරණයේ කොටස් අපි ඒ පෙට්ටියේ ම තැබුවා.ඉදිරි පරීක්ෂණ සඳහා උවමනා වේවි ද කියන සැකය තිබෙන නිසා. අපේ මල් ශාලාවට මීට පෙරත් විදේශ ගතවූ මිය ගිය අයගේ සිරුරු ලැබී තිබෙනවා. නමුත් මේ වසර තිස් ගණනටම අවයව අඩුව ලැබුණ එකම සිරුර තමයි මෙය. මේ මිනිස්සු හරිම අසරණයි. ඒ වගේ ම අහිංසකයි. මේ මිනිස්සු වෙනුවෙන් යම් සාධාරණයක් වෙනව නම් ඉතා හොඳයි. කැකිරාව අතුල මල් ශාලාවේ අධිපති අතුල උපුල් සිරි ප්‍රනාන්දු මහතා පවසා සිටියේ ය.මගේ දුව මීට පෙරත් රට හිටියා. ඒ හිටියේ ලෙබනන් වල. එයාට ඒ ගෙදරින් ආයෙමත් එන්න කිව්වා.ඒත් පඩි මදි කියලා ගියේ නැහැ. රට යන්න ඉස්සෙල්ලා දුව මෙහෙ ගාමන්ට්වල වැඩ කළා. දුව කසාද බැන්දේ අඩු වයසෙන්. ඒත් එයා බැදපු කෙනා වෙනත් කසාදයක් කරගත්ත කියා දුව එයාගෙන් අයින් වුණා. අවුරුදු දෙකේ ඉඳලා දුවගේ දුව බලාගත්තේ මම. ඒ දුව අම්මා කියන්නේ මට. ශ්‍යාමලී දුවට කියන්නේ රට අම්මා කියලා. දුව මේ දුක් විඳින්න රට ගියේ මේ කෙල්ලයි අපි දෙන්නයි හින්දා. දුව හැම තිස්සෙම කිව්වේ අම්මටයි තාත්තටයි තවත් කුලී වැඩ කරන්න බෑ. මං එනකොට සල්ලි අරගෙන එන්නම් කියලා. ගිය අලුත දුව සල්ලි එව්වා. ඊට පස්සේ කිව්වා අම්මේ මං එනකොට අරගෙන එන්නම් කියලා. පසුගිය තිස් එක්වෙනිදා උදෙත් දුව තාත්තට කතා කළා. මම ටෙලිෆෝන් වලින් කතා කරන්න දන්නේ නැහැ. අනේ මං මගෙ කෙල්ල කතා කරන හැටි අහගෙන ඉන්නවා. ලෙබනන්වල ඉන්දැද්දී නම් දුව නිතර පින්තූර එව්වා. මේ පාර රට ගියාට පස්සේ එක පින්තූරයක් වත් එව්වේ නැහැ. අනේ දෙසියනේ මේ දුක උහුල ගන්න බැරිව මං මැරිලා යාවි. මං රෑ තිස්සේ නැගිටලා අඬනවා. ගෙදර අය දුව මැරුණ කියලා දැනගත්තම හත් දවසේ පිංකමකුත් කළා. මං කිව්වා එහෙම කරන්න එපා. කොඩි දාන්න එපා. මගෙ මැණික මැරුණේ නැහැ කියලා. ඒත් මිනිය දැක්කට පස්සේ දුව මැරුණ කියලා අපිට විශ්වාස කරන්න වුණා. පොඩි එකීව ආයෙත් ඉස්කෝලේ යවන්න පටන් ගත්තා. එයා ඉගෙන ගන්නේ විජිතපුර විද්‍යාලයේ දෙක ශ්‍රේණියේ. පනස්තුන් හැවිරිදි තිලකාවතී තම දියණිය ගේ වියෝව දරා ගැනීමට බැරිව තවමත් වැලපෙන්නීය. අම්මාට වුණේ කුමක්දැයි හරිහැටි අවබෝධයක් නැති කුඩා දියණිය විටෙක තම ආච්චි අම්මාගෙන් අසන්නේ ටෙඩිබෙයාර්, බෝනික්කන් රැගෙන අම්මා ඉක්මනින් තමන් බලන්නට පැමිණේ දැයි කියා ය. පුංචි දියණිය සීයාගේ බයිසිකලයේ නැඟී පාසල් යන්නීය. තම දියණියට, සොයුරියට සිදුවූයේ කුමක් දැයි කියා තේරුම් ගැනීමට බැරි ඔවුහු අතරමං වී සිටිති. අලුත්ඔය ගම්මානයේ බහුතරයක් කාන්තාවෝ විදෙස් ගතව සිටිති. එහෙත් ඒ ගමට මෙවැන්නක් සිදුවූ පළමු අවස්ථාව මෙයයි. ශ්‍යාමලීගේ ඥාති සොයුරිය තවමත් ඉදහිට තම සොයුරිය මියගිය පුවත දැන්වූ විදෙස්ගත කාන්තාව සමඟ කතා කරන්නීය. අප එහි සිටින අවස්ථාවේදී ඇය තනූජා නම් ඒ කාන්තාව ඇමතුවා ය.“අක්කා අපේ අක්කගෙ සල්ලි බැංකුවට දාලද?”“ඒ ගොල්ලෝ කිව්වා තාම සල්ලි යවන්න බැරි වුණා කියලා. තාත්තාගෙ නමට භාගයකුයි, දුවගෙ නමට භාගයකුයි යවනවා කිව්වා. දවස් විස්සකින් විතර ඔයාලට ලැබේවි.”“ගෙදර අය දැන් මොක ද කියන්නේ අක්කගෙ මරණය ගැන.”“පව් කියනවා”දුරකතන ඇමතුම එතැනින් නතර වූයේ ය. ශ්‍යාමලී ගේ මුදල් හා ඇගේ බඩු බාහිරාදිය කවදා ලැබේ දැයි කියන්නට අපි නොදනිමු. එහෙත් ඇගේ මරණය නිසා හත් හැවිරිදි තරුෂි දියණියත් ඒ පවුලේ අයත් අන්ත අසරණ භාවයට පත් වූ බව පමණක් පැහැදිලි ය. මලක් නොවෙයි දෝතට කඩලා ගන්නවිලක් නොවෙයි පීනලා ගොඩ එන්නළඟත් නොවෙයි ඇවිදින් බලලා යන්නලිපියක් එවනවද අම්මේ මට සැනසෙන්නදෙදහස් එකොළහ වසරේ පෙබරවාරි විසි හය වෙනිදා තම අම්මාට එසේ ලියූ ශ්‍යාමලී නැවත එසේ ලියන්නේ නැත. ඇගේ මරණය අබිරහසකි. මැද පෙරදිග යන හදිසියේ මිය යන කාන්තාවන්ට අත්වන ඉරණම ඇරඹුම හෝ අවසානය මෙය නොවන්නට පුළුවනි. වගකිවයුතු සියලු බලධරයිනි, විදෙස් ගතවන ශ්‍යාමලීලාගේ ආරක්ෂාව ගැන මීට වඩා අවධානය යොමු කළ යුතු නොවේද?විශේෂ ස්තුතිය - කැකිරාව පොලිසියේ ස්ථානාධිපති ප්‍රධාන පොලිස් පරීක්ෂක කපිල අබේනායක, සැරයන් දයාරත්න (23954) කොස්තාපල්වරුන් වන සූරසේන (47705) හා ධර්මසේන (47972) මහත්වරුන්ටඉනෝකා සමරවික්‍රමඡායාරූප සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111205</link>
    <topic>කොළරාවට එරෙහිවූ ‘කොළරා මෑන්’</topic>
    <author>ටිරෝනි වෑවලගේ</author>
    <content>ප්‍රධාන සෞඛ්‍ය වෛද්‍ය නිලධාරියාට රාජකාරි රැසකි. රටේ අධික ජනගහනයක් වෙසෙන කොළඹ නගරයේ ප්‍රධාන සෞඛ්‍ය වෛද්‍ය නිලධාරියා වූ කළ ඒ වැඩ තවත් අධික වේ. ඔහු නගරයේ ව්‍යාපාරික ස්ථාන, පොදු ස්ථානවල සනීපාරක්ෂාව නිරීක්ෂණ කටයුතු මෙහෙයවිය යුත්තේය. මාතෘ සහ ළමා සෞඛ්‍ය කෙරෙහි අවධානය යොමු කළ යුත්තේය. ආහාර සහ ජල පරීක්ෂාව කළ යුත්තේය. කෘමි මර්දනය, වසංගත රෝග මර්දනය, සෞඛ්‍ය අධ්‍යාපනය මෙන්ම ප්‍රජා සංවර්ධනය සම්බන්ධ වගකීම පවතින්නේ ද ඔහු සතුවය.වෛද්‍ය ප්‍රදීප් සන්තෝෂ් කාරියවසම් ඉහත කී වගකීම් ලැයිස්තුව අකුරටම ඉටු කරන්නේය. ඒ කොළඹ මහ නගර සභාවේ ප්‍රධාන සෞඛ්‍ය වෛද්‍ය නිලධාරියා වශයෙනි. වායු සමීකරණය කරන ලද කාර්යාල කාමරයක සිටිය ද ප්‍රදීප් තම රාජකාරිය වෙනුවෙන් පේළි නිවාසවල ගෙයක් ගෙයක් ගානේ යාමට ද සූදානම් ය. ලෙඩක් දුකක් වසංගතයක් තම රාජකාරී බල ප්‍රදේශයෙන් වාර්තා වුවහොත් ඊට එරෙහිව නැඟී සිටින්නට සූදානම්ය. ඔහුගේ අතීත රාජකාරි මතකය අවුස්සා බලන විට මෙවැනි සිදුවීම්වල වාර්තා එමටය. එමෙන්ම ඒ මතක රසවත්ය. අර්ථවත්ය.ප්‍රාථමික අධ්‍යාපනය අවසන් කළ ප්‍රදීප් රුසියාවට ගොස් ලබාගත්තේ වෛද්‍ය උපාධිය පමණක්ම නොවේ. ශිෂ්‍යයාගේ දක්ෂකම හේතුවෙන්ම නිර්වින්දනය සහ දැඩි සත්කාර විෂයෙහි පශ්චාත් අධ්‍යාපනය ලබාදීමට මොස්කව් නිලධාරීහු ක්‍රියා කළහ. ඒ යටතේ ප්‍රදීප් මොස්කව් නගරයේ රෝහල් කිහිපයකම පුහුණුව ලැබුවේය.මෙලෙස සුදුසුකම් සපුරමින් සිය රුසියානු ජාතික බිරිය ද සමඟ ලංකාවට පැමිණිය ද ප්‍රදීප්ට සිදුවූයේ විරැකියාවෙන් පෙළෙන්නටය. මෙරට රෝහල්වල සේවයට සම්බන්ධවීමට තිබූ නොයක් නොයෙක් බාධාවන් ඊට හේතු විය. ඒ 1987 වර්ෂයේ දිනකි. ප්‍රදීප්ගේ පියා හදිසියේ රෝගී වූයේය. දැන් ඔහු රෝහල්ගත කළ යුතුය. ඒ වනවිට රට තුළ පැතිරී යමින් තිබූ කලබලකාරී වාතාවරණයක් හේතුවෙන් නිවෙස්වලින් ඉවතට පැමිණීම ද තරමක් ගැටලු සහගත විය. කෙසේ වුවද ප්‍රදීප් තම පියා රැගෙන කොළඹ මහ රෝහලට පැමිණියේය. ඒ වනවිට කෝලාහල හේතුවෙන් සිය ගණනක් රෝහල් ගත කර සිටිය ද ඔවුනට ප්‍රතිකාර කිරීමට කිසිවකුත් නොවීය. වෛද්‍යවරු වැඩ වරා සිටීම ඊට හේතුව විය. සේවයේ යෙදී සිටි විශේෂඥ වෛද්‍යවරු විදෙස් අධ්‍යාපනය හාදාරා පැමිණ සිටි මේ තරුණයා හඳුනාගත්හ. රෝහලට ඇතුළත් කර සිටි රෝගීන්ට ප්‍රතිකාර කරන ලෙස ප්‍රදීප්ගෙන් ඉල්ලීමක් කෙරිණි. ඔහු එම අභියෝගය නොබියව බාර ගත්තේය.”රෝහල් අධ්‍යක්ෂ මට වාට්ටුවක් බාර දුන්නා. තාත්තව රෝහලට ඇතුළත් කරන්න ආපු මම මුළු රෑ තිස්සේ වාට්ටුවේ වැඩ කළා. ඔක්කොම වගේ කැරළි කෝලාහලවලින් තුවාල ලබපු ලෙඩ්ඩු. මම දැඩි සත්කාර සම්බන්ධව ලබපු පුහුණුව මෙතැනදී ඉතාම වැදගත් වුණා. මගේ වාට්ටුවේ කිසිම රෝගියෙක් මියගියේ නෑ”පසුදින උදයේ තමන්ට පැවරූ රාජකාරිය නිසි පරිදි ඉටු කළ බව රෝහල් අධ්‍යක්ෂට වාර්තා කළ ප්‍රදීප් හිස් අතින්ම යළි නිවස බලා ගියේය.සුදුසුකම් සම්පූර්ණ කර සිටිය ද පත්වීම් නොලද බැවින් ප්‍රදීප් සහ මිතුරන් පිරිසක් විදේශ උපාධිධාරී වෛද්‍යවරුන්ගේ සංගමය නමින් සංගමයක් පිහිටුවා ගත්හ. එවකට කොළඹ ප්‍රධාන සෞඛ්‍ය වෛද්‍ය නිලධාරීවරයා ලෙස සේවය කළ සුරංජන් සිල්වා හමුවීමට ගිය ප්‍රදීප් ඇතුළු සංගමයේ සාමාජිකයෝ තමන්ගේ සුදුසුකම් පෙන්වා දී තමන් සේවයට බඳවාගන්නා ලෙස ඉල්ලා සිටියහ. ලැබුණේ සුබවාදී පිළිතුරකි. අට දෙනෙකුට රැකියා හිමිවිය. තාවකාලික වෛද්‍යවරුන් ලෙස පත්වීම් ලැබූ ඒ අට දෙනා අතරට ප්‍රදීප් ද ඇතුළත් වූයේය.පේළි නිවාස සහ පැල්පත්වාසීන්ගේ සෞඛ්‍ය තත්ත්වය විමසා බැලීම ප්‍රදීප්ට ලැබුණු ප්‍රථම රාජකාරියයි. ඔහු කොළඹ නගරයේ දුගී දුප්පත් ජනතාව අතරට ගියේ තම උපරිම සේවය සැලසීමේ අභිලාෂයෙනි.”මෙහෙම සේවය කරන කොට දැනගන්න ලැබුණු තොරතුරුවලින් මම පුදුමයට පත්වුණා. ඒ මිනිස්සු ජීවත්වුණේ අදහන්න බැරි තරම් දුෂ්කරතා මැද. මම සමීක්ෂණයක් කළා. ලැබුණු ප්‍රතිඵල පුදුම සහ කනගාටුදායකයි. මිනිස්සු 106 දෙනෙකුට එක වතුර ටැප් එකයි තිබුණේ. මිනිස්සු හැට දෙනෙකුට එක වැසිකිළියයි.”එවකට කොළඹ නගරයේ තත්ත්වය එසේ විය. තරුණයකු ලෙසත් වෛද්‍යවරයකු ලෙසත් මිනිසුන්ට සේවය කිරීමේ බලවත් ආශාවකින් සිටි ප්‍රදීප් මේ අසරණ මිනිසුන්ගේ සෞඛ්‍ය තත්ත්වය නඟාලීමට කළ හැකි උපරිමය ඉටු කළේය. සීමාවාසික වෛද්‍ය නිලධාරි පුහුණුවට පැමිණෙන ලෙස ප්‍රදිප්ට කැඳවුම් ලැබෙන්නේ ඔය අතරය. වතුපිටිවල රෝහලේ පුහුණුව ලැබූ කාලසීමාව පුරාම ප්‍රදීප් කළේ රෝහලේ සුබසාධනයට කටයුතු කිරීමය.පුහුණුව අවසන් විය. යළි කොළඹ පැමිණි ප්‍රදීප් උතුරු කොළඹ සෞඛ්‍ය වෛද්‍ය නිලධාරී ලෙස වැඩ බාර ගත්තේය. ‘පුදන කොටම කාපි යකා’ කීවාක් මෙන් ප්‍රදීප් වැඩ බාරගත් දිනට පසු දිනම ඔහුගේ ප්‍රදේශයෙන් කොළරා වසංගතයක් වාර්තා විය. පළමු රෝගියා හමු වූයේ බ්ලූමැන්ඩල් ප්‍රදේශයෙනි. දන්න කියන හැමෝම පවසා සිටියේ කොළරා වසංගතයක් තුරන්ව යාමට වසර දහයක් පමණ ගත වන බවයි. එහෙත් වෛද්‍ය ප්‍රදීප් කාරියවසම් තම බල ප්‍රදේශයෙන් වාර්තා වූ රෝගය රට පුරා පැතිර යනු දැකීමට කිසිසේත් අපේක්ෂා නොකළේය. ජ්‍යෙෂ්ඨ මහජන සෞඛ්‍ය පරීක්ෂකවරු මඟඇරිය ද කනිෂ්ට මහජන සෞඛ්‍ය පරීක්ෂකවරුන්ගේ සහාය ප්‍රදීප්ට ලැබිණි. ඔහු නිලධාරීන් කණ්ඩායමක් සමඟ රෝගය වාර්තා වූ ප්‍රදේශයට ගියේය.”ගෙවල් ගොඩක් විතරයි එතන තිබුණේ. ඒ කිසිම ගෙයක් වෙන්කරලා හඳුනාගන්න ලිපිනයන් තිබුණේ නැහැ. මම ඒ.බී.සී.ඩී. කියලා වත්ත බෙදන්න කටයුතු කළා. ඒ බෙදපු කොටස්වල ඒ, එක, ඒ දෙක, වශයෙන් හඳුනාගැනීමට අංක දුන්නා. අදටත් ඒ මිනිස්සුන්ගේ ලිපින වශයෙන් භාවිත වෙන්නේ ඒවා තමයි. මේ විදිහට වැඩ පටන් අරගෙන මාසයක් යද්දී වසංගතය සහමුලින්ම තුරන්කර දැමීමට හැකියාව ලැබුණා. මේ වාර්තාගත වැඩේ නිසා මට ‘කොළරා මෑන්’ කියලා නමකුත් පටබැඳුණා.කොළරා වසංගතයට එරෙහිව සටන් කළ වකවානුවේ ප්‍රදීප් ලද අත්දැකිම් බොහෝය. ඒ අතරින් වඩාත්ම වැදගත් වූයේ කොළඹ නගරයේ පැල්පත් වාසීන්ගේ ජීවන තත්ත්වයයි. වසංගතයට එරෙහිව මිනිසුන් දැනුවත් කරමින් නිවෙස් පරීක්ෂා කරමින් දිවා රාත්‍රි බේදයකින් තොරව සේවය කළ ප්‍රදීප් දිනක් අමතක නොවන අත්දැකීමකට මුහුණ දුන්නේය. රාත්‍රී නවයට පමණ බව ඔහුගේ මතකයයි. නිවෙසක ඉදිරිපස සිට මිනිසුන් දැනුම්වත් කරමින් සිටි ප්‍රදීප්ට එක්වරම දැනුණේ කිසිවකු තදින් තම සිරුරේ හැපුණු බවකි. ඉදිරියට වීසිවී ගිය ඔහු යාර තුනක් පමණ දුරක් පසුකොට බිම ඇද වැටුණි. පසුව ඔහුට දැනගන්නට ලැබුණේ තමා ඉවතට වීසිවන සේ සිරුරේ හැපී ඇත්තේ විශාල ඌරකු බවයි.කොළරාවට එරෙහිව සටන් කරමින් සිටි ප්‍රදීප්ට හොඳින්ම වටහා ගත හැකිවූ වැදගත් දෙයක් විය. ඒ අපිරිසුදු පළා වර්ග ආහාරයට ගැනීම රෝගය ව්‍යාප්තියට ප්‍රධාන හේතුවක් බවයි. මේ රෝග කාරකයන්ට එරෙහිව ඔහු යළිත් පිරිස ද කැටුව වීථි බැස්සේය. තොටළඟ මඟ දෙපස අපිරිසිදු පළා මිටි ඔහු තම අත්අඩංගුවට ගත්තේය. එවන් දිනක තොටළඟ නගරයේ තම පිරිස ද කැටුව ගමන් කරමින් සිටි ප්‍රදීප්ට යමක් තම හිසේ ගැටෙනු දැනිණි. තමා අවට සිටි පිරිස් භීතියට පත්වෙද්දී ඔහු ඒ කුමක්දැයි බැලුවේය. වැදී තිබුණේ උල්වූ යකඩ කූරකි. පැහැදිලිවම එය ඈත සිට ඔහුගේ හිසට එල්ල කරන ලද්දකි. නමුත් ප්‍රදීප් ගේ වාසනාවට එය සෘජුවම හිසේ ගැටී තිබුණේ නැත.‘කොළරා මෑන්’ ගේ මෙම කැපකිරීම් හේතුවෙන්ම ඔහු සේවයට සාධාරණයක් කරන පුද්ගලයකු ලෙස ප්‍රචලිත විය. මේ සියල්ලේ අතුරු ප්‍රතිඵල වූයේ ශාස්ත්‍රපති උපාධිය ලබාගැනීමට එක්සත් රාජධානියට යාමට නගර සභාවේ අනුග්‍රහය ලැබීමයි. යළි ලංකාවට පැමිණි පසු වසරක කාලයක් මැද කොළඹ සෞඛ්‍ය වෛද්‍ය නිලධාරි ලෙස සේවය කළ ප්‍රදීප් 2000 වසරේදී ප්‍රධාන සෞඛ්‍ය වෛද්‍ය නිලධාරියා ලෙස පත්වීම් ලැබුවේය. අද දක්වාම ඔහු එම ධූරයේ වගකීම් හොබවන්නේය.එමෙන්ම තවත් වසර කිහිපයක්ම ඔහුට එම ධූරය දැරීමට ද අවකාශ පවතින්නේය. විශ්‍රාම ගත් පසු කුමක් කරන්නේ ද යන පැනයට හඬ නඟා සිනාසුණ ප්‍රදීප් පිළිතුරු දුන්නේ ‘මං නාකි නෑ’ යනුවෙනි.ප්‍රදීප් කාරියවසම්ට සහ ඔහුගේ රුසියානු ජාතික බිරියට දරුවෝ තිදෙනෙකි. ඔහුගේ බිරිය ද ජීව විද්‍යාඥවරියක ලෙස අපේ රටේ ජනතාවට සේවය කරන්නීය. කොළඹ ප්‍රධාන සෞඛ්‍ය වෛද්‍ය නිලධාරියා ලෙස තේරී පත්වුණු පසු ප්‍රදීප් කළ මෙහෙවර විශාලය. 110 දුරකථන අංකය යටතේ හදිසි ගිලන් රථ සේවාවක් ඇරඹීම ද ඒ සේවාව අතරින් සුවිශේෂී කොට ලියා තැබිය යුතුමය. ඩෙංගු උවදුර මර්දනයට ප්‍රදීප් ඇතුළු පිරිස ගන්නා මහන්සිය ද ප්‍රබලය. ඒ වෙනුවෙන් ඔහු සහ පිරිස ජාත්‍යන්තර සම්මානයට ද පාත්‍ර වී තිබේ. සෞඛ්‍ය ක්ෂේත්‍රයේ ලබා ඇති පුහුණුව හේතුවෙන් 2010 වසරේදී තායිලන්තයේ පැවතිඅග්නිදිග ආසියානු කලාපයේ ඩෙංගු සහ චිකන්ගුන්යා උවදුර පිළිබඳ සමුළුවේ සම සභාපති ධුරයද ප්‍රදීප් කාරියවසම්ට හිමිවිය.”මම ඉගෙනගෙන ලංකාවට ආවේ. රැකියාවකට යොමුවුණේ මගේ රටේ ජනතාවට සේවය කරන්න. මට අවශ්‍ය එම සේවය උපරිමයෙන් ලබාදෙන්නයි. සේවය සැලසීමේදී මම නීති රෙගුලාසිවලට වඩා මනුස්සකම සලකා බලන අවස්ථා බොහොමයි. ඒ හේතුවෙන් මට නොයෙක් කරදරවලට මුහුණ පාන්න වුණු අවස්ථා නැතුවා නෙමෙයි. මගේ රස්සාව ගැන මම තෘප්තිමත්. නමුත් වෛද්‍යවරයකු ලෙස රෝගීන් සුවපත් කිරීමට නොලැබීම ගැන පුංචි දුකකුත් තියෙනවා.”කොළඹ ප්‍රධාන සෞඛ්‍ය වෛද්‍ය නිලධාරි මහතා එලෙස අදහස් දක්වා සිටියේය.පෞද්ගලික බෙහෙත් ශාලා හෝ චැනල් සේවය මඟින් රෝගීන්ගෙන් මුදල් අයකිරීමට කිසිදු බලාපොරොත්තුවක් නොමැතිව වෛද්‍ය වෘත්තියට ප්‍රවිෂ්ට වීමට සිටි ප්‍රදීප් ඒ සඳහා යොමු නොවීම කනගාටුව දැනවුවද ඔහුගේ සේවය ලබන කොළඹ නගරයේ ජනතාව නම් තම ප්‍රධාන සෞඛ්‍ය වෛද්‍ය නිලධාරියා ගැන සතුටටම පත් වනු ඇත.ටිරෝනි වෑවලගේඡායාරූප සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111206</link>
    <topic>වඩාත්ම සුබ වන්නේ වැඩක යෙදෙන්න හිතෙන වේලාවයි</topic>
    <author>අරුණි මුතුමලී</author>
    <content>සීයා පාන්දරින්ම අවදිවෙලා. මිදුලේ රෑ පින්න වැටිච්ච තණකොළ බිස්සේ ඒ පැත්තට මේ පැත්තට එකම තාලෙට වගේ හෙමීට ඇවිදිනවා. ආච්චී සත්කාරක සේවය ආරම්භ කරලා වගේ. ලොකු කොළ කැඳ මුට්ටියක් කුස්සියේ පැහෙනවා. මමත් හීන්සීරුවේ මිදුල පැත්තට ඇදුණේ සීයා මුමුනන්නේ මොනවාද කියා කන්දෙන්නටයි.ග්‍රහයෝ නම් අඹර..දෙවියෝය උන් සුරපුර...තාලයට ඇදපැද කී සීයා මාව දැකලා කවිය නැවැත්තුවා. “ආ.. පුංචි කුමාරිහාමි දැන්ද නැඟිට්ටේ?. හොඳා හොඳා ළමිස්සියක් නැඟිටින වෙලාව“මම කපටි විදිහට හුරතල් හිනාවක් දාලා කතාව මඟහැරියා. “අද නිවාඩු දවසනේ සීයේ... ඒක නෙවෙයි සීයා අර මොකක්ද කිය කිය හිටියේ දිව්‍යලෝකයක් ගැන?””හනේ.. හනේ.. හිතුව මදි මාව රවටන්න... කියූ සීයා පොඩි එකකුගේ මෙන් මගේ හිස මත සියාගේ විශාල හස්තය තබා හෙමීට හිස දෙපසට වැනෙනා පරිදි සෙළෙව්වේ ටොකු පාරක් දීමට තරම් මා ලොකු වැඩිය කියන්නා වගේ.”ම්... සුරපුර නේද? මම කියැව්වේ ඒ කාලේ අය හිතා උන්නු විදිහට කියාපු කවියක්.හැමදේම වෙන්නේ දේව බලේකින් කියලා හිතාපු මිනිස්සු ඉරු දෙවියෝ සඳු දෙවියෝ කියන්නැහේ හැම ගිරහයෙක්ම දෙවියෙක් කියලා තමයි සලකලා තියෙන්නේ.”ගිරහයා?” මල්ලී සුපුරුදු කඩාකප්පල්කාරී ස්වරූපයෙන් කතාව මැදට කොහෙන්දෝ ඇවිත් පැන්නා.”හයියෝ ලත් තැනම ලොප් කරන වැඩ නොකර ඉන්නවද ටිකක් ඉවසලා” මම කළේ තර්ජනාත්මක ඉල්ලීමක්.”අයියෝ නෑ මම මේ ප්ලැනට්ස් ගැන කතාකරනවා ඇහිලා ආවේ. සැටර්න් මේ දවස්වල එහෙට මෙහෙට ෂිෆ්ට් කරලා ෆුල් හිට් එක වුණේ මොකද කියලා අහන්න” මල්ලී සින්දුවක් රැප් කරන්නා වාගේ අත් වනලා ඇඟිලි උළුක් කරලා ඒ අතට මේ අතට නැමිලා කීවේ මාව තවත් කේන්ති අවුස්සන්න.”සීයා එපා ඔය පිස්ස ගණන් ගන්න. අපි අපේ කතාව කරමු.”මම සීයාගේ අතේ එල්ලෙමින් කීවා.”හුහ්.. කොල්ලත් යමක් දන්නවා එහෙනං ඈ” කියමින් සීයා මල්ලිගේ උරිස්ස වටේ අත යවා තුරුලු කරගත්තේ මගේ තරහ දෙගුණ තෙගුණ කරමින්. ඒ නිසාම මම සීයා අතහැරියා.”හා.. හා.. කතාව පටන් ගනිමුකෝ” සීයා අප දෙදෙනා දිහා වරින් වර බලා මඳ සිනාවක් ද පාමින් කීවා.”ඉතිං.. ඔය ඉර හඳ තාරකා ගැන බය පක්ෂපාතකම හුඟාක් කල් ඉඳන් තිබිලා තියෙනවා...””ග්‍රහයොයි තරුයි වෙනස්නේ සීයේ ඇයි තරුවලට බය?” මල්ලීට ඉවසීමක් ඇත්තෙම නැහැ.”ඒක කටවහරෙට තාරුකා කියල කීවට මොකෑ ගිරහයෝ වෙනස් තමයි” සීයා ඉවසීමෙන් පිළිතුරු දුන්නා.”ඇයි සීයේ ඇත්තටම මිනිස්සු මේ තරම් ඡ්‍යොතිෂ්‍ය පස්සේ යන්නේ? ඕවා හරියන්නෙ නැති වාර නේද වැඩි?” මමත් මගේ කුතුහලය එළිකළා.”හ්ම්.. මේ සෑස්තරේ හොඳ ගණිත කරමයක්. ඒකට නිඟා කොරන්ට නාකයි. ඒත් වැඩේ හරියට නොදන්න බහුබූතයෝ ටිකක් නිසා සමහරු ඔහොමත් හිතනවා. සිල්ලර විදිහට දේවල් කියලා නිකං සවුත්තු කරන්නේ නැත්නං මේවායෙත් යමක් තියෙන බව ඔප්පු කොරන්න ඕනෑ තරං කරුණු කාරණා කීහැකි” සීයා හිස වනමින් කියද්දී ආච්චි කැඳ කෝප්පය වටේ පිහදමමින් ගෙනත් දෝතින්ම සීයාට පිළිගැන්නුවා. කුසුමා අපේ කැඳ කෝප්ප අරගෙන ආවා. සීයා වටපිට බලා මගේ බංකුව මැද්දෙ වාඩි වුණේ අප දෙන්නාට සමව දෙපැත්තේ ඉඩ තබමින්. අපිත් සීයාගේ ඒ නිහඬ අණ ක්‍රියාත්මක කළා.”අනේ ලොකු මහත්තයා මගේ ලග්නේ වුරුසික. හෙනහුරා මාරු උනාම මට මොකද වෙන්නේ දන්නෑ” කුසුමා බයෙන් වගේ එකත්පස්ව ඉඳන් නැවි නැවී ඇහුවේ හරියට ප්‍රින්සිපල් කෙනෙක්ට උත්තර දෙන ඉස්කෝලේ ළමයෙක් වගේ.”වුරුසික නෙමේ බං වෘශ්වික. ම්.. තුලා.. වෘශ්වික ... ලග්න ඒරාෂ්ඨකයක් පටන් ගන්න යන්නේ අවුරුදු හතහමාරක ම්...””අනේ මහත්තයෝ...” කුසුමා අඬන්න ඔන්න මෙන්න.”මොකද බං මේ... දැන් උඹේ හිතේ ඒරාෂ්ඨකයක් ආවාම හෙනහුරා උඹව කැන්දන් එහෙ යයි කියලද?” සීයාගේ උපහාස මූණ දැකලා අපිටත් හිනාව තද කරගන්න ටිකක් අමාරු වුණා.”හැමෝටම වරදින තැන තමයි ඕක. ඡ්‍යොතිෂය ඔහොම ලේසියෙන් තේරුම් කරගන්න පුළුවන්නං මදෑ. රාහු කාලේ ඒරාෂ්ඨකේ වචනෙ අහපු ගමන්ම බය වෙනවා. ඉතිං කොහොමෙ පල නොදී ඉන්නේ?”ඒ කිව්වේ සීයේ? බය වුණාම පල දෙනවා වැඩිද?””නැත්තං... මේ විද්‍යාව හරියට කුඩයක් වගේ අපි ඒක මල්ලේ ඔබං යනවා. තද අව්වක් තද වැස්සක් ආවොත් යන්තං ඔළුව බේරගන්න උදව් කරගන්නවා. ඉස්සරහදි වෙන්න තියෙන යමක් දැනගන්න පුළුවන්නං ඒක නරකයි වගේ නං ඒකෙන් බේරිලා ඉන්න කරමයක් හොයාගත්තාම මදෑ. ඒත් අපේ උන්දැලා කොරන්නේ වචනේ අල්ලගෙන බයවෙලා දඟලලා ඒක ගැනම හිතලා අනතුර වැඩිකරගන්න එකනේ””මම නං ඕවා තුට්ටු දෙකකට ගණන් ගන්නේ නෑ. සුද්දෝ වැඩ කරන්නෙත් නැකතටද?” මල්ලි අන්තිම කැඳ බත් ටික කටට හලාගන්න මූණ උඩටම හරවලා කෝප්පෙට තට්ටු කළා.”මම නම් ෆිෆ්ටි ෆිෆ්ටි” මම කීවා.කැඳ කෝප්පෙකුත් බිබී එතනට ආ තාත්තා මල්ලිට උත්තරයක් දුන්නා.”සුද්දෝ නේද? සුද්දා ජ්‍යෝමැට්‍රි, ඇල්ජිබරා, ට්‍රිග්නොමැට්‍රි කියලා ප්‍රසිද්ධ කරන්න කලින් තමයි ග්‍රහතාරකාවල ගමන් මාර්ග පවා පැරැණි මිනිස්සු හරියට ගණන් හදලා කීවේ. අනික චීනය වගේ රටවල ඡ්‍යොතිෂය බලන්න ආණ්ඩුවේ නිලධාරීන් පත්කරලා තියෙනවා රජකාලේ. ඒ විතරක් නෙවෙයි අනාවැකි වැරදුණොත් රාජ උදහසටත් පත්වෙනවලු. ඔය ඉන්දියාව ගැන කියන්න දෙයක් නෑනේ. ඊට ආසන්න බුරුමේ තායිලන්තේ වගේ රටවලත් හැම වැඩකම වගේ කෙරිලා තියෙන්නේ ඡ්‍යොතිෂයට අනුවලු. ක්‍රිස්තු පූර්ව දහතුනේදීලු පර්සියන් කාරයින්ගෙන් ඡ්‍යොතිෂය කියන දේ ග්‍රීසියට ගිහින් තියෙන්නේ. ඒත් ග්‍රීකයෝ වනචාරීන් හැටියට ඉද්දි පවා අරාබිකරෙයි මිසරෙයි ප්ලැනට්ස් ගැන රිසර්ච් කරලා තියෙන්නේ. කොහොම හරි ග්‍රීකයෝ දියුණු වුණාම උන් අල්ලගත් රටවල්වලත් ඒක පැතිරිලා. කොච්චරද කීවොත් හිපොක්‍රටීස්, බටහිර වෛද්‍ය විද්‍යාවේ පියා පවා කියලා තියෙනවාලු ඡ්‍යොතිෂය නොදන්නා වෙදුන්ට වෙද්දු නෙවෙයි ගොන්නු කීම වැඩියෙන් සුදුසුයි කියලා.””ඈ...” මල්ලි ඇස් උඩ තියලා බැලුවා.”ඒ වුණාට තාත්තේ බුදුහාමුදුරුවො තිරස්චීන දේවල් කියලා මේවා එපා කීවලු නේද?” මගේ ප්‍රශ්නෙට උත්තර දුන්නේ සීයා.”ළමයෝ බුදුහාමුදුරුවෝ තිරස්චීන විද්‍යා කියලා විද්‍යාවන් එකසිය තිස් හතරක් ද කොහෙදෝ කියලා දීලා තියෙනවා. ඒකට ශල්‍යකර්ම චිකිත්සාව, ඇස් වෙදකම්, ළදරු වෙදකම්, යාගහෝම, මන්ත්‍ර ජපකිරීම, අඳුන්වලින් බලන එක, ආවාහ විවාහ නැකැත්, නිමිති සාස්තර, අංග ලක්ෂණ,, සිහින ඵලාපල වගේම ඡ්‍යොතිෂයත් අයිතියි ඉතිං..”මල්ලි ආයෙත් පැන්නා “මොනවා ඔපරේෂනුත් තිරශ්චීනද?”මමත් අතෑරියෙ නෑ. “එහෙනං කොසොල් රජ්ජුරුවන්ගේ හීන? ඒවා ගැන තේරුම් කළේ බුදුහාමුදුරුවොනේ? එතකොට සිදුහත් කුමාරයා සක්විතිරජ වෙන්නෙ නැතුව බුදුවෙනවා කීවේ අංග ලක්ෂණ බලලා?”සීයා ඉවසීමෙන් ආයෙ පටන් ගත්තා. “කෝ ඉතිං කියන්න දුන්නයැ.. ඔය දේවල් තිරස්චීනයි කීවේ උපසම්පදා වෙච්ච භික්ෂූන් වහන්සේලා චතුරාර්ය සත්‍ය කියන විද්‍යාව අතෑරලා රස්සාවල් හැටියට ඔය කියන දේවල් කරන්න ගියොත් ඒවා සත්‍ය සොයනවාට වඩා පහත් කියන්න මිස වෙන දේකට නොවෙයි.”මෙතෙක් වෙලා නිහඬව හිටිය ආච්චි ඒ පාර කතාකළා. “ඒක එහෙම වෙන්නැති. ඒ වුණාට නක්ඛත්ත ජාතකේ බුදුහාමුදුරුවෝ කියනවානේ ග්‍රහතාරකා මොනවා කරන්නද අපේ හිත හයිය නම් කියලා?””ඒ මොකක්ද?” මල්ලි හාරා අවුස්සන ලීලාවෙන් ඇහුවා. මටත් ඒක දැනගන්න ආසාව නොතිබුණා නොවේ.”ඇයි අර සැවැත්නුවර කුල දුවක් තමන්ගේ පුතාට කතා කරපු සිටුවරයා කැන්දාගෙන යන්නත් දින නියම කරලා ඉවරවෙලා හිතවත් ආජීවකයකුගෙන් නැකැත් ඇහුවලු. තමන්ට ඒ බව කලින් නොකියපු තරහට ආජීවකයා කීවලු එදා නරක දවසක් සුබ වැඩට හොඳ නැහැ කියලා. මනමාලිගෙ පැත්ත සූදානමින් හිටිය නිසා මනමාලයා නාවට මොකද වෙන කෙනකුට බන්දලා දීලා පහුවෙනිදා කලින් මනමාලයාගේ පිරිස ගියාම නගර වැසියන් ඒ පිරිස එලවා දාලා. ඕකම බ්‍රහ්මදත්ත රජ්ජුරුවන්ගේ කාලෙත් වුණා කියලා ජාතක කතාවේ කියලා තියෙන්නේ.””ඒකේ නෙව කියලා තියෙන්නේ අඥානයා නැකැත් බැලුවාම කටයුතු අතපසු වෙනවාය කියලා හුහ් හුහ්” සීයා ආච්චිගේ කතාවේ ඉතිරි කොටස සම්පූර්ණ කළා.”ඒක නේන්නං අදත් වෙලා තියෙන්නේ. ඔහේ කියන්නා වාලේ දේවල් කියලා මුළු ඡ්‍යොතිෂයම විකාරයක් වෙලා අපරාදේ” තාත්තා කීවා.”අපි ගහක් කොළක් හිටවද්දි කුඹුරක් කරද්දි ඕවා හරියට බැලුව නිසා අපිට හරි ගියා. කෝණ මාස අතෑරලා පොකුරු නැකත් අල්ලලා වැඩි අස්වැන්නක් ගන්න උවදුරු නැතිවෙන්න වෙලාවල් හදන්නත් ඕන්නං පුළුවං හැබැයි හරියට කොරන්න ඕනෑ” සීයා ද එකදිගට කියාගෙන ගියා.”අනේ ඔය ආලෝක වර්ෂ ගාණක් එහායින් තියෙන දේවල් කොහොමද අපිට බලපාන්නේ. මම නං විශ්වාස කරන්නේ නෑ.” මල්ලි ආයෙම කීවා.”එතකොට හැතැප්ම නව කෝටි ගාණකට එහා තියෙන ඉර?” තාත්තා ඇහුවා.”ගොයම හඳට පීදුනොත් බොල් වෙනව නං, හඳ කාලෙට කක්කුට්ටාගේ මස් දියවෙනවා නං, ගස්වල එලේ අහුවෙලා ගුල්ලෝ ගහනවා නං, හඳ කාලෙට පිස්සු වැඩිවෙනවා නං ඇදුම වැඩිවෙනවා නං, වඩදිය බාදිය ඇතිවෙනවා නං ඉර හඳ වගේම අනෙක් ග්‍රහයන්ගෙනුත් ඒවගේ බලපෑමක් වෙන්න බැරිද?” සීයා තේරුම් කරන්න හැදුවා.”ඒ වුණාට සෙනසුරු ග්‍රහයා ඉන්නේ හැතැප්ම අසූකෝටියකටත් එහානේ” මල්ලි තර්කයක් දැම්මා.”මේ හැම දෙයක්ම එකිනෙකට බැඳිලා තියෙන්නේ දුර අනුව ආකර්ශනයේ බලපෑම අඩුවුණත් අපට මේ විශ්වයේ කිසිම දෙයකින් වියුක්ත වෙලා තනිව ඉන්න බැහැ. සොබා දහම කියලා අප හිතන්නේ අපේ අවට දේ විතරක් වුණාට මුළු සක්වලම එකම හුයකින් බැඳිලා. ඒවායේ බලපෑම අපට නතර කරන්න බෑ” තාත්තා අමුතු විදිහට කියාගෙන ගියා.”ඒක හැබැයි. අනෙක ඔය සමහර දේවල් ගණන් ගන්නේ නෑ කියන උන්දැලා තමයි ඒවායේ කූඩැල්ලෝ වගේ එල්ලීගෙන යන්නේ. හුහ්” සීයා මල්ලි දිහා බැලුවා.”අපට නොපෙනෙනා බලවේග නෑ කියලා තර්ක කරන්න යනවට වඩා හොඳයි උපේක්ෂාවෙන් හැමදේ දිහාම බලන එක. ඒ වගේම නක්ඛත්ත ජාතකේ කියනවා වගේ වැඩක් කරන්න හිතෙන වෙලාවෙ තමයි වඩාත්ම සුබ වෙලාව. අමතරව පොඩ්ඩක් එහෙ මෙහෙ කරලා වඩා හොඳක් කළාට වරදක් නැහැනේ” ආච්චි කීවා.මේ කතාව මැද්දට අලුතින් ආ අම්මා “තමන්ගේ හිත ‘ප්‍රබල කරගන්නෙත් දුබල කරගන්නෙත් තමන්මයි. සමහර දේවල් වෙනස් කරන්න පුළුවන් වුණාට සමහර දේවල් එහෙමට වෙනස් කරන්න බෑ. ඕනම දෙයක් ඕනවට වඩා ඕන නෑ කියනවනේ. ඒ නිසා ඔය කතාවත් ඕනවට වඩා ඕනේ නෑ. නැත්නම් මෙතන ග්‍රහ යුද්ධයක් වුණත් වෙන්න බැරි නෑ” හිනාවෙමින් කීවා.අපි කතාව කල් දාලා අම්මාගේ අණට කීකරු වුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111207</link>
    <topic>දකුණේ අපරාධ රැල්ල මඬින්න මහජන සහාය</topic>
    <author>කීර්ති මෙන්ඩිස්</author>
    <content>සිර ගෙවල්වල සිටින ඇතැම් රැඳවියන් පිටත සිටින පුද්ගලයන් හා එක්ව මෙහෙයවන කප්පම් ගැනීම් මිනීමැරුම් හා කොල්ලකෑම්වල වැඩිවීමක් පෙන්නුම් කළත් ඊට සම්බන්ධ වූවන් කොටුකර ගැනීමට පොලීසිය සමත්වීමත් සමඟ අපරාධකරුවන් රැසක් නීතියේ රැහැනට කොටුකර ගැනීමට හැකි වී තිබේ.අපරාධකරුවන්ට බියෙන් මෙවැනි සිද්ධින් පිළිබඳව තොරතුරු පොලීසියට නොදැන්වීම නිසා අපරාධකරුවන් නිදැල්ලේ හැසිරුණ ද මේ පිළිබඳ මහජනයා දිගින් දිගටම දැනුම්වත් කිරීමත් සමඟ ලැබෙන තොරතුරු මත ම කප්පම් කරුවන් මෙන්ම මිනීමරුවන් අත්අඩංගුවට ගැනීමට ග්‍රාමීය පොලිස් ඒකක සමත් වූ අයුරු පසුගිය දින කිහිපය පුරාම අසන්නට ලැබිණි.ඉකුත් සැප්තැම්බර් මස හක්මන දෙනගම නිවෙසකට පැමිණි කොල්ලකරුවන් තිදෙනෙකි. ඉන් එකෙක් නිවෙස පිටත සිට ඔත්තු බලද්දි අනෙක් කොල්ලකරුවන් නිවෙසට ඇතුළු වූයේ නිවසේ සිටි අයට ගිනිඅවි පෙන්වා බිය ගන්වමිනි.“සුදු වෙද මහත්තයා” නමින් හක්මන ප්‍රදේශය පුරාම නමක් දිනාගෙන සිටින ඔහුගේ නිවෙසට ඇතුළු වූ කොල්ලකරුවන් ගිනිඅවි පෙන්වා නිවැසියන් බිය කර නිවසේ තිබු රන් අභරණ මෙන්ම ඉපැරැණි කඩු තුනක් ද රැගෙන කොල්ලකරුවෝ පලා ගියේ මේ බව පොලිසියට කිවහොත් මරා දමන බවට ද තර්ජනය කරමිනි.සිද්ධිය සැලවීමත් සමඟ කොට්ඨාස බාර පොලිස් අධිකාරිවරයාගේ නියෝගයෙන් හක්මන පොලිස් ස්ථානාධිපතිවරයා ඇතුළු කණ්ඩායම අපරාධකරුවන් කොටුකර ගත්තේ මහත් වෙහෙසක් ගනිමිනි. පසුව ඔවුන්ගෙන් ප්‍රශ්න කිරීමේදී කොල්ලකෑමේ සිද්ධියේ මහ මොළකරු කොළඹ එක්තරා බන්ධනාගාරයක සිට මෙය මෙහෙයවූ බවට අනාවරණය කරගැනීමට හැකිවිණි.හිර ගෙදර ඇතුළේ සිට ඔහු ඒ වන විටත් මිනීමැරුම් හා කොල්ලකෑම් ගණනාවක් මෙහෙයවා තිබෙන බව පොලිසිය කියයි. මීට වසර හතරකට පෙර ද එකී නිවෙස කොල්ලකෑමට භාජනය වී ඇතැයි කියන පොලීසිය එය ද සිදුකර ඇත්තේ හිර ගෙදර ඇතුළේ සිට ක්‍රියාත්මක වූ නියෝග මත යැයි විශ්වාස කරයි.පොලීසිය මේ සියල්ල අනාවරණය කර ගත්තේ මහජනයාගෙන් ලැබුණ තොරතුරු මත වීම විශේෂයකි. මාවරල ප්‍රදේශයේ ව්‍යාපාරිකයකුගේ නිවෙසකට කඩා වැදී බස්රථ හයකට වෙඩි තැබීමේ සිද්ධියක් පිළිබඳව පරීක්ෂණ පැවැත්වූ පොලීසිය තුවක්කුකරුවන් ඒ සඳහා මෙහෙයවා ඇත්තේ හිර ගෙදර සිට බව ද සොයාගෙන තිබේ. ඊට හේතුව වී ඇත්තේ හිර ගෙදර සිටි පුද්ගලයාට එකී ව්‍යාපාරිකයා කප්පම් නොදීම බව ද අනාවරණය කරගෙන ඇත. පසුව කළ මෙහෙයුමේදී සිද්ධියට සම්බන්ධ වූ තවත් දෙදෙනකු අත්අඩංගුවට ගත් අතර හිර ගෙදර ඇතුළේ සිට අපරාධ සිදුකිරීම සඳහා නියෝග දුන් රැඳවියාගේ නම් ගම් ද හෙළිකර ගෙන තිබේ.අපරාධ බොහොමයක් වැළලී යන්නේ පොලීසියට ලැබෙන තොරතුරු හා ඔත්තු ප්‍රමාණවත් නොවීම නිසා බව මාතර ජ්‍යෙෂ්ඨ පොලිස් අධිකාරිවරයා කියයි. එහෙත් මාතර පොලිස් කොට්ඨාසයේ ක්‍රියාත්මක කෙරෙන ග්‍රාමීය සිවිල් ආරක්ෂක කමිටු නිසා පොලීසිය කෙරෙහි මහජනයා දැක්වූ විශ්වාසය මත අනෙක් පොලිස් කොට්ඨාසවලට වඩා මාතර කොට්ඨාසයේ සිදුවූ අපරාධ සියල්ලක්ම පාහේ හෙළිකර ගැනීමටත් අපරාධකරුවන් කොටුකර ගැනීමටත් හැකි වී තිබේ.දික්වැල්ල නිල්වැල්ල ප්‍රදේශයේදී මීට මාස ගණනකට පෙර මවක හා දියණියක ඝාතනය කර තිබුණේ කිසිදු හෝඩුවාවක් දැනගත නොහැකි වන පරිද්දෙනි. එහෙත් මේ පිළිබඳව ලද මහජන තොරතුරු මත ඒ පසුපස හඹා ගිය පොලිසිය පැය 48 ක් ඇතුළත සැකකාර ඝාතකයා අත්අඩංගුවට ගත්තේ ලක්ෂ ගණනක් බැතිමතුන් රැඳුණු කතරගම පුද බිමේදීය.මෑතකදී දකුණේ සිදුවූ විශාලතම කොල්ලකෑම සිදු වූයේ ද මාතර පොලිස් කොට්ඨාසයේය. රුපියල් දෙකෝටි ගණනක දේපළ අතර ජීප් රියක් හා පවුම් 150 ක් ඇතුළු රන් අභරණ තොගයක් කොල්ලකරුවන් විසින් පැහැරගෙන ගොස් තිබුණි. පොලීසිය මේ සම්බන්ධ විධිමත් පරීක්ෂණයක් කළ අතර කොල්ලකරුවන් විසින් පැහැරගෙන ගොස් තිබු ජංගම දුරකථනවල ‘ඉමි’ අංක ඔස්සේ පරීක්ෂණ පැවැත්වීමෙන් අනතුරුව කොල්ලකරුවන් කොටුකර ගැනීමට පොලීසියට හැකිවිණි.කොල්ලකෑම්වලට අමතරව මිනීමැරුම්වලට සම්බන්ධ වූවන් කොටුකර ගැනීමට ද පොලීසිය හා මහජනයා අතර ඇති සබඳතාව බෙහෙවින් ඉවහල් විය.අකුරැස්ස පොලිස් වසමේ පුද්ගලයකු මරා වළ දමා තිබියදී සොයා ගනු ලැබුවේ ද මෙවැනිම මහජනයාගෙන් ලැබුණු තොරතුරු මත වීම විශේෂත්වයකි. රටේ ප්‍රභුවරුන්ගේ නම් විකුණමින් වරායේ රැකියා ලබා දෙන බව කියමින් පුද්ගලයන් 13 දෙනකුගෙන් රුපියල් ලක්ෂ 70 ක මුදලක් වංචා කොට සිය බිරිය හා දරුවන් සමඟ එංගලන්තයේ පදිංචියට යන්න ඔන්න මෙන්න කියා තිබියදී අයකු පොලිස් අත්අඩංගුවට පත්වූයේ ද මහජනතාවගෙන් ලද තොරතුරු මතය.දකුණු පළාතේ සිදුවුණු බොහොමයක් අපරාධ සඳහා අපරාධකරුවන්ට තොරතුරු ලබා දෙන්නේ ද අපරාධවලට සම්බන්ධ වූවන් බව අනාවරණය කරගෙන තිබේ. හිර ගෙවල්වලින් නිදහස්ව පැමිණෙන පුද්ගලයන්ට අතමිට මුදල් සොයා ගැනීමටත් නඩු හබවලට වියදම් කිරීම සඳහා මුදල් අවශ්‍ය වීමත් නිසා ප්‍රදේශයේ ධනවතුන් පිළිබඳ තොරතුරු හිර ගෙවල්වල සිටින සමීපතමයන්ට දැන්වීමෙන් මෙලෙස බොහොමයක් අපරාධ සිදුවන බව හෙළි වී තිබේ.ගමට පැමිණෙන පිටස්තරයන් ගැන නිසි අවධානයෙන් සිටින ලෙසත් ඔවුන්ගේ ක්‍රියා කලාප පිළිබඳ අවබෝධයකින් සිටීමටත් ගම් මට්ටමින් කමිටු පිහිටුවා ඇති අතර පොලිස් ස්ථාන හා ස්ථානාධිපතිවරුන්ගේ දුරකථන අංක ඒ කමිටුවලට ලබා දීමත් නිසා අපරාධයක් කොට සැඟවී සිටීම අපරාධකරුවන්ට මින් ඉදිරියට අසීරු වනු ඇතැයි මේ පිළිබඳ කළ විමසීමකදී මාතර කොට්ඨාස බාර ජ්‍යෙෂ්ඨ පොලිස් අධිකාරී සුමිත් එදිරිසිංහ මහතා කියයි.දකුණු දිසාවේ සිදු කැරෙන මෙවැනි බොහොමයක් සිද්ධින්වලට සම්බන්ධ අපරාධකාරයන් නීතියේ රැහැනට කොටුකර ගැනීම සඳහා මහජනතාවගේ සහයෝගය නිරන්තරයෙන් ලැබෙන බව දකුණ දිසාව බාර ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ මහතා සඳහන් කරයි.මහා සංඝරත්නය, අනෙක් ආගමික පූජක තුමන්, පළාතේ දේශපාලන අධිකාරිය, ග්‍රාම නිලධාරී, රාජ්‍ය නිලධාරීන්, ප්‍රාදේශීය මාධ්‍යවේදින්, සමාදාන විනිශ්චයකාරවරුන් වැනි පළාතේ පිළිගත් පිරිසගේ මූලිකත්වයෙන් සකසා ඇති සිවිල් ආරක්ෂක කමිටුවලින් ලැබෙන තොරතුරු නිසා කිසිදු ගමක අපරාධයක් කොට කිසිවකුට නිදැල්ලේ සිටිය නොහැකි බව ද නියෝජ්‍ය පොලිස්පතිවරයා පවසයි. වසර ගණනාවක් තිස්සේ පොලීසියේ ඇතැමුන්ගේ උදාසීනත්වය නිසා දිගටම කරගෙන ආ මහා පරිමාණයේ දැව කඳන් ජාවාරම අල්ලා ගැනීම ඊට කදිම නිදසුනකි. නියෝජ්‍ය පොලිස්පතිවරයා වෙත තොරතුරු ලබා දුන් සාමාන්‍ය මහජනයා කීවේ වසර ගණනාවක් තිස්සේ මේ ජාවාරම කරගෙන ආ බවකි. “කොච්චර කිව්වත් වැඩක් වුණේ නැහැ සර්. අපි පොලීසියට කිව්වම කියන්නේ කට්ටිය ඉන්න වෙලාවට කියන්න කියලා.”මේ ගැන ඇසු ජ්‍යෙෂ්ඨ නියෝජ්‍ය පොලිස්පතිවරයා සිදුවීම් පිළිබඳ සැණින් ක්‍රියාත්මක වීමෙන් මහා දැව ජාවාරම හා ඊට සම්බන්ධ වූවන් කොටු කරගත හැකිවිණි. පොලීසියේ දූෂිත පුද්ගලයන් කෙරෙහි ද ජ්‍යෙෂ්ඨ නියෝජ්‍ය පොලිස්පතිවරයාගේ අවධානය යොමු වී තිබේ.ග්‍රාමීය සිවිල් ආරක්ෂක කමිටු පවත්වාගෙන යෑම හුදෙක් ආරක්ෂක අමාත්‍යාංශයේ උපදෙස් මත දිවයින පුරාම පොලිස් ස්ථානවල පවත්වා ගෙන යන විධිමත් ක්‍රියා කලාපයකි. දකුණු පළාත තුළ එකී ක්‍රමය අතිසාර්ථකව ක්‍රියාත්මක වේ.මින් මූලික තැන ගන්නේ මහජනතාව සමඟ සමීපව සේවය කිරීමයි. අපරාධ පිළිබඳ අවශ්‍ය තොරතුරු මහජනයාගෙන් ලබාගැනීම, ප්‍රදේශයේ සාමය පවත්වාගෙන යෑම සඳහා අවශ්‍ය මහජන සහාය හා සහයෝගීතාව ප්‍රාදේශීය ආරක්ෂක කමිටු හරහා ක්‍රියාත්මක වේ.වසමේ කිසියම් අපරාධයක් අනතුරක් වූ පමණින් මහජනතාව කුපිත වන අයුරු පසුගිය කාලය පුරාම දකින්නටත් අසන්නටත් ලැබුණි. පොලීසියට එරෙහිව නැගී සිටිමින් ගල්මුල් ප්‍රහාර, ගිනි තැබීම්, පහර දීම් සිදු කිරීම දිගින් දිගටම සිදුවිණි. මෙහි අහේතුව වූයේ මහජනයා හා පොලීසිය අතර කිසිදු සමීප සබඳකමක් නොමැති වීමයි. මෙය ද සාමය බිඳ වැටීමට බොහෝ සෙයින් හේතු වේ.ග්‍රාමීය ආරක්ෂක කමිටු මඟින් මෙවැනි ක්‍රියා පිටුදැකීම සිදු කරයි. සාමය හා සහයෝගය පවත්වාගෙන යාම සඳහා ඔවුන් පොලීසිය සමඟ එකට ක්‍රියා කරයි. මේ සියලු කටයුතු දකුණු දිසාව බාර නියෝජ්‍ය පොලිස්පති හෙක්ටර් ධර්මසිරි මහතාගේ ද අධීක්ෂණයට ද ලක් කෙරේ.කීර්ති මෙන්ඩිස්ඡායාරූප රංජිත් දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af1111208</link>
    <topic>අහිංසා පුංචි කුමාරිය... 11.11.11දා 11යි 11ට යන්නම ගියාය</topic>
    <author/>
    <content>පුංචි අහිංසා දුව හරිම අහිංසකයි . ඇගේ අහිංසකකමට ගමේ, පාසලේ හැමෝම ආදරය කළා. පුංචි අහිංසාගෙ වයස අවුරුදු නවයයි. එයාට හිටියෙ පුංචි නංගියෙක් විතරයි. නංගිට වයස අවුරුදු තුනයි. හරිම හුරතල්. අහිංසාගේ තාත්තා එල්.එම්.සරත් කුමාරසිරි. රස්සාවට කළේ කුලී වැඩ. ඒත් එයාලටමයි කියල ඉන්න ගේ පොඩ්ඩක් තිබුණෙ නැහැ. ඒ හින්ද එයාලා ජීවත්වුණේ කුලී ගෙදරක. වැල්ලවාය, නුගේයායේ වඳිනහෙලයාය පිටිසර ගමේ මේ තාත්තයි අහිංසා දුවයි, අහිංසාගෙ පුංචි සඳුනි නංගියි පදිංචි වෙලා හිටියා. හැමදාමත් කුලී ගෙවල්වල ඉන්න බැහැ, දරු දෙන්නාට යන කලක් තියෙන්න ඕනෑ කියලා අහිංසා දුවගේ අම්මා, මැද පෙරදිග රස්සාවකට ගිහින්. ඒ මීට අවුරුද්දකුත් මාස තුනකට කලින්.අහිංසා දුව ඉගෙන ගත්තේ බුදුරුවගල මහා විද්‍යාලයේ තුන්වැනි වසරේ. ඉගෙනීමට හපනියක් වුණු අහිංසාට පාසලේ හැමෝම ආදරෙයි. පොත් බෑගයත් අරන්, පොල්කටු ඉස්තිරික්කෙන් යස අගේට මැදලා අන්දවාපු සුදුම සුදු පාට පුංචි ගවුමත් ඇඳගෙන පාර අයිනට වෙලා බිම බලාගෙන පාසලට යන අහිංසා දුව ගැන කවුරුත් හොඳ කිව්වා. අම්මත් ගෙදර නැති නිසා, හැමදේම සොයලා බලලා කරන්න සිද්ධ වුණේ තාත්තාට. තමන්ගෙ දූලා දෙන්නාට පණ වගේ ආදරේ කරපු තාත්තා; මේ දරුවෝ දෙන්නා රැකබලා ගත්තෙ ඇස් දෙක වගේ. අම්මා පිටරටක රස්සාවට ගිහින් හිටියත් දරු දෙන්නා ගැන තාත්තාගෙ සෙවුම් බැලුම්වල අඩුවක් තිබුණේ නැති හින්දා දරුවෝ දෙන්නට තමන්ගෙ අම්මා ළඟ නැති අඩුවක් එහෙමට කියල දැනුණේ නැහැ.නුගේයාය, වඳිනහෙලයාය ගමටත් කඩින් කඩ මහ වැසි වැටුණා. මිදුලේ පුංචි දිය පාරවල් දිහා බල බලා මේ පැංචියො දෙන්නා හිනාවෙනවා. සතුටුවෙනවා. අම්මාගේ පරණ සාරියක් ඇඟේ දවටාගෙන පොත් ටිකත් තුරුලු කරගෙන ලොකු සෙරෙප්පු ජෝඩුවකුත් දාගෙන කණ්ණාඩිය ළඟට ගිහින් අහිංසා දුව හැඩ බලනවා. එයා පංතියෙ ගුරුතුමියලු. ඒක අහල පුංචිම නංගී සඳුනී හයියෙන් හිනාවෙනවා. පුංචි එවුන්ගේ මේ රඟපෑම් දිහා බල බලා පේන දුරකින් තමන්ගෙ වැඩක යෙදිලා ඉන්න තාත්තාටත් හරිම හිනා.අම්මා ගේ මල් වැටුණු සාරියක් ඇඳගෙන තාත්තා ළඟට ඇවිත් අහිංසා දුව, “හොඳටම උණ නේද? දිව එළියට දාන්න. මං බේත් දෙන්නම්” කියලා දොස්තර නෝනා කෙනෙක් වෙලා. තාත්තත් ලෙඩින් වගේ බොරුවට කෙඳිරි ගානවා. මේ පුංචි ගෙදර පුරා දිස්නය දුන්න පුංචි ආලෝකයට තාත්තා දිවිහිමියෙන් ආදරේ කළා. දූලා දෙන්නා දෑතට අරන් අතොරක් නැතිව සිපගෙන බිම තියනවා. තවත් වෙලාවකදි පුංචි දැරියෝ දෙන්නව මාරුවෙන් මාරුවට පිට උඩ තියාගෙන ලුණු ලුණු කියල ලුණු ගෙනියනවා. පුංචි දූලා දෙන්නා ගැන නිතර අහන අම්මාට දරුවො දෙන්නා හොඳින් ඉන්නව කියල තාත්තා කියනවා. ”වැටිල ඉන්න ගේ පොඩ්ඩක් තිබුණොත් ඒ හොඳටම ඇති” කියලා අම්ම නිතරම කිව්වා. “මං අවුරුදු දෙකෙන් ලංකාවට එනවා”. දරුවන්ගෙන් සැමියාගෙන් ඈ සමුගත්තේ එහෙම කියලයි. “මගෙ පුංචි එකීලට රත්නත්තරේ පිහිටයි” කියල ඇහින් දකින්න නැති කමට අඬලා දුක කියනවා.එදා 2011.11.11 දින කැලැන්ඩරයට අනුව ඓතිහාසික දවසක්. අහිංසා, සඳුනී දූලාගෙ තාත්තා සරත් කුමාරසිරි ගේ පුරා තිබිච්ච කිළිටි රෙදි ළිඳට අරන් ගිහින් හෝදල දැම්මා.ඉන්පස්සෙ බතක් උයලා පොල් සම්බෝලයක් හදල දූලා දෙන්නටම බත් කවන්න ගත්තා. අහිංසා දූ බත් පිඟාන දිහා බැලුවා. ‘අනේ තාත්තේ මට සම්බෝල එක්ක නම් බත් කන්ඩ බෑ. මට මූදු කරවල ටිකක් හදල දෙන්ඩකො. එතකොට මං බත් ගොඩාක්ම කනවා.” අහිංසා දුව එහෙම කිව්වාම තාත්තාට දුක හිතුණා. “එහෙම නම් අපි කරවල හදලම බත් කමු” තාත්තා එහෙම කියාගෙන ම අතේ තිබුණු බත් පිඟාන මේසය උඩින් තියල තවත් පිඟානකින් වැහුවා. හනි හනිකට ඉඳුල් අත පිසදාගත්ත තාත්තා මූදු කරවල ටිකක් අරන් එන්න ළඟම තියෙන කඩේට දුවල ගියා.”මගේ නංගියාට බඩගිනි නෑ නේද? තාත්තා එනකම් මගේ ඉස්කෝලේ දාන සපත්තු දෙක අපි හෝදමු” අහිංසා අක්කා කියන දේ දිහා පුංචි නංගියා බලාගෙන හිටියා. ඇඳ යට තිබුණු දුහුවිලි තැවරුණු සපත්තු දෙකත් අරන් අහිංසා දුව ගේ පිටුපස තියෙන ළිඳට ගියා. නංගියත් පස්සෙන්ම ගිහින් ළිඳ ළඟ නැවතිලා බලාගෙන හිටියා. තාත්තා කඩේට ගිහින් එනකම් සපත්තු දෙක හෝදලා දාන්නයි අහිංසා දුව හිතුවේ. ඒ ළිඳ හරිම අනාරක්ෂිතයි.ළිඳ වටේට ආරක්ෂාවට කියල ආවරණයක් නැහැ. අඩි පහකටත් වඩා ළිඳ ගැඹුරුයි. පුංචි අහිංසා බාල්දිය ළිඳට දාලා ළිඳට එබිලත් බැලුවා. බාල්දියට වතුර පිරුණා.ඒත් වතුර බාල්දිය උඩට අදින්න පුංචි අහිංසාගේ අත්දෙකට එහෙමට හයියක් නැහැ. වතුර බාල්දිය ඩිංගක් විතර අමාරුවෙන් තවත් ටිකක් උඩට ඇද්දා. දෙපා වාරු නැතිව වගේ වුණා.. පුංචි අහිංසාගෙ මුවින් ‘අනේ හ්’ කියල කියැවුණා විතරයි.... ළිඳ ඇතුළෙන් ලොකු ශබ්දයක් ඇවිත් ජබෝස් ගාල ළිං වතුර කැළඹිලා නිසල වුණා.අහිංසා අක්කා දැන් දැන් ළිඳෙන් ගොඩට ඒවි කියලා බලා හිටිය පුංචි සඳුනී දුව බැරිම තැන හෙමි හෙමිහිට පුංචි අඩි තිය තියා වත්තෙ වැඩකරමින් හිටිය ‘රංජි’ මාමා ළඟට ගියා. “අක්කි ළිඳේ තාම ආවෙ නෑ” කිව්වා. රංජි මාමා පිම්මෙ දුවල ඇවිත් ළිඳට එබිලා බැලුවා. ඒ එක්කම කඩිමුඩියේ ළිඳට බැස්සා. “අනේ.. අපේ අහිංසා දූ කවුරුත් ආදරේ කරපු අහිංසා දූ .. කරවල එක්ක බත් ඔක්කොම කන්නම් කියලා තාත්තාට කියපු දූ.. ළිං පත්ලේ මඩේ එරිලා.. කිසි කතාවක් නෑ. අර හුරුබුහුටි අවිහිංසක සිනාව අහලකවත් නැහැ.” රංජි මාමා අහිංසා දුව දෑතට අරන් කීප සැරයක්ම කතාකළා. ඒත් ඈ කතාකළේ නැහැ. රංජි මාමා මහ හයියෙන් අහල පහලට ඇහෙන්න කෑගැහුවා.අහල පහල අය එක රොත්තට දුවගෙන ඇවිත් පුංචි සුරංගනාවිය අහිංසා ළිඳෙන් ගොඩට ගත්තේ මහත් අපහසුවෙන්. තාත්තා කඩේට ගිහින් දවල් කෑමට මූදු කරවල ගේන්න ගිය අතරේ ඉස්කෝලේ සපත්තු දෙක හෝදල දාන්න නංගියා එක්ක ළිඳට ගිය පුංචි අහිංසා කොහේදෝ ඈතකට යන්නම යන්න ගිහින්. බුදුරුවගල දහම් පාසලේ බුදුගුණ ගාථා කටපාඩමින් කිව්ව අහිංසා දුව... හැමෝගෙම ආදරය දිනූ පුංචි අහිංසා... ගමේ හැමෝම අහිංසා දුව දිහා බලාගෙන හඬා වැලපුණා.ගෙවත්තේ ළිඳ ආරක්ෂිතව හදල තිබුණ නම් අහිංසා දුවට මේ වින්නැහිය සිද්ධ වෙන්නෙ නෑ කියල කඳුළු සලමින් ගමේ අය දුක කිව්වා.තාත්තා මහ පොළොව බදාගෙන අඬා වැලපුණේ “මං අම්මට දැන් මොනවද කියන්නෙ මගෙ රත්තරන් දුවේ” කිය කියා.. අහිංසා දුවගේ මරණ සහතිකයේ සඳහන් කර තිබුණු පුදුම උපදවන සුළු සඳහනක් ගැන හැමෝම අවධානය යොමු කළා. “අපේ පුංචි අහිංසා දුව.. කාගෙන්වත් දොසක් ඇහුවේ නැති හැමෝගේම ආදරය ලැබුව පුංචි අහිංසා මෙළොව හැරගොස් තිබුණේ 2011.11.11 වැනිදා දහවල් 11යි විනාඩි 11ට. ඒක පුදුම සිද්ධියක්.. ගෙයි මැද සාලයේ නිසලව වැතිරගෙන ඉන්න අහිංසා අක්කි දිහා බලා ඉන්න පුංචි නංගියා “අක්කි තාම නිදි. මාත් එක්ක අද සෙල්ලම් කරන්න එන්නෙත් නෑ...” කියල කියන කොට ඇවිත් හිටිය කොයි කාගේත් නෙත් අග කඳුළින් බර වුණා..අමල් යශෝමන් ජයසිංහපසුබිම් වාර්තා සහ පින්තූරවැල්ලවාය – ප්‍රේමතිලක බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af11112015</link>
    <topic>ජීවිතය සුන්දරයි</topic>
    <author/>
    <content>ආදරණීය මිත්‍ර බුද්ධදාස ගලප්පත්තිගේ ‘හෙට නැවත එයි’ කෙටිකතා පොත ගැන වචනයක් ලිවිය යුතු යැයි මට සිතුණා. පොත අතේ තියාගෙනම දින කිහිපයකට ඉහත දී මගේ මිත්‍රයෝ කී දෙයක් මට කල්පනා වුණා.”සුනිල් අයියේ ඔයාගේ ජීවිතය සුන්දරයි කොලම් එකේ පොත් විවේචන දාන්න එපා. එතකොට ඒකේ ගැම්ම නැතිවෙනවා.”උඹලට පිස්සුද බං. පොත් විවේචන ලියන්න මම විචාරකයෙක් නෙමෙයිනේ. මම පොත් ගැන ලියන්නේ ඒ පොත් කියවීමෙන් මම විඳි ආස්වාදය තවත් හතර පස් දෙනෙක්වත් ඒ පොත් කියවීමෙන් ලබයි කියලා හිතමින්.මාලිනී ගෝවින්නගේ පරිවර්තනය කළ ‘පොන්ටමාරා’ පොත හොයා ගන්නෙ කොහොමද කියලා දහදොළොස් දෙනෙක්ම මගෙන් ඇහුවා. ඒ අය පොන්ටමාරා පොත ගැන මුල්වරට දැනගෙන තියෙන්නේ ඒ ගැන වචනයක් මම ලියූ නිසයි.බුද්ධිගේ ‘හෙට නැවත එයි’ කියන කෙටිකතා පොත ගැනත් මට කියන්න තියෙන්නේ ඒ පොත කියවන්න කියලා විතරයි.මම ඒ පොතේ වැඩියෙන්ම කැමති කට්ටියක් මරණ ගෙදරක යන කතාවටයි. එක්තරා කාලයක මාත් ඒ චරිතයක් වගේමයි.මට මේ මොහොතේ අද ජීවතුන් අතර නැති ඒත් මගේ හදවතේ සදාකාලයටම ජීවත්වන ස්ටැන්ලි ප්‍රේමරත්න සහ චන්ද්‍රගුප්ත වීරවර්ධන වැනි මිත්‍රයින් මට මතක් වෙනවා.ඒ කාලේ අපි මරණ ගෙදරක ගියත් වෙනත් විනෝද ගමනක් ගියත් මුලින්ම හමුවන අවන්හල ළඟ බස් එක නවත්වනවා.අපි තුන්දෙනා දෙස බස් එකේ සිටි කාන්තාවන් රවලා බැලූ බැල්ම මට පේනවා වගේ.ඒත් ඉතින් ඊළඟ මොහොතේ ඒ ඔක්කෝම ඉවරයි. ගෑනු පිරිමි අපි සියලුම දෙනා මිත්‍රයින්. සාහිත්‍ය කියන්නේ මහ පුදුම දෙයක්. මිනිසකුගේ ජීවිතය චරිතය උඩු යටිකුරු කරන්න සාහිත්‍යයට හැකියාව තිබෙනවා. මගේ ජීවිතයේ සියයට අනූවක්ම ගොඩනැඟුණේ සාහිත්‍ය නිසා බව මම දන්නවා. කලබලයෙන් මෙම පුංචි ලිපිය ලියන මොහොතේ දුරකථනය නාද වුණා.”සුනිල් අයියේ මං දඹුල්ලෙන් කතාකරන්නේ. මගෙ නම ජාලිය. (ඔහුගේ ඉතිරි නම මට මතක නැහැ)”සුනිල් අයිය හම්බුවෙන්න අනූඑක අනූදෙක කාලයේ අපි කට්ටියක් ආවා. එතකොට අපි ඉස්කෝලේ යන ළමයි. අයියගේ ටෙලිෆෝන් නොම්බරය හොයාගත්තේ ලේක්හවුස් එකෙන්. අයියා ළඟ ඉස්සර තිබුණ මනුස්සකම අදත් තියෙන බව ජීවිතය සුන්දරයි ලිපිය කියවන විට අපට දැනුණා. විශේෂයෙන්ම ඒක කියන්නයි දැන් කතා කළේ.ඒ වුණත් ඉස්සර වගේම අයිය දකින්න කතාකරන්න හුඟක් කාලෙක ඉඳලා ආසාවක් තිබුණා. මගේ පුතාට දැන් වයස අවුරුදු අටක් වෙනවා. අයියගෙ ලිපිය පුතාට ඇහෙන්න මම කියවනවා. එතකොට පුතාට මනුස්සකම දැනෙයි කියලා මට හිතෙනවා. ඉක්මනින්ම අයියා දැකලා කතාකරන්න එනවා.””කතාකළාට බොහොම ස්තුතියි මල්ලි. මට ජීවත්වෙන්න හුස්ම පිඹින්නේ උඹලා වගේ අය තමයි.”මෙතැනින් මේ ලිපිය ඉවර කරන්න හිතුවත් තවත් වචන කිහිපයක් ලිවිය යුතුයි කියලා මට හිතෙනවා. සති දෙකකට පමණ ඉහත දවසක කොස්වත්ත හන්දියේදී තරුණයින් තිදෙනෙක් මා ළඟට ආවා.”සුනිල් අයිය නේද?””ඔව් මල්ලි”අපි අයියගෙ ගෙදරට එන්න කියලයි හිතාගෙන හිටියේ. දැන් ඉතිං මෙතන හන්දියෙදිම හම්බවුණානේ. සුනිල් අයියේ, අයියා සිළුමිණට කොටුවෙලා නේද කියලා හිතෙන්නෙ නැද්ද? ඔයාගේ ජීවිතේ සුන්දරයි කොලම් එකේ ඔයාගේ අදහස් ලියන්න බැහැ නේද?””උඹලට පිස්සුද බං. මගෙ අදහස් තමයි මම ලියන්නේ. මම ලියපු එක වචනයක්වත් සිළුමිණේ කපලා කොටලා නැහැ.””අපි කියන්නේ වෙනින් පත්තරයකට ලිව්වොත් අයියා නිදහස් නේද කියලා.””ඇත්තම කියනව නම් වෙනින් පත්තර කිහිපයක්ම මට කිව්වා සිළුමිණ ගෙවන ගානට වඩා තුන්ගුණයක් මට දෙන්නම් කියලා. ඒත් මචං සිළුමිණ කියන්නේ මට බොහොම වටිනා පත්තරයක්.අපේ තාත්තා මැරෙනකොට සිළුමිණ පත්තරේ ප්‍රධාන කර්තෘ. මමත් පුවත්පත් කලාව පටන්ගත්තේ සිළුමිණෙන්.සිළුමිණට තියෙන ඒ ආදරය භක්තිය සහ ගෞරවය අදත් මා තුළ තියෙනවා. සල්ලිවලට වඩා වටිනා බොහෝ දේවල් මේ ලෝකයේ තියෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af11112010</link>
    <topic>නීලවරෙයි හන්දියේ පතුළ නැති ළිඳ</topic>
    <author>ටෙක්ලා පද්මිණී කාරියවසම්</author>
    <content>යාල්පානම්’ කියන වචනය ඇසුණා ම ඉස්සර මතකයට ආවේ වීණාවක් අතින් ගත් අන්ධ වාදකයෙක්. මේ දක්වා මතකයට එන්නේ යුද්ධය. වීණා නාදය ඉමිහිරියි. යුද්ධයේ හඬ අමිහිරිය. යුද්ධය අමතක කර දමා අපි පසුගිය දා සුන්දර යාපනය අර්ධද්වීපයට ගියා. මෝසම් වැස්ස යාපනයේ පොළොව තෙමමින් තිබුණා. ඒ නිසාදෝ යාපනය තවත් සුන්දර වෙලා. දුක සතුට සැකය කුතුහලය මුසු යාපන වැසියන්ගේ මුහුණු දීපවාලී පහන් ආලෝකයෙන් ආලෝකවත් වී තිබුණා. ඔවුන් දීපවාලී සැමරුවේ අලුත් බලාපොරොත්තුත් එක්ක.දකුණේ අය යාපනයට යන්නෙ යුද්ධයෙන් වූ විනාශය බලන්න. අපේ රටේ වෙනත් දේශගුණික කලාපයක වෙනස අත්විඳින්න. මුහුදෙන් වට වුණු පුංචි දූපත්වල සවාරියක් යන්න. යාපනේ ආරේට කෑම වේලක් කන්න. විනෝද වෙන්න. මේ කොයි දේට යාපනයට ගියත් අපිට යාපනයේ දකින්න තියෙන්නෙ ඉතාම වටිනා දේ “පුරාවස්තු” යාපනය අර්ධද්වීපය ලංකාවේ පුරාවස්තු රැසක් ඇති ප්‍රදේශයක්.පුරාවිද්‍යා දෙපාර්තමේන්තුව උතුරු අර්ධද්වීපයේ ඇති පුරාවස්තු පිළිබඳ තවමත් විධිමත් ගවේෂණයක් සිදුකොට නැහැ. යාපනය අර්ධද්වීපයේ ඇති පුරාවස්තු හඳුනා ගැනීම මේ දිනවල සිදුවෙමින් පවතිනවා. ඒවා ගැසට් නිවේදන මඟින් සංරක්ෂිත භූමි ලෙස නම්කොට පුරාවිද්‍යා දෙපාර්තමේන්තුවේ අයිතිය තහවුරු කරගනිමින් සිටිනවා.යාපනයේ කොටුවනගුණේෂ්වරම් කෝවිලපොන්නාලේ පොකුණරාජ මන්ත්‍රී වලව්වයුද්ධය කියන්නෙ මානව සමාජයක ගමන ආපස්සට හරවන ක්‍රියාකාරකමක්. අවුරුදු 30 ක යුද්ධයෙන් යාපනයේ ගමන කොපමණ ආපස්සට ගියා ද?ඒත් යාපනයේ වැසියන් නම් තවමත් උද්යෝගයෙන් යුතුව ගොවිතැනෙහි යෙදෙමින් සොඳුරු අනාගතයක හීන දකිනවා.යාපනය අර්ධද්වීපයේ ඇති සියලුම පුරා විද්‍යාත්මක අගයෙන් යුත් ස්ථාන අපිට පෙන්වා ඒ පිළිබඳ තොරතුරු සපයා දීමට පුරාවිද්‍යා දෙපාර්තමේන්තුවේ අධ්‍යක්ෂ ජෙනරාල් ආචාර්ය සෙනරත් දිසානායක මහතාට ලොකු වුවමනාවක් තිබුණා.“අපි මුලින්ම ගියේ යාපනය කෞතුකාගාරයට. එය පිහිටලා තියෙන්නෙ නූතන හින්දු පුනර්ජීවයේ පියා ලෙස දෙමළ ජනතාව අභිමානයෙන් ගෞරව කරන ශ්‍රී අරුමුග නාවලර් තුමා උපන් භූමියේ. මීට වසර 190 පෙර එතුමා උපන් ගෘහයේ එක් බිත්තියක් පමණක් වත්මන් යාපනය කෞතුකාගාරය ඉදිරිපිට භූමියේ දක්නට ලැබෙනවා. මේ කෞතුකාගාරය ඉදිකිරීම 1975 ආරම්භ කළත් එහි ඉදිකිරීම් නිමවා ඇත්තේ 1985 දී. මුළු යුද්ධ සමයේම යාපනය කෞතුකාගාරය ජාතික වස්තුවක් ලෙස සුරක්ෂිතව රැක බලා ගත්තේ පුරාවිද්‍යා දෙපාර්තමේන්තුවේ සේවකයන් 8 දෙනෙක් බවත් ඔවුන් ප්‍රධාන කාර්යාලයේ පාලනයකින් තොරව පවා නිසි ලෙස තම රාජකාරි කළ බවත් ආචාර්ය සෙනරත් දිසානායක මහතා කීවා. ඒ අතරින් අය්යතුරේ සිවදාසන් අවුරුදු 37 ක සේවා කාලයක් ඇති සේවකයෙක්. එක් රෝගී සේවකයෙක් තම සේවය පැහැර නොහැර තම පුතු රාජකාරී සඳහා එවා යාපනය ජාතික කෞතුකාගාරය ආරක්ෂා කරගෙන තිබුණා.මේ කෞතුකාගාරය නරඹද්දී යාපනය අර්ධද්වීපයේ වැසියන්ගේ ආගමික හා සංස්කෘතික වෙනස්වීම පිළිබඳ අවබෝධයක් ලබාගන්න හැකියාව තිබෙනවා. යාපනයේ ජමුනා පොකුණෙන් හමුවූ අම්මාන් ප්‍රතිමාව ඉතාම සුන්දරයි. කදිරේෂන් කෝවිලේ උළුඅහු කැටයම දැන් තියෙන්නේ යාපනය ජාතික කෞතුකාගාරයේ. මන්නාරමේ තිරුකේශ්වරම්වලින් හමු වූ ශ්‍රීපාද ලාංඡනය කෙටු ගලක පසුකාලීනව කොටා ඇති නාග රූපය ආගමික හා අභිචාරයන්හි වෙනස්කම් ප්‍රකට කරනවා. අච්චුවේලිහි මාප්පාන මුඩිලියර් ගේ නිවහනේ භාවිත වූ කාන්තාවන් භාවිත කරන දෝලාවත්, මුදලිඳු භාවිත කළ දෝලාවත් දැන් තියෙන්නේ යාපනයේ ජාතික කෞතුකාගාරයේ ඒ අසලම මුදලි තුමා භාවිත කළ දඬුකඳ තියෙනවා.”1853 සිත්තම් කළ යාපනය කොටුවෙහි ‘ක්වීන් හවුස්’ හි තිබී සොයාගත් වික්ටෝරියා රැජිනගේ ත්‍රිමාණ සිත්තම දැන් කෞතුකාගාරයේ සුරක්ෂිතව තියෙනවා. යාපනය කෞතුකාගාරය නැරඹු විට අපේ ඉතිහාසය පිළිබඳ අලුත් තොරතුරු අනාවරණය කරගන්න ලැබුණා. ඒත් පුරාවිද්‍යා අධ්‍යක්ෂ ජනරාල්වරයා කීවේ යාපනයේ ජාතික කෞතුකාගාරය නගර මධ්‍යයේ තිබෙන පැරණි කච්චේරි ගොඩනැඟිල්ලේ ඉක්මනින්ම ප්‍රතිෂ්ඨාපනය කරන බවයි.”පැරණි කච්චේරි ගොඩනැගිල්ල ඉංගී‍්‍රසි පාලන සමයට අයත් වාස්තු විද්‍යාත්මක ලක්ෂණ පෙන්නුම් කරන ලංකාවේ පැරැණි විශාලතම ගොඩනැඟිලි කිහිපය අතරින් එකකි. අතීතයේ යාපනයේ ශාන්ත ජෝන් ජාතික පාසල පිහිටි මේ ගොඩනැඟිල්ල පසුකාලීනව කච්චේරිය ලෙස භාවිත කොට තිබේ. ඓතිහාසික වටිනාකමකින් යුත් මේ ගොඩනැඟිල්ල සංරක්ෂණය කර අනාගතයේ යාපනයේ ජාතික කෞතුකාගාරය පිහිටුවීමට අරමුණු කොට ඇත.පුරාවිද්‍යා අධ්‍යක්ෂ ජනරාල්වරයා ඇතුළු ගවේෂණ නිලධාරීන් ද, යාපනය 51 වැනි සේනාංකයේ මේජර් පි‍්‍රයන්ත ගුණසිරි ඇතුළු නිලධාරීන් ද සමඟ එක්ව යාපනය විශ්ව විද්‍යාලයේ පුරාවිද්‍යා උපාධි අපේක්ෂක මනිමාරන් ද අපට මඟ පෙන්වමින් තොරතුරු කියා දුන්හ.කෝට්ටේ රජ කළ හයවැනි පරාක්‍රමබාහු රජ සමයේ යාපනය පාලනය කළ සංගිලියන් රජ පරපුරේ අවසන් ප්‍රභූවරයා වාසය කළ රාජමන්ත්‍රී වලව්වට ද අපි ගියෙමු.රාජමන්ත්‍රී දේවිය දියනෑ ජමුණා පොකුණු නරඹා එහි දිය බිඳකින් මුව දොවා ගන්නට ද අපි අමතක නොකළෙමු. නටබුන්ව ගිය යාපනයේ සංගිලියන් රජ මාලිගයේ ප්‍රවේශ දොරටුව තවමත් විරාජමානව තිබේ. එය ආවරණයක් සලසා සුරක්ෂිත කර ඇත්තේ එල්ටීටීඊය විසින් බව දැනගන්නට ලැබිණි.රාජමන්ත්‍රී වලව්ව දෙමහල් පායකි. එහි සොල්දර ලී ගැලවී ඇත. නිවස අභ්‍යන්තරය වන්නට ගිනිහල් ගෙය අසලම ඇති ළිඳෙහි ජලය හුණුගල් තට්ටු අතරින් පෙරී විත් විසි එක්වැනි සියවසේදී අවට ජනයාගේ පිපාසය නිවාලයි. එදා රාජමන්ත්‍රී වලව්වේ ළිඳෙන් අද දිය බොන්නේ අසල්වැසි ජනතාවයි.දහවල එළඹෙද්දී යාපනය කොටුවට ගිය අපි පෘතුගිසි, ලන්දේසි, ඉංගී‍්‍රසි යුග තුනක් පුරා යාපනය අර්ධද්වීපය ඔවුන්ට නතුකොට ගත් අයුරු දැක බලා ගත්තෙමු. යාපනයෙහි කොටුව මුල් වරට ඉදිකරනු ලැබූයේ පෘතුගීසීන් විසිනි. ඔවුන් විසින් ඉදිකළ කොටුවේ ප්‍රාකාර දිය අගල් තවමත් දක්නට ඇත. එය හතරැස් කොටුවක් ලෙස පවතින්නට ඇති බවට මතයකි. පෘතුගීසින් පළවා ලංකාව අල්ලා ගත් ඕලන්ද ජාතිකයන් එය තාරකා කොටුවක් ලෙස ප්‍රතිසංස්කරණය කළ අතර කාලතුවක්කු සඳහා නව අට්ටාල ඉදිකර තිබේ. ඉංගී‍්‍රසි පාලන යුගයට අයත් වාස්තු විද්‍යාත්මක ලක්ෂණ යාපනය කොටුවේ දක්නට තිබුණ ද වසර 30 ක යුද සමයේ සෘජුවම යුද්ධයට හසුවූ පුරාවිද්‍යාත්මක ස්මාරකය යාපනය කොටුවයි. එල්ටීටීඊ ප්‍රහාරයන් හේතුවෙන් යාපනය කොටුවේ මුහුදුබඩ මුහුණතේ කොටස් විශාල වශයෙන් අලාභහානියට ලක්විය. මේ කොටස් ඩෙල්ෆ් දූපතේ සිට ගෙන ආ හිරිගල් භාවිතයෙන් ප්‍රතිසංස්කරණය කිරීමට කටයුතු යොදා තිබුණ ද කොරල් ගල් භාවිතයෙන් කොටුවේ ඉදිකිරීම් සිදු කැරෙමින් පවතී.යුද්ධයෙන් වූ විනාශය පිළිබිඹු වීමට ඉඩ නොතබා පුරාවිද්‍යා දෙපාර්තමේන්තුව රට වටා ඇති හුණුගල කඩා මේ කොටුව නැවත ප්‍රතිසංස්කරණ කිරීමට හේතුව කුමක්ද යන්න පිළිබඳව සෙනරත් දිසානායක මහතාගේ අදහස් විමසුවෙමු.”යාපනය කොටුව පුරාවිද්‍යා දෙපාර්තමේන්තුවට පවරා ගනිද්දි පැවැති තත්ත්වයට පත් කිරීමයි අපේ වගකීම. ඒක දෙපාර්තමේන්තුවේ සංරක්‍ෂණ ප්‍රතිපත්තියක්. අනික මේ විශාල ඉදිකිරීම මෙහෙම තිබුණොත් මිනිසුන්ගේ මනස සන්සුන් කරගන්න අපහසු වේවි. ඒ නිසා යුද්ධයට පෙර පැවැති තත්ත්වයට යාපනය කොටුව පත් කිරීම අපේ අරමුණයි. මෑතක්වන තුරුම කොටුව තුළ වූ පල්ලිය හා “ක්වීන්හවුස්” ගොඩනැඟිල්ල දැන් විනාශ වෙලා. ඒත් අපි යුද්ධයේ විනාශය පෙන්වන්න පල්ලිය නැවත ප්‍රති ඉදිකිරීමක් නොකරන්න තීරණය කළා. එහි බිත්තියක් අඩි පහක් පළලයි.” දිසානායක මහතා පැවැසුවා.පෘතුගිසින් කොටුව ඉදිකළේ 1562 නාගදීපය ලෙස ලංකාවේ උතුරු අර්ධද්වීපය ක්‍රි.ව. 13 වැනි සියවස වන විට උප රාජ්‍යයක් විදිහට තිබුණා. ඉන්දියාව හා ලෝකයේ වෙනත් වෙළෙඳ මධ්‍යස්ථාන සම්බන්ධ වරායන් හේතුවෙන් මේ ප්‍රදේශයේ වෙළෙඳාම දියුණු වෙලා තිබුණා. පෘතුගිසින් කතෝලික බලය මේ ප්‍රදේශයේ තහවුරු කළා. කොටුව එපිටින් පැරැණි පෘතුගිසි ජනාවාසයක් ද ඉදිකළා.යාපනය කොටුවේ බලය ඕලන්ද ජාතිකයින් 1590 අල්ලාගෙන බලකොටුව ශක්තිමත් කර ජනාවාසයක් ද ඉදිකළා. ඒ සඳහා භාවිත වුණේ ලාංකික ශ්‍රමය. ලෝකයේ පැරැණිම ඕලන්ද ජනාවාසය අදටත් යාපනය කොටුව ආශි‍්‍රතව දක්නට තියෙනවා. ඒ නිසාම නෙදර්ලන්ත රජය යාපනය කොටුව සංරක්‍ෂණයට අපට ආධාර කරනවා.බටහිර ජාතිකයින් ලංකාවේ ඉදිකළ වෙනත් කොටු පරිපාලන වෙළෙඳ කටයුතු හා ජනාවාස ලෙස භාවිත කර තිබුණත් යාපනය කොටුව අතීතයේ සිටම යුද කටයුතු සඳහාම පමණක් භාවිත වූ බවට මෑතක් වන තුරුම සාක්‍ෂි තිබුණා.බටහිර ජාතිකයින් යාපනයේ කොටුව ඉදිකළ භූමියෙහි ඊට පෙර ඉදිකිරීමක් තිබූ බවට සාක්‍ෂි හමුවී තිබෙනවා. එය අනුරාධපුර යුගයට අයත් ඉදිකිරීමක්. එම ස්ථානයෙන් අනුරාධපුර යුගයට අයත් මැටි බඳුන් හා රාජ ලක්‍ෂමි කාසි හමුවී තිබෙනවා. 13 වැනි සියවසෙන් පසු මාඝ, චÁද්‍ර භාණු, ආර්ය චක්‍රවර්තී ආදීන්ගෙන් පසු සපුමල් කුමාරයා යාපා පටුනෙහි බලය තහවුරු කරගෙන තිබෙනවා. සපුමල් කුමාරයාගෙන් පසු පරරාජ සේකර, සංගිල් වැනි ප්‍රදේශ පාලනය කළත් පෘතුගීසි ආක්‍රමණයත් සමඟ එහි දෙමළ බලය තහවුරු වී තිබෙනවා.අපි ලෝකයේ ජීවමාන පැරැණි ඕලන්ද ජනාවාසය බලන්න ගියා. තම ඉඩකඩම් ගේ දොර පුරාවිද්‍යා දෙපාර්තමේන්තුව අයිති කරගනීවියි යන බිය ඒ නිවාස හිමියන්ට ඇති බව අපට පෙනී ගියා.නීලාවරෙයි පොකුණ හා නටඹුන් පිහිටලා තියෙන්නේ වලිකාමම් නැඟෙනහිර ප්‍රාදේශීය ලේකම් කොට්ඨාසයේ නීලවරෙයි හන්දියේ. මේ පොකුණ ජනතාව අතර ප්‍රසිද්ධ වෙලා තියෙන්නේ පතුළ නැති ළිඳ කියලයි. මෙහි ගැඹුර මනින්න උත්සහ කළත් එය කළ නොහැකි බවයි පුරා විද්‍යාඥයන්ගේ මතය. භූගත ගංඟාවක් හේතුකොටගෙන මතුපිට පස්තට්ටුව කඩා වැටීමෙන් මේ පොකුණ බිහිවන්නට ඇතැයි මතයක් පවතිනවා. 2007 සිට මේ ළිඳ වටේ බැම්මක් බැඳ ඇති අතර ජලාපවහන මණ්ඩලය මඟින් නගරයේ පානීය ජල අවශ්‍යතාවය සඳහා දිනකට ජලය ලීටර් 174000 ප්‍රමාණයක් මේ ළිඳෙන් ලබාගෙන තියෙනවා.වර්තමාන යාපනය හෙවත් අතීත නාගදීපය බෞද්ධ පුරාවස්තු රැසක් සඟවාගත් භූමියකි. ඒ අතරින් වල්ලි පුරම් නාගදීපය හා කඳුරුගොඩ ප්‍රධාන වේ. වල්ලිපුරම් හි දැනට හින්දු කෝවිලක් ද ඉදිකොට ඇත.ක්‍රි.පූ. 5 – 4 සියවස්වලට අයත් අක්‍ෂර සහිත මැටි බඳුන් හමුවී ඇති කඳුරුගොඩ සිද්ධස්ථානය වර්තමානයේදී කන්තරොටෛ නමින් හඳුන්වයි. මෙම ස්ථානය 1960 දශකයේ පුරාවිද්‍යා අධ්‍යක්‍ෂ චාල්ස් ගොඩකුඹුර මහතා අතින් සංරක්‍ෂණය වී ඇත. මුල්ම ඉදිකිරීමෙන් ඉතිරිවී ඇත්තේ එකම චෛත්‍යයක් පමණකි. කිරිගලින් නිමවා ඇති මෙහි ඉතිරිව තිබූ පාදම් මත චාල්ස් ගොඩකුඹුර මහතා එකල තිබූ සංරක්‍ෂණ ක්‍රමවේදය අනුව ස්ථුව ඉදිකර ඇත. ඉර බැහැගෙන යද්දී නගුලේෂවරම් කෝවිලට ගිය අපි එහි නටබුන් බලා යළි ඉදිවන කෝවිලට කපුරු දුම් පිදුවෙමු. ඒ අසලම ඇති කීරමලේ පොකුණෙත් සුන්දරත්වය බලා එහි අතීත කතාවද ජනප්‍රවාදයන් ද පිළිබඳව විස්මයට පත්වූයෙමු. මුහුදු ජලය ගොඩබිම ඇති පොකුණට ඇදී අවුත් යළි සයුරට ගලා යන අයුරු සිතමින් සැඳෑ කළුවර සමඟ කන්කසන්තුරේ පොන්නාලෙ සිට යළි යාපනය නගරය බලා ආවෙමු.”යාපනය” සියවස් ගණනාවක් තිස්සේ ශ්‍රී ලංකාවේ අභිමානයට ද කීර්තියට ද උරදුන් නගරයක් බව එහිවූ ආගමික, සමාජයීය, සංස්කෘතික, දේශපාලනික, ඓතිහාසික උරුමයන් පිළිබඳ විමර්ශනය කිරීමෙන් පෙනීයයි. කෘෂිකර්මය, ධීවර කර්මාන්තය, වෙළෙඳාම, තල් කර්මාන්තය හේතුකොට ගෙන උතුරේ ප්‍රබල වෙළෙඳ නගරයක් ලෙස යළි ගොඩනැඟෙන යාපනය ශ්‍රී ලංකාව සශ්‍රීක දේශයක් කිරීමට යළි උරදෙනු ඇත.ටෙක්ලා පද්මිණී කාරියවසම්ඡායාරූප – නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=af11112011</link>
    <topic>අපේ පොල් වතුර පානයක් ලෙස යුරෝපා වෙළෙඳ පොළට</topic>
    <author>රූපාන්ති බුලත්සිංහල</author>
    <content>මීරිගම නගරය පසු කළ අප රැගත් වාහනය ප්‍රධාන පාරට මුහුණ ලා පිහිටි සිල්වර් මිල්ස් ආයතනයට ඇතුළු වූයේ නව නිෂ්පාදනයක් වන පොල් වතුර බීම පිළිබඳ තතු සෙවීමටය.අපහසුතා කොතරම් තිබුණත් වැඩ මුරයේදී කාර්යය අකුරට ඉටු කිරීමට ඔවුහු අදිමදි නොකරති. පිරිසුදුකම, ආරක්ෂාව, මනා සැකසීම ගැන ඔවුහු සැලකිලිමත් වෙති.ඇසුරුම්කළ පොල්වතුරපමාවීම, අතපසුවීම, පසුවට කල් දැමීම ඔවුන්ට හුරු නැත. වඩාත් සුදුසු ලෙස කිරීම ඔවුන්ට අවශ්‍යය. පොල් සංවර්ධන අධිකාරියේ උපදෙස් සහ පසු විපරමත්, පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතාගේ දිරිගැන්වීමත්, මෙවැනි නිමවුමකට ලැබෙන බව පැහැදිලිය. රාජ්‍ය අංශය, පෞද්ගලික අංශය සම්බන්ධ කරමින් දේශීය නිෂ්පාදනයට පොල් වගාවේ සහ පොල් නිෂ්පාදනයේ දායකත්වය උපරීම කිරීම එතුමාගේ අදිටනයි.මේ කාර්යය පිළිබඳ සිල්ව මිල්ස් ආයතනයේ ප්‍රධාන විධායක කළමනාකාර සුරේෂ් ද සිල්වා මහතා දැක්වූයේ මෙවැනි අදහසකි. “අපේ ආයතනය පොල් ගෙඩියෙන් නිෂ්පාදන රැසක් කරන ආයතනයක්. අපේ අලුත්ම නිෂ්පාදනය පොල් වතුර බීම. නැවුම් පොල් ගෙඩියක් හෝ තැඹිලි ගෙඩියක රසය යුරෝපා වෙළෙඳපොළට ඉදිරිපත් කිරීම අපේ අරමුණක්. යුරෝපීයයන් පොල්, තැඹිලි වගේ බීමවලට හුඟක් කැමැතියි. මේ බීම අපි පිළියෙල කරන්නෙ යන්ත්‍රානුසාරයෙන්. ඒ ක්‍රියාවලිය පැහැදිලි කරනවාට වඩා සියැසින්ම දැකීම වඩාත් ප්‍රයෝජනවත්. පොල් වතුර පවතින ආකාරයටම බීමක් බවට වෙනත් ඇසුරුමකට පත්වෙන්නෙ කොහොමද? ඒ නැවුම් රසයම පවතී ද? යන්න දැක බලාගත හැක්කේ නැරැඹීමෙන් පමණි.”ආරක්ෂිත පාවහන් සහ ආරක්ෂක හිස්වැසුමකින් සැරසුණ නිෂ්පාදන කළමනාකරු අසේල හේරත්ගේ සහායෙන් සෑම නිමවුමක් පිළිබඳවම දැනගැනීමට අපට හැකි විය.ලෙලි ඉවත් කළ පොල් ගෙඩි මැෂිමට දැමිණ. යන්ත්‍රය මඟින් පොල් ගෙඩි පෙළින් පෙළට මැෂිමට යොමු කැරිණි. තීරු පටිය ඔස්සේ ඉහළ යන පොල් ගෙඩිවල ගුණාගුණ තේරුවේ මිනිස් ශ්‍රමයෙනි. පැළ පොල්, කුණු පොල් ඉවත්කර හොඳ පොල් පමණක් නිෂ්පාදනය වෙනුවෙන් වෙන් වේ. හොඳ පොල් යන්ත්‍රය ඔස්සේ ඊළඟට පිවිසෙන්නේ තවත් අංශයකටය.මෙහිදී පොල් ගෙඩිය යන්ත්‍රානුසාරයෙන් හිල් කිරීමට කාන්තා ශ්‍රමය යොදා ගැනේ. හිල් කළ පොල්, පොල් වතුර එකතු වීමට ටේ‍්‍ර එකක් මත ඇති පෙරණය මතින් තබයි. එකතු වෙන පොල් වතුර නළ ඔස්සේ නිෂ්පාදනාගාරයට යැවීමට සලස්වයි. අලුත් නිෂ්පාදනය පිළිබඳ කරුණු දැක්වූවේ ආයතන කළමනාකරු ආරිය කුමාර බණ්ඩාර මහතාය.මේ තමයි අපේ අලුත්ම නිෂ්පාදනය, පොල් වතුර බීම. අපි වෙළෙඳ පොළ පරීක්ෂණයක් කළා. මේ සඳහා ගොඩක් දෙනා කැමැතියි. පිරිසුදු පොල් වතුර සඳහා වැඩි ඉල්ලුමක් තියෙන්නෙ යුරෝපා රටවලින්. අපේ වැඩිම ඉලක්ක වෙළෙඳ පොළ වෙන්නෙ ඇමෙරිකාවයි. බොහෝ දෙනා කැමැති කුරුම්බා ගෙඩියක් තැඹිලි ගෙඩියක් බොන ආකාරයටම මේ පානය කරන්න.ඒ නිසා තමයි අපි ඇසුරුමත් ඒ ආකාරයට හැදුවේ.පොල්මද කැපීමපොල්මදවල කුරුට්ට ඉවත්කරන අවස්ථාවක්මේ ඇසුරුම ලේයර් හතකින් හදලා තියෙන්නෙ. පිටත වායුව ඇතුළට එකතුවෙන්න බැහැ. ඒ වගේ පාරිභෝගිකයාට සිත්ගන්නා සුලු ආකාරයටත් නිෂ්පාදනය කොට තියෙනවා.අප මුලින් කී ආකාරයට නළ දිගේ නිෂ්පාදනාගාරයට එකතු වෙන පොල් වතුර අධික උණුසුම් තත්ත්වයකට පත්කර නැවතත් අධික සිසිල් තත්ත්වයට පත්කර තමයි ඇසුරුම් ගත කරන්නෙ.පොල් වතුර නිෂ්පාදනාගාරයට පැමිණි පසු ඉතිරි නිමැවුම් කොටස කිරීමට, අපි කිසිදු මිනිස් ශ්‍රමයක් යොදා ගන්නෙ නැහැ. යන්ත්‍ර අඛණ්ඩව ක්‍රියාකාරිත්වයේ යෙදෙනව. පොල් වතුර ඇසුරුම්, අවසානයේ ඇසුරුම් ගතකර නැව්ගත කිරීමට සුදුසු ආකාරයට සකස් කරනවා. මේ සියල්ල පැයක් ඇතුළත සිදු කරනවා.අපේ රටේ දිනකට පොල් වතුර ලීටර් 20000 ක් 40000 ක් අතර ප්‍රමාණයක් අපතේ යනවා. මේ අපතේ යෑම අපරාධයක්. පොල් වතුර ශරීර ශක්තිය වඩවන පානයක්. මිනිස්සු මේක තවම අවබෝධ කරගෙන නැහැ. ඇත්තම කියනවා නම් ගෘහණියන් පොල් පාවිච්චි කිරීමේදී විශාල වශයෙන් හානියක් වෙනවා. මේ හානිය අවම කරගෙන පොල් ගෙඩිය ප්‍රයෝජනයට ගන්නෙ කොහොමද කියන එක අභියෝගයක්.”මේ අපතේ යාම වැළැක්වීමට ශීතකළ පොල් පැකට්ටුව නිවෙසකට පහසුවකි. මේ පිළිබඳ ප්‍රධාන මෙහෙයුම් නිලධාරී දිනේෂ් සිල්වා මහතා දැක්වූයේ මෙවැනි අදහසකි.“අද තියෙන්නෙ කාර්යබහුල සමාජයක්. පොල් ගාන්න පොල් මිරිකන්න වේලාවක් නෑ. හැමදේම හදිස්සියෙ කරන්න ගියහම අපතේ යන ප්‍රමාණය වැඩියි. මේ නිසාම තමයි ශීතකළ පොල් පවුඩර් එක හදලා තියෙන්නෙ. සුපිරි වෙළෙඳ සල්වල දැනටමත් විකිණීමට තිබෙනවා. කාර්යබහුල ගෘහණියන්ට වඩාත් පහසුයි.පොල් ගෙඩියේ ඉවත දමන්නට දෙයක් නැති තරම්ය. සෑම කොටසක්ම මිනිස් පරිභෝජනය සඳහාය. මේ පිළිබඳ අදහස් දැක්වූයේ සාමාන්‍යාධිකාරී (මෙහෙයුම්) කිත්සිරි ජයකොඩි මහතාය.“අවසානයේ ඉතුරු වෙන පොල්කටු අඟුරු පවා ඉවත දාන්නෙ නැහැ. ඒවා දහනය කිරීමෙන් තමයි, නිෂ්පාදන කටයුතු කිරීමට අවශ්‍ය ඉන්ධන සපයා ගන්නේ. ආහාර වර්ග, ක්ෂණික ආහාර, පොල් තෙල්, මේ හැම දෙයක්ම අපේ ආයතනයේ නිෂ්පාදනය කරනවා.පොල් ගසෙන් කරන නිෂ්පාදන, පොල් ගෙඩියෙන් කරන නිෂ්පාදනවල වටිනාකම මිනිසුන්ට අවබෝධ වී ඇත්නම් නීතිරීති නොතිබුණත්, මිනිස්සු පොල් ගස් කැපීම අත්හිටුවා හමාරයි. මේ පිළිබඳ නිෂ්පාදන කළමනාකරු අසේල හේරත් මහතා දැක්වූයේ මෙවැනි අදහසකි. “තම ගෙවත්තේ හැකි අයුරින් පොල් ගහක් දෙකක් වැවීම වැදගත්. ඒ වගේම පොල් ගෙඩියෙන් උපරීම ප්‍රයෝජන ගන්නත් පුරුදු වෙන්න අවශ්‍යයි.රූපාන්ති බුලත්සිංහලසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=as1111205</link>
    <topic>අම්මගෙ නිදන කාමරේ ළඟ ගහෙත්</topic>
    <author>උපාලි සමරසිංහ</author>
    <content>අම්මගෙ නිදන කාමරේ ළඟ ගහෙත්උතුරු පළාත් ජ්‍යෙෂ්ඨ නියෝජ්‍ය පොලිස්පති ගාමිණී ද සිල්වා‘මගෙ පුතා මට මහ විරුවෙක්. හැම අම්මා කෙනකුටම තමන්ගේ පුතා විරුවෙක් ලෙස සිතෙන්න පුළුවන්. ඒත් රටක් ලෝකයක් තමන්ගෙ පුතා විරුවෙක් ලෙස දකින එක තරම් සතුටක් අම්මා කෙනෙකුට ඇත්තෙ නෑ. එයා මගෙ ආදරණීය ස්වාමියා ඔලිවර් ද සිල්වා වගේමයි. ලංකාව හොල්ලපු අපරාධ සොරකම් රැසක් අල්ලාගෙන ජාතියට ඔහු කළ සේවය අමරණීයයි.ඇත්තටම පොලිස් දිනයේ සැප්තැම්බර් 3දා විශේෂිත ඇඳුමින් සැරැසිලා හිඳින ඔහු දකින්න මගේ ඇස් හැමදාම බලා ඉන්නවා. පුතා ඉපදුණෙත් පොලිස් දිනයට වෙන්කළ දවසෙමයි. බලන්න! මොන තරම් පුදුමාකාරද? ලෝකය වෙනුවෙන් රට වෙනුවෙන් වැඩ කරන්න ගිහින් ඔහු අනන්තවත් දුක් සුසුම් වින්දා. අම්මා කෙනෙක් තමන්ගේ උරපත මත තබාගෙන හත්ගව්වක් පීනලා ගියත් ඒ ණය ගෙවන්න බෑ කියලා කතාවක් තියෙනවා. ඒත් මගෙ පුතා මගෙන් බීපු කිරිවල ණය දැන් ගෙවලා ඉවරයි. ඒ මගේ ප්‍රාර්ථනය අනුව රටට වැඩ කිරීම.”විශ්‍රාමලත් පාඨශාලාචාරිණී සෝමා ද සිල්වා මැතිනියගේ හිත නිතරම එහෙම කියනවා ඇති කියලා මට හිතෙනවා. ඒ තරමටම මේ නිලධාරියා විශිෂ්ටයි. 1974 වසරේදී පොලිස් සේවයට උප පොලිස් පරීක්ෂකයෙක් ලෙස එක්වූ උතුරු පළාතේ ජ්‍යෙෂ්ඨ නියෝජ්‍ය පොලිස්පති ගාමිණී ද සිල්වා එතැනට පැමිණියේ දහසක් දුක් කඳුළු දහදිය වගුරමින්. එදා එතුමාත් සමඟ පොලීසියට බැඳුණු කිසිවෙකුටත් මේ තරම් දුරක් එන්න බැරිවුණේ ඇයි? ඔහු අද උතුරු පළාතේ නියෝජ්‍ය පොලිස්පතිවරු 5ක් පරිපාලන දිස්ත්‍රික්ක 5ක් මෙහෙයවනවා. මන්නාරම, වවුනියා, මුලතිව්, කිලිනොච්චි, යාපනය දිස්ත්‍රික්කවල අණසක පැතිරුවත් පොලිස් පොඩ්ඩොත් එතුමාට හරිම ආදරෙයි.අපේකම, සංස්කෘතිය ගැන පුදුමාකාර ජාතික මමත්වයකින් කටයුතු කරන එතුමා මේ සියල්ල තමන් වෙත දායාද කළේ තම මෑණියන් බව ඉඳුරාම කියයි. අද අවුරුදු 87ක් වුණත් අම්මා තවමත් යෝධ සෙවණැල්ලක් බව කියමින් එතුමා අප හා සාමීචියට එක් වුණා.මගෙ අම්මා කන්ද උඩරට ඓතිහාසික සෙංකඩගල පුරයට කිට්ටු ගලගෙදර උපන් කෙනෙක්. ඇය විශ්‍රාමලත් ගුරුවරියක්. අවසන් කාලෙ ඇය වැඩ කළේ නුවර මහාමායා විදුහලේ. විවාහයට පෙර සෝමා විජේසිංහ නමින් හැඳීන්වුණා.මගෙ පියත් පොලිස් නිලධාරියෙක්. පොලිස් පරීක්ෂක මහනුවර ඔලිවර් ද සිල්වා කිව්වම හිටපු පොලිස්පතිවරු පවා දැන සිටියා. යෝජිත ක්‍රමයට තමයි දෙන්නා එකතුවෙලා තියෙන්නෙ. තාත්තා රාජකාරිය අකුරට කළ කෙනෙක්. රස්සාව නිසා නොයෙක් පළාත්වල වැඩ කළා. අවසන් කාලෙ මහනුවර හිටියා මතකයි. රත්නපුර, අවිස්සාවේල්ල, කෑගල්ල, කොළඹ රාජකාරියට ගියා. ඒ අවස්ථාවෙ අපේ කැදැල්ලෙ මහා රැජන අම්මා. ඇය කිකිළියක් දරු පැටවුන් රකිනා පරිද්දෙන් අපව රැකගත්තා. තාත්තා හරි හම්බ කළාට ගෙදර මහා කළමනාකාරිණී අම්මා.සාධාරණයෙන් උපයා සපයා ගන්නා දේ පරෙස්සමින් වියදම් කිරීමයි අම්මාගෙ පුරුද්ද. අක්කර පහක පමණ ඉඩමේ පොල්, කුරුඳු, කරාබුනැටි, එනසාල්, කෙසෙල් වගාව අම්මා කළේ අපේ හිතටත් ධෛර්යය කාන්දු කරමින්. පස්සේ කාලෙක අපේ කුටුම්භය ජීවත්වන ගලගෙදර - බොක්කාවල ගෙදර ගඩොලින් ගඩොල බැන්දෙ අම්මා. කාමර කීපයක් එක්ක විශාල මිදුලක් මල් වත්තක් එක්ක ඇය ඉතාම අලංකෘතව මේ ගෙය නිමකැර ගත්තා.තාත්තා පෙනුමිනුත් සුද්දා වගෙ මිනිහෙක්. මෝටර් බයිසිකලයේ නැඟලා බොහොම ගාම්භීරව තාත්තා යනවා. ට්‍රැෆික් අංශයේ ඔලිවර් මහත්තයා කීවොත් ඉතින්! අකුරටම වැඩ... තාත්තාගේ නීතිගරුක බවට අම්මා පුදුමාකාර විදියට ගරු කළා. සතියකට සැරයක් ගෙදර ආවාම අම්මයි – තාත්තයි පයින්ම යනවා දළදා වඳින්න. ඒ වගේම ඉංගිරිසි හෝ දමිළ චිත්‍රපටයකුත් දෙන්නා බලලයි ගෙදර එන්නෙ.මං පවුලෙ වැඩිමලා. මට පස්සෙ මල්ලිලා 3යි. එක් නංගියෙකුයි. අපි කවුරුන් හිටියත් අම්මා නංගිට විශේෂයි. නංගි තමයි අප කාගේත් ආදරයට ලක්වුණේ. අම්මා මොළගොඩ පාසලට උගන්වන්න යන කාලෙම තමයි මාවත් අකුරට ඒ ඉස්කෝලෙටම දාගත්තෙ. පහේ පන්තිය දක්වා මං ගියේ ඒ ඉස්කෝලෙට. ඊට පස්සෙ උසස් පෙළ දක්වාම මං ගියේ මහනුවර සිල්වෙස්ටර් මහ විද්‍යාලයට.පොඩි කාලෙ මාත් පංතියෙ දඟයා. මොළගොඩ පාසලට යන්ඩ මුල් කාලේ අම්මගෙ අතේ එල්ලිලා ආපු කාලය මතකයි. සමහර දවසට දෛවයේ සරදමක් ලෙස මගෙ අම්මා මගෙ පංති භාර ටීචර් වෙනවා. වෙනත් ළමයින්ට වඩා මට දඬුවම් සැරයි. ගෙදර වැඩ නොකළා නම් ඉතින්? අනෙක් අයට පූර්වාදර්ශයක් වෙන්ඩ මට හොඳට දඬුවම්.හාරිස්පත්තුවෙ අරියවංශාලංකාර හාමුදුරුවොත් අම්මගෙ ගෝලයෙක්. ඒ වගේ කීර්තිමත් සිසු පරපුරක් ඇයට ඉන්නවා. අපේ අම්මට අනන්‍ය වූ බොහෝ සෞන්දර්ය ක්‍රියාකාරකම් තිබුණා. ඒ සෞන්දර්ය ක්‍රියාකාරකම්වලට වඩා මට හිත ගියේ තාත්තගෙ වීර ක්‍රියාවලට. අම්මත් හරිම නිර්භීතයි. කරන්ට ගත්ත දෙයක් කවරදාවත් අත්හරින්නෙ නෑ. සෙල්ලම් කරන්ඩ, කොල්ලොත් එක්ක හරි හරියට ගුටි ඇනගන්ඩ, ඩෙස්ක් බංකු උඩින් පනින්ඩ මේවා අපිත් කරනවා. හැබැයි! ස්කූල් කට් කරන්ඩ බෑ. මොකද? අම්මා ඉස්කෝලෙ ඉන්නවා.මහනුවර සිල්වෙස්ටර් විදුහලට ආවම නම් තවත් දඟ වැඩ කළා. ඒත් ඒවා කරුණාවෙන් ඉවසාගෙන ඕනෑම දේකට ඉදිරිපත් වෙන්ඩ අවශ්‍ය ශක්තිය අම්මා අපට දුන්නා.පුතේ, අභියෝගය තමයි අපේ ජීවිත හැඩගස්වන්නේ. අභියෝග ආපු වෙලාවට අපි මන්දගාමී වෙලා පැත්තකට යන්ට හොඳ නෑ. තවත් ඉදිරියට යන්ඩ ඕනෑ. ඒ වෙලාවට අපි වෙනදාටත් වඩා හොඳින් කටයුතු කරන්න ඕනෑ... ඇය හැමවිටම කීවෙ එහෙමයි.එක වතාවක් අපේ ඉස්කෝලෙට ආවා බාලදක්ෂයින් පුහුණු කරවන්න පිටරටින් පිරිසක්. ඒ අය දරුවන්ට නුවර පෙරහර කරලා පෙන්වන්න පුළුවන්ද කියලා ඇහුවා. මට මතකයට ආවෙ අම්මගෙ වචන. බොහෝ දරුවො බෙර ගහන එක මදිකමක්, ලජ්ජාවක් කියලා ඒකට හැංගුණා. මං බෙර ගහන්න පටන් ගත්තා. කොච්චර හොඳට බෙර ගැහුවද කියන්නෙ ඒ අභියෝගය බාර ගත්ත හැටි අම්මට කියන කොට ඇගෙ ඇස්වල කඳුළු.ඇයගෙ ජීවිතයෙන් මට කෙළින්ම කාන්දු වුණේ ධෛර්යය, නොපමාව වැඩ කිරීම, පිළිවෙලට වැඩකිරීම වගෙ දේවල්. ඇගෙ අල්මාරිය වුණත් හරිම නීට්. ඇයට වැඩිය ඇඳුම් පැලඳුම් නෑ. චාම්. නිරහංකාරයි. ඒත් පිරිසුදුව පිළිවෙළට හැමදේම තියෙනවා. අපෙ අම්මත් සෝමවීර සේනානායක මහත්තයා ලියපු ‘කන්දෙ ගෙදර’ ටෙලි නාට්‍යයේ ලොකු හාමිනේ වගෙ කෙනෙක්. මං කඩවත හදපු අලුත් ගෙදර අම්මට ඉන්න වෙනම කාමරයක් හැදුවා. ඒකෙ පහසුකම් ගොඩාක් එක්ක. ඒත් ඇයට ඕනෑ ගමට යන්න. පන්සලට පේරුදානය දෙන්න. ගමේ ගහකොළ කෙසෙල් ටික, කරාබු ටික ගැන හිතන්නෙ ඒ තණ්හාවට නොවෙයි. තමන් ගෙන ආපු සාම්ප්‍රදායික සිරිත විරිත නිසයි.මං තරුණ කාලෙ මහනුවර ක.ර්.ඛ්.ඒ. එකට ගිහින් බර උසුලන්න පටන් ගත්තා. කරාටේ, ජූඩෝ ඉගෙන ගත්තා. අම්මා ගුරුවරියක් නිසා අපට උගන්වන්න මහන්සි වුණත් උසස් පෙළින් පස්සෙ මං කෙළින්ම පොලිසියට බැඳුණා. තාත්තා ගැන සිහිකරලා අම්මා ඒ වෙලාවේ මට මෙහෙම කීවා.පුතේ, පොලිසිය කියන්නෙ රටේ අහිංසක ජනතාවට යුක්තිය ඉටුකරන ආයතනය. කවරදාවත් තාත්තගෙ නම කිළිටි කරගෙන නෑ. පුතාගෙ නමත් රටේ රැව්දෙන විදියට මිනිසුන්ට වැඩකරන්න. අම්මගෙ ඒ ආශිර්වාදාත්මක වචන මා අදත් රකිනවා.අම්මා ඔවදන් දුන්නෙ තමනුත් ඒ ආදර්ශය පෙන්වමින්. අපේ බොක්කාවල ගෙදර ඉදිරිපිට තිබෙන්නෙ බොක්කාවල රජයේ රෝහල. ඒ රෝහලේ හෙදියන් සමඟ තමන් බෙදා හදා ගත් දේ සහයෝගයෙන් බෙදාගන්න එකයි අදත් අම්මගෙ සතුට.විතාරන්දෙණියේ උක්කුවා කියන භයානක මිනීමරුවා අල්ලන්න මං උත්සාහ ගන්නා බව අම්මා දැනගත්තාම අම්මා මට කීවෙ පුතේ පරිස්සමින් කියලා විතරයි. මං එතකොට හුංගම පොලිස් ස්ථානාධිපති. මේ මිනීමරුවා හරිම භයානකයි. අම්මා ඒ ගැන දන්නවා. අපිට ඔත්තුවක් ලැබිලා මහ රාත්‍රියේ කළුවරේ අපි කණ්ඩායමක් මහ වැස්සෙ මඩ වගුරු, වගුරු බිම් හරහා එකා පසුපස එකා අත් අල්ලාගෙන කළුවරේ ඒ පැල හොයාගෙන ගියේ. රාත්‍රි 11ට විතර වටකරනකොට උක්කුවා තියපු වෙඩිල්ල මගෙ ළඟින් ගිය බව මට හොඳටම දැනුණා. මාත් වෙඩි තිබ්බා. නමුත් උක්කුවා පැන්නා. මිනිහා ඇඳුම් පවා උනා දමලා පැනලා ගිහින් තිබුණෙ. තවත් දවස් 10කට විතර පස්සෙ ආයිත් ඔත්තුවකට උක්කුවා වටකළා. ඒ වටකරන කොටත් උක්කුවා වෙඩි තියලා පැන්නා. එයා එදා හිටියෙ අපි හොයනා තැන නොවෙයි. වෙනත් ගෙදරක දොරකට ගසමින්. කොහොම හරි උක්කුවාට පොලිසියෙන් බේරෙන්න බැරිවුණා.86 සැප්තැම්බර 03දා කොටි මන්නාරමේ තල්අඩි පාලම පුපුරවලා එහා පැත්තෙ කෑම්ප් එකේ හිටි හමුදා කණ්ඩායම්වලට එන්ඩ බැරිවෙන්ඩ පොලීසියට ගහන්න පටන් ගත්තා. දවස් 2 ක් මේ ප්‍රහාරය එකදිගටම. මගේ දෙපැත්තෙ හිටපු දෙන්නම මැරුණා. මං පැය විසිහතරක් නොවෙයි හතළිස් අටක් විතර අනෙක් ඉතිරි පිරිස් සමඟ උන් එක්ක සටන් කළා. පොලිසිය ඇතුළට එන්ට දුන්නෙම නෑ. මගෙ උරහිස හිල්වෙලා තිබුණා. හමුදාවෙ කර්නල් කරුණාතිලක තාවකාලික පාලමක් හදලා ඒ පාලම දිගේ හරහට කණ්ඩායමක් එක්ක ඇවිත් අපට සහාය දීලා බේරා ගත්තා. මේවා පත්තරවල මුල් පිටු සිරස්තල කරලා පළකරලා තිබුණෙ. අම්මා සියලුම පත්තර කියවනවා. ඇය මට කතාකරලා ආශිර්වාද කළා.මං මේ සිද්ධි ටිකත් ඔබට කීවෙ අම්මා කෙනෙක් මොනතරම් දරුවන් වෙනුවෙන් කැපවීම් කරනවද කියලා ඔබටත් සිතන්න ඉඩක් දෙන්න මිසක් පම්පෝරියට නොවෙයි. ඇය මේ හැම අවස්ථාවකම ප්‍රවෘත්ති බැලුවා. පත්තර බැලුවා. නිතර මා විමසුවා. හැබැයි! රට වෙනුවෙන් වැඩකරන බව හිතලා ළය සැහැල්ලු කැරගත්තා.අම්මගෙ ආශිර්වාදය නිසා මං නමගිය සොරකම් ගොඩක් ද අල්ලා ගත්තා.89 කැරැල්ල හැම පැත්තෙන්ම වෙඩි හඬ පතුරවමින් එද්දි මට නිකමට හිතුණා මේ කැරැලිකාරයො මගෙ අම්මටත් හිරිහැර කරයි ද කියලා. ඒත් මං ඉන්නෙ එතකොට ගම්පහ. හිතුවා වගේම එකපාරට මගෙ අම්මයි ගෙදර හිටපු ලොකු මල්ලියි මරන්න කට්ටිය ගේ වටකරලා. මල්ලී අම්මා හිටපු කාමරෙන් ඇය අරන් වෙනත් පසුපස කාමරයකට ගෙනගිහින්. එකෙකුටවත් ගෙට එන්ඩ නොදී තනිවම වෙඩි තියලා. හතර වටින් වෙඩි වරුසාවයි. අම්මා නිදාගන්නා කාමරේ අයිනෙම තිබෙන අලිපේර ගහේ මේ නරුමයො බෝම්බයක් බැඳලා ඒක ‘බ්ලාස්ට්’ කළා. ඒත් මගෙ රත්තරං අම්මාව මල්ලි වෙන කාමරයකට ගෙන ගිය නිසා යම්තම් බේරුණා. එතැන හිටිය නම් විනාශයි.පහුවදා ගාමිණී සිල්වාගේ අම්මයි – මල්ලියි මරලා කියන ආරංචිය රට පුරා ලැව්ගින්නක් වගේ පැතිරුණා. පොලිස්පතිව සිටි අර්නස්ට් පෙරේරා මහත්තයයිච්.ධ්.ට්. මෙරිල් මහත්තයයි අපේ ගෙදරට ආවා. මට යන්ඩ දුන්නෙ නෑ. ච්.ධ්.ට්. උඩුගම්පළ ගිහින් බලලා මැරිලා නෑ කියලා හොයාගත්තෙ. ජීප් රථ 15ක් විතර හමුදාවෙ මගෙ යාළුවො විශාල පිරිසක් එක්ක යනකොටත් අනෙ මගේ අම්මා ජීවතුන් අතර ඉන්නවා. ඇය මා වැලැඳගෙන කීවා “පුතේ, උඹලා කරැලිකාරයො මර්දනය කරන්න උත්සාහ ගන්නවා. ඒකෙ වරදක් නෑ. ඒත් ඒකෙන් මට මගේ ගෙයත් ගමත් නැතිවුණා කියලා” මට විශාල වේදනාවක්. මං අම්මයි මල්ලියි එයාගෙ දරු පවුලයි අරන් ගම්පහ ගෙදර ආවා. මාස 2ක් විතර ගේ වහලා තිබ්බා.පස්සෙ නොයෙක් යෝජනා ආවා. මෙතැන පොලිස් මුරපොළ දාමු කියලා. මං කැමැත්ත දුන්නා. ඒකෙන් වුණේ ගෙදර තිබුණ සියලු දේවල් ටිකෙන් ටික අබලන් වෙලා නැතිවීමයි. ලී බඩු, බඩුමුට්ටු පසුකාලයක විනාශ වුණා.අම්මා මගේ ගෙදර අවුරුදු 1 1/2ක් අමාරුවෙන් තියාගත්තෙ. ඇයට යන්ඩ ඕනෑ ගමටමයි. ඒ වතාවෙ ගේ තිබුණාටත් වඩා හොඳින් හදලා ඇය නැවත පදිංචි කළා. අම්මා නංගි ගැන ගොඩාක් විශ්වාසයෙන් උගන්වලා ඉංජිනේරුවරියක් කළා. ඒත් ඇය හදිසි අනතුරකින් මේ ලෝකෙන් වෙන් වෙලා ගිය වෙලාවෙ හිත හයිය ගැහැනියක් වූ අම්මා පළමු වරට ඇඬුවා.මගෙ තාත්තා මියගිය ආරංචිය වුණත් මට ලැබෙන්නෙ මොනරාගල ගංජා හේන් දෙකක් වටලලා ඒකෙ පැලක රාත්‍රි 11ට විතර රොටියක් හදාගෙන කන්න හදන වෙලාවෙදි. ලංකාවෙ ගංජා ස්ප්‍රීට් හදලා පිටරට පටවන “මැෂින්” එකක් මං සියඹලාණ්ඩුවෙදි ඇල්ලුවා.මේ වීරවික්‍රම ගැන අම්මා සතුටු වුණත් පත්තරවල ප්‍රවෘත්ති බැලුවත් ඇය ඇතුළතින් මා ගැන බියවූ බව මට හිතෙනවා. ඒත් ඇය ඒක මට පෙන්නුවේ නෑ.මටත් දරුවන් 3 දෙනෙක් ඉන්නවා. ලොකු පුතා අලෙවි විධායක (ඩිමෝ) ආයතනයේ. එයාගෙ නෝනා ඉංගිරිසි උපාධිධාරි ගුරුවරියක්. දෙවැන්නා අවුරුදු 10 ක්ම ලන්ඩන්. ළඟදි ඒවි. දුව CIMA ගණකාධිකාරි විභාගය සමත් ගණකාධිකාරිණියක්. මගේ හා අනෙක් අයගෙ විවාහ කටයුතුවලට වුණත් අම්මා ඉතාම ලිබරල් ප්‍රතිපත්තියක් ගෙනගියේ. මගේ මාමණ්ඩි මහාචාර්ය බන්දුසේන ගුණසේකර.ඇය විවාහය ගැන කීවෙ පුතේ, විවාහය කියන එක එකම එක වරයි විය යුත්තේ. ඒක හරියටම කරන්න නුඹලා දැනගත යුතුයි කියලා විතරයි. මිත්තණිය හැටියට ඇය මගේ දරුවන් හා අනෙක් අයගේ දරුවන් ද ආදරයෙන් බලනවා.පුංචි කාලෙ අපි වටකරගෙන යෝධයන්ගේ කතා කියපු අම්මා තමන්ගෙ පුතා ගැන මිනිස්සු කතාකරනකොට සමහර විට ආඩම්බර වෙනවා ඇති. ඒත් ඇය හරිම නිරහංකාර ගැහැනියක්. මේ ලෝකෙ සුන්දරම වස්තුව අම්මා. පොලිස්පතිකම ලැබුණත් වැඩක් නෑ අම්මා සතුටු කරන්නට බැරිනම්...මං මේ සියල්ලම ඔබට කීවෙ ගෙදර ඉදිරිපිට තිබෙන පාපිස්නයක් වගෙ ඉඳගෙනයි. ඒ පාපිස්නය ගෙදරට එන කාගේත් පා පහස සිඹිනවා. ඒකට කුලමල වර්ග බේද නෑ.ඒ වගේ මගෙ අම්මගෙ ගුණ වරුණාවෙන් බිඳක් කියලා ඒකෙන් මගෙ සිතේ එඩිය වැඩුණු හැටි විතරයි මා ඔබට කීවෙ. මට මේ මුළු ලෝකයම ලබාදුන්නෙ අම්මා.කන්කසන්තුරයේ සිටඋපාලි සමරසිංහඡායා රූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=as1111201</link>
    <topic>මං පතල් රස්සාව කළේ කොල්ලා කාලේ ඉඳන්</topic>
    <author>ඉනෝකා සමරවික්‍රම</author>
    <content>මං පතල් රස්සාව කළේ කොල්ලා කාලේ ඉඳන්“කාලා ගියේ දුම්බර මැද පොළේදිනාලා ගියේ ඇල්ලේ තොටු පළේදියනවා දුටිමි ඉංගිරියේ පොළේදියනවා මිසක් එනු නැත මේ කපේදි”“යනවා මි6සක් එනු නැත මේ කපේදි’ යනුවෙන් ජනකවියා කියනු ලබන්නේ මිනිරන් පතල් කර්මාන්තයේ යෙදිය සිටියවුන් පිළිබඳව ය. එය එතරමට ම දුෂ්කර වෘත්තියකි. ජනකවියා තවත් විටෙක මෙසේ කියයි.“ඉන්නේ දුම්බරයි මහ කළු ගලක් යටකන්නේ කරවලයි රට හාලේ බතටබොන්නේ බොරදියයි පූරුවෙ කළ පවටයන්නේ කවදාද මවුපියෝ දකින්නට”කොහේද මේ දුම්බර පතල තියෙන්නේ? ඔබට ප්‍රශ්නයක් නැෙඟනු ඇත. අදින් බොහෝ කලකට පෙර වැසී ගිය දුම්බර පතල් කර්මාන්තයේ ශේෂයන් අදටත් අපට දැක ගැනීමට හැකි ය. කැලෑවට යට වෙමින් තිබෙන එම ශේෂයන් සොයා ඉකුත් දිනෙක අපි එහි ගියෙමු.ඉංගිරියේ සිට රත්නපුර දෙසට කිලෝමීටර් අටක් පමණ ගිය අපි ඇල්ල පත්තිනි දේවාලය ළඟින් දකුණට හැරී පැරැණි පාලම දිගේ බොහෝ දුර ගියෙමු. කළු ගඟේ පටුම ස්ථානය තිබෙන්නේ ද මෙම පාලමට මදක් දුරිනි.අවට ගහකොළ වලින් ගහනය වූ දුම්බරට යන මඟ තවමත් ගැමිසිරියාවෙන් පිරි ඇත. හීන් බෝවිටියා, මහබෝවිටියා පදුරු මෙන් ම තවත් ඖෂධ වර්ග රාශියක් මේ ප්‍රදේශයේ දක්නට ලැබේ.සීතල සුළඟත් සමඟ හීන් වැහි පොදක් හමායයි. පටු මඟ ගමන් ගන්නා විට ඇසෙන්නේ හෝ හෝ හඬකි. “ඔය ඇහෙන්නේ මාරලිය දිය ඇල්ලේ හඬ”. අපට මඟ පෙන්වන්නට පැමිණි පියතිස්ස පාදුක්කගේ මහතා පවසයි.“ඒ කාලේ පතල් රස්සාව කරපු වයසක උන්දැ කෙනෙක් ඉන්නවා. බළමු අපි එයාව හමුවෙලා.”අපි ඔහු සොයා ගියෙමු.අවුරුදු අසූවකටත් වඩා වැඩි යැයි සිතිය හැකි රණසිංහ ආරච්චිගේ පියදාස අපට හමුවූයේ විහාරස්ථානයේදී ය.“මම කොල්ලා කාලේ ඉඳලම පතල් රස්සාව කළේ. අවුරුදු ගණන් නම් කියන්න එච්චර මතකයක් නැහැ. කොහොම හරි ඒ කාලේ දවසට සත අසූ එකක් පඩිය ලැබෙනවා. මම පතල් දහයක පහළොවක වැඩ කරලා තිබෙනවා.මගේ අම්මා තාත්තා කොළඹ පදිංචි වෙලා ඉඳලා තියෙන්නේ. තාත්තා, ඒ කාලෙම පතලේ රස්සාවට දුම්බර ඇවිත් පදිංචි වෙලා තියෙනවා. ඒ කාලේ මේ ගමේ මිනිස්සු ඉඳලා නැහැ. පිටින් ඇවිල්ලා තමයි රස්සාව කරලා තියෙන්නේ. මගෙ අම්මා මිනිරන් සුද්ද කරලා තියෙනවා.අම්මගෙ නම කතිරිනා හාමි. තාත්තා ජේමිස් අප්පු. ඒ කාලේ මිනිස්සු තාත්තව හඳුන්වලා තියෙන්නේ වටබාස් කියලා. මම බැන්දේ කළුතරින්. එතකොට මගෙ වයස අවුරුදු විසි දෙකයි. ඒ කාලේ පතලේ රස්සාව කරලා සල්ලි හම්බුණාම කළුතර පැත්තේ ඇවිදින්න යනවා. ඒ ගිය වෙලාවක තමයි අපේ උන්දෑ හමුවුණේ.“ඒ කාලේ මිනිරන් ගණන් ද මාමේ?”“අපේ අප්පොච්චියේ මේ මොනවා අහනවද ඒ දවස්වල මිනිරන් හොන්ඩරයක් සෑහෙන්න මිලයි.”කීයක් විතරද?“රුපියල් පන්සීයක් හයසීයක් විතර වෙනවා. පියදාස මාමාගේ කතාව අසාගෙන සිටි අපට සිනා නැඟෙන්නට විය.හිනා වෙන්ට එපා. ඒ කාලේ රුපියල් පන්සීයක් කියන්නේ අද රුපියල් ලක්ෂයක් විතර. ඒ කාලේ හාල් සේරුවක් සත භාගයයි. අපි ඒ කාලේ කොල්ලෝ එකතු වෙලා බ’ූරුවා ගහනවා. රන් පවුම්වලට ඔට්ටු අල්ලන්නේ. ඒ කාලේ රන් පවුමක් රුපියල් හතළිස් පහයි.දුම්බර පතල් කිහිපයක් ම තිබුණා. එක පතලක් හැඳින්නුවේ මාරලිය දුම්බර පතල කියලා. පතල්වලට වතුර ගෙනිච්චේ ඇල්ල හරස් කරලා බැඳපු වේල්ලකින්. මහදෝනාව දිගේ හැම පතලකටම වගේ යන්න පුළුවන්. සමහර දෝනාවල් කිලෝමීටරයකටත් වඩා දිගයි. ඔය පහල තමයි එක දෝනාවක් තියෙන්නේ. මට දැන් ඕවායේ යන්න අමාරුයි. පියදාස මාමා පාරෙන් පහළ ප්‍රදේශයකට ඇඟිල්ල දිගු කර පෙන්වයි.ඡායාරූප ශිල්පී විමල්, පියතිස්ස සහ චන්ද්‍රපාල ඇතුළු අපි උමං මඟ සොයන්නට ගියෙමු. ගහකොළ වලින් හෙවන වූ වැව් දියෙන් තෙත් වූ බිම සෙමින් ගලින් ගල පනිමින් අපි එදෙසට ගියෙමු. “වැස්ස කාලෙට යන්න අමාරුයි. කූඩැල්ලො ඉන්නවා”. ගමන සුන්දර වුව ද කූඩැල්ලන් සිහිවන විට හිතට නැඟෙන්නේ හිරිකිතයකි.දුම්බර නින්දගම්වල දුම්බර පතල් පිහිටා තිබේ. දුම්බර පතල් ආරම්භ වූයේ එක් දහස් අටසිය ගණන්වල අගභාගයේදී පමණ ය.“මගෙ තාත්තත් පතල් රස්සාව තමයි කරලා තියෙන්නේ. ඒ එක්දහස් නවසිය තිස් හතළිස් ගණන්වල එක්දහස් නවසිය හතළිස් ගණන්වල අගභාගයේ වනවිට දුම්බර පතල් කර්මාන්තය නතර වෙලා තියෙනවා.මේ නින්දගම් දුම්බර මහ නිලමෙට අයිතියි කියලා තමයි ජනප්‍රවාද වල එන්නේ. ගිරන්බාස් යුගයෙන් පස්සේ තමයි පතල් ආරම්භ වෙලා තියෙන්නේ. මම අහල තියෙන විදිහට ආතර්ලුවි දවුන්ඩසේකර කියලා කතෝලික ජාතිකයෙක් මෙහාට ඇවිත් තියෙනවා එයාගේ නෝනත් එක්ක. පහළපොල පතල ආරම්භ කරලා තියෙන්නේ එයා. ඔහු හිටපු ගේ තවමත් දකින්න ලැබෙනවා.චන්ද්‍රපාල මහතා අතීත තොරතුරු එකින් එක පවසයි.“ඒ කාලේ දෝනාවල තියෙන වතුර හිදින්නේ දඹරෙන්. දෝනා ඇතුළේ බඩු එහෙට මෙහෙට ගෙනියන්නේ රේලි පීලි මත දුවන ඩක්කුවලින්. පතල් හාරගන ගිය විට අවසානයෙට අහුවෙන්නේ පාරුගල. එතැනින් එහාට මුකුත් නැහැ.පතල්වල තියෙන මිනිරන් ගොඩට ගෙනහල්ලා ඒවා ගබඩා කළේ ඇල්ල ගාව මිනිරන් ගබඩාවේ. මිනිස්සු තමයි ඒවා තොටුපල ළඟට යනතුරු අරගෙන යන්නේ. ඊට පස්සේ පාරුවල පටවගෙන යනවා. ඒ කාලේ මිනිරන් ටොන් එකක් රුපියල් 8000 ක් විතර වෙනවා.” පියදාස මාමා අතීත මතකයන් අවදි කරයි.රත්නපුර දිස්ත්‍රික්කයට අයත් දුම්බර පතල් අද වනවිට කිසිවකුගේ අවධානය යොමු වී නැත. අතීත ශ්‍රී විභූතිය දැකගන්නට හෝ මෙවැනි ස්ථාන සංරක්ෂණය වන්නේ නම් කෙතරම් හොඳ දැයි අපට සිතේ. දෙවැනි ලෝක මහා යුද්ධය ආරම්භ වීමත් සමඟ මිනිරන් මිල පහත යාමත් සමඟ දුම්බර පතල් වැසී යෑමට එය ද හේතුවක් වූ බව අතීතය දන්නා ගම් වැසියන්ගේ අදහසයි.දුම්බර ගමේ ඈත කෙළවරක ඇති දුම්බර විහාරස්ථානයේදී මිනිරන් කතාවට අදාළව පැරණි සිහිවටන කිහිපයක් ම ඇත්තේ ය. ඒ මිනිරන්වලින් සදන ලද බුදුපිළිම කිහිපයකි. විහාරාධිපති ඌරල වජිරබුද්ධි හිමි පවසන්නේ,“අතීතයේ මිනිරන් පතල කපන්න ගියහම එය කරන්න බැරිවෙලා තියෙනවා. ඒ ගමන ඒ අය භාරයක් වෙලා තියෙනවා. ඊට පස්සෙ පතල කපලා තියෙනවා. ඊට පස්සේ දෙපැත්තට යන්න බැරිවෙලා තියෙනවා. ඔවුන් නැවතත් භාරයක් වුණාලු. ඊට පස්සේ දෙපැත්තේ දෝනාවලට යන්න පුළුවන්කම ලැබුණාලු.ඉන්පසුව පතලෙන් ලැබුණ පළමු මිනිරන් වලින් තමයි මේ පිළිම හදලා තියෙන්නේ. දුම්බර මහ නිලමෙට මේ නින්දගම් ලැබිලා තියෙන්නේ කීර්ති ශ්‍රී රාජසිංහ රජ්ජුරුවන්ගෙන්. දුම්බර නිලමෙට ලැබුණ කිරිගරුඬ පිළිමයක් මේ විහාරස්ථානයේ තිබෙනවා.”දුම්බර මහ නිලමෙට මෙම පිළිම ලැබී ඇත්තේ බුරුමයෙනි. දුම්බර අතීතය හාරා අවුස්සා බලන විට බොහෝ තොරතුරු අසන්නට දකින්නට ලැබේ. පහළපොල මිනිරන් පතල ඇතුළු වන ස්ථානය දැන් වල් බිහිවී ඇත්තේ ය. දිය අගලකින් බැස උමඟ දිගේ අපි මද දුරක් ගියෙමු.“වැස්ස දවස්වලට යාම භයානකයි. ටිකක් දුර යනතුරු තියෙන්නේ කබොක් පස” පියතිස්ස මහතා පවසයි.ඒ අවදානම් ගමන පසෙක තැබූ අපි යළිත් එන්නට පිටත් වූයෙමු. වැස්ස මහ හයියෙන් කඩා වටෙයි. අපි සිටගෙන සිටින පොළව යටින් ඇත්තේ දුම්බර මහ පතලයි. එකල මෙහි මිනිසුන් ඉතා කාර්යය ශූරව වැඩ කරන්නට ඇත.දඩං බිඩිං හ¼ඩින් එහෙ මෙහෙ කඩිනමින් දුවන්නට ඇත. මිනිරන් ඔසොවාගෙන අඩි පාරවල් දිගේ දුම්බර තොටුපල දක්වා කඩිනමින් යන්නට ඇත.පියදාස සිරිසේන මහ ලේඛකයා ද දුම්බරට ඇවිත් ඇත්තේ ය. ඔහු මෙහි සොබාව සෞන්දර්යයෙන් මෙන් ම දුම්බර පතල් දැකීමෙන් සතුටට පත්ව ඇත්තේ ය. දුම්බර සිරි දුටු ඔහු මෙසේ ලියා ඇත.රන් කහවනුය වපුලේ පිටත මිහිතලේකළු ගඟ සෙමින් බැස යනවා නිසංසලේරන් සමනළුන් පොරකති දෙගොඩ ගල් තලේදුම්බර සිරි නොදුටු ඇස් මොටද පින් කලේ(විශේෂ ස්තුතිය කිරිඇල්ලේ පියතිස්ස පාදුක්ක මහතාට)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=as1111202</link>
    <topic>මිනිසා දුකට පත්වන්නේ තම සිත ගැන නොදන්නා නිසාය</topic>
    <author>සාකච්ඡා කෙළේ</author>
    <content>මිනිසා දුකට පත්වන්නේ තම සිත ගැන නොදන්නා නිසායපසුබිම් කතාවකිඹුල්වත් පුර අමිතෝදන රජු දැහැමෙන් සෙමෙන් රට පාලනය කරන්නේ ය. රටවැසියන් කෙරෙහි කාරුණික සිත් ඇත්තේ ය. නිරන්තරයෙන් ම තෙරුවන් නමදින්නේ ය.අමිතෝදන රජු ගේ එකම පුතු අනුරුද්ධ කුමරුය. දියණිය රෝහිණී ය. බුදුරජාණන් වහන්සේ ගේ ශ්‍රී සද්ධර්මය කෙරෙහි පැහැදුණු අනුරුද්ධ කුමරු, බුදු සසුනේ පැවිදිව නොබෝ දිනකින්ම රහත් බව ලැබීය. උන්වහන්සේ දිවැස් ඇති රහතන් වහන්සේ අතරින් අග තනතුරට පත් වූහ.අනුරුද්ධ රහතන් වහන්සේ දිනක් තවත් භික්ෂුන් වහන්සේ පන්සියය නමක් පිරිවරා කිඹුල්වත් නුවර වැඩියහ. ඒ බව දැනගත් නෑයෝ උන්වහන්සේ දැකීමට නිතර නිතර එහි පැමිණයහ. එහෙත් නැඟණිය වූ රෝහිණී කුමරිය රහතන් වහන්සේ දකින්නට එහි නොපැමිණියාය.නෑයින්ගෙන් ඒ පිළිබඳ විමසු අනුරුද්ධ රහතන් වහන්සේ සිරුරේ හටගත් දරුණු දද රෝගයක් නිසා හටගත් ලජ්ජාවෙන් ඇය නොපැමිණෙන බව දැන ගත්හ.නැඟණිය පිළිබඳ කුලුණු සිතින් ඇය අරමට ගෙන්වා ගත් අනුරුද්ධ තෙරහු නිරෝගී බව ලැබීම සඳහා අසුන් හලක් කරවා පූජා කරන ලෙස දැක්වූහ. රෝහිණී කුමරිය ද අලංකාර දෙමහල් අසුන් හලක් කරවා සියලු අංගෝපාංග සකසා බුදුරජාණන් වහන්සේ ප්‍රමුඛ මහා සංඝයා වහන්සේට පූජා කළහ.ඒ අවස්ථාවේ ධර්මය දේශනා කළ බුදුරජාණන් වහන්සේ, පෙර කළ කර්මයක් විපාක දීම නිසා රෝහිණී කුමරිය මෙසේ දද රෝගයකින් පීඩා විඳින බව පැහැදිලි කර දුන්න.ඒ අතීත කතාව මෙසේ ය.මෙ කල රෝහිණී කුමරිය පෙර බරණැස් රජු ගේ අග මෙහෙසියව සිටියාය. රජු ගේ එක් අන්තඞපුර ස්ත්‍රියක් සමඟ කෝපව වෛර සිත් ඇත්තී ඇය නිදන ඇඳෙහි කහඹිලියා ගෙඩි දැමීය. මේ නොදත් අර ස්ත්‍රිය ඇඳෙහි සැතපෙන්නීය. සිරුර පුරා කහඹිලියා ගෙඩි ස්පර්ශ වීමෙන් කැසීම් හට ගත්තේ ය. ගඩු නැඟී සිරුරේ පැහැය ද වෙනස් විය. උදෑසන නැඟිට විරූපී වී තම සිරුර දුටු ඒ ස්ත්‍රිය අතිශය ලජ්ජාවට පත්වූවාය. පසුගිය අත් බවෙක, රෝහිණී කුමරිය කෝප සිත් ඇතිව කළ ඒ පාප කර්මය නිසා මේ බවයේ දී මෙසේ දද රෝගයෙන් පීඩා විඳින්නීය. මේ ධර්ම දේශනාව අවසානයේ රෝහිණී කුමරිය ධර්මාවබෝධය ලැබ සෝවාන් ඵලයට පත්වූවාය. රෝග පීඩා ද දුරු විය.බුදුරජාණන් වහන්සේ කිඹුල්වත්පුර දී රෝහිණී කුමරිය උදෙසා දේශනා කළ මෙහි සඳහන් ගාථා රත්නයත්, එයට පසුබිම් වූ නිධාන කතාවත් වත්මන් සමාජයට ද වටිනා ආදර්ශයක් ගෙන දේ. අප නිරන්තරයෙන්ම දුකට පීඩාවට පත්වන්නෙ අප විසින්ම ඇති කරගන්නා අකුසල මූලික සිතුවිලි නිසා ය. විශේෂයෙන් ක්‍රෝධ සහගත සිතුවිලි අප දුකට පත් කරයි. බුදුරජාණන් වහන්සේ මේ ගාථා ධර්මයෙන් අපට අනුශාසනා කරන්නෙ ඒ ක්‍රෝධ සහගත සිතුවිලි දුරලා දුකින් තොරව සැහැල්ලුවෙන් ජීවත් වීමේ මාර්ගයයි.මිනිසා දුකට පත්වන්නෙ තමන්ගේ සිත පිළිබඳ නොදන්නාකම නිසා ය. ඒ නිසා ම ඔවුන් පවට බර වේ. ඇතැම් කෙනකු ගේ සිත බොහෝ මෘදුය. තවත් කෙනකු ගේ බොහෝ රළුය. මානය වැඩෙන්නේ රළු බව වැඩි වූ විටය. තමන්ට සාපේක්ෂව අනෙක් අය දෙස බැලීම බොහෝ දෙනා ගේ ස්වභාවයයි. ඒ නිසාම අන් අය ඉක්මවා තමන් සිටිය යුතු ය යන සිතුවිලි ඇති වේ.තමන්ගේ ජීවිතය ආපස්සට ඇද දමන්නෙ, පරිහානියට පත් කරන්නේ ද එවැනි සිතුවිලි බව අප අවබෝධ කරගත යුතුය. එසේ ජීවිතයේ දියුණුවක් නොලද තැන දී ද එහි වරද සමාජයට බැර කිරීම බොහෝ දෙනා ගේ පුරුද්ද ය. අනුන්ට වරද පටවමින් තමන් සාධාරණීකරණය කිරීමට උත්සාහ කරන තම නොහැකියාව සඟවා ගන්නා එබඳු පුද්ගලයෝ දස ආකාරයකට තම සිත රළු බවට පත්කර ගනිති.මට වැරදුණේ අසවල් අය නිසා ය. ඔහු මට අවැඩක් ම කළේය. අතීතයේ මෙන් ම දැනුදු මට වරදන්නෙ මොවුන්ය. මා දියුණුවේ යැයි සිතා හදි හූනියම් කරන්නේය. වෙනස්කම් කරන්නේය. අනාගතයේ දීත් මේ අය නිසා මට දියුණුවක් නොවන්නේ ය.මේ පළාතේ වෙසෙන තාක් මට නැඟිටිය නොහැකි ය. මට පමණක් නොවේ මගේ දරු පවුලට නිවෙසට වගතුවක් නොවන්නේ ද මේ අය නිසා ය. අපට නිරන්තරයෙන් ම මොවුන් ශාප කරන්නේ ය. මේ නිසා මතුවටත්, මගේ දරුවන්ට ඉදිරියට යා නොහැකි වනු ඇත. මගේ දරුවන් ඉගෙන ගන්නවාට, සමාජයේ ලස්සනට ඉන්නවාට මේ අය කිසි ලෙසකත් කැමැති නැත. ඒ නිසා විරුද්ධවාදීකම් ම කරන්නේ ය. මා කෙරෙහි ඇති තරහ සිතුවිලි නිසා මොවුන් මාගේ සතුරන්ටම උදව් කරන්නේ ය.මේ ආදි වශයෙන් රළු සිතුවිලි ඇති කරගන්නා පුද්ගලයා කෝපය නිසාම බාහිර උපද්‍රවවලට ගොදුරු වේ. ගල්මුල්වල හැපේ. දෑස් මානයේ අනතුරු පෙනෙන්නට තිබියදීත් ඉන් ගැලවෙන්නට සිහි කල්පනාවක් නොවේ. ක්‍රෝධ සිතුවිලි නිසා ඔහු මායාවට පත් වූ ලොවක ජීවත් වේ. ඉදිරියේ ඇති අනතුර පවා නොදකී.මෙසේ රළු සිතුවිලි නිසා ජීවිතයේ දියුණුව නොදකින්නේ තමන් කවුද යන අවබෝධය නොමැති පුද්ගලයා ය. තමන් ගේ හැකියාවන්, ශක්තීන් හඳුනා නොගත් පුද්ගලයා ය. ගමනක් බිමනක් ගිය තැන දීත්, ගෙදර දොරේ දීත්, රැකියා ස්ථානයේ දීත්, පන්සලේ දීත් හේ සිතට එක් කරන්නෙ අකුසල් වූත්, අවැඩක් වූත් ශක්තියයි.බුදු දහමට අනුව ධර්මය තේරුම් ගත් පුද්ගලයා, ධර්මය පිළිබඳ අවබෝධයක් ඇති කෙනා පළමුව තමන් කවුද යන වග හඳුනා ගනී. එසේ හඳුනා ගනිමින් පවිත්‍රත්වයෙන් යුතුව ඉදිරි ගමන් මඟ සකසා ගනී.විශේෂයෙන් සමාජයට පෙනෙන්නට, සමාජයේ කැපී පෙනෙන පුද්ගලයකු සේ සිටින්නට උත්සාහ කරන වැඩි පිරිසක් තම සිරුරේ බාහිර අලංකාරය පිළිබඳව වැඩි උනන්දුවක් දක්වති. ඒ අරමුණින් යුතුව ඔවුහු නිතර නිතර පිරිසුදු වෙති. ඇඳුම් පැලඳුම්වලට වැඩි පිරිවැයක් දරති. සෞඛ්‍ය සම්පන්න ජීවිතයකට කායික පිරිසුදු බව අත්‍යවශ්‍ය බව සත්‍යයකි. එහෙත් බොහෝ දෙනා කායික වශයෙන් පවිත්‍ර වුවද ධර්මානුකූලව මානසික වශයෙන් පවිත්‍රත්වයට පත් වීමේ වැදගත්කම නොදනිති.මේ නිසා ජීවිත කාලය පුරාම අලංකාර ගේ දොර ගොඩ නඟා, ඒවායේ ලස්සන පරිසරයක් ගොඩ නඟා ලෝකයට පෙනෙන්නට ජීවත්ව වියපත් වී මරණයට පත් වේ. එහෙත් ධර්මානුකූලව කල්පනා කරන පුද්ගලයා බාහිර අලංකාරය පවත්වා ගන්නා අතරම, ඊට වඩා වැඩි වැදගත්කමකින් මානසික පවිත්‍රත්වය ගොඩ නඟා ගනී. අන්‍යොන්‍ය සුහදතාවය වර්ධනය කර ගනිමින් ගුණ ධර්ම සංවර්ධනය කරගනී. එවැනි අය ජීවිත කාලය පුරාම තෘප්තිමත් සිතින් ජීවත් වේ.ඔබ ඇසුරු කරන හිත මිතුරන් ගැන සිතන්න. අසල්වැසියන් ගැන සිතන්න. එකට රැකියාව කරන අය ගැන කල්පනා කරන්න. ඔවුන් ගේ බාහිර ස්වරූපය, ඇඳුම් පැලඳුම් මොන තරම් පිළිවෙළ ද? මොනතරම් අලංකාර ද? උදේ පාන්දර අලංකාරව නිවෙසින් බැහැරට එන පුද්ගලයා මානසික වශයෙන් මොනතරම් පීඩාකාරී ජීවිතයක් ගෙවනවා ද? වෛරය, ක්‍රෝධය, ඊර්ෂ්‍යාව ආදි අකුසල් සිතුවිලිවලින් ඔහු මොන තරම් පීඩාවට පත් වී සිටිනවා ද? ඇතැම් විට මේ පිරිස් උදේ සවස පන්සල ඇසුරු කරන, ධර්ම ශ්‍රවණය කරන අය විය හැකිය. මොන තරම් බණ ඇහුවත් ඔවුන් ඒවා සිතේ ධාරණය කරගෙන නැත.පන්සලට යන්නෙත්, ධර්ම ශ්‍රවණය කරන්නෙත් තමන්ගේ අධ්‍යාත්මික සංවර්ධනයට නොව ලෝකයට පෙනෙන්නටය. එසේ ජීවත්වන පුද්ගලයාට කිසි කලෙකත් මානසික තෘප්තියක් ලැබෙන්නෙ නැත. ඔහු නිරන්තරයෙන් ම අසහනකාරීය. අසහනකාරී සිතුවිලි ඇති තැනැත්තා තමාට පමණක් නොව සමාජයටම අවැඩදායීය. ඔහුගෙන් යහපතක් බලාපොරොත්තු විය නොහැකිය. සැප සම්පත් මත, භෞතික දේ මත නො ඇළී ජීවත්වන පුද්ගලයා තම ජීවිතයට දුක් කරදර ලැබුණ ද ඒවා දුකක් ලෙස නොසිතයි. කරදරයක් ලෙස නොදකියි.දුකත්, සැපත්, සතුටත්, අසතුටත් ජීවිතයේ ස්වභාවය යැයි සිතා සතුටින් ජීවත් වෙයි.මෙය අවබෝධ කරගෙන සෑම පුද්ගලයෙක්ම තමන් කවුද, තමන් ගේ ශාස්තෲන් වහන්සේ කවුද, ඒ ශාස්තෲන් වහන්සේ දේශනා කළ ජීවිත දැක්ම කුමක් ද යන නිවැරැදි අවබෝධයෙන් ජීවත්වීමට අදිටන් කරගත යුතුය. කුඩා දරුවකු දෙස බලන්න. බහ තෝරන දවසේ සිටම ඔහු සෙල්ලම් බඩු එකතු කරන්නට පටන් ගනී. කුඩා කල සිටම සිත යොමු වන්නෙ බාහිර දේ රැස් කිරීමටයි.තුරුණු වියට එළඹෙන තුරුත්, වියපත් ව මරණයට පත්වන තුරුත් රැස් කරනවා හැර එහි තෘප්තියකට පැමිණෙන්නෙ නැත. ඒවායේ සීමාවක් දකින්නෙ නැත.මේ අතෘප්තිකර ජීවිතය ගෙවා අවසානයේ මරණයට පත්වන පුද්ගලයාට ගෙන යා හැකි කිසිවක් නැත. වෙහෙස නොබලා හරි හම්බ කළ සියලු දේ අතහැර ඔහුට යන්නට සිදු වේ. ඔහු පසුපස යන්නෙ කළ පින් පව් පමණි. මේ නිසා අප හොඳින් තේරුම් ගත යුතු කරුණක් තිබේ. බාහිර දේ සමඟ ඇළී ගැලී ජීවත් වීමෙන් තමන් ගේ දෙලොව ජීවිතයම පරිහානියට පත්වන බවය.  කොළඹ දිස්ත්‍රික් සහකාර අධ්‍යාපන අධ්‍යක්ෂ කොළඹ ශ්‍රී සම්බුද්ධාලෝක විහාර වාසී ශාස්ත්‍රපති විතාරන්දෙණියේ මේධානන්ද හිමිසාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=as1111204</link>
    <topic>සිරිපාදය “ඇඩම්ස්පීක්” වුණු හැටි</topic>
    <author>ජැක්සන් ඇන්තනී</author>
    <content>සිරිපාදය “ඇඩම්ස්පීක්” වුණු හැටිමම සිරීපාදේ භගවා ලෙනින් පිටතට පැමිණියෙමි. භගවා ලෙන වනාහී බුදු හාමුදුරුවන් දිවා විහරණය සඳහා වැඩි “දිවා ගුහාව“ යැයි විශ්වාස කරන මතවාදයට බර පඩි අඩුක් කළ හැකි සජීවී අත්දැකීමක් මම විඳ ගත්තෙමි. ඕනෑම ගල් ගුහාවක් ශීතලයත්, උෂ්ණයත් සමබර කරන අපූරු ස්වාභාවික දායාදයක් බව මට බොහෝ ගල් ගුහා ආශ්‍රය කරගෙන පැහැදිලි කළ හැක.වරක් මම ජෝර්දානයේ කාන්තාර හරහා ගමන් කරද්දී විවේක ගත් ස්වාභාවික ගල් ගුහාව මට වායු සමනය කරන ලද කුටියක නොමැති ශීතලය ගෙන ආවේය.ඇල්ප්ස් කඳුකරයේ ශීත හිම අතරින්, උතුරු ඉතාලියේ කෝමෝ දනව්වේ ඇවිද ගිය මට මොන්තොගි‍්‍රල්ලෝ කඳු අතර වූ ස්වාභාවික ගුහාව උෂ්ණ සහිත වායු තත්ත්වයක් ගෙන දුන්නේ ය.දකුණු අපි‍්‍රකාවේ ඩ්‍රැකන්ස්බර්ග් කඳුකරයේ තිබූ ඝර්ම උණුසුම මා රිංගූ ආදිවාසී මොහොලේ ගුහාවේ නො තිබුණි. සයිප්‍රස් දූපතේදී ද ලෙබනන් හී බෘම්මානා කඳු අතර ද, ඕස්ට්‍රේලියාවේ බ්ලු මවුන්ටන් කේව්ස් තුළ ද, දකුණු නවසීලන්තයේ හිම ගුහා අතර ද, සෞදි කාන්තාරයේ අල්හසා ගල් ගුහාව තුළ ද මම ස්වාභාවික වායු සමනය විඳ ඇත්තෙමි.මම ලංකාවේ ස්වාභාවික ගල් ගුහා සිය ගණනකට රිංගා ඇත්තෙමි. වියළි කලාපයේත්, තෙත් කලාපයේත්, කඳුකරයේ සහ තැන්නේත් මම ගල් ගුහා සුව විඳ ඇත්තෙමි.මට මගේ ගල් ගුහා අත්දැකීම් වෙනම “සංචාරේ” සටහනකට ඇතුළු කළ හැක. භගවා ලෙනේදී මට මගේ සමස්ත ගල් ගුහා අත්දැකීම් සිහියට නැගුණේ එක් කාරණාවක් ස්ඵුට කර ගැන්මට ය.බුදු හාමුදුරුවන් සමනළ කන්දට වැඩ උන්වහන්සේගේ සිරි පතුල් සළකුණ කඳු මුදුනත සටහන් කොට ආපිට වඩිනාතුර දිවා විහරණය ලැබූවේ මේ භගවා ලෙනේදී යැයි බොහෝ දෙනා විශ්වාස කරති. ‘භගවා’ යන වචනය ද බුදුන් සඳහා යෙදෙන ගෞරවාර්ථයකි.සිරිපා කරුණා කළ නිශ්ශංකමල්ල ආදි රජ දරුවන් පවා මේ ලෙනෙහි ගිමන් හල බවට පුරාවිද්‍යා සාක්ෂි හමුවෙයි. එහෙයින් බුදු හාමුදුරුවන් දිවා විහරණ පැවැත්වූ දිවා ගුහාව මේ යැයි බොහෝ සාධක මත ඔප්පු වන්නේ ය.එහෙත් හැටන් පාරෙන් ආපිට කරුණාකරන සංචාරකයාට කඳු පල්ලේදී නිශ්ශංක ලෙන හමුවීමට ද නියමිත ය. සමහරුන්ගේ විශ්වාසයේ හැටියට දිවා ගුහාව වන්නේ නිශ්ශංක ලෙන යි.මම භගවා ලෙනින් නික්මී මහගිරිදඹ බැස ඉඳිකටුපානින් ගෙත්තම්පානට පිවිසියෙමි. මා අවාරේ සිරිපා කරුණා කළ රත්නපුර පලාබද්දල පාරේ ද ඉඳිකටුපාන, ගෙත්තම්පාන, හැරමිටිපාන හමුවෙයි. මා ඒ ඉසව්වේදී ද පැහැදිලි කළ පරිදි සිරිපා ස්ථාන නාමවල ප්‍රභවය සිදු වී ඇත්තේ පැරැණි පාර වූ පලාබද්දල පාරේදී ය. පසුව පහසුකම් ඔස්සේ සකස් කර ගත් හැටන් පාරේ සුදුසු ස්ථානවලට ඒ නම් දෙවනුව පට බඳින ලද බව උගතුන්ගේ මතයයි.ගඟුල් තැන්නේදී සීත ගඟුල හමු වෙයි. පලාබද්දල පාරේදී හමු වූ සීත ගඟුල වනාහී කළු ගඟට වැටෙන කුරු ගඟේ අතු ගංගාවකි. හැටන් පාරෙන් බසින විට හමුවන ගඟුල් තැන්න යනු ගැරඬි ඇල්ල ද තනමින් හැටන්වලට ගලන හැටන් ගඟේ දිය සීරාවන් ය.මේ ඉසව්වේදී ආපසු හැරී බලන වැඳල බහින බැතිමතෙකුට සිරිපා මුදුන අපූරුවට පෙනෙයි. වාරයේදී නම් බැතිමතා තුළ සද්ධාව උතුරවමින් දර්ශනය වන කඳු මුදුන දීප්තිමත් හිරු එළියෙන් බැබළෙයි. ඉඳහිට කුඩා වලාකුළක් දෙකක් කන්දට ඉදිරියෙන් ගමන් කරයි.එහෙත් අවාරයේ බැතිමතෙකුට දැකිය හැකි වන්නේ මීදුමෙන් වැසී ගිය ගන නීල සිරිපා මුදුනක් පමණි. මම මේ දෙ ආකාරය ම දැක ඇත්තෙමි. වාරයේදී නඩේ ගුරාගේ මුවින් “ආං සිරීපාදේ” යැයි කියැවෙන්නෙ සෙස්සනට සාදුකාර දීමට ය. අවාරයේදී නඩ නැත. එහෙත් ගන මීදුම් පටල අතරින් ඉඳහිට පෙනී නො පෙෙනී යන මේ රූස්ස කඳු මුදුන මා තුළ ඇති කරන්නෙ අද්භූත සුන්දරත්වයයි.මම ජපන් සාම චෛත්‍යය අසල සිට ගිමන් හැරියෙමි. මොහොතකට පෙර සුදු මීදුම් වලා ගහන අහස තිබු තැන හිටි ගමන් සිරීපාදය ප්‍රාදුර්භූත විය. මම සිතින් සාදුකාර දුන්නෙමි. ඒ මේ රටේ සංස්කෘතියයි. සිරීපාදය වනාහී ඇඩම්ස්ගේ, කේ. කුලරත්නම්ගේ, වාඩියාගේ, ලංකාවේ බිහිවීම පිළිබඳ භූගෝල විද්‍යා මති මතාන්තරවලට ඔප්පු සාධකයක් වූ හුදකලා කඳු මුදුනක් වනවා මෙන් ම ලක්දිව ථෙරවාදී බෞද්ධ සංස්කෘතියේ අපූරු සංකේත රූපයක් ද වන්නේ ය.අතීතයේ මේ රටට ආව ගිය බොහෝ දේශ සංචාරකයින්ගේ වාර්තා අතර සිරීපාදය ප්‍රකට සාධකයක්ව පැවතියේ ය.ඉතා ඈත අතීතයක ලංකාවට පැමිණි අරාබි ජාතිකයින් පිළිබඳ සබරගමු ජනශ්‍රැතිවල ද තොරතුරු තිබේ. ඈත අතීතයේ සබරගමුවට මැණික් වැස්සක් වැසි බවත් ඒ මැණික් අහුලාගන්නට අරාබි නිසොල්ලාසයේ සින්බෑඩ් ද සේලර්ලා මෙහි ආ බවත් ඒ ජන කථා අතර ප්‍රචලිත කථාවකි.සබරගමුවේ සවුදම් නමැති ජන ගායනා විශේෂයක් ඇත. ඒවා අතර ඇති “සිරිපා සවුදම්” සඳහන් වන්නේ බුදු හාමුදුරුවන්ගේ, දකුණු සිරිපා සටහන මුලින් පිහිටෙව්වේ සෞදි අරාබියේ මක්කම කියා ය. දයානන්ද ගුණවර්ධනයන්ගේ “මධුර ජවනිකා” නාටකයේ මම සින්බෑඩ් ද සේලර්ට ඇඳ වේදිකාවට විත් නටන සිරිපා සවුදමේ මේ තොරතුරු ඇතුළත් වෙයි. මම ගැරඬි ඇල්ල අබියස සිට සිරීපාදය දෙස බලාගෙන සිරිපා සවුදම නැටුවෙමි.  “මක්කම තැබූ මුනි තුම් සිරිපාදයක්ක වැඩිය කළ සිරිලකටාදැක්වූ සුර රද සමන් විභීෂණඅණ ලැබ විගසින් ගිරි හිසටාලක්කර තැබු මුනි වාම පාද ශ්‍රීපවතින ලෙස පන් දහසකටාලක් වැසියන් හැම පුදා වඳිති මතුලබන්ට නිවනය පින් පිහිටා”මට අඩු සින්බෑඩ් ද සේලර්ගේ ඇඳුම පමණි. නාට්‍යයේදී විචිත්‍ර අරාබි ඇඳුමක හැඳ දවුල් බෙරය ද බඩ බැඳගත් මම කවිය ගයා කටින් පද කියමින් සවුදම ද පාගමි. අද බෙරය නැත. ඒත් ඊළඟ වළාකුලින් සිරීපාදය වැසී යන්නට පෙර මා සවුදමේ පද නටන්නට වූ කළ මගේ මිතුරෝ මා උනන්දු කළහ.  තත් තත් තරිකිට ජෙංසිරීපාද මුනි සමනලගිරි පිට තෙයිජේනු ජේනු තරි සුමන සමන් දෙවිපූජා නිති කරතෙයිතෝගු තෝගු තක මැණික් ගලේ මතමුනි සිරිපා දිලෙතෙයිනංගි ත්‍රි නං ක්‍රිතනම නම කර මුනිසිරීපාද සවුදම්නටමි මම සිරීපාද සවුදම්මම ජපන් සාම චෛත්‍යය ද පසුකර ගෙන තවදුරටත් ඉදිරියට ගමන් කළෙමි. මට ඉදිරියේදී මකර තොරණ හමු වන්නට නියමිත ය. පලාබද්දල පාරේ මෑල්ල මළ තැන්නත්, ආඬියා මළ තැන්නත් අතර පෞරාණික මකර තොරණ ඉදි වී තිබුණි.එහෙත් හැටන් පාරේ මකර තොරණ ඉදිවන්නේ ලක්ෂපාන ජලාශය ඉදි කළ ඉංජිනේරුවන් සමන් දෙවියන්ට වූ භාරයක් වෙනුවෙන් ය. ඒ භාරයේ වගතුග මකර තොරණ යට ඉදන් කියන්නට තබාගෙන මම යළිත් ආපසු හැරී මීදුමෙන් වැසී ගිය සිරීපාද කන්ද දෙස බැලුවෙමි.මේ කන්ද අපි විවිධ නම් ගම් වලින් හැඳින්වීමු. සිරීපාදේ, සිරිපාදස්ථානෙ, ශ්‍රී පාදය, සමනොළ කන්ද, සමන් කුළ, සමන්ත කූඨය ආදී නම්වලට නිශ්චිත තේරුම් ඇත. උතුම් පා සටහන යන අර්ථයෙන් ශ්‍රී පාදය නම් වී ඇත්තේ ඉතා ඈත අතීතයක ම සිට බුදුන්ගේ පා සටහන සහිත කන්ද යන අර්ථය ප්‍රචලිතව තිබූ නිසා ය.සින්බෑඩ් ද සේලර්ගේ ජන කථාව පසෙකින් තැබුව ද ඓතිහාසික සාධක මත විදේශීය දේශ සංචාරකයින් බොහෝ දෙනකු සිරීපාදයේ බුදුන්ගේ පා සටහන පිළිබඳ වාර්තා සපයා ඇත. ක්‍රිස්තු වර්ෂයෙන් 4 වැනි සියවසේදී ලංකාවට වැඩම කළ චීන ජාතික පාහියන් (ෆාෂිහෑන්) හාමුදුරුවන්, 5 වැනි ශතවර්ෂයේ හ්‍යුං සාං හාමුදුරුවන්, 13 වැනි සියවසේදී මාර්කෝපෝලෝ නමැති වැනීසියානුවා, 14 වැනි සියවසේදී ඉබන් බතූතා නමැති අරාබි ජාතිකයා ආදී බොහෝ දෙනා ඒ ඒ යුගවල තමන් දුටු සහ ඇසූ සිරීපාදය පිළිබඳව තොරතුරු දක්වා ඇත.ඉබන් බතූතා නම් අරාබි ජාතිකයා කියන්නෙ “සගමොන්” නම් මුනිවරයෙකුගේ පා සටහනක් එහි සටහන් කොට ඇති බවයි. බතූතාගේ අරාබි උච්චාරණයට “සගමොන්” වී ඇත්තේ “ශාඛ්‍යමුනි” යන වචනය විය යුතුය. ශාඛ්‍ය මුනි කියා කියන්නෙ ගෞතම බුදුන්ට ම ය. නමුත් 14 වැනි සියවසේ ඉබන් බතූතාගෙන් පසු සිරීපාදේ අර්ථ ගැන්වීම වෙනස් වීමකට ලක්වන්න පටන් ගනී.ඉබන් බතූතාගේ වාර්තාවේ සිරීපාදයට යන පාරවල් දෙකක් ගැන සඳහන් කරයි. ඔහු ඒ පාරවල් හඳුන්වන්නෙ ඔහුගේ ම අර්ථ දැක්වීමක් අනුව ය. මීට පෙර අපට හමු වූ කිසිදු ඓතිහාසික, ජනශ්‍රැතික හෝ පුරා විද්‍යාත්මක සාධකයක හමු නො වන මාර්ග නාම දෙකක් බතූතා තම ලියැවිල්ලේ සටහන් කරයි.ඔහු දක්වන එක් පාරක නම “බබා පාර” ය. අනෙක “මමා පාර” ය. අරාබි බසින් බබා සහ මමා කියා හඳුන්වන්නේ බයිබලයේ ආදී මව් පියන් ලෙස දක්වන ආදම් සහ ඒවාට යි.මෙතැන් සිට බටහිර ජාතීන් සිරීපාදයට “Adams Peak”  කියා වැහැරුවේ ය. Adam යනු ආදම් ය. Peak යනු මුදුනයි. සමන් දෙවියන්ගේ ආරාධනාවෙන් බුදුන් වාම පාද සටහන තැබූ සිරීපාදය ආදම්ගේ පා සටහන සහිත කඳු මුදුන වුණේ කොහොම ද?අරාබි බයිබලයේ හේබ්‍රේව් පරණ තෙස්තමේන්තුවේ එන උත්පත්ති කථාවක දෙවියන් වහන්සේගේ තහනම් ගහේ ගෙඩි කෑ පළමු මිනිසා හෙවත් ආදම් දඬුවම් පිණිස “සුගති උද්‍යානයේ” උස් කඳු මුදුනක තනි කකුලෙන් සිටගෙන සිටියේ ය. එහෙත් මේ සුගති උද්‍යානය කොහේ පිහිටියේදැයි අරාබිවරු නො දැන සිටියහ.සින්බෑඩ් ද සේලර්ලාගේ මිථ්‍යා සංචාරයේ සිට ඉබන් බතූතලාගේ සත්‍ය සංචාරය දක්වා අරාබිවරු ලංකාව තුළ දුටු ස්වාභාවික සුන්දරත්වය ඔවුන්ට මිහිපිට සුන්දරත්වයක් සේ නො පෙනුණි. මේ අදහාගත නො හැකි විශ්මිත ස්වාභාවධර්මය වනාහී බයිබලයේ සඳහන් ව තිබූ “සුගති උද්‍යානය” යැයි ඔවුහු විශ්වාස කළහ.ලංකාව සුගති උද්‍යානය නම්, ඒ උයනේ උස් කඳු මුදුනක වන්දනීය පා සටහනක් ඇත්නම්, ඒ වනාහී බයිබලයේ සඳහන් ආදම්ගේ දඬුවමේ සටහන යැයි ඔවුහු විශ්වාස කළෝ ය. ඉබන් බතූතා ලංකාවට එන විට සිරීපාදය ලක්වැසියන්ගේ ප්‍රකට බොදු වන්දනා කලාපයක් වී තිබුණ ද ඔහු ඒ වෙත නගින පාරවල් දෙක “බබා පාර” සහ “මමා පාර” ලෙස නම් කිරීම ම ආදම් විශ්වාසය සිරීපාදයට අනුවර්තනය කිරීමකට හේතුවක් වන්නට ද ඇත.ඉබන් බතූතාට වැරදුණේ ලංකාවේ පැවති, අදහාගත නොහැකි, රමණීය පරිසරය නිසාය. 1730 ගණන්වල Oxford ශබ්දකෝෂයට අලුතින් වචනයක් එක් වූයේත් මේ අදහාගත නො හැකි පරිසරයේ විශ්මය හේතුකොට ගෙන ය. “Serendipity” යන ඉංගී‍්‍රසි වචනයේ තේරුම් වන්නේ “අහම්බෙන්, අනපේක්ෂිත හා තෘප්තජනක සොයා ගැනීම් සඳහා වූ හැකියාව“ යන තේරුම බව මලලසේකර ශබ්දකෝෂය කියයි. Serendipity යන අලුත් වචනය හැදෙන්නේ “සෙරෙන්ඩිබ්” යන වචනය මුල් කරගෙන ය. සෙරන්ඩිබ් යනු ලංකාවට කියූ නමයි. “සිහලදිබ” යන හෙළ වචනය අරාබිවරු ලියූවේ සෙරන්ඩිබ් කියාය. සෙරන්ඩිබ් රටේ සොබාවික පැවැත්ම පිළිබඳ විශ්ම පත් වූ ඔවුන් එය සුගති උද්‍යානය සේ සලකා සිරීපාදයට Adams’ Peak යැයි කීවේ ය.එහෙත් අද ශබ්දකෝෂ බොහෝමයක සිරීපාදයට ඉංගී‍්‍රසියෙන් කියන්නේ Adams’ Peak යන වචනය යැයි දක්වා තිබේ. ඉබන් බතූතාට වූ වරදට පරිසර විද්‍යාත්මක සමාවක් ලැබෙනු ඇත. එහෙත් වර්තමාන භාෂා භාවිත කරන්නන් තවදුරටත් සිදු කරගෙන යන මේ වරදට කාගෙන් සමා ලබන්න ද? එවරස්ට් නගින බොහෝ ජාතිකයෝ තම තමන්ගේ භාෂා වලින් ම ඒ මුදුන “එවරස්ට්” කියා හඳුන්වයි. මරියානා අගාධයට බසිද්දී එය භාෂාමය පරිවර්තනයකට ලක් නොවෙයි. පිදුරුතලාගල කන්ද නගින ඉංගී‍්‍රසි ජාතිකයන් ද එය හඳුන්වන්නේ Piduruthalagala කියා මිස වෙනත් පරිවර්තිත නමකින් නොවේ.කොළඹ Colombo වූවාට, මීගමුව Negambo වූවාට, මඩකළපුව Batticaloa වූවාට, සිරීපාදය Adams’ Peak  විය නො හැකිය. සිරීපාදයට ඉංගී‍්‍රසි පරිවර්තනයක් අවශ්‍ය නම් එය Holy Foot වනවා මිස Adams’ Peak නො වන්නේ ය. භාෂාවක් තවත් භාෂාවකට පරිවර්තනය කළ හැකි වන්නෙ සංස්කෘතික සීමාවන්වල සිටගෙන පමණි. සිරීපාදය යනු ඉතා දීර්ඝ ඉතිහාසයක් ඇති සංස්කෘතික සංකේතයක් ය.සංස්කෘතික සංකේත භාෂාවකට වෙනස් කළ නො හැක. ඉර හඳ පවතින තාක් කල් සිරීපාදය සිරීපාදයමැයි සිතා ගනිමින් මම ඉංජිනේරුවන්ගේ භාරය ඔප්පු කළ මකර තොරණ දෙසට පියවර මැන්නෙමි.ලබන සතියේඉංජිනේරු විද්‍යාවේ සමන් දේව න්‍යායජැක්සන් ඇන්තනීwww.jacksonanthony.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=as1111203</link>
    <topic>වාසනා කඳුළු අතරින් හිනැහුණු දිනයක්</topic>
    <author>ඉසවි</author>
    <content>වාසනා කඳුළු අතරින් හිනැහුණු දිනයක්පුංචි පහේ හපනියක වූ වාසනා අංජුලා හංසමාලි දියණිය මෙවර පහේ ශිෂ්‍යත්ව විභාගයෙන් ලකුණු 187 ලබා ගත්තීය. කෑගල්ල මාවනැල්ල බැද්දවල ප්‍රාථමික විද්‍යාලයේ ඉගෙනුම ලබන මේ සිඟිත්තිය පිළිබඳව ඔක්තෝබර් මස 2 දා අප පුවත්පතින් ඔබට කීවෙමු. “කඳුළු අතරින් හිනැහෙන්න හදන වාසනා”. ඇය සුවිශේෂී වන්නේ ඇයි දැයි ඈ ගැන නොදන්නා කෙනෙකුට සිතෙන්නට පුළුවන. 2008 ඔක්තෝබර් 16 දා අනපේක්ෂිත මොහොතක අනතුරකට මුහුණ පෑමෙන් ආබාධිත තත්ත්වයට පත් වූ ඇය ගේ ජීවිතය එදා මෙදා තුර රෝද පුටුවකට ම සීමා වී සිටින්නීය. එහෙත් ඇය උත්සාහය අත් නොහැරියා ය. ඇගේ මව පියා ඈ වෙනුවෙන් ම කැපව හිඳින්නා හ.රෝද පුටුවේ සිටිය ද පාසල් ගිය වාසනා පහේ හපනියක වූවා ය. අපි ඔබට ඇගේ දුක කීවෙමු. එමෙන් ම ඇය අනාගතයේ වෛද්‍යවරියක වීමට බලාපොරොත්තු වන බව ද කීවෙමු. කවදත් ‘සිළුමිණ’ සමඟ බැඳී සිටින පාඨකයෝ ඇයගේ උදව්වට ඉදිරිපත් වූහ.කඩවත පදිංචි චන්දන ඉලෙක්ට්‍රිකල් ආයතනයේ අධිපති චන්දන අල්විස් මහතා ඉකුත් දා ඇයට පරිගණකයක් හා ඊට අදාළ සියලු උපකරණ පරිත්‍යාග කළේ ය.“සිළුමිණ පුවත්පතේ පුවත දුටුවහම මට හිතුණා මේ දැරියට උදව් කරන්න ඕනෑ කියලා. ඒ වගේ ම ඒ දැරියගේ ඉල්ලීමක් තිබුණා එයාට පරිගණකයක් අවශ්‍යයයි කියලා. කාගේ හෝ දරුවෙක් හොඳට ඉගෙන ගන්නව නම් මං ඉතා කැමැතියි. ‘වාසනා’ කියන්නේ සුවිශේෂි දරුවෙක්. ඇගේ උත්සාහය මතයි ඇය ජයග්‍රහණය කළේ. මම ඇයට ඉදිරියටත් උදව් කිරීමට කැමැත්තෙන් ඉන්නේ” චන්දන අල්විස් මහතා පවසන්නේ ය.සති තුනකටත් වැඩි කාලයක් රාගම පුනරුත්ථාපන රෝහලේ ප්‍රතිකාර ලැබූ වාසනා යළිත් පාසල් යෑම ආරම්භ කර ඇත.“මට උදව් කරන හැමෝටම ස්තුතියි. චන්දන මාමාට ගොඩාක් පින්. මට කොම්පියුටරයක් ලබා දුන්නට. මාමා අපිට හොඳින් සංග්‍රහ කළා. මට ඇඳුම් පොත් පත් ආදියත් දුන්නා. මේ හැමදේටම ගොඩක් පින්.මම හොඳට ඉගෙන ගෙන වෛද්‍යවරියක් වෙනවා.එතකොට මටත් රෝගීන්ට බෙහෙත් කරන්න පුළුවන්.”ඇගේ පුංචි සිතේ මහා ලොකු බලාපොරොත්තු නැත. ආදරය කාරුණාව හඳුනන අයගෙන් ලැබෙන උපකාරයෙන් ඇගේ ජීවිතය දිනක සුවපත් වනු ඇත.ඒ සිඟිත්තියගේ අවිහිංසක පැතුම ඉටුවේවායි අපි පතමු. එමෙන් ම කවදත් අප සමඟ සිටින ආදරණීය පාඨකයන්ට ද අපි ආචාර කරමු.ඉසවිඡායාරූපය - විජය ශ්‍රී ගම්මනකඩවත විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=as1111206</link>
    <topic>නෙළුම් විල</topic>
    <author/>
    <content>නෙළුම් විලවාහ මංගල්‍යයකට සහභාගිවීමට සිදු වී තිබුණු බැවින් ඊට ගැළපෙන සාරියක් මිල දී ගැනීමට අවශ්‍ය විය.ඒ සඳහා කිරිබත්ගොඩ පිහිටි ප්‍රධාන පෙළේ රෙදි වෙළෙඳසලකට ගියෙමි. නිවාඩු දිනයක් වූ බැවින් වැඩි පිරිසක් විවිධ ඇඳුම් තෝරමින්, මිලදී ගනිමින් සිටියහ.සාරි සඳහා වෙන් වූ කොටසේ සුදුසු සාරියක් තෝරා ගැනීමේ කාර්යයෙහි මම නිරත වී සිටියෙමි. ඒ අසල ම විවිධ වයස් මට්ටම්වල කාන්තාවෝ සාරි තෝරමින් සිටියහ. නමුත් මගේ අවධානය වරින්වර යොමු වූයේ මා අසල ම සිට සාරි තෝරමින් සිටි තරුණියක කෙරෙහි ය. ඇය සමඟ ම ඇගේ මවයැ’යි සිතිය හැකි වැඩිහිටි කාන්තාවක් ද වූවා ය.තරුණිය සාරි තෝරන්නට වූයේ තරමක් කරදරකාරී ලෙස හැසිරෙමින් වෙළෙඳ සේවක මහතාට ද විවිධ හේතු කියමිනි.“ඕක හොඳයි, එහෙනම් ඔය සාරියවත් ගන්නැ”යි වෙහෙසට පත් වී සිටි මව කිහිප වතාවක් ම පවසනු ඇසිණ. නමුත් තරුණිය ඊට සවන් නොදී තව තවත් සාරි තේරීම, ඇඟට දමා බැලීම, විවිධ දේ ඇසීම අඛණ්ඩ ව සිදු කළා ය.මම හැකි ඉක්මනින් සාරියක් තෝරා ගෙන ස්ථානයෙන් ඉවත්වීමට සිතීමි. ඒ අනුව මා තෝරාගත් සාරිය වෙළෙඳ සේවක මහතාට දී එය නවා සකස්කර දෙන තෙක් රැඳී සිටියෙමි. තරුණිය ද තමා තෝරා ගත් සාරිය ඒ අසල සිටි වෙළෙඳ සේවක මහතාට දුන්නේය.මා තෝරා ගත් සාරිය පෙට්ටියකට දමා වසා සකස් කොට දුන් අතර තරුණිය ගේ සාරිය පෙට්ටියක නොදමා නවා ඈ අතට දෙන ලදි.“මගෙ සාරියත් පෙට්ටියකට දාලා දෙන්න!” ඇය ඉල්ලා සිටියාය.“මිල වැඩි වටින සාරි විතරයි පෙට්ටිවල දාලා දෙන්නෙ. මේක එච්චර ගණන් නැති නිසා පෙට්ටියක් දෙන්න විදියක් නැහැ.”වෙළෙඳ සේවක මහතා ගේ පිළිතුරෙන් තරුණියගේ වත මැළවිණ. ඇය ම’දෙස ලැජ්ජාවෙන් මෙන් බලා සාරිය අතට ගත්තාය. මට ඈ ගැන අනුකම්පා සිතිණ.“කමක් නැහැ, මගෙ සාරි පෙට්ටිය එයාට දෙන්න. මගෙ සාරිය මගේ අතට දෙන්න. මං ළඟ කලින් ගෙනියපු සාරි පෙට්ටි තියෙනවා.” මම කීමි.වෙළෙඳ සේවක මහතා සාරි පෙට්ටිය ඈ අතට දුන්නේ ය. ඇය කිසිත් නොකියා එහි සාරිය දමාගෙන ඉවත ගියාය. මව ද පසුපසින් ගමන් කළා ය. මඳ දුරක් ගිය මව නැවත මා වෙත පැමිණ,“නෝනට ස්තුතියි” කියා ආපසු ගියාය.මා අසල සිටි වෙළෙඳ සේවක මහතාට තරමක් කේන්ති ගොස් තිබිණ.“පැය ගණන් කාලෙ නාස්ති කරගෙන මිල වැඩි සාරි තෝරනවා. අන්තිමට ගණන් අඩු සාරියක් තෝරගෙන ලොකුවට දාගෙන යන්න පෙට්ටිත් ඉල්ලනවා” ඔහු තරමක් උපහාසයෙන් මෙන් පැවසුවේය.“සාරි තෝරන්නෙ ආසාවට. ගන්නෙ තියෙන මුදලට” මා එසේ පැවසූ විට ඔහු කිසිත් නොකියා සිනාසුණේය.“ස්තුතියි” කීමටවත් කාරුණික නොවූ තරුණියටත්, වෙහෙසට පත්වී සිටි මවටත් මම අනුකම්පා කරමි.  කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.වාහ උත්සවය හොඳින් පැවැත්වෙමින් තිබිණ. තම දියණියට සුදුසු සහකරුවා ලැබීමේ සතුට මනාලිය ගේ මව ගේ මුහුණෙහි උතුරමින් පැවතිණ.උත්සවයේ අවසාන හෝරාව එළඹියේ ය. කා බී පී‍්‍රතිමත් වූවන් ගේ නැටුම් වේගවත් වෙමින් තිබිණ.අවසානයේ නැටුම් නිමා විය. උත්සවය ද ඒ සමඟ ම අවසන් විය.මනාලිය සියුමැලි ය. උගත් ය. ඇය කැඳවා ගෙනැවිත් තිබුණේ කිලෝ මීටර සියයකට වැඩි දුරකිනි.අමුත්තෝ සමුගෙන ගියහ. මනාලිය ගේ ඥාතීන් බොහෝ දෙනා සමුගෙන විසිර ගිය ද ඇගේ මවට සහ පුංචි අම්මාට යා නොහැකි විය. තම දියණිය මනාල මහතා ගේ නිවෙසට ගොස් බාර දී යෑම ඔවුන් ගේ ආශාව විය.‘හොඳයි, දැං එහෙනං අපි ගෙදර යමු!’මනාලිය කැටුව මනාලයා වෑන් රියට නැඟුණේ ය. මනාලියගේ මව සහ පුංචි අම්මා ද මනාලයා ගේ මාපියෝ ද එහි නැඟුණහ.විවාහ උත්සවය හොඳින් නිමා වූ සතුටින් කාගේත් හිත් පිරී ගිය සේය.රිය මනාලයා ගේ නිවෙස බලා ධාවනය වූයේ ය.මනාලයා ගේ ගමට හැරෙන හන්දියේ දී අමුත්තන් පිරිසක් විසින් රිය නතර කරන ලදි. අනපේක්ෂිත මේ සිද්ධියෙන් රිය තුළ සිටි කවුරුත් පුදුම වූහ.වෑන් රිය වට කර ගත්තේ ගමේ පිරිසකි. මනාලයාගේ ඥාතීහු පිරිසක් ද එතැන වූහ.ඔවුන් ගේ මුහුණුවල දිස්වූයේ විකෘති සතුටකි. කපුටාට කේජු කෑල්ල හමු වූ සේ ය.විකට ලෙස සරසන ලද විල්බැරෝවක් වෑන් රිය අසලට ගෙනැවිත් තිබිණ. පොල් කටු මාලයක් ද යමකු අත විය.‘හා දැන් ජෝඩුව බිමට බහින්ඩ!’ පිරිස ජයග්‍රාහීව නියෝග කළහ.මනාලිය බියපත් ව මනාලයා දෙස බැලුවා ය. ඔහු ඇය දෙස හෙළුවේ අසරණ බැල්මකි.‘ඉක්මනට බහින්ඩ! ගමේ සිරිත ඉෂ්ට කරන්ඩයි අපි හදන්නෙ. ඉක්මනට බහින්ඩ!’මනාලියත් මනාලයාත් නිහඬව සිටියහ.‘ඔය දොර අරින්ඩ. ඉක්මනට බිමට බහින්ඩ! බැහැල මනමාලි විල්බැරැක්කෙට නගින්ඩ. මනමාලය විල්බැරැක්කෙ තල්ලු කරගෙන යන්ඩ!’ නියෝග පිට නියෝග නැගෙමින් තිබිණ.‘මට බෑ. මට ඕව පුරුදු නෑ.’ මනාලිය හඬන්නට වූවා ය.මනාලයා සුසුමක් පිට කළේය.‘මේක අපේ ගමේ චාරිත්‍රය. කරුණාකරල බහිනව ද? අපි බස්ස ගන්ඩ ද?’රියෙහි දොර නැරිණ.පිරිස කෝපයට පත් වූහ. රහ මෙරින් සැනසී සිටියෝ ඊට පහර පිට පහර දෙන්නට වූහ.රියෙහි දොර නෑරිණ.කෝප වූවෝ මනාලියත් ඇගේ ඥාතීනුත් කෙස්සෙන් අල්ලා එළියට ඇද දැමූහ.මනාලිය මනාලයාගේ නිවෙසට ගියේ හඬා වැටෙමිනි.බලාපොරොත්තු බිඳුණු යමෙක් මනාලියට පහර දුන්නේ ය. ඇය විසඥව ඇද වැටුණා ය.මනාලියට සිහිය ආවේ රෝහලේ දීය. එහෙත් ඒ පියවි සිහිය නොවේ.ඇයට තවමත් හොඳ සිහිය පැමිණ නැත.අහෝ! දහසක් පැතුම් පතා ගෙන යුග දිවියට පිවිසි ගමේ කෙල්ලකට වූ දේ!  කොළඹ ප්‍රදේශයේ තරුණියක විසින් යොමු කරන ලද ලිපියක් ඇසුරිනි. ඇගේ ඉල්ලීම අනුව අනන්‍යතාව සඟවා තැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=am1111201</link>
    <topic>දරුවා යමක් කට තුළට දාගන්න හැදුවොත් කෑගසා කලබල කරන්න එපා</topic>
    <author>සාගරිකා දිසානායක ජයසිංහ</author>
    <content>දරුවා යමක් කට තුළට දාගන්න හැදුවොත් කෑගසා කලබල කරන්න එපාදරුවන්ට සිදුවන හදිසි අනතුරු අතර වැරදීමෙන් හෝ සිතාමතාම යම් යම් දේ ගිලීමද බහුලව සිදු වේ. දරුවන් තුළ පවත්නා කුතුහලය හේතුකොට ගෙන කුඩා ළමයි අතට අසුවන හැම දේම කටේ දමා ගනිති.එසේ කිරීමෙන් නොදැනුවත්වම ගිලෙන ද්‍රව්‍ය අතර ඔවුන්ගේ සෙල්ලම් බඩුවල කුඩා කොටස්, බොත්තම්, හැට්ට කටු, යතුරු, ඉඳිකටු, කොණ්ඩ කටු, රටකජු, කඩල වැනි ඇට වර්ග, රබර් ඇට, ජිල් බෝල වැනි දේ වේ.මේ ද්‍රව්‍යවලට අමතරව විවිධ දේ පෙවීමෙන් ද විශාල සංකූලතාවන්ට ගොදුරු වෙති.විවිධ ආගන්තුක ද්‍රව්‍ය ගිලීමෙන් මුඛය හා ඒ අවට තුවාල වීමට ඉඩ තිබේ.ස්වසන පද්ධතියට ඒවා ඇතුළු වුවහොත් පෙනහලුවල සැරව ගෙඩි හැදේ. ඇතැම්විට පෙනහලුවල විශාල කොටස් ඉවත් කිරීමට සිදුවේ. රටකජු වැනි ඇට වර්ග හෝ සෙල්ලම් බඩු කැබලි, බොත්තම් වැනි දේ පෙනහලු තුළට යාමෙන් විශාල අපහසුතාවලට ලක් වේ. කැස්ස තදින් ඇති වේ. ඇතැම් විට හුස්ම ගැනීමට පවා අපහසු විය හැකිය.බහුලවම සිදුවන්නේ යම් යම් දේ කට තුළට දා ගැනීමෙන් ඒවා ආහාර මාර්ගයට පිවිසීමයි. ගලනාලයෙන් ඉහළ කොටසේ ඒවා රැඳුනහොත් එය නැවත මුඛය තුළට පැමිණීමේදී හුස්ම ගැනීම අපහසු වී බරපතළ ප්‍රතිඵල ඇතිවිය හැකිය. ගලනාලයේ රැඳී ඇත්නම් ආහාර සහ කෙළ ගිලීමට අපහසුතා ඇතිවේ. එම නිසා ගලනාලයේ ඇති ආගන්තුක කොටස් ඉවත් කළ යුතුය.මේ ද්‍රව්‍ය ගලනාලය තුළ දිගටම රැඳී තිබීමෙන් ගලනාලය සිදුරු වේ. මාළු කටු වැනි දේ නිසා තුවාල සිදුවේ. උල් සහිත කටු, කොණ්ඩකටු, කමිසවලට අමුණන ලොකු ඇල්පෙනෙති වැනි දේ ගිලීමෙන් එවැනි තුවාල ඇතිවේ.ගලනාලය පමණක් නොව ඒ ආශ්‍රිත රුධිර නාලවල ඇමිණීමෙන් ඒවා හිල්වී රුධිර වහනය නිසා බරපතළ තත්ත්වයක් ඇති විය හැකිය. ගලනාලය සිදුරුවීම නිසා පපු කුහරය තුළ ඇතිවන රෝග තත්ත්වය ඉතා බරපතළ වූවකි. මෙහි ඇති වැදගත් කරුණක් වන්නේ උපතින්ම හෝ පසුකාලීනව ඇති වූ සිදුරක් වේ නම් හදිසියේ යමක් ගිලුණු එවැනි දරුවකු ගේ තත්ත්වය වඩාත් දරුණු විය හැකි වීමය. යමක් ගිලීමෙන් එය හිරවී ඇත්නම් සිදුර වඩාත් සිහින් වීම නිසා ගිලින දේ ගලනාලය දිගේ පහළට යන්නේ නැත.ආමාශයට ආගන්තුක ද්‍රව්‍යයක් ඇතුළු වුවහොත් සාමාන්‍යයෙන් බඩවැල් දිගේ පහළට යාමේ හැකියාව වැඩිය. එහෙත් ඇතැම් ද්‍රව්‍ය උදා: යතුරු කැරලි වැනි දේ එතැනින් පහළට ගමන් කිරීමට අපහසු වී රැඳී තිබීමට ඉඩ ඇත. ඇතැම් විට ඒවා ශල්‍යකර්ම මඟින් ඉවත් කිරීමට සිදුවේ.එසේ ගිලින බොහෝ දේ එක්ස් කිරණවලට හසුවන හෙයින් දින කිහිපයක් පුරා එක්ස් කිරණ පරීක්ෂණ මඟින් එහි චලනය පරීක්ෂා කිරීමට සිදු වේ. ඇතැම් ද්‍රව්‍ය පහළට ගමන් නොකර එකතැන රැඳී පවතින්නට ඉඩ තිබේ. ඒවා ඉවත් කිරීමට එන්ඩොස්කොපි පරීක්ෂණයක් හෝ විවෘත සැත්කමක් කිරීමට සිදුවිය හැකිය.එසේ ගිලෙන ඇතැම් ද්‍රව්‍යවල ඇති රසායනික ද්‍රව්‍යවල පිටකවරය දියවීම නිසා ඒවා එළියට ඒමෙන් ද විෂ වීම් සිදුවේ.ඇතැම් අවස්ථාවල නාසයට ද ආගන්තුක ද්‍රව්‍ය ඇතුළු විය හැකිය. නාසය තුළින් ඇතුළුවන දේවල් වැඩිදුරක් ගමන් නොකරන නමුත් නාසයේ සිදුර අවහිර කළ හැකිය. එහෙයින් නාසය තුවාල වීම මෙන්ම නාසය පැසවීම සිදුවිය හැකිය.කුඩා දරුවන් සිටින මවුපියන් ඉහත කරුණු දැන සිටීම ඉතා වැදගත්ය. කුඩා දරුවකු සිටින නිවසක මෙවැනි අනතුරුදායක දේ අතට අසුවන සේ නොතැබිය යුතුය. බොහෝ සෙල්ලම් බඩුවල අවුරුදු 3න් පහළ අයට නුසුදුසු බවට අනතුරු හඟවා තිබේ.කුඩා දරුවකු යමක් කට තුළට දමා ගන්නට උත්සාහ කරන විට කෑ ගැසුවොත් සිදුවන්නේ ඔහු වහාම එය කට තුළට දමා ගැනීමයි. එහෙයින් කළ යුත්තේ කෑගසා කලබල නොකර හැකි විගස එය ළමයාගේ අතින් හෝ මුඛයෙන් ඉවත් කිරීමය.එක්ස් කිරණවලට නොපෙනෙන ආගන්තුක ද්‍රව්‍යයක් ගිලුණොත් ඒවා හඳුනා ගැනීමේ අපහසුතාවක් පවතී. එවිට විශේෂිත වූ වෙනත් පරීක්ෂණ කිරීමට සිදුවේ. එය සරල එක්ස් කිරණ පරීක්ෂණයට වඩා බරපතළ වේ.මීට අමතරව ඇතැම් දරුවන් එවැනි ආගන්තුක ද්‍රව්‍ය කන තුළට, ගුද මාර්ගයට හෝ මුත්‍රා මාර්ගයට ඇතුළු කරගනී.එවැනි තත්ත්වයක් ඇත්දැයි හඳුනාගත හැක්කේ යෝනි මාර්ගයෙන් සැරව ගැලීම, ඉදිමීම හෝ රත්පැහැ ගැනීම, ගුද මාර්ගයෙන් ලේ ගැලීම හෝ සැරව ගැලීම වැනි ලක්ෂණ පහළ වූ විටය. කාර්යබහුල මවුපියන් තම දරුවන් වෙනත් අයට බලා ගන්නට දෙන විට මේ කරුණු පිළිබඳව අවධානය යොමු කළ යුතුය.වර්තමානයේ නිවෙස්වල විවිධ රසායන ද්‍රව්‍ය සහිත දේ බහුලව භාවිතා කෙරේ. අතීතයේ මෙන් නොව අද නිවෙස්වල රෙදිපිළි, පිඟන් කෝප්ප, ගෙබිම, නාන කාමර, වැසිකිළි පවිත්‍ර කිරීම සඳහා විවිධ රසායනික ද්‍රව්‍ය අඩංගු කුඩු වර්ග, විවිධ වර්ණ සහිත දියර වර්ග බහුලව භාවිතා කැරේ. මේවා දරුවන් අතට අසු නොවන සේ ගබඩා කිරීමෙන් ළමයි ඒවා කෑමට හෝ බීමට ඉඩ තිබේ. ඇතැම් සෝදන දියර විවිධ වර්ණැති ඒවාය. ඒවා බීම වර්ගයකැයි රැවටී දරුවෝ ඒවා කටේ දමා ගනිති.සුළු ප්‍රමාණයක් ශරීර ගත වුවත් දරුවනට සංකූලතා ඇතිවිය හැකිය. එවැනි දේ ශරීරගත වූ විට විවිධ දියර වර්ග බීමට දී වමනය කිරීමට උත්සාහ නොකළ යුතුය. එවැනි අවස්ථාවක කළ යුත්තේ දරුවා වහාම වෛද්‍යවරයා හෝ රෝහල වෙත රැගෙන යාමය.කොළඹ රිජ්වේ ආර්යා ළමා රෝහලේවිශේෂඥ ශල්‍ය වෛද්‍යආනන්ද ළමාහේවාසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=am1111202</link>
    <topic>බර වැඩි නම් සැත්කමක්</topic>
    <author>ගාමිණී සුසන්ත</author>
    <content>බර වැඩි නම් සැත්කමක්තරබාරු බව හෙවත් ස්ථුලභාවය අද වන විට ලංකාව තුළ ද බොහෝ දෙනෙක් මුහුණදෙන ගැටලුවක් බවට පත් වී ඇත.වැඩිහිටි පුද්ගලයන් පමණක් නොව තරුණ තරුණියන් ද පාසල් යන දරුවෝ ද තරබාරුවට ගොදුරු වී සිටිති. තරබාරු බව ලෙස හඳුන්වන්නේ උසට ගැළපෙන බරට වඩා වැඩි බරකින් යුක්ත වීමය. ස්ථුලභාවය මැනීමට දේහ ස්කන්ධ දර්ශකය යොදා ගනී.මෙම අගය මිනිසකුගේ උස සහ බර අතර කරනු ලබන ගණනය කිරීමකින් ලැබේ. සාමාන්‍ය දේහයක් ඇති අයකුගේ එම අගය 20 - 25 අතර අගයක තිබිය යුතුය. එම අගය 25 - 30 අතර පවතින විට ශරිර බර වැඩි අවස්ථාවක් ලෙස සැලැකේ. එම අවස්ථාවේ පවතින ස්ථුලභාවය වෛද්‍ය උදෙස් අනුගමනය කිරීමෙන් අඩුකර ගැනීමේ හැකියාව ඇත.එම අගය 30 ට වඩා වැඩි වූ විට එය ස්ථුලභාවය ලෙස හැඳින්වේ. එම අවස්ථාව වෙනත් බරපතළ සෞඛ්‍ය ගැටලු රාශියක්ම ඇති කිරීමට සමත්ය.ස්ථුලභාවයට ප්‍රධානම හේතුව නුසුදුසු ජීවන රටා සහ නුසුදුසු ජීවන පැවතුම්ය. සරලව සඳහන් කරන්නේනම්, වැඩිපුර ආහාර ගනිමින් ශරීරය නොවෙහෙසා අඩු ක්‍රියාකාරිත්වයකින් පවත්වාගෙන යාමය.නවීන තාක්ෂණික මෙවලම් නිවසේ පිරී ඇති නිසා ගෘහනියන්ගේ ද ශරීරයේ ක්‍රියාකාරී බව ද අද අඩු වී ඇත. ළිදෙන් වතුර ඇදීම, දර පැළීම, පිටි කෙටීම, මිරිස් ඇඹරීම අද ගෘහනියන් අතින් සිදු නොවේ. එම ක්‍රියා යන්ත්‍ර සූත්‍රවලට පැවරීම නිසා ගෘහනියෝ විශාල පිරිසක් ස්ථුලභාවයට ගොදුරු වී සිටිති.අප ගන්නා ආහාර මඟින් ලැබෙන කැලරි ප්‍රමාණය දවා ගැනීමට තරම් අප කය වෙහෙසා වැඩ නොකරන්නේ නම්, එම පෝෂක කොටස්වල ඇති මේදය ශරීරයේ තැන්පත් වේ. එසේම නාගරික ප්‍රදේශවල ජීවත්වන ජනයා බහුල ලෙස ගන්නා ක්ෂණික පිරිසිදු කරන ලද ආහාරවල තන්තුමය ස්වභාවය අඩු ය. මේද ස්වභාවය වැඩිය; කාබෝහයිඩ්‍රේට සීනි වැඩිය. එම ආහාර සුළු ප්‍රමාණයක් ගත්ත ද ශරීරයට වැඩි කැලරි ප්‍රමාණයක් ලැබේ. පලතුරු සහ එළවළුවල අඩංගු කැලරි ප්‍රමාණය ඉතා අඩුය. එම නිසා පලතුරු සහ එළවළු වැඩිපුර ගත්ත ද ශරීරය ස්ථුලභාවයට පත් නොවේ.ශරීරය ස්ථුලභාවයට පත්වන තවත් හේතු කීපයක්ම ඇත. ශරීරයේ අන්තරාසර්ග පද්ධතිය ආශි‍්‍රතව ඇතිවන ගැටලු නිසා ශරීරයේ හෝමෝන වර්ග අඩු වැඩි වීම ද ස්ථුලභාවය ඇතිවීමට බලපාන තවත් එක් හේතුවකි. ඒ සුළු පිරිසක් අතර ඇතිවන ගැටලුවකි.එසේම පරපුරෙන් පරපුරට ජානගතව පැවත ඒම ද ස්ථුලභාවයට තවත් හේතුවකි. ස්ථුලභාවයට ප්‍රතිකාර කිරීම සඳහා ඒ සඳහා හේතු වන සාධකය පැහැදිලි ලෙස හඳුනාගත යුතුමය. එය නිවැරැදි ලෙස හඳුනා නොගතහොත් එය ගැටලු රැසකට ආරම්භය විය හැකිය.තමන්ට ඇත්තේ පරම්පරාවෙන් උරුම වූ ස්ථුලභාවය යැයි ඇතැම්හු පවසති. හොඳින් කරුණු අධ්‍යයනය කළ විට ඇතැමුන් සඳහා එම මතය මුසාවක් බව පැහැදිලිය. බොහෝ විට එක් පවුලක උදවිය ආහාරයට ගන්නෙ එක වගේ ආහාරයන්ය. ඔවුන්ගේ භෝජන රටාව එක සමානය.ඔවුන් විවාහ වී වෙන්වුවද ඔවුන්ගේ ආහාර රටාව වෙනස් නොවේ. ඇතැම් විටෙක එක් පවුලක පරම්පරාවක පමණක් නොව එක් ගමක වුවද ආහාර රටාව එක සමාන විය හැකිය. එම ආහාර රටාවට හුරු වූවන්ගේ ශරීර ප්‍රමාණයන් සමාන විය හැකිය; විශාල විය හැකිය. එබැවින් ස්ථුලභාවය බහුලවම හේතු වන්නේ වැරැදි සහගත ආහාර පුරුදු බව පැහැදිලිය.ස්ථුලභාවය වෙනත් රෝග ගණනාවකටම අත වනන රෝගයකි. ඉන් ප්‍රධාන වන්නේ අධි රුධිර පීඩනය සහ දියවැඩියාවය. එම රෝග දෙක මිනිසාගේ ක්‍රියාකාරිත්වයන් මෙන්ම පැවැත්ම ද අඩපණ කිරීමට සමත් රෝග තත්ත්වයන් දෙකකි.ඊට අමතරව නින්දේදී හුස්ම ගැනීම අපහසු වීම, දණහිස්වල ඇතිවන කැක්කුම්, දණහිස්වල ආබාධ, කොන්දේ කැක්කුම්, හෘදය වස්තුව ආශි‍්‍රතව ඇතිවන ආබාධයන් ද ස්ථුලභාවය නිසා ඇතිවන රෝගී තත්ත්වයන් ලෙස හඳුනාගෙන ඇත. එයින් පැහැදිලි වන්නේ ස්ථුලභාවය වහා පාලනය කළ යුතු රෝගී තත්ත්වයක් බවය.ස්ථුලභාවයට පත්වූ පසුව ඒ සඳහා ප්‍රතිකාර කරනවාට වඩා වඩාත් සුදුසු වන්නේ ස්ථුලභාවයට ගොදුරු නොවී සිටීමට පියවර ගැනීමය. ඒ සඳහා ස්ථුලභාවයට ප්‍රධාන වශයෙන්ම හේතු වන අධික ලෙස ආහාර ගැනීම පාලනය කළ යුතුය. දිනපතා ශාරීරික ව්‍යායාම කරමින් ක්‍රියාශීලී ජීවිතයක් ගත කළ යුතුය. එහිදී ප්‍රධාන වශයෙන්ම ගන්නා ආහාර ප්‍රමාණය පාලනය කිරීම වැදගත්ය.එසේම එම ගන්නා ආහාර අතර තිබෙන ශුද්ධ කළ ආහාර ප්‍රමාණය අවම කළ යුතුය. තෙල් සහිත ආහාර ප්‍රමාණය අවම කිරීම ද ඉතාම වැදගත්ය.එසේම ශාරීරික ව්‍යායාම එදිනෙදා ජීවිතයේ වැදගත් අංගයක් කරගැනීම ද ඉතාම සුදුසුය. එදිනෙදා වැඩ කටයුතු කරන විට ක්‍රියාශීලීව කළ හැකි නම් එය ද ඉතා වැදගත්ය. උදාහරණ ලෙස විදුලි සෝපානය තිබියදී පඩිපෙළ භාවිත කිරීම, බස් හෝල්ට් එකක් වැනි දුරක් පයින්ම ගමන් කිරීම සඳහන් කළ හැකිය. මෙම ක්‍රම අනුගමනය කිරීමෙන් ස්ථුලභාවයට පත්වීමෙන් වැළකී සිටිය හැකිය.යම් කිසි අයකු ස්ථුලභාවයට පත්වී ඇත්නම්, වෛද්‍ය උපදෙස් පැතිය යුතුය. වැරැදි සහගත ආහාර පුරුදුවලින් මිදී ක්‍රියාශීලී ජීවිතයක් ගත කිරීමට එහිදී වෛද්‍යවරයා උපදෙස් දෙනු ඇත. එම උපදෙස් පිළිබඳ දේහ ස්කන්ධ දර්ශකය 25 ට වඩා අඩුකර ගත යුතුය. වෛද්‍ය උපදෙස් අනුව ස්ථුලභාවය පාලනය කරගත නොහැකි වුවොත් සිදුවන්නේ ශල්‍යකර්මයක් මඟින් ස්ථුලභාවයට විසඳුමක් සෙවීමටය.වෛද්‍යවරු ස්ථුලභාවය සඳහා ශල්‍යකර්මයක් නිර්දේශ කරන්නේ දේහ ස්කන්ධ දර්ශකය 30 ට වඩා වැඩි අගයක් ගන්නා පුද්ගලයින් සඳහාය. එම අගය 35 ට වඩා වැඩිනම් අනිවාර්යෙන්ම ශල්‍යකර්මයකට යා යුතු බව වෛද්‍යවරු තීරණය කරති. එමෙන්ම ඉහත අගය 30 - 35 අතර පවතින දියවැඩියාව අධි රුධිර පීඩනය, හන්දිපත් අමාරු වැනි රෝග ඇති පුද්ගලයන්ට ද ශල්‍යකර්මයක් කිරීමට වෛද්‍යවරු නිර්දේශ කරති.එසේම දියවැඩියාව අධි රුධිර පීඩනය වැනි රෝග ඖෂධ මඟින් පාලනය කරගත නොහැකි ස්ථුල පුද්ගලයන්ට ද වෛද්‍යවරු ශල්‍යකර්ම නිර්දේශ කරති. මෙහිදී සඳහන් කළ යුතු වැදගත්ම කරුණ වන්නේ ස්ථුලභාවය සඳහා වන ශල්‍යකර්මය වෛද්‍යවරු නිර්දේශ කරනු ලබන්නේ යම්කිසි පුද්ගලයකුගේ ස්ථුලභාවයට ඇති අවසන් විසඳුම ලෙසය.ස්ථුලභාවය සඳහා කරනු ලබන ශල්‍යකර්මයේදී සිදු කෙරෙන්නේ අමාශයේ පරිමාව අඩු කිරීමය. එවිට සුළු ආහාර ප්‍රමාණයක් ගත්ත ද ආමාශය පිරී ඇති බව සිතට දැනෙයි. කුස පිරී ඇති බව සිතට දැනේ. බොහෝ දෙනෙක් වැඩි ආහාර ප්‍රමාණයක් ගන්නේ ආහාර සුළු ප්‍රමාණයක් ගත් විට කුස පිරී නැති බව සිතට දැනෙන නිසාය. ගන්නා ආහාර ප්‍රමාණය පාලනය කරගත හැකි නොවන්නේ එබැවිනි. එම ශල්‍යකර්මය සිදු කරන්නේ ශල්‍යකර්මයට භාජනය වන පුද්ගලයාගේ එදිනෙදා වැඩ කටයුතු කරගැනීමට අවශ්‍ය වන ශක්තිය ලබාගැනීමට අවශ්‍ය වන ආහාර ප්‍රමාණය පිළිබඳව ඉතා පැහැදිලි නිගමනයකට එළඹීමෙන් අනතුරුවය.ස්ථුලභාවය අඩුකර ගැනීම සඳහා වන සැත්කම සිදු කිරීමට ප්‍රථම රෝගියා විශේෂඥයින් කීප දෙනෙකු වෙත යොමු කෙරේ. පෝෂණ වේදීහු, ව්‍යායාම උපදේශකවරු විවිධ රෝග සඳහා ප්‍රතිකාර ලබා දෙන වෛද්‍යවරු ස්ථුලභාවය සඳහා සැත්කම කරන වෛද්‍යවරයා ඉන් ප්‍රධානය.එම විශේෂඥයන් සැත්කම සඳහා සූදානම් වීමට සහ ඉන් අනතුරුව ඇතිවන තත්ත්වයන් සමනය කිරීමට, සැත්කමෙන් පසුව ජීවිතය ගෙන යන හැටි කියාදීමට රෝගියාට සහාය වෙති. එම උපදෙස් නිසි අයුරින් පිළිපැදීම ඉතාම වැදගත්ය. ස්ථුලභාවය සඳහා කරනු ලබන සැත්කම් කීපයක්ම ඇත. ආරක්ෂිත බව නිසා ලොව වඩාත්ම ජනපි‍්‍රයව ඇත්තේ Laparaoscopic Sleev Gastrectomy සැත්කමය.එහිදී උදරයේ සිදු කරන ඉතා කුඩා සිදුරක් තුළින් කැමරාවක් සහ අනෙකුත් උපකරණ ශරීරය තුළට යවා ආමාශයේ වම් පැත්තෙන් කොටසක් කපා ඉවත් කරනු ලැබේ.විශේෂඥ ශල්‍ය වෛද්‍යජයේන්ද්‍ර ප්‍රනාන්දුසැත්කමෙන් අනතුරුව දින දෙකක් වැනි කාලයක් තුළදී රෝගියාට ඇවිදීමේ හැකියාව ලැබේ. දින 3 ක් ගත වන විට මුඛයෙන් දියර ආහාර වර්ග ලබා දෙන අතර ඊළඟ දින කීපය තුළ රෝගියා රෝහලෙන් නික්ම යාමට සුදුසු මට්ටමකට පැමිණි විට දෙනු ලබන ආහාරය දියාරු ගත ආහාරයක් බවට පත් කෙරේ.සැත්කමෙන් පසුව ආමාශය කුඩා වන බැවින් ඉතා සුළු ආහාර ප්‍රමාණයක් ගත්ත ද කුස පිරුණු බවක් දැනේ. එබැවින් සිරුරේ බර ඉතාම ශීඝ්‍ර ලෙස අඩු වේ.ලෝකයේ කිනම් රටකදී කිනම් වෛද්‍යවරයකු විසින් ශල්‍යකර්මයක් සිදු කළ ද අතුරු ආබාධ ඇතිවීමේ හැකියාව ඇති බව පැහැදිලිය. ශල්‍යකර්මයක් සාර්ථක කරගැනීම සඳහා ශල්‍ය වෛද්‍යවරයා ඇතුළු සමස්ත කාර්ය මණ්ඩලයම විශාල වෙහෙසක් ගත යුතුය. අති නවීන තාක්ෂණය උපයෝගී කරගැනීමෙන් අහිතකර ප්‍රතිඵල අවම කරගත හැකිය.අනෙකුත් ප්‍රධාන සැත්කම්වලදී මෙන්ම ඉහත සැත්කමේ ද ගැටලු සහගත තත්ත්වයන් තිබේ. සැත්කමේ අවදානම රඳා පවතින්නේ සැත්කමට පෙර තිබු රෝගී තත්ත්වයන් මොනවාද යන්න මතය. පෙර සැත්කම් සංකූලතාවලින් බොහෝ විට දක්නට ලැබෙන පොදු ලක්ෂණ කීපයක් වන්නේ රුධිර වහනය, නැවත සැත්කමක් අවශ්‍ය වන සේ ආමාශයේ වසන ලද කොටස විවර වීම සහ දුෂ්පෝෂණය ආදියයි. සැත්කමෙන් පසුව සිදුවන ඉතා වැදගත් සංකූලතා අතර පහළ ගාත්‍රා හෝ පෙනහලුවල රුධිර කැටි රැඳීම සහ තදබල හෘදයාබාධ ඇතිවීම දක්නට ලැබේ.රෝගියා නිවසට පැමිණි පසුව වෛද්‍යවරයා සහ පෝෂණවේදීන් නියම කරනු ලබන ආකාරයෙන් ආහාර ලබා ගැනීම ඉතාම අවශ්‍ය කරුණකි. එම මඟ පෙන්වීම් සහ නීති රීති පනවා ඇත්තේ තරබාරු බව අඩු කිරීම සඳහා උපකාරී වන අන්දමිනි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ay1111201</link>
    <topic>අධිවේගී සංවර්ධනයේ ආශ්චර්යමත් පිවිසුම</topic>
    <author>තාරක වික්‍රමසේකර</author>
    <content>කලකට පෙර තිබු ලඳු කැලෑ යාය සොයා ගැන්මටත් නැත්තා සේය. සුවිශාල ඉදිකිරීම් රැසක් එක් පසෙකය. අනෙක් පසින් යෝධ මාගලක් ඇතිරුවා සේ දිස්වන මහ මඟකි. මම වටපිට බැලුවෙමි. අනෙක් මහ මඟට වඩා මෙහි පැහැදිලි වෙනසකි.වාහනයක නැඟ ගත් අපි ඒ වෙනස සොයා ගියෙමු. අපි ගමන ආරම්භ කෙළේ කොට්ටාව මාකුඹුර හන්දියෙනි.එතැන තාවකාලිකව ඉඳිකළ පිවිසුම් මඟකි. එතැනින් ඇතුළු වී ඉදිරියට ඇදුණු අපට දැකගැනීමට ලැබුණේ වෙනදා දක්නට නොලැබෙන ආකාරයේ මාර්ගයකි. බැලු බැල්මටම දියුණු යැයි සම්මත, සංවර්ධනය වූ රටවලට අයත් යැයි සම්මත මාර්ගයකි.අපේ රටේ නාගරික මංමාවත් පවා හොඳට හුරු පුරුදු අපට මෙය ඇත්තෙන්ම අරුමයකි. ඒ අරුමයේ විස්තර වැඩි වැඩියෙන් දැනගන්නට අපි තවත් ඉදිරියට ඇදුණෙමු.අනෙකුත් මාර්ගවල දක්නට නොලැබෙන මං සලකුණු රැසක් මේ මාර්ගයේ තිබුණි. අපි ඒ දෙස වැඩියෙන් අවධානය යොමු කෙළෙමු. අපේ රටේ මාර්ග ලකුණු කර ඇත්තේ එක්කෝ ‘ඒ’ ශ්‍රේණියේ මාර්ග නැත්නම් ‘බී’ ශ්‍රේණියේ මාර්ග වශයෙනි. අපට හොඳට හුරු පුරුදු එම සලකුණු යෙදු කිලෝමීටර් කණුය.එහෙත් මේ මාර්ගයට ‘ඊ’ (E) අක්ෂරය ලැබී ඇත. ඇයි ඒ? ඒ Express way නැත්නම් අධිවේඟී මාර්ගය නිසාය. E - 01 මාර්ගය නමින් හඳුන්වන මේ අධිවේඟී මාර්ගය කොට්ටාවේ සිට මාතර දක්වා දිව යනවා.එම මාර්ගයේ පළමු අදියර ලෙසින් කොට්ටාව - ගාල්ල (පින්නදූව) දක්වා වූ මාර්ගය ලබන 27 වැනිදා ඉරිදා පෙ. ව. 11.03 ට මහින්ද රාජපක්ෂ ජනාධිපතිතුමාගේ සුරතින් විවෘත කෙරෙනවා. ඒ කියන්නෙ අපේ රටේ ජනතාවට 27 වැනිදා ඉඳල ගමන් යන්න මින් පෙර නොලැබුණු අලුත් පාරක් ලැබෙනවා. මේ පාරේ තියෙන විශේෂත්වය තමයි එක දිගට එකම වේගයෙන්ම වාහනය පදවාගෙන යන්න පුළුවන් වීම.කොට්ටාවේ ඉඳල ගාල්ල දක්වා කිලෝමීටර් 95.275 ක් තියෙනවා. මේ දුර යන්න පැයක විතර කාලයක් තමයි ගත වෙන්නෙ. හරි පුදුමයි! කිලෝ මීටර් 100 ක විතර දුරක් පැයක කාලයකින් යන්න..., ඒ කියන්නෙ පැයට කිලෝ මීටර් 100 ක වේගයෙන් යන්න පුළුවන්. ඔව්..., මේ පාරේ පැයට කිලෝ මීටර් 100 ක වේගයෙන් යන්න පුළුවන්.අපට නුපුරුදු අලුත් මාර්ග සලකුණු අතර ‘100kmph’ මාර්ග සලකුණත් තිබුණා. මේ පාරේ මීටර් 100 න් 100 ට ඉර ලකුණු කරලා. කොට්ටාවේ ඉඳල යන පාරෙ දුර ලකුණු කරල තියෙන්නෙ ‘L' අකුරත් එක්ක. ඒ කියන්නෙ පාරේ වම් පැත්තෙ කියන එක.ගාල්ල ඉඳල එන පාරේ තියෙන්නෙ ‘R’ අකුරත් එක්ක. ඒ කියන්නෙ කොට්ටාවේ ඉඳල යනකොට දකුණු පැත්ත කියල. යන - එන පාර දෙකේම දුර ලකුණු කරල තියෙන්නෙ කොට්ටාවෙ ඉඳල. මේ ලකුණු කරපු සංඥා පුවරු නිල් පාටයි.ඒ වගේම මේ පාරේ අනිත් විශේෂම දේ තමයි පාරෙන් පිට වෙන්නත් පාරට එන්නත් තියෙන පිවිසුම් මාර්ග සීමා වීම. කොට්ටාවත්, ගාල්ලත් එක්කම පාරෙන් යන්න එන්න පුළුවන් පිවිසුම් මාර්ග 8 යි තියෙන්නෙ.කොට්ටාවෙන් පස්සෙ කහතුඩුව, ගැලනිගම, දොඩන්ගොඩ, වැලිපැන්න, කුරුදුගහ හැතැක්ම, බද්දේගම, පින්නදූව කියන තැන්වලින් විතරයි පාරෙන් යන්න එන්න පුළුවන්.මේ අන්තර් හුවමාරු ස්ථානයන්ට ළඟා වෙන්න කිලෝ මීටර් 2 කට කලින් ඒ බව දන්වන මාර්ග සටහන් විශාල පුවරු දක්වා තිබෙනවා. මීටර් 500 න් 500 ට නාම පුවරු 4 ක් මේ විදිහට දක්වලා තියෙනවා.ඒ නාම පුවරු සියල්ල කොළ පාටයි. පාරෙන් පිටව යන්න පුළුවන් ගමනාන්තය දැක්වෙන ප්‍රදේශය නිල් පැහැති කොටුවකින් දැක්වෙනවා. උදාහරණයක් හැටියට කියනව නම් කහතුඩුව අන්තර් හුවමාරුවේ කොළ පාටින් දැක්වෙන නාම පුවරුවේ නිල් පාට කොටුවකින් හොරණට යාමට හැකි බව දක්වා තිබෙනවා.මේ නිසා පාරේ යන අයට පහසුවෙන්ම තමන්ට යන්න පුළුවන් මාර්ගය සොයා ගන්න පුළුවන්. හැබැයි වැරැදිලාවත් අන්තර් හුවමාරුව පහු වුණොත් ඊළඟ අන්තර් හුවමාරුවට යනකල් පාරෙන් පිටට යන්න බැහැ.කොට්ටාවේ ඉඳල ගාල්ලට යනකල්ම ආරක්ෂක වැටකින් පාර වෙන් කරල තියෙන්නෙ. මොනම හේතුවකටවත් යන පාරෙන් එන පාර හරහා යන්න බැහැ. ඒ වගේම තමයි පාර දෙපැත්තෙන් කිසිම කෙනෙකුට පාරට එන්න බැරි විදිහට ආරක්ෂක වැට සවිකර තියෙනවා.මේ අධිවේගී මාර්ගය ඉදිකිරීම නිසා දෙපැත්තෙ අයට ඇතිවෙන අපහසුතා දුරු කරන්න අධිවේඟී මඟට ඉහළින් සහ පහළින් මාර්ග 148 ක් යොදල තියෙනවා. ඒක නිසා කාටවත් අසාධාරණයක් වුණා කියල කියන්න බැහැ. අපේ ගම දෙකට කැඩුණ කියල කෑගහන්න බැහැ.කොට්ටාවෙ ඉඳල ගාල්ලට යනකල් එක පිම්මේ යන්න පුළුවන් වුණත් පාර දෙපැත්ත බලන්න ලස්සනයි. සමහර තැන්වල අලංකාර විදිහට පිඩලි අල්ලලා තවත් තැන්වල කඳුවල අලංකාර පිඩලි අල්ලලා වගේම ඒ නිර්මාණයන් හරි අලංකාරවත්ව නිම කරලා. ගල් කඳු කඩල තියෙන්නෙත් දකින්න ආස හිතෙන විදිහට.සමහර ගල් කඳුවල පඩි පේලි දකින්නත් තිබුණා. ඒ ගල් කන්දට නඟින්න තිබුණ පඩි පෙළක් කියල හිතුවත් පස්සෙ දැනගන්න ලැබුණේ වතුර ගලා යන්න යොදපු පඩි පේළි කියල. මීටර් 700 ක් දිග බෙන්තර පාලම හමුවෙන්නෙත් මේ පාරෙදි.ඒක ලංකාවේ දැනට තියෙන දිගම පාලමලු. ගාල්ල දෙවට ප්‍රදේශය ළඟින් කොළඹ - ගාල්ල මහා මාර්ගය සම්බන්ධ වෙන මේ පාරේ නිකං යන්න බැහැ. ඒකට සල්ලි ගෙවන්න ඕන. අනිත් පාරවල්වල වගේ නෙමෙයි මේ පාරේ යතුරු පැදි, ත්‍රිරෝද රථ, ට්‍රැක්ටර් වගේ වාහනවලට යන්න බැහැ.හදිසියේ වාහනයක් ආපදාවකට ලක්වුණොත් ‘1969’ අංකයට කතා කරපු ගමන් ආපදා සේවය ළඟම ඇති. මීටර් 100 න් 100 ට මං සලකුණු තියෙන නිසා තමන් ඉන්න තැන හරියටම කියන්න පුළුවන්.මේ පාරේ අනතුරු වෙන්න පුළුවන් හැකියාව ඉහළ මට්ටමක තියෙන නිසා ඒකට කලින් ඉඳලම සූදානම් වෙලයි ඉන්නෙ. ගිලන් රථ, ගිනි නිවන රථ 3 ක්, ආපදා රථ මෙන්ම අශ්ව බල 900 කින් යුත් පොලිස් යතුරු පැදි මෙන්ම තත්ත්පර කීපයකින් අධික වේගයකින් යන්න පුළුවන් සුපිරි වාහනත් මේ වන විට ගෙනැවිත්. හදිසි අවස්ථාවන්හි ක්‍රියාත්මක වෙන්න සියලු කටයුතු සූදානම් කර තිබෙනවා.අධිවේඟී මඟේදී වාහනවලට සිදුවන අනතුරු මෙන්ම වාහන ආපදාවන්ටත් පිහිට වීමට පොලීසියේ විශේෂ කණ්ඩායමක් විශේෂ කාර්ය බළකායේ සහාය ද ඇතිව යොදවා තිබෙනවා. විශේෂ අධ්‍යක්ෂවරයකු යටතේ මේ පොලිස් කණ්ඩායමට පැවරී තිබෙන්නේ මීට පෙර නොකළ කාර්යයන්, ගිනි නිවීම, ගිලන් රථ සේවය වැනි හදිසි අවස්ථා ඒ යටතට අයත් වනවා. මේ පොලිස් කණ්ඩායම 500 කගෙන් සමන්විත අතර ඔවුන් දකුණු අධිවේඟී මාර්ගය සඳහාම වෙනම ඒකකයක් ලෙසයි කටයුතු කරන්නේ.මේ පිරිසෙන් නිරතුරුව මාර්ගයේ ගමන් කර විමසිලිමත් වනවා.මේ පාර විවෘත කිරීම නිමිත්තෙන් පසුගිය 18 වැනිදා උත්සව ඇරැඹුණා. ඊයේත් අදත් මේ පාර මහජනයාගේ පයින් ගමන්වලටයි වෙන් කෙරුණේ. ඒ වගේම පාපැදිවලටත් යන්න අවසරයි. ඒ පළමු හා අවසන් වතාවටයි.මාර්ග සංවර්ධන අධිකාරිය ජනතාවගෙන් ඉල්ලා සිටින්නේ තම වාහනය මෙම මාර්ගයේ යාමට සුදුසු තත්ත්වයේ ඇත්දැයි සිතා බලා පැමිණෙන ලෙසත් ඉන්ධන ප්‍රමාණවත්ව ඇත්දැයි විමසිලිමත් වන ලෙසත්ය. මෙම මාර්ගයට අවතීර්ණ වීමේදී ප්‍රවේශ පත්‍රයක් නිකුත් කරනු ලබන අතර පිටවීම් ගමනාන්ත දොරටුවේදී ඊට අදාළ මුදල ගෙවිය යුතුය.දක්ෂිණ අධිවේඟී මාර්ගයේසංචාරයකින් පසුතාරක වික්‍රමසේකරසේයාරූ - රොෂාන් පිටිපනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ay1111202</link>
    <topic>සම්මාන උලෙළකදී දවසක් ලෙස්ටර්ට ‘නැඟී එන නළුවා’ සම්මානය දුන්නා</topic>
    <author>සාගරිකා දිසානායක ජයසිංහ</author>
    <content>එදා තරම් මට කේන්ති ගිය දවසක්තවත් මතක නෑසුබ උදෑසනක්! පොඩ්ඩක් ඉඳගන්න. මම ඉක්මනට එන්නම්” ඈ සුහදව මා පිළිගත්තා.ඇගේ සේවක බණ්ඩාරට අපි වගේ ආගන්තුකයන් පිළි අරන් හොඳට පුරුදු පාටයි. ආලින්දයේ තිබුණු පැරැණි පන්නයේ දිගු බංකුවකට බර දෙන්න සූදානම් වූ මට ඔහු ඉක්මනට සුව පහසු වේවැල් පුටුවක් ළං කරලා පත්තරේකුත් අතට දුන්නා.පීරිස් නිවෙසේ නිසි බලධාරියා ලස්සන සුදුපාට බලු සුරතලා සීසර්. උගේ වගකීම ඉටු කරන්නට වගේ මා වටා කැරකෙනවා. හීන් බියකින් හිත කීරි ගැහෙනවා. මගේ හිත කියවාපු බණ්ඩාර මා ගලවා තැබු පාවහන් යුවළත් අසල තිබු හිස් මල් පෝච්චියක් තුළට දමා සීසර් කැටුව පිටුපසට ගියේ එයාව කූඩුවට දාන්න.සුදු පාට පසුබිමේ ලා නිල් පාට ලොකු මල් වැටුණු කපු රෙද්දකින් නිමකළ සුව පහසු පන්ජාබ් ඇඳුමකින් සැරසී ඈ අප හමුවට පැමිණියේ සුහද සිනාවකින් මුව සරසාගෙන.“ආ පිංතූරත් ගන්නවා ද?” මෙතනින් ඉඳ ගනිමු ද? මැද සාලෙ සුව පහසු සෝපාවක් දක්වමින් ඈ අපෙන් අහනවා. “පිංතූරෙට මේ ඇඳුම හොඳයි ද? ඇගෙන් පැනයක්.“හරි. හරි. මම ඇඳගෙන එන්නම්. පොඩි ටච්අප් එකකුත් දැම්මට කමක් නෑ නේද?” ඈ අහන්නෙ අපෙන්!සිංහල සිනමාවේ අග්‍රගණ්‍ය සිනමාවේදිනිය! ලෝ සුපතළ සම්මානලාභී සිනමා අධ්‍යක්ෂවරිය! කලක් ප්‍රංසයේ හිටපු තානාපතිනිය! අමුතුවෙන් අටුවා ටීකා ලියමින් හඳුනාවා දෙන්නට ඕනෑ නෑ. ඈ සුමිත්‍රා පීරිස්. ඈ මෙතරම් සරල මෙතරම් නිහතමානී කාන්තාවක වෙතැයි මා අපේක්ෂා කළේ නෑ. සිළුමිණ පත්තරේට අලුතින්ම අප එක් කරන “ඇයත් එක්ක පැයක්” විශේෂාංගයට බොහෝම කාර්යබහුල කාල වකවානුවක වුණත් ඈ කිසිම පැකිළීමකින් තොරව ඇගේ වටිනා කාලයෙන් පැයක් අප වෙනුවෙන් මිඩංගු කරන්නට එකඟ වුණා.“මේ දවස්වල මම මගේ අලුත්ම චිත්‍රපටය තිරයට ගේන්න සැලසුම් කරමින් ඉන්නේ. ඒ චිත්‍රපටයට තවම නමක් නියම කරගත්තෙ නෑ. එහි තිර රචනය ටෝනි රණසිංහ මහත්තයාගේ. ටෝනි රණසිංහත් ආචාර්ය පීරිසුත් එකතුවෙලා මේකේ තිර රචනය පිළිබඳ සාකච්ඡා කරනවා. මේ චිත්‍රපටයෙනුත් මම අලුත් නිළියන් දෙන්නෙක් සිංහල සිනමාවට හඳුන්වලා දෙන්නයි යන්නෙ. දැන් තව ටිකකින් සම්මුඛ සාකච්ඡාවකට අලුත් ළමයි දෙන්නෙක් එනවා. ටෝනිටත් මම කිව්වා පැයක් පරක්කු වෙලා එන්න කියලා” සුමිත්‍රා අපිත් එක්ක සාකච්ඡාවට ඉඩ හසර සලසා ගත්තු ආකාරය විස්තර කරනවා. ඒ තරම් රාජකාරි මැද්දෙත් මගේ මුල්ම ඇමතුමට එකවරටම එකඟ වීම පිළිබඳව මා ඇයට බෙහෙවින් කෘතඥ වෙනවා.යමකුගේ ජීවිතේ ගැන කතා කරන විට ඔහුගේ හෝ ඇයගේ ජිවන තොරතුරු, අතීත සැමරුම් පිළිබඳ කතා නොකරම බැරි තරම්. අපේ ආරාධනාව පිළිගනිමින් සුමිත්‍රාත් ඇගේ කතාව ඇරැඹුවේ අතීතයට මනසින් පිවිසෙමින්.“අවිස්සාවේල්ල මගේ ගම. අවිස්සාවේල්ල සීතාවක රාජධානියට අයත්ව තිබු ප්‍රධාන නගරය අවිස්සාවේල්ලේ කොළඹ පාරේ කිලෝමීටර් හත අටක් පමණ දුරින් පිහිටි කොස්ගම බොරලුගොඩ මාගේ පියාගේ ගම. මගේ පියා එවකට අවිස්සාවේල්ල උසාවියේ නීතිඥවරයකු ලෙස කටයුතු කළා. හැරී රූපසිංහ ගුණවර්ධන. මෙරට වාමාංශික ව්‍යාපාරයේ නියමුවකු ලෙස කටයුතු කළ පිලිප් ගුණවර්ධන මගේ පියාගේ බාල සහෝදරයා. මගේ පියාත් වරක් රාජ්‍ය මන්ත්‍රණ සභාවට තරග කර සුළු ඡන්ද ප්‍රමාණයකින් පරාජයට පත් වුණා. පසුව ඔහු දේශපාලනයෙන් ඉවත් වෙලා මල්ලිලා නංගිලාගේ දේශපාලන ව්‍යාපාරයට උදව් උපකාර කරමින් නීතිඥ වෘත්තියේම යෙදුණා.අපේ අම්මා දකුණු පළාතේ. පයාගල. මා ඉපදිලා තිබෙන්නෙත් අම්මාගේ පයාගල මහ ගෙදරදි. නවසිය තිස් පහේ මාර්තු මාසේ විසිහතර වැනිදා. ඉපදිලා බොහොම සුළු කාලයකින් මා රැගෙන අම්මා බොරළුගොඩ නිවසට ඇවිත් තිබෙනවා. මගේ අම්මා දකුණේ යමක් කමක් තිබුණු සම්ප්‍රදායික පවුලකින් පැවත ආ කාන්තාවක්.අම්මාගේ අම්මා ගුරුවරියක්. අපේ අම්මාත් හොඳින් ඉංගී‍්‍රසි සහ සිංහල මාධ්‍යයෙන් ඉගෙනුම ලැබුවත් ඈ රැකියාවක් කළේ නෑ. තාත්තා ඉපැයු ආදායමත් ගේ දොර වතුපිට පරිපාලනයත් කළේ අම්මා. දේශපාලනේට ගිහින් තියන දේ නැති නාස්ති කරනවාට වඩා අලුතින් යමක් එකතු කරගන්න, දරුවන්ගේ අනාගතයට යමක් ඉතිරි කරගන්නටයි. අම්මා හැම විටම උත්සාහ කළේ’අපේ පවුලේ දරුවො හතර දෙනයි. මට වැඩිමල් අයියා. අක්කා සහ මට බාල මල්ලි. මම මුලින්ම පාසලට ගියේ අවිස්සාවේල්ලේ ශාන්ත මේරි විද්‍යාලෙට. කතෝලික පාසලක් වූ එය අවිස්සාවේල්ල කෑගලු පාර අයිනේ කුඩා කඳුගැටයක් මත පිහිටියා.පාසලට ගියේ බක්කි කරත්තෙන්. අපේ පාසල කතෝලික වුණත් බෞද්ධ ළමයින් වූ අපට කිසිම ආගමික බලපෑමක් සිදු කළේ නෑ. මිශ්‍ර පාසලක් වූ එහි ඉංගී‍්‍රසි මෙන්ම දෙමළ මාධ්‍යයෙන් ඉගැන්වීම් කළා. ඒ කාලේ හිටපු හෙඩ් මාස්ටර් ජයසූරිය මහත්තයා. හරිම සැරයි. ඔහු වේවැල අත පිටුපස රඳවාගෙන පාසල වටේ යන හැටි මට තවම මතකයි.අපි ඒ කාලෙ ඉගෙන ගත්තේ ඉංගී‍්‍රසි මාධ්‍යයෙන්. පහේ පන්තියෙන් පස්සෙ කොළඹ විශාඛා බාලිකාවට ඇතුළු කළා. ඒ වන විට මගේ අයියා කොළඹ රාජකීය විද්‍යාලයේත් අක්කා විශාඛා විද්‍යාලයේත් ඉගෙනුම ලබමින් හිටියා.දේශපාලනයට යොමුවෙලා හිටපු පවුලක් වශයෙන් අපි තරමක් වෙනස් දිවියකට හුරු වෙලා හිටියා. අනෙක් ළමයින්ට වගේ පාසලත් නිවසත් හැරුණාම විශාල බාහිර ලෝකයක් අපට විවෘත වෙලා තිබුණා. අපේ බාප්පලා, තාත්තා විවියන් නැන්දා ඇතුළු හැමෝම දේශපාලනයට යොමු වෙලා හිටියා. අපේ ගෙවල්වල නිතර සෙනඟ ගැවසුණා. ආචාර්ය ඇන්. ඇම්. පෙරේරා, කොල්වින් ආර්. ද සිල්වා වැනි දේශපාලන නායකයින් නිතර අපේ නිවෙසට ආවා ගියා.පුංචි වුණත් අපිටත් අපේ රට ගැන. දුක් විඳින ජනතාව ගැන හැඟීමක් ඇති වුණා. අපේ පිලිප් බාප්පා දේශපාලනේ කරලා විවිධ චෝදනා මත හිරේ විලංගුවේ වැටුණා. ඉතින් බාප්පා බලන්න කුසුමා පුංචි අම්මා වැලිකඩ හිරගෙදරට යනකොට තනිවට මාවත් එක්ක යනවා. ඒ කාලේ දේශපාලන හිරකරුවන්ට තරමක් හොඳට සැලකුවා. බාප්පලාගේ හිර මැදිරියේ මදුරු දැල් එහෙමත් තිබුණා. ඉතින් මම හිතුවා “හිරේ ඉන්න එකත් ඒ හැටිම නරක නෑ නේ මදුරු දැල් පවා තියෙනවානේ” කියලා. සුමිත්‍රා පීරිස් මහත්මිය හඬ නගා සිනාසෙනවා.අපිට පාසලට යන්න පහසු වෙන්නට කියා අම්මා තාත්තාට කියලා විශාඛා විද්‍යාලයට යාබද ඉඩමේ පිහිටි නිවෙසක් මිලදී ගත්තා. මේ නිවසේ මාත් මගේ සහෝදර සහෝදරියොත් එක්ක බාප්පලා පුංචම්මලාගේ දරුවොත් කිහිප දෙනෙක්ම ඉගෙන ගත්තා. මගේ ඥාති සහෝදරයන් ගියේ රාජකීය විද්‍යාලයට. අපි කොළඹට ආවේ 1949 දී. ඒ ආපුවාම එතෙක් ඉංගී‍්‍රසි මාධ්‍යයෙන් උගන්වාපු පාසල්වල පහල පන්තිවලට සිංහල මාධ්‍යයෙන් ඉගැන්වීම ඇරැඹුවා.අවිස්සාවේල්ලෙදී ඉංගී‍්‍රසියෙන් උගත් මා විසාකාවේදී සිංහල මාධ්‍යයෙන් ඉගෙනගන්න පටන් ගත්තා. 1950 දී නොසිතූ විදිහට අපේ අම්මා අසනීප වෙලා අන්ත්‍රා වුණා. අම්මාගේ වියෝව මට පමණක් නොවේ අපේ මුළු පවුලටම මහත් වූ කම්පනයක් වුණා. තාත්තා රැකියාව කරලා මුදල් හම්බ කළාට, ගේ දොර ඉඩකඩම් සියල්ල පරිපාලනය කළේ අම්මා. ඈ හැම විටම උත්සාහ කළේ තියෙන දේ විනාශ නොකර අලුතින් යමක් හම්බ කරන්න.කොතරම් ධනවත් වුණත්, ඉංගී‍්‍රසි භාෂාව කතා බහ කළත් අපේ අම්මා සාම්ප්‍රදායික ගැහැනියක්. ඇය අපිට ඉංගී‍්‍රසි ඉගැන්නුවාට ඉංගී‍්‍රසි පන්නෙට හැසිරෙන්න ඉඩ දුන්නෙ නෑ. සිංහල කුල සිරිත් රකින්නට ඇය අපට හුරු පුරුදු කළා. අම්මා ජීවිතේ දෙස බොහොම පුළුල් විදිහට බැලුවා. ඈ ගැහැනු ළමයින් කියා අප කුස්සිය මුල්ලට තල්ලු කරන්නට වෑයම් කළේ නෑ. උයන්න පිහින්න කුස්සියේ වැඩ කරන්නට කියා අපට බල කළේ නෑ. යතුරු කැරැල්ල ඉණේ ගහගෙන මසුරුකමින් ගේ දොර පාලනය කළේ නෑ. සේවක සේවිකාවන්ට හොඳට සැලකුවා. නාස්ති කළේ නැතත්, අවශ්‍ය දේට අවශ්‍ය තරම් වියදම් කරන්නට ඈ ලෝබ වුණේ නෑ. අම්මාගේ ඒ ගති සිරිත් අපටත් උරුම වුණා. මගේ අක්කාත් මමත් අතර තිබුණේ සුළු වයස් පරතරයක්. ඒත් අක්කා හැසිරුණේ හරියට මට වඩා අවුරුදු දහයක් විතර වැඩිමල් සහෝදරියක් වගේ.අපේ අම්මා මිය ගියේ අධික රුධිර පීඩනය නිසා. ඒ කාලේ සල්ලි තිබුණත් අපේ රටේ ඒ වගේ හදිසි ලෙඩකට බේත් නෑ. අම්මා ඇතුළු කළේ කොළඹ පෞද්ගලික රෝහලකට. කැටි ගැසුණු රුධිරය දියකර යවන්නට බේත් නැතිව කූඩැල්ලො තියලයි අම්මාගේ රුධිරය ඉවත් කළේ. අද වගේ කාලෙක නම් ඒ වගේ රෝගයකින් අම්මා මිය යන්නෙ නෑ. ඈ ජීවත්ව සිටියානම් අපේ ජීවිත මීට වඩා වෙනස් විදිහකට ගොඩ නැගෙන්නට ඉඩ තිබුණා.” සුමිත්‍රා කියනවා.“අම්මාගේ මරණයෙන් පස්සෙ අක්කා පාසල් යාම නතර කරලා අපගේ අධ්‍යාපන කටයුතු කරගෙන යන්නට අපට උදව් කළා. අම්මා නැති ගෙදර තාත්තාත් මාමාත් සමඟ අපි ජීවිතේ පටන් ගත්තා. එතකොට මගේ වයස අවුරුදු 13 යි. අපේ පවුලේ හතර දෙනයි. ඥාති සහෝදර සහෝදරියොයි සේරම යොවුන් වියේ පිරිසක්. අපි අපිම ගේ දොර පරිපාලනය කර ගත්තා.මගේ ලොකු අයියා ගාමිණී (කුරු) ගුණවර්ධන. ඔහු නීතිඥයෙක්. පසු කලෙක ව්‍යාපාරිකයකු ලෙස කටයුතු කළා. අයියා අපේ ජීවිතවලට විශාල ලෙස බලපෑ චරිතයක්. අපිට උපදෙස් දෙන්නෙ හරි වැරැදි කියා දෙන්නෙ අයියා. මම පොත් කියවන්න කැමැතියි. ඒත් අතට අහුවෙන ඕනෑම කබල් පොතක් කියවන්න අයියා ඉඩ දුන්නෙ නෑ. අපිට චිත්‍රපටි බලන්න ඉඩ දුන්නේ අයියා පළමුව බලා ඒ සුදුසු නම් පමණයි. දවල් 2.30 දර්ශනයට පමණයි යා හැකි.කොළඹ ලයනල් වෙන්ඩ්ට් ශාලාවේ පැවැත්වුණු නාට්‍ය බලන්න අපි ගියේ බොහෝ විට අයියා එක්ක. මම මුලින්ම අපේ ප්‍රවීණ නිළි අයිරාංගනී සේරසිංහ දුටුවේ එහෙම බලාපු ඇන්ට්ගනී නාට්‍යයෙන්.මම තරුණ කාලේ හරි ආසයි විලාසිතා කරන්න. කොළඹ සමාජයේ හැදුණත් අපි තරමක් සම්ප්‍රදායික රාමුවකට අනුව හැඩ ගැහිලා හිටියා. මම අත් නැති හැට්ට නවීන පන්නේ සාය අඳින්න කැමැති වුණාට අක්කා මම ඒවා අඳිනවාට කැමැති නෑ. ඒ කාලේ අද වගේ නිමි ඇඳුම් සාප්පු නෑ. කවුරුත් කළේ රෙදි අරන් මහගෙන ඇඳපු එකයි. මටත් මහන්න පුළුවන්. මට වඩා හොඳට අක්කට මහන්න පුළුවන්. ඒත් මම අත් නැති හැට්ටයක් මහන්න හැදුවොත් අක්කා මට මහලා දෙන්නෙත් නෑ. ඊට උදව් කරන්නෙත් නෑ. මමම තනියම වෙර දාලා කපලා මහගෙන අඳිනවා. ඒ වගේම මම හරි ආසයි නැටුම්වලට. මම පාසලේදී ඕඩ්රි ගුරුතුමියගෙන් බැලේ නැටුම් ඉගෙන ගත්තා. අපිට කැමැති විදිහට සාදවලට සහභාගි වෙන්නත් ගෙදරින් අවසර ලැබුණේ නෑ. දෙසැම්බර් 31 රාත්‍රියේ ගාලු මුවදොර හෝටලයේ පැවැති බාලට නම් සහභාගි වෙන්නට අවසර ලැබුණා.සාමාන්‍ය පෙළ විභාගෙ සමත් වෙලා විද්‍යා අංශයෙන් උසස් පෙළ කරන්න මම ඇක්වයිනාස් විද්‍යාලයට ඇතුළු වුණා. ඒ අතරේ මට සිනමාව සහ සිනමාකරණය පිළිබඳ ඉගෙන ගන්නටත් කැමැත්තක් ඇති වෙලා තිබුණා. ඒ වන විට මගේ අයියා මධ්‍යධරණී මුහුදේ රුවල් නැවක නිවාඩුවක් ගතකරමින් හිටියා. මටත් එහි නිවාඩුවක් ගත කරන්න එන්න කියලා අයියා කියා එව්වා. මමත් හරි කැමැත්තෙන් ගියා.අයියා එක්ක රුවල් නැවේ හය මාසයක් ජීවත් වුණා. ඒක හරි අමුතුම ලෝකයක්. ලෝකයේ විවිධ රටවලට අයත් විවිධ ජාතීන්, බොහෝම නිදහසේ එහි ජීවත් වුණා. කෑම නම් කෑම, බීම නම් බීම, නැටුම් නම් නැටුම්, ගැයුම් වැයුම්, ආදරය, රාගය හැමදේම ඕනෑ තරම්. ඒත් අපි සිංහල රටේ එක්තරා සම්ප්‍රදායකට හැඩගැසුණු උදවිය. අපි හැසිරුණේ අපේ රටේත් අපේ මවුපියන්ගේත් ගෞරවය රැකෙන විදිහට.අපේ අයියා ඒ වන විටත් රටේ නමක් දිනාගෙන සිටි සිනමාවේදී ලෙස්ටර් ජේම්ස් පීරිස් මහත්තයා දැන හැඳිනගෙන හිටියා. මගේ සිනමා උනන්දුව ගැනත් අයියා ඔහු සමඟ කතාබහ කරලා තිබුණා. අයියාගේ මාර්ගයෙන් මා ලෙස්ටර් ජේම්ස් පීරිස් මහත්තයා හඳුනා ගත්තා. අයියාගේත් ලෙස්ටර් මහත්තයාගේත් උපදෙස් අනුව ලන්ඩනයේ චිත්‍රපටකරණය පිළිබඳ උගන්වන ලන්ඩන් ස්කූල් ඔෆ් ෆිල්ම් ටෙක්නික්ස් ආයතනයට ඇතුළු වෙලා සිනමාකරණය පිළිබඳ ඉගෙන ගත්තා. ඊට කලින් මම ප්‍රංස භාෂාව ඉගෙන ගත්තා. ඒ කාලෙ ලෙස්ටර් ජේම්ස් පීරිස් මහත්තයා “රේඛාවේ” වැඩ වගයකට ප්‍රංසයට ඇවිත් හිටියා. මම මුලින්ම නරඹාපු සිංහල චිත්‍රපටය රේඛාව. ඒත් ඒ ප්‍රංසයේදී.1959 අගදී මම සිනමාවේදය පිළිබඳ ඩිප්ලෝමා පාඨමාලාව ඉවර කළා. ලෙස්ටර් මහත්තයා සන්දේශය චිත්‍රපටය හදන්න ලංකාවට එන විට එහි සහය අධ්‍යක්ෂවරිය ලෙස වැඩ කරන්න මට අවස්ථාව ලැබුණා. මමත් ඒ සමඟ ලංකාවට ආවා. එකට වැඩ කරන විට ලෙස්ටර් සමඟ ඇතිවූ සබඳතාව මුහුකුරා ගියා. 1964 ජූනි මාසේ අපි විවාහ වුණා.ලෙස්ටර් මට වඩා අවුරුදු 16 ක් වැඩිමල්. ආගමික වශයෙන් ද පරස්පරතා තිබුණා. ඒත් අයියාවත් තාත්තාවත් අපේ විවාහයට විරුද්ධ වුණේ නෑ. ලෙස්ටර් සමඟ විවාහ වූ දා පටන් අපේ ජීවිතය වුණේ සිනමාව. හොඳ චිත්‍රපටයක් හැදීමේ වුවමනාව තමයි අපි දෙන්නාටම තිබුණේ.එතකොට දූ දරුවන් පවුලට එකතු කරගන්න ඔබට උනන්දුවක් තිබුණේ නැද්ද? මගෙන් සුමිත්‍රා මහත්මියට පුංචි බාධාවක්.ඇත්තටම ඒ ගැන ලොකු උනන්දුවක් තිබුණේ නෑ. ඒ කාලේ දෙන්නාම චිත්‍රපට වැඩ ගැන මිස ‘ළමයි හදන්න ඕනෑ නේද? කියලා විශේෂ සැලකිල්ලක් දැක්වූයේ නෑ. දැන්නම් දරුවෙක් හිටියා නම් හොඳයි කියලා වේලාවකට හිතෙනවා. ඒත් දැන් කාලෙ ළමයින්ගෙන් මව්පියන්ට තියෙන කරදර, ඒ වගේම දැන් කාලෙ ළමයින් හැසිරෙන ආත්මාර්ථකාමී ස්වරූෑපය දැක්කාම ඒ වගේ ළමයි නම් හිටියේ නැති එකත් හොඳයි කියලා හිතෙනවා. කොහොම වුණත් ළමයි හිටියා නම් මම චිත්‍රපට ක්ෂේත්‍රයේ මේ තරම් සාර්ථකත්වයක් ලබන එකක් නෑ. අම්මා කෙනෙක් වුණා නම් මටත් දරුවන්ගේ යහපත උදෙසා බොහෝ දේවල් කැප කරන්නට සිදු වෙනවා. මගේ සහෝදර සහෝදරියන්ගේ දරුවොත් ඒ අයගේ දරුවොත් අපි සමඟ ආදරෙන් කල් ගත කරනවා. මගේ ගෙදර වසර ගණනාවක් අප සමඟ ආදරෙන් සේවය කරමින් ජීවත්වෙන සේවක සේවිකාවන් ඉන්නවා. ඒ අයත් පවුලේ සාමාජිකයන් වගේමයි.ඔබ හොඳ සිනමාවේදිනියක්. ඔබ හොඳ ගෘහ පරිපාලිකාවක් ද?අපොයි නෑ. මම කවදාවත් යතුරු කැරැල්ල ඉණේ ගහගත්තු අර පිරිමහන ගෘහිණියක් වුණේ නෑ. මගේ ගෙදර ඉන්න සේවක සේවිකාවන් ගෙදර වැඩ කටයුතු බලා ගන්නවා. මම කුස්සියට ගිහින් උයන්න යන්නේ නෑ. වෙළෙඳපොළට යන්න කැමතියි. ඒත් සුපිරි වෙළෙඳ පොළ සංස්කෘතියට මම කැමති නෑ. මම කැමති පොදු වෙළෙඳ පොළට යන්න. ඒත් අපි පුරුදු වෙලා තියෙන්නෙ අපේ රියැදුරු අතේ ලයිස්තුවක් යවලා සුපුරුදු කඩයකින් බඩු ගෙන්වා ගන්න. ඉස්සර මම සංස්කරණ වැඩ කළේ මේ ගෙදර ඉස්සරහා කාමරේ. එතැන ජනේලේ ඇරියාම මට පාරේ මාළුකාරයා, එළවළු වෙළෙන්දෝ යනවා පේනවා. මම ජනේලෙන් අඬ ගහලා ගෙදරට අවශ්‍ය මාළු ටික, එළවළු ටික මිලදී ගන්නවා.ඔබට කේන්ති යනව ද? ඔබේ යුග දිවිය අඩ සියවසකටත් ආසන්නයි.මට දැන් නම් කේන්ති යන්නේම නැති තරම්. ලෙස්ටර්ට කේන්ති යන්නේම නෑ. ඉස්සර මට එයාට වැඩිය තරහා යනවා. මම සාමාන්‍ය ජීවිතේ එන දේවල් ඕනෑවට වඩා බරට ගන්නේ නෑ. කෙනෙක් අතින් වරදක් වුණත් මම සමාව දෙනවා. කාටත් වරදිනවා. ඒත් දවසක් සම්මාන උලෙළකදී වැරදිලා ආචාර්ය ලෙස්ටර්ට “වසරේ නැඟී එන නළුවා”ට හිමි සම්මානයත් මට තවත් මොකක්දෝ අදාළ නොවෙන සම්මානයකුත්” දුන්නා. එදා නම් මට හොඳටම කේන්ති ගියා. එදා තරම් කේන්ති ගිය දවසක් මගේ ජීවිතේටම මතක නෑ.අපි දෙන්නා දැන් අවුරුදු පනහකටත් ළං වෙන කාලයක් එක වහල යට ඉන්නවා. අපි අතර කවදාවත් මහා ලොකු ගැටුම් ඇතිවෙලා නෑ. අපි දෙන්නාම හිතන්නේ එකම විදිහට. අපිට චිත්‍රපට හදන්න සල්ලි නැති වුණාම අපිට අයිතිව තිබු ඉඩම් කෑල්ලක් විකුණලා සල්ලි හොයාගෙන චිත්‍රපටි හැදුවා. අපේ නිර්මාණ ලෝකයේ සම්භාවනාවට පාත්‍ර වන විට අපි එක්ව සතුටු වුණා. හැමෝම හිතන්නේ මම විවාහයෙන් පසුව සිනමාකරණයට පිවිසුණා කියලයි.ඒත් ඉන් පෙර සිටම මා ක්ෂේත්‍රයට යොමු වෙලා හිටියා. අනුන්ට උදව් කිරීමේදී අපි දෙදෙනාම එකම මතයක ඉන්නවා. චිත්‍රපටවලින් ඉපයූ ආදායමට වඩා අපි අපේ දේපළ ඒ සඳහා වැය කර තිබෙනවා. ඒ පිළිබඳව අපි දෙදෙනා තුළම කිසිදු පසුතැවීමක් නෑ.වර්තමාන සමාජය වගේම ජීවිතය දෙසත් සුමිත්‍රා බලන්නෙ මැදිහත් සිතින්. ‘අපේ කාලේ වගේ නොවෙයි. අද සමාජය බොහොම වෙනස්. එදා වගේම අදටත් අපි ජීවිතේ විශාල ඉලක්ක හඹාගෙන හැල්මේ දුව යන්නෙ නෑ. අද සියල්ල තීරණය වෙන්නෙ මුදල් මත. එදා අපි උත්සාහ කළේ තියෙන දෙයක් විකුණලා හරි හොඳ හරවත් නිර්මාණයක් රටට දෙන්න. ඒ නිර්මාණ විවිධාකාරයෙන් සම්මානයට, ලෝකයේ අගැයීම්වලට ලක් වුණා තමයි. ඒත් අපි “අහවල් උලෙළ සඳහා, අහවල් සම්මානය සඳහා” යනුවෙන් ඉලක්ක කරගෙන නිර්මාණ කළේ නෑ. ආදායම ගැනම හිතුවේ නෑ.ඒ කාලේ නළු නිළියොත් එහෙමයි. හොඳ චිත්‍රපටයක හොඳ චරිතයක් ලැබෙනවා නම් ගෙවන මුදල ටිකක් අඩු වුණත් ඒ අය ඒ චරිත බාර ගත්තා. හැමෝම එක්වෙලා සාර්ථක නිර්මාණයක් ඉදිරිපත් කරන්නයි උත්සාහ කළේ. අද එහෙම නෙවෙයි ඉස්සෙල්ලාම අහන්නෙ ගෙවන මුදල කීයද කියලා. තව රුපියල් ගණනක් වැඩි කරගන්න පුළුවන් නම් චරිතයේ වැදගත්කම ගැන හිතන්නේ නෑ. එක අතකින් ඒක සාධාරණයි. අද නළු නිළියන්ටත් නිතර රඟපාන්න හොඳ චිත්‍රපට හැදෙන්නෙ නෑ. ඔවුන්ගේ ජීවන අරගලය ගෙනයන්නත් මුදල් එපායැ.මං අද සමාජය දකින්නේ මගේ ඥාති දූ දරුවන් සහ ඇසුරු කරන පුද්ගලයන් ආශ්‍රයෙන්. අද තරුණ පරම්පරාව සිතන පතන ආකාරය දැක්කාම ඇතැම් විට මට පුදුමත් හිතෙනවා. බහුතරයක් දෙනා හරිම ආත්මාර්ථකාමීයි. ඔවුන් අවිවේකී අතිධාවනකාරී ජීවිත ගෙවන බවයි පෙනෙන්නේ. බොහෝ දෙනකුට ජීවිතයේ ලොකු ඉලක්ක තිබෙනවා. ඒවා හරිම සංකීර්ණයි. එදා අපි ගත කළ සරල සුන්දර ලෝකය වෙනුවට ඔවුන්ට තියෙන්නෙ හැම සැප සම්පතක්ම තිබෙන එහෙත් අවිවේකී වෙහෙසකර ජීවන රටාවක්. අපි දැන් මේ ලෝකෙට ගැළපෙන්නෙ නැද්ද කියලත් මට වෙලාවකට හිතෙනවා.ජීවිතේ පුරා මම විවිධ රටවල සංචාරය කරලා තියෙනවා. ලෝකයේ උසස්ම පන්තියේ ප්‍රභූවරුන් වගේම මේ රටේ උසස් ප්‍රභූවරුන් ආශ්‍රය කරලා තිබෙනවා. 1995 - 99 දක්වා මම ප්‍රංශයේ ශ්‍රී ලංකා තානාපතිනිය ලෙස කටයුතු කළා. මේ සියල්ල එදා ඒ විදිහට විඳ ගත්තා. ආපසු ලංකාවට ඇවිත් සුපුරුදු සුමිත්‍රා විදිහට පොළොවේ පයගහලා ජීවත් වෙනවා. මේ විදිහට ජීවිතේ ඉදිරියට ගෙවුණොත් දෙවියන්ගේ පිහිටෙන් තව හොඳ චිත්‍රපට දෙක තුනක්වත් කරගන්න ලැබුණොත් හොඳයි කියලා හිතෙනවා. මම පුංචි කාලේ ඉඳලාම පොත් පත් කියවන්න ආසයි. අදත් විවේකයක් ලැබෙන හැම විටම මම පොත්පත් කියවනවා. හොඳ ගීත අහනවා. පැරැණි භාණ්ඩ එකතු කරන්නට මම ආසයි. කෞතුක භාණ්ඩ ප්‍රදර්ශනයක් තිබුණොත් ගිහින් කැමති භාණ්ඩයක් තිබුණොත් මම එය මිලට ගන්නවා. මේ සේරම එහෙම එකතු කරපුවා. ඇගේ සුවිසල් නිවස කෞතුක වස්තූන් ගෙන් පිරුණු කලාගාරයක් වැන්න. ලංකාවෙන් මෙන්ම ලෝකයේ විවිධ රටවලින් ඈ මිලදී ගත් වටිනා මෙන්ම අලංකාර භාණ්ඩ හා සිතුවම් රාශියකින් එය හැඩ වැඩ වී තිබේ.“මගේ පැතුම කාටවත් කරදරයක් නොවී කාටත් හැකි තරමින් උපකාර කරමින් ජීවිතේ ඉතිරි කාලයත් ගෙවා දමන්නයි. දුක සැප දෙක සමව දරාගන්නටත් අනුන්ගේ වරදට සමාව දෙන්නටත් පුංචි කාලේ පටන්ම හුරුවෙලා තිබෙන නිසා ජීවිතේ ගෙවීම ඒ තරම් බරපතළ කාරියක් හැටියට මට දැනෙන්නේ නෑ. ඒත් වැඩක් නොකර ඉන්න විට නම් පොඩි ඒකාකාරී ගතියක් දැනෙනවා.”ඇයටත් අපටත් නොදැනීම අපේ ජීවිතවලින් තවත් හෝරාවක් ගෙවී ගිහින්. ඇගේ අලුත්ම චිත්‍රපටයේ තිර පිටපතත් රැගෙන ප්‍රවීණ රංගධර ටෝනි රණසිංහයන් ඈ සොයා පැමිණියා. ඔවුන්ගේ කාරියට බාධාවක් නොවී මාත් දුෂ්මන්තත් ඔවුන් ගෙන් සමුගත්තා.සාගරිකා දිසානායක ජයසිංහඡායාරූප දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=ay1111203</link>
    <topic>කොටස් වෙළෙඳ පොළ</topic>
    <author>තාරක වික්‍රමසේකර</author>
    <content>පෙර සතියේ සිකුරාදා (11) වසරේ සිදුවූ අඩුම ගනුදෙනු සංඛ්‍යාවක් වෙළෙඳ පොළින් වාර්තා විය. ඒ ගනුදෙනු 5159 ක් වාර්තා කරමිනි. එහෙත් සතිය ආරම්භක සඳුදා (14) එම සංඛ්‍යාව 7265 ක් දක්වා ඉහළ ගියේය.දිනයේ මිල ඉහළ යාම් අතුරින් කැපී පෙනුණේ මොරිසන්ස් සමාගමයි. පෙර දින රුපියල් 2740 කට අලෙවි වූ කොටසක මිල එදින රුපියල් 3235 ක් දක්වා ඉහළ ගියේය. එහෙත් දිනය නිමා වන විට එහි අගය දැක්වුණේ රුපියල් 2850.10 ක් ලෙසිනි. ඒ පෙර දිනට සාපේක්ෂව රුපියල් 110.10 ක් බව පෙන්වමිනි. මොරිසන්ස් (ඡන්ද බලය රහිත) කොටසක මිල පෙර දින රුපියල් 2000 කට අලෙවි වූ අතර එදින එහි අගය රුපියල් 2900 ක් දක්වා ඉහළ ගියේය. දිනය නිමා වන විට එහි අගය රුපියල් 2149.90 ක් බව දැක්විණි. ඒ පෙර දිනට සාපේක්ෂව රුපියල් 149.90 ක මිල ඉහළ යාමක් පෙන්නුම් කරමිනි.ඊ. බී. ක්‍රෙසි සමාගමේ කොටසක මිල ද පෙර දිනට සාපේක්ෂව රුපියල් 30.60 කින් ඉහළ ගියේය. පෙර දින රුපියල් 1810.40 කට අලෙවි වූ කොටසක මිල එදින රුපියල් 1841.00 ක් දක්වා ඉහළ ගියේය. මිල පහළ යාම් අතුරින් කැපී පෙනුණේ එච් ඩී එෆ් සී සමාගමයි. පෙර දිනට සාපේක්ෂව සමාගමේ කොටසක මිල රුපියල් 120 කින් පහළ ගියේය. පෙර දින රුපියල් 1625.00 කට අලෙවි වූ සමාගමේ කොටසක මිල එදින රුපියල් 1505 ක් දක්වා මිලකට පහතට වැටුණි.මිල පහළ ගිය සෙසු සමාගම් අතර එලායන්ස්, බුකිට් ඩරා, සෙලින්කෝ ඉන්ෂුවරන්ස්, කළම්ඹු ෆාමසි, ඉන්ඩස්ට්‍රියල් ඒ එස් පී එච් සමාගම් විය. දිනයේ වැඩිම කොටස් ප්‍රමාණයක් අලෙවි වූයේ එස් එම් බී ලීසිං(ඹජ - 2011) සමාගමේය. අලෙවි වූ කොටස් සංඛ්‍යාව 10490800 කි. එසේම මිලියනයකට වඩා කොටස් අලෙවි වූ සමාගම් අතර ආසිරි සර්ජිකල්, බ්ලු ඩයමන්ඩ් (ඡන්ද බලය රහිත), ඩයලොග්, පෑන් ඒෂියන් පවර්, සොෆ්ට්ලොජික්, රේණුකා ඇගි‍්‍ර විය. 15 වැනිදා අඟහරුවාදා කොටස් ගනුදෙනු සංඛ්‍යාවේ යළි ඉහළ යාමක් පෙන්නුම් කෙළේය. ඒ ගනුදෙනු සංඛ්‍යාව 10113 ක් දක්වා ඉහළ යමිනි. දිනයේ ගනුදෙනු දෙස බලන විට පෙනී ගියේ කොන්වෙන්සන් ෆුඩ් සමාගමේ හැරුණු විට සෙසු සමාගම්හි කොටස් මිල එතරම් ඉහළ නොගිය බවයි. පෙර දින රුපියල් 260 ක්වූ සමාගමේ කොටසක මිල එදින රුපියල් 320 ක් දක්වා ඉහළ ගියේය.මිල පහළ යාම් අතුරින් කළම්ෂෝ සමාගම කැපී පෙනුණි. පෙර දින රුපියල් 2850 ක් වූ සමාගමේ කොටසක මිල එදින රුපියල් 2300 ක් දක්වා රුපියල් 550 කින් පහළ ගියේය. එසේම කළම්ඹු ෆාමසි, සී ඩී අයි සී සමාගම් මිල පහළ යාම් අතුරින් කැපී පෙනුණි.දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ්, පෑන් ඒෂියන් පවර්, පිරමල් ග්ලාස්, එස් එම් බී ලීසිං, අමානා, ටෙස් ඇග්‍රෝ සමාගම් විය. බදාදා (16) දින ද මිල ඉහළ යාම් අතුරින් කැපී පෙනෙන සමාගමක් වූයේ ඉන්ඩස්ට්‍රියල් එස් එස් පී එච් සමාගම කැපී පෙනුණි. ඒ පෙර දිනට සාපේක්ෂව රුපියල් 32.20 ක මිල ඉහළ යාමකි. එසේම කළම්ඹු ෆාමසි පෙර දිනට සාපේක්ෂව රුපියල් 103.20 කින් මිල ඉහළ ගිය සමාගමක් විය.මිල පහළ ගිය සමාගම් අතර කන්වෙන්ෂන් ෆුඩ්ස්, මොරිසන්ස්, ඊ බී ක්‍රෙසි සමාගම් විය.ෆින්ලේස් කළම්ඹු පී එල් සී දෙවන ලාභාංශ ලෙසින් කොටසකට රුපියලක් බැගින් ගෙවනු ලබන බවත් කොමර්ෂල් ඩිවලොප්මන්ට් කම්පැණි කොටසකට රුපියල් 2.00 ක් බැගින් ගෙවනු ලබන බවත් නිවේදනය කර තිබුණි.පසුගිය සඳුදා සමස්ත කොටස් මිල දර්ශකය ඒකක 6239.52 ක් ලෙසින් දැක්වුණ අතර අඟහරුවාදා එය ඒකක 6092.30 ක් ලෙසින් දැක්වුණි. බදාදා දින එය ඒකක 6022.38 ක් බව දැක්වුණි. මිලංකා මිල දර්ශකය සඳුදා දින ඒකක 5535.74 ක් ලෙසින් ද අඟහරුවාදා ඒකක 5397.03 ක් ලෙසින් ද බදාදා ඒකක 5272.99 ක් ලෙසින් ද දැක්වුණි.බදාදා දින ගනුදෙනු සංඛ්‍යාවේ අඩුවක් පෙන්නුම් කළ ද (ගනුදෙනු 9512) එදින මිලියනය ඉක්මවා කොටස් අලෙවි වූ සමාගම් ගණන 6 ක් විය. විශේෂයෙන්ම එස් එම් බී ලීසිං සමාගමේ එක් කොටස් වර්ගයක් 33370000 ක කොටස් ප්‍රමාණයක් ද අනෙක් කොටස් වර්ගය කොටස් 20264800 ක්ද අලෙවි විය. මෙය සතියේ කැපී පෙනෙන ගනුදෙනු අතර ඇතුළත් විය. කෙසේ වෙතත් 21 වැනිදා අයවැයෙන් පසු වෙළෙඳ පොළේ සුබදායක තත්ත්වයක් බලාපොරොත්තු විය හැකි බව ද කොටස් වෙළෙඳ පොළ සම්බන්ධ විචාරකයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111201</link>
    <topic>PCL සොලියුෂන් සමාගම වසරේ හොඳම වෙළෙඳ නියෝජිත</topic>
    <author/>
    <content>PCL සොලියුෂන් සමාගම වසරේ හොඳම වෙළෙඳ නියෝජිතElastec American Marine හි නිෂ්පාදනයක් වන මෙඩිබර්න් සෞඛ්‍යය කසළ දවන යන්ත්‍රවල අසමසම අලෙවිය වෙනුවෙන් PCL  සොලුෂන්ස් 2010 වසරේ හොඳම වෙළෙඳ නියෝජිත සම්මානය හිමිකර ගන්නා ලදි. ඇමෙරිකා එක්සත් ජනපදයේ ඉල්ලිනොයිස් හි පැවැති උත්සවයකදී PCL සොලුෂන්ස් හි හෙල්ත්කෙයාර් අංශයේ අලෙවි කළමනාකරු සම්පත් කුලරත්න මහතාට මෙම ජාත්‍යන්තර සම්මානය පිරිනමන ලදී.විශාල බෙදාහැරීමේ ජාලයන් සතු රටවල් ඇතුළු අනෙකුත් රටවල් 16ක නියෝජිතයන් අබිබවමින් ශ්‍රී ලංකාවේ එකම නියෝජිතායතනය වන PCL සොලුෂන්ස් එම සම්මානය දිනාගැනීමට සමත් විය. මෙම සම්මානය PCL සොලුෂන්ස් වෙත පිරිනමනු ලැබුවේ ඇමෙරිකා එක්සත් ජනපදයේ ප්‍රමුඛ සමාගමක පුහුණු සැසිවාරයක් සඳහා කාර්ය මණ්ඩලයේ දෙදෙනකු සහභාගි වූ අවස්ථාවේදීය.PCL  සොලුෂන්ස් හි සාමාන්‍යාධිකාරී තුෂාන්ත කරුණායක මහතා කීවේ, “ශ්‍රී ලංකාව වැනි කුඩා රටක් ඕස්ට්‍රේලියාව, රුසියාව, ජර්මනිය, දකුණු කොරියාව, එක්සත් රාජධානිය, ප්‍රංශය, ඉන්දියාව හා චීනය වැනි රටවල් අතරින් මෙඩිබර්න් අලෙවි සඳහා මෙම සම්මානය හිමි කරගැනීම ප්‍රශංසනීයයි” යනුවෙනි.“අවුරුදු දෙකහමාරක් වැනි කෙටි කාලයක් තුළ මෙඩිබර්න් ජංගම සෞඛ්‍යය කසළ දවන යන්ත්‍රය ශ්‍රී ලංකාවේ රෝහල් කිහිපයකටම හඳුන්වා දෙනු ලැබුවා” යනුවෙන් PCL සොලුෂන්ස් හි හෙල්ත්කෙයාර් අංශයේ අලෙවි කළමනාකරු සම්පත් කුලරත්න මහතා පැවසුවේය.  PCL සොලුෂන්ස් හි හෙල්ත්කෙයාර් අංශයේ අලෙවි කළමනාකරු සම්පත් කුලරත්න මහතා Elastec American Marine හි ප්‍රධාන විධායක නිලධාරී ඩොනී විල්සන් මහතා අතින් සම්මානය ලබාගනිමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111202</link>
    <topic>සමෘද්ධි ප්‍රතිලාභීන්ට ඩීමෝ බට්ටා</topic>
    <author/>
    <content>සමෘද්ධි ප්‍රතිලාභීන්ට ඩීමෝ බට්ටාදිවි නැඟුම ව්‍යාපෘතිය යටතේ සමෘද්ධි ප්‍රතිලාභීන්ට ඩීමෝ බට්ටා රථ බෙදාදීම පසුගියදා සිදු කෙරුණි. සමෘද්ධි වැඩසටහන හරහා සමෘද්ධි සහනාධාරය හිමි පුද්ගලයන්ගේ ජීවන තත්ත්වය ඉදිරි මට්ටම දක්වා නඟා සිටුවීමේ අරමුණින් එම වැඩසටහන ක්‍රියාත්මක කෙරිණි.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ගම්පහ පැවැති උත්සවයකදී රථ ප්‍රදානය කිරීම සිදුවිය.සමෘද්ධි සාමාජිකයින් සංඛ්‍යාව මිලියන 1.5 කට වැඩි අතර එමඟින් මිලියන 4.5 කට වැඩි පිරිසකට වක්‍රාකාරව ප්‍රතිලාභ හිමි වේ. සමෘද්ධි ප්‍රතිලාභීන්ට දිවයින පුරා පිහිටි සමෘද්ධි බැංකු 1327 හරහා රු. 100,000 ක මූලික ගෙවීමකින් පසු පහසුවෙන් ඩීමෝ බට්ටා රථයක හිමිකරුවකු වීමේ අවස්ථාව උදා වේ.ශ්‍රී ලංකා වෙළෙඳ ප්‍රවාහන ඉතිහාසයේ වඩාත්ම හොඳ අලෙවියක් සතු වෙළෙඳ මෝටර් රථය වන්නේ ඩීමෝ බට්ටාය. මේ වන විට ඩීමෝ බට්ටා රථ 22,000 කට වඩා වැඩි ප්‍රමාණයක් ශ්‍රී ලංකාවේ මාර්ගවල ප්‍රවාහන කටයුතුවල යෙදේ. ඉන්දියාවේ ටාටා මෝටර්ස් හි සුපිරි නිෂ්පාදනයක් වන ඩීමෝ බට්ටා විකිණීම හා සේවා සැපයීම සිදු කරනු ලබන්නේ ටාටා මෝටර්ස් හි බලයලත් ශ්‍රී ලංකා එකම නියෝජිතයා වන සීමාසහිත ඩීසල් සහ මෝටර් ඉංජිනේරු පොදු සමාගම විසිනි.ගනුදෙනු කරුවන්ගේ පහසුව වෙනුවෙන් දිවයින පුරා පිහිටි අලෙවිසැල් මඟින් ඩීමෝ විකුණුම්, සේවා හා අමතර කොටස් ලබාගැනීමේ අවස්ථාව හිමි වන අතර එයට ඩීමෝ ශාඛාවන් 15 කට වඩා ඇතුළත් යැයි ඩීමෝ නියෝජ්‍ය ප්‍රධාන විධායක නිලධාරී ගහනාත් පණ්ඩිතගේ මහතා කියයි.  ඩීමෝ රථ බෙදා දීමේ උත්සවයට සහභාගි වූ සමෘද්ධි අධිකාරියේ අධ්‍යක්ෂ ජනරාල් ආර්. ජී. බී. තිලකසිරි, ටාටා කොමර්ෂල් වෙහිකල්ස් හි සාමාන්‍යාධිකාරී විජිත බණ්ඩාර, සමෘද්ධි ලාභියෙක්, ඩීමෝ හි සභාපති රංජිත් පණ්ඩිතගේ, ඩීමෝ හි නියෝජ්‍ය ප්‍රධාන විධායක නිලධාරී ගහනාත් පණ්ඩිතගේ, ආර්ථික සංවර්ධන අමාත්‍ය බැසිල් රාජපක්ෂ හා දකුණු ජ්‍යෙෂ්ඨ අමාත්‍ය ඒ. එච්. එම්. ෆවුසි මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111203</link>
    <topic>සංඝමිත්තා විදුහල්පතිනියට සුරැභිරමණී ස්වර්ණ සම්මානය</topic>
    <author>සුභාෂිණී ජයරත්න</author>
    <content>සංඝමිත්තා විදුහල්පතිනියට සුරැභිරමණී ස්වර්ණ සම්මානයසුභාෂිණී ජයරත්නපාරම්පරික සාරධර්ම මෙන් ම නවීන තාක්ෂණයේ යහපත් අංග උකහා ගනිමින් සතා සිවුපාවාට, ගහකොළට, ගරු කරමින් පරිසරය සමඟ සහජීවනයෙන් ගතකළ හැකි මානව දයාවෙන් යුත් නිර්මාණශීලී චින්තනයකින් හෙබි සමාජයක් බිහිකිරීම සඳහා ආරම්භ වූ හරිත වන සංසදය සංවිධානය කළ ආදර්ශවත් පාරිසරික පාසල් තරගය 2011 පසුගියදා නිමාවට පත්විය.මෙම ත්‍යාග ප්‍රධාන උත්සවයේදී හරිත ලොවක් තනන්නට වෙර වීරිය දුන් විදුහල්පතිවරු අගයමින් සම්මාන ප්‍රදානය කිරීම ද සුවිශේෂි සිදුවීමක් විය. එහිදී කොළඹ ශ්‍රී සංඝමිත්තා බාලිකා විදුහලේ හිටපු විදුහල්පතිනි වී.ඊ.ජයවීර මහත්මිය ‘සුරැභිරමණි’ ස්වර්ණ සම්මානයෙන් පිදුම් ලැබීය.පාණදුර අගමැති බාලිකා විද්‍යාලයේ හිටපු විදුහල්පතිනි ජේ.එච්.ඩී.එන්.ජයසුන්දර, පන්නිපිටිය ඇරැවල ධර්මපාල විද්‍යාලයේ හිටපු විදුහල්පති ජේ.ඩී.සෝමසිරි, සපුගස්කන්ද විශාඛා බාලිකා විද්‍යාලයේ හිටපු විදුහල්පතිනි ඩී.එල්.පද්මශීලි, මතුගම ඊ.ඩබ්.අධිකාරම් විද්‍යාලයේ හිටපු විදුහල්පතිනි රත්නාවලී තඹවිට, යාපනය වෙම්බඩි උසස් බාලිකා විදුහලේ හිටපු විදුහල්පතිනි කමලේශ්වරි පොන්නම්බලම් යන මහත්ම මහත්මීහු ද එහිදී ‘සුරැභිරමණි’ විශිෂ්ටතා සම්මානයෙන් පිදුම් ලැබීය.මීට අමතරව 2011 වසරේ සමස්ත ලංකා ජයග්‍රහණ පාසල් අතරින් සමස්ත ලංකා ප්‍රථම ස්ථානය පො/ජයන්තිපුර කනිෂ්ඨ විද්‍යාලය ද, දෙවැනි ස්ථානය කොළඹ රාජකීය විද්‍යාලය ද, තුන්වන ස්ථානය බප/ මීග/ කටුනායක රෝමානු කතෝලික මහ විදුහල ද දිනාගත් අතර සමස්ත ලංකා විශිෂ්ට කුසලතා සම්මාන කොළඹ ශ්‍රී සංඝමිත්තා බාලිකා විද්‍යාලය ඇතුළු පාසල් 15 ක් දිනාගත්හ.  2011 වසර ත්‍යාග ප්‍රදාන උත්සවයේදී ‘සුරැභිරමණි’ ස්වර්ණ සම්මානයෙන් පිදුම් ලැබූ කොළඹ ශ්‍රී සංඝමිත්තා බාලිකා විද්‍යාලයේ හිටපු විදුහල්පතිනි වී.ඊ.ජයවීර මහත්මියට එම සම්මානය හරිත වන සංසදයේ විධායක අධ්‍යක්ෂ හරින්ද්‍ර යසස් සේරසිංහ මහතා විසින් පිළිගැන්වූ අවස්ථාව. විදුලිබල හා බලශක්ති අමාත්‍ය පාඨලී චම්පික රණවක, ලංකා බැංකුවේ නියෝජ්‍ය මහ කළමනාකාරිනී දීපා වන්නිආරච්චි මහත්ම මහත්මීහු ද මෙහි වෙති. ඡායාරූපය -සමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111204</link>
    <topic>මිල්කෝ සමාගමෙන් අලුත් කිරි පැකට් 3 ක්</topic>
    <author/>
    <content>මිල්කෝ සමාගමෙන් අලුත් කිරි පැකට් 3 ක්පශු සම්පත් හා ග්‍රාමීය ප්‍රජා සංවර්ධන අමාත්‍යාංශය යටතේ ඇති සීමාසහිත මිල්කෝ පුද්ගලික සමාගම විසින් පැස්ටරීකරණය කරන ලද නවතම “හයිලන්ඩ්” නමින් දිය කිරි පැකට් 03 ක් ප්‍රමාණ 04 කින් වෙළෙඳපළට හඳුන්වා දී තිබේ.මේ දියර කිරි මසක ජීව කාලයක් ඇතිව අංක උණුසුම් තාක්ෂණයෙන් ඇසුරුම් 03 ක ප්‍රමාණයකින් නිෂ්පාදනය කර ඇත.මේ දියර කිරි ඉදිරි සති 02 ක තුළදී දිවයින පුරා ඇති සියලුම වෙළෙඳසල්වලින් ලබා ගැනීමට හැකි බව සීමාසහිත මිල්කෝ පුද්ගලික සමාගමේ සභාපති සුනිල් සී. වික්‍රමසිංහ මහතා පැවසීය.එම නැවුම් කිරි, කිසිදු කල් තබා ගැනීමේ ද්‍රව්‍යයක් හෝ රසකාරක අඩංගු නොකර නිෂ්පාදනය කර ඇති බැවින් පාවිච්චියට ගන්නා තෙක් ශීතකරණයක තැබීමට අවශ්‍ය නොවන බවත් සභාපතිවරයා වැඩිදුරටත් පැවසීය.සිංගප්පූරුවේ පැවැති 17 වැනි ආසියා ශාන්තිකර ප්‍රමිතිකරණ සමුළුවේදී සී.අයි.සී. කෘෂි ව්‍යාපාරය Quest For Excellence සම්මානයෙන් පිදුම් ලැබීය. සිංගප්පූරුවේ ආසියා ශාන්තිකර ප්‍රමිතිකරණ ආයතනය මඟින් වාර්ෂිකව පවත්වනු ලබන Global Performance Excellence Award උලෙළ නියෝජනය කළ සී.අයි.සී.කෘෂි ව්‍යාපාරය කුඩා පරිමාණ සේවා ආයතනයක් වශයෙන් එම සම්මානයට පාත්‍ර විය.සී.අයි.සී. කෘෂි ව්‍යාපාරයේ කළමනාකාර අධ්‍යක්ෂ / ප්‍රධාන විධායක නිලධාරි ආචාර්ය කීර්ති කොටගම මහතා සම්මානය අතැතිව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111205</link>
    <topic>ජනශක්ති ස්ක්වොෂ් ශූරතා තරගාවලිය නවවන වරටත්</topic>
    <author/>
    <content>ජනශක්ති ස්ක්වොෂ් ශූරතා තරගාවලිය නවවන වරටත්ශ්‍රී ලංකා ස්ක්වොෂ් සම්මේලනය ජනශක්ති ඉන්ෂවුරන්ස් සමාගමේ අනුග්‍රහයෙන් සංවිධානය කරන නවවන වාර්ෂික ජනශක්ති විවෘත ස්ක්වොෂ් ශූරතා තරගාවලිය 2011 නොවැම්බර් මස 11 වැනිදා සිට 20 වැනිදා දක්වා කොළඹ දී පැවැත්වේ.මේ තරගාවලිය පැවැත්වෙන්නේ දමිළ ක්‍රිකට් සමාජ හා මලල ක්‍රීඩා සමාජ ශාලා ස්ක්වොෂ් ක්‍රීඩාගාරයේදීය. නවීනතම පහසුකම් වලින් සමන්විත එම ස්ක්වොෂ් පිටියේ දී පැවැත්වෙන මෙම තරගාවලිය ජාතික මට්ටමේ ක්‍රීඩා දක්ෂතා උරගා බලන තරගාවලියක් ලෙස ශ්‍රී ලංකා ස්ක්වොෂ් සම්මේලනය ප්‍රකාශයට පත්කර ඇත.ජනශක්ති ශ්‍රී ලාංකේය ක්‍රීඩා ක්ෂේත්‍රයේ දීර්ඝ කාලීන උන්නතිය උදෙසා කැපවී සිටින බව කළමනාකාර අධ්‍යක්ෂ ප්‍රකාශ් ෂාෆ්ටර් මහතා කියයි.  එල්. එල්. ද සිල්වා, (ශ්‍රී ලංකා ස්ක්වොෂ් සම්මේලනයේ ලේකම්) එයාර් කොමදෝරු අජිත් අබේසේකර (සභාපති - තරග කමිටුව), කොමදෝරු පාලිත වීරසිංහ (සභාපති - ශ්‍රී ලංකා ස්ක්වොෂ් සම්මේලනය), ග්‍රේමි ලබ්රෝයි (නියෝජ්‍ය සාමාන්‍යාධිකාරි - සාමාන්‍ය රක්ෂණය), කෙනෙඩි මයිකල් (සහකාර සමාන්‍යාධිකාරී - වෙළෙඳ / අලෙවි) සහ කැලුම් වීරසිංහ (ජ්‍යෙෂ්ඨ සහකාර කළමනාකරු - අලෙවි සක්‍රීයකරණ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111206</link>
    <topic>ද ෆිනෑන්ස් ශාඛා දැන් නව නිවහන්වල</topic>
    <author/>
    <content>ද ෆිනෑන්ස් ශාඛා දැන් නව නිවහන්වලදිනෙන් දින දියුණු වන ගනුදෙනුකරුවන්ගේ සේවා අවශ්‍යතා සපුරාලමින් ද ෆිනෑන්ස් සමාගම දැන් තම ශාඛාවන් වැඩි දියුණු වූ පහසුකම්වලින් යුක්තව නවීකරණය කරමින් පවතියි. ඒ අනුව යමින් ශීඝ්‍රයෙන් සංවර්ධනය වන උතුරු නැඟෙනහිර මඩකළපුව සහ නෙල්ලිඅඩි ප්‍රදේශයන්හි ජනතාවට වඩා කාර්යක්ෂම සේවාවක් සැපයීමට හැකි වන පරිදි ද ෆිනෑන්ස් මඩකළපුව සහ නෙල්ලිඅඩි ශාඛා පසුගියදා නව නිවහන්වලට අවතීර්ණ විය.28 වසරක් පුරා ප්‍රදේශයේ මූල්‍ය අවශ්‍යතා සඳහා පුරෝගාමීව සේවා සැපයු මඩකළපුව ශාඛාව, නවීන පහසුකම් සහිතව වඩාත් කාර්යක්ෂම සේවාවක් සැපයීම උදෙසා ද ෆිනෑන්ස් සමාගමේ ප්‍රධාන විධායක නිලධාරී / අධ්‍යක්ෂ කමල් යටවර මහතාගේ ප්‍රධානත්වයෙන් මඩකළපුව ත්‍රිකුණාමල පාරේ නො. 271 දරන ස්ථානයේදී විවෘත විය. එමෙන්ම නවීකරණය කරන ලද නෙල්ලිඅඩි ශාඛාව ද මහ වීදියේ නො. 136 දරන ස්ථානයේදී සැප්තැම්බර් 14 වැනිදා විවෘත විය.තරගකාරි පොලී අනුපාත යටතේ වාහන ණය, රන් භාණ්ඩ උකස් ණය සේවාව සහ ආකර්ෂණීය පොලී අනුපාත යටතේ ස්ථාවර සහ ඉතුරුම් තැන්පතු සඳහා අවස්ථාව ලබා දෙමින් වඩාත් කාර්යක්ෂම සේවාවක් සඳහා ද ෆිනෑන්ස් සමාගම දැන් කැපවී සිටියි.  මඩකළපුව ශාඛාව විවෘත කරන අවස්ථාවේදී අධ්‍යක්ෂ / ප්‍රධාන විධායක නිලධාරී කමල් යටවර මහතා ගනුදෙනුකරුවකුගේ තැන්පතුවක් භාරගත් අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111207</link>
    <topic>ජලයේ සිට ඡායාරූප ගත හැකි BENQ කැමරා වෙළෙඳපළට</topic>
    <author/>
    <content>ජලයේ සිට ඡායාරූප ගත හැකි BENQ කැමරා වෙළෙඳපළටBENQකැමරා පෙළ පසුගියදා බණ්ඩාරනායක සම්මන්ත්‍රණ ශාලාවේ පැවැති “ඉමේජ් ටුඩේ” ප්‍රදර්ශනයේදී හඳුන්වා දෙන ලදි. නවීන මෝස්තරයෙන් හා හැසිරවීමේ පහසුව සඳහා ඉතා පැතලි ලෙසට නිම කළ කැමරා මාදිලි 7 ක් ශ්‍රී ලංකාවට හඳුන්වා දුන්නේ මෙම කැමරා වර්ගයේ මෙරට ඒජන්තවරුන් වන “ඩිජිටල් හවුස්” ආයතනයයි.ඇමරිකානු තාක්ෂණයෙන් පිරිපුන් නියමිත ප්‍රමිතියෙන් හා පහසු මුදලකින් මිලදී ගත හැකි මෙම කැමරා ලාංකීය වෙළෙඳපොළට හඳුන්වා දීම තුළින් මෙරට ඩිජිටල් තාක්ෂණික කැමරා වෙළෙඳ පොළ යම් සංවර්ධනයක් කරා පියමං කළ බව ඩිජිටල් හවුස් භාණ්ඩ කළමනාකාර අක්තාර් මොහොමඩ් මහතා කියයි. ඩිජිටල් හවුස් ආයතනය ප්‍රදර්ශන ශාලාව තුළ තම කැමරාවන්හි අනර්ඝත්වය විදහා පෑමක් ද සිදු කළහ.ඒ කැමරාවක් ජලය පිරුණු වීදුරු බඳුනකට බහා ජලයේදී ඡායාරූප ගන්නා ආකාරය ප්‍රදර්ශනය කර ජලයට ඔරොත්තු දීමේ හැකියාව පෙන්වාදීම තුළිනි. මෙම කැමරා මීටර් 5 ක් පමණ ගැඹුරු ජලයේ පැය දෙකක පමණ කාලයක් රඳවා තැබිය හැකි අතර හදිසි කම්පනයන් දරා ගැනීම, දුහුවිලිවලට හොඳින් ඔරොත්තු දීම, අධිකව වැලි ගැවසෙන වෙරළාශි‍්‍රත භූමියකදී වුවද භාවිත කළ හැකිය.සෙන්ට්‍රල් ඉන්වෙස්ට්මන්ට්ස් ඇන්ඩ් ෆිනෑන්ස් සමාගම මොනරාගල දිස්ත්‍රික්කයේ ග්‍රාමීය ආර්ථික සංවර්ධනය නඟා සිටුවීම උදෙසා දනවරුණ ක්ෂුද්‍ර මූල්‍ය ණය යෝජනා ක්‍රමයක් හඳුන්වා දෙන ලදී.එහිදී සෙන්ට්‍රල් ඉන්වෙස්ට්මන්ට්ස් ඇන්ඩ් ෆිනෑන්ස් සමාගමේ දනවරුණ ක්ෂුද්‍ර මූල්‍ය අංශ ප්‍රධානී / අධ්‍යක්ෂ එස්. බී. කොණ්ඩදෙනිය මහතා පොල්තෙල් පහන දල්වා උත්සවයේ වැඩ කටයුතු ආරම්භ කළ අවස්ථාව. මොනරාගල ප්‍රාදේශීය සභාවේ මන්ත්‍රී ඩබ්ලිව්. පේ‍්‍රමසිරි මහතා ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111208</link>
    <topic>ටෙක්නො 2011 ප්‍රදර්ශනයේදී මොබිටෙල් රන් සම්මාන දිනයි</topic>
    <author/>
    <content>ටෙක්නො 2011 ප්‍රදර්ශනයේදී මොබිටෙල් රන් සම්මාන දිනයිජාතික ජංගම දුරකථන ජාලය වන ශ්‍රී ලංකා ටෙලිකොම් මොබිටෙල් 2011 ජාතික ඉංජිනේරු සහ තාක්ෂණික සම්මාන උලෙළේදී ‘හොඳම ප්‍රදර්ශන කුටිය’ සඳහා හිමිවන රන් සම්මානයෙන් පිදුම් ලැබීය. 2007 වසරේදී මුලින්ම එම සම්මානය ලද මොබිටෙල් සමාගම මෙවර සම්මානය ලබා ගන්නා ලද්දේ 4 වැනි වතාවටයි.ටෙක්නෝ 2011 ප්‍රදර්ශනයේදී මොබිටෙල් සමාගමේ නිල ප්‍රදර්ශන කුටිය මඟින් විශිෂ්ට ලෙස ජංගම දුරකථන තාක්ෂණයේ සහ ඩිජිටල් මාධ්‍යයේ ප්‍රගතිය හා නව්‍යකරණයන් විදහා දැක්වීම වෙනුවෙන් එම සම්මානය හිමිවිය.එක්ස්පෝලංකා හෝල්ඩිංග්ස් 2011 / 12 මූල්‍ය වර්ෂයේ පළමු භාගය සඳහා බදු ගෙවීමෙන් පසු රු. මිලියන 668 ශුද්ධ ලාබයක් වාර්තා කර ඇති අතර බදු ගෙවීමට පෙර ශුද්ධ ලාභය රු. මිලියන 862 කි. සමාගම එම ප්‍රතිඵල වාර්තා කරන ලද්දේ ජාත්‍යන්තර වෙළෙඳ කටයුතුවල දී එල්ල වුණු අභියෝග ගණනාවක් මධ්‍යයේ වීම විශේෂත්වයකි. මැදපෙරදිග හරහා පැතිරී ගිය ආර්ථික හා දේශපාලන අර්බුද සහ කලාපීය හා ගෝලීය වශයෙන් ඇතිවුණු ආර්ථික අවපාත ඒ අතුරින් ප්‍රධාන වේ.අදාළ කාල පරිච්ඡේදයේ දෙවන කාර්තුව පුරාවට උද්ගත වුණු ණය අර්බුද හමුවේ නිශේධනාත්මක වාතාවරණයක් පැන නැගුණ ද ප්‍රවාහන අංශයට අදාළව භාණ්ඩ පරිවහන ක්ෂේත්‍රය මෙහි දී සුවිශේෂි කාර්යසාධනයක් පෙන්නුම් කළ බව සමූහ ප්‍රධාන විධායක නිලධාරී හනීෆ් යූසුෆ් මහතා කියයි.වැඩමුළුව සඳහා සහභාගිවූවෝඖෂධ අලෙවි සල් විසින් පවත්වා ගෙන යා යුතු සුභාවිත පිළිවෙත් පිළිබඳව ඖෂධවේදීන් දැනුමෙන් සන්නද්ධ කිරීමේ රාජ්‍ය වැඩසටහනට අනුබලයක් ලෙස ග්ලැක්සෝස්මිත්ක්ලයින් ෆාමසූටිකල්ස් සමාගම මාතර පළාත් සෞඛ්‍ය සේවා අධ්‍යක්ෂ කාර්යාලය විසින් සංවිධානය කළ වැඩමුළුවක් සඳහා අනුග්‍රාහකත්වය ලබා දුන්නේය.ග්ලැක්සෝස්මිත්ක්ලයින් ෆාමසූටිකල්ස් ශ්‍රී ලංකා සමාගමේ කළමනාකාර අධ්‍යක්ෂ ස්ටුවර්ට් චැප්මන් මහතා පැවසුවේ, රාජ්‍ය අංශය විසින් දියත් කරනු ලබන සෞඛ්‍යය හා බැඳුණු වැඩසටහන් සඳහා සමාගමේ නිරන්තර සහාය ලබා දෙනවා.රටේ විවිධ පළාත්වල ඖෂධ අලෙවි සල් විසින් පවත්වාගෙන යා යුතු සුභාවිත පිළිවෙත් පිළිබඳ දැනුවත් කිරීමේ වැඩසටහන් මාලාවක් සංවිධානය කර තිබෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>20</day>
    </date>
    <link>http://www.silumina.lk/2011/11/20/_art.asp?fn=aj1111209</link>
    <topic>සෙලින්කෝ ඉන්ෂුවරන්ස් සමාගමේ තත්ත්ව පාලනයට එතෙරින් රන්</topic>
    <author/>
    <content>සෙලින්කෝ ඉන්ෂුවරන්ස් සමාගමේ තත්ත්ව පාලනයට එතෙරින් රන්සෙලින්කෝ ඉන්ෂුවරන්ස් සමාගම තම පාරිභෝගිකයින් සඳහා සැපයූ සුවිශේෂ වූ සේවා හා බැඳුණු තත්ත්ව පාලනය මනා ඇගැයීමකට ලක්කරමින් නොබෝදා ප්‍රංසයේ පැරිස් නගරයේ පැවැත්වුණු ලෝක තත්ත්ව පාලන සම්මාන උලෙළේ දී රන් සම්මාන ලබමින් පැසසුමට ලක්විය.මේ සඳහා ලොව පුරා රටවල් 49ක් සහභාගි වූ අතර සම්මාන පිරිනැමීමේදී එම ආයතනවල නව්‍යතාවය, කැපවීම හා ක්‍ෂේත්‍රයේ පෙරමුණ ගැනීම වැනි කරුණු ඇගැයීමට ලක්කර ඇත. මෙම සම්මාන උලෙළට ලෝ ප්‍රකට විද්වතුන්, තානාපති නිලධාරීන් හා සුවිශේෂී ආරාධිතයෝ උතුරු ඇමෙරිකාව, අප්‍රිකාව, ආසියාව හා මැදපෙරදිග රටවල් නියෝජනය කරමින් සහභාගි වූහ.ප්‍රංසයේ බිස්නස් ඉනිෂේයේටිව් ඩිරෙක්ෂන්ස් ආයතනයේ සභාපති ජෝස් ඒ ප්‍රීටු මහතා මෙම සම්මාන උලෙළ අමතමින් ප්‍රකාශ කර සිටියේ මේ සම්මානවලට හිමිකම් ලබන්නේ නායකත්වය, තාක්ෂණය හා නව්‍යතාව කෙරෙහි සුවිශේෂී හැකියාවන් පෙන්නුම් කරමින් නොකඩවා ඒ වෙනුවෙන් කැප වූ ආයතනය බවය.සෙලින්කෝ ඉන්ෂුවරන්ස් සමාගමේ කළමනාකාර අධ්‍යක්ෂ/ ප්‍රධාන විධායක නිලධාරි අජිත් ගුණවර්ධන මහතා පවසා සිටියේ “අප ආයතනය ඉතා පැහැදිලි දැක්මක් ඇති නිරන්තරයෙන්ම ක්‍රියාවලි වැඩි දියුණු කිරීම සඳහා කැප වූ දක්ෂ සේවක මණ්ඩලයකින් සමන්විත බවයි. එමෙන්ම රක්ෂණ ක්ෂේත්‍රයේ ප්‍රමුඛත්වය අඛණ්ඩව පවත්වාගෙන යෑම අපේ අරමුණයි.වවුනියා දිස්ත්‍රික් වාණිජ මණ්ඩලයේ සභාපති කේ. සී. ස්වර්ණරා මහතා ආසියානු පදනමේ තාක්ෂණික උපදේශිකා දිනේෂා ද සිල්වා මහත්මියට ග්‍රාමීය ව්‍යාපාර සංසද අත්පොත පිළිගැන්වූ අවස්ථාව.ප්‍රාදේශීය වාණිජ මණ්ඩල සංසදය මඟින් ශ්‍රී ලංකාව පුරා ක්‍රියාත්මක කිරීමට සැලසුම් කොට ඇති ග්‍රාමීය ව්‍යාපාර සංසද සඳහා වූ අත්පොත් එළි දැක්වීමේ උත්සවය අනුරාධපුරයේදී පසුගියදා පැවැත්විණි.එම අවස්ථාවට අනුරාධපුර දිස්ත්‍රික් වාණිජ මණ්ඩලයේ විධායක අධ්‍යක්ෂ පී. බී. දිසානායක, අධ්‍යක්ෂ ටී. සී. ඩේරියස් ද සා, මාතලේ දිස්ත්‍රික් වාණිජ මණ්ඩලයේ සභාපති ශාන්ත ද සිල්වා, වව්නියා දිස්ත්‍රික් වාණිජ මණ්ඩලයේ සභාපති කේ. සී. ස්වර්ණරා ආසියානු පදනමේ තාක්ෂණික උපදේශිකා දිනේෂා ද සිල්වා, ජ්‍යෙෂ්ඨ තාක්ෂණික උපදේශක චුලා ජයසූරිය සහ වැඩසටහන් නිලධාරී සුසන්ත හෙට්ටිආරච්චි මහත්ම මහත්මීන් ඇතුළු දිස්ත්‍රික් වාණිජ මණ්ඩලවල විධායක නිලධාරීහු සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111271</link>
    <topic>සහල් හිඟයක් මවාපාන්න බැහැ</topic>
    <author>නිහාල් පී. අබේසිංහ / සුභද්‍රා දේශපි‍්‍රය</author>
    <content>උත්සව සමයට අවශ්‍ය තරම් සහල් තොග තිබෙනවානිහාල් පී. අබේසිංහ / සුභද්‍රා දේශපි‍්‍රයඋත්සව සමයේදී හා ඉන් පසුවත් රජයේ පාලන මිලටම සහල් ලබා දිය හැකි බවත් ඒ සඳහා අවශ්‍ය තරම් සහල් තොග පවතින බව රජයේ හා පෞද්ගලික අංශයේ සහල් ගබඩාකරුවෝ අවධාරණය කරති.මේ අනුව ලබන කන්නයේ අස්වනු නෙළන තෙක් අඛණ්ඩව සහල් ඉල්ලුම සැපිරිය හැකි බවත් සහල් හිඟයකට කිසිදු ඉඩක් නැති බවත් පවතින මිලට දිගටම පාරිභෝගිකයන්ට සහල් ලබා දිය හැකි බවත් ඔවුහු අවධාරණය කරති.උත්සව සමය දඩමීමා කැර ගෙන කෘත්‍රිම සහල් හිඟයක් මවා පෑමට හෝ එමඟින් සහල් මිල ඉහළ නැංවීමට හෝ කිසිදු ඉඩක් නැති බව සමස්ත ලංකා වී මෝල් හිමියන්ගේ සංගමයේ හිටපු සභාපති සහ අරලිය සහල් නිෂ්පාදන ආයතනයේ අධිපති ඩඩ්ලි සිරිසේන මහතා ප්‍රකාශ කරයි.මේ අතර රජයේ හා පෞද්ගලික වී ගබඩාවල මෙට්‍රික් ටොන් ලක්ෂ 11.5 ක වී තොග පවතින අතර පෞද්ගලික නිවාසවල හා වෙළෙඳසල්වල තවත් වී මෙට්‍රික් ටොන් ලක්ෂ 5 ක් පමණ පවතින බවත් ඒ අනුව උත්සව සමය හා ඊට පසුවත් මෙරට කිසිම සහල් හිඟයකට ඉඩක් නැති බවත් කෘෂිකර්ම අමාත්‍යාංශය, ගොවිජන සේවා හා වනජීවි අමාත්‍යාංශය, වී අලෙවි මණ්ඩලය හා හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු ආයතනය පවසයි.2010 - 2011 මහ කන්නයේදී වී මෙට්‍රික් ටොන් ලක්ෂ 18 ක වී අස්වැන්නක් ලැබුණු බව ද 2011 යල කන්නයේදී වී මෙට්‍රික් ටොන් ලක්ෂ 19 ක අස්වැන්නක් පසුගිය අගෝස්තු සැප්තැම්බර් මාසවලදී ලැබුණු බවත් ඒ අනුව රට සතුව ඇති තරම් වී තොග ඇති බවත් සහල් හා වී රටින් ගෙන්වීමට කිසිම අවශ්‍යතාවක් නොවන බවත් කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහතා අවධාරණය කරයි.මේ පිළිබඳව තව දුරටත් පැහැදිලි කරන ලේකම්වරයා මෙවර 2011 යල කන්නයේදී මෙට්‍රික් ටොන් ලක්ෂ 19 ක වාර්තාගත වී අස්වැන්නක් ලැබුණු බවත් ගංවතුර නිසා වී අස්වැන්න අඩු වූයේ 2010 - 2011 මහ කන්නයේදී පමණක් බවත් පෙන්වා දෙයි.වී අලෙවි මණ්ඩලය සතුව මේ වන විට වී මෙට්‍රික් ටොන් ලක්ෂ 15 ක් ඇති බවත් පෞද්ගලික ගබඩා සතුව වී මෙට්‍රික් ටොන් ලක්ෂ 10 ක් පමණ ඇති බවත් වී අලෙවි මණ්ඩලයේ සභාපති කේ. බී. ජයසිංහ මහතා පවසයි. 2011 - 12 මහ අස්වැන්න ජනවාරි අග හා පෙබරවාරි මුල සතියේ ලැබෙන බවත් ඒ වන තුරු ඇති තරම් වී තොග ඉහත වී ගබඩාවලත් නිවාසවලත් පෞද්ගලිකව වී අලෙවි හල්වලත් ඇති බවත් සභාපතිවරයා පෙන්වා දෙයි.ගොවිජන සේවා හා වනජීවී ඇමැති එස්. එම්. චන්ද්‍රසේන මහතා ද පවසන්නේ 2011 - 12 මහ කන්නයේ අස්වනු නෙළන තෙක් ඉදිරි මාස දෙක සඳහා අවශ්‍ය වී තොග රට සතුව ඇති බවයි. 2011 - 2012 මහ කන්නයේදී වී මෙට්‍රික් ටොන් ලක්ෂ 29 ක අස්වැන්නක් අපේක්ෂා කරන බවත් ඔහු කීය.පසුගිය 2010 - 11 මහ කන්නයේ ගංවතුර නිසා සමහර කුඹුරු විනාශ වුවත් සාමය උදාවීමෙන් උතුරු නැඟෙනහිර පුරන් කුඹුරු වැඩිපුර අස්වද්දා තිබු නිසා ඉහළ අස්වැන්නක් ලබාගත හැකි වූ බවත් ඇමැතිවරයා කීය. මේ අතර හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු ආයතනයේ අතිරේක අධ්‍යක්ෂ ජනරාල් (පර්යේෂණ) හා කෘෂි විද්‍යාඥ එල්. බී. රූපසේන මහතා ද පවසන්නේ අපේ රටේ දැනට තිබෙන වී තොග 2011 - 2012 මහ කන්නයේ අස්වැන්න ලැබෙන තෙක් ප්‍රමාණවත් බවයි. මෙරට එක් පුද්ගලයකුගේ සාමාන්‍ය වාර්ෂික සහල් පරිභෝජනය කිලෝ ග්රැම් 112 - 115 පමණ බව ද ඔහු කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111272</link>
    <topic>‘මහින්ද රාජපක්‍ෂ ජනපතිඳුන් එදා පාර්ලිමේන්තුවේ දී නැඟූ හඬ’ ග්‍රන්ථය 29 දා එළි දකී</topic>
    <author/>
    <content>මහින්ද රාජපක්‍ෂ ජනාධිපතිතුමා පාර්ලිමේන්තුවේ දී පවත්වන ලද කතා ඇතුළත් ග්‍රන්ථයක් මේ 29 වන දින අරලිය ගහ මන්දිරයේ දී එළි දැක්වීමට නියමිතය.”මහින්ද රාජපක්‍ෂ ජනපතිඳුන් එදා පාර්ලිමේන්තුවේදී නැඟූ හඬ “මැයෙන් නම් කර ඇති එම ග්‍රන්ථයට එතුමා පාර්ලිමේන්තු මන්ත්‍රීවරයකු ලෙස දිවුරුම් දුන් 1970 ජුනි මස 7 වැනි දා සිට 2005 දක්වා පාර්ලිමේන්තුවේ කරන ලද කතා ඇතුළත් කොට තිබේ.ජනපති තොරතුරු හා ප්‍රලේඛන කේන්ද්‍රයේ ප්‍රකාශනයකි.ජනපති තොරතුරු හා ප්‍රලේඛන කේන්ද්‍රය ජනාධිපතිවරුන් පළ කළ සියලුම අදහස් සහ තොරතුරු, ඓතිහාසික කරුණු හා අනෙකුත් දෑ පිළිබඳ තොරතුරු එක්රැස් කර සුරක්‍ෂිත කිරීමේ අරමුණින් පිහිටුවා ඇති අතර එහි පළමු පියවර වශයෙන් වත්මන් ජනාධිපතිතුමා පාර්ලිමේන්තුවේ කරන ලද කතාගොනු කර ග්‍රන්ථයක් ලෙස පළ කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111273</link>
    <topic>දකුණේ අධිවේගී මාර්ගය ජනපතිතුමාගේ අධිෂ්ඨාන ශක්තියේ ප්‍රතිඵලයක්</topic>
    <author>සුනිල් දයා අල්විස්</author>
    <content>- අගමැතිසුනිල් දයා අල්විස්දැවැන්ත අභියෝග රැසක් මධ්‍යයේ වුවද දකුණු අධිවේගි මඟ ඉදිකිරීම සඳහා ජනාධිපති මහින්ද රාජපක්‍ෂ මහතා මුල්ගල තැබුවේ එතුමාගේ නොසැළෙන අධිෂ්ඨාන ශක්තියේ කඩඉම ජයගනු පිණිස යැයි ශ්‍රී ලංකාවේ ප්‍රථම අධිවේගි මාර්ගය වන දකුණු අධිවේගී මාර්ගය ජනතාවට දායාද කිරීම වෙනුවෙන් පණිවිඩයක් නිකුත් කරමින් අග්‍රාමාත්‍ය දි.මු. ජයරත්න මහතා ප්‍රකාශ කර සිටියි.අද ජාතියට විවෘත වන අධිවේගී මාර්ගය යනු, ඒ උතුම් අධිෂ්ඨානයේ ප්‍රතිඵලයක් බවත්, රටක සංවර්ධන සංග්‍රාමයේ ඉතා වැදගත් සන්ධිස්ථානයක් ලෙස අධිවේගී මාර්ග ඉදිවීම දැකිය හැකි බවත් ඔහු වැඩිදුරටත් සිය පණිවිඩයෙන් ප්‍රකාශ කර සිටියේය.අද වන විට ශ්‍රී ලක්වාසීන් ත්‍රස්තවාදි සංග්‍රාමයෙන් ජයග්‍රහණය ලබා සිටියද, ආර්ථිකයේ මහා සංග්‍රාමයට මුහුණ දී සිටින අපට අද විවෘත වන මේ දකුණු අධිවේගී මග ඒ ජයග්‍රහණය පිළිබිඹු කරන මහා කැඩපතක් වන බව අගමැතිතුමා කියා සිටියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111274</link>
    <topic>ආශ්චර්යයේ පිවිසුමෙන් නව නගර අටක්</topic>
    <author/>
    <content>ආශ්චර්යයේ පිවිසුම හෙවත් මෙරට ප්‍රථම අධිවේගී මාර්ගය ඉදිකිරීම නිසා දකුණු හා බස්නාහිර පළාත්වල මෙන්ම විශේෂයෙන් අධිවේඟී මාර්ගය සම්බන්ධ පිවිසුම් මාර්ග අට අවට ආර්ථික, සාමාජික හා යටිතල පහසුකම්වල ප්‍රබල සංවර්ධනයක් සිදුවී ඇතැයි ආර්ථික විශේෂඥයෝ පෙන්වා දෙති.මේ අධිවේගය නිසා පිවිසුම් මාර්ග අට ආශි‍්‍රතව නව නගර අටක් බිහි වෙමින් පවතින බවත් ඒ ප්‍රදේශවල ඉඩම් මිල සියයට 400 කින් වැඩි වී ඇති බවත් මාර්ග සංවර්ධන අධිකාරිය පවසයි.සංචාරක කර්මාන්තයේ ඉක්මන් දියුණුව හා ප්‍රදේශයේ ජනතාවගේ ආදායම ඉහළ නැංවීම ද මින් සිදුවෙන බව ද මාර්ග සංවර්ධන අධිකාරිය පෙන්වා දෙයි.මේ අනුව මාකුඹුර, කහතුඩුව, ගැලනිගම, දොඩන්ගොඩ, වැලිපැන්න, කුරුඳුගහහැතැප්ම, බද්දෙගම (නයාපාමුල), පින්නදූව යන ප්‍රදේශවල උප නගර 8 ක් දැනටම සංවර්ධනය වෙමින් පවතී. දකුණේ නිපැයුම් බස්නාහිරටත් බස්නාහිර නිපැයුම් දකුණටත් ඉක්මනින් යැවීමට මේ අධිවේගයෙන් අවස්ථාව සැලැසී ඇත.ඊට අමතරව මෙම උප නගරවල පාරිසරික හා ජල සංරක්ෂණයට ද පියවර ගෙන තිබේ. ඒ අනුව කහතුඩුව ප්‍රදේශයේ ගංවතුර ගැලීම වැළැක්වීමට ප්‍රදේශයේ ඇළවල් පළල් කිරීමට රුපියල් ලක්ෂ 5000 ක් පමණ වැය කර ඇතැයි මාර්ග සංවර්ධන අධිකාරිය පවසයි.මීට අමතරව මේ නව පිවිසුම් මාර්ගවලට අදාළව ඉදිවී ඇති නව මාර්ග පද්ධතිවලින් ද ඒ නව නගරවලට ආලෝකයක් ලැබී ඇත. මේ සෑම පිවිසුම් මාර්ගවලට සම්බන්ධ නගරයකටම නව ඉන්ධන පිරවුම් හලක් ද නව හෝටල් ආදිය ද ඉදිවී තිබෙන බව මාර්ග සංවර්ධන අධිකාරිය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111275</link>
    <topic>‘ආශ්චර්යයේ පිවිසුම’ අද මහජන අයිතියට</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට මාර්ග ඉතිහාසයේ නව පිටුවක් පෙරළමින් කොළඹ – මාතර අධිවේගී මාර්ගය (ගාල්ල දක්වා) අද (27) පෙරවරුවේ මහින්ද රාජපක්ෂ ජනාධිපතිතුමා අතින් විවෘත කෙරේ. මේ අවස්ථාවට විදේශීය නියෝජිතයෝ රැසක් ද එක්වීමට නියමිත අතර වරාය හා මහාමාර්ග නියෝජ්‍ය ඇමැති නිර්මල කොතලාවල මහතා ඇතුළු මැති ඇමැතිවරු රැසක් ද සහභාගී වෙති.”ආශ්චර්යයේ පිවිසුම” නමින් හැඳින්වෙන දක්ෂිණ අධිවේගී මාර්ගය මෙරට ඉදිවූ ප්‍රථම අධිවේගී මාර්ගයයි. පැයට කිලෝමීටර් 100ක වේගයෙන් යා හැකි මේ මාර්ගය මංතීරු 4කින් ඉදිකැර ඇති අතර එය මංතීරු 6ක් දක්වා වැඩි කිරීමට නියමිතය.කොට්ටාවේ සිට ගාල්ල (පින්නදූව) දක්වා වන කිලෝමීටර් 95.275ක් මාර්ගය ඉදිකිරීමට රුපියල් බිලියන 77ක් වැය කළ අතර ගාල්ල (පින්නදූව) දක්වා මාර්ගයට පිවිසුම් මාර්ග අටක් ඇතුළත්ය.මෙම මාර්ගයේ ගමන් ගන්නා සියලු වාහන සඳහා ආසන ආරක්ෂක පටි පැලඳ සිටීම අනිවාර්ය වන අතර කිසිම අවස්ථාවක වාහන පසුපසට ධාවනයට අවසර නැත. අධිවේගී මාර්ගයේ ගමන් ආරම්භයට පෙර ප්‍රවේශපතක් ලබාගත යුතු අතර ගාස්තු ගෙවිය යුත්තේ පිටවීම් දොරටුවේදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111276</link>
    <topic>සංචාරක ක්ෂේත්‍රය වාර්තා පිට වාර්තා පිහිටුවයි</topic>
    <author>සාගරිකා දිසානායක</author>
    <content>සාගරිකා දිසානායකශ්‍රී ලංකාවේ සංචාරක ව්‍යාපාරය මේ වසරේදී ඉහළම වර්ධන වේගය වාර්තා කිරීමට සමත්ව ඇතැයි නවතම සංඛ්‍යා ලේඛනවලින් අනාවරණය වෙයි. 2011 සංචරක වර්ෂයේදී සංචාරකයන් 7,50,000 ක් ගෙන්වා ගැනීමට අපේක්ෂා කැර තිබු අතර 2011 නොවැම්බර් මාසය ඉක්ම යෑමටත් පෙර එම ඉලක්කය ජය ගැනීමට හැකි වී තිබේ.2016 වන විට ශ්‍රී ලංකාවට මිලියන 2.5 ක සංචාරක පිරිසක් ආකර්ෂණය කැර ගැනීමට ද අපේක්ෂිතය. ඉතිහාසයේ එක් වසරක් ඇතුළත ශ්‍රී ලංකාවට පැමිණි වැඩිම සංචාරක පිරිස වාර්තා වූයේ එකී සංඛ්‍යාව 7,50,000 ක් බවට පත් කරමිනි.2011 වසරේ දිවයිනට පැමිණි 750,000 වැනි සංචාරකයා ඉකුත් 24 දා කටුනායක අන්තර්ජාතික ගුවන් තොටුපළේදී මහත් හරසරින් පිළිගැනුණි. මෙහිදී මෙම වසරේ දිවයිනට පැමිණි 750,000 වැනි සංචාරකයා වෙනුවෙන් ශ්‍රී ලංකා සංචාරක ප්‍රවර්ධන කාර්යාංශය මෙරට ආකර්ෂණීය ස්ථාන නැරැඹීම සඳහා සංචාරක චාරිකා තිළිණ පැකේජයක් පිළිගන්වනු ලැබීය.“2011 සංචාරක වසර ආරම්භයේදී 750,000 ක සංචාරකයන් පිරිසක් මේ වසරේ මෙරටට ගෙන්වා ගැනීම රජයේ අපේක්ෂාව විය. ඒ අනුව නොවැම්බර් මාසය ඉක්මවා යාමටත් පෙර මෙම ඉලක්කය ජය ගැනීමට මේ වන විට හැකිව තිබේ. ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදෙස් හා මඟ පෙන්වීම මත ක්‍රියාත්මක කරන ලද ප්‍රවර්ධන වැඩසටහන් හේතුවෙන් සංචාරක ගමනාන්තයක් ලෙස ශ්‍රී ලංකාව පිළිබඳ සුබවාදී පණිවුඩය රැගෙන යාමට හැකි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111277</link>
    <topic>මෙරට ප්‍රශ්නවලට පිටරට විසඳුම් ඕනෑ නෑ</topic>
    <author>දයා ඩී.ෆොන්සේකා</author>
    <content>- ආරක්ෂක ලේකම්දයා ඩී.ෆොන්සේකාශ්‍රී ලංකාව නිදහස් ස්වෛරී රාජ්‍යයක්. අපට ප්‍රෞඪ ඉතිහාසයක් තියෙනවා. අපේ ප්‍රශ්න විසඳාගන්න අපට පුළුවනි. අපට පිටස්තර අයගේ උපදෙස් උදව් අවශ්‍ය නැහැ.ආරක්ෂක ලේකම් ගෝඨාභය රාජපක්ෂ මහතා ඒ බව ප්‍රකාශ කළේ පසුගිය බ්‍රහස්පතින්දා කදිර්ගාමර් අධ්‍යාපනික මධ්‍යස්ථානයේ පැවැති ප්‍රතිසන්ධාන පිළිබඳ පළමුවන සමුළුව අමතමිනි.ශ්‍රී ලංකාවේ ප්‍රශ්නවලට බාහිර විසඳුම් අවශය නොවන අතර ඒ සඳහා අපේ රට ගැන දන්නා අපේ ප්‍රශ්න හඳුනන විද්වතුන් අප අතර සිටින බවද ඒ මහතා තවදුරටත් ප්‍රකාශ කළේය.එමෙන්ම යුද සමයේදී අතුරුදහන් වූ පුද්ගලයන් පිළිබඳ නොයෙක් දෙනා නොයෙක් ගණන් හිලව් පවසන බවත් ඒ කිසිවක් නිවැරැදි නොවන බවත් ඒවා හිතාමතා පවසන සංඛ්‍යාවන් බවත් පැවසූ ඒ මහතා ඒ පිළිබඳ රජයේ නිලධාරීන් යොදවා සංගණනයක් සිදුකරන බවත් පැවැසීය.මේ සමුළුවට විදේශ ඇමැති මහාචාර්ය ජී.ඇල්.පීරිස්, ජාතික භාෂා සමාජ ඒකාබද්ධතා ඇමැති වාසුදේව නානායක්කාර යන මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111278</link>
    <topic>91% කට විදුලිය</topic>
    <author/>
    <content>මෙරට සියලු නිවාසවලින් සියයට 91 කට විදුලිය ලැබී ඇතැයි විදුලිබල හා බලශක්ති අමාත්‍යාංශය පවසයි.ඒ සමඟම උතුරු නැඟෙනහිර ප්‍රදේශවලට සියයට 65 සිට 76 දක්වා විදුලිය ලබාදී ඇති බවද විදුලිබල ඇමැති පාඨලි චම්පික රණවක මහතා පවසයි.නැඟෙනහිර නවෝදය යටතේ ත්‍රිකුණාමලයේ ජනතාවට මේ වන විට 76% ක් පමණ ජනතාවට විදුලිය ලබාදී ඇති බවත් පසුගිය දෙවසර ඇතුළත ත්‍රිකුණාමල දිස්ත්‍රික්කයේ පවුල් 3271 ක් වෙනුවෙන් විදුලිය ව්‍යාපෘති 29 ක් හා විදුලි දිග 59 ක් ලබාදී ඇති බව විදුලිබල ඇමැති පාඨලි චම්පික ඇමැතිවරයා පවසයි.පසුගිය වසර දෙකේදි ත්‍රිකුණාමලයේ විදුලි සංවර්ධන කටයුතු සඳහා රුපියල් දස ලක්ෂ 321 ක් ආයෝජනය කර ඇති බවත් ඇමැතිවරයා පැවසීය.මඩකලපුව දිස්ත්‍රික්කයේ දැනට සියයට 70 කට විදුලිය ඇති අතර මේ වසරේ පමණක් රුපියල් මිලියන 679 ක වියදමින් විදුලි යෝජනා ක්‍රම 66 ක් ඉදිකර ට්‍රාන්ස්ෆෝමර් 42 ක් ස්ථාපනය කර තිබේ. විදුලි දිග 79 ක් මේ වනවිට සාර්ථකව ක්‍රියාත්මක වන බවත් විදුලිබල අමාත්‍යංශය පවසයි.අම්පාර දිස්ත්‍රික්කය සඳහා රුපියල් ලක්ෂ 415 ක මුල්‍ය ප්‍රතිපාදන මත නව විදුලි යෝජනා ක්‍රම 3 ක් ක්‍රියාත්මක වූ බවද පාඨලි චම්පික රණවක ඇමැතිවරයා කීය. 2011 දි රුපියල් දසලක්ෂ 1663 ක් වැය කර නැඟෙනහිර විදුලිය පහසුකම් වර්ධනය කිරීමට කටයුතු කර ඇති බවද ඇමැතිවරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa1111279</link>
    <topic>අනුරුද්ධ රත්වත්තේ අවසන් කටයුතු අද</topic>
    <author>අසේල කුරුළුවංශ</author>
    <content>අසේල කුරුළුවංශහිටපු ඇමැතිවරයකු සහ ආරක්ෂක නියෝජ්‍ය ඇමැතිවරයකු වූ ජනරාල් අනුරුද්ධ රත්වත්තේ මහතා ගේ අවසන්කටයුතු අද (27) පස්වරු 4.00 ට පූර්ණ හමුදා ගෞරව සහිතව මහනුවර බෝගම්බර ක්‍රීඩාංගනයේදී සිදු කිරීමට නියමිත ය.දේහය අද (27) පස්වරු 3.00 දක්වා මහනුවර මහායාය රත්වත්තේ වලව්වේ තැන්පත් කැර තිබේ. ආගමික කටයුතු සිදු කිරීමෙන් පසු රිය පෙරහරකින් මහනුවරට රැගෙන එන දේහය මහනුවර රැජිණ හෝටලය අභියස දී යුද හමුදාව වෙත බාරදීමට නියමිත ය.ජනාධිපතිතුමාගේ විශේෂ උපදෙස් මත අවමංගල්‍ය කටයුතු මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ඇතුළු කණ්ඩායමකගේ මෙහෙයවීමෙන් සංවිධානය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa11112710</link>
    <topic>මාතර හතක් මරුට නිවාස 1050 කට අලාභ</topic>
    <author/>
    <content>මාතර දිස්ත්‍රික්කයේ සිකුරාදා ඇතිවූ අයහපත් කාලගුණ තත්ත්වය නිසා පත්‍රය මුද්‍රණයට යන අවස්ථාව වන විට පුද්ගලයන් හත් දෙනෙකු මරණයට පත් වී නිවාස 1050 කට අධික ගණනකට අලාභ හානි වී ඇතැයි වාර්තා විය.මේ අතර අනුරාධපුර යාපනය හා පොලොන්නරුව යන දිස්ත්‍රික්කවල ගංවතුර තත්ත්වයක් ඇති වී ඇති බව ද ආපදා කළමනාකරණ මධ්‍යස්ථානය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa11112711</link>
    <topic>එදා ‘ද්‍රෝහියෝ’ අද වීරයෝ</topic>
    <author/>
    <content>බ්‍රිතාන්‍ය පාලන සමයේ ද්‍රෝහීන් යැයි ගැසට් පත්‍රයකින් නම් කරනු ලැබූ 1818 ඌව වෙල්ලස්ස සටනට නායකත්වය දුන් 177 දෙනෙකු ජාතික වීරයන් ලෙස නම් කිරීමට සංස්කෘතික අමාත්‍යාංශය තීරණය කරයි.රොබට් බ්‍රවුන්රිග් ආණ්ඩුකාරවරයාගේ පාලන සමයේ බ්‍රිතාන්‍ය රජය ප්‍රකාශයට පත් කළ එම ගැසට් පත්‍රය මහින්ද රාජපක්ෂ ජනාධිපතිතුමා විසින් පසුගිය මාර්තු මාසයේදී අවලංගු කරනු ලැබීය.ජාතික වීරයන් ලෙස ප්‍රකාශයට පත් කිරීමේ නිල උත්සවය ජාතික කෞතුකාගාරයේදී සංස්කෘතික ඇමැති ටී.බී.ඒකනායක මහතාගේ ප්‍රධානත්වයෙන් පසුගියදා පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa11112712</link>
    <topic>බලාගෙනයි... රන් - හොරුන්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහඋත්සව සමයේ ගමන් බිමන්වලදී රන් අබරණ පැලඳ යන කාන්තාවන් වඩාත් සැලකිලිමත් වන්නැයි පොලිසිය ඉල්ලීමක් කරයි.යතුරුපැදිවල නැඟී පැමිණ මහමඟ හා අතුරුමාර්ගවල ගමන් ගන්නා කතුන්ගේ රන්මාල කඩා පලායෑමේ සිද්ධීන් පිළිබඳව පොලිසියට බහුලව වාර්තා වී ඇති බවත් අපරාධකරුවන්ගේ ගොදුරු බවට පත් නොවීමේ වගකීමක් කාන්තාවන් සතුව පවතින බවත් පොලිසිය පවසයි.ගම්පහ, අනුරාධපුරය, කොළඹ, දකුණ ඇතුළු ප්‍රදේශ රැසකින් මෙවැනි සිද්ධීන් වාර්තා වී ඇති අතර මෙම අපරාධකරුවන් අත්අඩංගුවට ගැනීම සඳහා මේ වනවිට විශේෂ වැඩ පිළිවෙළක් පොලිසිය විසින් ආරම්භ කොට ඇති බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aa11112713</link>
    <topic>පිහිටවන්න</topic>
    <author/>
    <content>කඳාන, පොල්පිටිමූකලාන අංක 409 ලිපිනයේ සුරේෂ් සඳරුවන් දරුණු වකුගඩු ආබාධයකින් පෙළෙන අතර ඔහුට ‘ඒ’ හෝ ‘ඕ’ රුධිර කාණ්ඩයේ වකුගඩුවක් බද්ධ කළ යුතු බව වෛද්‍ය විශේෂඥයෝ පවසති. වකුගඩු පරිත්‍යාගශිලියකුට ඉහත ලිපිනයෙන් හෝ 0787136105, 0778110892, 0112248288 දුරකතන වලට ඇමැතීමෙන් වැඩි විස්තර ලබා ගත හැක. වකුගඩු බද්ධ කිරීමේ සැත්කමට හා ඖෂධ සඳහා විශාල මුදලක් වැය වන හෙයින් ඔහු මහජන ආධාර පතයි. පරිත්‍යාගශිලීන්ට සම්පත් බැංකුවේ කඳාන ශාඛාවේ 106353808396 ගිණුමට මූල්‍යාධාර ලබා දිය හැක.මොනරාගල දැලිව, රුවල්වෙල ‘ශාන්ති’ නිවෙසේ ආර්. එම්. ශ්‍රීමාලි දිමුතු කුමාරි උසස් පෙළ ශිෂ්‍යාවකි. ඇය කුඩා මොළය ආශි‍්‍රතව වර්ධනය වෙමින් පවතින ගෙඩියක් නිසා පීඩා විඳී. මේ සඳහා කළ යුතු ශල්‍ය කර්මය මෙරට කළ නොහැකි හෙයින් ඉන්දියාවේ දී එය සිදු කිරීමට වැය වන මුදල රුපියල් ලක්ෂ පහළොවක් පමණ වෙතැයි ගණන් බලා ඇත. විවිධ දක්ෂතා ඇති මේ ශිෂ්‍යාව ශල්‍ය කර්මය සඳහා භාජනය කිරීමට අවශ්‍ය මුදල් සොයා ගැනීමට මුදල් අසීරුතා වලින් පෙළෙන ඇගේ පියා මහජන ආධාර පතයි. මූල්‍යාධාර ලංකා බැංකුවේ දඹගල්ල ශාඛාවේ 72245759 ගිණුමට බැර කළ හැක. විස්තර ඉහත ලිපිනයෙන් හෝ 0553600285 හෝ 0718038233 දුරකතන ඇමැතීමෙන් ලබාගත හැක. එඩ්වඩ් වීරසිංහ / කැලණිය සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111271</link>
    <topic>සාමකාමී අනාගතයක් සඳහා සියලු බේද නොසලකා ඉදිරියට යමු</topic>
    <author>සකස් කළේ දයා ඩී. ෆොන්සේකා</author>
    <content>ආරක්ෂක ලේකම් ගෝඨාභය රාජපක්ෂආරක්ෂක ලේකම් ගෝඨාභය රාජපක්ෂ මහතා පසුගිය දා කොළඹ ලක්ෂ්මන් කදිරගාමර් අන්තර්ජාතික අධ්‍යයන මධ්‍යස්ථානයේදී පැවැති ජාතික ප්‍රතිසංධාන සමුළුව අමතා කළ කතාව ඇසුරින් සකස් කෙරිණ.මහින්ද රාජපක්ෂ ජනාධිපතිතුමා 2005 බලයට පත්වන විට මුළු ශ්‍රී ලංකාවම තිබුණේ එල්.ටී.ටී.ඊ. ත්‍රස්තවාදයේ ගොදුරක් වෙලා. උතුරු නැගෙනහිර ලක්ෂයකට වඩා සිංහල මුස්ලිම් හා දෙමළ ප්‍රජාව සිය නිවෙස් වලින් එලවා දමා තිබුණා.මේ ප්‍රහාරවලින් ජනතාවගේ සාමාන්‍ය ජීවිතයට හා යටිතල පහසුකම් වලට බාධා ඇතිවුණා.ඔවුන් 1996 දී කොළඹ හදවත බඳු ශ්‍රී ලංකා මහ බැංකුවට ප්‍රහාරයක් එල්ල කළා. එයින් ශ්‍රී ලංකාවේ සමස්ථ ආර්ථික ක්‍රමයටම පහර වැදුණා.ඔවුන් කොළොන්නාව කැලණිතිස්ස කෙරවලපිටිය බලාගාර වලට පහරදීමෙන් බලශක්ති අර්බුදයක් ඇති කළා. ඒ වගේ ම 2001 දී කටුනායක ගුවන් තොටුපළට කළ ප්‍රහාරයෙන් මගි ගුවන් යානා කීපයක් විනාශ වුණා. ඔවුන් කොළඹ බස් නැවතුම් පළට ප්‍රහාර එල්ල කොට 100 ක් පමණ සිවිල් වැසියන් මරා දැම්මා. මුළු රටපුරාම බස් හා දුම්රියවලට පහරදීමෙන් රට පුරා ම ඔවුන් ඇති කළේ මහත් බියජනක තත්ත්වයක්.ඔවුන්ගේ මරාගෙන මැරෙන සාමාජිකයන්, කාර් බෝම්බ බස් බෝම්බ මෙන් ම සැහැල්ලු ගුවන් යානා මගින් ප්‍රහාර එල්ල කරමින් ශ්‍රී ලංකා ජන සමාජයට මහත් බියක් ඇති කළා.ඔවුන්ගේ අරමුණ වූයේ ශ්‍රී ලංකාවේ ප්‍රජාතන්ත්‍රවාදය නැතිකර දැමීමයි. මීට අමතරව දහස් ගණන් සිවිල් වැසියන් අනුකම්පා විරහිතව එල්.ටී.ටී.ඊ ය විසින් මරා දැමුවා.නීතිය හා සාමය වල් වැදී තිබුණා. දූෂණය රජ කළා. පාතාලය වඩාත් බලවත් වුණා. රට පුරා ගිනි අවි සංස්කෘතියක් ඇති වුණා.එල්.ටී.ටී.ඊ ය ප්‍රජාතන්ත්‍රවාදයට රටේ ඉඩ තිබ්බේ නැහැ. ඔවුන්ට එරෙහි වූ දෙමළ ප්‍රජාතන්ත්‍රවාදී දේශපාලකයන් ඝාතනය කළා.හිටපු විපක්ෂ නායක ඒ අමිර්තලිංගම් ඒ යෝගේෂ්වරන් සෑම් තම්බිමුත්තු කේ පද්මනාදන් වැනි දෙමළ දේශපාලකයන් බොහෝ දෙනෙකු ඔවුන් ගේ ගොදුරු බවට පත් වුණා.මේ අනුකම්පා විරහිත ත්‍රස්තවාදීහු තමන්ගේ පළාත්වල උතුරු නැගෙනහිර විශාල සශ්‍රීක බිම් ප්‍රමාණයක් සියතට ගැනීමෙන් ඒවා යේ ගොවිබිම් පාළු වී ගියා. සියලු යටිතල පහසුකම් සියල්ල විනාශ වුණා.මුහුද කොටින් විසින් භාවිතා කරනු ලැබීමෙන් ධීවර කර්මාන්තය ඒ ප්‍රදේශවල මුළුමනින් ම ඇන හිටියා. මේ අයහපත් ප්‍රසිද්ධිය නිසා සංචාරක කර්මාන්තය පහත වැටුණා. දේශීය හා විදේශීය ආයෝජන බිද වැටුණා. බොහෝ දෙනා සිය ජීවිත රැක ගැනීමට ශ්‍රී ලංකාව හැරදා ගියා. උතුර නැගෙනහිර අනෙක් පළාත් වලින් හුදකලා වුණා. වසර ගණනාවක් ම ශ්‍රී ලංකාවේ ජාතික දියුණුව ඇන හිටියා.කලින් කලට පත්වූ ජනාධිපතිවරුන් හතර දෙනෙකුම එල්.ටී.ටී.ඊ. ය සමඟ සාම සාකච්ඡා ඇති කළත් පළක් වුණේ නැහැ.මුලින් ම සාම සාකච්ඡා ඇති වුණේ 1985 දී. ඒ තිම්පු සාකච්ඡාව.වරින් වර සාම සාකච්ඡාවලට එළැඹි ඔවුන් ඒ රජයන් රැවැට්ටුවා. සාම සාකච්ඡා වලින් පසු ඒ ඒ රජයයන් පැන වූ සටන් විරාම කාලවලදී ඔවුන් යුදමය වශයෙන් තවත් ශක්තිමත් වුණා. ඔවුන් අවි ආයුධ හා පුපුරන ද්‍රව්‍ය ලබාගන්නට ඒ කාලය භාවිතා කළා. ඒ කාලය ඇතුළත ලබාගත් අවි ආයුධ ශක්තියෙන් යළිත් ප්‍රහාර එල්ල කළා. ඔවුන් ළමා සොල්දාදුවන් ඇතුළු නව සාමාජිකයන් බඳවා ගත්තා. ඔවුන්ගේ සාමාජික සංඛ්‍යාව 25000 ඉක්මවා ගියා. සාම සාකච්ඡා අතරතුර එල්.ටී.ටී.ඊ. ය තව තවත් ශක්තිමත් වූ බව රහසක් නොවෙයි.වර්තමාන ජනාධිපතිතුමා ද පසුව සාම සාකච්ඡාවලට එළඹුණා. එතුමාගේ අරමුණ වුණේද සාමය ඇති කර ගැනීමයි.එහෙත් 2006 දී රජය සමඟ කළ සාම සාකච්ඡා බිඳ වැටුණේ ඔවුන් ඉලක්ක ගණනාවකට ප්‍රහාර එල්ල කළ නිසයි. ඒ වගේ ම ඔවුන් අපේ උසස් ම නිලධාරීන්ට ප්‍රහාර එල්ල කළා.රජය මේ සියල්ල මාස ගණනාවක් ඉතා ඉවසිල්ලෙන් දරා සිටියා.අවසානයේ 2006 දී මාවිල් ආරු සොරොව්ව වසා ජනතාවට සිය කෘෂි කාර්මික කටයුතු කිරීමට බාධා කළා. ජලය කපා හැරීමෙන් අක්කර දහස් ගණනාවක ගොවි බිම් වලට ජලය නැති වුණා. මෙයින් මුස්ලිම් ගොවින් 9500 සිංහල ගොවීන් 8000 දෙමළ ගොවීන් 4400 සිය ගොවිබිම් අහිමි වන්නට ගියා. ඔවුන්ගේ කෘෂි කර්මාන්තය විනාශ වුණා.මේ මහා විනාශය වැළැක්වීමට වහාම කටයුතු කළ යුතුව තිබුණා. මේ ප්‍රශ්නය නිරාකරණය කිරීමට ගත් සියලු සාමකාමී ප්‍රයත්නයන් අසාර්ථක වුණා. ඒ සඳහා මාවිල් ආරු සොරොව්ව යළිත් විවෘත කිරීමට හමුදාමය ක්‍රියාමාර්ගයක් ගැනීමට සිදු වුණා.ඉන් පසු එල්.ටී.ටී.ඊ. ප්‍රහාර වැඩිවීමෙන් උතුරු නැගෙනහිර මුදා ගැනීමේ හමුදාමය මෙහෙයුම් ඇරඹුවා. ඒ හමුදාමය ක්‍රියාමාර්ග හා මානුශීය මෙහෙයුම් නිසා අද ශ්‍රී ලංකාව නිදහස් රටක්.ඒ නිදහසේ වාසිය පසුගිය වසර දෙක පුරාම රටේ ජනතාවට ලැබුණා. අද ත්‍රස්තවාදයෙන් මුදා ගැනීම නිසා ශ්‍රී ලංකාව ආසියාවේ ස්ථාවර රජයක් බවට පත් වෙලා තියෙනවා. අද ජනතාවට මුළු රටේ ම නිදහසේ ගමන් කිරීමට පුළුවන්. විදේශගතව සිටි උතුරු නැගෙනහිර ශ්‍රී ලාංකිකයන් සිය ගණන් අද ශ්‍රී ලංකාවේ සිය නිවෙස් කරා පැමිණ තිබෙනවා.අද මුළු රට පුරාම නිදහස් මැතිවරණ පැවැත්වීමට හැකි වෙලා තියෙනවා. පළාත් පාලන මැතිවරණ, ප්‍රාදේශීය සභා මැතිවරණ හා මහ මැතිවරණයන් මුළු රට පුරා පැවැත්වූවා. එල්ටීටීඊ ග්‍රහණයට නතු වී සිටි ප්‍රදේශවලත් මැතිවරණ පැවැත්වූවා. ප්‍රජාතන්ත්‍රවාදය මුළු රටම පිළි අරගෙන කලින් එල්ටීටීඊ හා එක්ව සටන් කළ විනයාගමුර්ති මුරලිදරන් හෙවත් කරුණා අම්මාන් අද නියෝජ්‍ය ඇමතිවරයෙක්. ළමා සොල්දාදුවෙකු ලෙස එල්ටීටීඊ යේ ක්‍රියාකාරීවූ චන්ද්‍රකාන්තන් හෙවත් පිල්ලෙයාන් අද නැගෙනහිර මහ ඇමැති. එල්ටීටීඊ සාමාජිකයන්ව සිටි බොහෝ දෙනෙක් අද පළාත් පාලන ආයතනවලට තේරී පත්වෙලා. උතුරු නැගෙනහිර ගොවිබිම් යළිත් සරු සාර ගොබිබිම් බවට පත්වෙලා අත්හැර දැමූ ධීවර කර්මාන්තය අද ඉතා හොඳින් කෙරෙනවා. අද සෑහෙන ප්‍රමාණයක් විදේශ සංචාරකයන් රටට ඇදී එනවා. දේශීය හා විදේශීය ආයෝජන වැඩිවෙලා. නව වානිජ කටයුතු වර්ධනය වෙලා. ආර්ථික වශයෙන් රට සංවර්ධනය වෙමින් පවතිනවා.සාමය හා ප්‍රජාතන්ත්‍රවාදය තහවුරු වීමෙන් පසු සාමකාමී ශ්‍රී ලංකාවක් ලෙස අප අද ඉදිරියට යනවා. මේ නිසා නැතිවී ගිය සියලු දේ යළිත් ප්‍රතිසංස්කරණය වෙමින් ශීඝ්‍ර දියුණුවක් ලබනවා. වැදගත්ම දේ තමයි 2009 ජයග්‍රහණයෙන් පසු අවතැන් වූ 294000 ත් පිරිස යළි සිය ගම්බිම් වල පදිංචි කරවීම. ඔවුන් එල්ටීටීඊ ය මිනිස් පළිහක් ලෙස යොදාගෙන නගරයෙන් නගරයට බලෙන් ගෙන ගිය අය. ඔවුන් සිටි ප්‍රදේශවල වළලා තිබූ විශාල සංඛ්‍යාවක් බිම් බෝම්බ ඉවත් කිරීමත් ප්‍රශ්නයක් වුණා. ඒ සඳහා රජයට විවිධ අන්තර්ජාතික සංවිධාන හා රාජ්‍ය නොවන සංවිධාන සහාය වුණා. ශ්‍රී ලංකා යුද හමුදාවේ ඉංජිනේරුවරුන් එහි විශාල වැඩ කොටසක් කළා. බිම්බෝම්බ ඉවත් කිරීම නිසා අවතැන් පුද්ගලයින් සියලු දෙනාටම පාහේ සිය ගම්බිම්වලට යළි යන්නට ලැබුණා. අද ඉතිරිව සිටින්නේ අවතැන්වූවන් 3000 ට ත් අඩු සංඛ්‍යාවක්.රජයට තිබූ තවත් ප්‍රශ්නයක් වුනේ රජයට බාරවූ 11000 ට වඩා හිටපු එල්ටීටීඊ සාමාජිකයන් පුනරුත්ථාපනය කිරීමයි. ඔවුන් අතරින් ඉතා දරුණු ලෙස සටන්වලට මැදිහත් වූ අය තෝරාගෙන ඔවුන්ට එරෙහි නීතිමය කටයුතු කරන අතර අනිත් සියලු දෙනාම පුනරුත්ථාපනය කොට සමාජගත කළා. ඒවා සියල්ල සාර්ථක වුණා. ඔවුන් සියලු දෙනාම අද හොඳින් සමාජගත වී සිටිනවා. ඔවුන් සංගීතය නැටුම් ආදිය හදාරමින් ඔවුන්ගේ සංස්කෘතික කටයුතුවල ද යෙදෙනවා. ඔවුන්ට ඔවුන්ගේ දක්‍ෂතා අනුව වෘත්තීය පුහුණුව ලබාදී තිබෙනවා.595 ක්වු එල්ටීටීඊ ළමා සොල්දාදුවන් පිළිබඳව ද ඉතා ප්‍රවේශමෙන් අවධානය යොමු කර තිබෙනවා. ඔවුන්ට අවශ්‍ය අධ්‍යාපනය ලබා දෙනවා. ඔවුන්ගෙන් සමහර දෙනෙක් සිය උසස් පෙළ විභාගය හොඳින් සමත්වී ඇති බව මා කියන්නට සතුටුයි. ඔවුන්ට අද හොඳින් සමාජගත විය හැකිය.යටිතල පහසුකම් සැපයීමද ඉතා ශීඝ්‍රයෙන් කෙරීගෙන යනවා. වාරිමාර්ග ප්‍රතිසංස්කරණය ඉතා ඉක්මනින් සිදුකොට ජනතාවට පහසුකම් ලබා දුන්නා. ධීවර කටයුතු හා කෘෂිකර්මාන්තයට මෙන් ම ව්‍යාපාරික කටයුතු සඳහා ද ඔවුන්ට ණය පහසුකම් ලබා දෙනවා. රජය ඔවුන් වසර ගණනාවක් අත්විඳි දුකෙන් මුදවා ඔවුන් පෙර සිටි ජීවන තත්වයන් කරා ගෙන ඒමට උත්සාහ කරනවා.ඒවගේම යුද්ධය පැවති ප්‍රදේශවල ජනතාව වසර 30 ක් පමණ රටේ අනිත් ප්‍රදේශවලින් වෙන්වී හුදකලාව සිටීම නිසාත් ඔවුන්ට යුද්ධය හැර වෙන කිසි දෙයක් අත්විඳින්නට නොලැබුණු නිසාත් ඔවුන් පත්ව සිටින තත්ත්වය අප වටහාගැනීම අවශ්‍යයි. බොහෝ දෙනකුගේ මොළය සෝදා තිබුණා ශ්‍රී ලංකා රජයට වෛර කිරීමට පොලඹවමින්. ඔවුන්ගේ තිබුණේ බිය සහිත මානසික තත්ත්වයක්. ඔවුන්ට යටිතල පහසුකම් සැලසීමේදී හා නැවත පදිංචි කරවීමේද මෙන්ම ඔවුන් සමඟ කටයුතු කිරීමේද මේ මානසික තත්ත්වය තුරන් කිරීමට කටයුතු කළ යුතුව තිබුණි.ඔවුන් බිම් මට්ටමේ සිට ප්‍රජාතන්ත්‍රවාදි රටාවට පුරුදු කිරීම කළ යුතුව තිබුණා. ඔවුන් එල්ටීටීඊයේ දැඩි හස්තයට යටවී සිටි අයයි.ඒ වගේම සමහරු පදනම් විරහිත චෝදනා රජයට එරෙහිව කරන්නට වුණා. ඔවුන්ට රජය කරන සත්කාර කරන්නේ අවංකවම බව පැහැදිලි කළ යුතුව \බුණා. මෙය අවාසනාවන්ත තත්ත්වයක්. ඒත් රජය ඔවුන්ට සැබෑ ලෙසම කටයුතු කරන බව අවබෝධ කළ යුතුව තිබුණා. වාර්ගික වශයෙන් එකට සිටීමේ වැදගත්කම ඔවුන්ට අවබෝධ කළ යුතුව තිබුණා.උදාහරණයක් වශයෙන් ගතහොත් කොළඹ වැඩි වශයෙන් වෙසෙන්නේ මුස්ලිම් දෙමළ ජාතිකයන්. මේ අතර සිංහලයන් ද සිටිනවා. ඒත් ඔවුන් අතර ආගමික හා ජාතිභේද නැහැ. ඔවුන් සමගියෙන් සිටිනවා.ඔවුන් මුලින්ම සිය ජාතිකÀවයත් අනතුරුව ශ්‍රී ලාංකිකයන් බවත් හඳුනාගෙන තියෙනවා. ඔවුන් ශ්‍රී ලාංකිකයන් වශයෙන් එකමුතුව සිටිනවා. සියලුම ශ්‍රී ලාංකිකයන් එක සමානයි. ඔවුන් එකිනෙකා සමානයි. භාෂා - ආගම් ආදි කිසිම භේදයක් නැහැ. බලන්න විශ්වවිද්‍යාල දිහා. ඒවායේ සියලුම ජාතිකයන් භේදයක් නැතිව සමගියෙන් ඉගෙනීම කරගෙන යනවා. සිංහල දෙමළ මුස්ලිම් භේදයක් ඔවුන්ට නැහැ.උතුරු නැඟෙනහිර දැන් දෙමළ පොලිස් නිලධාරින් හා නිලධාරිනියන් බඳවා ගැනීමට රජය කටයුතු කරගෙන යනවා. ඒ වගේම රජයේ සේවකයන්ට දෙමළ ඉගෙනීමට රජය දිරි දෙනවා. භාෂාව දැන ගැනීමෙන් ඔවුනොවුන් අතර අදහස් හුවමාරුව පහසුවෙනවා.සන්හිඳියාව සඳහා අවශ්‍යම දෙය තමයි ජාතික සමගිය. අවාසනාවකට මෙන් දැඩි මතධාරි දේශපාලනයන් විසින් මේ තත්ත්වයට බාධා කරනවා.සංහිඳියාව සඳහා එකිනෙක ජනකොටස් එකිනෙකා හඳුනාගැනීම අවශ්‍යයි. අප එය කළ යුතුයි. තමතමන්ගේ පෞද්ගලික න්‍යාය, දේශපාලන මතවලින් මිදී ජනතාවගේ අවශ්‍යතා සඳහා කටයුතු කළ යුතුයි.මෙවැනි උසස් මට්ටමකට ආ නොහැකි පුද්ගලයන් අප අතර ඉන්නවා. සමහරු අන්තර්ජාතික ප්‍රජාව පවා නොමඟ හරිමින් ශ්‍රී ලංකාවේ වාර්ගික අසමගිය වපුරුවන කතා පතුරුවනවා.ඉන් එකක් තමයි යුද්ධය අවසාන සමයේ අතුරුදන් වූ පුද්ගලයන් සංඛ්‍යාව පිළිබඳ කතාව. සමහරු කියනවා 10000 ක් දෙනා අතුරුදන් වුණා කියලා. සමහරු 40000 ක් කියනවා. සමහරු ඊටත් වඩා බොහෝ වැඩි ගණනක් කියනවා. මේවා බොරු සංඛ්‍යාවන් බව මා අවධාරණයෙන් කියනවා.රජයට මේ සඳහා නියමිත ක්‍රමවේදයක් තියෙනවා. එය වෘත්තීය මට්ටමේ ක්‍රමයක්. දිස්ත්‍රික්කයන්හි රජයේ නිලධාරින් ලවා ඒ සංඛ්‍යාවන් සැකසීම ඒ ක්‍රමයයි. අප දැන් ඒ සංඛ්‍යා ලේඛන සකස් කරගෙන යනවා. සමහරු ස්වභාවිකව මිය ගිහින්. සමහරු අනතුරුවලින් මිය ගිහින්. සමහරු පිටරටවලට ගිහින්. ඒ හැර එල්ටීටීඊය ට බැඳී සටන් කරද්දි සමහරු මිය ගියා. සමහරු යුද්ධයේදි මිය ගියා. එල්ටීටීඊය විසින් තුවාල වූ සාමාජිකයන්ව මරා දැමූ බවටත් සාක්‍ෂි තියෙනවා.මේ වසර 3 1/2 යුද්ධය අතරතුර යුද හමුදාවේ 6000 ක් දෙනා සටනේදි මිය ගියා. 25000 දෙනා බරපතළ තුවාල ලැබුවා. මනා පුහුණුවක් ලද යුද හමුදාවේ 6000 ක් මිය ගොස් 25000 ක් තුවාල ලැබුවා නම් එවන් වෘත්තීය හමුදාවක් නොවූ එල්ටීටීඊ හමුදාවේ කීදෙනෙක් මිය යන්නට ඇද්ද. එය හමුදාවේ මියගිය අය හා සමානවෙයිද. මෙසේ අවසාන යුද සමයේදි අතුරුදන් වූ සංඛ්‍යාවන් හිතාමතා ගොතා කියන දේවල්.ඒ වාගේම ශ්‍රී ලංකා හමුදාව වෘත්තීය හමුදාවක්. මානව හිමිකම් නිතර හොඳින් හැදෑරූ හමුදාවක්. මානව හිමිකම් සුරැකීම ශ්‍රී ලංකා හමුදාවේ ප්‍රධානම කාර්යය වුණා. මෙයෙයුම්වලදි ශ්‍රී ලංකා හමුදාව මානුෂීය අයිතිවාසිකම් රැක්කා.උගත් පාඩම් හා සංහිඳියා කොමිසම හමුවේ මේ සියලු කරුණු අනාවරණය වුණා. දැන් එය ගරු ජනාධිපති තුමාට බාරදී තිබෙනවා. 2009 සිදුවූ සියලු කරුණු එහි සටහන්ව තිබෙනවා.එහි යම් චෝදනාවක් කාටහෝ එල්ල වී තිබෙනවා නම් ඒ ගැන නිසි පියවර ගන්නවා.ශ්‍රී ලංකාව හොඳ පොහොසත් සංස්කෘතියක් හා ජාතික උරුමයකින් යුත් රටක්. ඇමෙරිකාවේ ඔස්ට්‍රේලියාවේ හෝ වෙන ඕනෑම රටක් ශ්‍රී ලංකාවේ මේ ජාතික උරුමයන් පිළිබඳ වටහා නොගැනීම අවාසනාවක්. අපේ සංස්කෘතික අගයන් පිළිබඳ වටහා ගත යුතුය.ශ්‍රී ලංකාවේ ම වැසියන් පිරිසක් තමයි එල්ටීටීඊය විසින් වසර 30 පුරා පීඩාවට පත් කළේ. ඒ නිසා ඒ ප්‍රශ්නවලට සංහිඳියාවක් ඇති කරගත යුත්තේ අපිමයි. පිටරටවල අය හෝ පිටස්තරයන් නොවෙයි.යුද්ධය නිමා කොට සාමය ලබාගත් අපි දැන් සංහිඳියාව කරා පා නගනවා. එහිදි සෞභාග්‍යමත් හා සාමකාමි අනාගතයක් කරා යාමේදි අපි ජාති ආගම් හා දේශපාලන භේද නොසැලකිය යුතුයි. අපි එකිනෙකාට ගරු කරමින් එකට එක්වී එකම ජාතියක් ලෙස ඉදිරියට යා යුතුයි.සකස් කළේ දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111272</link>
    <topic>අය – වැය මෙහෙමයි</topic>
    <author/>
    <content>අධ්‍යාපන ඇමැතිබන්ධුල ගුණවර්ධන”උතුරේ සංවර්ධනයට පමණක් ඩොලර් කෝටි හාරදහසක් වෙන් කර තිබෙනවා. මෙවැනි සහන සැලසූ ආණ්ඩුවක් මීට පෙර තිබුණෙත් නැහැ. ඉතින් “ලජ්ජයි” කියන්නේ මොකටද? ද්විතික පාසල් 1000 ක් සහ ප්‍රාථමික පාසල් 5000 ක් දියුණු කිරීමට කටයුතු කරනවා. අයවැය ඉදිරිපත් කරන දිනයේ සිදු වූ සිද්ධිය අවාසනාවන්තයි.වනජීවි සහ ගොවිජන සේවා ඇමැතිඑස්.එම්. චන්ද්‍රසේන”මේ අවුරුද්දේ විතරක් බිලියන 40 ක් පොහොර සහනාධාරයට වෙන්කර තිබෙනවා. ගොවියා නොසලකා හරිනවා නම් එසේ කරනවාද? අපි ක්‍රමය හදාගන්නයි කාලය ගතකරන්නේ. මේ වෙද්දිත් හදලා ඉවරයි.””අලි මිනිස් ගැටුම අවසන් කිරීම උදෙසා මෙවර අය වැයෙන් රුපියල් මිලියන සියයක් ලබා දීම පිළිබඳව වන අලි තර්ජනයෙන් පීඩිතව සිිටින ජනතාවගේ ප්‍රසාදය මහින්ද රාජපක්ෂ ජනාධිපතිතුමාට හිමි වෙනවා.”සිවිල් ගුවන් සේවා අමාත්‍යපියංකර ජයරත්න”උතුරේ ආර්ථික සංවර්ධනය ශීඝ්‍රයෙන් දියුණු වෙමින් තිබෙනවා. පොලිස් නිලධාරීන්ගේ පවුල්වල ඉපදීමට සිටින තෙවැනි දරුවාට රුපියල් ලක්ෂයක් පිරිනැමීමට ගත් තීරණය සමස්ත පොලිස් සේවාවටම කරන ලද ගෞරවයක්.”පොල් සංවර්ධන හා ජනතා වතු සංවර්ධන ඇමැතිජගත් පුෂ්පකුමාර”අක්කර 2 ගාණේ ගොවීන්ට ලබාදී මේ රට අහරින් ස්වයංපෝෂිත කිරීමට දැනටමත් කටයුතු කරලා තියෙනවා. 2016 වන විට පොල් නිෂ්පාදනය දසලක්‍ෂ 32 ක් දක්වා වැඩි කිරීමට කටයුතු කරනවා.”පත්කළ මන්ත්‍රි (එජනිස)අචල සුරංග ජාගොඩ”ජාතික ආර්ථිකය ගැන හිතලා රාජ්‍ය හා පෞද්ගලික අංශයේ දායකත්වය ලබාගැනීම වෙනුවෙනුයි මේ අයවැය ඉදිරිපත් කරලා තියෙන්නේ. අද නාගරික ප්‍රදේශ පමණක් නොව ග්‍රාමීය ජනතාව ඉලක්ක කරගත් සංවර්ධනයක් සිදුවෙමින් තියෙනවා. සංවර්ධනයේ ප්‍රතිලාභ සෑම අංශයක් වෙතම ගලා යන විදියට අයවැය ඉදිරිපත් කරල තියෙනවා.”ගාල්ල දිස්ත්‍රික් මන්ත්‍රී (එජනිස)නිශාන්ත මුතුහෙට්ටිගම”මේ දවස්වල සෑම මැතිවරණ කොට්ඨාසයකම අඩුම තරමින් කි.මී. 30 ක් කාපට් කෙරෙනවා. සමෘද්ධි නිලධාරීන් දෙපාර්තමේන්තුවකට ඇතුළත් කරලා විශ්‍රාම වැටුප් වරප්‍රසාද ලබා දෙන්න මෙවර අයවැයෙන් පියවර ගෙන තියෙනවා.””27 වැනිදා ගාල්ල කොළඹ අධිවේගී මාර්ගය විවෘත වෙනවා. ගාල්ල කොළඹ අතර පැය තුනක ගමන පැයකට කෙටි වෙනවා. අද කොළඹ නගරය අලංකාර නගරයක් බවට පත්කර තියෙනවා. රණවිරු පවුල් වෙනුවෙන් විශාල මුදලක් වෙන්කර තිබෙනවා. මේ තුන් ඉරියව්වෙන්ම කැපී පෙනෙන අයවැයක්.”ග්‍රාමීය කටයුතු පිළිබඳ ජ්‍යෙෂ්ඨ අමාත්‍යඅතාවුද සෙනෙවිරත්න”රාජ්‍ය සේවකයන්ට සියයට 10 ක වැටුප් වැඩි කිරීමක් ලබාදුන්නා. ඒක හොඳ නැද්ද කියලයි අපි විපක්ෂයෙන් අහන්නේ. මාධ්‍යවේදීන්ට වාහන මිලදී ගැනීම සඳහා රුපියල් ලක්ෂ 12 දක්වා පොලී රහිත ණයක් ලබාදෙන්න පියවර අරන් තියෙනවා. සමෘද්ධි සහනාධාරය වැඩි කළා.”වාරිමාර්ග හා ජල සම්පත් කළමනාකරණ ඇමැතිනිමල් සිරිපාල ද සිල්වා”ලෝකයේ දියුණු රටවල් කිහිපයක් හැරුණු විට අනෙක් බොහෝ රටවල්වල ආර්ථික වර්ධන වේගය අපට වඩා අඩුයි. ඔබාමටත් ගන්න බැරි වූ ආර්ථික වර්ධන වේගයක් ජනාධිපතිතුමා ලබාගෙන තිබෙනවා. එමනිසා ඒකට ගරහන්න එපා. අපේ නිවැරැදි ආර්ථික කළමනාකරණය නිසා විරැකියාව අඩු කර තිබෙනවා. දිළිඳුකම පහත බැස තිබෙනවා. උද්ධමනයත් සියයට 5.8 මට්ටමකයි පවතින්නේ.””රජයේ ආදායම සියයට 16 ක් ලෙස ලබාගෙන තිබෙනවා. සහනාධාර දෙද්දී රාජ්‍ය ආයෝජන මට්ටම සියයට 6 ක මට්ටමක පවත්වාගෙන තිබෙනවා. යටිතල පහසුකම් සඳහා ලබා දී තිබෙන මුදල වැඩිවීම නිසා අධිවේගී මාර්ග ඉදිවෙනවා.ජ.වි.පෙ පාර්ලිමේන්තු මන්ත්‍රීසුනිල් හඳුන්නෙත්ති”ආණ්ඩුව කියන්නේ රාජ්‍ය සේවකයන්ගේ මූලික වැටුප සියයට 10 කින් වැඩි කළා කියලයි. නමුත් සිදුවෙලා තියෙන්නේ මූලික වැටුපෙන් සියයට 10 ක දීමනාවක් ගෙවන එකයි.එතකොට රාජ්‍ය සේවකයාට ලැබෙන්නේ රුපියල් 1,173 ක දීමනාවක් විතරයි. මේ අයවැය ගැන කියන්න තියෙන්නේ ජනතාවගේ සිහින විතරක් ඉතිරි කරපු අයවැයක් කියලයි.”ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ අමාත්‍යආචාර්ය සරත් අමුණුගම”ජාත්‍යන්තර මුල්‍ය අරමුදල සම්බන්ධයෙන් කියන කතා වලංගු නැහැ. මුල්‍ය අරමුදලේ ඊළඟ වාරිකය ගන්න නොවෙයි අපි මේ වැඩ කරන්නේ. ලෝක බැංකුව ලංකාවට දෙන ආධාර මුදල වගේ හරි අඩක් අපේ සාම සාධක හමුදා සේවයට යන සෙබළු හම්බ කරනවා. ඒ අය අපට සල්ලි එවනවා.””රටපුරාම නිවාස ඉදි කෙරෙනවා. මේසන් බාස් කෙනෙකුගේ පඩිය දිනකට රුපියල් 3000 ක් විතර වෙනවා. මිහින් ලංකා ගුවන් සේවය ඉතාම ආඩම්බර විය හැකි ගුවන් සේවයක්. මේ ආයතනය බැංකුවලින් ණය ගැනීම සීමා කිරීමට තමයි අයවැයෙන් මුදලක් වෙන් කළේ.”එජාප පාර්ලිමේන්තු මන්ත්‍රිතිස්ස අත්තනායක”මේක ජාත්‍යන්තර මුල්‍ය අරමුදල සතුටු කරන්න ගෙනා අයවැයක්. මෙය තවත් වසරක් සඳහා ජනතාවට දීපු සුන්දර කතා ටිකක් විතරයි. රුපියල අව ප්‍රමාණය කිරීම නිසා ආනයන භාණ්ඩ සියල්ලේ මිල ඉහළ යනවා. අපි ගෙවන්න තියෙන ණය ප්‍රමාණයත් වැඩි වෙනවා. ණය ගෙවන ප්‍රමාණය මේ වසරේ පමණක් රුපියල් කෝටි 8,100 කින් වැඩි වෙනවා.”පත්කළ මන්ත්‍රී (එජාප)ආර්. යෝගරාජන්”මෙවර අයවැය ලේඛනය රජයේ ප්‍රතිපත්ති ප්‍රකාශනය නැවත කියවීමක් පමණි. අයවැය යෝජනා නම් ඒවා ක්‍රියාත්මක කළ යුතුයි. නමුත් අපට එහෙම එකක් පෙනෙන්න නැහැ. උදාහරණයක් ලෙස නිවාස දශ ලක්ෂයේ වැඩ පිළිවෙළ දැක්විය හැකියි.”(එ.ජා.ප පාර්ලිමේන්තු මන්ත්‍රි)රවී කරුණානායක”අයවැය දිහා ජනතාව බලන්නෙ, ජනතාවගේ ප්‍රශ්නවලට ලැබෙන විසඳුම් කුමක්ද කියලයි. ඇමෙරිකාව, ඉතාලිය, ගී‍්‍රසිය ආදී රටවල ආර්ථිකය කඩා වැටිලා. ලංකාවේ ආර්ථිකය කඩා නොවැටී තියෙන්න විදිහක් නැහැ. රුපියල් 100 ක් එක සාක්කුවකට දාලා අනෙක් සාක්කුවෙන් රුපියල් 1000 ක් ඇදලා ගත්ත පික් පොකට් අයවැයක් මේක.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111273</link>
    <topic>2012 අයවැය යෝජනාවලින් ලැබුණු සහන</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>2012 අයවැය යෝජනා පසුගිය දා පාර්ලිමේන්තුවේදී ප්‍රකාශයට පත් විය. මෙදා කඩුල්ලෙන් කතාබහට ලක්වන්නේ 2012 අයවැය විවිධ අමාත්‍යාංශවලට බලපාන අයුරුයි. අධ්‍යාපන හා උසස් අධ්‍යාපන, ආර්ථික සංවර්ධන, ගුවන් තොටුපළ, කෘෂිකර්ම හා රාජ්‍ය පරිපාලන ක්ෂේත්‍ර බාර අමාත්‍යවරු හා නියෝජ්‍ය අමාත්‍යවරු කඩුල්ලට සිය අදහස් ප්‍රකාශ කළේ මෙසේ ය.උසස් අධ්‍යාපන ඇමැතිඑස්. බී. දිසානායකමෙවර අයවැයෙන් අපි ඉල්ලා සිටි මුදල් ප්‍රමාණය අපිට ලබා දී තියෙනවා. මේ සමඟම අපිට නව පාඨමාලා හදන්න මුදල් ලබා දී තියෙනවා. ඒ පාඨමාලා සියල්ල රැකියා ඉල්ලුමට සරිලන පරිදි නව කුසලතාවන්ගෙන් යුතු උපාධි පාඨමාලා. මීට අමතරව අපි දැනට තිබෙන පාඨමාලා නවීකරණය කිරීමට ද අපේක්ෂා කරනවා. අපේ විශ්ව විද්‍යාල ජාත්‍යන්තර තලයට රැගෙන යාමට විශ්ව විද්‍යාල ආචාර්ය මහාචාර්යවරු විසින් සිදු කරන පර්යේෂණ කටයුතු ඉවහල් වෙනවා. මේවා ඉදිරියට කරගෙන යන්නට ද මෙදා පහසුකම් සලසා තියෙනවා.මීට අමතරව ශ්‍රී ලංකා උසස් තාක්ෂණ අධ්‍යාපන ආයතන විසින් ඉංජිනේරු, ව්‍යාපෘති කළමනාකරුවන්, තොරතුරු තාක්ෂණ, හෙද හා සෞඛ්‍ය, සංචාරක ක්ෂේත්‍රවල නව ඩිප්ලෝමා පාඨමාලා හදා ඒ සඳහා ශිෂ්‍යයන් බඳවා ගැනීමට අමතර ප්‍රතිපාදන මෙදා අයවැයෙන් වෙන්කර තියෙනවා. රාජ්‍ය නොවන විශ්ව විද්‍යාලවලට ඉඩම් දීමේ අවුරුදු 30 බදු සීමාව අවුරුදු 99 දක්වා ගෙන යන්නත් අවුරුදු 12 දක්වා වූ බදු සහන ලබා දෙන්නත් වැඩ පිළිවෙළක් සදා තියෙනවා. මේ නිසා මට කියන්න සතුටුයි අපි බලාපොරොත්තු වූ අයවැයක් මෙදා අපිට ලැබී තිබෙන බව. ඒ නිසා මෙසේ වෙන්වූ මුදල්වලින් උපරීම ප්‍රයෝජන ලබා ගත හැකි වැඩ පිළිවෙළක් යොදන්නටත් ඉදිරියේදී මම බලාපොරොත්තු වෙනවා.අධ්‍යාපන ඇමැතිබන්දුල ගුණවර්ධනහොඳම දේ දරුවන්ට දිය යුතු ය යන උතුම් උදෘතය අනුව ඉතිහාසයේ මානව සම්පත් සංවර්ධනය සඳහා වෙන්කර තිබෙන වැඩිම මූල්‍ය සම්පත් ප්‍රමාණය මෙවර අයවැයෙන් වෙන් කර ඇත්තේ අධ්‍යාපන ක්ෂේත්‍රය සඳහායි. දැනුම කේන්ද්‍ර කරගත් සංවර්ධනයකට අවශ්‍ය කරන දරු පරපුරක් නිර්මාණය කිරීමට ප්‍රාථමික පාසල් 5000 ක් පෝෂණය කිරීම සඳහා ද්විතියික පාසල් 1000 ක් නඟා සිටුවීමේ ව්‍යාපෘතිය අපි මේ වන විට ආරම්භ කර තියෙනවා. එය 2016 දක්වා ක්‍රියාත්මකයි.ඒ අනුව කොළඹ, මහනුවර, කුරුණෑගල, ගාල්ල, මාතර ඇතුළු ප්‍රධාන නගරවල ජනපි‍්‍රය යැයි සම්මත පාසලක තිබෙන පහසුකම් හෝ ඊට වඩා වැඩි පහසුකම් සහිත ද්විතීක පාසල් තුන හතරක් ලංකාවේ සෑම ප්‍රාදේශීය ලේකම් කොට්ඨාසයකටම ලැබෙනවා. ඒ පාසල්වල 6 සිට 13 ශ්‍රේණිය දක්වා පන්ති ක්‍රියාත්මකයි.ඒ වටා පිහිටි ප්‍රාථමික පාසල් කවරකට හෝ පළමු වසරට මේ දරුවන් ඇතුළු වුවත් ඒ දරුවන්ට ද්විතීක අධ්‍යාපනයක් ලබා ගැනීම සඳහා 6 වසරේ සිට සංවර්ධනය කෙරෙන මෙකී ද්වීීයීතික පාසලට ඇතුළත් විය හැකියි. මේ පාසල් 1000 තුළ ප්‍රධාන අංශ 5 කට වැදගත්කම ලැබෙනවා. තොරතුරු තාක්ෂණය, ඉංගී‍්‍රසි හා විදේශ භාෂා, විද්‍යාව හා ගණිතය, ක්‍රීඩා, සෞන්දර්යය ඒ ක්ෂේත්‍රයි. මේ කරුණු 5 ට අවශ්‍ය කරන භෞතික සම්පත් ලබාදීම ද කෙරෙනවා. විද්‍යා අංශයට විද්‍යාගාර තුනක්, වාණිජ අංශයට වාණිජ විද්‍යාගාර අවම වශයෙන් පරිගණක පනහකින් යුත් පරිගණක විද්‍යාගාරයක්, නවීන උපකරණවලින් යුත් භාෂාගාර, ගණිතාගාරයක්, දුරස්ථ අධ්‍යාපන කටයුතු සඳහා නැණස මධ්‍යස්ථානයක්, ගෘහ ආර්ථික විද්‍යාගාරයක්, අංග සම්පූර්ණ පුස්තකාලයක්, ක්‍රීඩා පහසුකම් මෙන් ම සෞන්දර්යය අධ්‍යාපනය සඳහා අවශ්‍ය භෞතික සම්පත් සියල්ල ලබා දෙනවා.මීට අමතරව පාසල පදනම් කරගත් උපාධිධාරී පුහුණු ගුරුවරු අලුතින් බඳවා ගන්නවා. මේ දෙසැම්බර් මාසයේදී ඉංගි‍්‍රසි, විද්‍යා, ගණිත, තොරතුරු තාක්ෂණ යන විෂයන්ට උපාධිධාරි ගුරුවරු 3000 ක් අලුතින් බඳවා ගෙන පුහුණුවීම් කරනවා.2012 අයවැයෙන් මානව සම්පත් සංවර්ධනයට රුපියල් බිලියන 95 ක් වෙන්කර තියෙනවා. මීට අතිරේකව මෙම පාසල් නඟා සිටුවන්න තවත් මිලියන 2500 ක් අයවැයෙන් වෙන් කර තියෙනවා.සිවිල් ගුවන් සේවා ඇමැතිපියංකර ජයරත්නනිල් අහස ජයගෙන රට සංවර්ධනය කරා ගෙනියන ගමන් මඟට විශාල දායකත්වයක් මෙදා අයවැයෙන් යෝජනා වුණා. ගුවන් තොටුපළ හා ගුවන් සේවා සමාගම අභ්‍යන්තර ගුවන් තොටුපළ සංවර්ධනය කරමින් සංචාරක කර්මාන්තය ප්‍රවර්ධනය කිරීමේ කාර්යයට දායක වෙමින් සිටිනවා. ඒ අතර ඉරණමඩු, නුවරඑළිය, මහනුවර යන ප්‍රදේශයන්හි අභ්‍යන්තර ගුවන් තොටුපළ ඉදිකිරීමෙන් අභ්‍යන්තර ගුවන් ගමන් පුළුල් කිරීමට අපේක්ෂා කරනවා. ලබන වසරේදී ඉරණමඩු, මහනුවර හා නුවරඑළිය ගුවන් තොටුපළ ඉදිකිරීම ආරම්භ කිරීම සඳහා රුපියල් මිලියන 750 ක මුදලක් වෙන් කිරීමට මෙවර අයවැයෙන් යෝජනා වී තියෙනවා.අපි මේ පිළිබඳව අදාළ දිස්ත්‍රික්කයන්හි දේශපාලන අධිකාරිය වෙත අවශ්‍ය තොරතුරු ලබා දී ඇති අතර ඉක්මනින්ම භූමිය තෝරා ගැනීමේ කටයුතු කිරීමට ද බලාපොරොත්තු වෙනවා.මීට අමතරව ගුවන් තොටුපළ භාවිත කරන මඟීන්ට මෙන් ම ශ්‍රී ලංකාවට පැමිණෙන සංචාරකයින්ට ගුවන් තොටුපළ භාවිත කිරීමේදී අවශ්‍ය ප්‍රවාහන පහසුකම් වැඩි දියුණු කිරීමේ අවශ්‍යතාව හඳුනාගෙන තියෙනවා. ඒ අනුව දැනට භාවිත කරනු ලබන වාහන වෙනුවට නව පන්නයේ වාහන ලබාගෙන ප්‍රවාහන පහසුකම් සලසන්නට ද බලාපොරොත්තු වෙනවා. එසේ පහසුකම් සැලැසීමේ අපේක්ෂාවෙන් අලුත් මාදිලියේ වාහන ලබා ගන්නා අයට සියයට 50 ක බදු පහසුකම් සැලසීමට මෙදා අයවැයෙන් යෝජනා වී තියෙනවා.මීට අමතරව බණ්ඩාරනායක ජාත්‍යන්තර ගුවන් තොටුපළ පුළුල් කිරීම මත්තල ගුවන් තොටුපළ ඉදිකිරීම මෙන්ම පළාලි හා රත්මලාන ගුවන් තොටුපළ සංවර්ධනය කිරීම ද අපේක්ෂා කරනවා.බණ්ඩාරනායක ගුවන් තොටුපළ පරිහරණය කරන සංචාරක පිරිස දැන් වැඩිවෙලා. ගුවන් තොටුපළ පහසුකම් සැලසීම අපේ යුතුකමක්. එහි පියවරක් ලෙසයි රට අභ්‍යන්තරයට ගමන් ගන්නා අය භාවිත කරන වාහනවල ගුණාත්මක බව වැඩිකළ යුත්තේ. අපි මෙය කෙසේ කළ යුතුද යන්න ගැන සාකච්ඡාවක් ආරම්භ කළා. මේ සාකච්ඡාවට කුලී වාහන කරුවන්ගේ නියෝජිතයන් 1000 කට ආසන්න ප්‍රමාණයක් සහභාගි වුණා. මේ යටතේ සියලුම අබලන් වාහන ඉවත් කිරීමටත්, මෑත වර්ෂයේදි නිෂ්පාදනය කළ හොඳ තත්ත්වයේ පවතින වාහනවල ගුණාත්මක බව වැඩි කිරීමටත්, ප්‍රවාහන පද්ධතිය කිසියම් විනය පද්ධතියකට යටත් කර ඒ වාහනවල ගුවන් තොටුපළ ලාංඡනය සහතික කිරීමටත් තීරණය කළා. මීට අමතරව ඔවුන් අපෙන් තවත් ඉල්ලීමක් කළා. එනම් සියයට 50 ක ආනයන බද්ධට අමතරව වාහන කල්බදු ක්‍රමයට මිලදී ගැනීමේදී පොලී ප්‍රතිශතය අඩු කරන ලෙස. මේ පිළිබඳව සාකච්ඡා කර සහනයක් ලබා දෙන්නටත් අපි ඉදිරියේදි කටයුතු කරනවා.රාජ්‍ය පරිපාලන හා ස්වදේශ කටයුතු ඇමැතිඩබ්ලිව්. ඩී. ජේ. සෙනෙවිරත්නමෙවර අයවැයෙන් රාජ්‍ය පරිපාලන අංශය යටතේ බලපාන යෝජනා ගණනාවක් ඉදිරිපත් වී තිබෙනවා. රජයේ සේවකයින්ගේ වැටුප් වැඩිවීම ඉන් එකකි. පසුගිය ජනාධිපතිවරණයේදී රජයේ සේවකයන්ට රුපියල් 2500 ක වැටුප් වැඩිවීමක් ලබාදීමට පොරොන්දු වුණා. නමුත් විරුද්ධ පක්ෂය කීවේ රුපියල් දහදාහක් වැඩි කරනවා කියලයි. එහිදී අප තේරුම් ගත යුත්තේ වඩා ප්‍රායෝගික බවක් විද්‍යමාන වන්නේ කුමන පොරොන්දුවේ ද කියලයි.ඒ වගේම ජනාධිපතිතුමා පොරොන්දු වූ වැටුප් වැඩි කිරීම ලබාදීමට නිශ්චිත වකවානුවක් කීවේ නැහැ. අනෙක ඡන්දය නිම වූ වහාම ලබා දෙන බව කීවෙත් නැහැ. ඒත් 2011 අයවැයෙන්ම රාජ්‍ය සේවක වැටුප් සියයට 10 න් වැඩි වීමක් කළා. ඒ අනුව අවම වශයෙන් රුපියල් 1200 ක් වැඩි වුණා.ඒ සමඟම වැටුප් විෂමතාවන් ඉවත් කළා. ඒ නිසා සමස්ත වැටුප් වැඩිවීම රුපියල් 1700 සිට රුපියල් 3000 අතර වනවා.මෙවර ඉදිරිපත් කළ 2012 අයවැය මඟිනුත් නැවත වැටුප් වැඩිවීමක් රාජ්‍ය හා ආරක්ෂක අංශයේ සියලු සේවකයන්ට ලබා දුන්නා. මාණ්ඩලික නොවන සේවකයන්ට සියයට දහය එකවරත් මාණ්ඩලික සේවකයන්ට අදියර දෙකක් යටතේ සියයට 5 බැගිනුත් වන පරිදියි මෙය ලබා දුන්නේ.ඒ වගේම වෛද්‍ය, ඉංජිනේරු, විනිශ්චයකාර, ලියාපදිංචි සහකාර වෛද්‍යවරුන් ආදි වෘත්තිකයන්ටත් ගමන් වියදම් හා සේවා අවශ්‍යතා සම්බන්ධ දීමනා මෙවර අයවැයෙන් ලබා දී තිබෙනවා.රාජ්‍ය පරිපාලනයේ සහ ස්වදේශ කටයුතුවල යෙදී සිටින ප්‍රාදේශීය පාලනයට සහාය වන ග්‍රාම නිලධාරීන් වැනි අයටත් ක්ෂේත්‍ර නිලධාරීන්ටත් විශේෂ සහන සලසා තිබෙනවා. ගමන් ගාස්තු, කාර්යාල කුලී ගාස්තු මෙන්ම යතුරුපැදි සඳහා තීරු බදු සහන සියයට 50 ක් වන පරිදි ඔවුන්ට ලබාදීමට මෙවර රජය සමත් වී තිබීමත් වැදගත්. ඒ වගේ ම රජයේ කාර්යාලවල කාර්යක්ෂමතාව දියුණු කිරීම සඳහා දැනටමත් තොරතුරු තාක්ෂණය රජයේ කාර්යාලවලට හඳුන්වාදීම ආරම්භ කර ඇති අතර එය දීප ව්‍යාප්ත කිරීමටත් ඒ පිළිබඳව සේවක දැනුම වැඩි කිරීමටත් වැඩි අවධානයක් යොමු වී තිබෙන්නේ.මේ සියල්ල මඟින් මෙවර අයවැයෙන් බලාපොරොත්තු වන්නේ රාජ්‍ය සේවයේ සෑම පියවරකදීම වඩා හොඳ සේවාවක් ජනතාවට ලබාදීම. පෞද්ගලික අංශයේ ඇති පහසුකම් රාජ්‍ය අංශයට ද ලබාදීමෙන් එය වඩා ශක්තිමත් කර රටේ සංවර්ධනය සඳහා රාජ්‍ය අංශයත් එමඟින් ජනතාවත් යොමු කිරිම සඳහා අවශ්‍ය පියවර මෙවර අයවැයෙන් ගෙන තිබෙනවා.ආර්ථික සංවර්ධන නියෝජ්‍ය ඇමැතිලක්ෂ්මන් යාපා අබේවර්ධනආර්ථික සංවර්ධනය අතින් අනාගතයට ඉතා වැදගත් වන තීරණ තීන්දු රැසක් මෙවර අයවැයෙන් යෝජනා වුණා. වසර ගණනක් පුරා අවශ්‍යතාවක්ව තිබූ සමෘද්ධි සහනාධාරය වැඩි කිරීම ඉන් එකක්. දුප්පත්කම සියයට 30 සිට සියයට 8 දක්වා අඩු කිරීමට සමෘද්ධි සහනය වැදගත් වුණා වගේම සමෘද්ධි නිලධාරීන්ගේ කැපවීම ද හේතුවුණා.””මේ අතර දිවිනැඟුම ආරම්භ කළේ විවිධ බාධක මැදයි. මොකද දිවිනැඟුම පිළිබඳ නිසි අවබෝධයක් නිලධාරීන්ටවත් නොමැති වෙලාවකයි අප එය ආරම්භ කළේ. පළමු පියවර ලෙස එහි අත්තිවාරම යොදා මුල් වසරේදී බැසිල් රාජපක්ෂ ඇමැතිවරයා පෞද්ගලිකව ම දිස්ත්‍රික්ක මට්ටමින් සහභාගී වෙමින් මෙය දීපව්‍යාප්ත කිරීමට අවශ්‍ය කටයුතු සැලසුවා. 2012 දිවිනැඟුම දෙපාර්තමේන්තුවක් ලෙස ක්‍රියාත්මක කරනවා. එය දුප්පත්කම පිටුදැකීමේ ව්‍යාපාරයයි. ලබන වසරේදී සියලුම සමෘද්ධි නිලධාරීන් ඒ දෙපාර්තමේන්තුවට එක් කරනවා.මේ අයවැයේ ආර්ථික සංවර්ධන අංශයේ පළමුවැනි අරමුණ දුප්පත්කම තුරන් කිරීම සේම දෙවැනි අරමුණ ආයෝජකයන් දිරිමත් කිරීමයි. ඒ සඳහා බදු සහන ලබාදී තිබෙනවා. තීරු බදු සහ වෙනත් බදු සහන යන්ත්‍රෝපකරණ, වාහන ආදියට ලබාදීමෙන් නිෂ්පාදන ප්‍රවාහන ආදී අංශවල වර්ධනයක් ඇති කිරීමට කටයුතු යොදා තිබෙන්නේ.””විරුද්ධ පක්ෂය බොහෝ වෙලාවට අහනවා පාරවල් හැදීමෙන් වෙන හොඳ මොකක්ද කියලා. නමුත් ඔවුන් දන්නේ නැතිව ඇති මැලේසියාව වැනි රටවල් දියුණු වී ඉදිරියට ආවේ යටිතල පහසුකම් දියුණු කරලා කියන එක. රටක දියුණුවීමේ දී මාර්ග පද්ධතිය ඇතුළු යටිතල පහසුකම්වල දියුණුව අත්‍යවශ්‍ය සාධකයක්.””රටේ ආර්ථික වර්ධනය ඉදිරි කාලයේදී සියයට 10 දක්වාත් 2016 දි ඒක පුද්ගල ආදායම ඩොලර් 4000 ඉක්මවන තත්ත්වයට ගෙන ඒමටත් අපේක්ෂා කරන රජයක් ලෙස රාජ්‍ය සේවක වැටුප්, ආරක්ෂක අංශ, ගොවි කම්කරු මෙන්ම අනෙක් සියලු දෙනාගේම ආර්ථික මට්ටම ඉහළ නැංවීමට මෙවර අයවැයෙන් පියවර රැසක් ගෙන තිබෙනවා.” ”යුරෝපයේ ආර්ථිකය කඩා වැටීම නිසා ඇතිවන තත්ත්වයට පවා සාර්ථකව මුහුණු දීමට අපේ ග්‍රාමීය ආර්ථික සංවර්ධනය හා ශක්තිමත් කිරීම ඉතා වැදගත්. ලෝකයේ ආර්ථික කඩාවැටීම් බොහෝ විට පෙන්නුම් කරන්නේ ආහාරපානවල ප්‍රශ්න ඇතිවූ විටයි.ඒ නිසා ග්‍රාමීය ආර්ථිකය ශක්තිමත් කිරීමෙන් කෘෂිකර්මය යහපත් ලෙස වර්ධනය කිරීමෙන් ඒ අභියෝගයට මුහුණ දීමට හැකියාව ලැබෙනවා.””පසුගිය රජයන්වලින් මහා පරිමාණ යෝජනා ක්‍රම ආදිය ගෙන ආවත් ඒවා සාධාරණව බෙදී ගියේ නැහැ. රැකියා ප්‍රශ්නයට සාධාරණ විසඳුම් ලැබුණේ නැහැ.” ”මෙවර අයවැය මේ සියලු අංශ ගැන සොයා බලා දරුවන්ගේ සිට වැඩිහිටියන් දක්වාත් කම්කරුවාගේ සිට ආයෝජකයා දක්වාත් සියලු දෙනාට සංවර්ධනයේ වාසි අත්වන ආකාරයට කටයුතු යොදා තිබෙනවා. එනිසා මේ අයවැය ගැන කිවයුත්තේ වචන දෙකයි. එහි ඇත්තේ අරමුණු දෙකයි. එනම් සංවර්ධනය සහ සාධාරණයයි.කෘෂිකර්ම ඇමැතිමහින්ද යාපා අබේවර්ධනකෘෂිකර්මාන්තය සංවර්ධනය සඳහා අයවැය ප්‍රතිපාදන සියල්ල අපට ජනාධිපතිතුමා මෙවර අයවැයෙන් ලබාදී තිබෙනවා. එය රුපියල් බිලියන 300ක පමණ මුදලක් මෙයින් ගුණාත්මක බීජ නිපදවා ගොවියන්ට බෙදාදීම මෙතෙක් පැවැති යැපුම් කෘෂිකර්මයේ සිට අපනයන හෙවත් වෙළෙඳ කෘෂිකර්මය දක්වා පරිවර්තනයවීම හා අපනයන සංවර්ධන කලාප ඇති කිරීමෙන් ගොවි ජනතාවට සෙත සැලසීමට අපේක්ෂා කරනවා.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111274</link>
    <topic>දරුවන්ගේ අනාගතය සකසන අයවැයක්</topic>
    <author>රංජිත් සියඹලාපිටිය</author>
    <content>රාජාණ්ඩු කාලයේ සිට රජයකින් ජනතාව බලාපොරොත්තු වූ ප්‍රධාන වගකීම වූයේ අභ්‍යන්තර හා බාහිර ආරක්ෂාව සපයා දීමයි. ඉන් අනතුරුව සමාජයේ පවත්නා ආදායම් විෂමතාව සමහන් කිරීම හා සමාජ සුබසාධනය සැලසීම රජයක දෙවන වගකීමයි. තුන්වෙනුව රටේ ඉදිරි සංවර්ධනය සඳහා අවශ්‍ය පියවර ගැනීම ද රජයක ප්‍රධාන වගකීමක් බවට පත් වී ඇත.අයවැය ලේඛනයක් තුළින් ඉදිරි වර්ෂයේ කලින් සඳහන් කළ වගකීම් ඉටුකිරීම සඳහා රජය වියදම් කිරීමට සූදානම් වන්නේ කෙසේද එම වියදම් පියවා ගැනීමට අවශ්‍ය ආදායම් උපයා ගන්නේ කෙසේ ද මදි පාඩුවක් ඇත්නම් එය පියවා ගන්නේ කෙසේ ද යන්න පාර්ලිමේන්තුවට ඉදිරිපත් කර අනුමත කර ගැනීම සිදු වේ. දියුණු වෙමින් පවතින, අවුරුදු 30 ක යුද ව්‍යසනයක් නිමා වූ විගස සිටින රටකට එමෙන්ම ලෝක ආර්ථික අර්බුදයත්, නිමා වන විටම තවත් අර්බුදයක පැහැදිලි ලකුණු පහළ වී තිබෙන අවස්ථාවක තමන්ගෙන් ජනතාවට ඉටු විය යුතු වගකීම් ඉටු කිරීම පිළිබඳ නියත අභියෝගයකට මුහුණ දීමට සිදුවෙයි. බොහෝ රටවල් යුද වකවානු නිම වූ පසු අවුරුදු 4 - 5 ක්, 10 - 15 ක් පශ්චාත් යුද සමයක් ප්‍රකාශ කොට යුතුකම් ඉටු කිරීමට හරි බරි ගැහෙන්නට කාලයක් ලබා ගනී. අපේ ආණ්ඩුව මොහොතකටවත් හෝ එවැනි විරාමයක් ඉල්ලා සිටියේ නැත.මෙවැනි අවස්ථාවක් ගැන අප රටේ සිටි විශිෂ්ට ගණයේ මුදල් අමාත්‍යවරයකු වූ ආචාර්ය එන්. එම්. පෙරේරා මහතා පාර්ලිමේන්තුවට කියූ කථාවක් ඉතා වැදගත්ය. 1971 කැරැල්ලෙන් පසුව 1972 වර්ෂය සඳහා අයවැය ලේඛනය ඉදිරිපත් කිරීමේදී එතුමා මෙසේ කියා තිබුණි.“රජයකට වගකීම් 03 ක් ඇත.ජාතික ආරක්ෂාවසුබසාධනයසංවර්ධනය ඒවාය.මෙවැනි අවස්ථාවක අපට පැහැදිළිව තෝරාගත හැකි වන්නේ මින් දෙකක් පමණි.” “එක්කෝ ආරක්ෂාව සහ සුබසාධනයයි. නැත්නම් ආරක්ෂාව සහ සංවර්ධනයයි. එසේ නැත්නම් ආරක්ෂාව අතහැර දමා සුබසාධනය සහ සංවර්ධනයයි.”මෙය සාමාන්‍ය මුදල් අමාත්‍යවරයකුගේ ප්‍රකාශයක් නොවේ. මේ රටේ බිහිවූ ද්විත්ව ආචාර්ය උපාධි සහිත ඊටම නොදෙවෙනි දැවැන්ත ප්‍රයෝගික අත්දැකීම් සහිත විශිෂ්ටතම ආර්ථික විද්‍යාඥයකුගේ ප්‍රකාශයකි. එතුමා ඒ කීමට උත්සාහ කළේ අර්බුදය නිමා වූ ඊළඟ වසරේ සියලු වගකීම් එකවර රජයකට කිරීමට ඇති දුෂ්කරතාවයි. 71 කැරැල්ල යනු දින කීපයකින් සම්පූර්ණයෙන්ම නිමා වූ සංකීර්ණ නොවූ අවි ගත් තරුණ විරෝධයක් බව අපි දනිමු. සැබෑ තත්ත්වය එසේය. නමුත් මහින්ද රාජපක්ෂ ජනාධිපතිතුමා මුහුණ දුන්නේ 71 කැරැල්ල මෙන් සාමාන්‍ය තත්ත්වයකට නොව වසර 20 ක් 30 ක් ලෝකයේ දරුණුතම ත්‍රස්තවාදීන් ලෙස ප්‍රචලිත, බෙදුම්වාදී ත්‍රස්තවාදී අරගලයකටය. එය අන්තර්ජාතික වශයෙන් ද පුළුල්ව පැතිරී තිබුණු අතර සුවිශාල සංකීර්ණ සම්බන්ධතා ජාලයකින් ද සමන්විත විය. එහිදී ආරක්ෂක අංශයේ ජීවිත 30,000 ක් පමණ විනාශ වූ අතර විනාශ වූ දේපළවල වටිනාකම රු. සියකෝටි විසිදාහක් ඉක්මවන බව කියවේ. එම මහා ව්‍යසනය අවසන් කර වසර දෙකක් තුළ එය අවසන් කරමින් එතුමා ඉදිරිපත් කළ 2012 අයවැය ලේඛනය පෙර කී කතාව අභියෝගයකට ලක්කර තිබේ. මෙවර අයවැයේදී ආචාර්ය එන්. එම්. කියූ රජයේ වගකීම් තුනම එකවර ඉදිරියට ගෙන යාමට සැලසුම් කර ඇත.වසර 30 ක් තිස්සේ යුද්ධ කළ අපිට ජාතික ආරක්ෂාව අදට මෙන්ම අනාගතයටත් ඉතා වැදගත්ය. එහි අගය අපි සියලු දෙනා දනිමු. අතීත රාජ්‍ය නායකයන් ප්‍රකාශ කළේ “තමාගේ ආරක්ෂාව තමා සලසා ගත යුතු බවයි.” එහෙත් මහින්ද රාජපක්ෂ ජනාධිපතිතුමා රටේත් ජනතාවගේත් ආරක්ෂාවට ලබා දී ඇත්තේ ප්‍රමුඛස්ථානයකි.සමහරුන් කළ අයුරින් ජනතා සුබ සාධනය අපට මඟ හැරිය නොහැක. සුබ සාධන වියදම වැඩි කරමින් රාජ්‍ය සේවක වැටුප්, විශ්‍රාම වැටුප්, රණවිරු දෙමවුපිය දීමනා, වයෝවෘධ අයවලුන්ගේ දීමනා, සමෘද්ධි සහනාධාරය, පොහොර සහනාධාරය ආදිය කැපී පෙනෙන සේ වැඩි කරමින් පුනරාවර්තන වියදම් පැහැදිලිව වැඩිකර ඇත්තේ එම කාරණය හරියාකාරව හඳුනාගත් බැවිනි. ඒ අනුව වර්තන වියදම 2011 - රු. බිලියන 1029 සිට 2012 රු. බිලියන 1075 දක්වා වැඩි වී ඇත.ඒ සියලු කාරණා මැද්දේ ඉදිරි සංවර්ධනය අමතක කර නැත. රාජ්‍ය ආයෝජනය ද, දේ. නි. 6% ක වැඩි ප්‍රමාණයට පවත්වා ගනිමින් ප්‍රාග්ධන වියදම 2011 දී රු. බිලියන 938 සිට 2012 රු. බිලියන 1030 දක්වා 10% ආසන්න ප්‍රමාණයකින් වැඩි කර ඇත. මහාමාර්ග සංවර්ධනය රු. බිලියන 198 ක්ද, විදුලි බලය හා බලශක්ති සංවර්ධනයට රු. බිලියන 34 ක්ද, වාරිමාර්ග සංවර්ධනය රු. බිලියන 35 ක්ද, ආර්ථික සංවර්ධන අමාත්‍යාංශය හරහා ග්‍රාමීය සංවර්ධනයට රු. බිලියන 102 ක්ද, ජල සම්පාදන ව්‍යාපෘතිය සඳහා රු. බිලියන 32 ක්ද, තොරතුරු තාක්ෂණය සඳහා රු. බිලියන 10.4 ක්ද, ආදී වශයෙන් ද වේ.මෙවර අයවැය මට සිහිපත් වන්නේ දරුවන් සියල්ලන්ටම එකසේ ආදරය කරන ඔවුන් පිළිබඳ වූ වගකීම මනාව, හඳුනාගත් ඔවුන්ගේ අනාගතය නිසි පරිදි සැලසුම් කළ දෙමවුපියන්ගේ සැලසුමක් සේය. බොහෝ අරපරිස්සමින් අවශ්‍ය මුදල් පිටතින් ද සොයා ගනිමින් තිබෙන මුදල්, දේපළ, සම්පත් වලින් උපරීම ප්‍රයෝජනය ගනිමින්, සමෘද්ධි ලාභියාගේ සිට රාජ්‍ය සේවකයා දක්වා ද, වයස අවුරුදු 70 ඉක්ම වූ ජ්‍යෙෂ්ඨ පුරවැසියාගේ සිට දේශීය නිෂ්පාදකයා දක්වා ද, සංගමන් කන්දේ සිට කොළඹ දක්වා ද, පේදුරුතුඩුවේ සිට දෙවුන්දර තුඩුව දක්වා ද දේශයේ දසත නහරවල් වලට ප්‍රාණය ලබා දෙමින් දරුවන්ට ආරක්ෂාව සලසමින් නිසි ලෙස පෝෂණය කොට ශිල්ප සතර ලබා දෙමින් ක්‍රීඩාව මඟින් සෞඛ්‍ය සම්පන්න දරුවන් සමාජ ගත කරන්නාක් මෙන් දෙකෝටියක් පමණ වූ ශ්‍රී ලාංකික ජනතාවගේ යහපත සඳහා කිසිදු බේදයකින් හෝ වෙනසකින් තොරව සාමාන්‍යයෙන් නොව විශේෂයෙන් අරමුණු කරගත් වැඩපිළිවෙළක් ලෙස 2012 අයවැය ලේඛනය හැඳින්වූවාට වරදක් නැත. මෙය සමහර යුගවල මෙන් ලාභ උපයන සමාගම් වලට අවශ්‍ය පරිදි සකස් වූවක් නොව, සම්පූර්ණ විෂය දැනුම, සුවිශාල ලෙස මූල්‍ය කළමනාකාරිත්වය සහ මහින්ද චින්තනයේ දයාබර දුරදක්නා දර්ශනයට අනුව හොඳින් මුසු කර සකස් කළ අයවැයකි. එය ශ්‍රී ලාංකිකයින්ගේ හද ගැහෙන රිද්මය හඳුනාගත් සංවේදී වැඩපිළිවෙළකි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111275</link>
    <topic>ඔවුන්ට මෙවැනි ගැටුමක් අවශ්‍යව තිබුණා</topic>
    <author>සංවාද සටහන චන්දන බණ්ඩාර</author>
    <content>පාර්ලිමේන්තුවේ සභානායක සහවාරිමාර්ග හා ජල සම්පත් කළමනාකරණ ඇමැතිනිමල් සිරිපාල ද සිල්වාමෙවර රජය පාර්ලිමේන්තුවට ඉදිරිපත් කළ 2012 අයවැය රටේ දීර්ඝකාලීන ආර්ථික සංවර්ධනය ඉලක්ක කැර ගනිමින් අපේ රටේ සාමාන්‍ය ජනතාවගේ එදිනෙදා අවශ්‍යතා මල්පල ගන්වන අයවැයක් ලෙස හැඳින්විය හැකි යැයි පාර්ලිමේන්තුවේ සභා නායක සහ වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පවසයි. ‘සිළුමිණ’ සමඟ මෙවර අයවැයේ සුවිශේෂතාවන් සාකච්ඡා කරමින් ඇමැතිවරයා මේ බව පැවැසීය.ඇමැතිවරයාට යොමු කළ ප්‍රශ්න සහ ඒවාට ලැබුණු පිළිතුරු මෙසේ ය.මේ අයවැයේ විශේෂතාවක් තිබෙනවා. ඒ තමයි දීර්ඝ කාලීන ආර්ථික සංවර්ධනයක් ඉලක්ක කර ගනිමින් ඒ අනුව රජයේ ආයෝජන වැඩි කැරුණු ඇති අයවැයක් වීම. විශේෂයෙන්ම මහා මාර්ග, අනෙකුත් යටිතල පහසුකම් සඳහා විශාල වාර්තාගත මුදලක් වෙන් කොට තිබෙනවා. ඒ වගේම ජනතාවගේ කෙටි කාලීන අවශ්‍යතාවන් රජය විසින් අමතක කර නැහැ.සමාජයේ සහන බලාපොරොත්තු වෙන සමාජ තල රාශියක් තිබෙනවා. රජයේ සේවකයන්, ආබාධිතයන්, රණවිරුවන්, සමෘද්ධි ආධාර ලබා ගන්නා අය, කෘෂි කර්මාන්තයේ නියුතු අය සඳහා ද සහන ලබා දී තිබෙනවා. පොහොර සහනාධාරයට බිලියන 40 ක් අනෙකුත් සහනාධාර සඳහා බිලියන 32 ක් වෙන් කොට තිබෙනවා. ඒ නිසා මේ අය ඉතාම සමතුලිත අයවැයක් ලෙස හැඳින්විය හැකියි. ඒ වගේම ශ්‍රී ලාංකීය ජනතාවගේ එදිනෙදා අවශ්‍යතා මල්පල ගන්වන අයවැයක්.මේ රටේ ජනතාව ඉතාම සාධාරණව කල්පනා කරන උදවිය. පසුගිය ජනාධිපතිවරණයේදී අපේ ප්‍රතිවාදී අපේක්ෂකයා කියා සිටියා රාජ්‍ය සේවකයන්ට රුපියල් 10,000 ක වැටුප් වැඩිවීමක් ලබා දෙන බව.නමුත් මහින්ද රාජපක්ෂ ජනාධිපතිතුමා බොරු කියන්ඩ කැමැති කෙනෙක් නෙමෙයි. බොරු පොරොන්දු දී ඡන්ද ගැනීමට බලාපොරොත්තු වෙන කෙනෙක් නෙමෙයි. එතුමා කීවා මට ප්‍රායෝගිකව දිය හැක්කේ රුපියල් 2500 යි කියලා.අන්තිමට ජනතාව මහින්ද රාජපක්ෂ මැතිතුමාව ජනාධිපති කළා. රාජ්‍ය සේවකයන්ගේ තැපැල් ඡන්ද සියයට 72 ක් පමණ ලැබුණා. ඒ නිසා රටේ ජනතාව රටේ සිදුවන දැවැන්ත ආර්ථික පෙරළිය දකිනවා. ඒ නිසා මේ රටේ ජනතාව කාලා බීලා ජොලි කරන පිරිසක් නෙමෙයි. තමන්ගේ අනාගත පරපුර, රට ගැන හිතන බහුතර ජනතාවක් මේ රටේ ඉන්නවා. ඒ නිසා මේ රටේ බහුතර ජනතාව මේ අයවැය ගැන සතුටට පත්වේවි.අනිවාර්යයෙන්ම සහන ලැබී තිබෙනවා. ගොවි ජනතාව ගත්තොත් පොහොර සහනාධාරය තිබෙනවා. කෘෂිකාර්මික උපකරණ ට්‍රැක්ටර් ලබා ගැනීමට සහන තිබෙනවා. ඒ වගේම තමයි අපි ඩොලරයට සාපේක්ෂව රුපියලේ අගය අවපාත කළා. එතකොට මොකද වෙන්නෙ. කුරුඳු, තේ සහ සුළු අපනයන භෝග පිටරට යවනකොට ලැබෙන රුපියල් ප්‍රමාණය ඒ නිසා වැඩි වෙනවා. ඒ වගේම පිටරට ගිය කෙනෙක් ලංකාවට ඩොලර් 100 ක් එවන කොට රුපියල් 10,100 ක් ලැබුණා නම් දැන් රුපියල් 10500 ක් ලැබෙනවා. ඒ නිසා රුපියල් අවප්‍රමාණය කිරීමේ වාසි තිබෙනවා. රාජ්‍ය සේවකයන්ගේ වැටුප සියයට 10 කින් වැඩි වෙනවා. ඒ නිසා ආර්ථික ක්‍රියාවලිය ඉදිරියට යනකොට ලැබෙන සහන සහ එදිනෙදා ලැබෙන සහන රාශියක් මේ අයවැයේ තිබෙනවා.පෞද්ගලික අංශයට දැවැන්ත සහන ප්‍රමාණයක් මේ අයවැයෙන් ලබා දී තිබෙනවා. පෞද්ගලික අංශයේ නිෂ්පාදන ධාරිතාවය වැඩි කිරීමට. යුරෝපා සංගමය අපේ රටේ ඇගළුම් සඳහා දී තිබු තීරු බදු සහනය අහෝසි කළා. එහෙත් අපේ රටේ ඇඟළුම් ඊටත් වඩා අලෙවි වෙනවා. අද ඇඟළුම් කර්මාන්තයට සේවක සේවිකාවන් සොයා ගැනීම අපහසුයි. ඒ නිසා ඔවුන්ගේ වැටුප වැඩි වී තිබෙනවා. මා දන්නවා මහියංගණය ප්‍රදේශයේ ඇඟලුම් සේවක සේවිකාවන්ගේ වැටුප රුපියල් 20,000 ඉක්මවනවා. පෞද්ගලික අංශයේ පඩි නඩි තීරණය වෙන්නේ ඉල්ලුම හා සැපයුම මතයි. බලන්න අද මේසන් බාස් කෙනකුගේ දිනක වැටුප රුපියල් 1500 යි. අත්වැඩ කරුවකුගේ වැටුප රුපියල් 1000 යි. පෞද්ගලික අංශය ආණ්ඩුවේ නීති රීති අනුව වැටුප් වැඩි කරන්නෙ නැහැ. රාජ්‍ය අංශයට වඩා පෞද්ගලික අංශයේ සේවක ;ස්විකාවන්ගේ වැටුප් වැඩියි. සමාගම්වල සේවක වැටුප් ඉතා ඉහළයි. රටේ ආර්ථික වර්ධනය වේගය සියයට අටයි. ඒ නිසා එහි ප්‍රතිලාභ පෞද්ගලික අංශයේ සේවක සේවිකාවන්ට ලැබීම අනිවාර්යයි.පෞද්ගලික අංශය ගැන අයවැයෙන් කතා කර තිබෙනවා. ඔවුන්ට සහන රැසක් ලබා දී තිබෙනවා. අපේ රජය ගෙන යන ආර්ථික වැඩපිළිවෙළ තුළ ශක්තිමත් පෞද්ගලික අංශයක් ගොඩනැඟී තිබෙනවා.විපක්ෂයේ ස්වභාවය ඒකයි. අපේ රටේ වගකිවයුතු විපක්ෂයක් නැහැ. විපක්ෂය බින්දුවට වැටිලා තියෙන්නේ ඇයි? ඔවුන්ට වෙලා තියෙන්නේ දුවන්නං වාලේ කෙට එළදෙන දිව්වා වාගේ වැඩක්. එහෙම නෙමෙයි මේ අයවැයේ තිබෙන සාධනීය පැත්ත ධනාත්මක ස්වරූපය අගය කළ යුතුයි. අඩුපාඩු පෙන්වා දිය යුතුයි. එහෙම නැතිව සමස්තයක් ලෙස අයවැය ප්‍රතික්ෂේප කරලා වැඩක් නැහැ කීම මොනතරම් විහිළුවක් ද? මොකද මේ රටේ ඉන්නෙ බත් කන අය මිසක් තණකොළ කන අය නෙමෙයි. ඒ නිසා බුද්ධිමත් ජනතාව මේ අයවැය විශ්ලේෂණය කරනවා. හොඳට බලන්න යුද්ධය නිමා වෙලත් මේ රජය රණවිරුවන්ට සලකනවා. විපක්ෂය කියන්නේ රණවිරුවන් අමතක කරන්න කියලා ද දන්නෙ නැහැ.එයයි එජාපයට පොට වැරදුණ තැන. එජාප ආණ්ඩු කාලේ තමයි ලෝක බැංකුව අන්තර්ජාතික මූල්‍ය අරමුදලේ විදියට නැටුවේ. අපේ රජයේ ආර්ථික වැඩපිළිවෙළ නිවැරැදි බව අන්තර්ජාතික මූල්‍ය අරමුදල පවා පිළිගෙන තිබෙනවා. ඔවුන් අපට සමහර කොන්දේසි දමා තිබෙනවා. රජය ඒවා ප්‍රතික්ෂේප කර තිබෙනවා. යුද්ධයට පසුව රටේ ආර්ථිකය යහපත්, විරැකියාව අඩු වී තිබෙන බව මූල්‍ය අරමුදල පිළිගෙන තිබෙනවා. ඒ නිසා ඔවුන් අපේ රජයට උදව් කරනවා. එය අපේ රජය මූල්‍ය අරමුදලේ පදයට නටනවා කියලා කියන්න විපක්ෂය හේතුවක් කරගෙන තිබෙනවා. රජයේ ආර්ථික ප්‍රතිපත්තිය කිසිම බලවේගයකට නතර කරන්ඩ බැහැ. අපේ ජනාධිපතිතුමා එක් එක්කෙනා කියන විදියට වැඩ කරන්නෙ නෑ. අපේ රජය වැඩ කරන්නෙ මහින්ද චින්තන ඉදිරි දැක්ම අනුවයි.නැහැ. එවැන්නක් සිදු වෙන්නෙ නැහැ. අපේ රට තව දුරටත් සහල් ආනයනය කරන්නෙ නැහැ. ඒ නිසා රුපියල අව ප්‍රමාණය එදිනෙදා ජීවන වියදමට බලපාන්නෙ නැහැ. ආනයනය කරන්නෙ සීනි සහ පරිප්පු වගේ දේවල් පමණයි. මේ අව ප්‍රමාණය සමඟ පරිප්පු කිලෝව රුපියල් සියය නම් එය රු. 103 ට වැඩි වෙනවා. ඒ වගේම අපේ තේ, රබර්, නිෂ්පාදනවලට ලැබෙන මුදල වැඩි වෙනවා. ඒ වගේම පිටරටවල සේවය කරන අපේ ශ්‍රමිකයන් මිලියන 1.6 ක් සිටිනවා. එතකොට මේ අව ප්‍රමාණය සමඟ මෙරටට ඩොලර් 100 ක් එව්වොත් වැඩිපුර රුපියල් 300 ක් ලැබෙනවා. මේ අව ප්‍රමාණය කළේ අපනයන දිරිගැන්වීමටත් ආනයන අධෛර්යමත් කිරීමටයි. එතකොට දීර්ඝකාලීනව අපනයන ආර්ථිකයට ජනතාව යොමු වෙනවා. ඒ වගේම රටේ දේශීය ආහාර නිෂ්පාදනය වැඩි වෙනවා. ඒ නිසා මේ අව ප්‍රමාණය මතු පිටින් නොබලා ආර්ථිකයේ සමස්තයක් ලෙසයි විමසා බැලිය යුත්තේ.ජනාධිපතිතුමා පාර්ලිමේන්තුවට පැමිණෙන බව හැමෝම දැනගෙන හිටියේ. ඒ නිසා විපක්ෂයට අවශ්‍ය වුණා පාර්ලිමේන්තුවේ යම් ගැටුමක් ඇති කරන්න. ඒ සඳහා ඔවුන් කුමන්ත්‍රණකාරි ලෙස කටයුතු කළා. ජනාධිපතිතුමා පාර්ලිමේන්තුවට එන විට ඔය විදියට පෝස්ටර් ගෙනත් හැසිරෙන්නෙ නැහැ. ඒ තත්ත්වය නිසා ආණ්ඩු පක්ෂ මන්ත්‍රීවරුත් ඊට ප්‍රතිචාර දැක්වූවා. එය ස්වාභාවිකයි. මොනවා වුණත් තමන්ගේ ආණ්ඩුවේ නායකයාට පාර්ලිමේන්තුව අමතන්න දෙන්නෙ නැති විට ඔවුන් ප්‍රතිචාර දක්වනවා. ජනාධිපතිවරයා පාර්ලිමේන්තුව අමතන මොහොත කඩාකප්පල් කිරීම සුදුසු නැහැ.මේ ගැටුමට මූලික වුණේ එජාපය. ඔවුන්ට විශේෂයෙන්ම මෙවැනි ගැටුමක් අවශ්‍ය වුණා. විශේෂයෙන්ම තානාපතිවරු සිටියා. ඒ නිසා එජාපය ආණ්ඩුවට කැළලක් කිරීමට මාන බලාගෙන ඉඳලා තමයි මේ තත්ත්වය ඇති කළේ.ඒක බොළඳ කතාවක්. විපක්ෂය ඔවුන්ගේ යුතුකම්, වගකීම් දන්නේ නැහැ. ඔවුන්ට තිබුණා අයවැය කතාවට සවන් දෙන්න. නමුත් විපක්ෂයේ අරමුණ වුණේ අයවැය කතාව කඩාකප්පල් කිරීමටයි. එයට ඔවුන් කල් ඇතිව සැලසුම් සහගතව කුමන්ත්‍රණකාරී ලෙස කටයුතු කළා. ඔවුන් සභාවෙන් පිටවී යන්න සූදානම් වෙලා සිටියේ. ඔවුන් සැලසුම අකුරටම ක්‍රියාත්මක කළා.එජාපය තමයි පාර්ලිමේන්තු ප්‍රජාතන්ත්‍රවාදය අමු අමුවේ උල්ලංඝනය කළේ. ඔවුන්ගේ නොමනා හැසිරීමයි ඊට හේතු වුණේ. මේවා අපේ පාර්ලිමේන්තුවට කැළලක්. එවැනි දේ නොකිරිම එජාපයේ වගකීමක්. ආණ්ඩුව පැත්තේ මන්ත්‍රීවරුන්ගේ අඩුපාඩුවක් වෙලා තිබෙනවානම් එම තත්ත්වයට පෙළඹවීම කළේ එජාප මන්ත්‍රීවරු බව කිව යුතුයි. එදා සිදුවුණ සිදුවීමේ සම්පූර්ණ වගකීම ඔවුන් බාර ගත යුතුයි. වරද එජාපය පිළිගත යුතුයි. කථානායකතුමාත් මේ ගැන පූර්ණ පරීක්ෂණයක් පැවැත්වීමට කටයුතු කර තිබෙනවා.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111276</link>
    <topic>සතුන් වත්ත රෙපෙයාර් හින්දා අපි පාර්ලිමේන්තුව බලන්ඩ ආවා</topic>
    <author>මහින්ද අබේසුන්දර</author>
    <content>1997 වසරේ දිනෙක පාර්ලිමේන්තුව රැස් වෙමින් තිබුණි. මහජන ගැලරිය විවිධ පුද්ගලයන්ගෙන් පිරී පැවතුණි. පාසල් සිසුහු ද වරින් වර ගැලරියට ඇතුල්වෙති.පාර්ලිමේන්තුව වාර්තා කරන්නට ගිය අපේ හිතවත් මාධ්‍යවේදියෙක් පාසල් ශිෂ්‍යයකුගෙන් පුංචි සරල ප්‍රශ්නයක් ඇසුවේ ය.“පුතා පාර්ලිමේන්තුව බලන්න ආවා නේද?”“ඔව් අන්කල්. අපි සත්තු වත්තට යන්න හිටියෙ. ඒක රෙපයාර් එකකට වහල. ඒ නිසා අපි පාර්ලිමේන්තුවට ආවා” සිසුවා කිසිම දෙයක් සිත් හි තබා නොගෙන එළියට දැම්මේ ය.මේ පිළිතුර පාසල් ශිෂ්‍යයා ගෙන් පිට වූයේ ඇත්තටම ය. එදා වනවිට පාර්ලිමේන්තුව තුළ සිදුවන ගෝරි සණ්ඩු සරුවල් වචන හුවමාරුව, ගහ බැන ගැනීම් උද්ඝෝෂණ සභා ගැබ තුළ පෝස්ටර් ප්‍රදර්ශනය කිරීම් ගැන සලකා බලද්දී අප මාධ්‍ය මිතුරා පාසල් ශිෂ්‍යයාගේ පිළිතුර අතිශයින් ම කාලෝචිත එකක් ලෙසට හරවා ගත්තේ ය.කටකැඩිච්ච කතා කියූ එජාප නියෝජ්‍ය ඇමැතිවරයකු එක් විවාදයකදී කාල්මාක්ස් චරිතය ඉතා පහත් මට්ටමකට ඇද දැම්මේ ය.“කාල් මාක්ස් කියන්නේ නඩු නැති පෙරකදෝරුවෙක්” යැයි කියූ ඔහු ඉන් නතර නොවී කාල්මාක්ස් දැඩිව විවේචනය කළේ ය.‘ඇත්ත’ පත්‍රය කොමියුනිස්ට් පක්ෂයේ අනුග්‍රහයෙන් පළවූ පුවත්පතකි. එහි කර්තෘ වෙනින් කවුරුන් හෝ නොව බී.ඒ. සිරිවර්ධන ය. සිරිවර්ධන උග්‍ර කොමියුනිස්ට්වාදියෙකි. කාල්මාක්ස් ගේ දාස් කැපිටාල් කට පාඩම් කරගත් මාක්ස්වාදියෙකි. මාක්ස්ට ඒ තරමටම බී.ඒ. සිරිවර්ධන ගැති නොවූවත් ඔහුගේ දර්ශනය අනුමත කරන්නෙකි.නියෝජ්‍ය ඇමැතිවරයා කාල්මාක්ස් විවේචනය කරමින් කළ කතාවෙන් සිරිවර්ධන කුපිත විය. ඔහු එකී නියෝජ්‍ය ඇමැතිවරයා පතුරු ගසමින් කතු වැකියක් ලීවේ ය.එකී නියෝජ්‍ය ඇමැතිවරයා කට ඇර ඇති බව ලියමින් සිරා කීවේ ගොනා වුණත් උම්බෑ නොකිය යුතු බව ය. නියෝජ්‍ය ඇමැතිවරයා ගුරුවරයකු ලෙස කටයුතු කළ අයෙකි. මෙහිදී තමන්ට දුක හිතෙන්නේ ගුරුවරයකු වූ නියෝජ්‍ය ඇමැතිවරයා ගැන නොව ඔහුගෙන් ඉගෙනීම ලැබූ සිසුන් ගැන බව සිරා සිය කතු වැකියෙන් කීවේ ය.කතු වැකිය අවසන් වනවිට සිරාගේ ආවේගශීලී බව හා තද කේන්තිය අඩු කරගත්තේ ඔහු ගැන සටහන් කරද්දී ගොනා - බූරුවා - වැනි වචන ද පාවිච්චි කරමිනි.කෙසේ හෝ නියෝජ්‍ය ඇමැතිවරයා උසාවි ගියේ ය. අපහාසයට වන්දි ඉල්ලා ඔහු ඇත්ත පත්‍රයටත් එහි කර්තෘ සිරිවර්ධනටත් එරෙහිව නඩුවක් පවරා අපහාසයට ලක්ෂ ගණනක වන්දි ඉල්ලා සිටියේ ය.අපට මතක හැටියට නඩුවේ තීන්දුව දුන්නේ අග්‍රවිනිශ්චකාර පදවිය දක්වා උසස් වීමක් ලැබූ නෙවිල් සමරකෝන් මහතා ය. ඔහු සිය තීන්දුවෙන් මෙසේ ද කියා සිටියේ ය.“ඇත්ත කර්තෘවරයා වෛරයට වෛරයෙන් පිළිතුරු දී තිබේ. ද්වේෂයට ද්වේෂයෙන් පිළිතුරු දී තිබේ. ක්‍රෝධයට ක්‍රෝධයෙන් පිළිතුරු දී තිබේ. එහෙත් මහජන නියෝජිතයකුට එරෙහිව වෛරය ක්‍රෝධය ද්වේෂය ඒ ආකාරයෙන් පළ කළ නොහැකි ය. ගරු නියෝජ්‍ය ඇමැතිවරයාගේ චරිත කෙලෙසීමට කර්තෘවරයාට ඒ ආකාරයෙන් සිය කතු වැකිය ලියන්නට නීතියෙන් ඉඩක් නැත. එහෙත් පැමිණිල්ල කියන පරිදි කර්තෘවරයා යොදා ඇති බල්ලා - බූරුවා - ගොනා යන වචන ඒ අයුරින් යෙදීමේ බලයක් කර්තෘට නැත. එහෙත් බල්ලා - බූරුවා - ගොනා යන වචන පාර්ලිමේන්තුවට ඒ තරමට නුහුරු වචන නොවේ.”අප එම පෙරවදන ලියුවේ 2012 අයවැය මැතිසබයට ඉදිරිපත් කළ 2011 නොවැම්බර් 21 වෙනිදා සභා ගැබ තුළ සිදුවූ සියලු සිද්ධීන් ගැන කතා කරන්නට පසුබිමක් නිර්මාණය කර ගැනීමට ය.සෙංකෝලය පෙරටුකොට ගෙන එන කතානායකවරයා කතානායක අසුනේ වාඩි වී සභා රැස්වීම මෙහෙයවීමද ඒ අනුව මැති ඇමැතිවරුන්ගේ ප්‍රතිචාරය විධිමත්ව සිදුවන්නේ පාර්ලිමේන්තුව විසින්ම සම්මත කරගත් සම්ප්‍රදායයන් හා ස්ථාවර නියෝගයන්ට අනුවය.සම්ප්‍රදායයන් හා ස්ථාවර නියෝගයන් අනුව ගතානුගතිකත්වයට යට වී පාර්ලිමේන්තු සභා ගැබ තුළ මන්ත්‍රීවරුන් ඉටි රූප - ගල් රූප වගේ හෝ යන්ත්‍රානුසාරයෙන් ක්‍රියා කරන බෝනික්කන් වගේ හෝ ඉන්නට නොහැකි ය. ඒ නිසා සභා ගැබේ විටින් විට සුන්දර බාධා කිරීම්, සංවාද දෙබස් එමට ය. ඒ අතර තුර පුංචි පුංචි අර්ථාන්විත ගෝරිවලින් ද අඩුවක් නොවේ. ඒ සියලු දෑ අදත් ඉතා විවෘතව හාස්‍යෝත්පාදකව කළ හැකි ය.දසක පහක හයක පාර්ලිමේන්තු රැස්වීම් ඇසුරක් ඇති ඕනෑම මාධ්‍යවේදියකු එදා පාර්ලිමේන්තුවේ සිදුවූ දෑ ගැන කතා කරන්නේ ඉතාමත් ආසාවෙනි. සතුටකිනි.සිරිමාවෝ බණ්ඩාරනායක මැතිනිය ගේ ආණ්ඩු කාලයේ පේරාදෙණිය සරසවියේ කිසියම් උද්ඝෝෂණයකදී එහි ඉගෙනුම ලැබූ වීරසූරිය ශිෂ්‍යයා පොලිස් වෙඩි පහරින් මිය ගියේ ය. එවක විපක්ෂයේ සිටි ලංකා සමසමාජයේ මන්ත්‍රී වාසුදේව නානායක්කාර සභා ගැබට මල් වඩමක් ගෙනවුත් බණ්ඩාරනායක මැතිනිය ඉදිරියේ තැබුවේ ය.එයට ආණ්ඩු පක්ෂ යේ අය මොහොතක් කෑ ගැසූ අතර කතානායක ස්ටැන්ලි තිලකරත්න ප්‍රධාන සියල්ලන්ටම පුදුමය වූයේ මල්වඩම ඇතුළට ගෙන ආවේ කොහොමද යන්න ය.සිද්ධිය එතැනින් අවසන් විය. එහෙත් ද්වේෂයකින් තොරව අද ඒ සිද්ධිය සිහිපත් කරති.ඩඩ්ලි සේනානායක ආචාර්ය එන්.එම්. පෙරේරා, මෛත්‍රිපාල සේනානායක යන අය පාර්ලිමේන්තුවේ සිටි ආදර්ශවත් මන්ත්‍රීවරු වූහ. ඒ අයත් ඇතැම් අවස්ථාවල ආවේගශීලී වූ හ.ඩඩ්ලි සේනානායක වරක් සිංහල පමණක් ගැන කතා කළ මෛත්‍රීපාල සේනානායකට බරපතල විහිළුවක් කළේ ය.“ගරු මන්ත්‍රීතුමා දවල් සිංහල පමණයි. ඒත් රෑට සිංහල - දෙමළ සමතැන” ඩඩ්ලි කීවේය.කවුරුත් සිනාසුණේ මෛත්‍රීගේ බිරිඳ දෙමළ ජාතික නිසා ය.ඉංග්‍රීසි වචනයක් වැරැදියට ශ්‍රවණය කිරීමෙන් මෛත්‍රී - ඩඩ්ලි තවත් දවසක් දරුණු ලෙස එහෙත් විනාඩි දෙක තුනකට ගැටුණාහ.ගැටුමට මුල් වූයේ WHO යන්න YOU යනුවෙන් ශ්‍රවණය වීමෙනි.මෛත්‍රී කතා කරමින් සිටියදී Murderers (මිනීමරුවෝ) යයි කීය.එවිටම වගේ ඩඩ්ලි දොරටුවෙන් ඇතුල්වෙමින් සිටියේ ය. මිනීමරුවා යයි කීවේ ඔහුට යයි සිතා Who are the murderers යැයි ඩඩ්ලි ඇසීය.මෛත්‍රී එයම පෙරළා ඇසීය. ඩඩ්ලිට ඇසුණේ You are the murderer යනුවෙනි. එය අසා ඩඩ්ලි පහරදීමට මෛත්‍රී ළඟටම ආවේය. කවුරුන් හෝ ඔහු වැළකුවා මතකය.ලංකා සමසමාජ පක්ෂයේ මන්ත්‍රීවරු 1975 සිරිමා ආණ්ඩුවෙන් ඉවත් වී විපක්ෂයේ අසුන් ගත්හ. හැමදාමත් පාර්ලිමේන්තු වෙලාවට එන අවසන් වනතුරුම සභා ගැබේ රැඳී සිටින ආචාර්ය ඇන්.ඇම්. පෙරේරා යම් දිනක් කතානායක ස්ටැන්ලි තිලකරත්න මහතාට තදින් බැන වැදුණේ ය. ඇන්.ඇම්. ඒ අන්දමින් කවදාවත් කතා කොට නැත.ඇන්.ඇම්. ඉංග්‍රීසියෙන් බැන්නේ ය. එහි සිංහල තේරුම මෙසේ ය.“ඔබේ ඔලුව අවුල් වෙලා. බල්ලා වෙල්ලාවට නැංගා වගෙයි. කතානායක පුටුවෙ ඉන්නේ” ආදී වශයෙන් ඇන්.ඇම්. එක දිගට බැන වැදුණේ ය.පාර්ලිමේන්තු සම්ප්‍රදායට ගරු කරන ස්ථාවර නියෝග අනුව ක්‍රියා කරන එන්.එම්. පෙරේරා වැනි ජ්‍යෙෂ්ඨ මන්ත්‍රීචරයකු එසේ බැන වැදුණු නිසා කේන්ති ගිය කතානායක ස්ටැන්ලි තිලකරත්න විනාඩි 10 කට සභාව කල් දැම්මේ ය. කතානායක කාර්යාලයට ගිය ඔහු පාර්ලිමේන්තු මහ ලේකම් ද ගෙන්වා ගෙන ස්ථාවර නියෝග අනුව ඇන්.ඇම්. ට එරෙහි ක්‍රියාකිරීමට කරුණු සටහන් කර ගත්තේ ය.ඇන්.ඇම්. ට දිය හැකි දඬුවම ද නිගමනය කර ගත්තේ ය.පාර්ලිමේන්තුව විනාඩි දහයකින් පහළොවකින් යළි රැස්වීය. සියල්ලෙන් සන්නද්ධ වී කතා නායක සිය අසුණේ වාඩි විය.කතානායක ‘Order Please’ කියා කට අරින්නට පෙර එන්.එම්. නැගිට්ටේ ය.I am Sorry sir. I used some unparliamentary words. I beg your Pardon sir. Now Sir we are old People Know I lost my temper Sir I am so sorry sir.කනගාටුයි සර්. මම පාර්ලිමේන්තුවට නොගැලපෙන වචන යොදා බැන්න. සමාවෙන්න. අපි දැන් නාකි මිනිස්සුනේ. තරහ යනවා වැඩියි. ගණන් ගන්න එපා සර්”කතානායක කට ඇරියේ නැත. සභාව පවත්වාගෙන ගියේ ය.1977 ආණ්ඩු බලයට පත් වූයේ එක්සත් ජාතික පක්ෂයයි. පාර්ලිමේන්තු බලය හයෙන් පහක් විය. විරුද්ධ පක්ෂයට ඉතිරි වූයේ සියලු දෙනා එකතු කළාම මන්ත්‍රීවරුන් දාහත් දෙනෙකි. විපක්ෂයම නොව සියලු දේශපාලන පක්ෂයම යට කරගෙන යන ගල් රෝලක් ලෙස එජාපය සිටියේ ය. විපක්ෂයේ කිසිම මන්ත්‍රීවරයකුට කතා කරන්නට දුන්නේ ම නැති තරම් ය. විපක්ෂයට පාර්ලිමේන්තුව තුළ බාධා කරන්නට කෑ කෝ ගසන්නට වෙනමම තරුණ මන්ත්‍රී සෙට් එකක් ආණ්ඩු පක්ෂයේ පසු පෙළ අසුන් ගෙන සිටියහ.අතුරු මැතිවරණයකින් මේ කාලයේ සරත් මුත්තෙට්ටුවේගම පාර්ලිමේන්තුවට පත්වූයේ ශ්‍රී ලංකාවේ කොමියුනිස්ට් පක්ෂය නියෝජනය කරමිනි. සරත් ප්‍රිය මනාප මන්ත්‍රීවරයෙකි. හරවත් යමක් ම කතා කරන්නෙකි. මුහුණෙත් ලස්සන සිනාවක් හැම විටම රැඳී තිබුණේ ය. අතුරු මැතිවරණයෙන් ජයග්‍රහණය කොට මන්ත්‍රීවරයකු ලෙස දිවුරුම් දී ප්‍රථම කතාව කිරීමට සරත් ම්‍රත්තෙට්ටුවේගම නැගී සිටියේ ය.ආණ්ඩු පක්ෂයේ පිටුපස පේළියේ සිටි අර කැරළිකාර සෙට් එක ක්‍රියාත්මක විය. සරත්ට බාධා කළේ ය. කතා කරන්නට දුන්නේම නැත.“ගරු කතා නායකතුමෙනි! කරුණාකර කියන්න අර ගොල්ලන්ට නිශ්ශබ්ද වෙන්න කියල.” සරත් මුත්තෙට්ටුවේගම ඉල්ලා සිටියේ ය.කතා කළේ වාක්‍ය දෙක තුනක් පමණි. පිටුපස සෙට් එක යළි එක දිගට කෑ ගසන්නට වූහ. සරත් යළි කතානායකතුමා ඇමතුවේ ය.කතා නායකතුමෙනි!මම මහජන ඡන්දයෙන් තේරී පත්වුණ මන්ත්‍රීවරයෙක්. මට මගේ අදහස් පළ කරන්නට අයිතියක් තියෙනවා. අර හිවල්ලු ලෙස කෑගසන ගරු මන්ත්‍රීවරුන් නිහඬ කර දෙන්න.කතානායකතුමා - Order Please, නිශ්ශබ්ද වන්න. ගරු මන්ත්‍රීතුමාට සභාව අමතන්න ඉඩ දෙන්න.සරත් යළි කතාව පටන් ගත්තේ ය. එහෙත් බාධා කිරීම දෙතුන් ගුණයකින් වැඩි විය.සරත්ට යකා නැග්ගේ ය.“ගරු කතානායකතුමෙනි! මට කතා කරන්න ඉඩ දෙන්න කියල මා ඉල්ලා සිටින තුන්වෙනි වතාවයි. ඔබතුමාට ඒක කරන්න බැරි නම් මම ඒක කරන්නම්” සරත් කීවේ ය.කවුරුත් ඔහු දෙස බලා සිටියේ සරත් මොන අඩව්වක් අල්ලන්න යන්නේ ද කියා ය.සරත් මුත්තේට්ටුවේගම සිය කතාව ඉංග්‍රීසි භාෂාවෙන් කරන්නට පටන් ගත්තේ ය. බාධා කිරීම් ක්‍රම ක්‍රමයෙන් අඩු විය. බාධා කළ සෙට් එකේ මන්ත්‍රීවරු එකින් එකා හිමින් සීරුවේ එළියට ගියහ. සරත් මුත්තෙට්ටුවේගම සිය කතාව නිමා කොට වාඩි විය. අර සෙට් එක යළි එකින් එකා ඇතුළට ආවේ ය.අප මෙහි සටහන් කළේ පරණ පාර්ලිමේන්තුවේ බාධා කිරීම් ස්වල්පයක් පමණි. අලුත් පාර්ලිමේන්තුව ජයවර්ධන පුර ආරම්භ කරන තුරු පරණ පාර්ලිමේන්තුවේ දී මුදල් ඇමැතිවරු අය වැය කතා විසි පහක් හයක් පැවැත්වූහ. කිසිම බාධාවක් කිසිම පැත්තකින් ආවේ නැත. පාර්ලිමේන්තුව මීයට පිම්බා සේ නිහඬ ය. ඒ එදා ය. පරණ පාර්ලිමේන්තුවේ සිදුවූ බාධා කිරීම් තර්ක විතර්ක ඉදිරිපත් කිරීම්, ගුටි ගහ ගැනීම් මල් වඩම් තැබීම් සියල්ල සිදුවිය. කිසිවකු ජාත්‍යන්තරයට පැමිණිලි කළේ නැත. ඒවා සුන්දර සිද්ධීන් ලෙස ඉතිහාසයට එක් විය.අලුත් පාර්ලිමේන්තුව රැස්වූ හැමදාම මොනවා හෝ සිද්ධියක් විය. විපක්ෂයේ මන්ත්‍රීවරුන්ට එජාප ආණ්ඩු පක්ෂය හැම විටම බාධා කළහ. පහර දුන්හ. පහරදී බිම ඇදගෙන ගියහ. විපක්ෂයේ මන්ත්‍රීවරුන්ට විමධ්‍යගත අරමුදල් වෙන්කර දුන්නේ නැත. මෛත්‍රීපාල සිරිසේනලා එයට එරෙහිව කතානායක අණ නොතකා එක දිගට කතා කළහ. කතානායක අණින් පොලිසිය පැමිණ ඔවුන් කර පිටින් එළියට ඔසවා ගෙන ගොස් දියවන්නා ඔය ඉවුරේ තැබූහ.අතිශයින් ම ඛේදජනක සිද්ධිය වූයේ අඩු මන්ත්‍රී සංඛ්‍යාවකින් බලයට පත් වූ 2004 සන්ධාන ආණ්ඩුවේ කතානායක තෝරන්නට ගිය වෙලාවේ ය. විපක්ෂයේ මන්ත්‍රීවරු වියරු වැටුණා. පිස්සු බල්ලෝ සේ ක්‍රියා කළහ. ආණ්ඩු පක්ෂයේ අය ද ගෝරියට එක්වීමෙන් තත්ත්වය තවත් අප්‍රසන්න විය.සෙන්කෝලය ආරක්ෂා කර ගැනීමට වෙනම සේවක පිරිසක් යෙදවූහ. මහා යුද්ධයකින් පසු එක්සත් ජාතික පක්ෂයේ වි.ජ.මු.ලොකු බණ්ඩාර කතානායක පදවියට පත්විය. එදා සිදුවූ අප්‍රසන්න සිද්ධීන් කිසිවක් ගැන පරික්ෂණ පැවැත්වූයේ නැත. ජාත්‍යන්තරයට පැමිණිලි කළේ නැත.රණසිංහ ප්‍රේමදාස මහතා ජනපති කාලයේ දෝෂාභියෝග හුටපටයෙන් පසු ආණ්ඩුවේ ප්‍රතිපත්ති ප්‍රකාශය කරන්නට කතානායක පුටුවට ආවේය. එදා විපක්ෂය එක දිගට කෑ ගැසූහ. ඒ වනවිට ලලිත් ඇතුලත්මුදලි - ගාමිණී දිසානායක විපක්ෂයට ඇවිත් සිටියහ. පැය භාගයක් පමණ බාධා කළහ. ප්‍රේමදාස කෙසේ හෝ සිය කතාව පවත්වා අවසන් කොට සුචරිතයට ගියේය.ජනවාර්ගික අර්බුදයට විසඳුමක් සෙවීමට චන්ද්‍රිකා ආණ්ඩුව සර්ව පාක්ෂික සමුළුවක් කැඳවීය. එක්සත් ජාතික පක්ෂය ද ඊට සහාය විය. වසර දෙකක සාකච්ඡාවලින් පසු චන්ද්‍රිකා අලුත් ආණ්ඩු ක්‍රම ව්‍යවස්ථාවක් කෙටුම්පත් කළේය. සියලු දේට පූර්ණ සහාය දෙමින් සර්වපාක්ෂික සමුළුවට ගිය එ.ජා.ප.යේ රනිල් වික්‍රමසිංහ මහතා නියෝජ්‍ය අගමැති තනතුර ගැන ප්‍රශ්නයක් මතු කරගෙන නව ආණ්ඩු ක්‍රම ව්‍යවස්ථාවට විරුද්ධ විය. දවස පුරා වතුර ඇදගෙන කළගෙඩිය පොළොවේ ගැසුවා සේය.චන්ද්‍රිකා රටේ ජනාධිපතිනිය ලෙස නව ව්‍යවස්ථාව ඉදිරිපත් කොට සම්මත කරගන්නට පාර්ලිමේන්තු ආවාය. එක්සත් ජාතික පක්ෂයේ මන්ත්‍රීවරු එකදිගට බාධා කළහ. ෆයිල් කවර වලින් කට්ටිය මේසයට ගැසූහ. ජෝන් අමරතුංග, ජයලත් ජයවර්ධන, ඒ.එච්.එම්.අස්වර්, රේණුකා හේරත් කෑගැසීම් වලදී මන්ත්‍රී වරු අතරින් කැපී පෙනුණෝ්ය. සභා ගැබ තුළම නව ව්‍යවස්ථාවේ පිටපත් ඉරා දමා ගිනි තිබ්බේ එ.ජා.ප. මන්ත්‍රීන්මය.කිසිවකු ජාත්‍යන්තරයට ගියේ නැත. අන්තර්ජාතික පාර්ලිමේන්තු සංගමයට හෝ පොදු රාජ්‍ය මණ්ඩලයීය මන්ත්‍රී සංගමයට පැමිණිලි කළේ නැත. මන්ත්‍රී හැසිරීම ගැන පරීක්ෂණ නැත. එ.ජා.ප. ආණ්ඩු කාලයේ මුදල් ඇමැතිවරු වෙනුවට නියෝජ්‍ය ඇමැතිවරු අයවැය ඉදිරිපත් කළහ. කිසිවකු බාධා කළේ නැත. මුදල් ඇමති ඩී.බී.විජේතුංග වෙනුවෙන් නියෝජ්‍ය ඇමැති හැරල්ඩ් හේරත් අයවැය ඉදිරිපත් කරනවාට විරුද්ධ වූහ. තර්කද කළහ. ඒ ඔහු කැබිනට් ඇමැතිවරයකු නොවන බැවිනි. දිනේෂ් ගුණවර්ධන තර්ක කිරීම ආරම්භ කළේය. කෙසේ හෝ අයවැය ඉදිරිපත් විය.එහෙත් 2011 නොවැම්බර් 21 වැනිදා මහින්ද රාජපක්ෂ ජනාධිපතිතුමා තම ආණ්ඩුවේ හත්වැනි අයවැය කතාව පවත්වන්නට එනවිට එ.ජා.ප.ය එයට එරෙහි වීමට කල්තියාම සැලසුම් කළේය. “ලජ්ජයි -”ඉඩචථඥ” පෝස්ටර් ඇතුළට ගෙන ආහ. මහින්ද රාජපක්ෂ ජනාධිපතිතුමා සිය කතාව නියම වෙලාවට ආරම්භ කළේය. බාධා කිරීම් වැඩිවිය. පෝස්ටර් ප්‍රදර්ශන කළහ. ආණ්ඩු පක්ෂයේ පිරිසක් කෑගසන එ.ජා.ප. මන්ත්‍රීවරුන් එළියට ගෙන ගියහ. ගැටුමක් ඇතිවිය.”මම විපක්ෂයෙත් හිටියා. විපක්ෂයේ ඉඳන් කරන දේවලුත් දන්නවා.” ජනාධිපතිතුමා සිනාසෙමින් කීවේය. තරුණ මන්ත්‍රීවරයකු ඇමැතිවරයකු අගමැතිවරයකු, විපක්ෂ නායකවරයකු ලෙස මහින්ද රාජපක්ෂ ජනාධිපතිතුමාට ඇත්තේ බහුල අත්දැකීම් ගොන්නකි.එතුමාට සාධාරණයක් ඉටු කිරීමට යමක් කිව යුතුය. වසර හතළිහකට වැඩි කාලයක් විවිධ තනතුරු සහිතව පාර්ලිමේන්තුව නියෝජනය කළ මහින්ද රාජපක්ෂ ජනාධිපතිතුමා පාර්ලිමේන්තුව තුළ ස්ථාවර නියෝග කැඩුවේ නැත. අසංවර ලෙස කතාකළේ නැත. කිසිවකුට බාධා කළේ නැත. ඉතා තැන්පත්ව සියල්ලට සවන් දී සිටියා පමණි. කියන්නට යමක් තිබේ නම් කතානායකගෙන් අවසර ගෙන කීවේය. එම තැන්පත්කම මහත්මාකම, සංවරකම ඇතැම්විට ඩී.ඒ.රාජපක්ෂ නම් වූ නිහඬ පාර්ලිමේන්තු දේශපාලනඥයා ගෙන් ද ලබා ගන්නට ඇත. මහින්ද රාජපක්ෂ ජනාධිපතිතුමාට පාර්ලිමේන්තුව තුළ හොඳින් හැසිරුණ නිසා ඔහුට බාධා නොකළ යුතු යැයි අපි නොකියමු.එහෙත් ඔහු රටේ ජනාධිපතිවරයා වෙයි. ඔහු බලයට ආවේ දහඅට ලක්ෂයකට අධික ජනවරමකිනි. මුදල් ඇමැති ලෙස ඔහු අයවැය කියවන්නේ බරපතළ වගකීමක් ඇතිවය. රටේ ආර්ථිකය පැහැදිලි කිරීමටය. ජනතාවට සහන දීමටය. එමෙන්ම අයවැය කතාව පැවැත්වූවාට පසු අයවැය විවාදය, කාරක සභා අවස්ථාව සැලසුම් කිරීම විපක්ෂයේ වගකීමකි. කාරක සභාවේ සියලු වේලාවන් වෙන් කරන්නේ ද කථිකයන්ට වේලාව දෙන්නේ ද විපක්ෂ නායක කාර්යාලයෙනි.ඒ සියල්ල අමතක කොට ජනතා ඡන්දයෙන් පත්වී පැමිණ රාජ්‍ය නායකයාට නොව මුදල් ඇමැතිවරයාට හරස්වීම ලජ්ජා සහගත ක්‍රියාවකි. සුසිල් ප්‍රේමජයන්ත කියන විදියට මේ සියල්ල කලින් සැලසුම් කළ කුමන්ත්‍රණයක ප්‍රතිඵලයකි. විමල් වීරවංශ කියන විදියට එම විරෝධතා කතානායක ගැලරියේ සිටි තානාපතිවරුන්ට පෙනෙන්නටය.මේ සියලු දේ කළ විපක්ෂය ජාත්‍යන්තරයට යනවා යැයි කීම විහිළුවකි. ප්‍රජාතන්ත්‍රවාදයට තර්ජනයක් යයි රනිල් වික්‍රමසිංහ කියන කතාවට සිනාසිය යුත්තේ කටින් නොවේ. මේවා විහිළු ලෙස හෙළා දැකිය යුතුය. එහෙත් අයවැය කතාවට බාධා කිරීම ලජ්ජා සහගත බාල මට්ටමේ ක්‍රියාවකි. ජාත්‍යන්තර ප්‍රජාතන්ත්‍ර සංගමයේ සභාපති පදවියට අලුතින් පත්වී ප්‍රජාතන්ත්‍රවාදය සභාපති තනතුරත් රැගෙන මෙරට පැමිණි රනිල් වික්‍රමසිංහ මහතා අයවැය දා හැසිරුණ ආකාරය සමස්ත ප්‍රජාතන්ත්‍රවාදී ක්‍රියාවලියම හෑල්ලු කිරීමකි. අතින් සංඥා කොට මන්ත්‍රීන් ඇවිස්සීම බාල මට්ටමේ රාජතාන්ත්‍රික භාවයකි. ජනතා පරමාධිපත්‍යය අභියෝගයට ලක් කිරීමකි. ඒ නිසා මොවුන් යා යුත්තේ ජාත්‍යන්තරයට නොව ජනතාව අතරටය.”රටකට විපක්ෂයක් තිබිය යුතුය. එහෙත් එය ශක්තිමත් ජනතාවගේ යහපත පිණිස ක්‍රියාකරන විපක්ෂයක් විය යුතුය. විපක්ෂ නායකතුමා මන්ත්‍රීවරුන්ට එළියට යන්නට සංඥා කළා. එවිට ඔවුන් එළියට ගියා. ඒක හොඳ නායකත්ව ලක්ෂණයක්. විපක්ෂයට ඡන්දයක් ඕනෑ නම් ඒකත් දෙන්න මා සූදානම්. හැබැයි එහෙම වුණොත් දැන් ඉන්න ටිකදෙනාත් නැතිවේවි. මෙහිදී දෙමළ ජාතික සන්ධානයේ මන්ත්‍රීවරුන්ටත් ප්‍රජාතන්ත්‍රවාදී සන්ධාන මන්ත්‍රීන්ටත් මා ස්තුතිවන්ත වෙනවා. ඔවුන් කිසිවකු එළියට ගියේ නෑ. මට සවන් දුන්නා.” සිය අයවැය කතාව මහින්ද රාජපක්ෂ ජනාධිපතිතුමා අවසන් කළේ සිය බහුල අත්දැකීම් - රාජ්‍යතාන්ත්‍රිකභාවය ජාත්‍යන්තරයටම ප්‍රදර්ශනය කරමිනි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ab1111277</link>
    <topic>එක ළඟින් හිටියොත් බුද්ධිකගෙන් මංගලට කරදර වෙයිද? මංගලගෙන් බුද්ධිකට කරදර වෙයිද?</topic>
    <author>චන්දන බණ්ඩාර</author>
    <content>ලබන වසරේ අයවැය පාර්ලිමේන්තුවට ඉදිරිපත් කිරීමට පෙර විශේෂ කැබිනට් රැස්වීමක් පැවැත්විණි. ඒ අරලියගහ මැඳුරට යාබද නව ගොඩනැඟිල්ලක පිහිටුවූ අමාත්‍ය මණ්ඩල කාර්යාලයේදීය. ගිය සඳුදා උදෑසනම එම කාර්යාලය විවෘත කළ ජනාධිපතිතුමා අයවැය සඳහා කැබිනට් මණ්ඩලයේ අනුමැතිය ලබාගැනීමට සුළු වේලාවක් කැබිනට් රැස්වීම පැවැත්විය.අයවැය සාරාංශය කැබිනට් මණ්ඩලයට ඉදිරිපත් කළ ජනාධිපතිතුමාට ඒ සඳහා කැබිනට් මණ්ඩලයේ අනුමැතිය ලැබිණි. ඉන් අනතුරුව ජනාධිපතිතුමා පාර්ලිමේන්තුව බලා යාමට පිටත් වුණේය. ඒ සමඟම ජනාධිපතිතුමාට විපක්ෂයේ ජ්‍යෙෂ්ඨ මන්ත්‍රීවරයකුගෙන් දුරකථන ඇමතුමක් ලැබිණි.ඉන් කියැවුණේ ජනාධිපතිතුමා අයවැය පාර්ලිමේන්තුවට ඉදිරිපත් කරන විට සභා ගැබේ විරෝධතා පුවරු ප්‍රදර්ශනය කිරීමටත් අයවැයට විරෝධය ප්‍රකාශ කැර සභා ගැබෙන් පිටව යාමටත් එ.ජා.ප.ය සැලසුම් කොට ඇති බවය. ගැලරියේ සිටින විදේශ තානාපතිවරුන්ට පෙනෙන්නට ඉංග්‍රිසි භාෂාවෙන් ලියූ පෝස්ටර් ප්‍රදර්ශනය කිරීමට සැලසුම් කොට ඇති බවද එ.ජා.ප. ජ්‍යෙෂ්ඨයා ජනාධිපතිතුමාට කියා සිටියේය.”විරෝධතාවක් තියෙන එක හොඳයි. නැත්නම් පැය ගණනක් අයවැය කථාව කරනකොට කම්මැලි වෙනවා. කමක් නැහැ. මට හොඳ ගැම්මක් අරගෙන අයවැය කථාව කරගෙන යන්න පුළුවන්” ජනාධිපතිතුමා එ.ජා.ප. ජ්‍යෙෂ්ඨයාට කීවේ සිනහසෙමිනි. ලබාදුන් තොරතුරට එ.ජා.ප. ප්‍රබලයාට ස්තුති කිරීමට ද ජනාධිපතිතුමා අමතක නොකළේය.මේ අතරතුර අයවැය කථාව ආරම්භ කිරීමට ප්‍රථම එ.ජා.ප. නායකයා පාර්ලිමේන්තුවේ සිය කාර්යාලයට එ.ජා.ප. මන්ත්‍රීවරු සියලුදෙනා කැඳවූහ. “අයවැයේදී මොකද කරන්නේ”් රනිල් මන්ත්‍රීවරුන්ගෙන් ප්‍රශ්න කළේය. “අයවැයට හොඳට සවන්දීලා පස්සේ විරෝධය දක්වමු” එ.ජා.ප. නියෝජ්‍ය නායක සජිත් ප්‍රේමදාස කීවේය.”නෑ නෑ මොනවා කීවත් කමක් නැහැ. අයවැය කියවන විටම අපි විරෝධය දක්වමු. එතකොට තමයි පත්තර රූපවාහිනීවලට හොඳට නිව්ස් එක හැදෙන්නේ. “ මන්ත්‍රී මංගල සමරවීර කියා සිටියේය. ඒ අනුව මන්ත්‍රී මංගලගේ අදහස ක්‍රියාවට නැඟීමට එ.ජා.ප. මන්ත්‍රීවරු එකඟ වූහ.මේ අතරතුර ජනාධිපතිතුමා පස්වරු 1.52ට අයවැය කථාව පටන් ගත්තේ අයවැයෙන් මෙවර ජනතාවට සහන දෙන බව කියමිනි. ඒ සමඟම නැඟී සිටි මන්ත්‍රී ජයලත් ජයවර්ධන විමසා සිටියේ මොකද ළඟදී ඡන්දයක් තියෙනවාද කියායි.ජනාධිපතිතුමා ඊට දුන්නේ මන්ත්‍රී ජයලත් ඇතුළු එ.ජා.ප.යට තරු විසිවෙන පිළිතුරකි. “ලබන අවුරුද්දේ ඡන්ද නැහැ. ඕනෑනම් පාර්ලිමේන්තුව විසුරුවලා ඡන්දයක් දෙන්නම්. කැමතිද” ජනාධිපතිතුමා විපක්ෂයෙන් විමසා සිටියේය.අයවැය ඉදිරිපත් කිරීමට ජනාධිපතිතුමා පාර්ලිමේන්තුවේ ජනාධිපති කාර්යාලයට පැමිණියේ නියමිත වේලාවට පැය භාගයකට පමණ පෙරය.නිමල් සිරිපාල ද සිල්වා, දිනේෂ් ගුණවර්ධන, නියෝජ්‍ය කතානායක චන්දිම වීරක්කොඩි යන මැති ඇමැතිවරුන් හා ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ උණුසුම් පිළිගැනීම් මැද ජනාධිපතිතුමා අවට සිටි මාධ්‍යවේදීන්ට ද ඉඟියක් දුන්නේ “ඔයාලටත් අද හොඳ දවසක්” කියාය.ජනාධිපති ලේකම් ලලිත් වීරතුංග, කාර්ය මණ්ඩල ප්‍රධානී ගාමිණී සෙනරත්, ආරක්ෂක ලේකම් ගෝඨාභය රාජපක්ෂ, මහබැංකුවේ අධිපති අජිත් නිවාඩ් කබ්රාල්, මුදල් අමාත්‍යාංශ ලේකම් පී.බී.ජයසුන්දර යන නිලධාරීහු ද ඒ වනවිට පාර්ලිමේන්තුවේ ජනාධිපති කාර්යාලයට පැමිණ සිටියහ.අයවැය කතාව ඉදිරිපත් කිරීමට තිබුණේ ප.ව. 1.53ටය. එතෙක් ජනාධිපතිතුමා තම පාර්ලිමේන්තු ජීවිතයේ රසවත් සිදුවීම් සිහිපත් කරමින් සිටියේය.මේ අතර කුමාරසිරි හෙට්ටිගේ කීවේ “සර් අද විපක්ෂයේ පිරිසක් මොනවද පෝස්ටර් වගයක් පෙන්නල විරෝධයක් කරන්න හදනවා” කියාය.”ඕවට කලබල වෙනවද මං. අපේ අයටත් කියන්න ඕවා ගණන් ගන්න එපා කියල. ඕවා අපට පුරුදු දේවල්. මමත් කැමතියි විපක්ෂය ටිකක් පණගහල එනවට” යැයි ජනාධිපතිතුමා කියද්දී ජනාධිපති ලේකම් ලලිත් වීරතුංග කීවේ “මේ වගේ අයවැයවලට විපක්ෂය කොහොමත් කලබල වෙනවා. ඒ අයට වාසියක් නැති නිසා ඔයවගේ දේවල් කරාවි” කියාය.බැසිල් රාජපක්ෂ අමාත්‍යවරයාගේත්, නාමල් රාජපක්ෂ මන්ත්‍රීවරයාගේත් අදහස වූයේ අයවැයක් ඉදිරිපත් කරන කොට ඒකෙ මොනවද තියෙන්නෙවත් දන්නෙ නැතුව කලබල කළොත් ඒ අයටමයි හොඳ නැත්තෙ. අපේ පැත්ත නිශ්ශබ්දව සිටියාම හරි කියාය.හරියටම 1.53 වනවිට ජනාධිපතිතුමා සිය කාර්යාලයෙන් සභා ගැබ වෙත නික්ම ගියේ සිනාමුසු මුහුණින් අවට සිටි මාධ්‍යවේදීන්ට ද ආචාර කරමිනි.අයවැය කතාව කියවීමට පටන් ගැනීමේදීම විපක්ෂයේ බාධා කිරීම් මතු වන්නට විය. ජනාධිපතිතුමා ඒවාට ප්‍රතිචාර දැක්වූයේ සිනාමුසු මුහුණිනි.ටික මොහොතකින් විපක්ෂය පැත්තේ අතපය විසිවීම් දක්නට ලැබුණත් අයවැය කතාව අවසන්වී ජනාධිපතිතුමා ගියේ තේ පැන් සංග්‍රහයටය. එහෙත් එ.ජා.ප.යේ මන්ත්‍රීවරු එහි සිටියේ නැත.”විපක්ෂයේ මන්ත්‍රීවරුන් එක්ක තේ බොන්න හිතාගෙන ආවේ. කෝ ඒ අය ගිහිල්ලනේ. ඒ අය නැති වුණාම මටත් කම්මැළියි.” ජනාධිපතිතුමා කියද්දී මැති-ඇමැතිවරුන් කීවේ “හැමෝම ගිහින් නෑ. දෙමළ සන්ධානයෙ අයයි ජ.වි.පෙ. අයයි ඉන්නවා සර්” කියාය. ඒ අනුව ජනාධිපතිවරයා ආර්.සම්පන්දන් සමඟ ඉතා සුහද කතාබහක යෙදී සිටීමට අමතක නොකළේය.සියඹලාගොඩ පඤ්ඤාතිස්ස නා හිමියන්ගේ ආදාහනය පසුගියදා මොරවක පිටබැද්දර දී ඉතා ඉහළින් සිදුවිය. මේ අවස්ථාවට නියෝජ්‍ය අමාත්‍ය ලක්ෂ්මන් යාපා අබේවර්ධන, එ.ජා.ප. මන්ත්‍රී ගයන්ත කරුණාතිලක, ජනාධිපති පාර්ලිමේන්තු කටයුතු ලේකම් හෙට්ටිගේ, එ.ජා.ප. හිටපු මන්ත්‍රී සාගල රත්නායක, දකුණු පළාත් සභා විපක්ෂ නායක සිරි විජේවික්‍රම ඇතුළු ප්‍රාදේශීය දේශපාලනඥයෝ රැසක් ද සහභාගිවී සිටියහ.බොහෝ වේලාවක් පිරිස සුහද කතාබහක යෙදී සිටි අතර එහිදී හෙට්ටිගේ ගයන්ත කරුණාතිලක මන්ත්‍රීවරයාගෙන් විමසා සිටියේ, “ඇත්තටම ඔබතුමාලගෙ නායක රනිල් වික්‍රමසිංහ මහත්තය පිටරට ගිය වෙලාවෙ වැඩ බලන්න නියෝජ්‍ය නායකවරුන්ට නොදී ජෝන් අමරතුංග මන්ත්‍රීතුමාට දුන්නෙ ඇයි?” කියාය.එවිට කරුණාතිලක මන්ත්‍රීවරයා කීවේ, “හෙට්ටි අහන්නෙම ඔය වගේ ප්‍රශ්න. ඒකට උත්තරේ තමයි නායකතුමා පාර්ලිමේන්තුවෙ නැති වෙලාවට එතුමා වෙනුවෙන් පෙනී සිටින්න ජෝන් අමරතුංග මහත්තය පත්කරල ගිය එක. ඒකෙ ප්‍රශ්නයක් නෑනේ. ඔය ගැන වැඩිය දැනගන්න ඕනෑ නම් මේ සාගල රත්නායකගෙන් අහගන්න” කියාය.”නායකතුමා ඒ කරලා ගියේ එතුමා නැතිවෙන කොට වැඩ ආවරණය කරන්න කෙනෙක් පත්කරල යන එක.” සාගල රත්නායක කීවේය. ”ඕව ගැන වැඩිය කතාකළාම මොනවා ප්‍රචාරය වෙයිද දන්නෙ නෑ. මෙතැන පත්තරවල අයත් ඉන්නව“ ගයන්ත කරුණාතිලක කීවේ වටපිට බලමිනි.”අර්බුද තියෙන පක්ෂවලට මේක හොඳ ක්‍රමයක්. දෙවැනි පෙළේ ෂුවර් නැති අය ඉන්නව නම් වැඩ ආවරණය කියලා වෙන කෙනකුට වගකීම් පවරල යන්න පුළුවන්. නියම වැඩේ.” හෙට්ටිගේ කියද්දී හැමදෙනාම සිනාවූයේ අතින් ද කට වසාගෙනය.පාර්ලිමේන්තුවට ඇතුළුවෙද්දී ඉකුත්දා එක ළඟින් ගමන් කරමින් සිටි නාමල් රාජපක්ෂ මන්ත්‍රීවරයාත්, එ.ජා.ප. මන්ත්‍රී ගයන්ත කරුණාතිලක මන්ත්‍රීවරයාත් අතරට එක්වූ කුමාරසිරි හෙට්ටිගේය “එජාපයේ හිටපු මන්ත්‍රීවරුන්ගේ සංවිධානය විපක්ෂ නායකතුමා හොඳටම විවේචනය කරනවා දැක්ක. විපක්ෂ නායකතුමා රට ගිහින් එනකොට තද නිල්පාට ෂර්ට් එකක් ඇඳගෙන එයාර්පෝට් එකට බැස්ස කියලා. ඒකටත් පහරදුන්නා චිකේ ලජ්ජයි කිව්වා. ඒ අතරෙ මම දැක්කා අපේ නාමල් රාජපක්ෂ මන්ත්‍රීතුමා කොළපාට ෂර්ට් එකක් ඇඳගෙන අධිවේගී මාර්ගයෙ මිනිස්සු එක්ක යනවා. මිනිස්සු මේවත් කතාකරනවනේ” හෙට්ටිගේ කියාගෙන ගියේය.”අපේ නායකතුමාට හිතෙන්න ඇති ශ්‍රී ලංකා කාරයො ගැන දැන් කතාකරන්න ඕන කියලා. ඒ අය වෙනුවෙනුත් කවුරුත් ඉන්න එපායැ” ගයන්ත කරුණාතිලක කියද්දී, නාමල් රාජපක්ෂ මන්ත්‍රීවරයා කීවේ, එජාපය දැන් නැත්තටම නැතිවේගෙන යන නිසා ඒ ගැනත් කතාකරන්න ඕනනේ කියාය. අනෙත් එක එජාපයේ ගොඩක් දෙනෙක් ඉන්නෙ දැන් අපේ පැත්තෙ. ඒ අයටත් අපි ඉන්න ඕනනේ. ඒක නිසා මමත් කොළපාට ෂර්ට් එකක් එදා ඇඳන් ගියා.” මන්ත්‍රී නාමල් කීවේය.පසුගිය දා පැවැති කැබිනට් රැස්වීම අවසන් වන්නට මොහොතකට පෙර ජනාධිපතිතුමා ඇතුළු කැබිනට් මණ්ඩලයට වරාය හා මහාමාර්ග අමාත්‍යාංශයෙන් ආරාධනා පත්‍රයක් බෙදා දෙන ලදී. ඒ වරාය හා මහාමාර්ග නියෝජ්‍ය අමාත්‍ය නිර්මල කොතලාවල විසිනි. ඒ ලබන 27 දින විවෘත කරන දකුණු අධිවේගී මාර්ගයේ උත්සව ආරාධනා පතයි.ආරාධනා පත්‍රය බැලූ ජනාධිපතිතුමා එහි වැඩසටහන් විස්තරය සඳහන් නැති බව පැවැසූ අතර අනෙක් අමාත්‍යවරු සියලු දෙනා ද ආරාධනා පත්‍රයේ වැඩසටහන් විස්තරය නැති බව දුටුවෝය. ජනාධිපතිතුමා කියා සිටියේ “කෝ මේකේ රෝහිතගේ නමත් නෑ” කියාය. ඉන්පසුව ජනාධිපතිතුමා කීවේ වරාය හා මහාමාර්ග අමාත්‍යාංශයට නියෝජ්‍ය අමාත්‍යවරු දෙදෙනකු පත්කර ඇති අතර වරාය විෂය රෝහිත අබේගුණවර්ධන නියෝජ්‍ය අමාත්‍යතුමාටත් මහාමාර්ග විෂය නිර්මල කොතලාවල නියෝජ්‍ය අමාත්‍යතුමාටත් පවරා ඇති බවත්ය.එජාප නියෝජ්‍ය නායක කරු ජයසූරිය ගිය සති අන්තයේදී ඉන්දියාවේ දිල්ලි නුවරට ගියේ ලෝකයේ බෞද්ධ රටවල නායකයන්ගේ අන්තර්ජාතික සමුළුවකට සහභාගිවීම සඳහාය. බෞද්ධ රටවල් ගණනාවක අගමැතිවරුන්, මැති ඇමැතිවරුන් මෙයට සහභාගි වුණු අතර, එහි ආරම්භක සැසියට පමණක් සහභාගි වීමට කරු තීරණය කළේ මෙවර අයවැය සම්බන්ධයෙන් පැවැත්වෙන ඡන්දයට යළි දිවයිනට පැමිණිය යුතු නිසාය.එජාප නායකයා ගිය සතියේ සඳුදා එජාප මන්ත්‍රී හරින් ප්‍රනාන්දුට දන්වා තිබුණේ වහාම සිරිකොත මූලස්ථානයට පැමිණෙන ලෙසයට. ඒ අනුව සඳුදා සවස හරින් ප්‍රනාන්දු එජාප නායකයා හමුවට ගියේය.“මොකක්ද තමුන් පහුගිය දවසක කියලා තිබුණේ එජාපයේ දැන් රනිල්, සජිත්, කරු නැති බලවේගයක් මතු කරන්න කාලය ඇවිල්ලා කියලා. අයිසේ මොකද්ද ඒ කතාවේ තේරුම. එජාපයේ නායකයෝ දෙතුන් දෙනෙක් නැහැ. ඉන්නෙ එක නායකයායි. ඒක මතක තියා ගන්නවා.ඒ මම” එජාප නායකයා මන්ත්‍රී හරින් ප්‍රනාන්දුට හොඳ හැටියට බැණ වැදුණේය.එදින මන්ත්‍රී දයාසිරි ජයසේකර ද එජාප නායකයා විසින් සිරිකොත මූලස්ථානයට කැඳවනු ලැබීය.“දයාසිරි මොකද කෝට්ටේ තිබුණ සරත් ෆොන්සේකාගේ ආශිර්වාද බෝධි පූජාවට ගියේ” එජාප නායකයා මන්ත්‍රී දයාසිරිගෙන් නිදහසට කරුණු විමසා සිටියේය.“ඇයි සර් එතුමා අපේ පොදු අපේක්ෂකයානේ. ඒකයි මං ගියේ” මන්ත්‍රී දයාසිරි කියා සිටියේය. ඒ සමඟම එජාප නායකයා විමසා සිටියේ එජාප කෝට්ටේ සංවිධායකයාට කියලා ද බෝධි පූජාවට ගියේ කියාය.“එයා කව්ද එයාට මං කියන්නෙ මොකටද” මන්ත්‍රී දයාසිරි විමසා සිටියේය. “ඇයි එයා කෝට්ටේ සංවිධායකනේ” එජාප නායකයා කීවේය.“සර් ෆොන්සේකාගේ රැස්වීම්වලට යන්න එපා කියලා තීන්දුවක් අපේ කෘත්‍යාධිකාරී මණ්ඩලයේවත් එජාප උපදේශක සභාවේවත් අරගෙන නැහැනේ. අනෙක සර් පන්සලකට යන්න ආසන සංවිධායකයන්ගේ අවසර ගන්ඩ ඕනේ ද? මොනවාද මේ බහුබූත කතා” මන්ත්‍රී දයාසිරි කේන්තියෙන් කියමින් එජාප නායකයාගේ නිල කාර්යාලයෙන් එළියට පැමිණියේය.ගිය සතියේදී ජනාධිපතිතුමා පාර්ලිමේන්තුවට 2012 වසරේ අයවැය ලේඛනය ඉදිරිපත් කරද්දී එජාපයේ මන්ත්‍රීවරු ආණ්ඩු පක්ෂයේ මන්ත්‍රීවරුන් සමඟ ගැටුමක් ඇතිකර ගත්තේය. ඒ සැලසුම් සහගත ලෙස කටයුතු කරමිනි.ඉන් පසුව එජාප මන්ත්‍රීවරු සියලු දෙනා පාර්ලිමේන්තුවේ සභා ගැබෙන් පිටව ආහ. ඒ සමඟම එජාප නායකයා සියලුම එජාප මන්ත්‍රීවරුන්ට දැනුම් දුන්නේ නොම්බර 30 මාර්කස් ප්‍රනාන්දු මාවතේ පිහිටි විපක්ෂ නායක කාර්යාලයට පැමිණෙන ලෙසටය. එම මන්ත්‍රී රැස්වීමට දැනට පක්ෂ තහනමට ලක්ව සිටින මාතර දිසා මන්ත්‍රී බුද්ධික පතිරණ ද සහභාගි වුණේය. මන්ත්‍රීවරු අතර බුද්ධික පතිරණ සිටිනු එජාප නායකයා මන්ත්‍රී කණ්ඩායම් රැස්වීමට එන විටම දුටුවේය.“බුද්ධික ඔයාට මෙතැන ඉන්ඩ බැහැ. කරුණාකරලා එළියට යන්ඩ” එජාප නායකයා කීවේය. ඒ සමඟම මන්ත්‍රී බුද්ධික තම ලිපි ගොනු සහිත බෑගය ද ගෙන රැස්වීමෙන් පිට වුණේය. මන්ත්‍රී බුද්ධික එළියට එන විට හමු වූයේ මන්ත්‍රී දයාසිරි ජයසේකරය.“මොකද මචං යන්නෙ” මන්ත්‍රී දයාසිරි විමසු විට මන්ත්‍රී බුද්ධික කීවේ “මට යන්න කීවා” කියාය. “පොඩ්ඩක් ඔහොම හිටපං මං ලොක්කාට කියන්නම්” මන්ත්‍රී දයාසිරි කීවේය.“නායකතුමා දුෂ්ට වැඩ කරන්ඩ එපා. අපි මන්ත්‍රීවරු 42 ම එළියට එනකොට බුද්ධිකත් අපි සමඟ ආවා. ඒ නිසා දුෂ්ට විදියට පළිගන්ඩ එපා” මන්ත්‍රී දයාසිරි එජාප නායකයාට කීවේය. එජාප ජ්‍යෙෂ්ඨයකු වන ජෝන් අමරතුංග ද එජාප නායකයාට කීවේ බුද්ධිකට හිරිහැර නොකරන ලෙසටය.“දයාසිරි කවුරුහරි යවලා බුද්ධික මන්ත්‍රීතුමා මෙතැනට ගෙන්වන්න” මන්ත්‍රී ජෝන් අමරතුංග කීවේය. ඒ අනුව කාර්යාල කාර්ය සහායකයකු මන්ත්‍රී බුද්ධික යළිත් එජාප මන්ත්‍රී කණ්ඩායම් රැස්වීමට ගෙන ආවේය.ඒ වන විට මන්ත්‍රීවරු අතර ආසනයක් හිස්ව තිබුණේ මාතර දිසා මන්ත්‍රී මංගල සමරවීර අසලය. එය දුටු එජාප මාධ්‍ය ප්‍රකාශක ගයන්ත කරුණාතිලක මන්ත්‍රී බුද්ධිකගේ අතින් අල්ලාගෙන විත් මංගල සමරවීරගේ ආසනය ළඟ වාඩි කළේය.“මෙයාලා දෙන්නා එක ළඟ ඉඳලා අපට කරදරයක් වෙයිද මන්දා. මංගල බුද්ධිකට කරදර කරයිද නැත්නම් බුද්ධික මංගලට කරදර කරයිද” මන්ත්‍රී ගයන්ත මහ හයියෙන් විමසා සිටියේය. ඒ වන විට එජාප මන්ත්‍රීවරු සියලු දෙනාම මීයට පිම්බා මෙන් බලා සිටියේ මංගල හා බුද්ධික මන්ත්‍රීවරු දෙසය.“මං ළඟ හිටියොත්නේ කරදර වෙනවා කියන්නේ. දැන් බලමුකෝ” එජාප නායකයා ඒ අතරතුර කියා සිටියේ එජාප මන්ත්‍රීවරු විමතියට පත් කරවමිනි.ඉන් පසුව මන්ත්‍රී දයාසිරි කොහෙන්දෝ ගෙනා කේක් කෑල්ලක් මංගල සමරවීර සහ මන්ත්‍රී බුද්ධිකට කැවීමට උත්සාහ කළේය. මන්ත්‍රී මංගල කේක් කෑල්ලෙන් කෑල්ලක් කෑවද මන්ත්‍රී බුද්ධික කේක් කෑම ප්‍රතික්ෂේප කළේය.එයින් මන්ත්‍රී මංගලට තරමක් ලජ්ජාවක් ඇති විය.“කමක් නැහැ. අපට කේක් කන්න තව කල් තියනවානේ. එකම දවසේ ඔක්කොම කරන්ඩ බැහැනේ.” මන්ත්‍රී මංගල කියා සිටියේය.එජාප මන්ත්‍රී කණ්ඩායමේ එම හමුව නිමා වූයේ පාර්ලිමේන්තුවේදී එජාප මන්ත්‍රීවරු ආණ්ඩු පක්ෂ මන්ත්‍රීවරු සමඟ ගැටුමක් ඇතිකර ගෙන තිබු සියලුම කේන්ති නිමාවට පත් කරගනිමිනි.ඖෂධ මිල පාලනය කිරීම සඳහා මිල සූත්‍රයක් ඉදිරිපත් කිරීම සඳහා වන විශේෂ සාකච්ඡාවක් පසුගියදා සෞඛ්‍ය අමාත්‍යාංශයේදී පැවැත්විණි. ඒ සෞඛ්‍ය ඇමැති මෛත්‍රිපාල සිරිසේන, සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු සහ ඖෂධ ආනයනකරුවන්ගේ සංගමයේ නිලධාරීන් පිරිසක් සමඟය.“අපි විරුද්ධයි ඖෂධ මිල පාලනයට. මිල පාලනයක් අවශ්‍ය නැහැ. ඇත්තටම ඖෂධ මිල අඩුයි.” ඖෂධ ආනයනකරුවන්ගේ සංගමයේ නිලධාරීහු කීහ.“හරි අපට තිබෙන තොරතුරු අනුව ඖෂධ වලින් අධික ලාභයක් ලැබෙන බව දැනගන්නට ලැබෙනවා. ඇත්තටම ඖෂධවලින් ඔයාලාට ලැබෙන ලාබ ප්‍රතිශතය කීය ද?” ඇමැති ජොන්ස්ටන් ප්‍රනාන්දු විමසා සිටියේය.“සියයට හැට පහක ලාබ ප්‍රතිශතයක් තිබෙනවා” ඖෂධ ආනයනකරුවන් නිවැරැදි පිළිතුරක් නොදී සිට අවසානයේ ඒ බව කියා සිටියහ.“ඒක අතිවිශාල ලාබයක් නේද” සෞඛ්‍ය ඇමැති මෛත්‍රිපාල සිරිසේන විමසා සිටියේය. “අපට ඒ ලාබය මදි ඇත්තටම. අඩුම ගානේ සියයට 85 ක් නැත්නම් සියයට 95 කවත් ලාබයක් තිබුණොත් තමයි අපේ වියදම් පියවා ගන්ඩ පුළුවන්.” ඖෂධ ආනයනකරුවන්ගේ සංගමයේ නිලධාරීහු කීහ.“එහෙම අධික ලාබ ලබන්ඩ දෙන්ඩ බැහැ” ඇමැති ජොන්ස්ටන් හා ඇමැති මෛත්‍රිපාල එකවර කීහ. ඒ සමඟම ඖෂධ ආනයනකරුවකු ඇමැති ජොන්ස්ටන් දෙස බලා කීවේ “ඇමැතිතුමා මේ ඖෂධ ගෙන්වීම අල, ලූණු, පරිප්පු ගෙන්වනවා වගේ වැඩක් නෙමෙයි. නැවෙන් නිදහස් කර ගන්ඩ ඕනේ. ප්‍රවාහනය කරන්ඩ ඕනේ. ඊළඟට ශීතාගාරවල තබන්න ඕනේ” කියාය.ඇමැති ජොන්ස්ටන්ට ඒ සමඟම සිනහ ගියේය. ඔයාලා දන්නේ නැතුවට ඖෂධ ගෙන්වනවාට වඩා අමාරු වැඩක් අල, පරිප්පු, ගෙන්වන එක. ඖෂධ වගේම තමයි අල, පරිප්පු ගෙන්වන විට ඒවා නැවෙන් නිදහස් කර ගන්ඩ ඕනේ. ඊළඟට ප්‍රවාහනය කරන්ඩ ඕනේ, ශිතාගාරවල දාන්ඩ ඕනේ. අනෙක් එක ඖෂධවලට වඩා වේගයෙන් අල, බී ලූණු නරක් වෙනවා. ඒ නිසා ඔබතුමාලා අල, ලූණු නොගෙන්වන එක හොඳයි.” ඇමැති ජොන්ස්ටන් කීවේ සියලු දෙනාම සිනහ ගන්වමිනි.“හොඳයි. අපි ඔබතුමාලාගේ ගැටලු අහගෙන හිටියා. හැබැයි ඔබතුමාලා ලබන අධික ලාබය ගැන අපට ගැටලු තිබෙනවා. ඒ නිසා අපි රටේ ජනතාවට හිතවාදී තීන්දුවක් ගන්නවා.” ඇමැති ජොන්ස්ටන් හා ඇමැති මෛත්‍රිපාල කීහ.කෙසේ වෙතත් ඇමැති ජොන්ස්ටන් පාරිභෝගික අධිකාරියේ සභාපති රුමි මර්ෂුක් හට කීවේ නැවත වරක් ඖෂධ මිල පිළිබඳ වෙළෙඳපොළ අධ්‍යයනයක් සිදු කරන ලෙසටය.කථානායක චමල් රාජපක්ෂ මහතා ගිය සතියේදී පාර්ලිමේන්තුවේ නිරීක්ෂණ චාරිකාවක නිරත වුණේ ය. එහිදී එතුමාගේ වැඩි අවධානය යොමු වී තිබුණේ පාර්ලිමේන්තුවේ මුළුතැන්ගෙයි සිටි විශේෂ අමුත්තන්ගේ සහ පාර්ලිමේන්තු සේවකයන්ගේ භෝජනාගාරය කෙරෙහි ය. එහිදී කථානායකතුමා පාර්ලිමේන්තුවේ මුළු තැන් ගෙයි සහ භෝජනාගාරවල දුටු ඇතැම් අඩු පාඩු වහාම සකස් කරන ලෙස නිලධාරීන්ට උපදෙස් දුන්නේ ය.කථානායක තුමා පාර්ලිමේන්තු මුළුතැන්ගෙයි අස්සක් මුල්ලක් නෑර සොයා බැලුවේ ය. එහිදී මුළුතැන්ගෙයි සහ භෝජනාගාරවල සේවකයෝ කියා සිටියේ කථානායකවරයකු පාර්ලිමේන්තුවේ මුළුතැන්ගෙට පැමිණි කාලයක් මතක නැති බව ය.ඉන් අනතුරුව කථානායකතුමා ගියේ පාර්ලිමේන්තුවේ පුස්තකාලයට ය. එම පුස්තකාලයේ තොරතුරු ගබඩාව අදට ගැළපෙන ලෙස සකස් කරන ලෙස එහිදී කථානායකතුමා උපදෙස් ලබා දුන්නේය. කථානායකතුමා පාර්ලිමේන්තු පුස්තකාලයට ගිය පසු එතැනට නියෝජ්‍ය ඇමැති ගීතාංජන ගුණවර්ධන, නියෝජ්‍ය කථානායක චන්දිම වීරක්කොඩි සහ එ.ජා.ප මන්ත්‍රී බුද්ධික පතිරණ ද පැමිණ සිටියහ.ඒ සමඟම නියෝජ්‍ය ඇමැති ගීතාංජන ගුණවර්ධන කථානායකතුමාට කියා සිටියේ පාර්ලිමේන්තු පුස්තකාලයේ පිළිගැනීමේ නිලධාරීනියට සිදු වී ඇති අපහසුතාවක් ගැන ය. ඒ අය ඉදිරිපිට බිත්තියේ තිබූ ආලේඛ්‍ය චිත්‍රයක් නිසා ය.“සර් මෙතුමිය මේ චිත්‍රය හීනෙන් දැකලා රෑට බය වෙලා කෑගහනවාලු. පුළුවන්නම් සර් මෙතනින් මේ චිත්‍රය අයින් කරලා දෙන්න.” නියෝජ්‍ය ඇමැති ගීතාංජන ගුණවර්ධන ඉල්ලා සිටියේ ය.ඒ සමඟම කථානායකතුමා එ.ජා.ප මන්ත්‍රී බුද්ධික පතිරණගෙන් විමසා සිටියේ බුද්ධික ඔයාට මේ චිත්‍රය දැක්කාම හිතෙන්නේ මොකක්ද කියායි. “සර්ට හිතෙන දෙයම තමයි මටත් හිතෙන්නේ මන්ත්‍රී බුද්ධික කියා සිටියේ ය.“නෑ නෑ බුද්ධික මට හිතෙන දෙය ඔයාට හිතෙන්ඩ බැහැ. මොකද ඔයා තරුණයෙක්නේ. ඔයාට වෙන දෙයක් හිතෙන්ඩත් පුළුවන්” කථානායකතුමා කීවේ ය.ඊට පිළිතුරු දුන්නේ නියෝජ්‍ය කථානායක ගීතාංජන ගුණවර්ධන ය.“සර් බුද්ධික මන්ත්‍රීතුමාට මේ දවස්වල ඔය චිත්‍රවල තියෙන කලාත්මක දේවල් පේන්නේ නැහැ. මොකද එතුමාට මේ දවස්වල පක්ෂයෙන් කරදර වැඩියිනේ. ඒ නිසා එතුමාට හරියට අදහසක් නැතුව ඇති” නියෝජ්‍ය කථානායක චන්දිම වීරක්කොඩි කීවේ කවුරුත් සිනහ ගන්වමිනි.භාරතයේ සුප්‍රකට අධ්‍යාපන ආයතනයක් වසරක් පාසා සාමය සඳහා පුදන මහත්මා ගාන්ධි සම්මානය මෙවර හිමිව ඇත්තේ සබරගමු මහ ඇමැති මහීපාල හේරත්ටය. පසුගිය සඳුදා හිමිදිරි උදයේ මේ ආරංචිය කන වැකුණු සැණින් මහීපාල හේරත් මහ ඇමැතිවරයාට මුලින්ම දුරකථනයෙන් සුබ පැතුවේ ජනාධිපති මහින්ද රාජපක්ෂ මහතාය.දුරකථනයෙන් සුබ පැතීමට අමතරව මෙවර ජනාධිපතිතුමාගේ අයවැය කතාවට කන් දීමට පැමිණි සිටි මහීපාල හේරත්ට නැවත වරක් සිය උණුසුම් සුබ පැතුම් පිරිනැමීමට ද ජනාධිපතිවරයා අමතක නොකළේය.මේ දිනවල සබරගමු මහ ඇමැතිවරයාත් රංජිත් සියඹලාපිටිය ඇමැතිවරයාත් සිය නිල රථ වශයෙන් පාවිච්චි කරන්නේ එකම වර්ගයකට අයත් එකම වර්ණයකින් යුතු වාහන දෙකකි.කෑගල්ල දිස්ත්‍රික් සම්බන්ධීකරණ කමිටුව නිමවා ලහි ලහියේ පිටතට ආ රංජිත් සියඹලාපිටිය ඒ වන විටත් දිසා ලේකම් කාර්යාලය ඉදිරිපිට නතර කර තිබු රථයට ගොඩ වූ අතර එසැණින් ඔහුට කිසියම් වැරැදීමක් සිදුවී ඇතැයි හැඟිණි. ඒ සිය රියදුරු නොව මහීපාල හේරත් මහ ඇමැතිවරයාගේ රියදුරු සම්පත්, රියදුරු අසුනේ දක්නට ලැබුණු නිසාය.“මට වැරදුණා” එසේ කියමින් මහීපාල හේරත් මහ ඇමැතිවරයාගේ නිල වාහනයෙන් බැසගත් රංජිත් සියඹලාපිටිය ඇමැතිවරයා ඒ වන විටත් මේ සිද්ධිය දැක සිනාසෙමින් සිටි මාධ්‍යවේදින් අමතා අපූරු අදහසක් ද පළ කළේය.“අපි දෙන්නටම එක ජාතියේ නිල රථ දෙකක් වෙන්වන කොට කොයි වෙලේ හරි මේ පැටලිල්ල වෙතැයි මම හිත හිතා උන්නා. ඒක අද ඒ විදියටම සිද්ධ වුණා.” ඇමැති සියඹලාපිටිය කීවේය.“මහ ඇමැතිතුමාටත් මට අද සිදුවෙච්ච පැටලිල්ල කියන්න.” සියඹලාපිටිය ඒ අසල සිටි මාධ්‍යවේදින්ට කීය.“දැන් ඔබතුමන්ලා දෙන්න විතර අඹ යාළුවො කෑගල්ල දිස්ත්‍රික්කයේම නැහැ.” මාධ්‍යවේදියෙකු කළ සඳහනට ඇමැති සියඹලාපිටියට පමණක් නොව ඒ වන විට එතැනට පැමිණෙමින්සිටි මහ ඇමැති මහීපාල හේරත්ගේ මුවට ද සිනහවක් නැඟිණි.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ පසුගිය බ්‍රහස්පතින්දා (24) උදෑසනම කුරුණෑගල වෙලංගොල්ල බලා ගියේය.ඒ එදින ඉහළ මධ්‍යම පාන්තික පවුල් ඉලක්ක කර ගනිමින් වැඩ ඇරැඹු නව නිවාස ගම්මානයේ පැවැති උත්සවයට සහභාගි වීම පිණිසය.එම උත්සවයට වයඹ පළාත් ආණ්ඩුකාර තිස්ස ආර්. බලල්ල, වයඹ පළාත් ප්‍රධාන අමාත්‍ය නීතිඥ අතුල විජේසිංහ, කර්මාන්ත හා වාණිජ කටයුතු නියෝජ්‍ය අමාත්‍ය ජයරත්න හේරත්, ජාතික නිදහස් පෙරමුණේ කුරුණෑගල දිස්ත්‍රික් නායක, වයඹ පළාත් සභා මන්ත්‍රී සේනාරත්න ද සිල්වා ඇතුළු විශාල පිරිසක් සහභාගි වී සිටියහ.“එක්සත් ජාතික පක්ෂයට වෛරස් රෝගයක් වැලඳී තිබෙනවා. ඒ වෛරස් රෝගය පළමුවෙන්ම වැලඳුණේ අපේ එක්සත් ජාතික පක්ෂ නායක රනිල් වික්‍රමසිංහ මහත්තයාට. එයාට පිටරටකදී තමයි ඒ වෛරස් රෝගය වැලඳුණේ. ඒ වෛරස් රෝගයේ ප්‍රධානතම රෝග ලක්ෂණය තමයි තමන්ගේ රට ගැන නොසිතා, ජාත්‍යන්තර ප්‍රජාව ගැන සිතා කටයුතු කිරීම” ඇමැති විමල් වීරවංශ නිවාස ගම්මානයට මුල්ගල තැබීමට පැමිණ සිටි මැති ඇමැතිවරුන් හා සම්භාවනීය අමුත්තන් හමුවේ කීවේය.“පාර්ලිමේන්තුවට එදා අයවැය ගෙනා අවස්ථාවේදී හැසිරුණු විදිහට පෙනුණේ ඒ රෝගය හුඟක් උත්සන්න වෙලා වගෙයි” ජානිපෙ කුරුණෑගල දිස්ත්‍රික් නායක, වයඹ පළාත් සභා මන්ත්‍රී සේනාරත්න ද සිල්වා කීවේය.“මේ රෝගය වැලඳුණාම පිටරටවල් ගැන හිතලා තමයි වැඩ කොරන්නෙ. එදා පාර්ලිමේන්තුවට ආපු ජනාධිපතිතුමාට අයවැය ඉදිරිපත් කරන විට බාධා කළා. මේ ගොල්ලො ‘ලජ්ජයි, ලජ්ජයි කියලා කියන්න පටන් ගත්තා.මේ රෝගය රනිල් මහත්තයාගෙන් එක්සත් ජාතික පක්ෂයට වැලඳිලා තියෙනවා. දැන් මේක ශීඝ්‍රයෙන් පැතිරෙමින් යනවා. පෞද්ගලික බස් සංගමයක ප්‍රධාන නිලතල දරන මහත්තයකුටත් මේ රෝගය තදබල විදිහට වැලඳිලා තියෙන බව පේනවා, එයා කියන කතා එක්කලා. එයා කියලා තිබුණා පසුගිය දවස්වල ඉන්ධන මිල ඉහළ ගියාට පස්සෙ, ‘අපි ඉන්ධන මිල ඉහළ යාමට විරුද්ධව ජිනීවා යනවා’ කියලා. මේ ගොල්ලො කියන්නේ ඩීසල් මිල වැඩි වුණාම ජීනීවාවල මානව හිමිකම් කොමිසමට පැමිණිලි කරනවා කියලයි. ටයර් ගෙවුණාම, අමතර කොටස් ගෙවුණාම මේ ගොල්ලො හෙට දවසේ පංචිකාවත්තට නොවෙයි යන්නෙ ජිනීවාවලට.” විමල් වීරවංශ ඇමැතිවරයා කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111271</link>
    <topic>අපගේ දිවයින කුඩා නමුත් මෙරටින් ලෝකයට ලබාදුන් දායකත්වය අති විශාලයි</topic>
    <author>පරිවර්තනය ජී.ආර්. ඩිංගිරි බණ්ඩා</author>
    <content>ඩී.ඒ.රාජපක්ෂ අනුස්මරණ දේශනයමහාචාර්ය ආනන්ද ඩබ්ලිව්.පී.ගුරුගේඇතැම්විට චීනය හැරුණුකොට වෙනත් කිසිම රටක් අපගේ දිවයින මෙන් දීර්ඝ වූත්, අඛණ්ඩ වූත්, කාලපරිච්ඡේදයක් පුරා සිය අසල්වැසියන්ට මෙන් ම ඒ ඒ අවස්ථාවල දී ලෝකයට අනාවරණය වී තිබූ දුරස්ථ ප්‍රදේශවලට විවෘත වී නොතිබිණි. ශ්‍රී ලංකාව විසින් ඉහළ මට්ටමේ දෘශ්‍යතාවක් පවත්වාගෙන යනු ලැබූ අතර, ලෝකය කෙරෙහි තීරණාත්මක බලපෑමක් ද එල්ල කරනු ලැබිණි. ශ්‍රී ලංකාවේ විශාලත්වය නොසලකා මෙවැනි තත්ත්වයක් උදාකර ගැනීමට අපි සමත් වීමු.අපගේ දිවයින කුඩා වූ නමුත් ලෝකයට මෙරටින් ලබාදුන් දායකත්වය අතිවිශාලය. මෙය වූ කලී අප විසින් ප්‍රෞඪත්වයෙන් යුතුව අනුස්මරණය කළ යුතු වාර්තාවකි. කුමක් නිසාද යත් අප විසින් සාක්ෂාත් කරගත යුතු බවට අපගේ මුතුන්මිත්තන් විසින් අපට පනවා තිබෙන ඉලක්කයක් වන ලෝකය දෙසට පුළුල් ලෙස යොමුවීමේ උදාහරණය අනුගමනය කිරීමෙහිලා අප එමඟින් පොලඹවනු ලබන බැවිනි.පෞරාණික චීන පුරාවෘත්තයකට අනුව ‘සිංහල’ නමැති මුහුදුබඩ වෙළෙන්දකු විසින් ශ්‍රී ලංකාව ජනාවාසකරණයට ලක්කොට තිබේ. මෙරටේ ආදිවාසීන් සමඟ ඇතිකර ගනු ලැබූ වෙළෙඳ සබඳතා හේතුකොට ගෙන එසේ සිදුවී ඇත. බෞද්ධ ශික්ෂාවේ මේ පිළිබඳ යොමුවක් සඳහන් වී නොමැති නමුත්, බුදුන්වහන්සේගේ චාරිතා පිළිබඳව බෞද්ධ සම්ප්‍රදායන් දෙකේම කරුණු ඉදිරිපත් වී තිබේ; බුදුන්වහන්සේ තෙවරක් මෙරටට වැඩම කළ බව මහාවංශය ප්‍රකාශ කරයි.සබඳතාමේ අතර මහායාන සම්ප්‍රදායට අනුව මෙ රටේ දී මනස පිළිබඳ දේශනයක් පැවැත්වීමට බුදුන්වහන්සේ වැඩම කරවා ගනු පිණිස රාවණ විසින් ඔහුගේ දඬුමොනර වාහනය යැවූ බව සඳහන් වෙයි. අපගේ ඉතිහාසයට අනුව විජය සහ ඔහුගේ අනුගාමිකයන් පිරිස ලාට රටින් පිටුවහල් කරනු ලැබුවේ මංපැහැරීම නිසා වන නමුත් ඔවුහු තවදුරටත් ඉන්දියාව සමඟ සබඳතා පවත්වාගෙන ගියහ.දකුණු මධුර ප්‍රදේශයෙන් භාර්යාවන් කැඳවාගෙන ඒමටත්, තම අනුප්‍රාප්තිකයා වශයෙන් සහෝදරයකු ගෙන්වා ගැනීමටත් විජය පියවර ගෙන ඇත. අනතුරුව උතුරු ඉන්දියාවෙන් නිරතුරුව පැමිණි ආගමණිකයෝ මවුබිම සමඟ තවදුරටත් සබඳතා පැවැත්වූහ.ක්‍රි.පූ. හතරවැනි ශතවර්ෂයේ දී වර්තමාන පකිස්තානයේ ඉන්දු නිම්නයත්, ශ්‍රී ලංකාවත් අතර මෙරට නැව් යාත්‍රා කළ බවට සාක්ෂි ඉදිරිපත් වී ඇත. මෙම මුහුදු ගමනට දින විස්සක් ගතවූ බවත්, ශ්‍රී ලංකාවේ නැව් තාක්ෂණික වශයෙන් බාල තත්ත්වයකින් පැවැති බවත් මහා ඇලෙක්සැන්ඩර් (ක්‍රි.පූ.356 – 326) නාවික අද්මිරාල්වරයා වන ඔනෙසික්රීටස් වාර්තා කරයි.මේ අවදියේ දී ම පණ්ඩුකාභය රජතුමා (ක්‍රි.පූ. 380- 310 පමණ) අනුරාධපුර නව නගරයෙන් ඉඩම් කොටසක් ග්‍රීකයන්ට පවරන ලද බව මහාවංශය වාර්තා කරයි. ඊට දශක කීපයකට පසුව මහින්ද තෙරුන්වහන්සේගේ ආගමනයට කලින් ප්‍රකාශිත අශෝක සෙල්ලිපි ii සහ iii අනුව ඔහු විසින් ආධාර සපයනු ලැබූ රටවල් අතුරින් එකක් වශයෙන් තම්බපණ්ණිය හැඳින්වෙයි.මෙකී ආධාර අතර දුර්ලභ ශාක, ඖෂධීය පැළෑටි සහ මනුෂ්‍යයන්ට හා තිරිසනුන්ට අවශ්‍ය වෛද්‍ය ප්‍රතිකාර තිබිණි. තවද තමා දුන් ආධාර සඳහන් කරන අටියෙන් බ්‍රාහ්මී අක්ෂරයෙන් ප්‍රකාශිත අභිලේඛන ගණනාවක ම බෞද්ධ ආයතනවලට ආධාර සැපයූ අය වශයෙන් විදේශීය වෙළෙඳුන් හා නාවිකයන් පිළිබඳව විස්තර සඳහන් වෙයි.එයින් කීප දෙනකු නම්, උතුරු පකිස්තානයේ කාම්බෝජ-වාර්ගික, සීතියන් ප්‍රදේශයේ මුරුන්ඩා හෝ ශක ඇෆ්ගනිස්තානයේ ලම්පදා සහ ඉන්දුනීසියාවේ ජාවකයි ඉන්දියාවේ ගංගානම් ඩෙල්ටාවේ තාම්රලිප්නි සහ යාපනය අර්දධද්වීපයේ වුලිපුරම් ආසන්නයේ ජම්බුකෝල අතර විධිමත් නාවික සේවාවක් පැවැති බව පෙනේ.සංඝමිත්තා තෙරණිය බෝ අංකුරයක් සමඟ මෙරටට පැමිණියේත් මේ මුහුදු මාර්ගය ඔස්සේය. ඉන්දියාවෙන් මෙරටට යාත්‍රා කළ නැව් පැමිණි තවත් වරායක් නම් ගෝකණ්න හෙවත් ත්‍රිකුණාමලයයි. මේ සියලුම කරුණුවලින් පෙනී යන්නේ අසල්වැසි රටවල් සමඟ වෙළෙඳ මාර්ග පැවති බවටයි. “අපේ පියාණන් අපට අහිමි වූ දිනයේ පටන් ඔහු අපට මාර්ගෝපදේශකත්වය ලබා දෙමින් උපකාර කළේයි එම රික්තය ආවරණය කරනු ලැබුවේ බෝසත්වරයෙකු වැනි ඔහු විසිනි. බෝසත්වරයකුගේ ගුණාංග ඔහු සතු වීය. කිසිම දිනක ඔහු බොරුවක් කීවේවත් පරුෂ වචනයක් දෙඩුවේවත් නැති ඔහුගේ ම පවුල වශයෙන් සලකනු ලැබූ අපේ පවුලට ඔහු පහන් කණුවක් වීය. අපේ බඩගින්න ඔහුගේත් බඩගින්න බවට පත්විය. අපගේ ඕනෑ එපාකම් ඔහුගේත් ඕනෑ එපාකම් විය. අප ඔහුගේ සහෝදරයාගේ දරුවන් වූ නමුත් අපට සෑම විටම මුල්තැන හිමි විය. ඔහු ධනපතියාගේ ගේට්ටුව අසල රැඳී සිටි පුද්ගලයකු නොවන නමුත් උපකාරයක් කිරීම පිණිස නිතර දුප්පතාගේ පැල්පතට ඇතුළු විය. ඔහු අපට ලබා දුන්නේ එයයි. එම දැක්ම ඔහුගේ දරුවන් විසින් මේ දක්වා පවත්වාගෙන යනු ලබයි.”හම්බන්තොටඉන්දුනීසියාව සමඟ පැවැති වෙළෙඳ කටයුතු දේවානම්පියතිස්ස (ක්‍රි.පූ. 250 –210) සමය තරම් ඈතට යයි. විෂ කැවූ අඹ ගෙඩියක් මඟින් දිවි තොර කරවීමට යත්න දරනු ලැබූ අවස්ථාවේදී මාගමට පළාගොස් දිවි බේරාගත් මහානාග නමැති ඔහුගේ සොහොයුරු කුමාරයා දසබෑරජුන්ගේ ජාවා ජාතික රෙජිමේන්තුවේ ප්‍රධානියා වශයෙන් සේවය කළේය. නැව හඳුන්වන කැන්ටන් ශබ්දය වන’සම්පන්’ සඳහා වූ වරාය යන අරුත දෙන ‘හම්බන්තොට’ යන නාමය එම අවදියේ පටන් භාවිතයේ පවතින්නට ඇත. අම්බලන්තොට අසළ පිහිටි ගොඩවාය ජාත්‍යන්තර වරායක් බව බ්‍රාහ්මී අභිලේඛනයක සඳහන් වෙයි.ශ්‍රී ලංකාවෙන් අපනයනය කරනු ලැබූ භාණ්ඩ අතර කුළුබඩු හා ලෝහ වර්ග විය. සංස්කෘත භාෂාවෙන් ‘සිංහලක’ යන්නෙහි අර්ථය වන්නේ කුරුඳු, ගම්මිරිස් හා පිත්තලයි. හින්දි භාෂාවෙන් සාදික්කා හඳුන්වනු ලබන්නේ ‘ලංකා’ ශබ්දයෙනි. යුරෝපයේ ග්‍රීක - රෝමානු ප්‍රදේශයත්, නැඟෙනහිර ආසියාවේ චීනයත් සෞභාග්‍යයෙන් ඉහළ තත්ත්වයකට පැමිණීමත් සමඟම ඒ දෙපාර්ශවය ම සුඛෝපභෝගී භාණ්ඩ හුවමාරු කර ගැනීම ආරම්භ කළ අතර, ගමන් මාර්ග ගණනාවක් ද භාවිතයට පත්විණි.මේවා අතරින් ගොඩබිම් මාර්ග තුනක් හා එක් මුහුදු මාර්ගයක් ප්‍රධාන තැන ගනී. මේ මුහුදු වෙළඳ මාවතේ හරියටම මධ්‍ය ලක්ෂයේ ශ්‍රී ලංකාව පිහිටා තිබූ බැවින් තලෙයිමන්නාරම අසළ මහාතිත්ථ හෙවත් මාන්තොට හෙවත් මන්නායි ප්‍රධාන වෙළෙඳ මධ්‍යස්ථානයක් බවට පත්විය.මෝසම් සුළඟ ද මීට දායකත්වයක් සපයා ඇත. බටහිරින් පැමිණි ග්‍රීක රෝමානු නැව් ද නැඟෙනහිරින් පැමිණි චීන නැව් ද මේ වරාය තුළට යාත්‍රා කළේය. පැහැදිලි වශයෙන් ම ශ්‍රී ලංකාවේ නැව් මේ දිසා දෙකටම යාත්‍රා කළ අතර, තමන්ගේ වරායන්ට පැමිණි විශාලතම නැව් ශ්‍රීී ලංකාවේ නැව් බවට චීන වංශකථාකරුවකු වාර්තා කර තිබේ.බටහිරට අපනයනය කරනු ලැබූ ශ්‍රී ලංකා භාණ්ඩ අතර කුළුබඩු, මුතු, මැණික් සහ අනර්ඝ පාෂාණ වර්ග ප්‍රධාන තැනක් ගන්නට ඇති අතර, නැඟෙනහිරට අපනයනය කරන්නට ඇත්තේ මහා පරිමාණයේ වාරිමාර්ග වැඩපිළිවෙළ යටතේ නිපදවන ලද සහල්, මෑතක දී සිදු කරනු ලැබු කැණීම්වලින් සොයාගත් වාණිජ පරිමාණයේ උඳුන්වලින් නිපදවන ලද යකඩ, ඇත් දත් සහ අලින් විය හැකිය. දෙපාර්ශ්වයටම අපනයනය කරනු ලැබු භාණ්ඩ දෙකක් වන්නේ ඉහළ තත්ත්වයේ කපු රෙද්දක් වන මුස්ලින් සහ රජුන්ගේ පි‍්‍රයතම ආහාරයක් වූ කිතුල් පැණි යි.වංශ කතාක්‍රි. පූ. හතරවැනි සියවසේ පටන් ශ්‍රී ලංකාව සමඟ තම රටවල් සබඳතා පැවැත්වූ බවට ගී‍්‍රක හා ලතින් ලේඛකයන් හතළිහක් පමණ වාර්තා කර තිබෙන අතර, පර්සියානු හා අරාබි ලේඛකයන් ද එතරම් ගණනක් එවැනි වාර්තා පළකොට තිබේ. ක්‍රි. පූ. පළමුවැනි ශතවර්ෂයේ දී ප්ලීනි විසින් රෝමයේ ඔගස්ටස් නැත්නම් ක්ලෝදියස් අධිරාජයාගේ රාජ සභාවට පත් කරනු ලැබු තානාපතිවරුන් හතර දෙනා සම්මුඛ පරීක්ෂණයකට ලක් කරනු ලැබු අතර, ඔවුන් විසින් ශ්‍රී ලංකා රජතුමා සහ රජය පිළිබඳ ඉතා සතුටුදායක විස්තරයක් සපයා ඇත. එයින් එක් තානාපති නිලධාරියකු වූයේ චීනයේ ශ්‍රී ලංකා තානාපතිවරයාගේ පුත්‍රයායි.ඉතාමත් සවිස්තර තොරතුරක් ලැබෙන්නේ ශ්‍රී ලංකාව “තැප්‍රොබේනය” යනුවෙන් හඳුන්වා දෙමින් තොලමි විසින් දෙවැනි ශතවර්ෂයේ දී අඳින ලද සිතියමෙනි. දිවයිනේ ප්‍රධාන භූ ලක්ෂණ සහ නගර ගණනාවක හා වරාය හතරක පිහිටීම සහ නම් එහි අඩංගු වෙයි.පැහැදිලි වශයෙන්ම නාවිකයන්ගේ කතන්දරවලට අනුව මෙරටට පවරා දී තිබු වැදගත්කම පිළිබිඹු වන ආකාරයෙන් මෙරටේ විශාලත්වය බොහෝ ගුණයකින් වැඩිකර මෙහි පෙන්වා දී තිබේ. ක්‍රි. ව. 550 දී පමණ කොස්මාස් ඉන්ඩිකෝප්ලියුස්ටේස් ක්‍රිස්ටියන් ටොපෝග්රැපි (ක්‍රිස්තියානි භූ ලක්ෂණ) නමින් ග්‍රන්ථයක් රචනා කළේය; රතු මුහුදේ හා ඉන්දියානු සාගරයේ සිදු කළ චාරිකා පිළිබඳ කරුණු අඩංගු වන එහි ශ්‍රී ලංකාව පිළිබඳ විස්තීර්ණ වර්ණනාවක් ද දක්නට ලැබේ.දේවගැතියන් හා භක්තිකයන් සහිත නෙස්ටෝරියානු ක්‍රිස්තියානි දේවස්ථානයක් අනුරාධපුරයේ තිබෙන බව ඔහු සඳහන් කොට ඇත. රටේ අගනුවර විදේශිකයන් පදිංචි වී සිටි බව තවදුරටත් සනාථ කරමින් චීන ජාතික ෆාහියන් (ක්‍රි. ව. 410 දී පමණ) වන්දනාකරුවා පවසන්නේ සේබියානු (පැරණි යේමනය) ජාතික වෙළෙදුන්ගේ නිවාස ඉතා අලංකාර ලෙස සරසා තිබු බවයි.කොස්මාස් ඉන්ඩිකෝප්ලියුස්ටේස් මේ දිවයින හැඳින්වූයේ අතරමැදි මහා වෙළෙඳපොළ හෙවත් එම්පෝරියම් මීඩියාට්‍රික්ස් යනුවෙනි. වත්මන් ව්‍යවහාරයට අනුව එහි අර්ථය “සුපිරි වෙළෙඳ මධ්‍යස්ථානය” යන්නයි. එය ඇත්ත වශයෙන්ම ඒ අවදියේ දී යුරෝපයත් චීනයත් අතර වැටී තිබුණු මුහුදුබඩ සේද මාවතෙහි මධ්‍ය ලක්ෂ්‍යය විය.තවද, එම ස්ථානයේ දී භාණ්ඩ හුවමාරු කරගනු ලැබු ජාතීන්ගේ විවිධත්වය පිළිබඳව මාන්නායි වරාය මොනවට සාක්ෂි දරයි. 1980 දශකයේ මුල් භාගයේ දී මාන්නායි හි සිදු කරනු ලැබූ මූලික කැණීම් තුනක දී ගී‍්‍රසිය, රෝමය, පර්සියාව, වෙනීසිය හා අරාබියේ පැරැණි මානව කෘති ගණනාවක් හමු විය.යළිත් මෙරටට සාමය උදා වී ඇති බැවින්, මාන්නායි හි පුරා විද්‍යාත්මක කටයුතු උද්යෝගීමත් ලෙස ඇරැඹීමට අවශ්‍ය විධි විධාන සලසන මෙන් මම මේ අවස්ථාවේ දී ජනාධිපතිතුමාගෙන් අයැද සිටිමි. යුරෝපීය - ආසියානු වෙළෙඳ මධ්‍යස්ථානයක් වශයෙන් ශ්‍රී ලංකාව සතු වැදගත්කම ලොවට හෙළිදරව් කිරීමට අවස්ථාව උදාවීම ඊට හේතුවයි.ඉතිහාසයචීනයේ විවිධාකාර රාජවංශවල ඉතිහාසයෙන් මීටත් වඩා පුළුල් සවිස්තරාත්මක තොරතුරු ලැබෙයි. පුරා ශතවර්ෂ දහසකට වැඩි කාල පරිච්ඡේදයක් ඇතුළත ශ්‍රී ලංකාවෙන් චීන රාජ සභාවලට යවන ලද දූත මෙහෙය ගණනාවක් පිළිබඳව එරට ඉතිහාසය සඳහන් කරයි. මේ අතරින් අවසාන දූත මෙහෙය වන්නේ කෝට්ටේ හයවැනි පරාක්‍රමබාහු සමයේ දී (ක්‍රි. ව. 1411 - 1466) සිදු කෙරුණු දූත මෙහෙය හතරයි.අපගේ විදේශ සබඳතා පිළිබඳ මෙකී තොරතුරු සියල්ලටම සාපේක්ෂ වශයෙන් ශ්‍රී ලංකා මූලාශ්‍රයන් අතිශයින් දුර්වල වෙයි. නිදසුනක් වශයෙන්, දුට්ඨ ගාමිණි රජු (ක්‍රි. පූ. 161 - 137) විසින් රුවන්වැලි සෑය විවෘත කිරීමේ උත්සවයට සහභාගි වූ නියෝජිතයන් වශයෙන් වහාවංශය ගෙනහැර දක්වන නම් ලැයිස්තුවේ සුප්‍රකට ඉන්දියානු ආරාමයන්ට අමතරව කාශ්මීරය, පල්ලවභෝග සහ අලිකාසන්ද පිළිබඳ සඳහන් වෙයි.මහාවංශය පාදක කර ගනිමින් දහවැනි ශතවර්ෂයේදී රචිත ටීකාවේ රුවන්වැලි සෑය අලංකාර කිරිම පිණිස භාතිකාභය රජු (ක්‍රි. පූ. 22 - ක්‍රි. ව. 7) විසින් පබළු ලබාගත් ස්ථානය වශයෙන් රොමානුක්ක (රොමානුස්) නම් කරයි.තවද, ඇත්ත වශයෙන්ම ගාලු වරායේ චීන, පර්සියානු හා දෙමළ භාෂාවලින් රචිත තෛ‍්‍රභාෂික අභිලේඛනයක් දක්නට ලැබේ. වාසනාවකට මෙන් ලෝක සංස්කෘතියට ශ්‍රී ලංකාවෙන් ලබාදුන් දායකත්වය පිළිබඳව තොරතුරු රාශියක් විදේශිය මූලාශ්‍රයන්හි දක්නට ලැබේ. මේවායේ විශේෂයෙන්ම සඳහන් වන්නේ බෞද්ධාගම ප්‍රවර්ධනය කිරීමෙහිලා ශ්‍රී ලංකාව ඉටු කරන ලද මෙහෙවර පිළිබඳවයි.ඉන්දියාවේ ආන්ද්‍ර ප්‍රදේශ්හි නාගර්ජුනකොණ්ඩහි දක්නට ලැබෙන ;දවැනි හෝ තුන්වැනි ශතවර්ෂවල රචිත ප්‍රකෘත අභිලේඛන දෙකක සිහල විහාරයක් (සිංහල විහාරයක්) පිළිබඳ සඳහනක් ඇත; මේ විහාරයේ ශ්‍රී ලංකාවට ආවේණික චේතියඝරයක් සහ බෝධිඝරයක් තිබු අතර, කාශ්මීරයට, චීනයට හා ඉන්දියානු අර්ධද්වීපයේ ප්‍රදේශ ගණනාවකට බෞද්ධාගම පැතිරවීමට උත්සුක වූ තම්බපණ්ණියේ භික්ෂුන් එහි වාසය කළ බවත් සඳහන් වෙයි. සමුද්‍රගුප්ත (ක්‍රි. ව. 330 - 375) නම් ගුප්ත අධිරාජයා පිළිබඳ ප්‍රශස්තියක් අඩංගු අලහබාද් අභිලේඛනයෙහි ශ්‍රී ලංකාව, “සෛන්හලක” වශයෙන් හඳුන්වා දී ඇත.බුද්ධගයාව වන්දනා කිරීම පිණිස පැමිණෙන ශ්‍රී ලංකාවාසීන්ගේ ප්‍රයෝජනය පිණිස සිරි මේඝවර්ණ රජු (ක්‍රි. ව. 301 - 328) විසින් ගුප්ත අධිරාජයාගේ අවසරය මත සාදන ලද විහාරයක් පිළිබඳ වාර්තාවක් බුද්ධගයාවේ දක්නට ලැබේ. ඉන්දියාවෙන් බෞද්ධාගම අතුරුදන් වී යන තෙක්ම එම විහාරය භාවිතයට ගෙන තිබූ බවට සාධක ඇත.ඉන්දියානු බෞද්ධ දර්ශනවාදියකු වූ නාගර්ජුනගේ (දෙවැනි ශතවර්ෂයේ පමණ) ශිෂ්‍යයා වූයේ ආර්යදේව නමැති ශ්‍රී ලංකා කුමරෙකු වූ අතර, නාලන්දා විශ්ව විද්‍යාලයේ ආශ්‍රමාධිපති වශයෙන් ඔහු පත් වී ඇත. මේ අන්දමින් ම අජන්තාවේ බලවත් තනතුරක් දැරූ ශ්‍රී ලාංකික භික්ෂුවක් සිටි අතර, දිවයිනට සිංහලයන්ගේ ආගමනය සනිටුහන් කෙරෙන ඉතාමත් ආකර්ෂණීය බිතුසිතුවමක් එහි චිත්‍රණය කර ඇත්තේ ඒ නිසා බව විශ්වාස කෙරේ.සිංහල භාෂාවෙන් චීන භාෂාවට සිදුකළ පරිවර්තන පිළිබඳවත් චීනයෙන් සාක්ෂි ලැබී ඇත. අභයගිරි විහාරයේ උපතිස්ස ස්ථවිරයන්ගේ කෘතියක් වන “විමුක්තිමග්ග“ චීන භාෂාවට පරිවර්තනය කර ඇත්තේ සී-ටාවෝ-ලූන් නමිනි. මේ අතර සිංහල විනය අටුවාවක් “ෂෑන්-ජියැන්-ලු-පිපෝෂා” නමින් පරිවර්තනය කෙරී ඇත. මේ විනය අටුවාව චීන භාෂාවට පරිවර්තනය කෙරී ඇත්තේ සිංහල මුල් කෘතිය ඇසුරෙන් වන අතර, එය බුද්ධඝෝෂ හිමියන් විසින් “සමන්තපාසාදිකා” නමින් පාලි භාෂාවට පරිවර්තනය කෙරිණි.ෆාහියන් භික්ෂුව ශ්‍රී ලංකාවෙන් රැගෙන ගිය ධර්ම ගුප්තික විනය ග්‍රන්ථය මේ දක්වා සමස්ත නැඟෙනහිර ආසියාවේ ආශ්‍රමික කටයුතු සඳහා මාර්ගෝපදේශකත්වය දක්වන සංඝ විනය නීති වෙයි. මීට සමාන බලපෑමක් එල්ල කෙරෙන මෙහෙවරක් සිදුකළ තැනැත්තියක වන්නේ දේවසාර නමැති ශ්‍රී ලාංකික භික්ෂුණියයි. ඇය ක්‍රි. ව. 439 දී චීනයේ භික්ෂුණි සාසනය ස්ථාපනය කළාය. භික්ෂුණි සාසනය පිළිබඳ සම්ප්‍රදාය ආසියාවේ සෙසු රටවලින් ගිලිහී යද්දී නැඟෙනහිර ආසියාවේ මේ දක්වා අඛණ්ඩව එම සම්ප්‍රදාය පැවතෙයි.ෆාහියන් හා ෂුවාන් ෂෑන්ගේ ග්‍රන්ථවල දක්නට ලැබෙන විස්තරාත්මක කරුණුවලට අමතර වශයෙන් චීන ඉතිහාස ග්‍රන්තවලින් එවැනි චාරිකා පිළිබඳ තවත් තොරතුරු ලබාගත හැකිය.කාශ්මීරයේ රජතුමකු වූ ගුණවර්මන් අභයගිරි විහාරයේ රැඳී සිටීමෙන් අනතුරුව චීනයට ගොස් විනය පිළිබඳ සුප්‍රකට ප්‍රමාණිකයකු බවට පත්විය; අමෝග්වජ්රා සහ ඔහුගේ ගුරුවරයා වන වජිර බෝධි චීනයේ තාන්ත්‍රික බුද්ධාගම පැතිර වූහ; සිංහල භික්ෂුන් පස්දෙනකුගෙන් සමන්විත කණ්ඩායමක් චීනයට වැඩම කළ අතර, ඉන් එක් හිමිනමක් අතිදක්ෂ මූර්ති ශිල්පියකු විය.ලොන්-ගන් ගුහා පිළිබඳව ඉදිරිපත් කරන විස්තරයකට අනුව ශිල්පීන් හතළිස් දහසක් පුරා අවුරුදු පනහක් එහි සේවයේ නියුක්ත වී සිටි අතර, ශ්‍රී ලංකාවේ ශිල්පීහු ද ඔවුන් අතර සිටියහ. යි-ජින්ට අනුව ෆාහියන්ට අමතර වශයෙන් චීන භික්ෂුන් පස් දෙනකුවත් ශ්‍රී ලංකාවේ සංචාරය කොට ඇති අතර, ඉන් එක් අයකු රජුගේ අතින් දළදා වහන්සේ පැහැර ගැනීමට ප්‍රයත්න දරා ඇත.දළදා වහන්සේ අත්පත් කර ගැනීමට චීනය ප්‍රයත්න කීපයක් දැරූ බවට වාර්තා වන අතර, චෙන්-හෝගේ අවසාන දූත මෙහෙයේ අරමුණත් එය බව ප්‍රකාශ වෙයි; පහළොස්වැනි ශතවර්ෂයේ දී මෙරට පාලකයකු වූ අලගක්කෝනාර පැහැරගෙන යෑමට තුඩු දුන් හේතුවත් මෙයයි.සංඝයා වහන්සේ විසින් අරඹන ලද විදේශ සම්බන්ධතා අතර ප්‍රධාන තැනක් ගන්නේ අග්නිදිග ආසියාවේ පුළුල් වශයෙන් සිදුකළ දූත මෙහෙවරයි. තායිලන්තයේ ද්වාරවතීහි දී නවවැනි ශතවර්ෂයේ ලියැවුණු අභිලේඛනයක තේලකටහ කථාවේ ආරම්භක කාව්‍ය කීපයක් අඩංගු වෙයි; ඉන් ප්‍රකාශ වන්නේ කැලණිතිස්ස රජුගේ හා ඔහුගේ දියණිය විහාරමහා දේවියගේ කථාන්දරය යි.මියන්මාරයේ තාටොන්හි සහ තායිලන්තයේ නකෝන් සි තම්මරාත්හි පිහිටි සිංහල ආරාම ශ්‍රී ලාංකික බුද්ධ ධර්මය ඒ රටවල ප්‍රචලිත කිරිමට පුරෝගාමී විය. මේ අනුව මියන්මාරය, තායිලන්තය හා ඉන් ඔබ්බට කාම්බෝජය සහ ලාඕස් දක්වා බුදුදහම පැතිරුණු අතර, ජෝර්ජ් කෝදේස් විසින් මේ වැඩපිළිවෙළ සිංහල ප්‍රතිසංස්කරණ වශයෙන් හඳුන්වනු ලැබීය.චපත නමැති බුරුම භික්ෂුවක් කාම්බෝජයේ කුමරකු ඇතුළු භික්ෂුන්වහන්සේලා කණ්ඩායමක් සමඟ ශ්‍රී ලංකාවට පැමිණ ඇති අතර, දිවයිනේ දී යළිත් පැවිදි බව ලබා ගැනීම ඔවුන්ගේ අරමුණ විය. ගිනිකොණදිග ආසියාවේ සංඝයා වහන්සේලා එක් අවදියක දී “ලංකාවංස” වශයෙන් හඳුන්වා තිබේ.සුඛෝතායිහි අභිලේඛනවල වාර්තා වී ඇති පරිදි දොළොස් වැනි ශතවර්ෂයේ දී එරටේ රාමකම්හෙන් හා ලිතායි රජවරුන්ගේ ආධ්‍යාත්මික උපදේශකවරුන් වශයෙන් සේවය කොට ඇත්තේ සිංහල භික්ෂුන් වහන්සේලායි.මියන්මාරයේ ධම්මසේදි රජතුමා 1476 දී කල්යාණි සීමාවේ දී පැවිදි කරවීම පිණිස භික්ෂුන් වහන්සේලා කණ්ඩායමක් පිටත් කර එවූ අතර, ඔවුහු මෙරටින් පාලි ග්‍රන්ථ ගණනාවක අත්පිටපත් එරටට රැගෙන ගියහ. යළි පිටපත් කරනු ලැබු එම අත්පිටපත් ගිණිකොනදිග ආසියානු රටවල් කීපයක සුරක්ෂිත කොට තිබේ.පාලි භාෂාව කලාපයේ පොදු භාෂාව බවට පත් වූ අතර, එහි ආගමික පුරවරය වශයෙන් ශ්‍රී ලංකාව සලකනු ලැබී ය. තායිලන්ත හා කාම්බෝජ අකුරුවලින් ලියන ලද මහාවංශයේ විස්තෘත සංස්කරණයක් ද භාවිතයේ පැවතිණි. මුල් ග්‍රන්ථයේ දක්නට ලැබෙන පද්‍ය ගණන මෙන්ම ආවරණය වූ කරුණු අතින් ඊට වඩා දෙගුණයකටත් වැඩි ප්‍රමාණයකට එම ග්‍රන්ථ පුළුල් වී තිබිණි.සිංහල සංඝයා වහන්සේ බාහිරට යොමු වීමේ වපසරිය පිළිබිඹු කරමින් ඉන්දුනීසියාවේ ෂයිලේන්ද්‍ර අධිරාජ්‍යයේ අගනුවර වන රටුබෝකාහි තිබෙන අභිලේඛනයක් අභයගිරි විහාරයේ ශාඛාවක් එරට පැවති බවට සාක්ෂි දරයි. මෙහිදී සැලකිල්ලට ලක්වන තවත් ආකර්ෂණීය කරුණක් වන්නේ ශ්‍රී ලංකාවත් මෙකී අධිරාජ්‍යයත් අතර රාජකීය විවාහ සබඳතා පවා පැවතීමයි. මේ අතර එවැනි එක් සබඳතාවක් හේතුකොට ගෙන මහා පරාක්‍රමබාහු (1153 - 1186) රජතුමා විසින් මියන්මාරය ආක්‍රමණය කරනු ලැබිණි.මේ අනුව, නැඟෙනහිරට යොමු වී තිබුණු වෙළෙඳ මාර්ග ඔස්සේ බුද්ධාගම ශ්‍රී ලංකාවෙන් සමස්ත කලාපයටම ව්‍යාප්ත විය. සංඝයා වහන්සේ සිය චාරිකා සඳහා වෙළෙඳ නැව් භාවිත කළහ. ෆාහියන් භික්ෂුව ඉන්දියාවේ තාම්රලිප්ති සිට ශ්‍රී ලංකාවට යාත්‍රා කළේ විශාල වෙළෙඳ නැවකිනි. ජාවා දූපත් හරහා උන්වහන්සේ ආපසු චීනයට වැඩම කළේ පුද්ගලයන් දෙසීය ගණනකට ඉඩකඩ තිබුණු වෙනත් වෙළෙඳ නැවකිනි. ශ්‍රී ලංකාවේ වරායේ පර්සියානු නැව් තිස්පහකින් සමන්විත නැව් කණ්ඩායමක් තිබුණු බව ඇමෝග්වජ්රා දැක ඇත. දකුණු ඉන්දියාවේ දී හා මියන්මාරයේ දී යුද වැදුණු පළමුවන පරාක්‍රමබාහු රජතුමා සතුව නාවික බළඇණියක් තිබුණු බවත් පැහැදිළි කාරණයකි.බටහිර කෙරෙහි බලපෑමක් එල්ල කිරිමට ශ්‍රී ලංකාවේ බුද්ධාගමට අවස්ථාවක් ලැබුණු බවට කිසිම වාර්තාවක් දක්නට නොලැබේ. කෙසේ වෙතත් මේ සම්බන්ධයෙන් ඉදිරිපත් කළ හැකි සුළු සාක්ෂියක් වන්නේ තුන්වැනි ශතවර්ෂයේ දී ඇලෙක්සැන්ඩ්‍රියාවේ සාන්ත ක්ලෙමන්ට් විසින් බුද්ධාගම පිළිබඳ ඉතා නිරවද්‍ය අර්ථ දැක්වීමක් ඉදිරිපත් කරනු ලැබීමයි.පහළොස්වැනි ශතවර්ෂයේ දී පෘතුගාලයේ නාවික කුමාර හෙන්රි විසින් අරඹන ලද වැඩපිළිවෙළ අනුව ඉතිහාසය වෙනසකට ලක්විය. කුරුස යුද්ධ නිසා අරාබි ජාතීන් සමඟ පැන නැඟුණු එදිරිවාදිකම් හේතුකොට ගෙන යුරෝපීය ජාතීන් හා අරාබි ජාතීන් අතර විවෘත තරගයක් ඉස්මතු වූ අතර, ඒ අනුව යුරෝපීය ජාතීහු දකුණු ආසියාව දෙසට නව මුහුදු මාර්ග සෙවූහ.වෙළෙඳ කටයුතු සමඟ ජනපදකරණය හා අධිරාජ්‍ය බිහි කිරීමේ ව්‍යාපෘති එක විට දියත් කිරීමේ බටහිර ප්‍රතිපත්තිය හේතුකොටගෙන එතෙක් පැවති වඩාත් සහයෝගාත්මක වෙළෙඳ සබඳතාවල අවසානය ළඟා විය. පෘතුගීසින් කුණාටුවකට මැදිවීම නිසා අහම්බෙන් මෙරටට ගොඩබට නමුත් වාණිජ ලැදිකම්වලට ලොල්වීම නිසා මුහුදුබඩ ප්‍රදේශයේ කොටසක් අත්පත් කර ගැනීමට ඔවුහු පෙලඹුණහ.සිංහල රජවරුන් කිසියම් ජාත්‍යන්තර සබඳතාවක් පැවැත්වූයේ නම් එහි ස්වභාවය හා අරමුණ යුදමය විය. පෘතුගීසීන් පළවා හැරීමට නාවික සහාය ලබා ගැනීම ඔවුන්ගේ අභිලාෂය විය. කැලිකට්හි සැමොරින් සමඟ මුලින්ම සබඳතා පැවැත්වූ අතර, පසුව ලන්දේසීන්ගේ සහාය පැතීය. ලන්දේසීන් මුහුදුබඩ ප්‍රදේශ අත්පත් කර ගැනීමෙන් අනතුරුව ප්‍රංශ සහ ඩෙන්මාර්ක ජාතීන්ගේ පිහිට පැතූ බව පෙනේ.ස්වාධීනත්වය1815 දී දේශපාලන ස්වාධීනත්වය අහිමි වීමත් සමඟ විදේශ සබඳතා තවදුරටත් පවත්වාගෙන යෑමට තරම් ප්‍රබල ශ්‍රී ලංකා බලධාරියකු ඉතිරි නොවීය. එහෙත් ශ්‍රී ලංකාව වූකලී ලෝක ප්‍රජාවගෙන් දුරස්ථ කොට තැබිය හැකි වූ රටක් නොවී ය. මෙවන් අඳුරු සමයක පවා ලොව පුරා නම රැඳවීමට අවස්ථාව සෙවීමට ශ්‍රී ලංකාවාසීහු ප්‍රයත්න දැරූහ. යළි ස්වාධීනත්වය දිනා ගැනීම පිණිස 1818 හා 1848 දී සිදු කරන ලද අසාර්ථක ප්‍රයත්න දෙකට අනතුරුව මේ අවස්ථාව ලැබුණේ විශේෂයෙන් බුදුදහම මුල් කර ගනිමින් සංස්කෘතික ක්ෂේත්‍රයේ සිදු කළ ක්‍රියාකාරකම් හරහා ය.බ්‍රිතාන්‍ය පාලනය ඇරැඹීමෙන් අඩ සියවසකට පසුව බ්‍රිතාන්‍ය පාලකයන්ට බුද්ධාගම සහ ශ්‍රී ලංකාවේ සංස්කෘතිය පිළිබඳ කරුණු හඳුන්වා දීමට සංඝයා වහන්සේලා පියවර ගත්හ. පාලි භාෂාව අධ්‍යයනය කොට බටහිර උසස් අධ්‍යාපන ක්ෂේත්‍රයේ ජනපි‍්‍රය විෂයයක් බවට එය පත් කිරීමෙහිලා පුරෝගාමී බ්‍රිතාන්‍ය විද්වතුන් වූ රොබට් චිල්ඩර්ස් සහ ටී. ඩබ්ලිව්. රිස් ඩේවිඩ්ස් වැනි අය පෙළඹ වූයේ සිංහල භික්ෂුන් වහන්සේලා යි.1870 ගණන්වල දී හික්කඩුවේ ශ්‍රී සුමංගල සහ දොඩන්දූවේ පියරතන තිස්ස හිමිවරුන් කර්නල් හෙන්රි ස්ටීල් ඕල්කොට් සමඟ පැවැත්වූ ලිපි ගනුදෙනුව මෙරට භික්ෂුන් වහන්සේලා කෙතරම් දුරට බාහිර ලෝකයට යොමු වී සිටියා දැයි යන කරුණ පෙන්නුම් කරයි; ඒ අනුව පරම විඥානාර්ථ ව්‍යාපාරය ඇතුළත ඔවුන් මිතුරන් ගොඩනඟා ගත් අන්දමත් පැහැදිලි වෙයි.කර්නල් ඕල්කොට්ගේ සමීපතම ආශි‍්‍රතයන් වූ අනගාරික ධර්මපාල තුමා සහ ශ්‍රීමත් දොන් බාරොන් ජයතිලක මහතා ගිහි ජනතාව ද මේ ක්ෂේත්‍රයට සහභාගි කරවා ගැනීමට පුරෝගාමි වූහ. රිස් ඩේවිඩ්ස්ට ශ්‍රී ලංකාවෙන් ලැබුණු සහාය හා උපදෙස් හේතුකොට ගෙන 1881 දී ලන්ඩන් නගරයේ දී පාලි පාඨ සමාජය ගොඩනැංවීමට අවස්ථාව ලැබුණි. මේ අනුව වෙනත් පාලි ග්‍රන්ථවලට අමතර වශයෙන් බෞද්ධ ත්‍රිපිටකය පාලියෙන් හා ඉංගී‍්‍රසියෙන් ඉදිරිපත් කිරීමට පියවර ගැනීම නිසා ජාත්‍යන්තර ප්‍රාචීන විද්වතුන් ගණනාවකට ඒවා පරිශීලනය කිරීමේ අවස්ථාව උදා විය.සිද්ධස්ථානඉන්දියාවේ බෞද්ධ සිද්ධස්ථාන යළිත් බෞද්ධයන්ට පවරා දෙන ලෙසට උද්ඝෝෂණ ව්‍යාපාරයක් මෙහෙයවීමට අනගාරික ධර්මපාල තුමා 1891 දී මහා බෝධි සංගමය ස්ථාපනය කළේය. පෙරදිග මෙන්ම අපරදිග කැපී පෙනෙන විද්වතුන් සමූහයකගේ සහයෝගිතාව එක්තැන් කෙරුණු ප්‍රථම ජාත්‍යන්තර බෞද්ධ සාකච්ඡා සම්මේලනය බවට එය පත් විය.එම සංගමය විසින් පළ කරන ලද සඟරාවෙන් චිකාගෝ නගරයේ පැවැත්වූ ලෝක ආගම්වල ප්‍රථම පාර්ලිමේන්තුවේ සංවිධායකයන්ගේ සිත කෙතරම් දුරට ඇළලී ගියේ ද කියතහොත් එම පාර්ලිමේන්තුවේ සංවිධායක කමිටුවේ සේවය සඳහා අනගාරික ධර්මපාලතුමා කැඳවනු ලැබීය. 1893 දී ඔහු එම පාර්ලිමේන්තුවට සහභාගි වී බුදුන් වහන්සේට සකල ලෝකයම ණය ගැති බව පෙන්වා දෙමින් ඓතිහාසික දේශනයක් පැවැත් වී ය. හයදහසක් ඉක්මවූ නියෝජිතයන් සංඛ්‍යාවක් දේශනයට සවන් දුන් අතර, ඒ අනුව ඔහු ලෝකයේ පිළිගැනීමට පාත්‍ර වූ බෞද්ධ නායකයකු බවට පත්විය. ඉන්දියාවට බෞද්ධ විහාරය ස්ථාපනය කිරීමටත් පුරෝගාමී කාර්ය භාරයක් ඉටු කළේ ය.ඔහුටත් ඊට අනතුරුව ශ්‍රීමත් දොන් බාරොන් ජයතිලකටත් පින්සිදු වන්නට නව ලෝකයේ බුද්ධාගම ව්‍යාප්ත කිරීමේ කාර්ය භාරයෙහි නායකත්වය දැරීමේ අවස්ථාව ශ්‍රී ලංකාවට හිමි විය. ශ්‍රී ලංකාවේ සංවර්ධනය කෙරුණු විද්‍යොදය සහ විද්‍යාලංකාර පිරිවෙන වැනි ආයතන ආසියාවේ බෞද්ධ රටවල උසස් අධ්‍යාපන කටයුතු පිළිබඳ ආදර්ශක ආයතන බවට පත් විය. විසි වැනි ශතවර්ෂයේ මුල් භාගයේ චීනයේ බෞද්ධ පුනර්ජීවනයේ පුරෝගාමියකු වන තායි - ෂූ හිමි තමන්ගේ ආදර්ශය ශ්‍රී ලංකාව වන බව ඉඳුරා පිළිගත්තේ ය.මේ අතරතුර, ශ්‍රී ලංකාවාසීන් බටහිර සාහිත්‍යයට, විද්‍යාවට හා තාක්ෂණයට නිරාවරණය කරනු ලැබීමේ උපරිම වාසිය ඔවුන් විසින් ගනු ලැබුවේ ය. බාල පරම්පරාවට අධ්‍යාපනය ලබාදීම කෙරෙහි උපරිම ප්‍රමුඛත්වය දක්වමින් විවිධාකාර ක්ෂේත්‍රවල වෘත්තිය සහ තාක්ෂණික නායකත්වය අත්පත් කර ගැනීමට අදාළ පහසුකම් ප්‍රයෝජනයට ගනු ලැබිණි. විදේශීය අධ්‍යාපනික මධ්‍යස්ථානවලට ගිය ශිෂ්‍යයෝ ඒ ආයතනවල ශිෂ්‍ය සංගම්වල නායකත්වයට පත් වී ජාත්‍යන්තර වශයෙන් ක්‍රියාකාරී වීමෙහිලා ඔවුන් සතු හැකියාව ප්‍රදර්ශනය කළහ. පුළුල් බ්‍රිතාන්‍ය අධිරාජ්‍යයේ නව ගොදුරු බිම් සොයමින් ලංකා විද්වත්හු වීරචාරිකාවල නිරත වූහ.ඔවුන්ගේ සුපිරි බුද්ධිමය ප්‍රභාව සහ මනෝහර කාර්ය ආචාර ධර්මවලට පින්සිදු වන්නට ඔවුන්ට සෑම තැනකදී ම ඉහළ පිළිගැනීමක් ලැබිණි. ක්‍රමක්‍රමයෙන්, සංවර්ධනය වෙමින් පවතින රටවල පමණක් නොව බ්‍රිතාන්‍ය හා වෙනත් සංවර්ධිත බ්‍රිතාන්‍ය ඩොමීනියන් රාජ්‍යවල වෛද්‍ය, අධ්‍යාපනික, ඉංජිනේරු, ගණකාධිකරණ සහ තාක්ෂණික අංශයන්හි දක්නට ලැබුණු ශ්‍රී ලාංකික නියෝජනය රටේ විශාලත්වය සමඟ සැසඳීමේ දී සංඛ්‍යාත්මක වශයෙන් ඕනෑවටත් වඩා වැඩි වූ අතර, දෘශ්‍යතාව අතිනුත් අධිකතර විය. ශ්‍රී ලාංකිකයන් ලෝකය පුරා සැරිසැරුවේ උපකාර අපේක්ෂාවෙන් නොව සංවර්ධනයට නොමසුරු දායකත්වයක් සපයන පිරිසක් වශයෙනි.යුද ගැටුම්ස්වාධීන රාජ්‍යයක් වශයෙන් සමාජ දේශපාලනික ප්‍රජාව තුළට ප්‍රවිෂ්ටවීමෙන් අනතුරු කාල පරිච්ඡේදයේ අපේ විදේශ සබඳතාවල දක්නට ලැබෙන සන්ධිස්ථාන කීපයක් ඉස්මතු කර දැක්වීම අත්‍යවශ්‍ය වෙයි. සුප්‍රකට ශ්‍රී ලාංකිකයන් දෙදෙනකු වන මහාචාර්ය ගුණපාල මලලසේකර හා මහාචාර්ය කේ.එන්. ජයතිලකගේ යෝජනා පදනම් කර ගනිමින් යුනෙස්කෝවේ ආදර්ශ පාඨය සකස් කෙරුණු බව මා අසා තිබේ. එම පාඨයේ බෞද්ධාගමික හා ශ්‍රී ලාංකික අනුප්‍රාණය පැහැදිලි ලෙස දක්නට ලැබේ.“යුද ගැටුම් ඇරඹෙන්නේ මිනිසුන්ගේ චිත්ත සන්තානය තුළ වන බැවින් සාමයේ ආරක්ෂක විධිවිධාන ගොඩනැංවිය යුත්තේ මිනිසුන්ගේ චිත්ත සන්තානය තුළයි.” දෙවැනි ලෝක සංග්‍රාමයෙන් අනතුරුව 1951 දී සැන් ෆ්‍රැන්සිස්කෝ නගරයේ පැවති සාම ගිවිසුම පිළිබඳ සම්මන්ත්‍රණයේ දී ධම්මපදයෙන් ‘නහි වේරේන වේරානි’ යන දහම් පාඨය උපුටා දක්වමින් එරට ආර්ථික යෝධයකු බවට පත් කිරීමට මග පාදමින් ජපානය යුද වන්දි ගෙවීමෙන් නිදහස් කරගනු ලැබුවේ ශ්‍රී ලංකා නියෝජිතයා විසිනි.මේ ප්‍රකාශය ඇමෙරිකාවේ ‘නිව්යෝක් ටයිම්ස්’ පුවත්පතේ ප්‍රශංසාවට ලක් වූයේ පහත සඳහන් පරිදි ය. “නිදහස් ආසියාවේ කාහල නාදය සම්මන්ත්‍රණයේ දී ප්‍රමුඛත්වය ගත්තේ ය. ඔක්ස්ෆර්ඩ් උච්චාරණයට නෑකම් කියන ශෛලියකින් පැවැත්වූ එම දේශනය වාග්චාතුර්යයෙන් සපිරිවූත්, අනුවේදනීය වූත් ප්‍රබල වූත් ඉදිරිපත් කිරීමක් විය.”එම ප්‍රසංසාවට වැඩිමනත් වශයෙන් “නැගෙන හිරුගේ දේශයේ” සදාකාලික කෘතඥතාව ලැබීමටත් අපට අවස්ථාව ලැබිණි.. 1950 කොරියානු යුද සමයේ දී බ්‍රිතාන්‍යය හරහා එක්සත් ජාතීන්ගේ සංවිධානය විසින් මෙරටට එල්ල කරනු ලැබූ පීඩනය නොතකමින් චීනයට තවදුරටත් රබර් සැපයීමට පියවර ගැනීම තුළින් ශ්‍රී ලංකාව සිය ස්වාධීනත්වය තහවුරු කරගත් අතර, ඒ අනුව යථා කාලයේ දී ලෝක සංවිධානයට ඇතුළත්වීමේ වරම ද ලබාගත්තේ ය.ශ්‍රී ලංකාවේ නාවික හා ගුවන් හමුදා මධ්‍යස්ථාන පවත්වාගෙන යෑමට බ්‍රිතාන්‍යයට ලබා දී තිබූ අවසරය 1956 දී අවලංගු කරනු ලැබූ අතර, චීනයත් රුසියාවත් සමඟ පැවති තානාපති සබඳතා පුළුල් කර ගැනීමටත් පියවර ගැනිණ. ශ්‍රී ලංකාව නොබැඳි ව්‍යාපාරයේ ක්‍රියාකාරී සාමාජිකයකු බවට පත් වූ අතර, කොළඹ දී 1976 දී පැවති සමුළුව සන්ධිස්ථානයක් වශයෙන් සැලකේ.ශ්‍රී ලංකාවේ නියෝජිතයෝ එක්සත් ජාතීන්ගේ සංගමයත්, එහි ෂ;ශ්ෂිත සංවිධාන තුළත් තීරණාත්මක කාර්ය භාරයක් ඉටු කරති. ඒ අනුව නොයෙකුත් ක්ෂේත්‍රවල කැපී පෙනෙන දායකත්වයක් ලබා දීමටත් ඔවුහු සමත් වී සිටිති. මහා මණ්ඩලයේ සභාපති සහ කොමිෂන් සභා හා කමිටු ගණනාවක සභාපති ඇතුළු තීරණාත්මක තනතුරුවලට ඔවුන් පත්වී තිබෙන අතර, ඒ අනුව මෙරටට ඉමහත් කීර්තියක් හා පිළිගැනීමක් ලබා දී ඇත. මේ අන්දමින් ම සියලුම ක්ෂේත්‍රවල ඉහළ මට්ටමේ වෘත්තිකයන් සිය ගණන් එක්සත් ජාතීන්ගේ පද්ධතිය ඇතුළත ප්‍රධාන කාර්යාලවල පමණක් නොව සමස්ත ලෝකය පුරා ක්‍රියාන්විත මෙහෙයවමින් ඒවාට උපදෙස් සපයන විශේෂඥයන් වශයෙන් ද සේවය කොට ඇති අතර, තවදුරටත් සේවයේ යෙදෙමින් ද සිටිති.ශ්‍රී ලංකාව එක්සත් ජාතීන්ගේ සංවිධානයේ දී නිවාස නොමැති ජනතාව වෙනුවෙන් ජාත්‍යන්තර නිවාස වසරක් ප්‍රකාශයට පත් කරනු ලැබීමට පියවර ගත් අතර, වෙසක් දිනය එක්සත් ජාතීන්ගේ සංවිධානයේ නිවාඩු දිනයක් වශයෙන් නම් කිරීමටත් පුරෝගාමී විය. යුනෙස්කෝ - ලෝක ආහාර වැඩසටහන - ශ්‍රී ලංකා සංස්කෘතික ත්‍රිකෝණ ව්‍යාපෘතිය යටතේ ලෝක ප්‍රජාව මෙරටේ සංස්කෘතික උරුමය ආරක්ෂා කිරීමෙහිලා මැදිහත් කරවා ගැනීමට පියවර ගෙන තිබේ. අවම සම්පත් දැඩි කැපවීමකින් ප්‍රයෝජනයට ගැනීම තුළින් මානව සංවර්ධනය අත්පත් කර ගැනීමෙහිලා ආදර්ශයක් වශයෙන් ශ්‍රී ලංකාව හුවා දැක්වීමට යුනිසෙෆ් සංවිධානය පියවර ගෙන ඇත. ත්‍රස්තවාදී තර්ජනයට මුහුණපෑමේ දී මෑතකදී ලබාගත් ජයග්‍රහණයන් සමඟ එවැනි අනතුරුවලට මුහුණපා තිබෙන ජාතීන් ශ්‍රී ලංකාවේ අත්දැකීම් අධ්‍යයනය කිරීමට පෙළඹී සිටී.ශ්‍රී ලංකාව පිළිබඳව ප්‍රකාශිත තවත් ආකර්ෂණීය මතයක් වන්නේ සතුරන් ඇති කර ගැනීමට තරම් ශ්‍රී ලංකාව කුඩා වෙන නමුත්, මිතුරන් ඇති කර ගැනීමට සෑහෙන තරම් විශාල බවයි. මනුෂ්‍ය ප්‍රජාවගේ සුබසිද්ධිය වෙනුවෙන් දායකත්වය ලබාදීමට අප සැදී පැහැදී සිටින බව අපි ලෝක ප්‍රජාවට ප්‍රකාශ කර ඇත්තෙමු. අප විසින් එල්ල කර තිබෙන සමස්ත ලෝක සමාජ - දේශපාලන බලපෑම් එක්තරා අන්දමකට අපගේ දේශයේ විශාලත්වය හා සීමිත සම්පත් සමඟ සසඳා බැලීමේ දී ඉතා අධික වෙයි.ඩී.ඒ. රාජපක්ෂ මැතිතුමා විසින් අපට දායාද කර තිබෙන කැපවීමෙන් සේවය සැලසීමේ මහඟු ආදර්ශය දැඩි භක්තියකින් යුක්තව සමරනු ලබන මේ අවස්ථාවේ දී අප සතු සියලුම මානව හා භෞතික සම්පත් හරහා වැඩි ප්‍රමාණයකින් මෙන් ම ගෞරවාන්විත ලෙස ජාත්‍යන්තර සේවාවන් සැපයීමට අපි ඇප කැප වෙමු. අපට ඇත්තවශයෙන් ම තවදුරටත් ලෝකයේ ශ්‍රේෂ්ඨත්වයට පැමිණීමට අවකාශ තිබේ.පරිවර්තනය ජී.ආර්. ඩිංගිරි බණ්ඩාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111279</link>
    <topic>ආශ්චර්යයේ පිවිසුම අද ජනතා අයිතියට</topic>
    <author>සකස් කළේ</author>
    <content>නිර්මල කොතලාවලවරාය හා මහාමාර්ගනියෝජ්‍ය අමාත්‍යමහින්ද චින්තන තිරසර මාර්ග සංවර්ධන සැලැස්ම යටතේ ශ්‍රී ලංකාවේ ඉදිකළ ප්‍රථම අධිවේගී මාර්ගය වන දක්ෂිණ ප්‍රවාහන අධිවේගී මාර්ගය අද දින මහින්ද රාජපක්ෂ ජනාධිපතිතුමාගේ ප්‍රධානත්වයෙන් ජනතා අයිතියට පත් කෙරේ. මෙහි රාජ්‍ය උත්සවය ගාල්ල දිස්ත්‍රික්කයේ කරන්දෙණිය නගරයේ දී පැවැත්වේ.මෙරට මාර්ග සංවර්ධන ක්‍රියාවලියේ දැවැන්ත මාර්ග ව්‍යාපෘතියක් ලෙස ක්‍රියාත්මක වී විවිධ බාධක, ගැටලු වලට මුහුණ දෙමින් අවසානයේ සාර්ථක ලෙස ජනතා අපේක්ෂාවන් මල්ඵල ගන්වමින් ජන අයිතියට පත් කිරීමට හැකි වූයේ අතිගරු ජනාධිපතිතුමාගේ අප්‍රතිහත ධෛර්්‍යය හා මඟපෙන්වීම මත බව ගෞරවයෙන් ප්‍රකාශ කළ යුතුව ඇත.කිසිදා ඉදිකළ නොහැකි බවට හා අසාර්ථක ව්‍යාපෘතියක් බවට චෝදනා කළ අයට අද රජය විසින් පැහැදිලි පිළිතුරක් ලබා දී ඇත. අධිවේගී මාර්ග ගැන කථා නොකළ එය සිහිනයක් ලෙස සැලකූ කාල පරිච්ජේදයක ගම් - නගර හා නගර - නගර යා කරමින් ඉදි කළ දකුණු ලක අධිවේගී මාර්ගය ගමනාගමන කටයුතු සඳහා එළැඹෙන අද දවසේ ජනතාවට අවස්ථාව උදා කර දී ඇත.කොළඹ, අවිස්සාවේල්ල හයිලෙවල් මාර්ගයේ කොට්ටාව අසලින් ඇරැඹෙන මෙම අධිවේගී මාර්ගය මාකුඹුර, කහතුඩුව, ගැලනිගම, දොඩම්ගොඩ, ලෙව්වන්දූව (වැලිපැන්න), කුරුඳුගහහැතැක්ම, නයාපාමුල, පින්නදූව දක්වා මාර්ග කොටස පළමු අදියර ලෙස විවෘත කෙරේ. දීගොඩ, කොක්මාදුව සහ ගොඩගම හරහා මාතර දක්වා ද ගමනාගමනයට කඩිනමින් අවස්ථාව ලබා දීම සඳහා ජනාධිපතිතුමාගේ උපදෙස් මත අවශ්‍ය ක්‍රියාමාර්ග දැනටමත් ගෙන ඇත.කොන්ත්‍රාත් යෝජනා තුනක් යටතේ ක්‍රියාත්මක වූ මෙම දැවැන්ත මාර්ග ව්‍යාපෘතිය කොට්ටාව සිට දොඩන්ගොඩ දක්වා, දොඩන්ගොඩ සිට කුරුඳුගහහැතැක්ම දක්වාත්, කුරුඳුගහහැතැක්ම සිට ගාල්ල පින්නදූව දක්වාත් ක්‍රියාත්මක විය.මෙරට සංවර්ධන ක්‍රියාවලිය වඩාත් වේගවත්ව හා ප්‍රතිඵලදායක ලෙස ඉටු කිරීම සඳහා මහාමාර්ග අමාත්‍යාංශය ප්‍රධානතම කාර්යභාරයක් ඉටුකරනු ලබයි. යහපත් ප්‍රවාහන සේවාවක් ජනතාවට ලබා දීම සදහා රජය දැඩි කැපවීමකින් පසුගිය වකවානුව තුළ ක්‍රියා කළ අතර මාර්ග අංශයේ වැඩිදියුණුව සඳහා මූල්‍ය ප්‍රතිපාදන වෙන්කරමින්, නාගරික හා ග්‍රාමීය මාර්ග සංවර්ධනය වේගවත්ව ක්‍රියාත්මක කෙරිණ.මඟනැඟුම ග්‍රාමීය මාර්ග සංවර්ධන වැඩසටහන ජනාධිපතිතුමාගේ සංකල්පයක් මත ක්‍රියාත්මක කිරීම මඟින් නාගරික සංවර්ධන මධ්‍යස්ථාන වෙත ප්‍රවේශ වීම සඳහා, ග්‍රාමීය ජනතාවට වඩා පහසුකම් සැපයෙන අතර ඒ මඟින් ඔවුන්ගේ ආර්ථික මට්ටම උසස් තලයකට පත්වීම සිදුවනු ඇත. දැනට ක්‍රියාත්මක මාර්ග සංවර්ධන ව්‍යාපෘති මගින් මනා සම්බන්ධතාවයකින් යුත් මාර්ග ජාලයක් බිහිවනු ඇත. ඒ මගින් නාගරික හා ග්‍රාමීය ප්‍රදේශ අතර සබඳතාවය වැඩිදියුණු වීම යි.දක්ෂිණ අධිවේගී මාර්ගය මෙරට ක්‍රියාත්මක වූ ප්‍රථම අධිවේගී මාර්ග ව්‍යාපෘතියයි. එය මේ රටේ ආර්ථිකයට සෘජුවම දායකත්වය සපයයි. මෙරට අධිවේගී මාර්ග සංකල්පය පැවතියේ සිහින අවදියේ ය. එය රටට, ජනතාවට නුහුරු. නුපුරුදු, නුදුටු දෙයකි. වරාය හා මහාමාර්ග අමාත්‍යවරයා වශයෙන් මහින්ද රාජපක්ෂ ජනාධිපතිතුමාගේ මහින්ද චින්තන ජාතික වැඩපිළිවෙළ සමග අධිවේගී මාර්ග නිර්මාණය ද කඩිනම් කෙරිණි. දකුණ පමණක් නොව - කොළඹ - කටුනායක හා කොළඹ - නුවර, කොළඹ පිටත වටරවුම් මාර්ගය සෑදීම ආරම්භ කෙරිණි. කොළඹ - නුවර අධිවේගී මාර්ගයේ ද ඉදිකිරීම් කටයුතු කඩිනමින් සිදු කිරීමට යෝජිතය.දිඟු කලක් අප අධිවේගී මාර්ගය ගැන කථා කළා පමණි. නමුත් දැන් එහි ගමනාගමනයේ යෙදෙන්නටත් දැන් අවස්ථාව සැලසී ඇත. රටක සංවර්ධනයට මෙන්ම දෛනික ජන දිවිය පහසු කරවිමට කඩිනම් ප්‍රවාහන සේවාවක් ඇති කරලීමට විධිමත් මාර්ග පද්ධතියක් පැවතීම අත්‍යවශ්‍යම කරුණකි. මේ ගැන විශේෂ අවධානය යොමු කළ මහින්ද රාජපක්ෂ ජනාධිපතිතුමා විෂය භාර අමාත්‍යවරයා වශයෙන් මෙරට ප්‍රධාන මාර්ග පද්ධතිය නවීකරණයට අමතරව, ග්‍රාමීය මාර්ග ජාලය ශක්තිමත් කිරීම මැතිවරණ කොට්ඨාස හා ප්‍රාදේශීය ලේකම් කොට්ඨාස මට්ටමින් ක්‍රියාවට නැංවීම ඇරැඹිණි.විවිධ අවශ්‍යතා සඳහා අගනුවරට හා වෙනත් නගර සඳහා පැමිණෙන ජනතාවට තම ගමන් කාලය අවම කර ගැනීම සඳහා දකුණු අධිවේගී මාර්ගය ඇතුළුව අනෙකුත් අධිවේගී මාර්ග සැලැස්ම රටේ සිව් දෙසට ව්‍යාප්ත කිරිමට කටයුතු යොදා ඇත. ජාතික අවශ්‍යතා පෙරමුණේ තබා කටයුතු කරන නායකයකු ලෙස ජනාධිපතිතුමා මේ කාර්ය සාර්ථකව ඉටු කිරීමට අවශ්‍ය මූල්‍ය ප්‍රතිපාදන නොඅඩුව ලබා දෙන අතර මේ හේතුව නිසාම ඉතිහාසයේ කිසිදු රාජ්‍ය පාලන යුගයක නොකෙරුණු විස්මිත මාර්ග සංවර්ධන ව්‍යාපෘති රැසක් ශ්‍රී ලාංකීය ජනතාවට උරුම කර දීමට හැකි වී ඇත.නිදහසින් පසු දශක ගණනාවක් අප කතා කළේ පිටරට ඉදි වූ අධිවේගී මාර්ග ගැනය. දැන් අපට ද අධිවේගී මාර්ග ගැන කතා කරන්නටත්, ඒවායේ ගමන් කිරීමටත් අවස්ථාව සැලසී ඇත. අධිවේගී මාර්ගය මඩ ගොඩයි. ගල් ගොඩයි, නඩු ගොඩයි වශයෙන් අර්ථ නිරූපණය කළ ජනතා නියෝජිතයින් ද රට තුළ සිටිය හ. නමුත් එදා එසේ දොඩමළු වූ දේශපාලනඥයින්ට එහි යථාර්ථය සියැසින් දැක බලා ගැනීමට දැන් හැකි වනු ඇත.මාර්ග ඉදිකිරීම් ක්ෂේත්‍රයේ, විප්ලවීය පරිවර්තනයක් මෙරට ඇති කරමින් මහින්ද රාජපක්ෂ ජනපතිගේ පාලන යුගයේ ජනතා අයිතියට පත්කෙරෙන දකුණ - බටහිර යාකෙරෙන මෙම අධිවේගී මාර්ගය ඉදිකිරීම අභියෝගයක්ව පැවති යුගයක එම දුෂ්කර කාර්යය භාරගත් මහින්ද රාජපක්ෂ ජනාධිපතිතුමා කෙටි කලක් ඇතුළත මෙම ව්‍යාපෘතිය සාර්ථකව අවසන් කිරිම අවශ්‍ය සියලු දායකත්වය ලබා දුන් බව ගෞරව පූර්වකව සඳහන් කළ යුතු ය.කිසිදා ජයගත නොහැකි යැයි හංවඩු ගැසූ තිස් වසරක කුරිරු යුද්ධය වසර 03 කින් නිම කර රට එක්සේසත් කළ නායකයා ලෙස ඉතිහාස ගත වී ඇති අපේ ජනාධිපතිතුමා, යුද ජයග්‍රහණයෙන් නොනැවති සංවර්ධන සංග්‍රාමය ද ක්‍රියාත්මක කර ඇත. ඒ සඳහා පක්ෂ, පාට, ජාති භේදයෙන් තොරව සියලු දෙනාටම එතුමාගේ ජාතික සංවර්ධන ප්‍රතිපත්තිය සාර්ථක කර ගැනීමට සහයෝගය ලබා දීම සියලු දෙනාගේම පුරවැසි යුතුකමකි.විශේෂයෙන්ම මෙම දැවැන්ත මාර්ග සංවර්ධන ව්‍යාපෘතිය සාර්ථකව අවසන් කිරිමට දායක වූ විශාල පිරිසකි.අරමුදල් සැපයූ ජපන් ජාත්‍යන්තර සහයෝගීතා අරමුදල, ආසියානු සංවර්ධන බැංකුව, ජපන් ජාත්‍යන්තර සහයෝගීතා ඒජන්සිය, චීන අපනයන හා ආනයන බැංකුව ඇතුළු මූල්‍ය ආයතන වලටත්, ඉදිකිරිම් වල නිරත චයිනා හාබර් ඉංජිනේරු සමාගම, තායිසෙයි ජපන් සමාගම, කුමගායිගුමි සමාගම, චීන, ජාතික තාක්ෂණික ආනයන හා අපනයන සංස්ථාව ඇතුළු කොන්ත්‍රාත් සමාගම් වලට ද තාක්ෂණික දැනුම ලබා දුන් දේශීය හා විදේශීය ඉංජිනේරුවන්, තාක්ෂණීක ශිල්පීන්, කම්කරුවන් ඇතුළු සියලු තරාතිරම්වල නිලධාරීන් සහ සේවකයන්ටත් අධිවේගී මාර්ග ව්‍යාපෘතිය අධීක්ෂණය වරාය හා මහාමාර්ග අමාත්‍යාංශය, මාර්ග සංවර්ධන අධිකාරිය ඇතුළු සියලු අනුබද්ධ ආයතන වල සියලු නිලධාරී මහත්ම මහත්මීන්ටත් ඉදිකිරීම කඩිනම් කිරීමට නන්අයුරින් දායක වූ රාජ්‍ය හා පෞද්ගලික ආයතන වලටත්, විශේෂයෙන් මාර්ගය ඉදිකිරීමට ඉඩම් අත්පත් කර ගැනීමේ දී ජනතාව දැක්වූ සුවිශේෂ අනුග්‍රහයත් මෙම අවස්ථාවේ දී ගෞරවයෙන් සිහිපත් කරමි.එමෙන්ම දකුණු අධිවේගී මාර්ග ව්‍යාපෘතිය ක්‍රියාත්මක වීමේදී පැන නැගුණු ගැටලු නිරාකරණයට සහාය දුන් සැමටත් ඉදිකිරිම් වල පැවැති අඩුපාඩු, ප්‍රමාද වීම් ඇතුළු කරුණු කාරණා වලදී මෙරට විද්‍යුත් හා මුද්‍රිත මාධ්‍ය ආයතන උකුසු ඇස් යොමු කරවමින් හරි වැරැදි පෙන්වා දෙමින් සාර්ථක ව්‍යාපෘතියක් බවට පත් කර ලීමට ලබාදුන් මාධ්‍ය අනුග්‍රහය විශේෂයෙන් මේ මොහොතේ අගය කරමි. ඒ සැමදෙනාටමත් ජනාධිපතිතුමා ප්‍රමුඛ සමස්ත රජයේ සහ විෂය භාර නියෝජ්‍ය ඇමතිවරයා ලෙස මාගේ හෘදයාංගම කෘතඥතාව පුද කිරීමට මෙය අවස්ථාවක් කර ගනිමි.සකස් කළේක්‍රිෂාන්ත සම්පත් කුඹලාතරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af11112711</link>
    <topic>මේ අධිවේගී මාර්ග පද්ධතියේ ආරම්භය පමණි</topic>
    <author>නිහාල් පී. අබේසිංහ</author>
    <content>අද විවෘත වූ අධිවේගී මාර්ගය මෙරට ප්‍රථම අධිවේගී මාර්ගය පමණක් නොවේ. රටේ ප්‍රධාන නගර එක්කරන අධිවේග මාර්ග පද්ධතියක ආරම්භක පියවර බව අප අමතක නොකළ යුතුය.ඒ අනුව කොට්ටාව මාකුඹුර සිට මාතර ගොඩගම දක්වා ප්‍රථම අධිවේගය කිලෝ මීටර් 126ක් දුරට දැන් ඉදිවී තිබේ. එහි පළල මීටර් 22කි. අනෙක් අධිවේගී මාර්ගය කොළඹ වටරවුම් අධිවේගී මාර්ගයයි. එය ඉදිවන්නේ කිලෝ මීටර් 29.10ක් දුරටය. අදියර 3කින් ක්‍රියාත්මක මෙය මුලින්ම කොට්ටාව සිට කඩුවෙල දක්වා ඉදිවේ. ඊට පසු කඩුවෙල සිට කඩවත දක්වාත් අනතුරුව කඩවත සිට කෙරවලපිටිය දක්වාත් මේ මාර්ගය ඉදිවේ. ඒ සඳහා සම්පූර්ණ වියදම රුපියල් කෝටි 10000ක් පමණ වේ.මෙම කොළඹ පිටත වටරවුම් මාර්ගයට කඩවතදී මහනුවර අධිවේගී මාර්ගය ද, කෙරවලපිටියේදී කටුනායක අධිවේග මාර්ගය ද කොට්ටාවේදී දක්ෂිණ අධිවේගී මාර්ගය ද සම්බන්ධ වේ. කොළඹ කටුනායක අධිවේගී මාර්ගය කිලෝමීටර් 28ක් දිග අතර කොළඹ – මහනුවර අධිවේගී මාර්ගය කිලෝමීටර් 98.9ක් දිගය. එය කඩවත සිට අඹේපුස්ස දක්වා ද කිලෝමීටර් 48.2 ක් දුරින් ද අඹේපුස්ස සිට කටුගස්තොට දක්වා කිලෝමීටර් 50.7ක් දිගින් ද ඉදිවීමට සැලසුම් කර ඇත.මීට අමතරව කොළඹ අනුරාධපුරය අධිවේගී මාර්ගය ද යෝජනා කර තිබේ. දැනට ඉදිවන වාරියපොළ අනුරාධපුර නව මාර්ගයට සම්බන්ධව මෙය ඉදිකිරීමට යෝජිතය.දක්ෂිණ අධිවේගී මාර්ගය විවෘත කරන අද ඒ පිළිබඳව තව යමක් කථා කළ යුතුමය.මේ මාර්ගයේ ඉදිකිරීම් ආරම්භ කරන මොහොතේ එය පිළිබඳව වඩාත් අවධානය යොමු කළ අපට, අතීතය තවම මතකය. එදා සමහර අය අධිවේගය අපට එපා යැයි කිවූහ. ඒ අධිවේගය නිසා තම ඉඩකඩම් අහිමිවන අනතුරක් තිබූ බැවිනි. ඒත් ඒ අය තම ඉඩම්වලට වන්දි ලැබුණු පසු අද සැප විඳිති. 1980 දී රුපියල් 5000ට මිලදී ගත් ඉඩම් අක්කරයට 2005 දී රුපියල් ලක්ෂ 25 –30 වන්දි ලැබුණු අවස්ථා තිබිණි. අධිවේගයේ එක් පිවිසුමක් පිහිටි කහතුඩුවේ එක් සුළු ව්‍යාපාරිකයකුට අක්කර 1/4ක ඉඩමට හා නිවෙසට රුපියල් කෝටියක පමණ වන්දියක් ද ලැබුණි. අද ඔහු මහා පරිමාණ ව්‍යාපාරිකයෙකි. තට්ටු දෙකක නව නිවෙසක් ද ඔහු සතුය.පසුකාලයේ දී තම ඉඩම් ද අධිවේගයට ගන්න යැයි බලෙන් පැවසූ අයද සිටිති. ඒ අධිවේගයට ගත් ඉඩම්වලට විශාල වන්දියක් ලබාදුන් බැවිනි. අධිවේගය නිසා ඒ ඉඩම් දුන් අයගේ මල්ල සරුවී ඇතුවා මෙන්ම පිවිසුම් මාර්ග ඇති ස්ථාන 8 අවට ඉඩම් මිල ද ඉහළ නැංවී තිබේ. උදාහරණයක් ලෙස කහතුඩුවේ 120 මාර්ගය අසල 2005 දී පර්චස් එකක් විකුණුනේ රුපියල් 75000ටය. නමුත් දැන් එහි පර්චස් එකක් රුපියල් ලක්ෂ 2.5 – 3.5ත් අතර ඉහළ ගොස් ඇත.මෙය සෑම පිවිසුම් මාර්ගයක් ඇති ස්ථානයකටම පොදුය. මේ අනුව අධිවේගී මාර්ගය නිසා මාකුඹුර සිට ගාල්ල දක්වා අධිවේගයට සම්බන්ධ සියලු ප්‍රදේශවලත් විශේෂයෙන් අධිවේගී පිවිසුම් මාර්ග ඇති අලුත් උප නගරවලත් විශාල ආර්ථික හා සාමාජයීය සංවර්ධනයක් සිදුවී තිබේ. මාකුඹුර, කහතුඩුව, ගැලනිගම, දොඩන්ගොඩ, වැලිපැන්න (ලෙව්වන්දූව) කුරුඳුගහහැතැප්ම, බද්දේගම (නයාපාමුල) හා පින්නදූව (ගාල්ල පිවිසුම) යන ප්‍රදේශවල අද උප නගර බිහිවෙමින් තිබේ.මා පදිංචි කහතුඩුව ප්‍රදේශයට මීට වසර පහකට පෙර පැමිණි අයෙක් අලුතින් ආවොත් අන්දුන් කුන්දුන් වෙනු ඇත. ඒ නව අධිවේගී මාර්ගය හා නව පිවිසුම් මාර්ග නිසාය. කහතුඩුවේ වසර 100 ක් පමණ තිස්සේ බලපෑ ජල ගැලීම්වලට ද අධිවේගය නිසා කදිම විසඳුමක් ලැබී ඇත.කහතුඩුවේ ජල ගැලීම් අවම කිරීමට අධිවේග පිවිසුම අවට ඇළ මාර්ග ගැඹුරු කිරීමට රුපියල් ලක්ෂ 500 ක් පමණ වැය කිරීමට මාර්ග සංවර්ධන අධිකාරිය කටයුතු කර තිබේ. එහි ප්‍රතිඵල කහතුඩුව ගම්වාසීන්ට පමණක් නොව 120 කොළඹ හොරණ මාර්ගය පාවිච්චි කරන සැමටම ලැබී ඇත. ඒ කහතුඩුවේ ජල ගැලීම් නිසා ඒ මාර්ගයේ ගමනාගමනය ද අපහසු වන බැවිනි.කුරුඳුගහ හැතැප්ම පින්නදූව යන ප්‍රදේශවල නව ඉන්ධන හල් නව හෝටල් ආදිය ඉදිවෙමින් පවතී. මාර්ගය පාවිච්චි වීම වැඩිවන විට ඒ අවට පිවිසුම්වල තවත් නාගරික මධ්‍යස්ථාන, වෙළෙඳ මධ්‍යස්ථාන හා බස් නැවතුම් පොළවල්, වාහන නැවතුම් පළවල් ඉදිකිරීමට කටයුතු කෙරේ.මීට අමතරව දකුණේ නිපැයුම් (මාළු - මීකිරි) ආදිය ඉක්මනින් බස්නාහිර නිරිතදිග ප්‍රදේශවලට ගෙන ඒමටත් රටේ වාණිජ අග නගරය වූ කොළඹින් දකුණු පළාතට අත්‍යාවශ්‍ය විවිධ දේ දකුණට ගෙන යාමටත් මේ අධිවේගය මඟින් අවස්ථාව සැලැසේ.මේ අනුව මේ දක්ෂිණ අධිවේඟි මාර්ගය, මාර්ගයේ යන එන අයට පමණක් නොව එහි පිවිසුම් මාර්ග අවට පදිංචි ජනතාවට ද ඉමහත් සෙතකි. පිවිසුම් මාර්ගවලට අදාළ මංසන්ධිවල ඉදිකරන පුංචි වෙළෙඳ සල් මඟින් ඒ ඒ ප්‍රදේශවල නිපැයුම් අලෙවි කර ගැනීමට ද අවස්ථාව සැලැසේ. ඒ සමඟම අධිවේගයට ආසන්නයේ ඉදිවීමට නියමිත නව විවේක ස්ථානවලදී ද මේ අලෙවි පහසුකම් ජනතාවට ලබාදීමට මාර්ග සංවර්ධන අධිකාරිය අපේක්ෂා කරයි.මේ අධිවේගය ඉදිකිරීමේ මුල් කාලයේදී සමහර විරුද්ධ පක්ෂ සමහර රාජ්‍ය නොවන පරිසර සංවිධාන මොනතරම් අකුල් හෙළූ නමුත් අද ඒ අයත් මේ අධිවේගයේම ඉක්මනින් දකුණට යති - එති. එය සතුටකි.දක්ෂිණ අධිවේගී මාර්ගය ඉන්ධන ද මිනිස් ශ්‍රමය ද පිරිමසියි. මාර්ග සංවර්ධන අධිකාරිය පෙන්වා දෙන පරිදි කොළඹ සිට ගාල්ලට සාමාන්‍ය මාර්ගයෙන් යාමට පැය 3 ක් ගත වේ. අධිවේගී මාර්ගයෙන් එසේ යෑමට වැය වන්නේ පැයක් පමණි. එමෙන්ම මෙම මාර්ගයේ යන විට ඉන්ධන වියදම ද සියයට 65 කින් අඩු වන බව මාර්ග සංවර්ධන අධිකාරිය පෙන්වා දෙයි.මෝටර් රථයකට කොට්ටාවේ සිට ගාල්ලට යාමට රුපියල් 400 ක් වැය කළත් ගැස්සීම් නැතිව ඉක්මනින් වාහනයත් සුරක්ෂිත කරගෙන ඒ ගමන යාමට අවස්ථාව සැලසීම කොතරම් අගනේ ද?ඒ සමඟම මෙම ප්‍රධාන අධිවේගී මාර්ගවලට අමතරව මෙරට ප්‍රධාන මාර්ග හා පළාත් මාර්ග කිලෝමීටර් 2500 ක් පමණ කාපට් අතුරා සංවර්ධනය කිරීමට ආර්ථික සංවර්ධන ඇමැති බැසිල් රාජපක්ෂ මහතා පියවර ගෙන ඇත. ඊට අමතරව මඟ නැඟුම, ගම නැඟුම, ජාතික සවිය හා විමධ්‍යගත අයවැය යටතේ රටේ සියලු පළාත්වල ග්‍රාමීය මාර්ග කිලෝමීටර් 9000 ක් පමණ කොන්ක්‍රීට් දමා සකස්කර තිබේ. උතුරු නැඟෙනහිර පමණක් මහ පාලම් 15 ක් ඉදිකර විවෘත කර ඇත. මාර්ග කිලෝමීටර් 1600 ක් පමණ කාපට් අතුරා සංවර්ධනය කර තිබේ.මේ අනුව මහින්ද චින්තනය යටතේ මෙරට මාර්ග සංවර්ධන ක්ෂේත්‍රයේ විප්ලවීය වෙනසක් සිදු කර තිබේ. එය මෙරට ඉතිහාසයේ කිසිම දිනක කර ඇති මාර්ග සංවර්ධන විප්ලවයක් නොවේ. මහින්ද චින්තනය නිසාම ඇතිවූ සැබෑ ජනහිතකාමී විප්ලවයකි. රටේ සියලු ජනතාවට ඉක්මනින් පහසුවෙන් තම ගමනාගමන කටයුතු ඉටුකර ගැනීමට ලැබුණු දායාදයකි.මේ නව අධිවේගී මංමාවත් දිගේ යමින් රට තවදුරටත් අධිවේගයෙන් සංවර්ධනය කිරීමට සැවොම එක්විය යුතු කාලය දැන් එළඹ ඇත.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111272</link>
    <topic>දාහේ හොර නෝට්ටු රට පුරා</topic>
    <author>කීර්ති මෙන්ඩිස්</author>
    <content>G 100, 103, 130, 133 කාණ්ඩවලව්‍යාජ ලෙස මුදල් නෝට්ටු මුද්‍රණය කිරීම සහ බෙදා හැරීම රටේ මූල්‍ය ආර්ථිකයට මෙන්ම සාමාන්‍ය මහජනයාට ද මහත් ප්‍රශ්න රැසක් ඇති කරවන්නකි. අවුරුදු හැට හැත්තෑවක සිටම රජයෙන් නිකුත් කළ සෑම මුදල් නෝට්ටුවකටම සමානව ව්‍යාජ මුදල් නෝට්ටු වරින්වර මහජනයා අතරට ආ බව රහසක් නොවේ. රුපියල් සියය, පන්සිය, දාහ, දෙදාහ හොර නෝට්ටු කොළ දිවයිනේ බොහෝ තැන්වලදී සොයා ගැනීමට පොලීසියට හැකිවිණි.නියම මුදල් නෝට්ටුවලට සරිලන හා බැලු බැල්මට ඒ හා සමාන ලෙස මුද්‍රණය කර තිබෙන මෙම ව්‍යාජ මුදල් නෝට්ටු පිළිබඳ පොලීසිය මෙන්ම අපරාධ පරීක්ෂණ දෙපාර්තමේන්තුව ද ව්‍යාජ මුදල් අංශය නමින් වෙනමම ශාඛාවක් ස්ථාපිත කොට වසර ගණනාවක් තිස්සේ පරීක්ෂණ පවත්වයි. ඒවායේ ප්‍රතිඵල කුමක් වුවත් හොර නෝට්ටු මුද්‍රණය තවමත් එපරිද්දෙන්ම අංශු මාත්‍රයක හෝ වෙනසක් නැතිව සිදුවේ.මෙහි අලුත්ම ජාවාරම වී ඇත්තේ රුපියල් දහසේ හොර නෝට්ටු අතිවිශාල ලෙස මුද්‍රණය කොට දිවයින පුරා ව්‍යාප්ත කිරීම බව රහස් පොලීසිය කියයි.රහස් පොලීසිය පවසන අන්දමට දිවයිනේ කිහිප පොළකදී සොයා ගත් රුපියල් දහසේ හොර නෝට්ටු පිළිබඳ ලැබුණු පැමිණිලි කිහිපයක් සම්බන්ධව කළක සිට විමර්ශනයක් ආරම්භ කර තිබේ. ඉතාමත් සූක්ෂම ආකාරයෙන් සකස් කර තිබු මේ දහසේ නෝට්ටු මුද්‍රණය කළ පුද්ගලයා කවුදැයි සොයා ගැනීම පරීක්ෂණවල අරමුණ විය.රහස් පොලීසියේ ව්‍යාජ මුදල් අංශයේ සහකාර පොලිස් අධිකාරි අම්පාවිල මහතා ඇතුළු කණ්ඩායමක් විසින් සිදුකළ දීර්ඝ කාලීන විමර්ශනයකට අනුව ව්‍යාජ මුදල් නෝට්ටු මුද්‍රණය සම්බන්ධව පොලීසිය මඟ හරිමින් සිටි සැකකරුවකු කොටුකර ගැනීමත් සමඟ මෙම ජාවාරමේ මහ මොළකරු මොහු බව හඳුනාගෙන තිබේ.මීට වසර දෙකකට පෙර රුපියල් දහසේ හොර නෝට්ටු දෙකක් සමඟ එක්තරා සැකකරුවකු මරදාන පොලීසිය මඟින් අල්ලාගෙන රහස් පොලීසියට බාර දී තිබේ. සැකකරුගෙන් ලත් තොරතුරු මත වසර දෙකක් පුරා කරන ලද දීර්ඝ විමර්ශනයකින් පසු මහ මොළකරු කොටුකර ගෙන ඇත්තේ පිළියන්දල ප්‍රදේශයට පැමිණ සිටියදී බව රහස් පොලීසිය කියයි.රුපියල් දහසේ ව්‍යාජ මුදල් නෝට්ටු පිළිබඳ පරීක්ෂණ පැවැත්වූ රහස් පොලිස් කණ්ඩායමට මෙකී මහ මොළකරු පිළිබඳව ද සැක පහළ ව තිබිණි. ඊට හේතුව වූයේ මීට වසර දෙකකට කලියෙන් සැකකරු රහස් පොලීසිය මඟින්ම මේ සම්බන්ධයෙන් අත්අඩංගුවට ගෙන මාලිගාකන්ද මහේස්ත්‍රාත් අධිකරණයට ඉදිරිපත් කොට තිබු බැවිනි.ඉන් අනතුරුව මොහු පිළිබඳ සොයන්නට පටන් ගත්ත ද මොහු පදිංචිව සිටි පාදුක්ක වටරැක ප්‍රදේශයේ නිවෙසින් මොහු අතුරුදන් වී තිබිණි.තවදුරටත් පරීක්ෂණ පැවැත්වීමේදී අනාවරණය වූයේ රිමාන්ඩ් බන්ධනාගාරගතව සිටි මොහු බිරිය විසින් දෙනු ලබන ඇප මත නිදහස් වී ඇති බවය. රහස් පොලීසිය සැකකරුගේ බිරිය සොයාගත්ත ද සැකකරු ඒ වන විටත් ගමෙන් පලා ගොස් සිටියේය.විමර්ශන නිලධාරීන් හා උපාය දූතයන් මඟින් සැකකරු සොයන්නට පොලීසිය වෙහෙස ගත්තේ මේ සම්බන්ධයෙන් අත්අඩංගුවට ගත් තවත් සැකකරුවකුගෙන් ලද තොරතුරු ද ගැළපුණු හෙයිනි.ඒ වන විටත් සැකකරුට විරුද්ධව මාලිගාකන්ද මහේස්ත්‍රාත් අධිකරණයේ විභාග වූ අංක 7503/09 දරන නඩුවට වරෙන්තු නිකුත් වී තිබිණි.ඉන් අනතුරුව රුපියල් දහසේ නෝට්ටු මුද්‍රණයේ සැකකාර මහ මොළකරු මොහු බව ස්ථිරව හඳුනාගත්ත ද සැකකරු කොටුකර ගැනීම ලෙහෙසි නොවිණි. සැකකරු පෞද්ගලික උපකාරක පංති පවත්වන ගණිත ගුරුවරයකු ලෙස තැනින් තැන සේවය කරන බව ද රහස් පොලීසිය දැනගෙන තිබිණි. එහෙත් පළාතෙන් පළාතට මාරු වෙමින් සිය සිරුරේ හැඩය පවා වෙනස් කරගත් සැකකරු වසර දෙකක් තිස්සේ සැඟවී සිටියේය. සැකකරුගේ මිතුරන් පොලීසියේ ඔත්තුකරුවන් ලෙස යොදා ගනිමින් සැකකරු පිළියන්දල ප්‍රදේශයට ගෙන්වා ගැනීමෙන් අනතුරුව ඔහුගේ හැඩරුව හා ඇඳ පැලඳ සිටින ඇඳුම්වල පැහැයට අනුව සැකකරු හඳුනාගත් රහස් පොලීසිය ඉකුත් විසි එක්වැනිදා පිළියන්දල දී ඔහු අත්අඩංගුවට ගත්තේ වරදක් කොට සැමදා සැඟවී සිටිය නොහැකි බව යළි පසක්කර දෙමිනි.රහස් පොලිසිය මොහුගෙන් දීර්ඝ වශයෙන් ප්‍රශ්න කරද්දී පවසා ඇත්තේ ඒ වන විටත් තමා විසින් රුපියල් ලක්ෂ තිහක පමණ දහසේ හොර නෝට්ටු මුද්‍රණය කොට බෙදා හැර ඇති බවයි.“මිනිහා මේ සල්ලි මාරු කරගන්න ගෑනු දෙන්නෙක් යොදවාගෙන තියෙනවා... ඒ අයට සියයට පනහ ගානේ මුදලක් ගෙවලා තියෙනවා. ඒ කියන්නේ රුපියල් දහදාහක් මාරු කළොත් එක ගෑනු කෙනකුට පන්දාහක් නියම සල්ලි දෙනවා. ඊට අමතරව තවත් පිරිමි හතරපස් දෙනකුම මේකට යොදාගෙන තියෙනවා. ඉතාමත් රහසිගතව සූක්ෂම විදියට මේක කරගෙන යන ගමන් ගණිත ගුරුවරයකු විදියට පන්ති පවත්වාගෙනත් යනවා...” මේ පිළිබඳව කළ විමසීමකදී රහස් පොලීසියේ ජ්‍යෙෂ්ඨ විමර්ශන නිලධාරියෙක් කීවේය.පසුව මොහුගෙන් දීර්ඝ ලෙස ප්‍රශ්න කිරිමේදී රුපියල් දහසේ නෝට්ටු ව්‍යාජ ලෙස මුද්‍රණය කිරීම සඳහා යොදාගත් පරිගණක යන්ත්‍ර, මුදල් නෝට්ටු 20 ක්, ඒ සඳහා සකස් කර තිබු නවීන කොළ, ඇතුළු තවත් ව්‍යාජ මුද්‍රා රැසක් සොයා ගැනීමට රහස් පොලිසියට හැකි විය.“මේ බරපතළ ප්‍රශ්නයක්... මේ වන විටත් ලක්ෂ 30 ක හොර දාහේ කොළ අප අතරේ පරිහරණය වෙනවා. අපි හිතන්නේ මීට වඩා දාහෙ කොළ සැකකරු විසින් මුද්‍රණය කර ඇති බවයි. ඒ නිසා රුපියල් දහසේ කොළ පිළිබඳ මහජනයා දැනුම්වත් විය යුතුයි.”ව්‍යාජ මුදල් නෝට්ටු හඳුනාගත හැකි ක්‍රම කිහිපයක් පිළිබඳව මීට පෙරත් පොලීසිය මඟින් මහජනයා දැනුම්වත් කර තිබිණි. ඒ මුදල් නෝට්ටුවල ඇති ආරක්ෂණ සලකුණු අනුවය.මෙහි පළමු හඳුනා ගැනීම ස්පර්ශයෙනි. එය සාමාන්‍ය කඩදාසියක් මෙන් නොව රළු බවකින් යුක්ත ය. එය ඇඟිලි තුඩුවලට හොඳින් දැනේ.“සෑම නෝට්ටුවකම ඉදිරිපස ශ්‍රී ලංකා මහ බැංකුව යන්න ඉංගී‍්‍රසියෙන් දෙමළෙන් මුද්‍රණය කර ඇති කලාපය ස්පර්ශ කරන්න. එවිට එම ප්‍රදේශය නෝට්ටුවේ අනෙකුත් ප්‍රදේශවලට වඩා තරමක් රළු බව පෙනේ. මෙම අක්ෂර මුද්‍රණය කරන විට තීන්ත ගනව සිටින සේ මුද්‍රණය කිරීමෙන් මෙම රළු ගතිය නිර්මාණය කෙරේ.ආරක්ෂණ සලකුණු ක්‍රමයක් ද දිය සලකුණ ද ආරක්ෂණ නූල ද ව්‍යාජ නෝට්ටුවල නොමැත. සෑම නෝට්ටුවකම මුහුණත වම් කෙළවරට ආසන්නයේ මුද්‍රණවලින් තොර සුදු පැහැ ස්ථානය තුළ දිය සලකුණ පිහිටා ඇත. මෙම කොටස ආලෝකයට ඇල්ලු විට අපේ ජාතික කොඩියේ ඇතුළත් කඩුවක් අතින් දරා සිටින සිංහයාගේ රුව දැකිය හැකිය. ඊට අමතරව මුදල් නෝට්ටුවල මුහුණතට මදක් දකුණු පසට බරව සිරස් අතට දිවෙන සේ යෙදු ආරක්ෂණ සලකුණ ‘ආරක්ෂණ නූල’ ලෙස හඳුන්වයි.මෙහිදී මුදල් නෝට්ටුවල වටිනාකම සැලකිල්ලට ගෙන විවිධ ආරක්ෂක නූල් වර්ග යෙදීම සිදු කරයි. රුපියල් 10, 20, 50, 100 නෝට්ටුවල පියවි ඇසට නොපෙනෙන අකුරු සහිතව ආරක්ෂණ නූල යොදා ඇතත් රුපියල් 2000, 1000 නෝට්ටුවල විශාල කාචයකින් බැලීමේදී මෙය කළුපාට නූලක් සේ දැකිය හැකි වේ.රුපියල් 500 ට වැඩි වටිනාකමෙන් යුත් නෝට්ටුවලට මුහුණතට මඳක් දකුණට බරව කඩින්කඩ මතු වී පෙනෙන සේ ආරක්ෂණ නූලක් දක්නට ලැබේ. එහෙත් ඇතැම් ව්‍යාජ මුදල් නෝට්ටුවල ද මේ සලකුණු දැකිය හැකියි. මේ නිසාම ව්‍යාජ හා නිත්‍යානුකුල මුදල් වෙන්කර හඳුනා ගැනීම සාමාන්‍ය පුද්ගලයකුට ලෙහෙස පහසු දෙයක් නොවන බව ද තේරුම් ගත යුතුයි.එහෙත් මෙවර අල්ලාගත් රුපියල් දහසේ මුදල් නෝට්ටුවල කලින් කී මෙම සියලු අංගෝපාංග සූක්ෂම ලෙස යොදා තිබීම මහත් ගැටලුවකි. එහෙත් බැලු බැල්මට නිත්‍යානුකූල මුදල් නෝට්ටු මෙන් තිබුණත් මෙකී මුදල් නෝට්ටුව හඳුනාගත හැකි එකම ක්‍රමය ලෙස රහස් පොලීසිය පවසනුයේ එහි ඇති ගනකම් භාවයයි.“විශේෂිත කොළ දෙකක් යොදාගෙන තමයි මේ එක් මුදල් නෝට්ටුවක් මුද්‍රණය කර තිබෙන්නෙ. ඒ නිසා මේ දාහෙ කොළය ටිකක් රළුයි. ඔබගේ ඇඟිලි තුඩුවලට මෙය මනාව තේරුම් ගත හැකියි. අනෙක ජී/100, ජී/103, ජී/130, ජී/133 කාණ්ඩයේ මුදල් නෝට්ටු ලෙස මෙම දාහේ කොළ මුද්‍රණය කොට බෙදා හැර තිබීම තවත් හඳුනාගත හැකි ක්‍රමයක්. එලෙස මෙහි ආරක්ෂණ නූල නෝට්ටුවේ ඉදිරිපස කොළය කපා ඇතුළු කර ඇති බැවින් එය ඉවතට ගැනීමේ හැකියාව පවතී” යැයි මේ පිළිබඳ අදහස් දැක්වූ මාධ්‍ය ප්‍රකාශක පොලිස් අධිකාරී අජිත් රෝහණ මහතා කියයි.රහස් පොලීසිය පවසනුයේ මෙකී මුදල් නෝට්ටු බැලු බැල්මට කිසිසේත්ම ව්‍යාජ බවක් හඳුනාගත නොහැකි බවයි. ඒ සමහරක් විට බැංකුවකින් හෝ වෙළෙඳසලකින් හෝ වෙනත් බාහිර පුද්ගලයකු විසින් ඔබ අතට දාහේ මුදල් නෝට්ටුවක් ලබාදුනහොත් ගනුදෙනුවකදී මාරු වී ලැබුණහොත් එය පරීක්ෂා කොට බලා එහි ව්‍යාජ බවක් ඔබට දැනෙන්නේනම් වහා 119 හදිසි ඇමතුම් අංශය දැනුවත් කළ යුතු බවය.එසැණින් පොලීසිය ඒ සඳහා ක්‍රියාත්මක වන බවත් එහිදී ඔබට මුදල් නෝට්ටුව ලැබුණු ආකාරය සොයා බලා ඔබට එකී මුදල පිළිබඳ පාඩුවක් නොලැබෙන පරිදි පරීක්ෂණ සිදුකොට මුදල් නෝට්ටුව අනෙක් තැනැත්තා අතට පත්වූ අයුරු පිළිබඳ පරීක්ෂණ සිදුකරන බවත් පොලිස් අධිකාරී අජිත් රෝහණ මහතා අවධාරණය කරයි.කෙසේ වෙතත් රහස් පොලීසිය මඟින් අත්අඩංගුවට ගෙන සිටින මහ මොළකරු නිත්‍යනුකූල රුපියල් දහසේ නෝට්ටුවට සමාන සියලුම ක්‍රමවේදයන් අනුගමනය කරමින් ව්‍යාජ මුදල් නෝට්ටුව මුද්‍රණය කොට ඇති නිසා රුපියල් දහසේ කොළ ලක්ෂ 30 කට වැඩි ප්‍රමාණයක් දැනට පරිහරණය වෙමින් පවතින නිසාත් රුපියල් දහසේ නෝට්ටු ඔබ අතට පත්වුවහොත් ඒ පිළිබඳ සිය අවධානය යොමු කළ යුතු බවත් රහස් පොලීසිය කියයි.එසේ නොමැතිනම් එවැනි නෝට්ටුවක් ළඟ තබා ගැනීම බරපතළ වරදක් වේ. වසර දෙකකට නොවැඩි සිර දඬුවමක් මෙන්ම දඩ මුදලක් සේ ඒ දෙකම ලැබීමට එකී ව්‍යාජ නෝට්ටුව ළඟ තබා ගැනීම හොඳටම ප්‍රමාණවත් වේ.“සමහර බැංකුවල ටෙලර් යන්ත්‍ර මඟිනුත් මෙම මුදල් නෝට්ටු එන්න පුළුවන්. බැංකුවලට මෙකී නෝට්ටු හඳුනාගත නොහැකි වන්න පුළුවන්. බැංකුවල ඇති ඛ්ඥදබපචත ඛ්චඵඩ ච්ඥනචපබථඥදබ මඟින් මේ පිළිබඳ විධිමත් පරීක්ෂණයක් මීට වඩා තාක්ෂණිකව සිදුකළ යුතුයි. ඒ තරමින් මේ නෝට්ටුව වෙළෙඳපොළ තුළ පරිහරණය වෙනවා. කෙසේ වෙතත් බැංකුවල අතිරික්ත මුදල් තැන්පත් කිරීම සඳහා මහ බැංකුව විසින් ගෙන්වා ඇති නවීන තාක්ෂණ උපාංගයන්ට මෙම ව්‍යාජ නෝට්ටු පහසුවෙන් හඳුනාගත හැකි වෙනවා.” යැයි ද රහස් පොලිස් ප්‍රකාශකයෙක් කියයි.කෙසේ වෙතත් සිද්ධිය සම්බන්ධයෙන් අත්අඩංගුවට පත්වූ සැකකාර උපකාරක පංති ගණිත ගුරුවරයා ඇඹිලිපිටිය, මහියංගණය, අනුරාධපුරය, පදනංගල, ආදි ප්‍රදේශවල උපකාරක පන්ති පවත්වමින් මෙකී මුදල් නෝට්ටු මාරු කොට ඇති බවත් ඊට සම්බන්ධ වූවන් කොටුකර ගැනීමට රහස් පොලීසිය විධිමත් පරීක්ෂණයක් අරඹා ඇති බවත් කියයි. එවැනි ක්‍රියාවල යෙදෙන්නන් හෝ සැකකාර මහ මොළකරු සමඟ ගනුදෙනු කළ, ඇසුරු කළ පුද්ගලයන් හෝ කාන්තාවන් ඇතොත් වහාම රහස් පොලීසිය වෙත දැනුම් දෙන ලෙස මහජනයාගෙන් ඉල්ලා සිටී.සැකකාර මහ මොළකරු ගල්කිස්ස අධිකරණයට ඉදිරිපත් කිරිමෙන් අනතුරුව ලබන මස 05 දක්වා රක්ෂිත බන්ධනාගාර ගත කර තිබේ. මේ වන විට ඔහු නැවත වරක් බන්ධනාගාර ගතව ඇතත් දෙවැනි වර ද මොහු හොර නෝට්ටු මුද්‍රණය කර ඇත්තේ මෙලෙස බන්ධනාගාර ගතවී යළි ඇප මත නිදහස්ව පැමිණිමෙන් පසු බව රහස් පොලීසිය කියයි. ඒ නිසා සැකකරු පිළිබඳ අවධානයෙන් සිටීම රහස් පොලීසියේ අභිප්‍රායයි. කෙසේ වෙතත් නීතියට අනුව කවර වරදක් වුවද වරදකි. මහජන දේපොළක් වංචනිකව භාවිත කිරිම ද වරදකි. වංචනිකව මුදල් අච්චු ගැසීම ද වරදකි. එහෙත් මහජන දේපොළක් වංචා කිරීමට වඩා මුදල් වංචනිකව අච්චු ගැසීම බරපතළ වන්නේ එය පවත්නා ආණ්ඩුවට ද රජයට ද අභියෝගයක් ම වන බැවිනි.එහෙත් මෙම ව්‍යාජ මුදල් නෝට්ටු මුද්‍රණය කොට මෙලෙස බෙදා හැරීමේ අපරාධය රටේ මූල්‍ය කළමනාකරණයට බරපතළ ගැටලුවකි. එසේනම් මෙම අපරාධය වැළැක්වීමට රහස් පොලීසිය නැතහොත් වෙනත් වගකිව යුතු ආයතනයක බල පරාක්‍රමය ප්‍රමාණවත් ද යන්න ගැන අපට ද ඇත්තේ ගැටලුවකි.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111273</link>
    <topic>මතුගම මංකොල්ලයේ පැමිණිලිකාරිය සැකකාරියක් වී රක්ෂිතයේ</topic>
    <author>අමල් යශෝමන් ජයසිංහ</author>
    <content>මතුගම ප්‍රදේශයේ පිහිටි රට බීම හලක සේප්පුවේ තිබු රුපියල් විසිඅට ලක්ෂ හතළිස් හතරදහස් නවසිය අනූවක මුදලක් බැංකුවේ තැන්පත් කිරීම සඳහා ගෙනයමින් තිබුණේ කුලී වෑන් රියකිනි. එහි ඉදිරි අසුනක රට බීම හලේ සේවකයකු වූ අතර පසුපස අසුනක එම මුදල් පෙට්ටිය ළඟ තබා හිඳ සිටියේ කාන්තාවකි. ඕ එහි කළමනාකාරිණියකි. ධාවනය වෙමින් තිබු වෑන් රියේ ඉදිරි මග අවුරා හරස් කොට නැවතූ යතුරු පැදියකින් බැසගත් දෙදෙනෙක් වෑන් රිය නවත්වන ලෙසට නියෝග කළහ. එම නියෝගය නොතැකූ මැදිවියෙහි පසු වූ රියදුරු එහි වේගය තවත් වැඩි කරමින් ධාවනය කරන්නට විය. යළි යතුරුපැදියට නැඟුණු දෙදෙනා වෑන් රිය පසුපසින් හඹා එන්නට වූයේ විදුලි වේගයකිනි. එකෙකු වහා සිය හිනතුර ගසා සිටි රිවෝල්වරයක් එළියට ඇද රියදුරුට පෙන්වීය.‘නවත්වපන් යකෝ...’රිය වේගයෙන් ඉදිරියට ඇදී යන්නට විය. වෑන් රිය පිටුපසින් හඹා ආ යතුරු පැදියේ අසුනේ පසුපස හිඳ සිටි පුද්ගලයා රිවෝල්වරය සුරතින් තරයේ බදාගත්වනම එල්ලය බැලීය.“ඩිෂුම්... ආහ්... අම්මෝහ් හ් හ්...” රියෙහිි පිටුපසින් සිට එල්ල කරන ලද වෙඩි වරුසාවකින් රියදුරුගේ ගෙල පෙදෙස සිදුරු වී රුධිරයද වෑහෙනු දුටු කළමනාකාරිණිය ද සේවක තරුණයා ද මරහඬ දී කෑගසන්නට වූහ. රිය එක තැනම නැවතිණි. රියදුරුගේ හිස සුක්කානම මත ගැටිණි. එසැණින් රියට ගොඩ වූ එකෙකු කිසිත් නොකියාම කළමනාකාරිණිය අත තිබු මුදල් පෙට්ටිය වැරෙන් උදුරා අසුරු සැණින් යළි යතුරු පැදියේ නැගී ඉගිලී යන්නට වූයේ මඟ දෙපස මෙදෙස බලා සිටියවුන්ගේ දෑස් උඩ යවමිනි. නොඑසේ නම් චිත්‍රපටයක රූ ගැන්වීමක් අයුරිනි. කළමනාකාරිණිය වහා තම ජංගම දුරකථනයෙන් පොලිස් හදිසි ඇමතුම් 119 අංකයට මේ බව දැනුම් දී සහායට කැඳවා පැමිණ සිටි සේවක තරුණයා ද කැටුව මතුගම පොලීසියට දිවගොස් පැමිණිලි කරන්නට වූවාය. “උන්ව මං කවදාවත් ඇහැටවත් දැකල නැහැ සර්...” ඇය පොලීසියට එසේ කියා සිටියා ය.මෙම රටබීම හලේ හිමිකරු අගලවත්ත ප්‍රදේශයේ පිහිටි ඉන්ධන පිරවුම් හලක ද හිමිකරුවෙකි. ඔහුගේ මෙම ව්‍යාපාර ආයතන දෙකෙහිම කළමනාකාරිණිය වූයේ මෙම සිද්ධියේ පැමිණිලිකාරිය වූ කාන්තාවය. ඇය කාර්යයෙහි දක්ෂ කතක වූයෙන් හිමිකරුවාගේ හොඳහිත ද විශ්වාසය ද මැනවින් දිනා සිටියාය. මංකොල්ලකරුවන් පැමිණ රියදුරුට වෙඩි තබා තමන් සමීපයේ තබා සිටි මුදල් පෙට්ටිය පැහැරගත් අන්දම පළමුව සේවක තරුණයා ද පසුව කළමනාකාරිණිය ද බියපත් නියාවෙන් සවිස්තරව පොලීසියට කීහ.කතරගම වන්දනාවේ ගොස් වැඳ පුදා දින කීපයක් එහි ගතකොට පැමිණි තමන් රටබීම හලේ එකතුව තිබු මුදල් බැංකුවට ගෙන යමින් සිටියදී මෙම අකරතැබ්බයට මුහුණ පෑමට සිදු වූ බව ද ඕ කියා සිටියේ හැඬුම්බරවය. ඒ සමඟම ඕ සිය හාම්පුතා වූ හිමිකරුට ද මෙම සිද්ධිය පවසා ‘අනේ මහත්තයෝ, මේකට මොකක් හරි කරල අපි ආපහු සල්ලි හොයා ගම්මු’ යැයි ද කියන්නට වූවාය. කුලී වෑන් රියට ගොඩ වී රටබීම හලට පැමිණීමෙන් පසුව පාර අද්දර රිය නවතා තබා සිටින ලෙසට රියදුරුට පවසා තිබු ඈ මුදල් පෙට්ටිය රැගෙන තමන් රියට නැඟුණු පසුව කෙළින්ම බැංකුවට යා යුතු බව ද සේවක තරුණයා ඉදිරිපිටදීම රියදුරුට පවසා තිබුණාය.ඇයගේ පැමිණිල්ලට අනුව මතුගම පොලීසිය මංකොල්ලකරුවන් අත්අඩංගුවට ගැනීමට මූලික විමර්ශන කටයුතු ඇරැඹීය. එහෙත් සැකකරුවන් අත්අඩංගුවට ගැනීම ලෙහෙසි පහසු කටයුත්තක් නොවන බව ද පොලීසියට ඒත්තු ගියේය. කළුතර කොට්ඨාස බාර පොලිස් අධිකාරී ලලිත් පතිනායක මහතා මෙම සිද්ධියේ සැකකරුවන් ඉක්මනින් අත්අඩංගුවට ගැනීමට අවශ්‍ය බවට උපදෙස් දෙමින් කළුතර කොට්ඨාස අපරාධ විමර්ශන අංශයේ ස්ථානාධිපති උප. පො. ප. සමන් පද්මලාල් මහතාට නියෝග කළේය. ඒ අනුව සැරයන්වරුන් වන (26019) දයාසේන, (55202) වීරසේන, (17668) ජයන්ත, (4492) ගුණවර්ධන මහත්වරු ඇතුළු කොස්තාපල්වරුන් පිරිසක් ද කාන්තා පොලිස් කොස්තාපල්වරියක් ද මේ සඳහා යොමු කැරිණි.ඒ වන විට මංකොල්ලකරුවන්ගේ වෙඩි පහරින් අසාධ්‍ය තත්ත්වයේ පසු වූ වෑන් රියේ රියදුරු මහතා නාගොඩ රෝහලේ ප්‍රතිකාර මධ්‍යයේ පසු වූයේය.මෙම සිද්ධියේ පැමිණිලිකාරිය වූ කළමනාකාරිණිය හතළිස් වන වියෙහි පසුවන්නියකි. බදුරලිය ප්‍රදේශයේ පදිංචිකාරියක වූ ඇය විවාහයෙන් දික්කසාද වූ තැනැත්තියකි. පොලීසිය පළමුව ඇයගෙන් ද දෙවනුව සේවක තරුණයාගෙන් ද සිද්ධිය පිළිබඳ දිගින් දිගටම විස්තර විමසූහ. ඉන් වැඩි යමක් ඔවුනගෙන් දැනගැනීමට නොහැකි විණි. පරීක්ෂණ සූක්ෂම අතට හැරිණි. උපාය දූතයන් ද යෙදවිණි. දින කිහිපයක් පුරා සැක උපදවන ස්ථාන කරා එළැඹුණි. කළුතර කොට්ඨාසයට අයත් බල ප්‍රදේශවල නීති විරෝධි ක්‍රියාවන්හි නිරත වූවන් ගේ සේයාරූ සහිත ලිපිගොනුව පෙරළා බැලුවේ සැරයන්වරුන් වන වීරසේන හා දයාසේන නිලධාරීහුය. මතුගමට නුදුරු පෙදෙසක මෙවැනි අපරාධ පිළිබඳව නම් දැරූ පුද්ගලයකුගේ සේයාරුව කෙරෙහි පොලීසියේ උකුසු ඇස යොමු විණි. රාහුල නමැත්තකු වූ හෙතෙම මෙවැනි මංකොල්ලකෑම්වල යෙදී සිරබත් රස බැලු අයෙකි. එවැනි සිද්ධියකින් පසු ගම හැරදා පලා ගිය ඔහු හංවැල්ලේ කාන්තාවක හා විවාහ වී එහිම බින්න බැස ඇති බවට ද උපාය දූතයන් හරහා තොරතුරු ලැබිණි. ඉන්පසු ගත වූ වසර හය තුළදී ඔහු ගමට ආවේම නැති බවට ද අනාවරණය විණි. හංවැල්ල දිද්දෙනිය ප්‍රදේශයට ගොස් දින තුනක් රහසිගතව සැරිසැරූ නිලධාරීහු මෙහි පළමු සැකකරු සිය බිරිය සමඟ නිවසේ සිටියදීම අල්ලා ගැනීමට සමත් විය. ඒ සමඟම හෙළි වූයේ එදා යතුරු පැදියෙන් පැමිණ රියදුරුට වෙඩි තැබු වෙඩික්කාරයා මොහු බවය. මේ කතාවේ අල ගිය මුල ගිය තැන් හෙතෙම පොලීසියේ දී වමාරන්නට වූයේ ය. එදා යතුරු පැදිය පැදවූ අනෙකාට ඔහු ලවා ජංගම දුරකථනයෙන් ඇමතුමක් දෙවනු ලැබුවේ ‘මචං හදිසි පණිවිඩයක් ඉක්මනට හොරණට වරෙන්’ යන මුසා බසකිනි.හේ කඩිමුඩියේ හොරණට පැමිණියේ තම මිතුරා හමුවීමටය. එහෙත් සිදුවූයේ මිතුරා සමඟ සිටි පොලිස් නිලධාරීන්ගේ දැලට හසුවීමය. ඔවුන් දෙදෙනාගෙන් තවත් පුද්ගලයන් පිළිබඳව ද කියැවිණි. වාහන සේල් හිමිකරුවකු සොයා පොලීසිය ගියේ මෙම මංකොල්ලයේ සැලසුම්කරු ඔහු වූ බැවිනි. හේ සිය නිවසේ සුවපහසු අසුනක සිටියදීම අත්අඩංගුවට පත්විණි. ඒ සමඟම ඔහුගේ සමීපතමයකු වන පුද්ගලයකු ද පොලීසිය බාරයට ගැනිණි. මොවුන් විසින් කරන ලද පාපොච්චාරණයකින් පසුව කොල්ල කන ලද මුදල්වලින් මිලට ගන්නා ලද රන් අබරණ රැසක් ද පොලීසිය සොයා ගත්තේය. ඔවුන් සතුව ඒ වන විට ඉතිරිව තිබුණේ රුපියල් දහනව ලක්ෂයක මුදලකි. ඒ සමඟම අදාළ යතුරු පැදිය ද රිවෝල්වරය ද සොයා ගැනිණි.මංකොල්ලකෑම දක්වා සිදු වී ඇති සිදුවීම් පෙළක් ද දැනගන්නට ලැබීමෙන් පසු පොලීසිය ද මොහොතකට පුදුමයකට පත්වූවා වැන්න. එම තොරතුරු හෙළි කරන ලද්දේ වාහන සේල් හිමිකරුවා සහ ඔහුගේ සමීපතමයා විසිනි. ඉන්ධන පිරවුම් හලේ සහ රටබීම හලේ කළමනාකාරිණිය වාහන සේල් හිමිකරුගේ සමීපතමයා සමඟ පෙමක පැටලී තිබිණි. කලක් ඇසුරේ පසුවෙද්දී ඇය පෙම්වතාට කීවේ ව්‍යාපාර ස්ථාන දෙකෙන් උපයන මුදල් තමන් බැංකුවට ගෙන යන කතාවකි. එය පෙම්වතා ඔහු සිතේ ධාරණය කරගත් බවක් ඇය නොදත්තාය. පෙම්වතා විසින් ඇය මුදල් බැංකුවට ගෙන යන බවට තමන් හා කී කතාව තම හිතවතා වන වාහන සේල් හිමිකරු සමඟ කීවේ ඇයගේ දුරකථන අංකය ද ඔහු අතට පත් කරමිනි. “පුළුවන්නම් කෝල් එකක් දීලා ඒකිව සෙට් කරගනින්. ඉතිරි හරිය පස්සෙ බැරියැ” හේ කීයේය. පෙම්වතා කළමනාකාරිණි පෙම්වතිය සමඟ බොරු දබරයක් පා අමනාප වූයේ ය. ඒ තම හිතවතාගේ පැත්තට ඇයව හරවාලීමේ යටි අදහසකිනි. වාහන සේල් හිමිකරු තමන් විවාහකයකු බව ද නොපවසා කළමනාකාරිණියට කතා කොට ආදරය ඉල්ලුවේය. හිතුවාටත් වඩා පහසුවෙන් ඇයට සමීප වන්නට ඔහුට ඉඩ ලැබිණි. තමන් කියන්නක් නොපැකිළව ඇය ඉටුකරන බවට ඉඳුරා දත් හේ කල් යල් බලා තම යෝජනාව ඉදිරිපත් කළේය. රටබීම හලේ එදිනෙදා ආදායම දින දෙකකට වරක් බැංකු ගත කරයි. සතියක් පමණ බැංකු නොගොස් සිටියහොත් රුපියල් පනස්ලක්ෂයක්වත් එකතු වී තිබෙයි. ඔහුගේ යෝජනාවට එකඟ වූ ඈ ‘ඕන දෙයක් අනේ මාවත් බේරලා’ යැයි කියා ඔහුගේ ඊළඟ ඉල්ලීමට ද සවන් දුන්නාය.ඔහු ඇයව කතරගම වන්දනාවක පිටත් කර හැරියේය. සතියකට ආසන්න වෙද්දී පෙරළා පැමිණි ඕ රටබීම හලට ගොස් එහි සේප්පුවේ තිබු මුදල් පෙට්ටියක බහා වෑන්රියට ගොඩ වී ඇත්තේ කල්තියා ඔහුව ද දැනුම්වත් කරමිනි.ඇයගෙන් ලද තොරතුරින් වාහන සේල් හිමිකරු මංකොල්ලයට පෙර සූදානමින් තබා සිටි පුද්ගලයන් දෙදෙනා යතුරුපැදියක නංවා යවමින් සැලසුම ක්‍රියාත්මක කරවූයේ එපරිද්දෙනි. මංකොල්ලකරුවන් කවුදැයි කියා තමන් නොදන්නා බව කියමින්, හඬමින් අපූරු රංගනයක යෙදෙමින් පැමිණිලිකාරිය ලෙසින් හැසිරුණු කළමනාකාරිණිය ද අත්අඩංගුවට ගැනිණි. කළමනාකාරිණිය වෙඩික්කරු සහ යතුරුපැදිකරු ද වාහන සේල් හිමිකරු සහ ඔහුගේ සමීපතමයා ද මතුගම මහේස්ත්‍රාත් අධිකරණයට ඉදිරිපත් කිරීමෙන් පසු රක්ෂිත බන්ධනාගාරයට පමුණුවන ලදි.“තමන් උපයා ගත් දෙයින්, ලද දෙයින් සතුටු වී හිතට එකඟ ව ජීවත්වනු වෙනුවට අනුන් සතු ධනයට කෑදර වී ඒ පසුපස හඹා යාමත්, ජීවිතය සුළුකොට තකා දකින දකින පිරිමි මත්තේ හැපී අනාගතය විනාශයට ගෙන යාමත් මින් කියැවෙනවා. යහපතෙහි හැසිරීම පිළිබඳව කවුරුත් නුවණින් විමසිය යුතුව ඇතැයි ස්ථානාධිපති උප පො. පරීක්ෂක සමන් පද්මලාල් මහතා සිළුමිණට පැවැසීය.පොලිස් පරීක්ෂණ ඇසුරිනි.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111274</link>
    <topic>සතුන්ගේ පැත්ත ගන්න ඉන්නේ වනජීවි අංශයේ අය විතරයි</topic>
    <author>ටිරෝනි වෑවලගේ</author>
    <content>වන ජීවි නියෝජ්‍ය අධ්‍යක්ෂ (පශු) තාරක ප්‍රසාද්වනජීවි දෙපාර්තමේන්තුවේ පශු වෛද්‍ය තාරක ප්‍රසාද් තරුණයාගේ කල වයස හරි බව තීරණය කළ ඔහුගේ දෙමවුපියෝ මනාලියක් සොයන්නට වූහ. කීප පොළකින්ම යෝජනා රැසක් පැමිණි අතර ගැළපෙන යුවතියක් බලන්නට යන්නට කාල වේලාව ද තීරණය කර ගැනිණි.“පුතේ අපි යොදා ගත් වෙලාවට අර ගෑනු ළමයා බලන්න යන්න තියෙනවා. පුතා ගෙදර එන්නම ඕනේ”දෙමවුපියෝ තම පුත්‍රයාට කාල වේලාව වෙන් කර ගන්නා ලෙස කල්තියාම දැනුම් නොදුන්නෝ්ය. මේ ගමන්වලට තරුණ පශු වෛද්‍යවරයාගේ ද අකමැත්තක් තිබුණේ නැත. එහෙත් අපේ රටේ වනජීවීහු කිසිම දිනක මේ තරුණයාට මනාලියක් බැලීමට යාමට ඉඩ නොදුන්නෝය. පශු වෛද්‍යවරයා මනාලියක් බැලීමට දිනයක් නියම කර ගත් වහාම වන අලියකු ගමකට පැන යකා නටයි. නැතහොත් ‘හක්ක පටස්’ කෑ පුංචි අලි පැටවකු අසරණව වැතිරී සිටින බව වාර්තා වේ.අලින් ගෙන් බාධාවක් නුවූයේ නම් දිවියකු මන්දකට හසු වෙයි. විවාහ යෝජනා වෙනුවෙන් කාලය වෙන් නොකළ තරුණ දොස්තරවරයා තමාගේ සේවය වන සතුන් වෙනුවෙන්ම කැප කිරීමට තීරණය කළේ මේ හේතුන් නිසාය.තම පෞද්ගලික ජීවිතය අසරණ සතුන් වෙනුවෙන් කැප කළ මේ තරුණයාට තම සහකාරිය කාර්යාලයෙන්ම සොයා ගැනීමට හැකි වූයේ සතුන්ට වෙදකම් කිරීමෙන් ලත් පින් බලයෙන්ම විය හැකිය. එදා මනාලියක් බැලීමට වෙන් කර ගත් කාලය පවා වන සතුන් වෙනුවෙන් වැය කිරීමට තරම් උතුම් වූ මේ පශු වෛද්‍යවරයා අද පරිණත දෙදරු පියෙකි. වාසනාවන්ත කැදැල්ලක හිමිකරුවෙකි.එමෙන්ම ඔහු අද වන විට ශ්‍රී ලංකාවේ වනජීවි දෙපාර්තමේන්තුවේ නියෝජ්‍ය අධ්‍යක්ෂ (පශු) වරයකු ද වන්නේය. මේ සියල්ල සිදුවූ එදා මෙන් අද ද ඔහුගේ ජීවන රටාවේ කාර්ය බහුලත්වය නම් නොවෙනස්ව පවතින්නේය. එදා ඔහුට මනාලියක බැලීමට යාමට ඉඩක් නොදුන් වන ජීවීහු අදත් සිඟිති දරු දෙදෙනා සමඟ විවේක කාලය ගෙවා දැමීමට හෝ ඉඩක් නොදෙන්නෝය.වෘත්තියේ කාර්ය බහුලත්වය එසේ වුවද තාරක ප්‍රසාද් මහතා පවසන්නේ තමා තම වෘත්තියට බෙහෙවින් ඇලුම් කරන බවයි. වර්ෂ 1965 මාතර දී උපන් ගජදීර ආරච්චිගේ තාරක ප්‍රසාද් තරුණයා වනජීවී පශු වෛද්‍යවරයකු බවට පත් වන්නේ උපාධිය සහ පුහුණු වැඩසටහන් රැසක අවසානයේදීය. පේරාදෙණිය පශු වෛද්‍ය පීඨයේ මහාචාර්ය විජිත කුරුවිට තම සිසුන් නොයෙක් ව්‍යාපෘතිවලට සම්බන්ධ කර ගැනීම එවකට එම පීඨයේ සිසුවකුව සිටි අප කතා නායකයාගේ සිත වන ජීවින් කෙරෙහි ඇදී යාමට ප්‍රධාන සාධකයක් විය.“මම විශ්ව විද්‍යාලයේ පශු වෛද්‍යවරයකු වීමට අධ්‍යාපනය ලබන අවදියේ වන ජීවි දෙපාර්තමේන්තුවට පශු වෛද්‍ය අංශයක් තිබුණේ නැහැ. වැඩක් යෙදුණාම කළේ නොයෙක් ව්‍යාපෘතිවලින් පශු වෛද්‍යවරු තාවකාලිකව යොදා ගැනීමයි. මහාචාර්ය විජිත කුරුවිට මේ වගේ වැඩවලට සහභාගි වෙන්න අපිව උනන්දු කළා. මේ ක්ෂේත්‍රය ගැන මට ආසාවක් ඇති වුණේ ඒ වැඩවලට සහභාගි වීමෙන් ලැබුණු අත්දැකීම් නිසයි. විශ්ව විද්‍යාල අධ්‍යාපනයෙන් පසු මම සිප්පුකුලමේ සෞඛ්‍ය දෙපාර්තමේන්තුවේ ගොවිපලක හිටියා.එතනදී මම පශු වෛද්‍යවරයෙක් මෙන්ම ආචාර්යවරයෙක් විදිහටත් සේවය කළා. 1996 දී වන ජීවී දෙපාර්තමේන්තුවේ සේවය කළ පශු වෛද්‍ය නන්දන අතපත්තු මහතා පශු වෛද්‍ය ඒකකයක් පිහිටවන්න පියවර තබමින් අපට ඒ සඳහා අයදුම් කරන්න කිව්වා. ඒ අයදුම් කිරීමෙන් සහ සම්මුඛ පරීක්ෂණවලින් පස්සෙ තමයි මම මේ වෘත්තියට එක් වුණේ.”එලෙස හීලෑ නැති කැලෑ සතුන්ට වෙදකම් කරන වෛද්‍යවරයකු බවට පත් වූ තාරක ප්‍රසාද් මහතා 1996 සිට 2000 වන තුරු අනුරාධපුරයේ සේවය කළේය. ඔහුට කොළඹ කාර්යාලයට පැමිණිමට ලැබුණේ 2002 න් පසුවය. අද වන විට ඔහු පශු වෛද්‍ය අංශයේ අංශ ප්‍රධානියා ලෙස සේවය කරයි. වර්තමානය පමණක් නොව ඔහුගේ රැකියාවේ අතීතය ද දුෂ්කරය. සිදුවීමක් වාර්තා වුණු සැණින් රටේ කොයි ඉසව්වේ වුවද යා යුතුය. රාජකාරියට දිවා රෑ වෙනසක් නැත.අනික් අතට තාරක දොස්තර මහත්තයාගේ ලෙඩ්ඩු සල්ලි ගෙවා අංක පිළිවෙළට බෙහෙත් ගැනීමට පැමිණෙන ලෙඩ්ඩු ද නොවෙති. බෙහෙත් කිරීමට පෙර ඔවුන් නිර්වින්දනය කර අල්ලා කඹවලින් බැඳ දැමීමට දොස්තර මහත්වරුන්ට සිදු වේ. හදිසියේ හෝ බෙහෙත් කරන අතරමැද දී රෝගියාට සිහිය ආවොත් පණ එපා කියා දිව යන්නට ද දොස්තර මහත්තයාට සිදු වේ. එනිසාම ජීවිත තර්ජන ගැන ද අමතරව සිතිය යුතුය. කොපමණ රෝගීන් සංඛ්‍යාවකට, කොපමණ දුෂ්කරතා මැද බෙහෙත් දුන්න ද තාරක ප්‍රසාද් දොස්තර මහත්තයා ඇතුළු පිරිසට ලැබෙන්නේ ආණ්ඩුවෙන් ගෙවන වැටුප පමණමය.මේ දොස්තරලාට ‘චැනල් සර්විස්’ නැත. එනිසාම අමතර ආදායම් ද නැත. රෝගීන්ගෙන් සියයට අනූ නමයක්ම වාසය කරන්නේ මහා ගන වනාන්තරවල බැවින් ‘දොස්තර මහත්තයා බුදු වෙන්න ඕනැ’ කියමින් ලැබෙන සිවිල් වරප්‍රසාද ද නැත. මේ හේතූන් නිසාම තාරක ප්‍රසාද් දොස්තර මහත්තයා සමඟ වන ජීවි දෙපාර්තමේන්තුවේ පශු වෛද්‍ය අංශයේ සේවයට එක් වන දොස්තරලා දුර්ලභය. අද වන විටත් එම අංශයේ පුරප්පාඩු හතරක් පැවැතීමට ප්‍රධාන හේතුව ද මෙකී කරුණුය.“නන්දන අතපත්තු මහත්මයා 1996 දී අප අලි ඇල්ලීමේ කඳවුරකට එක්ක ගියා. ඒ තුරුවිල. නාච්චදූවේ. කැලේ කඳවුරු ගැසීම ගැන ආසාවක් ඇති වුණේ මේ ගමනේදී. ඒත් මේ ජීවිතේට හුරුවෙන්න මුලදී අමාරු වුණා. ඒ දවස්වල විදුලි ආලෝකයත් නැහැ. රෑ ගත කරන්නෙ පෙට්‍රෝ මැක්ස් ලාම්පු එළියෙන්. පස්සෙ ටිකෙන් ටික රස්සාවට හුරු වුණා.”තාරක ප්‍රසාද් මහතා එසේ පවසන්නේ ඉතා සැහැල්ලුවෙනි. එහෙත් ඔහුගේ අත්දැකීම්වලට සවන් දෙන අපගේ ඇඟේ ලොමු දැහැ ගැන්වෙයි.එක පාරක් අල්ල කන්තලේ ප්‍රදේශයේ වෙලක තුවාල ලැබු අලියෙක් වැටිල ඉන්නවා කියල අපට දැනුම් දුන්නා. බිම් බෝම්බවලට තුවාල වෙලා. අපි ප්‍රදේශයට ගියා. උසස් නිලධාරීන්ගේ නියෝග මත හමුදාවේ පිරිසක් අපව අලියා වැටිල ඉන්න තැනට එක්ක ගෙන ගියා. වෙලක් මැද්දේ අලියෙක් වැටිලා ඉන්නවා අපි දැක්කා.ඉතින් බෙහෙත් එහෙම අරගෙන අපි අලියා ළඟට ගියා. සාමාන්‍යයෙන් තුවාල වෙලා, ඔත්පළ වෙලා ඉන්න අලියකුට අපට පහර දෙන්න අමාරුයි. ඒ නිසාම අපි බය නැතුව ළඟට ගියා. වැටිල හිටපු අලියා එකපාරටම නැගිටලා අපේ පස්සෙ එළවන්න ගත්තා. බලනකොට ඒ තුවාල වෙච්ච අලියා නෙමෙයි. වෙනින් අලියෙක් වෙලේ නිදා ඉඳලා තියෙන්නෙ. අපි මොනවා කරන්න ද? පණ බේරගන්න දිව්වා.”වල් අලින්ගෙන් බේරෙන්න කී වතාවක් දුවන්නට සිදු වී ඇද්දැයි ඒ සමඟම මම විමසුවෙමි. පිළිතුරු වූයේ ගණන් තියා ගන්නත් බැරි තරම් වාර ගණනක් දුවන්නට සිදුවූ බවයි. අප සමඟ සාකච්ඡාවේ යෙදී සිටින අතර තාරක ප්‍රසාද් මහතාගේ දුරකථනය කිහිප වරක් නාද විය. එහා පැත්තේ ඇමතුමෙන් ප්‍රකාශ කෙරුණේ කුඩා අලි පැටියකු ‘හක්ක පටස්’ කෑමෙන් පුපුරා ගිය මුඛය සහිතව සිටින බවයි. වහා තම අංශයේ වෛද්‍යවරයකු ඊට අනුගත කළ ප්‍රසාද් මහතා වල් ඌරන් මැරීමට යොදා ගන්නා ‘හක්ක පටස්’ කන පුංචි අලි පැටවුන් ගැන කනගාටු වීමට ද අමතක නොකළේය.“සත්තුන්ට වෙදකම් කරන්න මේ ලංකාවේ ගියේ නැති තැනක් නැහැ. යුද්දෙ තියන කාලේ සටන් පැවති ප්‍රදේශවලට පවා ගියා. ඒ වෙනුවෙන් අපට ආරක්ෂක අමාත්‍යාංශයේ සහාය ලැබුණා. මට මතකයි එක පාරක් වැලිඔය යුද හමුදා ආඥාපතිගෙන් අපට පණිවිඩයක් ලැබුණා ඇතෙක් වැටිලා ඉන්නවා කියලා. අපි වැලිඔයට යනකොට හවස් වුණා. කඳවුරකට අපව එක්ක ගෙන ගියා. ගිහින් කිව්වා ෂෙල් වෙඩි වැටෙන්න ගත්තොත් ළඟ තියෙන කානුවට බැහැලා වැතිරිලා ඉන්න කියලා.රෑ වෙනකොට ආරංචි වුණා ඉහළ කෑම්ප් එකට කොටි ගහනවා කියලා. අපි හිටිය කඳවුරේ අයත් ලෑස්ති වුණා. දැන් අපිත් එක්ක ගිය රියදුරු මහත්වරු අපට දොස් කියනවා. ඇයි මේ වගේ ගමන් එන්නේ කියලා. ඒ අය දරු පවුල් කාරයෝ. දැන් කරන්න දෙයක් නෑ. අපි එළිවෙනකල් හිටියා. ප්‍රහාරයක් එල්ල වුණේ නෑ. උදේම අපිව ඇතා වැටිල ඉන්න තැනට එක්කගෙන යන්න කපිතාන්වරයකුට බාර දුන්නා. අපි වාහනයකින් ගියා. ටිකක් දුර ගියාම පාසල් ගොඩනැගිල්ලක් වගේ තැනකට ආවා.කපිතාන්වරයා වටපිට බලා කිව්වා මේ වගේ තැනක් එදා අපට හම්බ වුණේ නෑ. පාර වැරදිලා වගේ කියලා. අපි තව ටිකක් දුර ගියා. යනකොට පාර හරහට ගහක් කපලා දාලා. කපිතාන්වරයා වටපිට ඇවිදලා කිව්වා මේ ඇතා ඉන්න තැනට යන පාර නෙමෙයි. මෙතනින් මේ දැන් බයිසිකලයකුත් ගිහින් තියෙනවා. අපි ඉක්මනට යමු කියලා. පස්සේ අපි වාහනේ හරවාගෙන පාර හොයාගෙන ආපහු කඳවුරට ගියා.”වන ජීවි දෙපාර්තමේන්තුවේ පශු වෛද්‍යවරු වැඩිම ප්‍රසිද්ධියක් උසුලන්නේ වන අලින්ට බෙහෙත් කිරිම සම්බන්ධයෙනි. එහෙත් තාරක ප්‍රසාද් මහතා අපට කීවේ වලස්සු, දිවියන්, ගෝනුන් වැනි සතුන්ට ද බෙහෙත් කිරීමට සාත්තු සප්පායම් කිරීමට ඕනෑ තරම් ක්‍රියාකර ඇති බවයි.“වරක් දැරණියගල ප්‍රදේශයේ උගුලකට කැලෑ බළලකු හසු වී ඇති බවට පණිවිඩයක් වන ජීවී පශු වෛද්‍ය අංශයට ලැබුණි. කැලෑ බළලා මුදා හැරීමට ගිය දොස්තර මහතා ඇතුළු පිරිසට දැක ගන්න ලැබුණේ ඒ කැලෑ බළලකු නොව දිවියකු බවයි. එක් අතක් මන්දට හසු කර ගෙන සිටි දිවියා තමා අවට සියල්ල පොඩි පට්ටම් කර දමමින් වියරු වැටී සිටී.දැන් ඌ නිර්වින්දනය කිරීම හැර කළ හැකි වෙනත් දෙයක් නැත. අභියෝගය බාර ගත් තාරක ප්‍රසාද් දොස්තර මහතා දිවියා නිර්වින්දනය කළේය. බෙහෙත ශරීරගත වූ දිවියා නිසල විය. නමුත් මේ භයානක සතෙකි. එබැවින් ඌ මන්දෙන් නිදහස් කිරීම කල්පනාවෙන් කළ යුතුය. වන ජීවී සේවකයකු කූඩුවක් තුළට දැමුණු අතර කූඩුව ක්‍රමයෙන් දිවියා වෙත ළං කෙරිණි. ඒ අන්දමට මන්දෙන් නිදහස් කෙරුණු දිවියා කූඩුවකට දමා ගනු ලැබීය.එහෙත් අවට කැලෑවට ඌ නිදහස් කිරීම සම්බන්ධව අසල්වාසීහු දැඩි විරෝධය පෑහ. අවසානයේ තාරක ප්‍රසාද් මහතා ඇතුළු පිරිසට සිදු වූයේ දිවියා හෝර්ටන් තැන්නට ගෙන ගොස් නිදහස් කිරීමටය.මෙවැනි අත්දැකීම්වලින් නම් පශු වෛද්‍ය තාරක ප්‍රසාද් මහතාට අඩුවක් නැත. නමුත් මා එක් දෙයක් නිරීක්ෂණය කළෙමි. ඒ සෑම අවස්ථාවකදීම අදහස් දැක්වීමේදී ප්‍රසාද් මහතා තිරිසන් සත්ත්වයාගේ පාර්ශ්වයට පක්ෂපාත වන බවයි.“සත්තුන්ගේ පැත්ත ගන්න ඉන්නේ අපි විතරයි. සත්තු වෙනුවෙන් තියෙන එකම දෙපාර්තමේන්තුව මේක. ඉතින් අපි බැලුවේ නැත්නම් කවුද මේ අහිංසක සතුන්ට පිහිට වෙන්නේ. හැබැයි එක දෙයක්. අපි කාලය, වේලාව බලන්නෙ නැතුව, ජීවිත තර්ජන සලකන්නේ නැතිව, ලාබ ප්‍රයෝජන කිසිවක් නැතිව සතුන් වෙනුවෙන් සේවය කරනවා. අපට තිබෙන පහසුකම් අවමයි. ඒ සියල්ල මැද රස්සාව කරලත් පුංචි සිදුවීමකටත් අපට දෝෂාරෝපණය කරනවා. පරීක්ෂණ තියන්න එනවා. එතකොට වෙන්නේ අපිව කලකිරීමට පත් වෙන එකයි.”වන සතුන් වෙනුවෙන් දිවි පරදුවට තබමින් පින් සිද්ධ වෙන රස්සාවක නියුතු තාරක ප්‍රසාද් මහතා මගේ නිරීක්ෂණයට එලෙස පිළිතුරු දුන්නේය.ටිරෝනි වෑවලගේඡායාරූප සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111275</link>
    <topic>ගොම්මන් අහසේ පාට තවරන සිත්තරා කවුද?</topic>
    <author>අරුණි මුතුමලී</author>
    <content>මම බංකුව උඩට වෙලා අනන්ත අහස දිහා හිස් හැඟීමෙන් බලා සිටියා. කිසි කෙනෙක් කිසි දෙයක් ගැන නොහිතෙන තරමට භාවනාවකදී වගේ අහස මගේ සිත උදුරගෙනයි තිබුණේ. සොබා දහම මොන තරම් පුදුම ද? ඇත්තටම හවස් යාමෙක අහසේ ඇඳෙන වලාකුළුවලට පාට දෙන්නේ කවුද? ඒ වර්ණ ගලපන සිත්තරා ඉන්නෙ කොහෙද කියලා හිතන්නවත් මතක් වුණේ නෑ. පුළුන් වලාවලින් වැසුණු මෑත අහසත් සේද වලාවලින් හැඩවුණු ඈත අහසත් එක්ක බණ්ඩි ගොයම හිනැහෙන හැටි දිහා කොතරම් වෙලාවක් බලාගෙන හිටියද කියන්න මම දන්නේ නැහැ.“පටොස්” මම තිගැස්සුණා. සිලි මල්ලක් පුපුරුවලා.“ආ... ඇහැරුණාද?” කේන්තිය මකාගෙන සොනාලි නංගිගෙන් මම ඇහුවා. ඒ අය නිවාඩුවට ලංකාවට ඇවිත් දවස් කීපයක් ඉන්නේ අපේ ගෙදර. නංගිලා රට විදිහට හැදුණත් මාමාගේ දැනුම් සම්භාරයෙන් ටිකක් හරි අපි හොරා ගන්න නිසා ඕන වදයක් ඉවසාවදාරගෙන ඒ අය අපේ ගෙදර තියාගන්න මල්ලිත් මාත් කැමැතියි.“අක්කි මොනවද මේ ඊවිනිං එක එන්ජෝයි කරන්න කරන්නේ?”මේ වගේ ලෝකෙ දිහා බලාගෙන ඉන්න එක”“ලෝකෙ දිහා? ඉන්ටරස්ටිං. කෝ බලමු ලෝකෙ දිහා” නංගී විහිළුවට එහෙම කියමින් යතුරු පැදියක මෙන් බංකුවේ දෙපසට දෙකකුල් වන සේ හිඳගෙන මම බලා සිටි පැත්තට එබි එබී බලන්න ගත්තා.“ලෝකෙ දිහා එහෙම බලන්න බෑ. සන්සුන් සිතින් හොඳට පේන දේවල් විඳින්න එතකොට ලෝකෙ ලස්සන, කැත ඕන දෙයක් බලාගන්න පුළුවන්.“අක්ක හරිම සීරියස්ලි දේවල් ගැන හිතන්නෙ නේද? අපි නම් ඔච්චරම ගැඹුරට ඕවා හිතන්න පුරුදු වෙලා නෑ. අනික එතකොට ලයිෆ් එක එන්ජෝයි කරන්නත් බෑනේ නේ?“ම්... එක එක්කෙනා හිතන විදිහ අනුව තමයි ඉතිං...” මට කියයුතු දෙයක් නොදැන ඔහේ පිළිතුරක් දුන්නා.බයිසිකලෙන් බහින්නා සේ බංකු කෙළවර වටේ කකුළක් කරකවා එක පැත්තකට හැරුණු සොනාලි නංගී.“හරියට අර ක්ලවුඩ්ස් වගේ නේද අක්කි?” කීවා.ගෙයි ඉඳන් මේ කතාවට පිළිතුරු දෙන්න ආවේ සොනාලිගේ තාත්තා, අපේ රට මාමා.රට මාමා ඇවිත් මුලින් ම අපි බලා ඉන්න දිහාට එබුණා. “මාර කලර් කම්බ්නේෂන් එකක් නේද? සොනාලි කීවා වගේ ම මිනිස්සුත් ඉතිං එහෙම තමයි. ඒත් වෙනසක් තියෙනවා.“මොකක්ද?”මිනිස්සුන් රකින්න මේ හැමදේම එක් වෙනවා. ඒත් මිනිස්සු එකතු වුණාම මේ හැම දේකම ලස්සන නැති කරනවා.”“තාත්ති වැරැදියි. ඇයි මිනිස්සු මේ සොබාවික දේවල් රකින්න ඉදිරිපත් වෙනවනේ ඕන තරං. ඇයි මේ දවස්වල විියානා සමිට් එකත් පටන් ගත්තේ.” නංගී කීවා. මාමා ඒකට උත්තර දුන්නා.“සමුළු නම් ඔය ඕන තරං තියෙන්නේ. මට මතකයි මම බහරේන්වල ඔය සමුළුවකට ගියා. ඕසෝන් ක්ෂයකාරක භාවිතය, අඩු කරන්න කියලා. ඒකට සහභාගි වෙච්ච සමහර රටවල පරිසරය කියන දේ ගැන උනන්දුව කොච්චර ද කීවොත් අමාත්‍යාංශයක් තියා බුලත් විට කඩයක් තරම්වත් එකක් නැහැලු.මාමා කියද්දී එතනට ආ මල්ලිටත් මටත් පුපුරන්නට ආ හිනාව නවත ගන්න බැරි වුණා.“ඈ මාමේ ඒ රටවලත් විට කඩ, වින්කල් එහෙම තියෙනවද?ඒකට මාමත් හිනාවුණා මිසක් මුකුත් කීවේ නෑ. මල්ලි විද්‍යාත්මක ප්‍රශ්නයක් යොමු කළා.“එතකොට ඒ ගොල්ලන්ට ඕසෝන් ලෙයර් එකින් හානිය බලපාන්නේ නැද්ද?“මොකද නැත්තේ?” මාම ඇස් උඩ තියා කීවා.“ඕසෝන් ලේයර් එක කියන්නේ මොකක්ද කියලා දන්නවනේ ඒක ලෝකෙ ඒ කියන්නේ මේ පෘථිවි ගෝලය වටේට තියෙන ආරක්ෂක වායු ස්ථරය. ඉතින් ඒකෙන් තමයි ඔය ඉරෙන් අල්ට්‍රා වයලට් කිරණ එතකොට අහිතකර අනිත් කිරණ පෙරලා දෙන්නේ. ඉතින් ඕසෝන් ලේයර් එක ඩැමේජ් වෙලා එතනින් ඔය කිරණ ආවොත් ඔයා හිතන්නේ ඒක ඉරක් ගැහුවා වගේ එතනට විතරක් එනවා කියලා ද?”මාමා ගේ ප්‍රශ්නෙට අපි හිනා නොවී ඉන්න සෑහෙන උත්සාහ කළා.“ඇයි හිනාවෙන්නේ?” මාමගේ ප්‍රශ්නයට පිළිතුරු දුන්නේ මල්ලී?“නෑ මේ මාමා හරියට ඒ ටික කීවේ හරියට හෝඩියේ ළමයින්ට වගේ ඒකයි.ඔව් ඉතිං හෝඩියේ ප්‍රශ්න ඇහුවම උත්තරත් ඒ වගේ තමා” සොනාලි නංගි මල්ලිට හරවා පහරක් එල්ල කළා. මල්ලිගේ කන්දෙක රතුවෙනවා මම දැක්කත් කවුරුත් මුකුත් කීවේ නෑ.“හරි හරි - මාමා කියන්නකෝ ඉතිරි ටික” මම ඉක්මනට යෝජනා කළා.“දැන් ඔය ග්‍රීන් හවුස් ගෑසස් මොනවද ඒකට සිංහලෙන් කියන්නේ මේ...”“හරිතාගාර වායු” මල්ලි පරණ ලජ්ජාව හිලව් කරගන්න කීවා.“ආහ් ඔය දන්නේ... දැන් ඒවා වායු ගෝලෙට එකතු කරන්න එපා කියන්නේ ඇයි?”අපි එකිනෙකාගේ මුහුණ බලාගත්තේ අප ඒ ගැන දන්නවා වුණත් අහන දේට නිවැරදිව පිළිතුරු දීමට තරම් නිරවුල් ක්‍රමයක් නැති නිසයි. මාමා කියල දෙන්න ගත්තා.“දැන් ඉරෙන් එන්නේ ආලෝක කිරණනේ. ඒවා කෙටි තාප තරංග හැටියට තමයි වායුගෝලය හරහා පොළොවට එන්නේ. ඒවා පොළොවේ වැදුණාම පෘථිවිය රත් වෙනවා. ඒවා දිගු තාප තරංග හැටියට පොළොවෙන් මුදා හරින්නේ අධෝරක්ත කිරණ විදිහටයි. ඔය ඉරෙන් පොළවට ආපු විකිරණ ඔක්කොම ටික ආපහු අභ්‍යවකාශයට යනව නං ප්‍රශ්නයක් නෑ. එතකොට බැලන්ස් වෙනවා. ඒත් ඔය කාබන්ඩයොක්සයිඩ්, මීතේන්, ක්ලොරොෆ්ලෝරෝ කාබන්, ජල වාෂ්ප වගේ දේවල් ඒ කිරණ අපේ වායු ගෝලයේ රඳවා ගන්නවා. එතකොට තමයි ඔය රස්නේ වැඩි වෙන්නේ” මාමා විද්‍යා ගුරුවරයකු වගේ කීවා.“එතකොට මීතෙන් කාබන්ඩයොක්සයිඩ් වගේ දේවල් වායුගෝලයේ තියෙන්නම බැරිද? මල්ලි ඇහුවා.“නෑ. නෑ... ඒවා ස්වභාවික මට්ටමින් තියෙන්න ඕන. නැත්නම් මාර වැඩේ වෙන්නේ.” මාමා කීවේ බය වෙලා වගේ.“ඇයි ද?” අපි ඔක්කොම එකවර ඇහුවා.“දැන් මේකයි. පොළොවට එන ඔය අධෝරක්ත කිරණ ටිකක් රඳව ගන්නත් ඕන. එහෙම නූනොත් අපේ ලෝකේ සාමාන්‍ය උෂ්ණත්වය සෙන්ටිග්‍රේඩ් 15 සෙන්ටිග්‍රේඩ් 33 කින් අඩු වෙනවා. එතකොට අයිස් මිදෙන උෂ්ණත්වයටත් වඩා පහළයිනේ. එතකොට ජීවත් වෙන්නෙ කොහොමද?”“ආ... ඒ කියන්නේ හරිතාගාර වායුත් සෑහෙන වටිනවා” සොනාලි නංගී කීවා.“ඔව්... ඔව්... ඒක ගාණට තියෙන්න ඕන. දැන් ප්‍රශ්නෙ වෙලා තියෙන්නේ තියෙන්න ඕන ප්‍රමාණයට වඩා ගොඩක් වැඩියෙන් වාහන, ෆැක්ටරි, එතකොට බලශක්තිය වගේ දේවල් නිසා වැඩිපුර වායු ගෝලෙට එකතු වෙන එකයි.මං කියන්නේ දැන් නවසිය අනූව එක්ක බැලුවොත් ඕකෙන් එයිටි පසන්ට් විතර කාබන් ඩයොක්සයිඩ් එකතු වෙන ප්‍රමාණය අඩු කළොත් තමයි අපේ ක්ලයි මේට් එක ගාණට තියාගන්න පුළුවන් වෙන්නේ.”“ඔය ක්ලයිමට් චේන්ජ් එක නිසා තමයි දැන් රෑටත් ගෙවල් ඇතුළෙ මැස්සෝ” තාත්තා කොහෙන්දෝ එතනට ඇවිත් බව දැක්කේ එතකොටයි.“ඔව් මේ රස්නේ වැඩිවෙන එක ඔය ජරා සත්තුන්ට හරි ෂෝක් නේ. හැබැයි ඔරොත්තු දෙන්න බැරි හොඳ ගස්වැල් වගේ ම සත්තුත් ඉවර වෙලා යයි කාලෙකදී” මාමා කීවෙ අපුලක් ද මූණෙ තියාගෙන.“සත්තු විතරක් නං බැරියැ මුහුදු මට්ටම උඩ ආවාම පොළොවෙ ලවණ ගතිය වැඩි වෙලා ගොවිතැන් බත් කරන්නත් කරදරයි. හුළඟ, වැස්ස අකල් වෙනවා තව කොච්චර දේවල් වෙනවද? ඒත් ඉතිං මිනිස්සු මේවා තේරුම් ගන්නේ නෑනේ. මොකද බඩුමිල වගේ මේක අතට දැනෙන දෙයක් නෙවේනේ.” තාත්තා කීවා.ඉතිං බඩු මිලත් ඒකෙම කොටසක් නේ” මල්ලී කීවා.“ඔව් ඒත් ඉතිං බඩු මිල කියන එකේ හේතු ඵල වාදය හොයන්නේ නෑ ගණන වැඩියි කියලා කෑගහනවා මිසක් ඕකට හරිතාගාර වායු බලපෑවේ කොහොමද වැස්ස අඩු වුණේ හරි ගංවතුර ආවේ හරි මේ විපර්යාස වුණේ අපේ තණ්හාවේ කෙළවරක් නැතිව එක එක දේවල් ඕනාවට වඩා කරන්න යන ඒකෙන් නේද කියලා කවුද හිතන්නේ?” මාමා කීවා. ආච්චි හවස තේ බොන්න ආරාධනා කරන්න ආවේ ඔය වේලාවේ.“අව්ව වැස්ස ගැන නං කතා කරලා වැඩක් නැහැ. දැන් ඉස්සර වගේ නියරේ කක්කුට්ටො ගුල හාරන පැත්තෙන් වැස්ස කියන්නත් බෑනේ.”“ඒක ඇත්ත මේ චේන්ජ් එක නිසා ඔක්කොම අවුල් කුඩේ ගෙනියන දවසට වහින්නේ නෑ. අමතක වෙලා හරි දාලා ගිය දවසට ඉවරයි.” තාත්තා හිනා වුණා.“ඕක පුතේ අකුසල මුල එකතුවෙලා ලෝක විනාසේ වෙන්න කලින් එන ඒවා. බුදු හාමුදුරුවෝ විසුද්ධි මාර්ගෙ කියලා තියෙනවා. රාගෙ වැඩි වුණාම ගින්නෙන් ද්වේශේ වැඩි වුණාම ජලයෙන් මෝහේ වැඩි වුණාම වාතයෙන් ලෝකෙ විනාශ වෙනවා කියලා අනික සමුද්ද වාණිජ ජාතකේ මතකද අර වඩුවො වගයක් ලස්සන දූපතකට ගිහින් ඒකෙ දහජරාව දාල විනාස කරලා පස්සෙ සුනාමියක් ආවාය කියන්නෙ”. ආච්චි ඇස් ලොකු කරලා කීවා.“සුනාමියක්?”“ඔව් ඉතින්, ඒ කාලෙ මුහුද ගොඩ ගලනවා කීවට සුනාමිම තමයි ඉතින්.”“දැන් අම්මා කියන්නේ ලබන අවුරුද්දෙ ලෝක විනාසෙ වෙනවා කියලද?” මාමා හිනාව තද කරගෙන තාත්තා දිහා බැලුවා.“මේ යන විදිහට පරිසරේ විනාස වුණොත් කියන්නත් බෑ” මාමා කීවා.“එහෙම කොහෙ වෙන්නද බුද්ධාගම අවුරුදු පන්දාහක් තියෙන්නත් එපැයි තාම දෙදාස් හය සීයනේ” ආච්චි තර්කයක් වහා ඉදිරිපත් කළා. කට්ටියගේ හිනාව නතර වුණා. “ඒක ඇත්ත. හැබැයි ඕසෝන් වියනට ඔය දියුණුය කියන රටවල් වලින් තවත් ඔය දූෂ්‍ය කාරක එකතු කරලා කරලා කවදා හරි මේ ලෝකේ ඉවර වෙන්නේ පීච්චිලා” මාමා කීවේ ටිකක් තරහිනුත් වගේ.“ඔව් ඉතින් ආශාවේ කෙළවරක් නැති හින්දනේ ඔරොත්තු නොදෙන තරං දේවල් කරන්නේ. මහ පොළොවට දරාගන්න පුළුවන් තරමට දේවල් කරනවා නම් ඔය එකක්වත් නෑ” එකයි රාගය වැඩි වුණාම පිච්චෙනවා කියන්නෙත්” ඉතිං සමුළු තියලා වැඩක් වෙයිද? තාත්තා විහිළුවට වගේ කීවා.“හනේ මට නං දුක මේ දරු පැටව් ගැන. යමු පුතේ තේ බොන්න” ආච්චි කීවා.“ආච්චි දුක්වෙන්නේ හරියට දැන් අපිට මොනව හරි වෙනවා වගේනේ කියූ මල්ලි ආච්චිගේ සාරි පොටෙන් ද ඇදගෙන ගෙට දිව්වේ අපිටත් හිනා ගස්සමින්.අරුණි මුතුමලීකර්තෘට ලියන්න | මුද්‍රණය සඳහා</content>
  </post></root>