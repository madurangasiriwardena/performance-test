<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s1206069</link>
    <topic>පාසල් ‍චෙස් තරගාවලිය 8දා ඇරැඹේ</topic>
    <author>ගම්පහ සංචාරක-නිමල් ජයසිංහ</author>
    <content>අවුරුදු 5-11ත් අතර බාලක බාලිකා සමස්ත ලංකා පාසල් ‍චෙස් තරගාවලිය මේ මස 8,9 සහ 10 යන දිනවල දී ගම්පහ බණ්ඩාරවත්ත පරාක්‍රම මහා විද්‍යාලයේ දී පැවැත්වේ.බාලක බාලිකාවන් 1200ක් පමණ සහභාගි වන මේ තරගාවලියට සහභාගිවීමට නියමිතය.අවුරුදු 12න් ඉහළ චෙස් තරගාවලියේ අවසන් තරග මේ මස 15, 16 සහ 17 යන දිනවල මාතලේ ක්‍රිස්තුදේව මහා විද්‍යාලයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=s12060610</link>
    <topic>කෑගල්ලේ පංචලී ආසියානු චෙස් තරගාවලියට</topic>
    <author>රඹුක්කන විශේෂ- ඔස්වල්ඩ් ගොඩකුඹුර</author>
    <content>කෑගලු බාලිකා විද්‍යාලයේ දෙවැනි ශ්‍රේණියේ ඉගෙනුම ලබන දිනිති පංචලි රත්නායක ශිෂ්‍යාව ජාතික යොවුන් චෙස් තරගාවලියේ දක්ෂතා දැක්වීම හේතුවෙන් ආසියානු යොවුන් චෙස් ශූරතා තරගාවලියට සුදුසුකම් ලබයි.ශ්‍රී ලංකා පාසල් චෙස් සංගමය සංවිධානය කළ ජාතික යොවුන් ශූරතා දිස්ත්‍රික් තරගාවලියේ කෑගල්ල දිස්ත්‍රික් ප්‍රථම ස්ථානය දිනාගත් ඇය, කේවල තරග දිස්ත්‍රික් ප්‍රථම ස්ථානය ද ලබා ගත්තා ය. ඇය ජාතික යොවුන් චෙස් තරගාවලියේ 6න් පහළ අනුශූරියද වූවා ය.ශ්‍රී ලංකා ජාතික යොවුන් අධිවේගී චෙස් ශූරතාවලියේ වයස අවුරුදු 6න් පහළ තුන්වන ස්ථානයද දිනාගත් ඇය, විද්‍යාලයේ ආචාරිනී ප්‍රමිලා ඉලංකෝන් මහත්මිය හා උපදේශක ජගත් කෙටලවල මහතා යටතේ පුහුණුව ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=f1206062</link>
    <topic>හිරු බැස ගියද දියමන්තිය දි‍ලෙයි</topic>
    <author>ධම්මික සෙනෙවිරත්න</author>
    <content>බ්‍රිතාන්‍යයේ දෙවැනි එළිසබෙත් රැජන මේ පසු කරමින් සිටින්නේ සිය ජීවිතයේ විචිත්‍රවත් ම වසරයි. රජකු හෝ රැජනකට වුවද විරල වශයෙන් ළඟා කරගත හැකි භාග්‍යයක් වන කිරීට ප්‍රාප්තියේ 60 වන වසර හෙවත් දියමන්ති ජුබිලිය සැමරීමට තරම් ඈ වාසනාවන්ත වී ඇති බැවිනි. 1953 ජූනි 2 වැනිදා කිරුළ පැළැදි එළිසබෙත් රැජනගේ රාජ්‍යත්වයට වසර 60 ක් සම්පූර්ණ වීම, බ්‍රිතාන්‍ය ජාතිකයෝ මහත් හරසරින් සමරති.2012 වසර නම් කර තිබුණේ දියමන්ති ජුබිලි වසර ලෙසයි. වසර ආරම්භයේ පටන් නොයෙකුත් සැමරුම් උලෙළ පැවැත්විණි. ඒ සියල්ලේම උපරිමය ලෙස දැකිය හැක්කේ ඉකුත් 2 වැනිදා පටන් ඊයේ දක්වා සිව් දිනක් තිස්සේ පැවැති සැමරුම් කාර්යයන් ය. එම කටයුතු සඳහා මිලියන සංඛ්‍යාත බ්‍රිතාන්‍ය වැසියන් සහභාගි වූ බව අන්තර් ජාතික මාධ්‍ය වාර්තා කර තිබිණි. මේ ඓතිහාසික අවස්ථාව නිමිතිකොට ගනිමින් ඉකුත් 4 සහ 5 දෙදින බ්‍රිතාන්‍යයේ විශේෂ නිවාඩු දින වශයෙන් ද ප්‍රකාශයට පත් විය.පසුගිය දිනවල පැවැති දියමන්ති ජුබිලි සැමරුම් උලෙළවල කැපී පෙනුණ අංගය බවට පත්ව තිබුණේ තේම්ස් නදියේ පැවැත්වුණු බෝට්ටු 1000 ක සහභාගිත්වයෙන් යුතු වූ දැවැන්ත සංදර්ශනය යි. එය විචිත්‍රවත් ප්‍රසංගික අත්දැකීමක් බවට පත් කරමින් පෝල් මැකාට්නි, එල්ටන් ජෝන් ආදී සංගීත ලෝකයේ දැවැන්තයෝ ඊට එක්ව සිටියහ. ලොව පුරා නොයෙක් රටවල උස් බිම් හි සංඥා පහන් දල්වා දියමන්ති ජුබිලිය සැමරීමේ කාර්යයක් ද සිදුවිය.එම ප්‍රධාන පහන බකිංහැම් මාලිගය ඉදිරිපස ඉදි වූ වේදිකාවක දී රැජන විසින් දල්වන ලදී. රැජනට ගෞරව දක්වමින් සුපිරි සංගීත තරු එම අවස්ථාවට සහභාගි වී සිටියේ එය වඩාත් ආලෝකවත් කරමිනි. ප්‍රධාන සැමරුම් උලෙළවලට අමතරව රට පුරා තැන තැන සැමරුම් උලෙළ පැවැත්විණි. ඒවා අතරින් වඩාත් කැපී පෙනු‍ෙණ් වීදි සාද ය. බ්‍රිතාන්‍ය හැරුණු විට ව්‍යවස්ථානුකූලව රැජන තවමත් රාජ්‍යත්වයේ තබා ඇති ඔස්ට්‍රේලියාව, කැනඩාව, නවසීලන්තය ඇතුළු ස්වෛරී රාජ්‍යයන් 16 කත් දියමන්ති ජුබිලිය සමරා උත්සව පැවැත්විණි. එහෙත් පොදු රාජ්‍ය මණ්ඩලීය රටවල් 52 හි තිබුණේ නිහැඬියාවකි.කලින් බ්‍රිතාන්‍ය යටත් විජිතයක්ව පැවැති ඔස්ට්‍රේලියාවේ ඉකුත් වසරේ දී ද රැජන සංචාරය කළාය. රැජනගේ දියමන්ති ජුබිලි භාරය ට ඔස්ට්‍රේලියාව ඇ. ඩො. මිලියන 5 ක් ප්‍රදානය කර තිබිණි. සැමරුම් මුද්දරයක් සහ සමරු කාසියක් ද නිකුත් කෙරිණි. පාර්ලිමේන්තුවේ දී සැමරුම් පහන් දැල් වූයේ අගමැතිනි ජුලියා ගිලාඩ් ය. එහෙත්, මීට වඩා උත්කර්ෂවත් ලෙස රැජනගේ රිදී ජුබිලිය සැමරීමට ඔස්ට්‍රේලියාව කටයුතු කළ බව මාධ්‍ය වාර්තා කර තිබිණි. එම උත්සව සඳහා රැජන ද සහභාගි වීම විශේෂයකි.නවසීලන්තයේ දියමන්ති ජුබිලි සැමරුම් උළෙල ගැන කීමට ඇත්තේ ද මීට සමාන කතාවකි. දශක 6 ක පාලන සමය තුළ රැජන 10 වතාවක් නවසීලන්තයේ සංචාරය කර ඇත. අවසන් වරට ඇය එහි ගියේ 2002 දීය. නවසීලන්තයේ ජනරජ සභාපති ලෙවිස් හොල්ඩන් පවසන පරිදි, රාජ්‍ය අනුග්‍රහයෙන් සිදු කෙරෙන උත්සවවලට වඩා මෙය සැමරීම සඳහා ජනතාව දිරිගැන්වීම රජයෙන් සිදු වී තිබේ. එහෙත්, සාමාන්‍ය පිළිගැනීම වී තිබුණේ “කවුද ගණන් ගන්නේ?” වැන්නක් බව ඔහු ගේ මතයයි. විවිධ සංවිධාන මඟින් සැමරුම් කාර්යයන් සිදු කළ ද පොදු ජනයා තුළ ඊට එතරම් නැඹුරුවක් නොවූ බව දැකිය හැකි විය.බ්‍රිතාන්‍ය යටත් විජිතයක්ව තිබී නිදහස ලබා 60 වසරක් සපුරන අසල්වැසි ඉන්දියාවේ ද දියමන්ති ජුබිලිය සැමරීම සඳහා රාජ්‍ය මට්ටමේ උත්සව පැවැත්වුණේ නැත. රාජකීයයන් පිළිබඳ ඉන්දියානුවන් තුළ ඇති ආකල්ප අදට ද එතරම් ප්‍රසාදජනක නැත. කෙසේ වුවද රැජන ඉන්දියාවේ සංචාරය කරන සෑම විටකම ඇය හරසරින් පිළිගැනීම සිදුවේ.අතීතයේ දී රැජන හා රාජකීයයන් පිළිබඳ පැවැති පිළිගැනීම, ගෞරව සම්ප්‍රයුක්ත බව ක්‍රමයෙන් වෙනස් විය. යටත් විජිතයන් ලෙස තිබී නිදහස ලබාගත් රටවල් අතීත අමිහිරි හා කටුක මතකයන් ඔස්සේ රැජන හා රජ පවුල දෙස බැලීය. රාජකීයයන් හා සාමාන්‍ය ජනයා අතර තිබූ දුරස් බව අවම කිරීමට වෑයම් කළ ඩයනා කුමරිය වැනි රාජකීයයන් නිසා රජ පවුල පිළිබඳ ජනතා ආකල්පවල යම් වෙනස්කම් ද ඇති විය.එහෙත්, ඇතැම් අවස්ථාවල බ්‍රිතාන්‍යයන් පවා රජ පවුල දෙස බැලුවේ නොරිස්සුම් ආකල්පයකිනි. රැජනට බදු නිදහසක් ලැබීම මෙන්ම වින්ඩ්සර් මාලිගයේ හදිසි ගින්නක් හට ගැනීම වැනි කාරණා රැජන දෙසට ද බ්‍රිතාන්‍යයන් ගේ විරෝධය එල්ල වීම ට බලපෑවේ ය. ඉන් පසු ඩයනා කුමරිය හදිසි අනතුරකින් මරණයට පත් වූ විට රැජන සහ රාජකීයයන් ක්‍රියා කළ ආකාරය ද බ්‍රිතාන්‍යයන්ගේ පවා ප්‍රසාදයට හේතු වූයේ නැත.නමුත්, එවැනි සිදුවීම්වලින් දශකයකට, දෙකකට පමණ පසු යළිත් රැජන සහ රජ පවුල පිළිබඳ බ්‍රිතාන්‍යයන් ගේ වැඩි ආකර්ෂණයක් ඇති වී ඇති බව පෙනෙන්නට තිබේ. චාල්ස් - ඩයනා යුවල ගේ් වැඩිමහල් පුතණුවන් වූ විලියම් කුමරා ගේ සහ කැතරින් මිඩ්ල්ටන් (කේට්) කුමරිය ගේ විවාහ මංගල්‍යය ඉකුත් වසරේ සිදු වූ විට බ්‍රිතාන්‍යයන් ගේ පමණක් නොව ලෝකයේ ම අවධානය ඔවුන් දෙසට යොමු වී තිබිණි.ඇතැම් දෙනා ඩයනා කුමරිය සහ කැතරින් කුමරිය සසඳන්නට වෑයම් කළ හ. තරුණ රාජකීයයන් දෙසට ඇති මාධ්‍ය අවධානය කොපමණ ද යත් එය ඔවුන් ගේ පෞද්ගලිකත්වයට ද හරස් වී ඇත. ටැබ්ලොයිඩ් පුවත්පත්වල උණුසුම් මාතෘකා බවට නිරන්තරයෙන් ඔවුහු පත්වෙති.රැජණ ගේ දියමන්ති ජුබිලිය නිමිත්තෙන් බ්‍රිතාන්‍යයේ පළවන වාමාංශික මෙන්ම දක්‍ෂිණාංශික පුවත්පත් යන දෙවර්ගයම ප්‍රණාමයෙන් යුතුව සිය වාර්තා පළ කර තිබිණි. ලොකු, කුඩා භේදයකින් හෝ දුප්පත් - පොහොසත් භේදයකින් තොරව බ්‍රිතාන්‍යයෝ එය සැමරීමට පෙළ ගැසීම ද කැපී පෙනේ. දියමන්ති ජුබිලිය වාණිජකරණයේ බලපෑමට හසුව තිබූ අයුරු ද පෙණින. යට ඇඳුම්වල පටන් උසස්ම වර්ගයේ ෂැම්පේන් බෝතලය දක්වා එය සළකුණු වී තිබිණි. ඇන්ඩෲ ලොයිඩ් වෙබර් විසින් දියමන්ති ජුබිලි සැමරුම් ගීතයක් ද රචනා කරන ලදී.“යංග් එළිසබෙත්: ද මේකින් ඔෆ් අවර් ක්වීන්” නම් කෘතියේ රචිකාව ‍ෙමන්ම ඉතිහාසඥවරියක ද වන කේට් විලියම්ස් පවසන පරිදි, එළිසබෙත් රැජන ගේ් කිරීට ප්‍රාප්තියෙන් පසු එතෙක් ගෙවී ගිය වකවානුව දෙස සන්සන්දනාත්මකව බලන විට රැජන ගේ ජනප්‍රියත්වය ඉහළම තලයක පවතී. ඩයනා කුමරියගේ මරණයත් සමඟ රැජන කෙරෙහි තිබූ ජනප්‍රසාදය බිඳ වැටුණු අයුරු විමසන විට මෙය තරමක් විමතිසහගත බව ඇයගේ අදහසයි.බ්‍රිතාන්‍ය ජාතිකයෝ මීට ඉහත දී දියමන්ති ජුබිලි අත්දැකීමක් ලැබුවේ වික්ටෝරියා රැජන ගේ් සමයේ දීය. 1897 දී එය දුටු කිසිවෙක් දැනට ජීවතුන් අතර නැත. ශාන්ත පාවුළු දේවස්ථානයේ පැවැති තුති පිදීමේ දේව මෙහෙයකට සහ සීමිත සැමරුම් අංගයන් ට එය සීමාවී තිබිණි. වික්ටෝරියා රැජන වයස්ගත බව නිසාම මනා සෞඛ්‍ය තත්ත්වයකින් පසු වූයේ නැත. එහෙත්, 87 හැවිරිදි වියට එළඹ සිටියද දෙවන එළිසබෙත් රැජන යහපත් සෞඛ්‍ය තත්ත්වයකින් පසුවේ. තවමත් ඇය නොයෙක් කාර්යයන් වෙනුවෙන් බ්‍රිතාන්‍යයේ චාරිකා කරන්නීය.තවත් වසර 3 කට පසු ඇය වික්ටෝරියා රැජන තබා ඇති වාර්තාව බිඳ දමමින් ඉතිහාසයේ වැඩිම කලක් බ්‍රිතාන්‍යයේ රාජ්‍යත්වය දැරූ නායිකාව ලෙස වාර්තාවක් තැබීම ට බොහෝ ඉඩ තිබේ. රාජකීය වල්ලභයා වන පිලිප් කුමරු තවත් සතියකින් සිය 91 වැනි ජන්ම දිනය සමරනු ඇත. ඉකුත් දෙසැම්බරයේ දී හදිසි හදවත් සැත්කමකට ලක් කෙරුණ ද දියමන්ති ජුබිලි සැමරුම් උලෙළවල පිලිප් කුමරා ගේ සහභාගිත්වය ද කැපී පෙනිණ.මීට 60 වසරකට පෙර පිලිප් කුමරාගේ අතෙහි එල්ලී අභිමානයෙන් පියවර තබා ගිය 27 හැවිරිදි සුරූපී එළිසබෙත් රැජන අදත් වියපත් පිලිප් කුමරාගේ සුරතෙහි එල්ලී 87 හැවිරිදි වයෝවෘද්ධ කාන්තාවක ලෙස සෙමෙන් පා නඟන දසුන වියපත් මිනිසුන් ගේ අතීත මතක යළි පුබුදුවාලන්නට ඇත. දෙවන ලෝක සංග්‍රාමය නිමා වී වසර කිහිපයකින් කිරීටය දරා ගත් එළිසබෙත් රැජන එවක් පටන් බොහෝ ඉතිහාස සිදුවීම්වල සාක්‍ෂිකාරියක වූවා ය.සීතල යුද්ධය ඇති වී නැති වී ගියේ ද, මිනිසා සඳ මත පළමු පා සටහන තැබුවේ ද, බීට්ලස් සංගීත කණ්ඩායමේ උපත මෙන්ම ටෝනි බ්ලෙයාර් ගේ උපත සිදුවූයේ ද, එමී වයින් හවුස් ගේ මෙන්ම මයිකල් ජැක්සන් ගේ මරණ සිදු වුණේ ද ඇය කිරුළ දරද්දී ය. හෙට දවසේ දී ද එවැනි බොහෝ සිදුවීම් ඉතිහාසයට එකතු වනු ඇය බලා සිටිනවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>06</day>
    </date>
    <link>http://www.dinamina.lk/2012/06/06/_art.asp?fn=f1206063</link>
    <topic>ඇය විශේෂයි</topic>
    <author>ධම්මික</author>
    <content>o ඉතිහාසයේ දීර්ඝත ම කාලයක් බලයේ සිටි පාලකයන් අතරට එළිසබෙත් රැජන ද එක් වෙයි. බ්‍රිතාන්‍ය ඉතිහාසයේ වැඩි ම කාලයක් කිරුළදැරුවන් අතර ඇය දෙවැන්නා ය.o එංගලන්තයේ විලියම් රජු ගේ පටන් රජ පෙළපත විමර්ශනය කරනවිට එළිසබෙත් රැජන කිරුළ දැරූ 40 වැන්නා ය.o 1972 පටන් පාර්ලිමේන්තු පනත් 3500 කට රැජන සිය අනුමැතිය ලබා දී ඇත.o රැජනගේ කිරීට ප්‍රාප්තියේ පටන් මේ දක්වා අගමැතිවරු 12 දෙනෙකු බ්‍රිතාන්‍යයේ බලයට පත් විය.1. වින්ස්ටන් චර්චිල් (1951 – 55)2. සර් ඇන්තනි ඊඩ්න් (1955 – 57)3. හැරල්ඩ් මැක්මිලන් (1957 – 63)4. සර් ඇලෙක්ස් ඩග්ලස් හෝම් (1963 – 64)5. හැරල්ඩ් විල්සන් (1964 –70) රැ (1974 – 76)6. එඩ්වඩ් හීත් (1970 – 74)7. ජේම්ස් කැලගන් (1976 – 79)8. මාග්‍රට් තැචර් (1979 – 90)9. ජෝන් මේජර් (1990 – 97)10. ටෝනි බ්ලෙයාර් (1997 – 2007)11. ගෝඩ්න් බ්‍රවුන් (2007 – 2010)12. ඩේවිඩ් කැමරන් (2010 සිට ඉදිරියට)o රැජනගේ කාලසිමාව තුළ උපත ලැබු පළමු බ්‍රිතාන්‍ය අගමැතිවරයා ටෝනි බ්ලේයාර් ය. කිරීට ප්‍රාප්තියට මසකට පෙර 1953 මැයි මස ඔහු ගේ උපත සිදුවිය.o පාර්ලිමේන්තුව විවෘත කිරීමේ සැසිවාර සියල්ල සඳහා (1959 සහ 1963 වසරවල හැර) රැජන සහභාගි වී තිබේ. 1959, 1963 වසරවල එය මඟ හැරුණේ ඇන්ඩෲ සහ එඩ්වඩ් කුමරුවන්ට උපත ලබා දීමට ඇය අපේක්ෂාවෙන් සිටි බැවිනි.o රැජනගේ කාලසිමාව තුළ පාප්තුමන්ලා 6 දෙනෙක් ද පත් විය. (12 වෙනි පියස්, 23 වැනි ජෝන්, 6 වැනි පාවුළු, 1 වැනි ජුවාම් පාවුළු, දෙවැනි ජුවාම් පාවුළු, 16 වැනි බෙනඩික්ට්)o පුණ්‍යායතන සහ සංවිධාන 600 කට වැඩි ප්‍රමාණයක එළිසබෙත් රැජන ප්‍රධානත්වය දරයි. ඉන්400 ක් පමණම 1952 පටන්ම ඇය කටයුතු කරයි.o 1952 පටන් රැජන වෙත ගෞරව නාම හා සම්මාන 404,500 කට වැඩි ප්‍රමාණයක් පිරිනැමී තිබේ.o වාර්තාකරුවන් විසින් ප්‍රශ්න කරන ලද අවස්ථා මිලියන 3.5 කට රැජන පිළිතුරු සපයා ඇත.o එක්සත් රාජධානියේ සහ පොදු රාජ්‍ය මණ්ඩලීය රටවල සියවස සපුරන ලද තැනැත්තන් 175,000 කට වැඩි පිරිසකට රැජන විදුලි පණිවිඩ යවා තිබේ.o එක්සත් රාජධානියේ සහ පොදු රාජ්‍ය මණ්ඩලීය රටවල, සිය විවාහයේ දියමන්ති ජුබිලිය සමරන යුවල 540,000 කට පමණ රැජන විදුලි පණිවුඩ මඟින් සුබ පතා ඇත.o රැජන සහ එඩින්බරෝ ආදිපාදවරයා විසින් ගත වු 60 වසර තුළ නත්තල් සුබ පැතුම් පත් 45,000 ක් පමණ යවා ඇත.o 5 වැනි සහ 6 වැනි ජෝර්ජ් රජවරුන් ගේ් පටන් පැවත එන සම්ප්‍රදායක් පෙරට ගෙන යමින් රැජන සිය කාර්ය මණ්ඩලය වෙත දැනට නත්තල් පුඩින් 90,000 ක් පමණ පිරිනමා තිබේ.o ගත වු 60 වසර තුළ රැජන රටවල් 116 කට නිල විදේශ සංචාර 261 ක් සිදුකර ඇත. ඉන් 96 ක් රාජ්‍ය සංචාරයන් ය.o බොහොමයක් නිල සංචාර සඳහා රැජන යොදා ගන්නේ බ්‍රිටැනියා යාත්‍රාවයි. එය පළමු සංචාරය 1953 අප්‍රේල් 16 වැනිදා සිදුවිය. එතැන් පටන් මේ දක්වා එම යාත්‍රාව රාජකීයන් රැගෙන සහ රාජකාරි අවශ්‍යතා සඳහා සැතපුම් මිලියනයක් පමණ යාත්‍රා කර ඇත. දැනට මහ රැජන සමඟ එය අවසන් වරට යාත්‍රා කර ඇත්තේ 1997 අගෝස්තු 9 වැනි දා ය. ඒ ස්කොට්ලන්තයට යි.o රැජනගේ විදේශ සංචාරයක් අතරමඟ නතර කිරීමට සිදුව ඇත්තේ් එක් අවස්ථාවකදී පමණි. ඒ 1974 වසරේ දීය. ඔස්ට්‍රේලියා සහ ඉන්දුනීසියා සංචාරය අතරතුර එක්සත් රාජධානියේ හදිසි මැතිවරණයක් කැඳවීම නිසා රැජනට ආපසු යාමට සිදුවිය. එඩින්බරෝ ආදිපාදවරයා සංචාරය අඛණ්ඩව සිදුකරන අතර රැජන යළි අතරමඟ දී ඉන්දුනීසියා සංචාරයට එක්විය.o රැජන පොදු රාජ්‍ය මණ්ඩලීය රටවල සිදු කළ පළමු සංචාරය 1953 නොවැම්බර් 24 වැනි දා ඇරැඹිණි. ඉන් රටවල් 15 ක් සහ සැතපුම් 43,618 ක දුරක් ආවරණය කෙරිණි.o 2011 මැයි 27 වැනිදා රැජනගේ ඓතිහාසික අයර්ලන්ත සංචාරය සිදුවිය. අයරිෂ් නිදහසින් පසු බ්‍රිතාන්‍ය රාජකීයකු සිදු කළ පළමු සංචාරය ද එයයි.o රැජන සහභාගි වු පළමු පාපන්දු තරගය 1953 FA කුසලානය සඳහා වු තරඟයයි.o සිය පාලන සමය තුළ මෙතෙක් රැජන විසින් දියත් කරන ලද නාවික යාත්‍රා ගණන 21 කි.o 2002 වසරේ දී රැජන ගේ ස්වර්ණ ජයන්තියේ දී එය දියත් කළ තැන් පටන් එක්සත් රාජධානියට අයත් රටවල් 4 හිම ස්වේච්ඡා සංවිධාන 750 කට වැඩි ප්‍රමාණයකට රැජන සම්මාන ප්‍රදානය කර ඇත.o බකිංහැම් මාළිගයේ පැවැති උද්‍යාන සාද සඳහා මිලියන 1.5 ක් පමණ දෙනා සහභාගි වී තිබේ.o ගත වු 60 වසර තුළ 129 වතාවක දී රැජන අලේඛ්‍ය චිත්‍ර සඳහා පෙනී සිට ඇත.o රාජකීය පවුල පිළිබඳ වූ පළමු රූපවාහිනී චිත්‍රපටය 1969 වසරේ නිර්මාණය විය.o 1969 වසර හැර සෑම වර්ෂයකම රැජන ගුවන් විදුලිය මඟින් සිය නත්තල් පණිවුඩය ඉදිරිපත් කර තිබේ. 1969 දී ඉදිරිපත් වූයේ ලිඛිත පණිවිඩයකි. නත්තල් පණිවුඩය පොදු රාජ්‍ය මණ්ඩලීය රටවල් සඳහා යොමු කෙරේ. 2002 දී එය ඉදිරිපත් වූයේ 50 වැනි වතාවටයි. 2004 දී පළමු වතාවට බ්‍රිතාන්‍ය ආරක්ෂක අංශ වෙත වෙනමම පණිවුඩයක් ඇය නිකුත් කළා ය.o 1953 දී පළමු වරට විදේශයක සිට (නවසීලන්තය) සජීව නත්තල් විකාශයට රැජන එක් වුවා ය. 1957 දී එම පළමු රූපවාහිනි විකාශය සිදුවිය. 1960 වසරේ පටන් මෙය ලොව පුරා විකාශය කෙරිණි. 2006 වසරේ සිට එම විකාශය අන්තර්ජාලය ඔස්සේ බාගත කර ගැනීමේ පහසුකම ලැබිණි.o බ්‍රිතාන්‍යය රජ පවුලේ නිල වෙබ් අඩවිය 1997 දී රැජන විසින් විවෘත කරන ලදී. 2007 දී බ්‍රිතාන්‍ය රජ පවුල යු ටියුබය සමඟ ද 2009 දී ට්විටර් ද, 2010 දී ෆ්ලිකර්, සහ ෆේස්බුක්’ සමඟද සම්බන්ධ විය.o සාමාන්‍යයෙන් වර්ෂයක දී රැජන බකිංහැම් මාළිගයේ දී පමණක් නොයෙක් සාද, පිළිගැනීම් ආදී කාර්යයන් හි දී 50,000 ක් පමණ දෙනා හමුවෙති. උද්‍යාන සාදවල දී තවත් 8000 ක් පමණ හමු වේ.o දෙවැනි එළිසබෙත් රැජන ගේ උපත සිදුවූයේ 1926 අප්‍රේල් 21 වැනිදා ලන්ඩනයේ බ්‍රෲටන් වීදියේ නො 17 ස්ථානයේ දී ය. 1926 මැයි 29 වැනිදා ඇය ක්‍රිස්තියානිකරණය කෙරිණි. උපන් දිනය මැයි මාසයට යෙදුණ ද එය සමරන්නේ් ජුනි මාසයේ දී ය.o රැජන වාහන පැදවීමට උගත්තේ 1945 දී ය.o රැජනගේ විවාහ ජීවිතයට වසර 64 කි. එඩින්බරෝ ආදිපාදවරයා සහ දෙවන එළිසබෙත් රැජන අතර විවාහය 1947 නොවැම්බර් 20 වැනිදා වෙස්ට්මිනිස්ටර් ඇබේ දේවස්ථානයේ දී සිදු විය.o බ්‍රිතාන්‍යයේ කිරීටය දැරුවන්ගෙන් දෙවැනි එළිසබෙත් රැජන හැරුණු විට දියමන්ති ජුබිලිය සැමරීමට හැකි වූයේ වික්ටෝරියා මහ රැජනට පමණි. 1897 දී එය සමරනවිට වික්ටෝරියා රැජන 77 හැවිරිදි වියේ වුවා ය. දියමන්ති ජුබිලිය සමරන දෙවන එළිසබෙත් රැජන 87 හැවිරිදි වියේ සිටී.(මූලාශ්‍රය - දෙවන එළිසබෙත් රැජනගේ දියමන්ති ජුබිලි නිල වෙබ් අඩවිය).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n120607br_4</link>
    <topic>වසර 10ට 25%ක බදු සහන</topic>
    <author>මහින්ද අලුත්ගෙදර</author>
    <content>(2012-06-07 01.02) අඛණ්ඩව වසර 10ක කාලයක් වසරකට රුපියල් 250,000ක් හෝ ඊට වඩා වැඩි අගයකින් ආදායම් බදු ගෙවා තිබෙන ඕනෑම අයකුට වාහනයක් ආනයනය කිරීමේ දී සියයට 25ක බදු සහනයක් ලබා දීමට රජය තීරණය කරයි.ආදායම් බදු ගෙවන රාජ්‍ය අංශයේ මෙන්ම පෞද්ගලික අංශයේ ඕනෑම සේවකයකුට මේ වරප්‍රසාදය හිමිවන බවද නියෝජ්‍ය දේශීය ආදායම් කොමසාරිස් ජනරාල් එච්.බී.ඒ සෙනෙවිරත්න මහතා “දිනමිණ" ට පැවසීය.ඒ වෙනුවෙන් 2001 වසරේ සිට අඛණ්ඩව වසර 5ක කාලයක් බදු ගෙවිය යුතු වුවද එම නීතිය මේ වනවිට සංශෝධනය වී තිබෙන බව පෙන්වාදුන් ඒ මහතා වර්තමානය වනවිට එය වසර 10ක කාලයක් බවද සඳහන් කළේය.මෙලෙස වසරකට අවම වශයෙන් රුපියල් 250,000 බැඟින් අඛණ්ඩව වසර 10ක් ආදායම් බදු ගෙවා තිබෙන ඕනෑම අකුට අදාළ බදු සහනය ලබාදීම සම්බන්ධයෙන් මේ වනවිටත් ශ්‍රී ලංකා රේගුව දැනුවත්කර තිබෙන බවද නියෝජ්‍ය දේශීය ආදායම් කොමසාරිස් ජනරාල්වරයා ප්‍රකාශ කළේය.කිසියම් වාහනයක් ආනයනය කිරීමේදී වැට් (VAT), ජාතිය ගොඩනැඟීමේ බද්ධ සහ වරාය සංවර්ධන බද්ධ ආදී වශයෙන් බදු අය කරන බව පෙන්වාදුන් එච්.බී.ඒ සෙනෙවිරත්න මහතා නව වැඩපිළිවෙළට අනුව එවැනි බදු අය කිරීමේ දී සහනයක් ලැබෙන බව පැවසීය.මේ මඟින් බදු ගෙවන්නන් දිරිමත් වන බවද දේශීය ආදායම් දෙපාර්තමේන්තුව කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n120607br_3</link>
    <topic>තද සුළං තත්වය හේතුවෙන් නිවාස ගණනාවකට හානි</topic>
    <author>උදුලා පීරිස් හා දෙයියන්දර සමූහ තමරසිරි ‍විජේසේකර</author>
    <content>(2012-06-07 02.14)ධාරානිපාත වැස්සත් සමග අද (07)උදේ 10ට පමණ දෙහිවල වැල්ලවත්ත මුහුදු තීරයෙන් දිවයින දෙසට හමා ආ තද සුළං තත්වය හේතුවෙන් නිවාස 50ක පමණ වහලවල් සුළඟට ගසාගෙන ගොස් නිවාස ගණනාවකට හානි සිදුව ඇතැයි ආපදකළමණාකරන මධ්‍යස්ථානය පැවසීය.මේ නිසා වැල්ලවත්ත පැරකුම්බා මහල් නිවාස වල වහල සම්පූර්ණයෙන්ම සුළඟට‍ ගොස් එහි නිවාස 20ට ද සෙසු ප්‍රදේශවල නිවාස 30ක වහලවල්ද සුළඟට ගසාගෙන ගොස් නිවාස හානි සිදුව ඇතැයිද එම මධ්‍යස්ථානයේ නියෝජ්‍ය අධ්‍යක්ෂක(මාධ්‍ය) සරත් ලාල් මහතා පැවසීය. මේ හේතුවෙන් වැල්ලවත්ත වංචා විමර්ශන කාර්යාලයේ කොස්තාපල්වරයෙකුද තුවාල ලබා රෝහල්ගත කර ඇත.‍විනාඩි 05ක පමණ කාලයක් පැවති මෙම සුළං තත්වය නාවල ප්‍රදේශ‍ය දෙසට හමාගොස් ඇති බවද එම මධ්‍යස්ථානය කියයි. මීට අමතරව මුලටියන ප්‍රාදේශීය ලේකම් කොට්ටාශයේ රදාවෙල නැගෙනහිර මැදවත්ත ප්‍රදේශයට 06දින සවස 1.30ට පමණ හමා ගිය දැඩි සුළං තත්වය හේතුවෙන් නිවාස ගණනාවකට බරපතල හානි සිදුව ඇත.අධික වර්ෂාවත් සමග විනාඩි කහිපයක් තිස්සේ ඉතා‍ වේගයෙන් හමාගිය සුළඟ නිසා නිවාස ආසන්නයේ තිබුණු විශාල ගස් කිහිපයක් කඩා වැටීම හේතුවෙන් නිවාස ගණනාවකට හානි සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n120607br_2</link>
    <topic>පොලිස් නිලධාරීන් ලෙස පෙනී සිටිමින් කොල්ලකෑම්වල යෙදුණු 4ක් හෙම්මාතගම දී අල්ලයි</topic>
    <author/>
    <content>(2012-06-07 01.02) කොළඹ පොලිස් අපරාධ විමර්ශන අංශයේ නිලධාරීන් බව හඟවමින් හෝටල් අවන්හල් ලැගුම් හල්වලට කඩා වැදී ඒවායේ කළමනාකරුවන් සේවකයින් හා තාවකාලික නවාතැන්කරුවන් බියගන්වා පැය කීපයකින් ඔවුන් සතු මුදල් හා පැළද ඇති රන් අභරණ කොල්ල කන සංවිධානාත්මක කල්ලියක් අත්අඩංගුවට ගැනීමට හෙම්මාතගම පොලිසිය සමත් විය.දිවයිනේ බොහෝ ප්‍රදේශවල දීර්ඝ කාලයක් මෙසේ සැරිසැරූ මේ කණ්ඩායම කෑගල්ල ප්‍රදේශයට මෙවර පැමිණ ඇත්තේ තුන්වැනි වතාවට යි.කෑගල්ල කරඬුපහ ප්‍රදේශයේ ලැගුම්හලක් සහිත අවන්හලකට වෑන් රථයකින් පැමිණ මේ පිරිස තමන්ගේ ව්‍යාජ හැදුනුම්පත් පෙන්වමින් විමර්ශනය සඳහා ඇතුළු වීමට උත්සාහ දරා තිබුණේ පසුගිය 28 දා පෙරවරුවේ දීය.හැඳුනුම්පත් ඇතත් අධිකරණයේ සෝදිසි වරෙන්තුවක් නොමැතිව මෙම අවන්හලට ඇතුළු වීමට අවසර දිය නොහැකි බව කළමනාකාරිත්වය විසින් පැවසීම නිසා නිසි බලපත්‍ර රැගෙන නැවත පැමිණෙන බවට පාරම්බාමින් ඉන් පිටවීමට ඔවුන්ට සිදු විය.ඉන් පසු මාවනැල්ල කඩුගන්නාව ප්‍රදේශවල ද සැරි සැරූ මේ පිරිසගේ සැක කටයුතු හැසිරීම් පිළිබඳව මහජනතාව විසින් පොලිසියේ හදිසි ඇමතුම් අංකය වූ 119 ට සහ මාවනැල්ල, අරනායක සහ හෙම්මාතගම පොලිසි දැනුවත් කිරීම ද සිදුවිය.අලුත්නුවර දේවාල මාර්ගයේ හෙම්මාතගම නගරය දෙසට යද්දි හෙම්මාතගම පොලිස් නිලධාරීන් විසින් වෑන් රථය නැවැත්වීමට අණ කරණු ලැබීමෙන් කළබල වී මහ මග ගමන් ගත් තවත් තිදෙනෙක් (කුඩා ළමුන් දෙදෙනෙක් සහ වයස 61 ක පමණ වැඩිහිටියෙක් ද) අනතුරට පත්කරමින් වාහනය හෙම්මාතගම ගම්පොල මාර්ගයේ ගමන් කර තිබුණි.හෙම්මාතගම පොලිසියේ නිලධාරීන් එම වෑන් රථය පසු පස ලුහුබදිද්දී ඉදිරියෙන් ආ බස් රථයක් පටු මාර්ගයේ ගමනාගමනය අවහිර වූ මොහොතේ සැකකරුවන් එයින් බැස පලා යාමට පටන්ගෙන ඇත. අවසානයේ ප්‍රදේ්ශවාසීන්ගේ ද දායකත්වය ඇතිව පැන යන සැකකරුවන් අත්අඩංගුවට පත් විය.රාජ්‍ය ආරක්‍ෂක නිලධාරියකු ලෙසත් වරෙක පොලිස් පරීක්‍ෂකවරයෙක් ලෙසත් උප පොලිස් පරීක්ෂක වරයකු ලෙසත් හැසිරුණු පුද්ගලයා කලක් පොලිසියේ උප පොලිස් පරීක්‍ෂකවරයකු ලෙස සේවය කර පසුව සේවයෙන් ඉවත් කරන ලද ගලෙන්බිදුණු වැව ප්‍රදේ්ශයේ පදිංචිකරුවෙකි.අනෙක් පුද්ගලයින් අතර නාවික හමුදාව හැරගිය ගාල්ල, බටදූව පදිංචිකරුවෙක්ද, පිළියන්දල බෝකුන්දර පදිංචි සංචාරක ගමන් මග පෙන්වන්නෙක් ද, මීගමුව, දිවුලපිටිය ප්‍රදේ්ශයේ පදිංචි ප්‍රසිද්්ධ මලල ක්‍රීඩකයෙක් ද වූහ.වාහන කුලියට සපයන ආයතනයකින් මේ සඳහා වෑන් රථයක් ලබාගෙන තිබූ අතර මීට පෙර වතාවේ දී මෝටර් රථයක් ලබාගන පැමිණි බවද පැවසේ’මේ වනවිට කෑගල්ල ප්‍රදේශයේ මෙම පුද්ගලයින්ට විරුද්ධව පැමිණිලි 4ක් ලැබී තිබෙන අතර දිවයිනේ අනෙකුත් ප්‍රදේශවලින් ලැබුණු පැමිණිලි රාශියක් සඳහා මොවුන් අවශ්‍යව සිටි සැකකරුවන් බවද පැවසේ.අත්අඩංගුවට ගත් සැකකරුවන් පසුගිය (29) දා මාවනැල්ල මහේස්ත්‍රාත් ඉදිරියට පැමිණ වූ අතර ඉදිරි දිනක හඳුනාගැනීමේ පෙරට්ටුවකට ඉදිරිපත් කිරීම සඳහා මොවුන් රක්‍ෂිත බන්ධනාගාර ගත කිරීමට ද නියම කර තිබුණි.මම හදිසි වැටලීම කෑගල්ල කොට්ඨාස පොලිස් අධිකාරී පි‍්‍රයලාල් දසනායක මහතාගේ පෞද්ගලික අධීක්‍ෂණය යටතේ සහකාර පොලිස් අධිකාරී ප්‍රදීප් කලුපහන මහතාගේ ප්‍රධානත්වයෙන් හෙම්මාතගම පොලිස් ස්ථානාධිපති පොලිස් පරීක්‍ෂක ධම්මික කන්දේවත්ත, පො. ප. කුමාරසිංහ, උ.පො.ප රණසිංහ, උ. පො. ප. දසනායක, පො. සැ. 56265 සෙනෙවිරත්න, පො. සැ. 24274 පාලිත, පො. කො. 27172 බණ්ඩාර, පො. සැ. 45513 බන්දුල, පො. කො. 32345 සේනාරත්න, පො. කො. 34249 බණ්ඩාර යන නිලධාරීන් විසින් සිදුකර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n120607br_1</link>
    <topic>කරූගේ නඩුවට විරෝධතා ගොනු කරන්න එජාපයට කල් දෙයි</topic>
    <author>ශිරෝමි අබයසිංහ</author>
    <content>(2012-06-07 11.30) පාර්ලිමේන්තු මන්ත්‍රී කරූ ජයසූරිය මහතාට එරෙහිව එජාපය විසින් විනය ක්‍රියා මාර්ගයක් ගැනීමට එරෙහිව ඒ මහතා ගොනුකර ඇති නඩුවට විරෝධතා ගොනු කිරීම සඳහා එ.ජා.ප නායක රනිල් වික්‍රමසිංහ මහතා ඇතුළු විත්තිකරුවන්ට ‍ලබන මස 4දා දක්වා නුගේගොඩ දිසා විනිසුරු චම්පා ජානකී රාජරත්න මහත්මිය පෙරේදා (6) කල් ලබා දුන්නාය.2011 දෙසැම්බර් 19 දින සිරිකොත මන්දිරයේ පැවැති පක්ෂ නිලවරණ අවස්ථාවේදී සිරිකොත ඉදිරිපිට ඇතිවූ කලහකාරී තත්ත්වය පිළිබඳව පරීක්ෂණයක් පැවැත්වීම සඳහා ශ්‍රීනාත් පෙරේරා මහතා ඇතුළු සිවු පුද්ගල කමිටුවක් පත් කෙරුණු අතර එම කමිටු වාර්තාව සම්බන්ධයෙන් කරූ ජයසූරිය මහතා මාධ්‍යට කළ ප්‍රකාශයක් සම්බන්ධයෙන් එක්සත් ජාතික පක්ෂය, එහි නායකත්වය, නිලධාරි මණ්ඩලය සහ විනය කමිටුව අපකීර්තියට සහ අපහසුතාවට පත් කිරීම සම්බන්ධයෙන් කරුණු දක්වන ලෙසට පක්ෂයේ විනය කමිටුවේ ලේකම්වරයා කරූ ජයසූරිය මහතාට ලිපියකින් දැනුම් දීමක් කර ඇත. එම ලිපිය බල රහිත කරන ලෙස ඉල්ලමින් ජයසූරිය මහතා මේ නඩුව පවරා තිබේ.නීතීඥ සංඛ වීරක්කොඩි මහතාගේ උපදෙස් මත නීතීඥ මොහිදීන් මහතා විත්තිකරුවන් වෙනුවෙන් ද නීතීඥ පසිඳු විද්‍යානන්ද මහතාපැමිණිල්ල වෙනුවෙන්ද පෙනී සිටියේය.කරූ ජයසූරිය මහතාට එරෙහිව විනය ක්‍රියා මාර්ගයක් ගැනීම වළකාලන අතුරු තහනම් නියෝගයක් ලබා නොදීමට හේතූ දක්වන ලෙස දන්වා මීට පෙර නඩු දින‍යේදී අධිකරණය විත්තිකරුවන් නව දෙනකුට නොතීස නිකුත‍් කර තිබිණි. ඒ අනුව රනිල් වික්‍රමසිංහ මහතා ඇතුළු විත්තිකරුවන් පස් දෙනකු වෙනුවෙන් නීතීඥවරු ඊයේ පෙරකලාසි ගොනු කළහ.සිතාසි ලබා දීමට නොහැකි වූ විත්තිකරුවන් දෙදෙනාට යළි සිතාසි නිකුත් කෙරිණි..විනය කමිටුවේ ලේකකම්වරයා එවා ඇති එම ලිපිය පක්ෂ ව්‍යවස්ථාවට පටහැනි හෙයින් එම ලිපිය බල රහිත කරන්නැයි ජයසූරිය මහතා ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206071</link>
    <topic>අනාගත පරපුරට රට රැක දීමට ඕනෑම කැප කිරීමකට සූදානම්</topic>
    <author/>
    <content>කුරිරු ත්‍රස්තවාදයෙන් මුදා ගත් මවුබිම යළි උදුරා ගැනීමට කිසිදු බලවේගයකට ඉඩ නොතබන බව ජනාධිපති මහින්ද රාජපක්ෂ මහතා අවධාරණය කරයි.අපේ රට අනාගත දරු පරපුර වෙනුවෙන් ආරක්ෂා කිරීමට ඕනෑම කැපකිරීමක් කරන්නට තමා සූදානම් බවත් ජනාධිපතිවරයා පෙන්වා දෙයි.සිය ලන්ඩන් සංචාරයට සහාය හා සුභාශිංසන එක් කරමින් ශ්‍රී ලාංකිකයන් විශාල පිරිසක් ලන්ඩනයේ පාර්ක් ලේන්හි පැවැත්වූ උද්ඝෝෂණ ව්‍යාපාරය හමුවට පැමිණි ජනාධිපතිතුමා මේ බව පැවසීය. දෙවෙනි එළිසෙබෙත් මහ රැජනගේ පදවි ප්‍රාප්තියේ වජ්‍ර ජයන්ති උලෙළට සහභාගී වීම සඳහා බ්‍රිතාන්‍ය මහ රැජනගෙන් ලැබූ ඇරියුමකට අනුව ජනාධිපති මහින්ද රාජපක්ෂ මහතා මේ දිනවල ලන්ඩන් නුවර සංචාරයක නිරතව සිටී.ජනාධිපතිතුමාගේ පසුගිය ලන්ඩන් සංචාරයේදී කළාක් මෙන් මෙවර ද සංචාරය අසාර්ථක එකක් බව ඒත්තු ගැන්වීමට ලන්ඩන් නුවර සිටින එල්.ටී.ටී.ඊ. කොටි සාමාජිකයෝ අසාර්ථක ප්‍රයත්නයක නිරත වූහ.ඔවුන් ජනාධිපතිතුමන් නැවතී සිටින හෝටලය ඉදිරිපිටට පැමිණ අසත්‍ය ප්‍රචාරයන් සහිත ප්‍රර්ශන පුවරු පෙන්වමින් උද්ඝෝෂණයක නිරත වූ අතර ඊට ප්‍රතිචාර වශයෙන් එංගලන්තයේ වෙසෙන ශ්‍රී ලාංකිකයින් පිරිසක් ද ප්‍රතිවිරුද්ධ දිශාවේ සිට ජනාධිපතිතුමාට සහාය හා ශක්තිය පළ කරමින් දැවැන්ත උද්ඝෝෂණයක් දියත් කළහ.හෝටලයෙන් පිටතට නොපැමිණෙන ලෙස මේ අවස්ථාවේදී බ්‍රිතාන්‍යයේ ස්කොට්ලන්ඩ් යාඩ් පොලීසිය ජනාධිපතිතුමාට ලබාදුන් උපදෙස් නොතකා හරිමින් ශ්‍රී ලාංකිකයින් ඉදිරිපිටට පැමිණි ජනාධිපතිතුමා, මේ දිනවල ලන්ඩන් නුවරට පවතින දැඩි සීතල ද නොතකා තම රට වෙනුවෙන් පෙළ ගැසී සිටින මව්බිමට ආදරය කරන මේ පිරිසට ශ්‍රී ලංකාවේ සමස්ත ජනතාවගේම ස්තූතිය සහ ප්‍රශංසාව පුද කළේ ය.මාතෘ භූමිය වෙනුවෙන් වූ මේ උද්ඝෝෂණය තමන්ට මහත් ශක්තියක් වූ බව මෙහිදී සඳහන් කළ ජනාධිපතිතුමා මුහුදෙන් එතෙර සිට රට වෙනුවෙන් පෙනී සිටින ශ්‍රී ලාංකිකයින් සහ සියලු ජනවර්ගයා වෙනුවෙන් ගොඩනගමින් තිබෙන රට අනාගත පරපුර වෙනුවෙන් ආරක්ෂා කිරීමට තමා ඕනෑම කැපකිරීමක් සිදු කරන බව ද ජනාධිපතිතුමා මෙහිදී සඳහන් කළේ ය.මෙවැනි උද්ඝෝෂණ දෙකක් මැදට නොබියව ජනාධිපතිතුමන් පැමිණීම පිළිබඳ මවිතයට පත් ශ්‍රී ලාංකික උද්ඝෝෂකයෝමෙය තමන් රට වෙනුවෙන් ගෙන යන සැබෑ හඬට දැවැන්ත ශක්තියක් බව පැවසුහ.මෙහිදී ඉතා අසරණ තත්ත්වයට පත් කොටි හිතවාදී උද්ඝෝෂකයන් පසුබෑමට ලක් වූ ආකාරයක් දක්නට ලැබුණි.මේ අතර පොදු රාජ්‍ය මණ්ඩලයේ මහ ලේකම් කමලේෂ් ෂර්මා මහතා පෙරේදා(05) පස්වරුවේ ජනාධිපතිතුමන් බැහැදැකීමට පැමිණයේය. ශ්‍රී ලංකාවේ වත්මන් තත්ත්වය සහ සංවර්ධන ක්‍රියාදාමය පිළිබඳ ජනාධිපතිතුමා මෙහිදී මහ ලේකම්වරයා දැනුවත් කරන ලදී. පොදුරාජ්‍ය මණ්ඩලයේ සියලු රටවල් වෙනුවෙන් ජනාධිපතිතුමා ගෙන යන ක්‍රියාදාමයට පූර්ණ සහාය ලබාදෙන බව කමලේෂ් ෂර්මා මහතා මෙහිදී කියා සිටියේ ය. ජනාධිපතිතුමා සහ බ්‍රිතාන්‍ය පාර්ලිමේන්තුවේ සාමිවරුන් පිරිසක් අතර විශේෂ සාකච්ඡාවක් ද පෙරේදා (05) පැවැත්විණි. පැය තුනකට අධික කාලයක් පැවති මේ සාකච්ඡාවේදී ශ්‍රී ලංකාවේ සැබෑ තත්ත්වය පිළිබඳ පූර්ණ වැටහීමක් සාමිවරුන්ට ලබාදීමට ජනාධිපතිතුමාට හැකි විය.මෙහිදී සිය අදහස් දැක්වූ සාමිවරු ලංකාවේ ත්‍රස්තවාදය පරාජය කර සාමය ස්ථාපිත කිරීම පිළිබඳ ජනාධිපතිතුමා වෙත සිය සතුට පළ කළහ. එමෙන්ම රට තුළ දියත් කර ඇති රජයේ ශක්තිමක් සංවර්ධන වැඩපිළිවෙළ ද ඉතා ප්‍රශංසනීය බව සඳහන් කළ සාමිවරුන් බ්‍රිතාන්‍ය පාර්ලිමේන්තුවේ සහාය ඊට ලබාදෙන බව එහිදී පැවසූහ.විදේශ ඇමැති මහාචාර්ය ජී.එල්. පීරිස්, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, මහ බැංකු අධිපති අජිත් නිවාඩ් කබ්රාල් සහ බ්‍රිතාන්‍යයේ ශ්‍රී ලංකා මහ කොමසාරිස් ක්‍රිස් නෝනිස් යන මහත්වරු ද මේ සාකච්ඡාව සඳහා එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206072</link>
    <topic>රට රැකියාවට යන අයට ඉංග්‍රීසි දැනුම දෙන්න ලන්ඩන් ගුරුවරු 15ක්</topic>
    <author>මහින්ද අලුත්ගෙදර</author>
    <content>විදේශ රැකියා සඳහා යන ශ්‍රී ලාංකික තරුණ තරුණියන් වෙත ඉංග්‍රීසි භාෂා දැනුම ලබාදීම සඳහා ගුරුවරුන් 15 දෙනෙකු ලන්ඩනයෙන් ගෙන්වීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.මේ ගුරුවරුන් ස්වෙච්ඡාවෙන් ශ්‍රී ලංකාවට පැමිණ තිබෙන අතර ඔවුන් වෙනුවෙන් ජාතික තරුණසේවා සභාව පූර්ණ සහයෝගය ලබාදෙන බව ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පවසයි.විශේෂයෙන්ම කථන ඉංග්‍රීසි හුරු කරවීම, ලිවීම, කියවීම ආදිය සම්බන්ධයෙන් දැනුම ලබාදීමට මේ ගුරුවරුන් කටයුතු කරන බවද ඒ මහතා සඳහන් කරයි.ලන්ඩන්හි විශ්ව විද්‍යාල කිහිපයක ඉංග්‍රීසි ගුරු වෘත්තිය සඳහා ඉගෙන ගන්නා මෙම ස්වේච්ඡා ගුරුවරුන්, සිය අධ්‍යයන කටයුතු සඳහා අවශ්‍ය දැනුමද මෙහිදී ලබාගන්නා අතර එමඟින් ඔවුන්ගේ උපාධිය සඳහා ප්‍රායෝගික දැනුමද ලබාගත හැකි බවද මෙහි මුලික පියවර ලෙස අඩු ආදායම්ලාභී පවුල්වල වෘත්තීය පුහුණුව ලබන දරුවන් සඳහා ප්‍රායෝගිකව ඉංග්‍රීසි කථාකිරීම පුහුණු කිරීමට පියවරගෙන ඇති බවත් සඳහන් කරයි.මෙහි පළමු කණ්ඩායම සඳහා පුහුණු කිරීම් ලබන 15 වනදා රත්මලානේ පිහිටි ශ්‍රීන් රොන් ආයතනයේදී ආරම්භ කිරීමට නියමිත අතර මේ සඳහා සිසුන් 15 දෙනකු සහභාගී වන බවද තවත් සිසුන් 50 දෙනෙකු ඉදිරියේදී ඇතුළත් කිරීමට කටයුතු යොදා තිබෙන බවද සභාපතිවරයා කියා සිටී.දැනුමේ කේන්ද්‍රස්ථානය බවට ශ්‍රී ලංකාව පත්වීමේදී සම්බන්ධීකරණ භාෂාවක් ලෙස ඉංග්‍රීසි භාෂාව ඉගෙන ගැනීම ඉතාම වැදගත් බව පෙන්වා දෙන විදේශ සේවා නියුක්ති කාර්යාංශයේ සභාපතිවරයා විශේෂයෙන්ම විදේශ රැකියා සඳහා යොමුවීමේදී එය අත්‍යවශ්‍යය වන බවත් යුරෝපය, අමෙරිකාව, ඔස්ට්‍රේලියාව වැනි රටවල රැකියා සඳහා මෙරට වෘත්තීය පුහුණුව ලද තරුණ තරුණියන් යොමුකිරීමේදී ඉංග්‍රීසි භාෂව පිළිබඳ දැනුම ලබා තිබීම මූලික සුදුසුකමක් බවද අවධාරණය කරයි.එසේම වැඩි වැටුප් සහිත රැකියා සඳහා යොමුවීමේදී, ලොව අන් රටවල් සමඟ තරඟකාරී ලෙස ඉදිරියට යාම සඳහා ඉංග්‍රීසි දැනුම උපකාරවන බවද හෙතෙම සඳහන් කරයි.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206073</link>
    <topic>පේරාදෙණිය තානායමටවිශ්වවිද්‍යාල සිසුහු පහර දෙති</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ එකසිය පනහක පමණ සිසු පිරිසක් කඩා වැදී සිදුකළ බව කියන පහරදීමකින් පේරාදෙණිය රජයේ තානායමේ දේපොළවලට රුපියල් ලක්ෂ ගණනක අලාභයක් සිදුව තිබේ.පහරදීමෙන් තුවාල ලත් තානායමේ සේවකයකු ප්‍රතිකාර සඳහා මහනුවර මහ රෝහලට ඇතුළු කැර ඇත.සිද්ධිය පෙරේදා (05) රාත්‍රි 11.30 ට පමණ සිදුව තිබේ. විශ්වවිද්‍යාලයේ සිසුවෙකු බව කියන අයෙකු මත්පැන් පානය කිරීමට පැමිණ පේරාදෙණිය රජයේ තානායමේ සේවකයකු සමඟ බහින් බස් වීමෙන් පසු අදාළ සිසුවා පිටව ගොස් 150ක පමණ පිරිසක් කැඳවාගෙන විත් පහරදීම සිදුකැර තිබෙන බව පොලිස් පරීක්ෂණ මගින් අනාවරණය වී ඇත. පහරදීමෙන් තානායමේ දේපොළවලට රුපියල් ලක්‍ෂ 10ක පමණ අලාභයක් සිදුව තිබෙන බව එහි කළමනාකරු පොලිසියට පවසා තිබේ.සිද්ධිය සම්බන්ධයෙන් කිසිවකුත් අත්අඩංගුවට ගෙන නොමැති අතර පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක ජාලිය හීන්කෙන්ද මහතා ගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206074</link>
    <topic>පෝෂ්‍යදායී ආහාර ගෙවත්තේම තිබියදී පාන් පිටි ආහාරවලට ජනතාව යොමු වෙලා</topic>
    <author>සන්ධ්‍යා කරුණාරත්න</author>
    <content>තම ගෙවත්තෙන්ම පෝෂ්‍යදායී ආහාර ලබාගත හැකිව තිබියදී මහජනතාව පාන් පිටි ආහාරවලට යොමු වීම ඉතාම කනගාටුදායක බව සෞඛ්‍ය ‍නියෝජ්‍ය ඇමැති අධිනීතිඥ ලලිත් දිසානායක මහතා පවසයි.දරුවකුට කුඩා කාලයේදී ලබාදෙන ආහාරවල පෝෂ්‍යදායී බව එම දරුවාගේ කායික හා මානසික නිරෝගීභාවයට වැදගත් වන බව ද ඇමැතිවරයා පැවැසුවේය.ජාතික පෝෂණ මාසය මේ මාසයට ‍යෙදී ඇත. ඒ නිමිත්තෙන් සෞඛ්‍ය අධ්‍යාපන කාර්යාංශයේදී මාධ්‍ය දැනුවත් කිරීමේ සම්මන්ත්‍රණයක් ඊයේ (6) පැවැත්විණි. ඊට සහභාගී වෙමින් ඇමැතිවරයා මේ බව ප්‍රකාශ කළේය."මගේ බිළිඳුට නිසි වයසින් - නැණ ගුණ‍ දේ නිසි අහරින්" ජාතික පෝෂණ මාසයේ මෙවර තේමාවයි. වතු ජනතාවගේ පෝෂණ තත්ත්වය නංවාලීම සඳහා අවශ්‍ය උපකරණ කට්ටල ද යුනිසෙෆ් ආයතනයේ සහයෝගය යටතේ බෙදාදීම සිදු කෙරිණි. පෝෂණය පිළිබඳ මාධ්‍යවේදීන් ලියූ ලිපිවලට සම්මාන ප්‍රදානය කිරීම ද මෙහිදී සිදු කෙරිණ.ඇමැතිවරයා මෙසේද කීය. අඩු පෝෂණය ඇති දරුවන් වැඩිපුරම වාර්තා වන්නේ නුවරඑළිය දිස්ත්‍රික්කයෙන්. එම ප්‍රදේශයේ මාතෘ හා ළමා පෝෂණය අඩු මට්ටමක පවතින බව පසුගිය දිනවල කළ සමීක්ෂණවලින් හෙළි වුණා. ඒ අනුව එම මවුවරුන‍්ගේ හා දරුවන්ගේ පෝෂණ තත්ත්වය ඉහළ නැංවීමට සෞඛ්‍ය අමාත්‍යාංශය මට්ටමින් විවිධ වැඩසටහන් ක්‍රියාත්මක කරනවා.ඉදිරි කාලයේදී එම ප්‍රදේශවල පවතින මන්දපෝෂණය දුරු කිරීම රජයේත් සෞඛ්‍ය අමාත්‍යාංශයේත් අරමුණ වෙනවා.ජනතාවගේ පෝෂණ තත්ත්වය ඉහළ නැංවීමේ වැඩසටහන් ක්‍රියාත්මක කරන විට ඒ සඳහා අපට යුනිසෙෆ් ආයතනයෙන් විශාල දායකත්වයක් ලබා දෙනවා. ඒ වෙනුවෙන් අපේ ප්‍රණාමය යුනිසෙෆ් ආයතනයට පුද කරනවා.වතුකරයේ ජනතාව අතර පවතින මන්ද පෝෂණය දුරු කිරීම සඳහා ඒ ප්‍රදේශවල වාසය කරන ජනතාව දැනුවත් කිරීම විශේෂයෙන්ම වැදගත්. වතුකරයේ ජනතාවට ආර්ථික ගැටලුව තදබල ලෙස බලපා තිබෙනවා. ආර්ථික ගැටලුවලට මුහුණදීමට හැමෝටම සිදුවෙනවා. එහෙත් මවකට දරුවකු ලැබෙන්න සිටින කාලයේදී ‍දරුවා පිළිබඳ සිතා කෙසේ හෝ පෝෂණය ලබා ගැනීමට මව ඇතුළු පවුලේ උදවිය උනන්දු විය යුතුයි. එමඟින් දරුවාගේ අනාගතය යහපත් කළ හැකියි. දරුවාගේ පමණක් නොව සමා‍ජයේද අනාගතය ඉන් යහපත් වෙනවා.රටේ සංවර්ධනය සඳහා මහජනතා‍වගේ පෝෂණ තත්ත්වය අනිවාර්ය බලපෑමක් කරනවා. ඒ නිසා පෝෂ්‍යදායී ආහාර ලබාගැනීම කෙරෙහි සියලු දෙනාගේම අවධානය යොමු කිරීම අවශ්‍යයයි.සෞඛ්‍ය අතිරේක ලේකම් වෛද්‍ය පාලිත මහීපාල, නියෝජ්‍ය අධ්‍යක්ෂ ජනරාල් (මහජන සෞඛ්‍ය සේවා 2) වෛද්‍ය ආර්. සියඹලාගොඩ, යුනිසෙෆ් ආයතනයේ ශ්‍රී ලංකා නිත්‍ය නියෝජිත රීසා හුසෙයිනි, සෞඛ්‍ය අධ්‍යාපන කාර්යාංශයේ වැඩබලන අධ්‍යක්ෂිකා වෛද්‍ය සී. කාන්ති, පවුල් සෞඛ්‍ය කාර්යාංශයේ අධ්‍යක්ෂිකා වෛද්‍ය දීප්ති පෙරේරා, ශ්‍රී ජයවර්ධනපුර විශ්ව විද්‍යාලයේ සමාජ විද්‍යා හා මානව විද්‍යා පීඨයේ අංශ ප්‍රධානී ආචාර්ය ප්‍රනීත් අබේසුන්දර, ළමා රෝග විශේෂඥ මහාචාර්ය හරේන්ද්‍ර ද සිල්වා මහත්ම මහත්මීහු ඇතුළු වෛද්‍යවරුමේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206075</link>
    <topic>සේවක අර්ථ සාධක මුදල් ආයෝජනයනිසියාකාරව සිදු කරලා</topic>
    <author>මහින්ද අලුත්ගෙදර</author>
    <content>සේවක අර්ථ සාධක අරමුදල කොටස් වෙළෙඳ පොළෙහි ආයෝජනයන් සිදුකිරීමේදී ආයෝජන ඇඟයීම හා විශ්ලේෂණය කිරීම සියලු අභ්‍යන්තර ආයෝජන ප්‍රතිපත්ති මාර්ගෝපදේශයන්ට අනුකූලව ක්‍රියාත්මක කර තිබෙන බව ශ්‍රී ලංකා මහ බැංකුව අවධාරණය කරයි.මේ සම්බන්ධයෙන් මීට පෙරද ප්‍රකාශකර තිබූ නමුත් විපක්ෂයේ ඇතැම් පාර්ලිමේන්තු මන්ත්‍රීවරුන් ඒ පිළිබඳව අවධානය යොමු නොකර සේවක අර්ථසාධක අරමුදලේ ආයෝජන කටයුතු වලදී අභ්‍යන්තර මාර්ගෝපදේශයන් උල්ලංඝනය කර තිබෙන බවටත් එම අරමුදල මේ කරුණ සම්බන්ධයෙන් ප්‍රතිචාර නොදක්වන බවටත් ප්‍රකාශ කර ඇතැයිද මහ බැංකුව කියාසිටී.මෙවැනි තත්ත්වයක් තුළ සේවක අර්ථ සාධක අරමුදල කොටස් වෙළෙඳ පොළ තුළ සිදුකර ඇති සියලු ආයෝජනයන් අභ්‍යන්තර මාර්ගෝපදේශයන්ට අනුකූලව යමින් ආයෝජන කමිටුවේ සහ මුදල් මණ්ඩලයෙහි අනුමැතියට යටත්ව සිදුකර තිබෙන බවද ශ්‍රී ලංකා මහ බැංකුව තහවුරු කරයි.මේ අතර ශ්‍රී ලංකා මහ බැංකුව පෙන්වා දෙන්නේ විපක්ෂයේ ඇතැම් පාර්ලිමේන්තු මන්ත්‍රීවරුන් කිහිපදෙනකු විසින් නඟන මේ චෝදනාව පදනම් විරහිත බවය.සේවක අර්ථ සාධක අරමුදල සමස්ත මූල්‍ය පද්ධතියේ සැළකිය යුතු කොටසක් වන බව පෙන්වාදෙන ශ්‍රී ලංකා මහ බැංකුව ප්‍රකෝපකාරී ලෙස මූල්‍ය පද්ධතියේ ස්ථායිතාව බිඳ දැමීම සඳහා කරනු ලබන සැළසුම් සහගත ප්‍රයත්නයක කොටසක් ලෙස මේ අභූත චෝදනා හදුන්වා දියහැකි බවද කියාසිටී.ඒ අනුව මෙවැනි පදනම් විරහිත චෝදනා හේතුවෙන් නොමඟ නොයන ලෙස සේවක අර්ථ සාධක අරමුදල මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206076</link>
    <topic>ලංකා බැංකුව ජාතික සංවර්ධනයට අද්විතීය මෙහෙවරක් ඉටුකරනවා</topic>
    <author>මහින්ද අලුත්ගෙදර</author>
    <content>රටේ ජාතික සංවර්ධනය වෙනුවෙන් ලංකා බැංකුව අද්විතීය මෙහෙවරක් ඉටුකරන බව කොළඹ ශ්‍රී සම්බුද්ධාලෝක විහාරස්ථානයේ විහාරාධිපති සහ බෞද්ධ හා පාලි විශ්ව විද්‍යාලයේ උප කුලපති මහාචාර්ය ඉත්තදෙමලියේ ඉන්දසර නාහිමියෝ පවසති.අනෙකුත් මූල්‍ය ආයතන හා සසඳන කළ මේ බැංකුව ඉදිරියෙන්ම සිටින බව පෙන්වා දෙන උන් වහන්සේ ලංකා බැංකුව මඟින් රටට හිතකර ආකාරයේ විවිධ ගිණුම් හඳුන්වාදී තිබෙන බවද සඳහන් කරති.උන් වහන්සේ මේ බව සඳහන් කළේ ලංකා බැංකුවේ නව මහ කළමනාකරු වශයෙන් පත්වී සිටින කේ.ධර්මසිරි මහතා එම තනතුරේ වැඩ බාර ගැනීම නිමිත්තෙන් ලංකා බැංකු මූලස්ථානයේදී ඊයේ (5) පැවැති උත්සවයේ අනුශාසනාවක් කරමිනි.නව මහ කළමනාකාර කේ.ධර්මසිරි මහතා ලංකා බැංකුවේ 18 වැනි මහ කළමනාකාරවරයා වන අතර කොළඹ විශ්ව විද්‍යාලයෙන් වාණිජවේදී පළමු පංතියේ ගෞරව උපාධියක් හිමිකරගෙන සිටින ඒ මහතා වසර 37 ක කාලයක් එම බැංකුවේ සේවය කොට ඇත.දේශීය මෙන්ම විදේශීය බැංකු ශාඛාවන්හිද සේවයකර තිබෙන කේ.ධර්මසිරි මහතා මාලදිවයින ශාඛාවේ කළමනාකරු වශයෙන්ද නේපාල ලංකා බැංකු සමාගමේ කළමනාකාර අධ්‍යක්ෂවරයා වශයෙන්ද සේවය කර තිබේ.මෙහිදී වැඩිදුරටත් අනුශාසනාව සිදුකළ ඉත්තදෙමලියේ ඉන්දසර නාහිමියෝ පැවසූවේ ලංකා බැංකුවේ කාර්ය මණ්ඩලය එකමුතුව තමන්ගේ සේවය ලබාදෙන බවත් ඒ නිසාම එම බැංකුවට රටේ මූල්‍ය ක්ෂේත්‍රයේ ඉදිරියට පැමිණීමට හැකිවී තිබෙන බවත්ය.මෙහිදී නව මහකළමනාකාර කේ.ධර්මසිරි මහතා අදහස් දක්වමින් සඳහන් කළේ තමාට හිමිවූ තනතුර සම්බන්ධයෙන් සතුටු වන බවත් ඒ පිළිබඳව ජනාධිපති මහින්ද රාජපක්ෂ, මුදල් හා ක්‍රමසම්පාදන නියෝජ්‍ය ඇමැති ගීතාංජන ගුණවර්ධන, එම අමාත්‍යාංශයේ ලේකම් ආචාර්ය පී.බී ජයසුන්දර, ලංකා බැංකුවේ සභාපති ආචාර්ය ගාමිණී වික්‍රමසිංහ මහත්වරුන්ට ප්‍රණාමය පිරිනමන බවත්ය.ශාඛා 315ක් මෙන්ම විදේශ ශාඛාවන් තුනක්ද හිමි ලංකා බැංකුව සතුව 8500 ක් පමණ කාර්ය මණ්ඩලය සිටින බව සඳහන් කළ ඒ මහතා මේ සියලු දෙනා සමඟ සහයෝගයෙන් කටයුතු කිරීමට සූදානම් බවද ශ්‍රීලංකාවේ පවතින ආයතන අතර ලංකා බැංකුවට විශාල වත්කම් ප්‍රමාණයක් හිමිවන බවද පෙන්වාදුන් ඒ මහතා මේ වසර අවසන් වනවිට මුළු වත්කම් ප්‍රමාණය රුපියල් ට්‍රිලියනය දක්වා ඉහළ නංවා ගැනීම අරමුණ බවද පැවසීය.මේ අතර ඒ මහතා සඳහන් කළේ රාජ්‍ය බැංකුවක් වශයෙන් රජය සමඟ සමීපව කටයුතු කිරීමට සූදානම් බවත් ජාත්‍යන්තර බැංකුවක් වඟේම රටේ සංවර්ධන ව්‍යාපෘති වෙනුවෙන් වැඩි වශයෙන් දායකවීමට කටයුතු කරන බවත්ය.ලංකා බැංකුවේ අධ්‍යක්ෂ මණ්ඩලය නියෝජනය කරමින් එස්.ආර් ආටිගල, කේ.එල් හේවගේ සහ නාලනී අබේවර්ධන මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206077</link>
    <topic>අස්ගිරි මහා විහාර පාර්ශ්වයටවසර 700ක් සපිරීමෙන් පින්කම් රැසක්</topic>
    <author>මහානාම ගලහිටියාව මහනුවර උතුර විශේෂ</author>
    <content>සියම් මහා නිකායේ අස්ගිරි මහා විහාර පාර්ශ්වයට වසර 700 ක් සපිරීම නිමිත්තෙන් පැවැත්වෙන රාජ්‍ය උත්සවය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මේ (12) දින ප. ව. 3 ට මහනුවර අස්ගිරි මහා විහාර පරිශ්‍රයේ දී පැවැත්වීමට කටයුතු යොදා ඇත.අතිශයින් වැදගත් වූ මේ ශාසනික සංවත්සරයට සමගාමීව ආගමික සමරු වැඩසටහන් රැසක් සංවිධාන කර ඇති අතර, එය පළාත් හා ප්‍රාදේශීයව ද පැවැත්වේ. මේ නිමිත්තෙන් අස්ගිරි මහා විහාර පරිශ්‍රයේ සංවර්ධන කටයුතු රැසක් ද මේ වන විට ක්‍රියාත්මක වෙමින් පවතී.මේ යටතේ අස්ගිරි මහා විහාරීය චන්දානන්ද බෞද්ධ විදුහල් ගොඩනැගිල්ල ඇතුළු විහාර හා සංඝාවාස ප්‍රතිසංස්කරණය කිරීම, කටුගස්තොට මාර්ගයේ සිට අස්ගිරි මහා විහාරයේ වාහල්කඩ දක්වා ප්‍රවේශ මාර්ගය වැඩි දියුණු කිරීම, මීරාමක්කම් පල්ලිය අසල පිහිටා ඇති දුම්රිය ගේට්ටුවේ සංඥා පද්ධතිය නැවත ස්්ථාන ගත කිරීම ආදි සංවර්ධන කටයුතු රැසක් සිදු කෙරේ.වසර 700 සංවත්සරය සනිටුහන් කරමින් සමරු මුද්දරයක් නිකුත් කිරීමද, සමරු තිළිණ ශාස්ත්‍රීය සංග්‍රහයක් එළිදැක්විම ද උත්සව දිනයේ දී සිදු කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=n1206078</link>
    <topic>වෘත්තීය පුහුණුවට අයැදුම්පත් කැඳවයි</topic>
    <author/>
    <content>ගම්පහ දිස්ත්‍රික්කයේ රැකියා විරහිත තරුණ තරුණියන්ට වෘත්තීය පුහුණුව ලබාදීම සඳහා වෘත්තීය පුහුණු අධිකාරිය මගින් මේ දිනවල අයදුම්පත් කැඳවයි.ඒ සඳහා දිස්ත්‍රික්කය තුළ ඇති වෘත්තීය පුහුණු මධ්‍යස්ථාන 14 ක් සඳහා ආධුනිකයින් බඳවා ගැනේ.වේයන්ගොඩ දිස්ත්‍රික් වෘ.පු.ම, කඩවත නෙසෙක්, කටාන ගණිහිමුල්ල මේධානන්ද, පන්සිල්ගොඩ, ඌරාපොළ, වත්තල ලයන්ස්, වත්තල ෆ්ලෑෂ්, පෙරියමුල්ල, පහළගම, බියගම, දොම්පේ, දිවුලපිටිය) යන මධ්‍යස්ථාන සඳහා ආධුනිකයින් බඳවා ගැනීම සිදුකෙරේ.වයස අවු. 16-30 ත් අතර රැකියා විරහිත තරුණ තරුණියන් මේ සඳහා බඳවා ගැනේ. පාඨමාලා කාලසීමාව මාස 06 ක් වන අතරව්ඍQ සහතිකයක් පිරිනැමීමට කටයුතු කර ඇත. නොමිලේ පැවැත්වෙන පාඨමාලා රාශියක් ඇති අතර රු. 1000.00 දීමනාවක් ලබාදීමට කටයුතු කර ඇත. මේ සඳහා උනන්දුවක් දක්වන තරුණ තරුණියන් 2012.06.20 වන දිනට ප්‍රථම පහත ලිපිනයට අයදුම්පතක් එවීමෙන් හෝ පැමිණ භාරදීමෙන් ලියාපදිංචි විය හැකිය. පාඨමාලා විස්තර පැමිණ ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=r1206071</link>
    <topic>පුරුද්දක් ලෙස කේලම් කියන වෙළෙඳ සල් හිමියාටපාරිභෝගිකයෙක් කාන්තා ඇඳුමක් ගෙනත් දීලා</topic>
    <author>තිලක් පුෂ්ප කුමාර සේනානායක</author>
    <content>කුඩා වෙළෙඳ සැලක් පවත්වාගෙන යන ගමේ කා අතරත් ‘ප්‍රියා අයියා’ ප්‍රසිද්ධ පුද්ගලයෙකි. ඔහුගේ බිරිය රට ගොස් සිටි අතර එකම පුතාද කොළඹ රැකියාවකට ගිහින්ය. ප්‍රියා අයියා වෙළඳ සලට එන අයට විවිධ ‘ලණු’ දීමටත් කේළාම් කීමටත් පුරුදුව සිටියේය.දිනක් ප්‍රියා අයියාගේ වෙළඳ සල පිටුපසට ගිය ගමේ තලතුනා පුද්ගලයන් හතර දෙනකු මත්පැන් බෝතලයක් හිස් කරමින් සිටිනු ප්‍රියා අයියාට දක්නට ලැබිණි. රුපියල් 300 ගානේ එකතු කොට මත්පැන් බෝතලය ගෙනා බව එහි සිටි පුද්ගලයකු කියනු ඇසිණි. මත්පැන් බොමින් සිටි එක් පුද්ගලයකු තමන් රුපියල් 300 සොයා ගත්තේ බිරියගේ කොට්ටය යට තිබී බව සිනහවෙමින් පැවසීය.පසුදින එම පුද්ගලයාගේ බිරිය වෙළඳ සලට පැමිණි විට ප්‍රියා අයියා මෙසේ ඇසීය.‘නංගිගේ රුපියල් 300 ක් ඊයේ කොට්ටය යට තිබී නැති වුණා නේද?’‘ඔව් ඔව් අයියේ කොහොමද දන්නෙ’ කාන්තාව ඇසුවාය.‘ඒක මං දන්නවා නංගීගේ මහත්තය ඒක අරන් ඇවිල්ලා කට්ටියක් එක්ක අඩියක් ගැහැව්වා’‘අල්ල ගන්නම් කෝ මම ඔය මිනිහව‘ කාන්තාව මහත් කෝපයෙන් වෙළෙඳ සලෙන් පිටව ගියාය.එදින සවස එම කාන්තාවගේ සැමියා කඩයට ආවේය.‘ආ මොකද අදත් කට්ටිය එක්ක පාටියක් දාන්නද ආවේ’ කඩ හිමියා ඇසීය.‘පාටියක් දාන්න නෙවෙයි ආවෙ තමුසෙට ගවුමක් අන්දන්න. ගෑනු වගේ කේලාම් කියනවට මෙන්න ගවුම ඇඳගන්නවා’ ඔහු තමා අත ගුලි කරගෙන තිබූ ගවුමකින් කඩ හිමියාගේ මුහුණට දමා ගැසීය.වෙළෙඳ සලේ සිටි පිරිස කොක් හඬලා සිනා සෙමින් කීවේ ප්‍රියා අයියාට වඩාත් ගැළපෙන්නේ ඒ ඇඳුම බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=r1206072</link>
    <topic>අම්බුළුගල දන්තපාය විහාරයේ ඉපැරැණිබුදුපිළිම සොරා ගත් සැකකරු තවම නිදැල්ලේ</topic>
    <author>මාවනැල්ල විශේෂයු. ආර්. ඒ. බණ්ඩාර</author>
    <content>කෑගල්ල දිස්ත්‍රික්කයේ මාවනැල්ල ප්‍රාදේශීය ලේකම් කොට්ඨාසයේ අම්බුළුගල ශ්‍රී දන්තපාය රජමහා විහාරස්ථානයේ ඉපැරැණි විහාර මන්දිරය තුළ ආරක්ෂා සහිතව තැම්පත් කර තිබූ පෞරාණික වටිනාකමකින් යුත් බුද්ධ ප්‍රතිමා වහන්සේ රැසක් සොරුන් විසින් පැහැර ගෙන ගොස් දැනට මාසයකට වඩා කල් ගත වී ඇතත් මේ පිළිබඳව තවමත් කිසිවකු අත්අඩංගුවට ගෙන නැති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=r1206073</link>
    <topic>තේගිස්ගේ දානයටසීලවතීගෙන්ඌරුමස් වෑංජනයක්</topic>
    <author>බර්ටි ලයනල්</author>
    <content>සීලවතී උපාසිකා මාතාව දරු තිදෙනෙකුගේ මවක් වන අතර ඇය දරුවන් විවාහ කර දී ඔවුන්ගෙන් සැප විඳිමින් ජීවත් වෙයි. දරුවන්ගේ දරුවෝද තරමක අධ්‍යාපනය ලැබූ අය වූහ.එක් දරුවෙක් විදේශ රැකියාවක යෙදී සිටීම ඇයට ආඩම්බරයකි. මවට එවන රට කෑම වර්ග සීලවතීට රස බැලීමට ලැබේ. ඇය ඒ පිළිබඳව පන්සලේ තම හිතවත් උපාසිකාවන් සමඟ රස කරමින් උජාරුවෙන් පවසන බවත් සැවොම දනිති.සීලවතී කුඩා කළ පටන්ම කොස්, දෙල් වැනි දේශීය ආහාර වර්ගවලින් පෝෂණය වී ඇත. ඇයගේ දැඩි ආශාව මඤ්ඤොක්කා සමඟ ඌරුමස් කෑමයි. සීලවතීගේ ස්වාමියා තේගිස්ට ද දැනට වසර දෙකකට පෙර හදිසියේ වැළඳුන හෘදායාබාධයකින් පරලෝ සැපත් විය. ඔහු ජීවත්ව සිටින කාලයේදී බුරුල්ලාපිටිය පල්ලියේ මංගල්‍යයෙන් ඌරුමස් සහ මඤ්ඤොක්කා ගෙනදීමට අමතක නොකළේය. තේගිස්ද ඌරුමස් කෑමට ගිජු කෙනෙක් විය. මංගල්‍යය කාලයට දෙදෙනාම හරි හරියට ඌරුමස් කන බව ගමේ අය පවා දනිති. විදේශ ගත වී සිටින මුනුපුරාගේ බලවත් ඉල්ලීම පරිදි තේගිස්ගේ වසර දෙකේ අනුස්මරණ පින්කම සංවිධානය කළේය. මෙම පුණ්‍යකර්මය ඉතා ඉහළින් පැවැත්වීමට සියල්ලෝම එකඟ වූහ.අපේ මේ සැරේ දානෙට අපේ තේගිස් ඉන්න කාලේ කන්ඩ ආශා කරපු දේවල් හැම එකක්ම පූජා කරන්න ඕනෑ...යි එක හඬින් කියා සිටියාය.විශේෂයෙන් ඌරු මස් මඤ්ඤොක්කා හදන්නම ඕන ඒ සමඟම සිහිපත් කළහ. ඈ අම්මේ ඌරුමස් ..මේ දානේ ගෙදර හොඳද ඒවා උයන්න.“ආ...හැබෑට ...ඒක එහෙනම් මෙරායලගේ ගෙදර උයාගන්නවා දානේ වෙලාවට ගෙනත් බෙදනවා. කාටවත් කියන්න ඕනෑ නෑ.” මේ ලෙසින් සියල්ල තීන්දු විය. දාන දිනය උදා විය. මහා සංඝරත්නය වැඩම කළහ. දානයේ අරමුණ දානය සඟ සතු කිරීම සියල්ල අවසන් විය. බත් ව්‍යාංජන රැගත් පිරිස සංඝයා විෂයෙහි දන් පිරි නැමූහ.මේ අතර සීලවතී මෙරායාගේ ගෙදරට දිව ගියාය. ඌරුමස් තසිම කඩදාසි කොලයකින් වසා ඉතාමත් ශ්‍රද්ධාවෙන් දාන ශාලාව වෙත පිය නැඟුවාය. දාන පිංකමට රැස්වූ පිරිස අතරින් සීලවතී ඉදිරියට ගොස් විහාරාධිපති ස්වාමීන් වහන්සේ වෙතට ළංවී ශ්‍රද්ධාවෙන් නැමී“අවසර ලොකු හාමුදුරුවනේ.අද අපේ දානයට සේරම කෑම ජාති හරි ගැස්සුවා මුණුපුරා රටින් එව්ව ඇපල් සාඩින් බැටළු මස් පවා හරි ගැස්සුවා. අපේ තේගිස් හරි ආසයි ඉන්න කාලේ ඌරු මස් උයල බැඳල කන්න. ඉතිං මම හිතුවා එයාට පිනක් සිද්ධවෙන්න කියලා ඌරුමස් ව්‍යාංජනයකුත් හරි ගැස්සුවා කියමින් පිරීසියකට හැන්ද දමා ඉතාම බැගෑපත්ව ශ්‍රද්ධාවෙන් මස් කැබලි කිහිපයක් ස්වාමීන් වහන්සේ වෙත පිළිගැන්වූවාය.අනේ....අනේ...ඌරු මස්...ඇයි හැදුවේ කියමින් වමතින් ප්‍රතික්ෂේප කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=r1206074</link>
    <topic>මුදල් පසුම්බි සොරා ගන්නාතරුණියන් දෙදෙනා කොටු</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>මගීන්ගේ මුදල් පසුම්බි සොරාගන්නා කල්ලියකට අයත් කාන්තාවන් දෙදෙනකු රුපියල් දස දහසක මුදලක් සමඟ කොහුවල පොලිසිය මගින් අත්අඩංගුවට ගෙන තිබේ.වයස අවුරුදු 16 - 18 වියේ පසුවන මේ තරුණියන් දෙදෙනා ත්‍රිකුණාමලයේ පදිංචිකාරියෝ වෙති. මේ දෙදනා කාලයක් පිළියන්දල - කොළඹ බස් රථවල ගමන් ගන්නා මගීන්ගේ මුදල් පසුම්බි සොරාගෙන ඇති බවත් පසුගිය දිනක එම බස් රථයක් තුළදී මුදල් පසුම්බියක් ගත් අවස්ථාවේදී එය දුටු කොන්දොස්තර මහතා මේ දෙදෙනා අල්ලාගෙන පොලිසියට භාරදී ඇති අතර මෙහෙයවූ පුද්ගලයා එම බස් රථයේ සිට පලාගොස් ඇති බවත් හෙළිවී තිබේ.කොහුවල පොලිස් ස්ථානාධිපති රොෂාන් රාජපක්ෂ මහතාගේ උපදෙස් අනුව අපරාධ අංශයේ ස්ථානාධිපති එච්. එම්. සිරිවර්ධන මහතාගේ මෙහෙයවීම යටතේ පොලිස් කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=r1206075</link>
    <topic>හෙරොයින් ජාවාරමේ නිරත කතක්බරපතළ වැඩ සහිතව වසර 9ක් හිරේ</topic>
    <author>පානදුර සමූහ කපිල සෝමරත්න</author>
    <content>හෙරොයින් මත්ද්‍රව්‍ය ළඟ තබාගෙන ජාවාරම් කිරීමේ අධිචෝදනාවට වරදකාරිය වූ කාන්තාවකට බරපතළ වැඩ ඇතිව අවුරුදු නවයක සිර දඬුවමක් සහ රුපියල් ලක්ෂයක දඩයක් මහාධිකරණ විනිසුරු මාලනී ගුණරත්න මහත්මිය නියම කළාය.දඩය නොගෙවන්නේ නම් මේ දඬුවමට අමතර වසරක සාමාන්‍ය සිර දඬුවමක්ද නියම කැරිණි.මොරටුව චාර්ල්ස් පෙදෙසේ පදිංචි තිදරු මවකට මේ දඬුවම නියම විය. ඇයට නගා ඇති අධිචෝදනාව සම්බන්ධයෙන් පැවැත්වු දීර්ඝ නඩු විභාගයේදී සටහන් කර ගත් සාක්කි අනුව ඇය වරදකාරිය බවට සැකයෙන් තොරව ඔප්පු වී ඇති බව විනිසුරුවරිය පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206071</link>
    <topic>ක්‍රිකට් ආයතනයේ සේවක සංඛ්‍යාව40%කින් අඩු කිරීමට ඇමැති සූදානම්</topic>
    <author>දුමින්ද ගුරුගේ,චමීර ඇල්ලදෙණිය සහ සුභාෂිණි සේනානායක</author>
    <content>ශ්‍රී ලංකා ක්‍රිකට් පාලක මණ්ඩලයේ සේවක සංඛ්‍යාව සියයට 40 දක්වා අඩු කරන බව ක්‍රිඩා ඇමැති මහින්දානන්ද අලුත්ගමගේ මහතා පාර්ලිමේන්තුවේදි ඊයේ (06) ප්‍රකාශ කළේය.මේ වන විටත් කොන්ත්‍රාත් පදනම යටතේ සේවය කරන සේවකයින් 41 දෙනෙකු ඉවත් කළ බව කී ඇමැතිවරයා සියයට 60ක් වූ අනවශ්‍ය සේවකයින් ඉදිරියේදි ඉවත් කරන බව කීවේය.මෙරට පවත්වන විස්සයි20 ලෝක කුසලාන තරගාවලියේ ප්‍රධාන ආරක්ෂක කටයුතු කළ නිලධාරියා ඉවත් කළේ එම නිලධාරියා ඉහත තරඟාවලිය සඳහා ලබා දුන් ආරක්ෂක සැලැස්ම ජාත්‍යන්තර ක්‍රිකට් කවුන්සිලය ප්‍රතික්ෂේප කළ නිසා බවද ඇමැතිවරයා අනාවරණය කළේය.මාස හයක කොන්ත්‍රාත් කාලයකට සේවයට ගත් මෙම නිලධාරියා වැඩිපුර මසක වැටුපක් ලබාදී ඉවත් කළ බවද අලුත්ගමගේ මහතා සඳහන් කළේය.ලෝක කුසලාන තරගාවලියට හොඳම ආරක්ෂක සැලැස්ම ඉදිරිපත් කළ නිලධාරියකු එම තනතුරට පත් කිරිමට කටයුතු කල බවද ක්‍රිඩා ඇමැතිවරයා පැවසීය. කුරුණැගල දිස්ත්‍රික් මන්ත්‍රි දයාසිරි ජයසේකර මහතා වාචික පිළිතුරු අපේක්ෂාවෙන් අසන ලද පැනයකට පිළිතුරු දෙමින් මහින්දානන්ද අලුත්ගමගේ මහතා මේ බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206072</link>
    <topic>ශ්‍රී ලංකා-පාකිස්තාන එක්දින තරගමාලාවේපළමු තරගය අද පල්ලෙකැලේදී</topic>
    <author>වර්නන් ගුණසේකර</author>
    <content>ශ්‍රී ලංකාව හා සංචාරක පාකිස්තාන කණ්ඩායම අතර තරග පහකින් සමන්විත ජාත්‍යන්තර එක්දින ක්‍රිකට් තරගමාලාවේ පළමු තරගය අද දිවා රාත්‍රියේ පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.දෙපිල අතර පසුගියදා පැවැති විස්සයි20 ද්විත්ව තරගමාලාව තරග 1 – 1ක් ලෙසින් සමව අවසන් විය.ශ්‍රී ලංකාව හා පාකිස්තානය අතර අද පැවැත්වෙන්නේ 128 වැනි ජාත්‍යන්තර එක්දින තරගයයි. මෙතෙක් පැවැති තරග 127න් පාකිස්තානය තරග 76ක ජය වාර්තා කර ඇති අතර ශ්‍රී ලංකාව තරග 47ක් ජයගෙන තිබේ. තරගයක් සමව අවසන් වී තිබෙන අතර තරග 3ක විසඳුමක් තිබී නැත. දෙපිළ අවසන් වතාවට මුණගැසුනේ පසුගිය මාර්තුවේ ආසියානු කුසලාන තරගාවලියේදීය. ධකා නුවර පැවැති එම තරගය කඩුලු 6කින් ජය ගැනීමට පාකිස්තානය සමත් විය.ඊට පෙර පාකිස්තානය සත්කාරකත්වය දැරූ ශ්‍රී ලංකා කණ්ඩායමේ 2011 එක්සත් අරාබි එමීර් රාජ්‍යය සංචාරයේදී දෙපිළ අතර එක්දින තරග 5ක් පැවැත්විණි. එහිදී ශ්‍රී ලංකාවට ජයගත හැකිවූයේ එක් තරගයක් පමණි. අනෙක් තරග හතර ම ජය ගත්තේ පාකිස්තානයයි.එබැවින්, තමන්ට සුපුරුදු දේශගුණික තත්ත්වයන් යටතේ අදින් ඇරැඹෙන තරගමාලාව ජයගෙන අරාබි කතරේ අත්විඳින්නට සිදුවූ පරාජයේ නීරස මකා ගැනීම මහේල ජයවර්ධනගේ කණ්ඩායමේ ඒකායන අරමුණ වනු ඇත.ශ්‍රී ලංකා සංචිතය: මහේල ජයවර්ධන (නායක), තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, ඇන්ජලෝ මැතිව්ස්, ලහිරු තිරිමාන්න, ජීවන් මෙන්ඩිස්, තිසර පෙරේරා, නුවන් කුලසේකර, සචිත්‍ර සේනානායක, ලසිත් මාලිංග, රංගන හේරත්, උපුල් තරංග, නුවන් ප්‍රදීප්, දිල්හාර ප්‍රනාන්දු.පාකිස්තානය: මිස්බා උල් හක් (නායක), අයිසාස් චීමා, අසාර් අලි, මොහමඩ් හෆීස්, රහත් අලි, සෆ්රාස් අහමඩ්, සොහේල් ටන්විර්, උමාර් ගුල්, අබ්දුර් රෙහ්මාන්, අසාඩ් ෂෆික්, ඉම්රාන් ෆර්හත්, මොහමඩ් සාමි, සයිඩ් අජ්මාල්, ෂහිඩ් අෆ්රිඩි, උමාර් අක්මාල්, යූනුස් ඛාන්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206073</link>
    <topic>රාජකීය-සාන්ත පීතර තීරණාත්මක තරගය 9දා</topic>
    <author>ෆවුස් මොහොමඩ්</author>
    <content>පාසල් රගර් තරගබිමේ විශිෂ්ටතම කණ්ඩායම් 2 ලෙස මෙවර සිංගර් අන්තර් පාසල් අවුරුදු 20න් පහළ ලීග්රගර් තරගාවලියේ පළමු කොටසේ 'ඒ' කාණ්ඩයේ ප්‍රසා‍ද ලකුණු සටහනේ මෙතෙක් අපරාජිතව පළමු හා දෙවැනි ස්ථාන අතර ‍දෝලනය වෙමින් සිටින රාජකීය විදුහල සහ සාන්ත පීතර විදුහල සිය අපරාජිතභාවය උරගා බැලීමේ තීරණාත්මක තරගයට ලබන සෙනසුරාදා (9) මුහුණ දීමට නියමිතය.මෙවර තරගාවලියේ දෙපිල පළමු වරට මුණගැසෙන්නේ තරග 6ක ජයග්‍රාහකයන්‍ ලෙසින් රැකගත් ගෞරවය ද අතැතිවය. ඒ අනුව ප්‍රසාද ලකුණු සටහනේ තවදුරටත් අපරාජිතව පෙරමුණ ගැනීමේ අභියෝගයට මුහුණදීමට දෙපිලටම සිදුවනු ඇත. එමෙන්ම මේ තීරණාත්මක තරගයෙන් මෙවර ලීග් තරගාවලියේ ශූරතාව අත්කර ගන්නා කණ්ඩායම පිළිබඳ නිවැරැදි චිත්‍රයක් ද මතුවන බැවින් ක්‍රීඩාලෝලීන් හා ක්‍රීඩකයන්ගේ දැඩි අවධානය ද මේ තරගය කෙරෙහි යොමුවී තිබේ. ප්‍රසාද ලකුණු සටහනේ තුන්වැනි ස්ථානයේ පසුවන ත්‍රිත්ව විදුහල සහ 7වැනි ස්ථානයේ රැඳී සිටින කිංග්ස්වුඩ් විදුහල අතර තරගය ද 9වැනිදා බෝගම්බර පිටියේ දී පැවැත්වේ. මීට අමතරව සාන්ත ජෝශප් විදුහලත්, ඩී.එස්.සේනානායක විදුහලත් සී.ආර්.පිටියේ දී එදිනම තරග වදින අතර විද්‍යා විද්‍යාලය සහ විද්‍යාර්ථ විදුහල අතර තරගයත් එදින ගල්කිස්සේ දී පැවැත්වීමට නියමිතය.ප්‍රසාද ලකුණු සටහ‍නේ සිවුවැනි ස්ථානයේ පසුවන ඉසිපතන විදුහල සහ සාන්ත අන්තෝනි විදුහල අතර තරගය හෙට (8) සී.ආර්.පිටියේ දී පැවැත්වේ.ධර්මරාජ විදුහල සහ ගල්කිස්සේ සාන්ත තෝමස් විදුහල අතර බෝගම්බර දී 'බී' කාණ්ඩයේ තරගයත්, මලියදේව සහ මාතලේ සාන්ත තෝමස් විදුහල අතර කුරුණෑගල දී 'සී' කාණ්ඩයේ තරගයත් හෙට පැවැත්වේ.'බී'කාණ්ඩය යටතේ මහනාම -තර්ස්ටන් තරගය සී.ආර්.පිටියේ දීත්, සාන්ත සිල්වෙස්තර-කේරී විදුහල අතර තරගය මහනුවර දීත්, ලුම්බිණි-නාලන්දා තරගය රත්මලාන ගුවන් හමුදා පිටියේ දිත්, 'සී' කාණ්ඩය යටතේ වේල්ස් කුමර -සාන්ත ආනා තරගය කුරුණෑගලත්, සාන්ත බෙනඩික්ට්-ධර්මපාල තරගය සාන්ත බෙනඩික්ට් පිටියේදිත් අද (7) පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206074</link>
    <topic>තුන්ප්‍රයාම ශූරියගෙන් අභියාචනාවක්</topic>
    <author/>
    <content>එළැඹෙන ලන්ඩන් ඔලිම්පික් ක්‍රීඩා උලෙළේ කාන්තා තුන්ප්‍රයාම තරග ඉසව්ව නියෝජනය කරන ඔස්ට්‍රේලියානු කණ්ඩායමට ඇතුලත්වීමේ අවස්ථාව අහිමිවූ ඔලිම්පික් කාන්තා තුන්ප්‍රයාම රන් පදක්කම්ලාභිනිය වන එමා‍ ස්නෝසිල් ඒ සඳහා අභියාචනාවක් ඉදිරිපත් කර ඇත.ක්‍රීඩිකාවන් තිදෙනෙකුගෙන් යුතු මේ කණ්ඩායමට එමා වෙනුවට එරින් ඩෙන්ෂෑම් නම් කිරීමට පසුගියදා ඔස්ට්‍රේලියානු තුන්ප්‍රයාම තරග කමිටුව පියවර ගෙන තිබිණි. ඒ අනුව එරින් ඩෙන්ෂෑම්, එමා ජැක්සන් හා එමා මොෆට් මෙවර තරගාවලියට ක්‍රීඩා කිරීමට නියමිතය.'යළිත් කණ්ඩායමට එක්වීමට මම ඉදිරිපත් කළ අභියාචනාව හේතුවෙන් කිසිවෙකුට හෝ සිත් රිදීමක් ඇතිවුණා නම් ‍ඒ ගැන මම කණගාටු වෙනවා. නමුත් පෞද්ගලිකව මට මෙවර ඔලිම්පික් තරගාවලියට සහභාගීවීමේ බලා‍පොරොත්තුවක් තිබෙනවා. පසුගිය තරගාවලියේ මා අත්කර ගත් ජයග්‍රහණය මෙවරත් රැකගැනීම මගේ සිහිනයයි.' ඇය පැවැසීය.2008 වසරේ බීජිං නුවර පැවැති ඔලිම්පික් උලෙළේ දී තුන්ප්‍රයාම රන් පදක්කම දිනූ ඇය පසුගිය කාලය පුරාවටම විවිධ ආබාධයන්ට ගොදුරුවී සිටියාය. ඇය වෙනුවට එරින් කණ්ඩායමට නම් කිරීමට බලධාරීන් තීරණය කළේ ක්වීන්ස්ලන්ත හා සිඩ්නි නුවර පැවැති මූලූලාබා ලෝක ශූරතා තරගාවලියේ ජය හිමිකර ගැනීමට එරින් සමත් වූ නිසාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206075</link>
    <topic>යුද හමුදා බැඩ්මින්ටන් ශූරතාව ගජබා රෙජිමේන්තුවට</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදා අන්තර් රෙජිමේන්තු (පැරා) බැඩ්මින්ටන් තරගාවලියේ ප්‍රථම ස්ථානය හිමි කර ගත් ගජබා රෙජිමේන්තුව සූරතාවය දිනා ගත්තේය. තරගාවලියේ දෙවැනි ස්ථානය හිමි වූ විජයබා පාබල රෙජිමේන්තුවට අනු සූරතාවය ලබා ගත් අතර තුන්වැනි ස්ථානය ශ්‍රී ලංකා පාබල හමුදා රෙජිමේන්තුවට හිමි විය.තරග ප්‍රතිඵලඑක් පාදයක් දණහිසට පහළින් අහිමි ඒකල කණ්ඩයේ(1) කෝප්‍රල් බාලසුරිය බණ්ඩා ඩී. එම්. (ශ්‍රී.ල.පා.හ.)(2) මේජර් ඩී. එම්. ටී. බී. දසනායක (ග. රෙ.)(3) සා.සෙ. රුවන් පතිරණ (ගැ. හේ. රෙ.)එක් පාදයක් දණහිසට ඉහළින් අප්‍රාණික යුගල කාණ්ඩයේ තරගයේ- (1) මා / සැරයන් විජිත එස්. බී. (ග. රෙ.) සැරයන් එදිරිසිංහ අයි. එම්. ඒ. කේ. (ග.රෙ.)(2) ස.සෙ. පෙරේරා ආර්. ඩී. එස්. (වි. පා. රෙ.) ලා / කෝප්‍රල් අතුල ජේ. ඩී. (වි.පා.රෙ.)(3) කෝප්‍රල් සුගත් ධම්මික කේ. එම්. (ගැ. හේ. රෙ.) ලා / කෝප්‍රල් ජයරත්න ඩබ්ලිව්. ඒ. ඒ. (ගැ. හේ. රෙ.).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206076</link>
    <topic>දෙමට‍ගොඩ සා.ජෝන් විදුහලේ සුහද ක්‍රිකට් 10දා</topic>
    <author/>
    <content>දෙමට‍ගොඩ සාන්ත ජෝන් විදුහලේ වත්මන් සිසුන් හා ආදි සිසුන් අතර සුහද ක්‍රිකට් තරගාවලියක් මේ මස 10වැනිදා පෙරවරු 9.00ට කොළඹ 2, මැලේ ක්‍රීඩාංගණයේ දී පැවැත්වේ. තරගය නැරැඹීමට විදුහලේ සියළුම ආදී සිසුන්ට සංවිධායකයෝ ඇරයුම් කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206077</link>
    <topic>අන්තර් ජාතික පාසල් බේස්බෝල් තරගාවලියේ සමස්ත ශූරතාව බණ්ඩාරවෙල සාන්ත තෝමස් විද්‍යාලයට</topic>
    <author>ජායාරූපය – කුමාරසිරි ප්‍රසාද් -ගුවන් තොටුපළ</author>
    <content>මලයාසියාවේ ඕල් ස්ටාර්ස් බේස්බෝල් සංගමය විසින් සංවිධානය කරනු ලැබූ අන්තර් ජාතික පාසල් බේස්බෝල් තරගාවලියේ සමස්ත ශූරතාව දිනා ගැනීමට බණ්ඩාරවෙල සාන්ත තෝමස් විද්‍යාලයීය අවුරුදු 12න් හා 15න් පහළ කණ්ඩායම් සමත්වූහ.අමෙරිකා, මලයාසියා හා ශ්‍රී ලංකා පාසල් කණ්ඩායම් සහභාගිත්වයෙන් ක්වාලලම්පූර් නුවර පැවැති මේ තරගාවලියේ තරග 10න් 8ක්ම ජය ගැනීමට සාන්ත ‍තෝමස් විදුහල් පිලට හැකිවිය.2010 හා 2011 වසරවලදී ජාතික මට්ටමෙන් ලැබූ ජයග්‍රහණ අනුව සාන්ත තෝමස් විද්‍යාලයීය පිලට මේ තරගාවලිය නියෝජනය කිරීමේ අවස්ථාව හිමිවී තිබිණි. ශූරතාව දිනූ බණ්ඩාරවෙල සාන්ත තෝමස් විද්‍යාලයීය අවුරුදු 12න් හා 15න් පහළ කණ්ඩායම් කටුනායක අන්තර් ජාතික ගුවන්තොටුපළේදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206078</link>
    <topic>සාරා එරානි අවසන් පූර්ව වටයට</topic>
    <author>පැරීසිය (ඒ.එෆ්.පී.)</author>
    <content>ප්‍රංශ විවෘත ටෙනිස් තරගාවලියේ ඉතාලි නම සනිටුහන් කරමින් අවසන් පූර්ව වටයට සුදුසුකම් ලැබීමට සාරා එරානි සමත්වූවාය. ප්‍රංශ තරගාවලියක පළමුවරට මෙසේ අවසන් පූර්ව වටයට පිවිසීමට ඇයට හැකිවූයේ ජර්මනියේ ඇන්ජලික් කර්බර් අර්ධ අවසන් පූර්ව වටයේ දී ලකුණු 6-3ක් සහ 7-6ක් ලෙස පරාජයට පත්කිරීමේ හේතුවෙනි‍. මේ අනුව පිට පිට තුන් වතාවකදීම ඉතාලි ජාතික ක්‍රීඩිකාවක් ප්‍රංශ විවෘත ටෙනිස් තරගාවලියේ අවසන් පූර්ව වටයට පිවිසෙමින් වාර්තා පොතට එක්විය. 2010 වසරේ දී ෆ්‍රැන්සෙස්කා චියාවොනේ මෙහි ශූරතාව දිනූ අතර පසුගිය වසරේ දී ඇය අනුශූරිය බවට පත්වූවාය.මේ අතර පිරිමි තරග ඉසව්වේ අවසන් පූර්ව වටයට පිවිසීමට ග්‍රෑන්ඩ් ස්ලැම් කුසලාන 16කට හිමිකම් කියන ස්විට්සර්ලන්තයේ රොජර් ‍ෆෙඩරර් සමත්විය. අර්ධ අවසන් පූර්ව වටයේ දී ඔහු වෙතින් පරාජයට පත්වූයේ ආජෙන්ටිනාවේ ජුවාන් මාටින් ඩෙල් පොට්‍රෝය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=s1206079</link>
    <topic>අන්තර් පාසල්-ක්‍රීඩා සමාජ-යුද හමුදාවොලිබෝල් ශූරතාවලිය 23-24</topic>
    <author/>
    <content>අන්තර් පාසල්, අන්තර් ක්‍රීඩා සමාජ හා ශ්‍රී ලංකා යුද හමුදා වොලිබෝල් ශූරවලිය මේ මස 23 සහ 24 දිනවල කිලිනොච්චිය මධ්‍ය මහා විද්‍යාල ක්‍රීඩාංගණයේ දී පැවැත්වේ.කිලිනොච්චි බලප්‍රදේශය තුළ ඇති පාසල්වල දරුවන්ගේ සහ ප්‍රදේශයේ තරුණ තරුණියන්ගේ මෙන්ම යුද හමුදා සාමාජිකයන්ගේ ක්‍රීඩා කුසලතා වර්ධනය කිරීම හා සුහදත්වය වර්ධනය කිරීමේ අරමුණින් මෙම ප්‍රදේශයට ආවේණික හා එමෙන්ම ප්‍රචලිත ක්‍රීඩා තරගාවලි කිහිපයක් සංවිධානය කිරීමට සැලසුම් කර ඇති අතර, ඉන් ප්‍රථම පියවර වශයෙන් ආරක්ෂක සේනා ආඥාපතිගේ උපදෙස් පරිදි මෙම වොලිබෝල් තරගාවලිය පැවැත්වීමට සැලසුම්කර ඇති බව තරගාවලියේ සංවිධායකයන් වන ආරක්ෂක සේනා මූලස්ථානය පවසයි.පිළිගත් තරග නීතිරීතින්ට අනුව සේනාංක මූලස්ථාන මට්ටමින් තරග සංවිධානය කර සුදුසුකම් ලබන ක්‍රීඩක ක්‍රීඩිකාවන් අවසාන මහා තරගාවලියකට සහභාගි කරවීමට හා එම කණ්ඩායම්වල ඉදිරි ක්‍රීඩා කටයුතු සාර්ථක කර ගැනීම සඳහා මූල්‍යමය ත්‍යාග, කුසලාන හා සහතිකපත් ප්‍රදානය කිරීමට කිලිනොච්චි ආරක්ෂක සේනා මූලස්ථානය බලාපොරොත්තු වේ.මේ තරගාවලියේ මූලික වටයේ තරග 23 වැනිදාත් අවසන් මහා තරගය 24 වැනිදාත් කිලිනොච්චි මධ්‍ය මහා විද්‍යාල ක්‍රීඩාංගණයේ දී පැවැත්වීමට තීරණය කර ඇති අතර එම තරගාවලි නැරඹීම සඳහා ජනතාවට විවෘතව ආරාධනා කරන බවද ආරක්ෂක සේනා මූලස්ථානය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=f1206071</link>
    <topic>වාර්ගික සමඟිය නැංවීමේ දී අපි ඉදිරියෙන්</topic>
    <author>රාමන්</author>
    <content>යුක්රේනය අතීතයේ පැරණි සෝවියට් සමූහාණ්ඩුවට අයත් රාජ්‍යයක්. සෝවියට් දේශය නමින් හැඳින්වූයේ මෙවන් රටවල් සමූහයක එකතුවකට. විවිධ ජාතීන් මෙම ඒකකය තුළ ස්වයංපාලන බලතල සහිතව ජීවත් වුණා. එහෙත් මූලික වශයෙන් මෙම රටවල් පාලනය වූයේ පැරණි සෝවියට් කොමියුනිස්ට් පක්ෂයේ මඟ පෙන්වීම යටතේ. එම පදනම තුළ වුව ද සෝවියට් දේශයට අයත් රටවල ද කොමියුනිස්ට් පක්ෂ තිබුණා.මූලික වශයෙන් ගත් කළ සමාජවාදී ආකෘතිය යටතේ ස්වයංපාලන ඒකක ලෙස යුක්රේනය වැනි සෝවියට් සංගමයට අයත් රටවල අඩුපාඩු සහිතව වුව ද යම් මට්ටමක සාධාරණ පාලනයක් පැවැතුණා. සාමාන්‍යයෙන් ගත් කල ධනේශ්වර ආකෘතියේ ස්වයංපාලන හෝ පෙඩරල් රාජ්‍ය ආකෘතියට වඩා සමාජවාදී පාලන ක්‍රමයක් යටතේ පවතින එවන් ආකෘතියක සුළු ජාතීන්ට ඇති සහනය හා නිදහස වැඩි බවයි හැඟෙන්නේ.මෙහි දී නිදහස යනුවෙන් අර්ථ දැක්වෙන්නේ යම් ජාතියක් සුළු ජන ස්ථරයක් වීම නිසා කොන්වීමේ ස්වරූපය හා පාලනයට ඔවුන් සම්බන්ධ කර ගැනීමේ ස්වරූපය සමාජවාදී ආකෘතියක් යටතේ ධනවාදී ක්‍රමයකට වඩා සහනදායක වීමයි. මේ නිසා රටක ජීවත්වන ජන කොටසකගේ වෙන් වීමේ ප්‍රවණතාව ධනේෂ්වර ආකෘතියකට වඩා සමාජවාදී ආකෘතියක දී බොහෝ විට සුළු ජනයා ගේ පෙළඹීමක් වන්නේ නැහැ. සැබෑ සමාජවාදය යටතේ නම් එසේ පෙළඹීමට හේතුවක් හට ගන්නේ ද නැහැ.එසේ ම ආර්ථික සංවර්ධනය අරමුණු කොට ගෙන ඇති වන සමාජ සාධාරණත්වයේ පැත්තෙන් ද සෝවියට් දේශය පැවතියේ ධනේශ්වර රටවලට වඩා වෙනස් සාධනීය තැනක. දියුණුවේ යම් යම් ප්‍රශ්න පැවතිය ද සමාජ සාධාරණත්වය පැත්තෙන් සෝවියට් දේශයට අයත් රටවල ජනයාගේ මූලික අවශ්‍යතා සම්පූර්ණ වී තිබුණා. විරැකියාවේ ප්‍රශ්නය විසඳී තිබුණා. එහෙත් නිදහස හා නවීනත්වය වැළඳ ගැනීමේ ප්‍රශ්නය ඉතිරිව තිබුණා. ඊට හේතුව සමාජවාදී ආකෘතිය විකෘති ලෙස ක්‍රියාත්මක වීමයි.මෙවන් පදනමක් තුළ පැවැති සෝවියට් දේශය 80 දශකයේ කෑලි කෑලි වලට වෙනම රාජ්‍ය ලෙස කැඩී වෙන් වී ගියා. එසේ කැඩී ගියේ වෙනම ආර්ථික ඒකක ලෙස නොවෙයි. වාර්ගික ඒකක ලෙස රුසියානු භාෂාව කතා කරන අය “රුසියාව“ ලෙස ද “යුක්රේන්” භාෂාව කතා කරන අය යුක්රේනය ලෙස වෙන් වුණා. පෙරෙස්ත්‍රොසිකාවෙන් පසු සිදු වූ මෙම වෙන් වීමේ දී වාර්ගිකත්වය බලපා තිබෙන බව පෙනෙනවා. එතරම් සාධාරණ තැනක වුව ද වාර්ගිකත්වය පිළිබඳ ප්‍රශ්නය මතු වී තිබීමෙන් එහි ඇති සංවේදී බව ලොවට වඩාත් පැහැදිලි වූයේ සෝවියට් දේශය බිඳවැටීමෙන්. එසේ ම වැදගත් වන්නේ සෝවියට් දේශය බිඳ වැටීමට හේතු වූයේ වාර්ගික අර්බුදයක් නොවෙයි. දේශපාලන හා ආර්ථික අර්බුදයක්. විශේෂයෙන්ම ආර්ථික නිදහස පිළිබඳ ප්‍රශ්නය ‘සමහරුන් මේ වෙනස් වීම හඳුන්වන්නේ’ කොකා කෝලා බෝතලයකට හා ඩෙනිම් කලිසමට සෝවියට් දේශය බිඳ වැටුණා කියලයි.එහෙත් මෙම බිඳ වැටීමේ දී රටවල් වෙන් වූයේ භාෂාමය හා වාර්ගික කරුණු පදනම් කරගෙන බවයි බැලූ බැල්මට පෙනෙන්නේ. මේ නිසා අද පවතින්නේ යුක්රේනය නමැති ස්වාධීන රටක්. යුක්රේනය රුසියාව සමඟ තාන්ත්‍රික හා සමාජ සංස්කෘතික සබඳතා පැවැතිය ද එය වෙන ම රාජ්‍යයක්. මේ යුක්රේනය නමැති රාජ්‍යයේ බහුතරය යුක්රේන ජාතිකයින්ගෙන් සමන්විතයි. ඔවුන්ගේ බස යුක්රේන් බසයි. එසේ ම යුක්රේන් බස කතා නොකරන රුසියානු බස කතා කරන සුළු තරයක් ද යුක්රේනයේ ජීවත් වෙනවා.මේ දිනවල යුක්රේනය නොසන්සුන් වෙලා. ඒ ඇයි. යුක්රේනයේ වත්මන් ජනාධිපතිවරයා එරට භාවිත වන යුක්රේන් භාෂාවට අමතරව රුසියානු භාෂාව ද රාජ්‍ය භාෂාවක් බවට පත් කිරීමේ පනතක් එරට පාර්ලිමේන්තුවට ඉදිරිපත් කිරීම නිසා. යුක්රේනයේ වෙසෙන රුසියානු සුළුතරයගේ භාෂාව වන රුසියානු බස ද රාජ්‍ය භාෂාවක් විය යුතුය යන්න යුක්රේනයේ වත්මන් රජයේ අදහසයි.ඊට එරෙහිව යුක්රේන් ජාතිකයන් නියෝජනය කරන සමහර සංවිධාන විරෝධය පළ කරනවා. මේ නිසා අනාගතයේ දී යුක්රේනයේ රුසියානු භාෂාව කතා කරන ජනයා වෙසෙන කොටස වෙන් වී රුසියාවට එකතු විය හැකි ය යන අනියත බියක් මේ විරෝධතාකරුවන් අතර පවතිනවා. මේ නිසා සුළුතරයක් කතා කරන භාෂාවටවත් සම තැන දීමට යුක්රේන් ජාතික බහුතරය සූදානම් නැහැ.ඒ අතින් ශ්‍රී ලංකාව වැනි රටවල් සිටින්නේ යුක්රේනයට වඩා ඉදිරියෙන් අපේ රටේ සිංහල හා දෙමළ භාෂා දෙකම රාජ්‍ය භාෂා බවට පත් වූයේ මීට දශක දෙකකටත් පෙරාතුව. ඊට එරෙහිව රට තුළ කිසිදු අරගලයක් ඇති වූයේ නැහැ. බහුතර සිංහල ජනතාව සුහද සිතින් ඒ සඳහා තම අනුමැතිය පළ කළා. එහෙත් අපේ රටෙන් නිදහසින් පසු මුල් යුගයේ භාෂාව අල්ලා ගෙන දේශපාලනය කළ නිසා යම් අර්බුදයක් හටගත් බව ද කිව යුතුයි.සිංහල පමණක් රාජ්‍ය භාෂාව යන දේශපාලන සටන් පාඨ නිසා පනස් ගණන්වල විවිධ වාර්ගික කල කෝලාහල ඇති වූ බව සත්‍යයක්. එහෙත් මේ රටේ වාමාංශික ව්‍යාපාරය එවන් අරගල ඉදිරියට ගෙන යාමට ඉඩ දුන්නේ නැහැ. ඔවුන් ඊට විරුද්ධ වුණා. භාෂා දෙකක් නම් තනි රටක් එක් භාෂාවක් නම් රටවල් දෙකක් යන උදාන වාක්‍යය 1956 ප්‍රකාශ කළේ ලංකා සමසමාජ පක්ෂයේ නායකයෙකු වන ආචාර්ය කොල්වින් ආර් ද සිල්වා බව ද අප අමතක නොකළ යුතුයි. මේ ආකාරයෙන් රටේ නායකයින් ගෙන ගිය අරගලවල ප්‍රතිඵලයක් වශයෙන් පසු කලෙක ජනාධිපති ජේ.ආර්.ජයවර්ධන රජය මගින් සිංහල හා දෙමළ භාෂා දෙකම රාජ්‍ය භාෂා කළා. එය හොඳ ප්‍රගතිශීලී පියවරක්. ඒ වනවිට ජනතාව දැනුම්වත් වී සිටි නිසා අපේ රටේ දේශපාලනඥයන් භාෂා ප්‍රශ්නය අල්ලා ගෙන තම අවස්ථාවාදී දේශපාලනය තවදුරටත් ඉදිරියට ගෙන යාමට නොහැකි වුණා. එහෙත් දශක ගණනාවක් තිස්සේ සමාජවාදී පාලනයක් පැවැති යුක්රේනයට අද භාෂා ප්‍රශ්නයට විසඳුමක් දීම පවා අර්බුදයකට ලක් වෙලා. ඒ අතින් ශ්‍රී ලංකාව සිටින්නේ වාර්ගික සමගිය ගොඩනැගීමේ පැත්තෙන් යුක්රේනයට වඩා ඉදිරියෙන්.එසේ ම 30 අවුරුදු බෙදුම්වාදී අරගලයකට ද අපේ රට මුහුණ දුන්නේ ද බලය බෙදා ගැනීමේ ක්‍රියාවලියක් 13 වැනි සංශෝධනය මගින් ආණ්ඩු ක්‍රම ව්‍යවස්ථාවට එක් කර තිබිය දී වීම වැදගත්. ඒ නිසාම එය වෙන ම රටක් වෙනුවෙන් අවංකවම කරනු ලබන අරගලයක් වූයේ නැහැ. එය වෙන් වීමේ අවශ්‍යතාවයක් නැති වටාපිටාවක් තුළ අවස්ථාවාදී ත්‍රස්තවාදී අරගලයත්, මීට වසර 3කට පෙර සම්පූර්ණයෙන් ම පරාජය කරනු ලැබුවේ එම අවස්ථාවේ දී බෙදුම්වාදී ව්‍යාපාරයක්.මේ වන විට අපේ රටේ දෙමළ භාෂාවට රාජ්‍ය භාෂාවක මට්ටම ලැබී තිබෙනවා. වෙන විදියකින් සඳහන් කරන්නේ නම් දෙමළ රාජ්‍ය භාෂාවක්. එහෙත් විශේෂයෙන් ම එය උතුරු හා නැඟෙනහිර ක්‍රියාත්මක වීමේ ප්‍රශ්න තිබෙන බවද සත්‍යයක්. එසේ ම සුළු ජනවාර්ගිකයන්ට ද යම් බලයක් ලැබෙන පරිදි බලය බෙදා හැරීමේ ක්‍රමය පදනම් වූ පළාත් සභා ක්‍රමයක් ක්‍රියාත්මක වෙනවා. සෞඛ්‍ය, අධ්‍යාපනය, සමූපාකාරය, ග්‍රාම සංවර්ධන ආදී වශයෙන් බලය පළාත් සභා සතුයි. සමූපාකාරය හා ග්‍රාම සංවර්ධනය වැනි විෂයක් සම්පූර්ණයෙන් ම විමධ්‍යගත බලතල සහිත පළාත් සභා විෂයක් ආණ්ඩු ක්‍රම ව්‍යවස්ථාවේ එසේ සඳහන් වුව ද එම බලය පළාත් සභාවලට ලැබී නැහැ.මේ නිසා බලය බෙදුවත් බෙදී නැහැ. අද ශ්‍රී ලංකාව මුහුණ දෙමින් සිටින්නේ මෙවන් ප්‍රායෝගික ප්‍රශ්නයකට අලුතින් දෙන බලතල ගැන කතා කිරීමට පෙර යුක්රේනයට වඩා ඉදිරියට යමින් ජාතීන් අතර අර්බුදවලට විසඳුම් සොයා ගෙන ඇති ශ්‍රී ලංකාවට ඒවා ප්‍රායෝගිකව ක්‍රියාත්මක නොකිරීමේ ප්‍රශ්නයකට මුහුණ දෙමින් සිටිනවා. ඊට හේතුව ව්‍යවස්ථාවේ මොනව තිබුණත් පොදුවේ මේ රටේ දේශපාලනය කරන අය ප්‍රායෝගිකව බලය බෙදා ගැනීමට තිබෙන නොකැමැත්තයි. එය වෙන විදියකින් ආණ්ඩුක්‍රම ව්‍යවස්ථාව පවා උල්ලංඝනය කිරීමක්.මෙවන් පසුබිමක මීට වඩා වැඩි බලයක් ගැන කතා කිරීම විහිළුවක්. දෙමළ නිජබිම ගැන හෝ ස්වයං පාලන ඒකක ගැන කතා කිරීම ද නැවත රට ගිනි ගොඩකට තල්ලු කරන අවස්ථාවාදී දේශපාලනයක්. මේ දේශපාලනය කොයි පැත්තෙන් ආවත් හෙළා දැකිය යුතුයි. ඊට එරෙහිව ජනතාව දැනුවත් කිරීම මාධ්‍යවල ද වගකීමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=f1206072</link>
    <topic>ජනමාධ්‍ය තුළ ජීවත්වීමමට භාග්‍යයක්</topic>
    <author>සටහන හා ඡායාරූප ලයනල් පී. පෙරේරාකැලණිය විශේෂ</author>
    <content>1960,70, දශකයන්හි මේ රටේ අති ප්‍රබල සන්නිවේදන මාධ්‍ය වශයෙන් තිබුණේ ජාතික ගුවන් විදුලිය පමණි. ගුවන් විදුලිය එකල ප්‍රබල අන්දමින් ජනතාව හා බද්ධව කටයුතු කළ මාධ්‍යයකි.ප්‍රථමයෙන් කොළඹ ගුවන් විදුලිය ලෙස ආරම්භ වූ මෙය පසු කාලීනව ගුවන් විදුලි සංස්ථාව ලෙස නැඟී සිට මේ රටට සුවිශේෂ වූ පරපුරක් දායාද කළ ජාතියේ පිනට පහළ වූ මාධ්‍ය ආයතනයකි. ගායක ගායිකාවන්, කලා ශිල්පීන්, නිවේදක නිවේදිකාවන්, බහුතරයක් බිහි කරලීමේ ගෞරවය ගුවන් විදුලියට හිමිවේ.එලෙස හදා වඩාගත් තවත් අති දක්ෂ ශිල්පියෙකි කරුණාරත්න අමරසිංහ. දැනට 73 වන වියේ පසු වුවද අවිවේකී කලාකරුවෙකු හා ශිල්පියකු ලෙස දිවිගෙවන හෙතෙම සිය ජීවන අත්දැකීම් මෙලෙස දිග හැරීය.මගේ උපන්ගම කළුබෝවිලයි. එක් සාහොයුරියක් පමණක් සිටි අපේ පවුල පුංචි පවුලක්. පියා තැපැල් ස්ථානාධිපතිවරයෙක්. මව, අපේ වැඩකටයුතුත්, නිවසේ වැඩ කටයුතුත් බලාගත්තා.බොහෝ දෙනෙක් සිතා සිටියේ මා ගුවන් විදුලියේ නිත්‍ය සේවා මණ්ඩලයේ සාමාජිකයෙකු කියායි. 1970 වසර් සිට 1988 දක්වා උපාධිධාරී ගුරු සේවයේ නිරත වූ මා ඉන් අනතුරුව තවත් වසර දෙකක් අධ්‍යාපන ක්ෂේත්‍රයේම උසස් තනතුරුවල නියැළෙමින් සිට 1991 වසරේදී විශ්‍රාම ගියා.මගේ ගුවන් විදුලි ජීවිතය ඇරඹෙන්නේ එතැන් සිටයි. ගුවන් විදුලි ළමා පිටියේ නිත්‍ය ශිල්පියකු ලෙස දොරට වැඩි මා, ලත් දැනුම, අත් දැකීම හා පළපුරුද්ද මත පරීක්ෂණයක් මඟින් තේරී පත්ව ගුවන් විදුලි නාට්‍ය ශිල්පියකු , ගුවන් විදුලි රචකයකු, නිෂ්පාදකයකු, වැඩ සටහන් මෙහෙයවන්නකු ලෙස පත්වූවා.රූපවාහිනී මාධ්‍යයේ ද හඬ කැවීම් ශිල්පියකු, වැඩ සටහන් මෙහෙයවන්නකු ලෙස ද, එහි ආරම්භයේ සිටම කටයුතු කළ මා ‘පිය වියෝව. නමින් ටෙලි නාට්‍යයක් ද රචනා කළා.පාසල් වියේ සිටම ගුවන් විදුලි ළමා ශිල්පියෙකු ලෙස දත් දැනුම, රූපවාහිනිය මඟින් ඉදිරිපත් කිරීමට අවස්ථාව උදාවීම සැබැවින්ම මගේ ජීවිතයේ වෙනසක් ඇති කිරීමට සමත් සංධිස්ථානයක්.මාර්ටින් වික්‍රමසිංහ මහතාගේ ‘මඩොල් දූව‘ නවකථාව පළමුවරට ගුවන්විදුලියේ කොටස් වශයෙන් ඉදිරිපත් කෙරෙන නාට්‍යයක් ලෙස සකස්කොට ලියා ප්‍රචාරය කළේ මම යි.මුනිදාස කුමාරතුංග මහතාගේ ‘මගුල් කෑම’ කථාව ගුවන් විදුලියේ කොටස් වශයෙන් ඉදිරිපත් කෙරෙන නාට්‍යයක් ලෙස ලියා ප්‍රචාරය කිරීමත් එවැනිම සත්කාර්යයක් ලෙසයි මා දකින්නේ.මීට අමතරව වේදිකා නාට්‍ය රඟපෑම ද මට හිමිවූයේ ගුවන් විදුලියේ කරන ලද නාට්‍ය සඳහා හඬ කැවීම නිසයි.ඒ අනුව ‘පාදුවාවේ සිටුවරයා’, සඳ කිඳුරු, මනමේ, හස්තිකාන්ත මන්තරේ, ගැහැනියක්, සයුරෙන් ආ ළඳ, පිටස්තරයෝ, නැංගුරම්, මහගෙදර, හිරු නැති ලොව නාට්‍යයන්හි රඟපා වේදිකා කළුවකු බවට පත්වුණා.ඉන් නොනැවතී වේදිකා නාට්‍ය රචනයට පෙළඹුණා. සඳගෝමී, ටිකිරි ගම, හෙළ පුරාණය රචනය කළේ එහි ප්‍රතිඵලයක් වශයෙන්. මේ අතර ටෙලිනාට්‍ය නළුවෙකු ලෙසින් දොරට වැඩි මා අඳුකොළ, නාඳුනන පුත්තු, ඉංගම් මාරුවේ කථා, හිම වැස්ස, (නත්තල් නාට්‍යයකි) මිරිඟු තෙර යන නාට්‍යයන්හි රඟපෑවා.ගුවන් විදුලියේ ගීතමය වැඩසටහන් එකල ජනප්‍රිය අංගයක් වූවා. මේවා රචනය කරන්නටද මට අවස්ථාව උදා වුණා. ඒ අනුව පමෝදිතා , සමාධී, නිදිගත් ගම, මහද වෙණ තත්, පහන් සිත, ශධංගාරී, කවි කල්පනා මවිසින් රචනය කළ ගීතමය වැඩසටහන්. ගුවන් විදුලියේ වැඩ සටහන් සකස්කොට ඉදිරිපත් කිරීම මහත් වූ බැරෑරුම් කටයුත්තක් වූ අතර මා එම අභියෝගය ද බාර ගත්තේ මහත් වූ අභිරුචියෙන්.ඒ අනුව ‘අද ලියැවෙන කවි, සන්දීපනී, නිර්මාණ ලෝකයෙන්, පෙරවදන, රටට පිපෙන මල්, සරස්වතී මණ්ඩපය ආදී වැඩ සටහන් එහි ප්‍රතිඵලයක් ලෙස ශ්‍රාවකයන් අතරට ගෙන යාමට හැකි වුණා.ජීවිතයේ මා ලද භාග්‍යයක් කොට සැලකුවේ ග්‍රන්ථ ලියා පළකිරීමය. එසේම එය විනෝදාංශයක් ද වුණා. ඒ අනුව ලිංගික ගැටලු (විද්‍යාත්මක සංවාදයක්) ඩී.එච්.ලෝරන්ස් (ඔහු සහ ඔහුගේ නිර්මාණ) සෞන්දර්යය අධ්‍යාපනය, මනමේ නාට්‍ය පෙළේ සරල තේරුම් සහ විස්තර යන ග්‍රන්ථ මා ලියා පළ කළා. ඒ කෘති හරහා සමාජය ලබන යම් දැනුම් සම්භාරයක් වී නම් ඒ මට සතුටට කරුණක් සේ සලකනවා. ඒ හැරුණුකොට පරිවර්තනයට පෙළඹීම හරහා ඉංග්‍රීසි කථා රැසක් ද ම’විසින් පළකරනු ලැබුවා. වහලෙකුගේ කථාව සහ තවත් කථා, මුහුදු දෙයියන්ගේ දුව (පුරාණ ජපන් කථා) ජගත් කාව්‍ය නිර්මාණ, සොහොයුරියන් තිදෙනා, (ඇන්ටන් චෙකෝප්ගේ ග්‍රන්ථයකි) මා කරන්නේ මොනවාදැයි සිතන්න, තනිවුණු බිරියකගේ ලියුම්, කාලයට ස්මාරකයක්, ඉන් කීපයක්.මා කුඩා කාලයේ සිට කලාවටත් කියැවීමටත් බෙහෙවින් ප්‍රිය කළා. ඇතැම් විටෙක එකී කෘතින්හි චරිත අතර අතරමං වී ඒවා මගේම කොටගත් අවස්ථා අපමණ තිබුණා. එකී ග්‍රන්ථ හරහා ලැබූ දැනුම, විනෝදය සේම පන්නරය අපමණැකියි කිව යුතුයි. කියැවීමට මා කුඩා කළ පටන් දැක් වූ රුචිකත්වය කොතරම් ද කිවහොත් විවිධ රටවල කතාන්දර අළලා කෘති කිහිපයක් රචනා කිරීමදට ද මම පෙළඹුණා.එකී කෘති රචනා කිරීමේ දී මා ලද කියැවීමේ පුරුද්දත්, ඒවායෙහි ශෛලිනුත් මා හට ශක්තියක් වුණා. අද දරුවන් තුළ එවැනි කියැවීමේ සංස්කෘතියක්, පුරුද්දක් ඇති කළ යුත්තේ ඉන් බිහිවන නිර්මාණකරුවා පුළුල් මනසකින් හෙබි කෙනෙක් වන නිසයි.බඩජාරී සිංහයා සහ බඩගිනි කටුස්සා, පුංචි කුරුල්ලා මිනිස් ලොවට දුන් ලොකුම තෑග්ග, කරුණාවන්ත කූඹි පැංචා, මිනිස් මිණිපිරී බේරාගත් ගෙඹි ආච්චි, පුංචි පැංචාට පැරදුණු රාස්සයා, අම්මා පුංචි දුවට දුන් අරුම පුදුම තෑග්ග, මකර කුමරිගේ කථාව, මේවා එකල දරුවන් මනාලෙස රස වින්ඳා.මේ අනුව අධ්‍යාපන ක්ෂේත්‍රයේත්, ගුවන් විදුලි, රූපවාහිනී ක්ෂේත්‍රයන්හිත් යමක් හොඳ හිතින් කර ඇති බැව් පසක් වන විට මා ලබනුයේ අප්‍රමාණ තෘප්තියක්. ඒ අතීතය මා ජීවත් කරවනුයේ සැනසිලි දායක සිතුවිලි දාමයක් සිතට ඇතුළු කරවමිනි. මා ප්‍රිය බිරියගේ වියෝවත් සමඟ මා හුදකලා නොවූයේ මේ අතීත සැමරුම් හා ඒ ඇසුරේම වර්තමානයේ ද මා දිවිගෙවනා නිසායැයි මට හැඟේ. ඒ අතීත සැමරුම් එතරම් සුන්දරයි. වටිනවා. මා මිනිසකු කළේත් දිරි ගැන්වූයේ අතීතයේ හරවත් සිද්ධීන් ය.ඒ අතර ‘නිවන්දක්නා ජාති දක්වා’ චිත්‍රපටයේ එන ම’විසින් රචනා කළ ගීතය බෙහෙවින් ප්‍රිය කරන නිර්මාණ කාර්යයක් ලෙස අදත් සිහිකැඳවිය හැක්කකි.පුවත්පත් කලාව ද මගේ ප්‍රියතම විෂයක්.’ජනදින’ හා ‘ජනසතිය’ පුවත් පත්හි ප්‍රවෘත්ති කර්තෘ, විචිත්‍රාංග කර්තෘ ලෙස ද මා කටයුතු කළා. විශ්ව සාහිත්‍යයේ කෘතීන් ගණනාවක් මවිසින් සිංහලට පරිවර්තනය කළා.විශ්ව කීර්තියට පත් ඉංග්‍රීසි නාට්‍ය ගණනාවක් ගුවන් විදුලියට පරිවර්තනය කිරීම තවත් ප්‍රේක්ෂක ප්‍රතිචාර බෙහෙවින් ලැබූ නිර්මාණ කාර්යයක්. ස්වත්‍රන්ත්‍ර, පරිවර්තන, ළමා පොත්, ටෙලි නාට්‍ය පරිවර්තන ආදී විවිධ සාහිත්‍යමය නිර්මාණ බිහි කළ මා විශ්ව කීර්තියටපත් භාරතීය අධ්‍යක්ෂවරයකු වන රාමායන්ද සාගර්ගේ කොටස් 78 කින් යුත් ‘රාමායණය’ ටෙලි නාට්‍ය සම්පූර්ණයෙන්ම සිංහලට පරිවර්තනය කර එහි දෙබස් රචනය ද කළේ දැඩි ආත්ම විශ්වාසයකින්. එය රූපවාහිනී නාලිකාවක පවා විකාශය වුණා.රජයේ සංගීත විද්‍යාලයට ඇතුළු වූ මා එහිදී උත්තර භාරතීය රාගධාරී සංගීතය හදාරා ශාස්ත්‍රීය ගායනය හා තබ්ලා වාදනය ද ප්‍රගුණ කළා. ශාස්ත්‍රවේදී උපාධිය සම්පූර්ණ කළා.ශ්‍රී ලංකා ප්‍රකාශන හිමිකම් සමාගමේ අධ්‍යක්ෂ ධුරයද දැරූ කාල තුළත් කලාවට යම් මෙහෙයක් කළ හැකි වූවා. මේ නිසා ජනමාධ්‍යය එක් ආකාරයකින් මගේ ජීවිතයේ කොටසක් ලෙස අදත් මා සලකනවා. එහි ජීවත්වීම මට භාග්‍යයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>07</day>
    </date>
    <link>http://www.dinamina.lk/2012/06/07/_art.asp?fn=f1206073</link>
    <topic>අම්බුළුවාවේ මානව හිතවාදියා...</topic>
    <author>සිසිර විජේසිංහ අග්‍රාමාත්‍ය මාධ්‍ය ලේකම්</author>
    <content>සිංහල ඉතිහාසයේ අටළොස්වන රාජ්‍ය වර්ෂයෙහි අනුරාධපුරයේ රජකම් කළ කාශ්‍යප මහරජු විසින්, එතෙක්, ඉතා දුකසේ ළඟාවිය යුතුව තිබූ සීගිරි පර්වතය ශුද්ධ කරවා එය මහා ප්‍රාකාරයකින් වටකොට, තමන් එක්රැස් කළ වස්තුව ද සුරැකිව තබා ගනිමින්, අලංකාර මන්දිරයක් කරවා රාජධානියක් කොට එහි වාසය කළ බව අප මෙතෙක් දන්නා කතාන්දරය වේ.ඒ, සිංහල දේශය තුළ වර්ෂ දෙදහසකටත් අධික කාලයක ඓතිහාසික සිදුවීම් ඇතුළත්, වංශකතාව වන මහාවංශයේ සඳහන් මඟ සළකුණුවලට අනුවය.එවක දික්සඳ සෙනෙවියා පිරිවෙන්හි වැඩ වාසය කළ මහානාම හිමියන් විසින් පාලි පද්‍යයට නඟා සකස් කරන ලද මහාවංශයේ, ප්‍රථම භාගයේ මේ කාශ්‍යප නම් නිර්මාණශීලී රාජ්‍ය පාලකයා පිළිබඳවත්, සීගිරිය නම් අසිරිමත් නිමැවුම පිළිබඳත් දීර්ඝ විස්තරයක් ඇතුළත්ය.තවදුරටත් ලියැවෙමින් පවතින සිංහලේ මහා වංශකතාවේ අනාගත පරිච්ඡේදයක කතානායකයා වෙනුවෙන්, තවද මේ සටහනට කවර හෝ සමානතාවයක් සහිත පුද්ගලයෙකු වෙතොත් ඒ සීගිරි කාශ්‍යපම හැර අන් කිසිවකු නොවේ.අප එසේ පවසන්නේ අතිශයෝක්තියෙන් නොවන බව, සීගිරිය නම් අසිරිමත් නිමැවුම තරමටම ලොව ජනතා ප්‍රසාදය ලබා සිටින “අම්බුළුවාව ජෛව විවිධත්ව සංකීර්ණයට” එක් වරක් හෝ පය තැබූ කෙනෙකු හොඳින්ම අවබෝධ කරගෙන සිටිනු ඇති බව නොඅනුමානය.වර්තමාන රජයේ අග්‍රමාත්‍ය , දිසානායක මුදියන්සේලාගේ ජයරත්නයන් “අම්බුළුවාව රජ්ජුරුවෝ” ලෙස කිරුළු පළඳනු ලැබූයේ මීට වසර 15 ට පමණ පෙරාතුවය. ඒ එතෙක් කිසිවකුගේ ඇස නොගැටී තිබූ අම්බුළුවාව කඳු ශිඛරය සහිත ගිරි දුර්ගය පීරා සර්ව ආගමික මධ්‍යස්ථානයක් සහිත ජෛව විවිධත්ව සංකීර්ණයක් අපේ ජාතියට දායාද කරවීමේ, මා හැඟි කර්තව්‍යයට, නැතහොත් පුණ්‍යකර්මයට අත ගැසීමේ ප්‍රතිඵලයක් වශයෙනි.අම්බුුළුවාවේ රජ්ජුරුවෝඅම්බුළුවාව සර්ව ආගමික මධ්‍යස්ථානය හා ජෛව විවිධත්ව සංකීර්ණය ජාතියට තිළිණ කරලීමේ උත්සවය පැවති 2006.10.18 දින ඊට තම සුබපැතුම් එක් කරමින් ජනාධිපති මහින්ද රාජපක්ෂ මැතිඳුන් එවූ විශේෂ පණිවුඩයේ සඳහන් එක් පරිච්ඡේදයක් අප යළි යළිත් කියවිය යුතුව ඇතැයි සිතේ. මන්ද විවිධ ප්‍රාථමික බලවේගයන්ගේ උවමනා මත අම්බුළුවාව නම් මේ මහේශාක්‍ය නිර්මාණය පිළිබඳවත් එහි නිර්මාපක අග්‍රාමාත්‍ය දි. මු. ජයරත්න මැතිඳුන් පිළිබඳවත්, යම් යම් පුද්ගලයන් විසින් පදනම් විරහිත චෝදනා හා මතවාද මේ වන විට රට තුළ ව්‍යාප්ත කරවමින් සිටින නිසාය.කාශ්‍යප නිරිඳුන් සීගිරි රාජධානිය ගොඩනංවා ඒ තුළ තම පෞද්ගලික සුඛවිහරණය සලස්වා ගත් නමුදු දි. මු. ජයරත්න නම් මේ ජනතා හිතවාදියා, අතිශය වෙහෙසකර වූත්, දුෂ්කර වූත්, ව්‍යායාමයකින් පසුව, අම්බුළුවාව නම් මේ සුන්දර නිර්මාණය දායාද කළේ, රටට හා ජාතියට ය.“මහා ගල්කුළක් රාජධානියක් කරන්න හිතපු එක්කෙනයි, අපට ඉතිහාසයේ හිටියේ. ඒ අපේ සීගිරි කාශ්‍යප මහ රජතුමා. ඒ වගේම මහා ඝන ඉලුක් කැලෑවකින් වැහුණු කන්දක් සෞන්දර්යයෙන් පිරී තැනක් කරන්න හිතුවෙත් එක් කෙනයි. ඒ තැනැත්තා අපේ පක්ෂයේ මගේ ඇමැති මණ්ඩලයේ ඉන්න ජ්‍යෙෂ්ඨතම ඇමැතිවරයෙකු වන දි. මු. ජයරත්න මැතිතුමා. දැන් එතුමාට සමහරු කියනවා, “අම්බුළුවාව රජ්ජුරුවෝ කියලා. මේ අම්බුළුවාව කඳු ශිඛරය වගේම, දි. මු. ජයරත්න මැතිතුමාගේ නාමයත් ඉතිහාසයට එකතුවීමට නියමිතයි. එතුමා මේ නිර්මාණය වෙනුවෙන් වූ වෙහෙස මහන්සිය කොතෙක්ද කියනවා නම්, අවුරුදු නවයකින් දවල්ට බත් කෑවේ නෑ කියා මා දුටුවා පත්තරේක තිබෙනවා.මේ දැවැන්ත නිර්මාණය ගැන දි. මු. වගේම මමත් සතුටු වෙනවා. ආඩම්බර වෙනවා. මේ විදිහට හිතන අයයි අද අපේ රටට අවශ්‍ය වන්නේ. කන්දක් ටවර් එකකට. කණුවකට බදු දෙනවට, විකුණනවට වඩා මේ වගේ වැඩදායී සංවර්ධනයක් කිරීමට හිතන එකයි වැදගත්. මහින්ද චින්තනයේ තිබෙන්නේත් කන්ද විකිණීම නෙමෙයි. සංවර්ධනය කරලා ඒ අපේ උරුමයක් කර ගැනීමයි.දැන්, මේ අම්බුළුවාව කන්ද සංවර්ධනය කරන ලද ලෝකයේ හොඳම කන්ද ලෙස එක්සත් ජාතීන්ගේ සංවිධානයත් පිළිඅරගෙන තිබෙනවා. ඒක අපි කළේ, අපේ උරුමය පාවා දී නොවෙයි.මෙතන චෛත්‍යය, ශ්‍රී මහා බෝධීන් වහන්සේගේ අංකුරයක් මෙහි රෝපණය කර තිබෙනවා. මම කියන්න කැමතියි අපේ උරුමය කියන්නේ විහාරස්ථානය පමණක් නොවෙයි කියලා. කෝවිලත්, පල්ලියත්, මුස්ලිම් දේවස්ථානයත් අපේ උරුමයට අයිතියි. හරියට මේ අම්බුළුවාව කන්දේ ජෛව විවිධත්වය වගේ. ජෛව විවිධත්වය පවතින්නේ නොයෙක් ශාක තණකොළ, ගස් කොළන්, එකතු වුණොත් පමණයි, එකම ජාතියක්, ආගමක් විතරක් තියෙන රටක් ලස්සන වෙන්නේ නෑ. ශක්තිමත් වෙන්නත් බෑ. අපේ රටත්, සිංහල, දෙමළ, මුස්ලිම්, බර්ගර් ආදී විවිධ ජාතීන් ඉන්න රටක්. මේ අම්බුළුවාව කන්ද වගේම සියළු ජාතීන්ට සුවසේ විසිය හැකි රටක් අපි ගොඩනඟන්න ඕනෑ....”රටේ උරුමයඅම්බුළුවාව වනගහනය ජාතියට වැඩදායී නිර්මාණයක් ලෙස සංවර්ධනය කොට අනාගතයට තිළිණ කරවීම පිළිබඳ, ජනාධිපති මහින්ද රාජපක්ෂ මැතිඳුන්ගේ දැක්ම එබඳුය. එය, ලෝකය යථාර්ථවාදීව දකින සියල්ලන්ගේම දැක්මය.දි. මු. ජයරත්නයන්ගේ මේ මහා අධිෂ්ඨාන ශක්තියේ මහඟු ප්‍රතිඵලය දෙස අවඥාවෙන් බලන සහ මේ පොදු යහපත තුළ තම ඒකපුද්ගල ආදායම් මාර්ග අවහිර වීමෙන් ආතතියට පත්ව සිටින සියල්ලන්ට පැහැදිලි පිළිතුරක් ජනපතිඳුන් අම්බුළුවාව සර්ව ආගමික මධ්‍යස්ථානය හා ජෛව විවිධත්ව සංකීර්ණය පිළිබඳව දක්වා ඇති එම අවංක අදහස්වලින් හොඳීන්ම ලැබී තිබේ.මුහුදු මට්ටමේ සිට අඩි 3567 ක පමණ උසකින් පිහිටි අම්බුළුවාව කඳු ශිඛරය අක්කර 927 ක භූමි ප්‍රදේශයක් පුරා විසිරී පැතිරෙන්නකි.1997 මාර්තු 29 වන දින ප්‍රථමයෙන්ම මේ වන ලැහැබ තරණය කිරීම සඳහා මාර්ගයක් ඉදිකිරීම ආරම්භ විය. එය සනාථ කරමින් එවක අමාත්‍යවරයෙකු වූ දි.මු ජයරත්න මැතිඳුන් මාර්ගය ඉදිකිරීම සඳහා, ගල් පර්වතය පෙහෙළි කිරීම වෙනුවෙන් පළමු ගල් කුළු පහර ලබාදුන් මොහොත ඡායාරූපයේ දැක්වේ.එක් ආගමක්, එක් ජාතියක් යන සංකල්පය වෙනුවට ඔහුට අවශ්‍ය වූයේ මේ කඳු මුදුනත සියලු ආගම්හි තෝතැන්නක් කර වීමටය.සිංහල, දෙමළ, මුස්ලිම්, බර්ගර් යන සියලු ජාතීන් මේ කඳු මුදුනත එක්ව තරණය කරනු දැකීම ඔහුගේ එකම සිහිනය විය.අද ඒ සිහිනය සැබෑවක් වී අවසානය. ආගමික වශයෙන් අත්වැල් බැඳ ගන්නා මිනිසුන්, ජාතීන් වශයෙන් කිසි දිනෙක බෙදී වෙන් වී නොයන බව එතුමන්ගේ දැඩි විශ්වාසයයි.ඒ විශ්වාසයේ යථාර්ථය අත්විදීමට නම් ඔබ නොවැරදීම “අම්බුළුවාව සර්ව ආගමික මධ්‍යස්ථානය හා ජෛව විවිධත්ව සංකීර්ණය” නැරඹීමට යා යුතුමය. මේ අසිරිමත් නිමැවුමේ නිර්මාපක අග්‍රාමාත්‍ය දි. මු. ජයරත්න මැතිඳුනි, 2012.06.04 දිනට යෙදුණ ඔබතුමන්ගේ ජන්ම දිනයට අප හෘදයාංගමව මෙසේ සුභාශිංසන පුදකර සිටින්නේ අම්බුළුවාව වැනි ශ්‍රේ්ෂ්ඨ නිර්මාණයක් ජාතියට තිළිණ කළ උදාර පියකු යන ගෞරව ප්‍රණාමය ද පෙරදැරිවය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n120608br_3</link>
    <topic>ටින් මාළු නිෂ්පාදනයට මාළු තොග සියල්ලම චීනයෙන් ගෙන්නනවා කියන කතාව අලි බොරුවක්</topic>
    <author>මහින්ද පී ලියනගේ ගාල්ල ඩේලි නිවුස්</author>
    <content>ටින් මාළු නිෂ්පාදනය සඳහා අවශ්‍ය මාළු තොග සියල්ලම චීනයෙන් අපනයනය කරන බවට ගාල්ල සී ෆිෂ් ටින් මාළු කර්මාන්ත ශාලාවේ පාලනාධිකාරයට කරන චෝදනා සියල්ල පදනම් විරහිත අපවාද බව හැප කුක් ලංකා ෆුඩ් (පුද්ගලික) සමාගමේ විධායක අධ්‍යක්ෂ කිත්සිරි කහදූව මහතා සඳහන් කළේය. ඒ මහතා එසේ සදහන් කළේ ඉහත චෝදනාවට අදාළව දිනමිණ කළ විමසුමකට ප්‍රතිචාර වශයෙනි.සී ෆිෂ් ටින් මාළු කර්මාන්ත ශාලාව ලංකා ධීවර සංස්ථාවේ හා හැප කුක් ලංකා ෆුඩ් (පුද්ගලික) සමාගමේ ඒකාබද්ධ ව්‍යාපෘතියක් ලෙස පසුගිය අප්‍රේල් මසදී ජනාධිපති මහින්ද රාජපක්ෂ මහතාගේ ප්‍රධානත්වයෙන් ගාල්ල ධීවර වරාය පරිශ්‍රයේදී විවෘත කෙරිණ.අපගේ නිෂ්පාදන අවශ්‍යතාවන් සදහා අපට චීනයෙන් මාළු අපනයනය කරන්න සිදුව ඇත්තේ අපගේ මුළු මාළු අවශ්‍යතාව ලංකාවෙන් ලබාගත නොහැකි නිසයි. නමුත් අප කර්මාන්ත ශාලාවේ නිෂ්පාදන කටයුතු ආරම්භ කළ දින සිට මාස දෙකකුත් සතියකින් මිරිස්සේ ධීවරයන්ගෙන් කිලෝ ග්‍රෑම් 8000 ක ලින්නා බෝල්ලන්ද, මන්නාරමෙන් කිලෝ 6000 ක පමණ අලගුඩු මාළුද මිලදී ගෙන තිබෙනවා. අපගේ හිඟ අවශ්‍යතාව සඳහා චීනයෙන් මැකරල් මාළු ආනයනය කරනවා යැයි ද කිත්සිරි මහතා වැඩිදුරටත් සඳහන් කළේය.වැඩිදුරටත් කරුණු පැහැදිලි කළ විධායක අධ්‍යක්ෂවරයා මෙසේද සඳහන් කළේය. මෙරට ධීවරයන් සපයන හොඳ තත්ත්වයේ මාළු ඕනෑ තරම් ප්‍රමාණයක් අපි මිලදී ගන්න සූදානම්. නමුත් තත්ත්වයෙන් බාල හා තැලුණු පොඩිවුණු මාළු මිලදී ගැනීම අපට කළ නොහැකියි.බොහෝ දෙනෙක් මෙවැනි අභූත චෝදනා කරන්නේ ටින් මාළු කර්මාන්තය පිළිබඳ යථාවබෝධයෙන් තොරවයි. අප රටෙන් ලබාගන්නා සමස්ත මාළු අස්වැන්න රටේ මුළු අවශයතාවෙන් 30% පමණ බව දන්නේ බොහෝ ටිකදෙනයි. රටේ ජනතාවට සාධාරණ මිලකට මාළු ලබාදීම සඳහාත් රට තුළ මාළු මිල ස්ථාවරව පවත්වා ගැනීම සඳහාත් ලංකා ධීවර සංස්ථාව මාළු අපනයනය කරනවා.ටින් මාළු කර්මාන්තය සදහා මාළු මෙරටට ආනයනය කීරීමෙන් මෙරටට කිසිඳු ආර්ථික අවාසියක් හෝ ධීවර කර්මාන්තයට කිසිඳු හානියක් නොවන බව පෙන්වා දුන් කිත්සිරි මහතා තවදුරටත් මෙසේ සඳහන් කළේය.ටින් මාළු අපනයනය සදහා අපි වසරකට රුපියල් බිලියන 512 ක් වියදම් කරනවා. ඉන් හරි අඩක පමණ වටිනාකමින් යුතු මාළු අපනයනය කොට ඉන් ඉහත බිලියන 512 ට සමාන වටිනාකමින් යුතු ටින් මාළු නිෂ්පාදනය කළ හැකිනම් ටින්මාළු ආනයනය සදහා රටින් ගලා යන විදේශ විනිමය හරි අඩකින් අඩු කර ගත හැකියි.ටින් මාව නිෂ්පාදනය සදහා මාළු ආනයනය කරන්නේ අප රට පමණක් නොවෙයි. ටින් මාළු කර්මාන්තයේ දැවැන්තයෙකු වන තායිලන්තය පවා මාළු ආනයනය කරනවා. මේ වනවට චිලි දේශයත් මාළු අපනයනය කරනවා. හතර වටේට මුහුද තිබුණට අපේක්ෂිත ප්‍රමාණයට මාළු අස්වැන්න ලැබෙන්නේ නැතිනම් අවශ්‍යතාව සදහා මාළු ආනයනය කරන්න වෙනවා යැයි ද ඒ මහතා සදහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n120608br_2</link>
    <topic>රජයේ වෛද්‍ය නිලධාරින්ගේ සංගමය සංකේත වැඩ වර්ජනයක!</topic>
    <author>සන්ධ්‍යා කරුණාරත්න</author>
    <content>සීමාවාසික පුහුණුව අවසන් කළ වෛද්‍යවරුන්ට නව පත්වීම් ලබාදීම තවදුරටත් ප්‍රමාද වුවහොත් රජයේ වෛද්‍ය නිලධාරින්ගේ සංගමය සංකේත වැඩ වර්ජනයක් සිදු කරන බව පවසයි.මේ මස 12 වැනිදා එම වෘත්තිය ක්‍රියාමාර්ගය සිදුකරන අතර උතුරු නැඟෙනහිර ඇතුළු දුෂ්කර ප්‍රදේශවල සේවය කරන වෛද්‍යවරු මේ සඳහා සහභාගි වෙති.සෞඛ්‍ය අමාත්‍යාංශයේ නිලධාරීන්ගේ පවතින අකාර්යක්ෂමතාව නිසා සීමාවාසික පුහුණුව අවසන් කළ වෛද්‍යවරු දැනට මාස හතරක් තිස්සේ පත්වීම් නොලබා නිවෙස්වලට වි සිටින බව එම සංගමයේ සහකාර ලේකම් වෛද්‍ය නලීන් ආරියරත්න මහතා පවසයි.රජයේ වෛද්‍ය නිලධාරීන්ගේ සංගම් කාර්යා‍ලයේ පැවැති මාධ්‍ය හමුවක් අමතමින් වෛද්‍යවරයා මේ බව ඊයේ (07) ප්‍රකාශ කළේය.සීමාවාසික පුහුණුව අවසන් කළ වෛද්‍යවරුන් උතුරු නැඟෙනහිර ඇතුළු දුෂ්කර ප්‍රදේශවල සේවය සඳහා යාමට කැමැත්ත පළ කර සිටියදීත් පත්වීම් ලබාදීම ප්‍රමාද නිසා එම ප්‍රදේශවල වෛද්‍යවරුන්ට ස්ථාන මාරු ලබා ගැනීමට නොහැකිව දැඩි අසීරුතාවට පත්ව ඇතැයි ද ඔහු පැවැසුවේය.එම ප්‍රදේශවල දැනට වසරකට වඩා දුෂ්කර සේවයේ යෙදී සිට ස්ථාන මාරු ලබා ගැනීමට නොහැකි නිසා වෛද්‍යවරු 200 ක් පමණ මේ අපහසුතාවට ලක්ව ඇති බවත් සීමාවාසික පුහුණුව අවසන් කළ වෛද්‍යවරුන් එම ප්‍රදේශයේ සේවයේ යෙදීමට කැමැත්ත තිබියදීත් පත්වීම් ලබාදීම ප්‍රමාද කිරීම මීට හේතු වී ඇති බවත් වෛද්‍ය ආරියරත්න මහතා සඳහන් කළේය.සීමාවාසික පුහුණුව අවසන් කළ වෛද්‍යවරු 800 කට අධික පිරිසක් නව පත්වීම් බලාපොරොත්තුවෙන් සිටින බව ද එම පත්වීම් ලබාදීමට අවශ්‍ය වැඩපිළිවෙළ සම්බන්ධයෙන් තම සංගමයට කළ හැකි උපරිම සහාය අමාත්‍යාංශයට ලබාදී ඇති බව ද හෙතෙම කීය.උතුරු නැඟෙනහිර ඇතුළු දුෂ්කර ප්‍රදේශවල රෝහ‍ල් ගණනාවක් මේ වන විට වසා ඇති බවත් සීමාවාසික පුහුණුව අවසන් කළ වෛද්‍යවරුන්ට නව පත්වීම් ලබාදීමෙන් වසා ඇති රෝහල් විවෘත කර සෞඛ්‍ය සේවාව තවදුරටත් ශක්තිමත් කළ හැකි බවත් ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n120608br_1</link>
    <topic>තරුණයකු කපා කොටා මරා දැමූ සැකකරු සීදුවේදී අත්අඩංගුවට</topic>
    <author>සීදූව සමූහ නිශ්ශංක පියරත්න</author>
    <content>විශේෂ සෝදිසියකින් සැකකරු සොයා ගෙනසීදුව දිඹදුරයේදී තරුණයකු කපා කොටා මරා දැමූ සැකකරු සීදුව පොලිසියේ අපරාධ විමර්ශන අංශයේ නිලධාරීන් සිදු කළ විශේෂ විමර්ශනයකින් පසු පසුගියදා  සීදුව රාජපක්ෂ පුරයේදී අත්අඩංගුවට ගෙන ඇත. මෙසේ කපා කොටා මරා දමා ඇත්තේ දඹදුරයේ ගීකියනගේ සංගීත් සමන් පුෂ්ප කුමාර නැමැති (29) පුද්ගලයෙකි. සැකකරු මීගමුව මහේස්ත්‍රාත් අධිකරණයට ඉදිරිපත් කිරීමෙන් පසු මේ මස (11) දින දක්වා රක්ෂිත බන්ධනාගාර ගත කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n1206081</link>
    <topic>තද වැසි සමඟ හමා ගිය මහ සුළඟින් දෙහිවල-වැල්ලවත්ත නිවාස 50කට හානි</topic>
    <author>උදුලා පීරිස් හා දෙයියන්දර සමූහ තමරසිරි ‍විජේසේකර</author>
    <content>ඇදහැලුණු මහ වැසි සමඟ හමා ගිය තද සුළං හේතුවෙන් ඊයේ (7) උදේ 10ට පමණ දෙහිවල වැල්ලවත්ත ප්‍රදේශයන්හි නිවාස 50කට පමණ අලාභහානි සිදුවීඇති බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂක(මාධ්‍ය) සරත් ලාල් මහතා පැවසීය .වැල්ලවත්ත පැරකුම්බා මහල් නිවාස 20ක වහල සම්පූර්ණයෙන්ම සුළගට ‍ ගොස් ඇතැයි එම මධ්‍යස්ථානය කියයි.සෙසු ප්‍රදේශවල නිවාස 30කට ද හානි සිදුවී ඇත.නිවාසවලට හානි සිදුවීම නිසා වැල්ලවත්ත වංචා විමර්ශන කාර්යාලයේ කොස්තාපල්වරයෙක් ද තුවාල ලබා රෝහල්ගත කර ඇත.‍විනාඩි 05ක පමණ කාලයක් පැවති දැඩි සුළං තත්ත්වය නාවල ප්‍රදේශ‍ය දෙසට හමාගොස් ඇති බව ආපදා කළමනාකරණ මධ්‍යස්ථානය කියයි.මීට අමතරව මුලටියන ප්‍රාදේශීය ලේකම් කොට්ඨාසයේ රදාවෙල නැ‍ෙඟෙනහිර මැදවත්ත ප්‍රදේශයට ඉකුත් 6වැනි දින සවස 1.30ට පමණ හමා ගිය දැඩි සුළං තත්ත්වය හේතුවෙන් නිවාස ගණනාවකට බරපතළ හානි සිදුව ඇත.අධික වර්ෂාවත් සමඟ විනාඩි කහිපයක් තිස්සේ ඉතා‍ වේගයෙන් හමාගිය සුළඟ නිසා නිවාස ආසන්නයේ තිබුණු විශාල ගස් කඩා වැටීම හේතුවෙන් නිවාස ගණනාවකට හානි සිදුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n1206083</link>
    <topic>චීන ආබාධිත කලාකරුවන්ගේ ‘මගේ සිහිනය’ නෙළුම් පොකුණේදී</topic>
    <author/>
    <content>චීන ආබාධිත කලාකරුවන් විසින් ඉදිරිපත් කරනු ලබන “මගේ සිහිනය” සම්භාව්‍ය සංස්කෘතික ප්‍රසංගය ජුනි 12, 13, 14 දිනයන් හි දී නෙළුම් පොකුණ මහින්ද රාජපක්ෂ රඟහලේ දී රඟ දැක්වේ.සංස්කෘතික හා කලා කටයුතු අමාත්‍යාංශය හා ශ්‍රී ලංකාවේ චීන තානාපති කාර්යාලය එක්ව එය සංවිධාන කරති.සංස්කෘතික හා කලා කටයුතු අමාත්‍ය ටී. බී. ඒකනායක මහතාගේ ආරාධනයෙන් අගමැති දී.මූ. ජයරත්න මහතාගේ හා මහජන චීන සමූහාණ්ඩුවේ තානාපති වූජියැංහාඕ මහත්වරුන්ගේ ප්‍රධානත්වයෙන් හා ආරක්ෂක ලේකම් ගෝඨාභය රාජපක්ෂ මහතාගේ සහභාගීත්වයෙන් මෙම ප්‍රසංගය පැවැත්වේ.චීනයේ ආබාධිත රංගන ශිල්පීන් ඉදිරිපත් කරන මෙම සම්භාව්‍ය සංස්කෘතික ප්‍රසංගයේදී බෝධිසත්ව රංගනය ඇතුළු චීන සංස්කෘතික අංග පදනම් කොට ගත් ප්‍රසංග රැසක් ඉදිරිපත් කෙරේ.1987 වර්ෂයේ දී ආරම්භ කරන ලද “මගේ සිහිනය” නම් ප්‍රසංගය 150 කට වැඩි වාර ගණනක් චීනයේ විවිධ ප්‍රදේශවල මෙන් ම රටවල් විසි පහකට අධික ප්‍රමාණයක රංග ගත කොට ඇති ජාත්‍යන්තර මට්ටමේ ප්‍රසංගයකි.මෙම ප්‍රසංගය ශ්‍රී ලංකාවේ ආබාධිත රණවිරුවන් ඇතුªළු ක්ෂේත්‍ර ගණනාවක ආබාධිත රසික රසිකාවියන් හට දැක බලා ගැනීමට සංස්කෘතික හා කලා කටයුතු අමාත්‍යාංශය හා ශ්‍රී ලංකා චීන තානාපති කාර්යාලය මේ වන විටත් සියලු විධිවිධාන සලසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n1206084</link>
    <topic>අඩු ආදායම්ලාභී ආබාධිත ජනතාවට ඉදිකෙරෙන යාපනය නිවාස වැඩසටහනට මුල්ගල් තැබීම අද</topic>
    <author>බුද්ධිකා ඉඹුලාන සහ පණ්ඩුක සමරසේකර</author>
    <content>අඩු ආදායම් ලාභී ආබාධිත ප්‍රජාව වෙනුවෙන් සමාජ සේවා අමාත්‍යංශය ආරම්භ කර ඇති නිවාස වැඩසටහනේ යාපනය දිස්ත්‍රික් ව්‍යාපෘතිය සඳහා මුල්ගල් තැබීමේ උත්සවය අද (08) පෙරවරු 9.30 ට යාපනය උඩුවිල් ප්‍රදේශයේදී සමාජ සේවා ඇමැති ෆීලික්ස් පෙරේරා මහතාගේ ප්‍රධානත්වයෙන් පැවැත්වෙයි .මෙම ව්‍යාපෘ තිය යටතේ යාපනයේ අඩු ආදායම් ලාභී ආබාධිත ජනතාවට නිවාස 36 ප්‍රථමයෙන් හිමිවන අතර එක් නිවාසලාභියෙකුට සමාජ සේවා අමාත්‍යංශය රුපියල් 2,50,000ක නිවාස ආධාරයක් පිරිනමයි.නිවාසලාභීන් 36 දෙනා වෙනුවෙන් රුපියල් ලක්ෂ 90ක මුදල් ආධාර පිරිනැමීම ද අද(08) ඇමැති ෆීලික්ස් පෙරේරා මහතාගේ ප්‍රධානත්වයෙන් යාපනය වීරසිංහම් ශාලාවේදී සිදු කෙරේ.මෙම වැඩසටහනට සමගාමීව කෝපායි ප්‍රාදේශීය ලේකම් කොට්ඨාසයේදීත් ,සංකාලෙයි ප්‍රාදේශීය ලේකම් කොට්ඨාසයේදීත් ජංගම සේවා 2 ක් පැවැත්වීමටද කටයුතු යොදා තිබේ .එහිදී යාපනය දිස්ත්‍රික්කයේ අඩු ආදායම් ලාභී ආබාධිතයන්ට රෝද පුටු,ඇස්කණ්නාඩි,අත්වාරු, කිහිළිකරු ඇතුළු ආධාර රැසක් ලබා දීමද ඇමැති ෆීලික්ස් පෙරේරා මහතාගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=n1206085</link>
    <topic>හැටන් - නුවරඑළිය මාර්ගයේ වාහන ධාවනය ප්‍රවේශමෙන්</topic>
    <author>නුවරඑළිය මධ්‍යමඑරික් තිලකරත්න</author>
    <content>හැටන් - නුවරඑළිය ප්‍රධාන මාර්ගයේ හැටන් සිට තලවාකැලේ දක්වාවූ මාර්ග සීමාව, මඩ සහිත ලිස්සන සුළු හෙයින්, එහි රථවාහන ධාවනයට යම් තරමක බාධාවක් ඇතිව තිබේ.මේ නිසා වඩාත් අවධානයෙන් හා ප්‍රවේශමෙන් තම වාහන පැදවීම වඩාත් උචිත බව, තලවාකැලේ දිඹුල හා හැටන් පොලිස් රථවාහන අංශ පෙන්වා දෙයි.හැටන් නුවරඑළිය ප්‍රධාන මාර්ගය පුළුල් කිරීමේ විශේෂ මාර්ග සංවර්ධන ව්‍යාපෘතියේ ප්‍රථම අදියරට අදාළ ඉවුරු කපා පස් ඉවත් කිරීමේ කටයුතු හා පාලම් හා බෝක්කු ඉදිකිරීමේ කටයුතු සිදු කෙරෙමින් පවතින මේදිනවල රථවාහන ධාවනයට මාර්ග අවහිර තා ඇතිවී තිබේ.මෙම මාර්ග සංවර්ධන ව්‍යාපෘතිය යටතේ හැටන් සිට නුවරඑළිය දක්වා දිවෙන කි.මී.42 ක දුර ප්‍රමාණය මංතීරු දෙකක් දක්වා පුළුල් කොට, කාපට් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=r1206081</link>
    <topic>දකුණේ අපරාධවලට අවි සැපයූ කම්හල ඇල්ලූ පොලිස් මෙහෙයුම</topic>
    <author>ගන්දර සමූහ ජයසිරි පේදුරුආරච්චි</author>
    <content>දකුණේ පසුගිය කාලයේදී සිදුවුණු අපරාධ රැසකට ගිනි අවි භාවිත කළ අවස්ථා කොතෙකුත් අසන්නට ලැබුණි. ඒවා අපරාධකරුවන් අතට ලැබුණේ කෙසේද? ඒවා කොතැන නිෂ්පාදනය වන්නේද? යන්න ආරක්ෂක අංශයන්හි නිරතුරු අවධානයට ලක්වූ කාරණාවක් විය.ඒ අතර ඉකුත් 22 දා සවස මාතර කොට්ඨාස දූෂණ මර්දන ඒකකයේ පොලිස් සැරයන්වරයකුට ලැබුණු විශේෂ තොරතුරකින් කියවුණේ ගිනි අවි නිෂ්පාදන ස්ථානයක් පිළිබඳවයි. තමා ලද තොරතුර සැරයන්වරයා හැරෙන තැපෑලෙන් තම ඒකකය භාර උසස් නිලධාරියා වූ කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ඩී. එම්. විපුල දසනායක මහතාට දැන්වීය.කාලයක් තිස්සේ තමන් සොයමින් සිටි දෙයක් පිළිබඳ ලද හෝඩුවාවෙන් දසනායක මහතා තුළ ඇතිවූයේ සතුටකි. ඔහු වහා ඒ පිළිබඳ තම උසස් නිලධාරීන් වූ දකුණු පළාත් ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ හා ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහත්වරුන්ට දැන්වූයේ අවශ්‍ය උපදෙස් බලාපොරොත්තුවෙනි.ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතා අවශ්‍ය උපදෙස් ලබා දෙමින් දසානයක මහතාට කියා සිටියේ අදාළ ස්ථානය වටලා නිෂ්පාදිත ගිනි අවි හා සැකකරුවන් හැකි ඉක්මනින් අත්අඩංගුවට ගැනීමට ක්‍රියා කරන ලෙසයි.මෙහෙයුම් සැලැස්මක්තම උසස් නිලධාරීන්ගේ උපදෙස් වලින් නව ජවයක් ලබාගත් දසනායක මහතා තමා සමග සේවය කරන පොලිස් සැරයන්වරු වන 55804 අශෝක ප්‍රියංකර, 21597 රණවීර 5547 ඒ. විතාන, පොලිස් කොස්තාපල්වරු වන 4930 ඩබ්ලිව්. එල්. ඒ. සුනිල්, 68478 ඒ. ටී. පී. සංජීව යන නිලධාරීන් හා සාකච්ඡා කොට අදාල ස්ථානය වැටලීමේ මෙහෙයුම් සැලැස්මක් සකස් කළේය.තමා ඇතුළු කණ්ඩායම සකස් කළ සැලැස්ම පිළිබඳ යළිත් තම උසස් නිලධාරීන්ට දැනුම් දුන් දසනායක මහතා තවත් උපදෙස් ලබාගෙන තම මෙහෙයුමේ පළමු වැනි අදියර ක්‍රියාත්මක කළේය. ඒ තොරතුරු සොයා බැලීම සඳහා නිලධාරීන් කීප දෙනෙකු දූත මෙහෙවරේ යෙදවීමයි.මාතරින් ක්‍ෂණයකින් පිටත්වූ දූතයන් අකුරැස්ස මලිදූව දෙදියගල ප්‍රදේශයට ගියේ තමනට ලැබී ඇති තොරතුරු පසක් කර ගැනීමට අවශ්‍ය තව තවත් තොරතුරු සොයා ගැනීමටය. එම නිලධාරීන්ගේද කාර්ය සාර්ථක කරමින් දෙදියගල වඩුමඩුවක් තුළ පවත්වාගෙන යන අවි කම්හල පිළිබඳවත් එහි නිපදවන ටී කටස් වර්ගයේ ගිනි අවි ඇතුළු ඕනෑම වර්ගයේ ගිනි අවියක් රුපියල් දහ දාහේ (10000) සිට මිල ගණන් යටතේ ලබා ගත හැකි බවත් තොරතුරු අනාවරණය කර ගත්හ.උපාය දූතයන්තම මෙහෙයුමේ සාර්ථකත්වය සඳහා තොරතුරු සොයා ගත් දූත මෙහෙවරේ යෙදුන නිලධාරීන් යළිත් මාතර බලා පැමිණි අතර සියලු දෙනා තීරණය කළේ පසුදා (23) අලුයම අවි කම්හල වැටලීමේ මෙහෙයුම සිදු කිරීමටයි.23 වැනිදා අලුයම තුන පමණ වන විට කතිකා කරගත් පරිදි මෙහෙයුම් කණ්ඩායමේ සියලු නිලධාරීන් දූෂණ මර්දන ඒකකයට එක්ව සිටියේ දැඩි උනන්දුවකිනි.‘මේ වැඩේ කරද්දී කිසිම කෙනකුට හානියක් නොවන ආකාරයට වගබලාගන්න ඕන. යම් අවදානම් තත්ත්වයක් ඇතිවුනත් බොහොම පරිස්සමෙන් ඒකට මුහුණ දෙමු.’මෙහෙයුමට පිටත්වීමට පෙර දසනායක මහතා තම කණ්ඩායමට අවශ්‍ය උපදෙස් ලබා දෙමින් කීවේය. ත්‍රිරෝද රථයකින් හා යතුරුපැදියකින් අලුයම තුනට මාතරින් පිටත්වූ පොලිස් කණ්ඩායම අලුයම තුනහමාර වන විට දෙදියගලට ළඟාවිය කඳු ගැටයක් මත පිහිටි ආයුධ කම්හලට යාමට පෙර දෙදියගල පාලම අසල තම වාහන සමග නිලධාරීන් කීප දෙනකුම රඳවා තැබුහ.පොලිස් පරීක්ෂක විපුල දසනායක, පොලිස් සැරයන් අශෝක ප්‍රියංකර හා පොලිස් කොස්තාපල් සුනිල් යන නිලධාරීන් අඳුරේම අවි කම්හල දෙසට ගමන් කොට සුදුසු ස්ථානයක ස්ථානගත වී සැඟව සිටියහ. ඒ අතරේ මදුරු ප්‍රහාර හා තේ පඳුරුවල ගැටී ශරීරයේ සිදුවූ සීරීම් වේදනා දුන්නද ඒ සියල්ල ඉවසා ගෙන තම අරමුණ ඉටු කර ගන්නට ඔවුහු මාන බලමින් සිටියහ.වඩු මඩුවඅඳුර පහව යමින් එළිය වැටෙද්දී අදාල සැකකරු වඩු මඩුවේ වැඩ පටන් ගන්නා අයුරු නිලධාරීන්ට නිරීක්ෂණය වූහ. තව තවත් ඒ කෙරෙහි අවධානයට ලක් කළ නිලධාරීන්ට පෙනී ගියේ වඩු මඩුවේ මුවාවෙන් ගිනි අවි නිෂ්පාදනය කරමින් සිටිනා බවයි. පීරි ආධාරයෙන් යකඩ ගාන හඬද මනාසේ ඇසිණිඒ මොහොතේ සැකකරුගේ ජංගම දුරකථනයට ඇමතුමක් ආ අතර ඉන් ගනුදෙනුවක් ගැන කථා කරනු නිලධාරීන්ට ඇසුණි. ‘දහ දාහයි. එන්නකෝ බලන්න’ යනුවෙන් කියන ආකාරයද ඇසුණු අතර පණිවුඩය අවසන් කළ සැකකරු යළිත් වැඩ පටන් ගත්තේය.දුරකතන ඇමතුමක්ඒ සමගින් පොලිස් නිලධාරී කණ්ඩායම එහි කඩා වැදුණි. එය දුටු සැකකරු තමා තනමින් සිටි ගිනි අවිය ඉනෙහි සඟවා ගන්නට උත්සාහ ගනිද්දී එය වහා අත්අඩංගුවට ගත්තේය.සැකකරු හා ගිනි අවිය අත්අඩංගුවට ගත් දසනායක මහතා ප්‍රමුඛ නිලධාරීන් සැකකරුගේ නිවෙස හා වඩුමඩුවේ අනෙකුත් ස්ථාන සූක්‍ෂ්ම සෝදිසියකට ලක් කළහ. එහිදී ටී 56 ගිනි අවි සඳහා භාවිතා කරන උණ්ඩ, මිලිමීටර නවය (9) පිස්තෝල සඳහා භාවිත කරන උණ්ඩ බෝර දොළහේ (12) තුවක්කු සඳහා භාවිත කරන පතොරොම් මිලිමිටර් 5.56 ගිනි අවි සඳහා භාවිත කරන උණ්ඩ හා පොලිස් විශේෂ කාර්ය බළකාය භාවිත කරන ගිනි අවි උණ්ඩ ආදිය යෙදිය හැකි ආකාරයේ ගිනි අවි බැරල් කීපයක් හා අවස්ථා ගණනාවක් නැවත පුරවමින් පාවිච්චි කර ඇති ටී 56 ගිනි අවි උණ්ඩයක හිස් කොපුවක් ද පොලිසිය සොයා ගත්හ. ලංකාවෙ ආරක්ෂක අංශ භාවිත කරන ඕනෑම ගිනි අවි උණ්ඩයක් යෙදිය හැකි ආකාරයට බැරලය හදන්න මේ මිනිහට පුදුම හැකියාවක් තියෙන්නෙ. කී දෙනෙක් මොහු ලවා මේ ආයුධ හදවා ගන්න ඇතිද කියා හිතෙනවා යැයි උසස් පොලිස් නිලධාරියෙක් එහිදී කීවේය.ගිනි අවිය‘මම මේව හැදුවෙ වගා පාළු කරන්න එන සතුන්ට පාවිච්චි කරන්න මිසක් විකුණන්න නොවෙයි’ පොලිස් නිලධාරීන් නොමග යවන්නට සිතා සැකකරු දිගින් දිගටම එසේ කීවද සකසමින් තිබූ ටී කටස් වර්ගයේ ගිනි අවිය ඇතුළු අනෙකුත් ගිනි අවි කොටස් ද ගිනි අවි සෑදීමට භාවිත කළ උපකරණ ද අත්අඩංගුවට ගත් පොලිස් කණ්ඩායම මාතර බලා පැමිණ සැකකරු ඇතුළු භාණ්ඩ මාතර මහේස්ත්‍රාත් අධිකරණයට ඉදිරිපත් කිරීමෙන් පසු සැකකරු රක්‍ෂිත බන්ධනාගාර ගත කෙරිණි. සැකකරු නිෂ්පාදනය කළ ගිනි අවි කුමන අපරාධ සඳහා යොදා ගත්තේදැයි පොලිසිය වැඩිදුර විමර්ශන සිදු කරමින් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=r1206082</link>
    <topic>පොල්පිතිගම හල්මිල්ලෑව වැසියන්ට හැමදාමත් වන අලි තර්ජන</topic>
    <author>දේවහුව සමූහ ඇම්. ඩී. මහින්දසිරි</author>
    <content>ගම්මානයත් රක්ෂිත වනාන්තරයත් වෙන් කරමින් ඉදිකර ඇති විදුලි වැට පෙරලාගෙන ගම්වඳින වන අලි නිසා පොල්පිතිගම ප්‍රාදේශීය ලේකම් කොට්ඨාසයට අයත් හල්මිල්ලවැව ග්‍රාම නිලධාරි වසමේ ජනතාව මහත් අසරණ තත්ත්වයකට පත්ව සිටිති.කිලෝ මීටර් 6 ක් පමණ දුරට විදුලිවැට ඉදිකර ඇත. එහි නඩත්තුව ගම්මානයේ මරණාධාර සමිතියට බාරදී ඇති අතර ඔවුන් නිසි අයුරින් එහි නඩත්තු කටයුතු කරති.එනජයිසර් කුටි දෙකක් ආධාරයෙන් මෙම විදුලි වැටට අවශ්‍ය විදුලිය සූර්ය කෝෂ මගින් ලබාදෙයි. මෙම එනජයිසර් මගින් ලබාදෙන විදුලිය ප්‍රමාණවත් නැතැයි පවසන ගම්මු විදුලි වැටට ලබාදෙන විදුලිබලය වැඩි කළහොත් අලි ගම්වැදීම නවතිනු ඇතැයි පවසති.පසුගිය දින ගම්වැදුණු තනි අලියකුට කොටු වූ ගම්වාසීන් 6 දෙනෙකුගේ ජීවිත බේරී ඇත්තේ යාන්තමිනි. ඒ පිළිබඳව විස්තර කළ දුම්මීය ගම්මානයේ පදිංචි ජේ. ඒ. ඒකනායක මහතා වේලාව රාත්‍රී 8.30 ට 9 ට විතර ඇති. අපි හය දෙනාත් මගේ පැලේ කතා කරමින් සිටියා. අලියෙක් අතු කඩනා සද්දේ ඇහුණා. අපි එළියට ගිහිල්ලා බැලුවා. හොඳට හඳ තිබුණා. මීටර් 60-70 ක් එපිටින් තනි අලියා පොල් ගහක අතු බිඳනවා. අපි කෑගහලා රතිඤ්ඤා පත්තු කළා. අපි නොහිතපු පරිදි කේන්ති ගිය අලියා අපි දිහාවට දුවගෙන එන්න පටන් ගත්තා. අපිට කරකියා ගන්න දෙයක් තිබුණේ නැහැ. හය දෙනාම වාඩියට රිංගා ගත්තා. තරහින් ආපු අලියා වාඩියට ගැහුවා.වාඩියේ වහල ගැලවිලා ගියා. බිත්තිවල තිබුණු ගඩොල් කුඩුවෙලා වැටෙන කොට නැගුණු දූවිල්ල නිසා අලියාට අපිව පෙනුනේ නැහැ. අපි හය දෙනාම සුන්බින් ගොඩට යටවෙලා හිටියා. ටික වෙලාවකින් අලියා ඈතට ගියා. අපි සුන්බුන් ගොඩෙන් එළියට ආවා. හය දෙනාටම සුළු සුළු තුවාල.කේ. ඩබ්ලිව්. තුසිත - පසුගිය පෝය දවසේ අපි පන්සල් ගියා. ආපහු එන කොට රාත්‍රී 9 ට විතර ඇති. අලි රංචුවක් කුඹුරට බැහැල. අහල පහළ උදවියගේත් සහායෙන් අලි ටික පන්නලා දම්මා. මගේ පීදෙන කුඹුරේ අක්කර භාගයක විතර ගොයම සහමුලින්ම විනාශයි. දැන් දැන් අලි ගම්වැදීම වැඩියි. විදුලි වැට දුබලවීම නිසා අලිවැට පෙරළාගෙන ගමට එනවා.හල්මිල්ලාවෑව ග්‍රාම නිලධාරි එස්. එම්. අශෝක කරුණාරත්න මහතා - දැනට අවුරුදු දෙක තුනක කාලයක සිට අලි ගම්වැදීම වැඩියි. ප්‍රමාණවත් තරම් අලි වෙඩි ගම්වාසීන්ට ලැබෙන්නේ නැහැ. මේ නිසා අලින් පන්නා දැමීම අසීරු කටයුත්තක් වෙලා. දැන් දැන් අලි-මිනිස් ගැටුම උග්‍රයි. මීට දින තුනකට විතර උඩදී දුම්මීය ගමේ මායිම අයිනේ රක්ෂිතයේදී මියගිය අලියකුගේ මළසිරුරක් හමුවුණා. ර්. පී. ධර්මරත්න මහතා - ගම්මානය වටා කිලෝ මීටර් 6 ක් පමණ දුරට විදුලි වැට තියෙනවා. අපි ඉතා හොඳින් වැට නඩත්තු කරනවා. විදුලි වැටට විදුලිය ලබා දෙන්නේ එනජයිසර් කුටි දෙකක් හරහා සූර්ය තාපයෙන් වැටට ලැබෙනා විදුලිය මදි. මේ නිසා ඇතැම් දිනවල රාත්‍රී 10-11 වෙනකොට වැටේ විදුලිබලය හොඳටම අඩුවෙලා. ඒ වෙලාවේදී අලි වැට පෙරළා ගෙන ගමට එනවා. විදුලි වැටට ලබාදෙන විදුලිබල ප්‍රමාණය වැඩි කළොත් අලින්ගේ පැමිණීම අඩුවේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=r1206083</link>
    <topic>වත්තේගම වැසියන්ගේ පවස නිවන්නට නගර සභාවෙන් ජල ව්‍යාපෘතියක්</topic>
    <author>කේ. එම්. එස්. බණ්ඩාර වත්තේගම සමූහ</author>
    <content>පාතදුම්බර මැතිවරණ කොට්ඨාසය තුළ පිහිටි වත්තේගම නගරයට ජලය හිඟකම විශාල ගැටලුවක් වී ඇත.වත්තේගම නාගරික ජනතාවට ජලය ලැබෙන්නේ පුංචිමෝල සහ රහස්ඇල්ල ජල ව්‍යාපෘති මගිනි. සාමාන්‍ය නියං කාලයකදී පවා එම ජල ව්‍යාපෘතී සිඳී යන බව නගරවාසීහු පවසති.මේ නිසා දිගු කාලයක සිට පානීය ජල හිඟයෙන් පීඩා විඳීන වත්තේගම ජනතාවට පිරිසුදු ජල පහසුකම් සැපයීමට වත්තේගම නගර සභාව පියවර ගෙන තිබේ. මේ සඳහා ඊරියගස්තැන්න - වත්තේගම නව ජල ව්‍යාපෘතිය ක්‍රියාත්මක කෙරේ. අදියර දෙකකින් ක්‍රියාත්මක මෙහි පළමු අදියරේ ඉදිකිරීම් මේ දිනවල නිමාවෙමින් පවතී. මේ සඳහා මුදල් ආසියානු සංවර්ධන බැංකුවෙන් සැපයෙන බව වත්තේගම නගර සභාවේ සභාපති කේ. සී. ලියනගේ මහතා පවසයි.ඒ පිළිබඳ ඔහු මෙසේ පැවැසීය. වත්තේගම නගර සභා බල ප්‍රදේශය තුළ පිහිටි උඩුරාවන, අටලහගොඩ, පින්නලන්ද, යටවර, පල්ලේපහුර, පිටියේගෙදර, පොල්ගස්පිටිය ආදී ගම්වාසීන් ජල හිඟයෙන් දිගු කලක සිට පීඩාවට පත්ව සිටිනවා. එබැවින් ඊරියගස්තැන්න - වත්තේගම ජල යෝජනා ක්‍රමය ආරම්භ කිරීමට අප කටයුතු කළා. මේ වන විට එම ජල යෝජනා ක්‍රමයේ ඉදිකිරීම් සාර්ථකව නිම වෙමින් පවතිනවා. මෙය තව දින කීපයක් තුළදී ජනතා අයිතියට පත්කිරීම අපගේ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=r1206084</link>
    <topic>හෙරොයින් මත්ද්‍රව්‍ය ළඟ තබාගත්කතක් බරවැඩ සහිතව හිරේ</topic>
    <author/>
    <content>නාත්තණ්ඩිය ගඩොල් ගොඩවත්ත පදිංචි සිංහල පේඩිගේ නිරංජලා සඳමාලි විත්තිකාරිය වූවා ය.නඩුව විභාගයකට නොගොස් විත්තිකාරිය සියලුම චෝදනාවන්ට වරද පිළිගැනීමත්, ඉදිරියේදී යහපත්ව ජීවත්වීමට එකඟතාවය පළකිරීමත් ගැන සලකා බැලූ විනිසුරුවරිය පළමු චෝදනාවට හා තුන්වන චෝදනාවට බරවැඩ සහිත වසර දෙක බැගින් සිරදඬුවම් හා රුපියල් 50,000 බැගින් දඩ ද , දෙවන හා හතරවන චෝදනාවන්ට බරවැඩ සහිත වසර දෙක බැගින් සිරදඬුවම් හා රුපියල් 25,000 බැගින් දඩ ද නියම කළා ය.සිරදඬුවම් සමගාමීව ගෙවීයාමට නියම කර එම සිරදඬුවම් වසර 10කට අත්හිටවූවා ය.දඩ මුදල් නොගෙවන්නේ නම් මාස හය බැගින් සාමාන්‍ය සිරදඬුවම් නියම කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206081</link>
    <topic>ආසියා කනිෂ්ඨ මලල ක්‍රීඩා උලෙළ හෙට ඇරැඹෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ මෙතෙක් සංවිධානය කළ දැවැන්තම අන්තර්ජාතික ක්‍රීඩා උළෙල ලෙස ඉතිහාසයට එක්වෙන ආසියා කනිෂ්ඨ මලල ක්‍රීඩා ශූරතාවලිය හෙට (9) කොළඹ සුගතදාස ක්‍රීඩාංගණයේ දී ආරම්භ වේ.දශක ගණනාවක් පැවැති පීඩාකාරී යුද්ධය නිමා කිරීමෙන් පසුව ශ්‍රී ලංකාවේ සියලු ජාතීන් සහජීවනයෙන් වෙසෙන සාමයේ පණිවිඩය ආසියාව පුරා ප්‍රචලිත කිරීමට මේ ක්‍රීඩා උලෙළින් හැකිවනු ඇත. ආසියාවේ රටවල් 34ක යොවුන් සුපිරි මලල ක්‍රීඩා තරු ඇතුළු ක්‍රීඩක ක්‍රීඩිකාවෝ 650ක්, විදෙස් මාධ්‍ය‍වේදීහු හා නිලධාරීහූ 251ක් පමණ පිරිසක් මේ ක්‍රීඩා උළෙල වෙනුවෙන් කොළඹට එක්වෙති.දින තුනක් පුරා පැවැත්වෙන ක්‍රීඩා උළෙල හෙට පස්වරු 4ට අග්‍රාමාත්‍ය දී.මූ.ජයරත්න මහතාගේ ප්‍රධානත්වයෙන් ආරම්භවී, 12වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් සමාප්ත වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206082</link>
    <topic>ආසියා කනිෂ්ඨ මලල ක්‍රීඩා ප්‍රබෝධයඉතිහාසය අලුත් කරන දිනය හෙටයි</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ඉතිහාසයේ වැඩිම රටවල් සංඛ්‍යාවක් හෙට කොළඹදී ආරම්භ වන තරගාවලියට සහභාගී වේ. ආසියානු කනිෂ්ඨ ශූරතාවලිය 15 වැනි වරට ශ්‍රී ලංකාවේදී පැවැත්වෙන තරගාවලියට රටවල් 34ක් සහභාගී වේ. අවසන් වරට 2010දී ඉන්දුනීසියාවේ හැනොයි නුවර පැවැති තරගාවලියට රටවල් 27ක් සහභාගී විය.මේ අතර ජනාධිපති මහින්ද රාජපක්‍ෂ මහතාගේ ආරාධනාවක් පරිදි ආසියානු ඔලිම්පික් කමිටු ප්‍රධානී ශේක් අහමඩ් අල්සබාන් රජකුමරු මේ මස 13 වැනිදා ශ්‍රී ලංකාවට පැමිණෙනු ඇත.ක්වේට් රජ පවුලේ සාමාජිකයෙකු වන ඔහු තම පෞද්ගලික ජෙට් යානයෙන් පැමිණ 14 වැනිදා ජනාධිපති මහින්ද රාජපක්‍ෂ මහතා හමුවීමට නියමිතය.අනතුරුව වසර 2017 දී ශ්‍රී ලංකාවේ පැවැත්වීමට නියමිත ආසියානු යොවුන් ක්‍රීඩා උළෙල පිළිබඳ විශේෂ ප්‍රකාශයක් ආසියානු ඔලිම්පික් කමිටු ප්‍රධානියා මේ සංචාරයේදී කිරීමට නියමිතව ඇත.ශ්‍රී ලංකාව ජාතීන් අතර සුහදතාව නංවමින් ක්‍රීඩාව කෙරෙහි දක්වන විශේෂ උනන්දුව කෙරෙහි ලෝක ක්‍රීඩා ප්‍රධානීන්ගේ ප්‍රසාදය පළවී ඇත.හෙට කොළඹදී පැවැත්වෙන ආසියානු කනිෂ්ඨ මලල ක්‍රීඩා ශූරතාවලිය ශ්‍රී ලංකාවේ පැවැත්වීමට හැකියාව ලැබී ඇත්තේ ද ආසියානු මලල ක්‍රීඩා ප්‍රධානීන්ගේ පූර්ණ එකඟතාව අනුවය.මේ ක්‍රීඩා උලෙළ ශ්‍රී ලංකාවේ පැවැත්වෙන ප්‍රථම අවස්ථාව මෙය වන අතර ආසියාවේ යොවුන් ක්‍රීඩකයන් 323ක් හා ක්‍රීඩිකාවන් 221ක් සහභාගී වීම ස්ථිර කොට ඇත. රටවල් 34න් නිලධාරීන් 201ක් හා නිලධාරිනියන් 26ක් මලල ක්‍රීඩා ක්‍රීඩා ශූරතාවලියට සහභාගී වෙති.එයට අමතරව ආසියානු මලල ක්‍රීඩා සංගමයට අනුබද්ධ තාක්‍ෂණ නිලධාරීන් 24ක් ද එක්වෙති.ආසියානු මලල ක්‍රීඩා ශූරතාවලිය පැවැත්වෙන දින කිහිපයේදී ලෝක තහනම් උත්තේජන ඒජන්සියේ නිලධාරීන් ක්‍රීඩාංගණය අසල විශේෂ කුටියක “තහනම් උත්තේජන” භාවිතයේ භයානක ප්‍රථිඵල ගැන දැනුම්වත් කිරීමේ වැඩසටහනක් ද ක්‍රියාත්මක කිරීමට සූදානම් වේ.ජාතික ක්‍රීඩා වෛද්‍ය ආයතනයේ ද සහය ඇතිව ක්‍රියාත්මක වන මේ වැඩ පිළිවෙලේදී සිංහල, ද්‍රවිඩ හා ඉංග්‍රීසි භාෂා තුනෙන්ම අත් පත්‍රිකා බෙදාහරිමින් දැන්වත් කිරීම් සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206087</link>
    <topic>උමාර් ගුල් ශ්‍රී ලංකා මුල්පෙළ බිඳ දමයි</topic>
    <author>වර්නන් ගුණසේකර පල්ලෙකැලේ සිට</author>
    <content>පාකිස්තාන කණ්ඩායමේ ප්‍රබල වේග පන්දු ප්‍රහාරය හමුවේ මහත් පසුබෑමකට ලක්වූ ශ්‍රී ලංකාව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති පළමු ජාත්‍යන්තර එක්දින තරගයෙන් කඩුලු 6ක පරාජයක් ලැබීය.වර්ෂාවෙන් විටින් විට බාධා පැමිණීම හේතුවෙන් පිළකට ඕවර 42 බැගින් සීමා වූ තරගයේ ඩක්වර්ත්/ලුවිස් න්‍යායට අනුව ලැබුනු ලකුණු 135ක ජයග්‍රාහී ඉලක්කය හඹා ගිය පාකිස්තානය ඕවර 34යි පන්දු 1කදී කඩුලු 4ක් පමණක් දැවී එම ඉලක්කය සපුරා ගත්තේය.මිස්බා උල් හක් සහ උමාර් අක්මාල් සිවුවැනි කඩුල්ල වෙනුවෙන් ඕවර 13.3කදී ලකුණු 55ක් රැස් කරමින් පාකිස්තානය ජයග්‍රහණය කරා ගෙන ගියහ.පාකිස්තාන වේග පන්දු යවන්නන් වන මොහමඩ් සාමි ඕවර 6කදී ලකුණු 19කට කඩුලු 3ක්ද, උමාර් ගුල් ඕවර 9ක් යවමින් ලකුණු 24කට කඩුලු 3ක්ද ලබා ගත්හ.මහේල ජයවර්ධන හා තිලකරත්න ඩිල්ෂාන් යන ආරම්භක පිතිකරු යුගලය මුළු ලකුණු 12 වන විට දවාලීමට ගුල් සමත් විය. දඟ පන්දු යවන මොහමඩ් හෆීස් ලකුණු 20කට කඩුලු 2ක් ලබා ගත්තේය. තරගයේ වීරයා සම්මානය උමාර් ගුල්ට හිමිවිය.පාකිස්තානුවන්ගේ නිවැරදි පන්දු යැවීම් ඉදිරියේ ශ්‍රී ලංකාවට ඕවර 42 අවසානයේ ලබා ගත හැකිවූයේ කඩුලු 8ක් දැවී ලකුණු 135ක් පමණි. එම ඉනිමේ වැඩිම ලකුණු ලබා ගත් පිතිකරුවා වෙමින් ලහිරු තිරිමාන්න නොදැවී ලකුණු 42ක් රැස් කළේය. ශ්‍රී ලංකාවට මෙවැනි මුළු ලකුණු ප්‍රමාණයක් හෝ වාර්තා කිරීමට හැකිවූයේ තිරිමාන්න හා නුවන් කුලසේකරගේ ලකුණු 50ක 8 වැනි කඩුලු සබඳතාව නිසාවෙනි. මේ දෙදෙන ශ්‍රී ලංකා ඉනිම ලකුණු 81 සිට 131 දක්වා ඉහළට ගෙන ඒමට සමත් වූහ.පාකිස්තාන ඉනිමේ පළමුව දැවී ගියේ අසාර් අලි (3) ය. මුළු ලකුණු ප්‍රමාණය 11ක්ව තිබියදී ලසිත් මාලිංගගේ පන්දුවකට කඩුලු රකින කුමාර් සංගක්කාර අතට උඩ පන්දුවක් දෙමින් ඔහු තෙවැනි ඕවරයේදී දැවී ගියේය.8 වැනි ඕවරයේදී පළපුරුදු පිතිකරු යූනුස් ඛාන් (5) දැවී ගියේය. ඔහුට දැවී යාමට සිදුවුනේ නුවන් කුලසේකරගේ පන්දුවක් කෙළින්ම කඩුල්ලේ වැදීම නිසාවෙනි. ඒ අනුව, පාකිස්තාන දෙවැනි කඩුල්ල මුළු ලකුණු 27දී බිඳ වැටිනි.ඉන්පසුව කඩුල්ලේ එක්වූ නායක මිස්බා උල් හක් හා උප නායක මොහමඩ් හෆීස් තෙවැනි කඩුල්ල වෙනුවෙන් ඕවර 12.4ක් ඇතුළත ලකුණු 51ක සබඳතාවක් ගොඩනැගූහ.20 වැනි ඕවරයේදී හෆීස්, කුමාර් සංගක්කාරගේ ‘ස්ටම්ප්’ කිරීමකට හසුව ලකුණු 37කට දැවී ගියේය. පන්දු යවන්නා වූයේ රංගන හේරත් ය. පන්දු 57ක හෆීස්ගේ ඉනිම හතරේ පහර 5ක් හා හයේ පහරකින් වර්ණවත් වී තිබිණි.ජයග්‍රහණයට තවත් ලකුණු 2ක් පමණක් අවශ්‍යව තිබියදී පාකිස්තාන නායකයා දුවද්දී දැවී ගියේය. පන්දු 79කට මුහුණ දුන් මිස්බා උල් හක් හතරේ පහර 4ක් සමග ලකුණු 30ක් රැස් කළේය.උමාර් අක්මාල් පන්දු 48කින් නොදැවී ලකුණු 36ක් ලබා ගත් අතර හතරේ පහර 6ක් ඊට ඇතුළත්ව තිබිණි.ශ්‍රී ලංකාව කාසියේ වාසිය දිනා ගෙන පළමුව පන්දුවට පහර දීමට තීරණය කළද ඔවුන්ට ලබා ගත හැකිවූයේ ඕවර 42කදී කඩුලු 8ක් දැවී ලකුණු 135ක් පමණි.කල්පනාවෙන් පිත්ත හසුරුවන බවක් තිලකරත්න ඩිල්ෂාන්ගෙන් ඊයේ දිස් නොවිණි. තරගයේ තෙවැනි ඕවරයේ ඔහු දැවී යාමෙන් බේරිණි.එක් ලකුණක් පමණක් ලබා ගෙන සිටියදී උමාර් ගුල්ගේ පන්දුවකට ඩිල්ෂාන් දුන් උඩ පන්දුව රැක ගැනීමට මොහමඩ් හෆීස් අසමත් විය. එහෙත් 5 වැනි ඕවරයේදී ඔහු ගුල්ගේ ම පන්දුවකට ‘මිඩ් ඕන්’හි පන්දු රකිමින් සිටි සයීඩ් අජ්මාල් අතට උඩ පන්දුවක් දෙමින් ලකුණු 5කට දැවී ගියේය. ඔහු මුහුණ දුන්නේ පන්දු 9කට පමණි. ඒ වන විට මුළු ලකුණු සංඛ්‍යාව 8ක් වී තිබිණි.අනෙක් ආරම්භක පිතිකරු නායක මහේල ජයවර්ධන පන්දු 20කට මුහුණ දුන්නද ලබා ගත්තේ ලකුණු 3ක් පමණි. මුළු ලකුණු ප්‍රමාණය 12ක්ව තිබියදී උමාර් ගුල්ගේ පන්දුවකට කඩුල්ල මුවා කරමින් ඔහු දැවී ගියේය.ඊට පෙර ඕවරයේදී සොහේල් ටන්විර්ගේ පන්දුවකට කඩුලු රකින්නා අතට උඩ පන්දුවක් දුන් ජයවර්ධන ආපසු ක්‍රීඩාගාරය වෙත පියවර මැන්නද පිටියේ තරග විනිසුරුවන් විසින් ඔහු යළි කැඳවනු ලැබිණි. ඒ, එම පන්දුව නීති විරෝධී (නෝ බෝල්) එකක් වූ බැවිණිි.නැවත කඩුල්ලට පැමිණ මුහුණ දුන් පළමු පන්දුවටම ජයවර්ධන උඩ පන්දුවක් ලබා දුන්නද එය ‘නිදහස් පහරක්’ බැවින් දැවී යාමෙන් බේරිණි. ලකුණු පුවරුව කඩුලු 5කට මුළු ලකුණු 50ක් (ඕවර 17.4) සටහන්ව තිබියදී හදිසියේම මහ වැසි ඇද හැලිනි. ඒ වන විට උපුල් තරංග ලකුණු 5ක්ද (පන්දු 20කින්), ලහිරු තිරිමාන්න ලකුණු 6ක්ද (පන්දු 13කින්) රැස්කර ගෙන සිටියහ. වේලාව පස්වරු 4.01 විය.පස්වරු 4.33ට තරගය යළි ආරම්භ වී මිනිත්තු 7ක් පමණක් ගෙවී යද්දී ශ්‍රී ලංකා 6 වැනි කඩුල්ල බිඳ වැටිණි. මොහමඩ් හෆීස්ගේ පන්දුවකට සිය සීමාවෙන් ඉදිරියට පැන උපුල් තරංග පහරක් එල්ල කළද ඔහුගේ පිත්ත පැරදවූ පන්දුව කෙළින්ම කඩුල්ලේ වැදුනේය. පස්වරු 5.00ට යළි වැසි පතිත වීම නිසා තරගය ඇන හිටිනි.ඒ වන විට ශ්‍රී ලංකාව ඕවර 24කදී කඩුලු 6ක් දැවී ලකුණු 68ක් ලබා ගෙන සිටියේය. තරගය යළි ආරම්භ වූයේ පස්වරු 5.45ට ය.ලහිරු තිරිමාන්න හා තිසර පෙරේරා 7 වැනි කඩුල්ල වෙනුවෙන් ඕවර 8.1කදී ලකුණු 25ක් එක් කරමින් සිටියදී හෆීස් විසින් 28 වැනි ඕවරයේදී එම සබඳතාව බිඳ දමනු ලැබීය.ඔහුගේ පන්දුවකට කඩුල්ල මුවා කිරීමේ වරදට හසුව තිසර පෙරේරා දැවී ගියේය. පන්දු 33කට මුහුණ දුන් පෙරේරා හතරේ පහරක් සමග ලකුණු 17ක් ලබා ගත්තේය.කෙසේ වෙතත්, රැන්මෝ මාටිනස් පිටියේ තරග විනිසුරුවරයා විසින් පෙරේරා කඩුල්ල මුවා කළ බවට තීරණය කරනු ලැබූවද රූපවාහිනී පුනරූපනවලින් දිස්වූයේ පන්දුව පා ආවරණයේ වැදීමට පෙර පිත්තේ අග වැදුනු අයුරු ය. ශ්‍රී ලංකාව කඩුලු 7ට ලකුණු 81යි.තිරිමාන්න ලකුණු 13ක් ලබා ගෙන සිටියදී දුන් උඩ පන්දුවක් රැක නොගැනීමෙන් ඔහු දැවී යාමෙන් බේරිණි. ශ්‍රී ලංකා ඉනිමේ මුළු ලකුණු සියය 35 වැනි ඕවරයේදී වාර්තා විණි.වර්ෂාව හේතුවෙන් පස්වරු 6.27ට තරගය නතර කෙරිණි. ඒ වන විට ශ්‍රී ලංකාව ඕවර 37කදී කඩුලු 7ක් දැවී ලකුණු 107ක් රැස්කර ගෙන සිටියේය. තිරිමාන්න ලකුණු 23ක්ද (පන්දු 54යි, හතරේ පහර 1යි), නුවන් කුලසේකර ලකුණු 11ක්ද (පන්දු 35යි) ලබා ගෙන සිටියහ. තරගය මිනිත්තු 81කට පසුව යළි ආරම්භ වූයේ පිළකට ඕවර 42 බැගින් සීමා වෙමිනි.ඒ අනුව ශ්‍රී ලංකාවට තවත් ඕවර 5ක් ඉතිරිව තිබිණි.අවසන් ඕවර පහේදී ශ්‍රී ලංකාව එක් කඩුල්ලක් දැවී ලකුණු 28ක් ඉනිමට එක් කර ගත්තේය. දැවී ගිය පිතිකරුවා වූයේ කුලසේකර ය.ඔහු අවසන් ඕවරයේදී මොහමඩ් සාමිගේ පන්දුවකට ‘තර්ඩ් මෑන්’හි පන්දු රකිමින් සිටි ටන්විර් අතට උඩ පන්දුවක් දෙමින් දැවී ගියේය.කුලසේකර පන්දු 46කට මුහුණ දෙමින් ලකුණු 18ක් ලබා ගත්තේය. ඔහු සහ ලහිරු තිරිමාන්න 8 වැනි කඩුල්ල වෙනුවෙන් ඕවර 14.1කදී ලකුණු 50ක සබඳතාවක් ගොඩනැගූහ. තිරිමාන්න නොදැවී ලකුණු 42ක් වාර්තා කළේය. පන්දු 73කට මුහුණ දුන් ඔහු හතරේ පහර 3ක් එල්ල කළේය.අවසාන ඕවර පහේ ක්‍රීඩාවේදී පාකිස්තානුවන් අතින් උඩ පන්දු 2ක් ගිලිහිනි. කුලසේකර ලකුණු 14ක් ලබා ගෙන සිටියදී උමාර් ගුල්ගේ පන්දුවකට දුන් උඩ පන්දුව ටන්විර් අතහැරියේය.තිරිමාන්න ලකුණු 34දී ටන්විර්ගේ පන්දුවකට දුන් උඩ පන්දුව ගුල් අතහැරියේය.ලකුණු 135ක ශ්‍රී ලංකා ඉනිමේ ලකුණු 31ක් ම වාර්තා වී තිබුණේ අතිරේක ලකුණුවලිනි. මීට අමතරව, ඉනිමේ ඕවර 9ක් ම නොඉඳුල් ඒවා විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206083</link>
    <topic>යුද හමුදා මිලිටරි පොලිසිය බෝට්ටු පැදීමේ ශූරතාව දිනයි</topic>
    <author>මහරගම විශේෂවේහැල්ලේ පියතිලක</author>
    <content>ශ්‍රී ලංකා යුද්ධ හමුදා අන්තර් රෙජිමේන්තු ගෘහස්ත බෝට්ටු පැදීමේ පිරිමි තරගාවලියෙන් ශ්‍රී ලංකා යුද්ධ හමුදා මිලිටරි පොලිස් රෙජිමේන්තුව ශූරතාව හිමිකර ගනී. අනු ශූරතාව හිමිකරගත්තේ ශ්‍රී ලංකා යුද හමුදා යාන්ත්‍රික පාබල රෙජිමේන්තුවය.තරගාවලිය රත්මලාන ශ්‍රීමත් ජෝන් කොතලාවල ආරක්ෂක විශ්වවිද්‍යාලීය ගෘහස්ථ ක්‍රීඩාංගණයේදී හමුදාපති ලුතිනන් ජනරාල් ජගත් ජයසූරිය මහතාගේ ප්‍රධානත්වයෙන් ඉකුත්දා පැවැත්විණි. ශූරතාව හිමිකරගත් මිලිටරි පොලිස් රෙජිමේන්තුව රන් පදක්කම් 4ක් රිදී පදක්කම් 3 ක් හා ලෝකඩ පදක්කම් 1ක් හිමිකරගත් අතර අනු ශූරතාව හිමි යාන්ත්‍රික පාබල රෙජිමේන්තුව හිමිකරගත් පදක්කම් ප්‍රමාණය රන් 4ක් රිදී 1ක් හා ලෝකඩ 1 කි.රන් පදක්කම් 6ක් රිදී 7ක් හා ලෝකඩ 1ක් ශ්‍රී ලංකා යුද හමුදා කාන්තා බලකාය හිමිකරගත් අතර අනුශූරතාවය රිදී පදක්කම් 3ක් හා ලෝකඩ පදක්කම් 1ක් හිමිකරගත් දියතලාවේ ශ්‍රී ලංකා යුද හමුදා විද්‍යාපීඨය හිමිකරගත්තාය.ගෘහස්ථ බෝට්ටු පැදවීමේ තරගාවලියක් ශ්‍රී ලංකාවේ පැවැත්වූ ප්‍රථම අවස්ථාව මෙය වෙයි. කොතලාවල ආරක්ෂක විශ්ව විද්‍යාලයේ කුලපති මේජර් ජනරාල් මිලින්ද පීරිස්, උප කුලපති බ්‍රිගේඩියර් ලාල් ගුණසේකර, පීඨාධිපති ලුතිනන් කර්නල් උදය හේරත්, යුද හමුදා බෝට්ටු පැදීමේ පුහුණුකරු ආර්. ප්‍රනාන්දු හා තරගාවලියේ සම්බන්ධිකාරක මේජර් නිර්මාල් ගුණසේකර යන මහත්වරු ද මේ අවස්ථාව වර්ණවත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206084</link>
    <topic>ඩයලොග් අන්තර් සමාජ රගර් තරගාවලිය අද ඇරැඹේ</topic>
    <author>ෆවුස් මොහොමඩ්</author>
    <content>මෙරට අන්තර් සමාජ රගර් ක්‍රීඩකයන්ගේ දස්කම් උරගා බලන විශිෂ්ටතම ලීග් තරගාවලිය, නව අනුග්‍රහකයන් වන ඩයලොග් යටතේ 'ඩයලොග් රගර් ලීග් පළමු කොටසේ තරගාවලිය‍ නමින් අද (8) ඇරැඹේ. දේශීය රගර් තරගබිමේ පළමු පෙළේ ක්‍රීඩා සමාජ වන මහනුවර ක්‍රීඩා සමාජය, සී.ආර්. පිල, නාවික හමුදා පිල, හැව්ලොක්ස්, සී.එච්.පිල, පොලිසීය, ගුවන්, යුද සමග රගර් පිටියට පළමුවරට එක්වන නාවලපිටිය අප් කන්ට්‍රි ලයන්ස් පිල මෙවර තරගාවලියට සහභාගි වෙති. තරගාවලිය ආරම්භ කරමින් අද පොලිස් ක්‍රීඩා සමාජය සහ හැව්ලොක්ස් පිල අතර තරගය පොලිස් පිටියේ දී පැවැත්වේ.යුද හමුදා පිල හා සී.ආර්.කණ්ඩායම අතර තරගය යුද හමුදා පිටියේදිත්, නාවික හමුදා පිල හා සී.එච්.පිල අතර තරගය වැලිසර නාවික හමුදා පිටියේදිත් හෙට (9) පැවැත්වෙන අතර මහනුවර කණ්ඩායම සහ අප්කන්ට්‍රි ලයන්ස් පිල අතර තරගය අනිද්දා (10) නිත්තවෙල පිටියේදිත් පැවැත්වීමට නියමිතය. ලීග් තරගාවලිය ලබන අගෝස්තු මස 4වැනිදා දක්වා පැවැත්වේ.මෙරට රගර් තරගබිමේ ප්‍රබලතම කණ්ඩායම් වන වත්මන් ලීග් ශූර මහනුවර කණ්ඩායමේ නායකත්වය සාලිය කුමාරට හිමිවී ඇති අතර නාවික හමුදා කණ්ඩා‍යමේ නායකත්වය යෝෂිත රාජපක්ෂ විසින් දරනු ලබයි. සී.ආර්.පිල තරගාවලියට පිවිසෙන්නේ ලසන්ත ද කොස්තාගේ නායකත්වය යටතේය. විදේශීය ක්‍රීඩකයන් මෙවර තරගාවලියට ද සහභාගි වීමට නියමිතය. අද ඇරැඹෙන පළමු වටයේ දී සෑම කණ්ඩායමක්ම තරග 8කට සහභාගිවන අතර ප්‍රසාද ලකුණු සටහන අනුව පෙරමුණේ පසුවන කණ්ඩායම් 4 කුසලාන තරග වටයටත්, 5වැනි ස්ථානයේ සිට 8වැනි ස්ථානය අත්කරගන්නා කණ්ඩායම් 4 පළඟ තරග වටයටත් සුදුසුකම් ලබනු ඇත.අන්තර් සමාජ රගර් ලීග් සහ පිලිමලුන් පිටුදැකීමේ රගර් තරගාවලියට අනුග්‍රාහකත්වය ලබාදීමේ පස් අවුරුදු ගිවිසුමකට මෙරට ප්‍රමුඛතම ජංගම දුරකතන ජාලයක් වන ඩයලොග් ආසියාටා සමාගම ශ්‍රී ලංකා රගර් සංගමය සමග පසුගියදා අස්සන් තැබූ අතර ඒ අනුව අන්තර් සමාජ රගර් ලීග් පළමු කොටසේ තරගාවලිය 'ඩයලොග් රගර් ලීග් පළමු කොටසේ තරගාවලිය‍ ලෙසත්, ක්ලිෆර්ඩ් කුසලාන තරගාවලිය 'ඩයලොග් ක්ලිෆර්ඩ් කුසලාන පිලිමලුන් පිටුදැකීමේ තරගාවලිය ලෙසත් නම් කෙරිණි.මෙවර ලීග් තරගාවලියේ විශේෂත්වය වන්නේ පළමුවරට ක්‍රීඩා සමාජ 2ක දී විදුලි ආලෝකධාරා මධ්‍ය‍යේ රාත්‍රී කාලයේ තරග පැවැත්වීමය.ඉදිරි වසර තුල දී තවත් ක්‍රීඩා සමාජ කීපයක්ම මෙ‍සේ විදුලි ආලෝකධාරා මධ්‍ය‍යේ තරග පැවැත්වීම සඳහා කටයුතු යොදමින් සිටිති. ඒ අනුව වැඩි ක්‍රීඩා ලෝලින් පිරිසකගේ සහභාගිත්වය මෙවර තරගාවලි‍යට එක්වනු නිසැකය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206085</link>
    <topic>ආසියා කෙළිබිම ජය ‍ගන්න යාපනයේ පවිත්‍රා-ලවනන්- නිමලේන්ද්‍ර සූදානම්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව නියෝජනය කරමින් යාපනයෙන් ක්‍රීඩිකාවක් හා ක්‍රීඩකයන් දෙදෙනකු කලකට පසුව ජාත්‍යන්තර ක්‍රීඩා පිටියට එක්වෙති.හෙට ආරම්භ වන ආසියානු කනිෂ්ඨ මලල ක්‍රීඩා ශූරතාවලියේදී යාපනය අලවෙඩ්ඩි අරුනෝදය විදුහලේ අරුන්තාවාසම් පවිත්‍රා කාන්තා රිටි පැනීමේ ඉසව්ව නියෝජනය කරන අතර එම විදුහලේම බී.ලවනන් පිරිමි රිටි පැනීමේ ඉසව්ව නියෝජනය කරයි. එයට අමතරව යාපනය උඩුප්පිඩි මිෂන් විදුහලේ ආර්.නිමලේන්ද්‍ර යගුලිය විසිකිරීමේ ඉසව්වට සහභාගී වෙති. රිටි පැනීමේ ඉසව්වට එක්වන පවිත්‍රාගේ මෙතෙක් හොදම දක්ෂතාව වන්නේ මීටර් 2.90ක් වන අතර ලවනන් මීටර් 3.50ක දක්ෂතාවක් පෙන්වා ඇත.නිමලේන්ද්‍රන් මීටර් 14.09ක් යගුලිය විසි කිරීමට සමත්ව ඇත.වසර 30ක ත්‍රස්තවාදී ක්‍රියා හේතුවෙන් ක්‍රීඩාවට නැඹුරුවීමට නොහැකිවූ උතුරේ දරු දැරියන් ක්‍රීඩාවට යොමුවීමේ ප්‍රතිඵලයක් ලෙස එම පළාතේ ක්‍රීඩක ක්‍රීඩිකාවන්ට ජාත්‍යන්තර පිටිය ජය ගැනීමේ දොරටු විවරවී ඇත.උතුරු පළාතට අමතරව නැගෙනහිර පළාතේද ක්‍රීඩාවට නැඹුරුවීමේ වැඩි ප්‍රවනතාවක් දක්නට ඇත.කොළඹදී පැවැත්වෙන ආසියානු මලල ක්‍රීඩා ශූරතාවලියට ශ්‍රී ලංකාව නියෝජනය කරමින් ක්‍රීඩක ක්‍රීඩිකාවන් 110ක් එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=s1206086</link>
    <topic>ගිනි සිළුව දැල්වීමේ භාග්‍යය දික්වැල්ලට</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>ජුනි 9වැනිදා කොළඹ සුගතදාස පිටියේ ඇරැඹෙන 15 වන ආසියානු කනිෂ්ඨ මලල ක්‍රීඩා තරගාවලිය ආරම්භයේ දී ගලෙන්බිදුනුවැව මධ්‍ය සහ විද්‍යාලයේ නිමේශා සිරිවර්ධන සමග ගිණි සිළුව දැල්වීමේ භාග්‍යය ලැබී ඇත්තේ දික්වැල්ල විජිත මධ්‍ය මහ විද්‍යාලයේ 18 හැවිරිදි චලනක ප්‍රියනාත් වීරසිංහටයි.චලනක උපන්නේ 1994 අප්‍රේල් මස 27 වනදාය. දික්වැල්ල විජිතයේ පහ වසරේ සිප් සතර හදාරද්දී පාසලේ ක්‍රීඩා උපදේශක සහ පුහුණු කරු වූ කේ එච් කීර්ති කුමාර ගේ නෙත ට හසුවිය. කීර්ති ඔලිම්පික් වරම් ලද දික්වැල්ල විජිතයෙන් ම බ්හි වූ මංජුල කුමාර ගේ පුහුණුකරු ලෙස එවකට නම් දරා සිටියේය. චලනක 2004 වසරේ ක්‍රීඩා පුහුණු කටයුතු ආරම්භ කලේ උස පැණීම සහ දුර පෑණීම තරග ඉසව් වලටය. තවත් උස පැනීමේ ශූරයකු බිහි කිරීම කීර්තිගේ ඉලක්කය විය.2005 වසරේ දකුණු පලාත් පාසල් මලල ක්‍රීඩා තරගාවලියේ දී 13 පහල උස පැනීම ඉසව්වෙන් දෙවන ස්ථානයත් දුර පැනීම ඉසව්වෙන් තෙවන ස්ථානයත් චලනක දිනා ගත්තේය.2006 වසරේ දකුණු පලාත් පාසල් මලල ක්‍රීඩා තරගාවලියේ දී උස පැනිමේ ඉසව්ව ඔහු ජය ගත්තේ මීටර 1.47 ක් පැනීමෙනි. දුර පැනීමට හිමිවූයේ දෙවන ස්ථානයයි. ශ්‍රී ලංකා පාසල් මලල ක්‍රීඩා උළෙල හි 14 පහල උස පැනීම ඉසව්වේ චලනක ට හිමිවූයේ සිව් වන ස්ථානයයි.හෙල්ල විසි කිරීමේ ඉසව්වට මුල් වරට 2007 ඉදිරිපත් වී දකුණු පලාත් ක්‍රීඩා උළෙල දී 15 පහල ඉසව්ව මීටර 42.00 ක දුරක් විසි කරමින් දෙවන ස්ථානය අත් කර ගත්තේය. උස පැනීම ජය ගත්තේ චලනකයි. 2008 වසරේ ශ්‍රී ලංකා පාසල් මලල ක්‍රීඩා උළෙල 16 පහල බාලක ඉසව්ව මීටර 1.67 පනිමින් ප්‍රථම ස්ථානයත් මීටර 54.60 හෙල්ල විසි කරමින් එම ඉසව්වේ ප්‍රථම ස්ථානයත් ඔහුට හිමි විය. මෙ‍ම වසරේ ජාතික පාසල් ක්‍රීඩා උළෙල දී හෙල්ල විසි කිරීම ඉසව්ව ජය ගත්තේය. 2009 ශ්‍රී ලංකා පාසල් මලල ක්‍රීඩා උළෙල දී මීටර 56.00 ක දුරක් විසි කරමින් චලනක දෙවන ස්ථානය හිමිකර ගත්තේය. ජාතික පාසල් තරගාවලියේ දෙවන ස්ථානය හිමිවූයේ මීටර 59.00 ක දුරක් විසි කිරිමෙනි. 2010 වසරේ ජාතික කනිෂ්ඨ මලල ක්‍රීඩා උළෙලේ ත් ජාතික පාසල් මලල ක්‍රීඩා උළෙලේ ත් හෙල්ල විසි කිරීමේ ඉසව්ව ජයග්‍රහණය කලේ චලනකයි. 2011 ජාතික කනිෂ්ඨ මලල ක්‍රීඩා උළෙලේ හෙල්ල විසිකිරීමේ ඉසව්ව ඔහු ජය ගත්තේ මීටර 64.10 ක නව තරග වාර්ථාවක් ද පිහිටුවමින්ය. ප්‍රංශයේ පැවති ලෝක යොවුන් ක්‍රීඩා උළෙල දී සහ පොදු රාජ්‍ය මණ්ඩළ යොවුන් ක්‍රීඩා උළෙල දී හෙල්ල විසිකිරීමේ ඉසව්වට ශ්‍රී ලංකාව නියෝජනය කිරීමේ භාග්‍ය චලනක ට හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=f1206081</link>
    <topic>පූජ්‍ය පක්ෂයට දේශපාලනයත් පාර්ලිමේන්තුවත් තහනම්!</topic>
    <author/>
    <content>මාගම්පුර මහින්ද රාජපක්ෂ වරාය පරිශ්‍රයේ සිදු කිරීමට නියමිත වාහන මෙහෙයුම පසුගිය 6 වෙනිදා ආරම්භ විය. වරාය නිලධාරීන්ගේ භාෂාවෙන් එය ප්‍රති අපනයන හා ආනයනික මෙහෙයුම ලෙස හඳුන්වයි. එම මෙහෙයුමට අනුව ආනයනික වාහන 15ක් රැගෙන FRICIA ඒ නෞකාව ජපානයේ සිට මාගම්පුර වරායට ළඟා විය.Asian Sun නැව චෙන්නායි නුවර සිට මාගම්පුරට එන්නේ අපනයන වාහන 1000ක් රැගෙනය. එම වාහන 1000 ලබන 15 වෙනිදා AsianLegend නැවෙන් ඇල්ජීරියාවට යළි ප්‍රවාහණය කරන්නේය. ප්‍රතිඅපනයනය කියන්නේ එම මෙහෙයුමටයි. කොළඹ වරායේ පවතින තදබදයට පිළියමක් ලෙස මෙම නෞකා මාගම්පුරට යැවීමට පියවර ගැනීමට සිදුවිය. කොළඹ වරායට ළඟා වී දින ගණන් නැංගුරම් දමා සිටීමෙන් ප්‍රමාද ගාස්තු ගෙවීමට නෞකා සමාගම්වලට සිදු වෙයි. එමෙන්ම වාහන රැගෙන එන නැව් දහයකට වඩා වරායෙන් පිටත නතර කර තැබීමට සිදුවන නිසා සමහර නෞකා කොළඹ වරායට ඒමට අකමැත්ත දක්වා තිබේ.වාහන ගෙනාවා වගේ නොව ඒවාට අවශ්‍ය ඉඩ පහසුකම් සියල්ල වෙන්කර තිබිය යුතුය. එයට මාගම්පුර වරාය සූදානම් ය.අප ඉහත සඳහන් කළේ ප්‍රවෘත්තියකි. වරාය ගැන මීට පෙරද ප්‍රවෘත්ති පළවිය. ඒ ගල් ගැනය. වරාය පතුළේ ගලක් ඇති බව බදුල්ල එජාප මන්ත්‍රී හරේන්ද්‍ර ප්‍රනාන්දු මුලින්ම අනාවරණය කළේ මාගම්පුර වරාය මුහුදේ ගිලී ගල අතගා බලා නොවේ. වරාය සඳහා පමණක් නොව පොල් පැළයක් හිටුවන්නට, ළිඳක් හාරන්නට වළක් කපන විටද මහපොළොවේ ගල් අසුවේ. හරේන්ද්‍රගේ ගල් කතාවට පිළිතුරු දෙන්නට ගිය නියෝජ්‍ය ඇමැති රෝහිත අබේගුණවර්ධන මහතා ද කලබල විය. එහෙත් වරාය සභාපති ප්‍රියත් බන්දුවික්‍රම මහතා මැදිහත් වී ගල් කතාවට පිළිතුරු දුන්නේ බදුල්ලේ හරේන්ද්‍රගේ කට වැසෙන්නටය.විපක්ෂයේ සිටින එක්සත් ජාතික පක්ෂයත් ජනතා විමුක්ති පෙරමුණත් මාගම්පුර වරාය විවෘත කිරීමේ උත්සවයට සහභාගී වූයේ නැත. එජාපය කවදත් එහෙමය. රටක ජාතික උලෙළකට සංවර්ධන වැඩසටහනකට සහභාගී වීමේ පුරුද්දක් නැත. අප මේ කියන්නේ 2000න් පසු එජාපයයි. එජාපයේ රනිල්, ජෝන්, ජෝසප් වැනි පරණ අය පමණක් නොව අලුතින් පක්ෂයට අවුත් පාර්ලිමේන්තුවට රිංගා ගත් ඉළන්දාරීන් ද පරණ අයගේ තාලයටම හැදෙනවා මිස අලුත් අදහස් සංකල්ප ඇත්තේම නැත.ජනතා විමුක්ති පෙරමුණ කොහොමටවත් සංවර්ධනයට කැමැති නැත. එම පෙරමුණේ අඳුරු ඉතිහාසය පුරා ප්‍රදර්ශනය වූයේ විනාශය මිස සංවර්ධනය නො වේ.ගමේ පාරේ දුවන බස්එකට ගිනි තැබූහ. පොඩි මිනිසා ඇඟ වෙහෙස නිවා ගන්නට කසිප්පු වීදුරුවක් බීපුවාම ඒ මිනිහාට ජනතා විමුක්ති පෙරමුණෙන් අණ ලැබුණේ බිරිය වඩාගෙන හතරමං හන්දියේ ගිනි කූටකයේ හිටගෙන සිටීමටයි.රටේ සංවර්ධනයට කානුවක්, අගලක්, ළිඳක් කැපුවේ නැති ජනතා විමුක්ති පෙරමුණ තේ කම්හලේ සිට බැංකු ශාඛාව දක්වා විනාශ කළේය. ඒ නිසා ජ.වි.පෙට සංවර්ධනය ඇලජික්ය. සටන් පාඨ සොයන්නේ සංවර්ධන ක්‍රියාවලිය දුර්වල කොනක් අල්ලාගෙනය.හම්බන්තොට වරාය පමණක් නොව අනෙකුත් සංවර්ධන ව්‍යාපෘති ද ජනතා විමුක්ති පෙරමුණට මහා හිසරදයකි’ ඒ නිසා ජනතා විමුක්ති පෙරමුණ ජනතාවගෙන් ඈත් විය. ඡන්ද පදනමක් තිබුණේම නැත. ආසන හතළිහක් දිනා ගත්තේ ශ්‍රී ලංකා නිදහස් පාක්ෂිකයන්ගේ ඡන්දවලිනි. ඒ බව පසුගිය මැතිවරණයේ දී සනාථ විය. මන්ත්‍රී පදවි 40 මන්ත්‍රී ආසන හතරට බැස්සේය.එක්සත් ජාතික පක්ෂයට ද දැන් වැළඳී ඇත්තේ හැම දේකම වැරැදි දකින ආපදාවකි. ඒ නිසා ජ්‍යෙෂ්ඨ නායකයන් නිහඬව සිටියදී ගෝලයෝ පිස්සු නටති. එජාපයේ ඡන්ද පදනම ද බලා සිටිය දී පහතට වැටුණේය. ගෝලයෝ එහි වැරැදි, නායකයාට පටවා නිහඬ වූහ.නායකයාද තල්ලු කරගෙන ඡන්ද සටන්වලට නව ජීවයක් දීමට තරම් දැනුම් තේරුම් කමක් ගෝලයන්ට නැත. ගෝලයන් කරන්නේ මාගම්පුර වරායේ ගල් සෙවීමය. කාපට් පාරවල්වලට වළවල් හෑරීමය. අධිවේගී මාර්ගයේ අනතුරුවලට හේතුව සොයා ආණ්ඩුවට බැණ වැදීමය.විපක්ෂය මොනවා කීවත් ආණ්ඩුවේ සංවර්ධන වැඩ නතර වන්නේ නැත. බල්ලන් උඩු බුරද්දී ගැල ඉදිරියටම යන්නා සේ රටේ ඉදිරි ගමනද ක්‍රමවත්ව ඉදිරියට ඇදෙන්නේය.දැන් විපක්ෂයට වැළඳී ඇති අලුත් භීතිකාව ෆොන්සේකා භීතිකාවය. ෆොන්සේකා බෙදාගන්නට බැරිව දඟලන විපක්ෂය පස්සා පැත්ත බිම ඇණගෙනය. 2010 ජනාධිපතිවරණයේ දී ඇණ ගත් අය දැන් දඟලන්නේ යළි ඇන ගන්නටය.ෆොන්සේකාට රට වටේ යන්නට අවසර තිබේ. භික්ෂුන් වහන්සේ මුණගැසී ආශිර්වාද ලබා ගත්තාට වරදක් නැත. පොඩි දරුවන් වඩාගෙන හුරතල් කිරීම ඇඟට ගුණදායකය. හිතේ ඇති ගොරෝසු හැඟීම් මට්ටු කරගන්නට පාවෙන හාදු දීලා බැරිය. පොඩි පැටියකු වඩා ගත්තාම දැන් ඔහු කලවැද්දකු සේ නොපෙනේ.මේ දිනවල රට වටේ ගොස් ආවාම ෆොන්සේකා මාර්කට් කරන්නට කාට හැකිවේදැයි කියන්නට අමාරුය. ක්‍රියාකාරී දේශපාලනයට ආවිට ඔය දරු සුරතල් තාවකාලික බව පමණක් තේරුම් ගත යුතුය.භික්ෂු ශාසනයට එරෙහි බලවේග විටින්විට ක්‍රියාත්මක වෙයි. බුදුන් දවස ද දේවදත්තලා, අංගුලිමාලලා, චිංචිමානවිකාලා සිටියහ. ඔවුහු බුදුන්ට එරෙහිව නැගී සිටින්නට අසාර්ථක ලෙස වෙර දැරූහ.භික්ෂූන් වහන්සේගේ පැවැත්මට එරෙහිව විටෙක විනයවර්ධන පිරිසක් බිහිවූහ. ඔවුහු දිවයිනේ පළින් පළ සිවුරු දරන්නේ නැතුව බණ කීහ. එහෙත් භික්ෂූන් වහන්සේට බරපතළ හානියක් කරන්නට තරම් විනයවර්ධනකාරයෝ ශක්තිමත් නොවූහ.ඊටපසු තාපස නිකාය බිහිවිය. භික්ෂූන් වහන්සේට වඩා තාපස නිකායේ අය ශ්‍රද්ධාවත්, සිල්වත් පිරිසක් බවට කතා පැතිරිණි. තාපස නිකායේ අය අපිරිසුදු සිවුරු දැරූහ. ඔවුහු පිරිසුදුකමට ප්‍රධාන තැනක් නොදුන්හ. දෑස් පියා සංවර ගමනින් පිණ්ඩපාතයේ වැඩියහ. උපාසකම්මලා බත් හට්ටි පිටින් දන් බෙදන්නට පාර දෙපස පෙළ ගැසුණාහ. තාපස නිකායේ අය සෘද්ධි බලයෙන් උඩ සිටින බව ප්‍රචාරය විය. ඒ අනුව අපේ උපාසකම්මලා පුවක් ගස් උඩ, පොල් කරටි දිහා දෑස් අයාගෙන බලා සිටියහ. ගසෙන් ගසට පනින වඳුරන් ඉඳහිට දැක්කා මිස සෘද්ධි බලයෙන් උඩ සිටින තාපසයෝ නොදුටහ.ගමේ පන්සලේ හාමුදුරුවරු මේ කිසි දෙයකින් කලබල නොවූහ. සුපුරුදු පරිදි පන්සලට වී ආවතේව කරමින් වැඩ විසූහ. තාපස නිකාය ක්‍රමයෙන් අතුරුදන් විය. ගමේ පන්සලේ හාමුදුරුවරු සුපුරුදු පරිදි දනට, බණට, පිරිතට වැඩියහ. පාංශූකූලයට පන්සලේ හාමුදුරුවන් නැතුවම බැරි විය. පොඩි එකාට බත් කවන – අකුරු කියවන – දවසට පිරිත් ටිකක් කියා පිරිත් නූලක් බඳින්නට ගමේ පන්සලේ හාමුදුරුවෝ හැමවිටම ගෙදරට වැඩියහ. බඩදරු අම්මලාට පිරිත් ටික කීවේද පන්සලේ හාමුදුරුවරුන්මය.සියල්ල මෙසේ වෙද්දී දේශපාලකයෝ විවිධාකාරයෙන් භික්ෂූන් වහන්සේට ගැරහූහ. හාමුදුරුවන්ගේ තට්ටයේ තාර ගාන්නට කතා කළහ. රටේ දේශපාලන ගමන් මඟ වෙනස් කරන්නට සිවුරු දරාගත් භික්ෂු වෙස් ගත්තන්ට ගිනි අවි අතට දුන්හ. එදා ජාතිවාදය නොව ජාති හිතෛෂී පෙළපාළිවලට සහභාගී වූ දඹරාවේ රතනසාර හිමියන්ට වෙඩි තබා මරා දැමුවේද දේශපාලන අණටය.1956 සිට අද දක්වාම භික්ෂූන් වහන්සේ ජාතික මෙහෙවරක් ලෙස සලකා දේශපාලනයේ නියැළුණහ. අපට මෙහිදී සිහිපත් වන්නේ දේශපාලන වේදිකාව බැබළ වූ තල්පාවල ශීලවංශ, බඹරැන්දේ සිරිසීවලී, කොටගම වාචීස්සර, හෙට්ටිමුල්ලේ වජිරබුද්ධි, යටිදැරියේ වජිරබුද්ධ, දැවමොට්ටාවේ අමරවංශ, මීටියාගොඩ ගුණරතන වැනි සංඝරත්නයයි. දේශපාලන වේදිකාවට වැඩම කරවා ඡන්දය දිනුවාට පසු මහා සංඝරත්නය අමතක කරන දේශපාලනඥයෝ ද නැත්තේ නොවෙති.භික්ෂූන් වහන්සේ අප්‍රසාදයට ලක් වූ බවත්, උන්වහන්සේ පිරිහී ඇති බවත් කියන බෞද්ධ මහා උපාසකයකු ගැන යළිත් අසන්නට ලැබේ. ඔහුගේ අරමුණ වන්නේ පාර්ලිමේන්තුවට පෞද්ගලික යෝජනාවක් ඉදිරිපත් කොට භික්ෂූන් වහන්සේට පාර්ලිමේන්තුවත් දේශපාලනයත් තහනම් කිරීමය. ඒ සඳහා මෙම එජාප මන්ත්‍රීවරයා දැන් සටන ආරම්භ කර තිබේ.ඒ මන්ත්‍රීවරයාගේ නායකයා ද මන්ත්‍රී හාමුදුරු නමකට ලොකු විහිළුවක් කළේ සුපේශල - ශික්ෂාකාමී උපාසකයකු ලෙසිනි. උන්වහන්සේට දී තිබුණ සැප කාර් එකේ රවුමක් ගිය එජාප නායකයා අරි අටඟි මඟේ යන්නට බෙන්ස් කාර් අවශ්‍යමදැයි ඇසුවේය. එදා එසේ ජාතික හෙළ උරුමයේ හාමුදුරුවන්ට අපහාස කළ දේශපාලන නායකයා අදත් පක්ෂය තුළ නැගිට ගත නොහැකිව දඟලන්නේය. භික්ෂූන්ට දේශපාලනයත් පාර්ලිමේන්තුවත් තහනම් කරන්නට පෞද්ගලික යෝජනාවක් ගෙන එන්නේ හොඳ චේතනාවකින් විය හැකිය. පරමාර්ථය පැහැදිලි නැත. භික්ෂූන් වහන්සේට එරෙහිව දඟලන දැඟලිල්ල කොතැනින් කෙළවර වේදැයි ඔහුවත් දන්නේ නැත. කුමක් වේදැයි අපි බලා සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=f1206082</link>
    <topic>පොසොන් සඳ ළඟ සිත නිවන දානයක්</topic>
    <author/>
    <content>දානය දීම නැතහොත් දන්සල් පැවැත්වීම පිළිබඳ අවස්්ථා දෙකක දී ලද අපූරු අත්දැකීම් දෙකක් මුල් කොට මේ සටහන ලියා තබමි. රට පුරා විහි දී සිටින දනට – පිනට ළැදි දහස් ගණන් ජනයා සමඟ එබඳු අත්දැකීමක් හුවමාරු කරගන්නට ලැබීම මහත් පිනකි. “දානං ච යුද්ධං ච සමානමා හු” යැයි බුදුන් වහන්සේ දෙසූ සේක. උසස් දානයක් පිළියෙළ කොට සැදැහැ සිතින් එය පූජා කිරීම යුද්ධයක් කිරීම තරම් ම දුෂ්කර ය යන්න එහි අදහස ය. කුමක් වුව දානයක් සංවිධානය කිරීමත්; එය ජනතාව වෙත බෙදා හැරීමත් පහසු කටයුත්තක් නො වේ.හිඹුටු උයන නිවාස සංකීර්ණය යනු සිංහල, දෙමළ, මුස්ලිම් යන සියලු ජන වර්ග සමගියෙන් හා සහජීවනයෙන් ජීවත් වන නිවාස සංකීර්ණයකි. එහි වෙසෙන අප විසින් ගොඩ නගා ගත් සුබසාධක සමිතියක් ද අප සතු ය. එමගින් පසුගිය වසරේ දී දන්සැලක් පැවැත්වීම සඳහා ඉදිරිපත් වූ යෝජනා අවසානයේ හුදු දන්සලක් පැවැත්වීම වෙනුවට මහඟු පුණ්‍ය කර්මයක් බවට පත් කර ගැනීමට අපට හැකි විය. ආරම්භයේ දී ‘දන්සලක් දෙමුයි. ඉදිරිපත් වූ යෝජනාව අවසානයේ සමාජ සද් කාර්යක් බවට පත්කර ගැනීමට හැකි වූයේ එහිදී ඉදිරිපත් වූ හරවත් යෝජනාවක් නිසා ය.මහ මඟ යනෙන සාමාන්‍ය ජනයා වෙනුවෙන් දන්සැලක් පැවැත්වීම වෙනුවට අප කාගෙත් අවධානය යොමුවිය යුතු එහෙත් බහුතර පිරිසක ගේ අවධානය යොමු නොවන මුල්ලේරියාව මානසික රෝහලේ නේවාසික රෝගීන් වෙනුවෙන් හැකි අයුරින් ආහාරපාන හා ඇඳුම් පැළඳුම් සපයා දීම වඩාත් සුදුසුය යන අදහසට අපගේ සුබසාධක සමිතියේ සියල්ලන්ගෙම අනුමැතිය ලැබිණි. ඒ අනුව පළමුව ඒ සඳහා අවශ්‍ය අවසරය රෝහල් බලධාරීන්ගෙන් ලබාගත් අපට, එහි නේවාසික රෝගීන් සඳහා ආහාර පාන සැකසිය යුතු අන්දමත් රෝගීන් වැඩි කැමැත්තක් දක්වන ආහාරපානාදිය ගැනත් විස්තරත් රෝහල් බලධාරීන් ගෙන් ලැබිණි.නේවාසික රෝගීන් කොස් කෑම සඳහා දැඩි කැමැත්තක් දක්වන බවත්, විශාල පිරිසකට කොස් ව්‍යාංජනයක් සකස් කිරීම අපහසු නිසා රෝහලේ දෛනික කෑම වේල් සඳහා කොස් ව්‍යාංජන වැනි දෑ නිතර නිතර එකතු නොවන හෙයින් හැකි නම් හොඳ කොස් ව්‍යාංජනයක් කෑම වේලට එක්කර ගන්නා ලෙසත් අපට රෝහලෙන් උපදෙස් ලැබිණි.එසේම ආහාර වේල පිසීම සඳහා අවශ්‍ය සියලුම අඩුම කුඩුම ලක ලැහැස්ති කරගත් පසුව රෝහලේම සිටින අරක්කැමියන් ලවා එහි ඇති මුළුතැන් ගෙයි අවශ්‍ය ආහාර පිස ගත හැකි බවට අප වෙත දැනුම් දෙනු ලැබිණි. අප කළේ අවශ්‍ය දේවල් සපයා දී ආහාර පිසීමට සහයවීම ය. ප්‍රධාන ආහාර වේලට අමතරව පලතුරු සලාදයක් ද සුදුසු බව යෝජනා වූයෙන් අප එයත් පිළියෙළ කළෙමු.එසේම නේවාසික රෝගීන් වෙත ලබා දීම සඳහා හැකි ආකාරයට අලුත් ඇඳුම් පැළඳුම් ටිකක් ද සපයා ගත් අප ඒවා ද රෝහල වෙත භාර කළෙමු.රෝහල් වාට්ටු වෙත ගොස් වගකිව යුත්තන් ගේ අනුදැනුම හා මග පෙන්වීම ඇතිව රෝගීන් වෙත ආහාර පාන පිළිගැන්වීමට ද අපට අවස්ථාව සලසා දෙනු ලැබිණි. ආහාර පාන සැකසීමේ සිට ඒවා රෝගීන් වෙත පිළිගැන්වීම දක්වා වූ කටයුතුවලට අපගේ නිවාස සංකීර්ණයේ තරුණ, බාල, මහලු, වැඩිහිටි යන සියලුම පිරිස් ජාති ආගම් භේදයකින් තොරව ඉතා සතුටින් හා ස්ව කැමැත්තෙන් ඉදිරිපත් වී සිටීම අප කාගෙත් සතුටට හා සුහදත්වය වර්ධනය කර ගැනීමට ද හේතුවක් විය.පසුගිය වෙසක් දිනයේත් ඊට පෙර වර්ෂයේ දී අප ආරම්භ කළ මෙකී සද් කාර්ය පෙරටත් වඩා සාර්ථකව ඉටු කිරීමට අපට හැකි විය. ඉතා සාර්ථක, සිතට සැහැල්ලුවක් හා සතුටක් ගෙන දුන් මුල්ලේරියාව මානසික රෝහලේ නේවාසික රෝගීන් වෙත දානය පිළිගැන්වීම අවසන් වූ පසු අපට ස්තුතිය පළ කළ රෝහල් බලධාරීහු මෙසේ පැවසූහ.‘අපි මේ නේවාසික රෝගීන්ව නඩත්තු කරන්නෙ රජයෙන් ලැබෙන ආධාරත් ඉතා සීමිත ආකාරයෙන් රාජ්‍ය නොවන ආයතන දෙක තුනකින් ලැබෙන ආධාරත් මතයි. ඊට අමතරව නිදහස් දිනය බඳු ජාතික වැදගත්කමකින් යුක්ත දවස්වල හමුදා අංශවල සාමාජිකයන් ආහාර වේලක් දෙකක් සපයා දෙන අවස්ථාත් තිබෙනවා. ඒ හැර වෙනත් කිසිදු පාර්ශවයකින් අපට ආධාර උපකාර ලැබෙන්නේ නෑ. දැනට පන්සීයකට ආසන්න රෝගීන් පිරිසක් නේවාසික ප්‍රතිකාර ලබනවා. ඒ නිසා අපේම රටේ ජන කොටසක් වන මේ රෝගීන් රැක බලා ගන්නටත්, නඩත්තු කරන්නටත් දනට පිනට කැමැති අයගේ උදව් උපකාර ලැබෙනව නම් ආහාරපාන, ඇඳුම් වගේ දේවල් ලැබෙනව නම් එය මේ රෝහල පවත්වාගෙන යන්න ලැබෙන විශාල සහයෝගයක් වගේම සමාජ මෙහෙවරකුත් වෙනවා.අනෙක් අතට එය රෝහලට කොටුවී සිටින මානසික රෝගීන්ට මානසික සහනයකුත් වෙනවා. සමාජයේ ඇස වැඩිපුර නොගැටෙන එහෙත් සමාජ දායකත්වය අනිවාර්යයෙන්ම හා නො අඩුව ලැබිය යුතු මුල්ලේරියාව මානසික රෝහල ගැනත් එහි නේවාසික රෝගීන් ගැනත් මේ රටේ පොදු ජනතාවගේ කාරුණික අවධානය යොමුවීම වගේම ඔවුන් ගේ නොමසුරු අනුග්‍රහය අපට ලැබීමත් අප බෙහෙවින් අගය කොට සලකනවා. යහපත් චේතනාවෙන් යුතුව අපට ආධාර උපකාර කරන්න කැමැති ඕනෑම කෙනෙකුට අප ඒ අවස්ථාව ලබාදෙන්න සූදානම්.මාගේ මේ සටහනේ අරමුණ දනට පිනට කැමැති ඔබ ගේ ඇසත් මුල්ලේරියාව මානසික රෝහලේ රෝගීන් වෙත යොමු කරලීම ය. ඔබටත් ඔබේ ගමේ, නගරයේ සුබසාධන සංගමයටත් මේ රෝහල් බලධාරීන් අමතා එහි සිටින රෝගීන් ගේ අවශ්‍යතා මොනවා ද යන්න සොයා බලා සහනයක් සැලසීමට පුළුවන.තමා අයත් දෙයක් කම් පල සලකා තවෙකකුට දීම පමණක් නො ව එසේ දිම සඳහා උපදින චේතනාව ද මහත් පින්කමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=f1206083</link>
    <topic>ගල් නැත - කාර් ඇත</topic>
    <author>ඉරෝෂනී දීපිකා</author>
    <content>එදා මුළු රට ම වෙළාගත් අඳුරු සෙවණැලි අද දකින්නට නැත. ඒ වෙනුවට ඇත්තේ සොඳුරු සිතිවිලි පුබුදන, කෙමෙන් කෙමෙන් සංවර්ධනයේ හිනිපෙත කරා යාමට මඟ සැකසෙන අවස්ථා ය. මීට කලකට පෙර ශ්‍රී ලාංකේය ජනතාවට සිහින බවට පත්ව තිබූ බොහේ දේ, අද වන විට අප අබිමුව විරාජමාන වනු දැකීම කෙතරම් ප්‍රියජනක වන්නේද? එදා මිරිවක් යැයි සිතා සිටි අධිවේගී මාර්ග පිළිබඳ මිථ්‍යාව, අද වන විට යථාර්ථයක් බවට පත්ව තිබීම ම මොන තරම් ආශ්චර්යයක්ද? එදා, අධිවේගී මාර්ග, වරාය, ගුවන්තොටුපළ ආදිය අලුතින් ඉදි කරන විට, නවීකරණය කරන විට, ඒ දෙස උපහාසයෙන් බලා අපහාසයෙන් කතා කළ අයට, මේ වන විට කටඋත්තර නැතිව ගොස් තිබේ. මාගම්පුර වරාය පිළිබඳ විවිධ දේශපාලන මතිමතාන්තරවලින් හිස උදුම්මවාගත් සමහරු එදා නැ අපවාදවලට නිසි පිළිතුරු මේ වන විට ලැබී ඇත. එදා විවේචන එල්ල කළ සැමට මෙය සැබවින්ම අතුල් පහරක් වනු නියතය.මේ මස හය වැනි දින හම්බන්තොට, මාගම්පුර මහින්ද රාජපක්ෂ අන්තර්ජාතික වරාය ඉතිහාසයේ අමරණීයම දවස සනිටුහන් කරගනු ලැබීය. ඒ, මේ වරායේ වාහන ගොඩබෑමේ සහ ප්‍රති අපනයන කටයුතු ආරම්භ කිරීම ප්‍රථම වරට සිදු කරනු ලැබුවේ මේ දිනයේ වීම නිසා ය. ජපානයේ සිට සිංගප්පූරු වරාය හරහා වාහන 15 ක් රැගත් ‘එන්ෆෝකේ ෆ‍්‍රීසියා’ නෞකාව, මාගම්පුර වරයාට ළඟා වූයේ පොසොන් පුන් පෝ දිනට පසු දිනදී ය. එය පෙරේදා දින වරායට සේන්දු වුණි. එදින, පෙ.ව. 7.47 ට යෙදුණ සුබ මොහොතින්, මුල්ම මෝටර් රථය නෞකාවේ සිට පිටතට පදවාගෙන එනු ලැබීය. එම නැව ආපසු ඕමානය බලා ගමන් කරනු ඇත.ෆ‍්‍රීසියා නෞකාව රැගෙන ආ මෝටර් රථ මෙරට අවශ්‍යතාව පිණිසම වුවත්, ඉන් අනතුරුව පෙ.ව. 10.15 ට පමණ වරායට සේන්දු වූ, චෙන්නායි හි මොන්ගාටි වරායේ සිට පැමිණි ග්ලෝවිස් ඒෂියා සන් නෞකාව ගෙනා වාහන මෙරට ප්‍රවාහන කටයුතු සඳහා නොවීමද විශේෂත්වයකි. මේ නෞකාව ගෙනා ‘හුන්ඩායි’ වර්ගයේ වාහන 998 ක් මාගම්පුර වරායේ ජැටියට ගොඩබානු ලැබිණි. ඒ, එදින පෙ.ව. 11.20 ට පමණ ය. මේ වාහන තොගය, මේ මස දෙවැනි සතිය ඇතුළත ‘ඒෂියන් ලෙජන්ඩ්’ නෞකාව මන් ඇල්ජීරියාවට ප්‍රති අපනය කෙරෙනු ඇත.මෙය සැබැවින් ම ශ්‍රී ලංකාව ලැබූ ජයග්‍රහණයක් ලෙස ද සැලැකිය හැකි ය.රටේ සංවර්ධනයක් දැක සතුටු වීමට නොහැකි, කරගෙන යන සංවර්ධන කටයුතු අඩාල කිරීමට මාන බලන සමහරු, මේ සිද්ධිය දෙස බැලුවේ ද පෙර මෙන් වපර ඇසිනි. මේ සිද්ධිය අළලා ඔවුන් මෙවර ගෙතූ කතාව වූයේ, වාහන නැව් පැමිණියේ කොළඹ වරායේ සිට යැයි වහසි බස් දොඩමින් ය. මීට වසරකට පමණ පෙර මාගම්පුර වරාය විවෘත කරන සමයේ ද, වරාය පිළිබඳ අසත්‍ය කතා බොහෝ සෙයින් පැතිර ගියේ ය. එදා මෙදා නොව, සදා කල්හි ම රජයේ දොස් දකින පිරිස් මේ වෙනුවෙන් කතා ගෙතීමට සැදී පැහැදී සිටි බව නොරහසකි. ඔවුන් එදා කීවේ මාගම්පුර වරායට කිසිදාක නැව් නොඑන බව ය. ඊට හේතුව ලෙස කීවේ වරායේ විශාල කළු ගලක් පවතින නිසා, නැව්වලට පැමිණීම අපහසු වී ඇති බවකි. එහෙත් රජය ඔවුන්ගේ වහසි බස්වලින් මඳකුදු සැලු‍ෙණ් නැත. පැවැති බාධක කෙසේ හෝ විසඳාගෙන, මේ වන විට ධෛර්යවන්ත ගමනක් කරා ප්‍රවිෂ්ට වී ඇත. එය සැබවින් ම අප සැම ලද ජයග්‍රහණයක් ම වනු ඇත.ජපාන නෞකාව කොළඹ වරායේ සිට පැමිණි එකක් නොවන බවත්, එය ජපානයේ සිට පැමිණි බවත්, නෞකාව අයත් සමාගමේ ජ්‍යෙෂ්ඨ නාවුක පාලක අධිකාරී, කපිතාන් තකාෂි මසුදා මහතා මාධ්‍ය වෙත සිය අදහස් ප්‍රකාශ කර තිබුණි. එය සැබවින් ම අසත්‍ය ප්‍රචාර පළ කරන්නන්ට පිරිනැමූ කදිම පිළිතුරක්. කොළඹ වරායට පැමිණෙන නැව්වල තිබෙන වාහන හා බහාලුම්, කොළඹ වරායේ බානවා මිස, හම්බන්තොටට ගෙන යාමේ ඵලක් නැති බව මෙරට වෙසෙන ඕනෑම අඳ බාලයකුට වුව වැටහෙන කරුණකි. එවන් තත්ත්වයක් තිබිය දී අසත්‍ය ප්‍රචාර ගෙනයාම සැබවින්ම ඛේදජනක තත්ත්වයකි.හම්බන්තොට වරායේ තඩි කළුගල පිළිබඳ කතාව පැවැසූ බදුල්ල එජාප මන්ත්‍රී හරේන්ද්‍ර ප්‍රනාන්දු මහතා වෙත, වරාය අධිකාරියේ සභාපති, ආචාර්ය ප්‍රියාත් බන්දු වික්‍රම මහතා එදා තර්කානුකූල ලෙස පිළිතුරු දුණි. අද වන විට රජය ක්‍රියාවෙන් ම පිළිතුරු දී තිබීම සුවිශේෂී සිදුවීමකි. එදා ඔවුන් නැ චෝදනා අසත්‍ය ඒවා බව අද වන විට දෑස් අබිමුව ඔප්පු වී හමාර ය. එය සැබවින් ම මෙරට වෙසෙන සියලු ම ජනතාව ලද ජයග්‍රහණයකි.මෙරට වෙසෙන බොහෝ දෙනා, දශක ගණනක සිට ම කරන්න බැරි යැයි කියූ බොහෝ දේ, වසර කිහිපයක් තුළ ඉටු කිරීමට හැකිවීම, වත්මන් නායකත්වයේ පරිපූර්ණත්වය කියා පාන්නක් ම වනු ඇත.දශක තුනක් පුරා අඳුරු මතක සටහන් පමණක් අප අබිමුව රඳවමින්, රටට ශාපයක් වූ, කෙදිනකවත් විනාශ කළ නොහැකි යැයි කියූ ප්‍රභාකරන් ප්‍රමුඛ කොටි සංවිධානය සමූල ඝාතනය කිරීමට පදවි ප්‍රාප්තියෙන් ඉතාමත් ම කෙටි කලක දී හැකියාව ලැබිණි. අධිවේගී මාර්ග හා අනෙකුත් සංවර්ධන සංග්‍රාම සම්බන්ධයෙන්, ඒවා කළ නොහැකි යැයි ගෙතූ කතා ද පුස්සක් බවට පත් කිරීමට එතුමාණන්ට හැකි විය. අද ජීවත් වන සැමට පමණක් නොව, අනාගතයේ උපදින දරුවන්ට පවා අන මෙහෙයක් කිරීමට වත්මන් රජය කටයුතු කරමින් සිටින බව මේ සියලු ක්‍රියාදාමයන් මන් ම පසක් වනු ඇත.මාගම්පුර වරායට නෞකා සේන්දු වීමට පටන් ගැනීමත් සමඟ ම මෙරටට වාසි බොහොමයක් අත්වනු ඇත. මේ මන් ප්‍රමුඛ වශයෙන්ම, කොළඹ වරාය තුළ මෙතෙක් කලක් පැවැති අධික තදබදයට තිත තැබීමට යම් තරමකින් හෝ හැකියාව ලැබේ. වාහන රැගෙන එන නැව් දහයකට වඩා වරායෙන් පිටත නතර කර තැබීමට සිදු වන නිසා, සමහර නෞකා කොළඹ වරායට පැමිණීමට අකමැත්තක් දක්වනු ලැබිණි. එහෙත් මාගම්පුර වරාය, ව්‍යාපාරික මෙහෙයුම් කටයුතු වෙනුවෙන් විවර කිරීමත් සමඟ ම, මේ තත්ත්වය තුරන් වනු ඇත.එවිට අප රටට ආනයන කටයුතු අපනයන කටයුතු මෙන් ම, මෙතෙක් කලක් අත්හිටුවා තිබූ ප්‍රති අපනයන කටයුතු පහසු වනු ඇත. මාගම්පුර වරායේ, වාහන ගෙන්වා, ඒවා නැවැත් වීමට ඉඩකඩ පවතින නිසා, ප්‍රති අපනයන මෙන් ම ආනයන කටයුතු ලෙහෙසියෙන් ම කර ගැනීමට හැකියාව ලැබේ. මේ නිසා හම්බන්තොට වරාය මගින් නුදුරු අනාගතයේ දී මෙරට ආර්ථිකය සමෘද්ධිමත් කිරීම වෙනුවෙන් මහඟු මෙහෙයක් ඉටු කරන බව සක් සුදක් සේ ම පැහැදිලි ය.කොළඹ වරායේ පැවැති අධික තදබදය නිසා, වාහන ආනයනය කරන නෞකා දින ගණනාවක් ම වරායෙන් පිටත නැංගුරම් ලා තිබෙන විට, ආනයන කරුවන්ට ප්‍රමාද ගාස්තු ලෙස විශාල මුදලක් වැය කිරීමට සිදු වුණි. එහෙත්, මේ සිදුවීමත් සමඟ ම අනාගතයේ දී වාහන රැගත් සියලු නෞකා හම්බන්තොට වරායට පැමිණෙන නිසා මේ තත්ත්වය වෙනසකට ලක් වනු ඇත. මාගම්පුර වරායේ පවත්නා පහසුකම් ගැන බොහෝ නැව් සමාගම් සෑහීමකට පත්ව තිබෙන හෙයින්, හම්බන්තොට වරායට පැමිණීමට ඔවුන් කැමැත්ත පළ කර තිබේ. මෙය සැබවින් ම අප රට ලද භාග්‍යයක් නොවන්නේ ද?රුහුණු මාගම්පුර වරායට නෞකා සේන්දු වීමත් සමඟ, එහි රේගු සේවා පහසුකම්, ආගමන විගමන සේවා කටයුතු සහ අනෙකුත් සියලු සේවා පහසුකම් ස්ථාපනය කර ඇත. මාගම්පුර වරාය වාහන ප්‍රති අපනයනයේ කේන්ද්‍රස්ථානය කරන බවත්, ඉදිරි වසර පහ ඇතුළත වසරකට වාහන මිලියනයක් ප්‍රති අපනයනයට සැලැසුම් කර ඇති බවත්, වරාය අධිකාරියේ සභාපති ප්‍රියාත් බන්දු මහතා පවසා තිබේ. ඒ මින් මෙරට ආර්ථිකයට ශක්තිමත් අඩිතාලමක් දැමෙනු ඇති බවට සැකයක් නැත. හම්බන්තොට ඉදිවන ගුවන් තොටුපළ, වරාය හා අධිවේගී මාර්ග පද්ධතිය හරහා, මේ නගරය ශ්‍රී ලංකාවේ කාර්මික සහ සේවා අග නගරය බවට පත්වන දිනය වැඩි ඈතක නොවන බව නම් විශ්වාස ය. ඒ හරහා අනාගතයේ දී මෙරට කාර්මික හා සේවා සැපැයීමේ කේන්ද්‍රස්ථානය බවට හම්බන්තොට ප්‍රදේශය පත්වනු ඇත.රට සංවර්ධනය කරා ගමන් කරනු දැකීම, සමහරුන්ගේ ඇස්වල කටු අනින්නාක් බඳු සිද්්ධියකි. එහෙත් මාගම්පුර වරාය යනු දැයේ දරුවන්ට දුන් මාහැඟි තිළිණයක් යැයි කීම අතිශෝක්තියක් නොවනු ඇත.රටේ දැවැන්ත සංවර්ධන වැඩපිළිවෙළට අකුළ් හෙළන, ඊර්ෂ්‍යා සහගත විවේචන ඉදිරිපත් කරන, වෛරයෙන් එදෙස බලන පිරිසක් සිටිය ද, ආසියාවේ ආශ්චර්ය කරා පියමං කරන දිනය, වැඩි ඈතක නොවන බව නම් විශ්වාස ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>08</day>
    </date>
    <link>http://www.dinamina.lk/2012/06/08/_art.asp?fn=f1206084</link>
    <topic>ටෙලි රැල්ල වෙනස් කරන්න මට අවශ්‍යයි</topic>
    <author/>
    <content>සම්භාව්‍ය නළුවෙක්,චිත්‍රපට අධ්‍යක්ෂවරයෙක්,තිර රචකයෙක් සහ ප්‍රකට වේදිකා නළුවෙක් වන හෙතෙම ජනකාන්ත පුද්ගලයෙකි.එමතු නොවේ; ඔහු තුළ දක්ෂ ගායකයෙක්,රූපවාහිනී පූරකවරයෙක් සහ චිත්‍ර ශිල්පියෙක් ද ජීවත් වේ.ඔහු ගේ නිර්මාණ ශක්‍යතාව මැන බලනු වස් ඇසළ කළුවර,ගරිල්ලා මාකටින්,අග්නිදාහය මරාසාද් සහ තාරාවෝ ඉගිලෙති වුව සෑහේ.දිගු කාලීන නිහඬතාවයකින් පසුව ටෙලි නාට්‍ය රංගනයට පිවිසි ජැක්සන් ඇන්තනී නම් සොඳුරු මිනිසා සමඟ කළ හෘද සංවාදයකි.අවුරුදු 15 ක් තිස්සෙ මම ටෙලි නාට්‍යයෙන් ඈත් වෙලා හිටියේ ටෙලි නාට්‍ය ප්‍රතික්ෂේප කරලා හෝ ටෙලි නාට්‍යවලින් ඈත් වෙන්න හිතාගෙනවත් නෙවෙයි. ඇත්තට ම මගේ මුලු රංග ජීවිතයට ම මං රඟපාල තියෙන්නෙත් ටෙලි නාට්‍ය 10 ක් වගේ සුළු ප්‍රමාණයක්. 1983 පළිගු මැණිකේ රඟපෑමෙන් තමයි මගේ ටෙලි රංග ජීවිතය පටන් ගත්තේ. ඒ කියන්නෙ මම හෙමිහිට චරිත ‍තෝරන කෙනෙක්.අවුරුදු ගණනාවක් ම මම මට ගැළපෙන චරිත නැතිව ඉදලා තියෙනවා. මම රඟ නොපාපු අවුරුදු 15 දිහා නැවත හැරිලා බලද්දි මට හිතෙන්නෙ හොඳ ටෙලි නාට්‍යවල තිබුණු හිඟය තමයි ඒකට හේතුව. මුල් කාල වකවානුවෙදි ගුණාත්මක ටෙලි නාට්‍යවල හිඟයක් තිබුණෙ නෑ.ඒ වෙද්දි මං අවුරුද්දකට එකක් ගානෙ වගේ ටෙලි නාට්‍යවල රඟපෑවා.නමුත් ක්‍රම ක්‍රමයෙන් මේ කාල පරාසය ටිකෙන් ටික දිග වුණා. අවුරුද්ද දෙක වුණා, අවුරුදු දෙක තුන වුණා. අවුරුදු පහ වුණා. අන්තිමේදී පහළොවත් වුණා.සමහර කෙනෙක් හිතනවා නම් මම කාර්යබහුල වෙලා, මට නාට්‍ය එපා වෙලා කියලා ඒක වැරදියි. මම කාර්යබහුල නෑ. මම කාල කළමණාකරණය කරන කෙනෙක්. රඟපාන්න තරම් හොඳ පිටපතක් මට මේ කාලෙ ඇතුළත ලැබුණෙ නෑ. මම ප්‍රතික්ෂේප කරපු ටෙලි නාට්‍ය පිටපත් ප්‍රමාණය අප්‍රමාණයි. මම එහෙම ප්‍රතික්ෂේප කරපු ටෙලි නාට්‍ය දැන් ප්‍රදර්ශනය වෙනවා. ඒත් ඒවා දකිද්දි මට අනේ අපොයි කියලා හිතෙන්නෑ.මට හිතෙන්නෙ මගෙ තීරණය හරියි කියලා.මේක මේ තරුණයෙක් විසින් රචනා කරපු ටෙලි නාට්‍යයක්. නාමල් ජයසිංහ කියන තරුණ පිටපත් රචකයා සහ ආනන්ද අබේනායක කියන අධ්‍යක්ෂවරයා යටතේයි මම අප්පච්චි රංගනයට එකතු වෙන්නෙ. ආනන්ද අබේනායක කියන්නෙ ටෙලි නාට්‍ය කලාව අර්බුදයට පත් වෙද්දි උඩුගං බලා පීනන්නෙක්. එහෙම ගුණාත්මක ටෙලි නාට්‍ය තනන බොහෝ ම අතලොස්සයි අද ඉන්නෙ.මේ ගොහොරු මඩේ පරිස්සමින් නෙළුමක් වගේ ඔහු පිපිලා ඉන්නවා. ඔහු මීට අවුරුදු 5 ට විතර කලින් මගේ ළඟට ගැනැත් දුන්නෙ අප්පච්චී කියන චිත්‍රපට පිටපත.ඒ ආනන්ද මට ගෙනැත් දුන්න දෙවැනි චිත්‍රපට පිටපත. ඔහු මීට පෙර ගෙනැත් දුන්නේ සයිමන් නවගත්තේගමයන්ගේ ‘ක්ෂීර සාගරය’ නමැති තිර පිටපත. මං බොහොම ආසාවෙන් හිටියා ඒකෙ රඟපාන්න. නමුත් මේ තිර පිටපත රූපගත කරන්න අධ්‍යක්ෂවරයෙක් හම්බ වුණේ නෑ. මේ කතාව රජ කෙනෙක් සහ කැරළිකරුවෙක් අතර තියෙන ෆැන්ටසියක්. රජ්ජුරුවන්ට රඟපාන්න හිටියෙ ගාමිණී ෆොන්සේකා. තරුණ කැරළිකරුවට තමයි මම රඟපාන්න හිටියේ. ඔය වගේ ම අප්පච්චී කියන චිත්‍රපටිය තැනුනෙත් නෑ. ඊට අවුරුදු 5 ට විතර පස්සේ ආනන්ද ඇවිත් මට කිව්වා අප්පච්චි චිත්‍රපටයක් කෙරෙන්නෙ නෑ ඒකෙන් ටෙලි නාට්‍යයක් කරනවා කියලා. ඊට පස්සෙ තමයි නාමල් ජයසිංහ මහ විශාල පිටපතක් මට ගැනැත් දුන්නෙ. කියවපු ගමන් ම මම හරිම කැමති වුණා තිර පිටපතට.නාමල් ජයසිංහගේ පිටපතින් මං දකින්නෙ මෙතෙක් කල් මම දැක්කෙ නැති ගුණාත්මක පිටපතක ලක්ෂණ. මේ අලුත් පරම්පරාවලට හමු නොවූ, ඔවුන් නිතැතින් ම බලාපොරොත්තු වන වීර අප්පච්චි කෙනෙක් තමයි මේ පිටපතේ ඉන්නෙ. මේ අලුත් පරම්පරා යුද්ධෙත් එක්ක ඉපදිච්ච අයනේ. යුද පිටියක ඉපදුණාම ‍රැකවරණයෙන් තොරයිනෙ.එතකොට ‍රැකවරණය පිළිබද පුදුමාකාර ප්‍රශ්නයක් මේ තරුණ පරම්පරාවට තිබ්බා. අපේ කුඩා කාලෙ අපි අලි ගාලක හැදෙන්නා වාගෙයි හිටියෙ. නමුත් අද වෙනකොට පුදුමාකාර හුදෙකලා සමාජයක් තියෙන්නෙ. එකමුතුකමක් නෑ. හරි ම තනි මිනිස්සු. තමන්ගෙ පරම්පරා උරුමයෙන්, රුධිර උරුමයෙන් බලා කියාගන්න විශ්වාසවන්ත අප්පච්චී චරිතය ගිලිහිලා ගිහිල්ලයි තිබ්බෙ. තරුණයො හරියට තනි වුණා. අනේ අපට ඉන්න තිබිච්ච අප්පච්චී නේද මේ කියන සංකල්පය තමයි ඔහු මේ ටෙලි නාට්‍යයට තේමා කරගන්නෙ. අන්න එයයි මා ආකර්ශණය කළේ.මෙවන් වාතාවරණයක නාමල් ජයසිංහ වැනි තිර කතා රචකයෙක් සිටීම මට හරි සං‍තෝසෙට කාරණයක්. ඒ වගේමයි ධම්මික පීරිස් කියන තරුණ කැමරා ශිල්පියා. මං අවුරුදු 15 කින් විතර පස්සෙ ගිහින් ටෙලි නාට්‍ය පසුතලේක ඉද ගත්තම මට පේන දේ තමයි තාක්ෂණය පුදුමාකාර විදිහට දියුණු වෙලා කියන එක. අද වන විට හඬ පටිගත කිරීම, රූපගත කිරීම නමැති තාක්ෂණය යාන්ත්‍රික මට්ටමෙනුත් දියුණු වෙලා වෘත්තීය මට්ටමෙනුත් දියුණු වෙලා. ඒ නිසා නළුවෙකුට කරන්න අවශ්‍ය දේවල් අඩුයි.මම අන්තිමට රඟපෑවෙ ජයන්ත චන්ද්‍රසිරිගේ ‘අකාල සන්ධ්‍යා’ ටෙලි නාට්‍යයෙයි. ඉතින් මම ඊළඟට රඟපාන්න බලාපොරොත්තු වෙන්නෙ ඊට වඩා හොඳ එකකනෙ. ඒ නිසා මට නැවත හැරෙන්න අප්පච්චී හොඳ අවස්ථාවක්.බලාපොරොත්තු කොයි මොහොතකවත් කඩා වැටෙන්නෙ නෑ. කවදාවත් අසුබවාදී වෙන්න අපට කාරණා නෑ. අපේ රටේ සිනමාවේ ප්‍රශ්නය තියෙන්නෙ සිනමා කලාවේ නෙවෙයි, සිනමා කර්මාන්තයේයි. කලාත්මක කියන ගණයට වැටෙන සිනමාපට 1956 ඉදල ම අපි හදනවා. රේඛාව බිහි වෙච්ච දා සිට ගත්තම එදා ඉදන්ම වාර්ෂිකව කලාත්මක චිත්‍රපට හැදෙනවා. අවුරුද්දකට හැදෙන කලාත්මක සිනමාපට ගණන එදාට වඩා අද වැඩියි. එයිනුත් සිනමා උළෙලවල සම්මාන ලබා ගන්න සිනමාපට ප්‍රමාණය 70 දශකයට වඩා වැඩියි.මුල්ම යුගයේ ඉන්දීය සිනමාවේ ඒකාධිකාරය අහිමි වෙනවා ජාතික චිත්‍රපට සංස්ථාව පිහි‍ටුවීමත් සමඟම. ජාතික සිනමාව හරහා ඩී.බී.නිහාල්සිංහයන් ගොඩනඟන විශාල ක්‍රියාවලියක් නිසා 70 දශකය ස්වර්ණමය යුගය බවට පත් වෙනවා.ඉන් එහාට ශ්‍රී ලංකාවට බලපාපු විවෘත ආර්ථිකයත් එක්ක අර හුදෙකලා කරපු සිනමාවට හැප්පෙන්න බැරිව ගියා. වෙළෙද සමාජෙට ගැළපෙන සිනමා ක්‍රමයක් අපි හදාගෙන තිබුණේ නෑ.වෙළෙද සමාජයකදී තරඟකාරීත්වය තමයි ඕන වෙන්නෙ. තරගකාරී සමාජ ක්‍රමයකට මුහුණ දෙන්න සුදුසු සිනමා කර්මාන්තයක් නොතිබුණ නිසා ඔන්න අපි කඩන් වැ‍ටුණා. එතනින් එහාට අපිව ගොඩගන්න කිසිම කෙනෙකුට බැරිව ගියා. කර්මාන්තය අද වෙනකොට අන්තයට ම පිරිහිලා. මේ මොහොත වන විට ලෝක සිනමාව අසල ඉන්දියාව ඉන්නෙ. අපේ සිනමා කර්මාන්තය කඩන් වැටෙන්න අනිත් හේතුව තමයි ප්‍රේක්ෂයන් හිඟ වීම සහ සිනමා ශාලා විනාශ වීම. ඒ නිසා තමයි මම 2008 දී අබා නිර්මාණය කළේ. මේ කර්මාන්තමය සිනමාව ගුණාත්මකව ගොඩගන්න කරපු සත්කාරයක් තමයි ඒක. කර්මාන්තය හරහා කාම ‍රැළි, හාස්‍ය ‍රැළි හමා ගියා. ඉන් වෙච්ච සෙතක් නෑ. මම ඒ නිසා ඇති කළා ඉතිහාස ‍රැල්ලක්. ඒකෙන් යහපතක් වුණේ.කර්මාන්තය ගොඩගන්න නම් ගුණාත්මක සිනමාව ජනප්‍රිය කළ යුතුයි. ඒක තමයි මගේ මතය වෙන්නෙ. ඊට පෙර තිබ්බෙ ගුණාත්මක සිනමාව ජනප්‍රිය නෑ, ජනප්‍රිය සිනමාව ගුණාත්මක නෑ කියලා. මගේ සටන් පාඨය නම් ගුණාත්මක දේ ජනප්‍රිය විය යුතුයි කියන එක.සමාජ ප්‍රශ්නයක් සානුකම්පිතව බැලීම ටෙලි නාට්‍යයට අයිතියි. මම ඇසළ කළුවර හරහා කළේ එවැනි දෙයක්. අපි අද මෙගා කියලා ලොකු ආරවුලක පැටලිලා ඉන්නේ. අපි වැරදි තැනකින් මේ අල්ලගෙන ඉන්නෙ. නාට්‍ය දිගද,කොටද කියන එක නෙවෙයි ප්‍රශ්නෙ.ඒක ටෙලි නාට්‍යයක්ද නැද්ද කියන එකයි. නැවත ටෙලි නාට්‍යයක් අධ්‍යක්ෂණය කරන්න මගේ විශාල බලාපොරොත්තුවක් සහ සූදානමක් තියෙනවා. ඇත්තටම මම දැන් ලෑස්තියි ඒකට. නමුත් මේ වෙළෙද ලෝකේ සූදානම් නෑ මගේ ප්‍රයත්නය සාර්ථක කරලා දෙන්න. මට අවශ්‍යයි මේ ටෙලි නාට්‍ය ‍රැල්ල වෙනස් කරන්න. මම හිතනවා නුදුරු දිනකදීම ශ්‍රී ලංකාවේ ටෙලි නාට්‍ය කලාවට දැවැන්ත ‍රැල්ලක් ඇති කරන්න. මම අලුත් සිනමාපටයකුත් කරන්න අදහස් කරගෙන ඉන්නෙ. මේක අබා චිත්‍රපටයටත් වඩා සංගීතය,සෞන්දර්ය,නැ‍ටුම්,ගැයුම් ,වැයුම් ආදිය අන්තර්ගත සිනමාපටයක්. මම මේකට ‍තෝර ගත්තෙ මන‍ෙම. මේ අවුරුද්ද ඇතුළත මම මේ චිත්‍රපටය නිම කරලා ජනකාන්ත යමක් ප්‍රේක්ෂකයාට තිළිණ කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n120609_br4</link>
    <topic>බාලවයස්කාරිය බිහිකළ ළදරු කලලයක් වළ දමා තිබියදී සොයා ගැනේ</topic>
    <author>අමිල ප්‍රභාත් වනසිංහඅනුරාධපුර මධ්‍යම විශේෂ</author>
    <content>පහළොස් හැවිරිදි (15) බාලවයස්කාර දැරියක් බිහිකළ නොමේරූ බිලිඳු කලලයක් පදිංචි නිවෙසෙයි ඉඩමෙහි වළ දමා තිබියදී තලාව පොලිසිය විසින් ඊයේ (09) සොයා ගෙන ඇත.තලාව, මොරගොඩ ප්‍රදේශයේ පදිංචි මේ පහලොස් හැවිරිදි දැරිය එප්පාවල ප්‍රදේශයේ විසි හැවිරිදි තරුණයකු සමග ප්‍රේම සමබදතාවක් පවත්වා ඇත. පසුව දෙදෙනා තලාව මොරගොඩ ප්‍රදේශයේ කාලයක සිට පදිංචිව සිට තිබේ.ඒ කාලය තුළ මේ දැරිය ගැබ්ගෙන ඇති අතර ඇයගේ කුසෙන් බිහිකළ බිලිඳු කලලය මෙසේ වළ දමා තිබියදී පොලිසියට ලැබු තොරතුරක් මත සොයා ගෙන ඇතැයි පොලිසිය කියයි. මේ සම්බන්ධව තමුත්තේගම අධිකරණය වෛද්‍ය නිලධාරිවරයා විසින් පරීක්‍ෂණ කටයුතු සිදු කිරීමට නියමිතව තිබිණ.මේ දැරියගේ කලලය ස්වභාවිකව බිහිකළාද නැතිනම් ගබ්සා කිරීමෙන් සිදුවුවද යන්න සහ බාලවයස්කාර දැරිය ගැබ් ගැනීම සම්බන්ධයෙන් පොලිසිය පරීක්‍ෂණ සිදු කරයි.තලාව පොලිස් ස්ථානාධිපති පොලිස් පරීක්‍ෂක ප්‍රේමලාල් ජයසේකර මහතාගේ උපදෙස් මත අපරාධ අංශ ස්ථානාධිපති පොලිස් පරීක්‍ෂක එච්. පී. හේරත් මහතා ඇතුළු නිලධාරිහු සිද්ධිය සම්බන්ධ වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n120609_br3</link>
    <topic>අතුරුදන්ව සිටි තරුණියගේ සිරුර දින 10 කට පසුව හමුවේ</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>සිය නිවසින් අතුරුදන්ව සිටි 27 හැවිරිදි අවිවාහක තරුණියකගේ මෘත ශරීරය මදුරන්කුලිය සෙම්බැට්ට ප්‍රදේශයේ දුම්රිය මාර්ගය අසල ගසක එල්ලෙමින් තිබියදී ඊයේ (9 දා) හමුවූ බව මුන්දලම පොලිසිය කියයි.මියගොස් තිබුණේ මුන්දලම උඩප්පුව ප්‍රදේශයේ විසූ සුදර්ශනී රාමමූර්තී (27) නමැති අවිවාහක තරුණියකි.ඇය විවිධ අය හා මුදල් පොලියට දීමේ ව්‍යාපාරයක් පවත්වාගෙන ගොස් ඇති අතර විවිධ අයගෙන් මුදල් ණයට ගෙන වෙනත් අයට පොලියට දී ඇති බවත් කියති. මේ අතර මෙයට දින 10 කට කලින් ඇය අතුරුදන් වූ බවට පැමිණිල්ලක් ලැබුණ බවත් පොලිසිය කියයි.ඒ අතර මදුරන්කුලිය සෙම්බැට්ට ප්‍රදේශයේ පිරිසක් රේල් පාර අසල ගසක ගෙල වැළලාගෙන මියගොස් සිටි කාන්තා මෘත ශරීරයක් හමුවූ අතර පරීක්‍ෂා කර බැලූ විට ඒ උඩප්පුවෙන් අතුරුදන් වූ තරුණියගේ සිරුර බව හෙළිකර ගෙන ඇත. මෙම මරණය සම්බන්ධයෙන් නිශ්චිත තොරතුරු අනාවරණය නොවූ නිසා මෘත ශරීරය පශ්චාත් වෛද්‍ය පරීක්‍ෂණයක් සඳහා යොමු කිරීමට හලාවත රෝහල් මෘත ශරීරාගාරය වෙත ගෙනැවිත් ඇත.මුන්දලම පොලිස් ස්ථානාධිපති උප පොලිස් පරීක්‍ෂක සුජීව අලවත්ත මහතාගේ උපදෙසින් පරීක්‍ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n120609_br2</link>
    <topic>ගංජා සමග දෙදෙනෙක් අත්අඩංගුවට</topic>
    <author>සීගිරිය විශේෂ සමග දඹුල්ල සමූහ</author>
    <content>දිවයිනේ විවිධ ප්‍රදේශවලට ගංජා ප්‍රවාහනය කරන බව කියන පුද්ගලයන් දෙදෙනෙකු ගංජා කිලෝ අටක් සමඟ සැකපිට අද (10) දඹුල්ල පොලිසිය දඹුල්ල නගරයේදී අත්අඩංගුවට ගනු ලැබීය.දඹුල්ල පොලිස් විශේෂ කාර්යංශයට ලැබුණු තොරතුරක් මත මේ ගංජා තොගය රුපියල් ලක්‍ෂ හතරක මුදලකට මිලදී ගැනීමට යන මුවාවෙන් දඹුල්ල පොලිසියේ නිලධාරීහු මෙලෙස ගංජා තොගය අත්අඩංගුවට ගෙන තිබේ.සැකකරුවන් බලපිටිය වලගෙදර ප්‍රදේශයේ පදිංචිකරුවන් බවත්, එක් අයකු වසර 10ක පමණ කාලයක් චීවරධාරියකු ලෙස මේ ගංජා ජාවාරම සිදුකැර ඇති බවත් පොලිසිය කියයි.සැකකරුවන්ගෙන් ප්‍රශ්න කිරීම්වලදී හෙළිවී ඇත්තේ බස් රථවලින් මගීන් ලෙස දිවයිනේ විවිධ ප්‍රදේශවලට තොග පිටින් ගංජා අලෙවි කිරීම සිදුකරන බවයි.දඹුල්ල මූලස්ථාන පොලිස් පරීක්‍ෂක එන්. ජේ. වීරසිංහ මහතාගේ උපදෙස් පරිදි මේ වැටලීම සිදු කළහ.සැකකරුවන් හා ගංජා තොගය දඹුල්ල මහේස්ත්‍රාත් අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n120609_br1</link>
    <topic>බෞද්ධ උරුමයන් ගොඩනැඟීම කාටවත් නවත්වන්න බෑ</topic>
    <author>මාතර සමූහ ඩබ්ලිව්.පී.ධර්මසේන</author>
    <content>වසර 30 ක යුද්ධය අවසන් කිරීමට රණවිරුවන් වගේම මහා සංඝරත්නයේ ද කැපවීම, ආශිර්වාදය මට මෙන්ම අතිගරු ජනාධිපතිතුමාට ද ලොකු ශක්තියක් වුණා. එමෙන්ම දැනට ඇතිව තිබෙන විවිධ අභියෝග වලට මුහුණ දීමට ද මහා සංඝරත්නය පෙරමුණ ගතයුතු බව රාජ්‍ය ආරක්ෂක සහ නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතා පැවසීය.හෙතෙම මේ බව පැවසුවේ මාතර වෙහෙරහේන පූර්වාරාම රජමහා විහාරස්ථානය පූජා නගරයක් කිරීමේ කටයුතු අරඹමිනි.සමාජයේ විවිධ අය වැරදි මත ප්‍රකාශ කරමින් ලෝකයාට වැරදි චිත්‍රයක් පෙන්වීමට උත්සාහ ගත්තත් බෞද්ධ සිද්ධස්ථාන ගොඩනැගීම කාටවත් වළක්වන්න බැහැ. එය අපේ උරුමයක්. අවුරුදු ගණනාවක් තිස්සේ පැවති යුද්ධය අවසාන වීමෙන් පසු රටේ විශාල ආගමික පුනර්ජීවනයක් ඇති වී තිබෙන බව පසුගිය වෙසක්, පොසොන් යන දිනවල බෞද්ධ සිද්ධස්ථාන වලට එකතු වී සිටි සැදැහැවතුන්ගෙන් පැහැදිලි වෙනවා. තරුණ තරුණියන් විශාල ලෙස ආගමික කටයුතුවලට නැඹුරු වී විශාල ආගමික පිබිදීමක් ඇති වී තිබෙනවා.‍ මෙය නැතැයි කීමට විවිධ අය උත්සාහ ගන්නවා. අපේ රට බුද්ධ ධර්මය ඉදිරියට පවතින රටක්. සමාජයේ විවිධ වැරදි පෙන්වන විවිධ බලවේග තියෙනවා. ඔවුන් අපේ රටේ අපරාධ රැල්ලක් තිබෙන බවට පෙන්වන්න උත්සාහ ගත්තත් එවන් අපරාධ රැල්ලක් නැහැ. ජනගහණය වැඩිවීමත් සමඟ අපරාධ අඩු වෙලා.නමුත් සිදුවන අපරාධවල සැහැසිකම වැඩි වෙලා. එදා පොල්ලෙන් ගහලා සිදු කරන ඝාතන ටී 56 න් කිරීමට මිනිසුන් පෙළෙඹිලා. පසුගිය වසර 30 ක යුද්ධයත් සමඟ ටී 56 ගිනි අවි රට තුළට ගෙනැවිත් තිබීම මෙයට හේතුවයි.මෙවැනි අපරාධ මාධ්‍ය තුළින් ප්‍රකට ලෙස පෙන්නුම් කරනවා.විවිධ රාජ්‍ය නොවන සංවිධාන නොයෙකුත් අසත්‍ය සංඛ්‍යාලේඛන ඉදිරිපත් කරමින් අසත්‍ය තොරතුරු ලෝකයට පතුරනවා. කවුරුත් මෙම යුද්ධය දිනන්න බෑ, එම නිසා යුද්ධයට අතගහන්න එපා කියද්දී සැලැස්මක් ඇතිව ඥනාන්විතව කටයුතු කරමින් එම යුද්ධය අවසන් කිරීමෙන් අපිට ඕනෑම අභියෝගයකට මුහුණ දීමට ශක්තියක් තිබෙන බව මැනවින් ඔප්පු කර තිබෙනවා.මෙම විහාරස්ථානය ලංකාවේ බෞද්ධ ජනතාව වැඳ පුදාගන්නා සිද්ධස්ථානයක් මෙන්ම බුදු දහම ලෝකයට දේශනා කරන භික්ෂූන් වහන්සේලා බිහිකරපු සිද්ධස්ථානයක්. දැනට අභාවයට ගොස් ඇති වෙහෙර විහාර සිද්ධස්ථාන නැවත සකස්කර ගෙන ධර්මය ප්‍රචාරය කිරීමට උපාධිධාරී තරුණ භික්ෂූන් වහන්සේලාට විශාල වගකීමක් පැවරී තිබෙනවා. ඒ සඳහා රජයක් වශයෙන් උපරිමසහාය ලබා දීමට කටකටයුතු කරනවා.පසුගිය යුද්ධය නිසා උතුරු නැගෙනහිර විහාර බොහෝ ප්‍රමාණයක් විනාශ වෙලා.‍ මේ වන විට අපේ රණවිරුවන් යොදාගෙන ත්‍රිකුණාමලය, පොළොන්නරුව, අම්පාර යන ප්‍රදේශවල සිද්ධස්ථාන ප්‍රතිසංස්කරණය කොට බෞද්ධ ජනතාවට එම සිද්ධස්ථාන වැඳ පුදා ගැනීමට අවස්ථාව සලසා තිබෙනවා. එම නිසා වසර 30 ක යුද්ධය අවසන් කොට ලැබූ නිදහසත් ආගමික ප්‍රබෝධයත් ප්‍ර‍යෝජනයට ගෙන අපේ සංස්කෘතියත් රැකගෙන රටක් වශයෙන් ඉදිරියට යාම අප සියලු දෙනාගේම වගකීමක්.කෘෂිකර්ම අමාත්‍ය මහින්ද යාපා අබේවර්ධන මහතා,භික්ෂූන් වහන්සේලා උපහාසයට අපහාසයට ලක් වීම නිසා විහාරස්ථාන විශාල ප්‍රමාණයක් වැසීයාමට පටන්ගෙන තිබෙනවා.සංඝයා වහන්සේ රැක ගැනීම,දිරිමත් කිරීම අපේ වගකීමක්.මෙම විහාරස්ථානය පූජා නගරයක් කිරීම සඳහා දිනේෂ් ගුණවර්ධන ඇමතිතුමා ක්ෂණිකව ගත් ක්‍රියා මාර්ගය සම්බන්ධයෙන් ස්තුතිය පුද කරනවා.කෝට්ටේ ශ්‍රී කළ්‍යාණ ධර්ම ශ්‍රී සංඝ සභාවේ නියෝජ්‍ය ලේඛකාධිකාරී පේරාදෙණිය විශ්ව විද්‍යාලයේ බෞද්ධ අංශයේ මහාචාර්ය ගොඩපිටියේ රාහුල,මාතර වෙහෙරහේන පූර්වාරාමරජමහා විහාරාධිපති ශ්‍යාමෝලි වංශික මහා නිකායේ දක්ෂිණ පාර්ශවයේ අනුනායක කෑගල්ලේරතනසාර,මැලේසියාවේ විහාරාධිපති මහින්ද යන හිමිපාණන් වහන්සේලා අනුශාසනා පැවැත්වූ අතර ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන මහතා ද කතා කළේය.මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය,දකුණු පළාත් අධ්‍යාපන අමාත්‍ය චන්දිම රාසපුත්‍ර,දකුණු පළාත් සභා මන්ත්‍රීවරුන් වන අරුණ ගුණරත්න,වීරසුමන වීරසිංහ,ඩී.ඩබ්ලිව්.ප්‍රතාපසිංහ,ජයන්ත කොඩිතුවක්කු යන මන්ත්‍රීවරුන් ප්‍රමුඛ මහජන නියෝජිතයන් ද මාතර මහ දිසාපති ඩබ්ලිව්.කේ.කේ.අතුකෝරළ මහත්මිය ඇතුලු රාජ්‍ය නිලධාරීහු විශාල පිරිසක් දමේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206091</link>
    <topic>කෝටියකට වඩා වටිනා වාහන 10ක් දිනකට ලියාපදිංචි වෙනවා</topic>
    <author>විජයානි එදිරිසිංහ</author>
    <content>වාහන බදු වැඩි වුවත් සුපිරි වාහන සඳහා පවතින ඉල්ලුම අඩු වී නොමැති බව මෝටර් රථ ප්‍රවාහන දෙපාර්තමේන්තු සංඛ්‍යා ලේඛන හෙළිදරව් කරයි. ඒ අනුව පසුගිය ජනවාරි මාසයේදී ලියාපදිංචි වූ මෝටර් කාර් සංඛ්‍යාව හාරදහසකි.මැයි මාසයේදී ලියාපදිංචි වූ මෝටර් කාර් සංඛ්‍යාව තුන්දාස් හාරසියයක් වෙයි.රුපියල් කෝටියකට වැඩි වටිනාකමකින් යුත් සුපිරි ගණයේ වාහන දිනකට දහයකට ආසන්න සංඛ්‍යාවක් ලියාපදිංචි කෙරේ.ත්‍රිරෝද රථ දොළොස් දහසක් ජනවාරි මාසයේදී ලියාපදිංචි විණි. පසුගිය මාසයේදී එම ප්‍රමාණය තුන් දහසකින් අඩු වී තිබේ. ජනවාරි මාසයේ ලියාපදිංචි කරන ලද මෝටර් සයිකල් ප්‍රමාණය විසිතුන්දහසකි.මැයි මාසය වන විට මෙම ප්‍රමාණය දහසය දහස දක්වා අඩු වී ඇති බවද මෝටර් රථ ප්‍රවාහන දෙපාර්තමේන්තු සංඛ්‍යා ලේඛනවලින් අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206092</link>
    <topic>රෝමයේ වෙසක් උලෙළට ජනපති සහභාගි වෙයි</topic>
    <author/>
    <content>රෝමයේ පිහිටි ලෝක ආහාර සහ කෘෂිකර්ම සංවිධාන මූලස්ථානයේදී පැවැති වෙසක් උත්සවය සඳහා විශේෂ ආරාධිතයකු වශයෙන් ජනාධිපති මහින්ද රාජපක්ෂ මහතා සහභාගි විය.රෝමයේ ශ්‍රී ලංකා තානාපති කාර්යාලය සංවිධානය කළ මෙහිදී ලෝක බෞද්ධ නායකයකු වශයෙන් රෝමයේ වෙසෙන බෞද්ධයෝ මහත් හරසරින් ජනාධිපතිවරයා පිළිගත්හ.2600 වැනි සම්බුද්ධත්ව ජයන්ති මහෝත්සවයට සහභාගිවීම සඳහා ජනාධිපති මහින්ද රාජපක්ෂ මහතා තායිලන්තයේ කළ සංචාරය පිළිබඳද ඒ මහතා එහිදී බෞද්ධ ධර්මය සම්බන්ධයෙන් කළ කතාව පිළිබඳද රෝමයේ සිටින තායිලන්ත තානාපති සුරපිට් කිරිපුත්‍ර මහතා ප්‍රකාශ කර ඇත.රෝමයේ වෙසක් උලෙළ පවත්වන දිනය හා ජනාධිපති මහින්ද රාජපක්ෂ මහතා පාර්ලිමේන්තුවට තේරී පත්වී වසර 42 ක් සම්පූර්ණ වීමේ දිනය එකට යෙදීම හේතුවෙන් මෙදින විශේෂ දිනයක් බව රෝමයේ බෞද්ධ විහාරාධිපති පූජ්‍ය මොල්ලිගොඩ ධීරානන්ද හිමියෝ පැවසූහ.ඉතාලියේ වෙසෙන බෞද්ධ භික්ෂූන් වහන්සේලා, ආහාර හා කෘෂිකර්ම සංවිධානයේ අධ්‍යක්ෂ ජනරාල් ජෝස් ග්‍රේෂියානෝ ද සිල්වා මහතා ඇතුළු පිරිසක් මේ අවස්ථාවට එක්ව සිටියහ.ජනාධිපති මහින්ද රාජපක්ෂ මහතා ඇතුළු දූත පිරිස ආහාර හා කෘෂිකර්ම සංවිධානයේ අධ්‍යක්ෂ ජනරාල්වරයා සමඟ විශේෂ හමුවකටද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206096</link>
    <topic>නිදහසේ හුස්ම ගන්න වරම් දුන් ජනපතිට තුති පිදිය යුතුයි</topic>
    <author/>
    <content>ශ්‍රී ලංකාවාසීන්ට නිදහසේ හුස්ම ගැනීමට අවස්ථාව සලසාදී ම සම්බන්ධයෙන් ජනාධිපති මහින්ද රාජපක්ෂ මහතාට කාගේත් ස්තුතිය පිරිනැමිය යුතු බව අති උතුම් මැල්කම් කාදිනල් රංජිත් හිමිපාණෝ ප්‍රකාශ කළහ.කාදිනල්තුමා මේ බව ප්‍රකාශ කළේ මෙම දිනවල රෝමයේ සංචාරයක නිරතව සිටින ජනාධිපති මහින්ද රාජපක්ෂ මහතා වෙනුවෙන් ගයිනො රියලි බිෂොප්තුමා පෙරේදා (7) පැවැත් වූ රාත්‍රී භෝජන සංග්‍රහයට සහභාගී වෙමිනි.එම භෝජන සංග්‍රහයෙන් අනතුරුව ශ්‍රී ලංකාවේ වත්මන් දේශපාලන හා ආර්ථික තත්ත්වය මෙන්ම ජනාධිපතිතුමා රට වෙනුවෙන් කරනු ලබන සේවාව පිළිබඳ පැමිණ සිටි ආරාධිත පිරිස හමුවේ කාදිනල්තුමා කරුණු දැක්වීය."ශ්‍රී ලංකාවට සාමය උදාකර දීම ඉතිහාස ගතවන සිද්ධියකි. එතුමා ශ්‍රී ලංකාව වෙනුවෙන් ඉටුකර ඇත්තේ උදාර මෙහෙයකි. ජනාධිපතිතුමා හමුවේ ඇත්තේ පහසු කාර්යභාරයක් නොවේ. එතුමා ධෛර්යයවත් නායකයෙක්.අභියෝගවලට මුහුණ දී නව ශ්‍රී ලංකාවක් ගොඩ නගනු ඇත. තීරණ ගැනීමේදී ධෛර්යයවත් වන ලෙසත්, මේ ආකාරයෙන් කටයුතු කරගෙන යාමේදී ඔබට වඩාත් සාර්ථක ප්‍රතිථල ලැබෙන බව මට විශ්වාසයි. අපි ඔබට අවශ්‍ය සහාය ලබා දෙමු" යැයි ද කාදිනල්තුමා පැවසූහ.ජනාධිපතිතුමා දේශපාලන දිවියේ 42 වසරක් සම්පූර්ණ කිරීම නිමිත්තෙන් පැමිණ සිටි විශේෂ ආරාධිත පිරිස ජනාධිපතිතුමන් වෙත මෙහිදී සුභාශිංසන එක් කළහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206097</link>
    <topic>ඕනෑම හදිසියක දී විපතක දී සහාය දීමට චීනය සූදානම්</topic>
    <author/>
    <content>ඕනෑම හදිසි අවස්ථාවකදී හෝ විපතකදී හෝ ශ්‍රී ලංකාවට චීන සමූහාණ්ඩුවේ සහයෝගය ලබාදෙන බව එරට ජාතික ආරක්ෂක ඇමැති ජෙනරාල් ලිස්න් ගුඅංග්ලි මහතා පවසයි.චීන සංචාරයක යෙදී සිටින යුද හමුදාපති ලුතිනන් ජෙනරාල් ජගත් ජයසූරිය බීජිං නුවර චීන මහජන සමුහාන්ඩුවේ ප්‍රධාන මූලස්ථානයේ දී පෙරේදා (7) සවස හමුවූ ජෙනරාල් ලිස්න් ගුඅංග්ලි මේ ප්‍රකාශය කර ඇත.චින ආරක්ෂක පද්ධතියේ දීර්ඝ කාලීන සැලසුම් හා චීනයේ ආරක්ෂක කටයුතු පිළිබඳවද මෙහිදී සඳහන්කර ඇත. චීන සමූහාණ්ඩුවේ ආරක්ෂක ඇමැති ලෙස තමාට පැවරී ඇති කාර්යභාරය පිළිබඳ කරුණු හා චීනයේ ජාතික ආරක්ෂාව පිළිබඳවද මෙහිදී ගුඅංග්ලි ඇමතිවරයා කරුණු පැහැදිලි කර තිබේ.චීන මහජන සමූහාණ්ඩුවේ යුද හමුදා නියෝජ්‍ය මාණ්ඩලික ප්‍රධානී ජෙනරාල් මා සියැටෝන්ග් මහතා ඇතුළු එරට ජ්‍යෙෂ්ඨ හමුදා නිලධාරීන් පිරිසක් එක්ව තිබේ.චීනයේ ආරාධනය පරිදි ඉකුත් 06 දා සිට ශ්‍රී ලංකා යුද හමුදාපති ඇතුළු පිරිසක් මේ නිල සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206093</link>
    <topic>හක්මන පොසොන් කලාපය අතිසාර්ථකයි</topic>
    <author>ඡායාරූපය-සුදත් මලවීර</author>
    <content> හක්මන පොසොන් කලාපයේ පැවැති පෙරහර වීදි සංචාරය කළ අවස්ථාවේ නියෝජ්‍ය ඇමැති ලක්ෂ්මන් යාපා අබේවර්ධන, පාර්ලිමේන්තු මන්ත්‍රී නාමල් රාජපක්ෂ සහ ජනාධිපති කාර්ය මණ්ඩල ප්‍රධානී ගාමිණී සෙනරත් මහත්වරු සධාතුක කරඬුවට වැඳ නමස්කාර කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206094</link>
    <topic>ස්ලේම් පරිගණක වෛරසයෙන් ආරක්ෂා වෙමු</topic>
    <author>ජීවනී පතිරණ</author>
    <content>‍ස්ලේම් පරිගණක වෛරසයෙන් ආරක්ෂා වීම සඳහා වින්ඩෝස් (windows)මෙහෙයුම් පද්ධතිය යාවත්කාලීන (Update) කිරීමට මයික්‍රොසොෆ්ට් ආයතනය සියලුම රටවලට දැනුම් දී තිබේ.මෙතෙක් ශ්‍රී ලංකාවෙන් මේ වෛරසය සම්බන්ධයෙන් කිසිදු වාර්තාවක් ලැ‍බී නැතැයි ශ්‍රී ලංකා පරිගණක හදිසි ප්‍රතිචාර සංසදයේ(සර්ට්)‍ තොරතුරු ආරක්ෂක ඉංජිනේරු රොෂාන් චන්ද්‍රගුප්ත මහතා 'දිනමිණ' ට පැවසීය.ඉරානයේ පිහිටි සර්ට් ආයතනයෙන් 'ස්ලේම්' හඳුනාගැනීම සහ එය ඉවත්කිරීම සඳහා අවශ්‍ය අන්තර්ජාල සම්බන්ධතාවක් හඳුන්වාදී ඇතැයි කී ඒ මහතා ශ්‍රී ලංකාවේ පිහිටි සර්ට් ආයතනයෙන් ද නව සම්බන්ධතාවක් හඳුන්වාදීමට පියවර ගත් බව කීය.ඒ අනුව www.cert.gov.lkවෙබ් අඩවියට පිවිස නව සම්බන්ධතාව බාගත (Download) කර ගත හැකි බව චන්ද්‍රගුප්ත මහතා පවසයි.කෙසේ වුවද ‍මෙරට පරිගණක භාවිතා කරන්නන් අනිවාර්්‍යයෙන් වින්ඩෝස් මෙහෙයුම් පද්ධතිය හා වෛරස් ගාඩ් නිරන්තරයෙන් යාවත්කාලීන කිරීමට අවශ්‍ය බව කී ඒ මහතා, දැනට පවතින තත්ත්වය මත 'ස්‍ලේම්' පැතිර යාමක් දක්නට නොමැති බවද සඳහන් කළේය.විශේෂයෙන් ඉරානයේ දත්ත සොරාගැනීම සඳහා මෙම වෛරසය යොදාගෙන ඇති බව දැනට ලැබෙන තොරතුරු අනුව සනාථ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206095</link>
    <topic>මාතර කිරලකැලේ අතු ඇළවල කිඹුල්ලු</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර කිරලකැලේ සෑම ඇළ මාර්ගයකම කිඹුලන් සිටින නිසා ඒ ආශි‍්‍රත ප්‍රදේශවලට කිඹුල් තර්ජන උදාවී ඇතැයි මාතර ප්‍රාදේශීය ලේකම් බන්දුල රණවීර මහතා පවසයි.මේ වන විට ආසන්න නිවාස කිහිපයක සිටි සුනඛයින් කිහිප දෙනකු ද කිඹුලන් ඩැහැ ගෙන ගොස් ඇතැයි පවසන ඒ මහතා ආරක්ෂිත නාන කොටු ඉදිකිරීමෙන් පමණක් මේ සඳහා විසඳුමක් ලබාගත නොහැකි බව පවසයි.ඔවුන් අල්ලා ගෙන ගොස් දැමීම සඳහා නිශ්චිත ස්්ථානයක් සකස්කර පවත්වාගන යාම වඩාත් සුදුසු බවද හෙතෙම වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206098</link>
    <topic>Gotas War රූපවාහිනියෙන් 11 දා රෑ 10ට</topic>
    <author/>
    <content>රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා අලළා ලියැවුණු 'Gotas War' කෘතිය එළිදැක්වීමේ උලෙළ පිළිබඳ සැකසුණු විශේෂ වැඩසටහනක් මේ 11දා රාත්‍රී 10.00 ට ජාතික රූපවාහිනිය ඔස්සේ විකාශය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n1206099</link>
    <topic>දොම්පෙ රෝහලේ දැරියක් මියයාම සම්බන්ධයෙන් පරීක්ෂණයක්</topic>
    <author>මල්වාන සමූහ මහානාම විතානගේ</author>
    <content>දොම්පෙ දිසා රෝහලට ඇතුළත් කිරීමෙන් පසුව මියගිය ගිරිදර ශ්‍රී බෝධි විද්‍යාලයේ දෙවන වසර පන්තියේ ඉගෙනීම ලැබූ ප්‍රියදර්ශනී බාලසූරිය නමැති සත් හැවිරිදි දැරියගේ මරණය සම්බන්ධව දොම්පේ පොලිසිය පුළුල් පරීක්ෂණ ආරම්භ කර ඇත.මේ මරණය සැකටයුතු මරණයක් බවට පොලිසිය පූගොඩ මහේස්ත්‍රාත් අධිකරණයට කරුණු වාර්තා කිරීමෙන් අනතුරුව පූගොඩ මහේස්ත්‍රාත් හා අතිරේක දිසා විනිසුරු ජී.එල්. ප්‍රියන්ත මහතා දොම්පේ රෝහලට පැමිණ මහේස්ත්‍රාත් පරීක්ෂණය සිදු කොට මළසිරුර පශ්චාත් මරණ පරීක්ෂණය සඳහා ගම්පහ රෝහලට යැවීමට පොලිසියට නියෝග කළේය.මරණ පරීක්ෂණය ඊයේ (08 වැනිදා) ගම්පහ රෝහලේ දී පැවැත්වීමට කටයුතු කර තිබිණි.ගිරිදර ප්‍රදේශයේ පදිංචිව සිටි දැරිය අසනීප වී රෝහලට ඇතුළත් කරනු ලැබේ. බදාදා (06 වැනිදා) වන අතර ඇය එදිනම මිය ගියාය.සිද්ධිය සම්බන්ධව මවුපියන්ගෙන් ප්‍රකාශ ලබා ගෙන තිබෙන අතර දොම්පෙ පොලිස් ස්ථානාධිපති පොලිස් පරීක්ෂක එප්.යූ.වුට්ලර් සැරයන් ගාමිණි රත්නායක (31340) හා රාජකරුණා (2986) යන නිලධාරීහු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n12060910</link>
    <topic>බන්ධනාගාරයේදී දුරකථන භාවිත කළ සුබසාධන නිලධාරියකු කොටු</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශ නිලධාරීන් ඊයේ (08) වැලිකඩ බන්ධනාගාරයේදී සිදු කළ සෝදිසි මෙහෙයුමකදී සිදු කළ සේදිසි මෙහෙයුමකදී බන්ධනාගාර සුබසාධන නිලධාරියකු සතුව තිබූ ජංගම දුරකථනයක් සොයාගෙන ඇත.බන්ධනාගාර සුබසාධන නිලධාරීනට බන්ධනාගාරයේදී ජංගම දුරකථන ළඟ තබා ගැනීම, ඇමතුම්ලබාගැනීම තහනම්ය.මෙම නිලධාරියා සමඟ කථාබස් කරමින් සිටි රැඳවියකු ළඟ ද ජංගම දුරකථනයක් තිබී සොයා ගැනීමට ද බුද්ධි අංශ නිලධාරීහු සමත් වුහ.සුබසාධන නිලධාරීන් බන්ධනාගාරයේ ජංගම දුරකථන භාවිතා කරමින් රැඳවියන්ට ඇමතුම් රැගෙන දෙන බව ඒවාට එන පණිවිඩ දැනුම් දෙන බවටත්, පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාට ලැබුණු නිර්නාමික දුරකථන ඇමතුමක් ඔස්සේ මෙම සෝදිසි මහෙයුම බුද්ධි අංශ නිලධාරීන් සිදු කර ඇත.සුබසාධන නිලධාරියා සහ රැඟවියන් සතුව තිබි සොයාගත් ජංගම දුරකථන සහ සිම් කාඩ්පත් වැඩිදුර පරීක්ණ සඳහා අපරාධ පරීක්ෂණ දෙපාර්ත්තුමේන්තුවට යොමු කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n12060911</link>
    <topic>නීති විරෝධී ගිනි අවි සොයා ශ්‍රී ලංකාව පුරා වැටලීම්</topic>
    <author>භක්ති ධර්මප්‍රිය මෙන්ඩිස්</author>
    <content>නීති විරෝධී ගිනි අවි භාවිතය වැළක්වීම සඳහා ශ්‍රී ලංකාව පුරා විශේෂ වැටලීම සිදු කිරීමේ නව වැඩසටහනක් පොලිස් දෙපාර්ත‍‍මේන්තුව ආරම්භ කර ති‍බේ.නීති විරෝධී ගිනි අවි වළක්වාලීම සඳහා විශේෂ චක්‍රලේඛනයක් ‍ගෙන එන බව පොලිස් ප්‍රකාශක පොලිස් අධිකාරී අජිත් රෝහණ මහතා පැවසීය.බඳින තුවක්කු ‍කොටනතුවක්කු ආදී නීති විරෝධි ගිනි අවි වලින් මිනිස් ජීවිතවලට සිදුවන හානිය අවම කිරීම සහ සතුන් දඩයම් කිරීම වළක්වාලීම සඳහා පොලිස් දෙපාර්තමේන්තුව මෙම තීරණය ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=n12060912</link>
    <topic>නව යුවළකගේ නිදි යහනේ දර්ශන රූගත කළ රියදුරු අත්අඩංගුවට</topic>
    <author>බණ්ඩාරගම - බිමල් එස් ජයසිංහ</author>
    <content>අලුත විවාහ වූ යුවළකට නවාතැන් පහසුකම් දී නිදි යහනේ දර්ශන කැමරාවක් ආධාරයෙන් පරිගණකයෙන් නරඹමින් සිටි පාසල් වෑන් රියදුරකු පාණදුර සෝමානන්ද මාවතේ නිවසකදී අත්අඩංගුවට ගත් බව පානදුර හිරණ පොලිසිය කියයි.යුවළ සිටි කාමරයේ සුළං කවුලුව මත තිබූ කුඩා ඩිජිටල් කැමරාව යුවළගේ නිරුවත් දර්ශන ඇතුළත් පරිගණකය සහ අසභ්‍ය සංයුක්ත තැටි 29ක් ‍‍පොලිස් බාරයට ගෙන ඇත.යුවළ කාමරය පවිත්‍ර කරමින් සිටියදී දොරට ඉහළ සුළං කවුලු‍‍‍වේ අවහිර වන සේ රදවා තිබූ කාඩ් බෝඩ් කැබැල්ල ඉවත් කිරීමේදී බිමට වැටුණු කැමරාව වයරයක් මාර්ගයෙන් රියදුරැ සිටින කාමරයට සම්බන්ධකර ඇති බව දැක ගත හැකි වූ බව යුවළ පොලිසියට කළ පැමිණිල්ලේ සඳහන් වේ.රියදුරු නිවසේ ‍නොමැති අවස්ථාවක රියදුරුගේ කාමරයේ තිබූ පරිගණකයක ක්‍රියාත්මක කිරීමේදී ඔවුන් එම නිවසට ආ දිනය් සිට පෙර දින රැය දක්වා නිදි යහනේ දර්ශන එම පරිගණකයේ තැන්පත්ව තිබූ බව පොලිසියට කළ පැමිණිල්ලේ වැඩිදුරටත් සඳහන් වේ.සැකකරු සහ දේපළ පානදුර අධිකරණයට ඉදිරිපත් කිරීමට නියමිතය.පාණදුර කො‍‍ට්ඨාස භාර ජ්‍යෙෂ්ඨ පොලිස් අධිකාරි එච්.එම්. ධර්මසේන සහකාර පොලිස් අධිකාරි (අපරාධ) රංජිත් සිල්වා මහත්වරුන්ගේ උපදෙස් මත හිරණ පොලිසියේ ස්ථානාධිපති උප පොලිස් පරීක්ෂක සචිත රණවණ පොලිස් සැරයන් ප්‍රේමසිරි, පොලිස් සැරයන් රුවන්, - විජේරත්න - උපුල් මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206091</link>
    <topic>තරුණයකු කපා කොටා මරා දැමූ සැකකරු සීදුවේදී අත්අඩංගුවට</topic>
    <author>සීදූව සමූහ නිශ්ශංක පියරත්න</author>
    <content>සීදුව දිඹදුරයේදී තරුණයකු කපා කොටා මරා දැමූ සැකකරු සීදුව පොලිසියේ නිලධාරින් පසුගියදා අත්අඩංගුවට ගැනීමෙන් පසු මේ මස (11) දක්වා රක්ෂිත බන්ධනාගාර ගත කොට ඇත.මෙසේ කපා කොටා මරා දමා ඇත්තේ දඹදුරයේ ගීකියනගේ සංගීත් සමන් පුෂ්ප කුමාර නැමැති (29) පුද්ගලයෙකි.සීදුව පොලිසියේ අපරාධ විමර්ශන අංශයේ නිලධාරීන් සිදු කළ විශේෂ විමර්ශනයකින් පසු සැකකරුව සීදුව රාජපක්ෂ පුරයේදී අත්අඩංගුවට ගෙන ඇත.සැකකරු මීගමුව මහේස්ත්‍රාත් අධිකරණයට ඉදිරිපත් කිරීමෙන් පසු මේ මස (11) දින දක්වා රක්ෂිත බන්ධනාගාර ගත කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206092</link>
    <topic>ජා ඇළ ව්‍යාජ සිගරට් අළෙවි කළපුද්ගලයෙක් අත්අඩංගුවට</topic>
    <author>නිට්ටඹුව සමූහ ජෙනට් ජයසිංහ</author>
    <content>පාසල් ළමයින් සහ උපකාරක පන්ති සිසුන්ට ව්‍යාජ සිගරට් අලෙවි කළ වෙළෙඳ සල් හිමියෙක් සිගරට් 200 ක් අඩංගු පැකට් 9 ක් සමග ගම්පහ, ජා ඇළ බස් නැවතුමේදී ගම්පහ පොලිසියේ දූෂණ මර්දන අංශය මගින් අත්අඩංගුවට ගෙන අධිකරණයට ඉදිරිපත් කර තිබේ.ගම්පහ දූෂණ මර්දන අංශයේ ස්ථානාධිපති පොලිස් සැරයන් ආර්. කේ. ජේ. ප්‍රසාද් මහතාට ලැබුණු තොරතුරක් අනුව මේ වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206093</link>
    <topic>අඟුරුවාතොට හෙරොයින් ළඟ තබා ගත්දෙදෙනෙක් දැලේ</topic>
    <author>කළුතර දිසා සමූහ දයාරත්න කුමාරසිංහ</author>
    <content>හෙරොයින් මිලි ග්‍රෑම් 120 ක් සමග පුද්ගලයන් දෙදෙනකු අඟුරුවාතොට වල්පිට ප්‍රදේශයේදී අත්අඩංගුවට ගෙන ඇත.මොවුන් දෙදෙනා අත්අඩංගුවට ගෙන ප්‍රශ්න කිරීමේදී ඔවුන් හොරණ මුණගම දික්හේනගම පදිංචිකරුවන් බව අනාවරණය වී තිබේ.සැකකරු හොරණ මහේස්ත්‍රාත් මහින්ද පී. රණසිංහ මහතා වෙත ඉදිරිපත් කිරීමෙන් පසු එක් අයකුට රුපියල් දහ දහස බැගින් රුපියල් ෂසි දහසක දඩ මුදලක් ගෙවන ලෙස නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206094</link>
    <topic>මහා රොටි දන්සලේ ‘කුඩා රොටියක්’ දුන්නා යැයි උරණ වූ අප්පුහාමි තරුණයන්ට කෑ ගහලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>අප්පුහාමි මාමා මෙවර පොසොන් පෝයට සිල් ගැනීමට ගියේ නැත. එයට හේතුව දන්සැලකට යෑමට තිබූ අවශ්‍යතාවයි.‘හාමිනේ මම උදෙන් ම අර හන්දියේ තියෙන දන්සලට යනවා’ කියා පා පැදියෙන් දන්සල වෙතට යන්නට විය.‘රොටි දන්සලක් නේද?’‘නෑ... නෑ ... මහා රොටි දන්සලක්’ යැයි තමාට ම කියා ගත් අප්පුහාමි මාමා කටේ රුවාගෙන සිටි බුලත් විට ද එළියට විසි කර දන්සල් පෝලිමට එකතු විය.තමාගේ වාරය පැමිණි විට ‘ඕං ළමයිනේ මටත් රොටියක් දීපල්ලා’ කියන්නට විය.‘ආත්තේ මෙන්න රොටිය’ යැයි රොටියක් අප්පුහාමි මාමා අත තැබීය. කුඩාවට සකසා තිබූ රොටියක් ලුණු මිරිස් සමග අප්පුහාමි මාමාට දුන්නේය.‘ආ ළමයිනේ උඹලා මහා රොටි දන්සලක් කියලා බෝඩ් ගහලා වඩයක් විතර රොටියක් දෙන්න ලැජ්ජ නැද්ද.මගේ බුලත් විට ටික කටෙන් විසි කළාටත් පාඩුයි’ කියාත්ම‘සීයේ මේ පාර ඕක කන්න ලබන පාර අපි ලොකු රොටියක් දෙන්නම්’ යැයි තරුණයකු පවසන්නට විය.‘හා.. හා’’ ලබන පාරවත් බලමු’ යැයි කී අප්පුහාමි මාමා තරුණයන්ගේ සිනා හඬ මැද වේගයෙන් බත් දන්සලක් කරා පා පැදිය පදවන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206095</link>
    <topic>කුරුණෑගල කොට්ඨාස පහකට ජල ව්‍යාපෘති</topic>
    <author>කුරුණෑගල දකුණ සමූහ එම්. මහරුප්</author>
    <content>කුරුණෑගල දිස්ත්‍රික්කයේ මැතිවරණ කොට්ඨාස පහකට ජලය ලබාගත හැකි වන පරිදි හක්වටුන ඔයට මා ඔයෙහි ජලය ගෙන ඒම සඳහා වූ නව ව්‍යාපෘතියක් ආරම්භ කර තිබේ.වාරිමාර්ග හා ජල කළමනාකරණ අමාත්‍යංශය මගින් මේ සඳහා අවශ්‍ය වන මුදල් ප්‍රතිපාදන වෙන් කර දීමට කටයුතු කර ඇති අතර කුරුණෑගල දිස්ත්‍රික්කයට බලපෑ ජල ප්‍රශ්නය ද මේ අනුව බොහෝ දුරට විසඳීමට හැකියාව ලැබේ.පොල්ගහවෙල, දඹදෙණිය, කටුගම්පොළ, කුලියාපිටිය සහ බිංගිරිය මැතිවරණ කොට්ඨාසවල වී වගාව ඇතුළු අනිකුත් වගා කටයුතු සඳහා පැවති ජල හිඟය මෙමගින් මග හැරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206096</link>
    <topic>බියගම ප්‍රා. සභාවට අයත් ඉඩම වල් බිහිවෙලා</topic>
    <author>ඡායාරූපය කැලණිය විශේෂ ලයනල් පී. පෙරේරා</author>
    <content>බියගම බොල්ලෑගල ග්‍රාමීය බැංකුව ඉදිරිපස තිබෙන හිස් ඉඩම කිසිදු ප්‍රයෝජනයකට නොගෙන අතහැර දැමීම නිසා වල් බිහිවී ඇත.මේ භූමියේ විස සතුන් මදුරුවන් බෝවීම නිසා අවට වැසියෝ අසීරුවට පත්ව සිටිති.බියගම ප්‍රාදේශීය සභා බල ප්‍රදේශයට අයත් මේ භූමිය එළි පෙහෙළි කර සංවර්ධනය කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206097</link>
    <topic>අලව්ව මහජන පොළ සංවර්ධනයට</topic>
    <author>වයඹ පළාත් සංචාරක සේන ඉදිරිසිංහ</author>
    <content>අලව්ව නගරයේ පැවැති අඩු පාඩු ගණනාවක් මේ වන විට සපුරා ඇති බැව් කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා පැවැසීය.මේ අනුව අලව්ව මහජන පොළ අංග සම්පූර්ණ පොළක් ලෙස සංවර්ධනය කර තිබේ.පශු වෛද්‍ය කාර්යාලයක් හා සෞඛ්‍ය සේවා නිලධාරී කාර්යාලයක් හා ප්‍රාදේශීය සභා කාර්යාලයක්ද ආරම්භ කර ඇති බව මන්ත්‍රීවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206098</link>
    <topic>පන්විල බැද්දේගම වැසියෝ මාර්ග පහසුකම් නැතිව අසීරුවේ</topic>
    <author> </author>
    <content>පාතදුම්බර මැතිවරණ කොට්ඨාසයට අයත් පන්විල කඳුකරයේ දුෂ්කර ගම්මානයක් වන තවලන්තැන්න පහළගම හරහා බැද්දේගම මාර්ගයට පිවිසෙන මාර්ගයේ වැඩ ආරම්භ කර වසර 35 ක් ගත වී ඇතත් තවමත් වැඩ නිම කර නැත.පන්විල කඳුකර ගම්මානවල 1977 ආරම්භ කළ ව්‍යාපෘති අතරින් ප්‍රධාන ව්‍යාපෘතියක් ලෙස මේ මාර්ගයේ වැඩ ආරම්භ කළ බව ගම්වාසීහු පවසති.ආරම්භයේ දී මේ මාර්ගය ඩෝසර් කර ඉඩකඩම් ගස් කපා තැනින් තැන බෝක්කු දමා වැඩ අතරමග නතර කර දමා තිබීමෙන් පසු යළි ජාතික සවිය ගම නැඟුම වැඩ සටහන යටතේ තැන් තැන්වල කොන්ක්‍රීට් දමා මාර්ගය පිළිසකර කෙරිණි. ඒ අනුව පෞද්ගලික ආයතනයකින් පුවක්අත්තා ඔය හරහා පාළමක් ඉදිකිරීමේ කටයුතුද පටන් ගත්තත් පාලමේ වැඩ අතරමග නතර කර ඇත.2008 වසරෙන් පසු මාර්ගයේ වැඩ කිසිවක් කර නොමැති අතර මාර්ගයේ කොන්ක්‍රීට් ගැලවී යමින් පවතී.ගම්වාසීන් මේ මාර්ගය තැනීමට රුපියල් ලක්ෂ ගණනක් වටිනාකමින් යුක්ත ඉඩම් කඩම් ගස් කොළන් කපා දැමීමට අවසර දුන්නත් මාර්ගය ඉදිකිරීමේ කටයුතු තවමත් සිහිනයක් බවට පත් වී තිබේ. මේ මාර්ගයේ පාපැදියක් යාමට තරමටවත් සංවර්ධනය කර පිළිසකර කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r1206099</link>
    <topic>මාතලේ මිරිදිය ධීවර ව්‍යාප්තිනිලධාරින්ගේ හිඟයක්</topic>
    <author>නාඋල විශේෂ එච්. ඇම්. අයි. අබේරත්න</author>
    <content>මාතලේ දිස්ත්‍රික්කයේ මිරිදිය ධීවර ව්‍යාප්ති නිලධාරින් නොමැතිකමින් ධීවර පවුල් 1237 ක් අතරමං වී සිටිති.ලියාපදිංචි ධීවර සමිති 17ක් ඇති අතර කුඩා වැව් ආශ්‍රිත මිරිදිය ධීවර සමිති 50කට වැඩි සංඛ්‍යාවක් ඇත.මාතලේ දිස්ත්‍රික්කය සඳහා මිරිදිය ධීවර ව්‍යාප්ති නිලධාරින් ප්‍රමාණවත් නොවන නිසාවෙන් මේ වර්ෂය සඳහා ප්‍රතිපාදන කිසිවක් ලැබී නැති අතර දැනට සිටින ධීවර ව්‍යාප්ති නිලධාරින් සඳහා වාහන පහසුකම්ද නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=r12060910</link>
    <topic>මධ්‍යම පළාත  නියඟයෙන් තේ වගාවට හානි</topic>
    <author>මධ්‍යම පළාත් සමුහ ආනන්ද ගුරුසිංහ</author>
    <content>උඩරට සහ මැදරට ප්‍රදේශවලට මාස ගණනාවක් පවතින දැඩි නියගය නිසා තේවගාව විනාශ වෙමින් පවතී.ම් දිනවල පවතින තද හිරු රශ්මියත් සුළඟත් තේ දළු නෙලීමට අසීරු වී ඇති අතර දළුවල බරද අඩුවෙමින් පවතී. මේ තත්ත්වය තවදුරටත් පැවතුනහොත් තේ වගාව විනාශවී යන බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206091</link>
    <topic>ආසියානු කනිෂ්ඨ මලල ක්‍රීඩා ශූරතාවලිය විචිත්‍රවත් උලෙළකින් අද ඇරඹෙයි</topic>
    <author>ප්‍රින්ස් ගුණසේකර</author>
    <content>ඉතිහාසයේ වැඩිම රටවල් ගණනක සහභාගීත්වයෙන් පැවැත්වෙන ආසියානු කනිෂ්ඨ මලල ක්‍රීඩා ශූරතාවලිය කොළඹ සුගතදාස ක්‍රීඩාංගණයේදී විචිත්‍රවත් සමාරම්භක උළෙලකින් අද පස්වරු 4.00 ට ආරම්භ වෙයි.ආසියානු කෙළිබිමේ යොවුන් ක්‍රීඩා තරු රැසකගේ සහභාගීත්වයෙන් ඇරඹෙන මේ ක්‍රීඩා උළෙලට රටවල් 34කින් ක්‍රීඩක ක්‍රීඩිකාවෝ 650ක් පමණ එක්වෙති.අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් අද ආරම්භ වන මේ දැවැන්ත මලල ක්‍රීඩා සැණකෙළිය මේ 12දා ජනාධිපති මහින්ද රාජපක්ෂ මහතාගේ ප්‍රධානත්වයෙන් සමාප්ත වේ.පාසල් දරු දැරියන් 600කගේ අලංකාර සංදර්ශනයකින් හැඩ ගැන්වෙන සමාරම්භක උළෙල ඔලිම්පික් පහන දැල්වීමෙන් ආරම්භ කෙරේ.ඒ සඳහා දික්වැල්ල විජිත මධ්‍ය මහා විදුහලේ චලක ප්‍රියන්ත වීරසිංහ හා ගලෙන්බිඳුණුවැව මධ්‍ය මහා විදුහලේ නිමේෂා සිරිවර්ධන නම් කොට ඇත. ශ්‍රී ලංකා මලල ක්‍රීඩා කණ්ඩායමේ නායක කෑගල්ල සාන්ත ජෝෂප් බාලිකා විදුහලේ ශිවන්ති රත්නායක ශ්‍රී ලංකා ධජය අතැතිව ගමන් ගැනීමට නියමිතය.මේ දැවැන්ත ක්‍රීඩා උළෙල වෙනුවෙන් රුපියල් මිලියන 65ක් වැය කොට ඇති අතර ඒ සඳහා රජයෙන් සියයට පනහක් වහා පෞද්ගලික අංශයෙන් සියයට පනහක් වැය වනු ඇතැයි ක්‍රීඩා ඇමැති මහින්දානන්ද අලුත්ගමගේ මහතා පැවසීය.ආසියානු කනිෂ්ඨ මලල ක්‍රීඩා ශූරතාවලියේ දී රන්, රිදී හා ලෝකඩ පදක්කම් දිනා ගන්නා ශ්‍රී ලංකා ක්‍රීඩක ක්‍රීඩිකාවන්ට මුදලින් තෑගි පිරිනැමීමට තීරණය වී ඇත.සහය දිවීමේ කණ්ඩායම රන් පදක්කමක් දිනා ගතහොත් රුපියල් ලක්ෂ 6 ක් ප්‍රදානය කිරීමට තීරණය වී ඇත. අනෙක් ඉසව් වලින් රන් පදක්කම් දිනා ගන්නා ශ්‍රී ලංකා ක්‍රීඩක ක්‍රීඩිකාවන්ට රුපියල් ලක්ෂ 5 ක්, රිදී පදක්කමකට රුපියල් ලක්ෂ 3 ක් හා ලෝකඩ පදක්කමකට රුපියල් ලක්ෂ එකහමාරක් ලබාදීමට කටයුතු යොදා තිබේ.මේ ක්‍රීඩා උළෙලේ සෑම ඉසව්වකම ජයග්‍රාහී ක්‍රීඩක ක්‍රීඩිකාවන් හා කුසලතා දක්වන ක්‍රීඩක ක්‍රීඩිකාවන් වෙනම සංචිත ගතකොට විදෙස් පුහුණුකරුවන් යටතේ ජාත්‍යන්තර තලයට ගන්නා බවද ක්‍රීඩා ඇමැති මහින්දානන්ද අලුත්ගමගේ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206092</link>
    <topic>කායවර්ධන ශූර රුවන් ලක්මව රනින් සරසයි</topic>
    <author>සටහන : ප්‍රින්ස් ගුණසේකර</author>
    <content>වසර 63ක ශ්‍රී ලාංකේය කායවර්ධන ඉතිහාසයේ පෙරළිකාර සටහනක් තැබූ විජේසිංහ ආරච්චිලාගේ සංජීව රුවන් කුමාර ආසියානු රන් පදක්කමක් මුල්වරට දිනා ශ්‍රී ලංකා නාමය රනින් බැබලුවේය.අනේකවිධ අපහසුකම් මැද තම ඉලක්කය කරා අධිෂ්ඨානශීලීව ගමන්ගත් 30 හැවිරිදි මේ තරුණයා ආසියාවේ දැවැන්තයන් ශ්‍රී ලංකා ධජය ඉදිරියේ පරාජයට පත් කළේය.මුදලින් සවි ශක්තියෙන් හා පහසුකම් අතින් බෝහෝ ඉදරියෙන් සිටි ආසියාවේ දේහධාරී අයෝමය පුරුෂයන් පරාජයට පත් කිරීමට ශ්‍රී ලංකාවේ “පුංචි කොල්ලාට” හැකිවූයේ තම කායබලය හා මාංශ පේෂී කලාත්මක ඒකමිතියකට පත්කරගෙන තිබූ හෙයිනි.ඔහුගේ මාංශ පේශී දේහ ලක්ෂණ නිත්‍ය පිළිවෙතක් මත තාක්ෂණික හැසිරීම් රටාවකට අනුගතකොට තිබූ නිසා ජූරියේ විශිෂ්ටතම අවධානය යොමු විය.රටවල් 27කින් ක්‍රීඩකයන් 170ක් සහභාගි වූ ආසියානු අයෝමය පුරුෂයා තේරීමේ හා යෝග්‍යතා ශූරතාවලියේ කිලෝග්‍රෑම් 65 බර පන්තියේ” රන් පදක්කම දිනාගත් සංජීව රුවන් කුමාර ඉරානයේ අයෝමය ශූරයා හා කසකස්තානයේ ප්‍රබලයා පරාජයට පත් කළේ වාර්තාගත ලෙසය.“අවුරුදු 63කට පසුව ශ්‍රී ලංකාවට ආසියාවේ මුල්ම රන් පදක්කම දිනා දීමට හැකිවීම සිහිනයක් සැබෑවීමක් වගෙයි. මගේ ඉලක්කය මා ජය ගත්තා. මට දැන් තියෙන්නේ ලබන නොවැම්බරයේ ලෝක ශූරතාවලිය නියෝජනය කර ජයක් ලබන්නයි.” රුවන් කුමාර අධිෂ්ඨානශීලීව පැවැසීය.ඒ උදාර අරමුණ ජය ගැනීමට තවත් කැපවී පුහුණුවීම් කිරීමට හෙතෙම බලාපොරොත්තු වේ.“මට දැන් විදෙස් පුහුණුවක් අවශ්‍යයි. ඒකට අනුග්‍රහයක් බලාපොරොත්තු වෙනවා. විදෙස් පුහුණුකරුවෙකුගේ අත්දැකීම් හා උපදේශ තුළින් මගේ හැකියාව වැඩි දියුණු කරගෙන ලෝක මට්ටමේ පදක්කමක් දිනා ගැනීමට සැමගේ උදව් අවශ්‍යයි.” ආසියානු රන් පදක්කම්ලාභී රුවන් කුමාර හැඟීම්බරව පැවැසීය.“ආසියානු අයෝමය ශූරයා තේරීමේ තරගයේදී මා අතින් පරාජයට පත්වූයේ දැවැන්ත ක්‍රීඩකයන්. ඒ අයගේ පෝෂණය තාක්ෂණය අපට වඩා හැම අතින්ම උසස්, පසුගිය වසරකට වඩා කාලයක් මා කැපවී කටයුතු කළා. ඒක ජයග්‍රහණයේ එකම රහසයි” රුවන් කුමාර පැවැසීය.ආසියානු රන් කිරුළ දිනා ගැනීමට පෙර ඔහු ඩුබායිහී ජාතික පුහුණුකරු මොහොමඩ් අල් යටතේ පුහුණුව ලැබීය.රුවන් කුමාරගේ වත්මන් පුහුණුකරුවන් ලෙස කටයුතු කරන්නේ පැට්‍රික් රාජපක්ෂ හා ඉන්දික ප්‍රනාන්දු යන මහත්වරුය.ශ්‍රී ලංකා නාවික හමුදාවේ සේවය කරන ආසියානු අයෝමය ශූරයා වෙන්නප්පුව ජෝෂප් වාස් හා පහළ මඩම්පැල්ල කනිටු විදුහලෙන් අධ්‍යාපනය හැදෑරුවේය.“මම ලොකු සල්ලිකාරයෙක් නෙවෙයි.කායවර්ධන ක්‍රීඩාවට ආදරය නිසා ලැබෙන මුළු පඩියම පුහුණුවීම්වලට වියදම් කරනවා. අම්මා තාත්තා නංගි මගේ ජයග්‍රහණයේ සෙවනැල්ලක් බඳුයි. කාය වර්ධන ක්‍රීඩකයෙකු ජාත්‍යන්තර තරගාවලියකට යන්න පෙර මාසයේදී ලක්ෂ 2ක් පමණ විටමින් පෝෂණ ආහාරවලට වැය කළ යුතුයි.ඒ සෑම ආර්ථික අභියෝගයක්ම මා ජය ගත්තේ ජයග්‍රහණයට ඇති ඕනෑකම නිසයි” ඔහු අතීතය සිහිපත් කළේය. වසර 1998 සිට අඛණ්ඩව පාසල් අයෝමය ශූරයා වූ ඔහු 2001 දී දකුණු ආසියානු ක්‍රීඩා උළෙලේ රිදී පදක්කම් ලාභියා වේ.මිස්ටර් ශ්‍රී ලංකා අයෝමය ශූරයා හා මාතර ටොප් 20 ශූරයා ලෙස කිරුළ පැලදි ඔහු රටවල් 10ක විදෙස් තරගාවලි නියෝජනය කළේය.“මා මුලින්ම පුහුණුවීම් කළේ කටාන පවර් මෑන් එකේ දයා චමිල, සමන් නිශ්ශංක, පැට්‍රික් රාජපක්ෂ මුලින්ම මට උදව් කළා. නාවික හමුදාවට සම්බන්ධ කළේ ටියුඩර් විජේසූරිය මහතායි. නාවික හමුදාවේ පුහුණුකරු ඩබ්ලිව්.එල්. චන්ද්‍රසිරි මහතා මට ගොඩක් උදව් කරනවා. ඒ වගේම කමල්ඩීන් මහතා ඇතුළු මිතුරන් රාශියකගේ උදව් මට ලැබුණා.නම් සඳහන් නොවූ බොහෝ දෙනා මගේ ජයග්‍රහණයේ උදව් කරුවන් ලෙස සිටියා. ඒ වගේම ආරක්ෂක ලේකම්තුමා හා නාවික හමුදාපති ඇතුළු සියලු දෙනාට මගේ ජයග්‍රහණයේ ගෞරවය හිමිවිය යුතුයි. කායවර්ධන සම්මේලනයේ කපිල කුමාර මහතා මට විශාල ශක්තියක්. දැන් සම්මේලනය නිවැරදි මාවතක ගෙනයන සියලු නිලධාරීන්ටත් ක්‍රීඩා ඇමැතිතුමාටත් මා ස්තූතිය පුදකරනවා.” ආසියානු අයෝමය ශූරයා කෘතවේදීත්වය පළ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206093</link>
    <topic>ශ්‍රී ලංකා-පාකිස්තාන දෙවැනි එක්දින ගැටුම අද</topic>
    <author>වර්නන් ගුණසේකර පල්ලෙකැලේ සිට</author>
    <content>ජයග්‍රහණය ලබා ගැනීමේ ආශාව මෙන්ම එය අත්කර ගැනීමේ උනන්දුව වහාම ඇතිකර ගැනීමට ශ්‍රී ලංකාව උත්සුක නොවුවහොත් පාකිස්තානය සමග අද පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන දෙවැනි එක්දින තරගය පමණක් නොව සෙසු තරග ත්‍රිත්වයේද පරාජයේ නීරස විඳින්නට මහේල ජයවර්ධනගේ කණ්ඩායමට සිදුවනු ඇත.ශ්‍රී ලංකාව ජගත් ක්‍රිකට් ලොවේ සුපිරි කණ්ඩායමක් බවට පත්වීමට පන්නරයක්ව එදා තිබූ ජයග්‍රාහී ඉව අද කණ්ඩායමෙන් තුරන්ව ගොස් ඇති සෙයකි. විශේෂයෙන් පළපුරුදු පිතිකරුවන් අද පිත්ත හසුරුවන්නේ ඕනෑවට එපාවට මෙනි.එය, පාකිස්තානයට එරෙහිව මෙතෙක් පැවැති විස්සයි20 ද්විත්ව තරගමාලාවේදී මෙන්ම පෙරේදා පැවැති පළමු ජාත්‍යන්තර එක්දින තරගයේදීද මනාව ප්‍රදර්ශනය විනි.ක්‍රිකට් ක්‍රීඩාවෙන් උන්මාදයට පත්ව සිටින මෙරට ක්‍රීඩා ලෝලීන් බොහෝ දෙනෙක් සමහරවිට සැතපුම් සිය ගණන් ගෙවාගෙන සූරියවැවට යන්නේත්, පල්ලෙකැලේට එන්නේත් තමන් ඉතාමත් ආදරය කරන, තමන්ගේ වීරයන් වන ජනප්‍රිය ක්‍රීඩකයන්ගේ හපන්කම් දැක බලාගෙන ආඩම්බර වීමේ බලාපොරොත්තු වෙනි.එසේ පැමිණෙන ඔවුනට දිස්වන්නේ මහේලලා, ඩිල්ෂාන්ලා, සංගාලාගේ කිසිම වගකීමකින් තොර පිතිකරණයකි. ශ්‍රී ලංකා කණ්ඩායමේ සමහරු ක්‍රීඩා කරන විලාශය අනුව ඔවුන් අකමැත්තෙන් හෝ බලෙන් ක්‍රීඩා කරනවාද යන සැකයක් කෙනෙකු තුළ ඇතිවන්නට ඉඩ තිබේ.සංචාරක පාකිස්තාන කණ්ඩායමට එරෙහිව මෙතෙක් පැවැති තරග තුනේදීම ශ්‍රී ලංකා පිතිකරුවෝ දැඩි ලෙස අසාර්ථක වූහ. යම් තරමින් හෝ ප්‍රගතියක් පෙන්නුම් කර ඇත්තේ මැද පෙළ පිතිකරු ලහිරු තිරිමාන්න පමණි.ශ්‍රී ලංකා පන්දු යැවීමේ බළඇණිය මෙතෙක් ඔවුන්ගේ කාර්යය සාර්ථකව ඉටුකර තිබේ.පාකිස්තානය සමග පළමු විස්සයි20 තරගයේදී ඔවුන් ලකුණු 95කටත්, දෙවැනි තරගයේදී ලකුණු 122කටත් සීමා කිරීමට ශ්‍රී ලංකා පන්දු යවන්නෝ සමත් වූහ. පාකිස්තාන ක්‍රිකට් කණ්ඩායමේ මෙවර ශ්‍රී ලංකා සංචාරයේ ඔවුන් මුහුණ දුන් පළමු තරගයෙන්ම (විස්සයි20) ලත් පරාජයෙන් පසුව පාකිස්තාන කඳවුරෙන් දිස්වූයේ පරවුණු මල් වැනි මුහුණු ය.එහෙත්, දෙවැනි විස්සයි20 තරගය හා තරග පහකින් සමන්විත එක්දින තරගමාලාවේ පළමුවැන්න ජය ගැනීමෙන් පසුව පාකිස්තානුවෝ දැන් ජයග්‍රහණය ම ඉව අල්ලමින් සිටිති. එය වෙනතකට යොමු කිරීමට මහේලගේ කණ්ඩායම අද සිට සමත් වනු ඇතැයි යන්න ශ්‍රී ලංකා ක්‍රිකට් ප්‍රජාවගේ මේ මොහොතේ අපේක්ෂාව වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206094</link>
    <topic>ලකුණු අඩුවීම පරාජයට හේතුවයි</topic>
    <author>වර්නන් ගුණසේකර පල්ලෙකැලේ සිට</author>
    <content>පාකිස්තානයට එරෙහිව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පෙරේදා පැවැති පළමු එක්දින ක්‍රිකට් තරගයේදී ශ්‍රී ලංකාව ලකුණු 190 – 200ක් ලබා ගත්තා නම් ප්‍රතිවාදීන්ට හොඳ සටනක් දීමට හැකියාව තිබු බව ශ්‍රී ලංකා නායක මහේල ජයවර්ධන පවසයි.“ප්‍රමාණවත් මුළු ලකුණු සංඛ්‍යාවක් ලකුණු පුවරුවට එක් කිරීම වැදගත් කාර්යයක් වී තිබුණා. ඒත්, සියළු ගෞරව පාකිස්තානයට හිමිවිය යුතුයි. ඔවුන් ඉතාමත්ම ශක්තිමත්ව අපට එරෙහිව ආවා.ඔවුන් සතුව ඇත්තේ උසස් තත්ත්වයේ පන්දු ප්‍රහාරයකි. ඒ නිසා අපි ඒ ගැන පරෙස්සම් විය යුතුයි” ජයවර්ධන කියයි.එම තරගයේ කාසියේ වාසිය දිනාගෙන පළමුව පන්දුවට පහර දීමට තීරණය කළ ශ්‍රී ලංකාවට ලබා ගත හැකිවූයේ කඩුලු 8ක් දැවී ලකුණු 135ක් පමණි.එය “කාසියේ වාසියේ හොඳ පරාජයක්” බව පාකිස්තාන නායක මිස්බා උල් හක් ප්‍රකාශ කරයි.“කුමක් කළ යුතුදැයි තීරණය කිරීම ඕනෑම නායකයෙකුට ඒ අවස්ථාවේ අසීරු කරුණක් වුණා. විකට්ටුවේ තෙතමනය ගොඩක් තිබුණා. එය ආවරණය කරලයි තිබුණේ.කාසියේ වාසිය උරගා බැලීමේ සටනින් පරාජය වීම අපට වාසියක් වුණා” උල් හක් පැවසීය. “ඒ වෙලාවේ තිබූ දේශගුණික තත්ත්වයන් යටතේ පන්දුවට පහර දීම ඉතාමත් අසීරු කාර්යයක් වී තිබුණා. නමුත් මොහමඩ් හෆීස් (ලකුණු 37) හා උමාර් අක්මාල් (නොදැවී ලකුණු 36) පාකිස්තානය ජයග්‍රහණය කරා ගෙන ගියා” උල් හක් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206095</link>
    <topic>බෝල්ට් යළි ජයගනී</topic>
    <author/>
    <content>ඔස්ලෝ නුවර පැවැති ඩයමන්ඩ් ලීග් මලල ක්‍රීඩා තරගාවලියේ මී‍ටර් 100 තරග ඉසව්වේ දී ප්‍රතිවාදී ක්‍රීඩක අසාෆා පවෙල් පරාජය කරමින් සිය යුරෝපීය මලල ක්‍රීඩා සංචාරයේ සහභාගි වූ තුන්වැනි මීටර් 100 තරගයේ ජයග්‍රහණයත් අත්කර ගැනීමට ලෝක ශූර ‍උසේන් බෝල්ට් සමත්විය.ඹහු මේ තරගයේ දී වාර්තා කළ කාලය තත්පර 9.79ක් විය.දෙවැනි ස්ථානය හිමිකර ගත් අසාෆා පවෙල් තත්පර 9.85කින් තරගය නිමා කළ අතර තත්පර 10.10කින් තරගය නිමාකළ ලෙ‍රෝනේ ක්ලාක් තුන්වැනි ස්ථානය අත්කර ගත්තේය.ඔලිම්පික් කෙටිදුර ධාවන ද්විත්ව රන් පදක්කමට හිමිකම් කියන 25 හැවිරිදි බෝල්ට් සිය විශිෂ්ටතම ප්‍රතිවාදියා වන අසාෆාට මේ තරගයේ දී ප්‍රබල අභියෝගයක් එල්ල කිරීමට සමත්විය. 'මේ ජයග්‍රහණය මට පුදුම සතුටක් ගෙනදුන්නා.ප්‍රීතිමත් ක්‍රීඩා ශූරයෙකු විදහට ආපසු නිවසට යාමට මට දැන් පුළුවනි.' ජයග්‍රහණයෙන් අතිශය උද්දාමයට පත් වූ බෝල්ට් පැවැසීය. '.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206096</link>
    <topic>වරකාපොල සැහැල්ලු පන්දු ක්‍රිකට්</topic>
    <author/>
    <content>වරකාපොල, ඇත්නාවල ආර්.සී.සී. ක්‍රීඩා සමාජය තුන්වැනි වරටත් සංවිධානය කරන සය සමාජික සැහැල්ලු පන්දු ක්‍රිකට් තරගාවලිය හෙට (10) ඇත්නාවල මහ විදුහල් ක්‍රිඩා පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206097</link>
    <topic>සමස්ත ලංකා පාසල් පිහිනුම් අද ඇරැඹේ</topic>
    <author/>
    <content>ජනාධිපති මහින්ද රාජපක්ෂ ශූරතාව වෙනුවෙන් පැවැත්වෙන සමස්ත ලංකා අන්තර් පාසල් පිහිනුම් තරගාවලිය කොළඹ තර්ස්ටන් පිහිනුම් විදුහල් පිහිනුම් තටාකයේ දි ඊයේ ආරම්භ විය.අද සහ හෙට දෙදිනත් තරග පැවැත්වේ.තර්ස්ටන් විද්‍යාලය සංවිධානය කරන මේ පිහිනුම් තරගාවලියට දිවයිනේ පාසල් 96ක් සහභාගි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=s1206098</link>
    <topic>පුංචි චෙස් ශූරිය සචින්තා</topic>
    <author/>
    <content>ශ්‍රී ලංකා චෙස් සම්මේලනය සංවිධානය කළ අන්තර් ජාතික ශ්‍රේණිගත කිරී‍මේ විවෘත චෙස් තරගාවලියේ අවුරුදු 8න් පහළ බාලිකා සම ප්‍රථම ස්ථානය දිනා ගැනීමට ගල්කිස්සේ බෞද්ධ බාලිකා විද්‍යාලයේ කේ.කේ.එම්.සචින්තා කොඩිකාර සමත්වූවාය.පසුගිය මස කොළඹ පැවැති මේ තරගාවලියේ ඇය ලැබූ ජයග්‍රහණයේ විශේෂත්වය වන්නේ ඇය සහභාගි වූ ප්‍රථම අන්තර් ජාතික තරගාවලියේ දීම ශ්‍රේණිගත ක්‍රීඩිකාවක් පරාජය කරමින් අන්තර් ජාතික ‍ශ්‍රේණිගත කිරීමේ තරග සඳහා දොරටු විවර කරගැනීමය.මීට පෙර පැවැති චෙස් තරගාවලි තුලදීත් සාර්ථක දස්කම් පෙන්වීමට සමත්වූ ඇය විදුහල්පතිනිය එස්.එස්.රත්නවීර මහත්මියගේ මගපෙන්වීම මත නෙළුම් සමරසේකර මහත්මිය යටතේ පුහුණුවීම් කටයුතුවල නිරත වන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=f1206091</link>
    <topic>මුස්ලිම්වරුන්ට සැලකූ එකම නායකයා ජනාධිපතිතුමායි</topic>
    <author>සාකච්ඡා කළේ ඉන්දික පොල්කොටුව</author>
    <content>ගත වූ වසර තුන තුළ අපට හිමි වූ ප්‍රතිලාභ, මුස්ලිම් ජනතාව ජනාධිපතිතුමන් ප්‍රමුඛ ආණ්ඩුව අතර ඇති සබඳතාව හා මෙවර හජ් වන්දනා සංවිධාන කටයුතු ඇතුළු කරුණු සම්බන්ධයෙන් මහනුවර දිස්ත්‍රික් පාර්ලිමේන්තු මන්ත්‍රී ඒ. ආර්. එම්. අබ්දුල් කාදර් මහතා සමඟ “දිනමිණ” කළ සංවාදයකි මේ.* දශක තුනක ත්‍රස්තවාදය පරාජය කැර මේ වනවිට වසර තුනක් ගත වී තිබෙනවා. එහි ප්‍රතිලාභ සැබවින්ම ජනතාවට ලැබී තිබෙනවාද?ත්‍රස්තවාදය පරාජය කිරීමේ ඉහළම ප්‍රතිලාභය තමයි බියක් සැකක් නොමැතිව රටේ ජනතාවට ජීවත්වීමට නිදහස උරුම කර දීම. අද පේදුරුතුඩුවේ සිට දෙවුන්දරතුඩුවටත් කොළඹ සිට සන්ගමන්කන්දතුඩුව දක්වාත් රටේ ඕනෑම තැනකට බියක් සැකක් නැතිව යන්න පුළුවන්. මීට අවුරුදු තුනකට පෙර රටේ එහෙම තත්ත්වයක් තිබුණාද? අද මේ රටේ සිංහල, මුස්ලිම්, දෙමළ, බර්ගර් ආදී හැම ජනතාවක්ම සතුටින් ඉන්නවා.ඒ වගේම අද බලන්න රටේ හැම තැනම යෝධ සංවර්ධන ව්‍යාපෘති. මගේ ජීවිත කාලය පුරාවට මේ වගේ සංවර්ධන ව්‍යාපෘති දැකලා නැහැ. අධිවේගී මාර්ග අපේ රටට සිහිනයක් විතරක් වෙලා තිබුණේ. අද අපිට ඒවා සිහින නොවේ. ඇත්තෙන්ම ඒවා අද අපට අත්විඳින්නට ලැබිලා තියෙනවා.ගුවන්තොටුපල, වරාය, අධිවේගී මාර්ග, මහාමාර්ග, ජලවිදුලි ව්‍යාපෘති වාරිකර්මාන්ත මේ රටේ සංවර්ධනය නොවේද? මෙවැනි සංවර්ධන ක්‍රියාදාමයන් මීට පෙර රටේ තිබුණාද? ඇත්තෙන්ම ඊර්ෂ්‍යාවෙන් පටු දේශපාලන කෝණවලින්, පාට කණ්නාඩිවලින් නොබැලුවොත් හැමෝගෙම හදවත්වල රටේ වෙනස හොඳින්ම තේරේවි. හැම අතින්ම රටේ මේ වෙනස ත්‍රස්තවාදය පරාජය කිරීමේ ප්‍රතිලාභ නොවේද? අවංකව අපි කවුරුත් හදවත්වලට තට්ටු කැර එය තේරුම් ගත යුතුයි* ආණ්ඩුව පැත්තෙන් ඔය විදියට ප්‍රකාශ කළත් විපක්ෂය ප්‍රමුඛ ඇතැම් කණ්ඩායම් ප්‍රකාශ කරන්නේ ත්‍රස්තවාදය පරාජය කිරීමෙන් පසු එහි ප්‍රතිලාභ ජනතාවට නොලැබී ඇති බවයි.රටට කොයි තරම් යහපත් දේවල් ආණ්ඩුව විසින් ඉටු කළත් විපක්ෂයට ඒ දේවල් එකක්වත් පෙනෙන්නේ නෑ. ත්‍රස්තවාදය පරාජය කිරීමම කොයි තරම් වැදගත්ද? අද ඒකවත් ඇතමුන්ට පිළිගන්න බැරිවීම කනගාටුවට කරුණක්.එදා දසදහස් ගණන් ජීවිත අහිමිවුණ දේපල තවමත් ගණනය කරන්න බැහැ. අද එහෙම තත්ත්වයක් නෑ. අපි මේවා අමතක කරන්න හොඳ නැහැ.මං මුලින් ප්‍රකාශ කළ ආකාරයට ඊර්ෂ්‍යාවෙන් තොරව පාට කණ්නාඩි නොදමා පටු දේශපාලන කෝණවලින් නොබලා බැලුවොත් රටේ වෙනස හදවතට දැනෙනවා. ඒ නිසා විපක්ෂය ප්‍රමුඛ ඒ කණ්ඩායම්වලට මම කියනවා අපි සත්‍යයට ගරු කරමු කියා.* විශේෂයෙන් ත්‍රස්තවාදය නිසා උතුරේ දෙමළ ජනතාව වගේම නැඟෙනහිර මුස්ලිම් ජනතාවත් විශාල පීඩාවක් වින්ඳා. අද එම පළාතේ ජනතාව සැබවින්ම සතුටින්ද ඉන්නේ?මං මුලින්ම කියන්න ඕනෑ ත්‍රස්තවාදයට මෙන්ම ත්‍රස්තවාදියාට සිංහල ද මුස්ලිම් ද දෙමළ ද බර්ගර් ද කියා වෙනසක් නැහැ. ඒ වගේම පළාතක් ප්‍රදේශයක් නෑ. ත්‍රස්තවාදය නිසා සියලු ජනතාව සියලු පළාතක් ම පිඩා වින්ඳා. විශේෂයෙන් උතුරු නැඟෙනහිර ජනතාව වැඩිවශයෙන් ඉන් පීඩා විඳි බව අපි කවුරුත් දන්නවා. ඇත්තෙන්ම මුස්ලිම් දේශපාලනඥයකු විදිහට මං කියන්න ඕනෑ නැඟෙනහිර විතරක් නොවේ රටේම මුස්ලිම් ජනතාව අද උපරිම සතුටින් ඉන්නවා.* ජිනීවා යෝජනාවේදී ලෝකයේ මුස්ලිම් රාජ්‍යයන් බොහොමයක් අපේ රටට සහාය දැක්වූවා. මෙය අන්තර්ජාතික වශයෙන් වැදගත් ප්‍රවණතාවක් නේද?එම රාජ්‍යයන් ඔක්කොම වගේ අපිත් සමඟයි හිටියේ. අපේ රට ගැන වගේම ජනාධිපති තුමා පිළිබඳ ලොව පුරා මුස්ලිම් රටවල් අද විශාල විශ්වාසයක් තබා තිබෙනවා මෙන්ම ප්‍රසාදයකින් සිටින්නේ. මේක තේරුම් ගත යුතු මුස්ලිම් ජනතාව සියයට සියයක්ම ජනාධිපතිතුමා සමඟයි. ජිනීවා යෝජනාවලදී වගේම සෑම විටම මුස්ලිම් රටවල් අපිත් සමඟ සිටිනවා. අද බලන්න ඒ රටවල් අපේ රටේ සංවර්ධනයට කොයි තරම් සහයෝගයක් ලබා දෙනවාද? මේක ඉතාමත් හොඳ ප්‍රවණතාවක්.* දඹුල්ල මුස්ලිම් පල්ලියේ සිද්ධියේදී ඇතැම් කණ්ඩායම් පටු දේශපාලන වාසි ලබා ගැනීමට ක්‍රියා කළ බවට ආණ්ඩුව පැත්තෙන් චෝදනාවක් තියෙනවා නේද?ඔව් ඇත්ත ඇතැම් කණ්ඩායම් මින් පටු දේශපාලන වාසි ලබා ගැනීමට ක්‍රියා කළා. එහෙත් අපේ බුද්ධිමත් මුස්ලිම් ජනතාව ඔවුන්ගේ ඉත්තන් වන්නට ගියේ නැහැ. ඒ නිසා එම කණ්ඩායම්වල අරමුණු ඉටු කැර ගැනීමට නොහැකි වුණා. මං කියන්නේ මේක අපි සියලු දෙනාගේ රට. අපි ඔක්කොම ජාති ආගම් කුලබේදයෙන් තොරව ශ්‍රී ලාංකික කියන හැඟීමෙන් ජීවත්විය යුතුයි.විශේෂයෙන් මං මුස්ලිම් ජනතාවට කියනවා අපේ ජනාධිපතිතුමා හැම ජනකොටසකටම එක හා සමානව සලකන නායකයෙක්.ඒ නිසයි අපි විපක්ෂයේසිටිත් එතුමා සමඟ එක්ව ක්‍රියා කරන්නේ. ලෝකයේ මුස්ලිම් රටවල් අද එතුමා සමඟ සිටීමෙන් මේ විශ්වාසය තහවුරු වෙලා තියෙනවා.කුමන කණ්ඩායමකටවත් ඔවුන්ගේ පටු අරමුණු ඉටු කරගැනීම ඉඩ නොදිය යුතුයි. සිංහල, දෙමළ, මුස්ලිම් අපි සියලු දෙනා එකම රටක එකම ජාතියක් යන හැඟීමෙන් ක්‍රියා කළ යුතුයි.* පසුගිය ජනාධිපතිවරණයේදී සරත් ෆොන්සේකා මහතා වෙනුවෙන් ඔබ විශාල කාර්යභාරයක් ඉටු කළා අද ඒ ගැන මොනවාද හිතෙන්නේ.ඇත්තෙන්ම කනගාටුවක්. ඒ මොකද ඔහු කවුද කියා අපිට එදා හරියට තේරුම් ගන්න බැරි වුණා. අපි පක්ෂයක් විදිහට තමයි එදා ඔහුට උදවු කළේ. නමුත් මං ඔහු කවුද කියා මුලින්ම තේරුම් ගත්තේ පක්ෂයේ ලකුණ පවා අහිමිකැර ගනිමින් එදා එජාපය ඔහු වෙනුවෙන් කටයුතු කළ අවස්ථා‍ෙව්දීයි. එහෙත් ඔහු මුළු පක්ෂයම පාවා දෙමින් මහා මැතිවරණයේ දී ජ.වි.පෙ. සමඟ එකතු වුණා. ඔහු වෙනුවෙන් කටයුතු කළා. එ. ජා. ප පාක්ෂිකයන්ට ඔහු කෘතගුණ සැලකුවේ නැහැ. ඔහුට කිසිම දේශපාලන භූමිකාවක් නැහැ.* මුස්ලිම් ජනතාව එ. ජා. ප. ය සමඟ බොහොම සමීප පිරිසක් බවට මතයක් තියෙනවා නේද?ඔය මතය අදට කිසිම වලංගුතාවක් නැහැ. මීට අවුරුදු ගණනාවකට පෙර එහෙම තත්වයක් තිබුණා. එහෙත් මහින්ද රාජපක්‍ෂ කියන දැවැන්ත දේශපාලන චරිතය රටේ සෑම ජනකොටසකටම එක හා සමානව සලකන නිසා මේ රටේ මුස්ලිම් ජනතාවට අද මහින්ද රාජපක්‍ෂ ජනාධිපතිතුමා හැර වෙන නායකත්වයක් අවශ්‍ය නහැ. මේ වනවිට මුස්ලිම් ජනතාව ඉතා විශාල වශයෙන් ජනාධිපතිතුමා හා එක්වී සිටිනවා.බලන්න එදා එ. ජා. පයේ හිටපු බොහෝ මුස්ලිම් නායකයන් අද සිටින්නේ ජනාධිපතිතුමා සමඟයි. ඒ නිසා මීට අවුරුදු ගණනකට පෙර තිබුණු තත්ත්වය නොවෙයි අද තිබෙන්නේ. පසුගියදා මම ගම්පොළදී විශේෂ හමුවක් පැවැත්වූවා. එහිදී මහනුවර දිස්ත්‍රික්කයේ ඉතාම ප්‍රබල මුස්ලිම් නායකයන් විශාල පිරිසක් ආණ්ඩුවට එක්වුණා. අද ජනාධිපතිතුමන් ආණ්ඩුවත් හොඳින් කටයුතු කරනවා. මෙහෙම හොඳට කටයුතු කරන පාලනයක් පෙරළීමට හෝ පාලනයකට එරෙහිවීමට අපිට අවශ්‍ය නැහැ.අපේ ආගමේ හැටියට එය ආගමටත් හොඳ නැහැ. අපේ ආගමේ හැටියට එයට කියන්නේ හරාම් කියායි.තවත් වසර ගණනක් යනතුරු මේ පාලනය කාටවත් වෙනස් කරන්න බැහැ. අද බලන්න ජනාධිපතිතුමා සමඟ හොඳ පිරිසක් සිටිනවා. ඒ අය එතුමාට වැටෙන්න දෙන්නේ නැහැ. හරියට එතුමා වටේට කොන්ක්‍රීට් බැම්මක් දමා තිබෙනවා වගේ ශක්තිමත්. ඩී. එස්, ඩඩ්ලි බණ්ඩාරනායක, ජේ ආර්, සිරිමාවෝ , ප්‍රේමදාස, විජේතුංග, චන්ද්‍රිකා මේ කිසිම නායකයකුට එහෙම තත්ත්වයක් තිබුණේ නැහැ.* මෙවරත් ඔබ හජ් වන්දනා කමිටුවේ සිටිනවා. මෙවර හජ් වන්දනාව සඳහා මෙරට සංවිධාන කටයුතු කොහොමද?මේ කමිටුවේ සම සභාපතිවරයකු ලෙස මම කටයුතු කරනවා. පසුගිය හජ් වන්දනා සමයේ දී ගැටලු රැසක් ඇති වුණා. මෙවර එවැනි තත්ත්වයක් ඇති නොවීමට අපි වග බලා ගන්නවා. ගිය වර බැතිමතුන්ගෙන් මුදල් එකතු කර 21 දෙනකු හජ් වන්දනා කර තිබෙනවා. එය වැරදියි.හජ් වන්දනාකරුවන් සඳහා අපිට හරාර් වීසා, බේසා කියා දෙකක් ලැබෙනවා. මෙවර සවුදියෙන් අපට බේසා 150ක් ලැබෙනවා. ඒක නොමිලේ වන්දනාකරුවන්ට ලබා දිය යුතුයි. ඒවගේම වීසා 2800 ක් අපට ලැබෙනවා. මේවා සාධාරණව වන්දනාකරුවන්ට බෙදා දිය යුතුයි. සවුදි වන්දනාකරුවන්ට වීසා කලින්ම බෙදා දිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=f1206092</link>
    <topic>බඩ ඉරිඟු අපනයනය අප ලැබූ විශාලම ජයග්‍රහණයක්</topic>
    <author>සමන්මලී ප්‍රියශාන්ති</author>
    <content>ශ්‍රී ලංකාවේ කෘෂිකර්මාන්තය නඟා සිටුවීම සඳහා රජය වැඩපිළිවෙළ රාශියක් ක්‍රියාත්මක කරයි. පොහොර සහනාධාරය ඇතුළු ණය පහසුකම් ලබා දීමෙන් ගොවියෝ දිරිමත් කෙරෙති. අපි වවමු රට නඟමු, දිවි නැඟුම වැනි වැඩ පිළිවෙළ හරහා ගොවියාට අවශ්‍ය සියලු පහසුකම් ලබා දේ. රජය ලබා දෙන මේ දිරි ගැන්වීම් නිසාම කෘෂිකාර්මික ක්‍ෂේත්‍රයේ විශාල පිබිදීමක් දක්නට ලැබේ. මේ කරුණු පිළිබඳ කෘෂිකර්ම ඇමැති මහින්ද යාපා අබේවර්ධන මහතා සමඟ කළ සාකච්ඡාවකි මේ* සෑම ගෙවත්තක්ම වෙළෙඳ පොළක් කිරීමේ අරමුණෙන් ක්‍රියාත්මක කළ වැඩසටහන්වල කැපී පෙනෙන ප්‍රගතියක් තිබෙනවා. මේ ප්‍රගතිය ලබා ගැනීමට දියත් කළ වැඩසටහන් ගැන යමක් කිව හැකිද?ජනතාව තුළ කෘෂිකර්මාන්තය පිළිබඳ නව ආකල්පයක් ගොඩ නැගීමත්, කෘෂිකර්මාන්තයට නව පණක් ලබා දීමත් අරමුණුකොට ගෙන “අපි වවමු රට නගමු” වගා සංග්‍රාමය අපි ආරම්භ කළා. රජය සිතුවාටත් වඩා සාර්ථක අන්දමින් මෙය ක්‍රියාත්මක වුණා. පිටරටවල් වලින් පවා මේ වැඩසටහනට ප්‍රසාදය පළ වුණා. බැරක් ඔබාමා ද මෙය අගය කරමින් ‘ධවල මන්දිරයේ’ භෝග වගාවක් ආරම්භ කළ අයුරු මාධ්‍යවලින් අපි දුටුවා.මේ වැඩසටහන නිසා මේ රටේ හැම පුරවැසියකුම වගා කිරීමට පෙළඹුණු බව අප අවිවාදයෙන් යුතුව පිළිගත යුතුයි. පක්ෂ පාට බේද නොතකා තම ගෙවත්තේ සුළු වගාවක් හෝ ආරම්භ කිරීමට ජනතාව පෙළඹුණේ මහින්ද චින්තනයේ සඳහන් කළ අපි වවමු රට නගමු වැඩ පිළිවෙළේ සාර්ථකත්වය නිසයි.ඉන්පසු ආරම්භ කළ ‘දිවි නැඟුම’ යටතේ ගෙවතු මිලියනයක් වගා කිරීමේ වැඩපිළිවෙළක් ආරම්භ කළා. ඒ සඳහා අවශ්‍ය පැළ, පොහොර මෙන්ම තාක්ෂණික උපදෙස් පවා රජය ලබා දුන්නා. අපි වසර 30 ක් පුරා වගා කළේ නැති උතුරු නැඟෙනහිර පළාත්වලත් දැන් වගා කරනවා. මේ වැඩසටහන් නිසා කෘෂිකර්මාන්තය තුළ විශාල පිබිදීමක් ඇති වුණා වගේම සෑම ගෙවත්තක් ම වෙළෙඳපොළක් බවට පත් වුණා.* මේ වැඩසටහන්වලට අමතරව පොහොර සහනාධාරය ලබා දීමේ වැඩපිළිවෙළක් ද ක්‍රියාත්මක වුණා. ඒ සඳහා රජය විශාල පිරිවැයක් චරුවා. එමගින් අපේක්ෂිත ඉල්ක්ක ජය ගත හැකි වුණාද?ඇත්ත වශයෙන්ම ඔව්. පොහොර සහනාධාරය සඳහා රජය වසරකට රුපියල් මිලියන 5000ක් වැය කරනවා. අද පොහොර මිල ඉතාම ඉහළයි. අද මිලට ගොවිතැන් කරන්න ගොවීන්ට අසීරුයි. මේ නිසා රජය පොහොර මිටියක් රුපියල් 350කට ලබාදීමේ වැඩපිළිවෙළක් ආරම්භ කළා. පොහොර සහනාධාරය හේතුවෙන් අපේ වී අස්වැන්න සියයට 110 කින් වැඩි වුණා.ඉන් පෙර වී අස්වැන්න සියයට 60ක් පමණයි ලැබුණේ. අද අපට මෙට්‍රික් ටොන් ලක්ෂ 50කට ආසන්න අස්වැන්නක් ලැබෙනවා. සියයට 20 ක් ව පැවැති බඩඉරිඟු නිෂ්පාදනය 2011 වන විට සියයට 85 කින් වැඩි වුනණ් පොහොර සහනාධාරය නිසයි. අද වනවිට රට සහලින් මෙන්ම බඩඉරිඟු නිෂ්පාදනයෙන්ද ස්වයංපෝෂිතයි. පොහොර සහනාධාරය ලබාදීම නිසා අද වනවිට පිටරටින් ආහාර ද්‍රව්‍ය ගෙන ඒම නවතා දැමීමට හැකියාව ලැබී තිබෙනවා.* ඉතිහාසයේ ප්‍රථමවරට බඩ ඉරිඟු පිටරට යැවීමට රජය පසුගියදා පියවර ගත්තා. අද වනවිට එහි සාර්ථකත්වය කෙසේද?ඉතාමත් සාර්ථකව ක්‍රියාත්මක කෙරෙනවා. අපි මෙට්‍රික් ටොන් 10,000ක් පළමුව අපනයනය කළා. තායිවානය හා කැනඩාවට තමයි මුලින්ම අපනයනය කළේ. දැනට දේශීය ආහාර භෝග නිෂ්පාදන ක්‍රියාවලියේදී බඩ ඉරිඟු දෙවැනි වී ඇත්තේ වී වගාවට පමණයි.* බඩ ඉරිඟු වගාව වඩාත් ප්‍රචලිත වුණේ “අපි වවමු රට නගමු” වැඩසටහන යටතේ නේද?ඔව්. ඒ වැඩපිළිවෙළ යටතේ දිවයිනේ සෑම ප්‍රදේශයකම බඩ ඉරිඟු වගාව ශීඝ්‍රයෙන් ප්‍රචලිත වුණා. ගොවි ජනතාවගේ උනන්දුව මත බඩ ඉරිඟු වගාවෙන් ඔවුන්ට හොඳ ආදායම් මාර්ගයක් හිමි වුණා. ශ්‍රී ලංකාවේ බඩ ඉරිඟු වගාව රජයේ දේශීය ආහාර භෝග ප්‍රවර්ධනය කිරීමේ වැඩසටහන යටතේ ප්‍රධාන ආහාර භෝග 10 අතර මෑත කාලයේ වඩාත් ජනප්‍රිය වුණා. බඩ ඉරිඟු වගාව ප්‍රචලිත වී ඇත්තේ සත්ත්ව ආහාර නිෂ්පාදකයන් අතරයි. මෙහි විශිෂ්ටතම ප්‍රතිඵලය බවට පත් වුණේ ශ්‍රී ලංකාවෙන් ප්‍රථම වරට බඩ ඉරිඟු අපනයනය කිරීමයි.* සහල් අතිරික්තයක් අද වන විට රජය පවත්වාගෙන යනවා. සහල් පිටරට යැවීමේ අදහසක් නැතිද?සහල් පිටරට යැවීමේ කාර්යය වෙළෙඳාමක් නිසා රජය ඊට හවුල් වන්නේ නැහැ. අපේ වී ගොවිතැනෙන් සියයට 40ක් රතු සහල් ලෙසයි ගැනෙන්නේ. රතු සහල්වලට පිටරටින් ඉල්ලුමක් නැහැ. නමුත් විවිධ ලෙඩ රෝග පිටුදැකීමේ ඖෂධීය ගුණයෙන් යුතු සහල් වර්ග අපේ රටේ තිබෙනවා. එවැනි සහල් පිටරට යැවීමේ වැඩපිළිවෙළක් පෞද්ගලික අංශය හා ඒකාබද්ධව ක්‍රියාත්මක කර තිබෙනවා. ඒ සම්බන්ධයෙන් පෞද්ගලික ආයතන 150ක් සමඟ සාකච්ඡා කර තිබෙනවා. රජය සහල් අතිරික්තයක් පවත්වාගෙන යන්නේ අත්‍යවශ්‍ය අවස්ථාවන් හී ප්‍රයෝජනයට ගන්නයි.*මෙරට වගා කරන සම්ප්‍රදායික ආහාර වර්ග වලට පිටරටින් විශාල ඉල්ලුමක් පවතින බව ඔබ සඳහන් කළා. ඒ පිළිබඳ වැඩි යමක් කීවොත්?මෙරට වගා කරන සම්ප්‍රදායික සහල් වර්ග ගණනාවක් තිබෙනවා. ඒවා ඖෂධීය ගුණයෙන් අනූනයි. විශේෂයෙන් දියවැඩියාව අධිරුධිර පීඩනය ආදී ලෙඩ රෝග සුව කිරීමේ ගුණයක් මේ සහල් වර්ගවල තිබෙනවා. පිටරටවලින් මේ සහල් වර්ගවලට වැඩි ඉල්ලුමක් ලැබෙන්න තවත් හේතුවක් තිබෙනවා. එනම් කෘෂි රසායනික ද්‍රව්‍ය යෙදීම අවම රට ශ්‍රී ලංකාව බවට තහවුරු වී තිබීමයි. මේ නිසා පිටරටවල ජනතාව විශ්වාස කරනවා මේ සහල් වර්ගවල වස විස අඩුයි වගේම ලෙඩ රෝග සුව කිරීමේ බලයක් තිබෙන බව* කෘෂිකර්මාන්තයේ දියුණුවට ක්‍රියාත්මක වන වෙනත් වැඩසටහන් හා ඉදිරියේදී ක්‍රියාත්මක කෙරෙන වැඩසටහන් ගැන යමක් කීවොත්?රුපියල් 12කට සීමා වූ වී කිලෝවකට රුපියල් 30ක ස්ථාවර මිලක් ලබා දුන්නේ අපේ රජයයි. අද වී විකුණා ගත නොහැකිව ගොවීන් දිවි නසා ගන්නේ නැහැ. ඉදිරියේදී ගොවීන්ට බීජ වෙනුවට පැළ ලබා දෙන්න කටයුතු කරනවා. පොලිතින් බෑගයක පැළ 10 - 15ක් එකවර දෙනවා. අපි මේ සියලු දේ කරන්නේ පලදාව වැඩිකර ගැනීමටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=f1206093</link>
    <topic>එළවළු ටිකක් වවන්න එච්චර අමාරු නෑ</topic>
    <author>චින්තක සී ගුණදාස ප්‍රධාන ලේකම් ශ්‍රී ලංකා නිදහස් කෘෂිකර්ම පර්යේෂණ හා නිෂ්පාදන සහකාර සංගමය</author>
    <content>“ඉසුරුමත් නිවහනක් – අසිරිමත් මවුබිමක්” ශීර්ෂ පාඨය කරගනිමින් “දිවි නැඟුම” ජාතික සංවර්ධන වැඩසටහන තුළින් පසුගිය වසර දෙක තුළ ශ්‍රී ලංකාවේ සෑම දිස්ත්‍රික්කයක් ම ආවරණය වන පරිදි “ගෙවතු සංවර්ධන” වැඩසටහන් ක්‍රියාත්මක විය.ඒ තුළින් ගෙවතු විසි ලක්‍ෂයකට අධික ප්‍රමාණයක් සංවර්ධනය වූ අතර එහි පෙර ගමන්කරුවා වූයේ ගොවිජන සංවර්ධන දෙපාර්තමේන්තුවේ කෘෂිකර්ම පර්යේෂණ නිෂ්පාදන සහකාර නිලධාරීන් ය.කෘෂිකර්ම පර්යේෂණ හා නිෂ්පාදන සහකාර නිලධාරීන්ගේ මඟ පෙන්වීම හා මැදිහත් වීම මත දිවි නැඟුමෙන් ගෙවතු සංවර්ධනය කරන්නන් ගෙවත්තෙන් - ගෙවත්ත චාරිකාවේ දී මුලින්ම අප හමුවූයේ කෑගල්ල දිස්ත්‍රික්කයේ රුවන්වැල්ල ගොවිජන සේවා මධ්‍යස්ථාන බල ප්‍රදේශයේ “ඉඹුලාන” ගමේ වී. එස්. මල්කාන්ති මහත්මියගේ ගෙවත්ත යි. මෙම ගෙවත්ත සැකසීමට මඟ පෙන්වා දී ඇත්තේ ඉඹුලාන කෘෂිකර්ම පර්යේෂණ හා නිෂ්පාදන සහකාර නිලධාරී එම්. පී. මහානාම මහතා යි.සරුසාර ගෙවත්ත පිළිබඳ අපත් සමඟ කතා කළ ගෙවත්තේ හිමිකාරිය වී. එස්. මල්කාන්ති, “අපේ ඉඩම ඉතාම පුංචි ඉඩමක්. ගේ ඇරුණම අපට තියෙන්නේ පර්චස් 5ක් 6ක් විතර ඉඩ ප්‍රමාණයක්. ඉතිං මේ පුංචි ඉඩෙන් ප්‍රයෝජනයක් ගැනීම වගේම ලස්සනට තියාගන්නත් ඕනෑ.ඒ සඳහා අපට උදව් වුණේ රුවන්වැල්ල ගොවිජන සේවා මධ්‍යස්ථානයේ කෘෂිකර්ම පර්යේෂණ නිෂ්පාදන සහකාර එම්. පී. මහානාම මහතා. එතුමා “දිවි නැඟුම” ජාතික වැඩසටහන හරහා අපේ ගෙවත්ත මේ තත්ත්වයට ගේන්න අවශ්‍ය මඟ පෙන්වීම සමඟම තාක්‍ෂණික දැනුම නොමසුරුව ලබා දුන්නා.මහනාම මහත්තයගේ උපදෙස්වලට අනුව මම මේ ගෙවත්ත නිර්මාණය කර ගත්තා. අපට අද හොඳ සතුටක් මේ ගෙවත්ත දිහා බලා ඉන්න කොට. උදේම ගෙදර දොර ජනෙල් අරින කොටම දකින්නේ සරු සාරවූ ඵල බර වූ එළවළු පලතුරු ගස්.ඇත්තටම ඒක අපිට සතුටක්. අපි පොළට ගිහින් වියදම් කරපු සල්ලි අද අපට ඉතිරිවෙලා, ඒක අපේ ආර්ථිකයට අද හොඳ හයියක් වෙලා. මම නිකරු‍ෙණ් ගත කරපු කාලය අද මේ ගෙවත්තට යොදවනවා. ඒකෙන් මම සතුටක් වගේම දැනුමක් ලබනවා සහ අත්දැකීමක් ලබනවා.ඒවා අපේ ජීවිතවලට හුඟාක් වටිනවා. ගෙදර කුස්සියෙන් ඉවත දමන කසළ සියල්ල අද ගෙවත්තට අවශ්‍ය පොහොර හදන්න, එහෙම නැත්නම් තවාන් බඳුන් හැටියට පාවිච්චි කරන්න පුළුවන් වෙලා තියෙනවා.‍ෙගවතු වගාවට අමතරව එළවළු පැළ තවානක් තුළින් අමතර ආදායමක් ලබන්නටත් පුළුවන් වෙලා තියෙනවා. අපට අවශ්‍ය එළවළු පැළ අලෙවි කිරීම ද ඉතා සාර්ථකව කරනවා.පොහොර වශයෙන් පාවිච්චි කරන්නේ කොළ පොහොර වැනි දේ. තෙල් පෝර බෙහෙත් නැතුව පිරිසිදු එළවළු, පලතුරු කොළ වර්ග අද අපේ ආහාරයට ගන්න පුළුවන් වෙලා තියෙනවා. මේ ක්‍රමයට සාර්ථක ගෙවතු වගාවක් ඕනෑම කාන්තාවකට කරන්නට පුළුවන් කියල මම හිතනවා. අනුන්ගෙන් යමක් ලැබෙනකන් ඉන්නවට වඩා තමන් යමක් හදාගන්න එක කොච්චර ආඩම්බර කමක් ද?.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>09</day>
    </date>
    <link>http://www.dinamina.lk/2012/06/09/_art.asp?fn=f1206094</link>
    <topic>‘දිවි නැඟුම සුවහස් මල්’</topic>
    <author>සමන්තී වීරසේකර</author>
    <content>වවන්නෝ දිනන්නෝය”... එහි කිසිදු තර්කයක් නැත. සොබා දහමේ දායාදයක් ලෙස ලැබී ඇති සරුසාර භූමිය වගා කළහොත් අප දිනුම්ය. ශ්‍රී ලංකාව කෘෂිකාර්මික රටක් ලෙස ලොව පුරා නම්දරා ඇත්තේද පැරැන්ණන්ගේ ශ්‍රමයෙන් රටම සරුසාර වූ නිසාය.වත්මන් රජයේ සංකල්පයක් මත අපි වවමු රට නඟමු තේමා පාඨය හරහාද රට පුරා ගෙවතු වගා වැඩසටහන් ව්‍යාප්ත කරමින් වගාව වෙත මහජනතාව යොමු කිරීමට උත්සාහ ගැනිණි. අමාත්‍යංශ දෙපාර්තමේන්තු ඇතුළු රාජ්‍ය ආයතන හරහාද විවිධ වැඩසටහන් ක්‍රියාත්මක කෙරිණි. මෙයද එවැන්නකි.ආර්ථික සංවර්ධන අමාත්‍යංශය යටතේ වන ජාතික උද්භිද උද්‍යාන දෙපාර්තමේන්තුව හරහා ජනතාවගේ ආර්ථිකය ශක්තිමත් කිරීම උදෙසා “දිවිනැඟුම සුවහස් මල්” නමින් වැඩසටහනක් යෝජනා කෙළේ බැසිල් රාජපක්‍ෂ මහතා විසිනි.ඒ අනුව, ජාතික උද්භිද උද්‍යාන දෙපාර්තමේන්තුවේ, අධ්‍යක්‍ෂ ජෙනරාල් ආචාර්ය සිරිල් විජේසුන්දර මහතාගේ මගපෙන්වීම යටතේ මල් වගා හා පර්යේෂණ අංශයේ නියෝජ්‍ය අධ්‍යක්‍ෂ ෂෙලෝමි ඒ ක්‍රිෂ්ණරාජා මහත්මිය සුවහස් මල් දිවි නැඟුම වැඩසටහන දීපව්‍යාප්තව පවත්වාගෙන යනු ලබයි.“වගා කිරීම වුවද, අංශ කිහිපයකට බෙදා සිදුකළ හැකියි. අප සෑමවිටම ක්‍රියාත්මක කරන්නේ අප කැමැති, සතුට දනවන කටයුතු පමණයි. මල් හා විසිතුරු කොළ වගා කිරීමෙන් සිතට දැනෙන සතුට අප්‍රමාණයි.ගහක වැලක පැළයක කොළයක් හැඩට හැඩවෙලා ලියලනකොට, පුංචි මල් පොහොට්ටු දිග ඇරිලා ලස්සන පාට පාට මල් පිපෙන කොට කොයි කාගේ වුවත් ජීවිත අලුත් වෙනවා. මෙම වැඩසටහනත් ජීවිතේ අලුත් වෙන්නසැකසුණු එකක්.මේ පිළිබඳ සවිස්තර තොරතුරු ගෙන එන්නේ; ආචාර්ය ෂෙලෝමි ඒ ක්‍රිෂ්ණරාජා මහත්මියයි. “දිවි නැඟුම සුවහස් මල්” ව්‍යාපෘතිය ගම්පහ මහනුවර, නුවරඑළිය, මාතලේ, කෑගල්ල, හම්බන්තොට, පුත්තලම, බණ්ඩාරවෙල, කළුතර, කොළඹ යන සෑම දිස්ත්‍රික්කයක්ම ආවරණය වන පරිදි සිදු කෙරෙනවා.මෙම සෑම දිස්ත්‍රික්කයකම ගොවි සමිති පිහිටුවා තිබෙනවා. ගොවි සමිතිවල සිටින සාමාජික සාමාජිකාවෝ, මුලින්ම දැනුවත් කිරීමේ වැඩසටහන් වෙත යොමු කරනවා. ඒ ඒ දිස්ත්‍රික්කවල තාක්ෂණ නිලධාරීන් මෙම කණ්ඩායම් නිසි පරිදි ‍ෙමහෙයවනවා.මල් වගාව හෝ විසිතුරු පත්‍ර වගාව පිළිබඳ දැනුවත් කිරීමෙන් අනතුරුව, පැළ තවානක් සකස්කර ගැනීම සඳහා මඟ පෙන්වනවා. පැළ තවානක් පවත්වාගෙන යන ගොවි මහත්වරු ඇතැම්විට දීර්ඝකාලීනව පැළ තවාන් පමණක් පවත්වාගෙන යාමට ක්‍රියා කරන්නේ එහි තිබෙන වාසිදායක තත්ත්වය සැලකිල්ලට ගැනීමෙන්, පැළ තවාන් නඩත්තු කිරීම සඳහා සෙවනදැල් පොලිතින් ආදී අමුද්‍රව්‍ය දෙපාර්තමේන්තු මට්ටමෙන් ලබාදීමට තවත් වැඩසටහනක් ක්‍රියාත්මක කෙරෙනවා.ගම්පහ, කොළඹ, කෑගල්ල යන දිස්ත්‍රික්කවල සැන්ඩ්‍රියානා මල් වගාව සාර්ථක ලෙස පවත්වාගෙන යනවා. මෙම වැඩසටහන සඳහාද ගොවි මහත්ම මහත්මීහු විශාල පිරිසක් දායකවී සිටිනවා.මල් වගාව මහා පරිමාණ මට්ටමෙන් පවත්වාගෙන යන ගොවි මහත්වරු මාසිකව ඉතා හොඳ තත්ත්වයේ ආදායම් උපයනවා.ඇන්තූරියම්, කපුරු, බෝගන්විලා, බිගෝනියා, ෆර්න්ස්, කැනාස්, ඇෆ්රිකන් වයලට්, ලේඩිජෙන්, ඕකිඩ්, මීවන ශාඛ වර්ග, කානේෂන්, රෝස, ජර්බෙරා ඇතුළු මල්වර්ග 40ක් වගා කරන්නේ ආර්ථික සංවර්ධනය උදෙසායි. ගොවීන් මේ සඳහා උනන්දු කරවීමත්, ආර්ථිකය ශක්තිමත් කිරීමත් පිණිස, අප වරින් වර සුවහස් මල් හා පැළ ප්‍රදර්ශන සංවිධානය කරනවා.ඊට අමතරව, වැඩමුළු සංවිධානය කිරීම හරහා ස්වයං රැකියා සඳහා විවිධ අවස්ථා ඇති කර තිබෙනවා. මෙම සියලුම ක්‍රියාවලියේ අවසන් ප්‍රතිඵලය මල් සහ ශාක පත්‍ර අපනයනය කිරීමට අවශ්‍ය අවස්ථා දෙපාර්තමේන්තුවේ මැදිහත් වීමෙන් සිදුකර දීමයි.ඇත්තෙන්ම සාර්ථක වගාවක් ඔස්සේ සතුටින් දියුණුවන මාර්ගයක් ලෙස මෙම සුවහස්මල් වැඩසටහන පෙන්වා දිය හැකියි.අපි සෑම කටයුත්තකම අවසානයේදී බලාපොරොත්තු වන්නේ ආර්ථික ප්‍රතිලාභයක්. මල්, විසිතුරු කොළ, පැළ තවාන මේ සෑම වගාවකින්ම අපට වෙළෙඳ පොළක් නිර්මාණය කර ගත හැකියි.දිවයින පුරා ඕනෑම ප්‍රදේශයක වෙසෙන ගොවි මහතුන්ට අප හා සම්බන්ධ වීමට හැකියි. කිසියම් පුද්ගලයෙක් හෝ කණ්ඩායමක් මල් හෝ පත්‍ර වගාවකට ඇල්මක් දක්වන්නේ නම්, දිවි නැඟුම සුවහස් මල් ව්‍යාපෘතිය සමඟ සම්බන්ධ වී ස්වයං රැකියාවක් ආරම්භ කළ හැකියි. ඊට අවශ්‍ය තොරතුරු මල් වගා පර්යේෂණ ආයතනය, ජාතික උද්භිද උද්‍යානය, පේරාදෙණිය යන ලිපිනයෙන් හෝ 0812388307 යන දුරකථන අංකයෙන් ලබාගත හැකියි.ස්වයං රැකියාවක් ලෙස පවත්වාගෙන යාමේදී තමන් සතුව වගාකොට ඇති, මල් හෝ පත්‍ර හෝ පැළ විකිණීම සඳහා වෙළෙඳුන් සම්බන්ධ කර දීමට හැකියාවක් අප ආයතනයට පවතිනවා. මල් හා පත්‍ර අපනයනයේදී වුවද අප බොහෝ විට සිදු කරන්නේ වගාකරුවන් සම්බන්ධ කිරීමයි. එම කාර්යය සාර්ථක වී තිබෙනවා. අවශ්‍ය ඕනෑම අයෙකුට ඕනෑම අවස්ථාවක සහාය වීමට අප සූදානම්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206111</link>
    <topic>තොරතුරු ලබා ගන්න සෑම ගමකම ඒකකයක්</topic>
    <author>සන්ධ්‍යා කරුණාරත්න</author>
    <content>ශ්‍රී ලංකාවේ දුප්පත්කමට, පවුල් සංස්ථාවේ අවුල්වලට හා අපරාධවල වර්ධනයට දුම්වැටි-මත්ද්‍රව්‍ය භාවිතය කෙළින්ම සම්බන්ධ බව සමාජ සමික්ෂණ ගණනාවක් මගින් තහවුරු වි තිබේ. මේ අනුව මත්ලෝලීන්ගේ හා දුමට ඇබ්බැහිවූවන්ගේ තොරතුරු එක්රැස් කර තැබීමට සෞඛ්‍ය අමාත්‍යාංශය පියවර ගෙන තිබේ.මේ වැඩ‍සටහන ලබන මස මුල සිට සැම ගමකම හා සෑම නගරයකම ක්‍රියාත්මක වේ.දුම් බීමට හා අරක්කු බීමට ඇබ්බැහි වූවන්ගේ තොරතුරු එක්රැස් කිරීම සඳහා රට පුරා සෑම ගමකම හා නගරයකම පුනරුත්ථාපන ඒකක පිහිටුවීමට පියවර ගෙන තිබේ.දුම් බීමට හා අරක්කු බීමට ඇබ්බැහි වූ ග්‍රාමීය ජනතාව ඉන් මුදා ගැනීමේ අරමුණෙන් මේ වැඩපිළිවෙළ ක්‍රියාත්මක කරන බව සෞඛ්‍ය අමාත්‍යාංශය කියයි.ප්‍රාදේශීය‍ ලේකම්, ග්‍රාම නිලධාරි, මහජන සෞඛ්‍ය පරීක්ෂක, පවුල් සෞඛ්‍ය නිලධාරි, සමෘද්ධි නිලධාරින්ගේ සහාය ලබා‍ගනිමින් ප්‍රදේශයේ මත්ද්‍රව්‍යයට ඇබ්බැහි වූ පුද්ගලයන්ගේ තොරතුරු එක්රැස් කිරීම සිදු කරන බව සෞඛ්‍ය ඇමැති මෛත්‍රීපාල සිරිසේන මහතා වැඩිදුරටත් කියයි.සිගරට්, බීඩි, සුරුට්ටු, අරක්කු බොන පුද්ගලයන් සහ බුලත්විට කන පුද්ගලයන් ලෙස වර්ගීකරණය කර පුනරුත්ථාපන ඒකක මඟින් ඔවුන් දැනුම්වත් කෙරේ. දුම් බීමෙන් හා අරක්කු බීමෙන් වළකින ආකාරය, ඒවා බීමෙන් සිදු වන ආදීනව පිළිබඳ විශේෂඥයන්ගේ උපදේශන වැඩසටහනට ඇතුළත්ය.ග්‍රාමීය ජනතාව මත්ද්‍රව්‍ය භාවිතයට ඇබ්බැහි වීම ඔවුන්ගේ දුප්පත්කමට ප්‍රධාන හේතුව බවත් පවුලකට ඉතා ම අත්‍යවශ්‍ය වයස් කාණ්ඩය රෝගී වීම හෝ මරණයට පත්වීම අර්බුදකාරී ගැටලුවක් බවත් සෞඛ්‍ය අමාත්‍යාංශය පෙන්වාදෙයි.බුලත්විට කෑමට ඇබ්බැහි වූවන් මුඛ පිළිකාවන්ට ගොදුරු වී ඇති බව ද පරීක්ෂණවලින් හෙළි වී ඇත. මත්පැන් පානය හා දුම් පානය යන වචන මාධ්‍යයේ භාවිතයට යොදා නොගන්නා ලෙසට සෞඛ්‍ය ඇමැතිවරයා මාධ්‍යයෙන් විශේෂ ඉල්ලීමක් ද කරයි.පැන් හා පානය යන වචන යොදා ගනු ලබන්නේ ගෞරවාර්ථයෙන් උතුම් ක්‍රියාවක් සඳහා බවත් මත්වතුර හා දුම් බීම උතුම් ක්‍රියාවක් නොවන නිසා පානය වැනි උතුම් වචන යොදා ගැනීම යෝග්‍ය නොවන බවත් ඇමැතිවරයා කියා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206112</link>
    <topic>වසරකට රු.කෝටි 10000ක් ලබා ගන්නා ඉලක්කයක්</topic>
    <author>ජයසිරි මුණසිංහ</author>
    <content>රජයට අයත් වෙළෙඳාමට සම්බන්ධ ආයතන 74 කින් වසරකට මහා භාණ්ඩාගාරයට ලබා දෙන රුපියල් කෝටි තුන්දහස් හාරසියයක මුදල වෙනුවට රුපියල් කෝටි දසදහසක් ලබාගැනීමේ අභියෝගාත්මක ඉලක්කයක් මුදල් අමාත්‍යාංශය විසින් එම ආයතනවලට ලබා දී තිබේ. විදුලිබල හා බලශක්ති, බැංකු, රක්ෂණ, වරාය, ගුවන් සේවා, ජලසම්පාදන, මගී ප්‍රවාහන, මාධ්‍ය, ලොතරැයි, ඖෂධ හා පොහොර යනාදී ක්ෂේත්‍රවල රජයට අයත් වාණිජ ව්‍යවසායන්ගෙන් ලාභාංශ සහ අයභාර වශයෙන් මහා භාණ්ඩාගාරයට ලැබෙන මුදල වැඩිකර ගැනීමේ ක්‍රියාවලිය වේගවත් කරන්නැයි ජනාධිපති මහින්ද රාජපක්‍ෂ මහතා උපදෙස් ලබා දී ඇත.”හැමදාම මහා භාණ්ඩාගාරයේ පිහිටෙන් වාණිජ ව්‍යවසායන් පවත්වා ගැනීමේ අදහසක් රජයට නැහැ. මේ ආයතන ප්‍රධානීන් හා සියලු දෙනා විධිමත් සැලසුම් මත තම ආයතනවල ලාභදායීත්වය වැඩි කර ගන්න ක්‍රියා කරන්න ඕනෑ. ඒ සඳහා ඔවුන්ට අවශ්‍ය දිරිගැන්වීමක්, මුදල් ආධාරයක් ලබාදීමට මහා භාණ්ඩාගාරය සූදානම් යැයි ද මේ පිළිබඳ අදහස් දක්වමින් මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා “දිනමිණ” ට ප්‍රකාශ කළේය.රාජ්‍ය වාණිජ ව්‍යවසායන්වල අපේක්‍ෂිත කාර්ය සාධනය අඩුවීමට මූලික කරුණු නවයක් බලපා ඇතැයි ද කී ලේකම්වරයා, මුදල් අනිසි පරිහරණය, විගණන වාර්තා පිළිබඳ අවධානයක් යොමු නොකිරීම, ටෙන්ඩර් ක්‍රියාවලිය විනිවිදභාවයකින් සිදු නොවීම ඒ අතර කැපී පෙනෙන කරුණු බව ද කීය. රජයට අයත් වාණිජ ව්‍යවසායන්වල සේවකයන් පත් කිරීම්, උසස් කිරීම්, පුහුණු කිරීම් දෙවන පෙළ කළමනාකරණයක් ඇතිකිරීමේ සැලසුම් යනාදිය ඇතුළත් මානව සම්පත් සංවර්ධන ප්‍රතිපත්තිවල අඩුපාඩු ඇති බව ද හඳුනාගෙන තිබේ.ඒවා වැළැක්වීමට ඉදිරියේදී තදින්ම ක්‍රියාත්මක විය යුතු බව අවධාරණය කළ ලේකම්වරයා, ඒ අනුව රුපියල් බිලියන 34 වෙනුවට රුපියල් බිලියන 100 ක් වසරකට මහා භාණ්ඩාගාරයට ලබාගැනීමේ ඉලක්කය සපුරාලීම සැමගේ වගකීම බව ද කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206116</link>
    <topic>ලන්ඩන්-රෝම සංචාර නිම කරමින් ජනපති සහ ආර්යාව යළි මවුබිමට</topic>
    <author>ධනුෂ්ක ගොඩකුඹුර</author>
    <content>ලන්ඩන් සහ රෝම සංචාර සාර්ථකව නිමා කළ ජනාධිපති මහින්ද රාජපක්ෂ මහතා සහ ජනාධිපති ආර්යා ශිරන්ති රාජපක්ෂ මහත්මිය පෙරේදා (9) අලුයම යළි මවු බිමට පැමිණියහ.එක්සත් රාජධානියේ දෙවන එළිසබෙත් මහ රැජනගේ වජ්‍ර ජයන්ති මහෝත්සවයට සහභාගීවීමට  ලන්ඩන් නුවර බලා ගිය ජනාධිපතිතුමා සහ ආර්යාව ලන්ඩනයේ දී බකිම්හැම් මාලිගාවේ පැවැති පිළිගැනීමේ උත්සවයට හා විවිධ ප්‍රසංගයට ද, ශාන්ත පෝල් දේවස්ථානයේ පැවැත් වූ ස්තුති දේව මෙහෙයට ද, ගිල්ඩාල් හි පිළිගැනීමේ උත්සවයකට හා පොදු රාජ්‍ය මණ්ඩලයීය මහා ලේකම් කමලේෂ් ෂර්මා මහතා විසින් මහ රැජණ වෙනුවෙන් පවත්වනු ලැබූ දිවා භෝජන සංග්‍රහයට ද සහභාගී වූහ.පොදු රාජ්‍ය මණ්ඩල මහ ලේකම් කමලේෂ් ශර්මා මහතා මුණගැසුණු ජනාධිපතිතුමා බ්‍රිතාන්‍ය අගමැති ඩේවිඩ් කැමරන් මහතා මුණගැසී ශ්‍රී ලංකාවේ වත්මන් තත්ත්වය පිළිබඳත්, රටේ සංවර්ධන වැඩපිළිවෙළ පිළිබඳත් කරුණු පැහැදිලි කළේය.මාලදිවයින් ජනාධිපති මොහොමඩ් වහීඩ් මහතා ද ජනාධිපතිතුමා හමු වී සුහද පිළිසඳරක නිරත විය.ලන්ඩන් සිට දෙදින සංචාරයක් සඳහා පසුගිය 7 වැනිදා රෝම නුවරට පැමිණි ජනාධිපතිතුමා රෝමයේ ශ්‍රී ලංකා තානාපති කාර්යාලය මඟින් සංවිධානය කරනු ලැබූ ලෝක ආහාර හා කෘෂිකර්ම සංවිධාන මූලස්ථානයේ පැවැති වෙසක් උත්සවයට විශේෂ ආරාධිත අමුත්තෙකු වශයෙන් සහභාගී වූ අතර එහිදී ආහාර හා කෘෂිකර්ම සංවිධානයේ අධ්‍යක්‍ෂ ජනරාල් ජෝස් ග්‍රේෂියානෝ ද සිල්වා මහතා අතර හමුවක් ද පැවැත්විණි.ඉන් අනතුරුව ජනාධිපතිතුමා ප්‍රධාන පිරිස ශුද්ධෝත්තම 16 වෙනි බෙනඩික්ට් පාප් වහන්සේ බැහැදැකීම සඳහා වතිකානය බලා පිටත්ව ගිය අතර එහිදී ශුද්ධෝත්තම පාප් වහන්සේ සහ ජනාධිපතිතුමා අතර හමුවක් ද පැවැත්විණි.මේ සංචාරය අතරතුරදී ලන්ඩනයේ සහ ඉතාලියේ වෙසෙන ශී‍්‍ර ලාංකිකයෝ හමුවීමට ජනාධිපතිතුමා අමතක නොකළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206117</link>
    <topic>ඇමැති සියඹලාපිටිය ඉරිදා දිවයිනට නඩු දමයි</topic>
    <author/>
    <content>දිවයින ඉරිදා සංග්‍රහයේ කිං බානට් තීරු ලිපිය මඟින් තම චරිතයට සහ දේශපාලන කීර්තිනාමයට හානිවන අයුරින් අසත්‍ය, පදනම් විරහිත තොරතුරු පළ කිරීමෙන් සිදුවූ හානිය සම්බන්ධයෙන් ඉරිදා දිවයින පුවත්පතින් හා එහි හිමිකාරත්වයෙන් රුපියල් කෝටි 100 ක වන්දියක් ඉල්ලා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා කොළඹ දිසා අධිකරණයේ නඩු පවරා ඇත.නඩු අංක PMR/957/12 යටතේ අදාළ නඩුව ගොනුකර තිබෙන අතර නීතීඥ අලි සබ්බ්‍රි සහ නීතීඥ වසන්ත කහතුඩුව මහත්වරු පැමිණිල්ල වෙනුවෙන් පෙනී සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206113</link>
    <topic>සුමාත්‍රා-ජාවා තල ගැටුණොත් සුනාමි අවදානම අපට වැඩියි</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>ලංකාවට වැඩිපුරම සුනාමි අවදානමක් ඇතිවනුයේ ලංකාව පිහිටා තිබෙන ඉන්දු ඕස්ට්‍රේලියානු භූ තැටියේ ගිණිකොණ මායිමේ (සුමාත්‍රා,ජාවා) තල ගැටිමෙන් බව භූවිද්‍යා සමික්ෂණ හා පතල් කාර්යාංශයේ නියෝජ්‍ය අධ්‍යක්ෂ ආචාර්ය බර්නාඩ් ප්‍රේම් මහතා දිනමීණට පැවසිය.ලංකාවට වයඹ දෙසින් පිහිටි අරාබි භූතැටිය හා ඉන්දු ඕස්ට්‍රේලියානු භූ තැටියේ තල මායිම් ගැටීමෙන්ද සුනාමි අවදානමක් ඇතිවිය හැකි බව නි. අධ්‍යක්ෂ වරයා කීය.එම ප්‍රදේශයේ ඇතිවන ප්‍රබල භූමිකම්පාවක් හේතුවෙන් සුනාමියක් ඇතිවුවහොත් එය ප්‍රබල ලෙස බලපානුයේ අරාබි, අප්‍රිකානු සහ ඉන්දියාවේ බටහිර ප්‍රදේශවලට බවද පැවසූ ඒ මහතා ශ්‍රි ලංකාවේ වයඹ හා බටහිර ප්‍රදේශ වලටද යම් බලපෑමක් ඇතිවිය හැකි බවද ප්‍රකාශ කළේය.ඉන්දියන් සාගරයේ ශ්‍රි ලංකාවට බටහිරින් පිහිටා ඇති ඉන්දියානු මධ්‍ය සාගර කඳුවැටි ප්‍රදේශයේ ඉන්දු ඕස්ට්‍රේලියානු භූ තැටියේ බටහිර තල මායිම පිහිටා තිබෙන බව අවධාරණය කළ බර්නාඩ් ප්‍රේම් මහතා එම භූතැටිය හා අප්‍රිකානු භූ තැටිය දෙපසට ගමන් කරන නිසා තල ගැටීමක් සිදු නොවන බැවින් සුනාමි අවධානමක් අවම බවද පැවසීය.‍ලංකාවට දකුණු දෙසින් කිලෝමීටර් පන්සීයක් දහසක් අතර ප්‍රදේශයේ ද මධ්‍ය පරිමාණ භූමිකම්පා ඇතිවන බව වාර්තා වුවද එම ප්‍රදේශයෙන්ද සුනාමියක් ඇතිවීමේ අවධානම අඩු බවද ආචාර්ය බර්නාඩ් ප්‍රේම් මහතා කීය.භූවිද්‍යා සමික්ෂණ හා පතල් කාර්යාංශයේ නියෝජ්‍ය අධ්‍යක්ෂවරයා මේබව පැවසූවේ ශ්‍රි ලංකාවට සුනාමි අවධානමක් ඇතිවිය හැකි අවස්ථා පිළිබඳ කළ විමසීමකදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206114</link>
    <topic>කොටි සාමාජිකයන්ගෙන් සමාජගත කිරීමට තව සිටින්නේ 629යි‍</topic>
    <author>මහින්ද අලුත්ගෙදර</author>
    <content>පුනරුත්ථාපනය කරන හිටපු එල්.ටී.ටී.ඊ සාමාජිකයන්ගෙන් සමාජගත කිරීම සඳහා තවත් ඉතිරිවී සිටින්නේ 629 දෙනෙකු පමණක් බව රජය පවසයි.මානුෂීය මෙහෙයුම් පැවැති අවසන් සමයේදී හමුදාව වෙත බාරවූ හිටපු එල්.ටී.ටී.ඊ සාමාජිකයන්ගෙන් 11500 දෙනෙකු සාර්ථකව පුනරුත්ථාපනය කොට සමාජගතකර අවසන් බව පුනරුත්ථාපන කොමසාරිස් ජනරාල් බ්‍රිගේඩියර් දර්ශන හෙට්ටිආරච්චි මහතා "දිනමිණ" ට පැවසීය.විවිධ ක්ෂේත්‍රයන් ඔස්සේ මේ පිරිස පුනරුත්ථාපනය කරන බව සඳහන් කළ ඒ මහතා අධ්‍යාපන, වෘත්තීය, ක්‍රීඩා, නිර්මාණ ආදී ක්ෂේත්‍ර රැසක් ඊට අයත් බවද ඒ තුළින් සමාජගත කළ පසු ඔවුනට යහපත් පුරවැසියන් ලෙස සමාජයේ ජීවත්වීමට අවස්ථාව සැළසෙන බවද සඳහන් කළේය.හිටපු එල්.ටී.ටී.ඊ සාමාජිකයන් පුනරුත්ථාපනය කිරීම සඳහා වවුනියාවේ සහ වැලිකන්දේ කඳවුරු දෙක බැඟින් ස්ථාපිතකර තිබෙන බව පෙන්වාදුන් බ්‍රිගේඩියර් දර්ශන හෙට්ටිආරච්චි මහතා ඔවුන් පුනරුත්ථාපනය කිරීම වෙනුවෙන් යුද හමුදාවේ 150 දෙනෙකු පමණ සේවයේ නිරතවී සිටින බවද ප්‍රකාශ කළේය.මේ අතර මුල් කාලයේදී වසර දෙකක පමණ කාලයක් පුනරුත්ථාපනය වෙනුවෙන් යොදාගත් බව සිහිපත්කළ පුනරුත්ථාපන කොමසාරිස් ජනරාල්වරයා මේ වනවිට එය වසරක කාලයක් දක්වා‍ සංශෝධනය කර තිබෙන බවද කීවේය.සමාජගත කෙරෙන හිටපු එල්.ටී.ටී.ඊ සාමාජිකයන් වෙනුවෙන් ස්වයං රැකියා ආධාර ලබාදීමට රජය පියවර ගෙන ඇති අතර ඒ මඟින් ඔවුන්ගේ ජීවනෝපාය ශක්තිමත්කර ගැනීමට හැකියාව ලැබෙන බවද පෙන්වා දෙයි.රජයේ පුනරුත්ථාපන වැඩසටහන යටතේ මේ කටයුතු සිදුකරගෙන යන අතර පුනරුත්ථාපනය කිරීමෙන් අනතුරුව ඔවුන්ට ස්වකීය ජීවිතය යළිත් සුපුරුදු පරිදි කරගෙන යාමට අවස්ථාව සැළසෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206115</link>
    <topic>අලකොළගලකන්දේ ගින්නෙන් අක්කර 500ක් වැනසෙයි</topic>
    <author>ඌව පළාත් සමූහ මාපා බණ්ඩාර</author>
    <content>ලුණුගල අලකොළගලකන්ද පෙරේදා (9) රාත්‍රි ගිනි ගැනීමෙන් අක්කර 500ක් පමණ දැවී විනාශ වී ඇති බව බදුල්ල ආපදා කළමනාකරණ මධ්‍යස්ථානය කියා සිටියි.ප්‍රදේශයට බලපා තිබෙන දැඩි නියගය සහ සුළඟ නිසා ගින්න ශීඝ්‍රයෙන් පැතිර තිබේ. වනයේ තිබූ දඹ, කීන, මානම්, කහට වැනි ශාක දැවී විනාශ වී තිබේ.ප්‍රදේශයේම ජනතාව වනයට විනෝදයට සහ දඩයම් කිරීමට ගිනි තබන්නට ඇති බවට පොලිසිය සැක කරයි.යුද හමුදාව, පොලිසිය, විශේෂ පොලිස් බලකායේ නිලධාරීන් විසින් ගින්න නිවා දමා ඇත.මින් ඉදිරියට ගින්නක් ඇති වුවහොත් 0773957880 දුරකථනයට කථා කරන ලෙස බදුල්ල ආපදා කළමනාකරණ මධ්‍යස්ථානයේ සහකාර අධ්‍යක්‍ෂ උදය කුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206118</link>
    <topic>තෙල්දෙණිය පැරැණි නගරය යළි මතු වී...</topic>
    <author>ඡායාරූපය – කරල්ලියද්ද සමූහ ආර්. ජී. විජේසිරි</author>
    <content>මේ දිනවල මධ්‍යම කඳුකරයෙහි ගංගා ඇළ දොළ හා ළිං පිහිලිවල ජලය නොමැති කමින් ඒවා සිඳී යාමට පටන්ගෙන තිබේ. වික්ටෝරියා ජලාශයට ජලය ලැබෙන මහවැලි ගඟේ ගල්මල් ඔයේ හා හුළු ගඟේ ජලය අඩුවීම නිසා ජලයෙන් යටවී තිබූ තෙල්දෙණිය නගරයේ තිබුන යකඩ පාලම හා චෛත්‍ය යළි මතුවී තිබෙන අයුරුයි මේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n1206119</link>
    <topic>කන්ටේනර් රථය පෙරළී සහායක මරුට</topic>
    <author>හබරණ සමූහ</author>
    <content>කොළඹ - ත්‍රීකුණාමලය A-6 ප්‍රධාන මාර්ගයේ හබරණ සහ කන්තලේ අතර යකාවංගුව ප්‍රදේශයේ 136 වැනි කිලෝමීටර කණුව ආසන්නයේ දී පෙරේදා (9) අලුයම කන්ටේනර් රථයක් මාර්ගයෙන් ඉවතට පැන පෙරලීමෙන් එහි සහායක මියගොස් රියදුරුද බරපතළ තුවාල ලබා කන්තලේ රෝහලට ඇතුළත්කර ඇත. ත්‍රීකුණාමලය ප්‍රීමා පිටි කම්හලෙන් පිටි ප්‍රවාහන කිරීමට කොළඹ සිට මේ කන්ටේනර් රථය ගොස් ඇත. අනතුරින් මියගොස් ඇත්තේ හම්බන්තොට, වැලිහත්ත පදිංචි එක්දරු පියෙක්වන වර්ණකුලසූරියලාගේ ප්‍රසාද් මංජුල (අවු.29) යන අයයි. හබරණ රථවාහන පොලීසියේ ස්ථානාධිපති පො.ප.ගුණතිලක සහ පො.සැ.(45389) සුසිල් යන නිලධාරීන් වැඩිදුර පරීක්ෂණ පවත්වන අතර රියදුරුට නින්දයෑම නිසා අනතුර සිදුවන්නට ඇතැයි සැකකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n12061110</link>
    <topic>අගමැතිගේ සුවදුක් බැලීමටජනපති විසුම්පායට යයි</topic>
    <author>ධනුෂ්ක ගොඩකුඹුර</author>
    <content>අගමැති දි. මු. ජයරත්න මහතාගේ සුවදුක් විමසා බැලීම සඳහා ජනාධිපති මහින්ද රාජපක්ෂ මහතා අගමැති නිල නිවෙස වන විසුම්පාය වෙත ඊයේ (10) රාත්‍රියේ හදිසියේම ගියේය.සතියකට ආසන්න කාලයක් නිල සංචාරයක් සඳහා රටින් බැහැරව සිටි ජනාධිපතිවරයා මවුබිමට පැමිණ වහාම අගමැතිවරයා බැලීමට ගියේය.අසනීප තත්ත්වයක් හේතුවෙන් අගමැතිවරයා මසකට ආසන්න කාලයක් සිංගප්පූරුවේ ප්‍රතිකාර ලැබීමෙන් පසුව සුවපත්ව මෙරටට පැමිණ සිටී.ජනාධිපතිවරයා අගමැතිවරයාගේ සුවදුක් විමසීමට ගිය අවස්ථාවේදී දිගු වේලාවක් විසුම්පායේ රැඳී සිිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n12061111</link>
    <topic>මඩ කට කතා පතුරුවන්නඅවමංගලගෙන් මෙහෙයුමක්</topic>
    <author>උපනන්ද නන්දිමිත්‍ර</author>
    <content>පසුගිය බදාදා දිනෙක ලංකාවේ මඩ වෙබ් අඩවි මෙහෙයවන ලන්දේසි වාසගමක් ඇති අරුවන් නමැත්තාගේ පිටකෝට්ටේ නිවසට තහනම් කර ඇති මඩ වෙබ් අඩවිවලට සම්බන්ධ සියලුම පුද්ගලයන් ද රජයට එරෙහි කට කතා පතුරුවන 'මඩ කොමිටිය' හා 'කටකතා කොමිටිය' රැස්වී ඇත.දේශපාලන වශයෙන් කුජීත වි සිටින අවමංගල, අකුසල්, සිරිකොතෙන් පඩි ලබන චතුරංගයා, පත්තරයක වැඩ කරමින් සිට ඉන් ඉවත් වූ කිසිම සාන්ත කමක් ජයක් නැති නමින් සූරිය කෙනෙක් ද මඩ වෙබ් අඩවි ඔස්තාර් කෙනෙක් වන කිසිඳා ජයක් වර්ධනය වන්නේ නැති බාස් කෙනෙක් ද සහභාගි වී ඇත.නුදුරු දිනක දී හදිසි ජනාධිපතිවරණයක් පැවැත්වෙන බවට රට තුළ කට කතා ප්‍රචාරය කරමින් ර‍ටේ ජනතාව නොසන්සුන් කිරීමටත් ඒ තුළින් ආණ්ඩුවේ මැති ඇමැතිවරුනට බලපෑම් කිරීමේ හා බා ගැනීමේ මෙහෙයුමක් දියත් කිරීමටත් සාකච්ඡා කර ඇත.මෙහිදී කරුණු දක්වා සිටි අවමංගල තමන්ට අමෙරිකාවෙන්, බ්‍රිතාන්‍යයෙන් සහ නෝර්වෙන් මුදල් ඕනෑ තරම් ලැබෙන බැවින් හැකි පමණ මඩ වෙබ් අඩවි පටන් ගන්නා ලෙස රැස්ව සිටි මඩ වෙබ් අඩවි මෙහෙය වන්නන් ට පවසා ඇත. ඒ මඩ වෙබ් අඩවි ඔස්සේ ආණ්ඩුව අපහසුවට පත් කරවන මඩ කට කතා හැකි පමණ නිර්මාණය කරන ලෙස දැඩිව කියා ඇත.දැනට තහනම් කර ඇති ලංකා ඊ නිව්ස්, ලංකා නිව්ස් වැනි වෙබ් අඩවිවලට සම්බන්ධ පුද්ගලයන් ද මෙම රහස් හමුවට සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n12061112</link>
    <topic>අස්ගිරි මහා විහාර පිරිවෙනේ භික්ෂූන් 30 නමකට ඩෙංගු</topic>
    <author>අසේල කුරුළුවංශ</author>
    <content>මහනුවර අස්ගිරිය මහා විහාර පිරිවෙනේ නේවාසිකව අධ්‍යාපනය ලබන භික්ෂුන් වහන්සේ තිස් නමක් පමණ ඩෙංගු රෝගයට ගොදුරුවීම නිසා දින නියමයක් නොමැතිව පිරිවෙන වසා දමා ඇත. වෛද්‍ය උපදෙස් මත අදාළ පියවර ගත් බව අස්ගිරි මහා පිරිවෙනේ පරිවෙණාධිපති නියෝජ්‍ය ලේඛකාධිකාරි නරන්පනාවේ ආනන්ද හිමියෝ පවසති.අස්ගිරි මහා විහාරයට වසර 700 ක් සපිරීම නිමිත්තෙන් සිදු කෙරෙන සංවර්ධන වැඩ කටයුතුවල නිරතව සිටි හමුදා සෙබළුන් 12 දෙනකු ද ඩෙංගු රෝගයට ගොදුරුව රෝහල්ගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n12061113</link>
    <topic>ටෙලි මේල් ගෙන ඒමට තැපෑල සැරසෙයි</topic>
    <author>උපාලි කරුණාරත්න</author>
    <content>විදුලි පණිවුඩ සේවාව වෙනුවට ආදේශ කළ හැකි තවත් සේවාවක් ලෙස ටෙලි මේල් සේවාව හදුන්වා දීමට තැපැල් දෙපාර්තමේන්තුව අවධානය යොමු කර ඇත.තැපෑල ජාලගත කිරීමේ වැඩ සටහන තුළ මෙය ක්‍රියාත්මක කරන අතර ටෙලි මේල් සේවාවට විදුලි පණිවුඩයකට මෙන් ‍නෛතික තත්වයක් ලබාදීම සම්බන්දව මේ වන විට සොයා බලමින් සිටින බව තැපැල් පති රෝහණ අභයරත්න මහතා පැවැසීය.මෙමගින් විදුලි පණිවුඩයක් ග්‍රාහකයා වෙත ලබා දීමේදී සිදුවන අධික වියදම අඩුකරගත ගත හැකි බව පවසන තැපැල්පතිවරයා තැපෑලේ සේවාවන්හි ඵළදායීතාව පිළිබද සොයා බැලීම සඳහා ඇමැති ජීවන් කුමාරතුංග මහතා උපදෙස් ලබා දී ඇති බවද ප්‍රකාශ කළේය.ඵළදායීතාව අඩු සේවාවන් සඳහා විකල්ප ක්‍රමවේදයන් ඉදිරියේදී හදුන්වා දීමට බලාපොරාත්තු වන බවද තැපැල්පතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=n12061114</link>
    <topic>දෙහිවල සතුන් වත්තෙන්නැති වූ සත්ත්ව ඔළු සොයාගෙන</topic>
    <author>පණ්ඩුක සමරසේකර</author>
    <content>දෙහිවල ජාතික සත්වෝද්‍යානයේ ශීතාගාරයක සුරක්ෂිතව තබා තිබූ සත්ත්ව ඔළු 3 ක් නැතිවීම සම්බන්ධයෙන් එහි සේවය කළ සුළු සේවකයකු සමඟ පශු වෛද්‍යවරියක සැකපිට පොලිස් අත්අඩංගුවට ගෙන ඇත.පසුගියදා (9) මේ සත්ත්ව ඔළු 3 නැතිවීම සම්බන්ධයෙන් දෙහිවල පොලීසියට ලැබුණු පැමිණිල්ලක් මත පරීක්ෂණ පැවැත් වූ පොලිසිය මේ සැකකරුවන් දෙදෙනා අත්අඩංගුවට ගෙන ඇත. මැරුණු සිංහ හිසක්, දිවියෙකුගේ සහ ව්‍යාඝ්‍රයකුගේ හිස් දෙකක් මෙසේ අතුරුදන් වී ඇති අතර එම හිස්ද මේ වන විට සොයාගෙන ඇතැයි පොලිස් මාධ්‍ය ප්‍රකාශක පොලිස් අධිකාරී නීතිඥ අජිත් රෝහණ මහතා දිනමිණට පැවසීය. සැකකරුවන් අධිකරණයට ඉදිරිපත් කිරීමට නියමිත අතර සිද්ධිය සම්බන්ධයෙන් දෙහිවල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=r1206111</link>
    <topic>අක්මීමන සරුසාර තේ වතු කැලෑවට ගිහින්</topic>
    <author>අක්මීමන විශේෂ - සුනිල් ගමගේ</author>
    <content>අප රටේ ආර්ථිකය ශක්තිමත් කරන්නට වතු කර්මාන්තය ශක්තියක් විය. එය රාජ්‍ය හෝ පෞද්ගලික වුවද ඉන් ලබාදුන් ශක්තිය මෙතෙකැයි කියා නිම කිරීමට බැරි තරම්ය.කෙසේ වෙතත් කාලයාගේ ඇවෑමත් සමඟ දේශීය ආර්ථිකය ශක්තිමත් කරන්නට රටේ ඇති විශාල ප්‍රමාණයේ වතු ශක්තියක් ලබා දෙන්නේ ද යන්න ප්‍රශ්නයකි.රටේ සංවර්ධනයට දැවැන්ත ශක්තියක් දුන් වතු කැබලි වෙන්දේසි වන තත්ත්වයට පත්වීම කෙතරම් කනගාටුදායක ද. එපමණක් නොව රජය සතු වතු, වතු සමාගම් කරුවන්ගේ අතට පත්වීමත් සමඟ මේ තත්ත්වය උදා වුණි දැයි සැක සහිතය.දකුණු පළාතේ තිබූ ඉතා හොඳ සරුසාර වතු එවන් සමාගම්වල පරිපාලනයට පත්වීමත් සමඟ ඉන් ලැබූ ආදායම් තත්ත්වය ඉතා පහල මට්ටමකට වැටිණි. එනම් ඉන් ලැබූ පලදාව ශීඝ්‍ර ලෙස පහත වැටිණි. එය දීර්ඝ කාලීනව සිදුවීමත් සමඟ විශේෂයෙන් තේ වගාවට තිබූ සාත්තුව අඩුවන්නට පටන් ගැනිණි.ඒ නිසා එවන් තේ වතු ල කැලෑ බවට පත්වන්නට විය. එසේ කැලෑ වැදුණු තේ වතුවල තේ ගස් රූස්ස ගස් බවට පත්වීමත් මැරී යාමටත් පටන් ගනිති. මේ නිසා එවන් වතු සමහරක් අද ඝණ කැලෑ බවට පත්වී තිබේ.මේ නිසා තේ කර්මාන්ත ශාලා කීපයක් වැසී ගියේ ය.එදා මේ වතුවලින් ආදායම් මාර්ග සරිකර ගත් අයට රැකියා අහිමි විය. ඔවුන්ට වෙනත් ආදායම් මාර්ග සොයා යන්නට සිදු විය. මේ හේතුවෙන් කම්කරු මෙන්ම වෙනත් වෘත්තීන්වල යෙදී සිට රැකියා අහිමි වූ පිරිස සුළුපටු නොවේ.එසේ කැලෑවට ගිය වතු එළි පෙහෙළි කර කටුපොල් වගා කිරීම ගැන ජනතාව සිය අප්‍රසාදය පළ කර සිටිති. කටුපොල් වගාවෙන් පස නිසරු වෙන බවත්, ඒ නිසා තමන් ඊට අකැමැති බවත් ජනතාව කියති. එම නිසා දැන් එම ඉඩම්වල කුරුඳු පොල් වැනි වගාවන් ආරම්භ කිරීමට අවධානය යොමු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=r1206112</link>
    <topic>මතුගම සී. ඩබ්ලිව්. ඩබ්ලිව්. කන්නන්ගර විදුහලේ සඳකඩ පහන සිතුවම් දැක්ම කලා භවනේදී</topic>
    <author/>
    <content>මතුගම සී. ඩබ්ලිව්. ඩබ්ලිව්. කන්නන්ගර මධ්‍ය විද්‍යාලයීය චිත්‍ර කලා සංසදයේ දූ දරුවන් විසින් ‘සඳකඩ පහන සිතුවම් දැක්ම’ නමින් චිත්‍ර ප්‍රදර්ශනයක් පැවැත්වීමට කටයුතු යොදා තිබේ.මේ ප්‍රදර්ශනයට ඒ නම ලැබීමට විශේෂ හේතුවක් ඇත. වන්දනාවට පාත්‍රවන උතුම් සිද්ධස්ථානයට පිවිසෙන විටදී සිත පහන් කර පාද ස්පර්ශ වන්නේ සඳකඩ පහනයි. චිත්‍ර කලාවේ ප්‍රවීණයන් අතරට පිවිසීමේ මුලික අඩිතාලම වශයෙන් කන්නන්ගර විදුහලේ දූ දරුවෝ සූදානම් වන්නේද එම අවස්ථාවටය.මතුගම සී. ඩබ්ලිව්. ඩබ්ලිව්. කන්නන්ගර මධ්‍ය විද්‍යාලය දිවයිනේ පාසල් නාම ලේඛනයේ සුවිශේෂී බවක් සටහන් කළ පාසලකි. නිදහස් අධ්‍යාපනයේ නිර්මාතෘ සී. ඩබ්ලිව්. ඩබ්ලිව්. කන්නන්ගර ශ්‍රීමතුන්ගේ මැතිවරණ බල ප්‍රදේශයෙන් බිහි වූ ප්‍රථම මධ්‍ය විද්‍යාලය ලෙස ඉතිහාසයෙන් හිමිවන ඒ ගෞරවය මේ පාසල සතුව පවතියි.කන්නන්ගර චින්තනය අනුව බිහි වන මධ්‍ය විද්‍යාල බිහි වූයේ සෞන්දර්යයෙන් අනූන පසුබිමක් සහිත පරිසරයකි. ඒ නිර්මාණශීලී පරිසරයේ අභාසය ලබන දරුවා අධ්‍යාපන ජයග්‍රහණ වගේම සෞන්දර්ය වින්දනයක් සහිත පුරවැසියකු බවට පත් වෙයි.බොහෝ පාසල්වල චිත්‍ර කලා අංශය වැඩි අවධානයක් දිනා නොගත් අංශයක් බවට පත්වී තිබේ. නමුත් පාසලක සජීවී බවට චිත්‍ර කලා අංශයෙන් ලබාදිය හැකි දායකත්වය සුවිශේෂීවේ.පුළුල් පරාසයක විශාල සිතුවම් නිර්මාණ කරනවා වගේම එය ජාතික තලය දක්වා ගෙන යාමට අවශ්‍ය කටයුතු ඉටු කළ යුතු ආකාරය ගැනත් දරුවන්ට කියා දිය යුතුය. එම විදුහලේ චිත්‍ර විෂය බාර ආචාර්යවරු ඒ ගැන සිසු දරුවෝ මැනවින් දැනුවත් කර තිබේ. ඒ ආචාර්යවරු මෙසේ කීහ.‘පළාත් බද පාසලක දරුවන්ගේ නිර්මාණ විශාල ප්‍රමාණයක් එකවර ජාතික අවධානයට ලක්වන සේ මෙබඳු කටයුත්තක් සංවිධානය කිරීම ඉතාම බැරෑරුම් කාර්යයක්. අපේ දරුවන්ගේ හැකියාවන්ට නිසි ඇගැයීමක් ලබා දීමට හැකි වුණෙත් අපේ වෙහෙස මල්පල ගැන්වී ඇතැයි අප සිතනවා.’සිසු දරු දැරියෝද මෙසේ කීහ.සඳුනි කන්නන්ගර (9 ශ්‍රේණිය) -‘අපි කිසිම දවසක පාසලේ අය ඇදපු චිත්‍රයක් ජාතික කලාභවනේදී ප්‍රදර්ශනය කරන්න පුළුවන් වෙයි කියලා හිතුවේ නෑ. අපේ විදුහල්පතිතුමා චිත්‍ර ආචාර්ය මණ්ඩලය මේ කටයුත්තට අපිව උනන්දු කළා. අපිට අද හරිම සතුටුයි. මොකද ලංකාවේ ප්‍රවීණම චිත්‍ර ශිල්පීන් තමයි ජාතික කලාභවනේ චිත්‍ර ප්‍රදර්ශන පවත්වන්නේ. අපිටත් ඒ අවස්ථාව උදාවී තිබෙනවා.කොළඹ වගේ කාර්මිකරණයට ලක් වුණු නගරයක නොවෙයි අපි ජීවත් වෙන්නේ. අපේ පාසල් වත්ෙත් ගස් කොළන්වලින් පිරුණ ලස්සන පරිසරයක් තියෙනවා. ඒ ලස්සන පරිසරයේ ලස්සන පාටවලින් කොළඹ හැඩ කරන්න එන අපේ හැකියාවන් අගය කරන්න චිත්‍ර කලාවට හිතවත් ප්‍රවීණයන් හැමදෙනාගේම පැමිණීම අපි අපේක්ෂා කරනවා.’විශේෂයෙන් මෙබඳු චිත්‍ර ප්‍රදර්ශනයක් සඳහා සිසුන් උනන්දු කිරීම ආචාර්ය මණ්ඩලයට නායකත්වය දීම ශාලා පහසුකම් සපයා ගැනීම තම දූ දරුවන් ආරක්ෂිතව නගරයේ රඳවා ගැනීම චිත්‍ර ප්‍රවාහනය කිරීම අවට ප්‍රදේශය නැරඹීම ආරාධිතයන් කැඳවා ගැනීම මේ සඳහා මුදල් සොයා ගැනීම විධිමත් ලෙස මූල්‍ය පරිහරණය කිරීම වැනි කටයුතු රැසක වගකීම පැවරී තිබෙන්නේ මේ විදුහලේ විදුහල්පති කේ. ඒ. සෝමපාල මහතාටය. හෙතෙම මෙසේ කීවේය.මේ කටයුත්ත ඉතාම බැරෑරුම් අපි අපට පවරලා තියෙන කටයුතුවලට විතරක් අපේ සේවය සීමා කළොත් වැඩි ගැටලු නැතිව අපේ රැකියාව කරගෙන යන්න පුළුවන්. මේ වගේ කටයුතුවලදී ආයතන ප්‍රධානියා විධියට දරන වගකීම් ඉතා විශාලයි. විශේෂයෙන් අපේ ප්‍රදේශයෙන් බැහැරව ප්‍රදර්ශනය අගනුවර සිදු කරන නිසා එය තවත් බැරෑරුම් ඒ ගැන හිතලා අපි මේ දේ නොකර හිටියොත් අපි දරුවන්ට කරන ලොකු පාඩුවක්. අපි මේකෙන් දරුවන්ට ඉතා හොඳ අවස්ථාවක් හදා දෙනවා.අධ්‍යාපන ඇමතිතුමා ප්‍රවාහන ඇමැතිතුමා තරුණ කටයුතු ඇමැතිතුමා විදේශ සේවා ඇමැතිතුමා සංස්කෘතික ඇමැතිතුමා බස්නාහිර පළාත් ප්‍රධාන ඇමැතිතුමා ඇතුළු මැති ඇමැතිවරු මේ සමාරම්භක උත්සවයට පැමිණීමට නියමිතය. ඉතාම සීමිත සම්පත් ප්‍රමාණයක් උපයෝගී කරගෙනයි අපි මේ කටයුතු සිදු කරන්නේ. අපේ දරුවන්ගේ අඩු පාඩු පෙන්වා දෙන්න අගය කරන්න මේ ප්‍රදර්ශනය නරඹන්න. මේ චිත්‍ර ප්‍රදර්ශනය මේ මස 13, 14, 15 යන දිනවලදී කොළඹ ජාතික කලා භවනේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=r1206113</link>
    <topic>පුද්ගලයකු මරාදැමීමේ සිද්ධියට සම්බන්ධ තිහගොඩ තරුණයකුට මරණ දඬුවම</topic>
    <author>රාජා වෛද්‍යසේකරතිස්සමහාරාම විශේෂ</author>
    <content>තියුණු ආයුධයකින් පහරදී පුද්ගලයකු මරාදැමීමේ සිද්ධියට සම්බන්ධ විත්තිකරුට තංගල්ල මහාධිකරණ විනිසුරු චන්ද්‍රසේන රාජපක්ෂ මහතා විසින් මරණීය දණ්ඩනය නියම කරන ලදී.මෙසේ මරණ දඩුවම් නියම වූයේ තිහගොඩ ප්‍රදේශයේ පදිංචි තරුණයෙකුටය.මේ නඩුවේ චූදිත මොදරවාව වාව්ව ප්‍රදේශයේ පදිංචි හේවා හීන්තැනගේ නිව්ටන් හෙවත් ධර්මවංශ අතපත්තු බණ්ඩාර හෙවත් නලීන් ප්‍රදීප් කිත්සිරි රූබන් ශමීර ප්‍රියදර්ශන වීරසිංහ නමැත්තෙකි.තිහගොඩ නාරිද්දුව පදිංචිව සිටි තිරුම්බර ලියනගේ සුමිත් ප්‍රියන්ත නැමති 26 හැවිරිදි තරුණයා 1998.9.5 දින ඝාතනය කරනු ලැබ මුරුතවෙල ජලාශයට දමා තිබී පසුව මළ සිරුර කිමිදුම්කරුවන් විසින් සොයා ගැනිණි.මරණීය දණ්ඩනය නියම කෙරුණු විත්තිකරු මරණ දඬුවම ක්‍රියාත්මක වන තෙක් වැලිකඩ බන්ධනාගාරයේ රඳවා තැබීමට මහාධිකරණ විනිසුරුවරයා නියෝග කළේය. අවසන් වරට යමක් කීමට තිබේදැයි විත්තිකරුගෙන් විමසන ලදුව ඔහු මේ සිදුවීමට කිසිදු සම්බන්ධයක් නොමැති බවත් මෙය පොලිසිය විසින් ගොතන ලද නඩුවක් බවත් එබැවින් ලිහිල් දඬුවමක් දෙන ලෙස මහාධිකරණ විනිසුරුවරයාගෙන් ඉල්ලීමක් කළේය.රජයේ අධිනීතිඥ නදී අපර්ණා සුවදුරුගොඩ මහත්මිය සහ වීරකැටිය පොලිසියේ සැරයන් ධර්මදාස මහතා පැමිණිල්ල වෙනුවෙන් පෙනී සිටියහ.නීතිඥ උපාලි මොහොට්ටි මහතා විත්තිකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=r1206114</link>
    <topic>යටියන්තොට මාවිල කනිටු විදුහලේ ගුරුවරියක් ඩෙංගු උණ වැලඳී මිය ගිහින්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>ඩෙංගු උණ වැලඳීමෙන් රඹුක්කන ඇත්වටේවත්ත දියසුන්නත ප්‍රදේශයේ ගුරුවරියක් අකාලයේ දිවියෙන් සමුගත්තාය. ඇය කල්‍යාණි ප්‍රියදර්ශනී ය.1975 වර්ෂයේ උපන් කල්‍යාණි ප්‍රියදර්ශනී දූ දරුවන් හතර දෙනකු ගෙන් යුත් පවුලේ වැඩිමහල් දියණිය වුවාය. ඇයගේ පියා දෙමළ ජාතිකයෙකි. නමින් ජී. ගනේෂන්ය. මව කරුණාවතී මැණිකේය. ඇය සිංහල ජාතික බෞද්ධ අයෙකි. ජී. ශ්‍රීදේවී ප්‍රියදර්ශනී නැගණියකි. අනෙක් නැගණිය ජී. නිශාන්ති ප්‍රියදර්ශනී වන අතර චමින්ද ප්‍රදීප් එකම සහෝදරයාය. කල්‍යාණි විවාහ වී වසර තුනකට ආසන්නය. තම පිය පාර්ශවයේ ඥාතියකු වු එස්. රමේෂ් කල්‍යාණිගේ ස්වාමි පුරුෂයාය.ඇය මූලික අධ්‍යාපනය ලැබුවේ කිරිවල්ලාපිටිය අශෝක මහා විද්‍යාලයේ ය. පේරාදෙණිය විශ්වවිද්‍යාලයෙන් බාහිර උපාධිය හැදෑරූ ඇය ගුරු සේවයට එක්විය. පුහුණු කාලය වලල්ගොඩ මහ විද්‍යාලයේ ගත කර දුෂ්කර සේවා කටයුතු සඳහා රත්නපුර කුරුවිට පහළගම බෞද්ධ විද්‍යාලයේ වසර තුනකට ආසන්න කාලයක් සේවය කළාය.මෑතකදී යටියන්තොට මාවිල කනිෂ්ඨ විද්‍යාලයට මාරුවක් ලැබිණි. එම විද්‍යාලයේ කුඩා දූ දරුවන්ගේ ඇසුර ලබන්නටත් මත්තෙන් කල්‍යාණි හදිසියේ රෝගාතුරව ප්‍රතිකාර ගැනීමට සිදු විය. දින කිහිපයක් ප්‍රතිකාර ගත්තද කල්‍යාණිගේ රෝගය සුව වූයේ නැත. රෝගී තත්ත්වය එන්න එන්නම උත්සන්න විය. ඒ නිසා කල්‍යාණි සිය සැමියා සමග රඹුක්කන සිය මවගේ නිවෙසට පැමිණ නගරයේ පෞද්ගලික වෛද්‍යවරයකු වෙත ගියාය. එහිදී වෛද්‍ය නිගමනය වූයේ වහාම රෝහල්ගත වන ලෙසයි.කල්්‍යාණි සිය මව සමග කෑගල්ල මහ රෝහලට ඇතුලත් වුයේ හැකි ඉක්මනින් ප්‍රතිකාර ගෙන සේවා කටයුතු සඳහා පිටත්වීමට ය. එහෙත් අවාසනාවකට කල්්‍යාණිට ජීවිතයෙන් සමු ගැනීමට සිදු විය.කල්‍යාණිගේ පියා සිය දියණියගේ අකල් වියෝවෙන් කම්පා වෙමින් මෙසේ කීවේය.කල්‍යාණි දුව රෝහලේ ඉද්දී එයාගේ අවසන් කැමැත්ත වූයේ අපි සියලුම දෙනා දැක බලා ගැනීමයි. ඒ නිසා අපි වෑන් රථයක් අරගෙන රෝහලට ගියත් ඔක්කොටම යන්න ලැබුණේ නෑ.දොස්තර මහත්තයෙක් දුවට පිටතින් බෙහෙතක් ගේන්න තියෙනවා කිව්වා. අපි ඒ බෙහෙත ගෙනත් දුන්නා. බෙහෙත දුන් පසු අපිට දුව බලන්න අවසරය ලැබුණා. අපි එක්කෙනා බැගින් ගිහින් දුර ඉඳලා දුව බැලුවා. ඒ වෙලාවේ අපි හිතුවේ දුවට බෙහෙත් දුන්න නිසා හොඳට නින්ද ගිහින් කියලයි. එහෙත් අපි හිනෙකින්වත් හිතුවේ නෑ ඒ වන විටත් දුව අපි සියලුම දෙනා තනිකර යන්න ගිහින් කියලා.කල්‍යාණිගේ නිසල දේහය දෙස බලාගෙන සැමියා හඬා වැළපෙයි. මරණය කාටත් පොදු දෙයක් යන කියමන පසක් කරමින් ඉකුත්දා කිරිවල්ලාපිටිය විජමන්නා හේන සුසාන භූමියේදී’ ඇයගේ දේහය මිහිදන් කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=r1206115</link>
    <topic>බලපත්‍ර ගාස්තුව ඉහළයි</topic>
    <author>ඇහැලියගොඩ සමූහ නැදුරන එච්. ඇම්. කිත්සිරි රූපසිංහ</author>
    <content>ඇහැලියගොඩ – නැදුරන ප්‍රදේශයේ මැණික් පතල් කර්මාන්තයේ යෙදී සිටින පතල් කම්කරුවන් මුහුණපාන දුෂ්කරතා ගැටලු නිසා මැණික් පතල් කර්මාන්තය කරගෙන යාම අපහසු වී ඇත.මේ නිසා පතල් සඳහා අධික වියදමක් දැරීමට සිදුව ඇති බව ද කම්කරුවන් සහ පතල් හිමියෝ පවසති.අධික වටිනාකමින් යුත් විවිධ වර්ගවලට අයත් වටිනා මැණික් හමුවීමේ ප්‍රවණතාව හා ප්‍රදේශයක් ලෙස ඇහැලියගොඩ නැදුරන ප්‍රදේශය කාලාන්තරයක සිට ප්‍රසිද්ධියට පත්ව තිබේ.එහෙයින් මේ ප්‍රදේශයේ මැණික් පතල් කරුවන් මුහුණපාන දුෂ්කරතා හා ගැටලු පිළිබඳව අප තොරතුරු සොයා බලන්නට නැදුරන ප්‍රදේශයට ගියෙමු. මේ ඔවුන් දැක්වූ අදහස්ය.පි‍්‍රයන්ත අබේවර්ධන මහතා - මැණික් පතල් කර්මාන්තයේ දී අපි ගැටලු රැසකට මුහුණපා සිටිනවා. විශේෂයෙන්ම පතලක් සඳහා අවම වශයෙන් රුපියල් 40,000/- කට ආසන්න මුදලක් වැය වෙනවා.දැන් ඩීසල්, පෙට්‍රල් මිල අධික ලෙස ඉහළ යාම නිසා තෙල්වලට අධික වියදමක් යනවා.පතලයකට බලපත්‍ර ගාස්තුවත් එහෙමමයි. පුවක් ගහකට රුපියල් 500 – 600 ක් පමණ වැය වෙනවා. මේ නිසා අපිත් පතල් කම්කරුවනුත් ඉතාම අසරණ තත්ත්වයට පත්වෙල අපට මොන ක්‍රමයකින් හරි තෙල් සඳහා යම් සහනාධාරයක් ලබා දෙනවා නම් මේ තත්ත්වය මඟහරවා ගැනීමට හැකියි.තිලකරත්න බණ්ඩාර මහතා - පතල් කර්මාන්තය කරන්න වෙලා වසර ගණනාවක් වෙනවා. මේ ප්‍රදේශයේ මේ වෙනකොට මැණික් හමුවීම ද අඩුවෙලා තිබෙනවා.වටිනා මැණික් වර්ග බොහොමයක් හමුවුණ මේ ප්‍රදේශය දැන් වෙනකොට මැණික් ලැබීම අඩුවෙලා තිබෙනවා.ඒ වගේම පතල්කරුවන් වන අපට රජයෙන් කියල කිසිම සහනයක් නැහැ.රක්ෂණාවරණයක් නැහැ.පසුගිය කාලයේ එවැනි රක්ෂණ ක්‍රමයක් ගැන කතාවක් තිබුණා. එහෙත් ඒ කිසිම දෙයක් තවම ක්‍රියාත්මක වුණේ නැහැ.පතල්කරුවෙකු යම් අනතුරකට කරදරයකට ලක්වුණොත් ඔහුට කිසිම සහනයක් නැහැ. මේ ගැන වගකිවයුත්තන්ගේ අවධානය යොමුවිය යුතු වෙනවා.බී. සෝමපාල මහතා - මම පතල් කර්මාන්තයේ යෙදෙන්නේ අවුරුදු 30 – 35 ක පමණ කාලයක ඉඳල මේ අවට හැම තැනම පතල් වැඩ කරල තියෙනව වගේම දුර ප්‍රදේශවලත් පතල් වැඩ කරල තිබෙනවා.ඒ කාලයේ වටිනා මැණික් වර්ග හමුවුණා.අද ගොඩක්දෙනා කරන්නේ මේ රැකියාව එහෙත් අපේ මහන්සියේ හැටියට ප්‍රමාණවත් වාසියක් ලැබෙන්නේ නැහැ. බොහොම වෙහෙස කර දුක් මහන්සියෙන් තමයි මේ පතල් කර්මාන්තය කරගෙන යන්නේ.කේ. ඩබ්. නිමල් මහතා - අපිට කිසිම සහනයක් නැහැ. මම පතල් වැඩ කරන්න වෙලා වසර 25 ක් විතර වෙනවා. අපිට ලොකු වාසියක් කියල නැහැ.දැන් මේ ප්‍රදේශයේ මැණික් අඩුයි. අපට කරු මුදල් කියල ලැබෙන්නෙත් සුළු මුදලක්. ඒක තේ මුරයකටත් මදි.රුපියල් ලක්‍ෂයක මැණික් අලෙවියෙන් අපට ලැබෙන්නේ රුපියල් 4000/- ක මුදලක් තමයි.අද කාලයේ හැටියට මදි. ආර්ථික ශක්තිය ප්‍රමාණවත් නැහැ.අපට කරන්න වෙන රැකියාවක් කියල නැහැ.මේ කර්මාන්තයේ යෙදෙන විශාල පිරිසක් මෙහි සිටිනවා. පතල්කරුවන් රක්ෂණය කිරීමේ වැඩපිළිවෙළ ක්‍රියාත්මක වෙනවා නම් වටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=s1206111</link>
    <topic>ශිවන්ති, දුලාජ් ශ්‍රී ලංකාව රනින් බබළවති</topic>
    <author>ප්‍රින්ස් ගුණසේකර</author>
    <content>වසර 18කට පසුව ශ්‍රී ලංකාවට අන්තර් ජාතික කණිෂ්ඨ මලල ක්‍රීඩා තරගාවලියක රන් සටහනක් තැබූ ශිවන්ති රත්නායක හා දුලාජ් මධුසංඛ මීටර් 400 කාන්තා හා පිරිමි ඉසව් දෙකේම රන් පදක්කම් දිනා ගත්හ.කෑගල්ල ශාන්ත ජෝශප් බාලිකා විදුහලේ උසස් පෙළ හදාරන ශිවන්ති තත්පර 55.91 කින්ද පස්යාල මහා විදුහලේ උසස් පෙළ හදාරන දුලාජ් මධුශංඛ තත්පර 47.36 කින්ද තරඟය නිම කරමින් මෙම ඓතිහාසික සටහන තැබූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=s1206112</link>
    <topic>වසර 18කට පසුව ශ්‍රී ලංකාවට රන් පදක්කම් 2ක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ පැවැත්වෙන ආසියානු කනිෂ්ඨ මලල ක්‍රීඩා ශූරතාවලි‍යේ දී ශ්‍රී ලංකාවට රන් පදක්කම් 2ක් හා රිදී පදක්කමක් හිමිවිය. දෙවැනි දිනය වූ ඊයේ පස්වරුවේ මුල්ම රන් පදක්කම ශ්‍රී ලංකාවට අත්කර දුන්නේ ශිවන්ති රත්නායක තත්පර 55.91කින් මීටර් 400 තරගය නිමා කරමිනි. අනතුරුව මීටර් 400 පිරිමි ඉසව්ව තත්පර 47.38කින් නිමා කළ දුලාජ් මධුසංඛ ශ්‍රී ලංකාවට තවත් රන් පදක්කමක් එක් ක‍ළේය.ගලෙන් බිඳුණුවැව මධ්‍ය මහා විදුහලේ නිමේෂා සිරිවර්ධන උස පැනීමේ ඉසව්වේ දී මීටර් 1.79ක දක්ෂතාවක් පෙන්වා රිදී පදක්කම දිනා ගත්තේය.මෙයට වසර 18කට පෙර දමයන්ති දර්ශා හා සුසන්තිකා ජයසිංහ ඉන්දුනීසියාවේ ජාකර්තා නුවර පැවැති ආසියානු කනිෂ්ඨ මලල ක්‍රීඩා ශූරතාවලියේ දී රන් පදක්කම් දිනාගත් අතර එයට පසුව ශ්‍රී ලංකාවට රන් පදක්කම් හිමිවිම විශේෂත්වයකි.මීටර් 400 කාන්තා තරගයේ දී ශිවන්ති රත්නායකට පරාජය වෙමින් රිදී පදක්කම ඉන්දියාවේ මොන්ඩාල් ප්‍රියංකා (තත්පර 56.01) හා ලෝකඩ පදක්කම කසකස්තානයේ ඇන්ඩ්‍රෙයේවා ඔල්ගා (තත්පර 56.03) දිනා ගත්තේය.මීටර් 400 පිරිමි රිදී පදක්කම ජපානයේ කියුමුරා කසූසි (තත්පර 47.53) හා ලෝකඩ පදක්කම කාබී බන්ඩාරා (තත්පර 47.73) දිනා ගත්හ.කාන්තා උස පැනීමේ ඉසව්වේ රන් පදක්කම චීන තායිපේ හී වූ මෙන්ග් මීටර් 1.79කින් ද, ලෝකඩ පදක්කම චීනා‍යේ ලියූ ෂියෝ මීටර් 1.76කින් දිනා ගත්හ.නව තරග වාර්තා 2යිකනිෂ්ඨ මලල ක්‍රීඩක ක්‍රීඩිකාවන් අතරින් උපරිම දක්ෂතා අතරට පිවිස නව තරග වාර්තා 2ක් පිහිටුවීය. රිටි පැනීමේ පිරිමි තරගයට එක් වූ චීනයේ ෂැන්ග් වෙයි මීටර් 5.35ක දක්ෂතාවකින් ඔහුගේම මීටර් 5.30 ක පැරණි වාර්තාව මකා දැමුවේය. එහි රිදී පදක්කම මීටර් 4.80 කින් ජපානයේ ෆුජී ඩයිකී හා ලෝකඩ පදක්කම මලයාසියාවේ මෝහෝ ෆාම් මීටර් 4.20කින් දිනා ගත්හ. ශ්‍රී ලංකාවේ එම්. එච්. අයි. සඳරුවන් මීටර් 4.20කින් සිවුවැනි ස්ථානයට පත් විය.සුගතදාස නව ධාවන පථයේ මුල්ම ඉසව්ව වූ මීටර් 5000 කාන්තා ධාවන තරගයේ රන් පදක්කම දිනූ ජපානයේ කියුම් හරූකා විනාජි 16.07.74 කින් නව තරග වාර්තාව බිහි කළාය. මේ තරගයේ රිදීී පදක්කම දිනූ ජපානයේම කියුම් මෝ විනාඩි 15.48.73කින් තබා තිබූ වාර්තාව බිඳ වැටුණි. මෝ මේ තරගයේදී විනාඩි 16.08.17කින් රිදී පදක්කම දිනූ අතර කොරියාවේ කිම් හෙයර් විනාඩි 16.32.02කින් ලෝකඩ පදක්කම දිනා ගත්තාය. ශ්‍රී ලංකාවේ එම්. කේ. සෙනෙවිරත්න විනාඩි 18.21.93කින්, එස්. ටී. විජේරත්න විනාඩි 18.37.45කින් හා එස්. එම්. වික්‍රමසූරිය විනාඩි 19.13.89 කින් පිළිවෙලින් හය, හත හා අට යන ස්ථානවලට පත් වූවාය.වේගවත්ම ක්‍රීඩකයා ඉරානයෙන්ක්‍රීඩිකාව තායිපේ රටෙන්ආසියානු කනිෂ්ඨ මලල ක්‍රීඩා ශූරතාවලියේ වේගවත්ම ක්‍රීඩකයා ලෙස සම්මානයට පාත්‍ර වූයේ ඉරානයේ ටෆ්ටියාන් හසන් ය. වේගවත්ම ක්‍රීඩිකාව ලෙස චීන තායිපේ ලියෝ චින් දක්ෂතා දැක්වූවාය.පිරිමි මීටර් 100 ජය ගෙන වේගවත්ම ධාවකයා වූ ටෆ්ටියාන් හසන් තත්පර 10.45ක දක්ෂතාවක් දැක්වූ අතර එහි රිදී පදක්කම චීනයේ ෂී ෂෙන්යේ තත්පර 10.54 කින් ද ලෝකඩ පදක්කම කසකස්තානයේ අල් ෂලනී යුෂුප් තත්පර 10.81 කින් දිනා ගත්හ.මේ ඉසව්වේ දෙවැනි තැනට පත්වූ ෂී ෂෙන්යේ මෙයට පෙර තත්පර 10.36ක් වාර්තා කොට ඉදිරියෙන්ම සිටියද මේ තරගයේදී ප්‍රබල පසුබැසීමකට ලක්වීම කැපී පෙනුනි. මීටර් 100 අවසන් තරගයට එක්වූ ශ්‍රී ලංකාවේ හිමාෂා ඒෂන් පස්වැනි තැනට පත්වූයේ තත්පර 10.85 කිනි.මීටර් 100 කාන්තා තරගය ජයගෙන වේගවත්ම ක්‍රීඩිකාව බවට පත් වූ තායිපේ ලියෝ චීන් ගත කළ කාලය තත්පර 11.97 කි. රිදී පදක්කම චීනයේ, ලින් හියුජුන් තත්පර 11.98 කින් හා ලෝකඩ පදක්කම තායිලන්තයේ පාක්ඩී කහනුරුතායි තත්පර 12.17 කින් සතු කර ගත්හ. මේ තරගයට එක්වූ ශ්‍රී ලංකාවේ අක්ෂනා මාරලන්ද 6 වැනි ස්ථානයට පත්වූයේ තත්පර 12.24 කිනි.තුන් පිම්ම පිරිමි රන් පදක්කම චීනයේ ෆූ හැයිටාවෝ මීටර් 16.34 කින් රිදී පදක්කම තායිලන්තයේ තෙපාරක් ප්‍රට්චයා මීටර් 16.25 කින් හා ලෝකඩ පදක්කම ඉරානයේ කොස්රාවෝ මොට්සාෆා මීටර් 15.31 කින් දිනා ගත්හ. තුන් පිම්ම තරගයට එක් වූ ශ්‍රී ලංකාවේ ඒ. එන්. කරුණාසිංහ 5 වැනි ස්ථානයට පත්වූයේ මීටර් 15.27 කිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=s1206113</link>
    <topic>පෙරදා රාත්‍රි සිහිනෙන් රන් පදක්කම දුටුවා - දුලාජ් මධුසංඛ</topic>
    <author/>
    <content>රන් පදක්කමට දෙන සල්ලි කොල නොව, ගෙල පැළඳී රන් පදක්කම පෙරදා රාත්‍රියේ තමා සිහිනෙන් දුටු බව මීටර් 400 ආසියානු කනිෂ්ඨ ශූර රණසිංහ ආරච්චිගේ දුලාජ් මධුසංඛ “දිනමිණ” ට පැවැසීය.නිට්ටඹුව රදාවඩුන්නේ පදිංචි දුලාජ් මධුසංඛ පස්යාල මහා විදුහලේ උසස් පෙළ හදාරයි. මාර්ග සංවර්ධන අධිකාරියේ සේවය කරන ආර්. ඒ. ජිනරත්න මහතාගේ එකම පුතු වන දුලාජ්ගේ මව හා සහෝදරිය ක්‍රීඩාවට ශක්තියක් බව ඔහු පැවැසීය.“රන් පදක්කමට රුපියල් ලක්ෂ 5 ක් දෙන බව කලින්ම මා දැනගත්තා. නමුත් කලින්දා රාත්‍රීයේ මා දුටුවේ රන් පදක්කම පමණයි. මට ඕනෑ වුණේ ශ්‍රී ලංකාවට රන් පදක්කම දිනා දෙන්නයි” දුලාජ් පැවැසීය.මේ ජයග්‍රහණය පසුපස සිටි ඔහුගේ පුහුණුකරු චන්දන අමරසිංහ මහතාගේ උපදෙස් මත මීටර් 400 ඉසව්වට ඔහු පැමිණියේ මෙයට මාස 8 කට පමණ පෙරය. කලින් ඔහු මීටර් 100 හා 200 ඉසව් නියෝජනය කළද වඩාත් ප්‍රතිඵල දායක වූයේ මීටර් 400 ඉසව්වය. දුලාජ් මධුසංඛගේ පළමු ජාත්‍යන්තර ජයග්‍රහණය මෙයවීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=s1206114</link>
    <topic>රන්පදක්කම දිනීම නායිකාව ලෙස සතුටක් - ශිවන්ති රත්නායක</topic>
    <author/>
    <content>ශ්‍රී ලංකා කණ්ඩායම් නායිකාව ලෙස ධජය අතට ගත් මා මීටර් 400 රන් පදක්කම දිනා ධජය ලෙලදීම අසීමිත සතුටක් බව ආසියානු කනිෂ්ඨ ශූරී ශිවන්ති රත්නායක “දිනමිණ” ට පැවැසුවාය.ආසියානු කණිෂ්ඨ මලල ක්‍රීඩා ශූරතාවලියේ ශ්‍රී ලංකා නායිකාව වූ ශිවන්ති රත්නායක කෑගල්ලේ රඹුක්කන පදිංචි අතර කෑගල්ල සාන්ත ජෝශප් බාලිකා විදුහලේ කලා විෂයන් හදාරන්නීය.විශ්‍රාමික ග්‍රාම නිලධාරී ආර්. එම්. ගුණරත්න බණ්ඩා මහතාගේ බාල දියණිය වන ඇයට මවගේ හා සහෝදරයන් දෙදෙනාගේත් එකම සහෝදරියගේත් ආශිර්වාදය හිමිව ඇත.ඒ. ඩී. නන්දාවතී මහත්මියගේ පුහුණුකාරීත්වයෙන් ඉදිරියට එන ඇය පසුගිය වසරේ එංගලන්තයේ පැවැති පොදුරාජ්‍ය මණ්ඩලීය යොවුන් ක්‍රීඩා උළෙලේදී මීටර් 400 ඉසව්වෙන් රිදී පදක්කම දිනා ගත්තේය.ශ්‍රී ලංකා කණිෂ්ඨ මලල ක්‍රීඩා ශූරතාවලියේ මීටර් 400 වාර්තාවද ඇය සතුය.රන් පදක්කම දිනා ගැනීමට හැකි බව මූලික තරගවලදීම වැටහුණා. අවසන් මීටර් 200 දී ජවය වැඩිකර ගෙන ජය කණුව පසු කිරීමට මා තුළ ගොඩනැඟුණු ආත්ම විශ්වාසය ඉවහල් වුණා” ශිවන්ති පැවැසුවාය. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=s1206115</link>
    <topic>විස්සයි20 ලෝක කුසලානයට දින ළංවෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>ජාත්‍යන්තර ක්‍රිකට් තරග බිමේ ලකුණු 22,000ක් ලබා ගෙන සිටින ශ්‍රී ලංකා නායක මහේල ජයවර්ධන ට ජගත් ක්‍රිකට් කවුන්සලයේ සුභපැතුම් ඊයේ පිරිනැමිණි.පාකිස්තානයට එරෙහිව ශ්‍රී ලංකාව ලකුණු 76ක ජයක් වාර්තා කළ පෙරේදා පල්ලෙකැලේදී පැවැති දෙවැනි ජාත්‍යන්තර එක්දින තරගයේදී මහේල තුන් ආකාරයේම ජාත්‍යන්තර ක්‍රිකට් ක්‍රීඩාවේ ලකුණු 22,000ක් සම්පූර්ණ කළේය.ජගත් ක්‍රිකට් කවුන්සලයේ ප්‍රධාන විධායක හරූන් ලොගාට් මහතාගෙන් මහේල ට සුභපැතුම් පිරිනැමුණේ ලබන සැප්තැම්බරයේ ශ්‍රී ලංකාවේ ඇරැඹෙන විස්සයි20 ලෝක කුසලාන ක්‍රිකට් තරගාවලියට දින 100 ගණනය කිරීම (count down)නිමිත්තෙන් පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී ඊයේ පෙරවරුවේ පැවැති උත්සවයේදීය. එහිදී, මහනුවර දිස්ත්‍රික්කයේ පාසල් 100කට ක්‍රිකට් පිති බෙදාදීමක් හා තරගාවලියේ ප්‍රවේශපත් අලෙවියේ දෙවැනි අදියර ආරම්භය සිදු කෙරිණි.මහනුවර දිස්ත්‍රික්කයේ ශිෂ්‍ය ශිෂ්‍යාවන් 350කට වැඩි පිරිසක් මේ උත්සවයට සහභාගි වූහ.විස්සයි20 ලෝක කුසලාන තරගාවලියට සහභාගි වන ශ්‍රී ලංකා කණ්ඩායමේ නායක මහේල ජයවර්ධන, පාකිස්තාන කණ්ඩායමේ නායක මොහමඩ් හෆීස්, ශ්‍රී ලංකා කාන්තා කණ්ඩායමේ නායිකා ෂශිකලා සිරිවර්ධන, තරගාවලියේ තානාපති ලෙස නම් කර සිටින ලසිත් මාලිංග, මධ්‍යම පළාතේ මහ ඇමැති සරත් ඒකනායක, ශ්‍රී ලංකා ක්‍රිකට් ආයතනයේ සභාපති උපාලි ධර්මදාස යන මහත්වරු හා ශ්‍රී ලංකා ක්‍රිකට් උසස් නිලධාරීහු මේ අවස්ථාවට එක්ව සිටියහ.ආසියානු කලාපයට ප්‍රථම වතාවට පිරිනැමුණු විස්සයි20 ලෝක කුසලාන තරගාවලිය ශ්‍රී ලංකාවට ලැබීම රටට විශාල ගෞරවයක් බව උපාලි ධර්මදාස මහතා මෙහිදී කියා සිටියේය. තරගාවලියේ ප්‍රවේශපත් අලෙවියේ දෙවැනි අදියර හෙට (12) ශ්‍රී ලංකා වේලාවෙන් පෙරවරු 9.00ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=s1206116</link>
    <topic>දෙවැනි එක්දින තරගයෙන් ශ්‍රී ලංකාවට ලකුණු 76ක ජයක්</topic>
    <author>වර්නන් ගුණසේකර පල්ලෙකැලේ සිට</author>
    <content>දැඩි අධිෂ්ඨානයෙන් යුතුව පාකිස්තානයට එරෙහිව අනගි පිතිහරඹයක නියැලෙමින් මුළු ඕවර 50 ම පිටියේ රැඳී සිට තිලකරත්න ඩිල්ෂාන් නොදැවී ලබා ගත් ලකුණු 119 හා තිසර පෙරේරාගේ විශිෂ්ට පන්දු ප්‍රහාරය මත ශ්‍රී ලංකාව පෙරේදා පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී පැවැති දෙවැනි එක්දින තරගයෙන් ලකුණු 76ක ජයක් ලැබීය.මෙය, උසස් තත්ත්වයේ පන්දු ප්‍රහාරයකට එරෙහිව ශ්‍රී ලංකාවට අවශ්‍යවම තිබූ ජයග්‍රහණයක් විය. මේ ජයත් සමග දෙපිල අතර තරග 5කින් සමන්විත ජාත්‍යන්තර එක්දින තරගමාලාව ජයග්‍රහණ 1 – 1ක් ලෙසින් සම තත්ත්වයට පිවිසියේය.පන්දු 139කට මුහුණ දුන් ඩිල්ෂාන්ගේ ඉනිම හතරේ පහර 11ක් හා හයේ පහරකින් අලංකාර වී තිබිණි. නායක මහේල ජයවර්ධනද සාර්ථක ඉනිමක නිරත වෙමින් ලකුණු 53ක් රැස් කළ අතර ශ්‍රී ලංකාව කඩුලු 4ක් පමණක් අහිමි කරගෙන ලකුණු 280ක් රැස් කළේය.දුර්වල පන්දු තෝරා බේරා ගනිමින් හොඳ පන්දුවලට ගරු කරමින් විශිෂ්ට පිතිකරණයක නියැළුනු ඩිල්ෂාන් වටා සෙසු පිතිකරුවන් එක්වූ අතර ශ්‍රී ලංකා ඉනිමේ කඩුලු සබඳතා හතරක් වාර්තා විය. ඩිල්ෂාන් පෙරේදි ලබා ගත්තේ ඔහුගේ 13 වැනි ජාත්‍යන්තර එක්දින ශතකයයි. පාකිස්තානයට එරෙහිව දෙවැන්නයි. ලකුණු 281ක ජයග්‍රාහී ඉලක්කය හඹා ගිය පාකිස්තානය ඕවර 46යි පන්දු 2කදී ලකුණු 204කට දැවී ගියේය. ලකුණු 44කට කඩුලු 6ක් ලබා ගත් තිසර පෙරේරා ‘තරගයේ වීරයා’ විය. මහේල ජයවර්ධන ඊයේ වාර්තා කළේ ඔහුගේ 67 වැනි ජාත්‍යන්තර එක්දින අර්ධ ශතකයයි. පන්දු 45ක ඔහුගේ ඉනිමේ හතරේ පහර හතරේ පහර 8ක් සටහන්ව තිබිණි. සයීඩ් අජ්මාල්ට දර්ශනීය ‘රිවර්ස්’ පහරක් එල්ල කරමින් සිය අර්ධ ශතකය පසුකළ මහේල, ඊළඟ පන්දුව කෙළින්ම කඩුල්ලේ වැදීමෙන් දැවී ගියේය.ශ්‍රී ලංකාව අවසන් ඕවර 5 තුළ ලකුණු 45ක් ලබා ගැනීමට සමත් විය. මෙහිදී, තිසර පෙරේරා වේගවත් පිතිහරඹයක නියැලෙමින් හතරේ පහර හා හයේ පහර 2 බැගින් එල්ල කරමින් පන්දු 14කින් නොදැවී ලකුණු 24ක් ලබා ගත්තේය. ඔහු සහ ඩිල්ෂාන් 5 වැනි කඩුල්ල වෙනුවෙන් පන්දු 26කින් ලකුණු 40ක නොබිඳි සබඳතාවක් පිහිටුවූහ.පිළිතුරු ඉනිමේදී, පාකිස්තාන මුල් කඩුලු 4 ලබා ගත්තේ තිසර පෙරේරා ය. මොහමඩ් හෆීස් හා අසාර් අලි යන ආරම්භක පිතිකරුවෝ පළමු ඕවර 10 කඩුල්ලේ රැඳී සිටීමට සමත් වෙමින් ලකුණු 48ක් රැස් කළහ. එහෙත් 11 වැනි ඕවරයේ පෙරේරාගේ පළමු පන්දුවට පෙරළා පැමිණි උඩ පන්දුව ඔහු විසින් දර්ශනීය අයුරින් තනි අතින් අල්ලා ගැනීමෙන් හෆීස් (14) දැවී ගියේය. 17 වැනි ඕවරයේදී පෙරේරාගේ පන්දුවකින් අංක 1 පිතිකරු යූනුස් ඛාන්ගේ පිත්තේ අග වැදී ආ උඩ පන්දුව කඩුලු රකින කුමාර් සංගක්කාරගේ දෑතින් ගිලිහිණි. එහෙත් එම ඕවරයේදීම තවත් පන්දු 3කට පසුව සංගක්කාරට තවත් අවස්ථාවක් උදා විණි. එවර, පෙර ආකාරයෙන්ම ඛාන්ගෙන් ලැබුණු උඩ පන්දුව සංගක්කාර පහසුවෙන් රැක ගත්තේය. ඛාන් ලකුණු 4කට දැවී ගිය අතර පාකිස්තාන 2 වැනි කඩුල්ල මුළු ලකුණු 78දී බිඳ වැටිනි.අලි සහ නායක මිස්බා උල් හක් එක්ව තෙවැනි කඩුල්ල වෙනුවෙන් පන්දු 74කින් ලකුණු 49ක් එක් කරමින් සිටියදී පෙරේරාගේ පන්දුවකට කඩුල්ල මුවා කරමින් උල් හක් දැවී ගියේය.ඔහු හතරේ පහරක් සමග ලකුණු 27ක් ලබා ගත්තේය. මුළු ලකුණු 139දී පෙරේරාගේ පන්දුවකට සංගක්කාර වෙත උඩ පන්දුවක් දෙමින් උමාර් අක්මාල් (3) දැවී ගියේය.ආරම්භක පිතිකරු අසාර් අලි ශතකය පෙනි පෙනී තිබියදී ලකුණු 96කට දැවී ගියේය. මුළු ලකුණු ප්‍රමාණය 157ක් ලෙස සටහන්ව තිබියදී නුවන් කුලසේකර එවූ ‘යෝකර්’ පන්දුව කෙළින්ම පා ඉන්නේ වැදී එය දෙකට කැඩී ගියේය. පන්දු 119කට මුහුණ දුන් අලි හතරේ පහර 12ක් එල්ල කළේය.ශ්‍රී ලංකාව – 280/4 (ඕවර 50) තිලකරත්න ඩිල්ෂාන් නොදැවී 119, මහේල ජයවර්ධන 53, තිසර පෙරේරා නොදැවී 24පාකිස්තානය- 204 සියළුදෙනා දැවී (ඕවර 46.2) අසාර් අලි 96, මිස්බා උල් හක් 27 (තිසර පෙරේරා 44/6, නුවන් කුලසේකර 33/2, ලසිත් මාලිංග 40/2).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=f1206111</link>
    <topic>විපක්‍ෂයේ පුස් වෙඩිවලින් ජනතාව නොමඟ අරින්න බෑ</topic>
    <author>සටහන තෙන්නකෝන් කුලසේකර</author>
    <content>වර්තමාන දේශපාලන තත්ත්වය, රජයේ ඉදිරි ගමන් මඟ, පළාත් සභා මැතිවරණය, සහල්, බඩඉරිඟු අපනයනය හා අලි - කිඹුල් - මිනිස් ගැටුම පිළිබඳ අනුරාධපුර දිස්ත්‍රික් පාර්ලිමේන්තු මන්ත්‍රී ගොවිජන සේවා හා වන ජීවි අමාත්‍ය එස්. එම්. චන්ද්‍රසේන මහතා සමඟ කරන ලද සාකච්ඡාවකි මේ.ජනතාව ඍජුවම ජනාධිපතිතුමා හා රජය සමඟ ඉන්නවා. තිස් වසරක ත්‍රස්තවාදය ජය ගත් ජනාධිපතිතුමා අනාගත පරපුර උදෙසා සංවර්ධිත රටක් ගොඩනැඟීමට ගන්නා උත්සාහය වෙනුවෙන් ජනතාව ඇප කැප වී සිටිනවා.2005 ජනාධිපතිතුමා බාර ගත් අසාර්ථක අර්ධ රාජ්‍යය අද සාර්ථක අඛණ්ඩ රටක්. 1994 පරාජයට පත් වූ විපක්‍ෂය තබන තබන හැම මැතිවරණයක දීම අන්ත පරාජයට පත් කරන්නේ ජනතාව විසිනුයි. එ.ජා.ප ය හා ජ.වි.පෙ කෑලි කෑලිවලට කඩා දමන්නේ ඒ පක්‍ෂවල දේශපාලන බල අරගලය විසින්. ජනාධිපතිතුමා හා රජය සමඟ එ.ජා.ප හා ජ.වි.පෙ, ද්‍රවිඩ හා මුස්ලිම් පක්‍ෂ එක් වී සිටිනවා. විරුද්ධ පක්‍ෂයෙන් පාර්ලිමේන්තු ආ හතළිහක්, පනහක් අද මහින්ද රාජපක්‍ෂ රජයේ අමාත්‍යවරු. රටේ දේශපාලන තත්ත්වයේ වෙනසක් පේන තෙක් මානයක නැහැ. යුද්ධය අවසන් කළා සේම මේ රට අනාගත පරපුර උදෙසා ගොඩනඟන බව ජනතා විශ්වාසය යි.කවුරුවත්ම නැහැ. අධිරාජ්‍යවාදී රාජ්‍යයන් ද ප්‍රභාකරන් ද අභියෝගයක් නොවූ ජනාධිපතිතුමාට ජනාධිපති තරගයේ දී අන්ත ලෙස පරාජයට පත් වූ පුද්ගලයෝ මොන අභියෝගයක් ද? ඒ මනුස්සයා අද අභියෝගයක් වී ඇත්තේ විපක්‍ෂ නායක රනිල් වික්‍රමසිංහ හා සෝමවංශ අමරසිංහ මහත්වරුන් ට.සරත් ෆොන්සේකා දේශපාලනඥයෙක් නොවේ. ගමේ ජනතාවට පාලමක්, බෝක්කුවක්වත් හදල දුන්න කෙනෙක් නොවෙයි. පසුගිය ජනාධිපතිවරණයේ දී රනිල් වික්‍රමසිංහ මහතා පරාජය වන නිසා ජාම බේරා ගන්න එ.ජා.ප යෙන් සරත් ෆොන්සේකාට අපේක්‍ෂකත්වය දුන්නා. එල්ලෙන්න වැල් නැතිව හිටිය ජ.වි.පෙ සරත් ෆොන්සේකා ජනාධිපති කරලා වල්ගේ එල්ලිලා දිව්‍ය ලෝකේ යන්න කල්පනා කළා. කට හොඳ නැති ෆොන්සේකා රටට ජාතියට ද්‍රෝහි ප්‍රකාශ කැර හිර ගෙදර ගියා. ජනාධිපතිතුමා ඔහු හිර ගෙදරින් නිදහස් කළා. සරත් ෆොන්සේකා මහතාට ඇති ජන වරමක් නැහැ. රනිල් නළවන්න සජිත් – කරු කණ්ඩායම සරත් සිංහයෙක් කරන්න හදනවා. රජයට එරෙහිව සටන් පාඨ නැතිව හතර ගාතයෙන් ඇද වැටී සිටින ජ.වි.පෙ සරත් ෆොන්සේකා විරෝධතා පුවරුවකට අරගෙන පක්‍ෂයේ පණ බේරා ගන්න උත්සාහ කරනවා. සරත් ෆොන්සේකාට ඇති ජන රැල්ලක් නැහැ.සියයට සියයකින්ම පුළුවන්. මැතිවරණය දවසේ ඡන්ද පත්‍රිකාවේ “ කතිරය” ගහන්නේ ජනතාවයි. ජනතාවයි රජයට , ජනාධිපතිතුමාට, ජය ලබා දෙන්නේ. ජනාධිපතිතුමා යුද්ධය ජය ගැනීම හොඳ නැතිනම් , රට සංවර්ධන කරනවා හොඳ නැතිනම් ජනතාවට ජීවත්වෙන්න බැරි තරම් මහා පීඩනයක් තියෙනවා නම් සේවක අයිතිවාසිකම් අහිමි කරලා නම් ජනතාව මහින්ද රාජපක්‍ෂ රජය පළාත් සභා මැතිවරණයේදී පරාජය කරාවි. ජනතාව එහෙම කරනවාද? නැද්ද? කියලා තීරණය කරන්න බලයට කෙළ හළාගෙන ඇණ කොටා ගනිමින් සිටින දේශපාලනඥයන්ට බැහැ.රටේ ජිවන වියදම අහස උසට නැඟලා නම් අනිවාර්යයෙන්ම ජනතාවගේ ආර්ථික තත්ත්වයත් අහස උසට නැඟලා. මේ රටේ ජනතාවට එදිනෙදා ජීවිතය ගැට ගහගන්න බැරි වෙලා නැහැ. මේවා ජනතාව නොමඟ යවන්න විපක්‍ෂය තබන පුස් වෙඩි. අද රටේ ජාතික ආදයම ඉහළ ගිහින්. උද්ධමනය පහළ වැටිලා. විරැකියාව පහත වැටිලා. ජනතාව එදාට වඩා අද යහපත් සතුටුදායක ජීවිත ගත කරනවා. කුඹුරු කොටන හේන් කොටන කුලි වැඩ කරන, මිනිසාගේ ආදායම තුන් හතර ගුණයකින් ඉහළ ගිහින්. රජයේ සේවකයාගේ වැටුප සියයට සියයකින් ඉහළ ගිහින්. පෞද්ගලික අංශයේත් ඒ වගේමයි.රටේ ජනතාව හොඳ ගෙවල් හදනවා යාන වාහන ගන්නවා. හොඳ ඇඳුම් පැළඳුම් අඳිනවා පළඳිනවා. දරුවන්ව උසස් අධ්‍යාපනය ලබා දෙනවා. වියදමේ තරමට ආදායම නොලැබෙනවා නම් මේවා කරන්න පුළුවන්ද? මම හද්ද පිටිසර වන්නියේ ගොවියෙක්. ගමට එන්න. ගමේ ජනතාව කනවද බොනවද කියලා දෑහින් දැක ගන්න කියලා රජයට එරෙහිව ඇඟිල්ල දිගු කරන විපක්‍ෂයට මම අභියෝග කරනවා.විපක්‍ෂය 1994 ඉඳලම ආණ්ඩු පෙරළන්න කුරුමානම් අල්ලනවා. ඒත් .. තවම බැරි වුණා. ජනතාව කතිරය ගසන තුරු ආණ්ඩුව පෙරළන්න විපක්‍ෂයට බැහැ. ඒකනේ බටහිර රටවල් හරහා ‘ බලය’ ලබා ගන්න කුමන්ත්‍රණය කරන්නේ.පළාත් සභා ජය ගැනීම හීනයක් වී ඇත්තේ රජයට නොවේ විපක්‍ෂයටයි.පළාත් සභා මැතිවරණවලදි විශිෂ්ට ජයග්‍රහණයක් මහින්ද රාජපක්‍ෂ නමැති උදාර ජන නායකයාට ලබා දෙන්න මේ රටේ ජනතාව මඟ බලාගෙන ඉන්නවා. මේ මැතිවරණවලදීත් එ.ජා.පයට, ජ.වි. පෙට ‘ අබ’ සරණයි.ඔව්. අද සියයට විස්සක වී අතිරික්තයක් රටේ තියෙනවා. බඩ ඉරිඟුවලිනුත් ස්වයංපෝෂිතයි. නැතිව රටේ මිනිස්සු බඩ ගින්නේ තියලා ජනතාව රවට්ටලා බොරු සෝබන කම් පෙන්වන්න සහල් බඩඉරිඟු රට පටවන්න රජයට උවමනාවක් නැහැ. 2005 මහින්ද රාජපක්‍ෂ ජනාධිපතිතුමා ගොවියාට පොහොර සහනාධාරය දුන්නේ ධන ධාන්‍ය අස්වැන්න වැඩි කරලා. රට ස්වයංපෝෂිත කරන්නයි. අද ඒ ජයග්‍රහණය ලැබිලා. පොහොර සහනාධාරය ගොවියාට ලැබීමත් “ යුද්ධය” නිමා වීමෙන් උතුරු නැඟෙනහිර තිස් අවුරුද්දක් පුරන් වූ කුඹුරුවල රන්වන් කරල් පැසෙද්දී රට සහලින් බඩ ඉරිඟුවලින් ස්වයංපෝෂිත වුණා.සෝයා මුං ඇට, කව්පි, බඩ ඉරිඟු උඳු තල වගේ ධාන්‍ය වගාවටත් එළවළු වගාවටත් රුපියල් තුන්සිය පනහේ පොහොර සහනාධාරය රජය ලබා දුන්නා. ඉතා කෙටි කාලයකදී මෙම ධාන්‍ය වර්ග ආනයනය කිරීමට රජය වැය කරන රුපියල් කෝටි ප්‍රකෝටි ගණනක විදේශ විනිමය රටේ ඉතිරි කැර ගෙන අපේ ධාන්‍ය අපනයනය කැර රටට විදේශ විනිමය ගෙන ඒම රජයේ අරමුණයි. එවිට රටේ ආර්ථිකයත් ජනතාවගේ ආර්ථිකයත් ඉහළ මට්ටමකට පත් වෙනවා.මහින්ද රාජපක්‍ෂ ජනාධිපතිතුමා මේ රට බාර ගන්නේ කාටවත් පාවා දෙන්න නොවේ. රට ගොඩනඟා නිදහස් නිවහල් දේශයක් අනාගත පරපුරට බාර දෙන්නයි. ඒ යුතුකම හා වගකීම ඉටු කරන්නයි “සියරට දේ පිරි සැප දේ” යන්න ජනතාවට අවබෝධ කැර දීමටයි රජය කටයුතු කරමින් සිටින්නේ.අලි - මිනිස් ගැටුම අවම කරන්න ජනාධිපතිතුමාගේ ත් ආර්ථික සංවර්ධන අමාත්‍ය තුමාගේ ත් උපදෙස් හා මඟ පෙන්වීම අනුව විශේෂ ව්‍යාපෘතියක් අරඹලා තියෙනවා. ඒ පළමු අදියරේදී අලි සංරක්‍ෂණ උද්‍යාන හතරක් දිවයිනේ හතර කොණ සකසනවා. හෙක්ටයාර් දොළොස් දහසක භූමියක් මේ සඳහා දැන් සූදානම් කරමින් සිටිනවා. වන අලින්ට ජීවත්වීමට භූමිය ආහාර හා ජලය හිඟ වීම මෙම ගැටුමට මුලයි.මිනිස් ක්‍රියාකාරකම් නිසා සියයට හතළිස් හයක් වූ වන පෙත සියයට විසි එක දක්වා පහත වැටිලා. වන අලින්ට පමණක් නොව සියලු සතා සීපාවට අද ජීවත් වීම අභියෝගයක් වෙලා. මාදුරුඔය, ගල්ගමුව, හම්බන්තොට, හොරොව්පොතානේ අලි සංරක්‍ෂණ මධ්‍යස්ථාන මෙම වන සතුන් ජීවත් කිරීමේ භූමි බවට පත් කරනවා. සතුන්ට අවශ්‍ය කෑම වනාන්තරවල වවනවා.බඩ ඉරිඟු, කෙසෙල්, වට්ටක්කා ‍ෙගාවින්ගෙන් මිල දී ගෙන වන අලින්ට දෙනවා. කැලෑ තුළ කැඩි බිඳි ඇති සියලු වැව් අමුණු ප්‍රතිසංස්කරණ කටයුතු පටන් අරගත්තා. ඒ ඒ විතරක් නෙවේ පොසොන් පිංකමට සමගාමිව ලෝකයේ පළමු අභය භූමිය වූ අක්කර පන්සිය අසු දෙකකින් යුතු මිහින්තලා වන අර‍ෙණහි යළි රුක්රෝපණ වැඩ සටහනක් ඇරඹුවා. ලොකු කුඩා සතුන්ටත් කුරුලු කොබෙයියන්ටත් කෑම බීම ලබා දීමත් ඔවුන්ගේ පැවැත්මට හිතකර පරිසරයක් සැකසීමත් අරමුණයි.කිඹුල් මිනිස් ගැටුමට විසඳුම් ලෙස කිඹුල් සංරක්‍ෂණ මධ්‍යස්ථාන පිහිටුවමින් සිටිනවා. මිනිසුන් වූ අප සතා සර්පයාටත් නිදහසේ ජීවත්වීමට අවස්ථාව සලසා දිය යුතුයි. අනුකම්පාව මෛත්‍රීය කරුණාව නැති මිනිසුන් අද වනේ වන සතුන්ටත් අන්ත විදියට බඩ ගෝස්ත්‍රය වෙනුවෙන් මිනි මරා ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=f1206112</link>
    <topic>ඉතිහාසෙයි ආගමයි කැපුවහම කරුණාව ඉතිරි වෙයිද?</topic>
    <author>සාකච්ඡා කළේ,</author>
    <content>ශ්‍රී ලංකාවේ අපරාධ සිදුවීම ක්‍රමයෙන් වැඩිවෙමින් පවතී. මේ අපරාධ රැල්ලට හේතුවත් එය අවම කර ගැනීම සඳහා අප ගත යුතු පියවර පිළිබඳවත් ශ්‍රී ලංකා බෞද්ධ හා පාලි විශ්වවිද්‍යාලයේ බෞද්ධ අධ්‍යයන අංශයේ පීඨාධිපති මහාචාර්ය වාව්වේ ධම්මරක්ඛිත හිමියන් සමඟ දිනමිණ කළ සාකච්ඡාවකි.සමාජයක සිදුවන මොනයම් ආකාරයක හෝ අපරාධයක් අනුමත කරන්න බැහැ. අපරාධ සිදුවන්නේ ඇයි කියා විමසා බැලිය යුතුයි. මෙහිදී අංශ කිහිපයක් මා දකිනවා. එනම් මිනිසුන් අතර තියෙන දැඩි තරගකාරිත්වය. ධනවත්වීමට මිනිසුන් තුළ ඇති බලවත් පෙලඹවීම සහ බිහිසුණු ත්‍රාසජනක මංකොල්ලකෑම්, මිනිස් ඝාතන, ස්ත්‍රි දූෂණ ඇතුළත් චිත්‍රපට හෝ ටෙලි නාට්‍ය බිහිකිරීම. මේවා නරඹන තරුණ පිරිස් ඔවුන්ගේ මානසිකත්වය වෙනස් මගකට යොමු කිරීමට උත්සාහ ගන්නවා. මෙවැනි බාල දර්ශන නැරඹීම නිසා නිසර්ගයෙන්ම ඔවුන්ගේ බිය පහව යනවා.සමහර වාණිජ චිත්‍රපටවල ඇතැම් පුද්ගල චරිත වීර චරිත බවට පත් කර තිබෙනවා. ඒ අය සාධාරණය වෙනුවෙන් ක්‍රියා කරන බව හඟවා නීතිය ක්‍රියාත්මක කරන පොලිසිය වැනි ආයතනවලට ගොස් අභියෝග කරන තත්ත්වයකට සමහර නළුවන් ක්‍රියා කරන ආකාරය අපි දැක තිබෙනවා.මේ තත්ත්වය තුළ පොලිසිය වැනි නීතිමය ආයතනවලට ඇති ගෞරවය පිළිබඳ මිනිසුන්ට ගැටලුවක් පැන නගිනවා.කහවත්තේ මවක් සහ දියණියක් සාහසික ලෙස ඝාතනය කිරීමේ සිද්ධියේ දී පොලිසිය නීතිය හරිහැටි ක්‍රියා කරන්නේ නැහැ කියලා මහජනතාව නීතිය අතට ගැනීමට පෙළඹුණා.දෙමටගොඩ ප්‍රදේශයේ කුඩු ජාවාරමට හා විවිධ අපරාධවලට සම්බන්ධ පිරිසක් අත්අඩංගුවට ගැනීමට යාමේ දී ජනතාව වීථි බැස ඒ නිලධාරින්ට නීතිය ක්‍රියාත්මක කිරීමට අවහිර ඇති කිරීමට පටන් ගත්තා.ජනතාව තුළ මේ ආකාරයේ මානසික තත්ත්වයක් ඇතිවීමට බලපෑ හේතු?වාණිජ චිත්‍රපට මගින් නිරන්තරයෙන්ම මෙවැනි අපරාධ හා සම්බන්ධ දර්ශන පෙන්වීම නිසා නීතිය නිසිලෙස ක්‍රියාත්මක වෙනවා දැයි හැඟීම ජනතාව තුළ ඇති කරන්නට ඇතැම් මාධ්‍ය ආයතන පෙලඹවීමක් සිදුකරනවා. ඒ වගේම සමහර දේශපාලන පක්ෂ රාජ්‍ය නොවන සංවිධාන තමන්ගේ පටු අරමුණු ඉටුකර ගැනීමේ චේතනාවෙන් මේවාට සහයෝගය ලබා දෙනවා.අපේ ඇතැම් තරුණ මව්වරු තමන්ගේ ස්වාමි පුරුෂයාට හෝ ඥාතියෙකුට හෝ තම දරුවා බාර දී විදේශගත වීමෙන් ඒ දරුවාට නිසි රැකවරණය නැති වී යනවා. එහිදී වෙනත් පුද්ගලයන් ඒ දරුවන් කාමුක අපරාධවලට යොමුකර ගන්නවා.සමාජයේ සිටින අපරාධකරුවන්ට ඇතැම් අවස්ථාවලදී දේශපාලන රැකවරණය ලැබෙන නිසා ඔවුන් නිර්භයව අපරාධ කරන්නට පෙලඹෙනවා.දශක තුනකට ආසන්න කාලයක සිට අප රටේ පාසල් අධ්‍යාපන තුළින් සංවේදී පුද්ගලයෙක් නිර්මාණය කිරීමටත්, මානව දයාවෙන් යුක්ත පුද්ගලයෙක් නිර්මාණය කිරීමටත් අවශ්‍ය අධ්‍යාපන ප්‍රතිපත්ති සකස් වෙලා නැහැ. ඒක බොහෝ දුරට බලපානවා. මිනිසුන්ගේ සිත් සතන් තුළ ආදරය කරුණාව වැනි සිතිවිලි ජනිත කරන්න පුළුවන් අධ්‍යාපනයක් මේ රටේ නැහැ. බොහෝ අවස්ථාවලදී මෙරට ආගම විෂය පාසල් විෂය මාලාව තුළ කප්පාදුවට ලක් වී ඇති බවක් පෙන්නුම් කරනවා. ඉතිහාසය කියන විෂයයත් එහෙමයි. ඉතිහාසය වැනි විෂයයක් හැදෑරීම මගින් පුද්ගලයා තුළ නිරායාසයෙන්ම දේශාභිමානයක් දේශානුරාගයක් ඇති වෙනවා. ඒ තුළ ඔහුට හෝ ඇයට තමන්ගේ් රට ගැන යම් අභිමානයකින් කටයුතු කිරීමට හැකි යාව ලැබෙනවා. සාහිත්‍ය වැනි විෂයයකින් පුද්ගලයා තුළ සෞන්දර්ය, රසවින්දනය ඇති කිරීමෙන් සංවේදී පුද්ගලයෙක් නිර්මාණය වෙනවා.ආගම වැනි විෂයයක් හැදෑරීම මගින් පුද්ගලයා තුළ කරුණාව, මෛත්‍රිය, සමගිය, අවිහිංසාව, සමානාත්මතාව, ආගමික සහජීවනය වැනි ආකල්ප ඇති කරනවා. ඉතින් මේ විෂයයන් පාසල් අධ්‍යාපනයේ කප්පාදුවට ලක්වීම නිසා පාසලකින් එළියට යන ශිෂ්‍යයා කෘත්‍රිම පුද්ගලයකු හැටියටයි කටයුතු කරන්නේ.මෙරට තිස් වසරක යුද්ධයකට මැදි වූ රටක්. දැන් මේ යුද්ධය නිමයි. මේ යුද්ධයට දෙපාර්ශ්වයක් මුහුණ දුන්නා. මේ දෙපාර්ශ්වය තුළ ඇති වී තිබෙන්නේ වෛරය සහ ප්‍රචණ්ඩත්වයයි. තවමත් උතුරේ ත්‍රස්තවාදීන් නිදැල්ලේ සිටිනවා. ඔවුන් පුනරුත්ථාපනය වී නැහැ. ඒ අය තුළ තවමත් මේ සාහසිකත්වය තියෙනවා. ඒ වගේම ඒ අයට මේ සමාජයට විවෘතව ඇවිල්ලා වැඩ කරන්නත් හැකියාවක් නැහැ. ඒ අයට අධ්‍යාපනයක්, වෘත්තීය දැනුමක් නැහැ. ඒ නිසා ඒ අය තමාට ජීවත්වීමට නොහැකි වූ විට අපරාධවලට පෙලඹීමට ඉඩකඩ තිබෙනවා.දකුණෙත් තිස් අවුරුදු කාල පරාසය තුළ හමුදා සේවයෙන් පැන ගොස් නිදැල්ලේ සිටින්නන්, සැඟවී සිටින්නන් ඉන්නවා. මේ අයට සිවිල් සමාජයට ඒමට පුළුවන්කමක් නැහැ. ඒ අය ඇතැම්විට අපරාධවලට පෙලඹෙනවා. මේ අයට සමාජයේ ඇතැම් ප්‍රභූවරුන්ගේ බලවතුන්ගෙන් රැකවරණය ලැබෙනවා.අපරාධයට නියම දඬුවම්වල තියෙන ලිහිල්භාවයත් අපරාධ පාලනයට බාධාවක් වී තිබෙනවා. බිහිසුණු අපරාධයක් කරන පුද්ගලයකුට සමහර විට ලැබෙන දඬුවම ඉතාමත් සුළු දඬුවමක්. ඒක වසර පහක සිර දඬුවමක්. එසේ නැතිනම් ලැබෙන බරපතළම දණ්ඩනය ජීවිතාන්තය දක්වා සිරගතවීමයි. මේ නිසා පුද්ගලයන් අපරාධ කරන්න තියෙන බිය පහවෙලා යනවා.අපරාධ පාලනය කරන්න නම්, පළමුව ක්ෂණික පියවරක් හැටියට තිස් වසරක යුද්ධයකට මැදිවුණු සියලු පාර්ශ්වයන්ට සැලසුම් සහගත වැඩසටහනක් යටතේ යුද මානසිකත්වය ඔවුන්ගෙන් ඉවත් කළ යුතුයි. එයට දිගු කාලීන සහ කෙටිකාලීන වැඩපිළිවෙළක් අවශ්‍යයයි.ලෝකයෙන් අපරාධ තුරන් කරනවා කියන කාරණය කවදාවත් සිදුකළ නොහැකි දෙයක්. බුදුරජාණන් වහන්සේ ජීවමාන කාලයේ පවා විවිධ අපරාධ සිදුවෙලා තියෙනවා. මිනීමැරුම්, විවිධ ස්ත්‍රී දූෂණ වැනි අපරාධ. ඒ නිසා ලෝකයෙන් අපරාධ තුරන් කරනවා කියන කාරණය අර්ථ විරහිතයි.ඒ කෙසේ වෙතත් සමාජයට අපරාධ අවම කරගත හැකියි. ඒ සඳහා රජයට පමණක් වගකීම පැවරිය නොහැකියි. රටේ ඇති ආගමික ආයතන, වෙනත් ස්වේච්ඡා සංවිධාන, අධ්‍යාපන ආයතන, සංවේදී පිරිසක් වන කලාකරුවන් වැනි අය සංවිධානගත වෙලා නිසි වැඩපිළිවෙළක් සකස් කළ යුතුයි.විශේෂයෙන් කලාකරුවන්ට පුළුවන්කම තියෙනවා මනුෂ්‍යත්වය අගයන, සහෝදරත්වයේ වටිනාකම, සහජීවනයේ ඇති උසස් බව, දේශහිතෛෂීභාවයේ ඇති ශ්‍රේෂ්ඨත්වය විදහා දක්වන නිර්මාණ බිහිකිරීමට. ඒ මගින් පුද්ගලයා තුළ සංවේදීතාව ඇති කරන්නට. මම හිතන්නේ ‍ෙම් සියලු ආයතන මේ වගකීම ඉෂ්ට කරනවා නම්, අපරාධ පාලනය කළ හැකි වෙයි කියා. පොලිසිය වැනි ආයතනවලට මේවා මර්දනය කිරීමට බලපෑම් කිරීමෙන් හෝ තව තවත් නීති දැඩි කිරීමෙන් මෙය පාලනය කළ නොහැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=f1206113</link>
    <topic>පොඩ්ඩාට පෙම් හසුන් ලිවීම එපා වෙයි</topic>
    <author/>
    <content>පොඩ්ඩාට ප්‍රේම කරන්නට පෙම්වතියෝ දෙදෙනෙක් සිටිති. ඒත් පෙම් කරන්නට නොව පෙම් හසුනක්වත් යවන්නට වේලාවක් නැත. පොඩ්ඩාට එවන පෙම් ලියුම්වල අඩුවක් නැත. සෝමා දෙකක් එවන විට ප්‍රේමා එකක් එවන්නීය. සෝමා එවන පෙම් ලියුම් බොළඳ වැඩි යැයි පොඩ්ඩාට සිතේ. ප්‍රේමාගේ ලියුම් බොළඳ නැත. එහෙත් ගැඹුරුත් නැත. තමන්ට එවන පෙම් හසුන්වලට පිළිතුරු ලිවීමට වඩා පොඩ්ඩාට සිතෙන්නේ පෙම් හසුන් ගැන පත්තරේ විශේෂ ලිපියක් ලියන්නට ය.පෙම් හසුන්වලට යොදා ගන්නා අමුතුම භාෂාවක් තිබේ. එදා පාසල් වියේදී වුව ද, පාසල් සිසු සිසුවියෝ භාෂාව හසුරුවන්නට දක්ෂය. පෙම් ලියුම් ආකර්ෂණීය භාෂාවෙන් ලියන්නේ භාෂාව ගැන ඇති ඉහළ දැනුම නිසා ය. පෙම් හසුන් ලිවීමෙන් ද භාෂා දැනුම වර්ධනය වන බව පොඩ්ඩා දනී.ගෙදරදී - කොළඹදී - වැනි වැකි, ලියුමක දකුණු පස කෙළවරේ සටහන් කිරීම සාමාන්‍ය සිරිතයි. එහෙත් පෙම් හසුනක එතැන ලියන්නේ ‘හඳ ඇති රැයකදී - සීතල රාත්‍රියක - ජනේලයෙන් සිසිල් සුළඟ කාමරයට හමා එද්දී - යනාදී වශයෙනි. ප්‍රේම ගීත ගායනා කරන ජෝතිපාල වැනි ගායකයන්ගේ ගීතවල කොටස්ද සමහරු ලියති. ‘පෙම් හදවත පාරවා’ - චන්ද්‍රා මෙ රෑ පායා ආවා’ , ‘දෙන්න පි‍්‍රයේ දෑතට ඔය දෑත’ ආදි වශයෙන් වූ ගීත කෑලිද ලියති. ඒවා ලියන්නේ සෝමා ය. ප්‍රේමා ඒතරමටම ප්‍රේමය පහළ දමන්නේ නැත. සෝමා ඒ තරමටම ප්‍රේමයට වහල් වී සිටින්නේ ගී ගායනයට දක්ෂ නිසාදැයි වරෙක පොඩ්ඩාට සිතේ.එක පැත්තකින් ප්‍රේමය ඉස්මතු වෙයි. අනෙක් පැත්තෙන් වමේ උණ පොඩ්ඩාට වැඩි වෙයි. පෙම් හසුන්වලට දිග ලියුම් ලියන්නට පොඩ්ඩාට වෙලාවක් නැත්තේ කන්තෝරුවේදී වාර්තා සහ ලිපි ලියා ලිවිල්ල එපාවෙලා නිසා ය. එහෙත් පෙම්වතියන් තරහ කර ගෙනත් බැරිය. සාමාන්‍යයෙන් එක් පුද්ගලයකු පෙම් හසුන් ලිවිය යුත්තේ එක් පෙම්වතියකට පමණි. මේ සියලු කරදරකාරී සිතුවිලිවලින් තොරවුණු පොඩ්ඩා කාමරයට ගියේ රාජකාරි අවසන් කරමිනි.සරත් සේවය කරන්නේ මහ තැපැල් කන්තෝරුවේ ය. ඔහුට ද පෙම්වතියක් සිටී. ඇය හොරණ පැත්තේ ගුරුවරියකි. දෙදෙනා අතරේ පෙම් හසුන් ගනුදෙනුව පටන් ගත්තේ පොඩ්ඩාටත් පස්සේ ය. සරත් කාමරයේ මොනවාදෝ කරන්නට සූදානම් වන බව පෙනේ. සපත්තු පොලිෂ් ටින් එකේ උඩ කොටස ගත්තේ ය. එයට පොල්තෙල් ස්වල්පයක් දැම්මේ ය.සපත්තු පිස දමන පාන් කඩයෙන් කොටසක් ඉරා ගෙන පහන් තිරයක් අඹරා ගත්තේ ය. දැන් පොල්තෙල් වක්කර සපත්තු පියනේ තිරය දමා බුදු පිළිමය ඉදිරියේ තබා පත්තු කළේ ය. බුදුන්ට පහන් පත්තු නොකරන නිසා කාමරය තුළ මැටි පහනක්වත් නැත. දැන් සිදුවන්නට යන්නේ කුමක්දැයි පොඩ්ඩා බලා සිිටියේ ය. බුදු හාමුදුරුවන් ඉදිරියේ සිටගෙන සරත් වැඳ ගත්තේ ය.පන්සිල් ගත්තේ නැත. බුදුන්ට වඳින ගාථාව කීවේද නැත. දෙවියන්ට පින් දෙන ලකුණක් නැත. කීවේ මේ ටික පමණි.“අනේ බුදුහාමුදුරුවනේ! මගේ චන්ද්‍රාට උණ හැදිලාලු. එයාව කොහොම හරි සනීප කර දෙන්න”සරත්ට පිස්සුදැයි පොඩ්ඩාට සිතුණි. සපත්තු පියන් පහන නිවා දැමූ සරත් කොළයක් අතට ගත්තේ ය. එය දෑතට ගෙන උඩ බැලුවේ දෙවියන්ට ආයාචනා කරන්නා සේය.“මොකක්ද සරත් ඔය?” පොඩ්ඩා ඇසීය.“මචං අරයා ලියුමක් එවලා. ඒකෙන් තමයි මං දැන ගත්තේ එයාට උණ කියලා” සරත් කීය.“ඉතින් දොස්තර ළඟට ගිහිල්ල වහාම බෙහෙත් ගන්න කියාපං. බුදුන්ට සපත්තු පියන් පත්තු කරලා පව් පුරෝගන්න එපා” පොඩ්ඩා අවවාද කළේ ය.සරත් ඇඳ උඩ නැඟ දෑතින් ගත් ලියුම තමන්ටම කියවා ගත්තේ ය.“බලහන් මචං මට ලියල එවලා තියෙන්නේ” මගේ පණ සරත්” කියලා. එහෙම පටන් අරගෙන ආදරණීය පැටියෝ ඔයාට බුදු සරණයි. ඔයා මගේමයි කියලා ලියුම අවසන් කරලා” යයි කී සරත්, මගේ පැටියෝ කියා ලියුම පපුවට තද කරගෙන ඇඳ මත උඩ පැන්නේ ය.ඇඳේ පොලු කඩාගෙන සරත් ඒ අස්සට වැටුණේ ය. පොඩ්ඩා සිනාසුණේ කඩාගෙන වැටුණේ ගුණේගේ ඇඳ නිසා ය.තමන්ගේ දීගයට වඩා සිරිමාවෝ බණ්ඩාරනායක මැතිනිය සම සමාජකාරයන් සහ කොමියුනිස්ට්කාරයන් සමඟ ඇති කර ගත් කසාදය සාර්ථක වනු දකින්නට පොඩ්ඩා කැමැති ය. ඒ නිසා ඔහුගේ අවධානය සෝමා හෝ ප්‍රේමාට හෝ නොවේ.ලංකා ඉතිහාසයට ප්‍රථමවරට පත්‍ර කන්තෝරු තුනක් එක්වූයේ බලයේ සිටින සිරිමාවෝ ආණ්ඩුවට පහර ගසන්නටය. පහර ගසනවා මිස එම ආණ්ඩුව පෙරළා දමන්නට මෙහෙයුමක් පත්තර කන්තෝරු තුනම එක්ව දියත් කරන බව පොඩ්ඩා දැන සිටියේ නැත. හිතුවේත් නැත. පොඩ්ඩා පසුව දැනගත් පරිදි ආණ්ඩුව පෙරළීමේ මෙහෙයුමට දවස පාලක පක්ෂයට ඩී.බී.ධනපාල මහතා හරහා රහසින් සහාය දුන් පුද්ගලයෝ කීප දෙනෙක් සිටිති.ඩේවිඩ් කරුණාරත්න එක් අයෙකි. ෂෙල්ටන් ලියනගේ තවත් කෙනෙකි. ඔහුගේ සුවච කීකරු ගෝලයා වන එච්.ඩබ්ලිව්.හේමපාල අනෙක් තැනැත්තාය. පසුව දැනගත් පරිදි පත්තර කන්තෝරු තුනම එක ම අරමුණක් වෙනුවෙන් එකතුවී සාර්ථකව දියත් කළ ආණ්ඩුව පෙරළීමේ කුමන්ත්‍රණයේ මහ මොළය ඩී.බී. ධනපාල මහතාගේ ය.“මට එක තැනක වැඩි දවසක් ඉන්න බෑ කියලා හැමෝම කියනවා. ඒ නිසා ජැක්සන් මගේ කල්පනාව දවස කන්තෝරුවෙන්ම විශ්‍රාම යන්නයි”ධනපාල මහතා එදා පොඩ්ඩාට සහ ජැක්සන්ට කී කතාව යළි යළිත් සිහියට නැගේ. ආණ්ඩුව පෙරළීමේ කුමන්ත්‍රණයක් ගැන කිසිවක් නොදන්නා පොඩ්ඩා පාර්ලිමේන්තු රැස්වීම වාර්තා කරන්නට ගියේ ය. ඔහු සමඟ ගියේ තවත් වාමාංශිකයකු වූ සිරි පළිහේනයි.අපි සුපුරුදු පරිදි ගණපූර්ණය කැඳවන සීනු නාද වනතුරු බලා සිටියෙමු. ඒ කාලයේ පත්තර කන්තෝරුවලට කතා කළ හැකි ඍජු දුරකථන පාර්ලිමේන්තුවේ ගැලරියේ පිට සවි කර තිබුණි. පාර්ලිමේන්තුව රැස් වූ මොහොතේ සිට කන්තෝරුවෙන් එක දිගට දුරකථන ඇමතුම් ගලා ආවේ ය. යළිත් දුරකථනය නාද වූ විට ගැලරියට කවුරුන් හෝ පණිවිඩය දෙන්නේ ය.“මොකුත් වුණාද? තාම නැද්ද? ඡන්දය විමසුවාද?” වැනි ප්‍රශ්න වැලක් පොඩ්ඩාගෙන් ඇසූහ. පොඩ්ඩා කිසිත් නොදන්නේ, පොඩ්ඩා ඇත්තටම රහස් වැඩපිළිවෙළක් නොදන්නා නිසා ය.“කමක් නෑ. සෝදිසියෙන් ඉන්න” ප්‍රවෘත්ති කර්තෘවරයා කීවේ ය. පාර්ලිමේන්තුව වාර්තා කරන පොඩ්ඩාට ලැජ්ජා හිතුණි. ඒ, ඔහුට වඩා රහස් තොරතුරු දන්නා අය දවස කන්තෝරුවේ සිටින නිසා ය.“සමඟි පෙරමුණ පෙරළෙයි”ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=f1206114</link>
    <topic>බුදුන් දැක නිවන් යනු මැන මගේ අම්මා</topic>
    <author>පි‍්‍රයංකර පෙරේරා</author>
    <content>“මගේම අයියා මාව ගෙට දාගෙන මරන්න හැදුවා, ගේ දෙපැත්තෙන්ම දොරවල් වහලා. මිරිස්ගලේ අතුල්ලලා මන්නෙ මුවහත් තියෙනවා මට ඇහුණා.” නෑනා ඇවිත් කිව්වා.“සමරපාල මල්ලියේ සේන මන්නෙ මුවහත් තියෙනවා උඹව මරන්ඩ. මල්ලියෙ මෙතනින් විජහට නොගියොත්...” යක්‍ෂාවේශ වුවකු සේ සේන මන්නය ඔසොවාගෙන තම මලයා මැරීමට එයි. සමරපාලගේ හිතට මරණ බිය දැනිණි. ඔහු ගෙතුළ ඒ මේ අත දුවන්නට වුණි. නෑනා නොනවත්වා විලාප නගයි. ලේ පිරුණු සේනගේ දෑස් රත් පැහැ ගැන්වී ඇත. මුහුණේ මස්පිඩු සැලිණ. සමරපාල වෙව්ලයි. තොල් මතුරයි. ඔහු ගත අප්‍රාණික වනු දැනිණ. නෑනා දොරගුලු හැර දොර පියන්පතක් විවෘත කරත්ම, සමරපාල කූඩුවෙන් මිඳුණ කුරුල්ලකු මෙන් ඉඟිලිණි. ඔහු පා තම නිවෙස අභිමුවෙහි නැවතිණි. පිටුපස හැරී බැලු ඔහු විඩාව නිවාගන්නට පටන් ගත්තේය.“ආ ...ආම් ... අනුනමයෙන් .... හා හු.... ප්‍ර ...” ඔහු හති දමන්නට විය.ගෙපිල මත හේ ඇද වැටුණි. ඔහුට නොදැනීම දෑස් පිය විණි. මවගේ මුහුණ දෑස් තුළ බොඳවේ. ඈ හඩ දෙසවන තුළ රැව් නැගේ.“මල්ලියට ගහන්ඩ එපා. ගෙදර පොඩි එකා බඩ පිස්සා... හොඳට බලා ගන්ඩ .... මං නැති කාලෙක අයියගෙ යුතුකම ඉටුකරහන් සේන...”“සේනගේ යුතුකම මාව ගෙට දාගෙන මරන්ඩ ගිය එකද.... මා පළිය ගන්නං” ඔහුගේ සිතේ ක්‍රෝධය උපදිනි.“මතකද සමරපාල තාත්තා ළමයින්ව වෙසක් බලන්ඩ එක්කන් යනවා. තාත්තගෙ කරේ සේනව ගෙනියන් නැතුව ඔය ළමයව ගෙනියනවට කොලුවා තරහයි.... පොඩි කාලේ ඉදලම සේනගේ හතුරුකම ...” මව කියුවන් මතකයට නැගුණි.මීට මොහොතකට පෙර තමා විඳී අත්දැකීම මොනතරම් බියකරුද? සහෝදරයා ඊට මොහොතකට පෙර ඔහු ඇමැතු අයුරු මතක් වෙයි.“මල්ලියේ උඹෙයි මගෙයි මොන හතුරු කමක්ද.... එක අම්මගෙ බඩවැල කඩාගෙන ආවා නේද? අද දවාලට වරෙන් ගෙවල් පැත්තෙ දවාලට කාලම යන්ඩ....”හතුරකු කුමන මොහොතක කෙලෙස පහර දෙයිද යන්න අවිශ්වාස වුවද... තම සහෝදරයා අවිශ්වාස කළ නොහැකි බව සමරපාලට සිතුණි. ඒ සිතිවිල්ල ඔහුගේ මරණයට හේතු වන්නට ඉඩ තිබිණ. හතුරු වෙසින් පැමිණි හතුරා විශ්වාස කළ හැකි වුවත්, මිතුරු වෙසින් පැමිණි සහෝදරයා කෙසේ නම් අවිශ්වාස කරන්නද?“මං සේනයව ඉතුරු කරන්නෑ.”තමාටම කියාගත් ඔහු නැඟී සිටියේය. කිසි දිනෙක රහමෙර තොල නොගෑ සමරපාල සුරා පානයට යොමු විණි.“අරක්කු ටිකක් බිව්වාම හිතට අමුතුම හයියක් එනවා. බය ලැජ්ජාව කම්මුතුයි. ගනින් මගේ කඩුව..”අතරමඟදී හමු වූ බබිසිංහ මාමාට හේ කියු කතාවට ඔවදනක් ලැබුණි. පදමට වෙරි වී කඩුවත් අතින්ගෙන තම වැඩිමහල් සොයුරු මරා පළි ගැනීමට යන සමරපාල, වෙඩි කෑ වල් ඌරකු මෙනි. නාලාගිරි හස්තිරාජයා මෙනි. ඔහු දමනයට සමත් කිසිවකු නොවීය. සේන වෙව්ලමින් නිවස වටා දුවයි. අංගුලිමාලයකු සේ සමරපාල ඔහු ලුහුබඳී. අතට හසුවන යමක් ගෙන සමරපාල ඉදිරියට පනී. සමරපාලගේ මුහුණ දකින සේන, වෙව්ලමින් වැටි වැටී දුවයි. අත වු කඩුව එසෙවයි. සේන අඳෙීනා නගයි. මහ හඬින් මොරදෙයි. ඔහු ඇඟිල්ලක් දෙපලු වෙයි. සේන වැඩිමහල් පුතු අයැදී.“අනේ බාප්පේ අපේ තාත්තව මරන්ඩ එපා. අනේ බාප්පේ අපි දවල්ට කන්ඩ තියෙන බත් හැලිය පොළේ ගහන්ඩ එපා...”“මල්ලියෙ මගේ මනුස්සයා...එපා මල්ලියෙ ...”“බාප්පේ .... බාප්පෙ ...”දරුවා සමරපාල අතක එල්ලෙයි. දරුවා ඔසොවාගෙන ඔහුගේ මුහුණ බලයි. “අනේ මල්ලියේ මගෙ දරුවා විසි කරන්ඩ එපා. බුදු මල්ලියේ මං උඹට වඳින්නන්.”කුඩා දෑස් කඳුළින් තෙමී ඇත. කම්මුල් පෙති රත් පැහැගැන් වීය. මිනිස් වෙස්ගත් තිරිසනකු නොවී සමරපාල තම සහෝදරයාගේ පුතු බිම තැබීය. සේන මුළුතැන්ගේ වෙත දුවයි.“අනේ බුදු මල්ලියේ මෙතැනින් විජහට නොගියොත් මිනීමැරුමක් වෙනවා. මමයි, මේ පොඩි උනුයි අනාථ වෙනවා. අනේ මල්ලියෙ මං වඳින්නන්.... සේන කුණකට්ටා වගේ මිනිහා..”වෛරයෙන් වෛරය නොසංසිදෙයි. ඉන් නොනැවතුණු සේන, යළි යළි කලහ ඇති කර ගැනීමට වුණි. ඔවුන්ගේ රංඩුවලින් අසරණ මව ඉසිනෝනා පීඩා විදින්නීය. සමරපාල හා සේන ඇති කරගත් අවසාන අරගලයේ ප්‍රතිඵලය වූයේ, ඔවුන්ගේ මවගේ කොඳු ඇට පෙළට හානි සිදුවීමයි. ඇය රෝහල් ගත කිරීමට විණ. සුරාවෙන් මත් වූ සමරපාල මව වෙනතකට තල්ලු කරයි. සැරයටියේ ආධාරයෙන් යන ඇයට, ඔහුගේ වේගය ඔරොත්තු නොදේ. ඇය මද දුරකට විසිවී බිම ඇද වැටුණි. මහළු වියේ සිටි ඇයට එය දරාගත නොහැක්කකි. විනාඩි කිහිපයක් ඈ මුහුණ පොළොව සිප සිටියේය. හිස එසවීමට හෝ නොහැකි ය. රැළි ගැන්වු දෑතේ සම ඉරී ගොසිනි. සැරයටිය ඇගෙන් දුරය.සමරපාල දුන් කම්මුල් පහරේ වේදනාවත් සමඟ සේන ගියේය.මව නැගිටීමට දරන ආයාසයත් සමඟ, ඈ සිත ඉකිගසයි. කුරුලු මවක තම පැටවා පෝෂණය කරන්නේ යම් සේ ද තමා සමරපාල පෝෂණය කළ ආකාරය මතකයට නැගෙයි.උදෑසන ආහාර වේල කුමාරයකුට මෙන් සකසයි. දහවල් ආහාර වේල රජකුට මෙනි.“මසත්, මාළුවත්, බිත්තරයත් නැති දා සමරපාල කන්නෑ. ඒකා බඩගින්නෙ ඉන්නවා මට බලා ඉන්ඩ බෑ....” ඇය කඩයට දුවගොස් මුදලාලිට කියුවත් දෙනෙත් තෙමයි.“ මං එහෙමයි මගෙ පුතේ උඹට කන්ඩ දුන්නේ. මගේ ලෙයින් කිරෙන් ලොකුමහත් වුණු උඹට මං අද සාප කරනවා කවදා හරි උඹ එකතැන් වෙනවා. සමරපාලයෝ එකතැන් වෙනවා” අතක් ඔසොවා පොළොවට පහර දෙමින් ඈ පුතුට ශාප කළාය.මවකගෙ ආශිර්වාදයෙන් දරුවකුට වාසනාව, දියුණුව, යහපත සැලසෙනවා සේ ම, ඇගේ වේදනකාරී හදින් කළ ශාපය ඔහුගේ ජීවිතයේ විනාශයෙන් විනාශයට පත් වනු ඇත.සමරපාල මවගේ ආශිර්වාදය පැතුව ද ලැබුණේ ඇගේ ශාපය පමණකි.“මිහිමත උපන් කිසිවකුට මෙබන්දක් සිදු නොවෙත්වා!” පැතුමත් සමඟ සමරපාල දෑසට ඉණු කඳුළු ගලා හැලෙන්නට විය.“මගෙ රත්තරං අම්මට මං කොච්චර ආදරෙයි ද? මගේ අම්මා මතු උපන් ආත්මෙක බුදුන් දැක නිවන් ලබන්ඩ ඕනෙ මගේ අම්මා ...”“තාත්තා වගේ ඉන්න. අයියගෙ ඇඟිල්ලක් කැපුවා. මහදෙයක්යෑ තාත්තගෙ ඇඟිල්ලක් පිහියෙන් කැපුව ඒකාට අයියගෙ ඇඟිල්ල කපන එක...”“මට වෙන හතුරෝ නෑ. මගෙම අයියා අම්මා අද මගෙ හතුරා වෙලා. මං මැරෙනකන් බලන් ඉන්නවා.” සිහින් හෙ¼ඩ් දරාගත නොහැකි වේදනාවක් ගැබ්වී තිබිණ.“මට උඹ ගැන දුකක් නෑ ඔහොම වෙන්ඩ ඕනේ. මතකද මට යකඩ පනිට්ටුවෙන් ගැහුවා. කොන්ද කැඩුවා. බෝධි සත්ත්වයෝ එක්තරා ආත්මෙක අම්මව පිටෙන් තියලා එගොඩ පීනුවා. මගේ පුතා බුදුවේවා! කියලා බෝසත් මවු ආශිර්වාද කළා. මං නියම අම්මෙක් නොවෙන්ඩ ඇති. ඒත් සමරපාල මේ ආත්මේදීම කළ පව්වලට වන්දි ගෙවනවා. මට දුකක් නෑ. මට දුකක් නෑ. ඉසිමෝනා දෙස දෑස්පිය නොසලා බලා සිටින සමරපාල, මහහඬින් හඩා වැළපෙන්නට වුයේය.“මං වැරැද්දක් කළේ නෑ. මගෙ අම්මෙ මං වැරැද්දක් කළේ නෑ. මගෙන් නොදැන වුණ වැරැදිවලට මට සමාව දෙන්ඩ අවුරුදු දෙකක ඉදන් මං එකතැන තව කොච්චර කාලයක් ඉන්ඩ වෙයිද ... මං හුඟක් දුක් වින්දා. තව විදින්ඩ බෑ. මටම කියලා පවුලක් දරුවෙක් නෑ. අනේ දෙවියනේ.... අම්මෙ මට අනුකම්පා කරන්ඩ එදා මං මැරුණනත් ... මගෙ අම්මා නොහිටියා නම් මා එදා මැරෙනවා... මට තව දුක දෙන්ඩ එපා. අම්මේ මට අම්මා හැර වෙන කවුරුවත් නෑ. මගෙම අම්මගේ සාපය මට වදින්ඩ...”ඔහුගේ හැඩුම නොනැවතී ඇසෙන්නට විය. අම්මාට කඳුළු ආවේ නැත.මං මොනතරම් පව්කාරයෙක්ද...? මට අම්මගෙ හැම ඉඩං අඟලක්ම ලියලා දුන්නේ මං පවුලෙ බාලයා හින්දම නෙමෙයි නේද? මට දැන් තේරෙනවා. අම්මගේ ආදරේ තේරුම් ගන්න තරම් මට මොළේ නෑ. මං ඉස්කෝලෙ ගිහින් නෑ. මං මෝඩයි. මගේ අම්මෙ මං මෝඩයි.”ඉසිනෝනා ඔහු වෙතින් නික්ම බොහෝ දුරක් යමින් සිටියාය. සමරපාල තව තවත් මුණු මුණු ගාන්නට විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>11</day>
    </date>
    <link>http://www.dinamina.lk/2012/06/11/_art.asp?fn=f1206115</link>
    <topic>දුර තරුවක් වගේ ඉන්න</topic>
    <author>සමුද්‍රිකා වර්ණකුල</author>
    <content>අනූෂ් අහමඩ් ගේ සුසුකි වර්ගයේ රථය වැල්ලවත්ත හා කොල්ලුපිටිය අතර මෙරීන් ඩ්‍රයිව් මාර්ගයේ ඉදිරියට ඇදෙයි. සැඳෑවද නිමය. රැයට උරුම චමත්කාරය මෙ මඟ පුරා වැටී තිබුණි.එහි එක පසෙක, එක දිගට මැවුණු සෘජු ගොඩනැඟිලි ප්‍රසන්න ලෙසින් දිස්වෙයි. අනෙක් පසින් තිබුණේ දුම්රිය මඟ හා අසීමිත මුහුදු වෙරළයි. මේ දසුන් මැද සිත වෙනත් මානයකට යාම නවතන්නට බැරි බවක් දැනෙයි. අනූෂ්ගේ හද පවා මේ මායාවේ බැඳෙමින් තිබුණි.අරමුණු සමඟ වෙහෙසට පත් සිත අසීමිත මුහුදේ ඈතට මුසුවනු දැනෙයි. සීමිත රැයෙහි පවා හදවතට සැනසුමක් නොදෙන්නේ දිගු දහවලේ අසීමිත වගකීම්ය.දැවැන්ත වගකීම් අතරේ සිදු වන සමහර පුංචි දේවල් මානසික වෙහෙසට පත්කරලන්නේ අසීමිත ලෙසිනි. දවස තවමත් නිමා වී නැති බව දන්වමින් දුරකථනයේ පණිවිඩයක් සටහන්ව තිබුණි.ගුවන්විදුලියේ හඬ පාලනය කළ ඔහු, දුරකථනය සකසා ගත්තේය.“රුවන්, ඇයි ?”“අනූෂ් හෙට මීටින් එකට තව පේපර් එකක් දාලා තියෙනවා.”“මොකක් ද?”“ප්‍රොජෙක්ට් එකට අලුත් ගර්ල් කෙනෙක්ගෙ නමක් දාල තියෙනවා.”“තව ගෑනු ළමයෙක් ?”“ඔව්”“හරි රුවන් මං හෙට බලන්නම්”අනූෂ් දුරකථනය තැබුවේ කල්පනා බරවය.රාත්‍රී අටහමාරත් පසුවෙමින් තිබූ අතර අනූෂ් තම මෝටර් රථය නිවෙස වෙත හරවමින් සිටියේය. අනූෂ් අහමඩ් සේවය කරමින් සිටියේ දැවැන්ත ව්‍යාපාරික ජාලයක් වෙතය. ඔහුගේ රැකියාවේ ස්වරූපයයි මේ. ඔහු බොහෝ පහසුකම් මැද විශාල අභියෝගයන්ට මුහුණ දෙන්නෙකි.මේ අතිවිශාල ව්‍යාපාරික ජාලයේ තේමා පාඨයක් තිබුණි. එනම් ‘හැම කෙනෙකුටම සිදු වන්නේ තවත් කෙනෙකු සමඟ ගනුදෙනු කිරීමට ය’ යන්නයි. සිතුවිලිවලින් පවා විධායක අලෙවි නිලධාරියකු හැටියට අනූෂ් කළ යුතු වූයෙත් එයයි. ආයතනය ඔහුට බාර දුන් වගකීම ද එයයි.මේ සිදුවීම ඇතිවන්නේ එහි දැවැන්ත ප්‍රවර්ධන කටයුත්තක් සිදු වෙමින් පැවැතියදීය. එක්තරා යුවතියක් මේ දැවැන්ත ප්‍රවර්ධන කාර්යය හා එක් වීමේ දැඩි අදිටනින් කටයුතු කරමින් සිටියේ මේ කාලයේයි.ඇය අනුෂ් හා වරින් වර සම්බන්ධ වෙමින් කියා සිටියේ ඇයට අවස්ථාවක් ලබා දීමට කටයුතු කරන ලෙසයි. ඇය ඔහුට මුල්වරට කතා කළ දිනයයි මේ.ඒ අවිවේකී මොහොතේ ඔහු පරිගණකයේ නිරූපිත සටහන් හා ගොනු සමඟ වෙහෙසෙමිනි සිටියේ. මුල්වරට ඈ ඔහුගේ පෞද්ගලික දුරකථනයට කතා කළේය.“හලෝ...”“මිස්ට අනූෂ්”“ඔව්”“මම අනුකි නවරත්න”“හා....”“මාව අඳුනනවද.......?” යුවතිය සෙමෙන්, මඳක් නැවතී ප්‍රශ්න කළාය.අනුෂ් එකවරම ඒ ප්‍රසන්න කටහඬට කැමැති විය.“ඔයගොල්ලන්ගෙ ප්‍රෙජෙක්ට් එකට මාත් යෝජනා පත්‍රයක් ඉදිරිපත් කළා.”“මං, ඒකෙ විස්තර දැනගන්න කැමැත්තෙන් ඉන්නෙ.”“ඉතින්, මට ඒ ගැන කියන්න පුළුවන්ද?”“ඔව් අනුකි.” “මට මතකයි” අනූෂ් පරිගණකයෙන් මෑත් වූයේය.“ඔයාගෙ යෝජනා මට බලන්න ලැබුණා. මෙහෙමයි අනුකි, මූලික වශයෙන් අපි තීරණය කරපු නිර්නායක කීපයක් තියෙනවා. මට ඒ කීපයක් ගැන ඔයාට කියන්නත් පුළුවන්, අනුකි. එතකොට ඒවාට එකඟවයි අපි තෝරා ගැනීම් කළ යුතු වෙන්නේ. ආයතනයක් හැටියට සාමුහික තීරණයක් තමයි අවසාන තීරණයක් බවට හැරවෙන්නෙත්.දැනට අනුකි අපි අවසන් තීරණය අරගෙන නැහැ.“අනූෂ් මට ඒ ගැන තමයි කතා කරන්න ඕනෙත්.”අනුකි ඔයාගෙ ඉදිරිපත් කිරීම්වල හොඳ යෝජනා තිබුණා.”“අනූෂ්...”අනුකිගේ බාධා කිරීම සොඳුරු ලෙසකිනි හැඟී ගියේ.“මං ගොඩක් කැමැත්තෙන් ඉන්නෙ, මට අවස්ථාවක් ලැබෙන තුරු.” යුවතිය සෙමෙන්, ගැඹුරු ලෙස කතා කළාය.“ඔව් අනුකි, මට ඔයාව තේරෙනවා,”“ඒ වගේම, ඔයාටත් මං කියන දෙය තේරුම් යයි කියලයි මං හිතන්නෙ.”“අනුකි, ඔයාගෙ උනන්දුව වෙහෙසිම හරිම වැදගත්. ඔයා ශක්තිමත් කියල මට හිතෙනවා. ඒත් එකපාරටම ඔයාට මේකට සම්බන්ධ වෙන්න බෑ. ඒකට ඔයාට තව අත්දැකීම් අවශ්‍යයයි අනුකි.”අනුෂ්ගේ වගකීම මුසු වදන් එවර මේ කලබලකාරී දැරියගේ හිත සන්සුන් කර දැමූ බවක් පෙනුණි.මේ කතාවේ පළමු සිදුවීම එයයි.එහෙත් ඒ යුවතියගේ ආකර්ෂණීය වදන්, ගැඹුරු නිහඬතාවත් තමාට යම් පණිවිඩයක් කියන්නට උත්සාහ කළේ යැයි අනුෂ්ට දැනෙමින් තිබිණි.වෙහෙසකාරී හා නිම් නැති දවස් අනූෂ්ට වැඩිය. එවැනි දවසක ඈ යළි කතා කළාය. කෝපි බඳුනක් අතැතිව අනූෂ් ඇයගේ වදන් අපේක්ෂිතව සිටියේය.“අනූෂ්, මං අනුකි...”“ඔව් අනුකි...”“ඔයා වැඩක නං හිටියෙ මට සමාවෙන්න....”ඇගේ ආචාරශීලී වදන් හමුවේ එසේ නොවේ යැයි කියන්නට අනුෂ්ට බැරි විය.“අනූෂ් ඔයා මට උදවු කරනවා නේද?”“අනුකි,“මේ වෙද්දි අපි අවසන් තීරණ අරගෙනත් ඉවරයි. ඔයාට මං කොහොමද උදවු කරන්නෙ අනුකි?”“ඔයාට පුළුවන් අනුෂ්, මං මේ තරම් වෙහෙසෙන්නෙ මගෙ හීනයක් වෙනුවෙන්.”යුවතියගේ ස්වරය බිඳී යමින් තිබුණි. අනුෂ්ගේ කල්පනාවන් විසිරි තිබිණි.දුරකථනවලින් කිසිදු හඬක් නොනැගෙයි.“ඔයා මගෙන් මොනවද බලාපොරොත්තු වෙන්නෙ අනුකි?”“ඔයා මාව තේරුම් ගන්න ඕන අනුෂ්...”යුවතියගේ සෘජු වදන් ඔහුගේ හදවතට කඩා වැදුණි. විසිරී ගිය අරමුණු එකවර නතර විය.“අනුකි”“ඔව් අනුෂ් මං ඔයාට කැමැති වෙන්න වුණත් ලෑස්තියි. මං මොනවද කරන්න ඕනේ කියලා ඔයා මට කියන්න.”අනූෂ් තිගැස්සී ගියේය. එහෙත් පමා වීමට ඉඩක් නැත.සාමූහික වගකීමකින් බැඳී සිටින්නෙකු යුවතියකගේ අයැදුමක් සමඟ හුදෙකලා වන්නේ කොහොමද?පරිගණකයෙන් ඉවතට හැරුණු ඔහු, දෑස් වසා ගත්තේය.“අනුකි, ඔයා දක්ෂයි. මාව පුදුමයට පත් කළා. ඒත් මේ විදියට මිනිස්සුන්ව පුදුමයට පත් කරවන්න උත්සාහ කරන්න එපා අනුකි. ඈත තියෙන තරුවක් මට වටින්නෙ, ඒක හුඟක් ඈත තියෙන නිසාමයි. නිවි නිවී දැල්විලා හිත අතරමං කළාට කමක් නෑ. හැබැයි දුර ඉදන්. ඒත් මේ විදියට නම් ඔය ගමන යන්න හදන්නෙ ඒ ඇයි අනුකි? සමහර විට මේ ඔයාට ලැබෙන අන්තිම අවස්ථාවත් අවවාදයත් වේවි.”මට නංගියෙක් නැහැ අනුකි. ඒත් මගෙ හිත ඇතුලේ පිරිලා තියෙන්නෙ නංගියෙකුගෙ කටහඬ. ඒක බිඳ දාන්න මට බලකරන්න එපා.” අනුකි අහසෙ තරුවක් වගේ මට යාළුවෙක් වෙන්න. දුරින් ඉන්න. ඇත්තටම මං ඔයාට උදවු කරන්නම්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n120612_br4</link>
    <topic>මවුපියන්ට නොසලකන දරුවන් පිළිබදවපැමිණිලි කිරිමට නව දුරකථන අංකයක්</topic>
    <author>පණ්ඩුක සමරසේකර</author>
    <content>(2012-06-12 14:25) මවුපියන්ට නොසලකන දරුවන් සම්බන්ධයෙන් පැමිණිලි කිරීමට නව දුරකථන අංකයක් හදුන්වාදී ඇති බව වැඩිහිටි ‍ලේකම් කාර්යාලයේ අධ්‍යක්ෂ ජේ ක්‍රිෂ්ණමූර්ති මහත්මිය පවසන්නීය. දුරකථන අංක 0112824082 ඔස්සේ මවුපියන්ට නොසලකන දරුවන් පිළිබඳව පැමිණිලි කළ හැකි අතර ප්‍රාදේශීය ලේකම් කාර්යාල මට්ටමින් එම පැමිණිලි විභාග කිරීමටද අවශ්‍ය ක්‍රමවේදයන් සකසා ඇති බව ක්‍රිෂ්ණමූර්ති මහත්මිය සඳහන් කළාය..දරුවන් නොසලකන මවුපියන්ට හෝ මවුපියන් වෙනුවෙන් වෙනත් ඕනෑම කෙනෙකුට මේ සම්බන්ධයෙන් පැමිණිලි කළ හැකි අතර චූදිත දරුවන් සහ පැමිණිලි පාර්ශ්ව කැඳවා දරුවන්ට ඇති ආර්ථික ශක්තිය මැන බැලීමෙන් පසු මාසිකව මවුපියන්ට ලබා දිය යුතු කිසියම් මුදලක් තීරණය කරන බවද ක්‍රිෂ්මූර්ති මහත්මිය පවසන්නීය.දැනටමත් මෙම චෝදනාව සම්බන්ධයෙන් දරුවන් 15 දෙනෙකුට විරුද්ධව නඩු පවරා ඇති බවද වැඩිහිටි ලේකම් කාර්යාලයේ අධ්‍යක්ෂවරිය සඳහන් කරන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n120612_br3</link>
    <topic>මල්ලපිටියේදී බස් රථයක් පෙරළී හතකට තුවාල</topic>
    <author>ඉන්දික පොල්කොටුව</author>
    <content>(2012-06-12 13:55) වලපනේ, පදියපැලැල්ල මාර්ගයේ මල්ලපිටිය හන්දිය ප්‍රදේශයේ දී බස්රථයක තිරිංග ක්‍රියා විරහිතවීමෙන් මාර්ගය හරහා පෙරළී යාමෙන් සිදුවූ අනතුරකින් මගීන් හත්දෙනෙකු තුවාල ලබා රෝහල්ගත කර ඇත.අනතුරින් තුවාල ලැබූ අය වලපනේ මතුරට හා රිකිල්ලගස්කඩ රෝහල්වලට ඇතුළත් කර ඇත.සැකකාර පෞද්ගලික බස්රථ රියැදුරා වලපනේ පොලිසිය මගින් අත්අඩංගුවට ගෙන තිබේ.නුවරඑළිය දිසා භාර නියෝජ්‍ය පොලිස්පති ආනන්ද විජේසූරිය මහතාගේ උපදෙස් මත වලපනේ මූලස්ථාන ප්‍රධාන පොලිස් පරීක්ෂක එම්. අබේසිංහ මහතා ඇතුළු නිලධාරීන් පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n120612_br2</link>
    <topic>නුවර - පේරාදණිය දුම්රිය ‍මග හෙට පැය 4ක් වැසේ</topic>
    <author>නිමල් රාජපක්ෂ</author>
    <content>(2012-06-12 12:15) පාලමක් අලුත්වැඩියා කිරීම හේතුවෙන් නුවර හා‍ පේරාදණිය දුම්රිය ‍මාර්ගය හෙට (13) පෙරවරු 9.30 සිට පස්වරු 2.15 දක්වා පැය හතරක කාලයක් වසා තැබීමට දුම්රිය දෙපාර්තුමේන්තුව තීරණය කොට ඇත.අදාළ කාලය තුළ කොළඹ සිට නුවර බලා ධාවනය වන දුම්රිය පේරාදෙණිය දුම්රිය ස්ථානය දක්වාත්, නුවර සිට කොළඹ බලා ධාවනය වන දුම්රිය පේරාදෙණිය දුම්රිය ස්ථානයෙන් ගමන් ආරම්භ කරන බවත් දුම්රිය ගමනාගමන අධිකාරි එල්.ඒ.ආර් රත්නායක මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n120612_br1</link>
    <topic>අමෙරිකාව රටවල් 7 කට පණවා තිබුණු  දැඩි සම්බාධක ඉවත් කෙරේ</topic>
    <author>වොෂින්ටන් -ඒ එෆ් පී</author>
    <content>(2012-06-12 10:00)නැගී එන ආර්ථිකයන් සතු ඉන්දියාව ඇතුළු රටවල් 7 කට අමෙරිකාව විසින් අලුතෙන් පණවා තිබුණු දැඩි සම්බාධක ඉවත් කරන බව ඔවුන්ප්‍රකාශ කර තිබේ . ඔවුන් මෙසේ සම්බාධක ඉවත් කිරීමට තීරණය කර ඇත්තේ අදාල රටවල් ඉරාන තෙල් ආනයනයන් කප්පාදු කිරීමටපියවර ගැන්ම නිසාය . එහෙත් චීනය සම්බන්ධයෙන් මෙ දඬුවම තවමත් ක්‍රියාත්මක බවද අමෙරිකාව සඳහන්කර ඇත.මේ සම්බාධක ඉවත්කිරීම ප්‍රකාශයට පත්කරන අමෙරිකා ආරක්ෂක ලේකම් හිලරි ක්ලින්ටන් ඉන්දියාව, මැලේසියාව, දකුණු අප්‍රිකාව, දකුණුකොරියාව, ශ්‍රී ලංකාව, තුර්කිය හා තායිවානය එම රටවල් ලෙස හඳුන්වා ඇත. ඉකුත් මාර්තු මස ඇය යුරෝපා සංගම් රටවල් හා ජපානය දමෙසේ සම්බාධක ඉවත්කරන රටවල් ලෙස දක්වා තිබිණ.මේ නව තීරණය ප්‍රකාශයට පත්ව ඇත්තේ ක්ලින්ටන් වාර්ෂික සාකච්ඡා සඳහා ඉන්දීය නිලධාරීන් හමුවීමට දින දෙකකට කලිනි. ලෝක‍යේවිශාලම ප්‍රජාතන්ත්‍රවාදි රටවල් දෙක අතර වසර ගණනාවක් තිස්සේ පැවති අහිතකර වාතාවරණය පහ වීමට මේ තීරණයද බලපානු ඇතැයිපැවසී ඇත.රටවල් රැසක මූලික අපනයනයන් හසුරුවන මූල්‍ය ආයතනයන් ඉරාන මහ බැංකුව සමග ගනුදෙනු කිරීම මත ජූනි 28 දා සිට එමආයතනයන් දඬුවමට ලක්කිරීම සඳහා පසුගිය වසරේදී අමෙරිකාව නව නීති සම්පාදනය කරන ලද අතර එය සමහර මිත්‍ර රටවලදකණස්සල්ලට හේතු වි තිබේ.කෙසේවෙතත් ක්ලින්ටන් පවසන්නේ සම්බාධක ඉවත් කෙරෙන රටවල්7 ඉරානයෙන් බොරතෙල් මිලට ගැන්ම සැලකියයුතු ප්‍රමාණයකින්කප්පාදු කර ඇති බවය.මේ සම්බාධක පැනවීම න්‍යෂ්ටික බෝම්බයක් නිෂ්පාදනය කරන්නේයැයි බිය පලව ඇති ඉරානයට බලපෑම් කිරීමේඅමෙරිකා පිළිවෙතේ සාර්ථකත්වය පිළිබිඹු කරන්නක් යැයි ඇය කියා තිබේ.තවද ඉරානය අන්තර්ජාතික ප්‍රජාව සෑහීමකට පත්වන අයුරින්කටයුතු කරන තුරු එරට හුදකලා කිරීම දිගින් දිගටම සිදුකරන බවද අමෙරිකාව කියා ඇත.ඒසමගම ඉරාන තෙල් මත යැපෙන චීනය සම්බන්ධයෙන් පැනවුණු සම්බාධක ඉවත් නොකරන බවත් ඔවුන් සමග තවදුරටත් සාකච්ඡාකරන බවත් ක්ලින්ටන් වැඩිදුරටත් කියා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206121</link>
    <topic>ජාත්‍යන්තර අපරාධකරුවන්ටමේ රටේ වැට බැඳෙයි</topic>
    <author>විජයානි එදිරිසිංහ</author>
    <content>ලෝකයේ භයානක අපරාධකරුවන් අන් සතු විදෙස් ගමන් බලපත්‍ර හරහා මෙරටට යන එන අවස්ථාවල දී ආරක්‍ෂක අංශවලට කොටු කර ගැනීමට හැකිවන පරිදි ජාත්‍යන්තර දත්ත සැකසුම් පද්ධතියක් ඊයේ (11) මෙරට ස්ථාපිත කෙරිණි. සෑම විදෙස් ගමන් බලපත්‍රයක්ම තත්පර 4ක් වැනි සුළු කාලයක් ඇතුළත පරීක්‍ෂා කර ගැනීමට හැකි වීම මෙම ආරක්‍ෂක දත්ත පද්ධතියේ ඇති විශේෂත්වයයි.ලෝකයේ රටවල් 187 ක මෙම දත්ත පද්ධතිය දැනට ක්‍රියාත්මක වෙයි. දකුණු ආසියාතික රටවල් අතරින් ප්‍රථම වරට මෙවන් පද්ධතියක් පිහිටුවනු ලැබුවේ ශ්‍රී ලංකාවේ ය.ආරක්ෂක ලේකම් ගෝඨාභය රාජපක්ෂ මහතා ගේ උපදෙස් මත ආගමන විගමන දෙපාර්තමේන්තුව සහ පොලිසිය එක්ව කරන ලද ඉල්ලීමකට අනුව ජාත්‍යන්තර පොලිසිය මෙම වටිනා ආරක්‍ෂක පද්ධතිය මෙරටට පිරිනමා තිබේ.කැනඩා රජය සහ ජාත්‍යන්තර විගමන සංවිධානය මේ සඳහා වූ සියලු ආධාර උපකාර දරනු ලබයි. මෙම දත්ත සැකසුම් පද්ධතිය ස්ථාපිත කිරීම ආරක්‍ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ඊයේ (11) ආරක්‍ෂක අමාත්‍යාංශයේ දී සිදු කෙරිණි.දිනකට මෙරටට යන එන අති විශාල දෙස් විදෙස් සංචාරකයන් අතරින් හොර රහසේ විවිධ ජාවාරම් සඳහා මෙරටට එන හා මෙරටින් පැන ගන්නා විවිධ අපරාධකරුවන් අල්ලා ගැනීමට මෙම ආරක්ෂක දත්ත සැකසුම් පද්ධතිය ශක්තිමත් ආරක්ෂක වැටක් බව ආරක්‍ෂක ලේකම්වරයා පැවසීය.දිනකට මෙරටට පැමිණෙන සහ මෙරටින් පිටවන පුද්ගලයන් ප්‍රමාණය දස දහසක් පමණ වෙයි.මේ සෑම පුද්ගලයකුටම අයත් සෑම විදෙස් ගමන් බලපත්‍රයක්ම අද (12) සිට මෙම පද්ධතිය හරහා පරීක්‍ෂා කෙරේ.එහිදී අන්සතු විදෙස් ගමන් බලපත්‍රයක් යම් පුද්ගලයෙක් භාවිතා කරන්නේ නම් ඒ අවස්ථාවේම ඔහු අත්අඩංගුවට ගැනීමට රහස් පොලිසිය සූදානම්ව සිටියි.ජාත්‍යන්තර පොලිසියේ මෙම පද්ධතිය තුළ අපරාධකරුවන් දහස් ගණනකගේ තොරතුරු ඇතුළත්ව තිබේ.නැතිවූ විදෙස් ගමන් බලපත්‍ර තිස් පන් ලක්‍ෂයක තොරතුරු ඇතුළත් කර තිබේ.මේ වන විට මෙම පද්ධතිය හරහා කෝටි තිස් පහක පමණ ගමන් බලපත්‍ර පරීක්‍ෂාවට ලක්කර ඇත.ලෝකයේ තාක්ෂණයෙන් දියුණු රටවල් ඔවුන් ගේ රටවලට ගලා එන විවිධ අපරාධ වළක්වා ගැනීමට අපරාධකරුවන් කොටුකර ගන්නා තාක්ෂණයෙන් ඉහළ නවීනතම ක්‍රමය මෙය බව මේ සම්බන්ධ තොරතුරු ඉදිරිපත් කළ ආගමන විගමන පාලක චූලානන්ද පෙරේරා මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206122</link>
    <topic>පාප් වහන්සේටශ්‍රී ලංකාවට වඩින්නැයි ජනපතිගෙන් ඇරියුම්</topic>
    <author/>
    <content>ජනාධිපති මහින්ද රාජපක්ෂ මහතා 16 වැනි බෙනඩික් පාප් වහන්සේට ශ්‍රී ලංකාවට පැමිණෙන ලෙස ආරාධනා කොට ඇත.ජනාධිපතිතුමාගේ සිය වතිකානු සංචාරයේදී වතිකානුවේ පුස්තකාල ශාලාවේදී පාප් වහන්සේ සමග පෞද්ගලික හමුවකට සහභාගි වූ අවස්ථාවේදී මෙම ආරාධනය කර ඇත.එම සාකච්ඡාවේදී ශ්‍රී ලංකාවේ වත්මන් තත්ත්වය සහ ආර්ථික සංවර්ධනයේ ප්‍රගතිය පිළිබඳ පාප් වහන්සේට කරුණු පැහැදිලි කර ඇත.ඉවසීමේ ගුණය පිළිබඳ බෞද්ධයන්ට මනා පළපුරුද්දක් ඇති බැවින් ශ්‍රී ලංකාවේ ආගමික ගැටුම් කිසිවක් නැති බවද ජනාධිපතිතුමන් මෙහිදී පාප් වහන්සේට ප්‍රකාශ කර ඇත.ජනාධිපතිතුමන් මෙරටට සාමය උදාකර ඇති බැවින් රට දියුණු කිරීමේ කාර්යය වඩාත් පහසු බවද ශ්‍රී ලංකාවේ අධ්‍යාපනය දියුණු කිරීමෙහිලා සහය වන බවද පාප් වහන්සේ මෙහිදී ප්‍රකාශ කළ බව ජනාධිපති ප්‍රකාශක බන්දුල ජයසේකර මහතා නිකුත් කළ නිවේදනයේ දැක්වේ. .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206123</link>
    <topic>අස්ගිරි මහා විහාරයේසත් සියවස සමරානව තැපැල් මුද්දරයක්</topic>
    <author>උපාලි කරුණාරත්න</author>
    <content>අස්ගිරි මහා විහාරය(1312-2012)සත් සියවස් සැමරුම නිමිත්තෙන් තැපැල් දෙපාර්තමේන්තුවේ මුද්දර කාර්යාංශය අද(12)රුපියල් පහක වටිනාකමින් යුත් නව මුද්දරයක් නිකුත් කරයි.මුද්දරය මත ප්‍රථම දින මුද්‍රා තැබීම අද පස්වරුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අස්ගිරි මහා විහාරයේ පැවැත්වෙන උත්සවයේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206124</link>
    <topic>කහවත්ත අක්ක න‍‍ඟෝඝාතකයාට බොරු පිස්සුවක්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කහවත්තේ අක්කා න‍ඟෝ  ඝාතනයේ සැකකාර ඥාති පුත්‍රයා ව්‍යාජ මානසික රෝගි තත්ත්වයක් ආරෝපණය කරගෙන ඇතැයි රහස් පොලිසිය අධිකරණයට දැනුම් දුන්නේය.කේ. ඒ. නන්ද නම් මේ සැකකරු ඊයේ (11) පැල්මඬුල්ල මහේස්ත්‍රාත්  අධිකරණයට ඉදිරිපත් කළ අතර ලබන 25 තෙක් රක්ෂිත බන්ධනාගාරගත කිරීමට පැල්මඬුල්ල මහේස්ත්‍රාත් චාන්දනී නිරංජලා ඩයස් මහත්මිය නියෝග කළාය. ද්විත්ව ඝාතනයට යොදාගත් පිහිය ද ඊයේ අධිකරණයට ඉදිරිපත් කළේය. සැකකරු සිද්ධිය වන අවස්ථාවේ හැඳ සිටි සරමක්, සැකකරු විසින් මරණකාරියන්ට තර්ජනය කර ලියන ලද ලිපියක් හා එම ලිපිය ලිවීමට යොදාගත් කොල කැඩු පොතද අධිකරණයට ඉදිරිපත් කළේය. එම ලිපියේ අත් අකුරු හා සැකකරුගේ අත්අකුරු සැසඳීමට සැකකරුගේ අත්අකුරු සාම්පලයක් ලබාදෙන ලෙසද රහස් පොලිසිය අධිකරණයෙන් ඉල්ලා සිටියේය.අධිකරණ භාර පොලිස් නිලධාරිවරයා මාර්ගයෙන් එම අත්අකුරු සාම්පලය ලබා දෙන ලෙස මහේස්ත්‍රාත්වරිය නියෝග කළාය.රත්නපුර මහ රෝහලේ අධිකරණ විශේෂඥ වෛද්‍ය රේනුකා ජයසිංහ මහත්මිය සැකකරු සම්බන්ධව ඉදිරිපත් කළ මානසික සෞඛ්‍ය වෛද්‍ය වාර්තාව රහස් පොලිසිය විසින් මහේස්ත්‍රාත්වරියට භාර දුන්නේය.අපරාධ පරීක්ෂණ දෙපාර්තමේන්තුවේ ප්‍රධාන පොලිස් පරීක්ෂක ජගත් රෝහණ මහතා, සැකකරු මානසික තත්ත්වය වරින්වර වෙනස් කර ගැනීමට උත්සාහ ගන්නා බවට වෛද්‍ය වාර්තාවේ තිබෙනවා. අක්කා, නගෝ පදිංචිවී සිටි ඉඩමේ මැණික් පතල් කැපීමේ සිදුවීමක් ගැන තර්ජනාත්මක ලිපියෙන් කරුණු ලියා ඇතැයි රහස් පොලිසිය කියයි.ඝාතනය කෙරුනේ සැකකාර කස්තුරිආරච්චිලාගේ නන්දගේ මවගේ සො‍හොයුරියන් දෙදෙනායි. පසුගිය 31 වනදා‍ ඔවුන් දෙදෙනා ඝාතනය කර සිරුරු හා නිවසට ගිනි තබා තිබුණි.සැකකාර ඥාති පුත්‍රයා එදිනම රත්නපුර විශේෂ පොලිස් ඒකකය විසින් අත්අඩංගුවට ගත් අතර පසුව රහස් පොලිස් භාරයට පත් කෙරිණි.සැකකරු ඝාතනය සිදු කළ බව පසුව පිළිගෙන තිබුණි. සැකකරු ලබන 25 තෙක් රක්ෂිත බන්ධනාගාරගත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206125</link>
    <topic>විදෙස් රැකියාවලට යවන්න හැදූබාලවයස්කාරියෝ 11ක් අත්අඩංගුවට</topic>
    <author>සොරණාතොට සමූහ සී. ගමගේ සහ ඌව පළාත් සමූහ මාපා බණ්ඩාර</author>
    <content>කොළඹ මරදාන ප්‍රදේශයේ විදේශ රැකියා ඒජන්සියකින් ව්‍යාජ හැඳුනුම්පත් සකස් කර අඩු වයසේ තරුණියන් 11 දෙනෙකු මැද පෙරදිග රටවල සේවයට යැවීම සඳහා කටයුතු සූදානම් කර තිබියදී බදුල්ල නගරයේදී බදුල්ල පොලිසිය මගින් පෙරේදා (10) අත්අඩංගුවට ගත්තේය.ඔවුන් පැමිණි වෑන් රථයක්ද එහි රියැදුරුද වෑන් රථයේ තිබූ අයිතිකරුවකු නොමැති හැඳුනුම්පත්, උප්පැන්න සහතික, වීසා ආදී ලියකියවිලිද අත්අඩංගුවට ගත් බව පොලිසිය කියයි.මඩකළපුව, ත්‍රිකුණාමලය, වව්නියාව, මස්කෙළිය, හැටන්, තලවකැලේ, පස්සර, මඩොල්සිම ආදි පළාත්වල අවුරුදු 16, 17, 18, 19 වයසේ තරුණියන් 11 දෙනකු මෙසේ අත්අඩංගුවට ගෙන තිබේ.ඔවුන්ට මැද පෙරදිග රටවල සේවයට යාමට පෙර බදුල්ල විදේශ රැකියා නියුක්ති කාර්යාංශයේ පුහුණුව සඳහා මෙසේ ඒජන්සිය මාර්ගයෙන් එමින් සිටියදී ලැබුණ තොරතුරක් මත අත්අඩංගුවට ගත් බව පොලිසිය කීය. බදුල්ල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206126</link>
    <topic>උණහපුළුවන් රැකගනිමු</topic>
    <author>කඩුවෙල සමූහ සමන්ති මිරියගල්ල</author>
    <content>ලෝක පරිසර දිනයට සමගාමීව පාදුක්ක සදාහරිත උණ අරණ - උණ බට කෞතුකාගාරයේ සංවිධානයෙන්, උණහපුළු සංරක්ෂණ තොරතුරු මධ්‍යස්ථානයක් පිහිටුවීම පසුගිය 5 දා පාදුක්ක, අරුක්වත්ත සදාහරිත උණ අරණ භූමියේ දී සිදුවිණි.රක්ත, දත්ත ලැයිස්තුවට අනුව ශ්‍රී ලංකාවේ ශීඝ්‍රයෙන් වඳවී යාමට ලක්ව ඇති උණහපුළුවා පාරිසරික දායාදයක් ලෙස රැකගැනීම මේ වැඩසටහනේ අරමුණයි. උණහපුළුවාගේ වාසස්ථාන හඳුනාගැනීම, වාසස්ථාන ආරක්ෂා කිරීම හා වැඩිදියුණු කිරීම මේ සංරක්ෂණ තොරතුරු මධ්‍යස්ථානය මගින් සිදුවේ.මෑතකදී මේ රතු උණහපුළු විශේෂයේ ශීඝ්‍ර වර්ධනයක් පාදුක්ක උණ අරණ භූමියේ සහ පුස්වැලි ඔය ආශ්‍රිත පරිසරයේ දක්නට ලැබෙයි. මේ වැඩසටහන සඳහා සදාහරිත උණ අරණ නිර්මාතෘ චන්දන මාඉටිපෙ මහතා ඇතුළු ප්‍රදේශවාසීන් විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206127</link>
    <topic>බස්-ටිපර් ගැටුමෙන්28කට තුවාල 4කට බරපතළයි</topic>
    <author>අසේල කුරුළුවංශ</author>
    <content>බගවන්තලාව චැපර්ටන් ප්‍රදේශයේදී ලංගම බස් රථයක් හා ටිපර් රථයක් මුහුණට මුහුණලා ගැටීමෙන් එම වාහන දෙකම මාර්ගය දෙපස වූ බෑවුම් දෙකට පෙරළීමෙන් බස් රථයේ ගමන්ගත් 28 දෙනෙකු තුවාල ලැබ ඇත.අනතුර පෙරේදා (10) රාත්‍රී 7.30ට පමණ සිදුව තිබේ. තුවාලකරුවන් බගවන්තලාව රෝහලට ඇතුළු කිරීමෙන් පසු බරපතළ තත්ත්වයේ පසුවූ සිවු දෙනකු නාවලපිටිය රෝහලට මාරුකර යවා ඇත.අනතුරින් බස් රථයේ රියදුරු හා කොන්දොස්තර ද තුවාල ලබා තිබේ. අනතුර සම්බන්ධයෙන් බගවන්තලාව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206128</link>
    <topic>බිරියගේ හිසට මන්නයෙන් කෙටූ සැමියාදිවි නසාගෙන</topic>
    <author>කටුවන සමූහ හැරී ඒ.පතිරණ, ලූනම සමුහ</author>
    <content>කටුවන දිසා රෝහලේ ගිලන් රථ රියැදුරු , හෙද නිලධාරිනියකවූ තම බිරිය ගේ හිසට මන්න පිහියකින් ගසා බරපතළ තුවාල සිදු කර එම රෝහලේදීම ගෙල වැල ලාගෙන මිය ගොස් තිබේ.ඉකුත් 10 වැනි දින රාත්‍රී 9.00ට පමණ ඇය රෝහලේ විමසීම් අංශයේ සිට පුවත්පතක් කියවමින් සිට ඇති අතර ඇගේ විසින් ඇයට මෙසේ බරපතළ තුවාල සිදු කර ඇති බව පොලිසිය පවසයි. එම පුද්ගලයා සියදිවි නසා ගෙන ඇත්තේ රෝහලේ ගරාජ් කාමරයක් තුළදීය.හෙද නිලධාරිනිය මේ වන විට ඇඹිලිපිටිය රෝහලට ඇතුළත් කිරීමෙන් අනතුරුව රත්නපුර රෝහලට මාරු කර යවා ඇති අතර මෙය පවුල් ආරවුලක් හේතුවෙන් සිදු වී ඇතැයි රෝහල් ආරංචි මාර්ග සඳහන් කරයි.දෙදෙනාම මින් පෙර විවාහ වී සිට දික්කසාද වූ යුවලක් වන අතර එම විවාහවලදී දරුවන් දෙදෙනා බැගින් සිට ඇත.වලස්මුල්ල දිසා විනිසුරුතුමා මරණ පරීක්ෂණය සිදු කරන අතර කටුවන පොලිස් ස්ථානාධිපති චමින්ද කුමාර රාජපක්ෂ මහතා ඇතුළු නිලධාරීහු පිරිසක් වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n1206129</link>
    <topic>එකොළොස් හැවිරිදි පිරිමි දරුවාටපොලිස් සැරයන්ගෙන් අතවර තැතක්</topic>
    <author>ඉන්දික පොල්කොටුව</author>
    <content>මහ මඟ ගමන් කරමින් සිටි එකොළොස් හැවිරිදි පිරිමි දරුවකු මහනුවර අම්පිටිය ප්‍රදේශයේ මාර්ග බාධකයක් තුළට රැගෙන ගොස් බරපතළ ලිංගික අපයෝජනයක් කිරීමට තැත්කළ එහි රාජකාරියේ යෙදී සිටි පොලිස් සැරයන්වරයකු මහනුවර ‍කොට්ඨාස ළමා හා කාන්තා කාර්යංශය මගින් ඊයේ (11) අත්අඩංගුවට ගනු ලැබීය.පොලිස් නිල ඇඳුමෙන් මාර්ග බාධකය තුළ රාජකාරියේ යෙදී සිටි සැකකාර පොලිස් සැරයන්වරයා මෙම දරුවා පරීක්ෂාවට යැයි පවසමින් මාර්ග බාධකය තුළට රැගෙන ගොස් ලිංගික අපයෝජනයට තැත්කැර තිබේ.මෙහිදී සැකකාර පොලිස් සැරයන්වරයා අදාළ දරුවාට විවිධ බලපෑම් කැර ඇතැයිද අනාවරණය වේ.සැකකාර පොලිස් නිලධාරියාගෙන් පළා ආ දරුවා මවුපියන් මාර්ගයෙන් පොලිසියට ලබාදුන් පැමිණිල්ලක් මත සැකකරු මහනුවර කොට්ඨාස ළමා හා කාන්තා කාර්යංශය මගින් අත්අඩංගුවට ගනු ලැබීය.මේ අත්අඩංගුවට ගැණුනු සැකකරැ ඊයේ (11) සවස මහනුවර අධිකරණය හමුවට ඉදිරිපත් කිරීමෙන් පසු ලබන 13දා දක්වා රක්ෂිත බන්ධනාගාර ගත කෙරිණ.අදාළ සැකකරුට එරෙහිව දැඩි විනය ක්‍රියාමාර්ග ගනු ලබන බව ජ්‍යෙෂ්ඨ පොලිස් නිලධාරියකු පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n12061210</link>
    <topic>දරුවා බිහිකරන්නබිරිය රෝහලේ සිටියදී සැමියා දැරිවියක් දූෂ්‍ය කරලා</topic>
    <author>ඉන්දික පොල්කොටුව</author>
    <content>තම බිරියට කුළුදුලේ බිහිවුණු සිය දරුවා ඉපදී රෝහලේ සිටියදී පාසැල් යමින් සිටි දහතුන් හැවිරිදි දැරියක පැහැරගෙනගොස් රඳවා තබාගෙන දූෂණය කළ බව කියන විසිහැවිරිදි පියෙකු මහනුවර කොට්ඨාස ළමා හා කාන්තා කාර්යංශය මගින් අත්අඩංගුවට ගනු ලැබ ඇත.අදාළ සැකකරුට සහය ලබාදුන් තවත් සැකකරුවන් තිදෙනෙකු මෙහිදී පොලිස් අත්අඩංගුවට ගෙන තිබේ.අම්පිටිය ප්‍රදේශයේ පාසැලක නව වන ශ්‍රේණි‍යේ දැරියක පාසැල්යාම සඳහා පාසැල වෙත පැමිණෙමින් සිටියදී ඇයව පැහැරගෙන ත්‍රිරෝද රථයකින් රැගෙන ගොස් රඳවා තබාගෙන දූෂණය කැර ඇතැයි අනාවරණය වේ.සැකකරැගේ බිරිය තම ප්‍රථම දරුවා බිහිකැර රෝහලේ සිටියදී ඇයව නිවසට රැගෙන යාමට නියමිතව තිබූ දිනයේ දරුවාගේ පියා මෙලෙස බාලවයස්කාර දැරිය රැගෙන ගොස් දුෂණය කැර ඇතැයි අනාවරණය වේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි කිත්සිරි ගනේගම මහතාගේ උපදෙස් මත මහනුවර ළමා හා කාන්තා කාර්යංශයේ ස්ථානාධිපති ප්‍රධාන පොලිස් පරීක්ෂිකා ජනකි සෙනවිරත්න මහත්මියගේ මෙහෙයවීමෙන් කාන්තා පොලිස් පරීක්ෂක අයේෂා බණ්ඩාර මහත්මිය ඇතුළු පිරිසක් මෙහි වැඩිදුර පරීක්ෂණ පවත්වති.මේ අතර සැකකරුවන් මහනුවර ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා හමුවට ඉදිරිපත් කිරීමෙන් පසු ලබන 21දා දක්වා රක්ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=n12061211</link>
    <topic>ශ්‍රී ලංකාවට තවත් පදක්කම් ‍2ක්</topic>
    <author>ප්‍රින්ස් ගුණසේකර</author>
    <content>ජනාධිපති මහින්ද රාජපක්ෂ මහතා සුගතදාස ක්‍රීඩාංගණයට හදිසියේම පැමිණ ආසියානු කනිෂ්ඨ මලල ක්‍රීඩා ශූරතාවලිය නරඹද්දී ඊයේ ශ්‍රී ලංකාවට මුල්ම පදක්කම හිමිවීම කැපී පෙනුණි. ඊයේ දිනයේ ශ්‍රී ලංකාවට ලෝකඩ පදක්කම් 2ක් හිමිවූ අතර මීටර් 110 කඩුලු පැනීමේ ඉසව්වෙන් සුපුන් විරාජ් මුල්ම ලෝකඩ පදක්කම ජනාධිපතිතුමා ඉදිරියේදීම දිනා ගත්තේය.අනතුරුව විනාඩි 30ක් පමණ ගතවෙද්දී මීටර් 3000 බාධක දිවීමේ ඉසව්වෙන් චාමිකා ජයමිණි ලෝකඩ පදක්කම දිනා ගත්තාය. ජනාධිපති මහින්ද රාජපක්ෂ මහතා තරගාවලිය නරඹා යද්දී ජය ලබන හා දක්ෂතා අතරට පිවිසි සියලු ක්‍රීඩකයන්ට කඩිනමින් විදෙස් පුහුණුවක් ලබාදෙන ලෙස තමාට දැනුම් දුන් බව ක්‍රීඩා ඇමැති මහින්දානන්ද අලුත්ගමගේ මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=r1206121</link>
    <topic>කළුතර අඩුආදායම්ලාභී කාන්තාවන්ගේජීවන තත්ත්වය ඉහළ නැංවීමේ වැඩසටහනක්</topic>
    <author>නාගොඩ විශේෂ එස්. විජේරත්න</author>
    <content>කළුතර දිස්ත්‍රික්කයේ ජීවත් වන අඩු ආදායම්ලාභී කාන්තාවන්ගේ ආදායම් තත්ත්වය ඉහළ නැංවීමේ වැඩසටහනක් බස්නාහිර පළාත් කාන්තා කටයුතු අමාත්‍යාංශය මගින් ආරම්භ කර තිබේ.මේ සඳහා රුපියල් මිලියන 6 ක මුදලක් වැය කෙරෙනු ඇත.අගලවත්ත, පාලින්ද නුවර, මතුගම, ඉංගිරිය, වළල්ලාවිට, බුලත්සිංහල සහ කළුතර දිස්ත්‍රික්කයට අයත් ප්‍රාදේශීය ලේකම් කොට්ඨාසවලින් පවුල් 250 ක් තෝරාගෙන ඔවුන් තේ වගාවට යොමු කිරීමට කටයුතු කෙරේ.මෙසේ තෝරාගන්නා කාන්තාවන්ට පර්චස් 20 ක ඉඩම් කැබැල්ලක් ලබාදෙන අතර තේ වගාවට අවශ්‍ය තේ පැළ සහ පොහොර නොමිලයේ ලබාදීමටද පියවර ගැනේ.කුඩා තේ වතු සංවර්ධන අධිකාරිය සහ බස්නාහිර පළාත් කාන්තා කටයුතු අමාත්‍යාංශය එක්ව මේ වැඩසටහන ක්‍රියාත්මක කරනු ලබන අතර ඒ සඳහා අවශ්‍ය තාක්ෂණික සහාය කුඩා තේ වතු සංවර්ධන අධිකාරිය මගින් එම කාන්තාවන්ට ලබාදෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=r1206122</link>
    <topic>දන්සල් ආධාර ලෙස ලැබුණු පොල් ගෙඩි විකුණා ‍සාංවිධායකයන් සතුටු සාදයක් පවත්වලා</topic>
    <author>වාද්දුව සමූහ එස්. රූපරත්න පියදාස</author>
    <content>පානදුර පොලිස් අධිකාරී බල ප්‍රදේශයේ එක්තරා ගම්මානයක පසුගිය වෙසක් උත්සවය නිමිත්තෙන් දන්සලක් සංවිධාන කර තිබුණි. ඒ සඳහා සංවිධායකයෝ දන්සලට මසකට පමණ කලින් සිට ගම්වැසි ආධාර එකතු කළහ.ඔවුන් ඒ සඳහා ආධාර එකතු කළේ අපේ දන්සලට පරිප්පු කිලෝ දහයක්, සීනි කිලෝ අටක්, හාල් කිලෝ පහළොවක් ආදී වශයෙනි. දන්සලට ඔබලාට දෙන්න පුළුවන් මොනවාද කියා කාරුණිකව ඉල්ලා සිටියේ නැත. දන්සල සංවිධානය කළ අය ඉල්ලූ දේවල්ම ගම්වැසියන් අඩු වැඩි කර ලබා දුනි. මේ අතර එක නිවෙසකින් දන්සල සංවිධායකයෝ පොල් ගෙඩි විස්සක් ඉල්ලා සිටියෝ ය.ගෙහිමියා ද ඒවා දීමට පොරොන්දු විය. ඒ ඔවුනට පොල් ලබාදීම පහසු වූ නිසාය.මේ අතර දන්සල දෙන වෙසක් පොහොය දිනය ද ළඟා විය. පොරොන්දු වූ අය පොල් ගෙඩි විස්සක් තබාගෙන බලා සිටියේ ය. එහෙත් දන්සල් සංවිධායකයෝ පොල් ගෙන යෑමට ආවේ නැත. මේ නිසා ගෙහිමියෝ පොල් ටික පොල් සොයා පැමිණි අයට විටින් විට විකුණා දැමුවෝ ය. වෙසක් තුන් දිනද ගෙවී ගියද දන්සල් සංවිධායකයෝ පොල් ගෙනයාමට පැමිණියේ නැත.එසේ වුවද වෙසක් සිව් වැනි දින ඔව්හු පොල් රැගෙන යාමට පැමිණියේ ය. ඒ වනවිට පොල් නොතිබුණි. ඔවුන් නොපැමිණි නිසා පොල් විකුණූ බව ගෙහිමියා ඔවුනට පැවසීය.එහෙත් එදිනද දන්සල පවත්වන නිසා සංවිධායකයෝ පොල් ඉල්ලා සිටියහ.ගෙහිමියන් කීවේ කඩාපු පොල් නෑ. ඔයාලට ඕනෑම නම් ඔය ගහකින් දෙකකින් කඩා ගන්න කියාය. එවිට ඔවුන්ගෙන් දෙදෙනෙක් ගස් දෙකකට නැග පොල් කැඩූහ. එතැන ගෙඩි විසි අටක් තිබුණි. ඔවුන් කලින් ඉල්ලා සිටියේ විස්ස වුවද විසි අටක් රැගෙන ගිය නිසා ගෙහිමියාට සැකයක් සිතුණි.පසුව ගෙහිමියා සැන්දෑ යාමයේ දන්සල තිබුණා යැයි කිව් පෙදෙසට විපරම් කරමින් ගියේ ය. එහි එදින දන්සලක් තිබුණ පාටක්වත් තිබුණේ නැත. ඒ නිසා ගෙහිමියා ඒ අසල්වාසී අයකුගෙන් දන්සල ගැන විමසූවේ ය.එවිට ඒ පුද්ගලයා පැවසුවේ දන්සල පෙර දින අවසන් කළ බවය.ඉන්පසු දානපති ගෙහිමියා වෙනත් පාරකින් නිවෙසට යන්නට විය. එසේ යන අවස්ථාවේ පාර අද්දර දන්සල සංවිධායකයෝ වෙනත් ස්ථානයක සැන්දෑ සාදයක් පවත්වමින් සිටින අයුරු දක්නට ලැබුණි. කන බොන අවස්ථා වලදී ප්‍රශ්න කිරීම නුසුදුසු බව ඒ දානපති ගෙහිමියා ගේ සිතුවිල්ල වූ නිසා ඔහු කිසිවක් ඒ ස්ථානය පියමන් කළේ ය.දානපතියාගෙන් රැගෙන ආ පොල් ගෙඩි ටික විකුණා දන්සල සංවිධායකයෝ වෙසක් උත්සවය නිමිත්තෙන් සැදෑ සතුටු සාදයක් දැමූ බව පසුව ආරංචි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=r1206123</link>
    <topic>ගම්පහ වැරැල්ලවත්තේ දී කතකට මරු කැඳ වූත්‍රීරෝද රථ රියැදුරා අවුරුදු 2 1/2ක් හිරේ</topic>
    <author>නිට්ටඹුව සමූහ, ජෙනට් ජයසිංහ</author>
    <content>කාන්තාවකගේ මරණය සිදුවන අන්දමින් තම ත්‍රීරෝද රථය පැදවීමේ සිද්ධියකින් වරදකරුවකු වූ රියැදුරකුට ගම්පහ අතිරේක මහේස්ත්‍රාත් ඉන්දික අත්තනායක මහතා වසර දෙක හමාරක සිර දඬුවමක් නියම කෙළේය.කොළඹ නුවර පාරේ වැරැල්ලවත්තේ දී 2011.04.02 වන දින කහ ඉර හරහා පාර මාරු වෙමින් සිටි නුවර පාර, වැරැල්ලවත්ත, යක්කල ලිපිනයේ පදිංචි හැට හැවිරිදි වික්‍රමාරච්චිගේ එඩිණි පෙරේරා නැමති කාන්තාව මෙම අනතුරින් මරණයට පත් විය.ගම්පහ මූලස්ථාන පොලිසියේ රථවාහන අංශයේ ස්ථානාධිපති පොලිස් පරීක්ෂක ආර්. ඒ. ප්‍රියන්ත මහතා ගේ උපදෙස් මත අදාළ අංශයේ පොලිස් සැරයන් 4283 සුනිල් මහතා චූදිතයා අධිකරණය හමුවට පමුණුවා තිබුණි.ගම්පහ අතිරේක මහේස්ත්‍රාත් ඉන්දික අත්තනායක මහතා නඩුව විභාග කිරීමෙන් පසුව විත්තිකරුට වසර දෙක හමාරක සිර දඬුවමක් ද රුපියල් 24500ක දඩයක්ද සමඟ රුපියල් ලක්ෂයක වන්දි මුදලක් ද නියම කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=r1206124</link>
    <topic>වේයන්ගොඩ රංග ශාලාවේඉදිකිරීම් යළි ඇරැඹේ</topic>
    <author>අත්තනගල්ල විශේෂ – ජයවීර සුගතපාල</author>
    <content>දුම්රිය දෙපාර්තමේන්තුවට අයත් ඉඩමක රු. ලක්‍ෂ 176 ක වියදමකින් ගොඩනැගිල්ල අඩක් ඉදිකර ඉඩමේ අයිතිය පිළිබඳ ප්‍රශ්නය ඉස්මතු වීම නිසා අතරමඟ නතර කර තිබූ වේයන්ගොඩ රංග ශාලාවේ ඉදිකිරීම් කටයුතු ජනාධිපති මහින්ද රාජපක්‍ෂ මහතා මැදිහත් වීෙමන් යළි ආරම්භ කිරීමට හැකියාව ලැබී ඇතැයි අත්තනගල්ල ප්‍රාදේශීය සභාවේ සභාපති උපුල් මහේන්ද්‍ර රාජපක්‍ෂ මහතා පවසයි.1997 වසරේ එවකට ජනාධිපතිනියව සිටි චන්ද්‍රිකා බණ්ඩාරනායක කුමාරතුංග මහත්මිය අතින් මුල්ගල තබා මෙම රංග ශාලාවේ ඉදිකිරීම් ආරම්භ කර ඇත්තේ දුම්රිය දෙපාර්තමේන්තුවට අයත් එම ඉඩම පවරා ගැනීමක්, මිලදී ගැනීමක් හෝ බදු පදනමක් යටතේ ලබා ගැනීමකින් හෝ තොරවයි.මේ නිසා දුම්රිය බලධාරීන්ගේ නියෝගයක් මත 2002 වසරේ සිට මෙහි ඉදිකිරීම් නතර කෙරිණි. ඒ වන විට රු. ලක්‍ෂ 176 ක් වැයකොට අඩක් ඉදිකර තිබුණු මෙම ගොඩනැගිල්ල එදා සිට වල්බිහිවෙමින්, විවිධ අපචාර ක්‍රියාවලට තෝතැන්නක්ව පැවතිණි.ජනාධිපති මහින්ද රාජපක්‍ෂ මහතාගේ උපදෙස් මත කැබිනට් පත්‍රිකාවකින් දුම්රිය ඉඩම අත්තනගල්ල ප්‍රාදේශීය සභාවට පවරාදීම නිසා රු. ලක්‍ෂ 176 ක මුදල ද අපතේ යා නොදී රැකගෙන රංග ශාලාව ඉදිකිරීමට හැකියාව ලැබී ඇතැයි සභාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=r1206125</link>
    <topic>අලි බලන්න ගිය ‘සුරංගි’ලා ඇත් ගොව්වාගේ බසට රැවටිලා</topic>
    <author>පොල්ගහවෙල සමූහඑල්. පී. තිලකරත්න</author>
    <content>පසුගිය දීර්ඝ සති අන්ත නිවාඩුවත් සමඟ ම පින්නවල අලි අනාථාගාරය නරඹන්න ආ පිරිස ඉතා විශාලය. මේ එහිදී සිදුවූ රසවත් සිද්ධියකි.පින්නවල සිටින අලින්ට නමෙන් ඇමතීම ඇත්ගොව්වන්ගේ පුරුද්දකි. විශේෂයෙන් නම ඇසීමත් සමග ම අලින් ද ඇත්ගොව්වන්ට බෙහෙවින් අවනත වෙයි.වේලාව දහවල් 12.30 පමණ විය. අලින් පිරිස කෑම සඳහා රැගෙන එන වේලාවයි. එක අලියෙක් රැලෙන් ටිකක් එපිටෙන් ගියේය. එවිට ම ඇත් ගොව්වා “සුරංගි ... සුරංගි” යැයි ශබ්ද නඟා කෑගැසුවේය.එවිට ම අලි බැලීමට පැමිණ සිටි “සුරංගි”ලා දෙදෙනකු ද වහ වහා ඇත්ගොව්වා දෙසට යන්නට වූහ.එහෙත් ඇත්ගොව්වා කතා කර ඇත්තේ අලියෙකුට බව තේරුම් ගත් කාන්තාවන් දෙදෙනා වහ වහා කිසිවෙකුට නොපෙනෙන ලෙස තම කණ්ඩායම වෙත පැමිණියහ.මෙම සිද්ධිය ඇත්ගොව්වා නුදුටුවද දුටු බොහෝ දෙනාට පහල වු සිනහව බොහෝ වේලාවකට නතර කර ගන්නට බැරි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s12061211</link>
    <topic>ආසියානු කනිෂ්ඨ මලල ක්‍රීඩා ඉතිහාසයේ ශ්‍රී ලංකාවට වැඩිම පදක්කම්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ පැවැත්වෙන ආසියානු කනිෂ්ඨ මලල ක්‍රීඩා ශූරතාවලියේ ඊයේ තෙවැනි දිනයේදී ශ්‍රී ලංකාවට තවත් ලෝකඩ පදක්කම් 2 ක් එක්විය. ඒ අනුව මෙතෙක් මේ තරගාවලියේදී රන් පදක්කම් 2 ක් රිදී පදක්කමක් හා ලෝකඩ පදක්කම් 2 ක් ශ්‍රී ලංකා නාමය ඉදිරියේ සටහන්ව ඇත. අද තරගාවලියේ අවසන් දිනයේ දී මීටර් 400 x 4 පිරිමි හා කාන්තා සහය දිවීමේ ඉසව්වලින් තවත් පදක්කම් දෙකක් බලාපොරොත්තු වේ.ආසියානු කනිෂ්ඨ මලල ක්‍රීඩා ඉතිහාසයේ ශ්‍රී ලංකාව 1994 දී රන් පදක්කම් 2 ක් හා රිදී පදක්කම් 2 ක් දිනා තබා තිබූ පදක්කම් හතරේ වාර්තාව මෙවර තරගාවලියේ දී දැනටමත් මකා දැමීමට සමත්වීම කැපී පෙණේ.පදක්කම් සටහන අනුව ශ්‍රී ලංකාව 5 වැනි ස්ථානයේ සිටින අතර රන් පදක්කම් 10 ක් රිදී පදක්කම් 05 ක් හා ලෝකඩ පදක්කම් 01 ක් දිනූ චීනය තරගාවලියේ පෙරමුණේ සිටී. දෙවැනි තැනට පත්ව සිටින්නේ චීන තායිපේ රන් පදක්කම් 6 ක් රිදී පදක්කම් 3 ක් හා ලෝකඩ පදක්කම් 4 ක් දිනා ගනිමිණි. තෙවැනි තැන කටාර් රාජ්‍යයට හිමි වූ අතර රන් පදක්කම් 4 ක් හා ලෝකඩ පදක්කමක් හිමිකර ගෙන තිබුණි.ශ්‍රී ලංකාව ඊයේ දිනයේ මුල්ම ලෝකඩ පදක්කම හිමිකර දුන්නේ මීටර් 110 කඩුලු පැනදිවීමේ ඉසව්වෙන් පේරාදෙණිය රණබිම විදුහලේ සුපුන් විරාජ් රන්දෙණියයි. ඔහු අවසන් මීටර් 50 ක් තිබියදී ක්‍රීඩකයන් දෙදෙනකු ඉතා සියුම් ලෙස පරයමින් ඉදිරියට ඇදී තත්පර 13.94 කින් නිමා කර ලෝකඩ පදක්කම දිනා ගත්තේය. මේ ඉසව්ව ඔහු නිමා කළේ මෙතෙක් හොඳම පෞද්ගලික දක්ෂතාව ප්‍රදර්ශනය කරමිනි.මීටර් 110 කඩුලු පැන දිවීමේ තරගයේ රන් පදක්කම තායිලන්තයේ කොන්ග්ඩී ක්ලීටිපොන්ග් තත්පර 13.86 කින් නිම කර දිනාගත් අතර තායිපේ හී චෙන්ග් යුන් යින්ග් තත්පර 13.87 කින් රිදී පදක්කම දිනා ගත්තේය.ශ්‍රී ලංකාවට අනෙක් ලෝකඩ පදක්කම හිමිකර දුන්නේ රත්නපුර සුමන බාලිකා විදුහලේ චාමිකා ජයමිණි විසිනි. ඇය මීටර් 3000 බාධක දිවිවේ තරගයේ දී විනාඩි 10:55.76 කින් මේ ජයග්‍රහණය ලැබුවාය. එම ඉසව්වේ රන් පදක්කම තායිපේ ක්‍රීඩිකා ලී ටින්ග් විනාඩි 10:44.94 කින් ද රිදී පදක්කම ජපානයේ සාටෝ මිසුකී විනාඩි 10:45.07 කින් දිනා ගත්තාය. ඊයේ දිනයේදී මේ තරගාවලියේ වැඩි ගෞරව චීනය හා කටාර් අතර බෙදීයෑමද කැපී පෙනුණි. චීන ක්‍රීඩක ක්‍රීඩිකාවෝ තවත් රන් පදක්කම් 5 ක් එකතු කර ගනිද්දී කටාර් රාජ්‍යයට රන් පදක්කම් 3 ක් එක් විය.රිටි පැනීමේ ඉසව්වට එක් වූ ශ්‍රී ලංකා ක්‍රීඩිකා ඒ පවිත්‍ර සිවුවැනි ස්ථානයට පත්වූවාය. යාපනයෙන් බිහි වූ කනිෂ්ඨ ක්‍රීඩිකාවක් වූ ඇය මීටර් 3.00 ක දුරක් පැන දක්ෂතා දක්වද්දී චීනයේ ෂී හුයුන් මීටර් 4.25 කින් රන් පදක්කම දිනා ගත්තාය. එම ඉසව්වට එක් වූ ශ්‍රී ලංකාවේ එස්. සී. දිල්රුක්ෂි මීටර් 3.00 ක දක්ෂතාවෙන් පස්වැනි විය.දුර පැනීම කාන්තා ඉසව්වේදී සාරංගී සිල්වා මීටර් 5.81 කින් පස්වැනි ස්ථානයට පත් වූ අතර එහි රන් පදක්කම චීනයේ චෙන් මුඩාන් මීටර් 6.18 කින් සතුකර ගත්තාය.මීටර් 110 කාන්තා කඩුලු පැනීමේ ඉසව්වට එක් වූ ශ්‍රී ලංකාවේ ක්‍රීඩිකාවන් දෙදෙනා වූ කේෂානී පෙරේරා තත්පර 15.73 ක් හා ගිම්හානී ජයතිලක තත්පර 15.83 කින් 7 වැනි හා 8 වැනි ස්ථානවලට පත්වූහ. එහි රන් පදක්කම චීනයේ වෑන්ග් ඩෝ ක්‍රීඩිකාව තත්පර 13.80 කින් දිනා ගත්තාය.උස පැනීම පිරිමි ඉසව්වට එක් වූ මිලාන් දිසානායක මීටර් 2.13 කින් 5 වැනි ස්ථානයට පත්වූ අතර එහි රන් පදක්කම කටාර්හී බර්ෂාම් මුඅමීර් මීටර් 2.16 කින් දිනා ගත්තේය. මීටර් 100 x 4සහය දිවීමේ කාන්තා පිරිමි තරග දෙකේදීම ශ්‍රී ලංකාවට පදක්කම් හිමි නොවුණි. අද තරගයේ අවසන් දිනයයි.හොඳ වර්ගයේ සපත්තු දෙකක් නැති නිසා පාවහන් නැතිව මා තරගයට එක්වෙලා ශ්‍රී ලංකාවට පදක්කමක් දෙන්න ලැබීම භාග්‍යයක් බව මීටර් 3000 බාධක දිවීමේ ලෝකඩ පදක්කම දිනූ චාමිකා ජයමිනි ‘දිනමිණ’ට පැවැසුවාය.ගොඩකුඹුර මියනවිට මහා විදුහලේ මූලික අධ්‍යාපනය හැදෑරූ ඇය පසුව රත්නපුර සුමන බාලිකා විදුහලට ඇතුළත්ව අපොස උසස් පෙළ කලා අංශයෙන් අධ්‍යාපනය හදාරන්නීය. ඩී. ආර්. පාලිත මහතාගේ පුහුණුව යටතේ ක්‍රීඩා පිටියේ පෙරැළිකරන මේ යොවුන් ක්‍රීඩිකාව සුළු ව්‍යාපාරික කටයුත්තකින් පවුලක් නඩත්තු කරන ආර්. ඒ. ජිනදාස මහතාගේ එකම දියණියයි. මවගෙන් හා එකම සහෝදරයාගෙන් ලැබෙන දිරියට යුතුකමක් එක් කළ චාමිකා බාධක මැද බාධක දිවීමේ තරගය ජයගත් බව පවසයි.“මා ගොඩක් ආර්ථික අපහසුතා මැද ගමෙන් ආපු ක්‍රීඩිකාවක්. මට මේක සිහිනයක් සැබෑ වීමක්. අපි වගේ ගම්වල අයට අතහිත දෙනවා නම් තව තවත් ජයග්‍රහණ ලබාගන්න පුළුවන්” දෑසට නැගුණු කඳුලු පිසලූ ඇය සඳහන් කළාය.වසරින් වසර පියවරෙන් පියවර තම දක්ෂතා දියුණුකර ගත් බව මීටර් 110 කඩුලු පැනීමේ ලෝකඩ පදක්කම දිනූ සුපුන් විරාජ් රන්දෙනිය ‘දිනමිණ’ට පැවැසීය.පේරාදෙණිය රණබිම විදුහලේ කලා අංශයෙන් උසස් පෙළ හදාරන සුපුන්ගේ පුහුණුකරු වන්නේ ලක්ෂ්මන් හපුආරච්චි මහතාය.පෞද්ගලික අංශයක රියැදුරු රැකියාවක නිරත කඩවත ආරච්චිගේ දිනමිත්‍ර චන්ද්‍රපාල මහතා සුපුන්ගේ පියා වන අතර මව හා වැඩිමල් සොහොයුරා ඔහුගේ ගමන්මගට ශක්තිමත් අත්වැලකි.පසුගිය යොවුන් පොදු රාජ්‍ය මණ්ඩලීය ක්‍රීඩා උළෙලේ දී තත්පර 14.08කින් තරගය නිමකර තබා තිබූ පෞද්ගලික දක්ෂතාව ඔහු ඊයේ තත්පර 13.94ක් දක්වා වර්ධනය කර ගැනීම කැපීපෙනුණි.“මට ලැබුණේ අටවැනි මංතීරුව. ඒකේ හොඳ තරගයක් දෙන්න අමාරුයි. මැද මංතීරුවක දුවන්න තිබුණා නම් මේක මගේම තරගය වෙනවා” සුපුන් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206121</link>
    <topic>ආසියානු කනිෂ්ඨ මලල ක්‍රීඩා උලෙළ සමප්තිය ජනපති ප්‍රධානත්වයෙන් අද</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ පැවැත්වෙන ආසියානු කනිෂ්ඨ මලල ක්‍රීඩා ශූරතාවලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද(12) පස්වරුවේ සමාප්ත වීමට නියමිතය.වසර 6කට පසුව ශ්‍රී ලංකා‍වේ පැවැති ජාත්‍යන්තර ක්‍රීඩා තරගාවලිය වූ ආසියානු කනිෂ්ඨ මලල ක්‍රීඩා ශූරතාවලියේ දි ශ්‍රී ලංකා ක්‍රීඩක ක්‍රීඩිකාවෝ ඊයේ දිනය වෙත්දි රන් පදක්කම් 2ක් හා රිදී පදක්කමක් දිනා සිටියේය. වසර 18කට පසුව ආසියානු කනිෂ්ඨ මලල ක්‍රීඩා ශූරතාවලියක දි රන් පදක්කම් දිනාගැනීම විශේෂත්වයකි.ආසියානු කනිෂ්ඨ මලල ක්‍රීඩා ඉතිහාසයේ වැඩිම රටවල් ගණනක සහභාගිත්වය වාර්තා වූයේ ද කොළඹ පැවැති මේ තරගාවලියේදීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206122</link>
    <topic>එල්ලේ කාන්තා ශූරතාව රඹෑව පැහැසර දිනා ගනී</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාව මගින් මෙහෙයවනු ලැබූ 24 වැනි ජාතික යෞවන ක්‍රීඩා උළෙලේ 2012 සමස්ත ලංකා එල්ලේ කාන්තා ශූරතාව අනුරාධපුර රඹෑව පැහැසර යෞවන සමාජයට හිමිවිය. 2011 ශූරතාවයද මෙම කණ්ඩායම සතුවීම විශේෂයකි. පිරිමි ශූරතාව හිමිවූයේ පුත්තලම දිස්ත්‍රික් කණ්ඩායමටයි.උතුරු නැඟනහිර ද නියෝජනය කරමින් කාන්තා කණ්ඩායම් 21ක් සහ පිරිමි කණ්ායම් 23ක් තරගාවලියට සහභාගි වූහ.තරගාවලියේ කාන්තා අවසන් මහා තරගයට සුදුසුකම් ලැබුයේ උතුරුමැද පළාතේ අනුරාධපුර දිස්ත්‍රික් කණ්ඩායම සහ ඌව පළාතේ මොනරාගල දිස්ත්‍රික්කයයි. තරගාවලිය මහරගම ශ්‍රී ලංකා යූත් ක්‍රීඩාංගනයේදී පැවැත්වේ.අවසන් තරගයේදී අනුරාධපුර කණ්ඩායම ලකුණු 10ක් රැස්කළ අතර මොනරාගල දිස්ත්‍රික් කණ්ඩායම ලබාගත හැකිවුයේ ලකුණු දෙකක් පමණි. ලකුණු 8 ක පහසු ජයක් අනුරාධපුර කාන්තා කණ්ඩාමට හිමිවිය.අනුශූරතාව මොනරාගල කණ්ඩායමට හිමිවූ අතර තෙවැනි ස්ථානය පුත්තලම දිස්ත්‍රික් කණ්ඩායමට හිමිවිය.පිරිමි එල්ලේ තරගාවලියේ අවසන් මහා තරඟයට සුදුසුකම් ලැබුයේ කෑගල්ල දිස්ත්‍රික් කණ්ඩායම සහ පුත්තලම කණ්ඩායමයි. එහිදී ලකුණු 5ක් වාර්තා කළ පුත්තලම කණ්ඩාමයි. ශූරතාවය හිමිකර ගත්තේය. අනුශූරතාවය හිමිවූ කෑගල්ල කණ්ඩායම හිමිකරගත් ලකුණු සංඛ්‍යාව 4 කි. තෙවැනි ස්ථානය කුරුණෑගල කණ්ඩායම හිමිකර ගත්තේ ය. දක්‍ෂතම ක්‍රීඩිකාව ලෙස අනුරාධපුර දිස්ත්‍රික් කණ්ඩායමේ එම්. ඩී. ප්‍රියදර්ශනී සහ දක්‍ෂතම ක්‍රීඩකයා ලෙස පුත්තලම කණ්ඩායමේ හිරාන් මධුශංඛ සම්මානයට පාත්‍රවූහ.ජුලි මාසයේ හෝමාගම දියගම මහින්ද රාජපක්‍ෂ ජාත්‍යන්තර ක්‍රීඩාංගනයේදී පැවැත්වීමට අපේක්‍ෂිත 24 වැනි ජාතික යෞවන ක්‍රීඩා උළෙලේදී ජයග්‍රාහක ජයග්‍රාහිකාවන්ට ජය සංකේත ප්‍රදානය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206123</link>
    <topic>සමස්ත ලංකා පාසල් ආධුනික ජූඩෝබාලක ශූරතාව නාවලපිටියට</topic>
    <author>එස්. එන්. ගොඩමුන්න ගම්පොළ සමූහ</author>
    <content>සමස්ත ලංකා පාසල් ආධුනික ජූඩෝ තරගාවලියේ බාලක ශූරතාව නාවලපිටිය අනුරුද්ධ කුමාර ජාතික පාසලත්, බාලිකා ශූරතාව ගම්පොළ ජිනරාජ බාලිකා මහ විද්‍යාලයත් දිනාගනු ලැබීය.ශ්‍රී ලංකා පාසල් ජූඩෝ සංගමයේ සංවිධායකත්වයෙන් ගම්පොළ වික්‍රමබාහු ජාතික පාසල් ප්‍රධාන ශාලාවේ දින 3 ක් පුරා මෙම තරගාවලිය පැවැත්වීය.මධ්‍යම පළාත් සභා මන්ත්‍රී මානෙල් බණ්ඩාර මහතාගේ ප්‍රධානත්වයෙන් පැවති අවසන් උත්සවය සඳහා ශ්‍රී ලංකා පාසල් ජූඩෝ සංගමයේ සභාපති ලක්මින් ප්‍රසංග සිල්වා පියතුමා ශ්‍රී ලංකා ජූඩෝ සංගමයේ සභාපති නාවලපිටිය පොලිස් ස්ථානාධිපති උදය වික්‍රමසේකර, නාමල් රාජසිංහ ලේකම් ජේ. සී. කේ. කිරින්ද, වී. එස්. පෙරේරා ජූඩෝ විනිසුරු සභාපති අමල් රත්නායක ඇතුළු විදුහල්පතිවරු රැසක්ද සහභාගි වූහ.මෙම තරගාවලියේ ලකුණු 22 ක් ලබාගත් ගම්පොළ උලපනේ විදුහල් කණ්ඩායම බාලක අනුශූරතාව දිනාගත් අතර ලකුණු 10 ක් ලබා ගනිමින් කොළඹ ආනන්ද විද්‍යාලය තෙවැනි ස්ථානය දිනාගනු ලැබීය. බාලිකා අනු ශූරතාව හසලක ආර්. ප්‍රේමදාස විදුහල දිනාගත් අතර එහි තෙවැනි ස්ථානය වැලිමඩ අඹගස්දෝව ජනාධිපති විද්‍යාලය දිනාගනු ලැබීය.බාලිකා තරග ප්‍රතිඵලකි. ග්‍රෑ. 25 1. චනුජා ලක්ෂාණි මූනමල්ගේ (මහ/ජිනරාජ බා.ම.වි.), ක්‍රි.ග්‍රෑ. 30 1. මල්මී කෞශල්‍යා (අඹගස්දෝව ජනා.), කි., ග්‍රෑ. 35 1. කේ. එච්. ඩී. ඩී. විපුලවීර (මහ/ජිනරාජ බා.ම.වි.), කි. ග්‍රෑ. 40 1. සුදර්ශනී අප්සරා (මහ/ ඩෙල්ටා ම.වි.), කි. ග්‍රෑ. 44 1. එම්. ජී. එන්. ජේ. සේනාරත්න (ආර්. ප්‍රේමදාස ජා.පා), කි. ග්‍රෑ. 48 1. ජේ. පවිත්‍රා නිර්මාණි (අඹගස්දෝව ජනා), කි. ග්‍රෑ. 52 1. පී. ජී. චාන්දනී නිලන්ති කුමාරි (මහ/ජිනරාජ බා.ම.වි), කි. ග්‍රෑ. 57 1. ආර්. ඒ. නිලුෂි ශාලිකා (අඹගස්දෝව ජනා), කි. ග්‍රෑ. 57 ට වැඩි 1. කේ. ජී. ආර්. එන්. දිල්හානි (ආර්. ප්‍රේමදාස), විවෘත 1. ජේ. පවිත්‍රා නිර්මාණී (අඹගස්දෝව)බාලක තරග ප්‍රතිඵලකි. ග්‍රෑ. 25 1. ආර්. ඒ. එන්. ජයතිලක (ශා.පීතර), කි. ග්‍රෑ. 30 1. චාමර හසන්ත ගලප්පත්ති (අනුරුද්ධ ජා. පාසල), කි. ග්‍රෑ. 35 1. ඒ. ජී. විහඟ සඳරුවන් (ආර්. ප්‍රේමදාස ජා. පා), කි. ග්‍රෑ. 40 1. ආර්. ජී.මධූෂ දිල්ෂාන් (අනුරුද්ධ ජා.පා.), කි. ග්‍රෑ. 45 1. ටී. ජී. එච්. ආර්. කලගහගෙදර (අනුරුද්ධ තුෂාර), කි. ග්‍රෑ. 50 1. චානක නුවන් ශ්‍රී වික්‍රමසිංහ (වික්‍රමබාහු වි.), කි. ග්‍රෑ. 55 1. කේ. ජී. අසංක ප්‍රදීප් කුමාර (මැවතැන්න ම.වි), කි. ග්‍රෑ. 60 1. ඩබ්. ජී. සුගත් බණ්ඩාර (ෆෙ‍්‍රීවිහිල් විද්‍යාලය), කි. ග්‍රෑ. 66 1. එන්. ආර්. සම්පත් පෙරේරා (ආනන්ද විද්‍යාලය), කි.ග්‍රෑ 66 ට වැඩි 1. ඩබ්. එම්. ශානක මධුෂාන් (අනුරුද්ධ ජා. පා), විවෘත 1. එන්. ආර්. සම්පත් පෙරේරා (ආනන්ද විද්‍යාලය).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206124</link>
    <topic>නාවික හමුදා පිලට 29-13ක ජයක්</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ ලීග් රගර් තරගාවලියේ නාවික හමුදා පිල සහ සී.එච්. පිල අතර වැලිසර නාවික හමුදා පිටියේ පැවැති තරගයෙන් ලකුණු 29-13ක ජයක් අත්කර ගැනීමට යෝෂිත රාජපක්ෂගේ නායකත්වයෙන් යුත් නාවික හමුදා පිල සමත්විය.තරගයේ ආරම්භයේ සිටම විශිෂ්ට ක්‍රීඩා රටාවක නිරත වූ නාවික හමුදා පිල පළමු භාගය නිමාවනවිට ලකුණු 21-6ක් ලෙස ඉදිරියෙන් සිටීමට සමත්විය.නාවික හමුදා පිල ලැබූ ලකුණු සංඛ්‍යාවට ‍ගෝල් 3ක්, උත්සාහක දිනුමක් සහ දඬුවම් පහරක් ඇතුලත් වූ අතර සී.එච්.පිල ගෝලයක් සහ දඬුවම් පහර 2ක් එල්ල කළේය.තරගය නැරැඹීමට ජනාධිපති මහින්ද රාජපක්ෂ මහතා සහ ශිරන්ති රාජපක්ෂ ආර්යාව ද, නාවික හමුදාපති වයිස් අද්මිරාල් සෝමතිලක දිසානායක මහතා ඇතුළු නාවික හමුදාවේ ජ්‍යේෂ්ඨ නිලධාරීහූ රැසක් එක්වී සිටියහ‍.හැව්ලොක්ස් පිලට ජයමේ අතර ඩයලොග් ලීග් රගර් තරගාවලිය ආරම්භ කරමින් හැව්ලොක්ස් පිල සහ පොලිස් කණ්ඩායම අතර පසුගියදා පොලිස් පිටියේ පැවැති තරගයෙන් ලකුණු 33-10ක ජයක් වාර්තා කිරීමට හැව්ලොක්ස් පිල සමත්විය. තරගයේ පළමුභාගයේ ලකුණු 6-0ක් ලෙස ඉදිරියෙන් සිටි හැව්ලොක්ස් පිල ගෝල් 2ක්, උත්සාහක දිනුම් 2ක් සහ දඬුවම් පහර 3ක් එල්ල කළ අතර පොලිස් පිලට ලබාගත හැකිවූයේ උත්සාහක දිනුම් 2ක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206125</link>
    <topic>යොවුන් මෝටර් රථ ධාවන ශූර දමිත් වීරසිංහ</topic>
    <author/>
    <content>විචර්ලි ජාත්‍යන්තර පාසලේ 9 වැනි ශ්‍රේණියේ සිසුවකු වන දමිත් සන්ජේ වීරසිංහ මෝටර් රථ ධාවන තරග බිමේ නැගී එන දක්ෂයෙකි. ඔහු පසුගියදා පන්නලදී පැවැති 2012 ස්පීඩ් රේසිං තරගමාලාවේ දෙවැනි වටයේ අශ්ව බල 1000 එස්-එල්-එන් ඛාණ්ඩයේ මෝටර් රථ පළමු තරගයේ ප්‍රථම ස්ථානය දිනා ගැනීමට සමත් විය.පසුගිය වසරේ ‘ගෝ කාට්’ ස්පීඩ් සූරතාවලියේ හොඳම කාලය වාර්තා කළ හොඳම යොවුන් තරගකරුවාට හිමි සම්මානය දිනා ගත් දමිත් වීරසිංහ සමස්ත ලංකා ‘ප්‍රෝ කාටිං’ සූරතාවලියේ අවුරුදු 18න් පහළ පළමු වටයේ සූරයා ද විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206126</link>
    <topic>මාලදිවයින් වොලිබෝල් පිලරත්නපුර දී තරග වදී</topic>
    <author/>
    <content>ශ්‍රී ලංකාවේ සංචාරයක යෙදෙන මාලදිවයින් ජාතික වොලිබෝල් කණ්ඩායම රත්නපුර දිස්ත්‍රික්කයේ දී ප්‍රදර්ශන තරග දෙකකට සහභාගි වීමට නියමිතය.ජූනි මස 14 වන දින ප.ව. 3.00 ට උඩවලව ගල්කොරිය හන්දිය ක්‍රීඩාංගණයේ දී රත්නපුර දිස්ත්‍රික් කණ්ඩායම සමග ප්‍රථම තරගය පැවැත්වෙන අතර ජූනි මස 18 වැනි දින ප.ව. 3.00 ට නිවිතිගල මහජන ක්‍රීඩාංගණයේ දී ශ්‍රී ලංකා ගුවන් හමුදා කණ්ඩායම සමග දෙවැනි තරගය පැවැත්වීමට නියමිතය. මෙම තරග දෙකම විදුලි ආලෝක මධ්‍යයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206127</link>
    <topic>මහනුවර පිලට 26-11ක ජයක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර කණ්ඩායම සහ අප්කන්ට්‍රි ලයන්ස් පිල අතර පසුගියදා නිත්තවෙල පැවැති තරගයෙන් ලකුණු 26-11ක ජයක් වාර්තා කිරීමට මහනුවර පිල සමත්විය.උත්සාහක දිනුම් 4ක් සහ දඬුවම් පහර 2ක් එල්ල කිරීමට මහනුවර පිල සමත්වූ අතර ලයන්ස් පිල උත්සාහ දිනුමක් සහ දඬුවම් පහර 2ක් වාර්තා කළේය. තරගයේ පළමුභාගය නිමාවනවිට ලකුණු 13-8ක් ලෙස මහනුවර පිල ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206128</link>
    <topic>සා.පීතර විදුහල පරදවමින්රාජකීයයෝ පළමු තැන රැකගනී</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් තරගාවලියේ පළමු කොටසේ 'ඒ' කාණ්ඩයෙන් පසුගියදා පැවැති තීරණාත්මක තරගයේ දී සාන්ත පීතර විදුහල ලකුණු 25-21කින් පරාජය කළ අපරාජිත රාජකීය විදුහල ප්‍රසාද ලකුණු සටහනේ පළමු තැන රැකගැනීමට සමත්විය.රාජකීය විදුහල් ක්‍රීඩා සංකීර්ණයේ දී පැවැති මේ තරග‍යේ පළමු භාගය නිමාවනවිට ලකුණු 20-14ක් ලෙස ඉදිරියෙන් සිටි රාජකීය පිල ගෝලයක්, උත්සාහක දිනුම් 3ක් සහ දඬුවම් පහරක් එල්ල කළ අතර සාන්ත පීතර විදුහල ගෝල් 3ක් වාර්තා කළේය.ඉසිපතන පිලට ජයමේ අතර ඉසිපතන විදුහල සහ සාන්ත අන්තෝනි විදුහල අතර පැවැති තරගය ලකුණු 61-12කින් ජය ගැනීමට ඉසිපතන පිල සමත්විය.ගෝල් 4ක්, උත්සාහක දිනුම් 6ක් සහ දඬුවම් පහරක් ඉසිපතනය ලැබූ අතර සාන්ත අන්තෝනි පිල ගෝලයක් සහ උත්සාහක දිනුමක් වාර්තා කළේය.තරගයේ පළමු භාගය නිමාවනවිට ඉසිපතන විදුහල ලකුණු 32-0ක් ලෙස පෙරමුණේ සිටියේය.සාන්ත ජෝශප් විදුහලට 55-14ක ජයක්ඩී.එස්.සේනානායක විදුහලට එරෙහිව ලකුණු 55-14ක ජයක් අත්කර ගැනීමට සාන්ත ජෝශප් විදුහල සමත්විය.තරගයේ පළමුභාගය නිමාවනවිට ලකුණු 24-14ක් ලෙස ඉදිරියෙන් සිටි ජෝශප් ක්‍රීඩකයෝ ගෝල් 5ක් සහ උත්සාහක දිනුම් 4ක් වාර්තා කළ අතර ඩී.එස්. සේනානායක පිල වාර්තා කළේ ගෝල් 2ක් පමණි.ත්‍රිත්ව විදුහල ජයගනීත්‍රිත්ව විදුහල සහ කිංග්ස්වුඩ් විදුහල අතර මහනුවර පැවැති තරගයෙන් ලකුණු 30-24ක ජයක් වාර්තා කිරීමට ත්‍රිත්ව ක්‍රීඩකයෝ සමත්වූහ.ත්‍රිත්ව පිල ලැබූ ලකුණු සංඛ්‍යාවට ගෝල් 2ක්, උත්සාහක දිනුම් 2ක් සහ දඬුවම් පහර 2ක් ඇතුලත් වූ අතර කිංග්ස්වුඩ් විදුහල ගෝල් 2ක් සහ උත්සාහක දිනුම් 2ක් වාර්තා කළේය. තරගයේ පළමු භාගය නිමාවනවිට ත්‍රිත්ව විදුහල් පිල ලකුණු 17-7ක් ලෙස ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s1206129</link>
    <topic>ප්‍රංශ ටෙනිස් කිරුළෂරපෝවා දිනයි</topic>
    <author/>
    <content>රුසියා‍වේ අංක එකේ ටෙනිස් ක්‍රීඩිකා මාරියා ෂරපෝවා ප්‍රංශ විවෘත ටෙනිස් ශූරතාවලියේ කාන්තා අවසන් මහා තරගයේ දී ඉතාලියේ සාරා එරානි ලකුණු 6-3ක් සහ 6-2ක් ලෙස පරාජය කරමින් කිරුළ අත්කර ගත්තාය.මේ අනුව ලෝක කාන්තා ටෙනිස් ශ්‍රේණිගත කිරීම්වල ප්‍රථම ස්ථානයට පත්වීමට ද ඕ සමත්වූවාය. මේ ශූරතාව සමග ග්‍රෑන්ඩ් ස්ලෑම් ශූරතා වර්ග 4ම ජයගත් ලොව 10 වැනි ක්‍රීඩිකාව ලෙසත් ඇය වාර්තා පොතට එක්වූවාය. මීට පෙර ඇය 2004 වසරේ දී විම්බල්ඩන් කිරුළත්, 2006 වසරේ දී අමෙරිකානු විවෘත ටෙනිස් කිරුළත්, 2008 වසරේ දී ඔස්ට්‍රේලියානු විවෘත ටෙනිස් කිරුළත් දිනාගත්තාය.'මෙය මගේ ජීවිතයේ මායාකාරී සිදුවීමක්. මේ ජයග්‍රහණය එනතුරු මම කොච්චර කල් බලා සිටියාද' ජයග්‍රහණයෙන් උද්දාමයට පත් ඇය කියා සිටියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=s12061210</link>
    <topic>නිල ජංගම සන්නිවේදන සහකරු මොබිටෙල්</topic>
    <author/>
    <content>ජාතික ජංගම දුරකථන ජාලය වන මොබිටෙල් 15 වැනි ආසියානු කනිෂ්ඨ මලල ක්‍රීඩා ශූරතාවලිය 2012 සඳහා නිල ජංගම සන්නිවේදන සහකරු ලෙස සවිබලය සපයයි. මෙම මලල ක්‍රීඩා උ‍ළෙල මගින් ලාංකීය මලල ක්‍රීඩා ක්ෂේත්‍රයේ නව පිබිදීමක් ඇතිවන බව මොබිටෙල් සමාගමේ විශ්වාසයයි.“අපේ රටේ පැවැත්වෙන ජාත්‍යන්තර මට්ටමේ මලල ක්‍රීඩා ශූරතාවලියකට අනුග්‍රාහක දායකත්වය ලබා දීමට හැකිවීම ගැන අපි සතුටට පත්වෙනවා. මේ සූරතාවලිය මගින් අපගේ කණිෂ්ඨ මලල ක්‍රීඩක ක්‍රීඩිකාවන්ට තමන්ගේ දක්ෂතා ලොවට ප්‍රදර්ශනය කිරීමට අවකාශ සැලසෙනවා” යැයි මොබිටෙල් ආයතනයේ ප්‍රධාන විධායක නිළධාරී ලලිත් ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=f1206121</link>
    <topic>ආණ්ඩුවට අභියෝග කළ හැකි කිසිවෙක් නෑ</topic>
    <author>සාකච්ඡා කළේ සන්ධ්‍යා කරුණාරත්න</author>
    <content>ජාතික මදුරු මර්දන සතියක් පසුගිය දිනවලදී අප ප්‍රකාශයට පත් කළා. ඩෙංගු මදුරුවා පමණක් නොවේ, මහජනතාවට හානි කරන බරවා, මැලේරියා, ජැපනීස් එන්සපලයිටිස් කියන හැම මදුරුවෙක්ම මර්දනය කිරීමට කටයුතු කිරීම මේ සතියේ විශේෂත්වයක්. ජාතික මදුරු මර්දන සතිය අති සාර්ථකව ක්‍රියාත්මක කළා. අපේ නිලධාරීන් ගෙන් ගෙට ගොස් ජනතාව දැනුවත් කරමින් මදුරුවන් බෝ වන ස්ථාන විනාශ කළා.2010 වසරේ සිට මේ වන තෙක් මදුරු මර්දන සති පහක් අමාත්‍යාංශය මඟින් ක්‍රියාත්මක කළා. ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ කළ ජනාධිපති ඩෙංගු කාර්ය සාධක බලකාය ක්‍රියාත්මක කිරීමත් සමඟ ඩෙංගු රෝග මදුරු උවදුර බොහෝ දුරට පාලනය කිරීමට අපට හැකි වුණා. සෞඛ්‍ය අමාත්‍යාංශය හා එක්ව ආරක්ෂක, අධ්‍යාපන, පළාත් පාලන, තරුණ කටයුතු යනාදී අමාත්‍යාංශ ඇතුළුව මේ කාර්ය සාධක බලකායට අමාත්‍යාංශ දහයක පමණ සහයෝගය ලැබෙනවා. ඩෙංගු වසංගත තත්ත්වය අපට ජයගත හැකියි. ඒ සඳහා ජනතාවගේ නොමද දායකත්වයත් අවශ්‍ය වෙනවා. තමා ජීවත්වන අවට පරිසරය පිරිසිදුව තබා ගැනීමෙන් මේ උවදුර ඉතාම සාර්ථක ලෙස මර්දනය කළ හැකියි.ඒ චෝදනාව සෞඛ්‍ය ඇමැතිවරයා විදියට මං තරයේම ප්‍රතික්ෂේප කරනවා. මොකද, වසර පුරාම අප මදුරු මර්දන වැඩසටහන් ක්‍රියාත්මක කරනවා. රෝගීන් අඩු හෝ වැඩි වෙනකම් අප බලාගෙන ඉන්නේ නැහැ. දේශපාලකයෙක් හෝ මාධ්‍ය හෝ මේ වගේ් විවේචන කරන්නේ මදුරු ඝනත්වය ඉහළ යන කාලයට පමණයි. නමුත් තුන්සිය හැටපස් දවසෙම අපි මදුරු මර්දන වැඩසටහන් රට පුරා අඛණ්ඩව ක්‍රියාත්මක කරනවා. රට පුරා කීට විද්‍යා කණ්ඩායම් 120 ක් දෛනිකව සමීක්ෂණ කටයුතු කරනවා. ඒ නිසා මේ මදුරු මර්දන කටයුතු සතියකට, මාසයකට වෙන්කර නැහැ.විපක්ෂයේ මන්ත්‍රීවරුන්ටත් කියන්න දෙයක් එපායැ. ඒ නිසා තමයි ඔය වගේ අනවශ්‍ය ප්‍රකාශ කරන්නේ. විශේෂයෙන්ම ත්‍රිපෝෂ ලබාදෙන්නේ ගර්භිණී මාතාවන්ට සහ කුඩා දරුවන්ට. අඩු ආදායම්ලාභී පවුල්වල මන්දපෝෂණ තත්ත්වය තුරන් කිරීමේ අරමුණෙන් ත්‍රිපෝෂ ලබාදෙනවා. විපක්ෂයේ මන්ත්‍රීවරුන් කියන්නේ රටේ හැමෝටම ත්‍රිපෝෂ කන්න දෙන්න කියලා. ඒක කරන්න බෑ නේ. අඩු ආදායම්ලාභී පවුල්වල මාතෘ හා ළමා සෞඛ්‍ය සංරක්ෂණය සඳහා ත්‍රිපෝෂ ලබාදෙනවා. තව මාස දෙක තුනකින් අප නිෂ්පාදනය කරන ත්‍රිපෝෂ අතිරික්තයක් බවට පත්වෙනවා. එම අතිරික්තය ලෝකයේ දුප්පත් රටක ගර්භිණී මව්වරුන්ගේ හා කුඩා දරුවන්ගේ පෝෂණය සඳහා සද්භාවයෙන් යුතුව නොමිලයේ අපි ලබාදෙනවා.සෞඛ්‍ය සේවකයන්ගේ වෘත්තීය වැඩ වර්ජන කවදාවත් ඉවරයක් වෙන්නේ නැහැ. වෘත්තීය සමිති නායකයන්ගේ බල අරගල විදියට මේ වැඩවර්ජන ක්‍රියාත්මක කරනවා. මේ රටේ දේශපාලන පක්ෂවල තිබෙන බල අරගලයට වැඩිය සෞඛ්‍ය ක්ෂේත්‍රයේ වෘත්තීය සමිතිවල බල අරගලයක් තිබෙනවා. වෘත්තීය සමිති නායකයන්ගේ බලය තහවුරු කරගැනීම සඳහා මේ සියලුම වැඩ වර්ජන සිදු කරනවා. තම වෘත්තිය සමිතියේ සාමාජිකත්වය වැඩි කර ගැනීමටත් සෙසු වෘත්තිය සමිති දුර්වල කිරීම සඳහාත් අහිංසක රෝගීන්ගේ ජීවිත බිල්ලට තබා මේ වැඩ වර්ජන ක්‍රියාත්මක කරනවා. අහිංසක රෝගීන්ගේ ජීවිත බිල්ලට තබා සිදුකරන මේ වැඩවර්ජන මෙහෙයවන්නන්ට කවදා හෝ ස්වභාව ධර්මයෙන් දඬුවම් ලැබේ කියා මං ‍ෙබෟද්ධයෙක් විදියට විශ්වාස කරනවා.පෞද්ගලික ආයතන වැඩිදියුණු කිරීම ආණ්ඩුවේ ප්‍රතිපත්තියක්. පෞද්ගලික වෛද්‍ය විද්‍යාල බිහිකිරීම සම්බන්ධයෙන් අපේ කිසිම විරුද්ධත්වයක් නැහැ. වෛද්‍ය විද්‍යාලයක තිබිය යුතු ප්‍රමිතිය අනුව අංග සම්පූර්ණ විද්‍යාලයක් විදියට පවතින්නේ නැහැ. ලෝකයේ සෑම රටකම පෞද්ගලික වෛද්‍ය විද්‍යාල තිබෙනවා. හැබැයි ඒවා ගුණාත්මක හා ප්‍රමිතියෙන් යුක්තයි. අධ්‍යාපන කටයුතු ගුණාත්මකභාවයකින් හා ප්‍රමිතියෙන් යුතුව ලබාදිය යුතුයි. ඒ නිසා පෞද්ගලික වෛද්‍ය විද්‍යාල බිහිකරන විට එහි ප්‍රමිතිය හා ගුණාත්මකභාවය පිළිබඳ සැලකිලිමත් විය යුතුයි.අපේ රටට මැතිවරණ කාලසටහනක් තිබෙනවා. ජනාධිපතිවරණය, මහ මැතිවරණය, පළාත් සභා, පළාත් පාලන වශයෙන් ඒ මැතිවරණ නියමිත කාලයෙන් කාලයට පවත්වනවා. ලබන වසරේදී පළාත් සභා මැතිවරණයක් පැවැත්වීමට නියමිතයි. මැතිවරණයේ වෙනසක් වන්නේ නම් ප්‍රධාන අමාත්‍යවරයා හා ආණ්ඩුකාරවරයා, ජනාධිපතිවරයා සමඟ සාකච්ඡා කර තීරණයක් ගත යුතුයි. පළාත් සභා මැතිවරණයක් ඉදිරියේදී පැවැත්වීම සම්බන්ධයෙන් ආණ්ඩුව තවම දින වකවානු තීරණය කර නැහැ.ජනාධිපතිතුමාගේ විශේෂ බලතල යටතේ ෆොන්සේකා මහතාට පසුගියදා නිදහස ලබාදුන්නා. එය ඒ තරම් විශේෂිත කාරණයක් නොවේ. ලෝකයේ හා රටේ දේශපාලනය දෙස බලන විට මේ කාරණය එතරම්ම විශේෂත්වයක් නැහැ. එය සාමාන්‍ය දෙයක්. කැබිනට් මණ්ඩලයෙනුත් අහලා බලලා ජනාධිපතිතුමා මේ තීරණය ගත්තේ.ශ්‍රීලනිප යේ ඉදිරි ගමනට ෆොන්සේකා මහත්තයාද, වෙන කවුරුවත්ද කියා ප්‍රශ්නයක් නැහැ. ශ්‍රී ලංකා නිදහස් පක්ෂය හැමදාම දේශපාලනය කළා. අපට අද හොඳ ශක්තිමත් නායකයෙක් සිටිනවා.ඒ වගේම අපේ පක්ෂයට දේශපාලනය පිළිබඳ හොඳ අත්දැකීම් තිබෙනවා. ඒ නිසා ෆොන්සේකා මහතා දේශපාලන වේදිකාවට ආව කියලා එය අපට කිසිසේත්ම අභියෝගයක් නොවේ.ජනාධිපති මහින්ද රාජපක්ෂ මහතාගේ නායකත්වය යටතේ රටේ සංවර්ධන කටයුතු ඉතා සාර්ථකව සිදු කරනවා. ඒ නිසා මැතිවරණ ජයග්‍රහණය කරන්න අපට තරගයක් නැහැ. රටේ ජනතාව දන්නවා ශ්‍රීලනිප ය රටේ සංවර්ධන කටයුතු නොපිරිහෙලා ඉටුකරනවා කියලා. මේ ප්‍රජාතන්ත්‍රවාදී දේශපාලනය තුළ අපේ පක්ෂයට හොඳ අත්දැකීම් තිබෙන නිසා කිසිම අභියෝගයක් නැතිව මැතිවරණ ජයග්‍රහණය කිරීමට පුළුවන්.උගත් පාඩම් හා ප්‍රතිසන්ධාන කොමිසම පිළිබඳ නිර්දේශ ඉදිරිපත් කිරීම සඳහා ආණ්ඩුවේ සිටින සියලුම දේශපාලන පක්ෂවලට බාර දුන්නා. ඒ අනුව ශ්‍රී ලංකා නිදහස් පක්ෂයෙනුත් කමිටුවක් පත් කළා. මේ වාර්තාව පිළිබඳ ශ්‍රීලනිප යේ මතය හා නිර්දේශයන් මේ කමිටුව මගින් ළඟදීම අප ඉදිරිපත් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=f1206122</link>
    <topic>වන අලි ලවණ බුදිනබෝගහපට්ටිය කරවැටිය වනපෙත</topic>
    <author>සටහන ටී. ජී. එස්. එල්. ප්‍රකාශ් ඡායාරූප  -නිර්මල හිරන්ත</author>
    <content>වලව නිම්නයට අයත් වනාන්තර කලාපය, දුර අතීතයේ සිට වන අලින්ගේ නිජබිමක් ලෙස හඳුනාගත හැකිය. උඩවලව ජාතික වනෝද්‍යානයේ සිට නැඟෙනහිර දෙසට මදටහිර කන්ද ස්වභාවික රක්ෂිතය හරහා ලුණුගම්වෙහෙර ජාතික වනෝද්‍යානයටත්, එතැන් සිට යාල වන සංකීර්ණයටත් අලි ඇතුන්ගේ සංක්‍රමණය සිදුවේ. එහෙත් මදටහිර කන්ද ප්‍රදේශයේ අනවසර හේන් වගාව හා ඉදිකිරීම් හේතුවෙන් ලුණුගම්වෙහෙර ජාතික වනෝද්‍යානය දෙසට අලි ඇතුන්ගේ සංක්‍රමණික ගමන් මාර්ගයට බාධා එල්ල වී ඇත. මෙවැනි පසුබිමක් තුළ වුව ද, උඩවලවේ අලි ඇතුන්ට වසර පුරා අවශ්‍ය ආහාර හා ජලය සපයා ගැනීමට මඟ පාදන, අතිශය රමණීය හා වැදගත් වනාන්තර කලාපයක් ලෙස බෝගහපට්ටිය යෝජිත අභය භූමිය හැඳින්විය හැකිය.උඩවලව ජාතික වනෝද්‍යානයේ සිට දහයියාගල අභය භූමියට අයත් අලිමංකඩ ඔස්සේ උද්‍යානයෙන් උතුරුදිගට අලි ඇතුන් සංක්‍රමණය වේ. මේ අලි ඇතුන්ගේ පාරම්පරික ගමන් මාර්ගය පිහිටා ඇත්තේ දහයියාගල හරහා යෝජිත බෝගහපට්ටිය අභයභූමිය දෙසටත්, එතැන් සිට සොරගුණේ හා රජවත වනාන්තර ප්‍රදේශවලටත්ය. මේ ප්‍රදේශයට අයත් තවත් සුවිශේෂී සම්පතක් වන්නේ වන අලින්ට අවශ්‍ය ඛණිජ ලවණ අවශ්‍යතාව සපුරාලන කරවැටිය ලවණ නිධියයි. පොදු වහරේදී අලි ඇතුන් මැටි ආහාරයට ගැනීම ලෙස හඳුන්වන මේ ක්‍රියාවලිය අත්දකින්නට, බෝගහපට්ටිය කරවැටිය වනපෙතේ දී ඔබටත් හැකියාව ලැබෙනු ඇත.යෝජිත බෝගහපට්ටිය අභය භූමිය සබරගමුව හා ඌව පළාත් දෙකට අයත් රත්නපුර, බදුල්ල හා මොනරාගල දිස්ත්‍රික්ක තුනෙහි බලංගොඩ, ඉඹුල්පේ, හල්දුම්මුල්ල හා තණමල්විල ප්‍රාදේශීය ලේකම් කොට්ඨාස හතරෙහි ග්‍රාම නිලධාරී වසම් 28 ක් පුරා ව්‍යාප්තව පවතී. මෙහි භූ®මි ප්‍රමාණය ආසන්න වශයෙන් වර්ග කිලෝමීටර 200 ක් පමණ වේ. මේ වනපෙත වෙත යන අපගේ ගමන ආරම්භ වුණේ, තදාසන්න පොකුණුතැන්න ග්‍රාමයෙනි. පොකුණුතැන්න වැවේ සොබාසිරි නැරැඹීමෙන් පසු, පසුදින උදෑසන බෝගහපට්ටිය යෝජිත අභය භූමිය වෙත සංචාරය කිරීමට පිටත් වීමු. අප රැගත් වෑන් රථය, පොකුණුතැන්නෙන් පිටත්ව, බලංගොඩ – තණමල්විල ප්‍රධාන මාර්ගය හරහා ගොස්, දහයියාගල පාලම අසලින් බෝගහපට්ටිය වෙත දිවෙන ගුරු පාර වෙත අවතීර්ණ විය.වලව නිම්නය යනු සැබවින්ම අලි ඇතුන්ගේ කෙළිමඩලක් බව පසක් කරන සාක්‍ෂි ඕනෑවටත් වැඩියෙන් මේ වන මැද මාර්ගයේ දී දැකගත හැකිය. වේලි ඔය වාරි ව්‍යාපාරයේ ප්‍රධාන ඇල මාර්ගයේ ඉවුර ඔස්සේ වැටී ඇති මාර්ගයේ, අනෙක් පසින් දිස්වන්නේ දහයියාගල අභය භූමියට අයත් වන ප්‍රවාහයයි. මාර්ගයේ බොහෝ තැන්වල අලි ඇතුන්ගේ වසුරු වැටී ඇත. පෙරදින රාත්‍රියේ මේ මාර්ගයේ ගැවසුණු අලි ඇතුන් ඊට වගකිව යුතු විය. එසේම තවත් තැනක පාදයෙන් පස් බිඳ, තණ පඳුරු උලා කෑ අලි ඇතුන්ගේ සලකුණු ද දුලබ නැත. මද බෑවුම් සහිත ඇළ ඉවුර දිගේ දියට බට ඇතැම් අලි දිය බී සැනසී, අනෙක් ඉවුරෙන් ගොඩවී යළි වන පෙතට ගිය සලකුණු ද හඳුනාගත හැකිය. වියළි කලාපයේ ඇති කොන්ක්‍රීට් ඉවුරු සහිත ඇළ මාර්ග, අලි ඇතුන්ගේ පැවැත්මට තර්ජනයක් බව ක්ෂේත්‍ර අත්දැකීම් මගින් අපට තහවුරු වී ඇත.අපගේ ගමනේ ඊළඟ සංධිස්ථානය වූයේ කරවැටිය ග්‍රාමයයි. එතැන් සිට අප බෝගහපට්ටිය වෙත ගමන් කළ යුතු වූයේ පා ගමනෙනි. අපගේ ගමනට එහිදී තවත් සාමාජිකයකු එක් විය. ඔහුගේ මඟපෙන්වීම, මේ වනපෙතේ මංමුලා නොවීමටත්, වනගත අත්දැකීම් වැඩි ප්‍රමාණයක් විඳගන්නටත් මහෝපකාරී විය. එතැන් සිට ඔහුගේ මූලිකත්වයෙන් පෙළගැසුණු අපි, බෝගහපට්ටිය මහ වනපෙතට පියමැන්නෙමු.යෝජිත බෝගහපට්ටිය අභය භූමිය හරහා වලවේ ගඟ, කුඩා ඔය, කාල්කැන් ඔය, බේලි ඔය, කොස්ගම් ඔය, මුල්ගම් ඔය, දියබෙත්ම ඔය වැනි ගංඟා සහ ඔයවලට අමතරව, මවු ආර, තඹගහ ආර, නෙලු ආර, වෙලන්විට ආර, බෝගහපට්ටිය ආර, ගල්ලෑලිතොට ආර වැනි ඍතුමය දිය දහරා ගණනාවක් ද ගලා බැසීම නිසා, වලව නිම්නය ඉතා වැදගත් ජල පෝෂක ප්‍රදේශයක් ලෙස ද ක්‍රියා කරයි. යෝජිත අභය භූමියේ සමනල වැව ජලාශය, මුල්ගම වැව, ඉද්දගල වැව, වෙල්විට වැව, මහනෙටුල වැව, දිවුලාන වැව, සිරිපුර වැව, කිවුලෙ වැව යන ජලාශ හා වැව් පිහිටා තිබේ. ඉන් බැහැර උඩවලව ජලාශය, ලුණුගම්වෙහෙර ජලාශය හා මවුආර ජලාශය ද පෝෂණය කිරීමට මෙහි දියවර මහෝපකාරී වේ. මීට අමතරව දූවිලි ඇල්ල, දියපිණි ඇල්ල හා ප්‍රියන්ගිරි ඇල්ල ද මේ යෝජිත අභය භූමියට ඇතුළත් වේ. එසේ වේලි ඔය හරස් කර ලබා ගන්නා ජලයෙන් ක්‍රියාත්මක වන වේලි ඔය වාරි ව්‍යාපාරය මගින් ජලය ලබාගන්නා මදහයියාගල, මහනෙටුල, කුඩානෙටුල, බෝගස් වැව, හබ්බෙගමුව, පොකුණුතැන්න හා දිවුලාන ප්‍රදේශවල පිහිටි වැව් 12 කට පමණ ද මේ වනපෙත ආශීර්වාදයකි.අප වනපෙත වෙත ඇතුළුවන ප්‍රදේශයේ දැකිය හැක්කේ ද අපූරු වනගත වැවකි. එහි පිපී ඇති සුදු නෙළුම් මල්, ප්‍රදේශයට එක්කරන්නේ පවිත්‍රත්වයෙන් පිරි සුන්දරත්වයකි. සුදෝ සුදු පැහැයෙන් විකසිතව ලෙලෙන සුදු නෙළුම් පිරි වැව් තලය, එහි යන කාගේත් නෙත් සිත් පැහැර ගන්නේ නිරායාසයෙනි. එහි රැඳී සිටි විවරතුඩුවන් කිහිප දෙනෙකු, ආගන්තුක අපගේ පැමිණීමත් සමඟම ආරක්‍ෂාව පතා ඉවතට ඉගිල යනු පෙනිණි. ඊට අමතරව කරවැල් කොකුන්, මහ සුදු කොකුන් හා දියකාවුන් සමූහයක්, අප ගැන එතරම් උනන්දුවක් නොදක්වා තමන්ගේ අහර සෙවීමට යත්න දරනු දක්නට ලැබුණි. මෙවැනි ජලජ පරිසර පද්ධතිවල නිතර දැකිය හැකි බ්‍රාහ්මණ උකුස්සන් කිහිපදෙනෙකුම, දෙපසට විදාගත් පියාපතින් ගුවන් තලයේ ඔබමොබ සරති. අපි මේ වන සෞන්දර්ය මැදින් තවදුරටත් ඉදිරියට ගියෙමු.මේ වනාන්තරය වියළි මිශ්‍ර සදාහරිත වනාන්තර, ගංඟාධාර වනාන්තර හා සාමාන්‍ය තෘණ බිම්වලින් ද සමන්විත බව දැනගන්නට ලැබුණි. කෝන්, මී, කුඹුක්, මිල්ල, බුරුත, මාදං, වෙලං, අරළු, බුළු, නෙල්ලි වැනි ශාක ද මෙහිදී දැකගත හැකිය. ඊට අමතරව සැප්තැම්බර් මස මුල් භාගයේදී රසවත් පලදරන දඹ ශාක ද, වීර, පලු හා කොහොඹ ශාක ද මෙහි හමුවේ. අපට මෙහිදී දැකගත හැකි වූ තවත් විශේෂ වෘක්ෂයක් වූයේ වලව නිම්නයට පමණක් ආවේණික මැන්දෝර ශාකයයි. මුළු ලෝකයෙන් ම මේ දිවයිනට පමණක් ම සීමා වී ඇති, වලව නිම්නයේ පමණක් දැකිය හැකි මැන්දෝර ශාකය, දැවමය වටිනාකම නිසා ජාවාරම්කරුවන්ගේ මැෂින් කියත් පහරට ගොදුරුව ශීඝ්‍රයෙන් වැනසී යමින් පවතී. අපගේ මඟපෙන්වන්නා පැවැසුවේ මේ මැන්දෝර ශාක ප්‍රජාව තවමත් සැලකිය යුතු ප්‍රමාණයකින් ආරක්‍ෂා වී ඇත්තේ බෝගහපට්ටිය ප්‍රදේශයේ බවය.අප තව දුරටත් ඉදිරියට ඇදුනේ අලි ඇතුන් ලවණ බුදින කරවැටිය ලවණ නිධිය දැකගැනීමේ නො ඉවසිල්ලෙනි.ලවණ නිධියක් යැයි කියූ පමණින් ඒ පිළිබඳ පැහැදිලි චිත්‍රයක් මනසෙහි මවා ගැනීම ද උගහටය. එහෙයින් කරවැටිය වෙත ගොස් ම එහිතතු දෙනෙතින් දැකබලා ගැනීමට අවස්ථාවක් ලැබීම ඉතා අගනේය. මේ ප්‍රදේශය ද ඉතා සුලබව අල් ඇතුන් ගැවසෙන ප්‍රදේශයක් ය යන ලකුණ සෑම තැනකම දක්නට ලැබුණි. අප කරවැටිය ලවණ නිධිය වෙත ළඟා වී ඇති බව වැටහුණේ එම ප්‍රදේශයේ තැන තැන පිහිටා ඇති වළවල් හේතුවෙනි. ඒවායේ පාංශුමය බිත්ති, ලවණ මුසු පස්වලින් යුක්ත බව කියැවේ. අලි ඇතුන් මෙහි පැමිණ පාදය හෝ හොඬය ආධාරයෙන් මේ බිත්තිවලට ඇන, එයින් බිඳෙන පස් ආහාරයට ගැනීම මෙහි සිදුවන ක්‍රියාදාමයයි. අලි ඇතුන් මෙන්ම, මෙහි පැමිණෙන සෙසු ක්ෂීරපායි සතුන් ද ලවණ සහිත පස් ආහාරයට ගන්නා බව පෙනී ගියේ එම වළවල්වල ඇති බිත්ති පරීක්‍ෂා කළ විටය. සතුන් කුර හා අංවලින් මේ බිත්තිවලට ඇන ඇති සටහන් අපට ඉතා හොඳින් දැකගත හැකි විය. මේ බිත්ති අසල වැටී ඇති විශාල අලි බෙටි ගොඩවල්, අලි ඇතුන් මෙහි පැමිණෙන බව තව දුරටත් තහවුරු කරයි. එහි ඇති බිත්තිවලින් ගත් දුහුවිලි ස්වල්පයක් දිව ගා බැලූ නමුත්, අපට එහි විශේෂිත ලවණ රසයක් නම් හඳුනාගැනීමට නොහැකි විය. අපගේ මඟපෙන්වන්නා ප්‍රකාශ කළේ, බෝගහපට්ටිය වන පෙතේ පටියක ආකාරයෙන් මේ ලවණ නිධිය පැතිර ඇති බවයි. එහි තවදුරටත් වනපෙත තුළ අලි ඇතුන් කාලාන්තරයක් තිස්සේ පස් අනුභව කිරීමට බිත්තිය හෑරීම නිසා ඇතිවූ විශාල ගුහා වැනි ව්‍යුහ ද දැකගත හැකි බව අපගේ මඟපෙන්වන්නා පැවැසීය.ඛණිජ ලවණ යනු මිනිසා ඇතුළු සෑම ජීවියකුටම තමන්ගේ සිරුරේ සියලු ක්‍රියාකාරීත්වයන්ට ම අවශ්‍ය මූලද්‍රව්‍ය අයනයන්ය. ඒ මගින් සිරුරේ පරිවෘත්තීය ක්‍රියා උත්තේජනය කරයි. අප ආහාරවලට ලුණු මිශ්‍ර කරන්නේ එහි ඇති ලවණ වර්ග අපගේ ආහාරයට එක්කර ගැනීමටය. අලි ඇතුන් මේ කටයුත්ත ඉටුකර ගන්නේ මෙවැනි ලවණ නිධිවලින් විය යුතු ය. මෙවැනි ලවණ නිධි විදෙස් රටවල ද දැකගත හැකිය. ශ්‍රී ලංකාවේ ගල්ගමුව ප්‍රදේශයේ ද මෙවැන්නක් ගැන දැනගන්නට ලැබේ. මේ පිළිබඳ පර්යේෂකයන් තව දුරටත් පර්යේෂණ කරමින් සිටී.අලි ඇතුන්ට අමතරව සෙසු වනජීවීන් රැසක් ද මේ වනපෙතේ දී දැකිය හැකිය. ගෝනා, තිත් මුවා, මීමින්නා, හාවා, වල් ඌරා, ඉත්තෑවා හා දඬු ලේනා ඒ අතර වෙති. වලව නිම්නයට අයත් උඩවලව ජාතික උද්‍යානයේ වලසුන් හා දිවියන් දැක ගැනීම විරල ය. ඒත් බෝගහපට්ටිය වනාන්තර කලාපයේ සැලැකිය යුතු වලසුන් හා දිවියන් ගහණයක් සිටින බව දැකගන්නට ලැබේ. මධ්‍යහ්නය එළැඹෙත්ම වන සතුන් වන පෙත තුළ සැඟවී සිටින නිසා, උන්ගේ රූපකාය දැකගැනීම දුලභ ය. යෝජිත බෝගහපට්ටිය අභය භූමිය තුළ ඇවිද ගිය පියවරක් පියවරක් පාසා ම අපට දකින්න ලැබුණ දෑ අවධාරණය කළේ, මේ වනාන්තර කලාපයට නොපමාව වනජීවී හා වෘක්‍ෂලතා ආරක්‍ෂක ආඥා පනත යටතේ රැකවරණය ලබාදිය යුතු බව ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>12</day>
    </date>
    <link>http://www.dinamina.lk/2012/06/12/_art.asp?fn=f1206123</link>
    <topic>රුසිරු සගවා සරදම් සිනා පෑ එල්ජින් දිය ඇල්ල</topic>
    <author>සටහන හා ඡායාරූප සිරිසේන දේවප්‍රිය</author>
    <content>සුන්දර නුවරඑළිය සිට තේ වතු මැදින් තලවකැලේ දක්වා විහිදි මාර්ගයේ අතරමඟදී හමුවන ලිඳුල හන්දියෙන් හැරී, ට්‍රිල්කුල්ටි හා කැලිඩෝනියා වැනි තේ වතු කේන්ද්‍ර කරගත් කුඩා නගර පසු කරමින් එල්ජින් නමැති කඩමණ්ඩියට පැමිණීමට මාර්ග පහසුකම් සැලසී ඇත. එල්ජින් යනු ද තේ්වත්තක නාමයකි. එබැවින් ම එල්ජින් අවට හාත්පස බැලූතෙක් මානයේ දර්ශනය වන්නේ සරුසාරව වැඩුණ තේ වතු වගාවන්ය.එල්ජින් සිට මේ තේ වතු මැදින් විහිදි අඩි පාරක් දිගේ කිලෝමීටර දෙකක් පමණ ගමන් කිරීමේ දී දැඩි වනාන්තරය හමු වේ. සදාහරිත තෙත් දැඩි වනාන්තරය තුළ ද ගස් වැල් පඳුරු අස්සෙන් රිංගාගෙන කිලෝමීටර දෙකක් පමණ දුරක් ගමන් කළ විටදී මහල් දෙකකින් යුක්තව ඇද හැලෙන එල්ජින් දිල ඇල්ලේ ඉහළ කොටස හමුවේ. එහෙත් එහි පහළ කොටස නම් එම ගමනේ්දී කිසිසේත්ම ඔබට දැක ගත නොහැකිය.වනාන්තරය තුළ ගමන් කිරීමට නිශ්චිත අඩිපාරක් නැත. වල් ඌරන්, ගෝනුන් වැනි සතුන් ගමන් කිරීමේදී සෑදුණ අති දුෂ්කර මගක් ඔබට තෝරා ගැනීමට සිදු වේ. එහිදී සිටගෙන ගමන් කිරීමට ලැබෙනවාට වඩා රිංගමින් දණගාගෙන හතර ගාතෙන්ම ගමන්කිරීමට සිදුවන අවස්ථා බහුලය. කෙසේ වුව ද ප්‍රදේශයේ අයෙකුගේ මග පෙන්වීමකින් තොරව වනාන්තරය තුළ ගමන් කිරීම බියකරුය.මීට වසර කීපයකට පෙර මේ මග දිගේ දිය ඇල්ල වෙත යාමට පැමිණි මට වනාන්තරයේ දිවියන් ඇතැයි පවසමින් කීප දෙනෙකුම මග පෙන්වීම ප්‍රතික්ෂේප කළේය. එබැවින් මේ අවදානම් සහිත අනතුරුදායක ගමන් මග වෙනුවට විකල්ප මාර්ගයක් සොයා ගන්නට ඇත්නම් අගනේය.කොළඹ සිට බදුල්ල දක්වා විහිදි උඩරට දුම්රිය මගේ නානුඔය දුම්රිය නැවතුම හා අඹේවෙල දුම්රිය නැවතුම අතරදී ඉතා දුරින් කඩා හැලෙන මේ දිය ඇල්ල ඔබට නැරැඹිය හැකිය. එබැවින් එල්ජින් දිය ඇල්ල දුම්රියේ ගමන් කරමින් නැරැඹීමට හැකි එකක් වීම එක්තරා අසිරියකි. අඹේවෙල සිට දුම්රිය මගේ දිගේ කිලෝමිටර් හයක් පමණ දුරක් පයින් ඇවිද විත් දිය ඇල්ල නැරැඹිය හැකි වුවත්, දුම්රිය මග දිගේ ඇවිද ඒම අනතුරුදායක ය. එසේ ගමන් කිරීම දඬුවම් ලැබිය හැකි වරදක් ද වන්නේය.කොළඹ සිට විහිදි දුම්රිය මගේ 215 වැනි කිලෝමීටර කණුව ආසන්නයේ දී ඔබගේ දකුණ පැත්තෙන් ඉතා දුරින් කොටස් දෙකකින් සමන්විතව දර්ශනීයව ඇද හැලෙන දිය ඇල්ල සම්පූර්ණයෙන්ම දැකබලා ගත හැකිය. මේ ස්ථානයේදී දුම්රිය ගමන් කරන්නේ ද ඉතා සෙමිනි. එබැවින් දිය ඇල්ලේ අසිරිය රිසි ‍ෙස් නරඹන්නට කිසිදු බාධාවක් නොමැත.දුම්රිය මාර්ගය විහිදි ප්‍රපාතාකාර කඳු බෑවුමට ඉදිරිපසින් පිහිටි දැඩි ආගාධ සහිත කඳු බෑවුමේ දිය ඇල්ල පිහිටා ඇත. දිය ඇල්ල ඇද හැලෙන්නේ දුම්රිය මාර්ගයට බොහෝ දුරිනි. දුම්රිය මාර්ගයෙන් පිටතට අඩියක් වත් තැබිය නොහැකිය. ඒ තරමටම දුම්රිය මග විහිදී ඇත්තේ දැඩි අගාධයක් මත ය.දිය ඇල්ල වටේටම භූමියේ පිහිටීම ඉතා රළුව ඇත්තේ එය ද දැඩි අගාධයක්ම වන හෙයිනි. අගාධයේ උස නිශ්චිතව පැවසිය නොහැකිය. කෙසේ වුව ද අගාධ පිහිටීම හේතුවෙන් කිසිවෙකුටවත් දිය ඇල්ල අසලකටවත් සමීප වන්නට නම් නොහැකිය.ඝන වනාන්තරය මැද දැඩි අගාධයක පිහිටමින් එල්ජින් දිය ඇල්ල ඔබ වෙත පාන්නේ සරදම් සිනහවකි. වරෙක ඇය ඔබට අභියෝග කරන්නීය.ළඟටම ගොස් නැරැඹිය හැකි සෑම දිය ඇල්ලක්ම කෙළෙසීමට පත්ව ඇත. එයට හේතුව ඔබ සැම දිය ඇලිවල අසිරිය වින්දේ අවට ගස්වැල් සහිත පරිසරය විනාශ කරමින්ය. දිය ඇලි අවට පරිසරයට, නොදිරන සුළු අහිතකර වූ පොලිතීන්, සිලි සිලි මලු ප්ලාස්ටික් බෝතල්, මත් ද්‍රව්‍ය පානය කොට හිස් කළ බෝතල් ආදී අපද්‍රව්‍ය මුදා හරිමින් ඔබ එම පරිසරය කෙළෙසීමට පත් කර ඇත.ඒත් නුඹලා කිසිවෙකුටවත් එල්ජින් දිය ඇල්ල ආසන්නයට නම් සමීප වීමට නොහැකිය. ඒ නිසා ම ඇය අවට පරිසරය සුරැකී හරිත වර්ණයෙන් බබලන පරිසරය මැද තව තවත් හැඩ වැඩ වෙමින් දිගින් දිගටම සරදම් සිනා පාමින් සිටී. එය ඈ ලද ජයග්‍රහණයකි. ඇය නුඹලාට අභියෝග කරමින් සිඳී. එයට හේතුව කිසිදු දිනෙක නුඹලාට ඇය වෙත සමීප වීමට නොහැකි වීමය.අක්කර සිය දහස් ගණනක් පුරා විහිදුණ දැඩි වනාන්තරයක් තුළ පිහිටි දිය ඇල්ල එල්ජින් යන ඉංග්‍රීසි නාමයෙන් හැඳින්වූයේ, ඒ ආසන්නව පිහිටි තේ වත්ත එල්ජින් වූ නිසාය.එල්ජින් යනු හෝර්ටන් තැන්න දැඩි ස්වභාව රක්‍ෂිතයේ එක් අන්තයකි. එල්ක්තැන්න, හෝර්ටන් තැන්න ආදියෙන් ශාඛා ඇරැඹි ගලන දඹගස්තලාව ඔය, ගිනිකොණ සිට වයඹ දිශාගතව ගලමින් ආරම්භයේදීම එල්ජින් දිය ඇල්ල නිර්මාණය කර ඇත. අලුතින් ඉදිවන ඉහළ කොත්මලේ ජලාශය පෝෂණය කරන්නේ මේ දිය ඇල්ලෙන් ගලා හැලෙන ජලයයි. දඹගස්තලාව ඔය තලවකැලේ නගරය පසු කරත්ම අති දර්ශනීය සෙන්ට් ක්ලෙයාර් දිය ඇල්ල ද නිර්මාණය කර ඇත.එල්ජින් දිය ඇල්ල උසින් මීටර 25 කි. එය ඇද හැලෙන හඬ ප්‍රදේශය දෝංකාරවත් හඬින් සසල කරන්නට සමත්ව ඇත. දිය ඇල්ල වටා පරිසරය අතිශය චමත්කාරජනකය. හැම පැත්තෙන්ම ඇසෙන්නේ දිය දහරා ගලා බස්නා හඬයි. එහෙත් එම දිය දහරා දැක ගත නොහැක්කේ සුරක්ෂිතව වැවුණ වනාන්තරයේ ගහකොළ ඒවා ආවරණය කරගෙන, වසා ගෙන සිටින බැවිනි.එල්ජින් දිය ඇල්ල අවට පරිසරයේ ඉහළ කඳුකර ප්‍රදේශ නිජබිම කර ගත් මහරත්මල් ගස්ද බෙහෙවින් පවතිනු දැකිය හැකිය. රතු පැහැ මහරත්මල් චිත්තකාන්ත දර්ශනයකි. එසේ ම මීවන ශාක, බෝවිටියා යායවල් ලෙසින් පවතිනු දැක ගත හැකිය. මී වන යනු ඉතා ශීඝ්‍රයෙන් වඳවීමේ තර්ජනයට ලක්ව ඇති ශාකයකි. ඒ හැරෙන්නට පරිසරය නෙක වර්ණයෙන් යුතු අලංකාර වනමලින් ද සුපෝෂිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n120613_br4</link>
    <topic>කහවත්තෙන් තවත් සැකකරුවන් 2ක් අල්ලා ගැනෙති</topic>
    <author/>
    <content>කහවත්තේ සිදුවූ තවත් අබිරහස් ඝාතනයක සැකකරුවන් දෙදෙනකු අත්අඩංගුවට ගැනීමට පොලිසිය සමත් විය.කහවත්ත මඩලගමදී 78 හැවිරිදි ජී. පබිලිස් නම් තැනැත්තා පසුගිය මැයි 25 ඔහුගේ නිවස තුළදීම මරා දමා තිබිණි.ඝාතනයට සැකකෙරෙන පුද්ගලයින් දෙදෙනා අතුරුගිරිය හා කහවත්තේ සැඟවී සිටියදී අත්අඩංගුවට ගත් බව පොලිසිය කියයි.මැණික් පතලක මුදල් ආරවුලක් මත මේ ඝාතනය සිදුකර ඇතැයි පරීක්ෂණවලදී අනාවරණය විය.රත්නපුර සහකාර පොලිස් අධිකාරි බුද්ධි උඩුගම්සූරිය මහතාගේ උපදෙස් මත කහවත්ත පොලිසිය පරීක්ෂණ සිදු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n120613_br3</link>
    <topic>ගෘහ භාණ්ඩ ප්‍රවාහනයට බලපත් අවශ්‍ය නෑ</topic>
    <author/>
    <content>(2012-06-13 14:45)ගෘහභාණ්ඩ ප්‍රවාහනයේදී පනවා තිබූ බලපත්‍ර ලබා ගැනීමේ ක්‍රමය අහෝසි කිරීමට රජය පියවර ගෙන ඇත. නව නීතිය යටතේ කොළඹ දිස්ත්‍රික්කය හැර සියලුම පරිපාලන දිස්ත්‍රික්කයන්හි කළුවර , කළුමැදිරිය, සුදුහඳුන් ,බුරුත හා නැදුන්දැව හර අනිකුත් සියලු දැව වර්ග වලින් සදන ලද ගෘහ භාණ්ඩ ප්‍රවාහනය සඳහා අවසර ලැබේ. එසේම සියලු පරිපාලන දිස්ත්‍රික්කවල සියලුම මහ නගරසභා සීමා තුළ එම දැව වර්ග හැර අනිතුත් සියලුම දැව වර්ගවල ඉරන ලද දැව, දැව භාණ්ඩ, වට කණු සහ දර ප්‍රවාහනය සඳහාද බලපත්‍ර අවශ්‍ය නොවන බව පරිසර ඇමැති අනුර ප්‍රියදර්ශන මහතා පවසයි. ලී භාණ්ඩ ප්‍රවාහනය කිරීම සම්බන්ධ නීති සංශෝධනය කිරීම සඳහා වන ගැසට් පත්‍රයට ඇමැතිවරයා අත්සන් කළ අතර ඒ අනුව වන සංරක්ෂණ ආඥා පනතේ 24 වන වගන්තියේ ( 1) වන උප වගන්තිය යටතේ නිති සංශෝධනය කෙරිණි. මේ අනුව සියලු පරිපාලන දිස්ත්‍රික්කවල ගිනිසපු දැව හා ගිනිසපු දැවවලින් සාදන ලද භාණ්ඩද, කොළඹ දිස්තත්‍රික්කය හැර අනිකුත් සියලු පරිපාලන දිස්ත්‍රික්කවල කළුවර , කළු මැදිරිය, සුදු හඳුන්, බුරුත හා නැදුන් දැව හැර අනිතුත් සියලු වර්ගයේ දැවවලින් සාදන ලද භාණ්ඩ ද ප්‍රවාහනය සඳහා බලපත්‍ර ලබා ගැනීම අවශ්‍ය නොවේ. කළුවර, කළුමැදිරිය නැදුන් හා සුදුහඳුන් හැර අනිකුත් දැව දර වටකණු හංවැල්ල, පාදුක්ක ප්‍රාදේශීය ලේකම් කොට්ඨාසය හැර කොළඹ දිස්ත්‍රික්කයේ සියලු ප්‍රාදේශීය ලේකම් කොට්ඨාස තුළ මෙන්ම සිතාවක නගර සභා සීමාව තුළද, ගම්පහ දිස්ත්‍රික්කයේ වත්තල මාබෝල , කටුනායක, සිදුව, ජා-ඇළ, මිනුවන්ගොඩ හා පෑලියගොඩ නගර සභා සීමාව තුළ ද, කළුතර දිස්ත්‍රික්කයේ පානදුර , බේරුවල හා කළුතර නගර සභා සීමාව තුළ, මහනුවර දිස්ත්‍රික්කකය් මහනුවර , වත්තේගම හා කඩුගන්නාව, ගාල්ල දිස්ත්‍රික්කයේ අම්බලන්ගොඩ හා හික්කඩුව, මාතර දිස්ත්‍රික්කයේ වැලිගම, හම්බන්තොට දිස්ත්‍රික්කයේ තංගල්ල ද, යාපනය , පේදුරුතුඩුව, වැල්වැටිතුරේ සහ චාවකච්චේරි, මන්නාරම දිස්ත්‍රික්කයේ මන්නාරම, අම්පාර, කාන්තන්තුඩි කින්නියාව, කුලියාපිටිය පුත්තලම හා හලාවත, ඇඹිලිපිටිය, කෑගල්ල යන නගර සභා සීමා තුළද බලපත්‍ර අවශ්‍ය නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n120613_br2</link>
    <topic>කිළිනොච්චියේ 50කට මංගල සීනු</topic>
    <author/>
    <content>(2012-06-13 14:35)පසුගිය කාලයේ පැවැති ත්‍රස්ත ක්‍රියා හේතුවෙන් විවාහ වීමට නොහැකි වී සිටි කිළිනොච්චි ප්‍රදේශයේ පදිංචි පනස්දෙනෙකු කිළිනොච්චි ප්‍රජා පොලිස් සේවාව මගින් මේ මස දහසය වැනිදා විවාහ කර දෙයි. එම කාලයේ උප්පත්තිය ලබා ලියාපදිංචි කිරීමට නොහැකිව සිටි දරුවන්ට උප්පැන්න සහතික ලබාදීමටද මෙහිදී කටයුතු කරයි. එදින උදෑසන සිට දිනය පුරාම එම ප්‍රදේශයේ ජංගම සේවාවක් පැවැත්වීමට පොලිසිය මගින් සැලසුම් කර ඇති අතර එහිදී මේ විවාහ උළෙල පැවැත්වීමත්, උප්පැන්න ලබාදීමටත් කටයුතු යොදා ඇතැයි කිළිනොච්චි නියෝජ්‍ය පොලිස්පති නීල් දළුවත්ත මහතා 'දිනමිණ'ට පැවසීය. ඊට අමතරව ඇස් කණ්ණාඩි ලබාදීම, විවිධ සෞඛ්‍යය වැඩසටහන් පැවැත්වීම හා පරිසරය සුරැකීමේ ශ්‍රමදාන සහ උපදේශන වැඩසටහන් රාශියක් කිළිනොච්චිය ප්‍රදේශයේ මෙදින ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n120613_br1</link>
    <topic>කලාවැවේ ජලය  කළමනාකරණය නොකිරීම මහවැලි ගොවියෝ අසීරුවේ</topic>
    <author/>
    <content>(2012-06-13 09:50)මහවැලි අධිකාරිය මඟින් කලාවැවේ 2012 යල කන්නයට ජලය නිකුත් නොකිරීම නිසා මහවැලි ගොවියෝ අසීරුවට පත්වී සිටිති.කලාවැවේ ජලය නිසි පරිදි කළමනාකරණය නොකිරීම මහවැලි අධිකාරියේ ඇතැම් බලධාරීන්ගේ හා නිලධාරීන්ගේ අකර්මන්‍යතාව නිසා මේ අවාසනාවන්ත තත්ත්වය උදා වී ඇතැයි ගොවියෝ සහ ගොවි සංවිධාන චෝදනා කර සිටිති.ඉපලෝගම ප්‍රාදේශීය සභාවේ මන්ත්‍රී කලාවැව වලව්වේගම පදිංචි හේමන්ත රත්වත්ත මහතා (එජනිස) මෙසේ කීවේය.දැනට මාස එකහමාරකට ආසන්න කාලයක්ම කලාවැවේ ගොඩ හොරොව්ව හා කලාවැවේ යෝධ ඇළ හොරොව්ව කැඩී ඇති නිසා වැවේ ජලය දවසේ පැය 24 පුරාම අපතේ ගලා යනවා. මේ පිළිබඳ මහවැලි අධිකාරියේ අදාළ බලධාරීන්ට හා නිලධාරීන්ට මෙම ප්‍රදේශයේ ගොවීන් හා ගොවි සංවිධාන ලිඛිත හා වාචිකව දැනුම් දී තිබෙනවා. මමත් ඒ ගැන දැනුම් දුන්නා නමුත් කිසිම විසඳුමක් ලැබුණේ නෑ.මේවා නිසි කලට අලුත්වැඩියා කළා නම් ගොවීන්ට 2012 යල් කන්නයේ ජලය ලබාදීමට තිබුණා.පුරාණ වැව් බැම්මේ පිහිටි කාණු පද්ධතිය කිසියම් පිරිසක් විසින් කඩා බිඳ දමා විනාශ කරනවා. මේ පිළිබඳව ඉදිරිපත් වී සොයා බලා නිසි විසදුම් ලබාදෙන ලෙස බලධාරීන්ගෙන් ඉල්ලා සිටිනවා.ඉපලෝගම ප්‍රාදේශීය සභා මන්ත්‍රි කලාවැව පදිංචි එස්. එම්. සංජීව රොෂාන් මහතා (එජාප) - කලාවැවේ සමස්ත ජල ධාරිතාව අක්කර අඩි 106000 කි. අද වන විට කලාවැව රොන් මඩවලින් පිරී ඇති නිසා දැනට පැරැණි ධාරිතාවෙන් ඇත්තේ 65% ජල ප්‍රමාණයකි.මේ නිසා පෙර රජ දරුවන්ගේ කාලයේදී මේ වැවට ඇල්ලූ ජල ධාරිතාව වැවේ රඳවා ගැනීමට නම් වැවේ රොන්මඩ ඉවත් කර වැව ගැඹුරු කළයුතුය. එසේම තිබෙන ජලය නිසි පරිදි කළමනාකරණය කර ඉදිරි කන්නයේ සිටවත් ගොවීන්ට කන්නයක් පාසා ගොවිතැන් කිරීමට ජලය නිකුත් කිරීමේ වැඩපිළිවෙළක් ක්‍රියාත්මක කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206131</link>
    <topic>සරසවි අනධ්‍යයන ලොක්කෝ ආණ්ඩුවෙන් පඩි දෙකක් කති</topic>
    <author>විජයානී එදිරිසිංහ</author>
    <content>දැනුම යාවත්කාලීන කර ගැනීම සඳහා විශ්වවිද්‍යාල අධ්‍යයන කාර්ය මණ්ඩලයට සත් වසරකට වරක් ලබාදෙන ‘සප්ත වාර්ෂික නිවාඩුව Sabbatical Leave ලබා ගන්නා අනධ්‍යයන පරිපාලන කාර්ය මණ්ඩලයේ විධායක නිලධාරින් එසේ නිවාඩු ලබා ගන්නා වසර ඇතුළත දී රජයේ වෙනත් රැකියාවක යෙදී වංචාකාරි ලෙස වැටුප් දෙකක් ලබා ගන්නා බව රජයේ විගණන අංශය සොයාගෙන තිබේ.සප්ත වාර්ෂික නිවාඩුව වැටුප් සහිතව හිමි වරප්‍රසාදයකි. මෙයට වසර විසිපහකට පමණ පෙර විධිමත් ලෙස සකස් කළ චක්‍ර ලේඛයක් මගින් විශ්වවිද්‍යාල ආචාර්ය, මහචාර්යවරුන් ඇතුළු අධ්‍යයන කාර්ය මණ්ඩලයට එම වරප්‍රසාද ලබා දී තිබේ.අනතුරුව එවකට තිබූ විශ්වවිද්‍යාල ප්‍රතිපාදන කොමිෂන් සභාව එහි පරිපාලන විධායක නිලධාරින්ට වාසිදායක වන අයුරින් “සප්ත වාර්ෂික” නිවාඩුව ඔවුන්ටද හිමි කරගෙන ඇතැයි විගණන අංශ කියයි.එම නිවාඩු වර්ෂය තුළ ඔවුහු විශ්වවිද්‍යාල පද්ධතියේම වෙනත් තැනක සේවය කරමින් වැටුප් ලබති.යම් පුද්ගලයකුට එකම වර්ෂයක් තුළ මහා භාණ්ඩාගාරයෙන් වැටුප් දෙකක් ලබාගත නොහැකි බව පවසන විගණන අංශ එසේ ලබා ගන්නා පුද්ගලයන් සම්බන්ධව විගණන පරීක්ෂණ පවත්වා එම විශ්වවිද්‍යාල උප කුලපතිවරුන්ගෙන් ඊට පිළිතුªරු ඉල්ලා විගණන විමසුම් ගණනාවක්ද යවා තිබේ.එසේ නිලධාරින් ස්ථාන දෙකකින් වැටුප් ලබා ගැනීම පිළිබඳව කෝප් වාර්තාවෙන්ද ප්‍රශ්න කර තිබේ.කෝප් වාර්තාවෙන් ඉදිරිපත් වූ එම ප්‍රශ්න කිරීම්වලට පිළිතුරු සැපයූ බව වර්තමාන විශ්වවිද්‍යාල ප්‍රතිපාදන කොමිසමේ සභාපති මහාචාර්ය ගාමිණී සමරනායක දිනමිණ කළ විමසුමේදී කීය.මහාචාර්ය ගාමිණී සමරනායක තවදුරටත් ප්‍රකාශ කළේ අසූව දශකයේ පමණ සකස් කළ චක්‍ර ලේඛයක් මගින් විශ්වවිද්‍යාල පරිපාලන විධායක නිලධාරින්ටද එම “සප්ත වාර්ෂික” නිවාඩුව හිමි වී ඇති බවයි.එම කාලය තුළ ඔවුන්ට වෙනයම් ස්ථානයකද රැකියාවක් කළ හැකිය. එහෙත් රජයෙන් වැටුප් දෙකක් ලබාගත නොහැකිය. දීමනාවක් පමණක් ලබාගත හැකි ය’යිද මහාචාර්ය සමරනායක පැවැසීය.රටපුරා විශ්වවිද්‍යාලවල අනධ්‍යයන කාර්ය මණ්ඩලය දොළොස් දහසගෙන් පමණ සමන්විතය එයින් තුන් දහසක් පමණ අනධ්‍යයන විධායක නිලධාරිහුය. මේ සෑම නිලධාරියකුම වසර හතකට වරක් සප්ත වාර්ෂික නිවාඩුව ලබා ගන්නා බවට විගණන අංශ තොරතුරු හෙළිකරගෙන තිබේ. ඇතැම් නිලධාරින් සිය සේවා කාලයේදී දෙතුන් වතාවක් එම නිවාඩුව ලබා ගෙන තිබේ.මේ තත්ත්ව නිවැරදි කරන ලෙස විගණන අංශ, අධ්‍යාපන අමාත්‍යාංශ පමණක් නොව භාණ්ඩාගාරයද පෙන්වා දී ඇතත් තත්ත්වය නිවැරැදි කිරීමට පියවරක් ගෙන නැතැයිද විගණන අංශ පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206132</link>
    <topic>ජනපති දළදා සමිඳු වැඳ පුදා ගනී  </topic>
    <author>අසේල කුරුළුවංශ</author>
    <content>ජනපති මහින්ද රාජපක්‍ෂ මහතා ඊයේ (12) පෙරවරුවේ ශ්‍රී දළදා මාලිගාවට ගොස් දළඳා සමිඳුන් වැඳ පුදා ගත්තේය.අස්ගිරි මහ විහාරය ස්ථාපිත කැර වසර 700ක් සපිරීම නිමිත්තෙන් පැවැත්වෙන රාජ්‍ය උත්සවයට සහභාගි වීම සඳහා පැමිණි ජනපතිවරයා පෙරේදා (11) පස්වරුවේ මල්වතු පාර්ශවයේ මහානායක අති පූජ්‍ය තිබ්බටුවාවේ ශ්‍රී‍්‍ර සිද්ධාර්ථ සුමංගල මහනාහිමියන් බැහැදැක ආශිර්වාද ලබා ගත්තේය.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක යන මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206139</link>
    <topic>භික්‍ෂුව සැම විට බුද්ධ අවවාදය අනුවම ජීවත් විය යුතුයි</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>සම්බුද්ධ ශාසනයට අපි ඇතුළු වුණේ සසර ගමන කෙටි කර ගන්නයි. ජනතාවට යහ මඟ පෙන්වමින් රට දැය ආරක්ෂා කිරීමට කටයුතු කිරීම අපේ වගකීමයි.මන්ත්‍රීකම් පසුපස නොගොස් මහ පාරේ කෑගසමින් උද්ඝෝෂණ, වර්ජන නොකර පන්සලේ ධර්ම ශාලාව ඇතුළත අපිට මේ දේ කළ හැකි යැයි අස්ගිරි පාර්ශ්වයේ මහ නායක අතිපූජ්‍ය උඩුගම ශ්‍රී බුද්ධ රක්ඛිත හිමියෝ පැවසූහ.භික්ෂුවක් හැම විටම බුද්ධ අවවාදය අනුව ජීවත් විය යුතු බවත් අද ගිහි පැවිදි සහ සම්බන්ධතාව ඈත්ව යන බව පැහැදිලිව පෙනෙන්නට තිබෙන බවත් උන්වහන්සේ කීහ.අස්ගිරි මහ විහාරයට වසර 700ක් සපිරීම නිමිත්තෙන් ඊයේ (12) එම විහාරස්ථානයේදී පැවති රාජ්‍ය උත්සවයේදී මහනාහිමියෝ මේ බව පැවසූහ. උද්ඝෝෂණ පෙළපාලිවලට නොගොස් රට, ජාතිය, ආගම ආරක්ෂා කර ගැනීමට ගිහි පැවිදි සම්බන්ධතාව වර්ධනය කර ගැනීම සඳහා උනන්දු වන ලෙස මහ නාහිමියෝ මහා සංඝරත්නයෙන් ඉල්ලා සිටියහ.භික්ෂුන් දේශපාලනයට ගොස් නොයෙක් නින්දා අපහාස ලබන බවත් එවැනි දේට යොමු නොවී ශාසනික ප්‍රතිපත්ති රකිමින් ජනතාවට සේවය කිරීම පන්සලේ ධර්ම ශාලාවේ සිට පහසුවෙන් කළ හැකි බවත් උන්වහන්සේ කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206133</link>
    <topic>මවුපියන්ට නොසලකන දරුවන් පිළිබඳ පැමිණිලි කිරිමට දුරකතන අංකයක්</topic>
    <author>පණ්ඩුක සමරසේකර</author>
    <content>මවුපියන්ට නොසලකන දරුවන් සම්බන්ධයෙන් පැමිණිලි කිරීමට නව දුරකථන අංකයක් හදුන්වාදී ඇති බව වැඩිහිටි ‍ලේකම් කාර්යාලයේ අධ්‍යක්ෂ ජේ ක්‍රිෂ්ණමූර්ති මහත්මිය පවසන්නීය.දුරකථන අංක 0112824082 ඹස්සේ මවුපියන්ට නොසලකන දරුවන් පිළිබඳව පැමිණිලි කළ හැකි අතර ප්‍රාදේශීය ලේකම් කාර්යාල මට්ටමින් එම පැමිණිලි විභාග කිරීමටද අවශ්‍ය ක්‍රමවේදයන් සකසා ඇති බව ක්‍රිෂ්ණමූර්ති මහත්මිය සඳහන් කළාය.දරුවන් නොසලකන මවුපියන්ට හෝ මවුපියන් වෙනුවෙන් වෙනත් ඹ්නෑම කෙනෙකුට මේ සම්බන්ධයෙන් පැමිණිලි කළ හැකි අතර චූදිත දරුවන් සහ පැමිණිලි පාර්ශ්ව කැඳවා දරුවන්ට ඇති ආර්ථික ශක්තිය මැන බැලීමෙන් පසු මාසිකව මවුමායන්ට ලබා දිය යුතු කිසියම් මුදලක් තීරණය කරන බවද ක්‍රිෂ්මූර්ති මහත්මිය පවසන්නීය.දැනටමත් මෙම චෝදනාව සම්බන්ධයෙන් දරුවන් 15 දෙනෙකුට විරුද්ධව නඩු පවරා ඇති බවද වැඩිහිටි ලේකම් කාර්යාලයේ අධ්‍යක්ෂවරිය සඳහන් කරන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206134</link>
    <topic>උතුරේ දරුවන් සන්සිඳුවන්න පොලිසියෙන් ‘සංහිඳියාවක්’</topic>
    <author>චන්ද්‍රිකා පෙරේරා</author>
    <content>අපරාධ මර්දනය කිරීමේ අරමුණෙන් හා දමිළ දරුවන් මානසික ආතතියෙන් මුදා ගැනීම සඳහා කිළිනොච්චි, මුලතිව් සහ මාන්කුලම් ප්‍රදේශවල "සංහිඳියාව" නමින් විශේෂ වැඩපිළිවෙළක් පොලිසිය විසින් අරඹා තිබේ.පසුගිය කාලයේ පැවැති ත්‍රස්ත ක්‍රියා හේතුවෙන් එම ප්‍රදේශවල සමහර දරුවන් හා වැඩිහිටියන් මානසික ආතතියට පත්ව ඇති බව හඳුනාගෙන ඇත.ඔවුන් එම තත්ත්වයෙන් මුදා නිසි මග පෙන්වීමක් කිරීම සඳහා ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේවැඩපිළිවෙළ ආරම්භ කළ බව කිළිනොච්චි නියෝජ්‍ය පොලිස්පති නීල් දළුවත්ත මහතා පවසයි.ජනතාවට උපදෙස් ලබාදීම මනෝවෛද්‍ය ප්‍රතිකාර හා වෙනත් වෛද්‍ය ආධාර සහ ප්‍රතිකාර සඳහා යොමුකිරීම ඇතුළු ක්‍රියාකාරකම් රැසක් මෙහිදී සිදුකේරේ. ජංගම සේවාවන්ද මෙයට ඇතුළත් වෙයි.මේ හරහා ජනතාව අතර සමීප සම්බන්ධතාවයක් ඇති‍ කෙ‍රෙන අතර එමගින් සිවිල් ජනයාගේ සහජීවනය හා එකමුතුබවද ඇතිකරවීම අරමුණවේ.මේ ප්‍රදේශයට ඇතුළත් ග්‍රාමසේවා කොට්ඨාස 44 පුරාම ක්‍රියාත්මක මේ උපදේශන හා ආධාර සේවාවන්ට අමතරව ප්‍රජා පොලිස් ඒකකද පිහිටුවා සිවිල් ආරක්ෂක කමිටු පිහිටුවීමට ද පියවර ගැනේ.මේ සඳහා සෑම ග්‍රාමසේවා වසමකටම පොලිස් නිලධාරීන් දෙදෙනකු බැගින් පත්කර සිවිල් කමිටු බලගැන්‍වයි.මෙයට අමතරව ග්‍රාමසේවා වසම් පහකට එක් කණ්ඩායම් පාලකයකු බැගින් පත්කරයි. පසුගිය කාලයේ සිදුවූ මහේන්ද්‍ර රාජා ඝාතනය හා ඕමන්තේදී විදේශ යුවලක් ඝාතනය යන සිද්ධි සම්බන්ධ සැකකරුවන් ද අත්අඩංගුවට ගැනීමට හැකිවූයේ සාමාන්‍ය වැසියන්ගේ උපකාරයෙන් බව දළුවත්ත මහතා සඳහන් කරයි.මේඅනුව ජනතාව අපරාධ මැඩලීමට පොලිසිය සමඟ එක්ව කටයුතු කිරීමට ඉදිරිපත්ව සිටින බවද සාමාන්‍ය වැසියන් මේ වන විට සම්පූර්ණයෙන්ම ආරක්ෂක අංශ කෙරෙහි විශ්වාසය තබා කටයුතු කරන බවද හෙතෙම කීය.සිවිල් ජනතාව වෙනුවෙන් පොලිසිය අරඹා ඇති මෙ‍ම උපකාරක සේවාව සෞඛ්‍ය අමාත්‍යාංයේ සහයෝගයෙන් ක්‍රියාත්මක කර ඇත. හිටපු අධ්‍යාපන අධ්‍යක්ෂක සින්නරාසා, ප්‍රධාන ගුරු උපදේශිකා සෙල්වර,න ක්‍රිෂ්ණා පිල්ලේ මහත්ම මහත්මීහු ද මේ කටයුත්තට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206135</link>
    <topic>කරූව තාවකාලික නායකයා කරන්නැයි ඉල්ලූ නිසා රනිල් මගේ පක්ෂ සාමාජිකත්වය අත්හිටෙව්වා</topic>
    <author>ශිරෝමි අබයසිංහ</author>
    <content>බස්නාහිර පළාත් සභා මන්ත්‍රී ශිරාල් ලක්තිලක මහතාගේ පක්ෂ සාමාජිකත්වය අත්හිටුවීමට එරෙහිව ඒ මහතා පවරා ඇති නඩුවේ මීට පෙර දිනයේ දී විරෝධතා ගොනු නොකළ වි‍ත්තිකරුවෝ නැවත ඊයේ (12) අධිකරණයට විරෝධතා ගොනු කළහ.නුගේගොඩ දිසා විනිසුරු චම්පා ජානකී රාජරත්න මහත්මිය හමුවේ නඩුව විභාගයට ගැනේ. ලක්තිලක මහතාගේ පක්ෂ සාමාජිකත්වය අත්හිටුවමින් එජාප කෘත්‍යාධිකාරි මණ්ඩලය සහ පක්ෂ නායක රනිල් වික්‍රමසිංහ මහතා පැනවූ විනය පරීක්ෂණය වළකාලමින් පනවා තිබූ වාරණ නියෝගය මෙම 26 දක්වා දීර්ඝ කෙරිණි.එජාප නායකවරයා , මහ ලේකම් තිස්ස අත්තනායක මහතා, පක්ෂයේ කෘත්‍යාධිකාරි මණ්ඩලය, විනය කමිටුවේ සාමාජිකයින් විත්තිකරුවන් කරමින් මෙම නඩුව පවරා ඇත.2011/10/08 දින පැවති පළාත් පාලන මැතිවරණයේ දී එජාපයේ නොවන අය ලක්තිලක මහතාගේ නම සහ පින්තූරය යොදා ගනිමින් මැතිවරණ ව්‍යාපාරයේ යෙදුණු අතර, ඔවුන්ට සහයෝගය නොදෙන බවට මාධ්‍ය ප්‍රකාශයක් නිකුත් කරන ලෙස මහ ලේකම්වරයා තමන්ට දැනුම් දුන් බවත්, ඒ අනුව තමන් මාධ්‍ය ප්‍රකාශයක් නිකුත් කළ බවත් සඳහන් කරන ලක්තිලන මහතා, පක්ෂ සම්මේලනයේදී කරෑ ජයසූරිය මහතා තාවකාලික නායකයා ලෙස පත් කරන ලෙස යෝජනා කිරීම නිසා රනිල් වික්‍රමසිංහ මහතා මෙසේ තමා කෙරෙහි ද්වේශයෙන් සාධාරණ පරීක්ෂණයකින් තොරව තමාගේ පක්ෂ සාමාජිකත්වය අත්හිටවනු ලැබූ බව සිය පැමිණිල්ලේ සඳහන් කරයි. නඩුව මෙම 26 දක්වා කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206136</link>
    <topic>මහ කොළඹ අප ජල කළමනාකරණයට කෝටි 16ක්</topic>
    <author>ජීවනී පතිරණ</author>
    <content>රුපියල් කෝටි 16 කට අධික වටිනාකමකින් යුත් උපකරණ තොගයක් මහ කොළඹ අප ජල කළමනාකරණ ව්‍යාපෘතිය සඳහා යොදාගැනීමට කොළඹ මහා නගර සභාව සැලසුම් කර ඇත.මේ සඳහා නවීන උපාංගවලින් සමන්විත ජෙට් සහ වැකුම් වාහන හතරක් කොළඹ මහ නගර සභාව වෙත පිරිනැමීමට ිආසියානු සංවර්ධන බැංකුව පියවර ගෙන තිබේ.කොළඹ නගරයේ මල අපද්‍රව්‍ය විධිමත්ව බැහැර කිරීම සඳහා මෙම නවීන උපරකණ ලබාදී ඇති අතර, අද (13) පස්වරු 3.00 ට වැල්ලවත්ත රොක්සි ගාර්ඩ්න්හි පිහිටි ගිනි නිවීමේ සේවා පුහුණු මධ්‍යස්ථානයේ දී නව වැකුම් වාහන 04 ප්‍රධානය කෙරේ.පළාත් සභා හා පළාත් පාලන අමාත්‍යාංශයේ මෙහෙයවීමෙන් කොලඹ මහා නගර සභාව මෙම ව්‍යාපෘතිය ක්‍රියාත්මක කරන අතර, පළාත් පාලන හා පළාත් සභා ඇමැති ඒ.එල්.එම්. අතාවුල්ලා, ආරක්ෂක ලේකම් ගෝඨාභය රාජපක්ෂ, නගරාධිපති ඒ.ජේ.එම්. මුසම්මිල් යන මහත්වරු ඇතුලු පිරිසක් මේ අවස්ථාවට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206137</link>
    <topic>කොළඹ රෝහල් වෛද්‍යවරයෙක් ජලභීතිකා බෙහෙත් මගඩියක</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ ජලභීතිකා ප්‍රතිකාර ඒකකයේ සේවය කරන එක්තරා වෛද්‍යවරයකුගේ අත්තනෝමතික ක්‍රියාකලාපය මත රෝගීන්ට ලබාදෙන හියුමන් සීරම් නමැති ඖෂධය සීමා කර ඇති බව රෝගීහු පවසති.රෝහලේ ඖෂධ ගබඩාවේ ඖෂධය තිබියදී එක්තරා කම්පැනියක නම ලබාදී එම ඖෂධය ගෙන එන ලෙස රෝගීන්ට නියම කිරීම නිසා රෝගීහු දැඩි අපහසුතාවට පත්ව සිටිති.එම ඖෂධයේ එක් කුප්පියක් මිල දී ගැනීම සඳහා රුපියල් 4500 කට අධික මුදලක් වැය කළ යුතු අතර රෝගය සුව කිරීම සඳහා එක් රෝගියකු රුපියල් 20,000 ක මුදලක්වත් වැය කළ යුතු බව රෝගීහු පවසති.වෛද්‍ය සැපයීම් අංශයේ මේ ඖෂධය තිබියදීත් මේ වෛද්‍යවරයාගේ අත්තනෝමතික ක්‍රියාකලාපය යටතේ රෝහලට ගෙන්වන ඖෂධ ප්‍රමාණය සීමා කර ඇති බව රෝහල් කාර්ය මණ්ඩලය පවසයි.සෞඛ්‍ය සේවා අධ්‍යක්ෂ ජනරාල්වරයාගේ අත්සන යටතේ නිකුත් කර තිබෙන චක්‍රලේඛනයට අනුව ඖෂධය සීමා කර රෝගීන්ට ලබාදෙන බව පවසන මේ වෛද්‍යවරයා රජයට මුදල් ඉතිරි කරන බවක් පෙන්වමින් එම ඖෂධය අඳාළ කම්පැනියෙන් රැගෙන එන ලෙස දුප්පත් අසරණ රෝගීන්ට නියම කරන බව ද රෝගීහු ප්‍රකාශ කරති.එසේ මිලදී ගෙන එන සීරම් කුප්පියේ ලේබලය රෝගියාගේ ප්‍රතිකාර කාඩ්පතේ ඇලවිය යුතු ය. එම ඖෂධය රෝගියාට ලබාදීමෙන් පසුව රෝගියාට අසාත්මිකතාවක් ඇති වුවහොත්, ඖෂධය පිළිබඳ තොරතුරු ලබාගන්නේ එම ලේබලයෙනි.ඒ වෙනුවට මේ වෛද්‍යවරයා සිදු කරන්නේ කම්පැනි ස්ටිකරය රෝගී කාඩ්පතේ ඇලවීම බව රෝගීහු චෝදනා කරති. සීරම් නමැති ඖෂධය සීමා කර රෝගීන්ට ලබාදිය යුතු බවට චක්‍රලේඛනයක් නිකුත් කර තිබෙන්නේ ද කියා සෞඛ්‍ය අමාත්‍යාංශයේ සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාගෙන් විමසූ විට එසේ සීමා කර නොමැති බව ඔහු ප්‍රකාශ කළේය. රජය හා රෝගීන් දැඩි අපහසුතාවට පත් කරමින් මෙවැනි අක්‍රමිකතාවන් සිදු කරන ‍පුද්ගලයන්ට එරෙහිව නීතිමය ක්‍රියාමාර්ග ගන්නා ලෙස රෝගීහු රෝහල් පරිපාලනයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n1206138</link>
    <topic>ශ්‍රී ලංකාව චීනයේ සැබෑ මිතුරෙක්</topic>
    <author> ජීවනී පතිරණ</author>
    <content>ශ්‍රී ලංකාවේ චීන සංස්කෘතික මධ්‍යස්ථානයක් ස්ථාපනය කිරීමට චීන රජය එකඟත්වය පළ කර තිබේ.මේ සඳහා වන අවබෝධතා ගිවිසුම චීන සංස්කෘතික ඇමැති කායි වූ හා ශ්‍රී ලංකාවේ සංස්කෘතික හා කලා කටයුතු ඇමැති ටී.බී. ඒකනායක යන මහත්වරුන් විසින් පසුගියදා චීනයේ දී අස්සන් තැබිණි.චීන සංස්කෘතික අමාත්‍යවරයාගේ ආරාධනය පරිදි ෂැංහයි සහයෝගිතා සංවිධානයේ 09වැනි සංස්කෘතික අමාත්‍යවරුන්ගේ රුස්වීමට සහභාගි වීම සඳහා චීනය බලා ගිය ඒකනායක මහතා එහිදී නව ගිවිසුමට අස්සන් කළේය.දෙරටේ ජනතාව හා ආණ්ඩුව අතර මිත්‍රශීලී සබඳතාවය හා අවබෝධතාව තවදුරටත් ශක්තිමත් කර සහයෝගීතාව ප්‍රවර්ධනය කිරීම මෙම ගිවිසුම මගින් අපේක්ෂා කෙරේ. ඉකුත් (05) දා බීයිජිං නුවර පැවති මේ රැස්වීමේ දී ශ්‍රී ලංකාවේ සංස්කෘතියට හා කලාවට බහුවාර්ගික, බහුආගමික හා බහුසංස්කෘතික ආභාෂය ලැබී ඇති බව පෙන්වා දුන් ඇමති ඒකනායක මහතා, දෙරට අතර සංස්කෘතික සබඳතාවයහි වැදගත්කම පිළිබඳව ද සිහිපත් කළේය.1952 වර්ෂයේ දෙරට අතර අස්සන් කෙරුණු රබර්-සහල් ගිවිසුම මගින් චීනයට ලබා දුන් සහාය මෙහිදී ඇගයීමට ලක් කළ චීන සංස්කෘතික ඇමැති කායි වූ මහතා, ශ්‍රී ලංකාව චීනයේ සැබෑ මිතුරෙක් බවද සඳහන් කළේය.ශ්‍රී ලංකා සංස්කෘතික අමාත්‍යාංශයේ සහ බීයිජිං හි පිහිටි ශ්‍රී ලංකා තානාපති කාර්යාලයේ ජ්‍යෙෂ්ඨ නිලධාරීන් සමග චීනයේ ශ්‍රී ලංකා තානාපති රංජිත් උයන්ගොඩ, සංස්කෘතික හා කලා කටයුතු අමාත්‍යාංශයේ ‍අතිරේක ලේකම් එන්.පී.වී.සී. පියතිලක, උපදේශක සිරිනිමල් ලක්දුසිංහ යන මහත්වරුද මෙම ගිවිසුම් අස්සන් කිරීමේ අව්ස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n12061310</link>
    <topic>කොළඹ දිසාවේ බහු ලියාපදිංචි වී සිටි තිස් දහසක් ඡන්ද නාම ලේඛනයෙන් ඉවතට</topic>
    <author>චමීර ඇල්ලදෙණිය</author>
    <content>කොළඹ දිස්ත්‍රික්කයේ බහු ලියාපදිංචි වී සිටි තිස් දහසක් පමණ ඡන්ද නාම ලේඛනයෙන් ඉවත් කිරීමට මැතිවරණ දෙපාර්තමේතුව කටයුතු කර ඇත.ද්විත්ව ලියාපදිංච්වලින් සියයට 10ක් සිතාමාතම ඡන්ද දෙකම දැමීමේ අරමුණින් ලියාපදිංච් කර ඇති ඒවා බවත්, සියයට 15ක් දේපළ රැක ගනීම වෙනුවෙන් ලියාපදිංච් කර ඇති බවටත් කරුණු වාර්තා වි ඇතැයි මැතිවරණ කොමසාරිස් මහින්ද දේශප්‍රිය මහතා අනාවරණය කළේය.විදේශ රටවල පදිංචි වී සිටින පුද්ගලයන් ද ඡන්ද නාම ලේඛනයෙන් ඉවත් කර ඇති බවද කොමසාරිස්වරයා කිවේය.විදේශ රටවල පදිංචිවී සිටින ඉහළ පෙළේ දේශපාලනඥයන්ගේ, උසස් නිලධාරින්ගේ ඥාතීන් පවා මෙලෙස ඡන්ද නාම ලේඛනයෙන් ඉවත් කර ඇතැයිද කොමසාරිස්වරයා හෙළි කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n12061311</link>
    <topic>දුම්රිය ප්‍රමාදයෙන් මඟීන්ට අපහසුතා</topic>
    <author>නිමල් රාජපක්ෂ</author>
    <content>මරදාන හා කොටුව දුම්රිය ස්ථාන අතර බොහෝ දිනවල උදය කාලයට දුම්රිය ප්‍රමාද වීම නිසා කාර්යාල බලා ගමන් ගන්නා මඟීහූ දැඩි අපහසුතාවනට පත්වෙති.ප්‍රධාන මාර්ගයේ හා පුත්තලම් මාර්ගයේ කාර්යාල දුම්රිය මරදාන දුම්රිය ස්ථානය දක්වා වෙලාවට පැමිණියද එතැන් සිට කොළඹ කොටුව දුම්රිය ස්ථානය බලා ගමන් කිරීමට විනාඩි පහළොවක්, විනාඩි විස්සක්, තිහක් වැනි කාලයක් ගතවනු ඇත.දුම්රිය මරදාන දුම්රිය ස්ථානයෙන් නියමිත වේලාවට කොළඹ කොටුව බලා ගමන් ආරම්භ කළද‍ කෝවිල අසල සංඥා කණුවේ රතු එළිය තිබීම නිසා දුම්රිය බොහෝ වේලා එම ස්ථානයේ කල් මරනු ඇත.පිටිසර ප්‍රදේශවල සිට අඳුරේම නැඟිට දුම්රිය ස්ථානවලට පැමිණ දුම්රියේදී ටික දුරක් ගමන් කිරීමේදී උදෑසන හිරු එළිය දකින ජනතාව දැඩි දුෂ්කරතා මධ්‍යයේ වුවද කාර්යාල කරා ගමන් කරන්නේ දුම්රිය දෙපාර්තුමේන්තුව කෙරහි දැඩි විශ්වාසයක් තබා ගෙනය.බලධාරීන් උදය කාලයට පමණක්වත් මේ පිළිබඳ සොයා බලා පියවරක් ගන්නේ නම් කාර්යාල බලා ගමන් ගන්නා මඟීනට කලට වේලාවට සිය රාජකාරි ස්ථාන කරා ගමන් කිරීමට හැකිවනු ඇතැයි මඟීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n12061312</link>
    <topic>රවී කරුණානායකට ලන්ඩන් යාම‍ට අවසර</topic>
    <author>කුමුදු හෙට්ටිආරච්චි</author>
    <content>අනේවාසික පදිංචිකරුවකු විසින් ශ්‍රී ලංකාවට එවූ රුපියල් කෝටි 32කට අධික මුදලක් මහ බැංකුවේ අවසරයකින් තොරව තම ගිණුමේ රඳවා තබා ගැනීම සම්බන්ධයෙන් වන නඩුවේ විත්තිකරුවකු වන පාර්ලිමේන්තු මන්ත්‍රී රවී කරුණානායක මහතාට ලන්ඩන් නුවර හා වොෂින්ටන් නුවර පැවැත්වීමට නියමිත සමුළුවකට සහභාගි වීම සඳහා විදේශගත වීමට කොළඹ මහාධිකරණ විනිසුරු සුනිල් රාජපක්ෂ මහතා විසින් ඊයේ(12) අවසර ලබාදෙන ලදී.රවී කරණානායක මහතාගේ විදේශ ගමන් බලපත්‍රය දින 15ක කාලයක් සඳහා ඊයේ මුදාහල විනිසුරුවරයා එම කාලය සඳහා ගුවන් ගමන් තහනමද ඉවත් කළ අතර ඒ බව ආගමන විගමන පාලකවරයාට හා ගුවන්තොටුපොළ අධිකාරිවෙතද දැන්වීමට නියම කරන ලදී.විනිසුරුවරයා මේ අවසරය ලබාදුන්නේ රවී කරුණානායක මහතා වෙනුවෙන් පෙනී සිටින ජනාධිපති නීතීඥ රියන්සි අර්සකුලරත්න මහතා මෝසමක් මගින් අධිකරණයෙන් කළ ඉල්ලීමක් සලකා බැලී‍‍මෙන් අනතුරුවයි.මෝසම ඊයේ අධිකරණයේ කැදවූ අවස්ථාවේ විත්තියෙන් කළ ඉල්ලීම සම්බන්ධයෙන් දැඩිසේ විරුද්ධ වන බව පැමිණිල්ල වෙනුවෙනන් පෙනී සිටිනන් ජ්‍යෙෂ්ඨ රජයේ නීතීඥ දිලීප පීරිස් මහතා අධිකරණයට කරුණු දක්වමින් පැවැසීය.ලන්ඩන් නුවර සහ වොෂින්ටන් නුවර පැවැත්වීමට නියමිත දේශපාලන ,සන්නිවේදන සහ ව්‍යූහශාස්ත්‍ර සමුළුව සඳහා තම සේවාදායකයා වන රවීකරුණානායක මහතාට ඇරයුම් ලැබී ඇති බවට අදාළ ලේඛන අධිකරණයට ඉදිරිපත් කරමින් පවසා සිටි ජනාධිපති නිතීඥ රියන්සි අර්සකුලරත්න මහතා එම සමුළුවට සහභාගිවීමට විදේශ ගතවීම සඳහා අධිකරණයේ අවසරය ඉල්ලා සිටියේය.කරුණු සලකා බැලීමෙන් අනතුරුව ජූනි 15 වැනිදා සිට 30 නැනිදා දක්වා විදේශගතවීමට අධිකරණයේ අවසරය ලබාදෙන ලදී.විදේශ රටක සමාගමක් හා අනේවාසික පදිංචිකරුවකු වන රාජ්රාජරත්නම් නමැත්තා විසින් ශ්‍රී ලංකාවට එවන ලඳ රුපියල් කෝටි 32කට අධික මුදලක් ශ්‍රී ලංකා මහ බැංකුවේ අවසරයකින් තොරව මෙරට පෞද්ගලික බැංකුවක ගිණුමේ රඳවා තැබීම සම්බන්ධයෙන් රවී කරුණානායක මහතා ඇතුළු විත්තිකරුවන් තිදෙනකුට එරෙහිව නීතිපතිවරයා විසින් මේ නඩුව පවරා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=n12061313</link>
    <topic>දුම්රිය ගාස්තු වැඩි කරන්නේ නෑ</topic>
    <author>ශීලා උඩුවර</author>
    <content>දුම්රිය ගාස්තු වැඩි කිරීමට කිසිඳු අදහසක් නැතැයි ප්‍රවාහන ඇමැති කුමාර වෙල්ගම මහතා පැවැසීය.බස් ගාස්තු දුම්රිය ගාස්තුවලට වඩා වැඩි බවත් ඒ නිසා දුම්රියෙන් ගමන්කරන මගී සංඛ්‍යාව දැන් ඉහළ ගොස් ඇති බවත් ඇමතිවරයා කීය.ඇමතිවරයා මේ අදහස් පලකළේ ප්‍රවාහන අමාත්‍යංශයේ ඊයේ (12) පැවැති මාධ්‍ය සාකච්ඡාවේදීය.සංඥා පද්ධතිය හා දුම්රිය මාර්ග පද්ධතිය සකස් කිරීමෙන් පසු දුම්රිය කලට වේලාවට ධාවනය කිරීමට හැකිවන බවත් දුම්රිය ධාවනය දැන් සැලකිය යුතු ප්‍රගතියක් ලබා ඇති බවත් ඇමතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206131</link>
    <topic>අංකොත්තාවල - උඩවත්ත නන්ද වැවෙන් කුඹුරුවලට ජලය ගන්න ක්‍රමයක් නෑ</topic>
    <author>අක්මීමන සමූහ තමරදාස ලියනගමගේ</author>
    <content>පුරන් කුඹුරු අස්වැද්දීම සඳහා සහ අවශ්‍ය ස්ථානවලට ජලය ලබාදීම සඳහා රුපියල් ලක්ෂ ගණනක මුදල් කන්දරාවක් වැය කරමින් ඉදිකරවන ලද “අංකොත්තාවල-උඩවත්ත “නන්දවැව“ වසර ගණනාවක් තිස්සේ අතහැර දමා ඇතැයි ප්‍රදේශවාසීහු පෙන්වා දෙති.හිටපු මන්ත්‍රී නන්ද ගුණසිංහ මහතාගේ සංකල්පයක් අනුව ගාල්ල දිස්ත්‍රික් ඉංජිනේරු කාර්යාලය මගින් ඉදිකරවන ලද “නන්දවැව“ දකුණු පළාත් ඉඩම් හා ඉඩම් සංවර්ධන ඇමැති හේමාල් ගුණසේකර මහතා අතින් 2007 මාර්තු 3 වන දින විවෘත වූ වගයි යනුවෙන් සිහිවටන පලකයේ සඳහන් වේ. ඒ අනුව මේ වැවෙන් කිසිදු ප්‍රයෝජනයක් නොගෙන දැනට වසර පහක් පමණ ගත වී තිබේ.වැව කඳු මුදුණක ඉදිකර ඇති බැවින් කඳුපාමුල ඇති යග්ගහ, මීගොඩ මාතවිල ආදී ප්‍රදේශයන්හි කුඹුරුවලට ජල අවශ්‍යතාවක් වුවහොත් එය පහසුවෙන් කළ හැකි බවත්, එහෙත් වැව් බැම්මේ සොරොව්වේ සිට පහළට ජලය ගෙන යා හැකි වනසේ ඇළ මාර්ග ඉදිකර නැති බව ගම්වැසියෝ කියති.වැව් විවෘත කිරීමෙන් පසුවද ඒවා සකස් කර නැති බැවින් වැවේ මහ දිය කඳක් රඳවාගෙන තිබීම හැර වෙනත් කිසිවක් සිදුකළ නොහැකිය.අවම වශයෙන් දියනෑමට ස්ථානයක්වත් සකස් කර නැති බවද ප්‍රදේශවාසීහු කියති.වැවට ඉහළ පෙදෙසේ පිහිටි ගම්මානයට ජලය සැපයීමට වැව පහළින් පොම්පාගාරයක් ඇති කිරීම වෙනුවට මේ වැවෙන් වතුර ලබාදීමට හැකි බව ප්‍රදේශවාසීහු පවසති.අක්මීමන ප්‍රාදේශීය මහ ලේකම් දමයන්ති පරණගම මහත්මියගෙන් මේ වැව අතහැර දමා තිබීම පිළිබඳව කරන ලද විමසීමේදී මෙය මේ කාර්යාලය මගින් සිදුකරන ලද්දක් නොවන බැවින් වැඩි විස්තරයක් කීමට නොහැකි බව කීවාය.විශ්‍රාමලත් ග්‍රාම සංවර්ධන නිලධාරි සිරිල් දයාවංශ මහතා මෙසේ කීවේය.කඳුමුදුනක සිට ගලා බසිනා ජල ධාරා ඒකරාශි කරමින් වැවක් ඉදිකිරීම වරදක් නැහැ. නමුත් ලක්ෂ ගණන් මුදල් වැයකර ඉදිකළ වැවෙන් ගමට පළාතට සේවාවක් ලබාගත යුතුයි.මෙය වසර ගානක් තිස්සේ අතහැර දමා තිබීම අපරාධයක්. කිසිම වැඩකට ‍ෙනාගෙන ජලය එක්රැස් කර ගෙන තිබීමෙන් පලක් නැහැ. ගම සංවර්ධනයට මෙවැනි ව්‍යාපෘති අවශ්‍යයි.විශ්‍රාමික සිවිල් ගුවන්සේවා නිලධාරි ගීගනගේ සුසිල් මහතා - මේ වැව ඉදිකිරීමට වැය කළ මුදලින් නිසි ප්‍රයෝජන ලබාගත යුතුයි. ඉස්සර උඩවත්ත ප්‍රදේශයේ දියනෑමට ප්‍රසිද්ධ පීල්ලක් තිබුණා මේ වැවෙන් දිය මුදාහැර ප්‍රසිද්ධ නාන තොටුපළක් හෝ හදනවා නම් හරි අවශ්‍ය තැන්වලට ජලය ලබාදීමට හරි ක්‍රියා කරනවා නම් ඉතා හොඳයි. සොරොව්වෙන් එහාට වතුර ගෙන යා හැකි ඇළ මාර්ගවත් ඉදිකළ යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206132</link>
    <topic>හම්බන්තොට ජලාශවලටත් සී-ප්ලේන් ඇවිත්</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>හම්බන්තොට ජලාශවලට සී-ප්ලේන් පැමිණීම මේ වන විට වර්ධනය වෙමින් පවතී. මේ ගුවන් යානාවලින් පැමිණ තිස්සමහාරාම සෆාරි හෝටලයට පිවිසීමට පහසුකම් සලසා ඇත.එම ගුවන් යානා තිස්සමහාරාම වැවට ගොඩ බෑමෙන් පසුව ජැටියකින් හෝටලයට පැමිණ යාල, බූන්දල, උඩවලව යාමට දෙස් විදෙස් සංචාරකයන්ට අවස්ථාව උදාවී තිබේ. එමගින් සංචාරක කර්මාන්තයේ කැපී පෙනෙන වර්ධනයක් ඇතිවී ඇත.මේ ගුවන් යානා සේවාව වීරවිල, යෝධවැව, උඩවලව ජලාශය, මුරුතවෙල, උඩුකිරිවිල යන වැව්වලට ද ව්‍යාප්ත වීමට නියමිතව ඇත.ගුවන් යානාවලින් පැමිණෙන පිරිස්වලට අවශ්‍ය නවාතැන් හා ආහාර පාන සැපයීමට අවශ්‍ය තරම් හෝටල් ද මේ වන විට එම ප්‍රදේශවල ඉදිවී තිබේ. තවත් හෝටල් කීපයක් අලුතෙන් ඉදිකිරීමට ද ආරම්භ වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206133</link>
    <topic>ජීව අත්බෝම්බ දෙකක් ළඟ තබාගත් හමුදා සැරයන් බන්ධනාගාරගත කරයි</topic>
    <author>හෝමාගම සංචාරක – මංජුල හිරිපිටිය</author>
    <content>විදේශීය රටක නිෂ්පාදිත ජීව අත්බෝම්බ දෙකක් නිවෙසේ තබාගෙන සිටි යුද හමුදා සැරයන්වරයකු අත්අඩංගුවට ගෙන අධිකරණයට ඉදිරිපත් කිරීමෙන් පසුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා විසින් රක්ෂිත බන්ධනාගාර ගතකර තැබීමට නියෝග කර ඇත.මෙසේ රක්ෂිත බන්ධනාගාර ගතකරනු ලැබුවේ මීගොඩ ගාමිණිපුර ප්‍රදේශයේ පදිංචි පනාගොඩ යුද හමුදා කඳවුරේ සේවය කළ සැරයන්වරයෙකි.නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරි සාලිය ද සිල්වා මහතාගේ උපදෙස් මත හෝමාගම මූලස්ථාන පොලිස් පරීක්‍ෂක ප්‍රසන්න රත්නයක මහතාගේ අධීක්‍ෂණය යටතේ අපරාධ අංශයේ ස්ථානාධිපති පො. ප. ටී. එම්. චන්ද්‍රසේකර, උ. පො. ප. අසීම් ඇතුළු නිලධාරි කණ්ඩායමක් වැටලීම සිදුකර සැකකරු අධිකරණය හමුවට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206134</link>
    <topic>ඩෙංගු මදුරුවන් සිටි නිවෙස් හිමියන්ට නඩු</topic>
    <author>රුවන්වැල්ල සමූහ කේ. පී. රංජනී</author>
    <content>රුවන්වැල්ලේ ඩෙංගු මදුරු කීටයන් සිටී නිවෙස්වල හිමිකරුවන් පහළොස් දෙනකුට නඩු පවරා නිවේදන දාහතක් නිකුත් කළ බව රුවන්වැල්ල සෞඛ්‍ය වෛද්‍ය නිලධාරි ජී. මඩාටුව මහතා පැවැසීය.මොවුන් කරවනැල්ලේ - වැන්දල, දොරණුව, කන්තත්තොට, කරවිදෙනිය අගුරුවැල්ල ප්‍රදේශවල පදිංචිකරුවන් බව රුවන්වැල්ල නාගරික මහජන සෞඛ්‍ය පරීක්ෂක කේ. කේ. නන්දසේන කුරුබැද්ද මහතා පැවැසීය.ඩෙංගු සතිය තුළ රුවන්වැල්ල ප්‍රාදේශීය සභාවේද අනුග්‍රහය ඇතිව අධ්‍යාපන වැඩසටහන්, ශ්‍රමදාන, අත්පත්‍රිකා බෙදාහාරීම්, නිවෙස් හා වෙළඳසල් හා ගෙවතු පරික්‍ෂාකර ජනතාව දැනුවත් කළ බව ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206135</link>
    <topic>ගාල්ල ජන සෙවණින්නිවාස 896ක්</topic>
    <author>අයි. එම්. වී. සී . ගුණසේකර ඇල්පිටිය සමූහ</author>
    <content>ඉදිකිරීම් හා ඉංජිනේරු සේවා අමාත්‍යාංශය විසින් දීපව්‍යාප්තව ක්‍රියාත්මක කරනු ලබන ජනසෙවන ජාතික නිවාස හා ජනාවාස සංවර්ධන වැඩ සටහන යටතේ ගාල්ල දිස්ත්‍රික්කයේ නිවාස 896ක් ඉදි කෙරේ.ගාල්ල දිස්ත්‍රික්කයේ පිහිටි ප්‍රාදේශීය ලේකම් කොට්ඨාස 19ක එක් ග්‍රාම සේවා වසමක එක් නිවස බැගින් මේ නිවාස 896 ඉදි කෙරේ.ඇල්පිටිය ප්‍රාදේශීය ලේකම් කොට්ඨාසයේ ග්‍රාම සේවා වසම් 51ක නිවාස 51ක්ද ඉදි කෙරේ. අඩු ආදායම්ලාභී, ස්ථිර නිවාස නොමැති රාජ්‍ය සේවකයන් නොවන ඉඩම් හිමියන් මේ සඳහා තෝරා ගැනේ.මේ යටතේ එක් නිවෙසකට රුපියල් ලක්‍ෂ දෙකක මුදලක් ලබාදෙන අතර අදියර තුනක් යටතේ එම මුදල ලබාදේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206136</link>
    <topic>රඹුක්කන වල් ආර ඔයේ අනවසරයෙන් වැලි ගොඩ දැමීම ජයටම</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන වල් ආර ඔයේ අනවසරයෙන් වැලි ගොඩ දැමීම, ඔය රක්ෂිතය හාරා ගඩොල් කැපීම, ඔය රක්ෂිතයේ අනවසර වැටවල් ඉදිකිරීම ඇතුලු පාරිසරික ගැටලු රැසක් සිදු කරන බව ප්‍රදේශවාසීහු කියති.මේ පාරිසරික ගැටලු නිසාවෙන් ඔය දෙපස කුඹුරු අක්කර තුන් හාරසීයක් ජලය නොමැති කමින් අතහැර දැමීමට සිදු වූ බවද ඔවුහු කියති.මේ පිළිබඳව පී. ඩී. ඇලොසියස් සපරමාදු මහතා මෙසේ කීවේය.ඇතැම් පිරිස් දේශපාලඥයන් ගේ ඡායාරූප ලොරි රථවල අලවා ගෙන ඇවිත් වැලි පටවාගෙන යනවා. මේවාට කව්රුත් විරුද්ධව කතා කරන්නේ නෑ.ඔය හාරලා ගඩොල් කපනවා. තවත් පිරිසක් ඔය රක්ෂිතය අනවසරයෙන් අල්ලාගෙන වැටවල් ගහගෙන ඉන්නවා.රඹුක්කන ප්‍රාදේශීය ලේකම් බී. එම්. ජී. එන්. බෙලිගම්මන මහතා - වැලි ගොඩ දමන්න අපි කිසිම අයකුට බලපත්‍ර ලබා දී නෑ. අනවසරයෙන් වැලි ගොඩ දමන අය ඉන්නවා නම් ඔවුන් අත්අඩංගුවට ගෙන නීති ක්‍රියාත්මක කරන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206137</link>
    <topic>දුම්රියේ මිතුරු වූ අයෙක් මගියාගේ නිවෙසේ රැය පහන්කර මුදල්, අභරණ අරන් මාරුවෙලා</topic>
    <author>අලව්ව විශේෂ- ඒ. කීර්තිසිංහ</author>
    <content>දුම්රියේදී ඇතිකර ගත් මිතුදමකින් මිතුරාගේ නිවෙසේ රාත්‍රිය ගත කළ පුද්ගලයෙක් රු. 2,25,000ක් වටිනා මුදල් හා රන් ආභරණ සොරාගෙන යෑමේ පුවතක් අලව්ව පොලිසියෙන් වාර්තා වේ.අලව්වේ උඩකැකුලාවල ප්‍රදේශයේ මිතුරාගේ නිවෙසට පැමිණි මේ මිතුරා රාත්‍රී ගත කිරීමට එකඟ වූයේ ගෙහිමි මිතුරාගේ ඉල්ලීම මතය.රාත්‍රී කෑමන් පසු සියල්ලෝම නින්දට ගියහ. මද වේලාවක් සතුටු සමීචියේ යෙදුණු දෙමිතුරෝ ද නින්දට ගියහ. ගෙහිමි මිතුරා විසින් තම මිතුරාට කාමරයක් ද සූදානම් කර දුන්නේය.පසු දින අවදිවූ ගෙහිමි මිතුරා තම මිතුරාගේ කාමරයට එබී බැලුවේ ඔහු තවමත් නිදිදැයි බැලීමටය. ඔහු කාමරයේ නොවීය. වටපිට විපරම් කළ ද දක්නට නැත. කවුරුත් කලබලයට පත්වූහ. නිවෙස ඇතුළත විපරම් කර බලද්දී අල්මාරිය තුළ තිබී රු. 2,25,000ක් වටිනා මුදල් හා රන් ආභරණ අතුරුදන්වී තිබුණි.ගෙහිමියා මේ ගැන අලව්ව පොලිසියට පැමිණිලි කෙළේය. පෙර දින නිවෙසේ රැඳී සිටි පුද්ගලයා දෙන ලද දුරකථන අංකය ඔස්සේ අලව්ව පොලිසියේ නිලධාරීන් සැකකරු මීගමුව කොච්චිකඩේ නිවෙසක සැඟවී සිටියදී අත්අඩංගුවට ගෙන තිබේ.අලව්ව පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206138</link>
    <topic>හෙරොයින් සමඟ ඇල්ලු සැකකරු ලබන 20 දක්වා රක්ෂිත බන්ධනාගාරයට</topic>
    <author>සිරිසේන රාජපක්ෂ</author>
    <content>හෙරොයින් ළඟ තබා ගැනීමේ චෝදනාව මත මාලිගාකන්ද මහේස්ත්‍රාත් අධිකරණය වෙත ඉදිරිපත් කළ පස් දරු පියකු මේ මස 20 වැනිදා දක්වා රක්ෂිත බන්ධනාගාරගත කිරීමට මාලිගාකන්ද ප්‍රධාන මහේස්ත්‍රාත් එල්.ලියනආරච්චි මහත්මිය නියෝග කළා ය.හෙරොයින් ග්‍රෑම් එකයි මිලිග්‍රෑම් එකසිය හතළිහක් ළඟ තබා ගන්නා ලදැයි ග්‍රෑන්පාස් පොලීසිය මගින් මෝදර ප්‍රදේශයේ පදිංචිකරුවකු මෙසේ අත්අඩංගුවට ගෙන තිබිණි.සැකකරු අධිකරණයට ඉදිරිපත් කළ විත්තිකරු වෙනුවෙන් පෙනී සිටි නීතිඥවරුන් ඔහුට ඇප ලබා දීමට ගත් උත්සහය නිෂ්ඵල විය.සුනීතා ඩයස් රාහුබද්ධ, ධම්මික රත්නායක යන නීතිඥවරු විත්තිකරු වෙනුවෙන් පෙනී සිටියහ. ග්‍රෑන්පාස් පොලීසියේ පො.කො. තිලකරත්න (21385) මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r1206139</link>
    <topic>කොට්ටාව මාර්ග 40ක් කාපට් කරයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>නාගරික සංවර්ධන අධිකාරිය මඟින් කෝට්ටේ මහ නගර සභා බල ප්‍රදේශයට අයත් මාර්ග 40ක් කාපට් කිරීමට පියවර ගෙන ඇති බව කෝට්ටේ මහ නගර සභාවේ නගරාධිපති ජනක රණවක මහතා කීය.එම මාර්ග මෙසේය.රාජගිරිය උද්‍යාන පාර, නාවල ස්වර්ණදිසි පෙදෙස, නාවල චන්ද්‍රා වෙත්තසිංහ පාර, නාවින්න කොස්වත්ත මල්වත්ත පාර, නාවල පාසල් පටුමග, බැද්දගාන දූව පාර, ජම්බුගස්මුල්ල පාර, සුභද්‍රාරාම පාර, ජෙස්වෙල් ප්ලේස්, දේවාල පාර, මහින්දාරාම පාර, මැලිබන් ආරාමය පාර, මැදවැලිකඩ පාර, ධර්මපාල පාර, නානායක්කාර කුරුඳුවත්ත පාර, බන්දුල ගුණසේකර මාවත, කොළඹතන්ත්‍රි මාවත, පාගොඩ හරස් පාර, ඩී. එම්. කොළඹගේ මාවත, ඔබේසේකරපුර ක්‍රෙසන්ට්, වැලිකඩවත්ත පාර, නාවල 5 වැනි පටුමග, තොටුපල පාර, නුගේගොඩ උද්‍යාන පාර, සරසවි උද්‍යානය, විමලවත්ත පාර, පැඟිරිවත්ත මාවත, නාවල පිච්චමල් පාර, මාලිගාව පාර, නාවල පාසල් පටුමග, නාගවිහාර පාර, රාජගිරිය පාර්ක් ලේන්, බැද්දගාන විහාර මාවත, ජයමංගල පාර, පැලවත්ත පාර, ජයවර්ධන මාවත, කුරුළුබැද්ද පාර හා පරණ කැස්බෑව 2 වැනි පටුමග..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=r12061310</link>
    <topic>සිනමා ශාලාවට නයෙක් ඇවිත් ප්‍රේක්ෂකයන් ගෙදර දුවලා</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>නිලන්ත කුරුණෑගල නගරයේ රජයේ කාර්යාලයක සේවය කරන්නෙකි. නිලන්තගේ බිරිය උපාධිධාරිනියකි.ඇය මෑතදී බඳවාගත් උපාධිධාරී අභ්‍යාසලාභී වැඩසටහන යටතේ ප්‍රාදේශීය ලේකම් කාර්යාලයේ පුහුණුව ලබයි.පසුගිය සති අන්තයේ ඇය චිත්‍රපටයක් බැලීමට යෑමට තම සැමියාට යෝජනා කළාය.ඔවුහු කුරුණෑගල සිනමා ශාලාවට පැමිණියහ. ඒ පළමු වසරේ ඉගෙනුම ලබන තම සිඟිති පුතු හා බිරියගේ විශ්‍රාමික ගුරු මවද සමඟිනි.සිනමා ශාලාවේ ඔවුන් අසුන් ගෙන ටික වේලාවකින් චිත්‍රපටය ඇරඹිණ. මේ අතර සිනමා ශාලාවේ පැවැති මද එළියෙන් නිලන්ත දුටුවේ පුටු අතරින් කිසියම් සර්පයකු ශාලාව ඇතුළේ ඇදී යන බවකි.ඔහු මේ පිළිබඳව බිරියටත් මවටත් සෙමින් පැවසීය. චිත්‍රපටය නරඹන අතර කකුල් ඔසවා තබා ගන්නා ලෙස ඔවුන්ට පැවසූ නිලන්ත ද චිත්‍රපටයේ විවේක කාලය දක්වා ඉදිරිපස පුටු ඇන්ද මත කකුල් තබාගෙන චිත්‍රපටය නැරඹීය.චිත්‍රපටයේ විවේක කාලය සැනින් උදා විය. වහාම සිනමා ශාලාවේ කාර්යාලයට ගිය නිලන්ත සර්පයකු සිනමා ශාලාවට පැමිණි බව එහි සේවකයකුට කීය. සේවකයන් කඩිනමින් පැමිණ ශාලාව පරීක්ෂා කළහ.එහිදී ඔවුන්ට දැකගත හැකිවූවේ විශාල නයෙකි. ඒ අතර සිටි පුද්ගලයකු සිනමා ශාලාවේ පුටු දෙකක් ඔසවා ඒ මැදට නයා සිරකර පහර දී නයා මරා දැමීය. විවේක කාලයෙන් පසු කිසිවක් සිදු නොවූ පරිදි චිත්‍රපටය යළි ප්‍රදර්ශනය ඇරැඹිණි.එහෙත් එක් අරමුණකින් චිත්‍රපටය නැරඹීමත් රස විඳීමටත් නිලන්තට නොහැකිය.තවත් ශාලාව තුළ නයින් හෝ පැටවුන් ඇත්දැයි ඔහුගේ සිතේ හොල්මන් කරයි. “ඒ චිත්‍රපට බැලීමෙන් කමක් නැහැ. සර්පයන් කවා ගන්නවාට වඩා දරුවාත් සමඟ ගෙදර යන එක ඊට වඩා හොඳයි” තම බිරියට පැවසූ ඔහු සිනමා ශාලාවෙන් පිටතට පැමිණ නිවෙස බලා ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206131</link>
    <topic>ආසියානු කනිෂ්ඨ මලල ක්‍රීඩා ශූරතාවලිය සාමයේ පණිවිඩය සමග සාර්ථකව නිමවේ</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ නිමාවට පත්වු 15 වැනි ආසියානු කනිෂ්ඨ මලල ක්‍රීඩා ශුරතාවලියේදී ඉතිහාසයේ වැඩිම ගෞරව අත්කරගත් ශ්‍රී ලංකා ක්‍රීඩක ක්‍රීඩිකාවෝ රන් පදක්කම් 2ක් රිදී පදක්කම් 2ක් හා ලෝකඩ පදක්කම් 2ක් දිනා ගත්හ.රටවල් 34කින් ක්‍රීඩක ක්‍රීඩිකාවන් 800ක් පමණ එක්වූ මේ තරගාවලිය ඉතා සාර්ථකව සංවිධානය කිරීමේ ගෞරවය ශ්‍රී ලංකාවට හිමිවිය.විශාල ප්‍රේක්‍ෂක පිරිසකගේ සහභාගීත්වයෙන් පැවැති අවසන් දිනය වූ ඊයේ මීටර් 400 x 4 සහය දිවීමේ තරගයේ දිරිය දියනියන් ලෙස ධාවනයේ යෙදුනු සුබෝධී කුමාරි, නදිෂානි හෙන්ඩර්සන් පී. බී. හංසනී හා ශිවන්ති රත්නායක ශ්‍රී ලංකාවට රිදී පදක්කම එක් කළහ.මේ සිවු දෙනා මීටර් 400 x 4 තරගය විනාඩි 3 :46.76 කින් නිම කළ අතර රන් පදක්කම දිනු කසකස්තාන ක්‍රීඩිකාවෝ විනාඩි 3:43.49 කන් තරගය නිම කළහ. මෙහි ලෝකඩ පදක්කම ඉන්දියාව හිමිවූ අතර ගතකළ කාලය විනාඩි 3:49.09 කි.පිරිමි මීටර් 400 x 4සහය දිවීමේ ඉසව්වේ පදක්කම් සිහිනය බොඳවූයේ ක්‍රීඩකයන් අතර යෂ්ටි හුවමාරුවේ තිබූ දුර්වලතා හේතුවෙනි. ශ්‍රී ලංකාව වෙනුවෙන් මේ ඉසව්වට එක්වූ මලිත් රංගන, ඉදුනිල් හේරත්, චමෝදි විදුරංග හා දුලාජ් මධුසංඛ විනාඩි 3 : 11.79 කින් තරගය නිමකර සිවුවැනි ස්ථානයට පත්විය.එහි රන් පදක්කම ජපානය ( වි. 3:9.64) රිදී පදක්කම සෞදි අරාබිය ( වි. 3:10.63) හා ලෝකඩ පදක්කම ඉන්දියාව (වි. 3 :11.12) හිමි කර ගත්හ.මේ තරගයේදී ශ්‍රී ලංකාව වෙනුවෙන් ගෞරව අත්කර දුන් ක්‍රීඩක ක්‍රීඩිකාවන් දහසින් බැදි පියලි ප්‍රදානය කිරීමට රජය කටයුතු යොදා තිබේ.රන් පදක්කම් දිනු ශිවන්ති රත්නායකට හා දුලාජ් මධුසංඛට රුපියල් ලක්‍ෂ 5 බැගින් රිදී පදක්කම දිනු නිමේෂා සිරිවර්ධනට රුපියල් ලක්‍ෂ 3ක්, ලෝකඩ පදක්කම් දිනු විරාජ් රන්දෙනියට හා චාමිකා ජයමිණිට රුපියල් ලක්‍ෂ එකහමාර බැගින් ද රිදී පදක්කම දිනූ මීටර් 400 x 4 සහය දිවීමේ ක්‍රීඩිකාවන් සිවු දෙනාටද මුදල් තෑගි දීමට ක්‍රීඩා ඇමැති මහින්දානන්ද අලුත්ගමගේ මහතා ප්‍රතිඥා දී තිබේ.ආසියානු කනිෂ්ඨ මලල ක්‍රීඩා ශුරතාවලියේ පදක්කම් සටහනේ පෙරමුණ ගත් චීනය රන් පදක්කම් 15ක් රිදී පදක්කම් 5ක් හා ලෝකඩ පදක්කම් 3ක් දිනා ගත් අතර දෙවැනි තැනට පත්වූ චීන තායිපේ රන් 6ක් , රිදී 3ක් හා ලෝකඩ 6ක් ද තෙවැනි ස්ථානයට පත්වු ඉන්දියාව රන් 4ක්, රිදී 4ක් හා ලෝකඩ පදක්කම් 5ක් දිනා ගත්හ. පදක්කම් සටහන අනුව ශ්‍රී ලංකාවට හිමිවූයේ 7 වැනි ස්ථානයයි.ශ්‍රී ලංකා ක්‍රීඩක ක්‍රීඩිකාවන් මෙතෙක් ආසියානු කනිෂ්ඨ මලල ක්‍රීඩා ශූරතාවලියකදී පදක්කම් 4ක් (1994 දී) දිනා තිබූ අතර මෙවර පදක්කම් 6ක් දිනා ගැනීම කැපී පෙනුණි. ශ්‍රී ලංකාවේ අනාගත මලල ක්‍රීඩාවට ප්‍රබල ආයෝජනයක් මේ ක්‍රීඩා උළෙල තුලින් මතුවීම පැසසිය යුතුය.ජයග්‍රහණ ලැබූ හා දක්‍ෂතා පෙන්වූ කනිෂ්ඨ මලල ක්‍රීඩක ක්‍රීඩිකාවන් විදෙස් පුහුණුවකින් ඉදිරියට ගන්නා ලෙස ක්‍රීඩා ඇමැතිවරයාට ජනාධිපති මහින්ද රාජපක්‍ෂ මහතා උපදෙස් දී තිබේ. එබැවින් රජයේ වියදම් දරා කනිෂ්ඨ මලල ක්‍රීඩක ක්‍රීඩිකාවන්ට විශේෂ පහසුකම් දීමට ක්‍රීඩා අමාත්‍යංශය සූදානම් බව ඇමැතිවරයා මාධ්‍ය වෙත පැවැසීය.තරගාවලියේ නිමාවට පත්වූ ඊයේ අවසන් තරග 13ක් පැවැති අතර එම තරගවලදී ශ්‍රී ලංකා ක්‍රීඩක ක්‍රීඩිකාවන්ට පදක්කමක් හැර විශාල ප්‍රතිඵලයක් පෙන්වීමට නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206138</link>
    <topic>රන් පදක්කම්ලාභී ශිවන්ති හරසරින් පිළිගැනීම අද කෑගල්ලේදී</topic>
    <author>සබරගමුව සමුහ</author>
    <content>සුගතදාස ක්‍රීඩාංගණයේදී ඊයේ නිමා වූ 15 වැනි ආසියානු ශූරතා කනිෂ්ඨ ජවන හා පිටිය මලල ක්‍රීඩා තරගාවලියේ මීටර් 400 කාන්තා ඉසව්වෙන් රන් පදක්කම දිනූ ශ්‍රී ලංකා කණ්ඩායමේ නායිකා ශිවන්ති කුමාරි රත්නායක අද (13) උදෑසන පෙ. ව. 8.00ට වරකාපොල නගරයේදී හරසරින් පිළිගෙන ඇගේ විදුහල් මාතාව කරා රථ පෙරහරකින් කැඳවාගෙන යාමට කෑගල්ල ශාන්ත ජෝෂප් බාලිකාවේ විදුහල්පතිතුමිය ප්‍රධාන ආචාර්ය මණ්ඩලය සහ සිසුන් කටයුතු සංවිධානය කර ඇත.ගලිගමුව නගරය, රංවල මහා විද්‍යාලය යන ස්ථාන ඇතුළු තවත් ස්ථාන කීපයකදී ප්‍රදේශවාසීන් විසින් මහත් හරසරින් පිළිගැනෙන රන් පදක්කම්ලාභී ක්‍රීඩිකාව සමග ඇගේ දෙමාපියන් වන රඹුක්කන හිරිවඩුන්න පදිංචි විශ්‍රාමික ග්‍රාම නිළධාරී ආර්. එම්. ගුණරත්න බණ්ඩා මහතා සහ එම මහත්මියද මෙම ශිෂ්‍යාවගේ පුහුණුකාරිනිය වු කෑගල්ල ශාන්ත ජෝෂප් බාලිකාවේ මලල ක්‍රීඩා අංශය භාර ගුරුතුමිය වන ඒ. ඩී. නන්දාවතී මෙනවියද එක් වීමට නියමිතය.රථ පෙරහරින් කෑගල්ල නගරයට පැමිණ කෑගල්ල ශාන්ත ජෝෂප් බාලිකා විදුහලට පැමිණීමෙන් පසු පෙ. ව. 11.00ට පමණ පිළිගැනීමේ උත්සව සභාව ආරම්භ වීමට නියමිතය.මෙම උත්සවයට සබරගමුව ප්‍රධාන ඇමැති මහීපාල හේරත් මහතා ඇතුළු පාර්ලිමේන්තු සහ පළාත් සභා මැති ඇමැතිවරුන්ද කෑගල්ල මහ දිසාපතිතුමා ඇතුළු රාජ්‍ය නිලධාරීන්ද ශාන්ත ජෝෂප් බාලිකාවේ ආදි ශිෂ්‍ය සංගම් සුබ පතන්නෝද ඇතුළු නගරයේ තවත් මුල්‍ය ආයතන සහ ස්වේච්ඡා සංවිධාන ගණනාවක නියෝජිතයන්ද එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206132</link>
    <topic>බාධක දිනා ජය ගත්තේ දහසක් බාධක මැදයි</topic>
    <author>ප්‍රින්ස් ගුණසේකර</author>
    <content>හොඳ වර්ගයේ සපත්තු දෙකක් නැති නිසා පාවහන් නැතිව මා තරගයට එක්වෙලා ශ්‍රී ලංකාවට පදක්කමක් දෙන්න ලැබීම භාග්‍යයක් බව මීටර් 3000 බාධක දිවීමේ ලෝකඩ පදක්කම දිනූ චාමිකා ජයමිනි ‘දිනමිණ’ට පැවැසුවාය.ගොඩකුඹුර මියනවිට මහා විදුහලේ මූලික අධ්‍යාපනය හැදෑරූ ඇය පසුව රත්නපුර සුමන බාලිකා විදුහලට ඇතුළත්ව අපොස උසස් පෙළ කලා අංශයෙන් අධ්‍යාපනය හදාරන්නීය. ඩී. ආර්. පාලිත මහතාගේ පුහුණුව යටතේ ක්‍රීඩා පිටියේ පෙරැළිකරන මේ යොවුන් ක්‍රීඩිකාව සුළු ව්‍යාපාරික කටයුත්තකින් පවුලක් නඩත්තු කරන ආර්. ඒ. ජිනදාස මහතාගේ එකම දියණියයි.මවගෙන් හා එකම සහෝදරයාගෙන් ලැබෙන දිරියට යුතුකමක් එක් කළ චාමිකා බාධක මැද බාධක දිවීමේ තරගය ජයගත් බව පවසයි. “මා ගොඩක් ආර්ථික අපහසුතා මැද ගමෙන් ආපු ක්‍රීඩිකාවක්. මට මේක සිහිනයක් සැබෑ වීමක්. අපි වගේ ගම්වල අයට අතහිත දෙනවා නම් තව තවත් ජයග්‍රහණ ලබාගන්න පුළුවන්” දෑසට නැගුණු කඳුලු පිසලූ ඇය සඳහන් කළාය.වසරින් වසර පියවරෙන් පියවර තම දක්ෂතා දියුණුකර ගත් බව මීටර් 110 කඩුලු පැනීමේ ලෝකඩ පදක්කම දිනූ සුපුන් විරාජ් රන්දෙනිය ‘දිනමිණ’ට පැවැසීය.පේරාදෙණිය රණබිම විදුහලේ කලා අංශයෙන් උසස් පෙළ හදාරන සුපුන්ගේ පුහුණුකරු වන්නේ ලක්ෂ්මන් හපුආරච්චි මහතාය.පෞද්ගලික අංශයක රියැදුරු රැකියාවක නිරත කඩවත ආරච්චිගේ දිනමිත්‍ර චන්ද්‍රපාල මහතා සුපුන්ගේ පියා වන අතර මව හා වැඩිමල් සොහොයුරා ඔහුගේ ගමන්මගට ශක්තිමත් අත්වැලකි.පසුගිය යොවුන් පොදු රාජ්‍ය මණ්ඩලීය ක්‍රීඩා උළෙලේ දී තත්පර 14.08කින් තරගය නිමකර තබා තිබූ පෞද්ගලික දක්ෂතාව ඔහු ඊයේ තත්පර 13.94ක් දක්වා වර්ධනය කර ගැනීම කැපීපෙනුණි. “මට ලැබුණේ අටවැනි මංතීරුව. ඒකේ හොඳ තරගයක් දෙන්න අමාරුයි. මැද මංතීරුවක දුවන්න තිබුණා නම් මේක මගේම තරගය වෙනවා” සුපුන් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206133</link>
    <topic>කලකට පසුව සජීව වීරකෝන් මතක් වෙයි</topic>
    <author>ප්‍රින්ස් ගුණසේකර</author>
    <content>සංචාරක පාකිස්තානය හා ශ්‍රී ලංකාව අතර කොළඹ ආර්. ප්‍රේමදාස ක්‍රීඩාංගණයේ දී අද පැවැත්වෙන දිවා - රාත්‍රී තෙවැනි එක්දින තරගයේ ශ්‍රී ලංකා සංචිතයට වමතින් දඟපන්දු යවන සජීව වීරකෝන් කැඳවා ඇත.වසර 19කට අධික කාලයක් ශ්‍රී ලංකා ‘ඒ’ පිලට ක්‍රීඩා කළ 34 හැවිරිදි සජීව වීරකෝන්ට ජාත්‍යන්තර ක්‍රිකට් වරම් හිමිවීමට නියමිතව ඇත්තේ දඟපන්දු යවන රංගන හේරත් ආබාධ තත්ත්වයක් මත එක් දින තරගාවලියේ දී විවේක ගැන්වීම හේතුවෙනි.ගාල්ල, ද්‍රවිඩ සංගම් හා කෝල්ට්ස් ක්‍රීඩා සමාජවලට ක්‍රීඩා කළ සජීව අත්දැකීම් බහුල ක්‍රීඩකයකු බව නායක මහේල ජයවර්ධන ඊයේ ටාජ් සමුද්‍රා හෝටලයේ පැවැති ප්‍රවෘත්ති සාකච්ඡාවකදී පැවැසීය.“රංගන හේරත්ට පන්දු යැවීමේ ප්‍රශ්නයක් නෑ. නමුත් පන්දු රැකීමේදී ඔහුගේ ආබාධය නිසා අපහසුතාවට ලක්වෙනවා. ඔහු ටෙස්ට් තරගයට යොදාගත යුතුම ක්‍රීඩකයෙක්. එබැවින් ඔහු විවේක ගැන්වීමට තීරණය කළා” මහේල පැවැසීය.අද තරගයේදී ශ්‍රී ලංකා ආරම්භක පිතිකරුවන් ලෙස උපුල් තරංග හා ටී. එම්. ඩිල්ෂාන් යොදා ගන්නා බවද ඔහු සඳහන් කළේය.එම ආරම්භක පිතිකරු යුගලය වඩාත් හොඳින් ක්‍රියාත්මක බැවින් තමා මැද පෙළ පන්දුවට පහර දෙන බව මහේල පැවැසීය.විස්සයි - 20 තරග දෙකේදී හා පළමු එක්දින තරගයේදී මහේල - ඩිල්ෂාන් යුගලය ආරම්භක පිතිකරුවන් වූහ.පල්ලේකැලේ දී ශ්‍රී ලංකාව ජයගත් දෙවැනි තරගයේ එම ආරම්භය වෙනස් කෙරුණි. එහිදී ඩිල්ෂාන් ශතකයක් ලැබූ අතර තරංග ලකුණු 18ක් ලබා ලකුණු 37ක සම්බන්ධතාවක් ගොඩනැංවීය.පාකිස්තාන ක්‍රිකට් පිලට ප්‍රේමදාස ක්‍රීඩාංගණය ඉතාම වාසිදායක බැවින් මේ තරගයේ ජයග්‍රහණය ලැබීම අපේක්ෂාව බව නායක මිස්බා උල් හක් පැවැසීය.වසර 1986 සිට මේ දක්වා පාකිස්තාන පිල ප්‍රේමදාස ක්‍රීඩාංගණයේ එක් දින තරග 18කට ක්‍රීඩා කර ඇති අතර එයින් තරග 17ක් ජයගෙන තිබේ. තරගයක් විසඳුමකින් තොරව නිමාවට පත්විය.ෂහිඩ් අෆ්රිඩි හා මොහොමඩ් සාමි අද තරගයට ක්‍රීඩා කිරීම සැක සහිත වී තිබේ. දෙදෙනාම ආබාධවලට ලක්ව ඇතත් ඊයේ පුහුණුවීම්වලට සහභාගී වූ බව නායක මිස්බා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206134</link>
    <topic>දිල්හාරා - ප්‍රභාශ්වර ආධුනික බොක්සිං ශූරතා දිනති</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය සංවිධානය කළ ජාතික ආධුනික බොක්සිං ශූරතාවලියේ ‍හොඳම ක්‍රීඩිකාව ලෙස සම්මාන දිනාගැනීමට තුරුලී ක්‍රීඩා සමාජයේ දිල්හාරා අබේවර්ධන සමත්වූවාය.කිලෝග්‍රෑම් 54 බැන්ටම් වේට් බර පන්තියෙන් තරග වැදුණු ඇය නාවික හමුදාවේ අයි.ජී.හලන්ගොඩ පරාජය කිරීමට සමත්වූවාය.ශූරතාවලියේ හොඳම ක්‍රීඩකයා ලෙස සම්මාන දිනාගනු ලැබුවේ ස්ලිම්ලයින් ක්‍රීඩා සමාජයේ මලිත් ප්‍රභාශ්වර විසිනි. ‍හොඳම පරාජිත ක්‍රීඩිකාව ලෙස යුද හමුදාවේ හේරත් සහ හොඳම පරාජිත ක්‍රීඩකයා‍ ලෙස සී.ඊ. බණ්ඩාර සම්මාන දිනාගත්හ.ක්‍රීඩකයන් 212දෙනෙකු සහ ක්‍රීඩිකාවන් 36දෙනෙකු තරග වැදුණු මේ ශූරතාවලියේ ජයග්‍රාහකයන්ට ඉදිරියේ දී පැවැත්වෙන ලේටන්, ක්ලිෆර්ඩ් සහ ජාතික ශූරතාවලියට සහභාගිවීමට අවස්ථාව හිමිවේ.පසුගියදා සුගතදාස ගෘහස්ත ක්‍රීඩාංගණයේ දී පැවැති මේ ශූරතාවලියට පිරිමි සහ කාන්තා බර පන්ති 10ක් බැගින් ඇතුලත් වූ අතර ත්‍රිවිධ හමුදාව, ස්ලිම් ලයින්, යුනිචෙලා, ලීනියා, තුරුලී, මාස් සදර්න්, සිලුවෙටා, යන කණ්ඩායම් නියෝජනය කරමින් ක්‍රීඩක, ක්‍රීඩිකාවන් රැසක් තරග කළහ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206135</link>
    <topic>ග්ලිට්ස් වෙළෙඳසේවා යුගල බැඩ්මින්ටන් ශූරතාවලිය අද ඇරැඹේ</topic>
    <author/>
    <content>වෙළෙඳසේවා බැඩ්මින්ටන් සංගමය විසින් දෙවැනි වරටත් සංවිධානය කරනු ලබන ග්ලිට්ස් වෙළෙඳසේවා යුගල බැඩ්මින්ටන් ශූරතාවලිය අද (13) සිට 17 වැනිදා දක්වා ගල්කිස්සේ සාන්ත තෝමස් ගෘහස්ත ක්‍රීඩාංගණයේ දී පැවැත්වේ.මේ ශූරතාවලියේ කණ්ඩායම් තරග සඳහා මෙවර ආයතන 31ක් නියෝජනය කරමින් කණ්ඩායම් 35ක් තරග වදිති. ඊට ක්‍රීඩක ක්‍රීඩිකාවන් 400 ක් සහභාගි වෙති. ශූරතාවලියේ ජයග්‍රාහකයන්ට කුසලාන, අනුරූ හා සහතික පත්වලට අමතරව මුදල් ත්‍යාග ද පිරිනමන බැව් සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206136</link>
    <topic>ජගත් බැඩ්මින්ටන් විනිසුරු මල්ලට ශ්‍රී ලංකාවෙන් රෝහණ</topic>
    <author/>
    <content>චීනයේ වූ - හාන් නගරයේ පසුගියදා පැවැති ජාත්‍යන්තර බැඩ්මින්ටන් විනිසුරුවන් තෝරා පත්කර ගැනීමේ ප්‍රායෝගික පරීක්‍ෂණයෙන් ශ්‍රී ලංකාවෙන් සහභාගි වූ රෝහණ ද සිල්වා සමත්ව සිටී.ජාත්‍යන්තර විනිසුරුවන්, සහතික ලත් විනිසුරුවන් ලෙස උසස් කිරීම සඳහා චීනයේ වූ - හාන් නගරයේ 2012 මැයි 19 සිට 27 දක්වා පැවති තෝමස් - ඌබර් කුසලාන කණ්ඩායම් ලෝක ශූරතා තරගාවලිය හා සමගාමීව පැවැත්වූ ප්‍රායෝගික පරීක්‍ෂණයේදී රෝහණ ද සිල්වා විනිසුරුවරයා ජාත්‍යන්තර බැඩ්මින්ටන් සංගමයේ සහතික ලත් විනිසුරුවරයෙකු ලෙස උසස් වීමට සුදුසුකම් ලැබීය.මේ අනුව ඔහු ජාත්‍යන්තර විනිසුරුවන් ශ්‍රේණිගත කිරීමේ ඉහළම ශ්‍රේණියේ විනිසුරුවරයෙකු ලෙස සහතික ලද අතර, එම තත්ත්වයට පත්වූ ප්‍රථම ශ්‍රී ලාංකික විනිසුරුවරයා ද වේ. මෙම උසස්වීමත් සමඟම ඔලිම්පික් තරගාවලියක සිට සියලු ජාත්‍යන්තර තරගාවලින් විනිශ්චය කිරීම සඳහා රෝහණ ද සිල්වා මහතාට අවකාශ සැලසෙනු ඇත.වර්තමානයේ අන්තර්ජාතික බැඩ්මින්ටන් සංගමයේ සහතික ලත් එකම බැඩ්මින්ටන් විනිසුරුවරයා වන මොහු ජාත්‍යන්තර තරගාවලින් විශාල සංඛ්‍යාවක් සඳහා විනිසුරුවරයෙකු ලෙස ශ්‍රී ලංකාව නියෝජනය කොට තිබේ. බැඩ්මින්ටන් විනිසුරු රෝහණ ද සිල්වා මහතා දැනට අග්‍රාමාත්‍ය කාර්යාලයේ සහකාර ලේකම්වරයෙකු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=s1206137</link>
    <topic>කලාප මලල ක්‍රීඩා ශූරතාව ඉබ්බාගමුවට</topic>
    <author>කටුපොත විශේෂ - බී.ඒ.එන්.එස්.කුමාර</author>
    <content>ඉබ්බාගමුව කලාප කාර්යාලයේ මෙහෙයවීමෙන් පැවැත්වූ මලල ක්‍රීඩා තරගාවලියේදී සමස්ත ශූරතාව ඉබ්බාගමුව මධ්‍ය විද්‍යාලය දිනාගත් අතර අනු ශූරතාව ගොකරැල්ල මධ්‍ය මහා විද්‍යාලයට හිමිවිය.තෙවැනි ස්ථානය කුඹුක්ගැටේ මධ්‍ය මහා විද්‍යාලය හිමි විය.තරගවල ප්‍රතිඵල මෙසේ ය.වයස අවු:11න් පහළ :- මීටර් 75 (බාලක)එම්.ඩබ්ලිව්.එම්.අයි.දයාරත්න (දොඩම්ගස්ලන්ද ම.ම.වි.) මීටර් 100 (බාලක) එම්.ඩබ්ලිව්.එම්.අයි.දයාරත්න(දොඩම්ගස්ලන්ද ම.ම.වි.)උස පැනීම (බාලක) එච්.ඒ.සී.එම්.සේනාධීර(මැද මුල්ල ද මැල් ම.වි.) දුර පැනීම(බාලක)එම්.ඩබ්ලිව්.එම්.අයි.දයාරත්න (දොඩම්ගස්ලන්ද ම.ම.වි.) මීටර් 75 (බාලිකා) ජේ.ඒ.ටී.එස්.ජයකොඩි (නැඹිලි කුඹුර විද්‍යාලය) මීටර් 100 (බාලිකා) ජේ.ඒ.ටී.එස්.ජයකොඩි(නැඹිලි කුඹුර වි.) උස පැනීම (බාලිකා) ඩබ්ලිව්.ෆාතිමා ශිෆාරා (තෙලඹුගල්ල ම.වි.) දුර පැනීම (බාලිකා) එම්.ඩබ්ලිව්.එම්.ටී.දයාරත්න(දොඩම්ගස්ලන්ද ම.ම.වි.)වයස අවු; 13 න් පහළ-මීටර් 100 (බාලක)ටී.ජී.ජී.ඩී.විජේවික්‍රම (රම්බඩගල්ල ම.ම.වි.)මීටර් 200 (බාලක) ටී.ජී.ජී.ඩී.විජේවික්‍රම(රම්බඩගල්ල ම.ම.වි.) උස පැනීම (බාලක)එම්.ජී.ඒ.ලක්ෂාන් (මැදමුල්ල ද මැල් ම.වි.)දුර පැනීම (බාලක) අයි.ඒ.එස්.එස්.කුමාර (වීර වළගම්බා ම.වි.) මීටර් 100 (බාලිකා)ඒ.එම්.ජී.කේ.විජයසිරි (ඉබ්බාගමුව ම.ම.වි.)මීටර් 200(බාලිකා) එස්.ඩී.ඩබ්ලිව්.ටී.සනාතනී(ප්‍රතිරාජදේව ම.ම.වි) උස පැනීම (බාලිකා)එස්.ඩී.පී.එම්.විජේසේන(දොඩම්ගස්ලන්ද රාජකීය වි.) දුර පැනීම (බාලිකා) කේ.ජී.එන්.එල්.වීරසිංහ (පල්ලෙයාය ම.වි.)වයස අවු:15න් පහළ-මීටර් 100(බාලක)ඩබ්ලිව්.එච්.එම්.ටී.එස්.කේ. විජේසිංහ (ගොකරැල්ල ම.ම.වි.) මීටර් 200(බාලක) ඩබ්ලිව්.එම්.එච්.ටී.එස්.කේ.විජේසිංහ(ගොකරැල්ල ම.ම.වි.) මීටර් 400 (බාලක) පී.එස්.එච්.පෙරේරා(ගොකරැල්ල ම.ම.වි.) උස පැනීම (බාලක) පී.එස්.එච්.රාජපක්ෂ (නාබිරිත්ත වැව ම.වි.)යගුලිය (බාලක) එච්.එම්.අයි.බී.හේරත් (කුඹුක්වැව ම.වි.) දුර පැනීම(බාලක) ඩබ්ලිව්.ඩී.එම්. සෝමසිරි (දොඩම්ගස්ලන්ද ම.ම.වි.) කවපෙත්ත (බාලක) එච්.ඩබ්.එන්.පී.කේ.සෙනෙවිරත්න(කුඹුක්වැව ම.වි.) හෙල්ල (බාලක) ආර්.එම්.ආර්.රත්නායක (දේවපාල විද්‍යාලය) මීටර් 100 (බාලිකා) කේ.බී.එච්.මහේෂිකා චන්ද්‍රසේන (වෙල්ගාල වි.) මීටර් 200(බාලිකා) කේ.බී.එච්.මහේෂිකා චන්ද්‍රසේන (වල්ගාල වි.) මීටර් 400(බාලිකා) කේ.බී.එච්.මහේෂිකා චන්ද්‍රසේන (වෙල්ගාල වි.) උස පැනීම (බාලිකා) ඩබ්ලිව.ජී.ටී.ඒ.මධුෂානි(පහළ ඕගොඩපොල ම.වි.) දුර පැනීම (බාලිකා) එච්.එම්.ඩී.ඩී.ගුණරත්න (ඉබ්බාගමුව ම.ම.වි.) යගුලිය (බාලිකා) එච්.එම්.පී.පී.චන්ද්‍රතිලක (ඉබ්බාගමුව ම.ම.වි.).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=f1206131</link>
    <topic>ප්‍රජාතන්ත්‍රවාදය කියන්නෙ මිල අධික භාණ්ඩයක්</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන වාතාවරණය සමාජීය තත්ත්වය හා වෙල්ලස්සේ ගොවින්ගේ ආර්ථිකය ශක්තිමත් කිරීමට රජය අනුගමනය කරන වැඩපිළිවෙළ පිළිබඳව අධ්‍යාපන නියෝජ්‍ය ඇමැති ගාමිණී විජිත් විජයමුනි සොයිසා මහතා සමඟ සිදු කළ සාකච්ඡාවකි මේ.* පළාත් සභා කිහිපයක් විසුරුවා හැරීමටත් කඩිනමින් ඒවායේ මැතිවරණ පැවැත්වීමටත් ආණ්ඩුව සැලැසුම් කර ඇති බවට අනාවරණය වී තිබෙනවා. මේ විදිහට නියමිත කාලයට පෙර මැතිවරණ පැවැත්වීම කෙතෙක් දුරට හොඳ තීරණයක් ද?දහතුන් වෙනි සංශෝධනය මඟින් පළාත් සභා මහ ඇමැතිවරයාට පූර්ණ බලතල පැවරී තිබෙනවා නියමිත කාලයට පෙර පළාත් සභාව විසිරුවීමට. එය නීති විරෝධී හෝ ප්‍රජාතන්ත්‍රවාදයට එරෙහිව ගත් තීරණයක් නොවෙයි. ඒ නිසා නිල කාලය නිමාවීමට පෙර පළාත් සභා මැතිවරණ පැවැත්වීම වැරැදි දෙයක් හෝ ප්‍රජාතන්ත්‍රවාදයට එරෙහිව කටයුතු කිරීමක් නොවේ.එය රටේ සාමාන්‍ය නීතිය අනුව කටයුතු කිරීමක් පමණයි.මැතිවරණවලට බය ජයග්‍රහණය ගැන බලාපොරොත්තු තැබිය නොහැකි අය තමයි මේ විදිහේ චෝදනා එල්ල කරන්නේ. මැතිවරණ පිළිබඳව භීතිකාවක් ඇත්තේ මහජන මතය මහජන බලය ගැන අවබෝධයක් නැති අයට. එජාපයත්, ජනතා විමුක්ති පෙරමුණත් අද මැතිවරණවලට බයේ සිටින්නේ.* පළාත් සභා මැතිවරණ පැවැත්වීමට විශාල මුදලක් වැයවෙන බවට මාධ්‍ය මඟින් හෙළිදරව් වී තිබෙනවා. මේ විදිහට මැතිවරණ පැවැත්වීම මුදල් නාස්තියක් විදිහට විපක්ෂය පෙන්වා දෙනවා?ප්‍රජාතන්ත්‍රවාදය මිල අධිකයි. ඒකාධිපතිවාදය ලාභයි. ඒකාධිපතිත්වය නතුවී මැතිවරණ නොපවත්වනවා නම් මුදල් ඉතිරි කර ගැනීමට පුළුවන්. ඒත් ප්‍රජාතන්ත්‍රවාදි රාමුවක දීර්ඝ කාලීන අත්දැකීම් ඇති මෙරටට කීර්තිමත් ප්‍රජාතන්ත්‍රවාදී පසුබිමක් එවැනි තත්ත්වයකදී මැතිවරණ පැවැත්වීමත් සුහද බල හුවමාරුත් තමයි සිදුවිය යුත්තේ. එවැනි ප්‍රජාතන්ත්‍රවාදි පසුබිමකදී මැතිවරණ පැවැත්වීම අවැඩක් හෝ වියදමක් විදිහට සැලකීම හොඳ දෙයක් නොවෙයි.* මැතිවරණ දිවයින පුරා එකවර නොපවත්වා කඩින් කඩ පැවැත්වීම ගැන විපක්ෂය දිගින් දිගටම විරෝධය පළ කරනවා. මේ ආකාරයට මැතිවරණ පැවැත්වීම ගැන ජ්‍යෙෂ්ඨ දේශපාලනඥයකු විදිහට ඔබේ අදහස මොන වගේද?මැතිවරණය එක් අවස්ථාවක පැවැත්විය යුතුයි කියලා නියතයක් නැහැ. අනෙක මැතිවරණ කඩින් කඩ පැවැත්වීම මගින් විශේෂ වාසියක් හෝ අවාසියක් ආණ්ඩුවට හෝ විපක්ෂයට සිදු වන්නේ නැහැ.ඔබට මතක ඇති 1993 පළාත් සභා මැතිවරණය. එදා දකුණු පළාත් සභා මැතිවරණය පසුවයි පැවැත්වුණේ. එහිදී ආණ්ඩු පක්ෂය පරාජය කර විපක්ෂය වූ අපට ජයග්‍රහණය කර ගැනීමට පුළුවන් වුණා. එදා ආණ්ඩු පෙරැළියට අවශ්‍ය පසුබිම සකස් වුණේ මේ මැතිවරණයෙන්. ඉතින් කඩින් කඩ මැතිවරණ පැවැත්වීම විපක්ෂය පාඩුයි කියලා කියන්නේ කොහොමද කියන එක ගැටලුවක්.අතීතයේදීත් මහනගර සභා, නගර සභා, ගම් සභා කියා විවිධ මැතිවරණ තිබුණා. මේ සියලු මැතිවරණ එක් දිනයකදී පැවැත්වූයේ නැහැ. විවිධ දිනවල මැතිවරණ පැවැත්වූවා. ඒ නිසා කඩින්කඩ මැතිවරණ පැවැත්වීම අලුත් දෙයක් කියලා කවුරුන් හෝ කියනවා නම් එය වැරැදියි.අද විපක්ෂයට එක් අරමුණක් නැහැ. එක් පෙරමුණක් නැහැ. නිසි නායකයෙක් නැහැ. එක්කෙනෙක් මඩට අදිනවා. තව එක්කෙනෙක් ගොඩට අදිනවා. ඒ විදිහේ විපක්ෂයකට කිසිදා අලුත් පදනමක් හෝ ජයග්‍රාහි ගමනක් ආරම්භ කරන්න බැහැ. අද එජාපය දෙකට කැඩිලා ජවිපෙ තුනට කැඩිලා. මේ වාතාවරණය නිසා තමයි ඔවුන් මැතිවණවලට භීතිකාවක් පළ කරන්නේ.* හිටපු හමුදාපති සරත් ෆොන්සේකා මහතා ජනපති සමාව යටතේ නිදහස ලැබීමත් සමඟ දේශපාලන ක්‍ෂේත්‍රයේ අදහස් උදහස් පළ වෙනවා. මේ වාතාවරණය ගැන ඔබේ මතය මොන වගේ ද?සිරගතව සිටි ෆොන්සේකා මහතාට වඩා නිදහස්ව ආ ෆොන්සේකා මහතා දුර්වලයි. ඔහුට අද දේශපාලනය කරනවා නම් මුල සිට දේශපාලනය කළ යුතුයි. ඉදිරියේදී ඔහුගේ දේශපාලන ගමනට ආරෝපණයක් වෙනවා නම් ලැබෙන්නේ ඔහුගේ දේශපාලන ක්‍රියාකාරිත්වය අනුවයි.ඔහුගෙන් ආණ්ඩුවේ දේශපාලන ගමන් මඟට අභියෝගයක් වන්නේ නැහැ. විපක්ෂයට තමයි අභියෝගයක් සිදුවන්නේ. සරත් ෆොන්සේකා මහතාගේ ආගමනයත් සමඟ අර්බුද පිරි විපක්ෂය තව දුරටත් අර්බුදයට යොමුවීම පමණයි සිදුවන්නේ. ඒ හැර ෆොන්සේකා මහතාගේ දේශපාලන ගමන් මගේ විපරියාසයක් හෝ වෙනත් ප්‍රවණතාවක් මා දකින්නේ නැහැ.* කොටස් වෙළෙඳපොළ කඩා වැටීම හා රුපියල් අවප්‍රමාණය වීම මෙරට ආර්ථිකයේ බිඳ වැටීමක් කියලා ඇතැම් ආර්ථික විශ්ලේෂකයෝ කියනවා. ඒත් ආණ්ඩුවේ සංඛ්‍යා ලේඛන දක්වන්නේ පසුගිය කාලයේ දී මෙරට ආර්ථිකයේ විශේෂ වර්ධනයක් සිදු වූ බවයි. මේ තත්ත්වය ගැන ඔබේ අදහස පැහැදිලි කළ හැකි ද?අද ගෝලීය ආර්ථිකයේ බිඳවැටීමක් පසු බැසීමක් දක්නට තිබෙනවා. එහි යම් යම් බලපෑම් මෙරට ආර්ථිකයටත් බලපාන්න යම් ඉඩක් තිබෙනවා. එහෙත් අතිශය දුෂ්කර යුද අවධියේදී පවා ආර්ථිකය කළමනාකරණය කර ගැනීමට ආණ්ඩුවට දක්ෂතාව තිබුණා. ඒ නිසා අද ඇති වූ අභියෝගයක් තිබෙනවා නම් එය ජයග්‍රහණය කිරීමටත් ආණ්ඩුවට පුළුවන්කමක් ඇතැයි මා විශ්වාස කරනවා.ඒ වගේම ගෝලීය සාධක පිළිබඳව සලකා බලා එහි නිර්නායක අනුව කටයුතු කිරීම තමයි විය යුත්තේ.කොටස් වෙ‍ෙළඳපොළ සාධකය බ්‍රිතාන්‍යයේදී, ප්‍රංශයේදී, ඇමරිකාවේදී බලවත් සාධකයක්. එම රටවල ජනගහනයෙන් විශාල පිරිසක් කොටස් වෙළෙඳපොළ සමඟ සම්බන්ධ වෙනවා. එහෙත් මෙරටදී කොටස් වෙළෙඳපොළට සම්බන්ධ වෙන්නේ සුළු පිරිසක්.* ජීවන මිල ඉහළ යාම හා ඒ හා බැඳුණු කරුණු අද දේශපාලන යේ ප්‍රධාන කතා බහක් බවට පත්වෙලා තිබෙනවා. මේ ජීවන මිල පාලනය කිරීමට ආණ්ඩුවට වැඩපිළිවෙළක් තිබෙනවාද?ජීවන මිල ඉහළ යාමේ ප්‍රශ්නය අද දේශපාලන සටන් පාඨයක් බවට පත්වෙලා තිබෙනවා. විපක්ෂය කියන තරමේ මහා අවුලකට ජනතාව මුහුණ දීලා නැහැ. අද වනවිට අත්‍යවශ්‍ය භාණ්ඩවල මිල ගණන් ස්ථාවර මට්ටමකට පත්වෙලා තිබෙනවා.ජාත්‍යන්තර සාධක මූලිකව ඉහළ ගිය භාණ්ඩවල මිල ගණන් මෙරට ආණ්ඩුවට පාලනය කරන්න බැහැ.දැන් ජාත්‍යන්තර ඉන්ධන මිල පහළ යාම සිදු වෙමින් තිබෙන්නේ. එහි වාසිය ඉදිරියේදී පාරිභෝගිකයාට ලබා ගැනීමට පුළුවන්.* බිබිල ප්‍රදේශය ඇතුළු මොනරාගල දිස්ත්‍රික්කයේ අලුත් උක් වගා ව්‍යාපෘතියක් ආරම්භ කිරීමට චීන සමාගමක් කටයුතු කර තිබෙනවා. එහෙත් මේ ව්‍යාපෘතියට ප්‍රාදේශීය තලයේ දේශපාලනඥයන් රැසකගෙන් විරෝ්ධතා පළවෙනවා. මේ විරෝධතාවලට පදනමක් තිබෙනවාද?මම රැල්ලට දේශපාලනයට ආපු ඒ රැල්ල නිසා පාර්ලිමේන්තු පැමිණි දේශපාලනඥයකු නොවෙයි. මා පස්වරක් පාර්ලිමේන්තුවට පැමිණ තිබෙනවා. ඌවේ මහ ඇමැති ධූරය එක් වරක් උසුලා තිබෙනවා. ආණ්ඩු පක්ෂය වගේම විපක්ෂය තුළත් කටයුතු කර මට හුරු පුරුදුයි. එදා භීෂණය මැද පවා මා ජනතාව අතහැර ගියේ නැහැ. මට ඌවේ ජනතාවගේ වෙල්ලස්සේ ජනතාවගේ ජක කඳුළ වැටහෙනවා.වෙල්ලස්සේ දුර බැහැර දුෂ්කර ප්‍රදේශවල ගොවිජනතාව අතිශය දුෂ්කර ජීවිතයක් ගත කරන්නේ. හේන් ගොවිතැනෙන් යන්තම් ජීවිකාව ගැටගසා ගත්තත් ඔවුනට ආර්ථික වශයෙන් ගොඩයාමක් නැහැ. එහෙත් ජනතා විමුක්ති පෙරමුණත් ඔවුන්ගෙන් දේශපාලනය ඉගෙනගත් ජවිපෙන් බිඳී ඇවිත් අද අප සමඟ සිටින සමහරුන්ටත් අවශ්‍ය කර තිබෙන්නේ මේ දුෂ්කර ජීවිත තුළම එම ජනතාව රඳවා තබා ගැනීමටයි.එහෙම වුණොත් තමයි එයාලගේ දේශපාලනයට අවශ්‍ය ශක්තිය ලබා ගන්න පුළුවන්කම ලැබෙන්නේ.එහෙත් අපට ඕනෑකම තිබෙන්නේ මේ ජනතාව දුෂ්කර ජීවිතවලින් මුදාගෙන ආර්ථික වශයෙන් ශක්තිමත් කිරීමයි.වෙල්ලස්සේ අපට උක් වගාව පිළිබඳව ඇත්තේ අමිහිරි අත්දැකීම්. අමිහිරි මතක පමණයි. එහෙත් උක් වගාව ආර්ථික වශයෙන් ලාභ ලැබිය හැකි වගාවක්. ගොවියගේ ආර්ථිකය ශක්තිමත් කිරීමට උක් වගාව වැනි ව්‍යාපෘතියකින් ලබා ගන්න පුළුවන්.බිබිල ඇතුළු වෙල්ලස්ස ආශ්‍රිත ප්‍රදේශවල උක් වගා කටයුතු සඳහා විදේශීය සමාගම්වලට කිසිදු රජයේ හෝ පුද්ගලික ඉඩම් පවරා දීමක් වෙන්නේ නැහැ. සමාගමේ ගොඩනැගිලි කිහිපයක් ඉදිකිරීමට පමණයි රජයේ ඉඩමක් භාවිතා කරන්නේ. සියලු වගා කටයුතු කරන්නේ ගොවීන් වර්තමානයේදී භාවිතා කරන ගොවි ඉඩම්වලමයි. ඒ නිසා වෙල්ලස්සේ ගොවි ඉඩම් උක් වගාව නිසා විනාශ වන බව පැවසීම වැරැදියි. මෙම වගාව නිසා ප්‍රදේශයේ ගොවින්ගේ ආර්ථිකය ශක්තිමත් වීමක් තමයි සිදුවන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=f1206132</link>
    <topic>දිය ඇලිත් බේරිලා විදුලියත් ලැබෙනවා</topic>
    <author>චන්ද්‍රානි මාරසිංහ ඡායාරූප සමන්ත වීරසිරි</author>
    <content>බලශක්තිය හා මානව සම්පත රටක සංවර්ධනයේ තීරණාත්මක සාධක දෙක යැයි මතයක් තිබේ. ශ්‍රී ලංකාවට සතුටු විය හැකි මානව සම්පතක් තිබේ. එහෙත් බලශක්ති නිෂ්පාදනය අතින් අප තව ම දුප්පත් ය.ප්‍රධාන ගංගා 34 ක් හා අතු ගංගා විශාල ප්‍රමාණයක් ද ශීඝ්‍ර බෑවුම් සහිත මධ්‍යම කඳුකරයක් ද ඇති දිවයිනකට ජල විදුලියෙන් බලශක්තිය සන්තෘප්ත කර ගත නො හැකි ද? ඉතිහාසයේ වරින්-වර මේ ගැටලුව ද අභියෝගය ද මතු විය.ලෝකයේ මිනිස් වාසයට සුදුසු ම රාජ්‍යය “නෝර්වේ” යැයි සලකනු ලැබේ.නෝර්වේ රට ජල මූලාශ්‍ර බහුල රාජ්‍යයෙකි. ග්ලැසියර් දිය වී රට පුරා ගලා යන ගංගා රාශියක් එහි පවතී. “ග්ලෝමා” නම් සුන්දර ගංගාව කි. මී. 610 ක් දිගට ගලයි. ලොව දිගම වෙරළ තීරය ඇත්තේ ද නෝර්වේ රාජ්‍යයේය. එපමණක් නොව ජල විදුලිය නිෂ්පාදනය සම්බන්ධයෙන් හොඳම ආදර්ශය ලබා ගත හැක්කේ ද නෝර්වේ රටෙන්ය.ජල සම්පත තිබූ පමණින් විදුලිය නිෂ්පාදනය කළ හැකිද? ලෝකයේ දෙවන විශාල ම ජල සම්පත හිමි රාජ්‍යය නේපාලය යි. හිමාල කඳුවැටිය පාමුල පිහිටි නේපාලය දිගේ මනරම් ගංගාවෝ ගලා බසිති. එවරස්ට් කඳු මුදුනතෙහි අයිස් දිය වෙමින් අලු පැහැති ජල දහරා නිරන්තරයෙන් රට මැදට ගලා එයි.එහෙත් නේපාලයේ බොහෝ ප්‍රදේශවලට විදුලිය නැත. තවත් ප්‍රදේශවල පැය අටක් – දහයක් විදුලිය කැපේ. කත්මන්ඩු අගනුවරට පැය දහසයක් විදුලිය කැපූ අවස්ථාද තිබේ. ඉන්දියාවේ තමිල්නාඩුව ද විදුලිය කැපීමට ප්‍රසිද්ධ ය.බලශක්ති නිෂ්පාදනය යනු එක් අතකින් දේශපාලන කාර්යයෙකි. නිසි දැක්මක් හා වැඩපිළිවෙළක් නැති; දේශපාලන ස්ථාවරභායක්ද නැති ආණ්ඩුවකට මේ ගැටලුව විසැඳිය හැකි නොවේ. ශ්‍රී ලංකාවේ බලශක්ති අර්බුදය විසැඳීම පිළිබඳ යථාර්ථවාදී වැඩසටහනක් සම්පාදනය වූයේ 2005 න් පසුව ය. එහි කැපී පෙනෙන ලක්‍ෂණ දෙකක් පෙන්වා දිය හැකිය.(i) ජල මූලාශු උපරිම ලෙස භාවිත කරමින් විදුලිය නිෂ්පාදනය කිරීම. (ii) විදුලිය නිෂ්පාදනය සඳහා; ලාභදායී වෙනත් විභවයන් සොයා යෑම.අද අපගේ අවධානයට ලක් වන ඉහළ කොත්මලේ ව්‍යාපෘතිය පළමු ගණයට වැටෙන විදුලිබල සංවර්ධන වැඩසටහනකි. මේ ව්‍යාපෘතිය ඉදි කිරීමට අදාළ අභියෝග කිහිපයක් තිබිණි. එක; පරිසරවේදීන්ගේ විරෝධතා. දෙක; ඉදිකිරීමට අවශ්‍ය මූල්‍ය ප්‍රතිපාදන නොමැතිකම. තුන; මේ ව්‍යාපෘතිය නිම කිරීම සඳහා විශාල කාලයක් ගතවීම. අභියෝග තුන ම ජයගත් මහින්ද රාජපක්ෂ ආණ්ඩුව එහි මුළු බලශක්ති නිෂ්පාදනය තව නොබෝ දිනකින් ජාතික විදුලිබල පද්ධතියට එකතු කරනු ඇත.කොත්මලේ කතාන්දරේඉහළ කොත්මලේ ජල විදුලි ව්‍යාපෘතිය ඉදිකිරීම අපූරු කතාන්දරයකි. කොත්මලේ ඔය නුවරඑළිය දිස්ත්‍රික්කයට අයත්ය. මධ්‍යම කඳුකරයේ දකුණු පසට වන්නට පිහිටා ඇති මහවැලියේ ප්‍රධාන සුන්දර අතු ගංඟාවක් ලෙස කොත්මලේ ඔය සැළකේ.ලෝකාන්තය, අගරපතන, ඩයගම හරහා ගලා බසින දිය දහරාවන්ගෙන් සුසැදි අග්‍රා ඔය සහ නුවරඑළිය පෙදෙසින් ගලා හැලෙන දිය දහරාවන් එක්ව නානුඔය මගින් කොත්මලේ ඔය නිර්මාණය වෙයි. අග්‍රා ඔය හා නානුඔයේ දිය දහරින් සැරසී සිටින කොත්මලේ ඔය සොබා දහමේ සුන්දර නිර්මාණයකි.ඉහළ කොත්මලේ ජල විදුලි ව්‍යාපෘතියේ මුලාරම්භය තලවකැලේ ප්‍රදේශයේදී කොත්මලා ඔය හරස් කොට කොත්මලා ජලාශය නිර්මාණය කිරීමයි. එම වේල්ලේ දිග මීටර් 180 කි. උස මීටර 35.5 කි. කොන්ක්‍රීට් පමණක් යොදා නිර්මාණය කොට ඇති වේල්ලේ මුහුණත පළල මීටර් 7 කි. ස්වයංක්‍රීයව ක්‍රියාත්මක වාන් දොරටු පහකින් සමන්විතය.ජලාශයේ ජල පෝෂක ප්‍රදේශය වර්ග කිලෝමීටර 320 කි. ජලාශයේ ගබඩා වන ජල ධාරිතාව ඝනමීටර මිලියන 2.1 කි. ජලාශයේ පැතිරීම වර්ග කිලෝමීටර 0.25 කි. කඳු පෙළකට මැදි වූ ජලාශය පෙදෙස අතිශයින්ම මනරම් ය.ව්‍යාපෘතියේ විස්මිත නිර්මාණය වන්නේ කිලෝමීටර 12.9 ක දිගකින් යුත් ජල උමං මාර්ගයයි. කොත්මලා ජලාශයේ සිට නියංගම්දොර ඉදි කළ විදුලි බලාගාරය දක්වා ජලය ගෙන යන මේ උමං මාර්ගය මෙතෙක් ශ්‍රී ලංකාවේ ඉදි කළ දිග ම උමං මාර්ගයයි.මෙම උමං මාර්ගයේ විෂ්කම්භය මීටර් 5.8 කි. උමං මාර්ගය මුළුමනින්ම සකස් කොට ඇත්තේ කළුගල් ස්ථරයක් හරහාය. අහස උසට දිස්වන කඳු පන්තියක පිහිටා ඇති මෙම කළුගල් ස්ථරය සිදුරු කොට උමං මාර්ගය සකස් කිරීම ජපන් ශ්‍රී ලංකා ඉංජිනේරුවරුන්ගේ විශ්වකර්ම නිර්මාණයකි. ඉහළ තාක්ෂණය ඒ සඳහා යොදා ගෙන තිබේ. උමඟ ඇතුළත බිත්තිය කොන්ක්‍රීට් ආස්තරයකි. කණ්ඩායම් තුනක් විසින් කොටස් තුනකට උමග නිර්මාණය කර තිබේ.ලෝකයේ වෙනත් දියුණු රටවල මෙවැනි උමං මාර්ග ඉදි කිරීම් වලදී දෙපසින් කැණීමේදී එකට එක්වන ස්ථානය විශාල වෙනස්කම්වලට ලක් වේ. කොත්මලා ව්‍යාපෘතියේ මෙම උමග කැණීමේදී දෙපසින් එක්වන ස්ථානයේ වෙනස සෙන්ටිමීටර 0.8 ක් වත් නොතිබීම මෙහි ඇති විස්මයජනක සිද්ධියකි.කොත්මලේ ජලාශයේ සිට උමං මාර්ගය ඔස්සේ රැගෙන යන ජලය නියංගම්දොර ඉදි කොට ඇති භූගත ජල විදුලි බලාගාරයට යොමු කෙරේ.බලාගාරයේ විදුලි ජනක යන්ත්‍ර (ටර්බයින) ක්‍රියාත්මක කිරීමට තත්පරයට ඝනමීටර් 36.9 ක ජල ප්‍රමාණයක් ජල උමග දිගේ් සැපයෙන පරිදි සැලසුම් සකස් කර තිබේ. භූගත විදුලි බලාගාරයේ දිග මීටර 72 කි. පළල මීටර් 19 ක් සහ උස මීටර් 36 කි.විදුලි බලාගාරය මෙගාවොට් 75 ක ධාරිතාවකින් යුත් විදුලි ජනක යන්ත්‍ර දෙකකින් සමන්විතය.ඉන් ප්‍රථම විදුලි ජනක යන්ත්‍රයෙන් පරීක්ෂණ මට්ටමින් විදුලි ජනනය ආරම්භ කිරීමෙන් පසුව පූර්ණ ජනන ධාරිතාව මත මෙගාවොට් 75 ක් ජාතික විදුලිබල පද්ධතියට සම්බන්ධ කර ඇති බව අතිරේක සාමාන්‍යාධිකාරී (ව්‍යාපෘති) ශවීන්ද්‍රනාත් ප්‍රනාන්දු මහතා කියයි. අනෙක් විදුලි ජනක යන්ත්‍රයේ මෙගාවොට් 75 ක ධාරිතාව ඉදිරියේදී ජාතික විදුලි පද්ධතියට එක් කිරීමට සැලසුම් කර තිබේ.විදුලිබල නිෂ්පාදනය ඉහළටමෙගාවොට් 150 ක ස්ථාපිත ධාරිතාවක් සහිතව වාර්ෂිකව ගිගාවොට් පැය 409 ක විදුලි ශක්තියක් ඉහළ කොත්මලේ ජල විදුලි බලාගාරයෙන් අපේක්ෂා කරයි. සමස්ත ව්‍යාපෘතියේ ඉදිකිරීම් කටයුතු සඳහා ජපන් රජයේ විදේශ සංවර්ධන සහන යටතේ ජපන් සහයෝගිතා බැංකුව මගින් ජපන් යෙන් මිලියන 37817 ක සහනදායි ණය මුදලක් ලබාදී ඇති බව විදුලිබල හා බලශක්ති අමාත්‍යාංශය කියයි. ඊට අමතරව ලංකා විදුලිබල මණ්ඩලය මගින් රුපියල් මිලියන 8548 ක මුදලක් මේ සඳහා වැය කර ඇත.ඉහළ කොත්මලේට ඉහළින් තවත් ජල විදුලි ව්‍යාපෘතියක් ඉදි වන්නේ නැත. දේශපාලන සහ සමාජයීය වශයෙන් පැන නැගුණු අභියෝග ජය ගනිමින් ජාතික අවශ්‍යතාවට යෝධ ශක්තියක් වන ඉහළ කොත්මලේ ජල විදුලි ව්‍යාපෘතිය ඉකුත් මැයි 5 දින ජනාධිපති මහින්ද රාජපක්ෂ මහතාගේ නිරීක්ෂණයට ලක් විය.විදුලිබල හා බලශක්ති ඇමැති පාඨලී චම්පික රණවක, නියෝජ්‍ය අමාත්‍ය ප්‍රේමලාල් ජයසේකර, ජපන් රජයේ නියෝජ්‍ය අගමැති කට්සුයා ඔකාඩා, එරට තානාපති නොබුහිතෝ ගෝබෝ මහත්වරුද ඊට එක් වූහ.ජල විදුලි ව්‍යාපෘතිය1968 දී මහවැලි මිටියාවතේ ජල විදුලි සංවර්ධන කටයුතුවල ප්‍රතිඵලයක් ලෙස මතු වූ ඉහළ කොත්මලේ ජල විදුලි ව්‍යාපෘතිය පිළිබඳ අදහස ක්‍රියාත්මක කිරීමට ජපාන රජයේ සහයෝගය මත ස්ථාන කිහිපයක විදුලිබල සංවර්ධන යෝජනා සැලසුම් අටක් අධ්‍යයනය කර ඇත. මෙමගින් සැලැසුම් දෙකක් ආර්ථික හා තාක්ෂණික වශයෙන් යෝ්ග්‍ය ලෙස සළකා වැඩිදුර අධ්‍යයනයක යෙදී ඇත.පළමු සැලසුමෙන් ඉදිරිපත් වූයේ කැලිඩෝනියා ප්‍රදේශයේ ඉදි වන ජලාශයක් සහිත ව්‍යාපෘතියකි. දෙවන සැලැසුම වූයේ තලවකැලේ ප්‍රදේශයේ කුඩා වේල්ලක් සමග කුඩා ජලාශයකින් සමන්විත ව්‍යාපෘතියකි. ඒ අනුව 1996 වසරේදී තලවකැලේ සංවර්ධන සැලසුම වඩාත්ම යෝග්‍ය සැලසුම ලෙස යෝජනා වී ඇත. ජාතික පාරිසරික පනතට අනුව 1998 වසරේදී ඉහළ කොත්මලේ ව්‍යාපෘතිය සඳහා අනුමැතිය ලැබුණේ වුව ඊට විවිධ විරෝධතා මතු විය. අධිකරණයේ විභාග වීමෙන් පසුව 2000 වසරේදී පූර්ණ අනුමැතිය ලැබී තිබුණද ප්‍රදේශයේ දේශපාලන බලපෑම් නිසා ව්‍යාපෘතිය ක්‍රියාත්මක නොවීය.ව්‍යාපෘති ක්‍රියාත්මක කිරීමට තෝරාගත් ප්‍රදේශයේ වැඩි පිරිසක් පදිංචිව සිටියේ පේළි ගෙවල් සහ ලයිම් කාමරවලය. මේ ජන කොටස් වෙනත් ප්‍රදේශවල පදිංචි කරවීමෙන් ඡන්ද පදනම බිඳී යනු ඇතැයි පටු දේශපාලන අරමුණු ඇතිව පදිංචිකරුවන් විරෝධතා සඳහා පොළඹවන ලදී. එහෙත් 1979 වසරේදී කඩිනම් මහවැලි යෝජනා ක්‍රමය ක්‍රියාත්මක වීමෙන් කොත්මලේ පදිංචිව සිටි පවුල් 3300 ක් අවතැන් වී දහස් ගණනක් ජලාශයට යටවී තිබිණි.ප්‍රදේශයේ තිබූ විහාරස්ථාන 11 ක් ජලාශය නිසා අහිමි විය. කොත්මලේ ජලාශයේ ජල මට්ටම පහත බැසීමෙන් පැරණි කොත්මලේ නගරයේ නටබුන් මෙන්ම ජලාශයේ වේල්ල අසලම ඇති කඩදොරපිටිය විහාරස්ථානයේ විහාරගෙය නටබුන් ද මතුව පෙනේ. ඕතලාව විහාරය, තිස්පනේ විහාරස්ථානයේ චෛත්‍යය හා කොස්ගොල්ල පාලම ද ඒ අතර වේ.කඩිනම් මහවැලි යෝජනා ක්‍රමය යටතේ එවකට ඉහළ ම ජලාශය ලෙස ඉදි කළ කොත්මලේ ජලාශය මේ වන විට පහළ කොත්මලේ ලෙස හැඳීන්වේ. වර්තමාන රජය මගින් ඉදිකොට අවසන් කර ඇති ඉහළ කොත්මලේ ජල විදුලි ව්‍යාපෘතිය ක්‍රියාත්මක කිරීමේදී මුදා හැරෙන ජලය ගලා බසින්නේ පහළ කොත්මලේ ජලාශයටය. ඉහළ කොත්මලේ, පහළ කොත්මලේ, පොල්ගොල්ල, වික්ටෝරියා, රන්දෙණිගල, රන්ටැඹේ ආදී වශයෙන් ඉහළ සිට පහළට මහවැලි ජලය ගලා බසී.ජල මූලාශ්‍ර බහුලව ඇති රටකට ජල විදුලිය සම්පතකි. වෙනත් බලශක්ති ප්‍රභවයකින් විදුලිය නිපදවීමට වඩා ජල විදුලිය වාසිදායකය. ලාබදායි ලෙස විදුලිබල නිපදවීමේ තීන්දුවට අනුව සැලැස්ම වෙනස් කරමින් ජනාධිපති මහින්ද රාජපක්ෂ මහතා ඉහළ කොත්මලේ ව්‍යාපෘතිය යථාර්ථයක් බවට පත් කළේය.මුල්ම සැලසුමට අනුව රටේ ප්‍රධාන දිය ඇලි කීපයක් හරස් කර ඉහළින් ජලය ලබා ගැනීම වෙනුවට පරිසර හානිය අවම වන අයුරින් ජලය සපයා ගැනීමේ උපාය උපක්‍රම භාවිත කර ඇත. ඒ අනුව ඩෙවෝන් ඇල්ල, පූඩලු ඇල්ල, ගැරඬි ඇල්ල, පූනා ඇල්ල යන සුන්දර දිය ඇලිවල ජලය ගැනීම අත්හැර මහවැලි ගඟට නිරතුරු ජලය සපයන කොත්මලා ඔයට පමණක් ව්‍යාපෘතිය සීමා කෙළේය. පරිසර සංවිධාන පෙන්වාදෙන ශාන්ත ක්ලෙයාර් දිය ඇල්ල කොත්මලා ඔය මත පිහිටි කොටසකි. ඉදිකොට ඇති කොත්මලා ජලාශයට පහළ කොටසක් වන ශාන්ත ක්ලෙයාර් දිය ඇල්ලට හානියක් නොවන පරිදි පැය භාගයකට වරක් ඝනමීටර් 4000 ක ජල ධාරිතාවක් මුදා හැරෙයි.කොත්මලා ඔය හරස් කෙරෙන වේල්ලේ සකස් කොට ඇති වාන් දොරටුවලට අමතරව ක්ලෙයාර් දිය ඇල්ලට ජලය සැපයීමේ තවත් දොරටුවක් ඇත. ජලාශයෙන් පහළ ප්‍රදේශයට වරින් වර ජලය මුදා හරිනු ලබන ශ්‍රී ලංකාවේ පළමු ජල විදුලි ව්‍යාපෘතියද මෙය වේ. ශාන්ත ක්ලෙයාර් දිය ඇල්ලේ හැඩරුව නොවෙනස්්ව සංචාරකයින්ට නැරඹිය හැකිය.ප්‍රතිලාභවිදුලිබල ව්‍යාපෘතියෙන් පාරිසරික සහ සමාජ ප්‍රතිලාභ රැසකි. ප්‍රාදේශීය වශයෙන් සමාජ ප්‍රතිලාභ හිමිවන්නේ තලවකැලේ, කොත්මලේ, පූඩලුඔය ප්‍රදේශවාසින්ටය. පුළුල් ප්‍රතිලාභයන් ව්‍යාපෘතියේ ඉහළ ද්‍රෝණිය දක්වා ව්‍යාප්ත වේ. ව්‍යාපෘතියේ ප්‍රතිපත්තිවලට අනුව බලපෑමට ලක්වන සියලුම පවුල් වෙනුවෙන් විකල්ප නිවාස ලබා දී තිබේ. ව්‍යාපෘතියේ මුල් ප්‍රතිලාභ දැනටමත් එම ප්‍රදේශයේ ජනතාව ලබති.දිස්ත්‍රික් ඡන්ද පදනම නොබිදෙන ලෙස එම ජනතාව තලවකැලේ ප්‍රදේශයේම පදිංචි කිරීම අනෙක් සැලැසුමයි. ව්‍යාපෘතියට විරුද්ධව එදා ජනතාව උසි ගැන් වූ දිස්ත්‍රික්කයේ දේශපාලනඥයෝ මෙදා ජනාධිපතිතුමා වෙත ස්තුතිය පළ කර සිටිති. ඉදි කර ඇති නිවාස සංඛ්‍යාව 495 කි.ලයින් කාමර සහ පේළි ගෙවල් වෙනුවට පර්චස් 5 ක හෝ 7 ක හෝ ඉදි කෙරුණු නවනිවාස තිබේ. සියලුම නිවැසියන් නීත්‍යනුකූල හිමිකරුවන් ලෙස සලකා තිබූ නිවාසවලට වඩා විශාලත්වයකින් යුත් ස්ථිර නිවාස ඉදි කර ඇත. ඇතැම් නිවාස වර්ග අඩි 400 කින් පමණ වැඩිවීමකි. විදුලිය නළ ජලය පහසුකම් සහිත නිවාසවලට අමතරව සංවර්ධන ප්‍රවේශ මාර්ග සහිතය.ලැයින් කාමරවලට සහ පේළි ගෙයකට කොටුවී සිටි නිවැසියන්ට උපන් ගමේම තනි නිවසක් සියලු පහසුකම් සහිතව හිමිවීම ඔවුන් ලද ආශිර්වාදයක් බව කියති. ඇතමුන්ට තට්ටු නිවාසය. බිම ටයිල් කරන ලද නිවෙස් කාණ්ඩයක්ද වෙයි. තවත් අයට ජීවනෝපාය මාර්ගය නිවසේම කළ හැකි පරිදි ඔවුන්ගේ අවශ්‍යතා අනුව සැලසුම් කර නිවස ඉදි කොට තිබේ.ඉහළ කොත්මලේ විදුලිබල ව්‍යාපෘතිය හුදෙක් විදුලි ජනනය සඳහා පමණක් ම සීමා නොවේ. නෙත සිත රදවන සංචාරක පෙදෙසකි. ලංගම බස්රථ දෙකකට මාරු වීමට නොහැකිව දුෂ්කර වූ පූඩලුඔය පාලුවත්ත හරහා තලවකැලේ සිට නියංගම්දොර දක්වා මාර්ගය කාපට් අතුරා සංවර්ධනය කර තිබේ. තලවකැලේ ප්‍රදේශයේදී කොත්මලා ඔය හරහා මීටර් 80 ක් දිග පාලමක් ඉදි කර ඇත.මාර්ග, පාලම්, බෝක්කු, විදුලි සංදේශ, ජලය, අපද්‍රව්‍ය බැහැර කිරීම, යටිතල ව්‍යුහ සංවර්ධනය සමග ප්‍රදේශයේ සමස්ත සංවර්ධනය ව්‍යාපෘතියේ තවත් විෂයයකි. සංචාරකයන්ගේ පැමිණීමත් සමග ප්‍රාදේශීය සහ ව්‍යාපාරික ප්‍රජාව සංවර්ධනයේ ප්‍රතිලාභ දැනටමත් භුක්ති විඳිති.සමාජ, ආර්ථික, පාරිසරික, සංවර්ධන වැඩසටහනට අනුව පාරිසරික කළමනාකරණ සැලැස්මක් ද 2005 ඉදිකිරීම් සැලැස්මට ඇතුළත් වේ. පාරිසරික සහ සමාජ බලපෑම් පිළිබඳ විශේෂඥ දැනුම ඇති නිලධාරීන් යළි පදිංචි කිරීමේ නිලධාරීන්ගෙන් සමන්විත පාරිසරික කළමනාකරණ සැලැස්ම ක්‍රියාත්මක කිරීමේ කාර්යාලයක් පිහිටුවා පාරිසරික පරීක්ෂණ සිදු කෙරෙයි. පාරිසරික කටයුතු විමර්ශනය සඳහා මධ්‍යම පරිසර අධිකාරියේ ප්‍රධානත්වයෙන් කමිටුවක්ද වේ.පරිසර හානි අවම කර ගැනීම, ඉදිකිරීම් කටයුතුවලදී උමං මාර්ගවල වායුවේ තත්ත්වය, ශබ්දය, කම්පනය, නිරික්ෂණය කිරීම ව්‍යාපෘතියේ ප්‍රදේශවලට අයත් ජලාශවල මතුපිට තත්ත්වය හා ව්‍යාපෘතියේ බලපෑමට ලක්වන ජල ප්‍රවාහයන් පිළිබඳ නිරීක්ෂණය ජෛව විවිධත්ව ඇගැයීම්, උමං මාර්ගවල ජල මට්ටම හා මතුපිට නිරීක්ෂණ ව්‍යාපෘති ප්‍රදේශයේ බලපෑම හේතු කොටගෙන නායයෑම් ප්‍රදේශ නිරීක්ෂණය කිරීම, ජල ප්‍රවාහවල ගලා යෑමේ ප්‍රමාණය ගණනය කිරීම ආදි තවත් නොපෙනෙන විශාල ව්‍යාපෘතියකි.ජලාධාර සංරක්ෂණවිධිමත් ජල කළමනාකරණයක් සඳහා වැසි ජලය වැඩි කාලයක් ජලාශය තුළ රදවා ගැනීමත් ගංගා කරා ඇදෙන රොන් මඩ ප්‍රමාණය අවම කර ජලාශයේ ආයු කාලය වැඩි කිරීමත් අරමුණු කොට ගෙන මෙම විදුලිබල ව්‍යාපෘතියට සමගාමීව සිදු කෙරෙන ජලාධාර සංරක්ෂණ වැඩපිළිවෙළකි. ඒ අනුව උණ සහ යුකැලිප්ටස් ශාක දස ලක්ෂයක් මේ වන විට සිටුවා තිබේ. කොත්මලා ඔය ආශ්‍රිත දිය බෙත්ම පාලනය කිරීම සහ ගල් සංරක්ෂණය කිරීම මූලික කොටගත් වන ආවරණය සඳහාද විශේෂ අවධානයකට ලක් කෙරෙයි.යළි පදිංචි කළ පවුල්වල සාමාජික සාමාජිකාවන්ට රැකියා අවස්ථා ලබා ගැනීමට සහ ස්වයං රැකියාවල නිරත විය හැකි පරිදි නිපුණතා සංවර්ධන වැඩසටහනක් ක්‍රියාත්මකය.ස්වයං රැකියා සදහා සහන පොළී ණය පහසුකම් සහ උපදේශන සේවා පහසුකම් ලබාදීමේ වැඩසටහනක්ද වේ. තලවකැලේ මධ්‍ය මහා විද්‍යාලය, නගර ශාලාව, ළමා සුරැකුම් මධ්‍යස්ථාන, ක්‍රීඩා භූමි, කෝවිල්, පල්ලි, පොදු පහසුකම් ස්ථානගත කර ඇත. ඊට අමතරව ප්‍රජා මධ්‍යස්ථාන සිනමා ශාලාව පුස්තකාල ඉදි කොට තිබේ. වෙළෙඳ සල් 33 කි.කොත්මලේ ව්‍යාපෘතිය මගින් සමස්ත ප්‍රදේශයම අලුතින්ම නිර්මාණය වී ඇත. ව්‍යාපෘතිය ආශ්‍රිත සංවර්ධනයේ ප්‍රතිලාභ මුළු නුවරඑළිය දිස්ත්‍රික්කය පුරාවටම ව්‍යාප්ත වී ගොසිනි. මෙරට ඉතිහාස පොතට අලුත් පිටුවක් එක් කරන මෙම යෝධ සංවර්ධන ව්‍යාපෘතිය රටේ සංවර්ධනය නව මගකට යොමු කරනු ඇත.අපට සහය දුන් කොත්මලේ ජල විදුලි ව්‍යාපෘතියේ සැලසුම් සහ අධීක්ෂණ ඉංජිනේරු හේමන්ත සමරසිංහ, මහජන සම්බන්ධතා සහාය නිලධාරීන් වන දිනේෂ් රණසිංහ සහ උදාර ලක්ෂාන් මහත්වරුන්ට විශේෂ ස්තූතිය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=f1206133</link>
    <topic/>
    <author>සංවාද සටහන තිලානි ශානිකා විතානාච්චි සේයාරුව තුෂාර ප්‍රනාන්දු</author>
    <content>ශ්‍රී ජයවර්ධනපුර විශ්වවිද්‍යාලයේ සිංහල හා ජනසන්නිවේදන අධ්‍යයනාංශ ප්‍රධාන මහාචාර්ය ගංගානාත් දිසානායකයන් ලියූ “පැණි වළලු” නම් තීරු ලිපි පෙළ කෘතියක් ලෙස මේ මස 18 වැනිදා එළි දකී. එදිනට එය අන්තර්ජාලයට එකතු කිරීමට ද නියමිත ය. “පැණි වළලු” තීරු ලිපිය සහ තීරු ලිපි සංස්කෘතිය පිළිබඳ ඔහු සමඟ කළ කෙටි සංවාදයකි මේ.* බොහෝ පාඨකයන් ගේ් ප්‍රසාදය හිමිවන “තීරු ලිපිය” යන්නෙන් අර්ථ දක්වන්නේ කුමක්ද?වර්තමානය වන විට තීරු ලිපිය කියන මාධ්‍ය පෞද්ගලික ජනමාධ්‍යවේදයේ වඩාත් විස්තාරණය වූ ප්‍රකාශයක් වෙලා. තීරු ලිපියක් ලිවීම කලාවක්. ඒ වගේ ම ලේඛන වෘත්තියේ ශිල්ප ක්‍රමයක් ද වෙනවා. තීරු ලිපිය පිළිබඳ කතාබහ කිරීමේ දී රචකයා ලියන ලිපියට යොදන සිරස්තලය වගේ ම රචකයා ගේ නම හෝ සන්නම, ප්‍රවෘත්ති සහ අනෙකුත් ආකල්ප පතුරුවා හැරීම ඔස්සේ අධිකාරී බලපෑමකින් දැනුම් දෙන්නට මෙය තරම් මාධ්‍යයක් නොමැති බවයි වැටහෙන්නේ. එපමණක් නොවෙයි, අපට සිතෙන්නේ තීරු ලිපිය තරම් පාඨකයාට බලපෑම් කිරීමට හෝ විනෝදාස්වාදය සැපයීමටත් ඵලදායි දායකත්වයක් සපයන වෙනත් මාධ්‍යයක් මාධ්‍ය ශිල්ප ක්‍රමයක් නෑ කියලයි.* පුවත්පතකට විශේෂිත වූ රචනා ශෛලීන් කිහිපයක් තිබිය දී තීරු ලිපි එකතුවකින් ම පාඨකයන් අතරට පැමිණෙන්නට ඔබ අදහස් කළේ ඇයි?තීරු ලිපිය කියන ශෛලිය මට ආගන්තුක දෙයක් නෙවෙයි. තීරු ලිපි රචකයෙක් විදිහට පුවත්පත් මාධ්‍යයට මා ප්‍රවේශ වන්නේ සති අන්තයේ පළවූ යුක්තිය පුවත්පතෙන්. ඒ සමාජ සිද්ධීන් අළලා ලියන “තොටුපළ” කියන තීරු ලිපිය මගින්.එකල එය පුවත්පතේ කර්තෘ මණ්ඩල රැස්වීම්වල දී පවා ආදර්ශ රචනා ශෛලියක් ලෙස ගෙනහැර දැක්වූ ලිපියක්. අනෙක් කාරණය වන්නේ මුද්‍රණයට පෙර සෝදුපත් කියවන අවදියේ ම ඇතැම් කර්තෘ මාණ්ඩලිකයින් එම තීරු ලිපිය කියවීමට පුරුදු වුණා කියලා මට දැනගන්නට ලැබුණා. ඊට පස්සේ මම ලිව්වේ එක්සත් ජාතික පක්‍ෂයේ නිල පුවත්පත වුණු “සියරට” පුවත්පතටයි.“අහවලාගේ දිනපොත” නම් හාස්‍යෝත්පාදක තීරු ලිපියක් වූ එයට ආදර්ශ සැපයුවේ බ්‍රිතාන්‍යයේ ප්‍රකට දේශපාලන හාස්‍යෝත්පාදක ලිපියක් වුණු "Wilsons Wife's Diary" කියන ලිපියෙන්. පළමුවෙන් ම පුවත්පතේ ඇතුළු පිටුවක පළ වූ මේ තීරු ලිපියට ලැබුණු ප්‍රතිචාර නිසා ම පසුව පත්‍රයේ වර්ණ හතරකින් යුත් අග පිටුවට එය මාරුවුණා.තීරු ලිපි සම්බන්ධයෙන් මට මේ ලැබුණු ප්‍රතිචාර බොහොම වැදගත්. අනිත් කාරණය වන්නේ ඕනෑම කෙනෙකුට තීරු ලිපියක් කපා එකතු කර ගැනීමේ පහසුවයි. කියවීමේ පහසුවයි. මේ සියල්ල සලකා බලා වගේ ම ලැබුණු ආරාධනයත් තීරු ලිපිය ඔස්සේ පාඨකයන් අතරට පැමිණෙන්න බලපෑවා.* ඔබ ඉරිදා ලංකාදීපයට ලියූ “පැණි වළලු” තීරු ලිපිය ආරම්භ කිරීමටත්, ඒ සඳහා “පැණි වළලු” කියන නම යෙදීමටත්, කෘතියක් ලෙස මුද්‍රණය කිරීමටත් පසුබිම් වූ සුන්දර කතාවක් තිබෙනවා නේද?ඇත්තට ම ඔව්. මා කිසිවක් නොලියා සිටි දීර්ඝ කාලවකවානුවක් තිබුණා. ඒ කාලවකවානුවේ තිබුණු විද්‍යෝදය සාහිත්‍යයට පැමිණියේ සම්මානලාභී පුද්ගලයෙක්. මේ හමුවීමේ දී ඉරිදා ලංකාදීපයේ ප්‍රධාන කර්තෘ ආරියනන්ද දොඹගහවත්ත කියන ඒ සොඳුරු පුද්ගලයා මට අපූරු යෝජනාවක් ගේනවා. “ඇයි ඔබ වෙනස් ආකාරයේ තීරු ලිපියක් ඉරිදා ලංකාදීපයට නොලියන්නේ” කියලා.තීරු ලිපියට “පැණි වළලු” කියන නම යෙදුවේ මන්දැයි යන්න බොහෝ දෙනාට ගැටලුවක්. මෙහි දී වෙනස් තීරු ලිපියක් ලිවීමත්, ඒ ඔස්සේ පාඨකයන් මීට ආකර්ෂණය කර ගැනීමත් මට අලුත් අභියෝගයක්. ඒ අභියෝගය ජය ගන්නත් තීරු ලිපියට යෙදිය යුතු නාම පිළිබඳ මමත්, සිතත් නිතර ම තර්ක විතර්ක කළා. එහි ප්‍රතිඵලයක් ලෙසයි “පැණි වළලු” නම් රස කැවිල්ල මගේ සිතට පිවිසෙන්නේ. “පැණි වළලු” කියන්නේ උඩරටට පමණක් සීමා වූ දුලබ රසකැවිල්ලක්.එය ලංකාවේ වෙනත් ප්‍රදේශයකින් හමුවෙන්නේ නෑ. ඒ නිසා ම පැණි වළලු කියන්නේ බොහෝ දෙනා රසවිඳපු කෑමක් නෙමෙයි. නියම පැණි වළලු උඩරටින් වුණත් සොයා ගැනීමට අපහසුයි. එහි රසයත් අමුතුයි. සෙමින් සන්සුන්ව විඳගත යුතු රසයක් එහි තිබෙනවා. එපමණක් නෙවෙයි පැණි වළල්ලක් රසවින්ද කෙනෙක් ඊට ලොල් වූවෙක් වන්නේ නිරායාසයෙන්. ඒ හා සමානව තීරු ලිපියක් ලිවීමේ අභියෝගයත් මා අසලයි. එහෙම නම් තීරු ලිපියට පැණි වළලු යන නම වඩාත් උචිතයි කියා මට සිතුණා.ඒ සිතුවිල්ලට අනුව තීරු ලිපියට “පැණි වළලු” යන නම දුන්නා. “පැණි වළලු” දැන් ලොකු, කුඩා කා අතරත් ජනප්‍රියයි. මේ ඔස්සේ ලැබුණු ජනපි‍්‍රයත්වය, ඔවුන්ගේ ලැබුණු ආදරය ඉල්ලීම් මා පුදුමයට පත් කළා. ඒ අතර තීරු ලිපිය කපාගෙන සීරුවට පොතක අලවාගෙන තබාගැනීමට පුරුදු වූ පාසල් දරුවන්, ගුරුවරුන්, තරුණ – තරුණියන්, ගෘහණියන්, මිත්තණියන්, වෛද්‍යවරුන් හා මහාචාර්යවරුන් ද සිටියා.සමහර අයට මඟඇරුණු ලිපි ලබාගත හැකි ද යන්න කියලත් විමසන අය මේ අතර සිටියා. ඔවුන් ගේ ඉල්ලීම් සියල්ල සලකා බලමින් ඔවුන් වඩාත් ආදරය කළ “පැණි වළලු” තීරු ලිපි කෘතියක් බවට පත්කිරීමට මා සිතුවා. ගොඩගේ ප්‍රකාශනයක් ලෙසින් ඔවුන් අතට පත්වන “පැණි වළලු” සඳහා මා තෝරාගත්තේ තීරු ලිපි හතළිස් හතරක් පමණයි.”* ඔබ “පැණි වළලු” තීරු ලිපි පෙළට පාදක කරගත් බහුවිධ ආකාරයෙන් යුත් කාරණායි. තීරු ලිපිය ගොඩනැඟූ® ආකෘතිය, භාෂාව යනා දී මේ සියල්ල නැවුම් ආරකින් යුක්තයි. ලාංකේය ලේඛකයෙකුත් බලාපොරොත්තු විය නොහැකි ආත්ම කථනයන් බොහෝ තැන්වල සුලබයි. තීරු ලිපියෙහි වූ විශේෂත්වය රැඳිලා තිබෙන්නේ එතනද?සමාජයේ සිදු වන බොහෝ සමාජ, සංස්කෘතික කරුණු, සමාජ සංසිද්ධීන්, ජීවන අත්දැකීම් සමඟ මුසු කර තීරු ලිපියකින් සාකච්ඡා කරනවා අඩුයි. ඒ ඔස්සේ ජීවිතය පිළිබඳ සියුම්ව, හෘදයාංගම සංවේදීව හා සරලව කතාබහ නොකෙරෙන තරම්. මෙන්න මේ වෙනස පාඨකයන් අතරට රැගෙන යා යුතුය කියා මට සිතුණා. එතැන දී මා නවකතාකරුවෙකු ගේ රූපණ විලාසයක් පිළිබිඹු කළ බව පාඨකයන්ට පෙනේවි.ඔබ කියන විදියට සමහර අවස්ථාවල දී ඉදිරිපත් කරනා චරිත පිළිබඳ මගේ ආත්ම කථනයන් මා කළේ අවංකව හා හෘදයාංගමවයි. එය ලේඛකයකුගේ අවංකභාවයේ ප්‍රකාශනයක්. භාෂාව පිළිබඳ යමක් කිව්වොත් එය එක්තරා විදියක අත්හදා බැලීමක්. කටවහරේ එන කතාබහ තීරු ලිපියට යොදා ගත්තොත් එහි දී අනෙක් අයගේ සිත් නොරිදෙන ආකාරයෙන් සංයමයෙන් කියන්නේ කොහොමද කියන කාරණය පිළිබඳ මගේ අවධානය යොමු වුණ නිසයි.කෙනෙකු ආමන්ත්‍රණය කළ හැකි වචනය උපරිම සංයමයෙන්, එම භාෂා විලාසයට පිටතින් පැමිනුණු බව නොදැනෙන්න යොදා ගැනීමට මා පරිස්සම් වුණා. ගහකොළ, ගංඟා, ඇළ-දොළ ඇතුළු ස්වභාවධර්මයා සජීවීව මෙහි එන ලිපිවල පෙනී සිටිනවා. කුඩා දරුවෙකු ගේ ඇසින් ලෝකය බැලීමේ දී යි වැඩිමහලු මිනිසුන් ද ජීවිතයේ චමත්කාරය හා දුක දොම්නස කැටුව එන අපූර්ව චරිත ලෙස හැඟී යන්නේ. එලෙසින් පාඨකයාට දැනෙන මේ හැඟීමේ ජීවන දර්ශනය තීරු ලිපි අවසානයේ අනිත්‍යතාව පිළිබිඹු කරන්නක්. එය පාඨක හද කම්පාවට පත් කරනවා. මේ නිසයි වයස අවුරුදු දොළහේ දරුවා ගේ පටන් වයස අවුරුදු අසූහතර දක්වා වැඩිහිටියාත් මේ තීරු ලිපි පෙළට ආදරය කරන්නේ.* ”පැණි වළලු” කෘතිය දොරට වැඩීමේ දී සිදු වන තවත් කර්තව්‍යයක් වන්නේ තීරු ලිපි එකතුවක් පළමුවරට අන්තර්ජාලයට එකතු වීමයි. මින් ඔබ අදහස් කරන්නේ කුමක්ද?ලොකු, කුඩා බොහෝ දෙනෙක් සැරිසරන “ෆේස් බුක්” එක හරහායි “පැණි වළලු” කෘතිය අන්තර්ජාලයට සම්බන්ධ වන්නේ. එවිට සරල භාෂාවෙන් රචිත මේ කෘතිය පිළිබඳ බොහෝ දෙනා දැන ගනීවි. කියවාවි. වර්තමානයේ සිටින තරුණ පෙළ වගේ ම වැඩිහිටියන් බොහොම දෙනෙක් පරිහරණය කරන්නේ අන්තර්ජාලයයි. ඔවුන්ට ඇමතීමට නම් අන්තර්ජාලයට සම්බන්ධ වීම අත්‍යවශ්‍ය කාරණයක්.අනිත් කාරණය නම් බොහෝ විදේශ රටවල සිටින සිංහල ජාතිකයන්ට වගේ ම සිංහල දන්නා අයට මේ කෘතිය අපූරු අදහසක් වේවි. මේ සියලු දෙනාට නිදහසේ සිය අදහස් ප්‍රකාශ කිරීමට ඇති හැකියාව නිසා ම නව රසික සමාජයක් පිහිටුවීමටත් අපට පුළුවන්. මේ සියලු කාරණාවලින් ඈත්වී යමක් කිව්වොත් “පැණි වළලු” කෘතිය දොරට වැඩීමේ උළෙලට එන්න මම ඔබට ආරාධනා කරන්නේ විවෘතවමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>13</day>
    </date>
    <link>http://www.dinamina.lk/2012/06/13/_art.asp?fn=f1206134</link>
    <topic>කතාව පශ්චාත්නූතනවාදයෙන් වැඩ නම් ; ගෝත්‍රවාදයෙන්</topic>
    <author>රන්ජන් අමරරත්න</author>
    <content>නවකතාව පිළිබඳ නිශ්චිත වූ ද; පරිපූර්ණ වූ ද නිර්වචනයක් ලෝකයේ කිසිදු තැනෙක නැත. එංගලන්තයේ, රුසියාවේ, ප්‍රංශයේ, නයිජීරියාවේ, බ්‍රසීලයේ හෝ කොතැනක හෝ එවැන්නක් තිබිය නො හැකි ය.එසේ වූයේ නම්; බිහිවන්නට තිබුණේ එක ම අච්චුවේ කතා ය. ප්‍රතිභාව ඇතුළු ව තවත් සාධක ගණනාවක් ඔස්සේ බිහි වන නිර්මාණ කාර්යය එක ම රටාවක්, එක ම අර්ථයක් ගන්නේ නැත. එහෙත්; ඕනෑ ම නිර්මාණ විෂයයක් හඳුනා ගැනීමේ පදනමක්, සම්මතයක්, හැඟුම් සමුදායක්, තිබේ.එය රටින් - රටට, මහාද්වීපයෙන් - මහාද්වීපයට වෙනස් විය හැකි ය. වෙනස් විය යුතු ය.සිංහල පාඨකයාට ජීර්ණය වූ කතා සම්ප්‍රදායක් තිබේ. එය ගොඩනැඟෙනුයේ ජාතක පොත, අමාවතුර, බුත්සරණ, සද්ධර්ම රත්නාවලිය ආදී පුරාතන ගද්‍ය කෘති හා ජනශ්‍රැති ද ආශ්‍රය කරගෙන ය. අප්‍රිකාවට හෝ ලතින් අමෙරිකාවට ගිය ද මේ තත්ත්වය වටහා ගත හැකි වනු ඇත.සාර්ථක ප්‍රබන්ධ කථාකරුවන් හෝ නවකතාකරුවන් හෝ බිහි වී ඇත්තේ තම උරුමය හා සම්ප්‍රදාය සැලකිල්ලට ගනිමින් අලුත් දෙයක් කළ පමණට ය. මාර්ටින් වික්‍රමසිංහ මහතා එවැන්නක් කිරීමට උත්සාහ කළේ ය. කේ. ජයතිලක මහතා එවැන්නක් කිරීමට උත්සාහ කළේ ය. සයිමන් නවගත්තේගම ඇතුළු තවත් කිහිප දෙනකු ද එවැන්නක් කිරීමට උත්සාහ කළ බව කිව යුතු ය. එහෙත් අද වන විට සිංහල නවකතාව ඇත්තේ සම්ප්‍රදායක්, අරමුණක්, නැති අවුල් සහගත තැනෙක ය.සමස්තයක් ලෙස ගත් කල දැන් සාර්ථක සිංහල නවකතා බිහිවන්නේ නැත. සාර්ථක යන්නෙන් මා අදහස් කරනුයේ අර්ථයෙන්, ධර්මයෙන් හා රසයෙන් උසස් නවකතා ය. විකිණීම අතින් සාර්ථක පොත් තිබෙන්නට පුළුවන. (විකිණීමට බලපාන සාධක වෙනස් ය.) එහෙත් ඒවායින් සමාජයට වැඩක් නැත. අවුලට හේතු කිහිපයක් තිබේ. පළමුවන්න අනුකාරකයන් බිහිවීම ය. දෙවැන්න නවකතාකාරයාට සමාජ දැක්මක් නැතිකම ය. තෙවැන්න අභ්‍යාසයක් නැතිකම ය. හතරවැන්න ශික්ෂණයක් නැතිකම ය.සමහර නවකතාකාරයෝ පශ්චාත් නූතනවාදය කූරුගාමින් ඒ අනුව ප්‍රබන්ධ ගෙතීමට උත්සාහ කරති. තවත් අය යථාර්ථාදී රීතියක් කෙරෙහි විශ්වාසය තබමින් ඒ අනුව කතා ගොතන්නට උත්සාහ කරති. තවත් අය තමන්ගේ හිතළු ලියාගෙන - ලියාගෙන ගොස් ඒවා නවකතා ලෙස සමාජගත කරති. තවත් පිරිසක් තරගෙට නවකතා ලියති. මේ බහුභූත සියල්ලම සිංහල නවකතා කලාව තුළ පැළපදියම් වී ඇත. හොඳ නවකතාවක් බිහිවීමට නම්; අලුත් ම කතාකාරයකු බිහි විය යුතු ය. මා මේ පූර්විකාව ලියා තබනුයේ පහත එන විග්‍රහයේ පදනමක් හැටියට ය.ටෙනිසන් පෙරේරා මහතාගේ අභිනව ප්‍රබන්ධය “අබිරහස් ජීවිත තරණය” නම් වේ. මේ කෘතිය වනා හී පිටු දෙසිය අනූවකින් සමන්විත එක්තරා පොත් ගෙඩියකි. පොත කියවාගෙන යන විට හැඟෙනුයේ කර්තෘ මහතා පශ්චාත් නූතනවාදය, (පශ්චාත් නූතනවාදය) මාක්ස්වාදය වැනි බටහිර මතවාද පටලවාගෙන එහි මං මුළා වී නූතන ලේඛකයකු, වීමට මහා දැඟලිල්ලක් කරන බව ය. එම හාස්‍යෝත්පාදක දැඟලිල්ලට අනුකම්පා කරනු හැර වෙනත් දෙයක් කරනු නො වටී.බෞද්ධ සංස්කෘතියකට උරුමකම් කියන අපට ලෝකය තේරුම් ගැනීම සඳහා පශ්චාත් නූතනවාදයක් අවශ්‍ය නැත. පශ්චාත් නූතනවාදය යනු විශාල බොරුවකි. ඉංග්‍රීසි හා ස්පාඤ්ඤ සමාජයන් එම වාදය විග්‍රහ කරන විලාසයවත් මේ කිසි කෙනකු දන්නේ නැත. එහෙත් ඒ ගැන පොත් ලියනු දකින්නට ලැබේ. ප්‍රබන්ධ කථාවට මේ වාද පටලවා ගැනීමෙන් නවකතාවේ අවුල තවදුරටත් තීව්‍ර වේ. සෑම කතාවකින් ම ඇති - නැති පරතරය නිරූපණය කළ යුතු ය. නිර්ධනීන්ගේ විප්ලවයට තල්ලුවක් දිය යුතුය යන මෝඩ අදහස ද කර්තෘවරයා ළඟ ඇතැ’යි සිතේ.මේ කතාවෙන් කියැවෙන්නේ රම්‍යලතා නම් ගැහැනිය ශ්‍රී ලංකාවේ ධනපති දේශපාලනයට හා සාම්ප්‍රදායික කුලවාදයට එරෙහි ව ක්‍රියාවට නඟන කැරැල්ලක් ගැන ය. රම්‍යලතා නම් තරුණිය පළමුව; ශ්‍රී ලංකාවේ විප්ලවවාදී පක්ෂයක ප්‍රාදේශීය නායිකාවකි. සහෝදරයෝ දෙදෙනාද එහි ක්‍රියාකාරිකයෝ ලෙස සිට ඝාතනයට ලක් වෙති.රම්‍යලතා ඝාතනය කිරීමට ඔන්න - මෙන්න කියා තිබියදී නාගස් වලව්වට පැන ගනී. එහි දී ඇයට ජීවිතාරක්ෂාව හා සැප - සම්පත් ලැබෙන අතර වලව්වේ හාමු හෙවත් දේශපාලකයාගේ බිරිය ලෙස ජීවත්වීමටද සිදු වේ. කුලහීන කාන්තාවක වූ ඈ ඉනික්බිති වලව්ව තුළ මහා විප්ලවයක් කොට සියල්ල විනාශ කර දමන්නී ය.කර්තෘ මහතා කියන කතාව අමු බේගලයකි. මෙබඳු දෙයක් කිසි කලෙක සිදු වී නැත. සිදු වන්නේ ද නැත. රම්‍යලතා කරන විප්ලවය මේ රටේ ගැහැනියකට නම් කළ නො හැකි ය. ජයසුන්දර හාමුගේ උපාය , උපක්‍රම, කුමන්ත්‍රණ, මර උගුල් ආදියෙන් රම්‍යලතා බේරෙන්නේ පුදුමාකාර ලෙස ය. මේ සිදුවීම් පෙළ ගොපළු චිත්‍රපටයක සටන් ජවනිකා තරම්වත් යථාර්ථවාදී නැත. කතුවරයාට මෙරට වලව් පැළැන්තියට පහර දීමේ වුවමනාවක් තිබේ. වලව් පැළැන්තියට හා එම චින්තනයට පහර දුන්නාට කමක් නැත. එහෙත් එය පදනමක් ඇති ව සාර්ථක නිරූපණයක් ඔස්සේ ඉදිරිපත් කළ යුතු ය.ටෙනිසන් පෙරේරා වලව් පැළැන්තියේ කාමභෝගී ජීවිතය අධි - නාටකීය ස්වරූපයෙන් ඉදිරිපත් කරයි. පුරාණ රජෙකුට බඳු ව අන්තඃපුරයක් පවත්වාගෙන යෑමේ හැකියාවක් මෑත කාලයේ වලව්වලට නැත. වලව් පවත්වාගැනීම සඳහා විශාල යුද්ධයක් කරගෙන යෑමට එම පරම්පරාවලට සිදුවේ. වලව් හා කුලහීන ජන කොට්ඨාස අතර ඇති පරතරය ද තුනී වෙමින් පවතී. මෙබඳු පසුබිමක් තුළ කතුවරයා ව්‍යාජයක් මවමින් බොරු ගොඩාක් දෙසා බායි. මේවා කියැවීමෙන් පාඨකයාට කිසිදු දැනුමක්, රසයක්, අර්ථයක් දැනෙන්නේ නැත.ආසියාවේ මිනිස්සු ඕනෑ ම කලා නිර්මාණයක් ඔස්සේ යම් පරිපූර්ණ කතාවක් අපේක්ෂා කරති. සංකීර්ණ චරිත නිරූපණයක් අපේක්ෂා කරති. නිදසුනක් ගතහොත් ජාතක කතාවල ද, දේව කතාවල ද එය තිබේ. ජනශ්‍රැති ආදියෙහි ආදර්ශයක් ද උපහාසයක් ද පවතී. ඊළඟට මේ කතාවලට රිද්මයක් හෙවත් තාලයක් තිබේ. එම තාලය, කතාව හා ආදර්ශය (මීට වෙනත් ශිල්පීය වචන යොදන්නටද පුළුවන) ටෙනිසන් පෙරේරාට හසු වී නැත. ඔහු යුරෝපීය චින්තනය හා කලාව දෙස කෙළ හලමින් තමාටත් නො තේරෙන අපභ්‍රංසයක් නිර්මාණය කරයි.මේ කතාවේ ආකෘතිය, ශෛලිය හා කථා වින්‍යාසය ගොඩනැඟීමට උත්සාහ කර ඇත්තේ ලතින් අමෙරිකානු අලුත් මෝස්තරයට අනුව ය. එය ටෙනිසන් මහතාට අලුත් වුව ලතින් අමෙරිකාවට, යුරෝපයට හෝ එම සාහිත්‍යය කියවන අයට හෝ අලුත් නොවේ. එක ම ගැටලුව වී ඇත්තේ ඔහුගේ ශෛලිය, ආකෘතිය හා කථා වින්‍යාස ගැළපුම නිසා “අබිරහස් ජීවිත තරණය, නම් නව කතාව විකාර රූපී ස්වරූපයක් ගැනීම ය. නූතන වීමට ගොස් ටෙනිසන් පෙරේරා හොඳට ම ඇනගෙන ඇති බවක් පෙනෙන්නට තිබේ.මේ ලේඛකයා පොත් හැට ගණනක් ලියා ඇති බවත්; මේ ක්ෂේත්‍රය තුළ දසක ගණනාවක අත්දැකීම් ඇති ප්‍රවීණයකු බවත් කියැ වේ. ඒ හැරෙන්නට සම්මාන තොගයක් ද ඔහු වෙත ප්‍රදානය වී ඇති බවත් නොයෙක් විස්තරවල දැක් වේ. පොත් හැටක් නො ව සියයක් ලියා තැබුව ද ඒවා පල්හෑලි නම් පලක් නැත. සමහරුන්ගේ පොත් සිය ගණනකට වඩා තවත් කෙනකුගේ එක තීරු ලිපියක් හෝ එක පත්තර ලිපියක් හෝ වටින්නට පුළුවන. ලේඛකයකු ලෙස දීර්ඝ කාලයක් ක්ෂේත්‍රයේ රැඳී සිටීම පමණක් ප්‍රමාණවත් නො වේ. වයසට වඩා බුද්ධිය වටී. දැනුමට හා තොරතුරුවලට වඩා සංකල්ප වටී. සම්මාන ගැන කල්පනා කිරීමත් මෝඩකමකි.හොඳ විචාරයක් ලිවීම සඳහා හොඳ නවකතාවක් ද තිබිය යුතු ය. සාර්ථක නවකතා නැති කල දිගට හරහට විවේචන එල්ල කරන්නට සිදු වේ. පිටකසන විචාරකයන් මෙබඳු පොත් ගෙඩි ගෙන බොරු වචන හරඹ ඔස්සේ ගුණ වර්ණනා කරන්නට පුළුවන. පාඨකයන් එබඳු විවේචන - විචාර කියවන්නේ නැති බව අපගේ වැටහීම ය. ටෙනිසන් පෙරේරා මහතා සිංහල නවකතාව විකාරයක් බවට පත් කරමින් සිටින අතර භාෂාවේ රමණීයත්වයද දූෂ්‍ය කරයි.මෙතුමා ළඟ නව කතා වැඩපොළක් ඇති බවත්; වයසට ගියත් එහි වැඩ නතර නොවන බවත් මේ නවකතාවේ පෙරවදනෙහි සඳහන් වේ. අපට කීමට ඇත්තේ ඔය කියන වැඩපොළ වසා දමන්නේ නම් පින්සිදු වන බව ය. නවකතා ලියන්නේ කෙසේදැ’යි උපදේශන ග්‍රන්ථයක් ද මෙතුමන් විසින් ලියා තිබේ. එය මා කියවා නැත. එහෙත් එහි තරම - තිරම “අබිරහස් ජීවිත තරණය” නම් මේ කෘතියෙන් හොඳට වටහා ගත හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n120614_br1</link>
    <topic>රැකියා සඳහා විදේශ ගතවීමට ප්‍රථම ඔවුන්ගේ නමින් සමෘද්ධි බැංකුවේ ගිණුමක්</topic>
    <author>මහින්ද අලුත්ගෙදර</author>
    <content>(2012-06-14  11:00)  ගෘහ සේවය සඳහා පිටත්ව යන ශ්‍රී ලාංකික කාන්තාවන් විදේශ ගතවීමට ප්‍රථම අදාළ රැකියා ඒජන්සිය මඟින් ලබාදෙන රුපියල් 75,000 ක මූලික දීමනාව ඔවුන්ගේ නමින් සමෘද්ධි බැංකුවේ ගිණුමක තැන්පත් කිරීමට ශ්‍රී ලංකා විදේශ සේවා නියුක්ති කාර්යාංශය තීරණය කරයි.එම මූලික තැන්පතුවට අමතරව කාන්තාව රැකියාව සඳහා විදේශ රටකට ගිය පසු හිමිවන මාසික වැටුපෙන් රුපියල් 10,000 ක මුදලක් හෝ ඇයව යළි ශ්‍රී ලංකාවට පැමිණෙන තෙක් තැන්පත් කළයුතු බවද ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පවසයි.ගෘහ සේවය සඳහා විදේශ රටකට යන කාන්තාවගේ බලාපොරොත්තු ඉහළ නැංවීමේ අරමුණ ඇතිව ඇයගේ සේවා කාලය නිමා කොට යළි ශ්‍රී ලංකාවට පැමිණෙන අවස්ථාව වනවිට කිසියම් මුදලක් ඉතිරිකර දීම මේ වැඩපිළිවෙල මඟින් හැකිවන බවද ඒ මහතා පෙන්වා දෙයි.නිවෙසක් ඉදිකර ගැනීම, දූ දරුවන්ට ‍හොඳ අධ්‍යාපනයක් ලබාදීම, ණය මුදල් පියවා දැමීම ඇතුළු විවිධ අපේකාෂාවන් මත විදේශ රටවලට ශ්‍රී ලාංකික කාන්තාවන් ගියද නිසි කළමනාකරණයක් නොමැති වීම හේතුවෙන් අවසානයේ කිසියම් මුදලක් ඉතිරිකර ගැනීමට නොහැකිවන බවද ස්වාමි පුරුෂයා නමින් මුදල් යොමු කළද ඇතැම් විට ඒවා නාස්ති කරන බවද හෙතෙම සඳහන් කරයි.විදේශ රැකියා සඳහා යන ශ්‍රී ලාංකිකයන්ට නිවෙසක් ඉදිකර ගැනීම වෙනුවෙන් සහන පොළී පදනම යටතේ ණය මුදල් ලබාදෙන බව සඳහන් කළ අමල් සේනාලංකාධිකාර මහතා ඒ මඟින් ඔවුනට විශාල පහසුවක් සැළසෙන බවද කියාසිටී.මේ අතර ශ්‍රී ලංකා විදේශ සේවා නියුක්ති කාර්යාංශයේ සභාපතිවරයා සඳහන් කරන්නේ මෙවැනි ගැටළු නිරාකරණය කිරීමේ අරමුණ ඇතිව රට විරුවෝ නමින් සංවිධානයක් පිහිටුවීමට තීරණය කර තිබෙන බවත් මේ වනවිට කෑගල්ල හා බදුල්ල දිස්ත්‍රික්කයන්හි ප්‍රාදේශීය ලේකම් කොට්ඨාශ මට්ටමින් එම සංවිධාන පිහිටුවා අවසන් බවත්ය.එම සංවිධානය ප්‍රාදේශීය හා දිස්ත්‍රික් මට්ටමින් පිහිටුවීමෙන් අනතුරුව ජාතික මට්ටමින් පිහිටුවීමට සැළසුම්කර තිබෙන අතර මේ වනවිට සාර්ථකව ක්‍රියාත්මක වන බවද ඒ සඳහා විදේශ රටවල සිටින ශ්‍රී ලාංකික ශ්‍රමිකයන්ද ඒ ඒ රටවලින් මේ සඳහා බඳවා ගන්නා බවද සභාපතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n120614_br2</link>
    <topic>මහත්මා ගාන්ධි ලබන මාසයේදී බ්‍රිතාන්‍යයේදී වෙන්දේසි වෙයි</topic>
    <author/>
    <content>(2012-06-14  11:30)  ඉන්දීය නිදහසේ ප්‍රතිරූපයක් වන මහත්මා ගාන්ධි ට අදාල ලිපි, ලියකියවිලි හා ඡායාරූප දහස්ගණනක එකතුවක් ලබන මාසයේදීබ්‍රිතාන්‍යයේදී වෙන්දේසි කරනු ලබන බව සෝද්බයිස් වෙන්දේසි ආයතනය පෙරේදා ප්‍රකාශ කළේය.මේ ලේඛන තොගය අයත්ව තිබී ඇත්තේ ගාන්ධිගේ සමීප මිතුරකු වූ ජර්මන් යුදෙව්ජාතික කායවර්ධක හා වාස්තුවිද්‍යාඥ හර්මන්කාලෙන්බාච් සතුවය.1904 දී ‍ඔවුන් ජොහැන්ස්බර්ග් හිදී හමුවූ තැන් පටන් ගාන්ධි ඔහුගේ නිත්‍ය මිතුරකු බවට පත්ව තිබිණ.වෙන්දේසි අයිතමයන් අතර මේ දෙදෙනා දැක්වෙන ඡායාරූප 287 ක් හා මීට කලින් ප්‍රකාශයට පත් නොවූ මේ දෙදෙනා අතර හුවමාරුවූ ලිපිකීපයක් පවත්නා බව සඳහන්ය.වෙන්දේසියට ඇතුළත් ලියකියවිලි බහුතරයක් 1905-1945 අතර දශක පහක කාලයක් තිස්සේ ගාන්ධිගේ පවුලේ අය හා මිතුරන් මෙන්මඔහුගේ අනුගාමිකයන් වෙතින් ලත් ඒවාය.ඒ සමගම ගාන්ධි විසින් කාලෙන්බාච් ට ලියන ලද ලිපි 13 ක්ද පවතී.වෙන්දේසියෙන් ඩොලර් 780,000 ක් උපයාගත හැකිවෙතැයි අපෙක්ෂිතය.වෙන්දේසි ආයතනයේ නියෝජ්‍ය අධ්‍යක්ෂක ගැබ්රියල් හීටන් පවසන්නේ මේ සුවිශේෂී ලේඛන ගාන්ධිගේ සමීපතමයකු ලෙස කාලෙන්බාච්ඔහුගේ ජීවිතයට කෙතරම් වැදගත් වීද යන්න පිළිබිඹු කරන අතර දෙදෙනා අතර පැවති මිත්‍රත්වය මැනවින් අනාවරණය කරන බවත් ඒවාගාන්ධි චරිතය පිළිබිඹු කරන මූලාශ්‍රයන් ලෙස වැදගත් වන බවත්ය.කාලෙන්බාච් විසින් ගාන්ධිට ලියන ලද ලිපි කීපයකින් නාසිවාදය නැගීමසම්බන්ධයෙන් ඔහු දක්වන සැලකිල්ල මෙන්ම යුරෝපයේ සිටිනසෙසු යුදෙව් සගයන් ගේ තත්ත්වය ද මැනවින් පිළිබිඹු වන බවද ගැබ්රියල්සඳහන් කර ඇත.ටයිම්ස් ඔෆ් ඉන්ඩියා පුවත්පත දක්වා ඇති පරිදි කාලෙන්බාච් ගේ ලේලියක වූ ඉසාසාරිඩ් ගේ නිවසේ තිබී මේ ලිපි සොයාගෙන ඇත්තේඉතිහාසඥයකුවන රාමචන්ද්‍ර ගුහා විසිනි. තවද මේ ලිපි කාලෙන්බාච්ගේ ඊශ්‍රායල් ඥාතීන්වෙතින් මිලදීගැන්මට ඉන්දීය රජය ගත් උත්සාහයමිලගණන් මත වැලකීගිය බවද එහි දැක්වේ.කෙසේවෙතත් ජුලි 10 දා අදාල අයිතමයන් වෙන්දේසි කරනු ඇති බව පැවසී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n120614_br3</link>
    <topic>2016 වනවිට ද.දේ.නි. ඩොලර් බිලියන 98යි</topic>
    <author>මහින්ද අලුත්ගෙදර</author>
    <content>(2012-06-14  11:40) එළඹෙන 2016 වනවිට ශ්‍රී ලංකාවේ දළ දේශීය නිෂ්පාදිතය ඇමෙරිකානු ඩොලර් බිලියන 98.0 ක (රුපියල් කෝටි 1,274,000) ඉලක්කයක් කරා යාම අපේක්ෂාව බව රජය පවසයි.පසුගිය 2011 වසර අවසන් වනවිට ශ්‍රී ලංකාවේ දළ දේශීය නිෂ්පාදිතය ඇමෙරිකානු ඩොලර් බිලියන 59.2 ක්ව (රුපියල් කෝටි 651,200) පැවැති බවද මේ වර්ෂය අවසන් වනවිට එම අගය තවදුරටත් ඉහළ යනු ඇති බවද මුදල් හා ක්‍රම සම්පාදන අමාත්‍යාංශය පෙන්වා දෙයි.ආර්ථික වශයෙන් සංවර්ධනය කරා ගමන් කරන ශ්‍රී ලංකාවේ වත්මන් ඒක පුද්ගල ආදායම ඇමෙරිකානු ඩොලර් 2,836 ක් බව පෙන්වා දෙන එම අමාත්‍යාංශය ලබන 2016 වනවිට එම තත්ත්වය ඇමෙරිකානු ඩොලර් 4,470 දක්වා ඉහළ නැංවීම අරමුණ බවද සඳහන් කරයි.මේ අතර ශ්‍රී ලංකාවෙන් සිදු කෙරෙන අපනයන ඇමෙරිකානු ඩොලර් බිලියන 18 දක්වාද ජාත්‍යන්තර වෙළෙඳ පිරිවැටුම ඇමෙරිකානු ඩොලර් බිලියන 44.1 දක්වාද ඉහළ නැංවීමට රජය සැළසුම්කර ඇති අතර 2016 වනවිට ජාත්‍යන්තර සේවා ආදායම ඇමෙරිකානු ඩොලර් බිලියන 2.6 දක්වා ඉහළ නැංවීම අරමුණ වී තිබෙන බවද මුදල් හා ක්‍රම සම්පාදන අමාත්‍යාංශය නිකුත්කළ නවතම වාර්තාවක සඳහන් වෙයි.මේ අතර එම වාර්තාව පෙන්වා දෙන්නේ ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක මහින්ද චින්තන ඉදිරි දැක්ම වැඩපිළිවෙලට අනුව මෙවැනි ඉලක්කයක් කරා ගමන් කිරීම අපහසු නොවන බවත් ඒ සඳහා සියලු දෙනාගේම දායකත්වය අවශ්‍ය බවත්ය.සෑම අංශයකින්ම ඉදිරියට ගමන් කිරීම සංවර්ධනය සඳහා අත්‍යවශ්‍ය වන බව පෙන්වා දෙන මුදල් හා ක්‍රම සම්පාදන අමාත්‍යාංශය උද්ධමනය සියයට 4.0 දක්වා පහතට ගෙන ඒම, සංචාරක කර්මාන්තයෙන් ඇමෙරිකානු ඩොලර් බිලියන 2.75 ක ආදායමක් ඉපයීම, රැකියා වියුක්තිය සියයට 3.2 දක්වාද දරිද්‍රතාවය සියයට 4.2 දක්වාද පහත හෙළීම මෙහිදී අපේක්ෂාව වී තිබෙන බවද කියාසිටී.ඊට අමතරව 2016 වනවිට සාක්ෂරතාව සියයට 99 දක්වාද පරිගණක සාක්ෂරතාව සියයට 75 දක්වාද ඉහළ නැංවීම රජයේ අරමුණ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n120614_br4</link>
    <topic>අවුන් සාන් සුකී යුරෝපා යයි</topic>
    <author>ජිනීවා හී දී - ඒ - එෆ් - පී</author>
    <content>(2012-06-14  11:50) මියන්මාරයේ ප්‍රජාතන්ත්‍රවාදයේ ප්‍රතිමුර්තිය වශයෙන් සැලකෙන අවුන් සාන් සුකී වසර 24 කින් අනතුරුව ඓතිහාසික යුරෝපා සංචාරයක්ආරම්භකර ඇත. ඇය නිවාස අඩස්සියට පත්වීමට පෙර අවසන් වරට යුරෝපයේ සංචාරයක යෙදී ඇත්තේ 1988 දීයි.ඇය ඊයේ ජාත්‍යන්තරකම්කරු සංවිධානයේ ජිනීවා සම්මන්ත්‍රණය ඇමතීමට නියමිත විය. මේ සංචාරය අතරවාරයේ දී මීට 21 වසරනට පෙර 1991 දී සුකී ටපිරිනමන ලද නො‍බෙල් සාම ත්‍යාගයද නිල වශයෙන් පිළිගනු ඇත.සුකී ‍ගේ මෙම සංචාරය මියන්මාරයේ දැනට සිදුවෙමින් පවතින දේශපාලන ප්‍රතිසංස්කරනවල සන්ධි ස්ථානයක් සනිටුහන් කරනු ඇතැයිවිශ්ලේෂකයෝ පවසති. මියන්මාරය හමුදා පාලනයෙන් මුදාගනු ලැබුවේ මීට වසරකට පෙරයි.සුකී සිය යුරෝපා සංචාරය ආරම්භ ක‍ළේ බටහිර මියන්මාරයේ බෞධයන් සහ මුස්ලිම්වරුන් අතර ගැටුම් උත්සන්න වූ අවස්ථාවක දීයි. සෑහෙන පිරිසක් ඝාතනයට ලක්වූ මෙම අර්බුදකාරී තත්ත්වය යටතේමියන්මාරයේ ගොඩනැගෙමින් පැවතෙන ප්‍රතිසංස්කර ක්‍රියාදාමයකඩා දැමීමට හේතුවනු ඇතැයි මියන්මාර් ජනාධිපතිවරයා සැක මතුකර ඇත.මියන්මාරයේ උද්ගත වී ඇති තත්ත්වය ජාත්‍යන්තර ප්‍රජාවේ ද දැඩි අවධානය යොමු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n120614_br5</link>
    <topic>බොරැල්ල මැගසින් බන්ධනාගාරයේ ප්‍රචණ්ඩ ලෙස හැසුරුණු අයට ඇප නැහැ</topic>
    <author>සිරන්ජනි කුමාරි</author>
    <content>(2012-06-14  14:20)  බොරැල්ල මැගසින් බන්ධනාගාරය තුළ ප්‍රචණ්ඩකාරි තත්ත්වයක් නිර්මාණය කිරිමේ සිද්ධියට සම්බන්ධ සැකකරුවන් 44දෙනා ඇප මත මුදා හැරිම ප්‍රතික්ෂේප කළ කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා සිද්ධිය සමිබන්ධ නිතිපති උපදෙස් කඩිනමින් ලබා ගැනිමට ක්‍රියා කරන ලෙසට ඊයේ (13) පොලිසියට නියම කළේය.සිද්ධිය ඊයේ යළි කැඳවු අවස්ථාවේදි සැකකරුවන් වෙනුවෙන් පෙනි සිටි නිතිඥවරු පැවසුවේ සමහර සැකකරුවන් මෙම සිද්ධිය නිසාම රක්ෂිතබන්ධනාගාරගතව ඇති බවත් එය ඔහුන්ට සිදු වන මහත් අසාධාරණයක් බැවින් සැකකරුවන් ඇප මත මුදා හරින ලෙසය.කොළඹ අපරාධ කොට්ඨාසයේ පොලිස් පරික්ෂක රාජපක්ෂ මහතා මෙහිදි පැවසුවේ පොදු දේපළ පනත යටතේ රුපියල් 2500කට වැඩි වටිනාකමින් යුතු අලාභයක් රජයට සිදු කර ඇති බැවින් ඇපදිමට විරෝධය දක්වන බවය.තවද සිද්ධිය සම්බන්ධයෙන් මෙතෙක් නිතිපති උපදෙස් ලැබි නොමැති බව සදහන් කළ රාජපක්ෂ මහතා සියලු උධෘත නිතිපති දෙපාර්තමේන්තුව වෙත යොමු කර ඇති බව පැවසිය.මැගසින් බන්ධනාගාරයේ නව පරිපාලන ව්‍යුහයට විරෝධය දක්වමින් ඉකුත් පෙබරවාරි 25වන දින රැඳවියන් විසින් මෙම ප්‍රචණ්ඩකාරි තත්ත්වය නිර්මාණය කර තිබිණ.මෙහිදි ලේඛනාගාර ගොඩනැගිල්ල ගිනි තබා ලක්ෂ 47ක අලාභයක් සිදු වු අතර සිද්ධියෙන් රැඳවියන් 26ක් හා බන්ධනාගාර නිළධාරින් හතරදෙනෙකු තුවාල ලබා රෝහල් ගත කෙරිණ.සිද්ධියට සම්බන්ධ ගිනි අවි හය හා උණ්ඩ රස පරික්ෂක වාර්තා සඳහා රස පරික්ෂකවරයා වෙත ඉදිරිපත් කර ඇති පොලිසිය සිද්ධියට අදාළ උධෘත නිතිපතිවරයා වෙතට ද ගොනු කර තිබිණ.අදාළ කරුණු සළකා බැලු මහෙස්ත්‍රාත්වරයා සැකකරුවන්ට ඇප ලබාදිම ප්‍රතික්ෂේප කරමින් ඔහුන් මේ මස 27වන දින දක්වා තවදුරටත් රක්ෂිතබන්ධනාගාරගත කරමින් නිතිපති උපදෙස් කඩිනමින් ලබා ගැනිමට කටයුතු කරන ලෙසට පොලිසියට නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206141</link>
    <topic>රට වටා ලී බඩු ප්‍රවාහනයට මින් මතු බලපත් අවශ්‍ය නෑ</topic>
    <author>ශීලා උඩුවර</author>
    <content>ලී ගෘහ භාණ්ඩ ප්‍රවාහනයේදී පනවා තිබූ බලපත්‍ර ලබා ගැනීමේ ක්‍රමය අහෝසි කිරීමට රජය පියවර ගනී. නව නීතිය යටතේ සියලු පරිපාලන දිස්ත්‍රික්කවල කළුවර, කළුමැදිරිය, සුදු හඳුන්, බුරුත හා නැදුන් හැර අනෙකුත් සියලු දැව වර්ගවලින් සදන ලද ගෘහ භාණ්ඩ ප්‍රවාහනය සඳහා අවසර ලැබේ. එහෙත් කොළඹ දිස්ත්‍රික් සීමාව සඳහා මේ නව නීතිය අදාළ නොවේ.එසේම සියලු පරිපාලන දිස්ත්‍රික්කවල සියලු මහ නගර සභා සීමා ඇතුළත ඉහත දැව වර්ග හැර අනිතුත් සියලු දැව වර්ගවල ඉරන ලද දැව, දැව භාණ්ඩ, වට කණු සහ දර ප්‍රවාහනය සඳහාද බලපත්‍ර අවශ්‍ය නොවන බව පරිසර ඇමැති අනුර ප්‍රියදර්ශන යාපා මහතා පවසයි.ලී භාණ්ඩ ප්‍රවාහනය කිරීම සම්බන්ධ නීති සංශෝධනය කිරීම සඳහා වන ගැසට් පත්‍රයට ඇමැතිවරයා අත්සන් කළ අතර ඒ අනුව වන සංරක්ෂණ ආඥා පනතේ 24 වන වගන්තියේ ( 1) වන උප වගන්තිය යටතේ නිති සංශෝධනය කෙරිණි.කළුවර, කළුමැදිරිය නැදුන් හා සුදු හඳුන් හැර අනිකුත් දැව දර වටකණුආදිය හංවැල්ල, පාදුක්ක ප්‍රාදේශීය ලේකම් කොට්ඨාසය හැර කොළඹ දිස්ත්‍රික්කයේ සියලු ප්‍රාදේශීය ලේකම් කොට්ඨාස ඇතුළත මෙන්ම සිතාවක නගර සභා සීමාව ඇතුළත ද, ගම්පහ දිස්ත්‍රික්කයේ වත්තල මාබෝල , කටුනායක, සිදුව, ජා-ඇළ, මිනුවන්ගොඩ හා පෑලියගොඩ නගර සභා සීමාව ඇතුළත ද, කළුතර දිස්ත්‍රික්කයේ පානදුර , බේරුවල හා කළුතර නගර සභා සීමාව ඇතුළත, මහනුවර දිස්ත්‍රික්කකය් මහනුවර , වත්තේගම හා කඩුගන්නාව, ගාල්ල දිස්ත්‍රික්කයේ අම්බලන්ගොඩ හා හික්කඩුව, මාතර දිස්ත්‍රික්කයේ වැලිගම, හම්බන්තොට දිස්ත්‍රික්කයේ තංගල්ල ද, යාපනය , පේදුරුතුඩුව, වැල්වැටිතුරේ සහ චාවකච්චේරි, මන්නාරම දිස්ත්‍රික්කයේ මන්නාරම, අම්පාර, කාන්තන්තුඩි කින්නියාව, කුලියාපිටිය පුත්තලම හා හලාවත, ඇඹිලිපිටිය, කෑගල්ල යන නගර සභා සීමා ඇතුළත ද ප්‍රවාහනයට බලපත්‍ර අවශ්‍ය නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206142</link>
    <topic>බන්ධනාගාර බුද්ධි අංශයට අලුතින් 160ක්</topic>
    <author>බුද්ධිකා ඉඹුලාන</author>
    <content>බන්ධනාගාර බුද්ධි අංශය ශක්තිමත් කිරීම සඳහා නිළධාරින් 160ක් බඳවා ගැනීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය පියවර ගෙන ඇත.මේ සඳහා වූ යෝජනාව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා කැබිනට් මණ්ඩලය වෙත ඉදිරිපත් කළ අතර ඒ සදහා අනුමැතිය ලැබී තිබේ.මේ නිළධාරින්ගෙන් එක් පිරිසක් සිවිල් ඇඳුමෙන් සේවාවෙහි යොදවන බව පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේලේකම් ඒ. දිසානායක මහතා පැවැසීය.බන්ධනාගාර බුද්ධි අංශය මේවන විට නිළධාරින් 70 කගෙන් සමන්විත වෙයි.බන්ධනාගාර තුළට නීති විරෝධී ද්‍රව්‍ය පිටතින් ගෙන ඒම හා ගෙන යාමට තැත් කිරීම වැළැක්වීම, බන්ධනාගාරවල ඇතිවන කැරලිකෝලාහල ක්ෂණිකව මැඩපැවැත්වීම, විශේෂ අවස්ථාවලදී විශේෂ පුද්ගලයන් ආරක්ෂා කිරීම, ඕනෑම විශේෂ අවස්ථාවකදී සියලුම බන්ධනාගාර පරික්ෂා කිරීම බන්ධනාගාර බුද්ධි අංශයේ කාර්ය භාරයන් අතර වෙයි. බඳවා ගන්නා බුද්ධි අංශ නිලධාරින්ට විශේෂ පුහුණුවක් ලබා දීමද සිදුකරන බව දිසානායක මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206143</link>
    <topic>ඩයලොග් මෙරට පළමු ජංගම දුරකතනයේ කෙරෙන මුදල් ගණු දෙනු සේවාව අරඹයි</topic>
    <author/>
    <content>ජංගම සන්නිවේදන ක්ෂේත්‍රයේ ශ්‍රී ලංකාවේ වෙළෙඳපොළ ප්‍රමුඛයා වන ඩයලොග් ආසිආටා මෙරට පළමු ජංගම දුරකථනයෙන් කෙරෙන මුදල් ගණුදෙනු සේවාව එහි අධ්‍යක්ෂ සහ සමූහ ප්‍රධාන විධායක නිලධාරි ආචාර්ය හාන්ස් විජයසූරිය මහතාග් ප්‍රධානත්වයෙන් ඊයේ (13 වැනිදා) ආරම්භ කෙරිණි.ශ්‍රී ලංකාව පුරා සිටින ග්‍රාහකයන් මිලියන 7.5ක් වෙත මේ අවස්ථාව උදා කරන බව විජයසූරිය මහතා පවසයි. මේ සඳහා ශ්‍රී ලංකා මහ බැංකුව මගින් 2005 අංක 28 දරන ගෙවීමේ සහ පියවීමේ පනත යටතේ බලපත්‍ර නිකුත් කර ඇත.මේ සේවාව සඳහා භාරකාර බැංකු සේවා සම්පාදකයා වශයෙන් හැටන් නැෂනල් බංකුවත් ඩොයිෂ් බැංකුවත් ක්‍රියා කරයි. ‍'ez cash' සේවාව ලෙස නම් කෙරෙන මේ සේවාව ලබා ගැනීමට #111# ඩයල් කළ යුතු වෙයි.අනතුරුව දිවයින පුරා පිහිටි අලෙවිසල් 10,000 කට අධික සංඛ්‍යාවකදී සිය ජංගම දුරකථනය වෙත මුදල්ඇතුළත් කරගත හැකි වෙයි. මෙසේ මුදල් ඇතුළත් කර ගැනීම සුපිරි වෙළෙඳසල්, බැංකු ශාඛා, ස්වයංක්‍රීයටෙලර් යන්ත්‍ර, අන්තර්ජාල හා දුරකථන බැංකු සේවා ඔස්සේ ද සිදු කළ හැකි වෙයි. මේ ගිණුම් අතර, මුදල්හුවමාරු මෙන්ම භාණ්ඩ හා සේවා සඳහා ගෙවීම් සිදු කිරීම හා අන්තර්ජාල ඔස්සේ භාණ්ඩ මිලදී ගැනීම,ජංගම දුරකථනයේ ඇති ත්‍රෛභාෂික සේවා ජාලය යොදා ගනිමින් කෙටි පණිවිඩ හරහා සිදුකළ හැකි වන බවමෙහිදී නිරාවරණය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206144</link>
    <topic>කොටි කරදර විඳිකිළිනොච්චියේ 50කට මංගල සීනු</topic>
    <author>චන්ද්‍රිකා පෙරේරා</author>
    <content>කොටි ත්‍රස්ත ක්‍රියා හේතුවෙන් පසුගිය කාලයේ විවාහ වීමට නොහැකි වී සිටි කිළිනොච්චි ප්‍රදේශයේ පදිංචි පනස්දෙනෙකු කිළිනොච්චි ප්‍රජා පොලිස් සේවාව මගින් මේ මස දහසය වැනිදා විවාහ කර දෙයි.එම කාලයේ උප්පත්තිය ලබා ලියාපදිංචි කිරීමට නොහැකිව සිටි දරුවන්ට උප්පැන්න සහතික ලබාදීමටද මෙහිදී කටයුතු කරයි.එදින උදෑසන සිට දිනය පුරාම එම ප්‍රදේශයේ ජංගම සේවාවක් පැවැත්වීමට පොලිසිය මගින් සැලසුම් කර ඇති අතර එහිදී මේ විවාහ උළෙල පැවැත්වීමත්, උප්පැන්න ලබාදීමටත් කටයුතු යොදා ඇතැයි කිළිනොච්චි නියෝජ්‍ය පොලිස්පති නීල් දළුවත්ත මහතා 'දිනමිණ'ට පැවසීය.ඊට අමතරව ඇස් කණ්ණාඩි ලබාදීම, විවිධ සෞඛ්‍යය වැඩසටහන් පැවැත්වීම හා පරිසරය සුරැකීමේ ශ්‍රමදාන සහ උපදේශන වැඩසටහන් රාශියක් කිළිනොච්චිය ප්‍රදේශයේ මෙදින ක්‍රියාත්මක කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206145</link>
    <topic>දෙමළ ඩයස්පෝරාව අද අපට වඩා බ්‍රිතාන්‍යයට කරදරයක් වෙලා</topic>
    <author>ගාමිණී ජයලත්</author>
    <content>එල් ටීටීඊ ඩයස්පෝරාවේ ඕනෑම අභියෝගයකට, තර්ජනයකට රට වෙනුවෙන් රටේ ජනතාව වෙනුවෙන් ජනාධිපතිතුමාත්, අපත් මුහුණ දීමට සූදානම්.අද ශ්‍රී ලංකාවටත්, ජනාධිපතිතුමාටත් වඩා ඩයස්පෝරාව ප්‍රශ්නයක්, කරදරයක් අභියෝගයක් වී ඇත්තේ බ්‍රිතාන්‍යයට සහ ලන්ඩන් වැසියන්ට බව ජනාධිපති ලේකම් ලලිත් වීරතුංග මහතා කීය.ලලිත් වීරතුංග මහතා මේ බැව් පැවැසුවේ ඊයේ (13 වැනිදා) ජනාධිපති ලේකම් කාර්යාලයේදී පැවැති පුවත්පත් කර්තෘවරුන්ගේ මාධ්‍ය සාකච්ඡාවකදීය.ජනාධිපති මහින්ද රාජපක්ෂ මහතාගේ බ්‍රිතාන්‍ය සංචාරය පිළිබඳ පළවන විවිධ පුවත් කටකතා, මතවල සැබෑ තත්ත්වය සාකච්ඡා කිරීම මේ මාධ්‍ය හමුවේ මූලික අරමුණ විය.එහිදී තවදුරටත් කතා කළ ජනාධිපති ලේකම්වරයා ජනාධිපතිවරයා දෙවන එළිසබෙත් මහ රැජිනගේ වජ්‍ර ජයන්තියට සහභාගි වූයේ එතුමියගේ ආරාධනයෙන්. ඒ ඔස්සේ 2013 වර්ෂයේදී ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය නායකයන්ගේ සමුළුවට සහභාගි වන නායකයන්ව සත්කාර රටේ නායකයා ලෙස හමුවී ඔවුන් සමඟ සාකච්ඡා කිරීමට ලැබුණා. එසේම බ්‍රිතාන්‍ය පාර්ලිමේන්තු මණ්ඩලයද ව්‍යාපාරික ප්‍රජාවද ජනාධිපතිතුමා හමුවුණා.කොටි ඩයස් පෝරාවේ තර්ජනය අද අපේ රටට, ජනාධිපතිතුමාට වුවත් හෙට තර්ජනය බ්‍රිතාන්‍යයට, බ්‍රිතාන්‍ය ආණ්ඩුවට විය හැකියි. බ්‍රිතාන්‍ය රජය ජනාධිපතිතුමාට ඉහළ ආරක්ෂාවක් ලබා දී තිබුණා. වෙඩි නොවදින රථවල ගිය නායකයන් කීප දෙනා අතර ජනාධිපතිතුමා ද එක් අයෙක්.බ්‍රිතාන්‍ය අගමැති ඩේවිඩ් කැමරන් සහ ජනාධිපතිතුමා හමුවේ දී එල්. ටී.ටී.ඊ. ඩයස්පෝරාවේ විරෝධතාව පිළිබඳ බ්‍රිතාන්‍ය අගමැතිවරයා ජනාධිපතිතුමාට සිය කනගාටුව පළ කළ අවස්ථාවේ ජනාධිපතිතුමා කියා සිටියේ “වසර 42 ක මගේ දේශපාලන ජීවිතය තුළ මෙවැනි සිදුවීම්වලට මම ඕනෑ තරම් මුහුණ දී ඇති නිසා මෙවැනි දේ අමුත්තක් නොවන බව ද මේවා මට හොඳට හුරුපුරුදු දේවල්” කියාය.ඩයස්පෝරාවේ විරෝධතාවලට බියෙන් අප පසුපසට යා යුතුද කියා ප්‍රශ්න කළ ලේකම්වරයා ඔවුන්ගේ විරෝධතා නිසා එංගලන්ත ගමන අප නොගියා නම් අපට ජනමාධ්‍යවලින් සහ විවිධ කතා පතුරවන අයගෙන් හොඳ ප්‍රතිචාර ලැබේවි කියා ඔබ හිතනවාද යනුවෙන් මාධ්‍යයෙන් ප්‍රශ්න නැඟීය.මේ මාධ්‍ය සාකච්ඡාව අමතා පාර්ලිමේන්තු මන්ත්‍රී සජින් වාස් ගුණවර්ධන, විදේශ ලේකම් කරුණාරත්න අමුණුගම, බ්‍රිතාන්‍යයේ ශ්‍රී ලංකා මහ කොමසාරිස් වෛද්‍ය ක්‍රිස් සේනිස් මහත්වරුද කතා කළහ. ජනාධිපති ප්‍රකාශක හා ජාත්‍යන්තර මාධ්‍ය උපදේශක බන්දුල ජයසේකර මහතාද මෙයට සහභාගී විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206146</link>
    <topic>ගෝලීය සාම දර්ශකයෙන් ශ්‍රී ලංකාව ඉදිරියට</topic>
    <author>මහින්ද අලුත්ගෙදර</author>
    <content>රටපුරා ස්ථාපිත වී ඇති නිදහස් හා සාමකාමී වාතාවරණයත් සමඟ ශ්‍රී ලංකාව ගෝලීය සාම දශකයේ (Global Peace Index - 2012) තවදුරටත් ඉදිරියට පැමිණ තිබේ.ලෝකයේ රටවල් 158 ක් මෙම සමීක්ෂණය සඳහා යොදාගෙන තිබෙන අතර එහිදී ශ්‍රී ලංකාවට 103 වැනි ස්ථානය හිමිව ඇත. පසුගිය වසරේදී ශ්‍රී ලංකාව එම දර්ශකයේ 130 වැනි ස්ථානයේ සිටියද මෙවර රටවල් 27 ක් අභිබවා ඉදිරියට පැමිණ ඇත.එම වාර්ථාව පෙන්වා දී ඇත්තේ සාමකාමී වාතාවරනයක් ඇතිකිරීම සම්බන්ධයෙන් ඉන්දියාව හා පකිස්ථානය ඇතුලු බොහෝ රටවල් අභිබවා ශ්‍රී ලංකාව ඉදිරියට පැමිණ ඇති බවය.මෙම දර්ශකයට අනුව ශ්‍රී ලංකාව, ආසියානු පැසිපික් කළාපයේ 17 වන ස්ථානය හිමි කරගෙන ඇත. ශ්‍රී ලංකාවට අමතරව ගෝලීය සාම දශකයට අනුව ඉන්දියාව 142 වන ස්ථානයටද, පාකිස්තානය 149 වන ස්ථානයටද පැමිණ තිබෙන අතර තායිලන්තය හිමි කරගෙන ඇත්තේ 129 වැනි ස්ථානයයි. ඊට අමතරව පිලිපීනය, සිම්බාබ්වේ, භූතානය හා ඝානාව යන රටවල් සමඟ ශ්‍රී ලංකාවද සාමකාමී වාතාවරණයක් ඇතිකිරීම සම්බන්ධයෙන් ඉතා ඉහළ ප්‍රගතියක් ලබා තිබේ.ත්‍රස්ත ක්‍රියා ඇතිවීමේ ප්‍රවණතාවය, රජයට විරුද්ධව විරෝධතා ව්‍යාපාර සංවිධානය වීම සහ අභ්‍යන්තර ගැටුම්වලින් සිදුවන මරණ සංඛ්‍යාව ඇතුළුව ගුණාත්මක හා ප්‍රමාණාත්මක නිර්නායකයන් 23 ක් පදනම් කර ගනිමින් මෙම සමීක්ෂණය සිදුකර තිබෙන අතර එයින් ශ්‍රී ලංකාව කැපී පෙනෙන ලෙස බදිරියට පැමිණ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206147</link>
    <topic>පනස්දාහක් අල්ලස් ගනිද්දිසුරාබදු නියාමක දැ‍ෙල්</topic>
    <author>විජයානී එදිරිසිංහ</author>
    <content>ගංජා ළඟ තබාගත් කාන්තාවකට මත්කුඩු තබාගත් බව පවසා නීති මගින් ක්‍රියා නොකර සිටීමට රුපියල් ලක්ෂ තුනක අල්ලස් ඉල්ලූ සුරාබදු නියාමකවරයෙක් අල්ලස් කොමිසම මගින් ඊයේ (13) අත්අඩංගුවට ගෙන තිබේ.සැකකරු ඉල්ලා සිටි මුදලින් රුපියල් පනස් දහසක් ලබා ගන්නා අවස්ථාවේම අත්අඩංගුව ට පත් වූයේ ඊයේ දහවල් කොළඹ ඩී. ආර්. විජේවර්ධන මාවතේ පිහිටි සුරාබදු ප්‍රධාන කාර්යාලයේ දීය.මොහු ඊයේ කොළඹ ප්‍රධාන මහේස්ත්‍රාත් වෙත ඉදිරිපත් කිරීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206148</link>
    <topic>හදවත් රෝගී දමිළ දරුවන්දෙදෙනකුට ජීවත්වීමේ වරම්</topic>
    <author>විජයානි එදිරිසිංහ</author>
    <content>අපේ යුද හමුදාව දෙමළ ජනතාව වෙනුවෙන් දක්වන මානුෂිකත්වය කොතරම්දැයි දෙමළ ඩයස් පෝරාවට සියැසින් දැක ගැනීමට හැකි උතුම් සද්කාර්යයක් නම් යාපනයේ වයස් අවුරුදු තුනක් වන දරුණු හදවත් රෝගවලින් පෙළෙමින් සිටි දරු දෙදෙනකුගේ ජීවිත බේරා ගැනීමයි. යුද හමුදාවේ පිහිටෙන් කොළඹ දී පසුගියදා (5) ශල්‍යකර්මවලට ලක් වූ මේ දරු දෙදෙනා මේ වන විට කොළඹ ආසිරි රෝහලේ යහපත් සෞඛ්‍ය තත්ත්වයෙන් පසුවෙති.යාපනයේ පුත්ත්තූ®ර් නැගෙනහිර ප්‍රදේශයේ පදිංචි තේගදීස්වරන් මහතා කොටි සංවිධානයේ කිළිනොච්චි කාර්යාලයේ සේවය කළ ලිපිකරුවෙකි. ඔහුගේ බිරිඳ පාර්පීපා තේගදීස්වරන්ය. ඔවුන්ගේ දියණිය උපන්නේ 2009 වසෙර්ය. ඇය දැන් තුන් හැවිරිදි දියණියකි. ඇය තේගදීස්වරන් අකීෂා වෙයි. මේ දැරිය උපතින්ම හදවත් රෝගයකින් පෙළෙමින් සිටියාය.යාපනය රෝහලෙන් ඇයගේ මාපියන්ට දැනුම් දී තිබුණේ ඇයට සැත්කමක් කළයුතු බවය. එහෙත් ඉතා දිළිඳු ජීවිතයක් ගත කළ මාපියන්ට කොටි සංවිධානයට සේවය කළත් ලැබී තිබූ දෙයක් නොමැත. ඔවුන් දියණිය සුවකර ගත නොහැකිව දැඩි කම්පාවට පත් ජීවිතයක් ගත කරමින් සිටියා.මෙහිදී සැත්කමට ලක් වූ අනෙක් දරුවා වූයේ ඥාණසේකරම් වින්දරාසා ඔහු පුතෙකි. ඔහුගේ වයසද අවුරුදු තුනකි. යාපනය යෝගපුරම් ඌරනි ප්‍රදේශයේ පදිංචි සුන්දරාසා සන්තුස් ඔහුගේ පියාය. මේ දරුවාද උපතේම හදවත් රෝගයකින් පෙලුණ අතර ඔහුටද ශල්‍යකර්මයක් කිරීමට වෛද්‍යවරු උපදෙස් දී තිබිණි.මේ දරු දෙදෙනාට ශල්‍ය කර්මයක් නොකළොත් ජීවිත ගැන විශ්වාසයක් තැබිය හැකි තත්ත්වයක් නොවීය.මේ අතර මීට සති කීපයකට පෙර යාපනය 511 බළසේනාධිපති කර්නල් එම්. පී. යු. බී. ගුණතිලක මහතා යාපනයේ ජනතාව වෙනුවෙන් වෛද්‍ය සායනයක් පැවැත්වීමට පියවර ගෙන තිබුණි.එම සායනයට පැමිණි ඉහත කී දරු දෙදෙනාගේ මාපියන්ට වෛද්‍යවරුන් ගැන දැන ගැනීමට ලැබුණේ ඔවුන්ගේ තත්ත්වය බරපතළ බවය. කර කියා ගත දෙයක් නොමැති මාපියෝ හඬා වැටුණහ.එහෙත් ඔවුන් වෙනුවෙන් පිහිට වී දරු දෙදෙනාගේ ශල්‍ය කර්ම සිදු කිරීමේ වගකීම හමුදාව මගින් බාර ගැනිණි.යාපනය ආඥාපති මේජර් ජෙනරාල් මහින්ද හතුරුසිංහ මහතාගේ පූර්ණ සහයෝගය මත කර්නල් ගුණතිලක මහතා දරු දෙදෙනාගේ ශල්‍යකර්ම සිදුකිරීමට අවශ්‍ය කටයුතු සිදුකෙරුණි.මේ සඳහා දරු දෙදෙනාට සහ දෙමාපියන්ට ගුවන් ගමන් පහසුකම්, ආසිරි රෝහලේ නැවතීමට පහසුකම්, ඇඳුම් පැළඳුම් හා වෙනත් අවශ්‍ය සෑම අවශ්‍යතාවයක්ම ලබාදීමට මෙම හමුදා නිලධාරීහු කැපවූහ.ඒ ඔස්සේ ආසිරි රෝහල මීට පෙර වතාවක දෙමළ තරුණියකට නොමිලේ හදවත් සැත්කම් සිදුකළා සේ මේ දරු දෙදෙනාගේ සැත්කම් සඳහා අවශ්‍යතා රැසක් නොමිලේ ලබාදුන්හ.වායු සමීකරණය කළ කාමර දෙකෙක් පවුල් දෙක වෙනුවෙන් වෙන් කෙරුණි. එම රෝහලේ ප්‍රධාන විධායක නිලධාරී වෛද්‍ය මංජුල කරුණාරත්න හදවත් රෝග අංශයේ ප්‍රධාන වෛද්‍ය විවේක් ගුප්තා සහ හදවත් රෝග අංශයේ අධ්‍යක්ෂ වෛද්‍ය අනිල් පෙරේරා මේ ශල්‍යකර්ම සහ සෙසු අවශ්‍යතා නොමිලේ ලබාදීමට ක්‍රියා කළහ. සෙසු වියදම් හමුදාව මගින් දරනු ලැබිණි.මේ දරුවන්ට අවශ්‍ය ලේ ලබාදීමට යුද හමුදා සෙබළුන් අට දෙනෙක් යාපනයේ සිට පැමිණ තිබුණි. ශල්‍යකර්මය අවසන් කර මාපියන් දරුවන් ආපසු යාපනයට රැගෙන යන තෙක් යුද හමුදාවේ මේජර් පි‍්‍රයදර්ශන ඔවුන්ගේ අවශ්‍යතා ලබාදීමට වෙන් කෙරුණි. ඔහු ඔහුගේ ඥාතීන් බැලීමට යන්නා සේ උදේ සවස රාත්‍රි නොබලා මේ දරුවන්ගේ මාපියන්ගේ අවශ්‍යතා සපුරාලයි.පසුගිය 5 වැනිදා රෝහලට ඇතුළත් කළ මේ දරු දෙදෙනාගේ ශල්‍යකර්ම සිදුකර දැන් අවසන්ය. ඔවුන් හොඳ සෞඛ්‍ය තත්ත්වයේ පසුවෙති. තවත් දින කීපයකින් ඔවුන්ට රෝහලින් පිටව ගුවන් මගින් නැවත යාපනයට යාමට පහසුකම් සලසා තිබේ. ඉන් අනතුරුවද ඔවුන්ගේ සුවදුක් බැලීමට වෙනත් වියදම් දැරීමට හමුදාව කැප වී සිටි.ම්ලේච්ඡ කොටි සංවිධානයේ අප්‍රමාන වූ හිරිහැර මැද දුක් ගිනිවලින් පිරී ජීවිත ගෙවා දරුවන්ගේ රෝගය ගැන නොව ජීවිතයවත් බේරා ගැනීමට නොහැකිව සිර වී සිටි මේ මාපියෝ හමුදාව කැපවී තම දරුවන්ගේ ජීවිත බේරා දීම සම්බන්ධව හමුදාව ඉදිරියේ වැඳ වැටී ස්තුතිය පළ කළේ හමුදාව තම දරුවන් බේරාගත් දෙවියන් බව පවසමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n1206149</link>
    <topic>ඉරාකයේ බෝම්බ වැලක්84ක් නසී</topic>
    <author/>
    <content>ඉරාකයේ ඊයේ සිදුවූ බෝම්බ පිපිරීම් මාලාවකින් 84 දෙනෙකු ජීවිතක්ෂයට පත්ව තවත් 300 දෙනෙකු තුවාල ලබා ඇත.බැග්ඩෑඩ් අගනුවර සිදුවූ බෝම්බ පිපිරීම් හේතුවෙන් මියගිය පිරිසෙන් බහුතරයක් ආගමික උත්සවයක් සඳහා පැමිණි ෂියා නිකායික බැතිමතුන් බව ඒ.එෆ්.පී වාර්තා සඳහන් කරයි.එක් බෝම්බයක් පුපුරුවා හැර ඇත්තේ ආගමික පෙරහැරක් ඉලක්ක කර ගෙන වන අතර බෝම්බ ප්‍රහාරවල වගකීම මෙතෙක් කිසිවෙකු බාර ගෙන නොමැත.ඉරාකයේ ෂියා නිඛායික බැතිමතුන් ඉලක්ක කරන ලද ප්‍රහාරයන්ගේ වර්ධනයක් පසුගිය දිනවල පෙන්නුම් කර තිබෙන අතර අදාළ ප්‍රහාරයේ වගකීම එරට සුන්‍ය මුස්ලිම් සටන් කාමීන් විසින් බාර ගතයුතු බවට ඉරාක ආරක්ෂක අංශ පවසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n12061410</link>
    <topic>හජ්ජි වන්දනාවට පහසුකම් දෙන්නැයිසෞදියෙන් ඉල්ලීමක්</topic>
    <author/>
    <content>ඉස්ලාම් බැතිමතුන් හය දහසකට ආසන්න පිරිසකට හජ්ජි වන්දනාව සඳහා ඉඩකඩ ලබා දෙන්නැයි ශ්‍රී ලංකා රජය සෞදි අරාබි රජයෙන් ඊයේ (13) ඉල්ලීමක් කෙළේය.හජ්ජි වන්දනාව සඳහා වසරකට බැතිමතුන් 2800 දෙනකුට දැනට සෞදි රාජ්‍යය අවස්ථාව ලබා දී ඇත. මේ කෝටාව වැඩිකර ගැනීම සඳහා තමා සෞදි රජයේ හජ්ජි වන්දනා  සම්බන්ධ අමාත්‍යාංශයේ ලේකම්ෆයිසල්ඩීන් අබ්දුල් අජීඩ් මහතා සමග ඊයේ සාකච්ඡා කළ බව හජ්ජි වන්දනා කමිටු සම සභාපති සහපාරිසරික නියෝජ්‍ය ඇමැති අල්හාජ් ඒ. ආර්. එම්. අබ්දුල් කාදර් මහතා කීය.ජනාධිපති මහින්ද රාජපක්ෂ මහතාගේ උපදෙස් මත අග්‍රාමාත්‍ය සහ ආගමික කටයුතු ඇමැති දි. මු. ජයරත්නමහතා විසින් සම්පාදනය කළ හජ්ජි වන්දනාවට මෙරටට ලැබෙන කෝටාව වැඩිකර ගැනීමේ ලිපිය භාරදුන්බව ද නියෝජ්‍ය ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n12061411</link>
    <topic>උසස් නිලධාරියෙක් හදිසියේ මාරු කළාටවිදුලිබල සේවකයෝ කනස්සල්ලෙන්</topic>
    <author/>
    <content>ලංකා විදුලි බල මණ්ඩලයේ දකුණු පළාත් ප්‍රධාන කාර්යාලයේ උසස් නිලධාරියකු හදිසියේ ස්ථාන මාරු කිරීමක් නිසා එම කාර්යාලයේ සේවකයෝ දැඩි කනස්සල්ලටත් කලකිරීමටත් පත්ව ඇත.හදිසි ස්ථාන මාරුව නිසා එම නිලධාරියාට සාධාරණයක් ඉටු කරන ලෙසත් හා අත්තනෝමතික ස්ථාන මාරුව අවලංගු කරන ලෙසත් ඉල්ලා විශාල සේවක පිරිසක් අස්සන් කර 2012. 05. 31 දින සාමාන්‍යාධිකාරිවරයාට ලිපියක් ඉදිරිපත් කොට ඇත.එම ලිපියට අස්සන් කළ සේවක සේවකයින් ගෙන් මේ වන විට එවන් ලිපියක් එසේ ලිවීමට හේතු අසා දකුණු පළාත් නියෝජ්‍ය සාමාන්‍යාධිකාරිවරයා කරුණු විමසා ඇතැයි සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=n12061412</link>
    <topic>බන්ධනාගාර නව කොමසාරිස්වරු4ක් පත් කරයි</topic>
    <author>බුද්ධිකා ඉඹුලාන</author>
    <content>වහාම ක්‍රියාත්මක වන පරිදි පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා විසින් නව බන්ධනාගාර කොමසාරිස්වරුන් 04 දෙනකු පත්කර තිබේ.රාජ්‍ය සේවා කොමිසමේ ආවරණ අනුමැතිය යටතේසේවා අවශ්‍යතා මත මෙම පත්වීම් සිදුකර තිබේ.දැනට සිටින ජ්‍යෙෂ්ඨතම බන්ධනාගාර අධිකාරීවරුන් වන එස්.පී.ඩබ්ලිව් .එම්.ආර්.බී.වික්‍රමසිංහ මහතා බන්ධනාගාර කොමසාරිස් ( පාලන)ලෙසත්,ගාමිණී කුලතුංග මහතා බන්ධනාගාර කොමසාරිස්(මහෙයුම්) ලෙසත් ,ලක්ෂ්මන් අබේගුණවර්ධන මහතා බන්ධනාගාර කොමසාරිස්(සැපයුම්)ලෙසත්,අශෝක හපුආරච්චි මහතා බන්ධනාගාර කොමසාරිස්(සුබසාධන)ලෙසත් පත්වීම් ලබා ඇත.බන්ධනාගාර කොමසාරිස් පාලන සහ සුබසාධන තනතුරු ාහබවූ ලක්ෂ්මන් සිල්වා මහතාවිශ්‍රාම යාම,බන්ධනාගාර කොමසාරිස් (සැපයුම්) වෙනුර ගුණවර්ධන මහතාට විනය පරික්ෂණයක් පැවැත්වෙන නිසාත් මෙම තනතුරු පුරප්පාඩු වී තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=r1206141</link>
    <topic>කළුතර පොලිස් අභ්‍යාස විද්‍යාලයේඵලදායිතා වැඩසටහන සාර්ථකයි</topic>
    <author>කළුතර සමූහ දිවාකර මොහොට්ටි</author>
    <content>රජය මගින් ස්ථාපිත කර ඇති ඵලදායිතා සත් වැඩපිළිවෙළ වඩා වර්ධනය කළ යුතුයි.ඒ සඳහා හොඳම ස්ථානය පොලිසිය යැයි ඵලදායිතා ඇමැති ලක්‍ෂ්මන් සෙනෙවිරත්න මහතා පැවසීය.ඒ මහතා එසේ කීවේ කළුතර පොලිස් අභ්‍යාස විද්‍යාලයීය අපරාධ පරීක්ෂණාගාරයේ පැවති ඵලදායිතා රැස්වීමක් අමතමිනි.ඇමැතිවරයා මෙසේද කීය. පුහුණුව ලබන පොලිස් නිලධාරීන් රටේ පොලිස් ස්ථානවලට අනුයුක්ත කරනවා. සෙසු ආයතනවලට වඩා පොලිසියේ විනය පවතිනවා. ඒ නිසා ඵලදායිතා සේවය ඉක්මනින් ස්ථාපිත කළ හැකියි.මේ පොලිස් නිලධාරීන් කීප දෙනකුට ශිෂ්‍යත්ව ප්‍රදානය කර විදෙස් පුහුණුව ලබාදීම වඩාත් යෝග්‍ය බවද හෙතෙම කීය.පොලිස්පති එන්.කේ. ඉලංගකෝන් මහතා කළුතර පොලිස් විද්‍යාලයෙන් ඇරැඹූ මෙම වැඩපිළිවෙළ සඳහා ඒ ඒ පොලිස් කොට්ඨාස වලින් සහකාර පොලිස් අධිකාරීවරු 57 දෙනකු පමණ සහභාගී වන අතර පුහුණුවෙන් පසු එම නිලධාරීන් විවිධ පොලිස් කොට්ඨාසවලට අනුගත කර ඔවුන් යටතේ ව්‍යාපෘති පවත්වාගෙන යාමට අපේක්ෂා කරනවා.මනා පුහුණුවකින් පසු ඵලදායිතා වැඩපිළිවෙළ සාර්ථක ප්‍රතිඵල උරගා බැලීම සඳහා ලබන වර්ෂයේ ඵලදායිතා සම්මානයට තරග වැදීමට ඒ ඒ පොලිස් ස්ථානවලින් තමා අපේක්ෂා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=r1206142</link>
    <topic>කසිප්පු අල්ලන්න පොලිසියෙන් නි‍‍ෙවසට යද්දී ගෙහිමි කත මත්පැන් බිබී දරුවාට කිරි දෙනවා</topic>
    <author>අත්තනගල්ල විශේෂ ජයවීර සුගතපාල</author>
    <content>නිවෙසේ කසිප්පු විකුණන ගැහැනියක් ගැන තොරතුරක් වේයන්ගොඩ පොලිසියට ලැබිණි.ස්ථානාධිපතිවරයාගේ නියෝගය මත දූෂණ මර්දන අංශයේ නිලධාරියෙක් ලැබුණු තොරතුරු අනුව එම නිවෙස සොයාගෙන ගියේ බඩුත් සමග කාන්තාව අත්අඩංගුවට ගැනීමටය.වෙල්යාය කෙළවර කුඩා දොළ පාරක් ඔබ්බෙහි පිහිටි එම නිවෙස භාගෙට හැදූ එකකි. එළි පහළියේ කිසිවකු පෙනෙන්නට නොවීය. ඉදිරිපස දොර භාගෙට ඇර තිබිණි.පොලිස් නිලධාරියා හෙමින් හෙමින් අඩි තබා ගොස් අඩක් විවර වූ දොරින් ගෙතුළ බැලීය. ඇස ගැටුණේ ඔහු අපේක්ෂා නොකළ දසුනකි.දොර අසල බිම හිඳගත් ගැහැනියක් බිත්තියට හේත්තු වී තම අත දරුවා උකුලේ හොවාගෙන කිරි දෙමින් සිටියාය.ඇය අසල වූ මේසය යට ප්ලාස්ටික් කෑන් එකක්ද වීදුරුවක්ද තිබෙනු පොලිස් නිලධාරියා දිටීය. කෑන් එකේ අඩකට මදක් වැඩියෙන් කසිප්පු අඩංගුව තිබෙනු ද පෙනුණි. සෙමින් අඩි තබා කාන්තාවට ළං වූ පොලිස් නිලධාරියා ඇගේ මුහුණ දෙස සුපරීක්ෂාකාරීව බැලීය. ගැහැනිය බීමත්ව සිටින බව ඔහුට අවබෝධ විය. බීමත්ව සිටින මවගේ කිරි උරා බොන අත දරුවාද මත්වී ඇති බව දරුවා ඇසි පිය නොගසා විවර වුණු ඇසින් උඩ බලා ගෙන සිටීමෙන් පෙනී ගියේය.කසිප්පු අඩංගු ප්ලාස්ටික් කෑන් එක වීදුරුව මව සහ අත දරුවා පොලිසියේ දූෂණ මර්දන අංශය හමුවට ඉදිරිපත් කෙරිණි.පොලිසියෙන් ලැබුණු අවවාද හා උපදෙස් පිළිපැද පුනරුත්ථාපනය වු අදාළ කාන්තාව අද සුළු වෙළෙඳාමක් කරමින් දරුවාත් රැක බලා ගෙන යහතින් ජීවත් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=r1206143</link>
    <topic>වලව්වත්ත ඉඩමේ ඇළ මාර්ගඅවට කුඹුරු වගාවට බාධාවක්</topic>
    <author>රඹුක්කන විශේෂ – ඔස්වල්ඩ් ගොඩකුඹුර</author>
    <content>පරගම්මන ගොවිජන සේවා බල ප්‍රදේශයේ වලව්වත්ත නමැති අක්කර තුනක ඉඩමක් කැබලි කඩා විකිණීමේදී ඉඩම් කට්ටි හරහා ඉදිකළ ඇළ මාර්ග ඊට පහළින් පිහිටි කුඹුරු යායට හැරවීමෙන් එම කුඹුරු වගා කළ නොහැකි බව ගොවීහු පවසති.එම ඉඩම හරහා එන ජලය කුඹුරු යායේ පහළට ගලායෑමට කොන්ක්‍රීට් කාණුවක් ඉදිකරන ලෙස ගොවිජන සංවර්ධන දෙපාර්තමේන්තුවෙන් උපදෙස් දී ඇතත්, ඉඩම් අලෙවිකරුවන් එම උපදෙස් පිළිනොපදින බව ද ඔවුහු පෙන්වා දෙති.වර්ෂා කාලයේදී එකතුවන ජලය සමඟ සංවර්ධනය කළ මෙම ඉඩමේ පස් සේදී තම කුඹුරු යායට එක්වී ඇත. ඉඩම සංවර්ධනය කිරීම සඳහා ගෙන එන ලද විශාල යන්ත්‍ර මගින් තම ගමට පැමිණෙන අවුරුදු පනහකට වඩා පැරැණි පාලමට හා එහි දෙපස ඇඳිවලට හානි පැමිණ ඇති බවද ප්‍රදේශවාසීහු පැවැසූහ.වලව්වත්ත නමැති ඉඩම කැබලි කිරීමේදී එහි ගස් කපා ඉවත් කිරීමෙන් ප්‍රදේශයම කාන්තාරයක් බවට පත්ව ඇති බවද, මෙම ඉඩම් කට්ටිවල ජනතාව පදිංචිවීමත් සමඟ එහි අපද්‍රව්‍ය කුඹුරුවලට ගලා ආ හැකි බවද පවසන ගොවීහු තමන් පාරම්පරිකව වගා කළ අක්කර දහයක් පමණ කුඹුරු වගා කිරීම අත්හැරීමට මේ හේතුවෙන් සිදුව ඇතැයි මැසිවිලි නඟති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=r1206144</link>
    <topic>පල්ලෙකැලේ ‘එල්ලෙන පාලම’පිළිසකර කර දෙන්න</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>1990 වසරේ පැවැති පල්ලේකැලේ ගම්උදා භූමියට යෑම් – ඊම් සඳහා ඉදිකළ ස්ථිර ගුවන් පාලම (එල්ලෙන පාලම) අද ලෑලි ගැලවී ශක්තිමත් ‘සැකිල්ල’ පමණක් ශේෂව ඇති අයුරු මෙහි දැක්වේ.අති විශාල ධනස්කන්ධයක් වැයකර තැනූ මෙම ස්ථිර පාලම පිළිසකර කර දෙන ලෙස ප්‍රදේශවාසීහු ඉල්ලා සිටිති. මෙම ගම්උදා බිම් පෙදෙසෙහි අද ගම්මාන දෙකක් බිහිවී, නිවාස රැසක් ඉදිවී දහස් ගණනක ජනතාවක් වාසය කරති.මාර්ග අනතුරු බහුලව සිදුවන ප්‍රදේශයක් බව හඳුන්වා ගෙන ඊට අදාළ අවවාදාත්මක දැන්වීම් පුවරු පවා සවිකර තිබෙන මෙම ස්ථානයේ පිහිටි ගුවන් පාලම (එල්ලෙන පාලම) යළි පාවිච්චියට අවස්ථාව ලබාදීම ඉතා කාලෝචිත බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=r1206145</link>
    <topic>කඩුවෙල ගොවීන් සියයකටකුකුළු පැටවුන් බෙදා දෙයි</topic>
    <author>කඩුවෙල සමූහ සමන්ති මිරියගල්ල</author>
    <content>“ජන දිවියට අරුණැල්ලක්” වැඩසටහන යටතේ කඩුවෙල කොට්ඨාසයේ කුකුළු ගොවිපළ ලියාපදිංචිය හා ගොවීන් සිය දෙනෙකු සඳහා නොමිලේ කුකුළු පැටවුන් බෙදාදීමේ වැඩසටහනක් පසුගියදා මාලබේ ගොවිජන මධ්‍යස්ථානයේ දී පැවැත්විණි.පළාත් සභා මන්ත්‍රී ජගත් කුමාර මහතාගේ විමධ්‍යගත ප්‍රතිපාදන යටතේ රුපියල් ලක්ෂ පහක මුදලක් මෙම වැඩසටහන සඳහා වෙන්කර තිබිණි.බස්නාහිර පළාත් සභා මන්ත්‍රී ජගත් කුමාර මහතා කියා සිටියේ,ජනාධිපතිතුමා යුද්ධයෙන් රට බේරාගෙන ලබා දුන් නිදහස, අර්ථවත් ඵලදායී කටයුත්තක් සඳහා යෙදවිය යුතු බවත්, මේ වනවිට විශාල සංවර්ධනයක් රට තුළ සිදුවන බවත්ය.ජන ජීවිතය වෙනුවෙන් විශාල ශක්තියක් ලබා දීමට මේ වනවිට කෝටි 2ක පමණ සංවර්ධන කටයුතු සඳහා දායකවීමට තමාට හැකියාව ලැබුණු බවද පළාත් සභා මන්ත්‍රීවරයා පැවසීය.ස්වයං රැකියා හා සත්ත්ව නිෂ්පාදන කටයුතු සඳහා ශක්තිය ලබා දෙන්නේද? එම ප්‍රතිපාදන යටතේයි.කඩුවෙල නාගරික ප්‍රදේශයක්, එම නාගරික ප්‍රදේශය තුළ සත්ත්ව නිෂ්පාදනයේ යෙදෙන පිරිස් වෙන්කොට හඳුනාගෙන ඒ අයගේ ආර්ථිකය ගොඩනගන්නට ශක්තිය සැපයීම මහජන නියෝජිතයන්ගේ වගකීමයි.මෙම අවස්ථාවට කඩුවෙල නාගරික මන්ත්‍රී මනෝජ් බෙත්මගේ, නාගරික මන්ත්‍රී දීපාල් හෙට්ටිආරච්චි, පශු වෛද්‍ය නිලධාරිනී වාසනා ධර්මරත්න, පරිසර අමාත්‍යාංශයේ (කම්කරු සබඳතා ලේකම්) ජේ. ඒ. එස්. එස්. ක්‍රිස්ටෝපර් මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206141</link>
    <topic>සැරින් සැරේ වැස්ස කඩා වැටීතුන්වැනි තරගය නවතා දමයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා පාකිස්තානය අතර ආර් ප්‍රේමදාස ක්‍රීඩාංගණයේ ඊයේ පැවැති 3වැනි එක්දින තරගය වරින් වර ඇද හැලුණු වර්ෂාව හේතුවෙන් අතහැර දැමීමට විනිසුරුවෝ තීරණය කළහ.වර්ෂාව සම්පූර්ණයෙන්ම නැවැතී රාත්‍රී 8.30ට පිටිය පරික්ෂා කළ විනිසුරු පෝල් රයිෆල් හා අශෝක ද සිල්වා යන මහත්වරු නායකයන් දෙදෙනාගෙන් කරුණු විමසා තරගය නවතා දැමීමේ අවසන් තීරණය ප්‍රකාශ කළහ.කාසියේ වාසිය දිනාගත් පාකිස්තාන ක්‍රිකට් නායක මිෂිබා උල් හක් පළමුව පන්දුවට පහරදීමට තීරණය කළ අතර,තරගය අතහැර දමද්දී කඩුලු 2කට ලකුණු 12ක් ලබා තරමක අපහසුතාවකට පත්ව සිටියේය.අසාඩ් ෂාහීෆ් නොදැවී ලකුණු 7ක් හා මිෂිබා උල් හක් ලකුණු නොලබා කඩුල්ලේ රැදී සිටියහ.මාලිංග හා කුලසේකර කඩුල්ල බැගින් බිදහෙලා පාතිස්තාන ආරම්භක පිතිකරුවන් අසරණ කර තිබුණි.කොළඹ ආර්.ප්‍රේමදාස ක්‍රීඩාංගණයේ පාකිස්තාන පිල වසර 8ක් තුල සහභාගීවූ තරග 9කදීම පරාජයවී නොමැති අතර මේ තරගය විසදුමකින් තොරවීම හේතුවෙන් තවදුරටත් එම වාර්තාව නොබිදී පවත්වාගෙන යෑමේ වාසනාව ඔවුන්ට හිමි විය.ලසිත් මාලිංග පළමු පන්දුව යවද්දීම වර්ෂාව පතිතවී තරගය නතර කෙරුණු අතර නැවැත පස්වරු 3.45ට තරගය ආරම්භ කෙරුණි.එතැන් සිට ඕවර් 6.2ක් වෙද්දී සිහින් පොද වර්ෂාවක් ආරම්භවී එය ක්‍රමයෙන් වර්ධනය විය.වර්ෂාව නැවැත්වූ අවස්ථාවේ පිටියේ ආවරණ ඉවත් කළ අතර විනාඩි කිහිපයකදී නැවැත වර්ෂාව පතිත විය.දිගින් දිගටම සිහින් පොද වැසි වැටීම තරගය අතහැර දැමීමට හේතු විය.ශ්‍රී ලංකා එක්දින වරම් හිමිකර ගත් 151වැනි ක්‍රීඩකයාවූ සජීව වීරකෝන්ට මේ තරගයේදී එකම පන්දුවක් හෝ යැවීමට නොහැකිවීම අවාසනාවන්ත සිදුවීමකි.තරග 5කින් සමන්විත එක්දින තරගාවලිය දැනට 1-1ක් ලෙස නිමාවී ඇති අතර,සිවුවැනි දිවා රාත්‍රී එක්දින තරගය ප්‍රේමදාස ක්‍රීඩාංගණයේදීම ලබන සෙනසුරාදා (16) පැවැත්වීමට නියමිතය.පාකිස්තානය කඩුලු 2කට ලකුණු 12(6.2) මොහොමඩ් හෆීස් 0,අසාර් අලී 7, අසාඩ් ෂාහීෆ් නොදැවී ලකුණු 7, මිෂිබා උල් හක් නොදැවී 0(මාලිංග 9/1,කුලසේකර 3/1,මැතිව්ස් 0.2/0).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206142</link>
    <topic>රන් පදක්කම්ලාභී මිනුවන්ගොඩ මධුශංඛටරුපියල් ලක්ෂ 6ක් හා ඉඩමක්</topic>
    <author/>
    <content>15 වැනි ආසියානු කනිෂ්ඨ මලල ක්‍රීඩා උළෙලේ මීටර 400 ඉසව්වෙන් ශ්‍රී ලංකාවට රන් පදක්කමක් දිනා දුන් මිනුවන්ගොඩ පස්යාල මහ විදුහලේ ආර්.ඒ.දුලාජ් මධුෂංක ට රුපියල් ලක්ෂ 6ක මුදලක් සහ ගම්පහ දිස්ත්‍රික්කයෙන් ඉඩමක් ලබා දීමට බස්නාහිර පළාත් ප්‍රධාන අමාත්‍ය හා අධ්‍යාපන අමාත්‍ය ප්‍රසන්න රණතුංග මහතා කටයුතු යොදා ඇත.ඒ මහතාගේ යෝජනාවක් පරිදි පළාත් අමාත්‍ය මණ්ඩලය විසින් මීට අනුමැතිය ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206143</link>
    <topic>ලෝකඩ පදක්කම දිනූ රත්නපුරයේ ජයමිණිට රුපියල් දෙලක්ෂයක මුදලින් තෑගි</topic>
    <author/>
    <content>ශ්‍රී ලංකාවේදී පෙරේදා සාර්ථකව නිමාවූ 15 වැනි ආසියානු කනිෂ්ඨ මලල ක්‍රීඩා ශූරතාවලියේ මීටර 3000 බාධක දිවීමේ ඉසව්වේ ලෝකඩ පදක්කම හිමිකර ගත් සබරගමුව පළාතේ චාමිකා ජයමිණී ට රුපියල් ලක්ෂ 2ක මුදලක් පිරිනැමීමට සබරගමුව මහ ඇමැති මහීපාල හේරත් මහතා තීරණය කර තිබේ.මේ ශූරතාවලියේ මීටර 400 ඉසව්වේ රන් පදක්කම දිනූ කෑගල්ලේ ශිවන්ති කුමාරි රත්නායක ට ද රුපියල් ලක්ෂ 5ක් මුදලින් තිළිණ කිරීමටද මහ ඇමැතිවරයා මීට කළින් තීරණය කර තිබිණි.ලෝකඩ පදක්කම්ලාභිනී ජයමිණී රත්නපුර ගොඩකුඹුර මියනවිට විද්‍යාලයෙන් මූලික අධ්‍යාපනය ලබා රත්නපුර සුමනා බාලිකා විදුහල ඔස්සේ තරග බිමට පිවිසුනු ක්‍රීඩිකාවකි. රන් පදක්කම්ලාභිනී ශිවන්ති කුමාරි කෑගල්ල හිරිවඩුන්න විද්‍යාලයෙන් අධ්‍යාපනය ලැබ කෑගල්ල ශාන්ත ජෝසප් බාලිකා විද්‍යාලය හරහා ක්‍රීඩා ක්ෂේත්‍රයට පිවිසුනු ක්‍රීඩිකාවකි.මේ ක්‍රීඩිකාවන් දෙදෙනාට මුදල් ත්‍යාග පිරිනැමීම සබරගමුව පළාත් සභාව ඉදිරියේදී සංවිධානය කරන උත්සවයකදී සිදු කරන බව මහීපාල හේරත් මහතා පවසයි. මීට අමතරව, මෙම ශූරතාවලියට ඉදිරිපත්ව මව්බිමට ගෞරවය ගෙන දුන් සබරගමුවෙන් බැහැර පිට පළාත්වල ක්‍රීඩක ක්‍රීඩිකාවන් ද එම උත්සවයට කැඳවා ඔවුන් අගයන බවද ඒ මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206144</link>
    <topic>මධ්‍යම පළාත් පාසල් නෙට්බෝල් තරගාවලියේදීමහනුවර උසස් බාලිකා විදුහලෙන් වැඩි දස්කම්</topic>
    <author>අසෝක හිඳගොඩමාතලේ දිසා විශේෂ</author>
    <content>මධ්‍යම පළාත් අන්තර් විද්‍යාලයීය නෙට්බෝල් තරගාවලියේදී මෙවර 2012 වසරේ වැඩි දස්කම් පාමින් ශූරතා දෙකක් හා අනු ශූරතාවක් දිනා ගැනීමට මහනුවර උසස් බාලිකා විද්‍යාලයීය කණ්ඩායම් සමත් වූහ. මෙහිදී වයස අවුරුදු 15 සහ 19 න් පහළ ශූරතා මහනුවර උසස් බාලිකා විදුහලට හිමිවූ අතර 17න් පහළ ශූරතාවය දිනා ගැනීමට මහනුවර හිල්වුඩ් බාලිකා විදුහල සමත් විය.වසර ගණනාවකට පසුව මාතලේ දිසාව නියෝජනය කරමින් මාතලේ අධ්‍යාපන කලාපයේ විජයපාල ම.වි. හා රජයේ විද්‍යා වි. කණ්ඩායම් මෙම තරගාලියේ දී තෙවැනි ස්ථාන දිනාගැනීමද විශේෂත්වයෙකි.මාතලේ බර්නාඩ් අලුවිහාරේ ක්‍රීඩාංගණයේදී පසුගියදා පැවති මෙම තරගාවලිය මධ්‍යම පළාත් නියෝජ්‍ය අධ්‍යාපන අධ්‍යක්ෂ (ක්‍රීඩා) ගාමිණී ඔබේසේකර මහතාගේ අධීක්ෂණය යටතේ මාතලේ කලාප අධ්‍යාපන කාර්යාලය මගින් සංවිධානය කරන ලදී. මෙහිදී මධ්‍යම පළාතේ අධ්‍යාපන කලාප 15 නියෝජනය කරමින් සුදුසුකම් ලැබූ කණ්ඩායම් 45ක් වයස් සීමා 3 ක් යටතේ තරග වැදුණි.තරග ප්‍රතිඵල මෙසේය. 15 න් පහළ බාලිකා ශූරතාව - උසස් බාලිකා විදුහල – මහනුවර, අනු ශූරතාව - මහමායා බාලිකා විදුහල – මහනුවර, තෙවැනි – විජයපාල, මහ විදුහල – මාතලේ 17 න් පහළ බාලිකා ශූරතාව - හිල්වුඩ් බාලිකා විදුහල – මහනුවර, අනු ශූරතාව - උසස් බාලික විදුහල – මහනුවර, තෙවැනි - රජයේ විද්‍යා විදුහල – මාතලේ 19න් පහළ බාලිකා ශූරතාව - උසස් බාලිකා විදුහල – මහනුවර, අනු ශූරතාව - හිල්වුඩ් බාලිකා විදුහල, තෙවන – විජයපාල මහ විදුහල – මාතලේ.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206145</link>
    <topic>ක්‍රීඩා ලෝලීන් 130ක් රැඳවුම් භාරයට</topic>
    <author>වෝසෝ (ඒ.එෆ්.පී.)</author>
    <content>පෝලන්තය හා රුසියාව අතර 2012 යූරෝ කුසලාන පාපන්දු තරගය ආරම්භයට පෙර දෙරට ක්‍රීඩා ලෝලීන් අතර ඇතිවූ ගැටුමක් මැඩ පැවැත්වීමට කඳුලු ගෑස්, වතුර පොම්ප හා රබර් උණ්ඩ යොදාගත් පොලිසිය ක්‍රීඩා ලෝලීන් දුසිම් ගණනින් රැඳවුම් භාරයට ගත්හ.දෙපිලේම දඩබ්බර ක්‍රීඩා ලෝලීන් 130කට ආසන්න පිරිසක් රඳවා ගත් බවත් තරගය ආරම්භයට පෙර දස දෙනෙකුට පමණ සුළු තුවාලවලට ප්‍රතිකාර කළ බවත් පොලිසිය කීය. මෙය නගරයේ මෙතෙක් ඇතිවූ ලොකුම ආරක්ෂක අභියෝගය ලෙස හැඳින්වේ.දෙරට අතර වසර සිය ගණනක් තිස්සේ පවතින වෛරය හා සැකයත්, හිංසාකාරී ක්‍රියාවනට ප්‍රසිද්ධියක් උසුලන ක්‍රීඩා ලෝලී කණ්ඩායම් දෙරටේම සිටීමත් මේ කෝලාහලයට හේතු වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206146</link>
    <topic>ස්පාඤ්ඤ පාපැදි ශූරයාගෙන් වාර්තාවක්</topic>
    <author/>
    <content>බ්‍රිතාන්‍යයේ පාපැදි ශූර බ්‍රැඩ්ලි විගර් ප්‍රංශයේ ප්‍රමුඛතම පාපැදි සවාරියක් වන චටෙල් පාපැදි සවාරියේ සමස්ත ශූරතාව පිට පිට දෙවැනි වරටත් අත්කර ගනු ලැබූවද සත්වැනි හා තීරණාත්මක අදියර ජය ගැනීමේ වාර්තාව සතුකර ගැනීමට ස්පාඤ්ඤයේ ඩැනියෙල් මොරේනෝ සමත්විය. මේ ශූරතාවලියේ අවසන් අදියර ජයගත් ප්‍රථම ස්පාඤ්ඤ ජාතිකයා ඔහුය.පසුගිය වසරේ ප්‍රංශ සවාරියේ ශූරයා වූ ඔස්ට්‍රේලියාවේ කැඩෙල් ඉවාන්ස් සහ ලුයිස් ලියොන් සැන්චෙස් අබිබවා යමින් මේ ජය අත්කර ගැනීමට ඔහුට හැකිවිය. කි‍ලෝමීටර් 124.5කින් යුත් අවසන් අදියර මොරේනෝ නිමාකළේ පැය 2කුත්, මිනිත්තු 59ක් සහ තත්පර 37 කින්ය. ඔහුගේ රටේහිම ප්‍රතිවාදී ක්‍රිඩක සැන්චෙස් දෙවැනි ස්ථානය අත්කර ගත්තේ ද ඒ හා සමාන කාලයක් වාර්තා කරමිනි.සමස්ත තරගාවලියේ දෙවැනි ස්ථානය ඔස්ට්‍රේලියාවේ මයිකල් රොජර් අත්කර ගත් අතර කඩෙල් ඉවාන්ස් තුන්වැනි තැනට පත්විය.සමස්ත ශූරතාවලියේ දී මොරේනෝට හිමිවූයේ 13වැනි ස්ථානයයි.64 වැනි වරටත් පැවැති මේ තරගාවලියේ බ්‍රිතාන්‍ය ජාතිකයෙකු ශූරතාව අත්කර ගනු ලැබුවේ තුන්වැනි වරටය. මීට පෙර 1961 වසරේ දී බ්‍රයන් රොබින්සන්ද, 1990වසරේ දී රොබර්ට් මිලර් ද මේ ශූරතාවට හිමිකම් කීහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206147</link>
    <topic>රන් පදක්කම දිනා ගැනීමටක්‍රීඩා ගුරුතුමියගේ උපදෙස් සවියක් වුණා</topic>
    <author>සබරගමුව සමූහ</author>
    <content>තරගයට පෙරදින රාත්‍රියෙත් මීටර් දහයෙන් දහයට තරගයේ ඉරියව් වෙනස්කරන හැටි කොළ දහයක ලියල පුහුණු කරමින් පැහැදිලි කළ මගේ ක්‍රීඩා ගුරුතුමිය මට මේ ජයග්‍රහනයට ශක්තියක් වුනා.ඇත්තටම මීටර් 400 තරඟ ඉසව්වේ රන් පදක්කම දිනා ගැනීමට ලැබීම මට විශාල සතුටක් එය මගේ මෙන්ම මගේ පුහුණුකාරිනිය වූ ගුරුතුමියගේ ජයග්‍රහණයක් පසුගියදා පැවති 15 වන ආසියා ශුරතා මලල ක්‍රීඩා තරගයේ මීටර් 400 රන් පදක්කම දිනාගත් කෑගල්ල ශාන්ත ජෝෂප් බාලිකාවේ ශිවන්ති කුමාරි රත්නායක පැවැසුවාය.ඇය එසේ පැවසුවේ කෑගල්ල ශාන්ත ජෝෂප් බාලිකාවේ විදුහල්පතිනි මල්ලිකා රණසිංහ මහත්මිය ඇතුළු ආචාර්ය මණ්ඩලය සිසුන් සහ දෙමාපියන් එක්ව සංවිධානය කළ පිළිගැනීමේ උත්සව සභාවකට එක්වෙමින්.විදුහල්පතිතුමිය ඇතුළු පිරිසක් විසින් ශිවන්ති වරකාපොල නගරයේ දී පිලිගෙන රථ පෙරහැරකින් කෑගල්ල නගරයේ ශාන්ත ‍ජෝෂප් බාලිකා විද්‍යාලය කරා කැඳවාගන එනු ලැබූ අතර තෝලන්ගමුව මධ්‍ය මහා විද්‍යාලයගලිගමුව මධ්‍ය මහා විද්‍යාලය, රංවල මහා විද්‍යාලය යන ස්ථානවල සිසු සිසුවියන් ඇයට මල්මාලා පලඳවමින් සතුට හා සුබපැතුම් පිරිනැමීමද සිදුකරනු ලැබීය.රන්පදක්කම්ලාභි ශිවන්ති , විදුහල අසලදී පිළිගැනීමට එක්වූ ආචාර්ය මණ්ඩලය ඇතුළු ශිෂ්‍ය - ශිෂ්‍යාවන් අතරට කෑගල්ල දිස්ත්‍රික් පාර්ලිමේන්තු මංත්‍රී විදුලි සංදේශ හා තොරතුරැ තාක්ෂණ ඇමති රංජිත් සියඹලාපිටිය, සබරගමුව ප්‍රධාන ඇමති මහීපාල හේරත්, සබරගමුව පළාත් සභා මන්ත්‍රී යු. කේ. ආර්. අබේරත්න කෑගල්ල නගරාධිපති ජී .කේ. සමරසිංහ උපනගරාධිපති ලලිත් ජයශාන්ත යන මහත්වරුද කෑගල්ල මහ දිසාපති තුසිත පී. වනිගසිංහ, කෑගල්ල පොලිස් අධිකාරි ප්‍රියලාල් දසනායක යන මහත්වරුන්ද කෑගල්ල කලාප අධ්‍යාපන අධ්‍යක්ෂිකා හේමාවති මැණිකේ මහත්මිය ප්‍රධාන අවට විදුහල්වල විදුහල්පති මහත්ම මහත්මීන්ද ඇතුළුව විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206148</link>
    <topic>ආසියානු ඔලිම්පික් ලොක්කා ශ්‍රී ලංකාවට එයි</topic>
    <author/>
    <content>ශ්‍රී ලංකා‍වේ කුවේට් තානාපති යාකුබ් යූසුෆ් අල් අතීක්, ශ්‍රී ලංකා පාපන්දු සම්මේලනයේ කළමනාකරන කමිටුවේ සභාපති මනිලාල් ප්‍රනාන්දු සහ ජාතික ඔලිම්පික් කමිටුවේ සභාපති හේමසිරි ප්‍රනාන්දු මහත්වරු විසින් කෙටි සංචාරයක් සඳහා ඊයේ ශ්‍රී ලංකාවට පැමිණි ආසියානු ඔලිම්පික් කවුන්සිල‍යේ සභාපති ෂේක් අහමඩ් අල් ෆහඩ් අල් සබාහ් මහතා පිළිගනිමින්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=s1206149</link>
    <topic>ශ්‍රී ලංකා කනිෂ්ඨ මලල ක්‍රීඩා ඉතිහාසයේ වැඩිම පිරිසක් බාසිලෝනා ලෝක ශූරතාවලියට සුදුසුකම් ලබයි</topic>
    <author>ප්‍රින්ස් ගුණසේකර</author>
    <content>ආසියානු කනිෂ්ඨ මලල ක්‍රීඩා ශූරතාවලිය නිමාවීමත් සමග ලබන මාසයේ බාසිලෝනාහී පැවැත්වෙන ලෝක කනිෂඨ මලල ක්‍රීඩා ශූරතාවලියට සහභාගීවන ක්‍රීඩක ක්‍රීඩිකාවන්ගේ ගණන 7ක් දක්වා වැඩිවීම තවත් ‍ඓතිහාසික සිදුවීමකි.ස්පාඤ්ඤයේ බාසිලෝනා හී ලබන මස 10 සිට 15 දක්වා ලෝක කනිෂඨ මලල ක්‍රීඩා ශූරතාවලිය පැවැත්වේ.මෙතෙක් ශ්‍රී ලංකා මලල ක්‍රීඩා ඉතිහාසයේ ලෝක කනිෂ්ඨ මලල ක්‍රීඩා උළෙලකට පරිසාධන මට්ටම පසු කළ වැඩිම ක්‍රීඩක ක්‍රීඩිකාවන් සංඛ්‍යාව මෙය වීම මලල ක්‍රීඩාවේ ප්‍රගතියක් ඇති බවට කදිම සාධකයක් බව විචාරකයෝ පවසති.ආසියානු කනිෂ්ඨ මලල ක්‍රීඩා ශූරතාවලියේදී මීටර් 400 රන් පදක්කම දිනාගත් දුලාජ් මධුසංඛ (තත්.47.36),උස පැනීමේ රිදී පදක්කම දිනාගත් නිමේෂා සිරිවර්ධන (මී.1.80),මීටර් 3000 බාධක දිවීමේ ලෝකඩ පදක්කම දිනාගත් චාමිකා ජයමිණි (වි.11.38.02),මීටර් 110 කඩුලු පැන දිවීමේ තරගයේ ලෝකඩ පදක්කම දිනාගත් සුපුන් විරාජ් (තත්.13.94) ලෝක කනිෂ්ඨ මලල ක්‍රීඩා ශූරතාවලියට සුදුසුකම් ලබා ගත්හ.එයට අමතරව දියගමදී පැවැති ජාතික කනිෂ්ඨ ශූරතාවලියේදී මීටර් 100 ඉසව්වෙන් අසංක කුමාර (තත්.10.64),උස පැනීමෙන් නිලන්ත දිසානායක (මී. 2.15) හා මීටර් 800 ඉසව්වෙන් ඉදුනිල් හේරත් (වි.1:49.94) ලෝක කනිෂ්ඨ මලල ක්‍රීඩා ශූරතාවලියට සුදුසුකම් ලබූහ.මේ සියලු දෙනා ලෝක කනිෂ්ඨ මලල ක්‍රීඩා ශූරතාවලියට සහභාගීවීම උදෙසා පරිසාධන මට්ටම් පසු කොට බලාපොරොත්තු සහගතව පුහුණුවීම් කිරීම ආරම්භ කොට ඇත. කනිෂ්ඨ මට්ටමේ ක්‍රීඩක ක්‍රීඩිකාවන් වැඩි වශයෙන් පෙරට ඒම දුටු ජනාධිපති මහින්ද රාජපක්ෂ මහතා, ඔවුන් සුරක්ෂිතව රැක බලා ගැනීම හා විදෙස් පුහුණුවක් ලබාදීම කෙරෙහි ක්‍රීඩා ඇමැති මහින්දානන්ද අලුත්ගමගේ මහතාගේ අවධානයට ලක්කොට අවශ්‍ය ක්‍රියා මාර්ග වෙත උපදෙස් දීම ප්‍රශංසා කළ යුතුය.ශ්‍රී ලංකා මලල ක්‍රීඩා සංගමයේ හිටපු සභාපතිවරයෙකු වූ වත්මන් ජනාධිපති මහින්ද රාජපක්ෂ මහතා ආසියානු කනිෂ්ඨ මලල ක්‍රීඩා ශූරතාවලිය නැරැඹීමට පැමිනි මොහොතේ,ක්‍රීඩා ඇමැතිවරයාට කනිෂ්ඨ මලල ක්‍රීඩක ක්‍රීඩිකාවන්ගේ අනාගතය සුරක්ෂිත කළ යුතු ආකාරය පිළිබද කරුණු දක්වා තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=f1206141</link>
    <topic>සංවර්ධන ගමනටඅභියෝග දෙකක්</topic>
    <author>රාමන්</author>
    <content>රටක් සැබෑ සංවර්ධනයකට ගමන් කළ යුත්තේ නිෂ්පාදන ආර්ථිකයක් මඟින්. නිදැල්ලේ එවැන්නක් සිදු වන්නේ නැහැ. එහි දී ජාතික වශයෙන් වැදගත් වන අංශ හඳුනාගත යුතු වෙනවා. එ් සඳහා ආර්ථිකයේ මෙහෙය වීමක් අවශ්‍යයි. ශ්‍රී ලංකා මහ බැංකුව හා මුදල් හා ක්‍රම සම්පාදන අමාත්‍යංශය මඟින් එම මෙහෙයවීම කරනු ලබනවා. මේ වන විට අපේ රට ලංකා ඉතිහාසයේ කිසිදු යුගයක නොතිබුණු අයුරින් ආර්ථික සංවර්ධන වේගයක් ළඟාකර ගෙන.දැන් එය 8%ක් පමණ වන බවයි වාර්තා වෙන්නේ. උදාවු සාමය ඊට ප්‍රබල හේතුවක් වී තිබෙනවා. මේ 8%ක ආර්ථික සංවර්ධන වේගයත් සමඟ දුප්පත්කමේ අනුපාතය, උද්ධමනය, අඩු කර ගැනීමටත් එ්ක පුද්ගල ආදායම අමෙරිකානු ඩොලර් 2400ක මට්ටමකම ගෙන එ්මටත් සමත් වෙලා. දුප්පත්කමේ අනුපාතය 8.5%කට අඩු වූ වකවානුවක් මීට පෙර අසන්නට ලැබෙන්නේ නැහැ.අපට පාලනය කරගත නොහැකි අන්තර්ජාතික බලවේග, ගෝලීය ආර්ථිකය තුළින් කරනු ලබන බලපෑම් නිසා උද්ධමනය අඩු වැඩි වන නමුත් එය ද තනි ඉලක්කමකට ගෙන එන ලද බවයි මහ බැංකුව සඳහන් කරන්නේ.මේ සමඟ ම ප්‍රධාන අභියෝග දෙකකට අප මුහුණ දෙනවා. ඉන් එකක් වන්නේ 8%ක ආර්ථික වර්ධනය නොකඩවා වසර ගණනාවක් ඉදිරියට තබා ගැනීම. දෙවැන්න නිෂ්පාදන ආර්ථිකයක් මඟින් මෙම ආර්ථික වර්ධනයට වැඩි දායකත්වයක් ලබා ගැනීම. සංවර්ධිත රටක ආර්ථික වර්ධනයට වඩා සංවර්ධනය වන්නා වූ රටක ඉහළ ආර්ථික වර්ධනයක් දිගින් දිගටම පවත්වා ගෙන යෑම වැදගත්. එසේ නොමැති වන්නේ නම් ජනතාවගේ ජීවන වියදමේ හා විරැකියාවේ ප්‍රශ්නයට විසඳුම් සෙවීම පහසු වන්නේ නැහැ.විශේෂයෙන් ම ජීවන වියදමේ ප්‍රශ්නයට තිබෙන එකම විසඳුම ,උ‍ණෙන් පෙළෙන්නා වතුර ඉල්ලන්නා සේ බඩු මිල වැඩි වන වාරයක් වාරයක් පාසා වේතන වැඩි කිරීම නොවෙයි. එය පැළැස්තර විසඳුමක්. සැබෑ විසඳුම ජීවන වියදමේ ප්‍රශ්නය දරාගත හැකි වන පරිදි ජනතාවගේ ආර්ථික ශක්තිය දියුණු කිරීමයි. නැත්නම් මිල දී ගැනීමේ හැකියාව (ක්‍රය ශක්තිය) ඉහළට ගැනීමයි. විවිධ හේතූ නිසා එසේ ඉහළට ගැනීමට නොහැකි අයට කරන්නේ කුමක් ද ? එය රටක සාකච්ඡා කළ යුතු ප්‍රශ්නයක්. සැබෑ සහනාධාර වැඩපිළිවෙත් රටකට අවශ්‍ය වන්නේ එ් සඳහායි. එය තෝරා ගත් දුප්පතුන් හා ආර්ථික ශක්තියක් නොමැති පිරිස් ඉලක්ක කර සිදු විය යුතුයි. මේ නිසා ජීවන වියදමේ ප්‍රශ්නයට මැදි වී සිටින සැබෑ දුප්පතුන්ට හා ආර්ථික අමාරුකම් ඇති අයට සහනාධාර ලබා දීමට ද යොමු විය යුතුයි.එවන් සහනාධාර වැඩ සටහනක් වුව ද ක්‍රියාත්මක කළ යුත්තේ යම් නිශ්චිත කාල සීමාවක් ඉලක්ක කර ගනිමින්. ඉන් අදහස් කරන්නේ ඔවුන් දුප්පත්කමින් මිදෙන තුරු නැතිනම් ස්වයං රැකියාවක් හෝ කෘෂි වගාවක් මඟින් තම ආර්ථිකය සකස් කර ගන්නා තුරු ක්‍රියාත්මක වන සහනාධාර වැඩ සටහනක් යන්නයි. ඉන් අනතුරුව එම සහනය වෙනත් දුප්පත් පවුලකට ලබා දිය හැකි වෙනවා. එහෙත් ඇතැම් අය නිකම්ම සියල්ල ලබා ගැනීමට පුරුදු වී සිටිනවා .මේ පුරුද්ද රටේ ඉදිරි සංවර්ධනයට බාධාවක් විය හැකියි. මේ නිසා පවතින දේශපාලනික සංවර්ධන වැඩ සටහන වෙනස් කිරීමේ කාලය එළඹෙමින් පවතිනවා. අනවශ්‍ය ලෙස පොදුවේ බෙදා හරිනු ලබන සහනාධාර සඳහා වැය කරනු ලබන්නේ සංවර්ධනයට යට කිරීමට නියමිත මුදල්. නැතිනම් යටිතල පහසුකම් සඳහා තව තවත් යෙදවීමට ඇති මුදල්.මෙ වැනි අභියෝග ඉලක්ක කරගත් ක්ෂේත්‍ර තෝරා බේරා ගනිමින් නිෂ්පාදන ආර්ථිකයකට යොමු විය යුතුයි. රටක ආර්ථික සංවර්ධනයට ආයෝජනය කරනු ලබන ප්‍රධාන අංශ දෙකක් දක්නට ලැබෙනවා. ඉන් එක් අංශයක් වන්නේ රාජ්‍ය අංශයයි. අනෙක් අංශය පෞද්ගලික අංශයයි. ආයෝජනයකින් තොරව ආර්ථික සංවර්ධනයක් නොමැති තරම්. වත්මන් ගෝලීය සංදර්භය තුළ මෙම ආයෝජනය මුලික වශයෙන් සිදු වන්නේ පෞද්ගලික අංශය හරහායි.එහෙත් ශ්‍රී ලංකාව වැනි සියවස් ගණනාවක් අධිරාජ්‍යවාදීන්ගේ සුරා කෑමට ලක් වූ රටවල අති දැවැන්ත ධනපති පන්තියක් නිර්මාණය වී නැහැ. මෙවන් රටවල් බටහිර අධිරාජ්‍යවාදීන් ඔවුන්ට අවශ්‍ය අමුද්‍රව්‍ය ලබා ගැනීම ඉලක්ක කරගනිමින් පවත්වා ගෙන යෑම නිසා කාර්මික හෝ කෘෂිකාර්මික ක්ෂේත්‍රයේ මහා පරිමාණයේ ආයෝජනයන් ද දක්නට ලැබෙන්නේ නැහැ. මේ නිසා නිදහස ලැබීමත් සමඟ ප්‍රධාන ආයෝජන සඳහා යොමු වුයේ රාජ්‍ය අංශයයි. නැතිනම් රජයයි. විශේෂයෙන් ම යටිතල පහසුකම් සංවර්ධනය සිදු වූයේ රාජ්‍ය අංශය මඟින්. එම ක්ෂේත්‍රයට පෞද්ගලික අංශයේ ආයෝජන පැමිණියේ නැහැ.එහෙත් ගෝලීයකරණයත් සමඟ මේ සියල්ල උඩු යටිකුරු වුණා. පෞද්ගලික අංශය ආර්ථිකයට දැඩි බලපෑමක් එල්ල කළ හැකි අංශයක් බවට පත් වුණා. මේ වන විට ශ්‍රී ලංකාව තුළ වැඩි ප්‍රතිශතයක ආයෝජන සිදු වන්නේ පෞද්ගලික අංශය මඟින්. දළ දේශීය නිෂ්පාදිතයේ ප්‍රතිශතයක් වශයෙන් රාජ්‍ය අංශයේ ආයෝජන 6.3%ක් වන විට පෞද්ගලික අංශයේ ආයෝජනය 23.7%ක පමණ වෙනවා.පෞද්ගලික අංශය මෙන් ම රාජ්‍ය අංශය ද මෙම ආයෝජන කරනු ලබන්නේ රටේ ක්‍රියාත්මක වන බැංකු පද්ධතිය හරහායි. නැතිනම් බැංකු පද්ධතියෙන් ණය ගැනීම් මඟින්. පසුගිය සමයේ අපේ රටේ බැංකු පද්ධතිය ණය නිකුත් කර තිබෙන්නේ වැඩි වශයෙන් ම නිෂ්පාදනයට අයත් නොවන ක්ෂේත්‍රයන්ට. මේ සම්බන්ධයෙන් මුදල් අමාත්‍යංශයේ ලේකම් ආචාර්ය පී.බී.ජයසුන්දරගේ දැඩි අවධානය මේ වන විටත් යොමු වෙලා. පසුගිය දා ඔහු මේ රටේ වානිජ බැංකු පද්ධතියට පොදු දෝෂාරෝපණයක් පවා එල්ල කළා. ජනතාවගේ තැන්පත් මුදල්වලින් මුදල් මවන වානිජ බැංකු පාරිභෝජනය වෙනුවෙන් ණය ලබා දීමට වැඩි ලෝලිත්වයක් දක්වමින් රටේ සැබෑ ආර්ථික ක්‍රියාකාරකම්වලට කුඩම්මාගේ සැලකිල්ල දක්වන්නේ නම් එවන් බැංකුවලින් රටකට ඇති ඵලය කුමක් ද ? යන ප්‍රශ්නය පැන නඟිනවා.මේ වන විට වානිජ බැංකු 33ක් මෙ රට තුළ ක්‍රියාත්මකයි. ඉන් 12ක් විදේශීය බැංකු. සමස්ත බැංකු පද්ධතිය රටපුරා විසුරුවා ඇති ශාඛා ගණන 6122ක් පමණ වෙනවා. මීට අමතරව බලපත්‍රලාභී ෆිනෑන්ස් සමාගම් ගණන 39ක්. එ්වායේ ශාඛා 704ක් පමණ දිවයින පුරා ක්‍රියාත්මක වෙනවා. මෙතරම් බැංකු හා මුල්‍ය ආයතන ක්‍රියාත්මක වන රටක ඔවුන් ලාභ අංශ වර්ධනය කරගන්නේ රට තුළ නිෂ්පාදන ආර්ථිකයකට රුකුල් දෙන අයුරින් නොවීම අවධානයට ලක් කළ යුතු කරුණක්. මෙම මුල්‍ය ආයතන රට තුළ ක්‍රියාත්මක විය යුත්තේ අලූත් කර්මාන්ත හා නිෂ්පාදන ව්‍යාපාර සඳහා ප්‍රාග්ධනය සපයන ආයතන ලෙසයි. එහෙත් සිදු වී තිබෙන්නේ එහි අනෙක් පැත්ත ය.එනම් ලෙහෙසි පහසු ක්‍රමවලින් ලාභ උපයා ගැනීමයි. එ් සඳහා ඔවුන් හසුරුවන්නේ ජනතාවගේ තැන්පත් මුදල්ය. අපේ රටේ බැංකු පද්ධතිය ව්‍යාපාරිකයන් වෙත නිකුත් කරනු ලබන සමස්ත ණය ප්‍රමාණයෙන් 28%ක් ම අයත් වන්නේ පාරිභෝගික භාණ්ඩ ආනයනය සඳහා බව වාර්තා වෙනවා. ඈත අතීතයේ සිට ම මෙරට හැඳින්වූයේ කෘෂිකාර්මික දේශයක්් ලෙසයි. එදා කිව්වේ මඩ සෝදාගත් කළ ගොවියා රජකමටත් සුදුසුයි කියලයි . දේශීය කෘෂි ආර්ථිකය නඟා සිටුවීමේ මං පෙත් ගැන අප නිතර දෙවේලේ කතා පවත්වන රටක්.තවමත් රටට විදේශ විනිමය ගෙන එන තුන්වැනි අංශය ලෙස සැලකෙන්නේ තේ වගාවයි. තේ අපනයනයෙන් පමණක් වසරකට ඇමරිකානු ඩොලර් මිලියන 1500ක පමණ අදායමක් උපයනවා. තේ වගාවෙන් ජීවත් වන පිරිස ලක්ෂ 5කට වඩා වැඩියි. එහෙත් වැවිලි කර්මාන්ත ක්ෂේත්‍රයට වාර්ෂික ව සපයා ඇති ණය ප්‍රමාණය සමස්ත ණය සැපයුමෙන් 2.9%ක් පමණ ප්‍රතිශතයක්. රටේ ජනගහනයෙන් ලක්ෂ 10කට වඩා වැඩි දෙනා වී ගොවිතැන ඇතුළු කෘෂි ක්ෂේත්‍රයෙන් ජීවත් වුව ද මේ රටේ බැංකු පද්ධතිය එම ක්ෂේත්‍රයේ ආයෝජනයන් සඳහා ණය නිකුත් කර තිබෙන්නේ 1% ක පමණ ප්‍රතිශතයක්.පශූ සම්පත් සංවර්ධනය හා කිරි නිෂ්පාදනය සඳහා නිකුත් කර ඇත්තේ 0.35%ක ප්‍රතිශතයක්. රටේ කිරි පිටි අවශ්‍යතාවයෙන් 80%ක් සැපයෙන්නේ විදේශයෙන්. දේශීය දියර කිරි නිෂ්පාදනය වැඩි කිරීමේ වැදගත්කම් නිතර දෙවේලේ අසන්නට ලැබුණ ද අපේ රටේ බැංකු පද්ධතියෙන් ඊට පිටුවහලක් ලැබී නැහැ. එසේ ම ධීවර අංශය දියුණු කිරීමේ ඕනෑකම ද අමුතුවෙන් සඳහන් කළ යුතු නැහැ. රට වටේම මුහුද පැවතිය ද තවමත් සැමන් ගෙන්වනු ලබන්නේ පිටරටින්. එහෙත් ධීවර ක්ෂේත්‍රයේ ආයෝජන වෙනුවෙන් මේ රටේ බැංකු පද්ධතියෙන් ලබා දී තිබෙනේ 0.29%ක ණය ප්‍රතිශතයක්.සාමාන්‍යයෙන් අපේ රටේ කෘෂි හා කාර්මික අංශ අභිබවා සේවා අංශය ඉස්මතු වීම කලක සිට දක්නට ලැබෙන ප්‍රවණතාවක්. එය දළ දේශීය නිෂ්පාදිතයේ ප්‍රතිශතයක් වශයෙන් 59%ක් පමණ වෙනවා. මෙරට වානිජ බැංකු සේවා අංශය වෙනුවෙන් 15.1%ක ණය සැපයුමක් ලබා දී තිබෙනවා. එසේ ම පාරිභෝගික ණය ලෙස සමස්ත ණය සැපයුමෙන් 28%ක් තරම් මුදලක් වෙන් කිරීම මඟින් මෙරට වානිජ බැංකු පද්ධතිය ගමන් කරන ඉසව්ව පැහැදිලියි.රටක සැබැ ආර්ථික සංවර්ධනයට නිෂ්පාදන ආර්ථිකයේ ශක්තිය අත්‍යවශය සාධකයක්. එහෙත් ඒ සඳහා නිසි දායකත්වයක් හා රුකුලක් රටේ ක්‍රියාත්මක වන වානිජ බැංකු පද්ධතියෙන් ලැබී නැහැ. ඊට අවශ්‍ය මඟ පෙන්වීම අදාළ බැංකු පද්ධතියට මඟ පෙන්වන මහ ගෙදරින් ලැබී තිබුණා ද යන්න ප්‍රශ්නයක්. නිසි උපදෙස් ලබා දීමෙන් පසුව ද රටේ බැංකු පද්ධතිය ලාභ ඉපයිමේ යෙදෙන්නෝ නිෂ්පාදන ආර්ථිකයට පිටුපෑවේ නම් එ් ගැන විශේෂයෙන් සොයා බැලීම වැදගත්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=f1206142</link>
    <topic>බස ගැන හෙව්වේ‘අපුච්චා’ නිසයි</topic>
    <author>සටහන ඉරෝෂිණී දීපිකා</author>
    <content>බස නසන්නවුන් වැජඹෙන යුගයක, බස රකින්නට ඔහු නිරතුරු වෙර වෑයම් කරයි. හෙළ බසෙහි වදන් ජනිත වූ ආකාරය, ව්‍යවහාර කරන අයුරු, නිවැරැදිව බස හසුරවන ආකාරය ඈ නෙක් තතු පිළිබඳ ජන මන අවදි කරවමින්, සිංහල භාෂාවේ උන්නතිය උදෙසා ඔහු නොමදව කැපවී ක්‍රියා කරයි. සරසවි සිසුනට පමණක් නොව, මුළු රටේ ම ජනතාවට මා හැගි බස පිළිබඳ දැනුවත් කරනා ඔහු, මහාචාර්ය ජේ.බී. දිසානායක නම් වෙයි.සුන්දර පුවක්මොටේ ගම්මානයේ උත්පත්තිය ලබා, සිය ජීවන ගමන් මඟේ නෙක් ඉසව් අතික්‍රමණය කරමින් මෙතෙක් සපැමිණි ගමන් මඟ පිළිබඳ, මහ ඇඳුරු ජේ.බී. දිසානායක සමඟ කළ කතා බහකි මේ.රඹුක්කන පුවක්මොටේ කියන ගමේ මං ඉපදුනේ. ඒක ලස්සන පිටිසර ගමක්. අපේ ගම පිහිටලා තිබුණෙ කඳු දෙකක් අතර වෙල්යායක් මැද ගොඩැල්ලක් වගේ පිහිටි දූපතක. මේ දූපතේ පිහිටි පන්සල ඇරුණහම ගිහි ගෙවල් තුනක් තිබුණා. අපේ ගෙදර එයින් එකක්. අනෙක් ගෙවල් දෙකේ හිටියෙ දැලිවල අම්මණ්ඩි සහ මැද්දෙගොඩ අම්මණ්ඩි කියන අපේ ඥාතීන්. ගමේ තිබුණු පරණම ගේ විදිහට තිබුණෙ අපේ ගේ. ගමේ අය මේ ගෙදරට ‘පරණ ගෙදර’ කියල කිව්වා. අපි අයිති වුණේ හතර කෝරළයට.”වෙදමහතකු වූ පියාත්, සහෝදරයන් හතර දෙනාත් සමඟ එක්ව ගෙවුණ පුංචි සංධිය කෙතරම් සුන්දර වනු ඇති ද? ඥාතීන් හා එක්ව, එකිනෙකාට උදවු උපකාර කරමින් ගෙවූ ඒ අතීත මිහිරියාව දැනුදු සිහියට නැගෙන විට ඇතිවන හැඟීම මොන තරම් චමත්කාර වන්නේද? දිසානායක මහතා ඒ අතීතය මෙලෙස ගෙනහැර පෑවේ ය.අපුච්චා’මගේ සහෝදරයන් සිවු දෙනා විජයරත්න බණ්ඩා, සෙනෙවිරත්න බණ්ඩා, කරුණාරත්න බණ්ඩා සහ අභයරත්න බණ්ඩා ලෙසින් නම් ලැබුවා. මගේ අම්මගෙ මවුපියො හිටියෙත් අපේ ගමේමයි. මං අපේ අම්මගෙ තාත්තට කිව්වේ කිරි අත්තා කියලා. අම්මගෙ අම්මා කිරි අම්මා වුණා. අපේ ගෙදර පරණ ගෙදර වුණා වගේ මේ ගේ ‘අලුත් ගෙදර’ වුණා. මං පුංචි කාලෙදි මේ ගෙවල් දෙකේ ම ජීවත් වුණා. ඒ කාලෙ අපේ අම්මා එයාගෙ පියාට කිව්වේ ‘අපුච්චා’ කියලා. ඒත් මං මගෙ පියා ආමන්ත්‍රණය කළේ ‘අප්පච්චි’ කියලයි. මට තේරෙන අවදිය වෙනකොට මං මේ දෙකේ වෙනස මොකක්ද කියලා සොයා බැලුවා. අපේ ගම අයිති වුණේ හතර කෝරළයට. ඒත් අපේ අප්පච්චි උඩුනුවරට අයිති කෙනෙක්. මේ නිසා පියාට කරන ආමන්ත්‍රණවල වෙනසක් ඇති බව මං වටහා ගත්තා. මේ හැම සියලු දෙයක් ම භාෂාව ගැන හොයන්න මට ඉඟියක් ලබා දුන්නා.”ජේ.බී.දිසානායක නම් වූ පුංචි කොලු පැටියා කුඩා සංධියේ සිට ම මේ වෙනස්කම් පිළිබඳ නිරතුරුවම සොයා බැලීමට උත්සුක විය. තමන් උපන් නිවෙස, තමා ජීවත් වූ ගම, වට පිටාව සිය භාෂා ඥානය පෘථුල කර ගැනීමට අවැසි ඉඩකඩ සපයනු ලැබිණි. සැම සියලු දෙයක් ගැන ම සොයා බැලීමට උනන්දුවීමේ ප්‍රතිඵලය වූයේ, භාෂාව විවිධ පැතිකඩ ඔස්සේ අධ්‍යයනය කිරීමට අවශ්‍ය මඟ විවර වීම ය.“මගේ පියා වෙද මහත්මයෙක් වුණාට, වෙදකම් නොකරන වේලාවට හොඳ ගොවියෙක්. වෙදකම් කරනකොට හොඳ වෙද මහත්මයෙක්. ගමේ අය තාත්තට කිව්වෙ ‘පරණ ගෙදර වෙද මහත්මයා’ කියලයි. එයා වෙදකම් කළේ නිකං නෙවෙයි. වෙදකම හා හෙදකම යන දෙකම දැනගෙන. මගේ අප්පච්චි බෙහෙත් ගන්න කවුරු හරි ආවහම, ඒ පුද්ගලයා ආව ගමන් ම වෙදකම් කළේ නෑ. ඒ අය බුලත් අත පිළිගැන්වූවාට පස්සෙ, ලෙඩා සමඟ විනාඩි දෙක තුනක සුහද කතාබහක නිරත වුණා. ආගිය තොරතුරු ගැන කතා කළා. ඒක වෙදකමට සම්බන්ධ නැති කතාබහක්. ඊට පස්සේ තමයි වෙදකම ගැන ඇහුවෙ. මේ අනුව අපේ අප්පච්චි වෙදකම සහ හෙදකම ගැන හොඳ අවබෝධයකින් හිටි බව, පුංචි කාලෙදිම මං වටහාගෙන හිටියා. එහෙම කලහම බෙහෙත් හොඳට අහනවා.මේ නිසා ඒ කාලෙදි විවිධ නම්වලින් හැඳින්වුණු බෙහෙත් බෝතල් ගෙදර තිබුණා. මං මේ බෙහෙත් බෝතල්වල තිබුණු නම් කියවන්න නිතර ම උනන්දු වුණා.”පියාගේ තෙල් බෙහෙත් බෝතල් රාක්කය තමන්ගේ පුංචි මනසට පළමුව සංස්කෘත වචන හුරු කරවූයේ ඒ ආකාරයට ය. ‘සිද්ධාර්ථ තෛලය’, ‘නේත්‍රකාන්ති තෛලය’ වැනි වදන් හෙමි හෙමිහිට මිමිනූ ඔහු, ඒවා කියැවීමට පන්නරයක් ලැබුවේ ය. මේ ආකාරයට බසෙහි විවිධ ඉසව් කරා පිය නගමින් ඒවා පිළිබඳ නිරතුරු සොයා බැලීමේ අවසන් ප්‍රතිඵලය වූයේ, බස පිළිබඳ ප්‍රාඥයකු වීමට අඩිතාලම සැකැසීම ය.“මට උදේ හවස සංස්කෘත වචන කනට ඇහෙන්න ගත්තා. අපි හිටියෙ හතර කෝරළේ නිසා, හතර කෝරළේ වචනත් ඇහුණා. අපේ ගේ වටේට ම කුඹුරු තිබුණා. අප්පච්චි ගොවියෙක් නිසා මාත් පුංචි ගොවිරාල කෙනෙක්. ඒ නිසා කමත් භාෂාවත් මගේ කනට වැටුණා.අප්පච්චි ගොවි මහත්තයෙක් නිසා, ගමේ අය ගොවිතැන් වැඩවලට, කුඹුරු වැඩට උදවු වෙන්න ආවා. ඒ කාලෙ ගම ස්වයංපෝෂිතයි. හොඳ වර්ගවල වී වගා කළා. අප්පච්චි කුඹුරට යනකොට මාත් එයා එක්කම කුඹුරට යනවා. පොඩි උදැල්ලක් අරන් නියර රහිනවා. මඩේ බැහැලා උදවු කරනවා. පුංචි කාලෙ කුඹුරට ගිහින් මඩේ නටන්න, දඟල දඟල ඉන්න ආසයි. ගොයම් කපපු කාලෙට වෙලේ වතුර පිරෙනවා. එතකොට ඒවායේ බැහැලා නානවා. පිදුරු ගොඩේ බුදියනවා. කාටුව ගෑවුණාම කසනවා කියලා කෑ ගහනවා. ගොම්පස් රාජකාරිය කරනවා. ගොන්කාරයාට ‘ගොන් බත’ දෙනවා. වැඩිහිටියෝ කවි කියනවා. අපි ඒවා අහගෙන ඉන්නවා. ලන්තෑරුම් එළියෙන් හඳපානෙ මේවා කළහම හරි ම විනෝදයි. මේ වගේ වැඩවල නිරත වීම නිසා කමත් භාෂාව පිළිබඳ හොඳ වැටහීමකුත් මං ලබා ගත්තා.ගොයම් කපන කාලෙට ඒ වැඩට එන අයට හොඳට කන්න බොන්න දෙනවා. ඒ කෑම හොඳට, රසට හැදුවා. උම්බලකට හොද්ද, පොලොස් ඇඹුල ඉතාමත් ම රසවත් . ඇතුල්පතට තවාපු කෙසෙල් කොළයක් දානවා. පත් කොළය කියලා ඒක හැඳින්වූවා. මේ පත් කොළයට බත් බෙදාගෙන, වැඩිහිටියොත් එක්ක එකතුවෙලා අපිත් බත් කෑවා. ඒ විදිහට කුඹුරට යාම නිසා කුඹුරු වැඩ ගැන පවා මට හොඳ අවබෝධයක් ලැබුණා. පුංචි කාලයේදී ලබපු මේ අත්දැකීම් වත්මන් සමාජයට අද ලබාගන්න පුළුවන්කමක් නැහැ. කුඹුරට ට්‍රැක්ටරයක් ගෙනත් දාගෙන කුඹුරු වැඩ කරනවා, ඒ නිසා එදා අප අත්දුටු මිහිරියාව අද ළමයින්ට විඳගන්න ලැබෙන්නෙ නෑ.”අලුත් ගෙදරදරුවකුගේ ඉගෙනීමට තමා ජීවත්වන පරිසරය අනුබලයක් ලබාදෙන බව සනාථ කරමින්, පරණ ගෙදර දරුවන්ට ඒ සඳහා අවැසි සියලු මංපෙත් විවර වී තිබුණි. සුන්දර ගැමි පරිසරය, වෙල් එළිය, ගේ වටකොට ඇති ගහකොළ සතා සීපාවා අෑ‍ ෙනක් වටපිටාව මේ දරුවන්ගේ ගමන් මඟ සකසනු ලැබීය. එසේ ම වැඩිහිටියන්ගේ චර්යාවන් ඔවුන්ගේ ජීවිතයට අලුත් අත්දැකීම් එක්කාසු කරනු ලැබිණි. “පන්සලේ ප්‍රධාන දායක පවුල විදිහට කටයුතු කළේ අපේ කිරි අත්තා. කිරි අම්මා උදේට හවසට මල් පූජා කළා. එයා පන්සලක මේ වැඩය කරන විදිහටම ඝන්ඨාර ගහලා මල් පූජා කළා. අලුත් ගෙදර පිහිටි සොල්දරේ උඩ බුදු මැදුර වගේ හදාගෙන, කිරි අම්මා එතැන ඉඳන් ගාථා කියනවා. ඇය මේ කටයුත්ත අකුරටම ඉටු කළා. මං ඒවා බලාගෙන හිටියා. ඒ කාලේ ගමේ සොල්දරයක් තිබුණ එක ම ගෙදර වුණේ අපේ කිරි අත්තගෙ ගෙදරයි. ඒක නිසයි ඒක අලුත් ගෙදර වුණේ. බිම සාළුවක් එලලා, ඒක උඩ අත් තියාගෙන කිරි අම්මා ගාථා කියනකොට, මාත් ඒ එක්කම ගාථා කියනවා. සැම අවුරුද්දකම අලුත් ගෙදර දානයක් දුන්නා. අපේ කිරි අත්තා බණ අහන්න හරි ම ආසයි. හාමුදුරුවො බණ කියනකොට ‘එහෙයි හාමුදුරුවනේ’ කියන්න ඉන්නෙ කිරි අත්තා. එයා හොඳට දැනුම් තේරුම් තිබුණ කෙනෙක්. මේ නිසා මේ කටයුතු ගැන හොඳ අවබෝධයක් කිරි අත්තට තිබුණා.රෑට අපේ කිරි අත්තලගෙ ගෙදර ගියා. එහෙදි පැදුරක් බිම එලලා, කිරි අත්තා මගේ අතට පන්සිය පනස් ජාතක පොත දෙනවා. එයා මොකක් හරි ජාතක කතාවක් පෙරලලා දීලා, මට ඒක කියවන්න කියනවා. ජාතක කතාව අහන්න ලැබීමෙන් කිරි අත්තා බොහෝ සේ සතුටට පත්වුණා. මං ඒ මගින් සාහිත්‍යයේ එන භාෂාව පිළිබඳ අවබෝධයක් ලබා ගත්තා.”ගමේ ගොඩේ වෙල් එළියේ, ළඳු බැදිවල ගත කරමින් ගෙවූ කොලු අවධියේදීම, භාෂා ප්‍රාඥයකු වීමට අවැසි අඩිතාලම වැටීම කෙතරම් අපූර්වද? ඒ අපූර්ව ජීවන අත්දැකීම විඳගන්නට ඔහුගේ නිවෙස, නෑදෑ පිරිවර දුන් මඟ පෙන්වීම මොන තරම් නම් අගනේද?“අපේ ගෙදර තිබුණා සරුසාර බුලත් වගාවක්. බුලත් කොළ කඩලා; ගෙදර මැද මිදුලේ ගොඩ ගහලා, රැය පහන් වන තුරු ම මේ බුලත් කොළ ගොනු කළා. ඒ, පහුවදා උදේට පොළට ගෙනයන්න. මේ වැඩේ සඳහා ගමේ අහලපහළ අය උදවු කළා.බුලත් ගොනු කරනවා කියන්නෙ බොහොම සීරුවට කෙරෙන, කාලය වැයවන වැඩක්. රැයක් පුරා මේ කටයුත්ත කරනකොට නිදිමත ගතිය එන්න පුළුවන්. ඒ නිසා එයින් වැළකෙන්න අපේ අම්මා හොඳ උපක්‍රමයක් යෙදුවා. අපි බුලත් තෝරන අතරේ ඩබ්ලිව්.ඒ.සිල්වාගේ හරි පියදාස සිරිසේනගේ හරි නවකතා පොතක් කියවන්න අම්මා අයියට පවරනවා.අයියා පොතක් අරගෙන, ඒක ක්‍රමානුකූලව කියවනවා. පොත කියවන එක ටිකකට නවත්වන්න කියලා, ඒකෙ තියෙන සමහර දේවල් ගැන අම්මා අටුවා කියවනවා. එතකොට බුලත් ගොනු කරන අනෙක් අයත් ඒ කතාවට එකතු වෙනවා. ඒ නිසා අපි නොදන්නා අලුත් අලුත් දේවල් ඒ අයගේ කතාබස්වලින් අපට ලැබෙනවා. මං මේ වැඩේට බොහෝ සෙයින් ම ඇළුම් කළා.අපේ මාමා ඒ කාලෙ ආදායම් පාලක නිලධාරීවරයෙක් විදිහට කටයුතු කළා. ගමේ අය එයාට කිව්වේ ‘දිසා හාමුදුරුවෝ’, ‘රටේ මහත්තයා’ කියලයි. මාමා විවාහවෙලා හිටිය නැන්දා ඉංග්‍රීසි පාඨමාලා පරීක්ෂකවරියක්. අපි එයාට කිව්වේ ‘නැන්දම්මා’ කියලා. මං පාසල් නිවාඩු කාලෙට මාමලගේ ගෙදර යනවා. එතකොට නැන්දා මට ඉංග්‍රීසි භාෂාව ඉගැන්නුවා. මේ විදිහට පුංචි කාලේදිම මගේ ජීවිතයට සිංහල, ඉංග්‍රීසි, සංස්කෘත වගේ විවිධ භාෂාවල පදනම වැටුණා.පුංචි සන්ධියේදී පුවක්මොටේ පිරිමි පාසලෙන් වසරක් පමණ අධ්‍යාපන කටයුතුවල නිරත වු ඔහු, ඉන් අනතුරුව මහනුවර ධර්මරාජ විද්‍යාලයට ඇතුල් වී, හතරවැනි පන්තිය දක්වා එහිදී අධ්‍යාපනය ලැබීය. සිය වැඩිමල් සහෝදරයා නීතිය ඉගෙන ගැනීම සඳහා කොළඹට පැමිණියේ මේ අවධියේ දී ය. ඔහු සිය සහෝදරයා සමඟ 1947 දී කොළඹට පැමිණේ. ඉන් අනතුරුව කොළඹ ආනන්ද විද්‍යාලයේ දීප්තිමත් සිසුවකු ලෙස අධ්‍යාපන කටයුතුවල නිරත විය. කොළඹ ආනන්දය ද ඔහුගේ දිවියට ආනන්දය එක් කළ අනගි ස්ථානයක් වූ බව නම් නොරහසකි. 1947 සිට 1957 දක්වා ඔහු එම පාසලේ සිසුවකු ලෙස කැපී පෙනෙන්නට විය. සෑම වසරකම ආනන්දයේ සිංහල විෂය පිළිබඳ ත්‍යාගය දිනාගත් ඔහු, 1957 දී ‘රාවණා’ නමින් වේදිකා නාට්‍යයක් ද නිර්මාණය කරනු ලැබිණි. එය ‘මනමේ’ නාට්‍යයේ ආභාසය ලබා නිර්මාණය කරනු ලැබූවකි.ලංකා විශ්වවිද්‍යාලයද්විතියික අධ්‍යාපනයෙන් පසු තෘතියික අධ්‍යාපනය ලැබීම සඳහා ඔහු පේරාදෙණියේ ලංකා විශ්වවිද්‍යාලයට ඇතුළත් වේ. ඔහු පේරාදෙණිය ලංකා විශ්වවිද්‍යාලයෙන් සිංහල භාෂාව පිළිබඳ ප්‍රථම පන්තියේ ගෞරව උපාධියක් ලබා ගත්තේය. 1961 දී එම විශ්වවිද්‍යාලයේම කථිකාචාර්යවරයකු ලෙස එක්වීමට ඔහුට අවස්ථාව ලැබිණි. ඉන් අනතුරුව 1963 දී ෆුල් බ්‍රයිට් ශිෂ්‍යත්වයක් ලැබ, කැලිෆෝනියා විශ්වවිද්‍යාලයේ වාග් විද්‍යා අංශයට බැඳී එම්. ඒ. උපාධිය ලබා ගත්තේය. පසුව ලන්ඩන් විශ්වවිද්‍යාලයට ගිය ඔහු, මයිකල් හැලිඩේ මහාචාර්යවරයා යටතේ බ්‍රිතාන්‍ය වාග් විද්‍යාව හැදෑරීය.කොළඹ විශ්වවිද්‍යාලයේ වසර 41 ක් පුරා සිංහල භාෂාව ඉගැන්වීමේ නිරත වු මහාචාර්ය ජේ. බී. දිසානායක මහතා, මේ වනවිට සිංහල භාෂාවෙන්, මෙන් ම ඉංග්‍රීසි බසින් පොත්පත් රාශියක් රචනා කර ඇත. ඔහු ලියු ප්‍රථම කෘතිය වූයේ 1969 දී රචිත ‘භාෂාවක රටා සමුදාය’ කෘතියයි. විවිධ විෂය යටතේ ඒ වසරේ පළ වූ හොඳ ම පොතක් ලෙස මේ කෘතිය රාජ්‍ය සාහිත්‍ය සම්මානයට පාත්‍ර විය. ඔහු 2002 වසරේ කොළඹ විශ්වවිද්‍යාලයෙන් විශ්‍රාම ගත්තේය. එහිදී එම විශ්වවිද්‍යාලයෙන් ඔහුට සාහිත්‍ය සූර උපාධිය පිරිනමනු ලැබීය. එය කිසියම් විශ්වවිද්‍යාලයක කීර්තිනාමය උදෙසා කරන ලද සේවාව සඳහා පිරිනැමෙන්නකි. මීට අමතරව සේවාර්ජිත මහාචාර්ය ධූරයෙන් ද ඔහු පිදුම් ලැබී ය.2007 වසරේදී තායිලන්තයේ ශ්‍රී ලංකා තානාපති ලෙස සේවයට ගිය මෙතුමා, නැවත 2011 දී සිය මවු රටට පැමිණේ. මේ වනවිට නැවත වතාවක් කොළඹ සරසවියේ පශ්චාත් උපාධිය හදාරන දූ දරුවන්ගේ බස පිළිබඳ දැනුම් පිපාසාව සංසිදුවමින්, රටත්, ජනතාවත් වෙනුවෙන් ඇප කැප වී කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>14</day>
    </date>
    <link>http://www.dinamina.lk/2012/06/14/_art.asp?fn=f1206143</link>
    <topic>අඩ සියවස ඉක්ම වූ කමත් මඩුවක්</topic>
    <author>බන්දුල ආර්. ගුලවත්ත</author>
    <content>ගොයම් මැඩීම සඳහා යොදා ගන්නා භූමියට කමත යැයි කියන බැව් කතා ව්‍යවහාරයෙන් පෙනේ. කමත නම් පදය ප්‍රාදේශිකව භාවිත වන්නක් නොව රට පුරාම භාවිත වන්නකි. කර්මාන්තය යන අරුතෙන් කමත යන පදය යෙදෙන වග ශ්‍රී සුමංගල ශබ්ද කෝ්ෂයෙහි වැලිවිටියේ සෝරත හිමිපාණෝ සඳහන් කරති.අපේ රටෙහි කෘෂිකාර්මික සංස්කෘතයෙහි බෙහෙවින් ව්‍යවහාර වූ කමත කාර්මික විද්‍යා හා තාක්‍ෂණයේ පෙරළියත් සමග අභාවයට යමින් පවතී. කමත සමඟ සම්බන්ධ වූ ඇදහිලි විශ්වාස කෙම් චාරිත්‍ර වාරිත්‍ර සිරිත් විරිත් ජනකවි ජන කතා බස් වහර ආදි වශයෙන් පුළුල් පරාසයක් අපේ ජන ජීවිතයේ දී දැක දැන ගන්නට ඇත.කමත සදහාම ව්‍යවහාර වූ කලවිට පිරිතක් ද ඇත. නූතන සංවර්ධනයත් සමග අපේ ඓතිහාසික වටිනාකමකින් සංස්කෘතික පසුබිමකින් යුතු කමත අභාවයට යමින් පවතී.සාමුහිකත්වයෙන් ජීවත් වූ ගැමි ගොවි ජනතාව තම තමන්ගේ කුඹුරු ගොවිතැන් කාර්යයන්හිදී එක් වෙල් යායකට එක් කමත් ගෙයක් වශයෙන් ඉදි කර ගත්හ. වෙල්යාය කෙළවර හෝ වෙල්යාය මැද හෝ ඔවුහු මෙම කමත් ගෙය ගොඩ නගා ගත්හ. කමත් මඩුව වශයෙන්ද ව්‍යවහාර වේ.දිවංගත ප්‍රවීණ ලේඛක පියසේන කහඳගමගේ සූරීන් ලියූ කෙතක මහිම කමත පර්යේෂණ ග්‍රන්ථයෙහි කමතේ දිග පළල රියන් 12 ක් ඉක්ම විය යුතු යැයි කළුතර දිස්ත්‍රික්කයෙන් ලබා ගත් තොරතුරු අනුව දැක් වේ. එහෙත් කමත් ගේ නොහොත් කමත් මඩුව ගැන සඳහන් නොවේ. හරි හතරැස් ආකාරයට ඉදි කෙරෙන කමත් මඩුව මැද හරක් (අම්බරුවන්) ගැට ගැසීම සඳහා ශක්තිමත් කණුවක් සිටුවා ගනී. කමත් මඩුව හතර පැත්තට විවෘතය. කමත් මඩුව බිම ගොම ගා පිරිසුදු කර ගන්නා හෙයින් පිටත කමතකට මෙන් මාගල් අවශ්‍ය නොවේ. බිමට සිමෙන්ති දැමීමක් සිදු නොවේ. හරක් කුරවලට වී ඇට විනාශ වන හෙයිනි. දැන් මේ කමත් ගේ නොහොත් කමත් මඩු දක්නට ඇත්තේ ද ඉතාමත් කලාතුරකිනි.මෙබඳු කාලයක අපි ස්ථිරව ගොඩනඟන ලද කමත් මඩුවක් හෙවත් කමත් ගෙයක් බණ්ඩාරගම කොළ මැදිරියේදී දුටුවෙමු. කොතලාවල හන්දියේ සිට පතහවත්ත විහාරස්ථානය හරහා කොළ මැදිරිය දක්වා ඇති අතුරු මාර්ගයේ වෙල් යාය කෙළවර මේ අපූරු කමත් මඩුව දක්නට ඇත. බු. ව. 2500 සම්බුද්ධ ජයන්තිය නිමිති කර ගෙන ප්‍රදේශයේ ගොවි මහතුන් උදෙසා කෙරෙන පරිත්‍යාගයක් වශයෙන් 1957 දි මෙම කමත් මඩුව ගොඩනගා ඇත.අපි මේ සම්බන්ධව මෙම කමත්ගෙයට නැත්නම් මඩුවට ඉතාම ආසන්නයේ ජීවත්වන විශ්‍රාමික පරිපාලන නිලධාරී ආනන්ද මුදලිගේ මහතාගෙන් තොරතුරු විමසමු.බු. ව. 2500 සම්බුද්ධ ජයන්තිය නිමිති කර ගෙන ප්‍රදේශයේ ගොවි ජනතාවගේ ප්‍රයෝජනය සඳහා මෙම කමත් ගෙය 1957 දී පරිත්‍යාග කර තිබෙන්නේ මගේ සීයා වන කොළමැදිරියේ සිටි විශ්‍රාමලත් ගම්මුලාදෑනි ආයුර්වේද වෛද්‍ය ඩී. ඩී. මාන්නප්පෙරුම මහතාගේ පෞද්ගලික ධන පරිත්‍යාගයෙන්. මේ බැව් සඳහන් පුවරුවක් ද කමත් මඩුවේ තිබෙනවා.මේ කමත් මඩුවේ යටලී පරාල රීප්ප මුදුන් බාල්ක සම්බන්ධ කරල තියෙන්නෙ පිත්තල ඇණ වලින්. ඒ නිසා මළ බැඳෙන්නේ නෑ. ලී දිරාපත් වෙන්නෙත් නෑ. වටේට මිටි බැම්මක්. බැත (වී) ඉවතට යන්නේ නෑ. වී ගබඩා කරන්නට කාමර දෙකක් තිබෙනවා. ඒ ගබඩා කාමර රාත්‍රියට ඉවුම් පිහුම් කටයුතු කරන්නට තවත් කාමරයක් තියෙනවා. වැසි වතුර එකතු වෙන්නට ටැංකියක් තියෙනවා. ඉතාම ශක්තිමත් මඩුවක්. උළු වහලයට සෙවිලි කරල. කොළමැදිරිය රයිගම, තුඩුව, රද්දෙගොඩ, පරමනගල, වෙල්යායවල ගොයම් පෑගුවෙ මේ කමතෙ. සීය හදාපු බුදු මැදුර අද අභාවයට ගිහින්. බුදු මැදුර තිබුණේ ගොවි මහතුන්ට මල් පහන් පුදන්න. අද ඉන්නෙ පුංචි දරුවො කමත් වඩුවක් නොවෙයි වෙල්යායේ වක්කඩවත් දැකල නෑ. ඒ දරුවන්ට මේ කමත් මඩුව දැක බලා ගන්න සලස්වනවා නම් හරි වැදගත්. පොල් අතු සෙවිලි කළ කමත් මඩු ටකරන් සෙවිලි කළ කමත් මඩු එදා තිබුණා. සීයා මේ මඩුවට උළු සෙවිලි කළේ කාලයක් තියාගන්නට.ගවයින් වෙනුවට අද ගොයම් මැඩීම සඳහා භාවිත කෙරෙනුයේ ට්‍රැක්ටර්ය. නැත්නම් ගොයම් පාගන මැෂින් නිසා කමත් මඩුව අභාවයට යන බව ප්‍රදේශයේ වැඩිහිටි ගොවියෝ අපට පැවසුහ. මෙම කමත් මඩුව ඇතුලේ ට්‍රැක්ටර්වලින් ගොයම් පෑගීම නිසා වටේට බැඳ ඇති මිටි තාප්පය කිහිප තැනකින් කැඩී ඇති බව අපි දුටුවෙමු.මෙම පෞරාණික කමත් මඩුව ආරක්ෂා කර ගැනීමට බණ්ඩාරගම ප්‍රාදේශීය සභාව හෝ ගොවි ජන සේවා දෙපාර්තමේන්තුවේ බණ්ඩාරගම ප්‍රාදේශීය කාර්යාලය මගින් හෝ කාලෝචිත පියවරක් ගන්නේ නම් මැනවි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n120615_br3</link>
    <topic>විදේශීය ශ්‍රමිකයන්ගේ අයිතීන් සුරැකීමේ වැඩපිළිවෙළක් එමීර් රාජ්‍යය අරඹයි</topic>
    <author/>
    <content>ශ්‍රී ලාංකිකයන් ඇතුළු විදේශීය ශ්‍රමිකයන්ගේ අයිතීන් සුරක්ෂිත කිරීමේ නව වැඩපිළිවෙළක් ක්‍රියාත්මක කිරීමට එක්සත් අරාබි එමීර් රාජ්‍යය පියවර ගෙන ඇත.ගෘහ සේවිකාවන්, රියදුරන්, මෙන්ම දරුවන් රැකබලාගන්නා කාන්තාවන් ඇතුළු ගෘහස්ථ සේවකයන් වෙනුවෙන් මෙම යෝජිත වැඩපිළිවෙළ ක්‍රියාත්මක කෙරේ. ඒ මඟින් ශ්‍රමිකයන්ට සිදුවන දුෂ්කරතා බොහෝ දුරට අවමකර ගත හැකි බව එක්සත් අරාබි එමීර් රාජ්‍යයේ ශ්‍රී ලංකා තානාපති කාර්යාලය පවසයි.මෙවැනි වැඩපිළිවෙළක අවශ්‍යතාව පෙන්වා දෙමින් එරට රජයේ බලධාරීන් සමඟ නිරන්තරයෙන් තම කාර්ය මණ්ඩලය සාකච්ඡා කළ බව සඳහන් කළ ශ්‍රී ලංකා තානාපතිවරයා එක්සත් අරාබි එමීර් රාජ්‍යයේ රැකියා සඳහා ගිය පසු අත්විදීමට සිදුවන හිරිහැර, වැටුප් නොගෙවීම, පහරදීම, බලහත්කාරයෙන් සේවය ලබා ගැනීම ආදී තත්ත්වයන් මේ මඟින් මඟ හැරී යන බවද සඳහන් කරයි.මෙය සතුටුදායක තත්ත්වයක් බවද එරට සේවය කරන ශ්‍රී ලාංකිකයන් 100,000 ට පමණ මෙය වැදගත් වන බවද ඔහුපවසයි. අදාළ වැඩපිළිවෙළේ අනුමැතිය සඳහා එක්සත් අරාබි එමීර් රාජ්‍යයේ අමාත්‍ය මණ්ඩලය වෙත ඉදිරිපත්කර තිබෙන බවද ප්‍රකාශ කරයි.ඇතැම් අවස්ථාවල බොහෝ සේවකයන්ට අධික ලෙස වැඩ පැවැරෙන බවත් නිවෙස් හිමිකරුවන්ගේ පීඩාවන්ට ලක්වන බවද මේ වැඩපිළිවෙළ සඳහා අනුමැතිය හිමිවුවහොත් ගෘහ සේවකයන්ට සතියකට වැටුප් සහිත එක් නිවාඩු දිනයක්, අසනීප නිවාඩු හා සේවය අවසානයේ සේවය අගයමින් ලබාදෙන දීමනාවක් හිමිවන බවද තානාපතිවරයා සඳහන් කරයි.මෙම යෝජිත ක්‍රියාමාර්ගය සඳහා එක්සත් අරාබි එමීර් රාජ්‍යයේ ඇතැම් සේවා යෝජකයන්ගේ ප්‍රසාදය හිමිව ඇති බවද එරට ශ්‍රී ලංකා තානාපති කාර්යාලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n120615_br2</link>
    <topic>ජපන් රජයේන් රුපියල් මිලියන 468ක වටිනා ට‍්‍රැක්ටර් 946ක්</topic>
    <author/>
    <content>(2012-06-15  12:15)ජපන් රජයේ ආහාර සුරක්ෂිතතා ව්‍යාපෘතිය (2KR ව්‍යාපෘතිය) යටතේ ජපන් යෙන් මිලියන 380ක් (රුපියල් මිලියන 468ක්) වටිනා ට‍්‍රැක්ටර් 946ක් ශ්‍රී ලංකාවට ලබාදීමට ජපන් රජය පියවර ගෙන ඇත.එයින් 896ක් අත් ට්‍රැක්ටර් වන අතර සෙසු ට්‍රැක්ටර් 50 රෝද හතරේ ඒවා බව ද එම රෝද හතරේ ට්‍රැක්ටර් 50 මේ වනවිට බෙදා දී තිබෙන බව ද ශ්‍රී ලංකාවේ ජපාන තානාපති කාර්යාලය පවසයි.ජපන් රජයෙන් ශ්‍රී ලංකාවට ලබාදෙන ‍මේ අත් ට‍්‍රැක්ටර් රටේ සෑම ප්‍රදේශයකම පිහිටි ගොවි සංවිධාන හරහා ගොවීන්ගේ අවශ්‍යතා වෙනුවෙන් ද උතුරු පළාතේ පිහිටි බීජ නිෂ්පාදන ගොවි පොළවල් දෙකක් වෙනුවෙන් ද සැපයීමට නියමිත බව එම තානාපති කාර්යාලය ප්‍රකාශ කරයි.ජපන් රජයේ ආහාර සුරක්ෂිතතා ව්‍යාපෘති (2KR) ප‍්‍රදානයට අමතරව ජපන් රජයෙන් පසුගිය 2010 වසරේදී අදාළ ව්‍යාපෘතිය වෙනුවෙන් රුපියල් මිලියන 157ක මුදලක් සපයන ලද අතර ඒ මඟින් උතුරු පළාතේ මුරුන්කන් හා පරන්තන්හි පිහිටි බීජ නිෂ්පාදන ගොවිපොළවල් වැඩිදියුණු කිරීමට සහ ගොවීන්ට අත්‍යවශ්‍ය උපකරණ සැපයීමට යොදවන ලද බව ශ්‍රී ලංකාවේ ජපාන තානාපති කාර්යාලය කියා සිටී.මේ ප‍්‍රදානයන් ශ්‍රී ලංකාවේ කෘෂිකර්මාන්තය සහ ජනතාවගේ ජීවන මට්ටම නැංවීම සඳහා කාර්යක්ෂම ලෙස යොදා ගනු ඇතැයි ජපන් රජයේ සහ ජපන් ජනතාවගේ අපේක්ෂාව බව ද එමඟින් ඔවුන්ගේ ජීවනෝපාය ශක්තිමත් කර ගැනීමට හැකියාව ලැබෙන බව ද ශ්‍රී ලංකාවේ ජපාන තානාපති නොබුහිතෝ හොබෝ මහතා පවසයි.ඊට අමතරව ශ්‍රී ලංකාවේ සංවර්ධනය වෙනුවෙන් ජපන් රජය විසින් මේ දක්වා සහයෝගය ලබාදී තිබෙන බව ද ඉදිරියටත් මෙවැනි ආකාරයේ ප්‍රදානයන් සිදු කිරීමට බලාපොරොත්තුවන බවද ඒ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n120615_br1</link>
    <topic>උග්‍ර ජල හිඟයක් පවුල් සිය ගණනක් දැඩි දුෂ්කරතාවට</topic>
    <author/>
    <content>(2012-06-15  11:00) හතරලියද්ද ප්‍රාදේශීය ලේකම් කොට්ඨාසයේ උග්‍ර ජල හිඟයකින් පවුල් සිය ගණනක් දැඩි දුෂ්කරතාවන්ට මුහුණ දෙති. අඛණ්ඩව පවතින නියඟය මේ සඳහා බලපා තිබේ.ඇළ මාර්ග හා ළිං සිඳී යාම මෙම අවාසනාවන්ත තත්ත්වය ඇති වීමට බලපා තිබේ. දෛනිකව නිවාස සඳහා අවශ්‍ය ජලය ලබා ගැනීමට කිලෝ මීටර් ගණනාවක් දුර ගොස් ජලය ගෙන ඒමට සිදුව තිබෙන බව පවසන මහජනතාව ඒ සඳහා ත්‍රිවිල් ගාස්තු වශයෙන් දිනකට රුපියල් 200 ක් තරම් මුදලක් ගෙවීමට සිදුව තිබෙන බවද කියති.තුම්පනේ ප්‍රාදේශීය සභාවේ සභාපති ලාල් ගිරිහාගම මහතාගෙන් මේ සම්බන්ධව කළ විමසීමකදී හෙතෙම ප්‍රකාශ කළේ බවුසරයක් යොදා ජල ප්‍රශ්නයෙන් පීඩා විඳින ජනතාවට ජලය බෙදා දීමට ප්‍රාදේශීය සභාව කඩිනමින් පියවර ගන්නා බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206151</link>
    <topic>ඩෙංගු අවධානය අඩුවී අවදානම වැඩි වෙයි</topic>
    <author>සන්ධ්‍යා කරුණාරත්න</author>
    <content>ඩෙංගු රෝගය අධි වසංගත තත්ත්වයක් දක්වා වර්ධනය වී අවසන් බව සෞඛ්‍ය අමාත්‍යාංශයේ ජ්‍යෙෂ්ඨ ප්‍රකාශකයෙක් පැවැසීය. ගත වූ මාස හයේ දී රට පුරා ඩෙංගු රෝගීන් 14,599ක් ද, ඩෙංගු මරණ 80ක් ද වාර්තා වී ඇත.මේ වන විට ප්‍රධාන රෝහ‍ල්වල වාට්ටු ඩෙංගු රෝගීන්ගෙන් පිරී ඇතැයි ද ඔහු ප්‍රකාශ කළේය.ජූනි මාසය වන විට ඩෙංගු අධි වසංගත තත්ත්වයක් දක්වා වර්ධනය වන බවට සෞඛ්‍ය අමාත්‍යාංශයේ කීට විද්‍යා සමීක්ෂණ දත්ත අනුව අප්‍රේල් මාසයේ දී අනාවැකි පළ කර තිබුණත්, ඒ පිළිබඳ කිසිවෙක් අවධානය යොමු නොකිරීම නිසා ‍මේ තත්ත්වය උදා වී ඇතැයි ද හෙතෙම කීය.විශේෂයෙන්ම පාසල් ප්‍රධානීන් ඩෙංගු රෝග තත්ත්වය පිළිබඳ අවධානය යොමු කිරීම අවම වීම නිසා පාසල් දරුවන් රෝගයට ගොදුරු වීම ඉහළ ගොස් ඇති බවත්, පසුගිය මැයි මාසයේ ප්‍රකාශයට පත් කළ ‍ජාතික මදුරු මර්දන සතියේ ක්‍රියාත්මක කළ වැඩසටහන්වලට මහජන සෞඛ්‍ය පරීක්ෂකවරුන‍්ගේ අධීක්ෂණය අඩු වීමත් ඩෙංගු අධි වසංගත තත්ත්වයක් බවට පත්වීමට හේතු වී ඇත.රෝගීන් කළමනාකරණය කිරීමේ කටයුතු රෝහල් මඟින් නිසි ලෙස සිදු කරන බව සෞඛ්‍ය අමාත්‍යාංශය පවසයි.දින තුනකට වඩා පවතින උණ, හිසරදය, ඇඟපත වේදනාව, උදරාබාධය යනාදී රෝග ලක්ෂණ පවතී නම් සහ එක්වරම උණ හැදී සුවපත් වේ නම් පළපුරුදු වෛද්‍යවරයකුගෙන් ප්‍රතිකාර ලබාගැනීම සඳහා යොමු විය යුතු බව ද සෞඛ්‍ය අමාත්‍යාංශය ප්‍රකාශ කරයි.පෞද්ගලික රෝහලකින් ප්‍රතිකාර ලබාගන්නවාට වඩා රජයේ රෝහලකින් ප්‍රතිකාර ලබාගැනීමට යොමු විය යුතු යැයි ද වෛද්‍යවරු පවසති.ඩෙංගු රෝගීන්ට ප්‍රතිකාර ලබාදීම සඳහා විධිමත් පුහුණුවක් ලබාදුන් කාර්ය මණ්ඩලයක් රජයේ රෝහල්වල සේවය කරන නිසා කිසිදු බියකින් තොරව ප්‍රතිකාර ලබා ගත හැකි බවත් ප්‍රධාන රෝහල්වල බාහිර රෝගී අංශවලින් පැය භාගයක දී ඩෙංගු රුධිර වාර්තා ලබාගත හැකි බවත් සෞඛ්‍ය අමාත්‍යාංශය මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206152</link>
    <topic>ජනපති කියුබාවේ නිල සංචාරයක</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ජනාධිපති මහින්ද රාජපක්ෂ මහතා අද (15) සහ හෙට (16) දිනවල කියුබාවේ නිල සංචාරයක නිරත වීමට නියමිතය.එම සංචාරයේ දී කියුබාව සහ ශ්‍රී ලංකාව අතර අවබෝධතා ගිවිසුමකට අස්සන් තැබෙන බව ජනමාධ්‍ය ඇමැති කෙහෙළිය රඹුක්වැල්ල මහතා පැවසීය.ශ්‍රී ලංකාවේ ජාත්‍යන්තර සබඳතා සහ ක්‍රමෝපායික අධ්‍යනය පිළබඳ ලක්ෂ්මන් කදිරගාමර් ආයතනය සහ කියුබාවේ ජාත්‍යන්තර සබඳතා පිළිබඳ රාවුල් රෝවා ගාර්සියා ආයතනය අතර මෙම ඒකාබද්ධ ගිවිසුම් අස්සන් තැබේ. වැඩබලන විදේශ කටයුතු ඇමැති, ජ්‍යෙෂ්ඨ ඇමැති ඩිව් ගුණසේකර මහතා මේ සම්බන්ධයෙන් ඉදිරිපත් කළ කැබිනට් පත්‍රිකාවකට අනුමැතිය හිමිව ඇති බව ඇමැතිවරයා පැවසීය.පර්යේෂණ සිදුකිරීම, වැඩසටහන්, පාඨමාලා, සම්මන්ත්‍රණ, වැඩමුළු සහ අනෙකුත් අධ්‍යන කටයුතු පිළිබඳ අදහස් හුවමාරු කර ගැනීම මඟින් අධ්‍යයන සහයෝගිතා සබඳතා ස්ථාපනය කිරීම, වැඩිදියුණු කිරීම මේ ගිවිසුම් අස්සන් කිරීමේ අරමුණු බව ඇමැතිවරයා කීවේය.ඇමැතිවරයා මෙසේ ප්‍රකාශ ‍කළේ ඇමැති මණ්ඩල තීරණ දැනුම්දීමේ මාධ්‍ය හමුවට ජනමාධ්‍ය අමාත්‍යාංශ ශ්‍රවණාගාරයේ දී ඊයේ (14) එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206153</link>
    <topic>වැඩට එන සේවකයන්ට පූර්ණ ආරක්ෂාව දෙනවා</topic>
    <author>සමන්මලී ප්‍රියශාන්ති</author>
    <content>රාජකාරියට වාර්තා කිරීමට කැමැති අනධ්‍යයන සේවකයන්ට පුර්ණ ආරක්ෂාව ලබා දෙන බව විශ්වවිද්‍යාල ප්‍රතිපාදන කොමිසන් සභාව පවසයි.වැඩවර්ජනයේ නිරත වන බොහෝ දෙනකු මේවන විට සේවයට පැමිණිමට කැමැත්තෙන් සිටින බවත් එම සේවකයන් ඒ පිළිබදව දුරකතනයෙන් හා තමා හමු වීමෙන් කියා සිටි බව කොමිසමේ සභාපති මහාචාර්ය ගාමිණි සමරනායක මහතා ප්‍රකාශ කරයි.මේ සම්බන්ධයෙන් උසස් අධ්‍යාපන ඇමැති එස්.බී. දිසානායක මහතා හා උපකුලපතිවරුන් සමඟ සාකච්ඡා කර රාජකාරියට පැමිණීමට කැමැති සේවකයන්ට ආරක්ෂාව ලබා දීමට තීරණය ගත් බවත් සමරනායක මහතා කියයි.රාජකාරියට වාර්තා කිරීමට කැමැති පිරිස අතර අලුතින් සේවයට බඳවා ගත් හා සේවා කාලය දීර්ඝ කළ අය සිටින බවත් මොවුන් බොහෝ දෙනා රජයට පක්ෂ වෘත්තීය සමිතියටත් විරුද්ධ වෘත්තීය සමිතියත් බැඳී සිටින බවත් පවසයි.මේ අයගෙන් බහුතර දෙනා බදවාගෙන ඇත්තේ බලහත්කාරයෙන් බවත් මේ නිසා මේ වෘත්තීය ක්‍රියාමාර්ග වල බලහත්කාරයක් හා ත්‍රස්තවාදයක් සිදු වන බවත් කියයි. වැඩවර්ජන හේතුවෙන් 80000කට අධික සිසුන් පිරිසකගේ අධ්‍යාපනය කඩාකප්පල්වීමට ඉඩ දිය නොහැකි බැවින් සේවයට පැමිණෙන සියලු සේවකයන්ට ආරක්ෂාව ලබා දීමට කටයුතු කරන බව ද සමරනායක මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206154</link>
    <topic>ඩොලර් බිලියන 4ක ආයෝජන ගිවිසුමක්</topic>
    <author>ජයසිරි මුණසිංහ</author>
    <content>ශ්‍රී ලංකාවේ මෙතෙක් අස්සන් කළ සුවිශාලම වටිනාකමින් යුතු ඩොලර් බිලියන 4 ක ආයෝජන ගිවිසුමට ශ්‍රී ලංකා ගේට්වේ ඉන්ඩස්ට්‍රීස් (පුද්ගලික) සමාගම සහ ශ්‍රී ලංකා ආයෝජන මණ්ඩලය අස්සන් තැබීය.ති‍්‍රකුණාමලය දිස්ත්‍රික්කය තුළ මහා පරිමාණ කර්මාන්ත ශාලා සඳහා වෙන් වූ විශේෂිත කර්මාන්ත කලාපයක් මේ යටතේ ඉදිකැරෙනු ඇතැයි නව ගිවිසුම අස්සන් තැබීමෙන් පසු ආයෝජන මණ්ඩල සභාපති හා අධ්‍යක්ෂ ජනරාල් එම්. එම්. සී. ෆර්ඩිනැන්ඩු මහතා ප්‍රකාශ කළේය.ජනාධිපති මහින්ද රාජපක්ෂ මහතාගේ නායකත්වය යටතේ ආර්ථික සංවර්ධන ඇමැති බැසිල් රාජපක්ෂ මහතාගේ මඟපෙන්වීම් මත මේ වන විට නව ආයෝජන අවස්ථා රැසක් රටට ලැබී ඇතැයිද සභාපතිවරයා කීය. ත්‍රිකුණාමලය දිස්ත්‍රික්කයේ තරුණ තරුණියන් පන්දහසකට සෘජු රැකියා සහ විසි දහසකට වක්‍ර රැකියා අවස්ථා මින් උත්පාදනය වන බව ශ්‍රී ලංකා ගේට්වේ ඉන්ඩස්ට්‍රීස් (පුද්ගලික) සමාගමේ සභාපති ප්‍රභාත් නානායක්කාර මහතා පැවැසීය.ත්‍රිකුණාමලය වරාය ආශ්‍රීතව ගැඹුරු මුහුදු දියකඩනයක්, බලශක්ති උත්පාදනාගාරයක් සහ නවතම අංගෝපාංගවලින් සමන්විත වෙළෙඳ භාණ්ඩ පර්යන්තයක් මේ ආයෝජනය යොදා ගනිමින් ඉදි කරන බවද ප්‍රභාත් නානායක්කාර මහතා කියා සිටියේය. ඉතා සීඝ්‍රයෙන් වැඩි දියුණුවෙමින් පවතින සුවිශාල ඉන්දියානු වෙළෙඳපොළට අප රටේ නිෂ්පාදනවලට ප්‍රවේශවීමට උපායමාර්ගික අවස්ථා මින් ඇති වන බවද නානායක්කාර මහතා සඳහන් කෙළේය.ඊට අමතරව ආසියාව, අපි‍්‍රකාව, ඕස්ට්‍රේලියාව සහ එක්සත් ජනපදයේ ආනයන, අපනයන වෙළෙඳාම සඳහා වන අවස්ථාද මින් පුළුල්වනු ඇත.මෙම සුවිශල් කර්මාන්තපුරයේ ඉදිිවන කර්මාන්තශාලා සඳහා අවශ්‍ය වන මානව සම්පත් ඉල්ලුම සැපැයීමකට සමාගම විසින් වෘත්තීය පුහුණු මධ්‍යස්ථානයක් ඉදිකිරීමට පියවර ගන්නා බවද නානායක්කාර මහතා ප්‍රකාශ කෙළේය. ‘මහින්ද චින්තන’ ඉදිරි දැක්මට අනුව ශ්‍රී ලංකාව ආසියාවේ ආශ්්චර්ය බවට පත්වීමට ඉලක්ක කොට තිබෙනවා. අතිගරු ජනාධිපතිතුමාගේ ඒ දැක්ම මල්ඵල ගැන්වීමට මේ ව්‍යාපෘති මහත් පිටුබලයක් යැයිද ෆර්නැන්ඩු මහතා කීය.ව්‍යාපෘති සඳහා අවශ්‍යවන ශක්‍යතා අධ්‍යයනය සහ ඉංජිනේරු සැලසුම් මේ වන විටත් අවසන් කර ඇති අතර ලෝක බැංකුවේ අනුමත පාරිසරික ප්‍රමිතීන්ට අනුකූලව ආදර්ශ ව්‍යාපෘතියක් ලෙස ස්ථාපිත කරනු ඇතැයිද ෆර්නැන්ඩ්‍ර මහතා කීය.ශ්‍රී ලංකා ගේට්වේ ඉන්ඩස්ට්‍රිස් පුද්ගලික සමාගමේ සභාපති ප්‍රභාත් නානායක්කාර මහතා මෙම ව්‍යාපෘතිය තුළින් ශ්‍රී ලංකාවේ ආර්ථික මුහුණුවර වෙනස් වී කාර්මික රටක් බවට පත්වීමේ මූලික අඩිතාලම වැටෙනු ඇතැයි කීය.මෙම සුවිශේෂී ආයෝජන ව්‍යාපෘතිය තුළින් අපට දෙන පණිවිඩය වන්නේ ශ්‍රී ලංකාව කෙරෙහි ජාත්‍යන්තර ප්‍රජාව තුළ ගොඩනැංවී ඇති විශ්වාසයයි. “මීට වසර කිහිපයකට පෙර මෙවැනි සුවිශාල ව්‍යාපෘති රටතුළට ආකර්ෂණය කරගැනීම අපහසු කාර්යක් වුවද, මෙම ව්‍යාපෘතිය තුළින් රට තුළ ආයෝජන කෙරෙහි සුබවාදී දැක්මක් ඇතිවන බව“ ද ආයෝජන මණ්ඩල සභාපතිවරයා ඛ්යා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206155</link>
    <topic>නුවර පෙරහර කප් සිටුවීම ජූලි 19දා</topic>
    <author>අසේල කුරුළුවංශ,ඉන්දික පොල්කොටුව හා මහනුවර උතුර විශේෂ</author>
    <content>මෙවර මහනුවර ඇසළ පෙරහර මංගල්‍යය සතර මහා දේවාලයන්හි ජූලි මස 19 දින සුබ නැකතට කප් සිටුවීමෙන් ආරම්භ වෙයි.වසර 2012 ඇසළ පෙරහර මංගල්‍යයේ දින වකවානු ප්‍රකාශයට පත්කිරීම හා එහි සංවිධාන කටයුතු පිළිබඳ මහනුවර දිස්ත්‍රික් ලේකම් කාර්යාලයේදී ඊයේ පැවැති සාකච්ඡාවකදී ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතා මේ බව කීය.කප් සිටුවීමෙන් පසු දේවාල අභ්‍යන්තර පෙරහර ජූලි 22දා තෙක් පැවැත්වෙයි. ප්‍රථම කුඹල් පෙරහර ජූලි 23 දින වීදි සංචාරය කිරීමට නියමිතය. ප්‍රථම රන්දෝලි පෙරහර ජූලි 28 දින වීදි සංචාරය කෙරෙන අතර රන්දෝලි අවසන් මහ පෙරහර නිකිණි පුන් පොහෝදිනය යෙදෙන 01දා වීදි සංචාරය කරයි.පසුදින දවල් පෙරහර පැවැත්වීමෙන් පසු වසර 2012 මහනුවර ඇසළ පෙරහර මංගල්‍යය නිමවීමට නියමිතය. මහනුවර දිස්ත්‍රික් ලේකම් ගාමිණී සෙනවිරත්න, නාථ දේවාල බස්නායක නිලමේ ආනන්ද හීන්කෙන්ද මහත්වරුන් ඇතුළු රාජ්‍ය නිලධාරීහු රැසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206156</link>
    <topic>ඉන්දියාවෙන් භාණ්ඩ ගෙන්වීම අඩු කරන්නේ නෑ</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ඉන්දියාවෙන් මෙරටට ආනයනය කෙරෙන භාණ්ඩ අඩු කිරීමට කැබිනට් මණ්ඩලය කිසිදු තීන්දුවක් ගෙන නැති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.කැබිනට් මණ්ඩලය සාකච්ඡා කළේ දේශීය නිෂ්පාදනවලට සෘජුව බලපෑමක් ඇති වන අවස්ථාවක පමණක් අදාළ රටවල් සමඟ සාකච්ඡා කර ගිවිසුම් සම්බන්ධයෙන් අවශ්‍ය පියවර ගැනීම පිළිබඳව පමණක් බව ඇමැතිවරයා කියයි. එවන් පියවරක් ගන්නා අවස්ථාවක සළකා බලන්නේ දේශීය නිෂ්පාදනයට, ගොවි ජනතාවට සිදුවන හානිය මිස එම රට ඉන්දියාවද, පකිස්තානයද, මාලදිවයිනද යන්න නොවන බව ඇමැතිවරයා කියයි.සාක් රටවල් සමඟ ඇති කර ගෙන තිබෙන ගිවිසුම් විටින් විට විශ්ලේෂණයකට භාජනය කළ යුතු බවට එහි දී එකඟතාවකට එළැඹුණු බවත් ඇමැතිවරයා කැබිනට් තීරණ දැනුම් දීමේ මාධ්‍ය හමුවට ජනමාධ්‍ය අමත්‍යාංශ ශ්‍රවණාගාරයේ දී ඊයේ (14) එක්වෙමින් පැවසීය.ගිවිසුම් අස්සන් කළත් යම් යම් අවස්ථාවල වෙනස්කම් කිරීමේ හැකියාව ලැබෙන සේ ඒවා විවෘතව තබ ගත යුතු බවත් ඇමැතිවරයා කීවේය. ඉන්දියාවෙන් භාණ්ඩ ආනයනය නැවැත්වීමට සූදානම් බවට ඉංග්‍රීසි පුවත්පතක පළව තිබූ වාර්තාවක් පිළිබඳව අදහස් දක්වමින් ඇමැතිවරයා කියා සිටියේ එහි කිසිදු සත්‍යතාවක් නොමැති බවය.මෙරට කෘෂිකර්මයට හෝ කිරි නිෂ්පාදනයට ආනයනයන් හේතුවෙන් යම්කිසි බලපෑමක් වන්නේ නම් ගිවිසුම්වල වෙනසක් කිරීමට අවස්ථාව තිබිය යුතු බව ඇමැතිවරයා පෙන්වා දුන්නේය. රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, අතිරේක අධ්‍යක්ෂ ජෙනරාල් චන්ද්‍රපාල ලියන‍ගේ, සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ආරිය රූබසිංහ මහත්වරු මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206157</link>
    <topic>යූනියන් බැංකුව හාරූපවාහිනිය එක්වබැංකුකරණ සේවාවක</topic>
    <author>පණ්ඩුක සමරසේකර</author>
    <content>සිය පාරිභෝගිකයන්ට මුල්වරට තවත් නවීන සේවාවක් හඳුන්වා දෙමින් SLT PEO TV, ශ්‍රී ලංකාවේ වේගයෙන්ම ව්‍යාප්ත වන බැංකුවක් වන යුනියන් බැංකුව සමගින් එක්ව රූපවාහිනී බැංකුකරණ සේවාව (TV BANKING) හඳුන්වා දෙයි.මෙමගින් පාරිභෝගිකයන්ට තම නිවසේ ඇති රූපවාහිනිය හරහා බැංකු කටයුතු පහසුවෙන් කරගැනීමට අවස්ථාව උදාවේ.55,000කට වැඩි PEO TV ප්‍රේක්ෂකයන් අතරින් යූනියන් බැංකුව සමග ගනුදෙනු කරන ඕනෑම පාරිභෝගිකයකුට මේ අසම සම සේවාව දැන් අත් විඳිය හැකි ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206158</link>
    <topic>2017-ආසියා යොවුන් ක්‍රීඩා උලෙළ ශ්‍රී ලංකාවේ</topic>
    <author>ප්‍රින්ස් ගුණසේකර</author>
    <content>වසර 2017දී ආසියානු යොවුන් ක්‍රීඩා උ‍ළෙල ශ්‍රී ලංකාවේදී පැවැත්වීමට තීරණය වෙයි. ජනාධිපති මහින්ද රාජපක්ෂ මහතා සමඟ ආසියා ඔලිම්පික් කමිටු සභාපති ෂේක් අහමඩ් ෆාහඩ් අල්සබ් කුමරු ඊයේ පැවැත්වූ සාකච්ඡාවකින් අනතුරුව මේ බව නිල වශයෙන් ප්‍රකාශ විය.අන්තර්ජාතික ඔලිම්පික් කමිටුවේ විධායක සාමාජිකයකු හා ලෝක ජාතික ඔලිම්පික් කමිටු සංගමයේ සභාපතිවරයාද වන ක්වේට් පවුලේ අල්සබ් කුමරු ඊයේ පස්වරුවේ ශ්‍රී ලංකා ඔලිම්පික් කමිටු නිවහනේ පැවැති ප්‍රවෘත්ති සාකච්ඡාවකදී 2017 ආසියා යොවුන් ක්‍රීඩා උලෙළේ සත්කාරකත්වය පිළිබඳ නිල නිවේදනය නිකුත් කළේය.මේ මාධ්‍ය හමුවට ක්‍රීඩා ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රී නාමල් රාජපක්ෂ, ජාතික ඔලිම්පික් කමිටු සභාපති හේමසිරි ප්‍රනාන්දු, ක්‍රීඩා අමාත්‍යාංශ ලේකම් උදය සෙනෙවිරත්න, සංචාරක සංවර්ධන අධිකාරි‍ෙය් සභාපති නාලක ගොඩහේවා හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්ම මහත්මීහු ඇතුළු පිරිසක් සහභාගිවී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n1206159</link>
    <topic>අර්ථසාධක අරමුදල ගැන අහිතකර තීන්දු ගන්නේ නෑ</topic>
    <author>ජයසිරි මුණසිංහ</author>
    <content>මෙරට තිබෙන විශාලතම විශ්‍රාම අරමුදල වන සේවක අර්ථසාධක අරමුදල, රටටත් මහජනතාවටත් අහිතකර කිසිදු ආයෝජන තීන්දුවක් නොගන්නා බවට ශ්‍රී ලංකා මහ බැංකුව සහතික වෙයි.මේ අරමුදලේ ආයෝජන පිළිබඳව බියක් ඇතිකර ගැනීමට හෝ අඩුම තරමේ එවැන්නක් සිදුවේදෝයි නිකමටවත් සිතන්නට හෝ එපා! යැයි ශ්‍රී ලංකා මහ බැංකුවේ සේවක අර්ථසාධක අරමුදල් දෙපාර්තමේන්තුවේ අධිකාරිනී කල්යාණි ගුණතිලක මහත්මිය "දිනමිණ"ට ප්‍රකාශ කළාය.බැංකුවල කොටස්හි මුදල් ආයෝජනය කිරීමට අර්ථසාධක අරමුදලට බලයක් හෝ සදාචාරාත්මක අයිතියක් හෝ නැතැයි ඇතැම් අයකු නඟන චෝදනාව බැහැර කරමින් ශ්‍රී ලංකා මහ බැංකුවේ අර්ථසාධක අරමුදල් දෙපාර්තමේන්තුවේ අධිකාරිනී කල්යාණි ගුණතිලක මහත්මිය එසේ කීවාය.අර්ථසාධක අරමුදලේ ආයෝජන කළඹ පැහැදිලි කළ ගුණතිලක මහත්මිය, ඉන් සියයට 93ක් ආයෝජනය කර ඇත්තේ රාජ්‍ය සුරැකුම්පත්වල බව ද පැවැසුවාය.සේවක අර්ථසාධක අරමුදල් ආයෝජන කමිටුව, සේවක අර්ථසාධක අරමුදල් දෙපාර්තමේන්තුව, බැංකු අධීක්ෂණ දෙපාර්තමේන්තුවෙන් සම්පූර්ණයෙන්ම වෙන්වූ ස්වාධින අංශයක් බවද ඕ කීවාය.තම අරමුදල ආයෝජන පිළිබඳ සියලුම මාර්ගෝපදේශන ලබා දෙනුයේ මුදල් මණ්ඩලය විසින් බවද, ඒවා පිළිබඳව සාමූහික ආයෝජන තීරණ ගැනීමට ආයෝජන කමිටුවට බලය ඇතැයිද ගුණතිලක මහත්මිය පැහැදිලි කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n12061510</link>
    <topic>පාසල් බස් රථය පෙරැළී සිසුන් 38කට තුවාල</topic>
    <author>සබරගමුව සමූහ</author>
    <content>කෑගල්ල නගරය දක්වා පාසල් ළමයි ප්‍රවාහනය කරමින් තිබූ පෞද්ගලික බස් රථයක් ඊයේ(14) උදෑසන 7.00ට පමණ ඇදුරාපොත බට වංගුව නැමති ස්ථානයේ දී පාරෙන් ඉවතට පෙරළීමෙන් ළමයි 38කට අධික සංඛ්‍යාවක් තුවාල ලැබූහ.පොතුහැර ප්‍රදේශයේ සිට කෑගල්ල නගරයේ ප්‍රධාන පෙළේ පාසල්වලට ළමුන් 40කට ආසන්න සංඛ්‍යාවක් ප්‍රවාහනය කරමින් තිබූ මේ බස් රථ අනතුර සැලවීමත් සමඟ සබරගමුව මහ ඇමති මහීපාල හේරත් මහතා විපතට පත් දරුදැරියන්ට වහා සහන සළසන්නැයි තමන්ට උපදෙස් දුන් බව කී කලාප අධ්‍යක්ෂවරිය ඒ අනුව තුවාලකරුවන් කෑගල්ල මහ රෝහල වෙත ගෙන යාමට පියවර ගත් බවද කීවාය.අනතුරින් සිසුන්ට බරපතළ හානි සිදුවි නැතැයි පවසන ඈ කෑගල්ල මහ රෝහලේ සියලු කාර්යය මණ්ඩල දරුවන්ට අවශ්‍ය ප්‍රතිකාර ලබා දීම සඳහා යුහුසුළු වූ බවද කීය. මෙම සිද්ධිය පිලිබඳ නොපමාව පරීක්ෂණයක් පවත්වා කඩිනම් වාර්ථාවක් ලබා දෙන්නැයි සබරගමුව මහ ඇමැතිවරයා ආරක්ෂක අංශ ඇතුළු ආනෙකුත් වගකිව යුත්තන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n12061511</link>
    <topic>කුඩා දරුවන් සඳහා හද සැත්කම් නොමිලේ</topic>
    <author>විජයානි එදිරිසිංහ සහ සන්ධ්‍යා කරුණාරත්න</author>
    <content>හදවත් රෝගී කුඩා දරුවන්ගේ හදවත් සැත්කම් නොමිලයේ සිදු කිරීමට කොළඹ ආසිරි රෝහලේ සභාපති අශෝක් පතිරණ මහතා ඉදිරිපත්වී සිටියි.මල් කැකුළුවන් දැයේ දරු සම්පත අකාලයේ පරවී යෑමට ඉඩ නොදී ඔවුන්ගේ ජීවිත බේරාගෙන දරු පරපුරට උතුම් සේවාවක් කිරීමට ආසිරි රෝහලේ ‍එම සත්කාරක වැඩසටහනේ අරමුණ වී තිබේ.ප්‍රථමයෙන්ම යුද හමුදාවේ ඉල්ලීම මත යාපනයේ දරුවන්ට නොමිලයේ සැත්කම් කිරීමෙන් ආරම්භ වූ එම වැඩසටහන මේ වනවිට රට පුරා සිටින දරුවන් වෙනුවෙන් ක්‍රියාත්මක වෙයි.කොළඹ ළමා රෝහලේ හදවත් රෝගවලින් පෙළෙන දරුවන් දෙදහසක් පමණ සැත්කම් පෝලිමේ සිටිති.අධික මිලක් වැයවීම නිසා බොහෝ මාපියන්ට පෞද්ගලික රෝහල්වලින් සැත්කම් කරවා ගැනීමේ හැකියාවක් නොමැත. එහෙත් රජයේ රෝහල්වල මේ සැත්කම් සඳහා සිටින වෛද්‍යවරුන් සංඛ්‍යාව ප්‍රමාණවත් නොවේ. ඒ සඳහා විෂය දැනුම ඇති මෙරටින් අධ්‍යාපනය ලබාගත් වෛද්‍යවරු විශාල ප්‍රමාණයක් විදේශ ගතව එහි රෝහල්වල සේවය කරති. මෙරට දරුවන් අකාලයේ නැති වීමට මේ තත්ත්වයද එක් හේතුවකි.තවදුරටත් මේ දරුවන්ට මේ ඉරණමට මුහුණදීමට ඉඩ නොතබා ආසිරි රෝහලේ සභාපතිවරයා ප්‍රමුඛ අධ්‍යක්ෂක මණ්ඩලය ඔවුන්ගේ අයවැයට සරිලන ප්‍රමාණයට මෙම සද්කාරක වැඩ සටහන ක්‍රියාත්මක කරගෙන යයි. එම රෝහලේ සභාපති අශෝක් පතිරණ මහතාගේ උපදෙස් මත හදවත් සැත්කම් අංශය බාර විධායක අධ්‍යක්ෂ වෛද්‍ය මංජුල කරුණාරත්න, අධ්‍යක්ෂක අනිල් පෙරේරා සහ වෛද්‍ය විවේක් ගුප්තා මෙම දැවැන්ත සද්කාරක සේවයට සහාය වීම විශේෂත්වයකි. මීට මාස හයකට පමණ පෙර මේ ළමා හදවත් සැත්කම් වැඩපිළිවෙළ ආරම්භ කර තිබේ.මේ වනවිට එම කාලය තුළ කුඩා දරුවන් පහළොස් දෙනකුට පමණ නොමිලයේ සැත්කම් කර තිබේ. හරිහැටි ප්‍රතිකාරයක් ලබා ගැනීමට නොහැකිව අකාලයේ මිය යන මේ දරුවන් ජීවත් ක‍ලහොත් ඔවුන් අනාගතයේදී මේ රටට විශාල සේවයක් කරන උගතුන් විය හැකියි.අපි හැකි තරම් මේ දරුසම්පත රැකගැනීම අපේ යුතුකමයි." ආසිරි රෝහලේ විධායක අධ්‍යක්ෂක වෛද්‍ය මංජුල කරුණාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n12061512</link>
    <topic>ඉදිකිරිමි ක්ෂේත්‍රය සියයට 17.5කවර්ධනයකින් ඉදිරියට ඇවිත්</topic>
    <author>චන්දිමා එදිරිමාන්න</author>
    <content>ජාතික වගකීමක් ඉටුකරන ඉඳිකිරීම් ක්ෂේත්‍රය පසුගිය කාලයේ සියයට 17.5ක වර්ධනයකින් යුතුව ඉදිරියට පැමිණ ඇති බව ඉඳිකිරීම් ඉංජිනේරු සේවා නිවාස හා පොදු පහසුකම් නියෝජ්‍ය ඇමති ලසන්ත අලගියවන්න මහතා පැවසීය.යුද්ධය අවසන් වී රට සියලු අතින් ස්වයං පෝෂිත වන විට සෑම ක්ෂේත්‍රයකම දියුණුව දැකිය හැකි බවද නියෝජ්‍ය ඇමතිවරයා පැවසිය.ඔහු මේ අදහස් ප්‍රකාශ කලේ කන්ස්ටක්ට් 2012 නිවාස හා ඉදිකිරීම් ප්‍රදර්ශනය පිළිබද මාධ්‍ය දැනුවත් කිරීමේ හමුවට සහභාගී වෙමිණි.එම හමුව කොළඹ ගෝල් ෆේස් හෝටලයේදි පැවැත්විණි.එහිදී තවදුරටත් අදහස් දැක්වූ නියෝජ්‍ය ඇමති ලසන්ත අලගියවන්න මහතා මෙසේද පැවසීය.මෙම ප්‍රදර්ශනය තුලින් ඉදිකිරීම් ක්ෂේත්‍රයේ සියලුම අංශයන් ගෙන් සපිරි නවීන තාක්ෂණය හා අංගෝපාංග වලින් සමන්විත දැක්මක් ජනතාවට ඉදිරිපත් කිරීමට නියමිතයි.ශ්‍රී ලංකා ජාතික ඉදිකිරීම් සංගමය මෙය සංවිධානය කරන අතර ප්‍රදර්ශන කුටි 300ක් පමණ තිබෙනවා.මෙවර ප්‍රදර්ශනය පැවැත්වෙන්නේ 12 වැනි වරටයි.ප්‍රදර්ශන කුටි 12කින් ආරම්භ කළ මෙම ප්‍රදර්ශනය අද දැවැන්ත ජාතික අවශ්‍යතාවයක් බවට පත්ව තිබෙනවා.ජනාධිපති මහින්ද රාජපක්ෂ මහතාගේ මග පෙන්වීම යටතේ ඉඳිකිරීම් ක්ෂේත්‍රය මේ වන විට විශාල දියුනුවකට පත්ව තිබෙනවා.ඉදිකිරීම් කර්මාන්තය බලගන්වමු යන තේමාව යටතේ කන්ස්ටක්ට් 2012 නිවාස හා ඉදිකිරීම් ප්‍රදර්ශනය අගෝස්තු 10,11,12 දින ජනාධිපති මහින්ද රාජපක්ෂ මහතාගේ ප්‍රධානත්වයෙන් සිරිමාවෝ බණ්ඩාරනායක අනුස්මරණ ශාලා පරිශ්‍රයේදී පැවැත්වීමට ශ්‍රී ලංකා ජාතික ඉදිකිරීම් සංගමය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=n12061513</link>
    <topic>වසර 2016දී ශ්‍රී ලංකා දළ දේශීය නිෂ්පාදනයඩොලර් බිලියන 98ක ඉලක්කයක්</topic>
    <author>මහින්ද අලුත්ගෙදර</author>
    <content>එළඹෙන 2016 වනවිට ශ්‍රී ලංකාවේ දළ දේශීය නිෂ්පාදිතය අමෙරිකානු ඩොලර් බිලියන 98.0 ක (රුපියල් කෝටි 1,274,000) ඉලක්කයක් කරා යාම අපේක්ෂාව බව රජය පවසයි.පසුගිය 2011 වසර අවසන් වනවිට ශ්‍රී ලංකාවේ දළ දේශීය නිෂ්පාදිතය අමෙරිකානු ඩොලර් බිලියන 59.2 ක්ව පැවැති බවද මේ වර්ෂය අවසන් වනවිට එම අගය තවදුරටත් ඉහළ යනු ඇති බවද මුදල් හා ක්‍රම සම්පාදන අමාත්‍යාංශය පෙන්වා දෙයි.ආර්ථික වශයෙන් සංවර්ධනය කරා ගමන් කරන ශ්‍රී ලංකාවේ වත්මන් ඒක පුද්ගල ආදායම ඇමෙරිකානු ඩොලර් 2,836 ක් බව පෙන්වා දෙන එම අමාත්‍යාංශය ලබන 2016 වනවිට එම තත්ත්වය ඇමෙරිකානු ඩොලර් 4,470 දක්වා ඉහළ නැංවීම අරමුණ බවද සඳහන් කරයි.මේ අතර ශ්‍රී ලංකාවෙන් සිදු කෙරෙන අපනයන ඇමෙරිකානු ඩොලර් බිලියන 18 දක්වාද ජාත්‍යන්තර වෙළෙඳ පිරිවැටුම ඇමෙරිකානු ඩොලර් බිලියන 44.1 දක්වාද ඉහළ නැංවීමට රජය සැළසුම්කර ඇති අතර 2016 වනවිට ජාත්‍යන්තර සේවා ආදායම ඇමෙරිකානු ඩොලර් බිලියන 2.6 දක්වා ඉහළ නැංවීම අරමුණ වී තිබෙන බවද මුදල් හා ක්‍රම සම්පාදන අමාත්‍යාංශය නිකුත්කළ නවතම වාර්තාවක සඳහන් වෙයි.මේ අතර එම වාර්තාව පෙන්වා දෙන්නේ ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක මහින්ද චින්තන ඉදිරි දැක්ම වැඩපිළිවෙලට අනුව මෙවැනි ඉලක්කයක් කරා ගමන් කිරීම අපහසු නොවන බවත් ඒ සඳහා සියලු දෙනාගේම දායකත්වය අවශ්‍ය බවත්ය.සෑම අංශයකින්ම ඉදිරියට ගමන් කිරීම සංවර්ධනය සඳහා අත්‍යවශ්‍ය වන බව පෙන්වා දෙන මුදල් හා ක්‍රම සම්පාදන අමාත්‍යාංශය උද්ධමනය සියයට 4.0 දක්වා පහතට ගෙන ඒම, සංචාරක කර්මාන්තයෙන් ඇමෙරිකානු ඩොලර් බිලියන 2.75 ක ආදායමක් ඉපයීම, රැකියා වියුක්තිය සියයට 3.2 දක්වාද දරිද්‍රතාවය සියයට 4.2 දක්වාද පහත හෙළීම මෙහිදී අපේක්ෂාව වී තිබෙන බවද කියාසිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206151</link>
    <topic>හෙ‍රොයින් මත්ද්‍රව්‍ය සන්තකයේ: ටියුෂන් ගුරුවරයා රක්ෂිතයට</topic>
    <author>පාණදුර සමූහ කපිල සෝමරත්න</author>
    <content>හෙරෝයින් මත්කුඩු මිලිග්‍රෑම් 240ක් ළඟ තබාගෙන අසුවූ උපකාරක පංති ගුරුවරයා මොරටුව අතිරේක මහේස්ත්‍රාත් සහ දිසා විනිසුරු ප්‍රියන්ත පෙරේරා මහතා විසින් මේ මස 24 දක්වා රක්ෂිත බන්ධනාගාරගත කරන ලදී.සැකකරු සමඟ අත්අඩංගුවට ගත් සරසවි ශිෂ්‍යයාට සහ තවත් තරුණයකු හෙ‍ෙරායින් ළඟ තබා ගැනීමේ චෝදනාවට වරද පිළිගත්තෙන් රුපියල් පන්දහස බැගින් දඩ නියම කළ විනිසුරුවරයා ඔවුන්ට තදින් අවවාද කර මුදා හැරියේය.සැකකරුවන් තිදෙනා මොරටු මෝදර නිවසක දී අත්අඩංගුවට ගත්තේ මොරටු මෝදර පොලිසියේ ස්ථානාධිපති අනිල් මාසකෝරාල සහ පොලිස් කොස්තාපල් කුමාර, මධුසංක, ජයසුන්දර සහ සිවිල් ආරක්ෂක භටයකු වූ සුමාල් යන නිලධාරීන්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206152</link>
    <topic>වලල්ලාවිට – උතුම්ගම පාරේ වොට් 33දාහක විදුලි කණුවකට කරු සිටුවලා</topic>
    <author>කළුතර මධ්‍යම සමූහ</author>
    <content>වලල්ලාවිට – උතුම්ගම පාරේ බිමට වැටීමට ආසන්නව ඇති වොට් තිස්තුන් දහසක විදුලි ධාරිතාව රැගෙන යන කණුවක් කරුවක ආධාරයෙන් කෙලින් කර තබා ඇති අයුරියි මේ.ගහක් වැටීම නිසා මේ කණුව ඇලවී ඇති අතර මෙය බිමට පතිත වුවහොත් අනªතරක් සිදුවිය හැකි බව ප්‍රදේශවාසීහු කියති. මේ කණුව කඩිනමින් නැවත සිටුවන ලෙසද ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206153</link>
    <topic>දඬුගං ඔයට අසූචි මිශ්‍ර අපද්‍රව්‍ය මුදාහරින ඇළ මාර්ගය වසා දමන්න නියෝග</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>අසූචි මිශ්‍ර අපද්‍රව්‍ය දඬුගං ඔයට මුදාහරින ලද ඇළ මාර්ගය වහාම වසා දමන ලෙසට මීගමුව අතිරේක මහේස්ත්‍රාත් රාජින්ද්‍රා ජයසූරිය මෙනවිය තහනම් නියෝගයක් නිකුත් කළාය.චූදිත රුපියල් ලක්ෂයක ශරීර ඇපයක් මත මුදා හැරීමට ද නියෝග නිකුත් කෙරිණි.මෙසේ නියෝග ලැබුවේ කටුනායක ආයෝජන කලාපයට අනුයුක්තව සේවය කරන ජල පොම්පාගාර භාර නියෝජ්‍ය අධ්‍යක්ෂ වරයකුටය.සීදුව පොලිස් වසම මැදින් ගලා බසින දික්වෙල ඇළ මාර්ගයට අපවිත්‍ර ජලය මුසු වී ඇති බවට ප්‍රදේශයේ ජනතාව සීදුව පොලිසියට හා කටුනායක සීදුව නගර සභාවට පැමිණිලි කිරීමෙන් පසුව කරුණු සොයා බලා අතිරේක මහේස්ත්‍රාත්වරිය තහනම් නියෝගයක් පැනවූවාය.රුපියල් ලක්ෂයක ශරීර ඇප මත චූදිත මුදා හරින ලෙසද නියෝගයේ වැඩිදුරටත් සඳහන් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206154</link>
    <topic>කටාන උදම්මිට උත්තමාරාම විහාරයේ වාහල්කඩ දොරටුව විවෘත කෙරේ</topic>
    <author>සීදුව සමූහ නිශ්ශංක පියරත්න</author>
    <content>කටාන ප්‍රාදේශීය ලේකම් කාර්යාල බල ප්‍රදේශයේ උදම්මිට උත්තමාරාම පුරාණ විහාරස්ථ භූ®මියේ රුපියල් ලක්ෂ 17 ක වියදමින් ඉදි කරන ලද වාහල්කඩ දොරටුව පසුගියදා විවෘත කරනු ලැබීය.උදම්මිට වෙළෙඳ ව්‍යාපාරික ඇස් සමතපාල සිල්වා මහතා වාහල්කඩ ඉදි කිරීමට මුදල් පරිත්‍යාග කර ඇත.උදම්මිට උත්තමාරාම පුරාණ විහාරාධිපති උදම්මිට අස්සජි තිස්ස නාහිමියෝගේ අනුශාසනා හා උපදෙස් මත වාහල්කඩ ඉදි කර ඇති අතර මේ වාහල්කඩ දොරටුව ශ්‍රී ලංකාවේ තියෙන වාහල්කඩ දොරටු අතරින් අති මහත් අලංකාර වාහල්කඩ දොරටුවක් බව කුඩහකපොල විජයරාමා විහාරාධිපති කිඹුලාපිටියේ විමලානන්ද හිමියෝ මේ අවස්ථාවට සහභාගී වෙමින් පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206155</link>
    <topic>වාද්දුවේ නිවෙසකින් හාරලක්ෂයක රන් බඩු තොගයක් සොරකම් කරලා</topic>
    <author>වාද්දුව සමූහ එස්. රූපරත්න පියදාස</author>
    <content>වාද්දුව මැස්ටියේ නිවෙසකින් රුපියල් හාරලක්ෂ හතළිස් දහස් තුන්සියයක් වටිනා රන් ආභරණ තොගයක් සොරකම් කර ගෙන ගිය අය අත්අඩංගුවට ගැනීම සඳහා වාද්දුව පොලිසිය පරීක්ෂණ පවත්වයි.පසුගිය 2 වැනිදා අලුයම 5.30 ට මේ සොරකම සිදුවී ඇතැයි වාද්දුව මැස්ටිය පාරේ එස්. ඒ. නිමල් චන්ද්‍රසික යන අය වාද්දුව පොලිසියට පැමිණිලි කර තිබේ.ගෙහිමියා අලුයම 5.30 ට පමණ තම පුත්‍රයාව පාසල් බසයට ඇරලවීමට ගිය අවස්ථාවේ මේ සොරකම සිදුවී ඇති අතර ඒ අවස්ථාවේ බිරියද මුළුතැන් ගෙය තුළ සිට ඇති බවත් ඔවුනගේ බාල පුතා නිවෙසෙ තුළ සිටි අවස්ථාවේ පසුපස දොරින් ඇතුළු වී ඇති සොරුන් මේ රත්‍රන් භාණ්ඩ පැහැරගෙන ගොස් ඇතැයි පොලිසියට කර ඇති පැමිණිල්ලේ සඳහන් වී තිබේ.වාද්දුව පොලිස් ස්ථානාධිපති ප්‍රධාන පොලිස් පරීක්ෂක ඩී. එල්. සී. වීරසිංහ මහතාගේ උපදෙස් මත වාද්දුව අපරාධ පරීක්ෂණ අංශයේ ස්ථානාධිපති පොලිස් පරීක්ෂක මිලාන් සිල්වා මහතා මේ සොරකම පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206156</link>
    <topic>සහතික නැති දන්ත වෛද්‍යවරු රැසක් වයඹ පළාතේ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>බලපත්‍ර නොමැති දන්ත වෛද්‍යවරු විශාල පිරිසක් වයඹ පළාතේ සිටින බව ශ්‍රී ලංකා වෛද්‍ය සංගමය විසින් මෑතකදී කරන ලද පරීක්ෂණයකින් හෙළිදරව් වී තිබේ.ශ්‍රී ලංකා වෛද්‍ය සංගමය පවසන අන්දමට දන්ත වෛද්‍යවරයකු වීම සඳහා පේරාදෙණිය විශ්වවිද්‍යාලයේ දන්තවේදී පදනම පිළිබඳව උපාධියක් හෝ විශ්වවිද්‍යාලයක උපාධියක් හෝ ලබා තිබිය යුතු අතර ඔවුන් ශ්‍රී ලංකා වෛද්‍ය සභාවේ අනිවාර්යයෙන්ම ලියාපදිංචි විය යුතුය.නීතියේ තිබෙන හිදැස් නිසා මෙම හොර වෛද්‍යවරු අත්අඩංගුවට ගැනීමට නොහැකි තත්ත්වයක් උද්ගත වී ඇති බැව් ශ්‍රී ලංකා වෛද්‍ය සංගමය පෙන්වා දෙයි.ඉහත සඳහන් සමීක්ෂණ වාර්තාව අනුව දැනට රජයේ රෝහල්වල දන්ත වෛද්‍යවරු අටසීයක් පමණ සේවයේ යෙදී සිටින අතර පාසල්වල ද දන්ත චිකිත්සකයන් 400ක් පමණ සේවයේ යෙදී සිටින බවත් කිසිම වෛද්‍ය සහතිකයක් නොමැති බෝඩ් ලෑල්ලකට පමණක් සීමා වූ බෙහෙත් මුදලාලිලා විශාල පිරිසක් වයඹ පළාත තුළ සිටින බවට රාවයක් පවතින බවත් ශ්‍රී ලංකා වෛද්‍ය සංගමය පෙන්වා දෙයි.මෙම වෛද්‍යවරු නියම කරන බෙහෙත් නිසා අසරණ රෝගීන් විවිධ ලෙඩ රෝගවලට පත්වී නැවත රජයේ රෝහල් කරා පැමිණෙති.බොරු දොස්තරලා ගැන ජනතාව දැනුවත් කිරීමේ වැඩමුළුවක් කුරුණෑගල ශික්ෂණ රෝහලේ පැවැත්වීමට විධිවිධාන යොදාගෙන යයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206157</link>
    <topic>බණ්ඩාරගම පොලිසියේ ගොඩනැඟිල්ල අබලන්</topic>
    <author>හල්තොට සමූහ විනිතා මානෙල් ගමගේ</author>
    <content>අබලන් කුඩා ගොඩනැගිල්ලක පවත්වා ගෙන යනු ලබන බණ්ඩාරගම පොලිස් ස්ථානය සඳහා නව ගොඩනැගිල්ලක් ලබා දෙන්නැයි බණ්ඩාරගම සිවිල් ආරක්ෂක කමිටුව ඉල්ලා සිටී.1948 වසරේ ඉදිකර ඇති ගොඩනැගිල්ලක පවත්වාගෙන යන පොලිස් ස්ථානය ඉතා අනතුරු දායක තත්ත්වයක පවතී. මේ වන විට වහලේ ලී දිරාපත්ව ඇති අතර මුක්කු මත රඳවා තිබේ.වැසි දිනවලට තෙමෙන මෙම ගොඩනැගිල්ලේ ඉඩකඩ ඉතා සීමිත බැවින් අදාළ රාජකාරි කටයුතු කරගෙන යෑමට අපහසු තත්ත්වයක් පවතී.අඩි 7 ඔ 6 ප්‍රමාණයේ කුඩා කාමරවල සුළු පැමිණිලි අංශය, අපරාධ අංශය හා පාලන අංශය පවත්වාගෙන යන අතර ලෑලි යොදා ආවරණය කළ කාමර බවට සකස් කළ ස්ථානවල රථවාහන හා දූෂණ මර්දන අංශ පවත්වාගෙන යනු ලබන්නේ අපහසුතා මැදය.කාන්තා නිලධාරිණියන් 10 ක් පමණ සහ සිවිල් ආරක්ෂක ඇතුළු පොලිස් නිලධාරීන් හැත්තෑ දෙනෙක් පමණ සේවය කරන මෙහි වැසිකිළි කැසිකිළිවල තත්ත්වයද ඉතා කනගාටුදායකය.මේ වන විට දූෂණ මර්ධන අංශය හා අපරාධ අංශයේ වහල මුක්කු මත රඳවා ඇති බැවින් එම ස්ථාවල රාජකාරි කටයුතු කරන නිලධාරීන්ගේ ජීවිත කොයි මොහොතේ අනතුරකට ලක් වේ දැයි කිව නොහැක.තනිකඩ බට නිවෙසද අවම පහසුකම් සහිත ඉතා පැරණි එකක් වන අතර අභාවයට යමින් පවතින ගොඩනැගිලි වෙනුවට නව ගොඩනැගිලිවල අවශ්‍යතාවය බලවත්ව පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=r1206158</link>
    <topic>පොල්ගහවෙල රෝහලේ භික්ෂු වාට්ටුව විවෘත කරයි</topic>
    <author>ඡායාරූපය - පොල්ගහවෙල විශේෂ කරුණාරත්න කළුආරච්චි</author>
    <content>පොල්ගහවෙල රෝහලට පැමිණෙන රෝගී භික්ෂූන් වහන්සේට නේවාසිකව ප්‍රතිකාර ලබාගැනීම සඳහා මෙතෙක් පැවති බලවත් අඩුපාඩුවක් සපුරාලමින් පොල්ගහවෙල රෝහලේ අලුතින් ඉදිකෙරුණ භික්ෂු වාට්ටුව විවෘත කිරීම පසුගියදා සිදුකැරිණි.වයඹ පළාත් සෞඛ්‍ය, දේශීය වෛද්‍ය, ක්‍රීඩා හා යෞවන කටයුතු පිළිබඳ ඇමැති අශෝක වඩිගමංගාව, වයඹ පළාත් සභා මන්ත්‍රී, ටිකිරි අධිකාරි, පොල්ගහවෙල ප්‍රාදේශීය සභාවේ උප සභාපති, ලයනල් රාජපක්ෂ මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=s1206155</link>
    <topic>දැවැන්ත ක්‍රීඩා උළෙලක සත්කාරකත්වය ශ්‍රී ලංකාවට</topic>
    <author>ප්‍රින්ස් ගුණසේකර</author>
    <content>ශ්‍රී ලාංකේය ක්‍රීඩා ඉතිහාසයේ පැවැත්වෙන දැවැන්තම ක්‍රීඩා උළෙලක සත්කාරකත්වය හිමි වෙයි.වසර 4කට වරක් පැවැත්වෙන ආසියානු යොවුන් ක්‍රීඩා උළෙල 2017 දී ශ්‍රී ලංකාවේ පැවැත්වීමට සුදුසුම ස්ථානය බව ආසියානු ඔලිම්පික් කමිටු සභාපති, ජාත්‍යන්තර ඔලිම්පික් කමිටු විධායක සභික හා ලෝක ජාතික ඔලිම්පික් කමිටු සංගම් සභාපති ක්වේට් රජ පවුලේ ෂේක් අල් ෆාහඩ් අල්සබා කුමරු පැවැසීය.ජනාධිපති මහින්ද රාජපක්‍ෂ මහතා ඊයේ පෙරවරුවේ හමුවූ අල් ෆාහඩ් අල්සබා කුමරු පස්වරුවේ ඔලිම්පික් නිවහනේ පැවැති මාධ්‍ය හමුවක දී ක්‍රීඩා උළෙලේ සත්කාරකත්වය පිළිබඳ නිල නිවේදනය ප්‍රකාශ කළේ ය.මේ ක්‍රීඩා උළෙලට ආසියාවේ රටවල් 45 කින් ක්‍රීඩා 12 ක් සඳහා ක්‍රීඩක ක්‍රීඩිකාවන් නිලධාරීන් 6000 ක් පමණ සහභාගි වීමට නියමිත ය.ක්‍රීඩාව නංවාලීම උදෙසා ජනාධිපති මහින්ද රාජපක්ෂ මහතාගේ පූර්ණ අවධානය යොමුවී ඇතැයි පැවැසූ අල්සබා කුමරු ජාත්‍යන්තර ක්‍රීඩා තරගාවලියක් පැවැත්වීමට ඉතා යෝග්‍ය වාතාවරණයක් ශ්‍රී ලංකාව තුළ තිබෙන හෙයින් ආසියානු යොවුන් ක්‍රීඩා උළෙලේ සත්කාරකත්වය පිරිනැමීමට පූර්ණ එකඟතාව පළ කරන බව පැවැසීය.මේ ක්‍රීඩා උළෙලේ සත්කාරකත්වය ලබා ගැනීමට තායිලන්තය, කටාර්, ඩුබායි, උස්බෙකිස්තානය හා ඉන්දුනීසියාව තරග කළ ද වත්මන් සාමකාමී වාතාවරණය අනුව ශ්‍රී ලංකාවට වැඩි වාසි හිමිව ඇත.“ජනාධිපතිතුමා රට සංවර්ධනය කිරීමට දක්වන විශාල කැපවීම හා ක්‍රීඩාව දියුණු කිරීමට ගන්නා උනන්දුව අගය කරනවා. ආරක්‍ෂාව ඉහළ තත්ත්වයක තිබෙනවා. පසුගියදා කොළඹ දී නිමාවූ ආසියානු කනිෂ්ඨ මලල ක්‍රීඩා ශූරතාවලිය සංවිධානයේ දී ශ්‍රී ලංකාව ඉදිරියෙන් ම සිටියා. ශ්‍රී ලංකාව 2018 දී ආසියානු වෙරළ ක්‍රීඩා උළෙලේ සත්කාරකත්වය අපේක්‍ෂා කරන්නේ නම් එය ලබාදීමටත් ආසියානු ඔලිම්පික් කමිටුව සූදානම්” අල්සබා කුමරු පැවැසීය.මේ මාධ්‍ය හමුවට එක්වූ ක්‍රීඩා ඇමැති මහින්දානන්ද අලුත්ගමගේ මහතා පැවැසුවේ ශ්‍රී ලංකාව ආසියාවේ ක්‍රීඩා කේන්ද්‍රස්ථානය කිරීම රජයේ අරමුණ බවයි.“ශ්‍රී ලංකා ඉතිහාසයේ දැවැන්තම ක්‍රීඩා උළෙලක සත්කාරකත්වය හිමිවීම රටක් හැටියට අප ලැබූ විශාල ජයග්‍රහණයක්. ජනාධිපතිතුමා හා රජය ගැන ජාත්‍යන්තර ප්‍රජාවේ ගොඩනැඟී ඇති විශ්වාසය හේතුවෙන් අපේ රටට විශාල ජයග්‍රහණ අත්වෙමින් පවතිනවා.ආසියාවේ ඔලිම්පික් ප්‍රධානී අල්සබා කුමරු අපේ රටේ ක්‍රීඩාව නැංවීමට සහය දැක්වීමට කැමැත්ත පළ කිරීම සමස්ත ශ්‍රී ලංකාවේම ජයග්‍රහණයක්” ඇමැතිවරයා පැවැසීය.ජාතික ඔලිම්පික් කමිටු සභාපති හේමසිරි ප්‍රනාන්දු මහතා පැවැසුවේ දශක ගණනාවක තම ක්‍රීඩා පරිපාලන ඉතිහාසයේ අමතක නොවන දිනයක් බවට අල්සබා කුමරුගේ පැමිණීම සටහන් වන බවයි.“ලෝක මට්ටමේ ක්‍රීඩා පරිපාලකයෙකු අපේ රට ගැන ඇති ලෙන්ගතුකම අති විශිෂ්ට එකක්. අප දැන් සිටම මේ ක්‍රීඩා උළෙල වෙනුවෙන් කැප වෙනවා” ප්‍රනාන්දු මහතා සඳහන් කළේ ය.ආසියානු ඔලිම්පික් කමිටු සභාපතිවරයාගේ මුල්ම ශ්‍රී ලංකා සංචාරය මෙයවීම විශේෂත්වයකි. වසර 2017 දී 3 වැනි ආසියානු යොවුන් ක්‍රීඩා උළෙල හම්බන්තොට දී පැවැත්වෙන අතර මෙයට පෙර සිංගප්පූරුවේ 2009 දී පළමු වරට ක්‍රීඩා උළෙල පැවැත්විණි. දෙවැනි ක්‍රීඩා උළෙල 2013 දී චීනයේ නැන්ජින් නගරයේ පැවැත්වීමට තීරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=s1206151</link>
    <topic>සැරින් සැරේ වැස්ස කඩා වැටීතුන්වැනි තරගය නවතා දමයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා පාකිස්තානය අතර ආර් ප්‍රේමදාස ක්‍රීඩාංගණයේ පෙරේදා පැවැති 3වැනි එක්දින තරගය වරින් වර ඇද හැලුණු වර්ෂාව හේතුවෙන් අතහැර දැමීමට විනිසුරුවෝ තීරණය කළහ.වර්ෂාව සම්පූර්ණයෙන්ම නැවැතී රාත්‍රී 8.30ට පිටිය පරික්ෂා කළ විනිසුරු පෝල් රයිෆල් හා අශෝක ද සිල්වා යන මහත්වරු නායකයන් දෙදෙනාගෙන් කරුණු විමසා තරගය නවතා දැමීමේ අවසන් තීරණය ප්‍රකාශ කළහ.කාසියේ වාසිය දිනාගත් පාකිස්තාන ක්‍රිකට් නායක මිෂිබා උල් හක් පළමුව පන්දුවට පහරදීමට තීරණය කළ අතර,තරගය අතහැර දමද්දී කඩුලු 2කට ලකුණු 12ක් ලබා තරමක අපහසුතාවකට පත්ව සිටියේය.අසාඩ් ෂාහීෆ් නොදැවී ලකුණු 7ක් හා මිෂිබා උල් හක් ලකුණු නොලබා කඩුල්ලේ රැදී සිටියහ.මාලිංග හා කුලසේකර කඩුල්ල බැගින් බිදහෙලා පාතිස්තාන ආරම්භක පිතිකරුවන් අසරණ කර තිබුණි.කොළඹ ආර්.ප්‍රේමදාස ක්‍රීඩාංගණයේ පාකිස්තාන පිල වසර 8ක් තුල සහභාගීවූ තරග 9කදීම පරාජයවී නොමැති අතර මේ තරගය විසදුමකින් තොරවීම හේතුවෙන් තවදුරටත් එම වාර්තාව නොබිදී පවත්වාගෙන යෑමේ වාසනාව ඔවුන්ට හිමි විය.ලසිත් මාලිංග පළමු පන්දුව යවද්දීම වර්ෂාව පතිතවී තරගය නතර කෙරුණු අතර නැවැත පස්වරු 3.45ට තරගය ආරම්භ කෙරුණි.එතැන් සිට ඕවර් 6.2ක් වෙද්දී සිහින් පොද වර්ෂාවක් ආරම්භවී එය ක්‍රමයෙන් වර්ධනය විය.වර්ෂාව නැවැත්වූ අවස්ථාවේ පිටියේ ආවරණ ඉවත් කළ අතර විනාඩි කිහිපයකදී නැවැත වර්ෂාව පතිත විය.දිගින් දිගටම සිහින් පොද වැසි වැටීම තරගය අතහැර දැමීමට හේතු විය.ශ්‍රී ලංකා එක්දින වරම් හිමිකර ගත් 151වැනි ක්‍රීඩකයාවූ සජීව වීරකෝන්ට මේ තරගයේදී එකම පන්දුවක් හෝ යැවීමට නොහැකිවීම අවාසනාවන්ත සිදුවීමකි.තරග 5කින් සමන්විත එක්දින තරගාවලිය දැනට 1-1ක් ලෙස නිමාවී ඇති අතර,සිවුවැනි දිවා රාත්‍රී එක්දින තරගය ප්‍රේමදාස ක්‍රීඩාංගණයේදීම ලබන සෙනසුරාදා (16) පැවැත්වීමට නියමිතය.පාකිස්තානය කඩුලු 2කට ලකුණු 12(6.2) මොහොමඩ් හෆීස් 0,අසාර් අලී 7, අසාඩ් ෂාහීෆ් නොදැවී ලකුණු 7, මිෂිබා උල් හක් නොදැවී 0(මාලිංග 9/1,කුලසේකර 3/1,මැතිව්ස් 0.2/0).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=s1206152</link>
    <topic>අයි.සී.සී. කාලසටහනටඅයි.පී.එල්. නැ</topic>
    <author/>
    <content>ඉදිරි කාලය සඳහා වන අයි.සී.සී. වාර්ෂික අන්තර්ජාතික ක්‍රිකට් කැලන්ඩරයට ඉන්දීය ප්‍රිමියර් ලීග් තරගාවලිය එක්කර නොගන්නා බව අයි.සී.සී.යේ ප්‍රධාන විධායක හරූන් ලොගාර්ට් පැවසීය. 2008 වසරේ දී අයි.පී.එල්. තරගාවලිය ආරම්භ වූ දින සිටම ඇතිවූ මේ අර්බුදය හේතුවෙන් ඉන්දීය ප්‍රිමියර් ලීග් තරග කමිටුව සහ අයි.සී.සී. ය ගැටුම් ඇතිකරගත් වාර ගණන අනන්තය.මේ වසරේ පැවැති අයි.පී.එල්. තරගාවලිය අතරතුරදී බටහිර ඉන්දීය කොදෙව් පිල සහ ඔස්ට්‍රේලියාව අතර ටෙස්ට් තරගමාලාව ද පැවැති අතර කොදෙව් හා ඔස්ට්‍රේලියානු ක්‍රීඩකයන් රැසක් අයි.පී.එල්.තරගාවලියට එක්වී සිටි බැවින් ගැටළු සහගත තත්වයන් මතුවූ බව ලොගාර්ට් පෙන්වා දුන්නේය.ඉදිරි වසරේ පැවැත්වෙන අයි.පී.එල්. තරගාවලිය අතරතුර ද නවසීලන්තය හා එංගලන්තය අතර ටෙස්ට් තරගාවලියක් පැවැත්වීමට නියමිතය. නවසීලන්ත ක්‍රීඩකයන් කීපදෙනෙකු අයි.පී.එල්. තරගාවලියට ඇතුලත් වන බැවින් ඇතිවිය හැකි ගැටළු අවම කරගැනීම අතවශ්‍ය කරුණක් වන බව ඔහු පැහැදිලි කළේය.මේ මස අග වනවිට අයි.සී.සී.වාර්ෂික ක්‍රිකට් කැලැන්ඩරය නිමාකළයුතු.</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=s1206153</link>
    <topic>ගනර්ස් සුපර් ක්‍රොස් ජූලි 8දා මින්නේරියේදී</topic>
    <author>ෆවුස් මොහොමඩ්</author>
    <content>ශ්‍රී ලංකා කාලතුවක්කු රෙජිමේන්තුව හා ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය (ස්ලාඩාර්)එක්ව සංවිධානය කරනු ලබන ගනර්ස් සුපර්ක්‍රොස් මෝටර් රථ සහ යතුරුපැදි ධාවන තරගාවලිය ලබන ජූලි මස 8වැනිදා මින්නේරිය කාලතුවක්කු හමුදා මෝටර් රථ ධාවන පථයේ දී පැවැත්වේ.7වැනි වරටත් පැවත්වෙන මේ තරගාවලියට දෙස් විදෙස් තරගකරුවන් 200කට ආසන්න සංඛ්‍යාවක් තරග වැදීමට නියමිතය. ඊට අමතරව කණ්ඩායම් 7ක් තරග වදින අතර මෝටර් රථ තරගාවලියට තරග ඉසව් 10ක්ද, යතුරුපැදි ධාවන තරග ඉසව් 13ක්ද, ජීප් රථ තරග ඉසව් 2ක් ද ඇතුලත්ය. යතුරුපැදි තරගාවලියට අවුරුදු 10ට අඩු තරගකරුවන් සඳහා වන තරග ඉසව්වක්, අවුරුදු 13ට අඩු තරගකරුවන් සඳහා තරග ඉසව්වක් සහ සන්නද්ධ හමුදා තරග ඉසව්වක් ඇතුලත්ය.ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ වාර්ෂික ශූරතාවලියේ 4වැනි තරගාවලිය ලෙස සැලකෙන ගනර්ස් සුපර් ක්‍රොස් තරගාවලියේ සියළු ආදායම් පසුගිය කාලයේ ක්‍රියාන්විත හමුදා සේවයේ නිරතව සිට ජීවිතය පුදකළ විරෝදාර රණවිරුවන්ගේ පවුල්වල සාමාජිකයන්ගේ සුබසාධන කටයුතු සඳහා මෙන්ම යුදගැටුම්වලදී විවිධ ආබාධවලට ‍‍ගොදුරු වූ රණවිරුවන්ගේ සුබසාධනය වෙනුවෙන් වෙන් කෙරේ.පසුගිය වසරේ පැවැති තරගාවලියෙන් ලැබූ ආදායම් රණවිරුවන්ගේ පවුල් සඳහා නිවාස තනාදීමේ ව්‍යාපෘතියකට වෙන්කෙරුණු බවත්, ඒ අනුව නිවාස 15ක් තනානිම කිරීමටත් ඒවා රණවිරුවන් සඳහා පරිත්‍යාග කිරීමටත් හැකිවූ බව තරගාවලිය සම්බන්ධව පසුගියදා ටාජ් සමුද්‍ර ‍හෝටලයේ පැවැති මාධ්‍ය හමුවේදී කාලතුවක්කු හමුදාවේ අණදෙන නිලධාරී මේජර් ජෙනරාල් ජගත් රඹුක්පොත මහතා පැවැසීය.නිවාස තනාදීමට අමතරව විවිධ ව්‍යාපෘතීන් ගණනාවක් ආරම්භ කරමින් මින්නේරිය තමන්කඩුව ප්‍රදේශයේ පාසල්වලට ක්‍රීඩා උපකරණ හා පරිඝනක යන්ත්‍ර බෙදා දීමට ද කටයුතු කළ බව ඒ මහතා පැවැසීය.සිංගර් ශ්‍රී ලංකා සමාගමේ අනුග්‍රහයෙන් පැවැත්වෙන ගනර්ස් සුපර්ක්‍රොස් තරගාවලියට සියැට් ශ්‍රී ලංකා, ශ්‍රී ලංකා ටෙලිකොම්, ලංකා බැංකුව සහ එලිෆන්ට් හවුස් සමාගමේ දායකත්වයත් හිමිවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=s1206154</link>
    <topic>රිදී පදක්කම් දිනූ නිමේශාට</topic>
    <author>ගයාන් රාජපක්‍ෂ සහඅමිල ප්‍රභාත් වනසිංහ</author>
    <content>සුගතදාස ක්‍රීඩාංගණයේ පැවැති 15 වැනි ආසියාතික කනිෂ්ඨ මලල ක්‍රීඩා උළෙලේ උස පැනීමේ ඉසව්වේදී මීටර් 1.79 ක දක්‍ෂතාවක් පෙන්වා රිදී පදක්කම දිනාගැනීමට සමත් වූ ගලෙන්බිඳුණුවැව මධ්‍ය මහා විදුහලේ නිමේෂා මධුෂානි සිරිවර්ධනගේ ජයග්‍රහණය පාසලට පමණක් නොව ගමටත්, මුළුමහත් රටටත් ගෞරවය, කීර්තිය අත්කර දීමක් බව මව වන නිලන්ති සිරිවර්ධන මහත්මිය හද පිරි සතුටින් පවසන්නීය.රිදී පදක්කම් දිනා කොළඹ සිට ගම්බිම් කරා පැමිණෙන නිමේෂා සිසුවිය පිළිගැනීමට පළාතේ දසදහසක් ජනයා එක්රොක් වී සිටි අතර ප්‍රදේශය පුරා උත්සවශ්‍රීයෙන් ඇය පිළිගැනීමට කටයුතු සලසා තිබුණි.ඇගේ මව දිනමිණ හා කතාබහට එක්වූයේ ඒ මොහොතේදීය.මගේ දුව වයස අවුරුදු 11 ඉඳලම ක්‍රීඩාවන් පිළිබඳව විශේෂ දක්‍ෂතාවන් දැක්වූවා. දුව මූලික අධ්‍යාපනය ලැබුවේ ගලෙන්බිඳුණුවැව කනිෂ්ඨ විද්‍යාලයේයි. පසුව ගලෙන්බිඳුණුවැව මධ්‍ය මහා විද්‍යාලයට ඇතුළු කළා.එතැන් පටන් නිවාසාන්තර, කොට්ඨාස, දිස්ත්‍රික්, සමස්ත ලංකා ක්‍රීඩා කළා. සෑම අවුරුද්දකම මේ දක්වාම නොකඩවා රන් පදක්කම් දිනා ගත්තා. ඒ විතරක් නෙමේ ජාතික පාසල් ක්‍රීඩා, සර් ජෝන් ටාබට් හා ජාතික යෞවන ක්‍රීඩා උළෙලට ක්‍රීඩා කළා. ඒ හැම තරගයකදීම පදක්කම් කුසලාන දිනාගත්තා.මගේ දුව මේ තත්ත්වයට ගේන්නත් දුවගේ ක්‍රීඩා කුසලතාවයන් හඳුනාගෙන ඇයට උස පැනීමේ ක්‍රීඩාව පිළිබඳව හසල දැනුමක්, හැකියාවක් ලබා දුන්න පාසලේ ක්‍රීඩා උපදේශක නිශාන්ත හේරත් ගුරු මහතාට අපගේ ගෞරවය හිමි වෙනවා.ක්‍රීඩාවලට වගේම අධ්‍යාපනයටත් මගේ දුව හරිම දක්‍ෂයි. පාසලේ ක්‍රීඩා ගුරුවරයාගේ මඟපෙන්වීම මත අප හරිම දුෂ්කර ගමනක් ආවා. එහෙත් ආපසු හැරිලා බලද්දී හිතට හරිම සතුටක් දැනෙනවා. මේ කෙටි කාලයක් තුළ මගේ දුව විවිධ පදක්කම් 130 ක්, කුසලාන විශාල ප්‍රමාණයක් ලබාගෙන තිබෙනවා.මගේ දුව හරිම අධිෂ්ඨානශීලීයි. දුව ආසියානු කනිෂ්ඨ මලල ක්‍රීඩා උළෙලට සහභාගි වීමට පෙර කෙසේ හෝ රට වෙනුවෙන් ජයග්‍රහණය කරන බව කීවා යැයි ඇගේ මව පැවසුවාය.නිමේෂාගේ නිත්‍ය පුහුණුකරු වූයේ නිශාන්ත හේරත් මහතාය. ක්‍රීඩාව පිළිබඳව පරිපූර්ණ දැනුම් සම්භාරයකින් යුත් නිශාන්ත හේරත් මහතාගේ ගුරු හරුකම් යටතේ පුහුණුව ලැබීම නිසා නිමේෂාට මෙවැනි ජයග්‍රහණයක් හිමිකර ගැනීමට හැකි වූ බව කිසිදු සැකයක් නැත.නිමේෂාගේ ජයග්‍රාහි තරග ඉසව් නිසාම ලබන මාසයේ 10 වැනිදා ස්පාඤ්ඤයේ බාසිලෝනා නගරයේ පැවැත්වෙන ලෝක කනිෂ්ඨ මලල ක්‍රීඩා උළෙලට සහභාගි වීමට වරම් ලැබී තිබෙනවා. එම අවස්ථාවට ලංකාවෙන් සුදුසුකම් ලත් එකම ක්‍රීඩිකාව නිමේෂා වීම සුවිශේෂි කරුණකි.නිමේෂාගේ පියා යුද හමුදාවේ සේවයේ නියුතු අයෙකි. ඇගේ එකම සොයුරිය එම පාසලේම උසස් පෙළ හදාරමින් සිටින්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=f1206151</link>
    <topic>පිට රටක සිටියත්රට ගැන හැඟීම ඉහළයි</topic>
    <author/>
    <content>ජනාධිපති මහින්ද රාජපක්ෂ මහතා සහ ආර්යාව පසුගිය 3 වැනිදා ලන්ඩන් බලා පිටත් වූයේ රාජකීය පවුලේ ආරාධනයක් අනුවය. එළිසබෙත් රැජනගේ වජ්‍ර ජයන්ති උත්සවයට සහභාගී වන්නට රටවල් කීපයක රාජ්‍ය නායකයන්ට ආරාධනා කර තිබුණි. ජනාධිපති මහින්ද රාජපක්ෂ මහතාද එසේ ආරාධනා ලැබී තිබුණ රාජ්‍ය නායකයෙකි.මෙම සංචාරය සාර්ථකව නිම කළ මහින්ද රාජපක්ෂ මහතාට ජුනි 7 වෙනිදා සුවිශේෂී දිනයක් විය. 2012 ජූනි 07 ඔහු ගත කළේ රෝමයේ පාප් වහන්සේ මුණ ගැසීමටය. ජුනි 7 වැනිදා ඔහුට සුවිශේෂී වූයේ බෙලිඅත්ත මන්ත්‍රීවරයා ලෙස පාර්ලිමේන්තුවට ගිය දවස එදා වීමය. මේ වන විට ඔහුගේ දේශපාලන ජීවිතයට වසර 42ක් පිරී තිබේ.1970 ජුනි 7 වැනිදා මන්ත්‍රීවරයකු වශයෙන් පාර්ලිමේන්තුවේදී දිවුරුම් දුන් මහින්ද රාජපක්ෂ නම් 24 හැවිරිදි තරුණයා 2012 ජුනි 03 වෙනිදා තුන් වතාවක් එළිසබෙත් රැජන මුණගැසී ජුනි 7 වෙනිදා පාප් වහන්සේ මුණගැසුණේ බ්‍රිතාන්‍ය රැජනගේ කිරීටයේ අණසකට යට වී තිබුණ ලංකාව ප්‍රජාතන්ත්‍රවාදී සමාජවාදී ජනරජයක් බවට පත් වී එහි රාජ්‍ය නායකයා ලෙස දිවුරුම් දී සිටි මහින්ද රාජපක්ෂ ලෙසය.අභියෝග හමුවේනොසැලෙන චරිතයක්මන්ත්‍රීවරයකු, ඇමැතිවරයකු, විපක්ෂ නායකයකු, අගමැතිවරයකු හා දෙවරක් ජනාධිපතිවරයකු ලෙස දේශපාලන අත්දැකීම් බහුල මෙම රාජ්‍ය නායකයා අභියෝග ජයගත්තා පමණක් නොව ඕනෑම අර්බුදකාරී අවස්ථාවක හිස කෙළින් තබාගෙන ඒවාට මුහුණදීමේ ක්‍රම සහ විධි හොඳින් අධ්‍යයනය කළ දේශපාලන චරිතයකි. ඒ අත්දැකීම් සම්භාරයත්, අභියෝග ජයගැනීමේ ශක්තියත් නිසාම ලෝකයම සසල කළ වේළුපිල්ලේ ප්‍රභාකරන් නන්දිකඩාල් කළපුවේ දණ ගැස්වීමට ඔහුට හැකි විය.එතුමා ගත වූ වසර හතළිස් දෙක තුළ භය හොඳින් තෝරා බේරා ‍ෙගන තිබේ. තර්ජන හඳුනාගෙන තිබේ. සතුරාගේ හැසිරීම හොඳින් අධ්‍යයනය කර තිබේ.ඒ සියලු දේශපාලන සංසිද්ධීන් අතර හිර නොවී නම්‍යශීලිභාවයක් ප්‍රදර්ශනය කළ ඔහුට වසර 42ක සාර්ථක ගමනක් එන්නට හැකි වී තිබේ.බ්‍රිතාන්‍ය අගමැතිවරයා ඒ ගමන් මඟට සුබ පැතුවේය. ශ්‍රී ලංකාවේ ශීඝ්‍ර සංවර්ධනයට ප්‍රශංසා කළේය. උගත් පාඩම් කොමිසමේ නිර්දේශ ක්‍රියාවට නැංවීමට ගෙන ඇති තීන්දුව අගය කළේය. ශ්‍රී ලංකා රාජ්‍ය නායකයාට ඇති ළෙන්ගතුකම – සුහදතාව - රාජතාන්ත්‍රික ගෞරවය නිසාම තවත් දෙයක් කියන්නට අමතක නොකළේය.“ඔබතුමා කලබල වෙන්න එපා! දෙමළ විරෝධය හමුවේ ටිකක් ප්‍රවේසම් වීම හොඳයි නේද? බ්‍රිතාන්‍ය අගමැතිවරයා එසේ කියද්දී ප්‍රශ්නාර්ථයක් ඔහුගේ මුහුණේ සටහන් වී තිබුණි.මහින්ද රාජපක්ෂ මහතා කළේ සිනාසීමයි. වසර හතළිස් දෙකක් දේශපාලන ලෝකයේ විවිධ හැල හැප්පීම්, අභියෝග, විරෝධතා වීදි සටන් හොඳින් හඳුනන ශ්‍රී ලංකා රාජ්‍ය නායකයාට සිනා නොවී සිටින්නට නොහැකි විය.“ඔබතුමාට ස්තුතියි, ඒත් මම නම් ඕවාට බය නෑ” රාජපක්ෂ මහතා කීවේය.ව්‍යාපාරික ප්‍රජාවගේ හමුව යොදා ගෙන තිබුණ දිනය ලන්ඩනය විවිධ පුද්ගලයන්ගෙන් පිරෙන දිනයකි. දෙමළ ඩයස්පෝරාවේ සුළු පිරිසට එම ජනකාය කිසියම් ගැම්මක් වනවා ඒකාන්තය. ඒ නිසාම අනවශ්‍ය ගැම්මක් ලබා දී ඔවුන් වීරයන් කරන්නට ශ්‍රී ලංකා රාජ්‍ය නායකයාට අවශ්‍ය නොවීය. ඒ නිසා එම හමුව පමණක් අවලංගු කරන්නට තීරණය කළේය.ශ්‍රී ලංකා රාජ්‍ය නායකයාගේ නිර්භීතකමත් නොසැලෙනකමත් හොඳටම ප්‍රදර්ශනය වූයේ ඔහු නතර වී සිටි හෝටලය අබියස විරෝධතා දක්වන්නට පැමිණ සිටි දෙමළ ඩයස්පෝරාවට මුහුණ දුන් ආකාරයෙනි. විරෝධතා එකක් නොව දෙකකි.ඊලාම් කොඩිය අතින් ගත් දෙමළ සුළු පිරිස එක් පැත්තකය. “අපි තොපට යට වන්නේ නෑ. අපි අපේ රාජ්‍ය නායකයාට ශක්තියක් වෙනවා” යයි ඝෝෂා කරමින් ජාතික කොඩිය වනමින් පැමිණි ශ්‍රී ලාංකික පිරිසේ විරෝධතාව තවත් පැත්තකය.ජනාධිපති වෙඩි නොවදින මෝටර් රථයෙන් බසීඑළිසබත් රැජන ගේ වජ්‍ර ජයන්තිය සඳහා ඇරියුම් ලැබූ අනෙකුත් රාජ්‍ය නායකයන් එහා මෙහා කැටුව යන්නට විශේෂ බස් රියක් යොදවා තිබුණි. එහෙත් එළිසබෙත් රැජනටත් ශ්‍රී ලංකා රාජ්‍යනායකයාටත් ගමන් බිමන් යාමට ලබා දී තිබුණේ වෙඩි නොවදින මෝටර් රථ දෙකකි. ඒ නිසා හෝටලයෙන් එළියට පැමිණ වෙඩි නොවදින රථයට ගොඩ වූ මහින්ද රාජපක්ෂ මහතාට කළ යුතුව තිබුණේ විරෝධතා දෙසත් එයට එරෙහි විරෝධතාව දෙසත් නොබලාම යන්නටය. තමන්ට ශක්තියක් වන්නට රැස්ව සිටි ශ්‍රී ලාංකික පිරිස දුටු ජනාධිපතිතුමාට කිසියම් උද්යෝගයක් සිතට ඇතුළු විය.“කරුණාකර රථය නතර කරන්න” රියැදුරාට අණක් ලැබුණි.“ඒක නම් කරන්න කොහොමවත්ම බෑ. ඔබේ ආරක්ෂාව අප බලාගත යුතුයි” ආරක්ෂක නිලධාරියා කීවේය.ජනාධිපතිතුමා වීදුරුව පහත් කළේය. රියැදුරා සිතුවේ පිරිසට අත වනන්නට සූදානම් වන බවයි. ඒ නිසා එයට ඉඩදීමට මෝටර් රිය මොහොතක් නතර විය. එය නතර කරද්දීම මහින්ද රාජපක්ෂ මහතා කළේ දොර ඇරගෙන තමන් වෙනුවෙන් පැමිණ සිටි ශ්‍රී ලාංකිකයන් අතරට යාමය. ඔවුන්ගේ දෑත් අල්ලා ගත් රාජ්‍ය නායකයා සිය සතුට පළ කළේය.රටින් පිට වී සිටියත් ජාතික හැඟීම ඔවුන් සතුව තිබුණි. තමන්ගේ රට ගැන හැඟීම අඩු නොවීය. තමන්ගේ මාතෘ භූමිය නිදහස් කර ගත් නිර්භීත නායකයා සමඟම සිටිය යුතු බව එම පිරිස තීරණය කළහ. කිසිවකුවත් නොසිතූ පරිදි තමන් ළඟටම ආ ඒ රාජ්‍ය නායකයා ගේ දෑත් අල්ලාගෙන සිය සහාය ශක්තිය පළකරන්නට අමතක නොකළහ.හෘද සාක්ෂිය පිවිතුරු නිසා ජනතාව අතරට යාමට රාජ්‍ය නායකයා බිය නොවීය. මෙහිදි කා තුළත් මතු වූ පුංචි සැකයක් තිබුණි. බ්‍රිතාන්‍යයේ ස්කොට්ලන්ත ආරක්ෂකයන් නොසිටියානම් මහින්ද රාජපක්ෂ රාජ්‍ය නායකයා සිනාමුසු මුහුණින් දෙමළ ඩයස්පෝරාව අතරටද යනවා ඒකාන්තය. ඒ තරමටම ඔහු නිර්භීත දේශපාලන චරිතයකි. එසේ වූවා නම් සිනාසෙමින් තමන් ළඟට එන ශ්‍රී ලංකා රාජ්‍ය නායකයා හමුවේ දෙමළ ඩයස්පෝරාවේ ඊලාම් කොඩිය බිමට පහත් වනවා ඒකාන්තය.යොදාගත් හමුවීම් හතෙන් හයක්ම සාර්ථක කර ගත් ශ්‍රී ලංකා රාජ්‍ය නායකයාගේ ලන්ඩන් සංචාරය අතිශයින් ප්‍රයෝජනවත් වීම ලොකු ජයග්‍රහණයකි. ව්‍යාපාරික ප්‍රජාව හමුවීම පමණක් අසාර්ථක වීම පදනම් කර ගත් ඇතැම් පිරිස ශ්‍රී ලංකා ජනාධිපති සංචාරය ගැන කටකතා බොරු ප්‍රචාර ගෙන යාම අතිශයින්ම කනගාටුදායකය. මෙම සංචාරයේදී ‍ෛවද්‍ය ක්‍රිස් මෝනිස් මහතා සිය නිවෙසට පොදුරාජ්‍ය මණ්ඩලයේ මන්ත්‍රීවරුන් විසි දෙදෙනකු කැඳවා තිබුණි. එම පිරිස සමඟ මහින්ද රාජපක්ෂ මහතා පැවැත්වූ සාකච්ඡාද අතිශයින් වැදගත් විය.දේශපාලන බංකොලොත්කාරයන් සහ කටකතා පතුරුවන්නන්ට ශ්‍රී ලංකා රාජ්‍ය නායකයාගේ සාර්ථක සංචාරය පරාජයකි.දැන් ජාත්‍යන්තරයේඇස් පෑදිලාමේ සතියේ සිදුවූ තවත් විශේෂ සිදුවීමක් දෙකක් ගැන සටහන් කළ යුතුමය. ඉන් එක් සිද්ධියක් වන්නේ ශ්‍රී ලංකාවට එරෙහිව ඇමෙරිකාව පනවා තිබූ සම්බාධකයක් ඉවත් කර ගැනීමය. අමෙරිකන් බැංකු හරහා මුදල් ගෙවීමෙන් ඉරානයෙන් තෙල් මිලට ගැනීම සම්බන්ධයෙන් මෙම තහංචිය පනවා තිබුණි. ඇමෙරිකානු රාජ්‍ය ලේකම් හිලරි ක්ලින්ටන් මහත්මිය මෙම තහංචිය ඉවත් කරන බවට ප්‍රකාශය නිකුත් කර තිබේ.ළමා සහ සන්නද්ධ ගැටුම් පිළිබඳව එක්සත් ජාතීන්ගේ මහ ලේකම්ගේ 2011 වාර්ෂික වාර්තාවේ සඳහන් අපකීර්තිමත් ලැයිස්තුවෙන් (List of Shame) ශ්‍රී ලංකාව ඉවත් කිරීම අනෙක් සිද්ධියයි.මෙම කරුණු දෙකම සනාථ කරන්නේ ශ්‍රී ලංකාව පිළිබඳව ජාත්‍යන්තරය දැනුවත් කිරීමේ ක්‍රියා පිළිවෙත සාර්ථක වී ඇති බවයි. තව ටික දිනක් ගතවන විට ශ්‍රී ලංකාව දෙස වපර ඇසින් බැලූ අයටත් යථාර්ථය තේරුම් ගන්නට සිදුවනු ඒකාන්තය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=f1206152</link>
    <topic/>
    <author>චතුරිකා ගමගේ</author>
    <content>සත්පුර වැසියෝ, නෑදෑයෝ, සූරිය දරුවෝ ආදී ටෙලි නාට්‍යයන්හි ප්‍රේක්‍ෂකයන්ගේ මතකයේ රැඳෙන චරිත නිරූපණයක යෙදුණු ශ්‍රීනාත් මද්දුමගේ කලා ශිල්පියා අද ප්‍රේක්‍ෂකයන්ට දැක ගන්නට ලැබෙන්නේ කලාතුරකින්. දැනට ඕස්ට්‍රේලියාවේ පදිංචිව සිටින ඔහු පසුගියදා අලුත් නිර්මාණ කටයුත්තක් සඳහා ලංකාවට පැමිණ සිටියා. ඔහුගේ වත්මන් කලා කටයුතු පිළිබඳ එම අවස්ථාවේදී සිදුකළ සංවාදයයි මේ.* මේ දිනවල ලංකාවට පැමිණි කාරණයෙන්ම අපි කතාබහ අරඹමු.උදයකාන්ත වර්ණසූරිය මහතා විසින් අධ්‍යක්‍ෂණය කරන අලුත්ම චිත්‍රපටයක් වන “කොස්තාපල් පුඤ්ඤසෝම” චිත්‍රපටයේ රූගත කිරීම් සඳහායි මම ලංකාවට ආවේ. මෙයට පෙරත් මට අවස්ථා කීපයකදීම මව්බිමේ කෙරෙන විවිධ නිර්මාණ කටයුතු සඳහා සම්බන්ධ වීමට අවස්ථාව ලැබුණා. ඒ නිසා මම හිතන්නේ විදේශයන්හි ජීවත්වන නළුනිළියන් අතරින් වාසනාවන්තම නළුවා මම කියලයි.* ඔබ සිනමා නළුවෙක් ලෙස සිනමාවට අවතීර්ණ වන්නේද උදයකාන්ත මහතාගේ චිත්‍රපටයකින්. ඒ පිළිබඳ කතා කළොත්?ඔව්, මම සිනමා නළුවෙක් බවට පත්වුණේ “ ගිනි අවි සහ ගිනි කෙළි” චිත්‍රපටයෙන්. ඒ චිත්‍රපටය මගේ කලා දිවියට ආලෝකයක් වුණා. උදයකාන්ත මහතා පිළිබඳ කතා කළොත් ඔහු යාළුමිත්‍රකම්වලට චරිත ලබා දෙන්නේ නැහැ. නමුත් මට ඔහුගේ සිනමා නිර්මාණ හතකට දායක වීමේ අවස්ථාව ලැබුණා. “කොස්තාපල් පුඤ්ඤසෝම” චිත්‍රපටියටත් ඔහු මට ආරාධනා කළා. එය සුවිශේෂී නිර්මාණයක්. ඒ නිසා මම ඒ ආරාධනය සතුටින් බාර ගත්තා.* ”කොස්තාපල් පුඤ්ඤසෝම” චිත්‍රපටය කුමන ආකාරයේ නිර්මාණයක් ද?මෙය, ප්‍රහසනයක්. ඒ වගේම පවුලේ සැමටම නැරඹිය හැකි චිත්‍රපටයක්. මහේන්ද්‍ර පෙරේරා, ශ්‍රියන්ත මෙන්ඩිස්, දුලීකා මාරපන, ගාමිණී හෙට්ටිආරච්චි වැනි රංගන ශිල්පීන් රැසක් මෙහි රංගනයේ යෙදෙනවා. මම නිරූපණය කරන්නේ පාතාල නායකයකුගේ චරිතයක්. “කොස්තාපල් පුඤ්ඤසෝම” කියන්නේ දැවැන්ත නිර්මාණයක්.කාලයක් තිස්සේ නිහඬව සිටි මගේ රංගන හැකියාව පෙන්වන්න මට මෙය හොඳ අවස්ථාවක්.සියලු දෙනාම පොලිස් දෙපාර්තමේන්තුවේ වැරදි දකින කාලයක මේ කතාවෙන් පොලිස් දෙපාර්තමේන්තුවේ කාර්යක්‍ෂමතාවය පිළිබඳ කතා කරනවා. මෙය හාස්‍ය මුසු විනෝදාත්මක චිත්‍රපටයක්. මෙහි ත්‍රාසජනක සිදුවීම් විශාල ප්‍රමාණයක් තිබෙනවා.* ඔබගේ රංගන හැකියාව ප්‍රහසන එහෙමත් නැතිනම් විනෝදාත්මක චරිතවලට කොටු වෙලාද?දැනට මම චිත්‍රපටි 14ක පමණ උප ප්‍රධාන චරිත නිරූපණය කරලා තිබෙනවා. නමුත් මම ප්‍රහසනවලට පමණක් කොටුවෙලා නැහැ. මගේ පළමු චිත්‍රපටිය ප්‍රහසනයක් නොවෙයි. “ගිනි කෙළි සහ ගිනි අවි” චිත්‍රපටයේ රම්බෝ චරිතයත් තරමක් වෙනස් ආරක් ගත් චරිතයක්. මට මේ දක්වා විවිධාකාරයේ චරිත නිරූපණය කිරීමේ වාසනාව ලැබී තිබෙනවා.ඒ වගේම සූරිය දරුවෝ, සත්පුර වැසියෝ, නෑදෑයෝ, දෙපත් නයි වැනි ටෙලිනාට්‍යවලත් එකිනෙකට වෙනස් චරිත නිරූපණය කරන්න මට අවස්ථාව උදා වුණා. ‘දෙපත් නයි’ ටෙලි නාට්‍යයේ නිරූපණය කළ චරිතයට මට හොඳම සහාය නළුවා සම්මානයත් ලැබුණා.* දැන් ඔබ ටෙලි නාට්‍ය කලාවෙන් සම්පූර්ණයෙන් ඈත් වෙලාද?ටෙලි නාට්‍යවලින් ඈත් වෙලා නැහැ. නමුත් මම දැන් සිනමා නිර්මාණවලට වැඩි වශයෙන් යොමු වෙනවා. ඉස්සරට වඩා අද ටෙලි නාට්‍ය කලාව වෙනස්. විශේෂයෙන් ටෙලි නාට්‍ය 50 ගතහොත් ඉන් 45කම තිබෙන්නේ දුප්පත් කොල්ලයි, පොහොසත් කෙල්ලයි කතාවක්. මෙවැනි ටෙලිනාට්‍ය අද පිටරටවල පවා ප්‍රතික්ෂේප කරනවා. ඉස්සර ඕස්ට්‍රේලියාව ලංකාව සමග බද්ධ වෙලා තිබුණේ ටෙලිනාට්‍යවලින්. නමුත් දැන් මේ මෙගා රැල්ල බිහිවීම නිසා අපේ රටේ ටෙලි නාට්‍ය විදේශවලින් ගිලිහෙමින් යනවා. ඒ නිසා ගොඩක් අය චිත්‍රපටි නැරඹීමට වැඩි උනන්දුවක් දක්වනවා.මේ තත්ත්වය ඉදිරියටත් පැවතුනහොත් අපේ ටෙලි නාට්‍ය කලාවට පැවැත්මක් නැති වෙනවා. මේ තත්ත්වය බලධාරීන් තේරුම් ගත යුතුයි. අපේ රටේ රූපවාහිනී නාලිකා ගත්තත් ඒවා අතර ලොකු තරගයක් තිබෙනවා. එකම ආකාරයේ වැඩසටහන් නාලිකා කිහිපයක එකම වෙලාවට විකාශය කෙරෙනවා. පිටරට ඉඳන් බලද්දී මෙය විහිළුවක්. මම හිතන්නේ මේ රූපවාහිනී නාලිකා කාල පරාසයන් බෙදාගෙන වැඩසටහන් ඉදිරිපත් කළ යුතුයි. නැතිනම් ඉදිරියේදී මිනිස්සු රූපවාහිනිය සම්පූර්ණයෙන් ප්‍රතික්ෂේප කරාවි.* ඔබගේ අනෙකුත් කලා කටයුතු පිළිබඳ කතා කළොත්?මේ දිනවල ඕස්ටේ‍්‍රලියාවේ ලංකාවේ චිත්‍රපටි සඳහා හොඳ ඉල්ලුමක් තිබෙනවා. අපි මේ දිනවල මෙල්බර්න්වල කුස පබා චිත්‍රපටිය පෙන්වනවා. ඒ වගේම ජූලි 29 වැනිදා “සෙනසුරු මාරුව“ පළමු වතාවට මෙල්බන්හි ප්‍රදර්ශනය කිරීමටත් අපි බලාපොරොත්තු වෙනවා. ඕස්ට්‍රේලියාවේ සිටියත් මම කලාකටයුතුවලින් ඈත් වෙලා නැහැ. මම මේ දිනවල “ගඟ දිගේ” සහ “අතුරුපසට චැට් එකක්” නමින් නාට්‍යයන් නිර්මාණය කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>15</day>
    </date>
    <link>http://www.dinamina.lk/2012/06/15/_art.asp?fn=f1206153</link>
    <topic>ඩෙංගු වැඩිවෙන්න ප්‍රධාන හේතුව නොසැලකිල්ලයි</topic>
    <author>සංවාද සටහන උදිත ගුණවර්ධන ඡායාරූපය - සමන් ශ්‍රී වෙදගේ</author>
    <content>නැවැත වතාවක් ඩෙංගු රෝගය ශීඝ්‍රයෙන් පැතිර යමින් පවතින අතර වාර්තා වන රෝගීන් සංඛ්‍යාව සහ මරණ සංඛ්‍යාවද ඉහළ යමින් තිබේ. මේ අතර රිජ්වේ ආර්යා ළමා රෝහලේ වාට්ටු හයක්ම ඩෙංගු රෝගීන්ගෙන් පිරී ඇති බව රෝහල් අධ්‍යක්‍ෂ වෛද්‍ය රත්නසිරි හේවගේ මහතා පවසා ඇත.ඩෙංගු උණ රෝගය ළමයින් අතර වේගයෙන් පැතිර යාමත්, එවැනි තත්ත්වයකට මුහුණ දීමට රිජ්වේ ආර්යා ළමා රෝහල හා රජයේ රෝහල් කටයුතු කරන ආකාරයත්, ඩෙංගු රෝගි තත්ත්වය පාලනය කරගත හැකි ආකාරය පිළිබඳත් රිජ්වේ ආර්යා ළමා රෝහලේ අධ්‍යක්‍ෂ වෛද්‍ය රත්නසිරි හේවගේ මහතා සමඟ සිදුකළ සාකච්ඡාවකි මේ.* ඩෙංගු උවදුර යළිත් උත්සන්න වීමක් මේ දිනවල දක්නට පුළුවන්. මේ තත්ත්වයට හේතුව මොකක්ද?ඩෙංගු උවදුර උත්සන්න වීමට ප්‍රධාන හේතුව විදිහට මා දකින්නේ අපේම වැරැදියි. අපට පුළුවන්කම ලැබිලා නැහැ අපේ පරිසරය පිරිසිදුව තියා ගැනීමට. අපේ ගෙදර අපේ ගෙවත්ත පිරිසිදුව තබා ගත් පමණින් ඩෙංගු උවදුර දුරුකර ගැනීමට බැහැ. අපි අවට ඇති සෙසු ස්ථාන ගැනත් අවධානය යොමුකළ යුතුයි. ප්‍රජාවක් විදිහට එකතුවෙලා මේ තත්ත්වය වැළැක්වීමට අවශ්‍ය වර්ධනය විය හැකි පියවර ගැනීමට කටයුතු කළ යුතුයි.* සාමාන්‍ය උණ රෝගී තත්ත්වයකදී අප කටයුතු කළ යුත්තේ කෙසේද?උණ තත්ත්වයක් දිනකට වඩා තිබෙනවා නම් හැකි ඉක්මනින් වෛද්‍යවරයකු ළඟට යා යුතුයි. එහිදී ඔහුට ලබාදෙන එම ප්‍රතිකාරයෙන් පසු රෝගියාට අවශ්‍ය කරන මූලික දේ විදිහට විවේකය ලබාදිය යුතුයි. ජලය පානයට ලබා දිය යුතුයි. එය තමයි අප මූලිකව අනුගමනය කළ යුතු පිළිවෙත් විය යුත්තේ.* මේ මූලික ප්‍රතිකාර පිළිවෙත් මඟින් සුවයක් නොලැබුනොත්ද ඩෙංගු රෝගය සඳහා යළි ප්‍රතිකාර සඳහා යොමු විය යුත්තේ?සමහරවිට මූලික ප්‍රතිකාරවලින් දරුවාගේ උණ තත්ත්වය හදිසියේ පහව ගියත් ඔහු හෝ ඇය තෙහෙට්ටු ගත අසනීප ගතිය වැඩිදුරටත් ‍ෙපන්වනවානම්, ජලය ප්‍රතික්‍ෂේප කරනවානම්, ආහාර රුචියක් දක්වන්නේ නැතිනම්, අත් හා පා දැඩි සීතලකින් යුතුනම් වහාම ප්‍රතිකාර වෙත යොමු විය යුතුයි. එහිදී මුලින් ප්‍රතිකාර ගත් වෛද්‍යවරයා වෙතම යාම තමයි වඩාත් සුදුසු පිළිවෙත වන්නේ.එයට හේතුව ඒ වනවිට එම වෛද්‍යවරයා රෝගියාගේ තත්ත්වය ගැන අවබෝධයක් ඇතිව සිටීමයි. එසේ නොමැතිනම් සුදුසුකම් ඇති වෙනත් වෛද්‍යවරයකු ළඟට හෝ රෝගියා රැගෙන යා යුතුයි. එතැනදී වෛද්‍යවරයා තීරණය කරනවා රෝගියාට වැළඳී ඇත්තේ ඩෙංගු තත්ත්වයද එහෙනම් රෝගියා රෝහලක් වෙත යොමුකළ යුතුද කියලා.* රෝගියා රෝහල්ගත වීමේදී මොන විදිහේ පිළිවෙතක්ද අනුගමනය කළ යුත්තේ?ගමේ රෝහලට හෝ අපේ රිජ්වේ ආර්යා රෝහලට ඇතුළත් වීම තමයි සිදුවිය යුත්තේ. මෙවැනි ඩෙංගු රෝගි තත්ත්වයකදී රජයේ රෝහලකට ඇතුළත්ව ප්‍රතිකාර ලබා ගැනීම ඉතාමත් හොඳ බව අප සිතනවා. රෝහල්ගත නොකර රෝගියා නිවෙසේ තබා ගැනීමෙන් මාරාන්තික ප්‍රතිඵල අත්විය හැකියි.* මෙහිදී ඇතැමුන් නඟන තර්කයක් වී ඇත්තේ රජයේ රෝහල්වල පහසුකම් නැති නිසා රෝගීන් අපහසුතාවට පත්වන බවයි. මේ මතය ගැන ඔබේ අදහස පැහැදිලි කළ හැකිද?ළමා රෝහලේ ඇති පහසුකම් මේ වනවිට ඉහළ තත්ත්වයකට ගෙනවිත් තිබෙනවා. අවශ්‍ය කරන මැෂින් ප්‍රමාණය ලබාදී තිබෙනවා. ඒ තත්ත්වය සෙසු රෝහල්වලද වර්ධනය වෙමින් තිබෙනවා. ඒ නිසා රජයේ රෝහල්වලට අවශ්‍ය පහසුකම් නොමැති බවට වූ චෝදනා මේ වනවිට අවලංගු වෙමින් තිබෙන්නේ.* රිජ්වේ ආර්යා ළමා රෝහලේ දැඩිසත්කාර ඒකකයේ අඩුපහසුකම් හා ප්‍රමාණවත් ඉඩ ප්‍රමාණ නොමැති බවට අදහසක් මතු වෙනවා. මේ තත්ත්වය වැළැක්වීමට මොනවිදිහේ පියවර ද අරගෙන තිබෙන්නේ?රෝගි ප්‍රමාණය ඉහළ යාම වැනි තත්ත්වයකදී, ප්‍රධාන දැඩි සත්කාර ඒකකයේදී රෝගි දරුවන්ට ප්‍රතිකාර ලබාදිය නොහැකි තත්ත්වයක් ඇතිවීම ස්භාවිකයි. එතැනදී එයට මූලික වන්නේ දැඩි සත්කාර ඒකකයේ ඇති ඇඳන් ප්‍රමාණයේ මදකමක් ඇති වීමයි. එයට විකල්පයක් විදිහට තියෙන්නේ වාට්ටුවෙන් වාට්ටුවට දැඩි සත්කාර ඒකකයක් කුඩාවට ඇති කිරීමයි.එහිදී අවශ්‍ය සියලු පහසුකම් ප්‍රමාණ තිබෙන නිසා රෝගි දරුවාට කිසිදු අවැඩක් හෝ ගැටලුවක් ඇති වන්නේ නැහැ.අද ඩෙංගු ගැන සියල්ලන්ගේ අවධානය ඉහළ ගිහින් තිබෙන්නේ කෙටි කාලයකදී රෝගින් විශාල ප්‍රමාණයක් වාර්තා වීමයි. එහෙත් අප සියලු දෙනා දිගින්දිගටම මේ තත්ත්වය පිළිබඳව අවධානයකින් යුතුව සිටිය යුතුයි.* ඩෙංගු තත්ත්වය හෝ එයට ආසන්න අවස්ථාවකදී වෛද්‍යවරයා ලබාදෙන බෙහෙත් පිළිබඳව රෝගියා හෝ රෝගියාගේ භාරකාරයා මොන විදිහේ අවධානයක් ද යොමුකළ යුත්තේ?සමහර රෝගි තත්ත්වයන්ට සහනයක් ඇති වුවත් පාවිච්චියට නුසුදුසු සමහර බෙහෙත් වර්ග තිබෙනවා. එවැනි බෙහෙත් වර්ග වෛද්‍යවරයා නිර්දේශ කළත් එම බෙහෙත් එපා වෙනත් බෙහෙතක් ඉල්ලා සිටීමේ අවස්ථාවක් රෝගියාට තිබෙනවා. අප සඳහන් කරන ඩෙංගු රෝගි තත්ත්වයට ආසන්න අවස්ථාවකදී “Nsaids”, “Steroids” යන බෙහෙත් වර්ග ප්‍රතික්ෂේප කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206161</link>
    <topic>අනවසර මෘදුකාංග භාවිතය අඩු වෙයි</topic>
    <author/>
    <content>Business Software Alliance සමාගමට අනුව 2011 වසරේ දී ශ්‍රී ලංකාවේ අනවසර මෘදුකාංග භාවිතයේ 2% ක අඩුවීමක් දැකිය හැකි අතර මෙම අඩුවීම 2010 වසරේ 86% සිට 84% දක්වා අඩුවීමකි.මෙවැනි 2% අඩුවීමක් දැකිය හැක්කේ හොංකොං හා වියට්නාමයේ පමණකි. මෙය බුද්ධිමය දේපළ අයිතිවාසිකම් හා අනවසර මෘදුකාංග භාවිතය පිළිබඳ ඕඉඒ සමාගම ක්‍රියාත්මක කර ඇති ජනතාව හා ව්‍යාපාර දැනුවත් කිරීමේ වැඩ සටහනේ ඍජු ප්‍රතිඵලයකි.ශ්‍රී ලංකාව දැන් නියම මාවතට පැමිණ ඇති බවත්, තොරතුරු තාක්‍ෂණයේ නව මංපෙත් විවර කරමින් මේ යන ගමනේදී, විදේශික තොරතුරු තාක්‍ෂණ සමාගම් සඳහා ශ්‍රී ලංකාවේ ආයෝජනය සඳහා තෝතැන්නක් සකස් කරමින් පවතින බව BSA සමාගමේ උපදේශිකා ශලිනි රත්වත්ත මහත්මිය ප්‍රකාශ කළාය.ලෝක සමීක්‍ෂණ වලට අනුව අනවසර මෘදුකාංග භාවිතය සංවර්ධිත රටවලට වඩා දියුණු වෙමින් නැගී එන [emerging] රටවල වැඩි වශයෙන් දැකිය හැකි බව තහවුරු වී ඇත. දැනට කෙරෙන අනවසර මෘදුකාංග භාවිතයේ මිල වටිනාකම ඩොලර් බිලියන 63.4ක් පමණ වන බව ඇස්තමේන්තු කර ඇත.“අනවසර මෘදුකාංග භාවිතය ලෝක ආර්ථිකයට අනිසි ප්‍රතිඵල ලබා දෙයි. එය තොරතුරු තාක්‍ෂණයේ නව සොයාගැනීම් හා නිර්මාණයන්ට බාධා පමුණුවයි” යනුවෙන් BSA සමාගමේ සභාපති රොබට් හොලිමාන් මහතා ප්‍රකාශ කරයි. රජයන් බුද්ධිමය දේපළ පිළිබඳ නීති නවීකරණය කළ යුතු බවත්, එම නීති කඩ කරන්නන් නීතිය ඉදිරියට ගෙන යා යුතු බවත් ඔහු තව දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206162</link>
    <topic>අධ්‍යාපන අමාත්‍යාංශයේ ලේකම් ගෝඨාභය ජයරත්න</topic>
    <author>ජයසිරි මුණසිංහ</author>
    <content>ඉදිකිරීම්, ඉංජිනේරු සේවා නිවාස සහ පොදු පහසුකම් අමාත්‍යාංශයේ ලේකම් ගෝඨාභය ජයරත්න මහතා අධ්‍යාපන අමාත්‍යාංශයේ නව ලේකම්වරයා ලෙස පත්කොට ඇත.අධ්‍යාපන අමාත්‍යාංශයේ ලේකම්වරයා ලෙස කටයුතු කළ එස්. එම්. ගුණසේකර මහතා විදුලි සංදේශ හා තොරතුරු තාක්ෂණ අමාත්‍යාංශයේ ලේකම්වරයා ලෙස පත්කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206163</link>
    <topic>දියවඩන නි‍ලමේ නිලංග දෑලට අපහාස කළාට මිලියන 250ක් වන්දි</topic>
    <author>රෝෂන් තුෂාර</author>
    <content>මහනුවර ශ්‍රී දළදා මාලිගාවේ දියවඩන නි‍ලමේ නිලංග දෑල මහතා රන් ආලේපිත බුදු පිළිම 25ක් අයථා ලෙස පරිහරණය කළේ යැයි ප්‍රසිද්ධ කරමින් සිදු කළ අපහාසයට රුපියල් මිලියන 250ක වන්දියක් ගෙවන‍ ලෙස ජාතික සම්පත් සුරැකීමේ ව්‍යාපාරයේ නිලධාරීන්ට කොළඹ දිසා අධිකරණය ඊයේ (15) නියෝග කළේය.ජාතික සම්පත් සුරැකීමේ ව්‍යාපාරයේ, හා විදේඛා පදනමේ සභාපති කොලොන්නේ සිරි ශාන්ත විජ‍ය හිමි, ලේකම් සුමංගල හිමි, හා ප්‍රධාන සංවිධායක බී.යූ ඩයස් මහතාට මේ නියෝගය කොළඹ ප්‍රධාන දිසා විනිසුරු ධම්මික ගනේපොල මහතා නිකුත් කළේය.තායිලන්තයේ n c group සංවිධානය මගින් දළදා මාලිගයට ප්‍රදානය කළ රන් ආලේපිත බුද්ධ ප්‍රතිමා 25ක් අතුරුදන් කලේ යැයි පුවත්පත්වල ප්‍රසිද්ධ කිරීම, ප්‍රවෘත්ති සාකච්ජා පැවැත්වීම, බෞද්ධ කටයුතු කොමසාරිස්වරයාට පැමිණිලි කිරීම. අල්ලස් කොමිසමට පැමිණිලි කිරීම, හා පොලිස්පතිවරයාට දැනුම්දීම තුළින් ලෝක වාසි බෞද්ධ ජනතාව ඉදිරියේ දියවඩන නිලමේවරයාට සිදුකළ අපහාසයට හා අපකීර්තියට මේ වන්දි මුදල ගෙවන ලෙසට අධිකරණය නියෝග කළේය.නිලංග දෑල මහතා පැවරු නඩුවේ තීන්දුව ප්‍රකාශයට පත් කරමින් විනිසුරුවරයා මේ නියෝගය කළේය.අස්ගිරි හා මල්වතු නාහිමිවරුන්ගේ හා බුදු පිළිම ප්‍රදානය කළ ඇන්මාන් පියන්මන් මැතිනියගේ අනුමැතිය පරිදි විහාරස්ථානවලට බෙදා දුන් බුදු පිළිම අයථා ලෙස භාවිත ‍කළේ යැයි හැ‍ඟෙන පරිදි ක්‍රියා කළ විත්තිකරුවන්ගෙන් රුපියල් මිලියන පන්සියක වන්දි මුදලක් අයකර දෙන ලෙස ඉල්ලා 2008 ජුලි 06 නිලංග දෑල මහතා මේ නඩුව පැවරීය.නඩුවේ කරුණු සළකා බැලු දිසා අධිකරණය විත්තිකරුවන් විසින් මාධ්‍ය සාකච්ජා සංවිධානය කිරීම ප්‍රවෘත්ති නිවේදන නිකුත් කිරීම වළක්වමින් වාරණ නියෝගයක් මුල් අවස්ථාවේදීම නිකුත් කළේය. එම නියෝගය අනුව විත්තිකරුවන් අධිකරණය ඉදිරියේ පෙනී නොසිටි අතර නඩුව ඒක පාර්ශිකව විභාග කෙරිණි.රුහුණු කතරගම බස්නායක නිලමේවරයා ඇතුළු ගිහි පැවදි සාක්ෂි කරුවන් අධිකරණය ඉදිරියේ කරුණු දක්වමින් පිළිම වහන්සේලා විහාරස්ථානවලට බෙදාදුන් බව පැවසීය.පැමිණිල්ල අනුව මහනුවර දළදා මාලිගයේ ගිහි භාරකරුවන නිලංග දෑල මහතාට අපහාසයක් සිදුවී ඇති බව තීන්දු කළ කොළඹ දිසා විනිසුරු ධම්මික ගනේපොල මහතා අදාළ වන්දි මුදල පවතින ආර්ථික තත්ත්වයන් හමුවේ ඉතා අධික මුදලක් බැවින් හා විත්තිකරුවන්ගේ වත්කම් පිළිබදව හෙලිකර නොමැති බැවින් රුපියල් මිලියන 250ක මුදලක් විත්තිකරුවන්ට එක්ව හෝ වෙන් වෙන් වශයෙන් ගෙවන ලෙසට නියෝග කළේය.නඩු තින්දුවට විරෝධය පළකිරීම සඳහා විත්තිකරුවන්ට දින 14ක් ඇතුළත ඉල්ලුම් කළ හැකි බවද විනිසුරුවරයා සිය තින්දුවේ සඳහන් කර තිබිණි. මේ නඩුව නිතීඥ නන්ද ගුණරත්න මහතා මගින් පවරා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206164</link>
    <topic>ස්වාධීන රූපවාහිනියට අපහාස කළැයි</topic>
    <author/>
    <content>ස්වාධීන රූපවාහිනිය සහ එහි සභාපතිවරයාට එරෙහිව අසත්‍ය පුවතක් පළ කිරීම මගින් අපහාසයක් සිදුකළ වෙබ් අඩවියකට එරෙහිව රුපියල් මිලියන දහසක වන්දියක් ඉල්ලා ස්වාධීන රූපවාහිනිය සිය නීතිඥයන් මගින් එන්තරවාසි යවා තිබේ.මීට අමතරව එහි සභාපති ජ්‍යෙෂ්ඨ මාධ්‍යවේදී රොස්මන්ඩ් සේනාරත්න මහතාට සිදුවූ අපහාසය සම්බන්ධයෙන් තවත් රුපියල් මිලියන දහසක් ගෙවිය යුතු බවට ද එන්තරවාසි‍යෙන් දැනුම් දී ඇත.නොබෝදා පැවති මාධ්‍ය සම්මාන උ‍ළෙලකදී සම්මාන ප්‍රදානය කිරීමට අදාළව ස්වාධීන රූපවාහිනී සේවය හා එහි සභාපතිවරයා අපකීර්තියට පත්වන අන්දමින් අපහාසාත්මක හා පදනම් විරහිත වාර්තාවක් ද්වේශ සහගතව පළ කිරීම සම්බන්ධයෙන් වන්දි ඉල්ලා එන්තර වාසි යවනු ලැබීය.කරුණු පිළිබඳ කිසිදු විමසීමකින් තොරව එහි සභාපති ජ්‍යෙෂ්ඨ මාධ්‍යවේදී රොස්මන්ඩ් සේනාරත්න මහතාගේ කීර්තිනාමයටත් වෙබ් අඩවියේ අසත්‍ය පුවතින් හා එම අසත්‍ය පුවත තවත් වෙබ් අඩවි ඔස්සේ සම්බන්ධ කර ප්‍රචාරය කිරීමෙන් පිළිසකර කළ නොහැකි සුවිශාල අගතියක් හා අප්‍රතිකාරි හානියක් සිදුවී ඇත..ඒ අනුව සිදුවූ අලාභය වෙනුවෙන් වන්දි ලෙස සීමාසහිත ස්වාධීන රූපවාහිනී සේවයට රුපියල් මිලියන දහසක්ද සභාපති ජ්‍යෙෂ්ඨ මාධ්‍යවේදී රොස්මන්ඩ් සේනාරත්න මහතාට රුපියල් මිලියන දහසක් ද දින 14ක් තුළ ගෙවන ලෙස අදාළ වෙබ් අඩවියේ ප්‍රධාන සංස්කාරකවරයා වෙත යැවූ එන්තරවාසියේ සඳහන්ය.එසේ ගෙවීමට අපොහොසත් වුව‍හොත් නෛතික ක්‍රියාමාර්ග මගින් අදාළ වන්දි මුදල් අයකර ගැනීමට සිදුවන බවද සීමාසහිත ස්වාධීන රූපවාහිනී සේවය සහ එහි සභාපතිවරයා වෙනුවෙන් නීතිඥ ශාම් ප්‍රනාන්දු මහතා දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n12061612</link>
    <topic>ගෙපැලක් කපද්දී හමුවු රන් බුදු පිළිම හය පුරාවිද්‍යා දෙපාර්මේන්තුවට</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>ඉදිකිරීමක් සදහා ගෙපැලක් කපමින් සිටියදි හමුවු රනින් බැබලන වටිනා බුදු පිළිම හයක් පුරා විද්‍යා දෙපාර්මේන්තුව භාරයට ලබාදෙයි .මෙසේ එම වටිනා බුදු පිළිම හය පුරා විද්‍යා දෙපාර්මේන්තුව භාරයට ලබා දී ඇත්තේ අම්පාර දමන ප්‍රාදේශීය ලේකම් කොට්ඨාශසයේ පොසොන් පුර ගම්මානයේ පදිංචිව සිටින විශ්‍රාමික ගුරුවරියක් වන කේ.කේ.පොඩිහාමිනේ මහත්මියයි.බුදු පිළිම හය පිළිබඳ කේ .කේ .පොඩිහාමිනේ මහත්මිය විසින් අම්පාර පොලිසියේ පුරාවස්තු ආරක්ෂක ඒකකයට සහ අපරාධ ස්ථාන පරික්ෂණ නිළධාරින්හට දැනුම් දි ඇත. එම පොලිස් ඒකක (14) නැ‍‍ඟෙනහිර පළාත් පුරා විද්‍යා සහකාර කොමසාරිස් ඩබ්ලිව්. එම් .ජි. සුමනදාස මහතා සමඟ ගොස් මෙ‍ම පිළිම පුරා විද්‍යා දෙපාර්තමේන්තුව භාරයට ලබා දි ඇත.එක් පිළිමයක උස සෙන්ටි මිටර් (3.8 ) තුනයි දශම අටකි. මෙම වටිනා පිළිම හය පුරා විද්‍යා දෙපාර්තමේන්තුවට භාර දීමට කටයුතු කිරිම පිළිබඳව සහකාර කොමසාරිස් ඩබ්ලිව්. එම් .ජි. සුමනදාස මහතා කේ .කේ .පොඩිහාමිනේ මහත්මිය ට ස්තුතිය පල කළේය.අම්පාර සහකාර පොලිස් පොලිස් අධිකාරි ප්‍රේමලාල් රණගල මහතාගේ උපදෙස් පරිදි අම්පාර මුලස්ථාන පොලිස් පරික්ෂක ජයන්ත රත්නායක මහතාගේ මග පෙන්විම යටතේ පොලිස් පුරාවස්තු ආරක්ෂක ඒකකයේ පොලිස් පරික්ෂක සංජිව බණ්ඩාර මහතා සහ ආනන්ද අපරාධ ස්ථාන පරික්ෂණ ඒකකයේ ස්ථානාධිපති ඒ. අමරසිංහ කරුණාරත්න නිළධාරීහු මෙම වටිනා බුදු පිළිම හය පුරා විද්‍යා දෙපාර්තමේන්තුව වෙත භාර දිමට කටයුතු කරනලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206165</link>
    <topic>මාතර ගමනැඟුම ඇස්තමේන්තු ප්‍රමාදයක්</topic>
    <author>මාතර සමූහ ඩබ්ලිව්.පී.ධර්මසේන</author>
    <content>මාතර දිස්ත්‍රික්කයේ ජාතික සවිය, ගම නැගුම වැඩසටහන් මෙම වර්ෂයේ ජුනි මාසයේ අවසන් කළ යුතු බවට චක්‍ර‍ලේඛන නිකුත් වී ඇතත් මේ වනතෙක් ඇස්තමේන්තු සකස් කිරීම අවසන් කිරීමට නොහැකි වී ඇති බව දිස්ත්‍රික් සංවර්ධන කමිටුවේදී හෙළි විය.මේ සඳහා වෙන් වී ඇති මුදල රුපියල් මිලියන 650 කි.සෑම ප්‍රාදේශීය ලේකම් කොට්ඨාසයකින්ම ඉදිරිපත් කර ඇති යෝජනා සංශෝධනය කිරීම සඳහා විශාල වශයෙන් ඉල්ලීම් ඉදිරිපත් වීම මෙම ප්‍රමාදයට හේතු වී ඇත.මාතර දිස්ත්‍රික්කය සඳහා ඉදිරිපත් කරන ලද සංවර්ධන යෝජනා සියල්ලම මාතර දිස්ත්‍රික් ලේකම් කාර්යාලයේදී පැවති මාතර දිස්ත්‍රික් සංවර්ධන කමිටු රැස්වීමේදී ආර්ථික සංවර්ධන අමාත්‍ය බැසිල් රාජපක්ෂ මහතා ඉදිරියේ සාකච්ඡා කර අනුමත කරන ලද ව්‍යාපෘති යෝජනා නිසා එම සංශෝධන යෝජනා සියල්ලම අමාත්‍යවරයාට ඉදිරිපත් කර අනුමැතියක් ලැබෙන තෙක් කිසිදු ක්‍රියා මාර්ගයක් ගැනීමට නොහැකි බව මාතර දිස්ත්‍රික් ලේකම් කාර්යාලයීය තොරතුරු වලින්හෙළි වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206166</link>
    <topic>පොළොන්නරුවට වතුර නෑ වී ගොවීහු අසීරුවේ</topic>
    <author>පොළොන්නරුව දිසා සමූහ ඇම්. පී. සරත්</author>
    <content>වී වගාවට ජලය නොමැතිව පොළොන්නරුව දිස්ත්‍රික්කයේ කුඹුරු අක්කර තිස් දහසක් විනාශ වී යෑමේ අවදානමක් ඇතිවී තිබේ. ගිරිතලේ හා ඇළහැර ගොවි ව්‍යාපාරවල වී වගාවට නියඟය තදින් බලපායි.කඳුකර ජලාශ ආශ්‍රිත ප්‍රදේශවලට වැසි නොලැබීම නිසා පොළොන්නරුව දිස්ත්‍රික්කයේ වැව්වලට ජලය නොලැබීමෙන් මේ තත්ත්වය උදාවී තිබේ.වී වගාවේ පැළ ගොයමට මෙසේ ජලය නොලැබීම නිසා ගොයම විනාශ වීමෙන් ගොවීහු මහත් කනස්සල්ලට පත්වී සිටිති. ඉදිරියටත් වර්ෂාව නොලැබුණොත් ජලාශ සිඳී දිස්ත්‍රික්කයේ මුළු වී වගාවන්ද විනාශ විය හැකි බව ගොවි සංවිධාන පෙන්වා දෙයි.ජලාශ කිහිපයක දැනට ඇත්තේ දින කිහිපයකට වී වගාව සඳහා ජලය ලබාදීමට පමණක් බව වාරිමාර්ග අංශ කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206167</link>
    <topic>උතුරුමැද - සබරගමුව පළාත් සභා එකක් හෝ ජයගෙන පෙන්වන්න</topic>
    <author>රක්ෂණ ශ්‍රියන්ත</author>
    <content>උතුරුමැද හෝ සබරගමු පළාත් සභාවලින් එකකට හෝ නායකත්වය ලබා දී ජයග්‍රහණය කර පෙන්වන ලෙස එක්සත් ජාතික පක්ෂ නායක රනිල් වික්‍රමසිංහ මහතාට අභියෝග කරන බව එජාපය හා වෘත්තීය සමිතිසුරැකීමේ ව්‍යාපාරයේ මහලේකම් ලාල් පෙරේරා මහතා පවසයි.වසර තිහකට ආසන්න කාලයක් රට සියලු ජාතීන්, පොදු දේපළ විනාශයෙන් විනාශයට පත් කරමින් මිනී මරු ප්‍රභාකරන්ගේ නායකත්වයෙන් තිබූ එල්.ටී.ටී.ඊ. සංවිධානය මහින්ද රාජපක්ෂ ජනාධිපතිවරයා යුද්ධයෙන් අවසන් කිරීමට ගත් තීරණයේදී එයට සෘජු ලෙස සහයෝගය නොදී තම කණ්ඩායම් සමඟ ප්‍රභාකරන්ට කඩේ යමින් එජාපයට ජාතිද්‍රෝහී ලේබලය ඇලවීම විපක්ෂනායකවරයා විසින් කරන ලද ලොකුම ද්‍රෝහීකම බවද ලාල් පෙරේරා මහතා කියා සිටී.පක්ෂයේ සිටින එකම නායකයා බව පවසන රනිල් වික්‍රමසිංහ මහතා ඉදිරියේදී හැකිනම් පක්ෂයට ජයග්‍රහණය කරදීමේ වගකීම බාරගන්නා ලෙස ඒ මහතාට ලිපියක් ද යවමින් ලාල් පෙරේරා මහතා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206168</link>
    <topic>පොලිස් නිලධාරීන්ට එරෙහිව පරීක්ෂණයක් ඉල්ලාඑජාපය පැවරූ නඩුව විභාගයට</topic>
    <author>නෙල්කා මැදගෙදර</author>
    <content>ඉන්ධන මිල වැඩි කිරීමට එරෙහිව විරුද්ධ පක්ෂ සාමාජිකයන් පිරිසක් ඒකාබද්ධව කොළඹ කොටුව දුම්රියපළ ඉදිරිපිට දී පැවැත් වූ උද්ඝෝෂණයේ දී එම උද්ඝෝෂකයන්ට පහර දී තුවාල සිදු කළ පොලිස් නිලධාරින් සම්බන්ධයෙන් පරීක්ෂණයක් පවත්වා නඩු පැවරිමට පියවර ගන්නැයි ඉල්ලා එක්සත් ජාතික පක්ෂ පාර්ලිමේන්තු මන්ත්‍රී වරුන් වන දොස්තර ජයලත් ජයවර්ධන මහතා සහ අකිල විරාජ් කාරියවසම් මහතා ගොනු කළ මූලික අයිතිවාසිකම් පෙත්සමක් විභාගයට ගැනීමට ශ්‍රේෂ්ඨාධිකරණ ඊයේ (14) තීරණය කෙළේය.පෙත්සම් විභාගය නොවැම්බර් මස 29 වැනිදා ආරම්භ කිරිමට නියම විය. අගවිනිසුරු ආචාර්ය ශිරාණී බණ්ඩාරනායක, කේ. ශ්‍රී පවන්, ආර්. කේ. එස්. සුරේෂ්චන්ද්‍ර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ පෙත්සම කැඳවිණි.පොලිස්පතිවරයා සහ නීතිපති මෙම පෙත්සමෙහි වග උත්තකරුවෝ වෙති.මෙහිදි පෙත්සම වෙනුවෙන් නීතිඥ රොනල්ඩ් පෙරේරා මහතා කරුණු ඉදිරිපත් කෙළේය.2012 වසරේ පෙබරවාරි මස 11වැනිදින මධ්‍යම රාත්‍රියෙහි සිට ඉන්ධන මිල ඉහළ දැමිමට රජය තීරණය කෙළේය.එය ප්‍රවාහන වියදම් ආහාරපාන වියදම්, ඇතුළුව ජීවන වියදම විශාල ලෙස ඉහළ යාමට හේතු විය. එබැවින් ඉන්ධන මිල වැඩිකිරීමට එරෙහිව විරෝධය පළ කිරිමට එක්සත් ජාතික පක්ෂය තීරණය කළ අතර දේශපාලන පක්ෂ රැසක් ඊට සහයෝගය පළ කෙළේය.ඒ අනුව දේශපාලන පක්ෂ රැසක නියෝජිතයන් ගේ සාභාගිත්වයෙන් ඒ සඳහා වන උද්ඝෝෂණයක් 2012 පෙබරවාරි මස 17වැනි දින කොටුව දුම්රියපළ ඉදිරිපිට දී පැවැත්විණි.ඒ සඳහා 5000ක පමණ පිරිසක් සහභාගි වූ බව සඳහන් විය.එම ස්ථානයට ජල ප්‍රහාරක බව්සර ගෙනවිත් තිබු බව නීතිඥවරයෙක් සඳහන් කෙළේය.උද්ඝෝෂණය පැවැත්වෙද් දී 1000 පමණ පොලිස් නිලධාරින් පිරිසකගේ සහභාගිත්වයෙන් ජල සහ කදුළු ගෑස් ප්‍රහාර උද්ඝෝෂකයන්ට එල්ල වූ බවද ඒ මහතා සඳහන් කෙළේය.එම ප්‍රහාරවලට ලක් වූ දොස්තර ජයලත් ජයවර්ධන මහතා දැඩි තුවාල ලැබූ අතර ජාතික රෝහලට ප්‍රතිකාර සඳහා ඇතුළත් කළ බවද පසුව විදෙස් රටවල ප්‍රතිකාර සඳහා යොමු කළ බවද සඳහන් විය. එම ප්‍රහාරයට ලක් වූ තවත් අය තුවාල ලද බව සඳහන් විය. මෙලෙස ප්‍රහාර එල්ල කළ නිසා සිය මූලික අයිතින් උල්ලංඝනය කළ බවට තීන්දු කරන ලෙසඒ මහතා අධිකරණයෙන් ඉල්ලා සිටියේ ය.මෙහිදි නීතිපති වෙනුවෙන් පෙනි සිටි නියෝජ්‍ය සොලිසිටර් ජෙනරාල් ෂවින්ද්‍ර ප්‍රනාන්දු මහතා ප්‍රකාශ කළේ ඒකාබද්ධ පොදු විපක්ෂය පැවැත් වූ උද්ඝෝෂණයට පොලිසිය ඉඩ ලබා දුන් බවය.එහෙත් උද්ඝෝෂකයන් නීතිය සහ සාමය කඩ කරමින් ප්‍රචණ්ඩකාරී ලෙස හැසිරෙන්නට ගත් විට කඳුළු ගෑස් සහ අධි පීඩක ජල ප්‍රහාර එල්ල කිරීමට පොලිසියට සිදු වූ බව ඒ මහතා සඳහන් කෙළේය.එම අවස්ථාවේ දි උද්ඝෝෂකයන් එල්ල කළ ගල් මුල් ප්‍රහාර හේතුවෙන් පොලිස් නිලධාරින් 17දෙනකු ද තුවාල ලැබූ අතර ජ්‍යෙෂ්ඨ නියෝජ්‍ය පොලිස්පතිවරු දෙදෙනෙක්ද ඒ අතර වන බව ඒ මහතා සඳහන් කෙළේය. දෙපාර්ශවයෙහි කරුණු සළකා බැලූ ශ්‍රේෂ්ඨාධිකරණය පෙත්සම විභාග කිරීමට තීරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n1206169</link>
    <topic>කොළඹ තවත් අධීක්ෂණ කැමරා</topic>
    <author>භක්ති ධර්මප්‍රිය මෙන්ඩිස්</author>
    <content>කොළඹ නගරයට තවත් අධි තාක්ෂණ කැමරා පද්ධතියක් සවි කිරීමට පොලිස් දෙපාර්තමේන්තුව තීරණය කර තිබේ.මේ සඳහා අවශ්‍ය තොරතුරු රැස් කිරීම පොලිස් දෙපාර්තමේන්තුවේ නිලධාරින් පිරිසක් විසින් ආරම්භ කර ඇත.කොළඹ නගරයට ඇතුළුවන ප්‍රධාන මංසන්ධිවල අධි තාක්ෂණික කැමරා සියයකට අධික ප්‍රමාණයක් මේ වනවිට සවිකර තිබේ.දැනට ක්‍රියාත්මක කැමරා මඟින් කොළඹ රථවාහන වැරදි සිදුකරන පුද්ගලයන් මෙන්ම නොයෙක් අපරාධවලට සම්බන්ධ පුද්ගලයන් පොලිසිය විසින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n12061610</link>
    <topic>බලපත් නැති මගී බස් රථ දඩය ලක්ෂය දක්වා වැඩිවෙයි</topic>
    <author>නිහාල් ජයවර්ධන</author>
    <content>නීත්‍යානුකූල බලපත්‍රයක් නොමැතිව මගීන් ප්‍රවාහනය කරන පුද්ගලික බස්රථ සඳහා අයකරන දඩමුදල රුපියල් ලක්ෂය දක්වා වැඩිකෙරේ.මීට පෙර එම වැරැද්ද කළ අයට අධිකරණය මගින් නියමකර ඇත්තේ රුපියල් දසදහසක් පමණි.පෞද්ගලික ප්‍රවාහන ‍සේවා ඇමැති සී.බී. රත්නායක මහතා මේ කරුණු අනාවරණය කෙළේ හඟුරන්කෙත පැවති ජනහමුවක් අමතමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=n12061611</link>
    <topic>සංචාරක ආකර්ෂණය දිනූ ස්ථාන පිළිබඳ විදේශිකයන් දැනුම්වත් කිරීමේ වැඩපිළිවෙළක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරක ආකර්ශනය ස්ථාන සම්බන්ධයෙන් විදේශිකයන් දැනුවත් කිරීම සඳහා විශේෂ වැඩපිළිවෙළක් ආරම්භ කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.එවැනි සංචාරක ආකර්ශනය දිනූ ස්ථාන පිළිබඳව සංයුක්ත තැටි (C D) ආධාරයෙන් දැනුවත් කෙරෙන බවද ඒ සඳහා විදේශ රටවල රැකියා සඳහා යන ශ්‍රී ලාංකිකයන්ගේ සහාය ලබා ගන්නා බවද ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර මහතා පවසයි.විදේශගත ශ්‍රී ලාංකික ශ්‍රමිකයන් ලක්ෂ 17 ක් පමණ සිටින බව පෙන්වා දෙන සභාපතිවරයා ඔවුන් හරහා ශ්‍රී ලංකාව පිළිබඳව දැනුවත් කිරීමට පියවර ගැනීමෙන් මෙරට සංචාරක ක්ෂේත්‍රයේ විශාල පිඹිදීමක් ඇතිවන බවද එමඟින් රටේ ආර්ථික සංවර්ධනයට විශාල දායකත්වයක් ලැබෙන බවද පෙන්වා දෙයි.මෙහිදී විදේශ රටවල වෙසෙන ශ්‍රී ලාංකික ශ්‍රමිකයන් වෙත සංයුක්ත තැටිය බැඟින් ලබාදීමට පියවර ගන්නා බවද හෙතෙම සඳහන් කරයි.ශ්‍රී ලංකාවේ සංචාරක ආකර්ශනය දිනූ ස්ථාන රැසක තොරතුරු, ඡායාරූප ආදිය මේ සඳහා ඇතුළත් කරන බවද නුවරඑළිය, හග්ගල, අනුරාධපුර, පොළොන්නරුව, ත්‍රීකුණාමලය, ගාල්ල ආදී විවිධ ස්ථාන සම්බන්ධයෙන් වැදගත්කමක් උසුළන ස්ථානයන්හි තොරතුරු ඇතුළත් කරන බවද ශ්‍රී ලංකා විදේශ සේවා නියුක්ති කාර්යාංශයේ සභාපතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206161</link>
    <topic>ජපන් රැකියා පෙන්වා පුද්ගලයකුගෙන් රුපියල් ලක්ෂ 14ක් වංචා කරලා</topic>
    <author>පානදුර සමූහ කපිල සෝමරත්න</author>
    <content>ජපානයේ රැකියා දෙන බවට පොරොන්දු වී රුපියල් දාහතර ලක්ෂ පනස් හයදහසක මුදලක් එක් පුද්ගලයෙකුගෙන් සාපරාධී ලෙස වංචා කෙළේ යැයි කියන නවගමුව ප්‍රදේශයේ පුද්ගලයකු පානදුර මහේස්ත්‍රාත් ආර්. එස්. ඒ. දිසානායක මහතා විසින් මෙම මස 21 දක්වා රක්ෂිත බන්ධනාගාර ගත කරන ලදී.වාද්දුව උතුරු තල්පිටියේ පදිංචි වන්නියආරච්චිගේ සුනිල් නැමැත්තා පැමිණිල්ල ඉදිරිපත් කර ඇත.පානදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපති ඊ. ගිනිගේ, සැරයන් ලියනගේ මහත්වරුන් ඇතුළු නිලධාරීන් සැකකරු අත්අඩංගුවට ගෙන අධිකරණයට ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206162</link>
    <topic>හොරණ පොදු ළිඳ ජරාවාස වෙලා</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>වසර 60කට පමණ ඉහත දී ඉදි කළ හොරණ පොදු ළිඳ වල් බිහි වී අත හැරදමා තිබේ.මෙය පිහිටා ඇත්තේ නගර සභාවට ඉතාමත්ම සමීප පොදු වෙළෙඳ පොළ ආශ්‍රිතවය. සතියකට දෙවරක් සති පොළට පැමිණෙන 25000ට අධික පිරිසක් මෙම ළිඳ අසලින් ගමන් කරති.මේ වන විට ළිඳ ගරා වැටෙමින් පවතී. ළිදේ වල් පැළෑටි පැතිරී ළිඳ අසල කුණු කසළ දමා ඇත. නගර සභා ලොරියෙන් රැගෙන එන කුණු කසළ ගොඩ ගසන්නේද මෙම ළිඳ අසලය. මීට ආසන්නව මාළු ලෑල්ලක්ද පවත්වාගෙන යමින් සිටී.මෙම ස්ථානය මදුරු වන්ගේ තෝ තැන්නක් වී ඇතැයි ප්‍රදේශවාසීහු කියති.නගර සභාව සතු මෙම පර්චස් 4 ක පමණ වටිනා භූමියේ ඇති එකම පොදු ළිඳ ශුද්ධ පවිත්‍ර කර දෙන්නැයි ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206163</link>
    <topic>අලව්ව ආබාධිත රණවිරුවාගේ නිවෙස ගින්නෙන් විනාශ වෙලා</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ ආබාධිත රණවිරු සමන් ක්‍රිෂාන්ත ද සිල්වා මහතාගේ නිවෙස හදිසි ගින්නකින් විනාශ විය. විදුලිය කාන්දු වීමකින් ගින්න හටගෙන තිබේ.මෙම ගින්නෙන් නිවෙසේ සියලු දේ දැවී විනාශ වී ගොස් ඇතැයි පොලිසිය කියයි. මේ නිසා සමන් ක්‍රිෂාන්ත ඇතුළු ඔහුගේ බිරිය සහ දරු තිදෙනාත් අසරණවී සිටිති.තමාට නව නිවෙසක් ඉදි කර දෙන ලෙස ඒ මහතා අලව්ව ප්‍රාදේශීය සභාවෙන් ඉල්ලීමක් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206164</link>
    <topic>වේයන්ගොඩ කාන්තාවන් ති‍දෙනකුගේ රන්මාල කොල්ල කෑ සැකකරු රිමාන්ඩ්</topic>
    <author>අත්තනගල්ල විශේෂ ජයවීර සුගතපාල</author>
    <content>බලබෝව නාරංවත්ත සහ වේයන්ගොඩ ප්‍රදේශවලදී කාන්තාවන් තිදෙනකුගෙන් රන් මාල 3ක් කොල්ල කෑ සැකකරුවකු වේයන්ගොඩ පොලිසිය විසින් අධිකරණයට ඉදිරිපත් කරන ලදී.සැකකරු රිමාන්ඩ් භාරයේ තැබීමට අත්තනගල්ල අතිරේක මහේස්ත්‍රාත් සහ අතිරේක දිසා විනිසුරු බී. ඩී. ආර්. සිසිර කුමාර මහතා නියෝග කළේය.වේයන්ගොඩ පොලිසියේ අපරාධ විමර්ශන අංශය දියත් කළ විශේෂ සෝදිසි මෙහෙයුමකදී වේයන්ගොඩ දන්විලාන් ප්‍රදේශයේදී සැකකරු අත්අඩංගුවට පත්වී ඇති අතර ප්‍රශ්න කිරීමේදී කතුන්ගේ රන්මාල කඩා ගැනීම් සම්බන්ධයෙන් පොලිසියට අවශ්‍යව සිටි පුද්ගලයකු බවට හෙළිවී ඇත.වේයන්ගොඩ පොලිසියේ අපරාධ විමර්ශන අංශයේ සැරයන් (19089) පද්මසිරි, සැරයන් නිශාන්ත, පො. කො. සමන්, පො. කො. සුනිල් යන නිලධාරීහු චූදිත අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206165</link>
    <topic>සිගරැට් පැකැට්ටුවක් මිළදී ගන්න මුවාවෙන් අයකැමි තරුණියගේ රන් මාලය කොල්ල කාලා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>සිගරැට් පැකට් එකක් මිලදී ගැනීමේ මුවාවෙන් වෙළෙඳ සලකට පැමිණි තරුණයෙක් වෙළෙඳසලේ කාන්තාවගේ ගෙල බැදි රුපියල් ලක්ෂයකට වැඩි වටිනා රන්මාලය කඩාගෙන පැනගොස් ඇත.පැලවත්ත පෙරේරා මාවතේදී මෙය සිදුවී ඇති අතර තමන් පැමිණි යතුරු පැදියේ එන්ජිම ධාවන තත්ත්වයේ තිබියදීම රුපියල් දහසේ නෝට්ටුවක්දී සිගරැට් පැකට් එකද ලබාගෙන තිබේ.වෙළෙඳ සල අයිතිකාර කාන්තාවගේ සහායට සිටි තරුණිය අදාළ තරුණයා පැමිණි යතුරු පැදියේ අංකය පොලිසියට ලබාදී ඇති අතර ඒ අනුව පරීක්ෂණ පැවැත්වූ පොලිසිය විසින් යතුරු පැදිය එක්තරා පෞද්ගලික රූපවාහිනි ආයතනයක සේවය කරන අයකුගේ බවට සොයා ගන්නා ලදී.අදාළ තරුණයා අත්අඩංගුවට ගෙන හඳුනාගැනීමේ පරීක්ෂණයකට යොමු කිරීමට කටයුතු කර ගෙන යන බව තලංගම පොලිසියේ අපරාධ විමර්ශන අංශයේ නිලධාරියෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206166</link>
    <topic>බස් රථයක ගමන් කළ දැරියන් පිරිසකට ජංගම දුරකථනයකින් අසැබි දසුන් පෙන්වලා</topic>
    <author>මහනුවර සංචාරක ගාමිණි සමරනායක</author>
    <content>තරුණ දැරිවියන් පිරිසකට ජංගම දුරකථනයක් භාවිතයෙන් අසැබි දසුන් පෙන්වා ඔවුනට උසුළු විසුළු කරමින් බීමතින් හැසිරුණු පුද්ගලයකු වත්තේගම පොලිසිය විසින් අත්අඩංගුවට ගෙන තිබේ.සැකකරු පන්විල සංචාරක උසාවියට ඉදිරිපත් කිරීමෙන් පසු මහේස්ත්‍රාත් රෝහණ ජයවර්ධන මහතා රුපියල් 4000 ක දඩ මුදලක් නියම කරන ලදී.සැකකරු බස් රථයක ගමන් කරමින් සිටියදී මෙසේ අශෝභන අයුරින් හැසිරී ඇත. ඒ පිළිබඳව අවධානයෙන් සිටි කාන්තාවක විසින් දුරකථනයෙන් සිද්ධිය වත්තේගම පොලිසියට දැනුම් දී තිබේ.ඒ අනුව සැකකරු අත්අඩංගුවට ගැනීමට හැකි වු බව වත්තේගම පොලිස් අපරාධ අංශයේ ස්ථානාධිපති පොලිස් පරීක්ෂක ජයසිංහ මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206167</link>
    <topic>දැරියක් අපයෝජනය කළ වියපත් අයෙක් රිමාන්ඩ්</topic>
    <author>ගම්පහ සංචාරක නිමල් ජයසිංහ</author>
    <content>වයස අවුරුදු 04ක දැරියකට අපයෝජනයක් කළ වියපත් පුද්ගලයකු ජුලි 23 වැනි දින දක්වා තවදුරටත් රක්ෂිත බන්ධනාගාර ගත කිරීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියෝග කළාය.වර්ෂ 2000. 7. 8 දින මීරිගම අඹේපුස්ස පාරේ අක්කර විස්ස ප්‍රදේශයේ ගල්වළක් අසලදී මේ සිදුවීම සිදුවී තිබේ. සැකකරුගේ නිවස සහ අතවරයට ලක්වූ දැරියගේ නිවෙස යාබද පිහිටා ඇති බව පැමිණිල්ලෙන් කියවිණි.නීතිපතිවරයා විසින් ඉදිරිපත් කර ඇති අධිචෝදනාව මත මේ නඩුව ගම්පහ මහාධිකරණයේ විභාග වේ. සැකකරු වෙනුවෙන් නීතිඥ ඒ. එදිරිමාන්න මහතා පෙනී සිටි අතර රජයේ අධිනීතිඥ දම්තිනි ද සිල්වා මෙනවිය පැමිණිල්ල මෙහෙය වූවාය.වෛද්‍ය වාර්තා සහ සාක්කි කැඳවීමට ජුලි 23 දිනට නියම කළ මහාධිකරණ විනිසුරුවරිය විභාගය එදිනට නියම කළාය. සැකකරු දිගින් දිගටම අධිකරණය මග හරිමින් සිටියදී වරෙන්තු මත අත්අඩංගුවට ගෙන රක්ෂිත බන්ධනාගාර ගතව සිටින්නෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206168</link>
    <topic>ඩෙංගු මදුරුවන් බෝ කළැයි හෝමාගම පුද්ගලයකුට දඩ</topic>
    <author>හෝමාගම විශේෂ ජිනදාස ගමගේ</author>
    <content>මදුරු කීටයන් බෝවන ආකාරයට ප්ලාස්ටික් බැරලයක් විවෘතව තබාගැනීම සම්බන්ධයෙන් චෝදනා ලැබූවකුට හෝමාගම දිසා විනිසුරු හා අතිරේක මහේස්ත්‍රාත් සුමිත පෙරේරා මහතා විසින් රුපියල් 5000ක දඩයක් නියම කරන ලදී.මෙසේ දඩ නියම වූයේ හෝමාගම වෑකන්ද පාරේ පදිංචිකරුවකුටය. හෝමාගම ප්‍රාදේශීය සභාවේ මහජන සෞඛ්‍ය පරීක්‍ෂකවරු වන වජිර දසනායක, ප්‍රියන්ත හුලංගමුව යන මහත්වරුන් විසින් සැකකරු අධිකරණය වෙත යොමු කරවන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r1206169</link>
    <topic>කැනඩාවේ රැකියාවක සිහිනය සැබෑ කරගන්න රුපියල් ලක්ෂ 12ක් වංචාකාරයකුට දීලා</topic>
    <author>සිරිසේන රාජපක්ෂ</author>
    <content>කැනඩාවේ පෞද්ගලික වෙළෙඳ සමාගමක විධායක ශ්‍රේණියේ රැකියාවකට හිත වැටුණු මරදාන ප්‍රදේශයේ ද්‍රවිඩ තරුණයකු එම රැකියාව ලබා ගැනීමේ අපේක්ෂාවෙන් දුක්මහන්සියෙන් හරි හම්බ රකගත් මුදලින් රුපියල් එකොලොස් ලක්ෂ හැත්තෑපන් දහසක මුදලක් යාපනය ප්‍රදේශයේ ද්‍රවිඩ රැකියා ඒජන්සිකරුවකුට පුජා කර උසාවියේ පිහිට පැතීමට සිදුවීමේ පුවතක් මාලිගාකන්ද උසාවියෙන් වාර්තා විය.මේ සිද්ධියේ පැමිණිලිකරු කොළඹ වංචා විමර්ශන අංශයට පැමිණිලිකර සිටියේ තම මිතුරකුගේ මාර්ගයෙන් යාපනය ප්‍රදේශයේ එම ඒජන්සිකරු හඳුනාගත් බවයි.එසේ හඳුනා ගැනීමේදී ඔහු තමන්ට කැනඩාවේ පෞද්ගලික සමාගමක විධායක ශ්‍රේණියේ රැකියාවක් ලබාදිය හැකි බවත් ඒ සඳහා රුපියල් ලක්ෂ දොළහක් පමණ වැය වන බවත් කීවා යැයි පැමිණිලිකරු සිය පැමිණිල්ලේ සඳහන් කර ඇත.ඊට කැමැති වූ තමා වරින් වර රුපියල් එකොලොස් ලක්ෂ හැත්තෑපන් දහසක් සැකකරුට ලබා දුන් නමුත් සැකකරු කී පරිදි ඒ කාලය වෙද්දී රැකියාව නොලැබුණ නිසා තමා කීප වරක්ම මුදල ආපසු ඉල්ලා සිටියත් සැකකරු මුදල් ආපසු දීම පැහැර හරිමින් සිටින බවත් පැමිණිල්ලේ සඳහන් කර තිබිණි.මේ පැමිණිල්ල ගැන වහාම ක්‍රියාත්මක වු වංචා විමර්ශන අංශය හැකි හැම උපායක්ම යොදා සැකකරු අත්අඩංගුවට ගෙන මාලිගාකන්ද මහේස්ත්‍රාත් අධිකරණයට ඉදිරිපත් කළේය.ඒ අවස්ථාවේ සැකකරු වෙනුවෙන් පෙනී සිටි නීතිඥ ආර්. රජිත් ලක්මාල් මහතා අධිකරණයට කියා සිටියේ තම සේවාදායකයා පැමිණිලිකරුගෙන් මුදල් ලබාගෙන තවත් නැනැත්තකුට දුන් බවත් ඔහු දැනට රටහැර ගොස් ඇති නිසා මුදල ආපසු දීමේ වගකීම භාර ගැනීමට කැමති බවත්ය. ඒ නිසා වාරික වශයෙන් අදාල මුදල ආපසු ගෙවීමට ඉඩ ලබා දෙන ලෙස නීතිඥ මහතා ඉල්ලා සිටියේය.දෙපාර්ශවයේ අභිමතය පරිදි රුපියල් විසිපන් දහස බැගින් වූ වාරිකයට අයත්ව අදාළ මුදල පැමිණිලිකරුට ගෙවීමට මාලිගාකන්ද ප්‍රධාන මහේස්ත්‍රාත් එල්. ලියනආරච්චි මහත්මිය සැකකරුට නියම කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=r12061610</link>
    <topic>බියගමින් පැහැරගත් ත්‍රිරෝද රථයක් දොම්පේ පොල්වත්තක ගරාජයකින් සොයා ගනී</topic>
    <author>නිට්ටඹුව සමූහ - ජෙනට් ජයසිංහ</author>
    <content>බියගම පොලිස් වසමේ නිවෙසක් ඉදිරිපිට නවතා තිබියදී පැහැර ගෙන ගිය ත්‍රිරෝද රථයක් දොම්පෙ පොලිස් වසමේ වල්අරඹ ප්‍රදේශයේ විශාල පොල්වත්තක් මැද පිහිටි පාළු ගරාජයක සඟවා තිබිය දී ගම්පහ මූලස්ථාන පොලිසියේ නොවිසඳුණු අපරාධ අංශයේ නිලධාරීන් විසින් එය සොයා ගෙන තිබේ.බියගම පොලිස් වසමේ පුද්ගලයකුට අයත් මේ ත්‍රිරෝද රථය දෛනික කුලී පදනම මත ධාවනය සඳහා එම ප්‍රදේශයේම තවත් පුද්ගලයකුට පවරා දී තිබී ඇත. ඔහු එක් දිනෙක සවස් වරුවේ සිය නිවෙස ඉදිරිපිට එම ත්‍රිරෝද රථය නවතා තිබූ අවස්ථාවක කිසියම් පිරිසක් පැහැර ගෙන ගොස් තිබුණි.මේ බව වාහනයේ හිමිකරුවන් බියගම පොලිසියට පසුදාම පැමිණිලි කළේ ය.මේ අතර ගම්පහ විශේෂ කාර්යාංශයේ පොලිස් සැරයන් 52234 අරවින්ද මහතාට නිර්නාමික ජංගම දුරකථන ඇමතුමක් ලැබුණි.බියගම දී අතුරුදන් වූ ත්‍රිරෝද රිය දොම්පෙ පොලිස් වසමේ පාළු ගරාජයක සඟවා ඇති බවත් එය මිලදී ගැනීම සඳහා දුරකථන ඇමතුම ලබාදෙන දිනයේ දී ගැණුම්කරුවකු පැමිණෙන බවත් ඉන් කියවුණි.ඒ අනුව ක්‍රියාත්මක වූ ගම්පහ මූලස්ථාන පොලිසියේ නොවිසඳුණු අපරාධ අංශයේ ස්ථානාධිපති ප්‍රධාන පොලිස් පරීක්‍ෂක වයි. ජී. අමරසිංහ මහතා ඇතුළු නිලධාරි පිරිස දුරකථන ඇමතුමෙන් ලබාදුන් තොරතුරු අනුව අදාළ පොල්වත්ත සොයා ගොස් ගරාජය පරීක්‍ෂා කිරීමේ දී එහි සිදුරු අතරින් ඇතුළත ත්‍රිරෝද රියක් ඇති බව දැක තිබුණි.දුරකථන ඇමතුමෙන් ලබාදුන් තොරතුරු සත්‍ය බව තහවුරු කරගත් පොලිස් නිලධාරී පිරිස ගරාජය හා නිවෙස වටලා සැඟවී සිටියේ ය.හෝරාවකට පමණ පසු වෙනත් ත්‍රිරෝද රියකින් පැමිණි කාන්තාවක් නිවෙසට ඇතුළු වී දොරගුලු ලා වසා ගත්තාය.පොලිස් නිලධාරී පිරිස නිහඬය. එයට අඩ හෝරාවකට පමණ පසුව පිරිමි තිදෙනෙක් සහිත ලොරියක් ගරාජය අසළ නැවැත්විය. ගරාජයේ දොර විවෘත වුණි. පිරිමි තිදෙනා ඇතුළත වූ ත්‍රිරෝද රිය ලොරියට පැටවීමට සූදානම් වෙත්ම මෙතෙක් සැඟවී සිටි පොලිස් නිලධාරී පිරිස ක්‍රියාත්මක විය.මේ වනවිට වාහනය පැහැර ගැනීමට සැලසුම සකස් කළ මහ මොළකරු වන සියඹලාපෙ වත්ත, දෙල්ගොඩ පදිංචි තැනැත්තා ප්‍රදේශය අතහැර පලාගොස් සැඟවී සිටී. ඔහු වාහන කොල්ල කල්ලියක ප්‍රබල සාමාජිකයෙක් බවද පොලිසිය පවසයි.මෙහි දෙවන හා තෙවන සැකකරුවන් ත්‍රීවිලරය සමඟම පොලිසිය අත්අඩංගුවට ගෙන තිබුණි.මේ කොල්ලකරුවන්ට වාහනය සඟවා තැබීමට තමා පදිංචි නිවෙසට අයත් ගරාජයේ ඉඩකඩ සලසාදුන් ගෙහිමියන් මෙය සොරකම් කළ වාහනයක් බව නොදැන එයට ඉඩ සලසා දුන් බව පවසා ඇත.පළමු සැකකරු ඇතුළු අනිත් එක් සැකකරුවෙක් කාලයක සිට ඔවුන් හඳුනන බවත්, මේ ත්‍රිරෝද රිය ලීසිං ක්‍රමයට ගත් බවත් නියමිත වේලාවට වාරික ගෙවා නැති නිසා එම ලීසිං සමාගම වාහනය ගෙනයාමට සොයන නිසා ටික කලකට එය සඟවා තැබීමට ගරාජය ඉල්ලූ හෙයින් ඒ සඳහා ඔවුන් ඉඩ සලසා දුන් බවත් පොලිසිය ප්‍රශ්න කිරීමේ දී ඔවුන් පවසා තිබුණි.පොලිස් භාරයට ගත් සැකකරුවන් ගෙන් වැඩිදුර ප්‍රශ්න කිරීම බියගම පොලිසිය විසින් සිදුකර තිබූ අතර සැකකරුවන් මහර අධිකරණය හමුවට පැමිණවීමෙන් පසුව මහර මහේස්ත්‍රාත් දර්ශිකා විමලසිරි මෙනවිය ඔවුන් දෙදෙනා රක්‍ෂිත බන්ධනාගාර ගත කරන ලෙස නියම කළාය.මේ මෙහෙයුම සාර්ථක කර ගැනීම සඳහා ගම්පහ ජ්‍යෙෂ්ඨ පොලිස් අධිකාරි විජිත ඩී. කොමසාරු මහතාගේ සහ සහකාර ජ්‍යෙෂ්ඨ පොලිස් අධිකාරී රොෂාන් ද සිල්වා මහතාගේ උපදෙස් මත, ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක චරිත ඒ. බී. ජයසුන්දර මහතාගේ අධීක්‍ෂණය යටතේ නොවිසඳුණු අපරාධ විමර්ශන ඒකකයේ ස්ථානාධිපති ප්‍රධාන පොලිස් පරීක්‍ෂක වයි. ජී. අමරසිංහ මහතා සහ අදාළ අංශයේ පොලිස් සැරයන්වරුන් වන 26952 වසන්ත මද්දුමආරච්චි, 27564 අජිත් හේවාවිතාරණ, 64950 නිමල්සිරි වීරක්කොඩි සහ පොලිස් කොස්තාපල්වරුන් වන 12840 ජනක අලගියවන්න, 55466 සෙනවිරත්න සහ 68073 ඉසුරු සම්පත් යන නිලධාරීන් ද, තොරතුරු සැපයීමෙන් ගම්පහ විශේෂ විමර්ශන ඒකකයේ ස්ථානාධිපති පොලිස් පරීක්‍ෂක විජයසිංහ මහතා සහ පොලිස් සැරයන් 53234 අරවින්ද යන නිලධාරීන් ද සහාය වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206161</link>
    <topic>ආසියානු වෙරළ ක්‍රීඩා චීනයේ දී අද ඇරැඹෙයි</topic>
    <author>ප්‍රින්ස් ගුණසේකර</author>
    <content>වසර 2 කට වරක් පැවැත්වෙන ආසියානු වෙරළ ක්‍රීඩා උලෙළ චීනයේ හයියෑන් වෙරළ තීරයේදී උත්කර්ෂවත් ලෙස අද ආරම්භ වීමට නියමිතය.රටවල් 45 කින් ක්‍රීඩක ක්‍රීඩිකාවන් 2000 කට අධික සංඛ්‍යාවක් සහභාගි වන ආසියානු වෙරළ ක්‍රීඩා උළෙල මේ 22 වැනිදා දක්වා පැවැත්වේ.ශ්‍රී ලංකාවෙන් ක්‍රීඩා 4 ක් සඳහා ක්‍රීඩක ක්‍රීඩිකාවන් 32 ක් මේ ක්‍රීඩා උළෙලට එක්වේ. බීච් වොලිබෝල්, බීච් කබඩි, බීච් හෑන්ඩ් බෝල් හා සුළං ඔරු ක්‍රීඩා සඳහා මේ පිරිස චීනය බලා පිටත් විය.සංචාරකයන්ගේ පාරාදීසයක් වු හයියෑන් වෙරළ තීරයේ මේ ක්‍රීඩා උළෙල පැවැත්වීම සඳහා චීන රජය ක්‍රීඩා පිටි 5 ක් අලුතින්ම ඉදිකොට ඇත. මේ තුළින් ලොව පුරා සංචාරක ආකර්ෂණය තව තවත් දියුණු කිරීම චීනයේ එකම බලාපොරොත්තුව වී තිබේ.සමාරම්භක උළෙල පැවැත්වීමට කලින් බීච් වොලිබෝල් තරග ආරම්භ කෙරුණු අතර ඊයේ ශ්‍රී ලංකාවට අමිහිරි අත්දැකීමක් එක්වුණි.ශ්‍රී ලංකාව ඊයේ සහභාගි වු බීච් වොලිබෝල් තරග තුනෙන්ම පරාජයට පත්විය. පුබුදු ඒකනායක හා නවීන් පීරිස් මලයාසියාවට එරෙහිව තරග කළ අතර එහිදී තරග වට 2 – 0 කින් පරාජයට පත්විය.තක්ෂිලා නිරංජලී හා ගීතිකා ලලනි ගුණවර්ධන වියට්නාම පිලට එරෙහිව තරග වැදී තරගවට 2-0 කින්ද නිරෝෂා ලක්මිණි හා සාගරී ගුණසිංහ චීන තායිපේ පිලට එරෙහිව තරග කර තරගවට 2 – 0 කින් පරාජයට පත්විය.මේ ක්‍රීඩා උළෙලේ දී ශ්‍රී ලංකා ක්‍රීඩක ක්‍රීඩිකාවෝ සහභාගී වන අනෙක් තරග හෙට සිට පැවැත්වේ.මෙවර ආසියානු වෙරළ ක්‍රීඩා උලෙළ තුන්වැනි වරට පැවැත්වෙන අතර මෙයට පෙර බාලි දූපතේ හා මස්කට්හිදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206162</link>
    <topic>ශ්‍රී ලංකා-පාකිස්තාන එක්දින තරගවලට අතිරේක දින</topic>
    <author/>
    <content>ශ්‍රී ලංකාව හා පාකිස්තානය අතර සිවුවැනි ජාත්‍යන්තර එක්දින තරගය අද කොළඹ ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වේ.අද තරගය හා ලබන සඳුදා (18) එම ක්‍රීඩාංගණයේදීම පැවැත්වීමට නියමිත පස්වැනි හා අවසාන එක්දින තරගයට වර්ෂාවෙන් බාධා පැමිණියහොත් එම තරග පසුදිනයේ පවත්වන බව ශ්‍රී ලංකා ක්‍රිකට් ආයතනය නිවේදනය කර තිබේ.තරග පැවැත්වීමට නියමිත දින දෙකේදී වැසි ඇද හැලෙනු ඇති බවට කාලගුණ දෙපාර්තමේන්තුව අනාවැකි පළකර තිබේ.“පාකිස්තානයට එරෙහි සිවුවැනි හා පස්වැනි එක්දින තරග සඳහා අතිරේක දින නියම කර තියෙනවා” යැයි ශ්‍රී ලංකා ක්‍රිකට් ආයතනය නිවේදනයක් මගින් කියා සිටියේය.දෙපිල අතර පල්ලෙකැලේදී පැවැති පළමු එක්දින තරගයට වර්ෂාව හරස් වූ අතර ඒ හේතුවෙන් තරගය පිළකට ඕවර 42 බැගින් සීමා කෙරිණි. ඉන්පසුව, කොළඹදී පැවැති තෙවැනි තරගය ඕවර 6යි පන්දු 2ක් යැවීමෙන් පසුව අහෝසි කර දැමිනි.මේ අතර, තෙවැනි තරගය සඳහා නිකුත් කළ ප්‍රවේශපත් ලබන 18 වැනිදා පැවැත්වෙන පස්වැනි තරගය සඳහා වලංගු වන බව ශ්‍රී ලංකා ක්‍රිකට් ආයතනය දන්වා සිටී.තරග 5කින් සමන්විත ජාත්‍යන්තර එක්දින තරගමාලාව ජයග්‍රහණ 1 - 1ක් ලෙසින් දැන් සම තත්ත්වයේ තිබේ. පල්ලෙකැලේදී පැවැති පළමු තරගය පාකිස්තානය කඩුලු 6කින් ජයගත් අතර දෙවැනි තරගය ශ්‍රී ලංකාව ලකුණු 76කින් ජය ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206163</link>
    <topic>රැජනගේ මිණිබිරියට ඔලිම්පික් වරම්</topic>
    <author/>
    <content>එලිසබත් රැජනගේ මිණිබිරිය වන සාරා පිලිප්ස් ලන්ඩන් ඔලිම්පික් උලෙළ තරග වදින මහා බ්‍රිතාන්‍යයේ කණ්ඩායමට තෝරා ගෙන ඇත. විශාරද අශ්වාරෝහකයකු වන පිලිප්ස්, මේ ඉසව්වේ තරග වදින මහා බ්‍රිතාන්‍ය කණ්ඩායමේ පස් දෙනාගෙන් කෙනෙකි.මෙය ඇයගේ මංගල ඔලිම්පික් සහභාගිත්වයයි. ඇගේ ‘ටෝයිටවුන්’ නමැති අශ්වයාට තුවාල සිදුවීම හේතුවෙන් පිලිප්ස් ට 2008 බීජිං ඔලිම්ප්ක් උලෙළට සහභාගි වීමට අවස්ථාව නොලැබිණි.31 හැවිරිදි සාරා පිලිප්ස් 2006 වසරේදී ලෝක සූරිය ලෙස අභිෂේක ලැබුවාය. වර්තමානයේ ඇය, ආධුනික මට්ටමේ සිට ඉහළට ‍ගෙන ආ ‘හයි කින්ග්ඩම්’ නමැති අශ්වයා සමග තරගවලට සහභාගි වන්නීය.“මට මේ අවස්ථාව ලැබීම ගැන මම හරියට සතුටු වෙනවා” පිලිප්ස් පවසන්නීය. “මට ඒ මොහොත එනතුරු ඉවසන්න බැහැ. ‍මේ වතාවේ අපට දිනන්න පුළුවන් වේවි කියා මා ප්‍රාර්ථනා කරනවා.” “හයි කින්ග්ඩම් පෝනියෙක් වගෙයි.හැබැයි කඩිසරයි. එයාව හසුරුවන්න ලේසියි. වයස අවුරුදු 11යි” පිලිප්ස් පවසන්නීය.බීජිංහිදී බ්‍රිතාන්‍ය කණ්ඩායමට ලෝකඩ පදක්කම හිමිවිය.සාරා පිලිප්ස් පැවත එන්නේ අශ්වාරෝහක පවුලකිනි. ඇගේ මව වන ඈන් කුමරිය 1976 වසරේ මොන්ට්‍රියල් ක්‍රීඩා උලෙ‍ෙළ්දී තරග කළ අතර බර්ග්ලි හා ලුමුලන් තරගවල පදක්කම් දිනාගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206164</link>
    <topic>බස්නාහිර නෙට්බෝල් ශූරතාව කොළඹ විශාඛා විදුහලට</topic>
    <author>ප්‍රින්ස් ගුණසේකර</author>
    <content>සමස්ත ලංකා පාසල් නෙට්බෝල් තරගාවලියේ බස්නාහිර පළාත් ශූරතාව කොළඹ විශාඛා විදුහල දිනා ගත්තේය.කොළඹ සිරිමාවෝ බණ්ඩාරනායක විදුහල් ක්‍රීඩා පිටියේ ඊයේ පැවැති බස්නාහිර පළාත් අවුරුදු 19න් පහළ නෙට්බෝල් අවසන් තරගයේදී විශාඛා විදුහල වෙතින් කළුතර බාලිකා විදුහල ලකුණු 22 - 21ක් ලෙස තියුණු පරාජයක් ලැබීය.තරගයේ පළමු භාගය ලකුණු 12 - 9ක් ලෙස විශාඛා විදුහල ඉදිරියෙන් සිටියේය.අවසන් පූර්ව තරග වටයේදී විශාඛා විදුහල වෙතින් නුගේගොඩ අනුලා විදුහල පරාජය වූ අතර කළුතර බාලිකා විදුහල වෙතින් මතුගම ආනන්ද විදුහල පරාජය විය.විශාඛා විදුහල් නෙට්බෝල් පිලේ පුහුණුකාරිය ලෙස යමුනා සඳමාලි මහත්මිය කටයුතු කළ අතර නෙට්බෝල් භාර ගුරුතුමිය ලෙස ලක්ෂ්මී පෙරේරා, ක්‍රීඩා භාර ආචාරිනී ලෙස චම්පා රංජනී මහත්මීහු කටයුතු කළහ.අවුරුදු 17න් පහළ අවසන් තරගයේදී කළුතර බාලිකා විදුහලට ජය හිමිවූ අතර අනු ශූරතාව කොළඹ මියුසියස් විදුහල දිනා ගත්තේය.15න් පහළ ශූරතාව කොළඹ ගෝතමී බාලිකා විදුහලට හිමිවිය. ඔවුන් වෙතින් පරාජයට පත්වූයේ කළුතර බාලිකා විදුහලයි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206165</link>
    <topic>පාසල් ක්‍රිකට් තරග පවත්වන මාතර එකම පිටියේ අඩුපාඩු රැසයි</topic>
    <author> ප්‍රියාන් ද සිල්වා -මාතර ක්‍රීඩා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 15න් පහල සහ 17න් පහල ක්‍රිකට් තරගාවලියේ පළමු සහ දෙවන පෙල තරග ඉදිරි සතියේ ආරම්භ වීමට නියමිතය. මාතර නගරයේ සාන්ත සර්වේශස්, සාන්ත තෝමස්, රාහුල සහ පඹුරන ශාරිපුත්‍ර විද්‍යාල මෙම කාණ්ඩයන්හි තරග කරති. රාහුල විදුහලට නම් 15න් පහල තරග පැවැත්විය හැකි තරමේ පිටියක් ඇතත් එහි 17න් පහළ තරගයක් පැවැත්වීමට ඉඩකඩ මදිය.පසුගිය වසරවල 17න් පහළ තරග පැවැත්වූ උයන්වත්ත පිටිය කාන්තා ලෝක කුසලාන විස්සයි20 ක්‍රිකට් තරගාවලියේ පුහුණුව සඳහා සැකසෙන හෙයින් මෙම පාසල් තරග පවත්වන්නට ඇත්තේ මාතර සනත් ජයසූරිය පිටිය පමනි. පිටියට හිමිකම් කියන මාතර මහ නගර සභාව නගරයේ පාසල්වලට මෙම පිටිය ලබා දෙන්නේ ඉතාමත් ම සහනදායි මුදලකටය. එහෙත් මෙම පිටියේ දැනට පවතින අඩු පාඩු රාශියකි.මාතර පැවැත්වෙන වෙසක් කලාප, පොසොන් කලාප, සංගීත සංදර්ශන, ජනහමු සහ ප්‍රභූ ආදාහන උත්සව සියල්ලක්ම පාහේ පවත්වන්නේ ද මෙම පිටියේ ම ය. වැසි කාලයේ දී මෙවන් උත්සවයක් තිබුනහොත් නැවත පිටිය ක්‍රීඩා කල හැකි තත්ත්වයකට ගැනීමට සතියකට වඩා ගතවේ.පසුගිය මාස දෙක තුල පැවති උත්සව හේතුවෙන් ක්‍රීඩා කිරීමට නොහැකි තත්වයක තිබූ විකට්ටුව සාන්ත සර්වේශස් විදුහලේ පුහුණුකරු සහ 15න් පහල ක්‍රීඩකයින් මහත් පරිශ්‍රමයකින් ගිය සතියේ සැකසූහ. විකට්ටුව තලා ගැනීමට යොදා ගත් පිටියේ ඇති රෝලරයට දැන් වසර ගණනාවක සිට ම මිටක් නැත. රෝලරය ද අයත් වන්නේ මාතර මහ නගර සභාවටය.විටින් විට බලධාරීන් සහ නිළධාරීන් දැනුවත් කලද අද වෙන තුරුත් රෝලරයට මිටක් නැත. තවද නගර සභාව සතු ලණු පැදුරද කැඩී ගොස් ඇත. ළගදී පැවැත්වීමට නියමිත තරග සදහා මෙම ලණු පැදුර (මැටිම) නම් පාවිච්චියට ගත නොහැක. අද හෙටම ජයසූරිය පිටියේ ඇති රෝලරයට මිටක් ද, පිටියට අළුත් ලණු පැදුරක් ද ලබා දෙන ලෙසත් ඉදිරියේ දී උත්සව සදහා පිටිය බදු දෙන විට විකට්ටුව ආරක්ෂා කර ගැනීමට සුදුසු පියවරක් ගන්නා ලෙසත් ක්‍රිකට් ක්‍රීඩකයෝ හා ක්‍රීඩා ලෝලිහු මාතර මහ නගර සභාවේ බලධාරීන්ගෙන් ඉල්ලා සිටිති ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206166</link>
    <topic>සය සාමාජික ක්‍රිකට්</topic>
    <author/>
    <content> වරාගොඩ සරේ ක්‍රීඩා සමාජය 17 වැනි වරට සංවිධානය කරනු ලබන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය මෙම 23, 24 දිනවල වරාගොඩ මහජන ක්‍රීඩාංගණයේදී පැවැත්වේ.ශූරතාව සඳහා රුපියල් 50,000ක්ද අනු ශූරතාව වෙනුවෙන් රුපියල් 30,000ක්ද තරගාවලියේ දක්ෂතා දක්වන ක්‍රීඩකයින්ට කුසලාන සමග මුදල් ත්‍යාගද පිරිනමන බව සංවිධායකයෝ නිවේදනය කර සිටිති. වැඩි විස්තර 0776079986 නලින්දගෙන් ලබා ගත හැකි යැයිද නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=s1206167</link>
    <topic>රාහුල සුහද හමුව හෙට</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>මාතර රාහුල විද්‍යාලයේ 82 කණ්ඩායමේ වාර්ෂික සුහද හමුව හෙට (17) පෙරවරු 9 සිට මාතර කඹුරුගමුවේ පිහිටි ආසිරි හෝටල් පරිශ්‍රයේ දී පැවැත්වේ.‍‍..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>16</day>
    </date>
    <link>http://www.dinamina.lk/2012/06/16/_art.asp?fn=f1206161</link>
    <topic>හොද පාසල් හොයන සටන නවත්වනවා</topic>
    <author>සුභාෂිනී සේනානායක</author>
    <content>අධ්‍යාපනයේ නව හැරවුම් ලකුණක් නිර්මාණය කරමින් ද්වීතියික පාසල් 1000 ක් ප්‍රාථමික පාසල් 5000 ක් රට තුළ සංවර්ධනය වෙමින් පවතී. ඒ සම්බන්ධයෙන් අධ්‍යාපන අධීක්ෂණ මන්ත්‍රී මොහ­ාන්ලාල් ග්‍රේරු මහතා දිනමිණ සමඟ සිදුකළ සංවාදයකි මේ.* රටපුරා ද්විතීයික පාසල් දහසක් සංවර්ධනය කෙරෙනවා. ඒ සම්බන්ධයෙන් දැනට ලබා තිබෙන ප්‍රගතිය පැහැදිලි කළොත් ?මෙම ද්විතීයික පාසල් දහස සංවර්ධනය කෙරෙන්නේ ප්‍රධානතම ප්‍රශ්න තුනක් ඉලක්ක කරගෙනයි. මෙම පාසල් දහස සෑම ප්‍රාදේශීය ලේකම් කොට්ඨාසයකම පාසල් තුන බැගින් සංවර්ධනය කරනවා. සංවර්ධනය කෙරෙන පාසල් දහස තෝරා ගැනෙන්නේ ඉඩකඩ පහසුකම් තිබෙන ආකාරය අනුවයි.6 ශ්‍රේණියේ සිට 13 ශ්‍රෙ‍්‍ණිය දක්වා විද්‍යා, කලා, වාණිජ, තාක්ෂණ ඇතුළු විෂය ධාරාව ඉගැන්වීම් සිදුකරන සියලු පහසුකම් ඇති නවීන අංග සහිත පාසල් 1000 ක් තමයි මේ හරහා සංවර්ධනය කෙරෙන්නේ.මෙම ද්විතීයික පාසල් වටා එක් පාසලකට සාමාන්‍ය වශයෙන් පාසල් 5 ක් අයත්වන පරිදි ප්‍රාථමික පාසල් 5000 ක් සංවර්ධනය කෙරෙනවා. මෙම වැඩපිළිවෙළේ වඩාත්ම වැදගත් සාධකය වන්නේ එම පාසල් 5000 ළමුන්ට අනිවාර්යයෙන්ම, අදාළ ද්විතීයික පාසලට ඇතුළත් වීමට හැකිවීමයි. මෙම වැඩපිළිවෙළ මගින් පාසල් 6000 ක තිබෙන ගැටලුවලට විසඳුම් ලැබෙනවා.පළමුවන ශ්‍රේණියට ළමුන් ඇතුළු කිරීමේ විශාල තරගයක් තිබෙනවා.දෙමාපියන් සිතන්නේ තම දරුවාට උසස් පෙළ දක්වා රුචි අංශයකින් අධ්‍යාපනය ලබාදීමටයි. මෙම ප්‍රාථමික පාසල් 5000 තුළ සිටින සෑම ළමයකුටම මෙම නිවැරදි මාර්ගය ලැබෙන බව දෙමාපියන්ට වැටහුණවිට පළමුවන ශ්‍රේණියට දරුවන් ඇතුළත් කිරීමේ යුද්ධය ඔවුන් අතහැර දමනවා.දෙවන ශ්‍රේණියේ සිට දරුවා පහ වසර ශිෂ්‍යත්ව විභාගයට යොමු කරවා හොඳ පාසලකට යොමු කරවීමේ සටනට ද මින් තිත තැබෙනවා.හොඳ ද්විතීයික පාසල් 1000 ක් හැදුවොත් ශිෂ්‍යත්ව විභාගය සමත් හෝ අසමත් දරුවාට පාසලක් ලැබෙන අතරම කුඩා දරුවාට නිදහසේ ශිෂ්‍යත්ව විභාගයට මුහුණදීමේ අවකාශය ද දෙමාපියන් විසින් සලසා දෙනවා.සාමාන්‍ය පෙළ මට්ටමට පැමිණ විභාගයට පෙනී සිටින සිසුන් ලක්ෂ 4 1/2 ක පිරිසෙන් ලක්ෂ 2 1/2 ක් පමණ දරුවන් විභාගය අසමත් වනවා. පාසලෙන් මෙහිදී සිදුවන්නේ විෂය ධාරව අසමත් වීම පමණයි. ඒත් මේ දරුවන්ගේ පාසලේ දී මැනිය නොහැකි වෙනත් විවිධ බුද්ධි කුසලතා සහජ දක්ෂතා නිර්මාණ හැකියාවන් නායකත්ව ගතිගුණ තිබිය හැකියි.* ඔබ පවසන පරිදි සාමාන්‍ය පෙළ විභාගය අසමත් වන මෙම දරුවන් වෙනුවෙන් අධ්‍යාපන අමාත්‍යාංශය කුමන වැඩපිළිවෙළක්ද ක්‍රියාත්මක කරන්නේ ?මෙම දරුවන් සාමාන්‍ය පෙළ සම්මත විභාගය අසමත් කියා කියන්නේ නැතිව 6 සිට විෂයයන් හදාරා ඇති ආකාරය පිළිබඳව සහතිකයක් ලබාදීමට අපි යෝජනා කර තිබෙනවා.මේ දරුවන් 6 ශ්‍රේණියේ සිට විද්‍යාව විෂයය පමණක් පැය 600 ක් පමණ අධ්‍යයන කටයුතු සිදුකරයි. සාමාන්‍ය පෙළ අසමත් වන දරුවන්ට අස්වීමේ සහතිකය ලබා නොදී සවස් වරුවේ පාසල් පවත්වා වෘත්තීය පුහුණු සහතික පාඨමාලා සඳහා යොමු කරවීමත් ඉන් අනතුරුව ඩිප්ලෝමා සහතිකයත් තාක්ෂණය පිළිබඳ උපාධි ලබාගැනීමටත් ඉඩ ප්‍රස්ථාව උදාකර දෙනවා.එසේ නොකරන දරුවා සාමාන්‍ය පෙළ අසමත් වී දෙමාපියන්ගේ බලාපොරොත්තු ඉටුකරලීමට බැරි වීමෙන් ඉච්ඡා භංගත්වයට පත්වෙනවා පමණක් නොවෙයි රස්තියාදුකාරයෙක් ලෙස සමාජයට බරක් වනවා. යම් කෙනෙක් යටතේ අත්වැඩදී තම ජීවිතය ගෙන යාමට පුරුදු වෙනවා. එසේ නොකරන පිරිස විවිධ වැරදි වැඩ සමාජය තුළ සිදුකරනවා.මෙම පාඨමාලා සියල්ලම වෙළඳපළ ඉල්ලුමක් ඇති ක්‍ෂේත්‍ර පාදක කොට ගෙනයි සිදුකරන්නේ. කළමනාකරණය, ව්‍යවසායකත්වය, ඉංග්‍රීසි පාඨමාලා මෙන්ම වඩු වැඩ, පෙදරේරු, කාර්මික පාඨමාලා සඳහා මේ දරුවන් යොමු කරවනවා.මේ සඳහා යෞවන කටයුතු හා නිපුණතා අමාත්‍යාශය හා අධ්‍යාපන අමාත්‍යාංශය එක්ව කටයුතු කරනවා. ඔවුන්ගේ දේශකවරු ලබාදීමක්ද සිදුකරනවා.මේ අනුව වෘත්තීය සුදුසුකම් පිළිබඳ පළමු සහතිකය පාසලේදී ලබන සිසුවා කාර්මික විදුහල සඳහා යොමු කරන අතර එහිදී වෘත්තීය පුහුණු ඩිප්ලෝමාවත් ඉන් අනතුරුව රත්මලාන යුනිවොටෙක් විශ්වවිද්‍යාලයෙන් උපාධියක් හැදෑරීමටත් අවස්ථාව ලබාදීමට පියවර ගන්නවා.මේ වැඩපිළිවෙළ 2014 වසරේදී ආරම්භ කෙරෙන අතර ජනාධිපති මහින්ද රාජපක්ෂ මහතාගේ උපදෙස් මත සිදු කෙරෙනවා.මෙම වැඩපිළිවෙළ සඳහා දෙමාපියන්ගේ ආශිර්වාදය ලැබෙනු ඇතැයි මා විශ්වාස කරනවා.මෙම වැඩපිළිවෙළ සාර්ථක වුවහොත් තත්ත්වයක් ඇති සේවාවක් ඔවුන්ට සැපයිය හැකි වෙනවා. එපමණක් නෙවෙයි රැකියා වියුක්තිය අඩුකරලීමත් අතිරික්ත සේවාව විදේශ රටවලට ලබාදීමටත් ඉන් විදේශ විනිමය ඉපයීමටත් හැකියාව ලැබෙනවා.මෙම පාඨමාලා සියල්ලම ඉතාම දුර්වල ළමයෙකුට වුවත් වසර 5 ක් වැනි කාලයක් තුළ නිමකරලීමට කටයුතු යොදා තිබෙනවා.* ජාතික පාසල්වල තදබදය විසඳීමට මෙම ද්විතීයික පාසල් දහස පිටිවහලක් වනවාද ?සත්තකින්ම ඔව්. මෙම පාසල් 1000 තුළ අවශ්‍ය පහසුකම් ස්ථාපිත කළොත් දෙමාපියන්ට වෙනත් පාසල් සොයා යාමට අවශ්‍ය නෑ. ළඟම පාසලේ පහසුකම් ඇත්නම් ඔවුන් යන්නේ එම පාසලට. ප්‍රවාහන වියදම් පවා අඩු වෙනවා.අපේ රටේ ප්‍රාදේශීය ලේකම් කොට්ඨාස 72 ක් තියෙනවා. එකම පාසලක්වත් නෑ උසස් පෙළ විද්‍යා විෂයයන් උගන්වන.මෙය ඉතා කනගාටුදායක තත්ත්වයක්. සියයට 52 ක් දරුවන් කලා විෂයයන් කරන්නේ මේ නිසයි. මේ අය අතර දක්ෂ දරුවන් ඉන්නවා. සමහර දෙමව්පියන්ට මුදල් නෑ දක්ෂ දරුවන් නගරයට එවන්න. මේ ද්විතියික පාසල් දහස එම දෙමාපියන්ටත් දරුවන්ටත් මහත් පිටිවහලක් වේවි. මේ තත්ත්වය උදාකිරීම තමයි ජනාධිපති මහින්ද රාජපක්ෂ මහතාගේ අරමුණ වන්නේ.* මේ වන විට මේ රටේ දරුවන්ගේ අධ්‍යාපන තත්ත්වය සහ එය වර්ධනය කිරීමට රජය ගෙන ඇති පියවරයන් මොනවාද ?මෙම පාසල් 1000 සඳහා ගුරුවරුන් 3000 ක් බඳවා ගැනීමට රජය කටයුතු කරනවා. මේ වන විට සම්මුඛ පරීක්ෂණ පවා පවත්වා අවසන්. විද්‍යා, ගණිත, තොරතුරු තාක්ෂණ ගුරුවරුන් 3000 ක් තමයි මෙලෙස බඳවා ගන්නේ.විද්‍යාගාර, ගණිතාගාර, තාක්ෂණගාර සහ භාෂාගාර මෙම පාසල්වල ස්ථාපිත කෙරෙනවා. පරිගණක හරහා ලෝකයේ අධ්‍යාපන වැඩසටහන් නරඹන්න මෙම දරුවන්ට අවස්ථාව උදාකර දෙන්න.මේ වනවිටත් අධ්‍යාපන අමාත්‍යාංශ වෙත ඩයලොග් ආයතනය සිය කැමැත්ත පළ කර තිබෙනවා.මෙතනයි අධ්‍යාපනයේ නව මාවතක් උදාවන්නේ. මේවායේ ක්‍රීඩා පහසුකම් පවා කොළඹ ජාතික පාසල් මට්ටමට ගෙනඒමටත් අපි කටයුතු කරනවා. මේ වන විට මේ රටේ දරුවන් අධ්‍යාපනය තුළින් විශාල හපන්කම් පෙන්වා තිබෙනවා. එම අවස්ථා වැඩිකරලීමයි රජයේ අරමුණ වන්නේ.* පෞද්ගලික පන්ති කරා විශාල නැඹුරුවක් මේ වනවිට ඇති වී තිබෙනවා. මේ සම්බන්ධයෙන් ගෙන තිබෙන පියවරයන් මොනවාද ?පෞද්ගලික පන්ති සඳහා බහුතරයක් සිසුන් යොමුවන්නේ 22000 ක් පමණ වන විශ්වවිද්‍යාල පුරප්පාඩු සඳහායි.මේ සඳහා අපි පාසල තුළ සිදුකරන ඉගෙනුම් ඉගැන්වීම් කටයුතු නිසි අධ්‍යයනයක් කිරීමට බලපොරොත්තු වෙනවා. අපි මුලින් කියූ වැඩපිළිවෙළ ක්‍රියාත්මක වුවහොත් ඒ අයට තම සහජ දක්ෂතා මඟින් උපාධිය දක්වා ඉදිරියට යාමට මාර්ගය තැනෙනවා. මේ හරහා පුද්ගලික පන්ති තරගය නිකම්ම දියාරු වේවි.දන්නෙම නැතිව පුද්ගලික පන්ති වසංගතය නිමා වේවි. මේ සියලු දේ නවතන්න අවශ්‍ය කටයුතු අපි සූදානම් කළ යුතුයි. යන්න පාරක් තිබෙනවා නම් මිනිස්සු දඟලන්නේ නෑ.මේ වන විට ගුරු උපදේශකවරුන් 3000 කට වැඩි පිරිසක් සෑම කොට්ඨාසයකටම බෙදී යන පරිදි සිටිනවා. ඔවුන්ට තිබෙන වෘත්තීය ප්‍රශ්න විසඳා උත්තේජනය සිදුකර පාසල් පරීක්ෂකවරු ලෙස පත් කිරීමටත් යෝජනා කර තිබෙනවා. මේ අයට පුළුවන් ගුරුවරුන් සුපරීක්ෂණය හා නියාමනය සිදුකරන්නට.* ජාත්‍යන්තර පාසල්වල ඉගෙනුම් අධීක්ෂණ සඳහා කමිටුවක් පත් කරන බව රජය ප්‍රකාශ කළා. මෙය ඔබ දකින්නේ කෙසේද ?පෞද්ගලික පාසල් විශාල ප්‍ර‍මාණයක් ලියාපදිංචි නොකර පවත්වාගෙන යනවා. මේ පාසල් සියල්ල අධීක්ෂණය කොට තත්ත්ව පාලන ප්‍රමිතීන් ඇති කොට ඒවායේ සිදුකරන ඉගැන්වීම් කටයුතු නියාමනය කිරීමට ප්‍රතිපත්තිමය යෝජනාවක් ඉදිරිපත් වී තිබෙනවා.මෙය හොඳ කාලීන අදහසක්. මේ වන විට පුද්ගලික පාසල් බහුතරයක් අධ්‍යාපන ක්‍ෂේත්‍රයට යොමු වී තිබෙනවා. මේවා ඉවත් කිරීම කළ නොහැකියි. මෙය ජාතික අධ්‍යාපන ක්‍රියාවලියට යම් උපකාරයක් සිදුකරනවා. අධ්‍යාපනය නංවාලීමට පුද්ගලික අංශයේ දායකත්වයක් ලබාගත යුතු බව අපි සිතනවා.* මේ රටේ දරුවන්ගේ අධ්‍යාපනය නංවාලීම සඳහා කරන යෝජනා මොනවාද?මේ දේවල් සාර්ථකව නිම කිරීමට අධ්‍යාපන සඳහා අයවැයෙන් වෙන්කරන මුදල් රටේ දළ දේශීය නිෂ්පාදනයෙන් 3 % දක්වා වැඩි කිරීම කළහොත් ඉතා හොඳ අපනයන අයෝජනයක් සිදුකළ හැකිය.එමඟින් මුළු අධ්‍යාපන ක්‍ෂේත්‍රයම සංවර්ධනය කරා ගෙන යා හැකි. ජාතික අධ්‍යාපන ප්‍රතිපත්තියට අපි යෝජනා කර තිබෙනවා. මෙම මුදල් ලබාදෙන ලෙසට. මේ වන විට අයවැයෙන් වෙන්කරන්නේ 1.5% ක් 1.6% ක් වැනි ප්‍රතිශතයක්.මෙම මුදල් ප්‍රමාණය යෝජනා වී තිබෙන විශාල වැඩකොටස සඳහා ප්‍රමාණවත් නැහැ.ජනාධිපති මහින්ද රාජපක්ෂ මහතාගේ බලාපොරොත්තුව වන්නේ මේ රටේ අනාගතය භාර ගැනීමට සිටින දරුවන් සඳහා හරවත් ඵලදායී අධ්‍යාපනයක් ලබාදීමටයි. වසර 2014 වනවිට මේ රටේ අධ්‍යාපනය නව මාවතකට යොමු වේවි. එවිට රට තුළ ඇති වී තිබෙන ගැටලු රාශියකට විසඳුම් ලැබෙන බව මගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n120618_br3</link>
    <topic>උපාධිධාරීන් ගැන කතා කිරීමට අඛිල විරාජ්ට කිසිම අයිතියක් නෑ</topic>
    <author>දික්වැල්ලේ තිලකරත්න ගාල්ල උතුර සමුහ</author>
    <content>(2012 ජූනි මස 18 15:10) කිසිවකුට රැකියා නුදුන් පක්ෂයක සාමාජියෙක් හැටියට අඛිල විරාජ් කාරියවසම් මන්ත්‍රීතුමාට උපාධිධාරීන් ගැන කතා කිරීමට සදාචාරාත්මක අයිතියක් නැතැයි ද ඔහුට ලජ්ජාව හා බිය තිබේ නම් මේ ගැන කතා කරන්නේ නැතැයි ද දකුණු පළාත් ප්‍රධාන අමාත්‍ය ෂාන් විජය ලාල් ද සිල්වා මහතා පැවසීය. ඉකුත් දා කාරියවසම් මහතා පුවත් පතකට කර තිබු ප්‍රකාශයකට පිළිතුරු වශයෙන් ඇමැතිවරයා මේ බව කීය.ප්‍රධාන අමාත්‍ය වරයා මෙ‍සේ ද කීය. 2001 දී බලයට පත් වු ආණ්ඩුව කිසිදු උපාධිධාරියකුට රැකියා ලබා දෙන්න කටයුතු කළේ නැහැ. රාජ්‍ය සේවයට කිසිවකු බඳවා ගැනීමටත් කටයුතු කළේ නැහැ. පැහැදිලිවම කිව්වා රාජ්‍ය සේවය කප්පාදු කළ යුතුයි අඩු කළ යුතුයි කියල. අන්න ඒ විදියේ ප්‍රතිපත්තියක් දරපු පක්ෂයක සාමාජිකයෙක් හැටියට කාරියවසම් මන්ත්‍රී තුමාට උපාධිධාරීන් ගැන කතා කිරීමට අයිතියක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n120618_br2</link>
    <topic>රුපියල් ලක්ෂයකට වැඩි ක්‍රීඩා භාණ්ඩ සොරාගත් සිසුවා හසුවේ</topic>
    <author>අනුරාධපුර - මධ්‍යම විශේෂ</author>
    <content>(2012 ජූනි මස 18 15:02)  අනුරාධපුර මධ්‍ය විද්‍යාලයේ ක්‍රීඩා භාණ්ඩ කාමරය කැඩු බවට සැකපිට එම විද්‍යාලයෙන් විනය හේතුමත ඉවත් කල සිසුවෙකු රුපියල් එක් ලක්‍ෂ විසිදහසක් වටිනා ක්‍රීකට් ක්‍රීඩා භාණ්ඩත් සමග අනුරාධපුර මුලස්ථාන පොලීසියේ අපරාධ විමර්ශන අංශය විසින් අත්අඩංගුවට ගෙන ඇත.මොහු මීට පෙර එම පාසලේම සිසුවෙකු වූ අතර විනය විරෝධි ක්‍රියා නිසා විද්‍යාලයෙන් ඉවත් කර ඇත. පසුව මැදවච්චිය ප්‍රදේශයේ පාසලක ඉගනුම ලබා ඇති මොහු පොසොන් සතියේ 07 වන දින රාත්‍රියේ හොර රහසේ විදුහලට ඇතුළු වී ක්‍රිකටී ක්‍රීඩා උපකරණ ඇති කාමරයේ දොරගුළු කඩා මෙම සොරකම සිදුකර ඇත. මීට අමතරව මෙම සැකකාර සිසුවා ක්‍රීඩා භාණ්ඩ කාමරයේ තිබු පාසල් නිල ලාංජනය සහිත ජැකට්ටුවක් ද සොරාගෙන ගොස් ඇත.පොසොන් උත්සවය වෙනුවෙන් අනුරාධපුර නගරයේ පැවැත්වු සැණකෙලියකට එම නිල ලාංජනය සහිත ජැකටීටුව ඇඳගෙන ගෙන පැමිණ ඇති අතර, මේ පිළබඳ විමර්ශන සිදු කල පොලීසිය තොරතුරකට අනුව ඔහුව මැදවචීචිය යකාවැව දී අත්අඩංගුවට ගෙන ඇත. පොලීසිය ඒවා සොයාගෙන ඇත්තේ ඔහුගේ නිවසේ ඇඳ යට තිබී වන අතර, සැකකරු අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක ප්‍රභාත් ගාල්ලගේ මහතාගේ මෙහෙය වීම මත 31146 ප්‍රේමසිරි කොස්තාපල්වරුන් වන 32236 කීරවැල්ල 47799 ජයන්ත 47350 සමන් 46173 නිශාන්ත යනනිළධාරීන් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n120618_br1</link>
    <topic>වැලිකඩ බන්ධනාගාරයෙන් පලා යාමට තැත් කළ රැඳවියෝ තිදෙනකුට වෙඩි</topic>
    <author>බුද්ධිකා ඉඹුලාන</author>
    <content>(2012-06-18 13:00)  අද (18) අලුයම වැලිකඩ බන්ධනාගාරයෙන් පලා යාමට තැත් කළ රැඳවියන් තිදෙනකුට බන්ධනාගාර නිලධාරීන් විසින් වෙඩි තබා එම තැත ව්‍යර්ථ කර තිබේ.අලුයම 4.30 ට පමණ පැන යාමට තැත් කළ මෙම රැඳවියන් තිදෙනාගෙන් එක් අයකු ජීවිතාන්තය දක්වා සිර දඬුවම් නියම වූවකු වන අතර, ‍අනෙක් දෙදෙනා දස අවුරුදු සිරදඬුවම් නියම වූවෝ වෙති. ඉන් එක් අයෙක් අභියාචනා රැඳවියෙක් වෙයි.මෙම රැඳවියන් ‍තිදෙනා වැලිකඩ බන්ධනාගාරයේ තාප්පය මත නැඟී මාර්ගයට පැන පලායාමට තැත් කරනු දුටු බන්ධනාගාර නිලධාරීන් ඔවුනට පහතට බසින ලෙස නියෝග කළ ද පලා යාමට තැත් කිරීම නිසා වෙඩි තබා තිබේ.වෙඩි තැබීමෙන් බරපතළ තුවාල ලත් රැඳවියන් තිදෙනා බන්ධනාගාර රෝහලට ඇතුළත් කර තිබේ. මෙම රැඳවියන් තිදෙනා දරුණු මංකොල්ලකෑම් සහ මිනීමැරුම් චෝදනා මත වැලිකඩ බන්ධනාගාරයේ සිරදඬුවම් විඳ ඇත.බන්ධනාගාර නිලධාරීන් රැඳවියන් පිළිබඳ දැඩි සෝදිසියෙන් සිටින නිසා රැඳවියන්ට පලා යාමට කිසිසේත්ම අවකාශ නොලැබෙන බව වැලිකඩ බන්ධනාගාර අධිකාරී ගාමිණී ජයසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206181</link>
    <topic>පාරිභෝගික අධිකාරිය අද නිලධාරීන්ගෙන් කටඋත්තර ගනී</topic>
    <author>විජයානි එදිරිසිංහ</author>
    <content>ශ්‍රී ලංකා සිමෙන්ති සංස්ථාවේ සේවකයන් පිරිසක් මහා පරිමාණයෙන් කරගෙන ගිය, කල් ඉකුත් වූ සිමෙන්ති විකිණීමේ ජාවාරමක් පාරිභෝගික අධිකාරිය හෙළිකර ගනී. කල් ඉකුත් වූ සිමෙන්ති කොට්ට දහදාහක් පමණ විකිණීමට සූදානම් කර තිබූ බව පවසන පාරිභෝගික අධිකාරිය එම සිමෙන්ති තිබූ ගබඩාවට සීල් තබා තිබේ.කල් ඉකුත් වූ සිමෙන්ති අලුත් ඇසුරුම්වලට දමා යළි විකිණීම ඒ කණ්ඩායමේ වැඩපිළිවෙළයි.සිමෙන්ති උරවල දින සහ වෙනත් තොරතුරු සියල්ල වෙනස් කර ඇත. ශ්‍රී ලංකා ප්‍රමිති ආයතනය මේ කල් ඉකුත් වූ සිමෙන්තිවලට ප්‍රමිති සහතිකය ලැබී ඇති බවද පාරිභෝගික අධිකාරියේ වැටලීම් අංශ හෙළි කර ගෙන තිබේ.පාරිභෝගික පනතට අනුව කල් ඉකුත් වූ භාණ්ඩ අලෙවි කරන රජයේ සහ පෞද්ගලික සෑම ආයතනයක්ම වටලා ඔවුන්ට එරෙහිව නීතිමය පියවර ගැනීමට සම්පූර්ණ බලය පාරිභෝගික අධිකාරියට ලබා දී තිබේ. මෙම ජාවාරම දිගින් දිගටම වූවක් ද එය කාගේ උපදෙස් මත වූවක් ද යන්න සොයා බැලීම සඳහා පාරිභෝගික අධිකාරිය අද (18) එහි ඉහළ නිලධාරීන්ගෙන් ප්‍රකාශ සටහන් කිරීමට නියමිතව ඇති බව පාරිභෝගික අධිකාරියේ ජ්‍යෙෂ්ඨ නිලධාරියෙක් පැවසීය. මේ සිමෙන්ති කොට්ට තොගය අලෙවි කිරීම පාරිභෝගික අධිකාරිය විසින් තහනම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206182</link>
    <topic>මත්තලට ගෙන යන සිමෙන්ති හොරෙන් ඇද ගනිමින් සිටි 2ක් අත්අඩංගුවේ</topic>
    <author>විජයානි එදිරිසිංහ ගාල්ල උතුර සමූහ ගාල්ල උතුර විශේෂ</author>
    <content>මත්තල ගුවන් තොටුපොළ ඉදිකිරීමේ කටයුතු සඳහා ගෙන යමින් තිබූ සිමෙන්ති බවුසරයකින් සිමෙන්ති ඇදගනිමින් සිටි දෙදෙනෙකු අත්අඩංගුවට ගත් පොලිසිය කාලයක් තිස්සේ කරගෙන ගිය මේ ජාවාරමේ තොරතුරු ද හෙළිකරගෙන තිබේ.ගාල්ලේ සිට දිනපතා මත්තල ගුවන් තොටුපොළට මෙසේ සිමෙන්ති ප්‍රවාහනය කරනු ලබයි. එම ප්‍රවාහන කටයුතු භාර දී ඇත්තේ එක්තරා පෞද්ගලික ව්‍යාපාරික කණ්ඩායමකටය. ඔවුන් දිනපතා අතරමඟදී සිමෙන්ති තොග බාගන්නා බවට තොරතුරු ද ලැබී තිබුණි. ඒ අතර මෙසේ සිමෙන්ති ප්‍රවාහනය කළ බවුසරය හබරාදූව ප්‍රදේශයේදී පාළු නිවසක් අසලට ගෙන ගොස් සිමෙන්ති බාගන්නා අවස්ථාවේම පොලිසිය ඔවුන් කොටුකරගෙන බවුසරයේ සිටි රියැදුරු සහ තවත් පුද්ගලයකු අත්අඩංගුවට ගෙන ඇත.මේ බවුසරයේ සිමෙන්ති ටොන් දෙකහමාරක් පමණ තිබූ බව පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා පැවසීය. සැකකරුවන් අද (18) අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206183</link>
    <topic>ශ්‍රී ලංකා-කියුබා මිතුදම් පෙරසේ සුහදව පෙරටම</topic>
    <author/>
    <content>ශ්‍රී ලංකාවත් කියුබාවත් අතර වසර 53 ක් පැරැණි මිත්‍ර සබඳතා තවදුරටත් තහවුරු කර ගනිමින් අන්තර් ජාතික ත‍ලයේ සුහදශීලීව හා අන්‍යොන්‍ය අවබෝධයෙන් යුතුව කටයුතු කිරීම කෙරෙහි දෙරටේ නායකයන්ගේ අවධානය යොමු වේ.ජනාධිපති මහින්ද රාජපක්ෂ මහතා සහ කියුබා ජනාධිපති රවුල් කස්ත්‍රෝ මහතා අතර පැවැති සාකච්ඡාවේදී මේ කරුණ සම්බන්ධයෙන් අවධානය යොමු කර තිබේ.මේ දිනවල කියුබාවේ නිල සංචාරයක නිරත ජනාධිපතිවරයා සහ කස්ත්‍රෝ මහතා අතර හමුව එරට හවානා නුවර විප්ලවීය මන්දිරයේ පිහිටි ජනාධිපති කාර්යාලයේදි පැවැත්විණ.විප්ලවීය මන්දිර පරිශ්‍රය වෙත පැමිණි ජනාධිපති මහින්ද රාජපක්ෂ මහතා රාජ්‍ය ගෞරව සහිත විශේෂ හමුදා උත්තමාචාර පිරි නමමින් ඉතා උණුසුම්ව පිළිගැනිණ.මානව හිමිකම් කවුන්සිලයේ දී ශ්‍රී ලංකාව වෙනුවෙන් කියුබාව දැක්වූ සහයෝගයට ශ්‍රී ලංකා ජනාධිපතිවරයා කියුබා ජනාධිපතිවරයා වෙත සිය කෘතඥතාව පළ කළේය.දෙරට අතර ආර්ථික සබඳතා ප්‍රවර්ධනය කෙරෙහි නායකයන්ගේ අවධානය යොමු කෙරුණු අතර කියුබාවේ නැනෝ තාක්ෂණය මෙරට පොල් කර්මාන්තයේ ප්‍රවර්ධනයට යොදා ගැනීම පිළිබඳ සාකච්ඡා කෙරිණ.මෙරට සෞඛ්‍ය සේවයේ දියුණුව උදෙසා කියුබාවෙන් ඖෂධ සහ එන්නත් ලබා ගැනීමේ ක්‍රමවේදයක් පිළබඳ සාකච්ඡාවට ලක්විය.‍වෛද්‍ය, ඉංජිනේරු සහ තාක්ෂණික ක්ෂේත්‍රය සඳහා කියුබාවෙන් ලබා දෙන ශිෂ්‍යත්ව වැඩි කිරීමටත් ශ්‍රී ලංකාවේ විශ්ව විද්‍යාල තුළ කියුබා සිසුන්ට අධ්‍යාපන අවස්ථා ලබා දිම කෙරෙහිත් නායකයන්ගේ අවධානය යොමු කෙරිණ.ශ්‍රී ලංකාවේ ක්‍රීඩා ක්ෂේත්‍රය තවදුරටත් වර්ධනය ‍කිරීම සඳහා කියුබා පුහුණුකරුවන්ගේ සේවය ලබාදිම කෙරෙහි කියුබාවේ අවධානය මෙහිදී යොමු කරන ලදී.ඇමැතිවරුන් වන මහාචාර්ය ජී. එල්. පීරිස්, අනුර ප්‍රියදර්ශන යාපා, විමල් වීරවංශ, මහින්ද අමරවීර මහත්වරු ද, නියෝජ්‍ය ඇමැතිනි නිරූපමා රාජපක්ෂ මහත්මිය ද, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ද මේ සංචාරයට එක්ව සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206184</link>
    <topic>වහාම ක්‍රියාත්මකයි: ජාතික මදුරු මර්දන මාසයක්</topic>
    <author>සන්ධ්‍යා කරුණාරත්න</author>
    <content>අද (18) පැවැත්වෙන ජනාධිපති ඩෙංගු කාර්ය සාධන බළකායේදී වහාම ක්‍රියාත්මක වන පරිදි ජාතික මදුරු මර්දන මාසයක් ප්‍රකාශයට පත් කිරීමට සෞඛ්‍ය අමාත්‍යාංශය තීරණය කර ඇත.මෙතෙක් ක්‍රියාත්මක කළ මදුරු මර්දන සති වෙනුවට ජාතික මදුරු මර්දන මාසයක් ප්‍රකාශයට පත් කිරීමට තීරණය කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.සියලුම රාජ්‍ය ආයතන, සෞඛ්‍ය ආයතන, පෞද්ගලික ආයතන, රටේ ප්‍රජාව හා සියලු අංශ ඒකාබද්ධ කර ගනිමිත් මේ වැඩපි‍ළිවෙළ ක්‍රියාත්මක කරන බව ද ඇමැතිවරයා ප්‍රකාශ කරයි.ජනාධිපති ඩෙංගු කාර්ය සාධන බළකාය නිකුත් කර තිබෙන චක්‍රලේඛයන්ට අනුව සියලු ආයතන ක්‍රියාත්මක වූවා නම් අද වන විට ඩෙංගු ව්‍යසනය මෙතරම් දුරට ව්‍යාප්ත නොවන්නේ යැයි ද ඒ මහතා කීය.ජනාධිපති ඩෙංගු කාර්ය සාධන බළකායට අමාත්‍යාංශ දහයක නියෝජනය ලැබෙන බවත් වරින් වර පවතින වර්ෂාව දැනට ක්‍රියාත්මක කරන ඩෙංගු වැඩසටහන්වලට බාධාවක් වී ඇති බවත් ඇමැතිවරයා සඳහන් කරයි.එක් එක් අංශවලට පැවරී ඇති වගකීම් පැහැර හැරීම නිසා ඩෙංගු අධි වසංගතයක් දක්වා වර්ධනය වී ඇති බවත් අද (18) පැවැත්වෙන ජනාධිපති ඩෙංගු කාර්ය සාධන බලකායේදී‍ මේ පිළිබඳ ඒ ඒ අමාත්‍යාංශ බාර ඇමැතිවරුන්ට හා ලේකම්වරුන්ට පැහැදිලි කර දී තම තමන්ගේ ආයතනවල වගකීම නිවැරදි ලෙස ඉටු කරන ලෙසට ඉල්ලීමක් කරන බවත් ඇමැතිවරයා ප්‍රකාශ කළේය.ගෝලීය උෂ්ණත්වය ඉහළ යාමේදී ඇති වන වෙනස්කම් ඩෙංගු මදුරු ව්‍යාප්තිය වැඩි වීමට හේතු වන්නේ යැයි ද මදුරු ව්‍යාප්තිය පාලනය කිරීමේදී ඒ නිසා ස්වාභාව ධර්මයා සමඟ සටන් කිරීමට සිදුව තිබෙන්නේ යැයි ද ඒ මහතා පැවැසුවේය.ඩෙංගු වෛරසය ශරීරගත වීම නිසා රුධිර සංසරණ පද්ධතියට හා ප්‍රතිශක්තිකරණ පද්ධතියට ප්‍රධාන වශයෙන්ම බලපෑම් කරන බව ජාතික ඩෙංගු මර්දන වැඩසටහනේ අධ්‍යක්ෂ වෛද්‍ය රංජිත් බටුවන්තුඩාව මහතා පවසයි.එම වෛරසය ශරීරගත වීම නිසා ස්වසන පද්ධතියට හානියක් සිදුනොවන්නේ යැයි ද ස්වසන පද්ධතිය ආශ්‍රිත රෝග වන නියුමෝනියාව, මොළේ උණ යනාදී රෝග වැළඳීමට ඩෙංගු වෛරසය බලපෑමක් සිදු නොකරන්නේ යැයි ද ඔහු පැවැසුවේය.සාමාන්‍ය උණ හෝ තද උණ ඩෙංගු රෝගයේ ප්‍රධාන ලක්ෂණය වන බවත් හිසරදය, වමනය, මස් පිඬුවල වේදනාව සාමාන්‍ය රෝග ලක්ෂණ බවත් වෛද්‍ය බටුවන්තුඩාව මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206185</link>
    <topic>ශ්‍රීලනිප දිසා ප්‍රතිසංවිධාන දෙවැනි අදියර ඇරැඹේ</topic>
    <author>ධනුෂ්ක ‍ගොඩකුඹුර</author>
    <content>ශ්‍රී ලංකා නිදහස් පක්ෂයේ දිස්ත්‍රික් ප්‍රතිසංවිධාන වැඩපිළිවෙළේ දෙවැනි අදියර දිස්ත්‍රික් පහක් මුල් කර ගනිමින් ඊයේ (16) සහ පෙරේදා (17) පැවැත්විණි.ඒ අනුව කෑගල්ල, රත්නපුරය, ත්‍රිකුණාමලය, අම්පාර හා මඩකලපුව දිස්ත්‍රික්කවල ශ්‍රී ලංකා නිදහස් පක්ෂ නායකයන්ගේ ප්‍රධානත්වයෙන් ප්‍රතිසංවිධාන කටයුතු සිදුකෙරිණි.මහජනතාව වෙත තවදුරටත් පක්ෂය සමීප කර දේශපාලන ගමන ශක්තිමත්ව ඉදිරියට යාමේ අරමුණ ඇතිව පක්ෂයේ ප්‍රතිසංවිධාන කටයුතු ජනාධිපති මහින්ද රාජපක්ෂ මහතා‍ගේ ප්‍රධානත්වයෙන් මැයි මාසයේ දී අනුරාධපුරයෙන් ඇරඹිණි. ජනතාව දැනුවත් කිරීමේ කුඩා ජනහමු, ගෙයින් ගෙට යාම මේ ප්‍රතිසංවිධාන වැඩපිළිවෙළට ඇතුළත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206186</link>
    <topic>ජගත් තිරසාර සංවර්ධන සමුළුවට ජනපති බ්‍රසීලයට යයි</topic>
    <author>ධනුෂ්ක ගොඩකුඹුර</author>
    <content>බ්‍රසීලයේ රියෝ ද ජෙනයිරෝ නුවරදී මේ මස 20 වැනිදා ඇරඹෙන එක්සත් ජාතීන්ගේ තිරසාර සංවර්ධනය පිළිබඳ රියෝ +20 සමුළුවට ජනාධිපති මහින්ද රාජපක්ෂ මහතා එක්වීමට නියමිතය.ජූනි මස 20 - 22 දක්වා පැවැත්වෙන මේ සමුළු‍වේ ප්‍රධාන සැසි වාරයට ලෝක නායකයන් 130 දෙනෙක් ඇතුළු නියෝජිතයන් 50 000 පමණ සහභාගි වෙති.සමුළුවට සහභාගී වන ජනාධිපතිවරයා එහිදී ප්‍රකාශනයක් පවත්වන අතර සමුළුවට සහභාගී වන ලෝක නායකයන් සමඟ සාකච්ඡා කිරීමට ද නියමිතය.සිය කියුබානු සංචාරය නිමා කිරීමෙන් අනතුරුව ජනාධිපතිවරයා බ්‍රසීලය බලා පිටත්ව යනු ඇත. ජගත් තිරසාර සංවර්ධන සමුළුව 1992 වසරේ ප්‍රථම වරට රැස්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206187</link>
    <topic>පුණ්‍ය ග්‍රාම වැඩසටහන  ආරම්භ වෙයි</topic>
    <author>නුවන් කොඩිකාර</author>
    <content>වැවයි,දාගැබයි-ගමයි, පන්සලයි සංකල්පය පදනම් කරගනිමින් ප්‍රණ්‍ය ග්‍රාම වැඩසටහන ආරම්භ කෙරේ.ආර්ථික සංවර්ධනය සහ සමාජ අධ්‍යාත්මික සංවර්ධනය උදෙසා තරුණ පරපුරේ වගකීම අවබෝධ කරදීම තුළින්, විහාරස්ථානය කේන්ද්‍ර කරගත් පුණ්‍ය ග්‍රාමයක් නිර්මාණය කිරිම මෙම වැඩසටහනේ මූලික අරමුණ වේ. එක් විමාරස්ථානයක් කේන්ද්‍ර කොට අවශේෂ විහාරස්ථාන දෙකක් සම්බන්ධ කරගනිමින් , පුණ්‍ය ග්‍රාම වැඩසටහන යටතේ වැඩමුළු සංවිධානය කෙරේ. මේ වැඩමුළු සඳහා දහම් පාසල් ගුරුවරු ගුරුවරියන්, දහම් පාසල් සිසුන්, දෙමාපියන් සහ දායකයින් පන්සියයක පිරිසක් සහභාගි කෙරේ. මවුපිය ගුණ සම්භවනාව,බෞද්ධ භාවනාව හා භාවනා පිළිබඳ දේශනයන්, වර්තමානයේදී බෞද්ධයන්ට මුහුණ දීමට සිදුවන අභියෝග මෙහිදී සාකච්ඡා කෙරේ.මීට අමතරව දහම් පාසල් දරු දැරියන්ගේ කුසලතා ඇගයීම සඳහා පද්‍ය ගායනා, කථික හා චිත්‍ර තරඟ පවත්වා ත්‍යාග හා සහතික පත් පිරිනැමීමටද කටයුතු යොදා තිබේ.වැඩමුළුවට සහභාගීවන රණවිරු පවුල්වල දරුවන් සඳහා විශේෂ ත්‍යාග පාසල් සහ සහතික පත් පිරිනැමීමට පියවර ගන්නා බව බුද්ධශාසන හා ආගමික කටයුතු අමාත්‍යාංශයේ ලේකම් කැෂියන් හේරත් මහතා පැවසීය.ජනාධිපති මහින්ද රාජපක්ෂ මහතාගේ උපදෙස් මත අගමැති දි. මු ජයරත්න මහතාගේ මැදිහත් වීමෙන් පුණ්‍ය ග්‍රාම වැඩසටහන ක්‍රියාවට නංවන බව ‍ඒ මහතා කීවේය.වැඩසටහන පවත්වන ප්‍රධාන විහාරස්ථාන සඳහා රුපියල් 75000ක මුදල් ආධාර සහ අවශේෂ විහාරස්ථානදෙක සඳහා රුපියල් 25000 බැගින් මුල්‍ය අධාර ලබාදීමට රජය සැළසුම් සකස්කර ඇති බව ලේකම්වරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206188</link>
    <topic>යුනියන් ඇෂුවරන්ස් ජීවිත රක්‍ෂණයේ තොරතුරු ඔබේ ජංගම දුරකථනයට</topic>
    <author/>
    <content>ශ්‍රී ලාංකීය රක්‍ෂණ ක්ෂේත්‍රය තුළ පාරිභෝගික අවශ්‍යතාවයන් හඳුනා ගනිමින් එයට සරිලන ආකාරයෙන් ව්‍යාපාර කටයුතු මෙහෙයවමින් පාරිභෝගික විශ්වාසය දිනාගෙන ඇති යුනියන් ඇෂුවරන්ස් තවත් ඉදිරි පියවරක් තබමින් රක්‍ෂණ ක්ෂේත්‍රයේ ප්‍රථම වතාවට රක්‍ෂණ ඔප්පු හිමියන් වෙත ජංගම දුරකථනය හරහා තම රක්‍ෂණ සැළැස්මේ සියලු තොරතුරු ක්‍ෂණිකව දැනගැනීමේ අවස්ථාව උදාකර දෙයි.“යුනියන් කනෙක්ට්” ලෙස මෙම සේවාව හඳුන්වා දෙන යුනියන් ඇෂුවරන්ස් කෙටි පණිවිඩ සේවාව හරහා sms මෙය පාරිභෝගිකයින් වෙත ලබා දෙයි.මේ තුළින් රක්‍ෂණ ඔප්පු හිමියන්ට ඔවුන්ගේ රක්‍ෂණ වාරික ගෙවීම් නියමිත පරිදි සිදු වී ඇති බව තහවුරු කර ගැනීමටත් ඊළඟ රක්‍ෂණ වාරිකය ගෙවිය යුතු දිනය පිළිබඳව කල් තියා දැනගැනීමටත් ඒ අනුව රක්‍ෂණ ඔප්පුව ප්‍රාණවත්ව පවත්වා ගෙන යෑමටත් හැකියාව ලැබේ.පසුගිය දශකය තුළ ජංගම දුරකථන භාවිතය ශශ්‍රී ලංකාව තුළ ඉතා සීඝ්‍රයෙන් ඉහළ යෑම හරහා, අද සෑම පුද්ගලයෙකුම පාහේ් ජංගම දුරකථනය හරහා සිය දෛනික සන්නිවේදන කටයුතු සිදු කරයි. මෙවන් පරිසරයක් තුළ ජංගම දුරකථන තාක්‍ෂණය හරහා තම පාරිභෝගිකයින්ට ඉහළම සේවාවක් ලබාදීම යුනියන් ඇෂුවරන්ස් හි “යුනියන් කනෙක්ට්” සේවාව හඳුන්වා දීමේ අරමුණයි.ඔබ යුනියන් ඇෂුවරන්ස් පාරිභෝගිකයෙකු නම් “යුනියන් කනෙක්ට්” සේවාව අත්විඳීම සඳහා ඔබ කළ යුත්තේ ඉතාම පහසු දෙයකි.Lps (හිස්තැනක්) ඔප්පු අංකය ටයිප් කර 0777 37 58 58 ට යොමු send කරන්න. ඒ සැණින් ඔබට, ඔබ රක්‍ෂණ වාරිකය ගෙවූ දිනය, මීළඟ රක්‍ෂණ වාරිකය ගෙවිය යුතු දිනය පිළිබඳව කෙටි පණිවිඩයකින් දැනගත හැකි වනු ඇත.මේ තුළින් ඔබේ ජීවිත රක්‍ෂණය ප්‍රාණවත්ව තබා ගැනීමට අවස්ථාව උදා වේ. එමෙන්ම “යුනියන් කනෙක්ට්” සේවාව දවසේ පැය විසි හතර පුරා සතියේ සෑම දිනකම අත්විඳිය හැකි නිසා උපරිම නිදහස හා පහසුව අත්විඳිය හැකිය.ඔබ දැනටමත් “යුනියන් කනෙක්ට්” සේවාව සමඟ ලියාපදිංචි වී ඇත්නම් ඔබේ ජීවිත රක්‍ෂණයේ වාරික ගෙවීම් පිළිබඳ තොරතුරු, මීළඟ රක්‍ෂණ වාරිකය ගෙවිය යුතු දිනය පිළිබඳව තොරතුරු පමණක් නොව ඔබගේ ජීවිත රක්‍ෂණ ඔප්පුව අප්‍රාණික වී ඇත්නම් ඒ පිළිබඳව මේ වන විටත් “යුනියන් කනෙක්ට්” වෙතින් ඔබේ ජංගම දුරකථනය හරහා කෙටි පණිවිඩ මගින් sms ඔබව දැනුවත් කර ඇති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n1206189</link>
    <topic>කොස්පොත-ඇල්ල රාවණා ඇල්ල අක්කර 500ක් ගින්නෙන් විනාශ වෙයි</topic>
    <author>සොරණාතොට සමූහ සී. ගමගේ සහ ගලේවෙල පී. ජී. ගුණතිලක</author>
    <content>ගලේවෙල කොස්පොත හා ඇල්ල රාවණාඇල්ල ප්‍රදේශයන්හි රක්ෂිතයන්හි අක්කර 500 ක් ගින්නට හසුවීමෙන් විනාශ වී ගොස් තිබේ.ඒ අනුව ගලේවෙල කොස්පොත ප්‍රදේශයේ අක්කර 400 ක් හා ඇල්ල රාවණා ඇල්ල ප්‍රදේශයේ අක්කර 100 ක් මෙලෙස ගින්නට හසුව විනාශ වී ඇති බව ආපදා කළමනාකරණ මධ්‍යස්ථානය පැවසීය. මේ දිනවල හමන තද සුළං හේතුවෙන් ගින්න පැතිරී ඇති අතර ගම්වාසීන්, ආපදා කළමනාකරණ නිලධාරීන් හා පොලිසිය එක්ව ගින්න නිවා දැමීමට පියවර ගෙන ඇත.ගලේවෙල ප්‍රදේශයේ ඇතිවූ ගින්න ලැව් ගින්නක් ද, එසේ නැත්නම් කිසිවකු ගිනිතියා ඇද්දයි සොයා බැලීම සඳහා පරීක්‍ෂණ ආරම්භ කර ඇතැයි ගලේවෙල පොලිසිය ප්‍රකාශ කළේය. ගලේවෙල කොස්පොත ගින්න පැතිර යන ප්‍රදේශය අසල ආරණ්‍ය සේනාසනයක් ද තිබෙන අතර එම ප්‍රදේශයට ගින්න පැතිර යාම වැළැක්වීමට පියවර ගෙන ඇත. හමන තද සුළඟ නිසා ගින්න පැතිර යාමට බාධා ඇති වී ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n12061810</link>
    <topic>පුනරුත්ථාපනය ලැබීමෙන් පසුව යුග දිවියට</topic>
    <author>ඡායාරූපය-ගාමිණී ඔබේසේකර පොළොන්නරුව විශේෂ</author>
    <content>වැලිකන්ද කාන්දකඩුව එල්ටීටීඊ පුනරුත්ථාන රැඳවුම් මධ්‍යස්ථානයේ දී රැඳී සිටි 21 හැවිරිදි ශ්‍රී කාන්තන් හා තංගරාසා ඉදයරුවී (19) හින්දු චාරිත්‍රානුකූලව ඊයේ (17) විවාහ වූහ. කිලිනොච්චිය ප්‍රදේශයේ පදිංචිව සිටි ශ්‍රී කාන්තන් පුනරුත්ථාපනය ලැබීමෙන් පසුව සිය නෑනා සමඟ මෙසේ යුග දිවියට පත් විය.මේ අවස්ථාවට පුනරුත්ථාන කොමසාරිස් ජනරාල් දර්ශන හෙට්ටිආරච්චි, නැගෙනහිර පුනරුත්ථාන සම්බන්ධීකරණ නිලධාරි කර්නල් ජී. එච්. එම්. සිරිශාන්ත, මධ්‍යස්ථාන බාර නිලධාරි මේජර් රාජරත්න මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n12061811</link>
    <topic>ශ්‍රී ලංකාවට අවශ්‍ය ඕනෑම සහයෝගයක් ලබා දෙනවා</topic>
    <author/>
    <content>අන්තර් ජාතික තලයේදී ශ්‍රී ලංකාවට අවශ්‍ය ඕනෑම සහයෝගයක් ලබාදීමට සූදානම් බව කියුබාව අවධාරණය කරයි.වෙළෙඳ, සෞඛ්‍ය, අධ්‍යාපන, කෘෂිකර්ම හා ක්‍රීඩා ක්ෂේත්‍ර නඟා සිටුවීමට උපරිම සහයෝගය ලබාදෙන බව කියුබා ජනාධිපති රවුල් කස්ත්‍රෝ මහතා සඳහන් කරයි.කියුබා ජනාධිපතිවරයා මේ බව සඳහන් කළේ නිල සංචාරයක් සඳහා කියුබාව බලා ගිය ශ්‍රී ලංකා ජනාධිපති මහින්ද රාජපක්ෂ මහතා සමඟ හවානා නුවර පිහිටි විප්ලවීය මන්දිරයේ පැවැති ද්වීපාර්ශ්වීය සාකච්ඡාවේදීය.ශ්‍රී ලංකා වේලාවෙන් ඊයේ (17) අලුයම 2.45 ට පැවැති මේ සාකච්ඡාව සුහදශීලීව පැවැත්විණි.යුද්ධය නිමා කිරීමෙන් අනතුරුව ශ්‍රී ලංකාව ලබා තිබෙන වේගවත් සංවර්ධනය සහ සාමය සම්බන්ධයෙන් තමා බෙහෙවින්ම සතුටට පත්වන බවයි.දෙරට අතර දැනට පවත්නා වෙළෙඳ ගනුදෙනු තවදුරටත් වර්ධනය කර ගැනීමේ අවශ්‍යතාවය පෙන්වාදී තිබෙන ඒ මහතා තම රටේ ඖෂධ ශ්‍රී ලංකාවට ලබාදීම සඳහා විධිමත් ක්‍රමවේදයක් සකසන බවද සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n12061812</link>
    <topic>රක්ෂිත තුනක අක්කර 2000ක් ගිනිගෙන විනාශ වෙයි</topic>
    <author>අසේල කුරුළුවංශ, සොරණාතොට සමූහ, සී. ගමගේ සහ ගලේවෙල සමූහ පී. ජී. ගුණතිලක</author>
    <content>රන්දෙණිගල – රන්ටැඹේ, ගලේවෙල - කොස්පොත සහ ඇල්ල – රාවණාඇල්ල රක්ෂිතයන්හි අක්කර 700ක් පමණ ගින්නට හසුවීමෙන් විනාශ වී ගොස් තිබේ.රන්දෙණිගල, රන්ටැඹේ රක්ෂිතයට අයත් මිනිපේ මොරයාය, පොත්ගොල්ල කඳුවැටියේ පෙරේදා (16) පස්වරුවේ ඇතිවූ ගින්නෙන් ඊයේ (17) පස්වරුව වනවිට අක්කර 2000 කට වැඩි ප්‍රමාණයක් විනාශ වී ඇතැයි මධ්‍යම ප්‍රදේශය බාර සහකාර වනජීවී අධ්‍යක්ෂ එස්.එච්.එම්. මිත්‍රසේන මහතා පැවසීය.මේ ගින්න මැඩපැවැත්වීම සඳහා ගුවන් හමුදාවට අයත් හෙලිකොප්ටර් යානා දෙකක් යෙදවීමට ගුªවන් හමුදාව කටයුතු යොදා තිබූ අතර ගින්නට හේතුව මෙතෙක් අනාවරණය වී නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n12061813</link>
    <topic>තිස් නව හැවිරිදි අයකු ගෙල කපා මරා දාලා</topic>
    <author>මහින්ද අලුත්ගෙදර</author>
    <content>ග්‍රෑ න්ඩ්පාස් පොලිස් වසමට අයත් ඔරුගොඩවත්ත ප්‍රදේශයේදී පුද්ගලයකුගේ ගෙල කපා ඝාතනය කර ඇතැයි පොලීසිය පවසයි.ඔරුගොඩවත්ත ගුවන් පාලම අසලදී එම පුද්ගලයාගේ සිරුර සොයාගෙන තිබෙන අතර ඔහු කඳුබොඩ ආරච්චිගේ සුවේන්ද්‍ර කුමාර නැමැති වයස අවුරුදු 39 ක් පමණ වන පුද්ගලයකු බවද ඊයේ (17) පස්වරු 6.20 ට පමණ මේ ඝාතනය සිදුව තිබෙන බවද පොලිස් මාධ්‍ය ප්‍රකාශක කාර්යාලය ප්‍රකාශ කරයි.තියුණු ආයුධවලින් පහරදී ඝාතනය කර තිබෙන මේ පුද්ගලයාගේ සිරුර ඔරුගොඩවත්ත ගුවන් පාලම ආසන්නයේ පිහිටි මහල් නිවාසයක තෙවැනි තට්ටුවෙන් පහළට ඇද දමා තිබෙන බවද එම කාර්යාලය සඳහන් කරයි.තවත් පුද්ගලයකු සමඟ අදාළ නිවෙසේදී මත්පැන් පානය කරමින් සිටියදී නාදුනන පුද්ගලයකු පමිණ මේ ඝාතනය සිදුකර තිබෙන බවද අනෙක් පුද්ගලයා තුවාල ලබා රෝහල් ගතකර තිබෙන බවද පොලීසිය සඳහන් කරයි.සිද්ධිය සම්බන්ධයෙන් ග්‍රෑන්ඩ්පාස් පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=n12061814</link>
    <topic>යාපනයේ සිවිල් වැසියන්ගේ ඉඩම් බලෙන් අල්ලාගෙන නෑ</topic>
    <author>මහින්ද අලුත්ගෙදර</author>
    <content>කිසිඳු අවස්ථාවක යාපනයේ ‍වෙසෙන සාමාන්‍ය ජනතාව සතු ඉඩම් හා නිවාස රජයේ හමුදාව විසින් බලහත්කාරයෙන් අත්පත් කරගෙන නැතැයි ශ්‍රී ලංකා යුද හමුදාව අවධාරණය කරයි.මෙලෙස රජයේ හමුදාව යාපනයේ සාමාන්‍ය ජනතාවගේ ඉඩම් හා නිවාස බලහත්කාරයෙන් අත්පත් කරගෙන සිටින බවට ඇතැමුන් විවිධ ප්‍රචාර ‍පතුරුවන අතර එවැන්නක් කිසි විටෙකත් සිදුවී නොමැති බවද එම ප්‍රකාශ මුළුමනින්ම අසත්‍යයක් බවද යාපනය ආරක්ෂක සේනා ආඥාපති මේජර් ජනරාල් මහින්ද හතුරුසිංහ මහතා "දිනමිණ" ට පැවසීය.1995 වසරේ සිට රජයේ හමුදාව යාපනයේ සිය රාජකාරි කටයුතු කරන බව සිහිපත් කළ ආඥාපතිවරයා ඇතැම් ස්ථාන වලදී සිවිල් ජනතාවගේ ඉඩම් හා නිවාසවල රැඳී සිටින බවද එහිදී අයිතිකරුවන් වෙත මාසිකව කුලී ගෙවන බවද සඳහන් කළේය.මුල් කාලයේ සිට හමුදාව රැඳී සිටි ඉඩම් හා නිවාස වලින් සියයට 56 ක ප්‍රමාණයක් දැනටමත් ඒ ඒ දේපළවල අයිතිකරුවන් වෙත බෙදා දී තිබෙන බව සඳහන් කළ මේජර් ජනරාල් මහින්ද හතුරුසිංහ මහතා සෙසු සියයට 44ක ඉඩම් සහ දේපළ ප්‍රමාණයද එහි හිමිකරුවන් වෙත බෙදා දීමට පියවර ගන්නා බව ප්‍රකාශ කළේය.මේ අතර ඒ මහතා සඳහන් කළේ යාපනය දිස්ත්‍රික්කයේ පවතින රජයේ ඉඩම් කිහිපයක් හමුදාව වෙනුවෙන් ලබාදෙන ලෙස උතුරු පළාත් ආණ්ඩුකාර මේජර් ජනරාල් ජී.ඒ චන්ද්‍රසිරි මහතාගෙන් ඉල්ලා තිබෙන බවත් එම ඉඩම් ලබාදීමෙන් පසුව හමුදාව සඳහා ස්ථිර කඳවුරු ගොඩනඟා ගැනීමට හැකියාව ලැබෙන බවත්ය.යාපනය දිස්ත්‍රික්කයේ රජයේ ඉඩම් පවතිනුයේ අවම ප්‍රමාණයක් බව පෙන්වාදුන් යාපනය ආරක්ෂක සේනා ආඥාපතිවරයා එයින් කිහිපයක් හමුදාව වෙත පබා දෙන ලෙස ඉල්ලා ඇතැයිද සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=r1206181</link>
    <topic>හක්මන නව ජල ව්‍යාපෘතියේ ඉදිකිරීම් කඩිනමින් නිමවෙයි</topic>
    <author>හක්මන විශේෂ ආර්. පීරිස් හා සමූහ එච්. එම්. විතාරණ</author>
    <content>හක්මන ජනතාවට පානීය ජල පහසුකම් ලබාදීමේ අරමුණ ඇතිව ඉදිවෙන ජල ව්‍යාපෘතියේ වැඩ මේ වන විට නිම වෙමින් තිබේ. හක්මන නව නගර සංවර්ධනය යටතේ මෙය ඉදිවේ. ඒ සඳහා වැය කරන මුදල රුපියල් මිලියන 400 ක් පමණ වේ.ව්‍යාපෘතිය යටතේ ජල පහසුකම් සැපයෙන පවුල් සංඛ්‍යාව 1500 කි. මෙතෙක් හක්මන ප්‍රාදේශීය සභාව යටතේ පාලනය වූ ජල ව්‍යාපෘතිය මගින් ජල පහසුකම් ලබා දෙමින් පැවති පවුල් සංඛ්‍යාව 700ක් පමණි.නව ව්‍යාපෘතියට අයත්ව සියලුම නළ එළීම් අලුතින් සිදු කෙරෙන අතර පැරැණි ව්‍යාපෘතියට අයත් සියලුම නළ ඉවත් කෙරෙන බව ජල සම්පාදන හා ජල පවාහන මණ්ඩලයේ දිසා ඉංජිනේරු රංජිත් ප්‍රියලාල් මහතා කීය.දිනකට ජලය ඝන ලීටර් 1800 ක් ගබඩා කල හැකි ටැංකියක් හා රුපියල් මිලියන 65 ක වියදමින් ජල පිරිපහදුවක් ඉදි කරගෙන යන බවද හෙතෙම කීවේය.පොල්කිරිපිටිය ස්වභාවික ජල බුබුල ඇතුළු දිගන මුරුතාමුරය උඩුපීල්ලෙගොඩ හා හක්මන නගරයට යාබදව ඉදිකර ඇති නළ ළිං හතරක්ද මේ ව්‍යාපෘතියෙහි ජල මූලාශ්‍ර ලෙස යොදා ගනිමින් එක් රැස් කෙරෙන ජලය පොල්කිරිපිටිය ජල පිරිපහදුව හරහා පවිත්‍ර කොට හක්මන පොලිසිය හා ප්‍රාදේශීය මහ ලේකම් කාර්යාලයට යාබදව ඇති ගබඩා ටැංකි යටතේ බෙදා හැරීම් කටයුතු සිදු කෙරේ.හක්මන ප්‍රාදේශීය සභාවේ සභාපති සී. එච්. හල්පගේ මහතා මෙසේ කීවේය.වසර ගණනාවක සිට අපේ සභාව හක්මන ජනතාවට ජල පහසුකම් ලබාදීම සිදු කළේ ඉමහත් දුෂ්කරතාවන්ට මුහුණ දෙමිනුයි. පිරිසුදු පානීය ජලය ජනතාවට ලබාදීමේදී පාරිභෝගික ජනතාවගේ ඉල්ලීමට සරිලන සැපයුමක් ලබා දීමේදීත් අපට විවිධ ගැටලු වලට මුහුණ පෑමට සිදු වුණා. ඉදිරියේදී නව ජල ව්‍යාපෘතිය මගින් මේ වසරේ අගෝස්තු මාසය අවසන්වීමට පෙර හක්මන ජනතාවට අවශ්‍ය පිරිසුදු ජලය ප්‍රමාණවත්ව අපට ලබාදිය හැකියි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=r1206182</link>
    <topic>මහව මඩගල්ල මාර්ග සංවර්ධනය කඩිනම් කරන්නැයි ඉල්ලති</topic>
    <author>මහව සමූහ එස්. එම්. සිරිවර්ධන</author>
    <content>මහව නගරය හරහා දළදාගම මංසන්ධියේ සිට මඩගල්ල දක්වා ප්‍රධාන මාර්ගය තිරසාර ලෙස සංවර්ධනය කිරීමේ ව්‍යාපෘතිය සඳහා රුපියල් ලක්ෂ 3000 පමණ වෙන් කළ අතර එහි වැඩ කටයුතු ඉතා ප්‍රශස්ත සහ සාර්ථක ලෙස නිම කරමින් පවතී.මේ ව්‍යාපෘතිය ආරම්භ කර මේ වන විට වසර 5ක් පමණ ගත වී ඇත.එවකට මහාමාර්ග සහ මාර්ග සංවර්ධන කටයුතු පිළිබඳ ඇමැතිව සිටි වත්මන් සංස්කෘතික හා කලා කටයුතු පිළිබඳ ඇමැති ටී. බී. ඒකනායක මහතාගේ සංකල්පයකට අනුව මේ මාර්ග සංවර්ධන ව්‍යාපෘතිය ආරම්භ කෙරිණි.එහෙත් කෝන්වැව සහ යද්දිගම අතර මාර්ග සංවර්ධනය දැනට වසර 2ක පමණ කාලයක සිට ඉතා මන්දගාමීව සිදු කෙරේ.කඩා ඉවත් කළ පාලම් සහ බෝක්කු අනාරක්ෂිතව ඇත. ඇතැම් අවස්ථාවල අනතුරු පවා සිදුවීමට මෙය හේතු වී ඇත.මේ ව්‍යාපෘතිය ප්‍රමාද වීම පිළිබඳව ප්‍රදේශයේ ජනතාව කනගාටුව පළ කර සිටිති.ඉතා සාර්ථක ලෙස වැඩ අවසන් වෙමින් පැවති මේ මාර්ග සංවර්ධන ව්‍යාපෘතියේ කෝන්වැව සහ යද්දිගම අතර කොටස මේ තරම් ප්‍රමාද තත්ත්වයක පැවතීම පිළිබඳව අදාළ බලධාරින්ගේ අවධානය යොමු විය යුතු බවද ඔවුහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=r1206183</link>
    <topic>ඇස්වත්ත මානකඩ නිවෙසක තිබී ගෝඩා බැරල් 6ක් අත්අඩංගුවට</topic>
    <author>අවිස්සාවේල්ල ‍විශේෂ එස්. පද්මපෙරුම</author>
    <content>ඌරු කොටුවක් තුළ වළ දමා තිබූ ගෝඩා මිලිලීටර් එකොළොස් ලක්ෂ දහසය දහසක් (බැරල් 6 ක්) අත්අඩංගුවට ගැනීමට කොස්ගම පොලිසියේ නිලධාරීහු සමත් වූහ.ඇස්වත්ත මානකඩ පාරේ පවත්වාගෙන ගිය මෙම ඌරු කොටුව පිළිබඳව ඇතිවූ සැකයක් මත පරීක්ෂා කිරීමේදී වළ දමා තිබූ ගෝඩා බැරල් හයක් සහ සැකකරුවකු අත්අඩංගුවට ගෙන තිබේ.සැකකරු අවිස්සාවේල්ල අධිකරණයට ඉදිරිපත් කිරීමෙන් පසු දඬුවම් නියම කිරීම පසුවට කල් තැබිණි.කොස්ගම පොලිසියේ ස්ථානාධිපති අරුණ ශාන්ත හේරත් මහතාගේ මෙහෙයවීම මත පො. සැ. 30699 වීරතුංග, පො. කො. 48072 රණ්බණ්ඩා, පො. කො. 48689 රූපසිංහ පො. කො. 30863 නවරත්න නිලධාරීහු වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=r1206184</link>
    <topic>පුරාවස්තු විනාශය වැළැක්වීම පිළිබඳව පාසල් සිසුහු දැනුවත් ‍ෙකරෙති</topic>
    <author>සබරගමුව සමූහ කෑගල්ල දිස්ත්‍රික් සමූහ</author>
    <content>පාසල් දරුවන්ට අපේ ඓතිහාසික පුරාවිද්‍යාත්මක ස්ථාන නිරීක්ෂණය කරන්න ගවේෂණය කරමින් රස විදින්න අවස්ථාවක් ලබාදීම ගුරුවරයකුගේ යුතුකමක් බව පාර්ලිමේන්තු මන්ත්‍රී පුරාවිද්‍යා චක්‍ර වර්තී එල්ලාවල මේධානන්ද හිමියෝ පැවසූහ. උන් වහන්සේ එසේ පැවසුවේ පුරාවස්තු විනාශය වැළැක්වීම යටතේ ජාතික උරුමයන් පිළිබඳ අමාත්‍යාංශය සංවිධානය කළ පාසල් සිසුන් දැනුවත් කිරීමේ වැඩසටහනකට සහභාගි වෙමිනි.‘දැයේ උරුමය දරුවන්ටයි’ නම් වූ මෙම වැඩසටහන පසුගිය 29 දා කෑගල්ල ශාන්ත ජෝෂප් බාලිකා (ප්‍රාථමික) විද්‍යාලයීය ශ්‍රවණාගාරයේදී පැවැත්විණි. ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ප්‍රධානත්වයෙන් මේ වැඩසටහන පැවැත්විණි.තවදුරටත් අදහස් දැක්වු උන් වහන්සේ මෙසේද පැවසූහ.කෑගල්ලේ යටහලෙන සෙල්ලිපියේ දේවානම්පියතිස්ස රජතුමාගේ සොහොයුරෙක් ගැන කියවෙනවා. මහා පරාක්‍රමබාහු රජතුමා දක්ෂිණ දේශය පාලනය කළ ස්ථානය ලෙස දැදිගම කොටවෙහෙර ගැන කිය වෙනවා. ඒ වගේම දැලිවල කොටවෙහෙර පදිය ගම්පොළ කරඩුපත අලුලෙන වැදගත් අපේ උරුමයන් හෙළි කරනවා.අතීතයේ සිටි අපේ මුතුන් මිත්තෝ පුරා වස්තු ගොඩ නැ¼ගුවා. ඊට පසුව පැවති පරම්පරාවන් එය අපට ආරක්ෂා කර දුන්නා. එසේනම් අපිත් අපේ අනාගත පරපුරට ඒ උරුමයන් රැක දිය යුතුයි.පුරාවිද්‍යා අධ්‍යක්‍ෂ ජනරාල් ආචාර්ය සෙනරත් දිසානායක මහාචාර්ය තිස්ස කාරියවසම් ජාතික උරුමයන් පිළිබඳ ඇමැති ආචාර්ය ජගත් බාලසූරිය අමාත්‍යාංශ ලේකම් කාන්ති විජේතුංග මහත්ම මහත්මීහුද අදහස් දැක්වූහ.කෑගල්ල දිස්ත්‍රික්කයේ පාසල් 22 ක තෝරාගත් උසස් පෙළ සිසුන්250 ක් සහ එම විද්‍යාලවල විෂය භාර ආචාර්යවරු වැඩසටහනට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=r1206185</link>
    <topic>ගමේ ගියා යැයි අසල්වැසියන්ට බොරු කියා බිරියගේ කීමට අම්මා මහලු මඩමකට යවලා</topic>
    <author>කුරුවිට සමූහ රූපිකා කේ. බණ්ඩාර</author>
    <content>දරුවන්ගේ සියලු යුතුකම් ඉටු කර ඔවුන් විවාහ කර දුන් මේ මවුපියන් මහගෙදර පදිංචිව සිටියේ බාල පුතා සමගය. කලක් ගත වීමේදී පියාද මිය පරලොව යෑමෙන් පසුව අසරණ වූ මවට බාල පුතාගේ් බිරිය වෙනස්කම් කරන්නට වූවාය. එය ඉවසනු බැරි වූ ඇය ලොකු පුතාගේ නිවෙසට පැමිණියේ සහනයක් බලාපොරොත්තුවෙනි. මාසයක් පමණ ගත වන විට ලොකු පුතාගේ බිරිය නැන්දම්මා නිවෙසෙහි සිටීම පිළිබඳව නොසතුටට පත්ව එයට විසඳුමක් කල්පනා කළාය.නිතරම කුමක් හෝ වැරැද්දක් පෙන්වමින් නැන්දම්මා සමග පැටලෙන ලේලිය එක්දිනක් නැවත නොඑන්නටම මහ ගෙදර යන බව පවසා යන්නට සූදානම් වූවාය. මෙය බිරියගේ හැටහතර මායමෙන් එකක් බව නොදත් සැමියා ඇය නවතා ගන්නට නොගත් උත්සාහයක් නැත. අවසානයේදී බිරියගේ තීන්දුව වූයේ නැන්දම්මා නිවෙසින් පිටත් කළ යුතු බවකි. කෙසේ හෝ මව මහලු මඩමක නතර කිරීමට ලොකු පුතාට අකැමැත්තෙන් හෝ සිදු විය. බිරිය අසල්වාසීන්ට කීවේ සීතල කාලගුණය ඔරොත්තු නොදෙන බැවින් නැන්දම්මා ගමේ ගිය බවකි.අපහාසයෙන් බේරීමට ඒ බොරුවම සනාථ කිරීමට සැමියාට සිදු විය. කාලය මෙසේ ගෙවී යද්දී ගමේ සුබ සාධක සමිතියක් මගින් වන්දනා ගමනක් සංවිධානය කර තිබූ අතර දානයක් දීමට දුර පිහිටි මහලු නිවාසයක් තෝරා ගෙන තිබිණි. නියමිත දිනයේ වන්දනාවේ ගිය ගමේ උදවිය පසුදින දහවල් මෙම මහලු නිවාසයට පැමිණ දානය පිළිගැන්වීමේ කටයුතු වල නියැළී සිටියදී පෙර කී මවද මෙහි සිටිනු දැක විස්සෝපයට පත් වූහ.සීතල කාලගුණයට ගමේ ගිය මව මහලු මඩමෙහි සිටිනු දැකීමෙන් සියල්ලන්ටම කාරණය අවබෝධ විය. තම හිතවත් පිරිස දුටු මේ මව ඇසට ගලා ආ කඳුළු චීත්ත පොටින් පිස දැම්මාය.ඒ තමා ගැන ඇති වූ සංවේගයට නොව ඒ මොහොතේ පටන් කෙළෙසෙන ලොකු පුතාගේ ගෞරවය ගැන සිහිපත් වීමෙනි. වන්දනා ගමන නිමා කර ආපසු පැමිණ පැය 2 ක් වත් යාමට පෙර ඔවුහු මේ සිද්ධිය ගමටම සැළකර සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=s1206181</link>
    <topic>බීච් වොලිබෝල් කණ්ඩායම් පරාදයි</topic>
    <author/>
    <content>ආසියානු වෙරළ ක්‍රීඩා උලෙළේදී ශ්‍රී ලංකා බීච් වොලිබෝල් කණ්ඩායම් අර්ධ අවසන් පූර්ව වටයට කලින්ම ඉවතට විසි වූහ. ක්‍රීඩකයන් හා ක්‍රීඩිකාවන් හතර බැගින් කණ්ඩායම් හතරක් සහභාගී වුවද ඒ සියලුම කණ්ඩායම් අවසන් කණ්ඩායම් අටට සුදුසුකම් ලබා නොගැනීම කැපී පෙනුණි.අවසන් වරට 2010දී පැවැති වෙරළ ක්‍රීඩා උලෙළේදී බීච් වොලිබෝල් ඉසව්වෙන් අවසන් කන්ඩායම් අටට පැමිණීමට සමත් විය. මහේෂ් පෙරේරා හා වසන්ත රත්නපාල එම තරගාවලියේදී ශ්‍රී ලංකා බීච් වොලිබෝල් ඉතිහාසයේ පළමු වරට එවැනි දස්කමක් දැක්වුවද මෙවර එම විදෙස් තරග අත්දැකීම් බහුල ක්‍රීඩකයන් දෙදෙනා ආසියානු වෙරළ ක්‍රීඩා උලෙළට සහභාගී නොකිරීමට ශ්‍රී ලංකා වොලිබෝල් සම්මේලනය තීරණය කර තිබුණි.එයට හේතුව ශ්‍රී ලංකාවේදී පැවැති තේරීම් තරගයකදී ලැබූ පරාජය බව වාර්තා වේ. එහෙත් මහේෂ් හා වසන්ත යන බීච් වොලිබෝල් ක්‍රීඩකයන් දෙදෙනා හෙට ෂෙන්හෑයි හී ඔලිම්පික් සුදුසුකම් ලැබීමේ තරගාවලියට එක්වීමට නියමිතය.ශ්‍රී ලංකාවේ බීච් වොලිබෝල් ක්‍රීඩකයන් ශ්‍රේණිගත කිරීම අනුව අංක එකේ සිටින අසංක ප්‍රදීප් හා මිලන්ත යාපා ටර්කිමෙනිස්තාන ක්‍රීඩකයන් පරජයට පත් කළද දෙවැනි වටයේදී ඉන්දුනීසියාව හමුවේ වට 2-0ක් ලෙස පරාජය විය. පළපුරුදු ක්‍රීඩිකාවන් දෙදෙනකුවූ ගීතිකා ගුණවර්ධන හා තක්ෂිලා නෙරංජලී වෙතින් ටර්කිමෙනිස්තානය හා ජපානය පරාජයට පත්වුවද,චීන තායිපේ හා වියට්නාමය හමුවේ පරාජයයට පත් විය.පුබුදු ඒකනායක හා නවීන් පීරිස් වෙතින් ජපානය,ටිමෝරය පරාජය වූ අතර මැලේසියාව හමුවේ පරාජය විය.සාගරිකා ගුණසිංහ හා නිරෝෂා ලක්මාලී වෙතින් මොංගෝලියාව පරාජයවූ අතර ,වියට්නාමය හා චීන තායිපේ කන්ඩායම් හමුවේ අසරණ විය.මේ තත්ත්වය හේතුවෙන් ශ්‍රී ලංකා බීච් වොලිබෝල් කණ්ඩායම් තරගාවලියෙන් ඉවතට ගියහ.හෑන්ඩ්බෝල් පිලට ශූරයන්ගෙන් අභියෝගපසුගිය වෙරළ ක්‍රීඩා උළෙලේදී ප්‍රබල දක්ෂතා දැක්වූ ආසියානු ශූර පාකිස්තාන පිල හමුවේ පළමු තරගයෙන්ම පරාජයට පත්වීමට ශ්‍රී ලංකා පිරිමි හෑන්ඩ් බෝල් පිලට සිදුවිය. තරග වට 2-0ක පරාජයක් ලැබූ ශ්‍රී ලංකා පිලට ඉදිරියේදී කටාර්,වියට්නාමය හා හොංකොං මූලික වටයේ තරග වලදී හමුවේ.කබඩි පිල සූදානම්ශ්‍රී ලංකා පිරිමි හා කාන්තා කබඩි කණ්ඩායම් හෙට මූලික වටයේ තරග බිමට පිවිසෙති.පිරිමි කණ්ඩායමට තායිලන්තය හමුවන අතර කාන්තා පිලට බංග්ලාදේශ පිල මුණගැසේ.අලංකාර සමාරම්භයක්වෙරළ ක්‍රීඩා උලෙළ පැවැත්වෙන චීනයේ සැංඩොන්ග් පළාතේ හයියෑන්හී වෙරළ තීරය කේන්ද්‍ර කොට ගෙන අලංකාර සමාරම්භක උලෙළක් පැවැත්වීමට කටයුතු යොදා තිබුණි.මෙහිදී සාම්ප්‍රදායික චීන සටන් ක්‍රම හා සාම්ප්‍රදායික චීන නර්ථනාංග රැසක් එක් කොට උලෙළ අර්ථවත් කොට තිබුණි.මෙවර වෙරළ ක්‍රීඩා උලෙළට රටවල් රටවල් 45කින් ක්‍රීඩක ක්‍රීඩිකාවෝ හා නිළධාරීහූ 2000ක් පමණ සහභාගී වෙති.වෙරළ ක්‍රීඩා 13කින් ක්‍රීඩා ඉසව් 49ක තරග පැවැත් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=s1206182</link>
    <topic>තරගාවලියේ ජය අපේක්ෂාවෙන් ශ්‍රී ලංකා පිල අද පිටියට බසී</topic>
    <author/>
    <content>කුමාර් සංගක්කාරගේ සුපිරි ඉනිමත්, තිසර පෙරේ‍රාගේ විශිෂ්ට පන්දු යැවීමත් හේතුවෙන් ‍පාකිස්තානයට එරෙහිව පැවැති සිවුවැනි එක්දින තරගයෙන් ලකුණු 44ක ජයක් වාර්තා කළ ශ්‍රී ලංකාව තරගාවලියේ ජය අත්කරගැනීමේ අරමුණින් අද (18) පස්වැනි හා අවසන් තරගයට පිවිසෙයි.මේ වනවිට තරග 2-1ක් ලෙස ශ්‍රී ලංකාව පෙරමුණේ පසුවන අතර තරගාවලිය සමකර ගැනීමට නම් පාකිස්තානයට අද තරගය ජයගත යුතුව ඇත. තරග 5කින් සමන්විත එක්දින තරගාවලියේ එක් තරගයක් වර්ෂාව හේතුවෙන් අතහැර දැමීමට සිදුවී තිබිණි.පෙරේදා ආර්.ප්‍රේමදාස පිටියේ පැවැති සිවුවැනි එක්දින තරගයේ පළමුව පන්දුවට පහරදුන් ශ්‍රී ලංකාව ඕවර 50 අවසානයේ කඩුලු 8කට රැස්කළ ලකුණු 243 හඹාගිය පාකිස්තානය ලබාගත හැකිවූයේ ලකුණු 199ක් පමණි. ලකුණු පුවරුව ක්‍රියාත්මක වීමටත් පෙර මොහොමඩ් හෆීස් දවාලීමට ලසිත් මාලිංග සමත්වූවද අනතුරුව පිටියට පැමිණි අසාඩ් ෂෆීක් සහ නායක මිස්බා උල් හක්ගේ සහයෙන් ආරම්භක පිතිකරු අසාර් අලි පාකිස්තාන ඉනිම ලකුණු 166 දක්වා ගොඩනැගුවේය.නමුත් පාකිස්තාන පිලේ ඉරණම තීන්දු වූ 41වැනි ඕවරය යැවූ තිසර පෙරේරා දෙවැනි පන්දුවෙන් යූනිස් ඛාන් ද, තෙවැනි පන්දුවෙන් ෂහීඩ් අෆ්රිඩි ද, සිවුවැනි පන්දුවෙන් සයීඩ් අජ්මාල් ද දවාලමින් සිය එක්දින තරගදිවියේ කුළුඳුල් කඩුලු ත්‍රිත්වය වාර්තා කිරීමට සමත්විය. පාකිස්තාන පි‍ලේ අවසන් කඩුලු 6 බිඳවැටුණේ ලකුණු 23කදීය. පන්දු යැවී‍මේ දී තිසර කඩුලු 4ක් දවාලූ අතර මාලිංග කඩුලු 2ක් බිඳ දැමුවේය. තරගයේ වීරයා සම්මානය තිසර පෙරේරාට හිමිවිය.ශ්‍රී ලංකා ඉනිමේ මුළු ලකුණු සංඛ්‍යාව 9ක්ව තිබියදී ආරම්භක පිතිකරු උපුල් තරංගගේ දැවීයාමෙන් පසු පිටියට පැමිණි කුමාර් සංගක්කාර සුපිරි ඉනිමක නිරත වූ අතර ඔහුට ශතකය අහිමිවූයේ ඉතා අවාසනාවන්ත අයුරිනි. ඔහු පන්දු 130කට මුහුණ දී හ‍තරේ පහර 7ක් සහ හයේ පහර 3ක් සමග ලකුණු 97ක් රැස් කරමින් සිටියදී සයීඩ් අජ්මාල්ගේ පන්දුවකට අසාර් අලි අතට උඩපන්දුවක් ලබාදී දැවීයනවිට ශ්‍රී ලංකා පි‍ලේ මුළු ලකුණු සංඛ්‍යාව 204ක් විය.ඊට පෙර මුළු ලකුණු සංඛ්‍යාව 90ක් වනවිට චන්දිමාල් ලකුණු 18කට දැවීගියේය. අනතුරුව පිටියට පිවිසි නායක මහේල ජයවර්ධන සංගක්කාරට අගනා සහයක් ලබාදුන්නේය.. ඔහු හා සංගක්කාර අතර සිවුවැනි කඩුල්ලේ සම්බන්ධතාව ලකුණු 110කි. මහේල සොහේල් ටන්වීර්ගේ පන්දුවක් කෙලින්ම කඩුල්ලේ වැදී දැවී යනවිට ලකුණු 40ක් ලබා සිටියේය.ටන්වීර්, මොහොමඩ් හෆීස් සහ සයීඩ් අජ්මාල් අතර කඩුලු 2 බැගින් බෙදී ගියේය.ශ්‍රී ලංකාව- 243/8 (ඕවර 50)කුමාර් සංගක්කාර 97, මහේල ජයවර්ධන 40, තිලකරත්න ඩිල්ෂාන් 24, දිනේෂ් චන්දිමාල් 18 (මොහොමඩ් හෆීස් 37/2සොහේල් ටන්වීර් 43/2, සයීඩ් අජ්මාල් 50/2)පාකිස්තානය-199 (ඕවර 45)අසාර් අලි නොදැවී 81, මිස්බා උල් හක් 57, අසාඩ් ෂෆීක් 25 (ලසිත් මාලිංග 30/2, තිසර පෙරේරා 42/4).</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=s1206183</link>
    <topic>2015 ලෝක කුසලානයටත් නායකයා මහේලයි</topic>
    <author/>
    <content>ශ්‍රී ලංකා පිලට අත්දැකීම් සපිරි නව නායකයෙකු බිහිකිරීමට කාලය අවශ්‍ය බැවින් වත්මන් නායක මහේල ජයවර්ධන 2015 වසරේ ලෝක කුසලාන තරගමාලාවටත් නායකත්වයේ සිටිනු ඇතැයි හිටපු නායක තිලකරත්න ඩිල්ෂාන් පැවැසීය.පෙනෙන පරිදි මහේලගෙන් පසුව ශ්‍රී ලංකා පි‍ලේ නායකත්වයට තුන් ඉරියව් ක්‍රීඩක 25 හැවිරිදි ඇන්ජෙලෝ මැතිව්ස් පත්වනු ඇත. ඔහු මේ වනවිට ටෙස්ට්, එක්දින හා විස්සයි 20 තරග යන සෑම තරග අංශයකින්ම දස්කම් දක්වමින් සිටියි.නමුත් සිය වසර 3ක ක්‍රීඩා දිවියේ දී ඔහු විවිධ ආබාධවලට ගොදුරු වී සිටියේය.'කාටහරි හදිස්සියේ නායකත්වය දෙන්න බෑ. මැතිව්ස්ට හොඳ නායකයෙකු යටතේ වසර 2-3ක අත්දැකීම් ලබාදිය යුතුයි. ' ආර්.ප්‍රේමදාස පිටියේ පුහුණුවල නිරතව සිටියදි ඩිල්ෂාන් ක්‍රිකින්ෆෝ වෙබ් අඩවියට එසේ ප්‍රකාශ කළේය.'පිටියේදී කණ්ඩායම මෙහෙයවීම විතරක් නෙවී පිටියෙන් පිටතදීත් කළ යුතු කරුණු කාරණා රාශියක් නායකයෙකුට තිබෙනවා. ඒවා තමයි මම ඉගෙන ගත්තු දේවල්. ඒක එච්චර පහසු දෙයක් නෙ‍වී. මතක තියාගන්න මැතිව්ස් හොඳ නායකයෙක් වේවි. නමුත් ඔහුට තව කාලය තිබෙනවා.ඔහුට මහේල යටතේ තව ඉගෙන ගන්න දේවල් තියෙනවා. කුමාර් මම හා මහේල දැන් ඉන්නේ අපේ ක්‍රීඩා ජීවිත‍යේ විශ්‍රාම ගන්නා වයසට ආසන්නයේයි.ඊළඟ ලෝක කුසලාන තරගමාලාවට පස්සේ අපි යාවි. එතකන් මහේලට නායකත්වයේ වගකීම කරට ගන්න සිදුවේවි‍.' ඩිල්ෂාන් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=s1206184</link>
    <topic>ත්‍රිත්ව ක්‍රීඩකයෝ රාජකීය විදුහල පරදවති</topic>
    <author>ෆවුස් ‍මොහොමඩ්</author>
    <content>සිංගර් අන්තර් පාසල් අවුරුදු 20න් පහළ රගර් ලීග් තරගාවලියේ පළමු කොටසේ 'ඒ' කාණ්ඩය අපරාජිතව පෙරමුණේ සිටි රාජකීය විදුහල ලකුණු 34-11කින් පරාජයට පත් කිරීමට ත්‍රිත්ව විදුහල සමත්විය. රාජකීය විදුහල් ක්‍රීඩා සංකීර්ණයේ දී පෙරේදා පැවැති මේ තරගය දෙපිල අතර පැවැත්වෙන ඓතිහාසික බ්‍රැඩ්බි පළිහ සඳහා වන තරගාවලියේ පළමු අදියර ‍විය.තරගාවලියේ තීරණාත්මක 8වැනි වටයේ දී රාජකීය විදුහලට පරාජය උරුමකර දුන් ත්‍රිත්ව විදුහල තරගයේ පළමු භාගය නිමාවනවිට ලකුණු 13-8ක් ලෙස ඉදිරියෙන් පසුවිය. ත්‍රිත්ව විදුහල ලැබූ ලකුණු සංඛ්‍යාවට ගෝල් 4ක්, දඬුවම් පහරක් සහ ‍ඩ්‍රොප් ගෝලයක් ඇතුලත් වූ අතර රාජකීය විදුහල ‍උත්සාහක දිනුමක් හා දඬුවම් පහර 2ක් එල්ල කළේය.සාන්ත පීතර පිල ඉසිපතනයට පරදීමේ අතර සාන්ත පීතර විදුහල සහ ඉසිපතන විදුහල අතර ලොන්ඩන් පෙදෙසේ පැවැති තරග‍ය ලකුණු 46-20කින් ජයගැනීමට ඉසිපතන විදුහල සමත්විය. තරගයේ පළමු භාගයේ දී ලකුණු 24-10ක් ලෙස ඉදිරියෙන් සිටි ඉසිපතන පිල ගෝල් 4ක්, උත්සාහක දිනුම් 3ක් සහ දඬුවම් පහරක් එල්ල කළ අතර සාන්ත පීතර පිල ගෝල් 2ක් සහ දඬුවම් පහර 2ක් එල්ල කළේය.වෙස්ලි විදුහලට ජයගල්කිස්සේ සාන්ත තෝමස් විදුහලට එරෙහිව ලකුණු 17-10ක ජයක් වාර්තා කිරීමට වෙස්ලි විදුහල සමත්විය. ගෝලයක් සහ උත්සාහක දිනුම් 2ක් වාර්තා කිරීමට වෙස්ලි විදුහල් පිල සමත්වූ අතර සාන්ත තෝමස් විදුහල ගෝලයක් සහ දඬුවම් පහරක් එල්ල කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=f1206181</link>
    <topic>හුවමාරු කරගත යුතු වැදගත් ම දේ භාෂාවයි</topic>
    <author/>
    <content>l රට එක්සත් කිරීමේ දී ඇති වන අභියෝග, ඒවා ජයගන්නා ක්‍රමවේද හා භාෂාවේ ඇති වැදගත්කමත් ඉදිරි සැලසුම් පිළිබඳත් ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා සමඟ දිනමිණ කළ සංවාදයකි මේ.මේ රට එක්සත් කරන එක. අපි එක්සේසත් කළා. එකම පාලන බලයක් තුළට ලංකාව ගෙනාවා. දැන් එක්සත් කළ යුතුයි. ඒ කියන්නෙ විවිධ ජනවර්ග අතර පොදු එකම ලාංකේය හැඟීමක් ඇති කරන එක තමයි අපට දැන් ජයගන්න තියෙන අභියෝගය.සමානාත්මතාවය, විවිධ ජනවර්ග අතර අන්‍යෝන්‍ය සහයෝගය ඇතිවන ආකාරයට රජය සහ වැසියා අතර, වැසියා සහ වැසියා අතර අන්තර් සබඳතා ගොඩනැඟිය යුතුයි. උදාහරණ ලෙස සියලුම ජනයා භාෂා දෙකම දැනගත යුතුයි. ඒ ඒ ජනවර්ගයන්ට සංවේදි වු කරුණුවලදී ඒ ඒ අවස්ථාවට සංවේදී වෙමින් ඔවුන්ගේ අනන්‍යතාව සුරැකිමට මේ රටේ බහුතර ජනවර්ගය කටයුතු කළ යුතුයි.ඔව්. එහෙම ප්‍රශ්නයක්් තියෙනවා. එහෙත් මෙතන තියෙන්නෙ පරස්පරයන්ගේ එකතුවක්. කියන්නේ. අපි පවතින විදියට විවිධත්වය තේරුම් ගන්නවා. නමුත් ඒකීයත්වයට ගෙන එන්නට අවශ්‍ය වටපිටාව හදනවා. එතකොට දේදුන්නක් වගේ චමත්කාරයක් ඇති වෙනවා. විවිධ වර්ණ තියෙනවා නමුත් ඒවා එකතුවෙන් චමත්කාරය වැඩි වෙනවා.සංස්කෘතියක ප්‍රධාන ලක්‍ෂණය තමයි භාෂාව. මේ භාෂා දෙකම කතා කරන ජනතාවක් තුළ ඔවුන්ට අනන්‍ය වූ සංස්කෘතීන් සුරකිමින් එකම රටක ජාතීන් ලෙස ජීවත් වෙන්න අවශ්‍ය පසුබිම අපි නිර්මාණය කළයුතුයි. ඒ නිසා වැදගත්ම දේ මේ ද්වි භාෂා ප්‍රතිපත්තිය ක්‍රියාත්මක කිරීමයි. ඒ කියන්නේ අපේ දෙමළ ජනතාවගෙන් 30%ක් සිංහල භාෂාව කතා කරනවා සිංහල ජනතාවගෙන් 10%ක් දෙමළ භාෂාව කතා කරනවා. මේ ප්‍රතිශතය ඉහළ අගයක් ගත්තොත් එතකොට අපේ සංස්කෘතීන්වල විවිධත්වයන් හුවමාරුවෙන්න පටන් ගන්නවා. චාරිත්‍ර වාරිත්‍ර ඇවතුම් පැවතුම් සිරිත් - විරිත් ඉඳුම් හිටුම් මේ සියල්ලම අපට බෙදා හදාගන්න පුළුවන්. ඉන් භාෂාව තමයි මූලිකම දේ. භාෂාව අපි කා අතරත් හුවමාරු වෙනවා නම් ඔවුනොවුන්ට ගරු කරන සමාජයක් ඉබේම නිර්මාණය වෙනවා. ඒ නිසා භාෂාව තමයි අපි හුවමාරු කරන තැනට පත් කරන්න ඕනෑ.දැන් අපි ඒ දේ කරමිනුයි ඉන්නේ. රටේ සියලු දෙනාම භාෂා දෙකම කතා කරන තැනට ගෙන ඒමයි රජයේ ඉලක්කය. දැන් රජයේ පාසල්වල භාෂා දෙකම උගන්නගෙන යනවා. භාෂා සංගම් ඇති කරගන්න ජනයාට ආරාධනා කරල ඒ හරහාත් රජයේ නිලධාරීන්ටත් මේ ද්වි භාෂා ඉගැන්වීම් කරගෙන යනවා. මේ තත්ත්වය ක්‍රමයෙන් වැඩි දියුණු වුණාම අපිට පුළුවන් මෙරට වෙසෙන විවිධ ජනවර්ග සමඟ පහසුවෙන් අදහස් හුවමාරු කර ගන්න. ඔවුන්ගෙ ඇවතුම් පැවතුම්වලට සංස්කෘතින්ට ගරු කරන පුද්ගල සබඳතා ඇති කරගත් සමාජයක් හදන්න. මේකට තමයි සමාජ ඒකාබද්ධතාව කියන්නෙ. මෙය තමයි මගේ් අමාත්‍යංශයේ කාර්යය භාරය. එය මුල සිටම ක්‍රමයෙන් ගොඩනැඟිය යුතුයි.ජාත්‍යන්තරයට දැනෙයි’ මේවා කරගෙන යනකොට. හැබැයි හොරට නිදන කට්ටිය අවදි කරන්න බැහැ. ජාත්‍යන්තරය අතරෙ ඉන්නවා අපි මොනවා කළත් විරුද්ධ වෙන අය. මේ රටේ ඉන්නව වගේ. අන්න ඒ අය අපට චෝදනා කරාවි. අපි කරපු දේ ඔවුන් නොදකී. ඔවුන් දෑස් නොඅරියි. ඒ නිසා.ඒක ජාත්‍යන්තරය සනසන්න ගෙනාපු යෝජනා නොවිය යුතුයි. එය අපේ හෘද සාක්ෂිය සැනසීම පිණිසයි ගෙන විත් තියෙන්නෙ. එයයි ජාත්‍යන්තරයට සංනිවේදනය විය යුත්තේ. ආණ්ඩුක්‍රම ව්‍යවස්ථාවේ සංශෝධන, මහජන නියෝජිතයින් තම තමන්ගේ ජනතාවට කරන සේවාවන් මෙන්ම අපි ගෙන යන මේ වැඩ කොටස මේ රටේ ප්‍රජාතන්ත්‍රීය වැඩ කොටසක්. හෘද සාක්ෂියට එකඟව අපගේ දැනුම අවබෝධය අනුව අපි මේ දේ කරගෙන යනවා. ඒ තුළින් අප රට තුළ සංධානය, සංහිඳියාව ඇති කරගෙන යනවා. බොහොම අපල කාලයක් ගෙව්වා. යුද්ධ කාලය ඉවරවෙලා දැන් අවුරුදු 3යි. රටේ සංහිඳියාව වෙනුවෙන් අපි වෙහෙසෙන්න ඕනෑ. නිකං ඉඳල හරියන්නෙ නෑ. පුද්ගලයින් වශයෙන් තනි තනිව, නිලධාරීන් වශයෙන් ඒ සඳහා දරන උත්සාහය මත තමයි අපේ සාර්ථකත්වය තීරණය වෙන්නෙ.මේවාට සැලසුම් තියෙන්න ඕනෑ. සම්පත් හොයා ගන්ට ඕනෑ. අවශ්‍ය කරන ආයතන තියෙන්ට ඕනෑ. නමුත් මෙයට වඩා යම් ක්‍රමවත් සැලැස්මක් අනුව මේවා ක්‍රියාත්මක කිරීමට ඉක්මන් වෙනවා නම් හොඳයි. විශේෂයෙන්ම උගත් පාඩම් කොමිසමේ නිර්දේශ ක්‍රියාත්මක කිරීමේ යාන්ත්‍රණයේ ජාලය පිහිටුවීමේදී සුළු වූ ඉතා සරල ප්‍රශ්න පිළිබඳ ක්‍රියා කිරීමට විශේෂ ඒකකයක් ආරම්භ කළහොත් එය ඉතාම සුදුසුයි. විවිධ සුළු ප්‍රශ්න, පුද්ගල ප්‍රශ්න, කුඩා සමූහයාගේ ප්‍රශ්න, මේවායින් මතුවන්නේ ඒ සමස්ත ප්‍රජාවටම බලපාන ප්‍රශ්න. මේවාට ක්ෂණිකව ක්‍රියාත්මක වන යම් යාන්ත්‍රණයක් තිබීම ඉතාම හොඳයි. එයින් වඩාත් ගැඹුරු ප්‍රශ්නවලට අප ගෙනයන සාකච්ඡාව මේ කුඩා ප්‍රශ්න පිළිබඳව ඇතිවන්නා වූ ගැටලුවලින් බාධාවක් වෙන්නේ නැහැ. මේ නිසා සුළු ප්‍රශ්න විසඳීමේ යාන්ත්‍රණයක් ඇති කළ යුතුයි සංහිඳීයා කොමිසමේ යාන්ත්‍රණයට අමතරව.මගේ අමාත්‍යංශයේ විෂය පථය තමයි ජාතික භාෂා ප්‍රතිපත්තිය සකස් කිරීම හා සමාජ ඒකාබද්ධ කිරීමේ, කොන්වී ඈත් වී සිටින මිනිසුන් සමාජ තලය තුළට ගෙන ඒම. හැඳුනුම්පතක්වත් නැතිව උප්පැන්න සහතිකයක්වත් නැතිව ඉන්න පිරිස් ඒ අය සමාජයේ පිළිගත් පුරවැසියන් බවට පත් කිරීම, ජනවර්ගයන් අතර ප්‍රායෝගික සබඳතාව වර්ධනය කිරීම. ඒ සඳහා අපේ පුහුණු කිරීමේ ආයතනය නිලධාරීන් පුහුණු කරනවා. අකාරාදිය අනුව ප්‍රකාශන නිකුත් කෙරෙනවා. ගුරුවරුන් පුහුණු කරනවා. කතන භාෂාවට පාඨමාලා හදනවා. ඉගැන්වීම් කරනවා. 3 වන ශ්‍රේණිය සහ පළමු ශ්‍රේණිය රජයේ නිලධාරීන් සමත්විය යුතු විභාග සඳහා ඒවායේ ගුණාත්මක භාවය වැඩි කිරීමට ඒ පාඨමාලා අලුත් කරනවා. ඒ විභාග සමත්වෙලා නැවත රජයේ සේවයට යන අය අධීක්ෂණය කරනවා. ඔවුන් තමන් ඉගෙනගත් දේ භාවිතා කරනවාද කියලත් බලනවා. මේ විදියට අර සමාජයෙන් කොන් වී සිටි යුද්ධය නිසා අනාථ වී සිටි පසුගාමී මානසිකත්වයෙන් හුන් පිරිස් ඒ ජන කොටස් සමාජයට ගන්නවා. අනෙක යුද්ධය නිසා තම මාපියන් අහිමි වූ සිය ගණනක් දරුවන් රැක බලා ගන්නවා. ඔවුන් පාසැල් යැවීමට වුවමනා පහසුකම් එක්සත් ජාතීන්ගේ සංවිධානයෙන් ලැබෙන අරමුදලින් අපේ අමාත්‍යාංශය හරහා අපි ලබා දෙනවා.දෙදහස් දොළහ වර්ෂය සඳහා කරගෙන යන වැඩපිළිවෙළ සමූහයක් තියෙනවා. තරුණ කඳවුරු ජාතික උත්සව විශේෂයෙන්ම ජනවාර්ගීය ඒකාබද්ධතාවයෙන් පැවැත්වෙන උත්සව වලට අප සහය දෙනවා. දිස්ත්‍රික්ක වශයෙන් තරුණ කඳවුරු පවත්වනවා. වසරකට දෙකක් හෝ තුනක් මේ ආකාරයෙන් තරුණ කඳවුරු දිස්ත්‍රික්ක මට්ටමෙන් පවත්වනවා. ද්වි භාෂාව භාවිතා කරන රජයේ නිලධාරීන් ඔවුනොවුන් සම්මුඛ වී අදහස් හුවමාරු කර ගැනීමේ වැඩ පිළිවෙළක් සකස් කර තියෙනවා.ද්වි භාෂා සබඳතා සතියක් පැවැත්වීම සමාජ ඒකාබද්ධතා දිනයට සමගාමීව එය අරලියගහ මන්දිරයේ පැවැත්වීමටත් සූදානමක් තියෙනවා. ආරම්භක දියත් කිරීම ජනාධිපතිතුමාගේ ප්‍රධානත්වයෙන් දැයට කිරුළ වැනි ජාතික අවස්ථාවන්ට අප අමාත්‍යාංශයේ සෑම අංශයක්ම සහභාගී වෙලා ඒ අංශවලින් කෙරෙන කාර්යයන් ප්‍රදර්ශනය තුළින් ජනතාව එකතු කිරීම සහ එහිදී ප්‍රධානම දේ තමයි මේ ද්වි භාෂා ප්‍රතිපත්තිය ක්‍රියාත්මක කිරීම. එය නොවන තැන්වලට මැදිහත් වී ක්‍රියාත්මක වීමටයි අප සිටින්නේ.ප්‍රධානම දේ තමයි භාෂා දෙකම ක්‍රියාත්මක නොවීම. දැන් බැංකුවක ණයක් දෙනකොට මෙන්ම ඒකේ තියෙන කොන්දේසි ගිවිසුම අස්සන් කරනකොට ඒක තියෙන්නෙ ඉංග්‍රීසි භාෂාවෙන්. ඒ වගේ ඒවා දැන් විගණනයක් කරගෙන යනවා ආයතනයෙන් ආයතනයට. ඒ තොරතුරුවලට අනුව ප්‍රාදේශීය ලේකම් කාර්යාල, දිසාපති කාර්යාල, ආදියේ මෙම ද්වි භාෂා ගැටලුව ඉස්මතු වෙලා තියෙනවා.එනිසාම විශේෂයෙන් ද්වි භාෂා ප්‍රදේශවල භාෂා සහන කවුළු පිහිටුවා තිබෙනවා. උතුරු නැගෙනහිර වැනි ප්‍රදේශවල සේවය කරන හෙදියන්ට කතන භාෂා පුහුණුව ලබා දීමටත් එහි රාජ්‍ය නිලධාරීන්ට ද්වි භාෂා පුහුණුවක් ලබාදීමට කටයුතු කර තිබෙනවා. පොලිස් අභ්‍යාස ආයතනයේ දෙමළ භාෂාව විශේෂ විෂයක් හැටියට උගන්වනවා. එය ක්‍රියාත්මක වනවාද යන්නත් රාජකාරියට උපයෝගි කරගන්නවාද යන්නත් පසු විපරම් කිරීමකුත් සිදු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=f1206182</link>
    <topic>මවුපියන් හා දරුවන් අතර යාළු මිත්‍රකමට වඩා බැඳීමක් තිබෙනවා</topic>
    <author/>
    <content>මවුපියන්ට දරුවන් තරම් වටිනා සම්පතක් නොමැති බව බුද්ධ දේශනාවේද සඳහන් වේ. මවුපියන්ට පමණක් නොව රටටම වටිනා රටක ජීවනාලිය බඳු දරු පරපුර ගුණවත්, සිල්වත්, නැණවත් බවින් පෝෂණය කළ යුතු ආකාරය පිළිබඳ දෙකටන නාමළුව පුරාණ විහාරාධිපති වෙන්නවත්තේ් රතනජෝති හිමියන් සමඟ සිදු කළ සාකච්ඡාවකි මේ.මවුපියන් දරුවන් කෙරෙහි අවධානය යොමු කරන ආකාරය අනුව බුදුරජාණන් වහන්සේ අතිජාත, අනුජාත, අවජාත යනුවෙන් දරුවන් වර්ග තුනකට වෙන් කර තිබෙනවා. අති ජාත දරුවන් ගණයට අයත් වන්නේ මවුපියන්ට වඩා සිල්වත්, ගුණවත්, මවුපියන්ට වඩා ගුණධර්ම රකින දරුවන්. සිල්වත්, ගුණවත්, බවින් මවුපියන් හා සමාන දරුවන් අනුජාත දරුවන් බවත් බුදු රජාණන් වහන්සේ දේශනා කර තිබෙනවා. ඒ වගේම අවජාත දරුවන් ලෙස උන්වහන්සේ වෙන් කර පෙන්නුවේ මවුපියන් සිල්වත් වෙද්දී කිසිම ගුණ ධර්මයක් නොමැති දරුවනුයි. නමුත් අද සමාජයේ දරුවන් වෙන් කර තිබෙන්නේ අනාත දරුවන්, වීදි දරුවන්, මන්දබුද්ධික දරුවන් යනාදී ලෙසයි. නමුත් එවැනි විවිධ වර්ගවලට අයත් දරුවන් සමාජයක ඉන්න බැහැ. දරුවන් සියල්ලෝම එක හා සමාන විය යුතුයි.රටක අනාගතය භාරගන්න ඉන්නේ දරුවන්. ඒ නිසා ඔවුන් ගුණ නුවණින් පෝෂණය කිරීම ඉතාම වැදගත්. පෝෂණීය දරු පිරිසක් නිර්මාණය කිරීමේ මූලික වගකීම පැවරෙන්නේ මවුපියන්ටයි. නමුත් පසුගිය දිනක පුවත්පතක තිබුණා ළමයින් දහසය දෙනෙකුගෙන් එක් අයෙක් දියවැඩියා රෝගයෙන් පෙළෙන බව. මේ ආකාරයෙන් දරුවන් රෝගී වීමට ප්‍රධාන ලෙස බලපා තිබෙන්නේ මවුපියන්ගේ අවිධිමත් ආහාර රටාවයි. අපේ රටේ බොහෝ දරුවන්ට ක්‍රමවත් විධිමත් ආහාර රටාවක් නැහැ. අද මවුපියන්ගේ් කාර්යබහුලත්වය නිසා දරුවාට නිවසේදී පිළියෙල කරගත් ආහාරයක් ලැබෙන්නේ නැහැ.බොහෝ විට දරුවන්ට ආහාර ලෙස ලැබෙන්නේ කෘත්‍රිම රස කාරක යෙදු ක්‍ෂණික ආහාර. ඒවාගෙන් දරුවාට අවශ්‍ය පෝෂණය ලැබෙන්නේ නැහැ. ඒ වගේම දරුවන් දිවා කාලයේ විවිධ කෘත්‍රිම බීම වර්ග පානය කරනවා. නමුත් ඒවායෙහි දරුවාට අවශ්‍ය කිසිදු පෝෂණයක් නැහැ. ඒ නිසා දරුවන්ගේ ආහාර රටාව විධිමත් කිරීමට මවුපියන් කටයුතු කළ යුතුයි. අල, බතල, කොළ ටිකක් දරුවාගේ ආහාරයට එක් කළ යුතුයි. අපිට විටමින් හෝ ලොකු කෑම නැහැ කියලා ඇතැම් කෙනෙක් කියන්න පුළුවන්. නමුත් අවශ්‍ය කරන කොළ වර්ග, ඖෂධ වර්ග අපේ රටේ තිබෙනවා. ඉස්සර අපේ මිනිස්සු මහ වැව් හැදුවේ විටමින් බීලා නොවෙයි. ඉස්සර මිනිසුන් උදේට ලුණු කැඳ බිව්වා. ලුණු කැඳ හොඳ පෝෂණීය ආහාරයක්. ඒ වායෙන් තුන්දොස් සමනය කරනවා. මේවා ගැන අපේ මවුපියන් කල්පනා කළ යුතුයි.ඔව් දරුවා ශාරීරිකව පෝෂණය කරනවා මෙන්ම මානසිකවත් පෝෂණය කළ යුතුයි. දරුවන්ට කුඩා කල සිට හොඳ දේ යහපත් දේ අහන්න දකින්න සලස්වන්න ඕනෑ. අද මවුපියන් කාර්යබහුල නිසා ඔවුන්ට දරුවන් සමග කතා කරන්න වෙලාවක් නැහැ. ඇතැම් මවුපියන් රූපවාහිනියට ඇබ්බැහි වෙලා දරුවන්ට ඇහුම්කන් දෙන්න ඔවුන්ට වෙලාවක් නැහැ.අම්මා, තාත්තා දරුවන් සමඟ යාළුවෝ වගේ ඉන්න ඕන කියලා අදහසක් තිබෙනවා. නමුත් එය වැරදි අදහසක්. අම්මා තාත්තා දරුවන්ගේ පූර්ව ගුරුවරු. අම්මා තාත්තා තමයි දරුවන්ට සදා අනුකම්පා කරන්නේ. ඒ නිසා මවුපියන් දරුවන් අතර තිබෙන්නේ යාළු මිත්‍රත්වයට වඩා වැඩි බැඳීමක්. ඒ බැඳීම නිසා තමයි මවුපියන් සහ දරුවන් අතර ආදරය සෙනෙහස වර්ධනය වන්නේ. ඒ නිසා ඒ බැඳීමට වැරදි අර්ථකථන දීම සුදුසු නැහැ.අද තිබෙන්නේ තරගකාරී අධ්‍යාපන රටාවක්. මේ තරගකාරී අධ්‍යාපන ක්‍රමය තුළ දරුවන් යාන්ත්‍රිකරණය වෙලා. දරුවන්ට ගෙදර ආවත් නිදහසක් නැහැ. බොහෝ වෙලාවට දරුවාගේ පාසල් වැඩ කටයුතු නිවසේදී සිදු කරන්නේ අම්මලා. ළමයා නිදි. මේවා පිළිබඳ බලධාරීන් අවධානය යොමු කර අපේ පාසල් විෂය මාලා සිසුන්ට ගැලපෙන ප්‍රමාණවත් පරිදි සකස් කරනවා නම් හොඳයි. අධ්‍යාපනය කියන්නේ ජීවිතයේ එක කොටසක් පමණයි. ළමයාට මානසික සුවය අවශ්‍යයි. නැතිනම් නිරෝගී දරු පිරිසක් ඇති වන්නේ නැහැ.අද ගොඩක් දරුවන් කෑ ගහන්නේ දොඩමළු වෙන්නේ මේ මානසික නිදහස ‍ෙනාමැතිකම නිසයි. ඉස්සර ළමයින් වැලි සෙල්ලම් කළා. වෙල්දෙනිවල දුව පැන ඇවිද්දා. ඒවායෙන් ඔවුන් ගොඩාක් අත්දැකීම් ලැබුවා. නමුත් අද දරුවන්ට වැලි පොළොවක් පෑගෙන්නෙ නැහැ. බොහෝ දරුවන්ට ජීවිතේ අත්දැකීම් විදින්න තිබෙන අවස්ථා අඩුයි.ඒ නිසා පොළොවේ පය ගහලා ජීවත්වන ජාතියක් බිහි වෙන්නේ නැහැ. ඉස්සර දරුවන් අලුයම අවදි වෙනවා. පාඩම් කරනවා. මොළය වැඩෙන්නේ අලුයම. නමුත් අද දරුවන් නිදා ගන්න තිබෙන වෙලාවේ අවදි වෙලා ඉදලා අවදි වෙන්න තිබෙන වෙලාවේ නිදා ගන්නවා. මේවා දරුවන්ගේ පිරිහෙන ලක්ෂණ. මේවා නිවැරැදි කිරීමේ මූලික වගකීම තිබෙන්නේ මවුපියන්ටයි. තව කෙනෙකුට ඇඟිල්ල දිගු කරන්නේ නැතුව තම තමන්ගේ දරුවන් යහපත් දරුවන් බවට පත් කිරීමට මවුපියන් වගබලා ගත යුතුයි.සියල්ලෙන්ම නැතත් බොහොමයක් පෞද්ගලික පන්ති හරහා හොඳ දෙයක් වෙන්නේ නැහැ. අද බොහෝ අය අධ්‍යාපනය ලබා දෙන්නේ මුදල් පරමාර්ථයෙන්මයි. අද දරුවන් පැය 24 න් පැය 18 ක් ඉන්නේ මහ පාරේ. මීට දශක දෙක තුනකට පෙර දවල් 1, 2 පහුවුණාම පාසල් ළමයෙක් පාරේ දකින්න නැහැ. නමුත් අද රෑ 9, 10 ටත් පාසල් නිල ඇඳුමින් ළමයින් පාරේ ඉන්නවා. එදා හවස 6 වෙන්න පෙර ගෙවල්වලට ආ යුතු බවට මවුපියන් දරුවන්ට නීතියක් දාලා තිබුණා. නමුත් අද ඒ තත්ත්වය වෙනස් වෙලා.ඇතැම් උපකාරක පන්තිවල අනවශ්‍ය විහිලු තහලු සිදු කෙරෙනවා. ගුරුවරයා සහ සිසුවා අතර තිබෙන බැඳීම වෙනස් වෙනවා. ගුරුවරයා දරුවාගේ යහළුවෙක් බවට පත්වීම මගින් ළමයා කෙරෙන් ගුරු ගෞරවය පිරිහී යනවා. මේ තත්ත්වය තුළ අපිට ශිෂ්ට සම්පන්න දරු පිරිසක් බලාපොරොත්තු වෙන්න බැහැ. මම උපකාරක පන්ති එපා කියන්නේ නැහැ. නමුත් දරුවන් තෝරා බේරාගෙන හොඳ ගුරුවරුන් යටතේ අධ්‍යාපනයට යොමු කිරීමට මවුපියන් කටයුතු කළ යුතුයි. ඒ වගේම පාසලේ වේවා උපකාරක පන්තියේ වේවා ඕනෑම ගුරුවරයෙක් යහපත් දරු පරපුරක් නිර්මාණය කිරීමට කැප විය යුතුයි. අපේ රටේ අනාගත නායකයන් බිහි වන්නේ මේ දරුවන් අතරින්. ඒ නිසා ගුණ දහමින් පිරිපුන් යහපත් දරු පරපුරක් ඇති කිරීම සෑම දෙනාගේම වගකීමක්..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=f1206183</link>
    <topic>ලන්ඩන් උද්ඝෝෂණය දමිළ ජනතාවට කළ අවනම්බුවක්</topic>
    <author/>
    <content>විදෙස් රටවල වෙසෙන දෙමළ ඩයස්පෝරාවේ ක්‍රියාවන් ශ්‍රී ලාංකේය ගැටලුව තව තවත් අවුල් කරන බවත්, සංක්‍රමික රටවල වාසය කරන මොවුන් තම ආත්මාර්ථකාමී උවමනාවන් ඉටු කර ගැනීමට දෙමළ ජාතිය විකුණන බවත් ප්‍රකාශ කර සිටින හින්දු ආගමික සංවිධානයේ නායක බාලරවී සංකර් කුරුක්කල් තුමා සමග එම්. යූ. අයිබ් විසින් පවත්වන ලද සාකච්ඡාවේ සිංහල පරිවර්තනයයි මේ.මීට කලිනුත් ජනාධිපතිතුමා බ්‍රිතාන්‍යයට ගිය අවස්ථාවේ දී සමහරු උද්ඝෝෂණයේ යෙදුණා. මෙවරත් එය සිදු වී තිබෙනවා. පල රහිත නීච ක්‍රියාවලින් එතුමාගේ ගෞරවයට හානියක් සිදු වන්නේ නෑ. ඇත්ත වශයෙන්ම මෙම උද්ඝෝෂණය හා බ්‍රිතාන්‍ය රජය අතර සබඳතාවයක් නෑ. සංක්‍රමික දෙමළ ජනතාවත් යම් විදියකින් කොටින්ගේ ම්ලේච්ඡත්වයට හා තර්ජනවලට ගොදුරු වුවන්. එසේම සංක්‍රමික දෙමළ ජනතාව මෙම ක්‍රියාවලියට සහභාගි වූයේ නැහැ. ඔවුන් කැමැත්තෙන් හෝ අකමැත්තෙන් තම ඉපැයීමේ වැඩි කොටසක් අවාසනාවන්ත මාර්ගවල යෙදෙව්වා. සංක්‍රමික දෙමළ ජනතාව අද සාමකාමී ජීවිතයක් ගත කරනවා.යුද්ධයේ නිමාවත් එක්කම රජය විසින් උතුරු හා නැඟෙනහිර ප්‍රදේශය විශාල වශයෙන් සංවර්ධනය කිරීම සම්බන්ධව එම ජනතාව සතුටින් සිටිනවා. උතුරු හා නැඟෙනහිර ජනතාව ආර්ථික වශයෙන් සමෘද්ධිමත් කිරීමට රජය විසින් සෑම කටයුත්තක්ම මෙහෙයවන බව එම ජනතාව හොඳින් දැනගෙන සිටිනවා. එම නිසාමයි ඔවුන්ගෙන් සමහර අය ආර්ථික වර්ධනය හා ශ්‍රී ලංකාවේ ආයෝජනය කිරීම සම්බන්ධව ඉදිරිපත් වී සිටින්නේ.යුද්ධයෙන් විනාශ වූ මෙම රට විශේෂයෙන්ම උතුරු - නැඟෙනහිර ප්‍රදේශය යළි නංවාලීමට උදව් කරන ලෙස ජනාධිපතිතුමා ඉතා උවමනාවෙන් ඉල්ලීමක් කර තියනවා.එම නිසා දෙමළ සංක්‍රමික සමූහය හා මෙම ප්‍රතිවිරෝධි ක්‍රියාවන් අතර සම්බන්ධයක් නැති බවයි මාගේ අදහස.මෙම ක්‍රියාවේ යෙදුණේ නොමඟ ගිය කණ්ඩායමක්. මෙම ක්‍රියාවේ යෙදුනේ පැනගිය කොටි සහ කොටි හිතවතුන් බවයි පෙනෙන්නේ. පළිගැනීමේ චේතනාවෙනුයි මෙම නිෂ්ඵල ක්‍රියාවන්හි ඔවුන් නිරතවන්නේ. මෙවන් ක්‍රියාව දෙමළ ජනතාවට ප්‍රයෝජනයක් වෙන්නේ නැහැ. අනාගතයේ අප ජනතාවට ලැබිය යුතු දේශපාලනමය විසඳුම් මෙවන් ක්‍රියා නිසා බාධාවට ලක් වෙනවා. අන්තගාමීන්ගේත් අදහස තර කිරීමට මෙය තුඩු දෙනවා. එහි පෙන්නු විරෝධය මෙහි සාමකාමීව ජීවත්වන දෙමළ ජනතාවගේ ජීවිතයට හානි පමුණුවීමට හේතු විය හැකියි. යුද්ධයේ නිමාවෙන් පසු ජාතීන් අතර අන්‍යෝන්‍යතා වර්ධනය වෙමින් පවතින මෙවන් අවධියක මෙවැනි සිද්ධීන් ජාතියේ පිබිඳීමට තමා විසින්ම කරගන්නා හානියක් යැයි මෙම ක්‍රියාකාරීන් තේරුම් ගත යුතුයි.ශ්‍රී ලංකාවේ ඇති වූ යුද්ධය මඟින් සමහර රටවල් ප්‍රයෝජන ලබා ගත්තා. එම රටවල ආයුධ අලෙවිය වැඩි වුණා. දුෂ්ට චේතනාවෙන් යුත් අය කැළඹිලිවලින් පී‍්‍රතිය ලැබුවා. ජාතියේ නාමයෙන් මුදල් උදුරාගෙන සැපසේ දිවි ගෙවන අයටත් මෙවන් කලබලකාරී තත්ත්වය අවශ්‍ය වී තිබෙනවා. මෙවැනි පහත් ආත්මාර්ථකාමී සිතුවිලි දරන අයමයි කලබල ඇති කරන්නේ. සංක්‍රමික දෙමළ ජනතාව මෙයට සහයෝගය දක්වන්නේ නැති බවයි මාගේ දැඩි විශ්වාසය.උද්ඝෝෂණයේ නිරතවුවන් කොටි කොඩි රැගෙන සිටියා. එම නිසා පලා ගිය කොටිනුත් විදේ්ශ රටවල වාසය කරමින් කොටින් ඇති දැඩි කළ අයත් කොටි හිතකාමිනුත් මෙයට සම්බන්ධ වී ඇති බව පෙනෙනවා. ලංකාවේ පමණක් නොව බ්‍රිතාන්‍යයේ කොටි සංවිධානය තහනම් කර තිබෙනවා. එසේ හෙයින් තහනම් සංවිධානයේ කොඩියත් තහනම් කළ යුතු වෙනවා. පෙරදිග රටවල ප්‍රජාතන්ත්‍රවාදය ඉගැන්වූ බ්‍රිතාන්‍යය ඇත්තෙන්ම ප්‍රජාතන්ත්‍රවාදී රටක් වේ නම් කොටි කොඩිය තහනම් කළ යුතුව තිබුණා. කොටින්ද පාලනය කළ යුතුයි. මහා රැජිණගේ උත්සවයට සහභාගිවීමට පැමිණි ආගන්තුකයන් හට ගරු කිරීමත් ඔවුන් හට ආරක්‍ෂාව සැපයීමත් එම රජයේ මූලික වගකීමක්. තම රාජකාරිය හරියාකාරව ඉටු කිරීමට අපොහොසත් වූ බ්‍රිතාන්‍යය ප්‍රජාතන්ත්‍රවාදය ගැන කතා කිරීම හාස්‍යජනකයි. සිදුවූ දේ ගැන අප දේශය කනස්සල්ලෙන් පසු වෙනවා. මින් ඉදිරියටත් මෙවැනි සිද්ධීන් සිදු නොවන්නට වගබලා ගැනීම එම රාජ්‍යයේ වගකීමයි.පසුගිය දශක කිහිපයක් පුරාම වාර්ගික ගැටලුව විසඳා නොමැතිව දිග්ගැස්සෙනවා. මීට පෙර පාලනය කළ ආණ්ඩු විසින් විසැඳුම් ඉදිරිපත් කළ අවස්ථාවන්හි දී ද විපක්‍ෂයේ සහයෝගය නොලැබීම හේතුවෙන් විසඳුම් සොයා ගැනීමේ ප්‍රයත්න අසාර්ථක වුණා. විසඳුම් සොයා ගැනීමේ සාකච්ඡාවට සහභාගි වීමට තරම් තම ස්ථාවරයෙන් කොටින් වෙනස් නොවීම හේතුවෙන් සාකච්ඡාවලින් ඵලක් වුණේ නෑ. දැනට වාර්ගික ගැටලුව විසදීමට හැකිවනුසේ රජයට තුනෙන් දෙකක බලයක් තිබෙනවා. කෙසේ වෙතත් මෙම ගැටලුව විසඳිය යුතු යැයි යන අධිෂ්ඨානයේ මනෝ භාවයෙන් ජනාධිපතිතුමා පසුවෙනවා. ඒ කෙරෙහි එතුමා අවංකව ක්‍රියා කරනවා. අතීතයෙන් ලබාගත් අත්දැකීම් අධ්‍යයනය කිරීමෙන් පසුවයි ජනාධිපතිතුමා පාර්ලිමේන්තු තේරුම් කමිටුව පත් කිරීමට තීරණය කළේ.ආණ්ඩු පක්‍ෂය හා විරුද්ධ පක්‍ෂය ඒකාබද්ධව ක්‍රියා කිරීමේ අවස්ථාව මෙම ක්‍රියාවලියෙන් එළඹී තිබෙනවා. එම සාකච්ඡාවලින් ලැබෙන විසඳුම් සෑම අංශයකම පිළිගත හැකි විසඳුමක් වේවි. ආණ්ඩුව හා විරුද්ධ දෙපාර්ශ්වය අතරින් අන්තවාදීන් ද සිටිනවා. ඔවුනුත් ඒකාබද්ධ කරගෙන ඔවුන්ගේ අදහස්වලටත් ඉඩ දී විසඳුම් සෙවිය හැකියි. එවැනි විසඳුම් කවුරුන් හෝ වේවා විවේචනය කිරීමේ අවස්්ථා ඇති වන්නේ නෑ. එසේ හෙයින් තම ජාතියේ යහපත කෙරෙහි සැළකිලිමත් වන දෙමළ ජාතික සන්ධානය තම ජාතියේ උන්නතිය උදෙසා පාර්ලිමේන්තු තේරීම් කමිටුවට සහභාගි විය යුතුමයි.දෙමළ ජනතාවගේ බලාපොරොත්තුවත් එයයි. බුද්්ධිමතුන් සහ සංක්‍රමික සාමාන්‍ය දෙමළ ජනතාවද මේ කෙරෙහි දෙමළ ජාතික සන්ධානයට බලපෑම් කළ යුතුයි.මෙරටේ සුළු ජාතීන් බව අදහස් කරන්නේ දෙමළ ජනතාව හා මුස්ලිම් ජනතාවයි. සියවස් ගණනාවක් පුරාම උතුරු - නැඟෙනහිර ප්‍රදේශයේ යාබද ගම්මානවල හා එක් එක් ගම්මානවලද මිශ්‍රව හා බහුලව එම ජාතීන් දෙක ජීවත් වෙනවා. මුස්ලිම් හා දෙමළ ජනතාව ආගම් හා ආගමික ක්‍රියාවන් හි වෙනස් වූවත් දෙමළ භාෂාව කතා කරන එකම ජාතියක් ලෙස ජීවත් වූවන්. දැනුත් එසේම ජීවත් වනවා.යුද කාලීන තත්ත්වයන් යටතේ උතුරු කරයේ මුස්ලිම්වරු පලවා හැර තමන් ජීවත්වූ භූමියෙන් ඉවත්වීම ශෝක ජනක සිද්්ධියක්. මුස්ලිම්වරු කොටින් විසින් පළවා හැරිය නමුත් දෙමළ - මුස්ලිම් සම්බන්ධතාවය එදා සිට මෙදා වනතුරු කිසිසේත් හිඩැස් ඇති වූයේ නෑ. තම ජීවිතය ආරක්‍ෂා කිරීම්වස් දේශපාලනඥයන් ජාතික හැඟීම් ඇවිස්සීම හෝ යම් ජාතියක් තවත් ජාතියක් සමඟ කෙටවීම ඉතා වැරැදි ක්‍රියාවක්. දේශපාලනඥයන් මෙම ජාතීන් දෙකම සමසේ සළකා තම කාර්ය භාරය නිසි ලෙස ඉටු කළේ නම්, දෙමළ – මුස්ලිම් ගැටලුවක් යැයි කීමටවත් අවස්ථාවක් එන්නේ නෑ. දෙමළ - මුස්ලිම් එකමුතු භාවයේ පැවැත්ම පිණිස කවුරුත් තම කාර්ය භාරය ඉටුකළ යුතුය යනු මාගේ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=f1206184</link>
    <topic>දවස ඉහළ සිට පහළට දෙදරයි</topic>
    <author/>
    <content>1964 පිහිටු වූ සමගි පෙරමුණ ආණ්ඩුව පෙරළා දැමීමට හේතු රැසක් තිබේ. සමගි පෙරමුණ යනු සමසමාජ ඇමැතිවරුන්ගෙන් සමන්විත වමේ ආණ්ඩුවකි. නායිකාව සිරිමාවෝ බණ්ඩාරනායකයි. මුදල් ඇමැති ආචාර්ය ඇන්. ඇම්. පෙරේරා ය. රජයේ වැඩ ඇමැති චම්ලි ගුණවර්ධන යි. ධනපති විරෝධී වමට බර ආණ්ඩු පෙරළීමේ කුමන්ත්‍රණ එමටය.1962 දී බණ්ඩාරනායක ආණ්ඩුව පෙරළා දැමීමට කුමන්ත්‍රණයක් කළේය. එයට ත්‍රිවිධ හමුදාවේ ඉහළම ලොක්කෝ සහභාගි වූහ. එහෙත් කුමන්ත්‍රණය කරන්නට පෙර එය හෙළි වූ නිසා එය අසාර්ථක විය. 1965 දී තවත් කුමන්ත්‍රණයක් දියත් කළේ එක්සත් ජාතික පක්ෂයේ ආණ්ඩුව පෙරළා දැමීමටයි. එය ද අසාර්ථක විය. එය වැසිකිළි කුමන්ත්‍රණය ලෙස හැඳින්විණි. සමගි පෙරමුණු ආණ්ඩුව පෙරළා දැමීමට ආසන්න හේතුව වූයේ පාසල් පොත් ආණ්ඩුව මගින් ඉතා අඩු මිලට පාසල් දරුවන්ට ලබාදීමට ගත් තීරණය සහ ලේක්හවුස් ආයතනය රජයට පවරා ගැනීමට ඉදිරිපත් වූ පත්තර පනතයි.කෙසේ හෝ පත්‍ර වාර්තාකරුවන් ගේ ගැලරියට හැමදාමත් එන අය අතර පුංචි පුංචි කසුකුසු තිබුණි. කසු කුසුවලට හේතුව කාර්යාලයෙන් වරින් වර ලැබෙන දුරකථන පණිවුඩ නිසාය.“ඡන්දෙ ගත්තද කවුද විරුද්ධ වුණේ ආණ්ඩුවේ අය විපක්ෂයට ගියාද ආදී ප්‍රශ්න වැලකි. වේලාවකට පොඩ්ඩාට කේන්තිය තවත් වෙලාවකට කනගාටුය. දහසක් පැතුම් ඉටු කරමින් බිහි වූ වමට බර ආණ්ඩුවක් පෙරළා දැමීම පොඩ්ඩාට ඔරොත්තු දෙන්නේ නැත.ආණ්ඩුකාරතුමා පාර්ලිමේන්තුවට ඉදිරිපත් කළ රාජාසන කතාව පිළිබඳ ස්තුති යෝජනාවට ඡන්දය විමසීම ආරම්භ වුණේ සවස හයෙන් පසුවය. දැන් සභා ගැබ තරමක් උණුසුම් ය.යෝජනාවට පක්ෂ අය නැගිට ඉංගී‍්‍රසියෙන් “ආයි” කියති. විරුද්ධ අය “හෝ” කියති. සිංහලෙන් කතාකරන අය පක්ෂ නම් “පක්ෂයි” කියති. විරුද්ධ අය “විරුද්ධයි” කියති. ආණ්ඩු පක්ෂයේ අය කොහොමත් කිවයුත්තේ “පක්ෂයි” කියාය.සී. පී. ද සිල්වා ආණ්ඩුවේ ඉඩම් ඇමැතිය. ඔහු හඳුන්වන්නේ “මින්නේරි දෙවියෝ” නමිනි. බණ්ඩාරනායකට වෙඩි තබා මැරූ විට අගමැති තනතුර හිමිවීමට නියමිතව සිිටියේ ඔහුය. එහෙත් ඔහුට එය අහිමි විය. හේතුව කිරි වීදුරුවකට දමා වස දුන් නිසා බව කියති. එහි සත්‍යාසත්‍යතාව කෙසේ වෙතත් අගමැති තනතුර ලැබුණේ විජයානන්ද දහනායකටයි.යෝජනාවට ඡන්දය විමසද්දී සී. පී. “විරුද්ධයි” කී විට සභා ගැබ රත්විය. පත්තරකාරයෝ කලබල වූහ. ඔවුන්ට අවශ්‍ය කන්තෝරුවට අවශ්‍ය වාර්තාව හොඳින් ලබා දීමය. මහානාම සමරවීර ‘විරුද්ධයි’ කියා සී. පී. මෙන් විපක්ෂයේ වාඩි විය. ආණ්ඩුවට විරුද්ධව මතකයේ හැටියට 14 දෙනෙක් ඡන්දය දුන්හ. මුදල් ඇමැති ආචාර්ය ඇන්. ඇම්. පෙරේරා ලංකාවේ සිටියේ නැත. රාජාසන කතාව පිළිබඳ ස්තුති යෝජනාව වැඩි ඡන්ද එකකින් පරාජයට පත් විය.ආණ්ඩු පක්ෂයේ දහ හතර දෙනකු බාගත්තේ අල්ලස් දී වග පසුව අනාවරණය විය. ගත්තු ගණන් පවා පසුව හෙළි විය. සී. පී. ද සිල්වාට පමණක් රුපියල් ලක්ෂයක් දුන්බව කියති. අනෙක් අයට රුපියල් පනස් දාහකි. ඒ කාලයේ රුපියල් පනස් දහස කියන්නේ අද රුපියල් ලක්ෂ 10කටත් වඩා වටින්නේය. සල්ලි දුන් හැටි - දුන්නු තැන පසුව හෙළි විය. මුදල් දීමට යොදා ගත්තේ ලේක්හවුසියේ කාමරයක් බවද කියති. ඡන්දය විමසන මොහොතේ කලවාන මන්ත්‍රී ඡන්දය නොදී පාර්ලිමේන්තු වැසිකිළියේ සැඟවී සිටි බව කියති. නුවර පැත්තේ අමරනන්ද රත්නායක පාර්ලිමේන්තුවට යන විට ඡන්දය විමසා අවසානය. ඔහු ප්‍රමාදයට හේතු වශයෙන් කීවේ කාර් එකේ රෝදයක හුළං ගිය බවයි. අවසානයේ ඒ කතා දෙකම දේශපාලන වේදිකාවල රැව් දුන්නේය. ආචාර්ය ඇන්. ඇම්. එදා පාර්ලිමේන්තුවේ හිටියා නම් ආණ්ඩුව වැටෙන්නේ නැත.කෙසේ හෝ ආණ්ඩුව විසුරුවා හැර ඡන්දයකට ගියේය. ආණ්ඩුවට විරුද්ධව ඡන්දය දී විපක්ෂයට ගිය ලංකා ප්‍රජාතන්ත්‍රවාදී පක්ෂය යාවීමෙන් අලුත් පක්ෂයක් හදාගත්හ. ඡන්දයට වෙනම ඉල්ලුවේය. මැතිවරණ වේදිකාවේ එම පක්ෂයට කීවේ පිස්තෝල පාටිය හෙවත් පිහි පාටිය කියලාය. පිහි පාටිය යයි කීවේ පිටිපස්සෙන් පිහියෙන් ඇන්න නිසාය. පිහි පාටියෙන් ඉල්ලූ සියලු ;දනා පරාජයට පත් වූහ.ඊටපසු පැවැති මැතිවරණයේදී ශ්‍රී ලංකා නිදහස් පක්ෂයේ අපේක්ෂකයා වූයේ අම්බලන්ගොඩ පී. එච්. විලියම් සිල්වාය. පිහි පාටියෙන් ඉල්ලුවේ ආණ්ඩුව පෙරළන්නට ඡන්දය දුන් පී. පී. වික්‍රමසූරියයි. වික්‍රමසූරිය රුපියල් පනස්දාහක් ගත් බව කී නිසා පී. එච්. විලියම් සිල්වාගේ වේදිකාවේ ඒ ගැන විවිධ අය විවිධ අයුරින් කතා කළහ. කොළඹ යුගයේ කවියකු වූ පී. බී. අල්විස් පෙරේරා කවියකින් වික්‍රමසූරියට පහර ගැසුවේය. අවසාන කවි පදය මෙසේය.“මිරිකමු පනස්දාහේ පොළඟගේ බොටුව“පොළඟා යයි කීවේ වික්‍රමසූරියටයි. වික්‍රමසූරිය පැරදුනේය. විලියම් සිල්වා ජයග්‍රහණය කළේය. පනස් දාහේ කතා පදනම් කරගෙන වික්‍රමසූරිය ඡන්ද පෙත්සමක් ගොනු කළේය. නඩුවෙන් වික්‍රමසිංහ දිනුම් ය. විලියම් සිල්වාට ආසනය අහිමි විය.සිද්ධිය අවසාන විය. පොඩ්ඩා සිත් වේදනාවෙන් කන්තොරුවට ගියේ ආණ්ඩුව පෙරළන්නට ඡන්දය දුන් මන්ත්‍රීවරුන් සමග තරහින් නොව කුමන්ත්‍රණය කළ පත්තර කන්තෝරුවල ඇත්තන් සමඟ වෛරයෙනි. පොඩ්ඩා තරහින් හා වෛරයෙන් ගියද කන්තෝරුව ඇතුලේ සිනා හඬ සතුට ඉහ වහා ගියේය. එදා කන්නට දුන්නේ බිත්තර ආප්පය. පොඩ්ඩා කට හරියේ තිබ්බේ නැත.දවස මාධ්‍යවේදීන් දාහතරක් අස්වීමේ ලිපි දී දවස නිවසින් ඉල්ලා අස්වී ගෙදර ගියහ. ඔවුන්ගේ අරමුණ වූයේ එක්සත් ජාතික පක්ෂයට එරෙහිව මැතිවරණ වේදිකාවට ගොඩ වී එම පක්ෂය පරාජය කිරීමය.මාධ්‍යවේදීන් දොළොස් දෙනාගේ ඉල්ලා අස්වීම “ඇත්ත” පත්‍රයට ප්‍රධාන ප්‍රවෘත්තිය විය.“දවස නිවස ඉහළ මහලේ සිට පහළ මහල දක්වා දෙදරයි” ජ්‍යෙෂ්ඨ මාධ්‍යවේදීහු 14 ක් ඉල්ලා අස් වෙති... ප්‍රධාන ප්‍රවෘත්තියේ දැවැන්ත සිරස්තලය එය විය.“පොඩ්ඩා මැතිවරණ වේදිකාවට ගොඩ වෙයි” ලබන සතියේ කියවන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>18</day>
    </date>
    <link>http://www.dinamina.lk/2012/06/18/_art.asp?fn=f1206185</link>
    <topic>දිවි නැඟුමයි මතින් තොරයි සාරධර්ම සපිරි දැයයි</topic>
    <author/>
    <content>දුප්පත් ජනතාවගේ දිවි සරුකීරිම සඳහා දියත් කර ඇති රජයේ වැඩපිළිවෙළ පිළිබඳ ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා විසින් සකස් කරන ලද ලිපියකිශ්‍රී ලංකාව නිදහස ලැබීමත් සමඟ බලයට පැමිණි සෑම රාජ්‍ය නායකයකුම දුප්පත්කම තුරන් කිරීමේ විවිධ වැඩසටහන් ක්‍රියාත්මක කළේය. නොමිලේ හාල් සේරු 2ක් දීම, කූපන් පොත, ජනසවිය හා සමෘද්ධි ආදී විවිධ වැඩසටහන් මේ අනුව ක්‍රියාත්මක කෙරිණි.දශක ගණනාවක සිට විවිධ වැඩසටහන් ක්‍රියාත්මක කළත් , වෙනත් රටවල මෙන් ම ශ්‍රී ලංකාවේ ද දුප්පත්කම සහමුලින් තුරන් කිරීමට මේ වනතෙක් හැකිවී නොමැත.පොදුජන එක්සත් පෙරමුණ රජය දුප්පත්කම තුරන් කිරීමටත්, අඩු ආදායම්ලාභී ජනතාව නගාසිටුවීමටත්, සමෘද්ධි වැඩසටහන ජාතික ව්‍යාපාරය වසර 1995 දී හඳුන්වා දුන්නේය.මේ සඳහා ගම් තුළ වෙසෙන පෙරමුණ ගෙන ක්‍රියා කළ හැකි ජවසම්පන්න උද්‍යෝගිමත් දක්ෂ තරුණ තරුණියන් පිරිසක් තෝරා ගන්නා ලදී. රජය ලබා දුන් නිර්නායකයන්ට අනුව සමෘද්ධි සහනාධාරලාභීන් තෝරා ගැනීම සිදු විය. සමෘද්ධි ව්‍යාපාරය ජාතික වැඩසටහනක් වූ අතර, දේශපාලනයෙන් තොර වු දුප්පත්කම දුරලීමේ රජයේ ප්‍රධාන වැඩසටහන ද මෙය විය.අඩු ආදායම්ලාභීන්ගේ හා ඔවුන් ජීවත්වන පරිසරයේ පවත්නා විභව ශක්තීන් හඳුනා ගැනීමට සමෘද්ධි නිලධාරින්ට හැකියාව තිබිය යුතුය. එම ශක්තීන් හඳුනා ගනිමින්, සංවර්ධන ක්‍රමවේදයට සහභාගී කර ගැනීමට සමෘද්ධි නිලධාරින් පෙරමුණ ගත යුතුවේ. තමාගේ ප්‍රදේශයේ අඩුආදායම්ලාභී ජනතාව සපලදායීව, කාර්යක්ෂමව දුගී හිතවාදීව හා තිරසාරව සවිබල ගන්වා, දිළිඳුකම එතෙර කර, එම ප්‍රදේශ සංවර්ධනය කිරීම මගින් සමස්ත ජාතික සංවර්ධනයට දායක කර ගැනීම සමෘද්ධි සංවර්ධන නිලධාරින්ගෙන් අපේක්ෂා කරයි.සමෘද්ධි වැඩසටහන මේ වනවිට අඩු ආදායම්ලාභී ජනතාව හා බැඳුණු ඉතා සාර්ථක වැඩසටහනක් බවට පත්වී ඇත්තේ මේ නිසා ය.මිනිසුන්ගේ දුප්පත්කමට ප්‍රධාන හේතුව ඔවුන්ට සම්පත් හිඟකම පමණක් නොවේ. විවිධ සමාජ විරෝධී ක්‍රියාකාරකම්වල යෙදෙමින්, පවතින සම්පත් විනාශ කර ගැනීම බව දීර්ඝ ලෙස නිරීක්ෂණය කිරීමේදී පෙනී යයි. ඔවුන්ගේ ප්‍රධානතම සමාජ විරෝධී ක්‍රියාවක් ලෙස පෙනී යන්නේ මත්ද්‍රව්‍ය හා දුම්වැටි භාවිතයයි.අමාත්‍ය බැසිල් රාජපක්ෂ මැතිතුමාගේ උපදෙස් මත ශ්‍රී ලංකා සමෘද්ධි අධිකාරියේ සමාජ සංවර්ධන අංශය, මත්ද්‍රව්‍ය හා දුම්වැටි භාවිතයෙන් ජනතාව මුදාගැනීම සඳහා සක්‍රීය ලෙස දායක වී ඇත.“මහින්ද චින්තනයට” අනුව “මතට තිත” සංකල්පය සාක්ෂාත් කර ගැනීමට මත්ද්‍රව්‍ය නිවාරණ වැඩසටහන, සුවිශාල මෙහෙවරක යෙදී සිටී.දිවි නැඟුමයි මතින් තොරයි - සාරධර්ම සපිරි දැයයි “තේමාව යටතේ ජාත්‍යන්තර දුම්වැටි – මත් විරෝධී දිනය වෙනුවෙන් දුම්වැටි විරෝධී සමෘද්ධි කොඩි සතියක් ක්‍රියාත්මක කළේය.අඩු ආදායම්ලාභීන්ගේ ආර්ථික සංවර්ධනයට ප්‍රබල ප්‍රතිරෝදයක් වන මත්ද්‍රව්‍ය හා දුම්වැටි භාවිතය තුළින් ආර්ථික හා සමාජීය පරිහානිය පිළිබඳ ජනතාව දැනුම්වත් කිරීම මේ කොඩි සතියේ එක් අරමුණකි. අනෙක් අරමුණ වනුයේ කොඩි අලෙවියෙන් ලැබෙන ආදායම හා ගමේ ප්‍රජාවගෙන් ලැබෙන පරිත්‍යාග, ප්‍රාදේශීය ලේකම් කොට්ඨාස මට්ටමින් අරමුදලක් ඇති කර “සමාජ සංවර්ධන පදනම” පිහිටුවා ක්‍රියාත්මක කිරීමයි.ග්‍රාමීය මට්ටමින් සමාජ සංවර්ධන පදනම විශාල මෙහෙවරක යෙදෙමින් සිටී. ආර්ථික අපහසුතා මත පාසල් යාමට නොහැකි දරු දැරියනට සිසු දිරිය ශිෂ්‍යත්ව ලබාදීම, පාසල් යන වයසේ සිටින, එහෙත් පාසල් නොයන දරුවන් පාසල් ගත කිරීම, අඩු ආදායම්ලාභී කාන්තාවන්, වැඩිහිටියන්, ආබාධිතයන්, රණවිරු පවුල් සහ බන්ධනාගාරගතවූවන් වෙනුවෙන් සුබසාධන වැඩසටහන් ක්‍රියාත්මක කිරීම මේ අනුව සිදුවේ.යුද්ධයෙන් පසු ආර්ථික යුද්ධය ජය ගැනීම රජයේ ප්‍රමුඛ අරමුණයි. කඩිනමින් ආර්ථික ජයග්‍රහණ අත්කර ගැනීම සඳහා ආර්ථික සංවර්ධන අමාත්‍යංශය ස්ථාපිත කෙරිණි.මේ වනවිට ආර්ථික සංවර්ධන අමාත්‍යංශය සෑම ක්ෂේත්‍රයකම සංවර්ධන ක්‍රියාදාමයන්හී නිරත වෙමින් සිටී.මෑත කාලයේ ශ්‍රී ලාංකික ජනතාව බෝ නොවන රෝගවලින් මියයාමේ වැඩි ප්‍රවණතාවයක් පෙන්නුම් කරයි. සමබල ආහාර වේලක් නොගැනීම හා අවිධිමත් ආහාර රටාව, ව්‍යායාම නොමැතිකම හා මානසික ආතතිය මීට හේතු බව සෞඛ්‍ය අංශයේ මතයයි. ජනතාව මේ පීඩනයෙන් මුදාගෙන, සෞඛ්‍යසම්පන්න ජාතියක් දැයට දායාද කිරීමට ආර්ථික සංවර්ධන අමාත්‍ය බැසිල් රාජපක්ෂ මහතා දිවි නැඟුම වැඩසටහන දිවයින පුරා ක්‍රියාත්මක කරයි. මේ ජාතික වැඩසටහන ක්‍රියාවට නැංවීම සඳහා සමෘද්ධි නිලධාරින් කෙරේ වැඩි විශ්වාසයක් තබන්නට අමාත්‍ය බැසිල් රාජපක්ෂ පියවර ගෙන ඇත.ඒ අනුව “දිවි නැඟුම” ජාතික වැඩසටහනේ ප්‍රධාන ක්‍රියාකාරි කොටස්කරුවන් වනුයේ ආර්ථික සංවර්ධන අමාත්‍යංශය යටතේ කටයුතු කරන සමෘද්ධි නිලධාරින් හා කළමනාකරුවන් වීම ගැන සතුටු විය හැකිය.ජනාධිපතිතුමාගේ අයවැය යෝජනා අනුව “දිවි නැඟුම දෙපාර්තමේන්තුව“ ඇති කරමින් ශ්‍රී ලංකා සමෘද්ධි අධිකාරියේ නිලධාරින් මේ දෙපාර්තමේන්තුවට අන්තර්ග්‍රහනය කෙරේ. ඒ අනුව ඉදිරියේදී සමෘද්ධි නිලධාරින් පූර්ණ විශ්‍රාම වැටුප් සහිත රාජ්‍ය නිලධාරින් පිරිසක් වේ.මෙම අන්තර්ග්‍රහනය කිරීමේ දී වඩාත් විශේෂ කාරණය වනුයේ, අන්තර්ග්‍රහනයට පෙර අධිකාරිය යටතේ ලැබිය යුතු සියලු උසස්වීම් හා ශ්‍රේණි ලබාදී දෙපාර්තමේන්තු සේවාවට අන්තර්ග්‍රහනය කිරීමයි. මීට අමතරව අන්තර්ග්‍රහනයට පෙර සියලු පුරප්පාඩු සම්පූර්ණ කිරීමද සිදුවේ.සමෘද්ධි නිලධාරින්ගේ නිරන්තර ඉල්ලීමක් වී ඇත්තේ දිස්ත්‍රික් මට්ටමින් හිඟ වැටුප් ලබා ගැනීමට ප්‍රතිපාදන ලබා දෙන ලෙසය. මේ සඳහා මහා භාණ්ඩාගාරයෙන් ප්‍රතිපාදන ලබා ගැනීමට අවශ්‍ය කටයුතු සිදුවෙමින් පවතී. 43(1) චක්‍රලේඛයට අනුව වැටුප් පරිවර්තනය ක්‍රියාත්මක කිරීමේදී සිදුවී ඇතැයි විශ්වාස කරන අඩුපාඩු කඩිනමින් නිවැරැදි කිරීමට පියවර ගෙන ඇත.සමෘද්ධි නිලධාරින් හට ඇති වැටුප් , උසස්වීම්, ණය හා සුබසාධන ගැටලු නිරාකරණය කිරීමට ආර්ථික සංවර්ධන අමාත්‍යංශය නිරතුරුවම අවධානයෙන් සිටී.සමෘද්ධි ව්‍යාපාරයේ එක් අරමුණක් වනුයේ ජනතාව බැංකුකරණයට හුරු කිරීමයි. සමෘද්ධි බැංකු සංගම් ප්‍රවේශය යටතේ ඉතුරුම් හා ණය සංස්කෘතියකට නාගරික හා ග්‍රාමීය අඩු ආදායම්ලාභී ජනතාව හුරු කිරීම සමෘද්ධි ව්‍යාපාරයට පැවරී ඇති ප්‍රධානතම කාර්යභාරයක් වනු ඇත.මේ ක්‍රමය ක්‍රියාත්මක කිරීමෙන් සහනාධාරලාභීන් සෑම මසකම සමෘද්ධි බැංකුව හා ගනුදෙනු කරනු ඇත.බැංකුව හා ජනතාව අතර බැඳීමක් අපේක්ෂා කරයි. බැංකු ණය ලබා ගනිමින් නව ව්‍යවසාය ඇති කිරීම මගින් සමෘද්ධිලාභින්ට මීට උපකාරි විය හැකිය. සමෘද්ධි බැංකු තුළින් ජනතාව ඉතිරි කිරීමට හුරු කරවිය හැකිය. වර්තමාන තත්ත්වයට අනුව සමෘද්ධි බැංකු පද්ධතිය ද නවීකරණය විය යුතුය. ඒ අනුව සමෘද්ධි වැඩසටහන ආරම්භ වී ක්‍රියාත්මක වෙමින් පවතී. සමෘද්ධි බැංකු සංගම් ද පරිගණක ජාලගත කිරීම අරඹා ඇත. මීට සමගාමීව නිලධාරින් පුහුණු කිරීම ද අරඹා ඇත.පවතිනා සම්ප්‍රදායික ක්‍රමවේදයෙන් බැහැර නවමං සොයා යාමේදී විරුද්ධවන්න ද ඇත. නවීන තාක්ෂණය හා ක්‍රමෝපාය අනුගමනය නොකරමින්, හුදෙකලා වු සමෘද්ධි ව්‍යාපාරයක් පවත්වා ගෙන යා නොහැකිය. සැමවිටම අප නවීන තාක්ෂණ උපයෝගී කරගත යුතු වේ.ආරම්භයේදී යම් අපහසුතාවන්ට මුහුණ දීමට සිදුවනු ඇත. ඒ සියලු අභියෝග ජය ගැනීමට හැකිවේ.ශ්‍රී‍්‍රී ලංකා සමෘද්ධි අධිකාරිය හා සමෘද්ධි කොමසාරිස් දෙපාර්තමේන්තුව රජයේ ආයතනයක් වේ. එය කිසිවිටකත් දේශපාලනීයකරණය කිරීමට රජය අදහස් නොකරයි.සමෘද්ධි වැඩසටහනේ නිලධාරින් හා සමෘද්ධි සහන ලබන්නන් සියලුදෙනාම රජයට අයත් කොටස් වේ.මේ කිසිදු පාර්ශ්වයක් අපහසුතාවට පත් කිරීම රජයේ අරමුණ නොවේ.ජනාධිපතිතුමාගේ මහින්ද චින්තන ඉදිරි දැක්ම අනුව දුගී දුප්පත්කම තුරන් කරමින්, ඓශ්චර්යමත් ශ්‍රී ලංකාවක් කරා යාමේදී සමෘද්ධි ව්‍යාපාරයට විශාල වගකීමක් පැවරී ඇත.රජයට ද සමෘද්ධි වැඩසටහන කෙරේ විශ්වාසයක් ඇත. ඒ අනුව දුප්පත්කම අවම වු සමෘද්ධිමත් ශ්‍රී ලංකාවක් ගොඩ නැඟීමට සමෘද්ධි ව්‍යාපාරය කැපවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n120619_br4</link>
    <topic>ජෛව ඉන්ධන බලයෙන් කැනඩාවේ සිට මෙක්සිකෝවට ගුවන් ගමනක්</topic>
    <author>මොන්ට්‍රියල් - ඒ එෆ් පී</author>
    <content>(2012 ජූනි මස 19 15:05)පරිසර දූෂණයෙන් තොර හරිතමය ප්‍රවාහන සේවාවකට ඇති ගෝලීය කැපවීම පිළිබිඹු කරමින් කැනඩාව එරට ඉතිහාසයේ පළමු වරට ජෛව ඉන්ධන යොදා ගනිමින් ටොරොන්ටෝ සිට මෙක්සිකෝ නුවර දක්වා ගුවන් යානයක් පියාසර කර තිබේ.මේ ගමන‍ට යොදාගත් 319 ගුවන් බසයට යොදාගෙන ඇත්තේ ප්‍රතිචක්‍රීකරණය කළ අහර පිසිමට ගන්නා තෙල් හා ජෙට් ඉන්ධන මිශ්‍රණයකි. එමඟින් කාබන් ඩයොක්සයිඩ් විමෝචනය 40% කින් අඩුවන බව ගුවන් යානා නිෂ්පාදකයන් කියා තිබේ. කැනඩා ගුවන් සේවයට අයත් යානයක් මේ ගමනට යොදාගත් අතර එහි සභාපති ෆැබ්රයිස් බ්‍රෙගියර්පවසා ඇත්තේ එමඟින් විමෝචනය අඩුකිරීමේ ප්‍රබල හැකියාවක් කැනඩා ගුවන් සේවයට ඇති බව සනාථ කෙරෙන බවය.බ්‍රසීලයේ රියෝද ජනීරෝ නුවර පැවැත්වෙන එක්සත් ජාතීන්ගේ තිරසාර සංවර්ධනය සමුළුව වන රියෝ +20 ට සමගාමීව මෙම ගුවන් ගමන සිදුකර ඇත්තේ අන්තර්ජාතික සිවිල් ගුවන් සේවා සංවිධානයේ පාරිසරික වැඩපිළිවෙලේ අංගයක් ලෙසය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n120619_br3</link>
    <topic>රහස් පොලිස් වෙස්ගෙන දුම්රිය මගීන් කොල්ල කන තිදෙනෙක් අත්අඩංගුවට</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>(2012 ජූනි මස 19 10:45)රහස් පොලිස් නිලධාරීන් බව පවසමින් කලක සිට මහනුවර මාතලේ ධාවනය කෙරෙන දුම්රිය මගීන්ගේ දේපොළ කොල්ල කෑමේ නිරතව සිටි සැකකරුවන් තිදෙනෙක් කොල්ලකන ලද මුදල් සහ රු. 6000 ක් වටිනා නොකියා වර්ගයේ ජංගම දුරකතනයක් සමඟ අත්අඩංගුවට ගැනීමට කටුගස්තොට පොලිසියේ අපරාධ අංශයේ නිලධාරීන් සමත්ව ඇත.මෙසේ සැකකරුවන් අත්අඩංගුවට ගෙන ඇත්තේ මාතලේ සිට මහනුවර දක්වා සවස 5.50 ට ධාවනය වන දුම්රියේ දීය.මේ සැකකරුවන් වයස අවුරුදු 19 – 22 ත් අතර වයසේ පසුවන මහයියාව ප්‍රදේශයේ පදිංචි මුස්ලිම් ජාතිකයන් බව වාර්තා වේ. මොවුන් ගෙන් වැඩිදුරටත් ප්‍රශ්න කිරීමෙන් අනතුරුව මහනුවර ස.පො.අ. අධිනීතිඥ එස්. බී. රත්නායක මහතාගේ උපදෙස් පරිදි මහනුවර ප්‍රධාන මහේස්ත්‍රාත් රවින්ද්‍ර පේමරත්න මහතා වෙත ඉදිරිපත් කිරීමෙන් පසුව හඳුනා ගැනීමේ පෙරෙට්ටුවකට ඉදිරිපත් කිරීමට රක්‍ෂිත බන්ධනාගාර ගත කොට ඇත.පොලිස්ථානාධිපති ප්‍රධාන පොලිස් පරීක්‍ෂක දේශපි‍්‍රය ජයතිලක මහතාගේ මෙහෙයවීමෙන් අපරාධ අංශයේ ස්ථානාධිපති පො.ප. බණ්ඩාර, උ.පො.ප මහින්ද යන නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n120619_br2</link>
    <topic>මාතර මහ නගර සභාවෙන් ජනතාවට නොමිලේ ගිලන් රථ සේවයක්</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>(2012 ජූනි මස 19 10:25)මාතර මහ නගර සභාව මාතර නගරයේ ජනතාවට නොමිලේ ගිලන් රථ සේවයක් සැපයීමට පියවර ගෙන ඇත.මාතර පුරපති සොසින්දු හඳුන්ගේ මහතාගේ සංකල්පයක් අනුව ක්‍රියාවට නැංවූ මෙම වැඩපිළිවෙළ මාතර මහ රෝහල සමඟ ඒකාබද්ධව පැවැත්වීමට පියවර ගෙන ඇත. මේ සඳහා මාතර මහ නගර සභාව විසින් මාතර රෝහල වෙත ගිලන් රථයක් භාර දුන් අතර ඒ සඳහා සේවක සේවිකාවන් හත්දෙනකු බඳවාගෙන ගාල්ල සහ කරාපිටිය රෝහල්වලදී රෝගී සත්කාරය හා ප්‍රථමාධාර පිළිබඳ මාසයකට වැඩි කාලයක් පුහුණුවක් ද ලබා දී ඇත.මෙම ගිලන් රථ සේවය දිවා රාත්‍රී දෙකේදීම ක්‍රියාත්මක වන අතර රෝගියකු සම්බන්ධයෙන් දුරකථන පණිවිඩයක් දුන් සැනින්ම මාතර රෝහලේ වෛද්‍යවරයකු, හෙදියකු සමඟ කාර්ය මණ්ඩලයේ අයකු ගිලන් රථයෙන් නිවසට පැමිණ අදාළ රෝගියා රෝහලට ගෙන යාමට කටයුතු කරනු ලබයි.එම අවස්ථාවේ එම රෝගියාට හදිසි ප්‍රතිකාර අවශ්‍ය වේ නම් එම ප්‍රතිකාර ලබා දෙමින් රෝගියාගේ ජීවිතය ආරක්‍ෂා කර ගැනීමට මෙම කාර්ය මණ්ඩලය කැපවී ඇත.නගරයේ ජනතාව නගර සභාවට ගෙවන බදුවලින් එම ජනතාවගේ සෞඛ්‍යය ආරක්‍ෂා කර ගැනීමට නොමිලේ ආරම්භ කර ඇති මෙම ප්‍රජා සත්කාරය අනිත් පළාත් පාලන ආයතනවලට ද ආදර්ශයක් වෙන අතර මෙය නගරයේ ජනතාවගේ ප්‍රශංසාවට හේතු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n120619_br1</link>
    <topic>පරිභෝජනයට නුසුදුසු ආහාර වලින් රු. එක් කෝටි තුන් ලක්ෂ අසූඑක් දහසක්</topic>
    <author>සන්ධ්‍යා කරුණාරත්න</author>
    <content>(2012 ජූනි මස 19 10:15)මිනිස් පරිභෝජනයට නුසුදුසු ආහාර අලෙවි කළ පුද්ගලයන් 1542 කට පසුගිය මාස හයේදී නඩු පවරා රුපියල් ‍එක් කෝටි තුන් ලක්ෂ අසූඑක් දහසක දඩ මුදලක් සෞඛ්‍ය අමාත්‍යාංශය අය කර ගෙන ඇත.මහජන සෞඛ්‍ය පරීක්ෂකවරුන් රට පුරා සිදු කළ වැටලීම්වලින් මේ මුදල අය කර ගත් බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පවසයි‍.පුද්ගලයන්ගේ ආහාර සෞඛ්‍ය සුරක්ෂිත කිරීමේ අරමුණෙන් රට පුරා මෙවැනි වැටලීම් වැඩසටහනක් ක්‍රියාත්මක කරන බව ද ඒ මහතා කීය.මුළුතැන්ගෙයි පැවැති අඩුපාඩු, සනීපාරක්ෂාවට අහිතකර ලෙස ආහාර නිෂ්පාදනය, කිරි, මස්, යෝගට් යනාදිය ශීතකරණයේ එකට ගබඩා කර තැබීම යනාදි හේතු නිසා වෙළඳසල් හිමියන්ට එරෙහිව නඩු පවරා තිබේ.වයඹ, සබරගමුව පළාත්වල සහ ගම්පහ දිස්ත්‍රික්කයේ පුද්ගල පරිභෝජනයට නුසුදුසු ආහාර වෙළඳසල් පැවැති බවත් සෙනරත් බණ්ඩාර මහතා පැවැසීය.මෙවැනි වෙළඳසල් හිමියන්ට එරෙහිව නීතිමය ක්‍රියාමාර්ග ගන්නා අතර පුද්ගල පරිභෝජනයට සුදුසු ආහාර අලෙවි කරන ආකාරය පිළිබඳ දැනුවත් කිරීම ද මහජන සෞඛ්‍ය පරීක්ෂකවරු මඟින් සිදුකෙරේ.ආහාර වෙළඳසල් පරීක්ෂා කර ඒවා A, B, C ලෙස වර්ගීකරණය කරන බවත් A, B ලෙස වර්ග කර ඇති ආහාර වෙළඳසල්වලින් පමණක් ආහාර පරිභෝජනය කළ යුතු බවට මිනිසුන් දැනුවත් කරන බවත් ඒ මහතා ප්‍රකාශ කළේය.කිසියම් ස්ථානයක පුද්ගල පරිභෝජනයට නුසුදුසු ආහාර පවතින්නේ නම් ප්‍රදේශයේ මහජන සෞඛ්‍ය පරීක්ෂකවරයා වෙත හෝ සෞඛ්‍ය වෛද්‍ය නිලධාරි කාර්යාලය වෙත පැමිණිලි කරන ලෙස මහජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206191</link>
    <topic>ඩෙංගු මර්දනයට කැප වී ඇත්තේ අමාත්‍යාංශ 45න් 9ක් පමණයි</topic>
    <author>සිතාරා සේනානි</author>
    <content>ඩෙංගු මර්දනය සඳහා විශේෂිත කමිටු පිහිටුවා අවශ්‍ය පියවර ගන්නැයි ජනාධිපති ලේකම් ලලිත් වීරතුංග මහතා නිකුත් කළ චක්‍රලේඛය ක්‍රියාත්මක කර ඇත්තේ අමාත්‍යාංශ 45න් 9ක් පමණක් බව සෞඛ්‍ය ඇමැති මෛත්‍රීපාල සිරිසේන මහතා පවසයි.ජනාධිපති ඩෙංගු කාර්ය සාධක බළකායට අයත් අමාත්‍යාංශ දොළහෙන් සෞඛ්‍ය, ආරක්ෂක, පළාත් සභා හා පළාත් පාලන අමාත්‍යාංශවල පමණක් මේ කමිටු පිහිටුවා ඇති බවද මෙහිදී හෙළිවිය.ජනාධිපති මහින්ද රාජපක්ෂ මහතාගේ උපදෙස් පරිදි ජනාධිපති ලේකම්වරයා නිකුත් කරන චක්‍රලේඛයක් පවා මෙලෙස ක්‍රියාත්මක නොකරන්නේ නම් රටේ ඩෙංගු මර්දනය කිසිදා කළ නොහැකි වනු ඇතැයිද ඇමැතිවරයා අවධාරණය කළේය.ඇමැති මෛත්‍රිපාල සිරිසේන මහතා මේ බව පැවැසුවේ ජනාධිපති ඩෙංගු කාර්ය සාධක බළකාය ජාතික රුධිර මධ්‍යස්ථාන ශ්‍රවණාගාරයේ ඊයේ (18) රැස්වූ අවස්ථාවේදීය. ජනාධිපති ලේකම්වරයා නිකුත් කළ ඉහත චක්‍ර‍ලේඛය මේ වසරේ මාර්තු 19වැනිදා නිකුත් කළ බවත් ඇමැතිවරයා කීය. ඩෙංගු මර්දනය සඳහා කලින් කළ දැනුම්දීම අනුව ඩෙංගු මර්දන කමිටු පත් කිරීමට කටයුතු කැර ඇත්තේ රජයේ දෙපාර්තමේන්තු අනූවෙන් 4ක්, අධිකාරී 33න් 1ක්, මණ්ඩල 30න් 1ක්, සංස්ථා 24කින් 1ක්, ව්‍යවස්ථාපිත ආයතන 142න් හයක් පමණක් බවද කීය.ඩෙංගු මර්දනය සෞඛ්‍ය අමාත්‍යාංශයට පමණක් තනිව කළහැක්කක් නොවන බව කී ඇමැතිවරයා එය සියලු අමාත්‍යාංශ, දෙපාර්තමේන්තු සංස්ථා, ආයතන, මහජනතාව ඇතුළු සියලු දෙනා එක්ව සිදුකළ යුතු සාමූහික කටයුත්තක් බැවින් ඒ සම්බන්ධයෙන් සෞඛ්‍ය අමාත්‍යාංශයට පමණක් දොස් තැබීමෙන් පළක් නොවන බවද කීය.ඇමැතිවරයා මෙසේද කීය.අපි සටන් කරන්නේ ජනතාවගේ ජිවිත සඳහායි. ඒ සියලු දෙනා එක්ව කටයුතු කළ යුතුයි. තමන්ගේ ප්‍රදේශ පිරිසුදු කරගෙන ආදර්ශයක් දීම අවශ්‍යයි. මාධ්‍යවලින් මා දැක්කා සමහර ආයතනවල සේවකයන් විශාල පිරිසකට ඩෙංගු වැළඳිලා කියලා. වැරැද්ද තිබෙන්නේ සෞඛ්‍ය අමාත්‍යාංශයේද කාගේද කියලා දැන් තේරෙනවා ඇති. ආයතනවල වායු සමීකරණ යන්ත්‍රයේ ජලය එක්රැස් වෙනවා නම් ඒවායේ ඩෙංගු මදුරු කීටයන් බෝවන බව සොයාගෙන තිබෙනවා. ඒක නවත්වන්න ඒ ඒ ආයතන කටයුතු කරන්න ඕනෑ.ඩෙංගු මර්දනය සම්බන්ධයෙන් මම ආරක්ෂක ලේකම් ගෝඨාභය රාජපක්ෂ මහතා සමඟ අද සාකච්ඡා කළා. ඩෙංගු මර්දන මාසය පුරා ඩෙංගු මර්දනය සඳහා හමුදා සාමාජිකයන් දහස් ගණනකගේ සේවය ලබාදීමට කටයුතු කරන බව එතුමා එහිදී ප්‍රකාශ කළා.මේ මස 25වැනිදා සිට ජුලි 25වැනිදා දක්වා මුල්වරට ප්‍රකාශයට පත්කැර ඇති ඩෙංගු මර්දන මාසයේදී ඒ ඒ රාජ්‍ය ආයතන ක්‍රියාත්මක කරන්නේද යන්න පිළිබඳ ඩෙංගු කාර්ය සාධක බළකාය මඟින් අධීක්ෂණය කිරීමට කටයුතු කරනවා. ඒ සඳහා ජනාධිපති ලේකම් කාර්යාලයේ නිලධාරියකුද සම්බන්ධ කර ගැනීමට පියවර ගන්නවා.සෞඛ්‍ය නියෝජ්‍ය ඇමැති ලලිත් දිසානායක, අධ්‍යාපන අමාත්‍යංශයේ අධීක්ෂණ මන්ත්‍රී මොහාන් ලාල් ග්‍රේරෝ, දෙහිවල ගල්කිස්ස මහ නගර සභාවේ නගරාධිපති ධනසිරි අමරතුංග, සෞඛ්‍ය ලේකම් වෛද්‍ය රවීන්ද්‍ර රුබේරු, ජනාධිපති ඩෙංගු කාර්ය සාධක බළකායට අයත් අමාත්‍යාංශ දොළහ නියෝජනය කරමින් ලේකම්වරු හා නිලධාරීහු රැසක්ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206192</link>
    <topic>ඩෙංගු මැඬලීමටදේශීයඖෂධයක්</topic>
    <author>මානෙල් පුෂ්ප කුමාරි</author>
    <content>ඩෙංගු රෝගය මැඬලීම සඳහා නව දේශීය ඖෂධයක් නිපදවීමට ආයුර්වේද පර්යේෂණ ආයතනය මේ වන විට විශේෂ පර්යේෂණයක් පවත්වයි.ඒ සඳහා ගස්ලබු දලු යුෂවලට වෙනත් ශාඛසාර එකතු කරමින් ප්‍රබල දේශීය ඖෂධයක් නිපදවීමට ආයුර්වේද පර්යේෂණ ආයතනයේ අධ්‍යක්ෂ මහාචාර්ය කේ.කේ.ඩී එස්.රණවීර මහතා පර්යේෂණ පවත්වයි.මේ පිළිබඳව මීට පෙරද ගස්ලබු කොළ යුෂ යොදා ගනිමින් පර්යේෂණ සිදු කර තිබේ. දේශීය ක්‍රමවේදයන් අනුව ඩෙංගු රෝගය මර්දනය කිරීම සඳහා මේ පර්යේෂණය සිදු කරන බව මහාචාර්යවරයා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206193</link>
    <topic>ලංකා බැංකුවෙන් රුපියල් ට්‍රිලියනයක ශේෂ පත්‍රයක්</topic>
    <author>මහින්ද අලුත්ගෙදර</author>
    <content>ඉතිහාසයේ පළමු වරට ලංකා බැංකුව රුපියල් ට්‍රිලියනයක ශේෂ පත්‍රයක් පෙන්නුම් කිරීමට සමත් වෙයි.මෙවැනි ඉලක්කයක් කරා පැමිණි ශ්‍රී ලංකාවේ පළමු ආයතනය ලංකා බැංකුව වන අතර එම අගය පසුගිය මැයි මස 31 වනවිට වාර්තා කර ඇතැයි ලංකා බැංකුවේ සභාපති ආචාර්ය ගාමිණී වික්‍රමසිංහ මහතා පවසයි.සැලසුම් සහගත ලෙස නිවැරැදි ඉලක්කයක් ඔස්සේ කටයුතු කිරීම, විධිමත් හා කාර්යක්ෂමතාව, කැපවීම, නිරවද්‍යතාව ආදිය හේතුවෙන් මේ ජයග්‍රහණය ලබා තිබෙන බවද ඒ සඳහා සමස්ත කාර්ය මණ්ඩලයේ සහයෝගය ලැබී තිබෙන බවද හෙතෙම පෙන්වා දෙයි.සභාපතිවරයා මේ බව සඳහන් කළේ ලංකා බැංකු මූලස්ථානයේ ඊයේ (18) පැවැති විශේෂ මාධ්‍ය හමුවකට සහභාගි වෙමිනි.ලංකා බැංකුව ශ්‍රී ලංකාවේ ප්‍රමුඛතම රාජ්‍ය බැංකුව වශයෙන් මෙන්ම සෙසු බැංකු සඳහාද ආදර්ශයක් වෙමින් ඉදිරියට ගමන් කරන බව පෙන්වාදුන් සභාපතිවරයා පසුගිය 2010 වර්ෂයේදී රුපියල් බිලියන 10 ක (රුපියල් කෝටි 1000) ලාභයක්ද පසුගිය 2011 වර්ෂයේදී රුපියල් බිලියන 15 ක (රුපියල් කෝටි 1500) ලාභයක්ද ලබා තිබෙන බව සිහිපත් කළේය. වසර දෙක හමාරක් වැනි කෙටි කාලයක් ඇතුළත මෙවැනි දැවැන්ත ඉලක්කයක් කරා පැමිණීමට හැකිවී තිබෙන බව සිහිපත් කළ ආචාර්ය ගාමිණී වික්‍රමසිංහ මහතා එම ඉලක්කය මේ වසරේ දෙසැම්බර් 31 වනවිට සම්පූර්ණ කිරීම අරමුණ වී තිබුණද ඊට මාස 7 කට පෙර ළඟාවීමට හැකිවීම සම්බන්ධයෙන් අතිශය සතුටට පත්වන බවද සඳහන් කළේය.මීට පෙර සිටි කළමනාකාරිත්වය මෙන්ම කාර්ය මණ්ඩලයද තම බැංකුව දිගු ගමනක් කරා රැගෙන යාම වෙනුවෙන් ප්‍රශංසනීය කාර්යභාරයක් ඉටුකර තිබෙන බව සිහිපත් කළ ලංකා බැංකුවේ සභාපතිවරයා ජනාධිපති මහින්ද රාජපක්ෂ මහතාගේ සංකල්පයකට අනුව අපේ රට ආසියාවේ ආශ්චර්යය කරා යන ගමනට තම බැංකුව විශාල ශක්තියක් වී තිබෙන බවද ඉදිරියටත් සහයෝගය ලබාදීමට සූදානම් බවද පැවසීය.මේ අතර ඒ මහතා පෙන්වා දුන්නේ ලාභ ලැබීම පමණක් නොව ජනතාවගේ සංවර්ධනය මෙන්ම රටේ ආර්ථික වර්ධනය වෙනුවෙන් දායකත්වය ලබාදෙන ලංකා බැංකුව උතුරු නැඟෙනහිර සංවර්ධනය ‍සඳහා දැවැන්ත කාර්යභාරයක් ඉටුකර තිබෙන බවත් ඒ ඒ ප්‍රදේශයන්හි ජනතාවගේ ජීවනෝපාය ශක්තිමත් කිරීම වෙනුවෙන් කෘෂිකර්ම, ධීවර, නිවාස, වාරිමාර්ග, මහා මාර්ග, ව්‍යාපාර ඇතුළු සෑම ක්ෂේත්‍රයක්ම වෙනුවෙන් සහාය ලබා දී තිබෙන බවත්ය. උතුරු හා නැඟෙනහිර ප්‍රදේශයන් වෙත සංවර්ධන කටයුතු වෙනුවෙන් රුපියල් බිලියන 80 ක මුදලක් ආයෝජනය කර තිබෙන බව සඳහන් කළ ආචාර්ය ගාමිණී වික්‍රමසිංහ මහතා ඒ හරහා එම ප්‍රදේශ විශාල දියුණුවක් ලබා තිබෙන බවද කියා සිටියේය.ඊට අමතරව රට සංවර්ධන වේගවත් කිරීම සඳහා ඉතිරි කිරීම් ඉහළ දැමිය යුතු බව පෙන්වාදුන් ඒ මහතා මේ වනවිට එම අගය සියයට 16 - 17 අතර අගයක් ගන්නා බවද එය සියයට 35 - 40 දක්වා ඉහළ නැංවිය යුතු බවද කීවේය. මෙහිදී ලංකා බැංකුවේ සභාපතිවරයා සඳහන් කළේ අපේ රටට විදේශ විනිමය අත්‍යවශ්‍ය බවත් ශ්‍රී ලංකාවට විදේශ විනිමය රැගෙන ඒම සඳහා ලංකා බැංකුව සැලකිය යුතු කාර්යභාරයක් ඉටුකරන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206194</link>
    <topic>සෙලින්කෝ ඉන්ෂුවරන්ස් ජයග්‍රාහී සේවකයන්ට උපහාර</topic>
    <author/>
    <content>සෙලින්කෝ ඉන්ෂුවරන්ස් සමාගමේ සාමාන්‍ය අංශයේ 2011 වාර්ෂික සම්මේලනය හා සම්මාන ප්‍රදානෝත්සවය නොබෝදා අති උත්කර්ෂවත් ලෙස පැවැත්විය.රක්ෂණ ක්ෂේත්‍රයේ සියලු අභියෝග ජය ගෙන තම ආයතනය සාර්ථකත්වය කරා ගෙන යෑමටත්, වසරක් පුරා තම පාරිභෝගිකයන්ට ඉතා සුවිශේෂ සේවාවන් සැපයීමට ඇප කැප වූ සේවක මඩුල්ල කළ මෙහෙවර අගයමින් පැවැත්වුණු මෙම උත්සවයේදී ඔවුන් සඳහා ඉතා වටිනා සම්මාන හා තෑගි පිරිනැමිණි. මේ උත්සවයට ප්‍රධාන අමුත්තා ලෙස ශ්‍රී ලංකා මහ බැංකුවේ අධිපති ගරු අජිත් නිවාඩ් කබ්රාල් මහතා සහභාගි විය.“අපි පාරිභෝගිකයින්ගේ සිහින සැබෑ කරමු” යන තේමාව යටතේ පැවැත්වුණු මෙම උළෙල සඳහා අලෙවි නිලධාරීන් 1000 කට වඩා වැඩි පිරිසක් හා ආයතනයේ ජ්‍යෙෂ්ඨ නිලධාරීන් බොහෝ දෙනෙක් සහභාගි වූහ. මෙහිදී අලෙවි නිලධාරීන් 550 කට අධික පිරිසක් සාමාජික, සහතික ලත් සාමාජික, ලෝකඩ, රිදී හා රන් සම්මානවලින් පිදුම් ලැබූහ. මෙම සම්මාන උළෙලේ පිරිනැමූ විශිෂ්ටම සම්මානය වන කීර්ති මන්දිර සම්මානය සඳහා මෙවර අලුතෙන් 4 දෙනෙකු තෝරාගෙන ඇත.මෙහි ප්‍රධාන අමුත්තා ලෙස සහභාගි වූ අජිත් නිවාඩ් කබ්රාල් මහතා සම්මාන උළෙල අමතමින් පවසා සිටියේ “සිහින සැබෑ කිරීමට අධිෂ්ඨානයෙන් යුතුව ඇපකැප වූ පුද්ගලයෙකුට එම සිහින සැබෑ කර ගැනීම අපහසු නැත. මහින්ද චින්තනය තුළින් රටේ ආර්ථික සංවර්ධනය ඇතිවෙන ආකාරය අපි අත්දකිමින් සිටින අතර එම චින්තනය හරහා රටේ ජනතාවගේ සිහින සැබෑ කිරීමට කටයුතු කරමින් සිටිනවා. උදාවූ සාමයත් සමඟ ශ්‍රී ලංකාව නව දැක්මක් කරා ගෙන යෑමට මේ වන විට අපි ඇප කැප වී කටයුතු කරමින් සිටින බවත්, සමස්ත ශ්‍රී ලාංකික ජනතාවගේ සිහින සැබෑ වන දිනය ඉතා ආසන්න බවයි.උත්සවය ඇමතූ සෙලින්කෝ ඉන්ෂුවරන්ස් සමාගමේ සාමාන්‍ය අංශයේ කළමනාකාර අධ්‍යක්‍ෂ හා ප්‍රධාන විධායක නිලධාරි අජිත් ගුණවර්ධන මහතා “වෙළඳපොළ තරඟකාරීත්වය ඉහළින්ම ජය ගෙන 2011 වසරේ ද ඉතා සාර්ථක ප්‍රතිඵල ආයතනයට ලබා දීමට තම කාර්ය මණ්ඩලය කළ මෙහෙවරට ස්තූති කළේය. ඔහු සෙලින්කෝ ඉන්ෂුවරන්ස් සමාගමේ අනාගතය රැඳී පවතිනුයේ ද තම සේවක මඩුල්ල තුළ බව පැවසීය.සෙලින්කෝ ඉන්ෂුවරන්ස් සාමාන්‍ය අංශය ශ්‍රී ලංකාවේ රක්ෂණ ක්ෂේත්‍රයේ විශාලතම පුහුණු අලෙවි නිලධාරි මණ්ඩලය සමඟ දිවයිනේ විශාලතම රක්ෂණ ශාඛා ජාලය හරහා තම පාරිභෝගිකයින්ට සුවිශේෂ සේවා සැපයීමට ඇප කැප වී ඇත. 2011 වසරේ රටේ ඇති වූ ආර්ථික සංවර්ධනයට දායක වෙමින් තම ශාඛා ජාලය පුළුල් කිරීමට ද සමාගමට හැකි වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206195</link>
    <topic>සේවක අර්ථසාධක අරමුදලකෝටි 200ක් ලාභ උපයලා</topic>
    <author>ජයසිරි මුණසිංහ</author>
    <content>මේ වසරේ මුල් මාස හයට ප්‍රාග්ධන ලාභ සහ ලාභාංශ වශයෙන් රුපියල් කෝටි 200 මුදලක් උපයා ඇතැයි සේවක අර්ථ සාධක අරමුදල ප්‍රකාශ කරයි.වසර 2011 තම අරමුදල ලාභ හා ලාභාංශ ලෙස උපයා ගත්තේ රුපියල් කෝටි 250 ක මුදලක් බවද ශ්‍රී ලංකා මහ බැංකුවේ සේවක අර්ථසාධක අරමුදල් දෙපාර්තමේන්තුව සඳහන් කරයි. ගලදාරී හෝටලය, ලාෆ් ගෑස් සමාගම, සහ ග්‍රේන් එලිවේටර්ස් සමාගම යනාදියේ කොටස් මිලදී ගැනීම නිසා සේවක අර්ථසාධක අරමුදල විශාල ලෙස අලාභ ලබා ඇතැයි ඇතෙමෙකු නඟන චෝදනා ප්‍රතික්ෂේප කරමින් අරමුදල මේ පැහැදිලි කිරීම සිදු කොට තිබේ.ලෝකයේ විවිධ දිගු කාලීන විශාල අරමුදල් කළමනාකරුවන් අනුගමනය කරන පරිදි තම අරමුදල ද සිය කොටස් ආයෝජන කළ ද විවිධ ආයෝජන රාශියකින් සැදුම් ලත් සංචිතයක් ලෙස පවත්වාගෙන යන බව ද සේ.අ. අරමුදල පවසයි.ඒ අනුව තෙල් ආශි‍්‍රත කර්මාන්ත, සෞඛ්‍ය කර්මාන්ත, ඉඩම් හා දේපොළ, විදුලි සංදේශ, වැවිලි කර්මාන්ත, විදුලිබල හා බලශක්ති, සංචාරක කටයුතු, වෙළෙඳ හා නිෂ්පාදන ආදි කොටස් වෙළෙඳපොළෙහි ප්‍රධාන ක්ෂේත්‍ර කිහිපයක් නියෝජනය වන පරිදි විවිධ සමාගම්වල තම අරමුදල මුදල් ආයෝජනය කොට ඇත.සේවක අර්ථසාධක අරමුදල සිදු කරනු ලබන සෑම ආයෝජනයකදීම එම සමාගම්වල නිසඟ වටිනාකම, ඒවායේ දිගු කාලීන අපේක්‍ෂා, කොටස් මිලහි මධ්‍යකාලීන හා දිගුකාලීන වශයෙන් ඇති හැකියාව, සමාගම්වල යහ පාලනය, ඉදිරි සැලසුම්, සමාගමේ කොටස් ප්‍රමාණය ආදිය ගැනද අවධානය යොමු කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206196</link>
    <topic>බෝ නොවන රෝගවලින් මරණ මිලියන 44ක්</topic>
    <author>සන්ධ්‍යා කරුණාරත්න</author>
    <content>ඉදිරි වසර දහය තුළදී බෝ නොවන රෝග නිසා ලෝකයේ සිදුවන මරණ සංඛ්‍යාව මිලියන 44 දක්වා ඉහළ යන බවට ලෝක බැංකු වාර්තාව පෙන්වාදෙයි.ඉන් වැඩිම මරණ සංඛ්‍යාව වන මිලියන 10.4 ක් දකුණු ආසියාතික කලාපයෙන් වාර්තා වනු ඇති බවට ගණන් බලා ඇත. මිලියන 44 ක සංඛ්‍යාව ප්‍රතිශතයක් ව‍ශයෙන් ‍ලෝක ජනගහනයෙන් සියයට 15 ක් බවත් 2011 වසරේදී නිකුත් කළ ලෝක බැංකු වාර්තාවට අනුව ආසියාවේ සිටින රෝගීන්ගෙන් අඩකටත් වඩා බෝ නොවන රෝගීන් බවට ප්‍රකාශ කර ඇති බවත් සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක මහතා පැවැසුවේය.ආසියානු බෝ නොවන රෝග පාලනය හා වැළැක්වීම සඳහා වූ ආසියානු එකමුතුව (ASCEND) මඟින් පැවැත්වූ වැඩසටහනට සහභාගී වෙමින් ශ්‍රී ලංකා පදනම් ආයතනයේදී ඇමැතිවරයා ඊයේ (18) මේ බව ප්‍රකාශ කළේය.ශ්‍රී ලංකාව, ඉන්දියාව, මැලේසියාව රටවල බෝ නොවන රෝග සම්බන්ධයෙන් සිදු කරන සමීක්ෂණ මෙහෙයවීමේ හැකියාව තවදුරටත් ප්‍රවර්ධනය කිරීම සඳහා සෞඛ්‍ය සේවා දායකයන් පිරිසක් තෝරා ගනිමින් සමීක්ෂණ පිළිබඳ උසස් පුහුණුවක් ලබාදීම සිදුකෙරේ.2011 වසරේදී එවැනි සේවාදායකයන් 26 දෙනකු රටවල් තුනෙන් පුහුණු කර ඇත. එවැනි පුහුණුවක් ඊයේ (18) ආරම්භ කෙරිණ. ඒ සඳහා මෙරටින් සෞඛ්‍ය සේවා දායකයන් 18 දෙනෙක් සහභාගී වෙති.දියවැඩියාව, අංශභාගය, වකුගඩු අක්‍රීය වීම යනාදී බෝ‍ නොවන රෝග ප්‍රධාන ගැටලුවක් වී ඇති බවත් මත්වතුර හා දුම්වැටි භාවිතය නිසා අක්මා, පෙනහලු රෝග බහුල විය හැකි බවත් ASCEND වැඩසටහන පවසයි.බෝ නොවන රෝගයක් වැළඳුණු විට එය ජීවිත කාලය පුරාම පවතියි. ඒ නිසා පුද්ගල ඵලදායිතාව අඩු වන අතර යැපෙන්නන්ගේ සංඛ්‍යාවේ ඉහළ යාමක් සිදුවේ. එමඟින් දුප්පත්කම තවදුරටත් වර්ධනය වීමේ අවදානමක් ද පවතියි.බෝ නොවන ‍රෝග ඉහළ යාමට නාගරීකරණය වීම හා සෞඛ්‍ය පුරුදුවල වෙනස්වීම ප්‍රධාන හේතුවක් වී ඇති බව ද මේ වැඩසටහන ප්‍රකාශ කරයි.හෘද රෝග, දියවැඩියාව, පෙනහලු, අක්මා, රෝග, හදිසි අනතුරු හා තුවාල වීම්, විෂවීම්, මානසික රෝග යනාදිය බෝ නොවන රෝග ලෙස හඳුන්වයි.බෝ වන රෝග ප්‍රමාණය මේ වන විට පහළ බැස ඇති බව ද පුද්ගලයන්ගේ ආයු කාලය වැඩි වීමත් සමඟ බෝ නොවන රෝග ඉහළ ගොස් ඇති බව ද ASCEND වැඩසටහන සඳහන් කරයි.මේ අවස්ථාවට සෞඛ්‍ය ඇමැති මෛත්‍රීපාල සිරිසේන, ASCEND වැඩස‍ටහනේ ශ්‍රී ලංකා අධ්‍යක්ෂ කොළඹ විශ්වවිද්‍යාලයේ විශේෂඥ වෛද්‍ය ප්‍රසාද් කටුලන්ද, වෛද්‍ය ඉන්දික කරුණාතිලක, කොළඹ වෛද්‍ය පීඨාධිපති මහාචාර්ය රොහාන් ජයසේකර, ඕස්ට්‍රේලියාවේ මොනෑස් විශ්ව විද්‍යාලයේ මහාචාර්ය බ්‍රයන් ඕඩෙන්බර්ග්, සෞඛ්‍ය අමාත්‍යාංශයේ බෝ නොවන රෝග අංශයේ අධ්‍යක්ෂිකා වෛද්‍ය තලතා ලියනගේ මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206197</link>
    <topic>කැඩී බිඳී ගිය ජවිපෙ කුඩා රැස්වීමකටවෙඩි තැබීමට රජයට අවශ්‍යතාවක් නැහැ</topic>
    <author>විජයානි එදිරිසිංහ</author>
    <content>ලක්‍ෂ සංඛ්‍යාත ඡන්දදායකයන්ගේ ඡන්දයෙන් ජයග්‍රහණය කළ එක්සත් ජනතා නිදහස් සන්ධාන රජයට කැඩී බිඳී විසිරී ගිය ජනතා විමුක්ති පෙරමුණේ හැටදෙනකුගෙන් සමන්විත පොකට් රැස්වීමකට කඩා පැන වෙඩි තබා ඝාතනය කිරීමට තරම් අවශ්‍යතාවයක් තිබෙනවාදැයි ජාතික ආරක්‍ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ලක්‍ෂ්මන් හුළුගල්ල මහතා විමසයි.හුළුගල්ල මහතා ඊයේ (18) ජාතික ආරක්‍ෂාව පිළිබඳ මාධ්‍ය මධ්‍යස්ථානයේ පැවැති මාධ්‍ය හමුවකදී එම අදහස් පළ කළේ කටුවන ජ. වි. පෙ. රැස්වීමේ වෙඩි තැබීම ජ. වි. පෙ. විසින් රජය සිදුකළ බවට ගෙන යන ප්‍රචාරයට පිළිතුරු දෙමිනි.සිද්ධිය වී පැය දෙකක පමණ කාලයක් ඇතුළත ලක්‍ෂ්මන් හුළුගල්ල මහතා රජය එම ප්‍රහාරය සිදු කළේ නැති බවට ප්‍රකාශයක් කළේ යැයි ජ. වි. පෙ. පාර්ලිමේන්තු මන්ත්‍රී අනුර කුමාර දිසානායක මහතා විසින් හුළුගල්ල මහතා විවේචනයට ලක්කර තිබිණි.රජයට වැරදි චෝදනාවක් එල්ල වන විට ඒ සම්බන්ධව ප්‍රකාශයක් කිරීමට ලක්‍ෂ්මන් හුළුගල්ල මහතාට එම අධ්‍යක්‍ෂ ධුරයෙන්ම බලය පැවරී තිබේ.එම ප්‍රහාරය සිදුවී පැයක් යාමටත් පෙර රජය එය සිදු කළේ යැයි වෙබ් අඩවි ගණනාවක අසත්‍ය තොරතුරු පළ වී තිබිණි. එමනිසා රජයෙන් එම සිද්ධියට කිසිදු සම්බන්ධයක් නැති බව තමා ප්‍රකාශ කළ බව සහ ජ. වි. පෙ. සෙසු කණ්ඩායමක් එම ප්‍රහාරය එල්ල කළේ එම කණ්ඩායම අතර පවතින ගැටුම්කාරී තත්ත්වයට අදාළ සාක්‍ෂි, තොරතුරු සොයාගෙන බව ද හුළුගල්ල මහතා කීය.එනම් ජනතා විමුක්ති පෙරමුණ ජ. වි. පෙ. ජන අරගල, පෙරටුගාමී සහ ජ. වි. පෙ. නමින් කොටස් තුනකට බෙදී තිබේ.ඔවුන් අතර පවතින අරගලකාරී තත්ත්වයන් මත පසුගිය කාලයේ පොලිසිවලට පැමිණිලි 10 ක් ඉදිරිපත් කර ඇත.එම පැමිණිලි අතරින් 5 ක් විසඳා තිබේ. දෙකක් සමථයකට පත් වී ඇත. තවත් දෙකක පරීක්‍ෂණවලට ඒ ඒ පාර්ශ්වයන් සහභාගි වී නොමැත.මේ අතර ජනතා විමුක්ති පෙරමුණේ ගාලු දිස්ත්‍රික් පාර්ලිමේන්තු මන්ත්‍රී අජිත් කුමාර විසින් පොලිසියට ලිපියක් එවමින් ඔවුන්ගේ පක්‍ෂයට එම පක්‍ෂයේම බෙදී ගිය කණ්ඩායම් මගින් තර්ජන එල්ල වන බවට සඳහන් කර තිබේ.එම පක්‍ෂයේ කැඩී ගිය කණ්ඩායම අතර එවැනි තත්ත්වයක් මෙන්ම ඔවුන්ගේ රැස්වීම්වලට පහරදීම්, සාමාජිකයන්ට පමණක් නොව ඔවුන් විසින් මුද්‍රණය කළ පත්තර පවා බෙදීමට නොදී නවත්වා ගත් අවස්ථා ද පොලිසිය ඒ සම්බන්ධ පරීක්‍ෂණ ද පැවැත්වූ අවස්ථා පසුගිය කාලයේ සිදු වී ඇත.තවද කටුවන වෙඩි තැබීමේ සිද්ධිය වී පසුදින පහන් වීමටත් පෙර ජ. වි. පෙ. මගින් මුද්‍රණය කළ එකම පෝස්ටරයක් රට පුරා බෙදාහැර තිබේ. එතරම් කෙටි කාලයක් ඇතුළත එවැනි පෝස්ටරයක් මුද්‍රණය කිරීම බෙදාහැරීම සිදු කිරීමට නම් එය කල්තියා සැලසුම් කර තිබිය යුතු යැයි ද හුළුගල්ලේ මහතා පවසයි.මෙරට රජය යම් අපරාධ සිද්ධියක් සම්බන්ධයෙන් නීතිය ක්‍රියාත්මක කරන්නේ නිත්‍යානුකූ®ලව පත්වූ නිලධාරීන් හරහාය. මෙරට කැලෑ නීතිය ක්‍රියාත්මක කළේ ජ. වි. පෙ. හා කොටි ත්‍රස්තවාදයයි.987 - 90 කාලවලදී හමුදා රාජකාරියේ නියුතු අයගේ පවුල්වල සාමාජිකයන් ඝාතනය කළ ජ. වි. පෙ. ඒ සඳහා ද ටී - 56 ගිනි අවි යොදාගෙන තිබුණි.රජයට සම්බන්ධ පුද්ගලයකු අපරාධයකට වංචාවකට සම්බන්ධ වූයේ නම් ඒ කිසිවකුත් රජය ආරක්‍ෂා කර නොමැත.තංගල්ල ප්‍රාදේශීය සභාවේ ඇතුළු රජයට සම්බන්ධ ප්‍රාදේශීය සභා මන්ත්‍රීවරු ගණනාවක් විවිධ අපරාධ සම්බන්ධව අත්අඩංගුවට ගෙන නීතිය ක්‍රියාත්මක කර තිබීම ඊට හොඳම නිදසුන බව ද හුළුගල්ලේ මහතා පෙන්වා දුන්නේය.මෙම මාධ්‍ය හමුවට පොලිස්පති එන්. කේ. ඉලංගකෝන්, දකුණු ප්‍රදේශය බාර ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ සහ පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206198</link>
    <topic>ඇත්ගොව්වෝ 3කට - ආරක්‍ෂක නිලධාරියකුට සිර දඬුවම්</topic>
    <author>සබරගමුව සමූහ</author>
    <content>කෑගල්ල පින්නවල අලි අනාථාගාරයේ දී තුවාල ලබා ප්‍රතිකාර ලබමින් සිටියදී තුවාල හේතුවෙන් පසුගිය 2011 ජනවාරි 17 වෙනි දින මරණයට පත් වූ නීලගිරි නම් අලියාගේ මරණය සම්බන්ධයෙන් චෝදනා ලැබූ අලි බලන්නන් තිදෙනාට සහ ඊට අනුබල දුන්නේ යයි චෝදනා ලැබූ සහකාර සත්ව ආරක්‍ෂක නිලධාරිවරයාට එක් අයකුට රුපියල් ලක්‍ෂය බැගින් දඩ සහ වසරක බරපතළ සිර දඬුවම් ද දඩ මුදල නොගෙවන්නේ නම් තවත් මාස 3 ක බරපතළ සිර දඬුවම් ද කෑගල්ල පළාත්බද මහාධිකරණයේ විනිසුරු මේනකා විජේසුන්දර විනිසුරුතුමිය (18 දා) ඊයේ නියම කරනු ලැබීය.මෙම මියගිය නීලගිරි අලියාගේ සිරුරේ තුවාල 96ක් තිබුණු බවද එයින් 6ක් බරපතළ ඒවා බවද හෙණ්ඩුවකින් ඇනීම නිසා ඒවා සිදුවී ඇති බවද අලියා පිළිබඳ පශ්චාත් මරණ පරීක්‍ෂණයේ දී අනාවරණය වී තිබිණි. වන සත්ව වෘක්‍ෂලතා ආඥා පනත යටතේ නීතිපතිවරයා විසින් ගොනුකර තිබූ මෙම නඩුවේ විත්තිකරුවන් වූයේ පින්නවල අලි අනාථාගාරයේ අලි බලන්නන් වන මාලක මිහිරි බණ්ඩාර, සරත් ජයසූරිය, ආර්. එම්. පුංචි බණ්ඩා සහ ලසන්ත දිලීප කුමාර නම් සත්ව ආරක්‍ෂකයෙකි.රඹුක්කන පොලිසිය සිද්ධිය පිළිබඳ වැඩිදුර පරීක්‍ෂණ පවත්වා කෑගල්ල මහේස්ත්‍රාත් අධිකරණයෙන් මුලික නඩු විභාගය පවත්වා කෑගල්ල පළාත්බද මහාධිකරණයට යොමු කර තිබූ අතර කෑගල්ල මහාධිකරණයේ දී පසුගිය 11 දා සිට මේ නඩුව විමසීමට ගෙන තිබුණි. නඩුවේ පැමිණිල්ල වෙනුවෙන් රජයේ අධිනීතිඥ චමින්ද අතුකෝරළ මහතා පෙනී සිටි අතර විත්තිය වෙනුවෙන් අධිනීතිඥ ටයිටස් මනතුංග සහ නීතිඥ ආනන්ද කුමාරසිංහ යන මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n1206199</link>
    <topic>වැසි පතා රුවන්මැලි සෑය අබියස පින්කම් මාලාවක්</topic>
    <author>සරත් මනුල වික්‍රමඅනුරාධපුර විශේෂ</author>
    <content>ඉපැරණි සම්ප්‍රදායානුකූලව රටට වැසි ප්‍රාර්ථනා කිරීමේ පිංකම් මාලාවක් රුවන්මැලි සෑය අබියස දී සංවිධානය කරනු ලැබිණි.තිසාවැවේ සිට රුවන්මැලි සෑය දක්වා පෙරහරින් රැගෙන එන පැන් කළ පිරිත් කරවා ශ්‍රී මහා බෝධීන් වහන්සේත් රුවන්මැලි දාගැබත් දෝවනය කිරීමෙන් වර්ෂාව ප්‍රාර්ථනා කෙරේ.මේ වන විට ප්‍රධාන වැව් හා ජලාශ සිඳීයමින් වී වගාවන් පාළු වීමත්, විදුලි අර්බුදයක් හට ගැනීමත් නිසා ගොවිජන සේවා හා වනජීවී ඇමැති එස්. එම්. චන්ද්‍රසේන මහතා රුවන්මැලි චෛත්‍යාරාමාධිපති පල්ලේගම හේමරතන නාහිමියන්ගේ අනුශාසනා පරිදි මෙම පිංකම සංවිධානය කර තිබිණි.රුවන්මැලි සෑයට නෙළුම් මල් ලක්‍ෂයක් පුදා අධිෂ්ඨාන පූජාවක් පැවැත්වීමත්, වැසි පිරිත සජ්ඣායනා කර අලුයම ශ්‍රී මහා බෝධීන් වහන්සේට පැන් පූජා කිරීමත් පෙරේදා (17) සිදු කෙරිණි. අමාත්‍යවරයා සමඟ රාජ්‍ය නිලධාරීහු ගොවිජන සේවා හා වාරිමාර්ග දෙපාර්තමේන්තු සේවකයෝ හා ගොවි සංවිධාන සාමාජිකයෝද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=n12061910</link>
    <topic>වැලිකඩ බන්ධනාගාරයෙන් පලා යාමට තැත් කළ රැඳවියෝ තිදෙනකුට වෙඩි</topic>
    <author>බුද්ධිකා ඉඹුලාන</author>
    <content>ඊයේ(18) අලුයම වැලිකඩ බන්ධනාගාරයෙන් පලා යාමට තැත් කළ රැඳවියන් තිදෙනකුට බන්ධනාගාර නිලධාරීන් විසින් වෙඩි තබා එම තැත ව්‍යර්ථ කර තිබේ.අලුයම 4.30 ට පමණ පැන යාමට තැත් කළ මෙම රැඳවියන් තිදෙනාගෙන් එක් අයකු ජීවිතාන්තය දක්වා සිර දඬුවම් නියම වූවකු වන අතර, ‍අනෙක් දෙදෙනා දස අවුරුදු සිරදඬුවම් නියම වූවෝ වෙති. ඉන් එක් අයෙක් අභියාචනා රැඳවියෙක් වෙයි.මෙම රැඳවියන් ‍තිදෙනා වැලිකඩ බන්ධනාගාරයේ තාප්පය මත නැඟී මාර්ගයට පැන පලායාමට තැත් කරනු දුටු බන්ධනාගාර නිලධාරීන් ඔවුනට පහතට බසින ලෙස නියෝග කළ ද පලා යාමට තැත් කිරීම නිසා වෙඩි තබා තිබේ.වෙඩි තැබීමෙන් බරපතළ තුවාල ලත් රැඳවියන් තිදෙනා බන්ධනාගාර රෝහලට ඇතුළත් කර තිබේ. මෙම රැඳවියන් තිදෙනා දරුණු මංකොල්ලකෑම් සහ මිනීමැරුම් චෝදනා මත වැලිකඩ බන්ධනාගාරයේ සිරදඬුවම් විඳ ඇත.බන්ධනාගාර නිලධාරීන් රැඳවියන් පිළිබඳ දැඩි සෝදිසියෙන් සිටින නිසා රැඳවියන්ට පලා යාමට කිසිසේත්ම අවකාශ නොලැබෙන බව වැලිකඩ බන්ධනාගාර අධිකාරී ගාමිණී ජයසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=r1206191</link>
    <topic>තාත්තා බල්ලාට ‘මල්ලි’ කියද්දීපුතා සුරතලාට ‘බාප්පා’ ලෙස අමතලා</topic>
    <author>එල්. පී. තිලකරත්න පොල්ගහවෙල සමූහ</author>
    <content>සිය පියා විසින් ආදරයට ගෙදර ඇති කරන බල්ලාට මල්ලී යැයි කිවු විට පුතා බල්ලාට බාප්පා යැයි ඇමතීමේ රසවත් සිද්ධියක් පසුගියදා ඇතුගල්පුර ප්‍රදේශයෙන් වාර්තා විය.වාර්තා වන අන්දමට සිද්ධිය මෙසේය. ඔහු රජයේ නිලධාරියෙකි. සතුන්ට දැඩි සේ ආදරය කරයි.දිනක් ගෙදර සුරතලයට ඇති කරන බල්ලාට ‘මල්ලි මෙහෙ එන්න’ යැයි ඇමතීය.ගෙදර බල්ලාට තම පියා ‘මල්ලි’ කියා ඇමතීම හත් හැවිරිදි දරුවාට මහත් සතුටක් ගෙන දෙන්නක් විය. එවිට පුතා බල්ලාට එන්න මගේ ‘සුදු බාප්පා’ යැයි කීවේය.මෙය ඇසීමෙන් පියා අන්ද මන්ද විය. පුතා ඇයි බල්ලාට ‘බාප්පා’ කියන්නේ යැයි තාත්තා විමසීය.‘ඇයි තාත්තේ තාත්තාගේ මල්ලී මගේ බාප්පානේ’ ඒකයි මම එහෙම කිව්වේ යැයි පුතා කියත්ම තාත්තාට දෙලෝ රත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=r1206192</link>
    <topic>අනාරක්ෂිත දුම්රිය ගේට්ටුව</topic>
    <author>මධ්‍යම පළාත් විශේෂ පාලිත අලකේශ්වර</author>
    <content>මහනුවර නගර මධ්‍යයේ මධ්‍යම වෙළෙඳ පොළ සහ පොලිස් ස්ථානය අසල පිහිටි මෙම දුම්රිය හරස් මගෙහි සවිකර ඇති ‘බාග ගේට්ටු’ පාසල් දරු දැරියන්ට පාපැදි යතුරුපැදි කරුවන්ට සහ ත්‍රිරෝද රථ රියැදුරන්ට අනතුරකට අත වනන තත්ත්වයට පත්ව ඇති බව කියති.මහනුවර නගරයේ සිට මහනුවර - යාපනය ඒ - 9 මාර්ගයට පිවිසෙන ප්‍රධාන අතුරු මාර්ගයේ දුම්රිය හරස් මගෙහි පිහිටි මෙම දුම්රිය ගේට්ටුව සම්පූර්ණ ගේට්ටුවක් බවට පත් කිරීමට දුම්රිය බලධාරීන්ගේ අවධානය යොමු විය යුතු බව ජනතාව පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=r1206193</link>
    <topic>පානදුරේ දී බසයකට යටවූ සිසුවාට ප්‍රතිකාර වියදම් ගෙවන්නැයි රියැදුරුට නියෝග</topic>
    <author>පානදුර සමූහ කපිල සෝමරත්න</author>
    <content>පානදුර අරුග්ගොඩ මාර්ගයේදී පාසල් බස් රියකට යටවී බරපතළ තුවාල ලැබු පාසල් ශිෂ්‍යයකුට ප්‍රතිකාර වියදම් වශයෙන් රුපියල් දස දහසක මුදලක් ගෙවීමට එම පාසල් බස් රියේ රියදුරු අධිකරණය හමුවේ පොරොන්දු විය.විත්තිකරුට රුපියල් ලක්ෂ පහක ශරීර ඇපයක් නියම කළ පානදුර මහේස්ත්‍රාත් ආර්. එස්. ඒ. දිසානායක මහතා ඔහුට නඩු පවරන ලෙස පානදුර පොලිසියේ රථ වාහන අංශයේ ස්ථානාධිපතිවරයාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206191-1</link>
    <topic>‘යකඩ මිනිසා’ මැතිව්ස් ශ්‍රී ලංකාවට ජය ගෙන දෙයි</topic>
    <author>වර්නන් ගුණසේකර</author>
    <content>ඇන්ජලෝ මැතිව්ස් කඩුල්ලේ රැඳී සිටින තාක් කල් ප්‍රතිවාදීන්ට ජයග්‍රාහී තරගාවසානයක් නැතැයි යනුවෙන් ප්‍රකට කියමනක් තිබේ. ජගත් ක්‍රිකට් විචාරකයන් බොහෝ දෙනෙකුගේ මේ මතය ඊයේ රාත්‍රියේ කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී නැවත වතාවක් තහවුරු විණි.තරගයේ සියළු වාසි තුරුම්පු පාකිස්තානුවන් සතුව තිබියදී ඊට එරෙහිව අභීත සටන්කාමියකු බවට පත්වූ මැතිව්ස් නොදැවී ලකුණු 80ක් ලබා ගනිමින් පස්වැනි හා අවසාන ජාත්‍යන්තර එක්දින තරගයේ ශ්‍රී ලංකාව කඩුලු 2ක අති විශිෂ්ට ජයග්‍රහණයක් කරා ගෙන ගියේය. ඒ සුන්දර රාත්‍රියේ ‘යකඩ මිනිසා’ බවට පත්වූ ශ්‍රී ලංකා උප නායකයා හතරේ පහර 4ක් හා හයේ පහර 2ක් එල්ල කරමින් පන්දු 76කින් සිය අගනා ලකුණු 80 වාර්තා කළේය.තරගයේ ජයග්‍රහණය සඳහා අවසන් පන්දු 6දී ලකුණු 15ක් ශ්‍රී ලංකාවට අවශ්‍යව තිබිණි. එම ඕවරය පාකිස්තාන වේග පන්දු යවන මොහමඩ් සාමි හා ශ්‍රී ලංකා අංක 6 පිතිකරු ඇන්ජලෝ මැතිව්ස් අතර තීරණාත්මක තරගයක් බවට පත්විය. පළමු පන්දුව ‘වයිඩ්’ එකක් විය. ඒ අනුව නැවත එම පන්දුව යැවීමට සිදුවූ අවස්ථාවේ එයින් මැතිව්ස් ලකුණු 2ක් ලබා ගත්තේය. දෙවැනි පන්දුවට මැතිව්ස් දැවැන්ත හයේ පහරක් එල්ල කළේය. තෙවැනි පන්දුවෙන් මැතිව්ස් ලකුණු 2ක් ලබා ගත්තේය. සිවුවැනි පන්දුවට මැතිව්ස්ගේ පිත්තෙන් නික්මුණු හතරේ පහරත් සමග තරගයේ තවත් පන්දු 2ක් ඉතිරිව තිබියදී ශ්‍රී ලංකාවට ජය හිමි විය. මේ තියුණු ජයග්‍රහණයත් සමග දෙපිල අතර තරග පහකින් සමන්විත ජාත්‍යන්තර එක්දින තරගමාලාව ශ්‍රී ලංකාව තරග 3 – 1කින් ජයග්‍රහණය කළේය.ලකුණු 248ක ජයග්‍රාහී ඉලක්කය හඹා ගිය ශ්‍රී ලංකාව කඩුලු 8ක් දැවී ලකුණු 248ක් ලබා ගත්තේය.ශ්‍රී ලංකා ඉනිමේ පළමු ඕවර 6 අවසන් වන විට ආරම්භක පිතිකරුවන් දෙදෙනා ම ආපසු ක්‍රීඩාගාරයට ගොස් සිටියහ. සිවුවැනි ඕවරයේ අවසන් පන්දුවේදී තිලකරත්න ඩිල්ෂාන් (10) ද, හයවැනි ඕවරයේ අවසන් පන්දුවේදී උපුල් තරංග (2) ද, සොහේල් ටන්විර්ගේ පන්දු කෙළින්ම කඩුල්ලේ වැදීමෙන් දැවී ගියහ. පළමු කඩුල්ල මුළු ලකුණු 18දීත්, දෙවැනි කඩුල්ල මුළු ලකුණු 19දීත් බිඳ වැටිනි.සංගක්කාර හා දිනේෂ් චන්දිමාල් තෙවැනි කඩුල්ල සඳහා එක්ව මුළු ලකුණු ප්‍රමාණය 97 දක්වා ඉහළ නංවමින් ශ්‍රී ලංකා ඉනිම යළි ගොඩනගමින් සිටියදී 25 වැනි ඕවරයේ අවසන් පන්දු දෙකේදී සියල්ල උඩුයටිකුරු විණි. සංගක්කාර ‘ස්ටම්ප්’ කිරීමකට ලක්ව දැවී ගිය අතර ඉන්පසුව පිටියට පිවිසි නායක මහේල ජයවර්ධන, ෂහිඩ් අෆ්රිඩිගේ ඊළඟ පන්දුවට පෙරළා ඔහු අතටම උඩ පන්දුවක් දෙමින් දැවී ගියේය. ඊට පෙර, අෆ්රිඩිගේ පන්දුවකට පිත්ත දමා ලකුණක් කරා දිව යාමට ගොස් ‘සංගා’ ආපසු හැරුණද ඔහුට වඩා ඉක්මන් වූ කඩුලු රකින සෆ්රාස් අහමඩ් වමතින් පන්දුව අල්ලා ගෙන කඩුල්ල බිඳ දැමුවේය. මුළු ලකුණු 97දී ශ්‍රී ලංකා 3 වැනි හා 4 වැනි කඩුලු මේ අයුරින් පිට පිට බිඳ වැටුනේ ශ්‍රී ලාංකික නරඹන්නන් අන්දුන්කුන්දුන් කරවමිණි. පන්දු 68කට මුහුණ දුන් සංගක්කාර හතරේ පහර 3ක් එල්ල කරමින් ලකුණු 40ක් රැස් කළේය.ඔහු ලකුණු 25ක් ලබා ගෙන සිටියදී දැවී යාමෙන් බේරිණි. 18 වැනි ඕවරයේ මොහමඩ් සාමි යැවූ අවසන් පන්දුව සංගක්කාරගේ පිත්තේ අග වැදී ගියද එම උඩ පන්දුව රැක ගැනීමට කඩුලු රකින්නා අපොහොසත් විය. ඒ වන විට මුළු ලකුණු සංඛ්‍යාව 69ක් වී තිබිනි. චන්දිමාල් හා ඇන්ජලෝ මැතිව්ස් 5 වැනි කඩුල්ල වෙනුවෙන් පන්දු 50කින් ලකුණු 38ක් රැස් කරමින් සිටියදී චන්දිමාල් , මොහමඩ් හෆීස්ගේ පන්දුවකට ‘ලෝන්ග් ඕන්’ ස්ථානයේ පන්දු රකිමින් සිටි මොහමඩ් සාමි අතට උඩ පන්දුවක් දෙමින් දැවී ගියේය. පන්දු 74කට මුහුණ දුන් චන්දිමාල් හතරේ පහර 4ක් සමග ලකුණු 54ක් ලබා ගත් අතර මෙය ඔහුගේ 8 වැනි ජාත්‍යන්තර එක්දින අර්ධ ශතකය විය. මුළු ලකුණු 138දී තිසර පෙරේරා (0) දුවද්දී දැවී යාමත් සමග ශ්‍රී ලංකාවේ මෙතෙක් යම් තරමකින් හෝ ඉතිරිව තිබු ජයග්‍රහනයක සිහිනය බොඳව ගියේය.මැතිව්ස් හා ලහිරු තිරිමාන්න 7 වැනි කඩුල්ලට එක්ව පන්දු 39කින් ලකුණු 37ක් ලබා ගනිමින් සිටියදී ශ්‍රී ලාංකික ජයග්‍රාහී බලාපොරොත්තු යළි මතුවූවද එයද සුන්ව යමින් තිරිමාන්න (11) දුවද්දී දැවී ගියේය. ශ්‍රී ලංකාව කඩුලු 7 ට ලකුණු 175යි.මැතිව්ස් ඊයේ ඔහුගේ 10 වැනි ජාත්‍යන්තර එක්දින අර්ධ ශතකය වාර්තා කළේ පන්දු 56කිනි. හතරේ පහර 3ක් හා කඩුලු රකින්නා ට ඉහළින් පිටුපසට එල්ල කළ දර්ශනීය හයේ පහරක්ද ඊට ඇතුළත්ව තිබිනි.ශ්‍රී ලංකාවේ ජයග්‍රාහී බලාපොරොත්තු ජීවන් මෙන්ඩිස් පිටියට පැමිණීමෙන් පසුව යළි දෙපැත්තට දෝලනය වන්නට වූයේ තරගයට අලුත් පිබිදීමක් ඇති කරමිනි. ටන්විර්ගේ පන්දුවකට අලංකාර හයේ පහරක් මෙන්ඩිස්ගේ පිත්තෙන් එල්ල වීමත් සමග නරඹන්නෝ යළි ප්‍රාණවත් වූහ. ඊළඟ ඕවරයේදී ඔහු උමාර් ගුල්ට හතරේ පහරක් එල්ල කිරීමත් සමග ශ්‍රී ලංකා මුළු ලකුණු 200 සටහන් විය.ඕවර 45ක් අවසානයේ ශ්‍රී ලංකාව කඩුලු 7කට ලකුණු 208ක් රැස්කර ගෙන සිටියේය. ඒ අනුව ජයග්‍රහණය සඳහා ශ්‍රී ලංකාවට තරගයේ අවසන් පන්දු 30න් ලකුණු 40ක් අවශ්‍යව තිබිණි. 46 වැනි ඕවරයේදී ලබා ගත හැකිවූයේ ලකුණු 3ක් පමණි. 47 වැනි ඕවරයේදී මෙන්ඩිස්, ටන්විර්ගේ පන්දුවකට ‘එක්ස්ට්‍රා කවර්’ ස්ථානයේ පන්දු රකිමින් සිටි අසාඩ් ෂෆික් අතට උඩ පන්දුවක් දෙමින් දැවී ගියේය. ඒ සමග ශ්‍රී ලංකා 8 වැනි කඩුල්ල මුළු ලකුණු 212දී බිඳ වැටිනි. හතරේ පහර 2ක් හා හයේ පහරක් සමග මෙන්ඩිස් පන්දු 20කින් ලකුණු 19ක් ලබා ගත් අතර ඔහු සහ මැතිව්ස් 8 වැනි කඩුල්ල වෙනුවෙන් පන්දු 34කින් ලකුණු 37ක සබඳතාවක් ගොඩනැගූහ.කාසියේ වාසිය දිනාගෙන පළමුව පන්දුවට පහර දීමට තීරණය කළ පාකිස්තානය, යූනුස් ඛාන් හා සයීඩ් අජ්මාල් විවේක ගන්වා තිබූ අතර ඒ වෙනුවට මොහමඩ් සාමි හා ඉම්රාන් ෆර්හත් කැඳවා තිබිණි. ශ්‍රී ලංකාව එක් වෙනසක් සිදු කරමින් සජීව වීරකෝන් වෙනුවට පා දඟ පන්දු යවන ජීවන් මෙන්ඩිස් කණ්ඩායමට ඇතුළත් කර තිබිණි.පාකිස්තාන කණ්ඩායමේ උප නායක මෙන්ම විස්සයි20 නායක මොහමඩ් හෆීස්ගේ මේ තරග සංචාරයේ අසාර්ථකත්වය ඊයේ ද ප්‍රදර්ශනය වෙමින් ඔහු ලකුණු 6කට දැවී ගියේය. නුවන් කුලසේකරගේ පන්දුව කෙළින් ම පිට ඉන්නේ වැදීමෙන් හෆීස් දැවී ගිය අතර ඒ අනුව තරගයේ 6 වැනි ඕවරයේ අවසන් පන්දුවේදී පාකිස්තාන පළමු කඩුල්ල මුළු ලකුණු 22දී බිඳ වැටිනි.යූනුස් ඛාන් වෙනුවට කැඳවා තිබූ ඉම්රාන් ෆර්හත් ඔහුගෙන් බලාපොරොත්තු වූ කාර්යය සාර්ථකව ඉටු කිරීමට සමත් වෙමින් ලකුණු 56ක් රැස් කළේය. මෙය ඔහුගේ 12 වැනි ජාත්‍යන්තර එක්දින අර්ධ ශතකය විය. පන්දු 63ක ඔහුගේ ඉනිමට හතරේ පහර 9ක් ඇතුළත් විය.ෆර්හත් හා අසාර් අලි දෙවැනි කඩුල්ල වෙනුවෙන් ඕවර 12.1ක් තුළ ලකුණු 60ක් එක් කරමින් සිටියදී තිසර පෙරේරා ඔහුගේ දෙවැනි ඕවරයේදී එම සබඳතාව බිඳ දැමුවේය. තරගයේ 18 වැනි ඕවරයේ පෙරේරාගේ පළමු පන්දුවට ෆර්හත් දුන් උඩ පන්දුව ‘ඩීප් මිඩ් විකට්’හි පන්දු රකිමින් සිටි දිනේෂ් චන්දිමාල් අපහසුවකින් තොරව රැක ගත්තේය.පළමු ඕවර 25 අවසන් වන විට කඩුලු 2කට ලකුණු 113ක් ලබා ගෙන සිටි පාකිස්තානයේ තෙවැනි කඩුල්ල ඊළඟ පන්දුවේදී බිඳ වැටිනි.ජීවන් මෙන්ඩිස්ගේ පන්දුවට ‘ෂෝට් කවර්’හි ලහිරු තිරිමාන්න වෙත උඩ පන්දුවක් දෙමින් අසාර් අලි දැවී ගියේය. අසාඩ් ෂෆික් සමග තෙවැනි කඩුල්ල වෙනුවෙන් ඕවර 7කදී ලකුණු 31ක් ලකුණු පුවරුවට එක් කළ අලි හතරේ පහර 3ක් සමග පන්දු 49කින් ලකුණු 30ක් රැස් කළේය.පාකිස්තානය ඕවර 50 අවසානයේ කඩුලු 7ක් දැවී ලකුණු 247ක් වාර්තා කළේය. නුවන් කුලසේකර ලකුණු 53කට කඩුලු 2ක්ද, ජීවන් මෙන්ඩිස් ලකුණු 30කට කඩුලු 2ක්ද ලබා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206191</link>
    <topic>ආසියානු වෙරළ ක්‍රීඩා පරාජය අමතක කොටබීච් වොලිබෝල් පිල ඔලිම්පික් යන සටනට</topic>
    <author/>
    <content>ආසියානු වෙරළ ක්‍රීඩා උලෙළේදී මූලික වටයෙන් පරාජයට පත්වූවද ලොව විශිෂ්ඨතම ක්‍රීඩා උලෙළ ලෙස සැලකෙන ඔලිමිපික් තරගාවලියට සුදුසුකම් ලබා ගැනීමේ අදහසින් ශ්‍රී ලංකා බීච් වොලිබෝල් ක්‍රීඩකයෝ චීනයේ හයියෑන් හි සිට ෆූජියෑන් ප්‍රාන්තයේ ෆූසෑන් වෙත ඊයේ පිටත් වූහ. අසංක ප්‍රදීප් හා මිලන්ත යාපා හැර ආසියානු වෙරළ ක්‍රීඩා උලෙළට සහභාගීවූ ගීතිකා ගුණවර්ධන හා තක්ෂිලා නෙරංජලී,සාගරිකා ගුණසිංහ හා නිරෝෂා ලක්මාලී කාන්තා කණ්ඩායම් නියෝජනය කරන අතර පුබුදු ඒකනායක හා නවීන් පීරිස් පිරිමි කණ්ඩායම් නියෝජනය කරමින් ඔලිමිපික් සුදුසුකම් ලබා ගැනීමේ තරගාවලියට සහභාගී වෙති.ශ්‍රී ලංකාවේ සිට ඊයේ පැමිණි මහේෂ් පොර්රා හා වසන්ත රත්නපාල මේ පිරිසට එක්වී ඔලිමිපික් සුදුසුකම් ලබා ගැනීමේ ආසියාවේ අවසන් සටනට සූදානම්ව සිටිති.ශ්‍රී ලංකාවේ බීච් වොලිබෝල් ක්‍රීඩකයන් ශ්‍රේණිගත කිරීම අනුව අංක එකේ සිටින අසංක ප්‍රදීප් හා මිලන්ත යාපා ඔලිම්පික් සුදුසුකම් ලබා ගැනීමේ තරගාවලියට එක් නොවී ශ්‍රී ලංකාව බලා යෑම පිළිබදව කණ්ඩායම් කළමනාකාර බණ්ඩාර හේරත් මහතා පවසන්නේ ශ්‍රී ලංකාවේ අංක එකේ සිටියද ආසියානු මට්ටමේ ශ්‍රේණිගත කිරීම් අනුව ඔවුන් පහළින් සිටීම එයට හේතුව බවයි.ඔලිමිපික් සුදුසුකම් ලබා ගැනීමේ ආසියාවේ අවසන් සටනට කණ්ඩායම් 18ක් එක්ව සිටින අතර තරගාවලිය හෙට සිට ආරම්භ වේ.බීච් වොලිබෝල් ආධිපත්‍යය චීනයෙන් ගැලවෙයිවෙරළ ක්‍රීඩා උලෙළෙ බීච් වොලිබෝල් තරග ඊයේ නිමාවට පත්වූයේ කාන්තා රන් පදක්කම තායිලන්තයට හා පිරිමි රන් පදක්කම ඉන්දුනිසියාවට හිමි වීමෙනි.පසුගිය කාන්තා හා පිරිමි බීච් වොල්බෝල් ශූරතා දිනූ, මෙවර සත්කාරක චීනයට හිමි වූයේ බීච් වොලිබෝල් කාන්තා රිදී පදක්කම පමණි.කාන්තා ලෝකඩ පදක්කම චීන තායිපේ දිනාගත් අතර පිරිමි රිදී හා ලෝකඩ පදක්කම් දෙකම කසකස්තානය දිනා ගත්තේය.වින්සර්ෆීන් චමීර ඉදිරියටවෙරළ ක්‍රීඩා උලෙළේ වින්සර්ෆීන් තරගයට සහභාගීවී සිටින ශ්‍රී ලංකාවේ චමීර ලක්ෂාන් ගුණවර්ධන “ටෙක්නෝ 293“ ඉසව්වේ මේ දක්වා පැවැති මූලික වටයේ තරග වට 6ක් අවසානයේදී ක්‍රීඩකයන් 13කගෙන් අටවැනි ස්ථානයට පත්ව සිටී.ඔහුට මේ ඉසව්වේ තවත් තරග වට හතරක් තරග කළ යුතුව ඇත.ඔහු සහභාගී වූ මේ ඉසව්ව ශ්‍රී ලංකාවේදී නොපැවැත්වෙන අතර චීනයේ වෙරළ ක්‍රීඩා උලෙළට මුල් වරට එක්වීම විශේෂත්වයකි.මේ දිනවල හයියෑන් වෙරළ තීරයේ සුළගේ වේගය අඩු හෙයින් ශ්‍රී ලංකා ක්‍රීඩකයන්ට අභියෝගවලට මුහුණදීමට සිදුව ඇතැයි කළමනාකරු කපිතාන් සේනක සෙනෙවිරත්න මහතා දිනමිණට පැවැසීය.මේ තරගාවලියට වින්සර්ෆීන් ක්‍රීඩාවෙන් එක්වූ ප්‍රියන්ත ගුණවර්ධනට එතරම් සාර්ක ප්‍රතිළුල දැක්වීමට තවමත් අවස්ථාව ලැබී නොමැති අතර ඔහු 12 වැනි ස්ථානයට පත්ව සිටී.කබඩි පිල සටනට පිවිසෙයිශ්‍රී ලංකා පිරිමි කාන්තා කබඩි කණ්ඩායම් සහභාගීවන පළමු තරගය අද පැවැත්වෙයි.කාන්තා කණ්ඩායම සහභාගීවන මුල්ම තරගය බංග්ලාදේශයට එරෙහිව හා පිරිමි කණ්ඩායම සහභාගීවන තරගය තායිලන්තයට එරෙහිව පැවැත්වේ.ශ්‍රී ලංකා හෑන්ඩ්බෝල් පිල මෙතෙක් සහභාගීවූ තරග තුනෙන්ම පරාජය වූ අතර අද හොංකොන් පිලට එරෙහිව තරග බිමට පිවිසේ.ශ්‍රී ලංකා හෑන්ඩ්බෝල් පිල පාකිස්තානයට 26-12කින්,කටාර් කණ්ඩායමට 30-11කින් හා වියට්නාමයට 21-17කින් පරජය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206192</link>
    <topic>වෙරළ ක්‍රීඩා තරග විනිශ්චයට ශ්‍රී ලංකාවෙන් රත්නායක</topic>
    <author>පස්සර සමූහඋබයරත්න වනසිංහ</author>
    <content>මේ දිනවල චීනයේ හෙයියන් නගරයේදී පැවැත්වෙන තුන්වන ආසියානු වෙරළ ක්‍රීඩා උළෙලේදී ජාත්‍යන්තර කබඩි විනිසුරුවෙකු ලෙස කටයුතු කිරීමට ඌව පළාත් සභා ක්‍රීඩා අමාත්‍යාංශයේ ආර්. එම්. එෆ්. එල්. බී. රත්නායක මහතා ජාත්‍යන්තර කබඩි සම්මේලනය මගින් තෝරාගෙන ඇත.දැනට මොණරාගල දිස්ත්‍රික්කයේ ක්‍රීඩා නිලධාරිවරයා ලෙස සේවය කරන මොහු ආසියානු සහ දකුණු ආසියානු තරගාවලි 8 කට වැඩි ප්‍රමාණයකට සහභාගි වී සිටින විනිසුරුවරයෙකි.2001 ආසියානු සම්මේලනය මගින් ජාත්‍යන්තර විනිසුරුපදවිය ලද ඔහු 2006 වසරේදී ජාත්‍යන්තර සම්මේලනය මගින් පවත්වනු ලැබූ විනිසුරුවරුන් තේරීමේ විභාගයෙන්ද උසස් ලෙස සාමාර්ථය ලබා සිටින නිලධාරියෙකි. පසුගිය වසරේ ජාත්‍යන්තර විනිසුරුවරුන්ගේ උපදේශක ඩිප්ලෝමා ධ්ධ්ධ් පාඨමාලාවද හදාරා ශශ්‍රී ලංකා ආධුනික කබඩි සම්මේලනයේ තාක්‍ෂණ අධ්‍යක්‍ෂධූරයද දැනට හොබවන රත්නායක මහතා ආසියාතික හා දකුණු ආසියා ක්‍රීඩා තරග රැසකම විනිශ්චය කටයුතු කොට මනා පලපුරුද්දක් හා අත්දැකීම් රැසක් ලබා සිටින දක්‍ෂ ක්‍රීඩා නිලධාරියෙක්ද වන්නේය. කබඩි නීති රීති පිළිබඳව පසුගියදා ඔහු විසින් ග්‍රන්ථයක්ද එළිදක්වනු ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206193</link>
    <topic>පාකිස්තානය කඩුලු 7කටලකුණු 247යි</topic>
    <author/>
    <content>ශ්‍රී ලංකාව හා පාකිස්තානය අතර ඊයේ (18) ආර්.ප්‍රේමදාස අන්තර් ජාතික ක්‍රීඩාංගණයේ පැවැති දිවා රාත්‍රී පස්වැනි හා අවසන් එක්දින තරගයේ කාසියේ වාසිය දිනාගත් පාකිස්තානය පළමුව පන්දුවට පහරදෙමින් ඕවර 50 අවසානයේ කඩුලු 7කට ලකුණු 247ක් රැස් කළේය.ආරම්භක පිතිකරු මොහොමඩ් හාෆීස් නුවන් කුලසේකරගේ පන්දුවක් කෙලින්ම කඩුල්ලේ වැදීමෙන් වේලාසනින්ම ලකුණු 6කට දැවීගිය අතර දෙවැනි කඩුල්ලට ඉම්රාන් ෆර්හාත් සහ අසාර් අලි ලකුණු 60ක සම්බන්ධතාවක් ගොඩනැගූහ. අලි ලකුණු 30ක් රැස්කළේය.අසාඩ් ෂෆීක් ලකුණු 30කට දැවීගියේය. පන්දු 63කට මුහුණදුන් ෆර්හාත් හතරේ පහර 9ක් සමග ලකුණු 56ක් ලබාගත්තේය. අනතුරුව නායක මිස්බා උල් හක් සහ උමාර් අක්මාල් එක්ව පාකිස්තාන ඉනිම ඕවර 40 වනවිට ලකුණු 191 දක්වා ඉහළ නැංවූහ.මිස්බා ලකුණු 32කට දැවී ගිය අතර උමාර් අක්මාල් නොදැවී ලබාගත් ලකුණු සංඛ්‍යාව 55කි. ඊට හතරේ පහර 5ක් සහ හයේ පහර 2ක් ඇතුලත් වූ අතර ඔහු පන්දු 61කට මුහුණ දුන්නේය.පන්දු යැවීමේ දී ජීවන් මෙන්ඩිස් ලකුණු 30කට කඩුලු 2ක් ද, නුවන් කුලසේකර ලකුණු 53කට කඩුලු 2ක්ද දවාලූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206194</link>
    <topic>පුත්තලම දිසා කබඩි ශූරතා දෙකම උල්හිටියාව ෆ්‍රැන්සිස් සේවියර් විදුහලට</topic>
    <author>මුන්නේශ්වරම සමූහඊ. සී. ප්‍රනාන්දු</author>
    <content>පුත්තලම දිසාවේ ප්‍රාදේශීය ලේකම් කොට්ඨාස අතර පැවැති 2012 වසරේ කාන්තා හා පිරිමි කබඩි ශූරතා තරගාවලියේ දී එම ශූරතා දෙකම වෙන්නප්පුව උල්හිටියාව ෆ්‍රැන්සිස් සේවියර් විද්‍යාලයීය ක්‍රීඩා සමාජය විසින් හිමිකර ගනු ලැබීය.වයඹ පළාත් ක්‍රීඩා අධ්‍යක්‍ෂ සරත් ද සිල්වා මහතාගේ උපදෙස් හා මඟපෙන්වීම යටතේ පුත්තලම දිස්ත්‍රික් ක්‍රීඩා නිලධාරිනි ජෙනට් ප්‍රනාන්දු මහත්මිය විසින් සංවිධානය කර තිබූ මෙම තරගාවලිය වෙන්නප්පුව ශශ්‍රීමත් ඇල්බට් ඇෆ්. පීරිස් ක්‍රීඩාංගණයේදී පැවැත්විණි.පුත්තලම දිස්ත්‍රික් කබඩි ශූරතාව හිමිකර ගත් ප්‍රැන්සිස් සේවියර් විද්‍යාලයීය ක්‍රීඩා සමාජයේ කබඩි කණ්ඩායමට දිලිප් කුමාර, එම්. තරිඳු රුවින්ද, ඩබ්ලිව්. ඒ. සඳරුවන් ලක්මාල් (නායක), අමිල සංජීව, දේශාන් සංජීව, කසුන් සාරංග, ඩබ්ලිව්. සසංක දිල්ශාන්, හේෂාන් ශාමින්ද, සුරේෂ් මධුරංග, ආර්. ජිනේන්ද්‍ර මදුසංඛ, බ්‍රයන් ඇන්ටෝනි, වී. විරාජ් වින්දික ඇතුළත් වූහ.කාන්තා ශූරතාව දිනූ පිලේ ක්‍රීඩිකාවන් වූයේ කෝෂිලා මදුෂානි ප්‍රනාන්දු, රශ්මි ප්‍රමෝධ්‍යා, මහේෂිකා මල්ෂානි, එච්. චතුරි ශ්‍රී කුමාරි (නායිකා), එම්. රංගනී ඈන්, ඩී. නදීරා සෙව්වන්දි, වාසනා සඳමාලි, සී. සිඟිති ඈන්, මේරියන් ඉරේෂා ප්‍රනාන්දු, දිල්සි සුපුනිකා, සුවිනි ධනුෂිකා, සඳුනි ලක්ෂිකා ය.මෙම කණ්ඩායම් දෙකේම පුහුණුකරුවන් වූයේ නොයෙල් ශාන්ති ප්‍රනාන්දු හා ප්‍රසන්න මධුරංග යන මහත්වරුන්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206195</link>
    <topic>පාසල් දැල්පන්දු මාතලේ-නුවරඑළිය දිස්ත්‍රික් තරගාවලියේ දීමාතලේ විජයපාල-ගම්පොළ බෞද්ධ ම.වි.දස්කම් දක්වති</topic>
    <author>අසෝක හිඳගොඩමාතලේ දිසා විශේෂ</author>
    <content>මයිලෝ කුසලාන සමස්ත ලංකා පාසල් නෙට්බෝල් තරගාවලියේ මුල්වටයේ මාතලේ හා නුවරඑළිය දිස්ත්‍රික් සහ මහනුවර දිසාවේ කටුගස්තොට හා ගම්පොළ අධ්‍යාපන කලාපීය පාසල් නෙට්බෝල් තරගාවලියේදී ඒ කොටසේ වැඩි දක්ෂතා දැක්වීමට මාතලේ විජයපාල ම.වි. සහ බී කොටසේ වැඩි දක්ෂතා දැක්වීමට ගම්පොළ බෞද්ධ ම.වි. කණ්ඩායම් සමත් වූහ.පසුගියදා මාතලේ ශ්‍රී සංඝමිත්තා බා.වි. ක්‍රීඩාංගණයේ දී පැවති මෙම තරගාවලිය ශ්‍රී ලංකා පාසල් නෙට්බෝල් සංගමයේ අධීක්ෂණය යටතේ ක්‍රීඩා උපදේශිකා රම්‍යා හේන්දෙණිය මහත්මිය විසින් සංවිධානය කරන ලදී.සිසුන් දහසකට වැඩි හා අඩු පාසල් ඒ හා බී ලෙස කාණ්ඩකර අවු. 12, 14, 16 හා 18 යන වයස් සීමා යටතේ පැවැති මෙම තරගාවලියේ දී කණ්ඩායම් 100 කට ආසන්න සංඛ්‍යාවක් තරග වැදුණි. තරග ප්‍රතිඵල :-(ඒ කොටස) 12 න් පහළ ශූරතාව - ගම්පොළ ශාන්ත ජෝශප් බාලිකා විදුහල, අනු ශූ®රතාව මාතලේ විජයපාල ම.වි, මාතලේ ශ්‍රී සංඝමිත්තා බා.වි.හා සිරිමාවෝ බණ්ඩාරනායක ආ.වි.සමස්ත ලංකා තරගයට සුදුසුකම් ලැබීය. 4 න් පහළ ශූරතාවය - මාතලේ විජයපාල ම.වි, අනු ශූරතාවය ගම්පොළ ශාන්ත ජෝශප් බා.වි, කටුගස්තොට ශාන්ත අන්තෝනි බා.වි හා නාඋල ශ්‍රී නාග ම.වි.සමස්ත ලංකා තරගයට සුදුසුකම් ලැබීය.16 න් පහළ ශූරතාව කටුගස්තොට ශාන්ත අන්තෝනි බා.වි, අනු ශූරතාව - මාතලේ ශ්‍රී සංඝමිත්තා බා.වි, ගම්පොළ ශාන්ත ජෝශප් බා.වි සහ කටුගස්තොට ශාන්ත අන්තෝනි බා.වි සමස්ත ලංකා තරගයට සුදුසුකම් ලැබීය.18 න් පහළ ශූරතාව මාතලේ විජයපාල ම.වි, අනු ශූරතාව මාතලේ ශ්‍රී සංඝමිත්තා බා.වි, ගම්පොළ ශාන්ත ජෝශප් බා.වි හා කටුගස්තොට ශාන්ත අන්තෝනි බා.වි. සමස්ත ලංකා තරගයට සුදුසුකම් ලැබීය.(බී කොටස)12 න් පහළ ශූරතාව ගම්පොළ බෞද්ධ ම.වි, අනු ශූරතාව මාතලේ බණ්ඩාරපොළ ම.වි, තෙවැනි -මාතලේ ශාන්ත තෝමස් බා.වි.14 න් පහළ ශූරතාව ගම්පොළ බෞද්ධ ම. වි, අනුශූරතාවය තෙල්දෙණිය සිරිමල්වත්ත ම.වි, තෙවැනි - මාතලේ බණ්ඩාරපොළ ම.වි16 න් පහළ ශූරතාව ගම්පොළ බෞද්ධ ම.වි, අනු ශූරතාවය මාතලේ රජයේ විද්‍යා විදුහල, තෙවැනි මාතලේ බණ්ඩාරපොළ ම.වි.18 න් පහළ ශූරතාව මාතලේ රජයේ විද්‍යා වි., අනු ශූරතාව ගම්පොළ බෞද්ධ බා.වි., තෙවැනි රත්තොට ශ්‍රී පරාක්‍රම ම.වි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206196</link>
    <topic>මලල ක්‍රීඩා ජාතික තේරීම් තරගයජූලි 5-6 සුගතදාස ක්‍රීඩාංගණයේදී</topic>
    <author/>
    <content>මලල ක්‍රීඩා ජාතික තේරීම් තරගය 2012 ජූලි මස 5 සහ 6 දිනයන්හි දී කොළඹ සුගතදාස ක්‍රීඩාංගණයේදී පැවැත්වේ.මෙම ජාතික තේරීම් තරගය 2012 ලන්ඩන් ඔලිම්පික් ක්‍රීඩා තරගාවලියට සුදුසුකම් ලබා ගත හැකි අවසාන අවස්ථාවද වන අතර, ඉදිරියේදී පැවැත්වීමට නියමිත විදේශීය තරග සඳහා ද එමෙන්ම 2013 ආරම්භයේදී ඉන්දියාවේ නවදිල්ලි නුවර පැවැත්වීමට නියමිත දකුණු ආසියාතික ක්‍රීඩා තරගාවලිය සඳහා මූලික සංචිතය තෝරාගැනීමටද මෙම තේරීම තරගයේ දක්ෂතාවයන් සැලකිල්ලට ගන්නා බව ශ්‍රී ලංකා මලල ක්‍රීඩා සංගමයේ ලේකම් රියර් අද්මිරාල් ෂේමාල් ප්‍රනාන්දු මහතා පවසයි.තේරීම් තරගය සම්බන්ධයෙන් වැඩි දුර විස්තර “මලල ක්‍රීඩා සංගමයේ උප ලේකම් බර්නාඩ් පෙරේරා මහතා (දු.ක. 0714429850) වෙතින් හෝ අංක 280, මිහිරානියා මාවත, කොළඹ 13 හි පිහිටි ශ්‍රී ලංකා මලල ක්‍රීඩා මූලස්ථානය” වෙතින් ලබා ගත හැකි යැයි ද නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=s1206197</link>
    <topic>සිම්බාබ්වේ ලකුණු 11කින්බංග්ලාදේශය පරදවයි</topic>
    <author>හරාරේ (ඒ.එෆ්.පී.)</author>
    <content>විස්සයි20 තුන්කොන් ක්‍රිකට් තරගාවලියක ආරම්භක තරගයේදී ආරම්භක පිතිකරු හැමිල්ටන් මසකඩ්සා ලබා ගත් අගනා ලකුණු 62 මත සත්කාරක සිම්බාබ්වේ ලකුණු 11කින් බංග්ලාදේශය පැරදවීය. දකුණු අප්‍රිකාව ද මේ තරගාවලියට සහභාගි වෙයි.මසකඩ්සා පන්දු 35කට මුහුණ දෙමින් හයේ පහර 4ක් හා හතරේ පහර 6ක් එල්ල කළ අතර නායක බ්‍රෙන්ඩන් ටේලර් ලකුණු 38ක් රැස් කළේය. සිම්බාබ්වේ පිල ඕවර 20 අවසානයේ කඩුලු 6කට ලකුණු 154ක් වාර්තා කළේයපිළිතුරු වශයෙන් බංග්ලාදේශයට ලබා ගත හැකිවූයේ කඩුලු 5ක් දැවී ලකුණු 143ක් පමණි. මේ අනුව, නව පුහුණුකරු රිචරඩ් පයිබස් ඔහුගේ රාජකාරිය ආරම්භ කළේ ලකුණු හඹා යාම අතින් බංග්ලාදේශයට එතරම් හිතකර නොවන රටක පරාජයක් ලබමිණි. පසුගිය වසරේ එහි පැවැති ටෙස්ට් තරගයක් හා ජාත්‍යන්තර එක්දින තරගමාලාවකින් ද බංග්ලාදේශය පරාජය විය.බංග්ලාදේශයට හොඳ ආරම්භයක් ලබා දෙමින් ටමිම් ඉක්බාල් හතරේ පහර 3ක් සමග ලකුණු 38ක් ලබා ගත් අතර සියාඋර් රහ්මාන් (23) හා මොහමඩ් අෂ්රෆුල් (22) ද සාර්ථක පිතිකරණයක නියැලුනහ. ජයග්‍රහණය සඳහා බංග්ලාදේශයට පන්දු 30කින් ලකුණු 56ක් අවශ්‍යව තිබිණි.එහෙත්, සිය මංගල තරගයට සහභාගි වෙමින් සිටි රිචර්ඩ් මුසන්ගේ තරගයේ අවසන් අවස්ථාවල යැවූ සාර්ථක පන්දු යැවීම හා මැල්කම් ජාවිස්ගේ කල්පනාකාරී පන්දු යැවීම් හමුවේ බංග්ලාදේශයට නිසි ඉලක්කය කරා යාමට නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=f1206191</link>
    <topic>විපක්ෂයේ හිතේ අමාරුවටහොඳ බේතක් තවම නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>පසුගිය අවුරුදු කිහිපයේදී තමයි රටපුරා විසිරීගිය නාගරික සංවර්ධනයක් සඳහා සැලසුම් සකස්වූයේ. මූලිකව එදා තිබුණේ කොළඹ මූලික කරගත් සංවර්ධන ව්‍යාපාරයක් පමණයි. එමගින් රටට හෝ සමාජයට යහපතක් සිදු වුණේ නැහැ. එහෙත් ජනාධිපතිතුමා බලයට පත් වූ පසු තමයි සංවර්ධනයට අවශ්‍ය පසුබිම සඳහා නාගරික සංවර්ධනයට අවශ්‍ය මූලික පදනම සකස් වුණේ. අද නාගරිකව මෙන්ම ග්‍රාමීයවද විශාල සංවර්ධන ක්‍රියාදාමයක් ඇතිවෙමින් තිබෙනවා. ඒ සඳහා නාගරික සංවර්ධන අමාත්‍යංශය අවශ්‍ය සියලු කටයුතු කර තිබෙන්නේ. ජනාධිපතිතුමාගේ මඟ පෙන්වීමත් අමාත්‍යංශ ලේකම් ගෝඨාභය රාජපක්‍ෂ මහතාත් අවශ්‍ය සැලසුම් නිර්මාණය කරමින් ඒවා ක්‍රියාත්මක කරමින් තිබෙන්නේ.නාගරික සංවර්ධන අමාත්‍යංශයේ නාගරික සංවර්ධන වැඩපිළිවෙළ කීවාම බොහෝ අය හිතන්නේ කොළඹ කෝට්ටේ වැනි ප්‍රදේශවලට පමණක් සීමාවූ දෙයක් කියලා. එහෙත් ජනාධිපතිතුමාගේ රජය යටතේ එය මුළු රටටම පැතිරීයන සංවර්ධන ව්‍යාපාරයක් බවට පත්කර තිබෙනවා. දැනටමත් දිවයින පුරා ප්‍රාදේශීය නගර රැසක් සංවර්ධනයට කටයුතු ආරම්භ කර තිබෙනවා. මෙතෙක් කල් නොසැලකිල්ලෙන් අවධානයෙන් තොර ප්‍රදේශ බවට පත්කර තිබූ මේ නගරවල මිනිසුන්ගේ පහසුව හා සංවර්ධනය සඳහා සුදුසු ප්‍රදේශය බවට පත් කිරීමට පුළුවන්කම ලැබී තිබෙනවා. කිලිනොච්චිය, දියතලාව, හපුතලේ, නුවරඑළිය, හිනිදුම ඇතුළු ප්‍රාදේශීය නගර ඊට ඇතුලත්.මේ චෝදනාව පිළිගන්න බැහැ. සමහරු ද්වේෂයෙන් හා වෛරයෙන් මේ විදිහේ දේවල් ප්‍රකාශ කරනවා විය හැකියි. අප උදාහරණයක් ගනිමු. සංවර්ධන කටයුත්තක් සඳහා ටෙන්ඩර් මඟින් කොන්ත්‍රාත්කරුවකු වෙත විශාල මුදලක් ලබාදිය යුතුයි. ඒ වගේම මෙහි ප්‍රමිතිය පිළිබඳවත් ප්‍රශ්න ඇති වෙන්න පුළුවන්. එහෙත් හමුදාවේ සහායෙන් මේ කටයුතු කරද්දී විශාල මුදල් ප්‍රමාණයක් ඉතිරි කර ගැනීමට වගේම ඒවායේ ප්‍රමිතිය හා කල්පැවැත්ම ආරක්ෂා කර ගැනීමටත් පුළුවන්කම තිබෙනවා.ඔය කතා කරන මහත්වරුන් අවුරුදු ගණනක් ආණ්ඩු කළ අය. ඒත් ඒ ගොල්ලන්ට එක වැඩක්වත් හරියට කරගන්න බැරි වුණා. ඒ හිතේ අමාරුව තමයි මේ අය අද පිරිමැසීමට උත්සාහ කරන්නේ. එදා සිදු වූ දේ පිළිබඳව මට හොඳ අවබෝධයක් තිබෙනවා. විපක්‍ෂය මේ සියල්ල නිසා ගලේ පහරපු බළලුන්වගේ තමයි කටයුතු කරන්නේ.කොන්ක්‍රීට් ගොඩනැඟිලි සංවර්ධනය, මාර්ග සංවර්ධනය විතරක් නොවෙයි සමාජයේ ජීවන තත්ත්වයේ වර්ධනයක් දක්නට තිබෙනවා. ආර්ථික සංවර්ධනය පොදුජනතාව වෙත ලැබී තිබෙනවා. මේ තත්ත්වය නිසා සමහරුන්ට හිතේ අමාරුවක් ඇති.මේ විවේචනයන් එල්ල කරන පිරිස් අතර ජනතා විමුක්ති පෙරමුණ ප්‍රමුඛයි. ඔවුන්ට අවශ්‍යවෙලා තිබෙන්නේ මොකක් හරි ප්‍රශ්නයක් හදාගෙන ඒ ප්‍රශ්නය මතම යැපීමයි. ඒ අය කැමැති නැහැ රටේ ප්‍රශ්න විසඳනවාට.මේ තර්කය ඉතාමත් වැරැදි තර්කයක්. මේ රජය තමයි මුලින්ම උපාධිධාරින් වෙත විධිමත් විදිහට රැකියා ලබාදෙන වැඩපිළිවෙළක් ආරම්භ කළේ. එහිදී රැකියා හතලිස් දහසකට අධික ප්‍රමාණයක් ලැබුණා. මෙහිදී ආණ්ඩුව බැලුවේ නැහැ උපාධිධාරීන්ගේ දේශපාලන මතය මොකක්ද. ඔවුන් ඡන්ද ලබාදෙන්නේ මොන පක්‍ෂයටද.දැන් යළිත් උපාධිධාරින්ට රැකියා ලබාදීමේ වැඩපිළිවෙළ ක්‍රියාත්මකයි. එතැනදීත් අප ඔවුන්ගේ දේශපාලනය මොකක්ද කියලා සොයාබලන්නේ නැහැ. සුදුසුකම් පමණයි බලන්නේ.මේ විදිහේ හොද දේශපාලනයෙන් තොර වැඩපිළිවෙළක් ක්‍රියාත්මක වෙද්දී එජාපය හෝ ජවිපෙ කටක් ඇරලා හොඳක් කියන්නේ නැත්තේ දේශපාලන කුහක කම කියන්නේ ඒකට තමයි.නගරයේ අයට යම් ගැටලුවක් තිබෙන්න පුළුවන්. ඒත් මේ තත්ත්වය ජාතික ප්‍රශ්නයක් බවට පත්වෙලා නැහැ. මගේ ස්ථිර පදිංචිය හපුතලේ ගෙදර මා. පාර්ලිමේන්තු දිනවලට තමයි කොළඹ ඉන්නේ. ඒ නිසා මට ගමේ වාතාවරණය හොඳින් වැටහෙනවා.නාගරික ජීවන රටාවේදී තමයි ගැටලු සහගත තත්ත්වය ඇතිවෙලා තිබෙන්නේ. අපට මේ තත්ත්වය වෙනස් කරගන්න පුළුවන්නම් බොහෝ දුෂ්කරතා කළමනාකරණය කර ගැනීමට පුළුවන් කම තිබෙනවා. නාගරික ජීවන රටාවට අධික මිලක් යන බව සැබෑව. එය වලක්වා ගන්න පුළුවන් නම් අපට විශාල ඉතිරියක් කර ගැනීමට පුළුවන්කම තිබෙනවා.ගමේ ජීවත් වෙන්න එතරම් දුෂ්කර නැහැ. මූල්‍යමය අමාරුකම් ඇතිවෙන්නේ නැහැ. ඒ නිසා ගමේ ජීවත්වන බහුතර ජනතාවට ජීවත්වීමේ අමාරුවක් නැහැ. ගමේ ජනතාවගේ ආදායමත් ඉහළ ගිහින් තිබෙනවා. ඒ නිසා විපක්‍ෂය පෙන්වන තරම් ආරවුල් සහගත තත්ත්වයක් සමජායේ දක්නට නැහැ.වැඩිවෙලා ඇති දේවල් බලන්න. ඉන්ධන, ගෑස්, විදුලිය මේ වගේ දේවල්වල මිල අපට ආණ්ඩුවක් විදියට පාලනය කරන්න බැහැ. අපි විතරක් නොවෙයි වෙනත් ආණ්ඩුවක් තිබුණත් මේ භාණ්ඩ මිල ඉහළයාම පාලනය කරන්න බැහැ.පොහොර සහනාධාරය, වැනි සහනාධාර මෙන්ම සමෘද්ධි සහනාධාරය නිසාත් මෙරට ජන සමාජයට විශාල පිටිවහලක් ලැබී තිබෙනවා. ඒ නිසා සහනාධාර ලබාදීම ආර්ථිකයට බරක් විදිහට සැලකීම වැරැදියි. එමඟින් යළිත් ආර්ථිකයට විශාල වාසිදායක තත්ත්වයක් ඇති කර ගැනීමට පුළුවන්. අද වී අස්වනු අතිරික්තයක් ඇතිවෙලා තිබෙනවා. කෘෂිකර්මාන්තය ගැන ගොවීන්ගේ උනන්දුව ඉහළ ගිහින් තිබෙනවා. මේ සියල්ලම ඇතිවෙලා තිබෙන්නේ පොහොර සහනාධාරය වැනි සහනාධාර ක්‍රමවේදයත් නිසයි.සමහරු හිතුවා මේ රටත් ග්‍රීසියේ වගේ විශාල ආර්ථික බිඳවැටීමකට ගොදුරුවෙයි කියලා. එහෙත් එවැන්නක් සිදු වුණේ නැහැ. ආණ්ඩුවට සියල්ල කළමනාකරණය කර ගැනීමට පුළුවන් වුණා.අසාර්ථකයි කියලා කවුද කියන්නේ. මේ වැඩපිළිවෙළ ඉතාමත් සාර්ථකයි. ගොවිතැන පමණක් නොවෙයි පශු සම්පත් කුකුළු පාලනය වැනි කටයුතු සඳහාත් මහජන උනන්දුව ඉහළ ගිහින් තිබෙනවා. අද ෆ්ලැට්වල පවා ඔවුන්ගේ පභෝජනයට කෘෂිකර්ම කටයුතු කරනවා. සෑම ගෙදරකම වාගේ වගා කටයුතු ගෙවතු වගා ගැන විශාල උනන්දුවක් ඇතිවෙලා තිබෙනවා. එහි අස්වනු ලබාගැනීමට පුළුවන් වෙලා තිබෙනවා.දේශපාලනයේදී සමහරු සුන්දර කතා කියනවා.” මට දේශපාලනය එපාවෙලා තිබෙන්නේ. ලබන පාර ඡන්දය ඉල්ලන්නේ නැහැ” මම දේශපාලනය තෝරා ගත්තේ හපුතලේ, බදුල්ල, දිස්ත්‍රික්කය නියෝජනය කරන මගේ ජනතාවට සේවය කරන්න. දේශපාලනයේදී මාත් අප්පච්චිත් දෙතැනකයි සිටියේ.අප්පච්චි එජාප මතය නියෝජනය කළේ. මා ශශ්‍රීලනිප මතයටයි එදා මඳක් නැඹුරක් දැක්වූයේ. හැබැයි අප්පච්චියි මායි දේශීයත්වය කියන මතවාදයේදියි එකතු වන්නේ. මා වඩාත්ම කැමැති දේශීය මතය දේශීයත්වය නියෝජනය කිරීමටයි. අද මා නියෝජනය කරන ශශ්‍රීලනිපය දේශීයත්වයට මූලිකත්වය ලබා දෙමින් කටයුතු කරන දේශපාලන පක්‍ෂයක්. ඒ සියල්ල සලකා බලා තමයි ශ්‍රීලනිප දේශපාලනය තෝරා ගත්තේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=f1206192</link>
    <topic>ඖෂධ ප්‍රතිපත්තිය හැකි ඉක්මනින්ක්‍රියාත්මක කරනවා</topic>
    <author>සාකච්ඡා කළේ සන්ධ්‍යා කරුණාරත්න</author>
    <content>වෙළෙඳ පොළේ තිබෙන ඖෂධවල විෂම බව නැති කරන්න රටකට ඖෂධ ප්‍රතිපත්තියක් අවශ්‍යයයි. ව්‍යාපාර ලෝකය හරිම පුළුල්. ඒ වගේ ම දූෂිතයි. සේවයක් ලබා දීමට වඩා මුදල් ඉපැයීම ව්‍යාපාර ලෝකයේ අරමුණ වී තිබෙනවා. ඒ නිසා ඖෂධ බොහෝ ප්‍රමාණයක් විවිධ වෙළෙඳ නාමයන්ගෙන් වෙළෙඳපොළ තුළ සැරිසරනවා. මේ ඖෂධ ගුණාත්මකද නැද්ද යන්න ව්‍යාපාරිකයන් බලන්නේ නැහැ ඒකට හේතුව ලාබ ඉපැයීම ඔවුන්ගේ මූලික ම අවශ්‍යතාව වී තිබෙන නිසයි.ඖෂධ අලෙවිය මගින් විශාල ලාබයක් උපයා ගන්නට වෙළෙඳ ප්‍රජාව සමත් වී තිබෙනවා. විවිධ වෙළෙඳ නාමයන්ගෙන් ඖෂධ ගෙන්වා සමස්ත ප්‍රජාව වෙත අලෙවි කරනවා. මේවා අලෙවි කිරීම සඳහා ඉහළ මිලක් අය කරනවා. මෙවන් තත්ත්වයක් තුළ මහජනතාවට සාධාරණ මිලකට ගුණාත්මක ඖෂධ ලබා දිය යුතුයි. ඒ සඳහා ඖෂධ ප්‍රතිපත්තියක් අවශ්‍යයයි.ඖෂධ ජාවාරම කියන්නේ එසේ මෙසේ එකක් නොවේ. එය ශ්‍රී ලංකාවේ විතරක් නෙමෙයි, මුළු ලෝකයේම පවතින විශාල ජාවාරමක් බවට පත් වෙලා. එවන් තත්ත්වයක් ලොව පුුරා පවතිද්දී, ඖෂධ සමාගම් නිෂ්පාදනය කරන ඖෂධ වෙළෙඳ පොළට දැමීම සඳහා ලියාපදිංචි කිරීමට ශ්‍රී ලංකා රාජ්‍ය ඖෂධ නීතිගත සංස්ථාව මගින් කටයුතු කරමින් සිටිනවා. ලියාපදිංචි නැති ඖෂධ සොයා බලා අත්අඩංගුවට ගෙන නඩු පැවරීමත් අප සිදු කරනවා.වෙළෙ‍ඳ පොළ කියන්නේ නීත්‍යානුකූල හා නීත්‍යානුකූල නොවන දේ ගැවසෙන තැනක්. වෙළෙඳ පොළ පෞද්ගලික අංශයට අයත් වෙනවා. එසේ වුවත් ඖෂධ පිළිබඳ අපේ රටේ පවතින නීති රීති යටතේ වෙළෙඳ පොළ පරීක්‍ෂා කරලා, අදාළ නීතිමය කටයුතු සෞඛ්‍ය අමාත්‍යාංශය මගින් සිදුකරනවා. ඒ මගින් මහජනතාවට අවශ්‍ය ඖෂධ ලබාගැනීමට අවස්ථාව ලබා දී තිබෙනවා. හැකි හැම වි‍ෙටකම රටේ ජනතාවට නිවැරැදි ඖෂධ වර්ග ලබා දෙමින්, ජාවාරම්කරුවන්ගෙන් ඔවුන් බේරා ගැනීම සඳහා අප පියවර ගනිමින් සිටිනවා. අප හැකි ඉක්මනට ඖෂධ ප්‍රතිපත්තිය ක්‍රියාවට නැංවීමට කටයුතු කරමින් සිටින්නේ, මේ වංචාකාරයින්ගෙන් රෝගීන් බේරා ගැනීම සඳහා බව කිව යුතුයි.මේ මගින්, ඉහළ ප්‍රමිතියකින් යුත් ඖෂධ මහජනතාවට ලබාගත හැකියි. ඖෂධ ප්‍රතිපත්තිය ක්‍රියාත්මක කිරීම මඟින් මෙරටට ගෙන්වන ඖෂධ ප්‍රමාණය අවම කර ගැනීමට හැකියාව ලැබෙනවා. ඒ නිසා අත්‍යවශ්‍ය ඖෂධ පමණක් අපට ගෙන්වන්න පුළුවන්. එක ම ඖෂධය වෙළෙඳ නාම රැසකින් වර්තමානය වන විට වෙළෙඳ පොළට පැමිණෙනවා. විවිධ මිල ගණන් යටතේ ඒවා අලෙවි කරනවා. පාලනයක් සිදු වන්නේ නැහැ. ඒ නිසා අහිංසක මහජනතාව අපහසුතාවට පත්වෙනවා. වැඩි මිලක් දී ඔවුන්ට ඖෂධ ලබාගැනීමට සිදුවනවා. ඒ තත්ත්වය ඉක්මනින් ම පාලනය කළ යුතුයි. ඒ සඳහා ඖෂධ ප්‍රතිපත්තිය ක්‍රියාත්මක කිරීම අනිවාර්යයයි.අත්‍යවශ්‍ය ඖෂධ පමණක් ගෙන්නුවාම, තත්ත්වයෙන් බාල ඖෂධ වෙළෙඳ පොළෙන් ඉවත්වීම සිදුවෙනවා. ඒ ඔස්සේ ප්‍රමිතියෙන් යුත් ගුණාත්මක ඖෂධ සාධාරණ මිලකට මහජනතාවට ලබා දීමට අපට පුළුවන්. මේ මගින් වෛද්‍යවරුන්ට හොඳ ම, ගුණාත්මක බවෙන් උසස් ඖෂධ නියම කිරීමට හැකියාව ලැබෙනවා.ඖෂධ භාවිතයේදී තිබෙන ආචාර ධර්ම දැඩි ලෙස පිළිපැදීමට ඖෂධ ප්‍රතිපත්තිය ක්‍රියාත්මක කිරීම මගින් හැකියාව ලැබෙනවා. ඇතැම් වෛද්‍යවරුන් ඖෂධ නාමය වෙනුවට වෙළෙඳ නාමයෙන් රෝගීන්ට ඖෂධ නියම කරනවා. එය වැරැදි දෙයක්. ඔසුසලකට ගොස් ඖෂධ නාමයෙන් ඖෂධ මිලදී ගැනීමේදී, ඒ සඳහා දැරිය යුතු වන්නේ අඩු මිලක්. උදාහරණයක් විදියට පැරසිටමෝල් කියන ඖෂධ නාමයෙන් මිලදී ගන්නවා මිස, ඒ හා සම්බන්ධයෙන් පවත්නා වෙළෙඳ නාමයෙන් යුතු ඖෂධ මිලදී නොගත යුතුයි. පැරසිටමෝල් ඖෂධය වෙළෙඳ නාමයෙන් මිල දී ගැනීම සිදුකරන්නේ නම්, ඊට වඩා වැඩි මුදලක් අපට ගෙවීමට සිදු වෙනවා. මේ තත්ත්වය ඔබ හොඳින් ම දන්නා දෙයක්. අප හුරුපුරුදු වෙලා තිබෙන්නෙ ඖෂධ නාමයෙන් මිලදී ගැනීමට නෙමෙයි. වෙළෙඳ නාමයෙන් මිලදී ගැනීමටයි. වෙළෙඳ නාමය වෙනස්වීම මත, එක ම ඖෂධය වෙනස් මිල ගණන් යටතේ මිලදී ගැනීමට සිදුවීම මොන තරම් අසාධාරණයක් ද?ජාතික ඖෂධ පනත ක්‍රියාත්මක කිරීම සඳහා ශ්‍රෙෂ්ඨාධිකරණ තීන්දුවක් පවා මේ වන විට ලැබී තිබෙනවා. ජාතික ඖෂධ පනත ඉතා ඉක්මනින් ක්‍රියාත්මක කළ හැකි වේවි කියා මං හිතනවා. මේ පනත සම්බන්ධයෙන් වූ සියලු ම වැඩ කටයුතු සෞඛ්‍ය අමාත්‍යාංශය පැත්තෙන් සිදු කර තිබෙනවා. රටේ ජනතාවට ගුණාත්මක බවෙන් ඉහළ ඖෂධ සාධාරණ මිලකට ලබාදීමේ හා මෙරටට අවශ්‍ය ඖෂධ සැපැයීමේදී ඇතැම් සමාගම් සතුව පවතින ඒකාධිකාරය තුරන් කිරීමේ අරමුණෙන් ක්‍රියාත්මක කිරීමට යෝජිත මේ පනත සකස් කිරීමේ කටයුතු, සෞඛ්‍ය අමාත්‍යාංශය මගින් මීට වසරකට පෙර අවසන් කළා. මේ වන විට එය නීති කෙටුම්පත් දෙපාර්තමේන්තුවේ තිබෙනවා. වසරක් පුරා එය තිබෙන්නේ නීති කෙටුම්පත් දෙපාර්තමේන්තුවේ. මේ පනත වසරක් පුරා ප්‍රමාද වීමට එම දෙපාර්තමේන්තුවේ නිලධාරීන් මාරු වීම හේතු වී තිබෙනවා.වසර 40ක් තිස්සේ සිර වී තිබූ, රටට අත්‍යවශ්‍ය හා වහාම ක්‍රියාත්මක කළ යුතු පනතක් විදියට මේ පනත හඳුන්වන්න පුළුවන්. පනත ක්‍රියාත්මක කිරීම සම්බන්ධයෙන් ජනාධිපති මහින්ද රාජපක්‍ෂ මහතා මට නිරන්තරයෙන් ම උපදෙස් ලබා දෙනවා. නීති කෙටුම්පත් දෙපාර්තමේන්තුවෙන් මේ පනත ලැබුණු වහාම, අමාත්‍ය මණ්ඩලයටත්, පාර්ලිිමේන්තුවටත් මෙය ඉදිරිපත් කර, එය ක්‍රියාත්මක කිරීමට අවශ්‍ය සියලු ම පියවර ගන්නවා.රටේ මහජනතාවට අවශ්‍ය ඖෂධවලින් ඖෂධ වර්ග 96ක් පමණ දැනට නිෂ්පාදනය කරනවා. ඉන් ඖෂධ වර්ග 50ක් රාජ්‍ය ඖෂධ නිෂ්පාදන නීතිගත සංස්ථාව මගින් නිෂ්පාදනය කරනවා. ඉතිරි 46 පෞද්ගලික අංශය මගින් නිෂ්පාදනය කරන්නෙ. රටේ ඖෂධ නිෂ්පාදනය තව දුරටත් වැඩි කළ යුතුයි. ඒ මගින් රටටත්, මහජනතාවටත් යහපතක් සැලසෙනවා. ප්‍රමිතියෙන් යුක්ත ගුණාත්මක ඖෂධ සාධාරණ මිලකට ලබාදීමේ අවස්ථාව මේ මඟින් උදා වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=f1206193</link>
    <topic>මාගම්පුර නවෝදයෙන් පිබිදෙන සූරියවැව</topic>
    <author>සටහන සහ ඡායාරූප</author>
    <content>විසල් මාගම්පුර නවෝදයට සමගාමීව සුරියවැව නගරය අංග සම්පූර්ණ පිවිතුරු නගරයක් බවට පත් කිරීමේ දැවැන්ත සංවර්ධන වැඩසටහන් රැසක් දැන් ක්‍රියාත්මක කරගෙන යයි.සූරියවැව ප්‍රාදේශීය සභාව මූලිකව නගරය හා බල ප්‍රදේශයේ පොදු මහජන අවශ්‍යතා සපුරාලීමේ වැඩසටහන් සමඟ විවිධ සංවර්ධන වැඩසටහන් රැසක් ආරම්භ කර තිබේ. “මහින්ද චින්තනය” පෙරටු කරගත් මේ වැඩසටහන් මගින්, ප්‍රදේශයේ ගොවි ජනතාවට වඩාත් වැඩි පහසුකම් සැලැසේ.යන එන දේශීය හා විදේශීය සංචාරකයන්ට ද වඩාත් හිතකර පරිසරයක් බිහි කිරීමට මුල් තැනක් දෙන බව සූරියවැව ප්‍රාදේශීය සභාවේ සභාපති පී. ඒ. සුජිත් මුතුකුමාරණ පැවැසීය.ස්වභාවික සම්පත්වලින් මෙන් ම භෞතික සම්පත්වලින් පිරුණු සූරියවැව, දැකුම්කළු සුන්දර ප්‍රදේශයකි. සූරියවැව ජාත්‍යන්තර ක්‍රීඩාංගණය, මාගම්පුර මහින්ද රාජපක්‍ෂ වරාය, මත්තල ජාත්‍යන්තර ගුවන් තොටුපළ, මදුනාගල උණුදිය උල්පත් පාරිසරික ගම්මානය ආශ්‍රිතව පිහිටි සූරියවැව නගරය, දේශීය හා විදේශීය සංචාරකයන්ට පහසුකම් සලසන මධ්‍යස්ථානයක් වශයෙන් සංවර්ධනය කළ යුතුව තිබේ.මේ පිළිබඳ සැලකිල්ලට ගනිමින් සූරියවැව නගරය ආශ්‍රිතව සංචාරක නිදහස් ගිමන් හලක් (විවේකාගාරයක්) ඉදිකිරීම සූරියවැව ප්‍රාදේශීය සභාවේ එක් සැලැසුමකි. ඒ සඳහා මූලික පියවර දැනටමත් ගෙන ඇත.වලව මිටියාවතේ ගොවි ජනතාවගේ නිෂ්පාදන ගොවි ද්‍රව්‍ය අලෙවි කිරීමේ ප්‍රධාන මධ්‍යස්ථානය බවට පත්ව ඇති සූරියවැව සතිපොළ නවීකරණය කර සංවර්ධනය කිරීම දැන් ආරම්භ කර තිබේ. “පුර නැඟුම” වැඩසටහන මගින් නාගරික සංවර්ධන අධිකාරියේ සැලැසුම්වලට අනුව, සූරියවැව සති පොළ වැඩි දියුණු කෙරේ.අක්කර පහක පමණ විශාල සූරියවැව සති පොළ ඇතුළත සහ අවට මාර්ග කාපට් යොදා වැඩිදියුණු කිරීමටත්, පොළ වෙළෙඳසල් ආවරණය කරමින් විශාල උඩුවියන් ආවරණයක් ඉදි කිරීමටත්, පියවර ගන්නා බව සභාපතිවරයා පවසයි.සූරියවැව නගරය මැදින් මංතීරු හතරක අධිවේගී මාර්ගය දැනටමත් ඉදිකර තිබේ. හම්බන්තොට සිට වැටී ඇති ප්‍රධාන මාර්ගය නගරය හරහා සූරියවැව මහින්ද රාජපක්‍ෂ ජාත්‍යන්තර ක්‍රීඩාංගණයටත්, එතැනින් මත්තල ගුවන් තොටුපළටත් දීර්ඝ කෙරේ. නගරයේ සිට පදලංගල දක්වා මංතීරු හතරක මාර්ගය ප්‍රධාන ඇළ දෙපසින් ඉදිකෙරේ.සූරියවැව නගරය සහ අදාළ බල ප්‍රදේශයේ කැළිකසළ එක්රැස් කර, කසළ ප්‍රතිචක්‍රීය ව්‍යාපෘතියක් (පිළිසරු ව්‍යාපෘතියක්) ආරම්භ කිරීමට ප්‍රාදේශීය සභාව මගින් පියවර ගෙන තිබේ. වැලිවැව ප්‍රදේශයේ අක්කර පහක ඉඩමක් මේ සඳහා වෙන්කර ඇත.නගරයේ පමණක් නොව, සභාවට අයත් ග්‍රාම නිලධාරි වසම් විසිඑකක ප්‍රදේශය පුරා කැළිකසළ එක්රැස් කිරීම සිදු කෙරේ. මේ සඳහා මේ වනවිටත් ආපදා කළමනාකරණ ඇමැති මහින්ද අමරවීර මහතා, ට්‍රැක්ටර් රථයක් සභාවට ලබා දී ඇත.තවත් ට්‍රැක්ටරයක අවශ්‍යතාව සභාපතිවරයා පෙන්වා දුන්නේය. මධ්‍යම පරිසර අධිකාරියේ අනුග්‍රහය ඇතිව ආරම්භ කෙරෙන “පිළිසරු ව්‍යාපෘතිය” මගින් “කොම්පෝස්ට්” පොහොර නිෂ්පාදනය කර ගොවි ජනතාවට සැපැයේ.සූරියවැව ප්‍රාදේශීය සභාව මගින් නගරයේ දෙමහල් සුපිරි වෙළෙඳ සංකීර්ණයක් ඉදිකිරීමට ද පියවර ගෙන තිබේ. නගර සංවර්ධනයේදී ඉවත් කෙරෙන වෙළෙඳසල් සඳහා ද මෙහි වෙළෙඳ කුටි ලබාදීමට සැලැසුම් කර ඇත.සූරියවැව ප්‍රාදේශීය සභාවට අයත් පොදු බිම් කොටස් සියල්ල එළිපෙහෙළි කර අවශ්‍ය පහසුකම් සැලැසීමටත්, සභාවට අයත් දේපළ පවරා ගැනීමටත් කටයුතු කෙරේ.සූරියවැව ප්‍රාදේශීය සභාවට ප්‍රමාණවත් නිලධාරි සේවක පිරිසක් හෝ රථවාහන නැතිවීම මේ සංවර්ධන කටයුතුවලට බලපවත්නා අඩුවකි.එසේ ම සූරියවැවට යන්ත්‍රෝපකරණ මධ්‍යස්ථානයක් ලබා ගැනීමට කටයුතු කර තිබේ. උපාධිධාරී ආචාර්යවරයකු වන සූරියවැව ප්‍රාදේශීය සභාවේ සභාපති පී. ඒ. සුජිත් මුතුකුමාරණ මහතා එම තනතුරට පත් වී මාස හතක් වැනි කෙටි කාලයකින් දැවැන්ත සංවර්ධනයක් පෙළගැස්වීමට හැකිවීම ගැන සතුට පළ කරයි.සූරියවැව ප්‍රදේශයේ සංවර්ධන කටයුතු සඳහා සහයෝගය දක්වන කථානායක චමල් රාජපක්‍ෂ, පාර්ලිමේන්තු මන්ත්‍රී නාමල් රාජපක්‍ෂ, ආපදා කළමනාකරණ ඇමැති මහින්ද අමරවීර, ඉංජිනේරු සේවා සහ නිවාස ඇමැති විමල් වීරවංශ යන මැති ඇමැතිවරුන්ට සභාපතිවරයා සිය ප්‍රශංසාව පළ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>19</day>
    </date>
    <link>http://www.dinamina.lk/2012/06/19/_art.asp?fn=f1206194</link>
    <topic>උපාධියටආකල්පමය වෙනසක්</topic>
    <author>ඒ. එම්. එන්. අමරකෝන් පේරාදෙණිය විශ්වවිද්‍යාලය</author>
    <content>උපාධිධාරීන්ට රැකියා නොමැති වීම යන්න අප රටේ කාලයක පටන් කතිකාවට භාජනය වන මාතෘකාවකි. එය කරළියට පැමිණ ඇත්තේ රජය වර්තමානයේ උපාධිධාරීන් පිරිසක් රාජ්‍ය සේවයට බඳවා ගැනීම නිසා ය. උපාධිධාරින්ට රැකියා නොමැති වීම යන්න සරල ලෙස පෙනෙන ගැටලුවක් වූවත්, එහි අභ්‍යන්තරය දෙස විශ්ලේෂණාත්මකව බැලූවිට එය අංශ කිහිපයකට දිව යන, පුළුල් පරාසයක ගැටලුවක් ලෙස හඳුනාගත හැකි ය.මූලික ලෙසම මේ තත්ත්වය ලාංකේය විශ්වවිද්‍යාල පද්ධතියේ දේශපාලනික පරිසරය තුළ හා සමාජ ආකල්පවල ඇති අකාර්යක්‍ෂමතාව, සැලැසුම් රහිත වීම හා යාවත්කාලීන නොවීම යන දුර්වලතා මත ඇතිවන්නකි.ලාංකේය විශ්වවිද්‍යාලවලින් විවිධ වර්ගයේ හා විවිධ මට්ටමේ උපාධි ලබා වසරකට පිටව යන සංඛ්‍යාව දහස් ගණනකි. මේ පිරිස ප්‍රමාණාත්මක ලෙස මෙන් ම, ගුණාත්මක ලෙස ද, වර්තමාන රැකියා වෙළෙඳ පොළට ගැලපෙනවාද යන්න විමසිය යුතු කරුණකි. වර්තමාන රැකියා වෙළඳ පොළ ගත්විට ගෝලීයකරණය හා තාක්‍ෂණික නැඹුරුව තුළ පරිගණක දැනුම, ඉංග්‍රීසි භාෂා නිපුණතාව, කළමනාකරණ දක්‍ෂතා, තීරණ ගැනීමේ හැකියාව හා අභියෝග භාර ගැනීම වැනි ගුණාංග සහිත පුද්ගලයන්ට ඉහළ ඉල්ලුමක් පවතී. විදේශීය විශ්වවිද්‍යාලවලින් අධ්‍යාපනය ලැබූවන්ට හා විවිධ වෘත්තීය පාඨමාලා හැදෑරුවන් සඳහා පෞද්ගලික අංශයේ හා රාජ්‍ය නොවන අංශයේ රැකියා සඳහා ඉල්ලුමක් පවතී. රජයේ විශ්වවිද්‍යාලයකින් උපාධියක් ලබා ගන්නා බොහෝ උපාධිධාරීන් ඉහත ගුණාංග සහිත පිරිසක් ද යන්න විමසිය යුතුයි. විශේෂයෙන් ම කලා උපාධිධාරීන් සඳහා පෞද්ගලික අංශයේ රැකියා අවම වීමට මෙය හේතුවක් වන අතර, ඒ නිසා ම ඔවුන්ට බොහෝ විට රජයේ රැකියාවක් වෙනුවෙන් වසර ගණනාවක් හෝ බලා සිටිය යුතු වන්නේ වෙනත් විකල්පයක් නොමැති බැවිනි.බාහිර උපාධිය ගත් විට ද තත්ත්වය අසතුටුදායක මට්ටමක පවතී. ශ්‍රී ලාංකේය විශ්වවිද්‍යාල පද්ධතිය මඟින් පිරිනමන බාහිර උපාධියක් ගත් විට එයට අභ්‍යන්තර උපාධියක පිළිගැනීම ලැබෙන්නේ නැත. මන්ද අභ්‍යන්තර උපාධිධරයකු හා බාහිර උපාධිධාරියකු අතර පැහැදිලි හා පිළිගත යුතු වෙනසක් ඇති බැවිනි. එම වෙනස තුළ විෂය දැනුම, ඉංග්‍රීසි මාධ්‍ය, පෞරුෂත්වය, සාමූහික බව යන ලක්‍ෂණ අතින් අභ්‍යන්තර උපාධිධරයකු කැපී පෙනේ. කළ යුතු වන්නේ බාහිර උපාධියේ ගුණාත්මක බව වැඩි කිරීම මගින් ඔවුන් ද අභ්‍යන්තර උපාධිධාරීන් හා ගුණාත්මක බවින් සම කිරීමයි. එවිට රැකියා වෙළඳ පොළ තුළ බාහිර උපාධියට ද සමාන පිළිගැනීමක් ලැබෙනු ඇත.ශ්‍රී ලාංකේය දේශපාලන පරිසරය ගත්විට ද උපාධිධාරී රැකියා ගැටලුව සම්බන්ධව දැකිය හැකි දුර්වලතා කීපයකි. කිනම් රජයක් ගත් කල වුව ද දේශපාලන හිතවත්කම් මත නුසුදුස්සන්ට රැකියා ලබාදීම අනාදිමත් කලක සිට සිදුවන්නකි. එවිට සුදුසුකම් ඇත්තවුන්ට සිදුවන්නේ අසාධාරණයකි. එසේ ම උපාධිධාරී ගැටලුව විසැඳීම සඳහා දිගුකාලීන සැලැසුමක්, ජාතික ප්‍රතිපත්තියක් ඇතිකිරීම කළ යුතු ය. උපාධිධාරීන්ට පමණක් රැකියා ලබාදිය යුතු යැයි පැවසීම අසාධාරණ වුවත්, තම ජීවිතයේ තාරුණ්‍යයෙන් වසර කිහිපයක් සේ ම කාලය, ධනය වැයකර ලබා ගන්නා අධ්‍යාපනය වෙනුවෙන් ඔවුන්ට සාධාරණයක් කළ යුතු වේ. එසේ ම රටේ සංවර්ධනයට උරදිය හැකි පිරිසක් වසර ගණනාවක් නිකරුනේ තබා තිබීම ඔවුන්ටත්, පොදුවේ රටටත් සිදුවන අපරාධයකි. අප රටේ උගත්කමට හිමි තැන ගැන කළකිරී විදේශගතවන ප්‍රමාණය ද ඉහළ ප්‍රතිශතයක් ගනී. මේ බුද්ධි ගලනය මඟින් රටට සිදුවන පාඩුව මුදලින් මැනිය නොහැකි වේ. පොදු ජනයාගේ මුදලින් නිදහස් අධ්‍යාපනය ලබා දී බිහි කරනා උපාධිධාරියෙකුගෙන් නැවත එම සමාජයට ලබා දිය යුතු දායකත්වය ලබා ගැනීම ඕනෑම දේශපාලන බල අධිකාරියක වගකීමකි.උපාධිධාරීන් සම්බන්ධව සමාජයේ එල්බගෙන ඇති ඇතැම් ආකල්ප ද වෙනසකට බඳුන් විය යුතු කාලය එළැඹ ඇත. මෙවර උපාධිධාරී යෝජනා ක්‍රමය තුළ පත්වීම් ලද අය අතරින් පෞද්ගලික අංශයේ රැකියා හැරදා පැමිණි අය සේ ම, වසර ගණනාවක් කිසිදු රැකියාවක් නොලැබූ අය ද වේ. බොහෝ විට සමාජ‍ෙය් හා උපාධිධාරීන් ගේ ආකල්ප වන්නේ් ඔවුන් ට රජය මඟින් රැකියා ලබා දිය යුතු බවත්, ඔවුන් රජයේ රැකියාවක් ම කළ යුතු ම බවත් ය. අතීතයේ පටන් ම රජයේ රැකියාවක නිරත වීම ගෞරවයක් ලෙස අප සමාජයේ පිළිගැනීම විය. එසේ ම රජයේ රැකියාවක ඇති සුරක්‍ෂිත භාවය, විශ්‍රාම වැටුප වැනි දේ සැලකිය යුතු සාධකයක් සේ පිළිගත යුතු වේ. රජයේ රැකියාවක් ලැබෙන තෙක් වෙනත් රැකියාවකට යොමු නොවී වසර ගණනක් හෝ බලා හිඳින උපාධිධාරීන් යම් ප්‍රමාණයක් ද වේ. රජයකට වුවත් පවතින සම්පත් මගින් එකවර රැකියා සැපයිය හැක්කේ යම් පමණකට පමණි. මේ බව තේරුම් ගනිමින් අප රජයේ රැකියා සඳහා ම නොව, පෞද්ගලික, රාජ්‍ය නොවන අංශයන්ද, සලකා බලා, අපගේ හැකියාව හා ධාරිතාව වැඩිකර ගත යුතු ය.එසේ ම කළමනාකරණ දක්‍ෂතා හා ව්‍යවසායකත්ව හැකියා සහිත උපාධිධාරීන්ට, තමන්ගේ ම ව්‍යාපාරයක් ආරම්භ කිරීම මඟින් සාර්ථක ව්‍යවසායකයකු බවට පත් විය හැකිය. ජීවිතය සාර්ථක කර ගත් බොහෝ පිරිස අවදානම් මතින් ගොඩනැඟුණෝ වෙති.ව්‍යාපාර වර්ධනය කර ගැනීම සඳහාත්, නව ව්‍යාපාර ආරම්භ කිරීම සඳහාත් රජය දිරි දීම වැදගත් වන්නේ, පෞද්ගලික අංශයේ රැකියා උත්පාදනයට ඉන් ඉඩ ප්‍රස්ථා ලැබෙන බැවිනි. රාජ්‍ය නොවන සංවිධාන වුවත්, මනා පාලනයකට හා අධීක්‍ෂණයකට ලක් කිරීම තුළ විය හැකි හානි අවමකර ගැනීම මඟින් ඔවුන් රඳවා ගැනීම උපාධිධාරීන් සඳහා රැකියා වෙළෙඳපොළ පුළුල් වීමකි.කුමන ක්‍ෂේත්‍රයක සිටියත් රටේ සංවර්ධනයට දායක වීම කළ හැකි බව අවබෝධ කර ගැනීම වටී. උපාධිධාරියෙකුට වෙනත් කවර හෝ අංශයක රැකියාවක් කර රටේ අභිවෘද්ධිය පිණිස තම දක්ෂතා අනුව වැඩකටයුතු කළ හැකිය. උපාධිධාරීන් සඳහා අප රට තුළ රැකියා වෙළෙඳපොළ පුළුල් කළ යුතු ය. එසේ ම උපාධිධාරීන් රැකියා වෙළඳ පොළට ගැලපෙන ලෙස ගුණාත්මක අතින් ද, වර්ධනය වීම අවශ්‍ය වේ. රාජ්‍ය අංශය මතම යැපීමට බලා නොසිට, ආකල්පමය වෙනසක් මඟින් අනෙකුත් අංශ සඳහා ද තම දායකත්වය ලබාදීමට හැකි මානසිකත්වයක් උපාධිධාරීන් සතු විය යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206201</link>
    <topic>වෙළෙඳ පොළට ගිය පරණ සිමෙන්ති ආපසු ගන්නැයි ඇමැතිගෙන් නියෝග</topic>
    <author>විජයානි එදිරිසිංහ</author>
    <content>ලංකා සිමෙන්ති සංස්ථාව මඟින් අලෙවි කැරුණු කල් ඉකුත් වූ සිමෙන්ති තොග කොපමණ ඇත්දැයි සොයා බලා ඒවා වහාම ආපසු ලබා ගන්නා ලෙස සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පාරිභෝගිකඅධිකාරියට දැනුම් දී තිබේ.කල් ඉකුත් වු සිමෙන්ති කොට්ට පන් දහසක් මෙයට පෙර මෙසේ වෙළඳ පොළට නිකුත් වී ඇති බව පාරිභෝගික අධිකාරි කළ පරීක්‍ෂණවලින් හෙළි වී ඇත. යුද හමුදාව පමණක් සිය ඉදිකිරීම් සඳහා සිමෙන්ති කොට්ට 3000ක් පමණක් මිලදී ගෙන තිබේ.රජයේ තවත් ඉදිකිරීම් කටයුතු සඳහා සංස්්ථා සිමෙන්ති මිලදී ගෙන තිබේ.යුද හමුදාව ලබාගෙන තිබූ සිමෙන්තිවලින් කොට්ට තුන්සියයක් ආපසු බාර දී තිබේ.කල් ඉකුත් වූ සිමෙන්ති යොදාගෙන සිදු කරන ලද ඉදිකිරීම් කටයුතු අන්තරාදායක තත්ත්වයක පවතින බව පැවසේ.සිමෙන්ති සංස්ථාව කල් ඉකුත් වූ සිමෙන්ති තොගයක් අලෙවි කිරීමට සූදානම් කර තිබූ අවස්ථාවේ පාරිභෝගික අධිකාරිය පසුගියදා (18) සිදුකළ වැටලීමක දී එහි තිබී සිමෙන්ති කොට්ට දස දහසක් පමණ සොයා ගැනීමට හැකිවී තිබුණි. ඊට අමතරව සිමෙන්ති ඇසුරුම් කිරීම සඳහා සූදානම් කර තිබූ හිස් බෑග් අටදහසක් පමණ ද සොයා ගෙන තිබේ.මෙම මහා පරිමාණ වංචාව පිළිබඳව එම සංස්ථාවේ ඉහළ නිලධාරීන්ගෙන් ද පාරිභෝගික අධිකාරිය කටඋත්තර ලබාගෙන ඇත.සිදුකරන ලද වංචාව සම්බන්ධව මොවුන්ට එරෙහිව නඩු පැවරීමට පියවර ගෙන තිබේ.රජයේ හෝ පෞද්ගලික හෝ වේවා යම් පුද්ගලයෙක් හෝ ආයතනයක් වංචනික ක්‍රියාවක යෙදේ නම් ඔවුන්ට එරෙහිව රජය තදින්ම නීතිය ක්‍රියාත්මක කරන බව අමාත්‍ය ජොන්ස්ටන් ප්‍රනාන්දු මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206202</link>
    <topic>වසන් කළ යුතු කිසිවක් ශ්‍රී ලංකාවේ නැහැ</topic>
    <author>මහින්ද අලුත්ගෙදර</author>
    <content>රට අභ්‍යන්තරයේ මෙන්ම බාහිර වශයෙන්ද වසන් කළයුතු කිසිවක් ශ්‍රී ලංකාවේ නොමැති හෙයින් කිසිවෙකුටත් බිය වියයුතු නැතැයි රජය අවධාරණය කරයි.ඒ නිසාම ශ්‍රී ලංකාවේ සංචාරය කිරීම සඳහා ජගත් මානව හිමිකම් කවුන්සලය කර ඇති ඉල්ලීම සම්බන්ධයෙන් සුබවාදී ප්‍රතිචාරයක් දැක්වීමට සූදානම් බවද විදේශ කටයුතු අමාත්‍යංශයේ ලේකම් කරුණාතිලක අමුණුගම මහතා දිනමිණ ට පැවසීය.මේ සඳහා ශ්‍රී ලංකාවෙන් ඉල්ලීමක් කර තිබෙන බවද එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේගේ උපදෙස් මත එක් නියෝජිතයෙකු මෙරටට පැමිණීමට නියමිත බවද හෙතෙම සඳහන් කළේය.මෙලෙස මානව හිමිකම් සම්බන්ධයෙන් නියෝජිතයෙකු ශ්‍රී ලංකාවට පැමිණියද ඔහුගේ හෝ ඇයගේ න්‍යාය පත්‍රය ශ්‍රී ලංකාවට අවශ්‍ය පරිදි සකස් කරන බව සහන් කළ ලේකම්වරයා ඒ සම්බන්ධයෙන් අවශ්‍ය නම් දෙපාර්ශවය අතර සාකච්ඡා කළ හැකි බවද පෙන්වා දුන්නේය.කුමන නියෝජිතයෙකු ශ්‍රී ලංකාවට පැමිණියද ශ්‍රී ලංකා රජයේ ස්ථාවරය සම්බන්ධයෙන් කිසිදු වෙනසක් නොමැති බවද සුපුරුදු පරිදි ශ්‍රී ලංකාව ක්‍රියාත්මක වන බවද ලේකම්වරයා සදහන් කළේය.පසුගිය දිනවල එක්සත් ජාතින්ගේ සංවිධානයේ මෙන්ම විවිධ රටවල නියෝජිත කණ්ඩායම් ශ්‍රී ලංකාවට පැමිණි බවද ඔවුන්ට ශ්‍රී ලංකාවේ යහපත් වාතාවරණය සම්බන්ධයෙන් අවබෝධ කරදීමට හැකිවී තිබෙන බවද පැවැසූ කරුණාතිලක අමුනුගම මහතා එවැනි නියෝජිත කණ්ඩායම් වෙත සියයට 80 ටත් වැඩි ප්‍රමානයක් හිතකර තොරතුරු ලැබෙන බවද කීවේය.ශ්‍රී ලංකාව එක්සත් ජාතීන්ගේ සංවිධානයේ සාමාජික රටක් වහයෙන් සුපුරුදු ලෙස කටයුතු කරන බව සදහන් කළ ඒ මහතා එම සංවිධානය සමග ශ්‍රී ලංකාව විවිධ ගැටළු පවතින බවට ඇතැමුන් ප්‍රචාරයන් ගෙනයන බවද එවැනි තත්ත්වයක් කිසිවිටෙකත් නොමැති බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206203</link>
    <topic>ජනපති මහින්ද චේ ගුවේරාගේ ඥාතීන්ගේ සුව දුක් බලන්න යයි</topic>
    <author/>
    <content>කියුබාවේ නිල සංචාරයක නිරත වූ ජනාධිපති මහින්ද රාජපක්ෂ මහතා කියුබානු විප්ලවයේ පුරෝගාමියෙකු වූ චේ ගුවේරා මහතාගේ පවුලේ ඥාතීන්ගේ සුවදුක් බැලීමට ගොස් ඇත.සිය තෙදින නිල සංචාරය අවසන් කරමින් හවානා නුවර පිහිටි චේ ගුවේරා මහතාගේ නිවසට ගිය ශ්‍රී ලංකා ජනාධිපතිවරයා එහිදී චේ ගුවේරාගේ ඥාතීන්ගේ සුවදුක් විමසීය. එහිදී චේ ගුවේරා මහතාගේ බිරිය, පුතණුවන් සහ ඥාතීන් සමඟ සුහද පිළිසඳරක නිරත වී ඇත.චේ ගුවේරාගේ විප්ලවීය ජීවිතයේ සුවිශේෂී මතක සටහන් පිළිබඳව ඔහුගේ බිරිය විසින් ජනාධිපති මහින්ද රාජපක්ෂ මහතා වෙත සිහිපත් කර තිබෙන අතර ගුවේරා මහතා සම්බන්ධයෙන් ලියැවුණු ග්‍රන්ථ දෙකක් ද ජනාධිපතිවරයාට පිරිනමා තිබේ.ඊට අමතරව ඡායාරූපකරණය සම්බන්ධයෙන් ඇල්මක් දක්වන චේ ගුවේරා මහතාගේ පුතණුවන් විසින් ජනාධිපති මහින්ද රාජපක්ෂ මහතාගේ ඡායාරූපයක් සිය කැමරා කාචයේ සටහන් කරගෙන තිබෙන අතර එය සමරු තිළිණයක් වශයෙන් සුරැකිව තබාගන්නා බවට ඔහු ප්‍රකාශ කර ඇත.ඇමැතිවරුන් වන මහාචාර්ය ජී. එල්. පීරිස්, අනුර ප්‍රියදර්ශන යාපා, මහින්ද අමරවීර, විමල් වීරවංශ, නියෝජ්‍ය ඇමැතිනි නිරූපමා රාජපක්ෂ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්ම මහත්මීහු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206204</link>
    <topic>ආරක්ෂක ලේකම්තුමාට සුබ උපන් දිනයක්</topic>
    <author/>
    <content>ආරක්ෂක ලේකම් ගෝඨාභය රාජපක්ෂ මහතාගේ උපන්දිනය අදයි. ශ්‍රී ලංකාවේ ආරක්ෂක පද්ධතියේ දැවැන්ත ධනාත්මක වෙනසක් සිදුකරමින් වසර 30ක් තිස්සේ දිගෑදෙමින් තිබූ යුද්ධය වසර 3ක් ඇතුළත නිම කිරීමට සුවිශාල මෙහෙවරක් කළ එතුමාට තම සේවාව ඉදිරියටත් කරගෙන යෑමට අවැසි දීර්ඝායුෂ සහ නිරෝගී සම්පත් පතමු.දිනමිණ එතුමාට සුබ උපන් දිනයක් පතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206205</link>
    <topic>ජනපති බ්‍රසීලයට ළඟා වේ</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ තිරසාර සංවර්ධනය පිළිබඳ රියෝ +20 සමුළුවට සහභාගී විම සඳහා ජනාධිපති මහින්ද රාජපක්ෂ මහතා කියුබාවේ සිට බ්‍රසීලය බලා ඊයේ (19) පිටත්ව ගියේය.බ්‍රසීලයේ රියෝ ද ජෙනයිරෝ නුවරදී ජූනි මස 20 - 22 දක්වා පැවැත්වෙන මෙම සමුළු‍වේ ප්‍රධාන සැසි වාරයට ලෝක නායකයන් 130 දෙනෙක් ඇතුළු නියෝජිතයන් 50 000 දෙනෙක් පමණ සහභාගි වෙති.සමුළුවට සහභාගී වන ජනාධිපතිවරයා එහිදී විශේෂ ප්‍රකාශයක් සිදුකරයි. ජනාධිපතිවරයා සමුළුවට සහභාගී වන ලෝක නායකයන් මුණගැසී සාකච්ඡා කිරීමට නියමිතය. ජගත් තිරසාර සංවර්ධන සමුළුව 1992 වසරේ ප්‍රථම වරට රැස්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206206</link>
    <topic>ළදරු කිරිපිටි වර්ග 19ක මිල අද සිට අඩුකෙරේ</topic>
    <author>විජයානි එදිරිසිංහ</author>
    <content>වහාම ක්‍රියාත්මක වන පරිදි අද (20) සිට ළදරු කිරිපිටි වර්ග 19 ක මිල අඩු කෙරේ. ඊට අදාළ ගැසට් පත්‍රය පාරිභෝගික අධිකාරිය විසින් මුද්‍රණය කිරීමට යවා තිබේ. ළදරු කිරිපිටි වර්ග අලෙවි කරන මෙරට සහ අන්තර්ජාතික සමාගම් අධික ලාබ ලබති.ඔවුන් සියයට සියය පමණක් නොව සියයට දෙතුන් සියය බැගින් ද ලාබ ලබා ඇති බව සොයාගෙන තිබේ. මේ නිසා ළදරු කිරිපිටි මිල පිළිබඳව සොයා බලා වහාම ඒවායේ මිල අඩු කිරීමට ජනාධිපති මහින්ද රාජපක්‍ෂ මහතා උපදෙස් දුන් බව සමූපකාර හා අභ්‍යන්තර වෙ‍ෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පැවසීය.ජනාධිපතිවරයාගේ උපදෙස් මත මීට මාස හයකට පෙර පාරිභෝගික අධිකාරිය අදාළ කිරිපිටි සමාගම සමඟ ළදරු කිරිපිටි මිල අඩු කිරීමට සාකච්ඡා පැවැත්වීය.එහෙත් එම කිරිපිටි මිල අඩු කිරීමට සමාගම් එකඟවී නැත.පසුව රජය ඒවායේ මිල අඩු කිරීමට පියවර ගෙන තිබේ. රුපියල් දෙකේ සිට හාරසියහතර දක්වා විවිධ කිරිපිටි වර්ගවල මිල අඩුවෙයි.මේ යටතේ රුපියල් දහසකට වැඩි මිලකින් යුත් කිරිපිටි මිල රුපියල් දහසට අඩුවත් දෙදහසට වැඩි ඒවායේ මිල එම මිලට වඩා රුපියල් දෙදහසකට අඩු මිලකටත් නියම වී තිබේ. මෙම නව කිරිපිටි මිල බලපැවැත්වෙන්නේ ඊයේ (19) සිට වෙළඳපළට සැපයෙන ළදරු කිරිපිටි වර්ග සඳහායි.ළදරුවන් ලක්‍ෂ දහයකට වැඩි ප්‍රමාණයකට මෙම මිල අඩුකිරීමේ සහනය ලබා ගැනීමේ වාසිය හිමිවෙයි.විවිධ සමාගම් තම හිතුමතේට ළදරු කිරිපිටිවර්ග අලෙවි කිරීම නිසා බොහෝ මවුපියන්ට විවිධ ආකාරයේ දුෂ්කරතාවලට මුහුණදීමට සිදුව තිබිණ. මේ අසාධාරණය සම්බන්ධව ජනාධිපති මහින්ද රාජපක්‍ෂ මහතාට පැමිණිලි සහ ආයාචනා විශාල ප්‍රමාණයක්ද ලැබී තිබුණි.ඉතිහාසයේ ළදරු කිරිපිටිවල මිල අඩු කළ ප්‍රථම අවස්ථාවද මෙය වෙයි.ලැක්ටෝජන් 1, නෑන් 1, 2, 3, නෑන් එච් ඒ 1, 2 සහ ප්‍රි නෑන්, කවුඇන්ඩ්ගේට් බ්ලූ ග්‍රෑම් 400, කව් ඇන්ඩ් ගේට් පී‍්‍රමියම් ග්‍රෑම් 200 සහ ග්‍රෑම් 400, එන්ෆාප්‍රෝ ඒ+ ග්‍රෑම් 400 සහ ග්‍රෑම් 900, පි‍්‍රසෝ 1, 2 සහ පි‍්‍රසෝ කම්ෆට්, සීලියා නියුට්‍රීෂන් 1 සහ 2 , සීලියා ඩිවලොප් 1 සහ 2 මෙසේ මිල අඩුවූ ළදරු කිරිපිටි වර්ග 19 වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=n1206207</link>
    <topic>සෙලාන් 2012 පළමු කාර්තුවේ ලාභය 59%කින් ඉහළට</topic>
    <author/>
    <content>2012 පළමු කාර්තුව වෙනුවෙන් රු. මිලියන 406.8ක බදු ගෙවීමෙන් පසු ශුද්ධ ලාභයක් වාර්තා කරමින් තවත් කැපී පෙනෙන මූල්‍ය ප්‍රතිඵලයක් එළිදැක්වීමට සෙලාන් බැංකුව සමත් වී සිටියි.2011 අදාළ කාල පරිච්ඡේදය හා සැසඳීමේදී මෙය 59%ක වර්ධනයක් වන අතර 2011 පළමු කාර්තුවේදී සෙලාන් බැංකුව රු.මිලියන 256.3ක බදු ගෙවීමෙන් පසු ශුද්ධ ලාභයක් වාර්තා කර තිබිණි.මේ අතර 2012 පළමු කාර්තුව වෙනුවෙන් සෙලාන් බැංකු සමූහය රු.මිලියන 412.5ක බදු ගෙවීමෙන් පසු ශුද්ධ ලාභයක් වාර්තා කර ඇති අතර එය පෙර වසරේ පළමු කාර්තුවේ වාර්තා කරන ලද අදාළ අගය හා සැසඳීමේදී 66%ක ඉහළ යාමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206201</link>
    <topic>සී.අයි.ඩි. වෙසින් දුම්රිය මගීන් කොල්ලකෑ තිදෙනෙක් කටුගස්තොටදී අත්අඩංගුවට</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content> රහස් පොලිස් නිලධාරීන් බව පවසමින් කලක සිට මහනුවර මාතලේ ධාවනය කෙරෙන දුම්රිය මගීන්ගේ දේපොළ කොල්ල කෑමේ නිරතව සිටි සැකකරුවන් තිදෙනෙක් කොල්ලකන ලද මුදල් සහ රු. 6000 ක් වටිනා ජංගම දුරකතනයක් සමඟ අත්අඩංගුවට ගැනීමට කටුගස්තොට පොලිසියේ අපරාධ අංශයේ නිලධාරීන් සමත්ව ඇත.මෙසේ සැකකරුවන් අත්අඩංගුවට ගෙන ඇත්තේ මාතලේ සිට මහනුවර දක්වා සවස 5.50 ට ධාවනය වන දුම්රියේ දීය.මේ සැකකරුවන් වයස අවුරුදු 19 – 22 ත් අතර වයසේ පසුවන මහයියාව ප්‍රදේශයේ පදිංචි මුස්ලිම් ජාතිකයන් බව වාර්තා වේ.මොවුන් ගෙන් වැඩිදුරටත් ප්‍රශ්න කිරීමෙන් අනතුරුව මහනුවර ස.පො.අ. අධිනීතිඥ එස්. බී. රත්නායක මහතාගේ උපදෙස් පරිදි මහනුවර ප්‍රධාන මහේස්ත්‍රාත් රවින්ද්‍ර පේමරත්න මහතා වෙත ඉදිරිපත් කිරීමෙන් පසුව හඳුනා ගැනීමේ පෙරෙට්ටුවකට ඉදිරිපත් කිරීමට රක්‍ෂිත බන්ධනාගාර ගත කොට ඇත.පොලිස්ථානාධිපති ප්‍රධාන පොලිස් පරීක්‍ෂක දේශප්‍රිය ජයතිලක මහතාගේ මෙහෙයවීමෙන් අපරාධ අංශයේ ස්ථානාධිපති පො.ප. බණ්ඩාර, උ.පො.ප මහින්ද යන නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206202</link>
    <topic>බස්නාහිර පළාතේ කුණු කසළ බොල්ගොඩ ගඟ අසලට</topic>
    <author>පාණදුර සමූහ කපිල සෝමරත්න</author>
    <content>බස්නාහිර පළාතේ පළාත් පාලන බල ප්‍රදේශවල දිනපතා එකතුවන කුණු කසළ ගොඩ ගසන්නේ බොල්ගොඩ ගඟ ආසන්නයේ තිබෙන කරදියාන වෙල්යාටය.කසළ කළමනාකරණ අධිකාරිය මේ කුණු කසළ ප්‍රතිචක්‍රීයකරණය කිරීමට ගෙන යන තෙක් කුණු කසළ කඳුවල පණුවන් මැස්සන් ආහාරයට ගන්නා කොක්කු දහස් ගණනක් මෙහි සැරිසරති..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206203</link>
    <topic>බිරියගේ ආරක්‍ෂාවට පසු පස එන සැමියා බස් මගීන්ට හිරිහැරයක් වෙලා</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>මම කොච්චර කියල තියෙනවද ගමනක් බිමනක් යනවිට හැම තැනටම පස්සෙන් එන්න එපා කියලා. අවශ්‍ය ගමන් වලට මම ඔයා එක්ක යනවනේ. මම සිටි නිසා යාන්තම් ගුටි නොකා බේරුණා. කූඩැල්ලෙක් වගේ මීට පස්සේ මාත් එක්ක ඇවිදින්න එන්න එපා යැයි පෞද්ගලික බස් රථයක යුවළක් තරමක නෝක්කාඩු ස්වරූපයෙන් සංවාදයක නිරත වූහ.බිරියට අවු. 35 වියැති පෙනුමකි. සැමියා අවු: 60 ක් පමණ පෙනුමැතිය. සැමියා බිරියට වඩා උසින් අඩු තළෙළු පුද්ගලයෙක් විය. දෙදෙනා ගමනක් යනවිට දුටුවන් සිතන්නේ දියණියගේ ආරක්‍ෂාවට පියා යනු ඇතැයි සිතාය.මේ අඹු සැමි දෙදෙනා පෞද්ගලික බස් රථයකට ගොඩවූයේ කඩවත සිට පිටකොටුවට යන්නට ය. එහෙත් දෙදෙනාටම එකම ආසනයක හිඳ ගැනීමට නොහැකි වූයෙන් ළඟම ආසන දෙකක හිඳ ගත්හ. බිරිය ඉදිරි අසුනේ. සැමියා පසු අසුනේ.සැමියාගේ ආසනයේ කෙළවර සැමියාගේ වයසේ තරම් කාන්තාවක් ද විය. බිරියගේ ආසනයේ බිරිය වයසේම කාන්තාවකි.මඳ දුරක් යනවිට සැමියාට හොඳටම නින්ද ගිහින් බිරිය අසුනේ සිටි කාන්තාව සමඟ සංවාදයේ යෙදෙමින් සිටියා ය. තද නින්දේ පසුවෙමින් සිටි සැමියා කාන්තාවගේ ඇඟේ හැපී ඇත. මෙය මහා කරදරයක් වූ කාන්තාව ඉදිරි අසුණේ සිටි බිරියට දුවේ මේ ඔයාගේ තාත්ත හොඳටම නිදි, මට හරි වදයක්නේ.මොන දුවද? මම මෙයාගේ දුව නෙවෙයි ඒ මගේ මහත්තයා.එවිට කන්තාව කවුද දන්නේ අනේ ඔයාගෙ මහත්තය කියලා. මම හිතුවේ ඔයාගේ තාත්ත කියලයි. සොරි නංගි යැයි කීවාය.ඇය සැමියාට කතා කර තමන්ගේ අසුනේ හිඳ ගන්නා ලෙස පවසා එහි සිටිය කාන්තාවට පසු අසුනට යන ලෙස ඉල්ලා සිටියා ය.සැමියා නැවතත් නිදියන්නට විය. බිරියටත් මෙය වදයකි. ඇය පසුපස අසුනේ සිටි කාන්තාවට මෙයා වාහනයක ගියොත් මෙහෙම තමයි. මේ බලන්නකෝ මටත් වදයක් වෙලානෙ යැයි කීවාය.ඇයි අනේ් පස්සෙන් එක්ක යන්නේ. එක්ක යන්නෙ නෑ මගේ පස්සෙන්ම එනවා යැයි කාන්තාව පිළිතුරු දුන්නාය. එය ඇසුණු තවත් තරුණයෙක් අන්කල්ට සැක ඇති ඇන්ටි තනිවම යනවට යැයි ශබ්ද නගා කී විට බසයේ සිටි සියල්ලන්ටම සිනා පහළ විය. මේ කතාව ඇසූ තවත් තරුණයෙක් බොහොම කාලෙකින් කාලගෝල නාට්‍යයක් බැලූ බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206204</link>
    <topic>මිනුවන්ගොඩ මදනමෝදක ගුලි ළඟ තබාගත් පුද්ගලයකුට දඩ</topic>
    <author>මිනුවන්ගොඩ සමූහ එස්.අත්තනායක</author>
    <content>මදනමෝදක ගුලි 50ක් ළඟ තබාගෙන සිටි පුද්ගලයකුට මිනුවන්ගොඩ මහේස්ත්‍රාත් රුවන් පතිරණ මහතා රු: 7500ක දඩ මුදලක් ගෙවන ලෙස නියෝග කෙළේය.වැටලීම්කර සැකකරු අධිකරණයට ඉදිරිපත් කරන ලද්දේ මිනුවන්ගොඩ පොලිසිය මගිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206205</link>
    <topic>ණය පියවන්න අගරු චෙක්පත් ලබාදුන්නැයි රෙදි පිළි ව්‍යාපාරිකයෙක් අධිකරණයට</topic>
    <author>නිට්ටඹුව සමූහ ජෙනට් ජයසිංහ</author>
    <content>මිනුවන්ගොඩ ගල්ඔලුවේ රෙදිපිළි ව්‍යාපාරිකයකු තමාගේ ව්‍යාපාරයේ කොටස්කරුවන්ට රුපියල් ලක්ෂ හතක් වටිනා අගරු චෙක්පත් ලබාදී වංචා කිරීමේ චෝදනා සම්බන්ධයෙන් ගම්පහ මූලස්ථාන පොලිසියේ අපරාධ අංශය මගින් අත්අඩංගුවට ගෙන අධිකරණය හමුවට පමුණුවා තිබේ.හතළිස් තුන් හැවිරිදි මෙම ව්‍යාපාරිකයා මහා පරිමාණයෙන් තම ව්‍යාපාරය පවත්වාගෙන යාම සඳහා පසුව මුදල් දෙන පොරොන්දුව මත තම කොටස්කරුවන්ගෙන් රෙදිපිළි ණයට ලබාගෙන නියමිත දිනට මුදල් නොගෙවීම නිසා එකතු වී තිබූ විශාල ණය මුදල් ප්‍රමාණය ගෙවීම සඳහා ඔහු සතු සියලු චංචල නිශ්චල දේපොළ විකුණා ණය කරුවන්ට මුදල් ලබාදී ඇති අතර එසේ පියවීමට නොහැකි වූ ණය මුදල් වෙනුවෙන් මෙසේ අගරු චෙක්පත් ලබාදී ඇති බව පොලිසියේ ආරංචිමාර්ග පවසයි.සැකකරු ණය හිමියන්ගෙන් බේරීම සඳහා සැඟවී සිටියදී ගම්පහ විශේෂ කාර්යාංශයේ ස්ථානාධිපති පොලිස් පරීක්ෂක විජේසිංහ මහතාට ලැබුණ තොරතුරක් මත අපරාධ අංශය මගින් පොලිස් භාරයට ගෙන අධිකරණය හමුවට පමුණුවා ඇත.සැකකරු අත්අඩංගුවට ගැනීම සඳහා පොලිස් පරීක්ෂණ ගම්පහ ජ්‍යෙෂ්ඨ පොලිස් අධිකාරි විජිත ඩී. කොමසාරු මහතාගේ උපදෙස් මත ගම්පහ මූලස්ථාන පොලිසියේ ස්ථානාධිපති චරිත ඒ. බී. ජයසුන්දර මහතාගේ අධීක්ෂණය යටතේ අපරාධ අංශයේ ස්ථානාධිපති පොලිස් පරීක්ෂක ප්‍රභාත් පරණවිතාන මහතා සහ අදාළ අංශයේ පොලිස් සැරයන් 9840 ගුණසිංහ 351 රංජිත් ශ්‍රියන්ත මහත්වරුන් විසින් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206206</link>
    <topic>රතු කුරුසයෙන් ප්‍රජා සත්කාරක වැඩසටහන්</topic>
    <author>පොල්ගස්ඕවිට සමූහ</author>
    <content>බහුවිධ ප්‍රජා සත්කාරක වැඩසටහනක් ක්‍රියාත්මක කිරීමට ශ්‍රී ලංකා රතු කුරුස සමාජය (කොළඹ ශාඛාව) මගින් කටයුතු යොදා තිබේ.ජාත්‍යන්තර රතු කුරුස සංවිධානයේ මූල්‍ය හා තාක්ෂණික උපදෙස් මත මෙම ව්‍යාපෘතිය ක්‍රියාත්මක කැරේ.ආපදා කළමනාකරණය, සෞඛ්‍ය ගැටලු, අවදානම් වැළැක්වීම වැනි ක්ෂේත්‍ර කිහිපයක්ම ආවරණය වන පරිද්දෙන් මෙම සැලසුම් ක්‍රියාත්මක කෙරේ.ඒ සඳහා කොළොන්නාව හා හෝමාගම ප්‍රාදේශීය ලේකම් කොට්ඨාසවලට අයත් ග්‍රාම සේවා වසම් පහක් තෝරා ගැනේ.විවිධ ආපදාවනට ලක්වීමේ ඉඩ කඩ වැඩියෙන් පවත්නා හා සෞඛ්‍ය පහසුකම් සනීපාරක්ෂක සේවා අඩු ග්‍රාම වසම් මේ සඳහා තෝරා ගැනීමට අදහස් කරන බව රතු කුරුස සමාජයේ කොළඹ ශාඛාවේ විධායක නිලධාරිනී කුමාරි කොතලාවල මෙනෙවිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=r1206207</link>
    <topic>බීමතින් පාසලට පැමිණ සිසුන්ට පහර දෙන ගුරුවරයෙක්</topic>
    <author>පාණදුර සමූහ කපිල සෝමරත්න</author>
    <content>හොරණ ප්‍රදේශයේ පිහිටා ඇති විද්‍යාලයක ගුරුවරයකුගේ හැසිරීම පාසල් ගුරු මණ්ඩලයේ මෙන්ම ශිෂ්‍ය ශිෂ්‍යාවන් සහ මවුපියන්ගේ දැඩි විවේචනයට ලක් වී තිබේ.බීමතින් පාසලට පැමිණෙන මෙම ගුරුවරයා සමහර ශිෂ්‍යයින්ට අමානුෂික ලෙස පහර දෙන බවත් හෙළිදරව් වී ඇත.එක් ශිෂ්‍යයකුට පහරදීම සම්බන්ධයෙන් විදුහල්පතිවරයාට පැමිණිලි කළද පලක් වී නැත.ඒ පිළිබඳ ආරංචිය ලැබුණු මත්පැන් බීමට ඇබ්බැහි වී සිටින ගුරුවරයා පාසලේ පන්තියට පැමිණ තොපි මට පැමිණිලි කළාද, ඕනෑ එකෙකුට කියලා මට දඬුවම් කරපල්ලා කියා තවත් සිසු දරුවකුට පහර දී ඇත.මෙම පාසලේ පන්තියේ ගුරුවරයා පිළිබඳව කොළඹ ළමා සහ කාන්තා කාර්යාංශයටද වාචිකව දැනගන්නට ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=s1206201</link>
    <topic>ඉතිහාසයේ මුල් වරට ශ්‍රී ලංකා බීච් කබඩි පිල තායිලන්තය පරදවා විශිෂ්ට ජයක් ලබයි</topic>
    <author/>
    <content>ආසියානු වෙරල ක්‍රීඩා උලෙළේ පෙරැලිකාර ජයක් ලැබූ ශ්‍රී ලංකා කබඩි ක්‍රීඩකයෝ බීච් කබඩි ඉතිහාසයේ මුල් වරට තායිලන්තය පරාජයට පත් කළහ. හයියෑන් වෙරළ තීරයේ කබඩි ක්‍රීඩාංගණයේදී ඊයේ පැවැති මේ තරගයේදී මුල සිට තම ආධිපත්‍ය පතුරුවා ගත් ශ්‍රී ලංකා පිල ලකුණු 38-52ක් ලෙස මේ විශිෂ්ට ජයග්‍රහණය සටහන් කළේය.තරගයේ මුල් විනාඩි දහයක් තුළදී තායිලන්තය ලකුණු 15-12ක් ලෙස ඉදිරියට පැමිණි අතර ශ්‍රී ලංකා ක්‍රීඩකයන්ගේ කණ්ඩායම් හැගීමෙන් තරගය තමන් වෙත හරවා ගැනීමට සමත් විය.එහි ප්‍රතිළුලයක් ලෙස තරගයේ පළමු කාර්තුව නිමා වෙද්දී ශ්‍රී ලංකාව ලකුණු 22-18ක් විය.ශ්‍රී ලංකා ක්‍රීඩකයෝ පළමු කාර්තුවේ ලැබූ ජයග්‍රහණයෙන් ගොඩ නගාගත් මානසික ඒකාග්‍රතාව මතින් දෙවැනි භාගය වඩාත් තරගකාරී මට්ටමකින් නිමා කිරීමට සමත් වූහ.දෙවැනි කාර්තුවේදී ශ්‍රී ලංකාවට ලකුණු 30ක් හිමි කර ගනිද්දී තායිලන්තයේ පසු බැසීම උග්‍ර වෙමින් ලකුණු 20ක් එකතු විය.ශ්‍රී ලංකා පිලට විශිෂ්ඨ දායකත්වයක් දුන් ප්‍රසාද් අනුරුද්ධික,ෂශීවන් රත්නකරුෂන්,සජිත් ඉන්ද්‍රකුමාර්,කේ.සින්නොතරන්,රනිදු චාමර හා ඉසුරු නුවන් කපිල බණ්ඩාර මේ තරගයේදී කැපී පෙනෙන දායකත්වයක් ලබා දුන්හ.ශ්‍රී ලංකා කබඩි පුහුණුකරු ප්‍රේමානන්ද ජයවීර මහතා තරගයෙන් අනතුරුව පැවැසූවේ තායිලන්තය, ඉන්දියා කබඩි විශේෂඥ දොස්තර බෙන්ඩා ගරී යටතේ වසර 2ක් නේවාසික පුහුණුවක් ලැබූවද,ශ්‍රී ලංකාවට ඔවුන් පරාජය කිරීම එතරම් අසීරු නොවූ බවයි.“අපි පුහුණු වුනේ මාස දෙකයි.අපට තායිලන්ත ක්‍රීඩකයන්ට තරම් පෝෂ්‍යදායී ආහාර තිබුණේ නෑ.තාක්ෂණය හා ක්‍රීඩා විලාශය අප විසින්ම හදාගත් එකක්.ඉදිරියේදී අනුග්‍රහකයකු යටතේ හොද ක්‍රමවත් පුහණුවක් ලැබුණොත් ආසියාවේ ඉදිරියටම එන්න පුළුවන්“ ජයවීර මහතා පැවැසීය.ශ්‍රී ලංකා කබඩි පිලට අද ඇෆ්ගනිස්ථානය හමුවන අතර එම තරගයෙන්ද ජය ගන්නා බව ශ්‍රී ලංකා ක්‍රීඩකයෝ විශ්වාසය පළ කරති.ඊයේ ශ්‍රී ලංකා කබඩි කාන්තා පිලට බංග්ලාදේශය හමුවූ අතර එහිදී ලකුණු 56-49ක් ලෙස ශ්‍රී ලංකාව පරාජයට පත් විය. තරගයේ පළමු කාර්තුව ලකුනු 27-25ක් ලෙස බංග්ලාදේශය ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=s1206202</link>
    <topic>ප්‍රසන්න සෝලංගආරච්චි කුසලාන සැහැල්ලු පන්දු ක්‍රිකට් 23දා</topic>
    <author>ෆවුස් මොහොමඩ්</author>
    <content>මෙරට සය සාමාජික සැහැල්ලු පන්දු තරග ඉතිහාසයේ ප්‍රථම වරට අන්තර් ජාතික ක්‍රිකට් තරග මුහුණුවර යටතේ සමස්ත ලංකා ආරාධිත අවුරුදු 40න් ඉහළ සය සාමාජික සැහැල්ලු පන්දු ක්‍රිකට් ශූරතාවලියක් ලබන 23 වැනිදා මුල්ලේරියාව ටී.බී‍.ඉලංගරත්න ක්‍රීඩාංගණයේ දී පැවැත්වේ.90 දශ‍කයේ මෙරට සැහැල්ලු පන්දු ක්‍රිකට් තරග පිටියේ විශිෂ්‍ට දස්කම් දැක්වූ ප්‍රබලතම කණ්ඩායම් 15ක් තරග වදින මේ තරගාවලිය කොටිකාවත්ත මුල්ලේරියාව ප්‍රාදේශීය සභාවේ සභාපති ප්‍රසන්න සෝලංගආරච්චි මහතාගේ ජන්ම දිනය නිමිත්තෙන් සංවිධාන කෙරේ.අන්තර් ජාතික ක්‍රිකට් තරග ආකාරයෙන්ම තරග දිරිගන්වන්නියන් ඇතුළු‍ව (Cheer Girls ) සංගීත නාදයෙන් පිරුණු සැණකෙළියක ස්වරූපයෙන් පවත්වනු ලබන මේ තරගාවලියේ ශූරයන්ට ප්‍රසන්න සෝලංගආරච්චි අභි‍යෝගතා කුසලානය හිමිවනු ඇත.අනුශූරයන්ට මෙන්ම සහභාගිවන සෑම ක්‍රීඩකයකුටම ක්‍රීඩා ඇඳුම් කට්ටලයක් සහ සමරු සිහිවටනයක් පිරිනැමීමට නියමිතය.ඊට අමතරව තරගාවලියේ වීරයා, හොඳම පිතිකරු, හොඳම පන්දු යවන්නා, හොඳම පන්දු රකින්නා, විශිෂ්ටතම හයේ පහර සහ හතරේ පහර එල්ල කරන පිතිකරුවන්ටත් තාග්‍ය පිරිනැ‍මේ .ක්‍රීඩා අමාත්‍ය මහින්දානන්ද අලුත්ගමගේ, බස්නාහිර පළාත් ක්‍රීඩා අමාත්‍ය උපාලි කොඩිකාර, පාර්ලිමේන්තු මන්ත්‍රි තිලංග සුමතිපාල මහත්වරු ඇතුළු ආරාධිත අමුත්තන් රැසක් මේ අවස්ථාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=s1206203</link>
    <topic>බාලක ශූරතාව තර්ස්ටන් විදුහලට බාලිකා ශූරියෝ නුගේගොඩ අනුලා</topic>
    <author>සම්පත් දිප්පිටිගොඩ</author>
    <content>කොළඹ තර්ස්ටන් විද්‍යාලයීය ආදි ශිෂ්‍ය සංගමය තෙවැනි වරටත් සංවිධාන කළ ‘ජනපති මහින්ද රාජපක්ෂ අභියෝගතා කුසලාන’ සමස්ත ලංකා පිහිනුම් තරගාවලියේ බාලක ශූරතාව දිනා ගැනීමට තර්ස්ටන් විදුහල් පිහිනුම් කණ්ඩායම සමත් විය.නුගේගොඩ අනුලා විදුහල බාලිකා ශූරතාව දිනා ගත්තා ය. පසුගිය සති අන්තයේ තර්ස්ටන් පිහිනුම් තටාකයේ දී තරග පැවැත්විණි. දිවයිනේ පාසල් 97ක් අභිබවමින් කනිෂ්ඨ අංශයේ බාලක ශූරතාවත් ජ්‍යෙෂ්ඨ අංශයේ බාලක ශූරතාවත් දිනූ තර්ස්ටන් පිහිනුම් ක්‍රීඩකයෝ සමස්ත තරගාවලියේ දී ලකුණු 417 ක් රැස්කර ගැනීමට සමත් වූහ.ලකුණු 335 ක් ලැබූ කොළඹ නාලන්දා විද්‍යාලයට දෙවැනි ස්ථානයත් ලකුණු 274 ක් ලැබූ කොළඹ ආනන්ද විද්‍යාලයට තෙවැනි ස්ථානයත් හිමි විය. බාලිකා ශූරතාව දීනූ අනුලාවන් ලැබූ මුළු ලකුණු සංඛ්‍යාව 459කි. ලකුණු 141ක් ලැබූ නු‍ගේගොඩ ශාන්ත ජෝශප් බාලිකා විද්‍යාලයට දෙවැනි ස්ථානයත් ලකුණු 117ක් ලැබූ වත්තල ලයිසියම් පාසලට තෙවැනි ස්ථානයත් හිමි විය.තරගාවලි ආරාධිතයා වූයේ මාලදිවයිනේ ශ්‍රී ලංකා තානාපති ඩික්සන් දෑල මහතාය. ශ්‍රී ලංකා නාවික හමුදාවේ රියර් අද්මිරාල් ජයන්ත පෙරේරා අවසන් දින උළෙලේ ප්‍රධාන ආරාධිතයා විය.ශ්‍රී ලංකා ජල ක්‍රීඩා සංගමයේ සභාපති, තර්ස්ටන් විදුහල්පති වයි. ඒ. එන්. ඩී. යාපා මහතාගේ මඟ පෙන්වීම යටතේ තර්ස්ටන් විදුහලේ ක්‍රීඩා භාර ආචාර්ය සමිත අබේසුන්දර, පිහිනුම් පුහුණුකරු නීල් වසන්ත, ආදි ශිෂ්‍ය සංගමයේ පිහිනුම් ලේකම් මහේන්ද්‍ර විජේතුංග මහත්වරුන් ප්‍රමුඛ පිරිසක් මේ උලෙළ සංවිධාන කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=s1206204</link>
    <topic>මැරතන් ජය අජිත්ට සහ ශ්‍යාමලීට</topic>
    <author/>
    <content>පැය 2කුත් මිනිත්තු 28ක් සහ තත්පර 09ක කාලයක් වාර්තා කරමින් 38වැනි ජාතික මහා ක්‍රීඩා උලෙළේ පිරිමි මැරතන් තරගය 12වැනි වරටත් ජය ගැනීමට වයඹ පළාතේ ඒ.එම්.අජිත් බණ්ඩාර සමත්වූ අතර ඌව පළාතේ ශ්‍යාමලී අනූෂා පැය 2කුත් මිනිත්තු 58ක් සහ තත්පර 49කින් තරගය නිමා‍කොට කාන්තා මැරතන් ඉසව්ව ජය ගත්තාය.ඇය මේ තරග ඉසව්ව ජයගත්තේ පිට පිට දෙවැනි වරටය. කිලෝමීටර් 42ක දුරකින් යුත් මැරතන් තරගයේ කණ්ඩායම් ශූරතාව දිනාගනු ලැබුවේ වයඹ පළාතය. කණ්ඩායම් කාන්තා ශූරතාව ඌව පළාතට හිමිවිය.ජාතික මහා ක්‍රීඩා උලෙළ ආරම්භ කරමින් පසුගියදා අනුරාධපුරයේ දී පැවැති මේ තරග ඉසව් අතරට කාන්තා හා පිරිමි පාපැදි තරග සහ ඇවිදීමේ තරගත් ඇතුළත් විය.ඌව පළාතේ සමීර චතුරංග කිලෝමීටර් 141.3ක දුරකින් යුත් පිරිමි පාපැදි තරගය පැය 3කුත් මිනිත්තු 34ක් සහ තත්පර 37කින් නිමා කොට ප්‍රථම ස්ථානය අත්කරගත් අතර පැය 2කුත් මිනිත්තු 30ක් සහ තත්පර 24ක කාලයක් වාර්තා කොට කාන්තා පාපැදි තරගය ජයගැනීමට බස්නාහිර පළාතේ නිලූකා ශ්‍යාමලී සමත්වූවාය.කාන්තා පාපැදි තරගය කිලෝමීටර් 75.4ක දුරකින් යුතුවිය. පාපැදි පිරිමි කණ්ඩායම් ශූරතාව වයඹ පළාතට හිමිවූ අතර කාන්තා පාපැදි කණ්ඩායම් ශූරතාව උතුරු මැද පළාතට හිමිවිය.ඇවිදීමේ පිරිමි තරගයේ ප්‍රථම ස්ථානය දිනාගැනීමට කේ.ඒ.සී.ප්‍රනාන්දු සමත්වූ අතර ඇවිදීමේ කාන්තා තරගයේ ජය පිට පිට දෙවැනි වරටත් ගීතා නිල්මිණිට හිමිවිය.ඇය 2004 වසරේ සිට 2008 වසර දක්වා ද මේ ශූරතාවට හිමිකම් කීවාය. මෙවර කාන්තා පිරිමි තරග ඉසව් ජයගත් දෙදෙනාම බස්නාහිර පළාත නියෝජනය කළ ක්‍රීඩක ක්‍රීඩිකාවන් වීම විශේෂ සිදුවීමකි. ‍ඇවිදීමේ තරග ඉසව්වේ පිරිමි කණ්ඩායම් ශූරතාව බස්නාහිර පළාතටත්, කාන්තා කණ්ඩායම් ශූරතාව දකුණු පළාතටත් හිමිවිය. ක්‍රීඩා අමාත්‍යාංශය හා ක්‍රීඩා සංවර්ධන දෙපාර්තුමේන්තුව විසින් සංවිධානය කරනු ලබන ජාතික මහා ක්‍රීඩා උලෙළට පූර්ණ අනුග්‍රාහකත්වය සපයනු ලබන්නේ නෙස්ලේ ලංකා සමාගම විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=f1206201</link>
    <topic>ඕනෑම ඡන්දයකට අපි ලෑස්තියි !</topic>
    <author>සාකච්ඡා කළේ ඉන්දික පොල්කොටුව ඡායාරූපය උදේනි රාජපක්‍ෂ</author>
    <content>මෙරට දේශපාලනයේ තරුණ දේශපාලනඥයකු වන මහනුවර දිස්ත්‍රික් එ. ජ. නි. ස පාර්ලිමේන්තු මන්ත්‍රී එරික් වීරවර්ධන මහතා සමඟ ඉදිරි පළාත් සභා මැතිවරණයට ආණ්ඩුවේ සූදානම, ත්‍රස්තවාදය පරාජය කිරීමෙන් පසු රටට හිමි වූ ප්‍රතිලාභ, මෙරට දේශපාලනය තරුණ නියෝජනය ආදී කරුණු පිළිබඳව කළ සංවාදයකි මේ.* පළාත් සභා මැතිවරණය සඳහා ආණ්ඩුවේ සූදානමක් තිබෙනවා නේද?පළාත් සභා මැතිවරණය සඳහා තවම දින වකවානු ස්ථිරවම ප්‍රකාශයට පත් කැර නැහැ. නමුත් ආණ්ඩුව ඕනෑම මැතිවරණයකට ඕනෑම මොහොතක මුහුණ දෙන්න සූදානම්. ඒ නිසා විපක්ෂයට වගේ අපිට මැතිවරණවලට මුහුණදීමේ බියක් නැහැ.නිදහසින් පසු රටෙහි දැවෙනම ප්‍රශ්නය බවට පත්ව තිබූ දශක තුනක ත්‍රස්තවාදය පරාජය කළ වත්මන් ආණ්ඩුව ඉන් නොනැවතී අද රට සංවර්ධනයෙන් ස්වර්ණමය යුගයකට ගෙන ගොස් තිබෙනවා.මේ නිසා අපේ ආණ්ඩුව කොයි මැතිවරණයකට මුහුණ දුන්නද ජනතාව එහි ඉහළින්ම ඔසවා තබනවා. ඇත්තෙන්ම මේ රටේ දේශපාලනයේ ආශ්චර්යයකි.තව පැත්තකින් අපේ විපක්ෂයේ ඇතමුන් හා රටට ද්‍රෝහී විවිධ කණ්ඩායම් ජාත්‍යන්තරට විවිධාකාර ව්‍යාජ ප්‍රචාර ගෙන යනවා ආණ්ඩුවට ජනබලයක් නැහැ කියා.එහෙම කියන හැම මොහොතක මේ මව්බිමට ආදරය කරන ජනතාව මහින්ද රාජපක්‍ෂ ආණ්ඩුව ඉහළින්ම ඔසවා තැබුවා. ව්‍යාජ ප්‍රචාර ඔස්සේ ජාත්‍යන්තරයේ මේ අභියෝගය අදත් එල්ල වී තිබෙනවා. ඒ නිසා එළඹෙන පළාත් සභා මැතිවරණය ජනතාව ලබා දෙන ඉහළම ප්‍රතිචාරය ඔස්සේ අපට ජාත්‍යන්තරයට හොඳ පණිවිඩයක් ලබාදීමට පුළුවන්කම ලැබෙනවා.* පළාත් සභා මැතිවරණයේදී සියලු පළාත් සභාවන්හි ඡන්දය එකවර නොපවත්වා එය කඩින් කඩ පවත්වන බවට විපක්ෂයෙන් ආණ්ඩුවට චෝදනාවක් තිබෙනවා නේද?ඡන්දය කඩින් කඩ පැවැත්වුවත් එකවර පැවැත්වුවත් එය පවත්වන්නේ ලංකාවේයි. ඒක කොහෙවත් රටක පවත්වන්නේ නැහැ. තවත් පැත්තකින් පළාත් සභා කියන්නේ වෙනම ආයතනයක්. එම ආයතන සියල්ලන්ගේම මැතිවරණය එකවර පැවැත්විය යුතු බවට ව්‍යවස්ථාවේ කොතනකවත් සඳහන් කර නැහැ. මේකට හොඳම උදාහරණය ඉන්දියාවයි.අනෙක් පැත්තට පළාත් සභා මැතිවරණය ආරම්භ කලේ 88 දී එ. ජා. පය බලයේ සිටියදීය. එම පක්ෂය බලයේ සිටියදී පැවැත්වූ 88, 93 පළාත් සභා මැතිවරණයන් තුළ සියලු පළාත් සභාවන්හි මැතිවරණය එකම දිනයක පවත්වා නැහැ. අද ඒ අතීතය එජාපයට අමතක වෙලා.හරියට ගතහොත් ශ්‍රී ලංකා නිදහස් පක්ෂය ප්‍රමුඛ මේ ආණ්ඩුව අවුරුදු 18 ක් පැරැණි ආණ්ඩුවක්.මේ ආණ්ඩුවේ වැඩපිළිවෙළ වැරැදිනම් අද විපක්ෂය ශක්තිමත් තැනක ඉන්න ඕනෑ. ඒ අය මැතිවරණවලට බිය විය යුතු නැහැ. බලන්න එදා ශ්‍රී ලංකා නිදහස් පක්ෂය ප්‍රමුඛ මේ ආණ්ඩුව ගමන ඇරඹුවේ 93 දී දකුණු පළාත් සභා මැතිවරණය තුළිනි. එ. ජා. පය ප්‍රමුඛ විපක්ෂයටත් ඔවුන් ශක්තිමත් නම් මේ මැතිවරණවලට බිය විය යුතු නැහැ. එකම දෙය අද එ. ජා.පයට හෝ ජ. වි. පෙට මේ රටේ බලය ලබාගැනීමට අබමල් රේණුවක් හෝ අවස්ථාවක් නැහැ.* ආණ්ඩුවට මේ වන විට ජනබලයක් නොමැති බවත් ඉදිරියේදී පවත්වන ඕනෑම මැතිවරණයක් තුළින් ආණ්ඩුවේ ගමන නවතා දැමීමට සූදානම්යැයි එ. ජා. ප.යත් ජ. වි.පෙත් ප්‍රකාශ කරනවා. මෙය ආණ්ඩුවට රතු එළියක් නොවේද?ආණ්ඩුවට කාගෙන්වත් කිසිම රතුඑළියක් නැහැ. ආණ්ඩුවට තව අවුරුදු ගණනාවක් යන්න පුළුවන් පැහැදිලි එළියක් තිබෙනවා. බාලගිරි අද නොවේ හෙට කියන්නා වගේ. “අපි මේ පාර නොවේ ඊළඟ පාර දිනනවා කියා විපක්ෂය සෑම මැතිවරණයකටම පෙර මතුරනවා. මේ මැතිරිල්ල අද ජනතාවට එපා වෙලා.බලන්න යූ. එන්. පී. ය කියන්නෙ මැතිවරණයක් දිනනවා තියා මැතිවරණයකට ඉදිරිපත් වෙන්නවත් අපේක්ෂකයන් ඉන්න පක්ෂයක්ද? ජ. වි. පෙ. ගැන අද කතා කරල වැඩක් නැහැ. යූ. එන්. පී. ය බෙදිලා බෙදිලා අද බෙදෙන්න දෙයක් නැහැ. ජ. වි. පෙ. ගැන කතාකර තේරුමක් නැහැ කියා මං කලින්ම කීවනේ. ඒ නිසා එ. ජා.පයත් ජවිපෙත් අද මොන පට්ටපල් බොරු කීවත් ජනතාව ඒවාට හසුවන්නේ නැහැ. ඒක ස්ථිරයි.* ත්‍රස්තවාදය පරාජය කැර වසර තුනක කාලයක් ගත වුවද ජනතාවට එහි ප්‍රතිලාභ නිසි ලෙස ලැබී නොමැති බවට විපක්ෂය චෝදනා කරනවා.ඇත්තෙන්ම මම කණගාටු වෙනවා විපක්ෂය මන්ත්‍රීවරුන් මේ රටේ ප්‍රශ්න පිළිබඳව කතා කරන ආකාරය ගැන. පටු දේශපාලන වාසි වෙනුවෙන් ඕනෑම යහපත් දෙයක් වුවත් අසුභවාදීව සිතන පිරිසක් බවට රටක විපක්ෂයේ මන්ත්‍රීවරුන් පත්නොවිය යුතුය. ඔවුන් එයට වඩා බොහෝ ලෙසින් වගකීම් සහිතව කටයුතු කළ යුතුයි.දැන් බලන්න අපිට රටක් ලෙස ඉදිරියට යන්න බැරිව පසුගිය දශක තුන පුරා අපි කොයිතරම් පසුගාමී තත්ත්වයේ සිටියා ද එහෙත් අද බලන්න අපි රටක් ලෙස ඉදිරියට යන ආකාරය මේක ත්‍රස්තවාදය පරාජය කිරීමේ ප්‍රතිලාභයක් නොවේද? අනෙක් පැත්තට ඉතාම වැදගත් කරුණ තමයි එදා මරණ බියෙන් ජීවත් වුණු අපේ ජනතාවට අද රටේ ඕනෑම තැනකට බියක් සැකක් නොමැතිව ගමන් කළ හැකිය.තවත් පැත්තකින් බලන්න ත්‍රස්තවාදය නිසා අපට කොයිතරම් ජීවිත දේපළ අහිමි වුනාද? අද එහෙම තත්ත්වයක් නැහැ.රටේ එදා දේශපාලන අස්ථාවරත්වය තිබුණා. උතුරේ සිටි ප්‍රභාකරන් බෝම්බ උණ්ඩයෙන් මේ රටේ එදා දේශපාලන තීන්දු වෙනස් කළා. නමුත් අද රට ඉහළම දේශපාලන ස්ථාවරත්වයක තිබෙන්නේ.උදාහරණයක් ලෙස ගතහොත් එදා 2000දී 2001 දී හා 2004 දී මහා මැතිවරණ තුනක් තිබුණා.අවුරුදු 18 කින් පවත්වන්න තිබෙන මැතිවරණ තමයි මේ ආකාරයට වසර හතරකින් පවත්වනු ලැබුවේ ඒ තරම් කාලකන්නි දේශපාලන අස්ථාවරත්වයක් එදා රට තුළ තිබුණා. නමුත් ත්‍රස්තවාදය පරදා වසර තුනක් ගත වන විට අද රපේ රට නිදහස සැබවින්ම භුක්තිවිදින සාමයෙන් සපිරි දේශපාලන ස්ථාවරත්වය සහිත යෝධ සංවර්ධන මාවතක ගමන් කරන ආසියාවේ ප්‍රමුඛම රටක් බවට පත්ව තිබෙනවා.* වර්තමානයේ ඇතැම් දේශපාලඥයන් තුළ නිසි විනයක් නොමැති බවට චෝදනාවක් තිබෙනවා. නවක තරුණ මන්ත්‍රීවරයකු ලෙස ඔබ මෙය දකින්නේ කෙසේද?ඇත්තෙන්ම එය කනගාටුවට කරුණක්. පක්ෂ භේදයකින් තොරව එය අපි හෙළා දැකිය යුුතුයි වගේම එය නැවැත්වීමට අවශ්‍ය සෑම පියවරක්ම ගත යුතුයි. ඕනෑම දෙයකට විනයක් තිබිය යුතුයි. විනයක් නැතිව අපට කිසි දෙයක් කරන්න බැහැ. බලන්න දශක තුනක ත්‍රස්තවාදය පරාජය කිරීමේදී අපේ රණවිරුවනට කොයිතරම් විනයක් තිබුණාද? ඔවුන් ලෝකයේ සියලු හමුදාවන්ට ආදර්ශයක් දෙමින් පුදුමාකාර විනයක් ඇතිව කටයුතු කළා නේද?මෙය අපේ සියලු කණ්ඩායම් පාට පක්ෂ භේදයෙන් තොරව තේරුම් ගත යුතුයි.විශේෂයෙන් මෙහිදී දේශපාලන පක්ෂවල ආසන සංවිධායකවරුන්ට ලොකු වගකීමක් තියෙනවා දේශපාලනයට ගෙන එන පුද්ගලයන් පිළිබඳව දෙවරක් නොවේ කිහිපවරක් සිතිය යුතුයි. මා නියෝජනය කරන හාරිස්පත්තුව අපේ ආසන සංවිධායකතුමත් ගැටලුවකට මුහුණ දී තිබෙනවා. පූජාපිටිය ප්‍රාදේශීය සභාවේ මන්ත්‍රීවරයකු සිදු කළ විනය විරෝධී ක්‍රියාවක් සම්බන්ධයෙන්. අපි පැහැදිලිව එම මන්ත්‍රීවරයා ඉවත් කළා.* අනෙක් දිස්ති‍්‍රක්කවලට වඩා මහනුවර දිස්ත්‍රික්කයේ තරුණ පාර්ලිමේන්තු මන්ත්‍රීවරු වැඩි ප්‍රමාණයක් සිටිනවා මෙය ඔබේ දේශපාලන ගමනට පෞද්ගලිකව අභියෝගයක් නොවේද?රටක් සංවර්ධනය කරා ගෙනයාමේදී ඒ සඳහා වඩාත් සක්‍රිය දායකත්වය ලබාදිය හැක්කේ තාරුණ්‍යයට ඒ නිසා තාරුණ්‍ය රටක ශක්තියයි. අද බලන්න මහනුවර විතරක් නොවේ රටපුරාම තරුණ පාර්ලිමේන්තු මන්ත්‍රීවරු දැන් ඉතා විශාල ප්‍රමාණයක් සිටිනවා. ඉන් විශාල පිරිසක් අපේ පක්ෂය තුළයි සිටින්නේ. ජනාධිපතිතුමන් විසින් තරුණයන් සඳහා වැඩි අවස්ථාව ලබාදීම අගය කළ යුතුයි.ඇත්තෙන්ම මහනුවර දිස්ත්‍රික්කයේ අපේ පක්ෂය තුළ ප්‍රධාන වශයෙන් තරුණ පාර්ලිමේන්තු මන්ත්‍රීවරුන් ලෙස මාත් සමඟ තිදෙනෙකු සිටිනවා. දිලුම් අමුණුගම හා ලොහාන් රත්වත්ත යන එම මහත්වරුන් සමඟ මා ඉතා සුහදව කටයුතු කරනවා. තරුණ මන්ත්‍රීවරු ලෙස අප අතර කිසිම ප්‍රශ්නයක් නෑ. පක්ෂයක් ලෙස මේ සියලු දෙනා අපට විශාල ශක්තියකි. තරුණයන් ලෙස අද අප ආසනයට දිස්ත්‍රික්කයට පමණක් සීමා නොවී රටේම සංවර්ධන ක්‍රියාදාමයට හවුල්වීමට අවස්ථාව උදාවෙලා තිබෙනවා.* ත්‍රස්තවාදය මෙරටින් මුලිනුපුටා දැමූ බවට ආණ්ඩුව එක්පැත්තකින් ප්‍රකාශ කළද තවමත් අන්තර්ජාතික පරිසරය තුළ ත්‍රස්තවාදයට උඩගෙඩි දීමක් සිදු වෙනවා. නේද?ඔව් ඇත්ත අද අන්තර්ජාතික පරිසරය තුළ ත්‍රස්තවාදයට මොන යම් ඉඩක්වත් නෑ. ඒ වගේම ඉදිරියටත් එයට ඉඩක් මේ රට තුළ නෑ. නමුත් ජාත්‍යන්තරයේ තවමත් එල්. ටී. ටී. ඊ. හොල්මන් ක්‍රියාත්මක බව කාටත් පැහැදිලිය. කනගාටුව නම් එම හොල්මන්වලට ජීවය ලබා දෙන්න අපේ රටේ ඇතැම් කණ්ඩායම් ක්‍රියා කිරීමයි. පටු දේශපාලන වාසි වෙනුවෙන් මෙන්ම දේශපාලන කුහකත්වයට කටයුතු කරන පිරිස් මේ අතර සිටිනවා.ඒ වගේම ඩොලර් වෙනුවෙන් ඕනෑම පාවාදීමත් කිරීමට ඇතැම් රාජ්‍ය නොවන සංවිධාන සමඟ එක්ව ක්‍රියා කරන මෙරට තවත් පිරිසක් සිටිනවා. ඔවුන් ත්‍රස්තවාදී ඇටසැකිලිවලට ජීවය ලබාදීමටයි උත්සාහ කරන්නේ.එදා මානුෂීය මෙහෙයුමේ අවසන් කාලයේ දොළොස්දාහක් එල්. ටී. ටී. ඊ. සැකකරුවන් බාර වුණා. අප ඔවුන්ව පුනරුත්ථාපනය කැර ගෙවල් දොරවල් සකස් කැර දී ඔවුන්ව විවාහ කැර දුන්නා. මේවා ජාත්‍යන්තර මානව හිමිකම් සංවිධාන වලට පෙනෙන් නැහැ.88 89 කාලයේ කොයිතරම් මිනිස් ඝාතන සිදු වුණාද ඒ කාලයේ කොයි මානව හිමිකම් අර හිමිකම් මේ හිමිකම් මොනවත් නැහැ. අද ජාත්‍යන්තරයේ ඇතමුන් අපේ රටට කෙනහිලිකම් කරන්නේ අපේ් රටින් ත්‍රස්තවාදය පරාජය කිරීමේ ඊර්ෂ්‍යාව නිසාය. ඔවුන්ගේ හඬට අවනත නොවී රටක් ලෙස අපි බොහොම අභිමානයෙන් ත්‍රස්තවාදය පරාජය කළා. මෙය ජාත්‍යන්තරයේ ඇතමුන්ට ඉවසුම් දෙන්නේ නැහැ. ඒ නිසයි ඔවුන් තවමත් එල්. ටී. ටී. ඊ යට ජීවය දීමට උත්සාහ කරන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=f1206202</link>
    <topic/>
    <author>කාංචනා අමිලානි සේයාරුව චමින්ද නිරෝෂණ</author>
    <content>ප්‍රකට පරිවර්තිකාවකි.කෙටි කතා රචිකාවියකි.ළමා කතා සහ කාව්‍ය රචිකාවියකි.ඒ සා දීර්ඝ නිර්මාණ චාරිකාවේ නවතම මුද්‍රාව තැබෙන්නේ තවත් නවකතාවකිනි. මේ කෙටි ලියැවිල්ල ‘අත අත නෑර ‘ නම් සුමිත්‍රා රාහුබද්ධ ගේ අභිනව කෘතිය වෙනුවෙන් ලියැවුණකි.මම වේදිකාවේ ඈත කෙලවරක සිට අනුරිත්-මනුරිත් දෙස බලා සිටියෙමි.ඇස සොරා ගන්නා වේගවත් නර්තනයකට මැදිව ඔවුන් වේදිකාවේ හරි මැදය.නර්තනය පරදවමින් විටෙක ඔවුන් ගීතවත් හඬින් ගයනු ඇසෙයි.ඔවුන් නැරඹුම් භාණ්ඩ නොවන මුත් ප්‍රසංගය නරඹන බහුතරය දැරියන් දෙපොළ සලකන්නේ නැරඹුම් භාණ්ඩ ලෙසය.අනුරිත් මනුරිත් හිසින් ඇලුණු දෙබිඩි දැරියන් වූයේ නොවී බැරිකමට විය යුතුය.අතිශය හුදෙකලා සමාජයක හිසින් ඇලී හෝ සමීප සම්බන්ධයක් ගොඩ නඟා ගැනීමට ඔවුන් සිතුවා විය හැකිය.ජීවිත කාලයක් මුළුල්ලේම උනුන්ගේ හිස මත ඇලී සිටීමට නියම වූ දැරියන් සියල්ල අමතක කර නටන්නට සිතීම දැඩි උත්ප්‍රාසයක් දනවන්නකි.හැඬිය යුතු ඔවුන් නටන විට,සිනාසෙන්නට නියමිත අප හැඬිය යුතු නොවේද?‘මිනිස්සු ‍රැස් වෙන්නෙ ඔය දෙන්නා සිංදු කියන එකයි සර්කස් කාරයො වගේ නටන එකයි බලන්න නෙවෙයි.මෙච්චර කල් කළා වගේ මං කන්න දෙන්නම්.ඔය විකාරෙ නවත්තන්න’ප්‍රේමනී දැරියන්ගේ මෑණියන්ය.මේ දෙබස් ඇගේය.ඈ තුළ ජීවත් වන බියසුලු කාන්තාවගේය.විවාහ වී තෙමසකින් ස්වාමියා අතුරුදන් වුණ ප්‍රේමණීය ප්‍රේමනීගේය.නලිනි ප්‍රේමනීගේ නැගණියයි.කාන්තාවෝම දිවි ගෙවන නිවස තුළ මහා ගසක්ව අන් අය ආණ්ඩු මට්ටු කරන ශක්තියයි.මේ කියන්නට යන්නේ හිසින් බද්ධ වූ නිවුන් දැරියන් දෙදෙනෙකුගේ අසාමාන්‍ය කතාවකි.එහෙත් සෙසු සියල්ල සාමාන්‍යය.දැරියන්ගේ මව තෙමසකින් ස්වාමි පුරුෂයා විසින් අත් හරිනු ලැබීමේ සිට දැරියන්ගේ මාමා වූ ඉතිහාස මහාචාර්යවරයා නිවසින් නික්මීම තෙක් අන් සියල්ලම සාමාන්‍යය.මට කතාව කීමට අවසර ඇතත් ඇගේ කටහඬින් යමක් ඇසෙන්නට සැලැස්විය යුතුය.‘....'අත අත නෑර ‘ මගේ අලුත් නවකතාවයි.මේක ටිකක් වෙනස් තේමාවක් අනුව ලියැවිච්ච කතාවක්.අපි හැම දෙනාම තුළ සමහර වෙලාවට මිනිස්සු දෙන්නෙක් ඉන්නවා.මේ ‘අත අත නෑර ‘ කියන කෘතියේ ප්‍රධාන චරිත දෙක දෙබිඩි ගැහැනු ළමයින් දෙන්නෙක්.ඒ ගොල්ලො දෙබිඩි වෙලා ඉන්නෙ ඔලුවෙන්.ඒ දෙන්නට කවදාවත් ඒ දෙන්නගෙ මූණු පේන්නෙ නෑ.ඒ දෙන්නට තමන්ව බලාගන්න පුලුවන් කණ්ණාඩියකින් විතරයි.මේ දෙන්නට උපතේ සිටම අනතුරක් තියෙනවා.පරමායුෂ අවුරුදු 30 කියලා දැනගෙන තමයි ඒ දෙන්නා ජීවත් වෙන්නේ.ඒ කියන්නෙ උපතේදීම මරණය ගැන දැනගෙන තමයි ජීවත් වෙන්න වෙලා තියෙන්නෙ.ඒ වගේ තමයි අපේ සමාජය.අපේ සමාජයේ යටි පෙළෙන් තියෙන්නෙත් මේ වගේ ස්වභාවයක් තමයි.මං ප්‍රශ්න කරන්නෙ දෙබිඩි කවුද කියලා.මේ ළමයි දෙන්නද එහෙමත් නැත්නම් සමාජයද?මේ ගොල්ලන්ට දෙබිඩියි කියලා සමාජයෙන් හංවඩුවක් ගහනවා.නෑ,එයාලා දෙබිඩි නෙවෙයි,හිසින් බද්ධ වෙලා ඉන්නෙ.අන්න ඒ බද්ධ වීම තුළ එයාලට විඳින්න වෙන අනන්ත බාධක,කරදර ගැන සමාජය සලකන්නෑ.හැබැයි එයින් එක ළමයෙක්ව දූෂණය කරන කොට දෙබිඩි නෙවෙයි....’ඕ අනුරිත්-මනුරිත් දෙස හෙළන බැල්ම සානුකම්පිත නොවේ.ඒ සාධාරණ බැල්මකි.'පායාස’ මේ දැරියන්ගේ පියාය.ප්‍රේමනී හැර ගිය ප්‍රේමවන්තයාය.අම්මා ඔත්තුකාරයෙකු ලවා සොයන්නේ ඉදිකට්ටක් සේ සොයා ගත හැකි යැයි සිතන ඒ මඟ හැරුණු මිනිසාය.සැබවින්ම මුළු ජීවිතය පුරාම කිසිවෙකු අපට මඟ හැරී නැතිවාද?කතාවේ ඔත්තුකාරයා පැමිණෙන්නේ මේ මඟ හැරුණු තැනැත්තා සෙවීමේ ඉඩ අතරටය.දැන් ඉතිහාසයට කියවන්නා බොහෝ ළඟය.වැරදුණු තැන් බොහෝ ඇති ඉතිහාසය යළි යළිත් සිද්ධ වීමට නියමිත තැනට ඉතාමත් ආසන්නය.‘විජය රජ්ජුරුවො දෙබිඩ්ඩෙක්.’ඒ අනුරි ඉතිහාසය ගැන දරන මතයයි.ඈ සිය මාමා මෙන් ඉතිහාසඥවරියක වන්නට සිහින මවයි.ඒ ඉතිහාසය නිවැරදි කරන්නට විය යුතුය.‘මම කුවේණි වුණා නම් විජයට සෙල්ලම් කරන්න දෙන්නෙ නෑ.හරිනම් කරන්න තිබුණෙ කුවේණි ‍රැජිනි වෙලා විජය ස්වාමි පුරුෂයා කරගන්න එක..’ඒ මනුරි ඉතිහාසයේ කරන්නට යන වෙනස්කමයි.මේ කියවන අතරතුර පැනයකි.නො අසා සිටිය නොහැකි පැනයකි.මේ වක්‍රාකාරයෙන් ඉතිහාසය කියවීමක්ද?මුලු ඉතිහාසයම නෙවෙයි.මං ඉතිහාසයෙන් යම් කොටසක් කියවනවා.ඉතිහාසයේ යම් කොටසක් මට අවශ්‍ය විදිහට අරගෙන තියෙනවා.දැරියන් තම පුංචි අම්මාට නලිනි යැයි නමින් ආමන්ත්‍රණය කරයි.මාමාට සංඛ යැයි පවසයි.තාත්තාට පායාස යැයි කියයි.අත්තම්මා සංඛලාගේ අම්මා වෙයි.එහෙත් සුරතල් බල්ලාට මිතුරා නමින් අමතයි.සිංහල සමාජයේ වැඩිහිටියන් නමින් අමතන සිරිතක් නැත.ඥාතීත්වය,ගෞරවය හදවතින් නූපදින තැන ඔවුන් දුරස්ථ වෙයි.අපේ සමාජයේම හට ගත් මේ කතාන්දරයේ තම ඥාතීන් පවා පිටස්තරයන් සේ දැරියන් හදුන්වන්නේ එහෙයින් විය යුතුය.නලිනී පුංචි අම්මා දැරියන් රකින්නේ මහත් සෙනෙහසිනි.කීමට අත්‍යවශ්‍ය දේ කියන්නේ මිතුරාය.සුනඛයාය.එහෙත් මේ කතාන්දරය ඇතුළත මිතුරා ප්‍රධානය.විටෙක ප්‍රධාන මිනිස් චරිත අභිබවා ඉස්මතු වන සුලුය.හේ කතාබහ කරයි.දැරියනට අවවාද,අනුශාසනා ලබා දෙයි.‍රැකවරණය ලබා දෙයි.එහෙත් ගැහැනු සිතක සියුම් තැන් පිරිමදිමින් පායාස ගැන ඔත්තු බලන්නට ආ ඔත්තුකාරයා නලිනි ගේ හදිසි පෙම්වතා බවට පත් වෙයි.උපරිමායුෂ වයස 30 ක් යැයි කියූ දැරියන් දෙදෙනාගෙන් එක් එයෙක් ඔත්තුකරුවා අතින් දූෂ්‍ය වෙයි.වැරදිකාර පාර්ශවයට ගල් මුල් ගැසීම වෙනුවට වරදට පත් පාර්ශවයට ගල්,මුල් ගසන්නට මුලු ගමක් එක් වෙයි.මේ අප ජීවත් වන සමාජයම නොවේද?මද වෙහෙසක් ඇති කරවන ඉතිහාස කතාන්දරය අතරතුර ඔත්තුකාරයාගේ ඉරණම විසැදෙයි.ඒ නලිනී අතිනි.ඔත්තුකාරයා ගැහැනු දරුවන්ගේ පුංචි අම්මා අතින් පිහි ඇනුම් කා මිය යයි.නලිනී සිරගත වෙයි.මේ අභාග්‍යසම්පන්න කතාන්දරය ඉතිහාසයක දවටා හෝ අප කියවිය යුතු නොවේද?මට වත්මන් නවකතාව ගැන පැනයකි.ඒ සුමිත්‍රාවෝ ඒ ගැන දරන අදහස කුමනාකාරද යන්නයි.‘වර්තමාන නවකතාවෙ දියුණුවක් තියෙනවා.හැබැයි ගොඩක් අය ඒ දිහා බලන්න කැමති නෑ.හුගාක් විචාරකයෝ හිතන් ඉන්නෙ 70 න් පස්සෙ නවකතා ලිව්වෙත් නෑ,ලියවුනෙත් නෑ කියලයි.මං කියන්නෙ ලියවිලා නෑ නෙවෙයි කියවන්නෙ නෑ කියලයි.එක්කො ඒ අය කියවන්නෙම නෑ,නැත්නම් කියවන්නෙ පාට කණ්ණාඩි දාගෙන.මං කියන්නෙ කණ්ණාඩි ගලෝලා තමන්ගෙ ඇස් දෙකෙන් හොඳට බලන්න කියලයි....’තවත් පැනයකි,ඒ සම්මාන අරභයාය.ලේඛකයන්ට ලොකු චෝදනාවක් තියෙනවා සම්මාන සඳහාම ලියනවා කියලා.මේ ගැන ඔබේ මතය කුමක්ද?‘..මම නම් හිතන්නෙ නෑ එහෙම සම්මාන සඳහා ලේඛකයො ලියනවයි කියලා.මොකද ලේඛකයො බොහෝ විට ලියන්නෙ තමන්ගෙ ආත්ම තෘප්තිය සඳහායි.මම නම් කෘතියක් කියවන්න පටන් ගන්න ආසාවෙන්ම තමයි ලියන්නත් පටන් ගන්නේ.සම්මාන කියනෙක දෙවැනි පෙළේ කාරණයක්.සම්මාන ලැබීමත් බොහෝ විට සතුටට කාරණයක් තමයි.නමුත් සම්මාන සඳහා ලියනවා කියන එක නම් බැහැර කරන්න ඕනා.මොකද සම්මාන සඳහා ලියනවා නම් මම වගේ කෙනෙක් ලියන එක නවත්තන්නෙ බොහොම මුලදී....’මේ නම් කියවා අමතක කර දැමිය නොහැකි කතාන්දරයකි.අනුරිත්-මනුරිත් විටින් විට මහිතේ හොල්මන් කරන්නේ එහෙයින් විය යුතුය.'අත අත නෑර’ සමාජයේ නොදු‍ටු හරස්කඩක් කපා පෙන්වයි.ඉතින් අප කාගේවත් ම අත අත් හැරිය යුතු නොවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=f1206203</link>
    <topic>බුදුන් දැක නිවන් දකිත්වා !</topic>
    <author>රන්ජන් අමරරත්න</author>
    <content>බුදු කෙනෙකුගේ ගුණ තවත් බුදු කෙනෙකුට වුව කියා නිම කළ නොහැකි බවය -පූජාවලියසංසුන්ව හා සබුද්ධිකව ‘වඳිම් සිදුහත්’ කෘතිය කියැවීමි.එය මගේ නැණ පමණ විඳීමි.පෘතග්ජන අපට වරෙක සිදුහත් ගැන ශෝකයක්ද තව වරෙක ප්‍රීතියක්ද තවත් වරෙක පහන් සංවේගයක්ද ඇති වේ.නැවත ලොවුතුරා බුදුන් ගැන ශ්‍රද්ධාවක්ද ; නැවත මහා භක්තියක්ද;නැවත බලවත් විශ්වාසයක්ද පහළ වේ.මේ කෘතියේ කතා වින්‍යාසය,නිරූපණය හා රමණීය භාෂාව විඳින අප විස්මයට පත් වේ.එහි ම අර්ථ- සාධනය මත අප සත්‍ය ගවේශණයට යොමු වේ.ජීවිතය ගැන හෝ එහි පරමාර්ථ ගැන හෝ ගැඹුරින් විදාරණය කැරෙන සාහිත්‍ය කෘති සිංහලෙන් පළ නොවේ.සිංහල සාහිත්‍යයට අරක් ගෙන ඇති ඇතැම් පුවත්පත් කතුවරුද,විශ්වවිද්‍යාලයන් හි ඉගැන්වීම් කරන ආචාර්ය-මහාචාර්යවරුද,තවත් පඬිවරු ද නා-නා විකාර කරමින් ප්‍රබන්ධ කථාව දූෂ්‍ය කරති.ඔවුන්ගේ පල්හෑලිවලින් කිසිවකුට වැඩක් නැත.මේ අතින් බලන විට ‘වඳිමි සිදුහත්’ කෘතියේ කතුවර ගාමිණී සුමනසේකර මහතා මහත් පරිශ්‍රමයකින් යුතුව සිය කෘතිය නිමවා සිංහල නවකතාවලියෙහි වැදගත් සන්ධිස්ථානයක් ඇති කරයි.ලෝක ප්‍රබන්ධ කථාව දීර්ඝ ඉතිහාසයක් ඇති සාහිත්‍යාංගයක් නොවේ.එහි වයස වසර දෙසිය ගණනකි.මුල්ම ඉංග්‍රීසි නවකතාව පළ කරන්නේ 1740 දී පමණ ය.එහෙත් ඊට වැඩි දීර්ඝ ඉතිහාසයක් සහිත කතා කලාවක් එකිනෙක ශිෂ්ටාචාර ඔස්සේ වර්ධනය වී තිබිණි.මේ කතා කලාවද පදනම් කොට දියුණු ආඛ්‍යාන රටාවන් ගොඩනඟා ගැනීමට ඇතැම් රටවල් සමත් වී තිබේ.රුසියාව,චීනය,වියට්නාමය,ජපානය හා අප්‍රිකානු රටවල් ද ඊට සාක්ෂ්‍ය ලෙස ඉදිරිපත් කළ හැකිය.සිංහල නවකතාවට වසර එකසිය හතක් පමණ ගෙවී ඇතත් එබඳු දියුණු ආඛ්‍යාන රටාවක් ගොඩනැඟී නැත.නූතන සිංහල නවකතාව වනාහී ඉබාගාතේ විකාශය වන ජංජාලයකි.ඊට අරමුණක් නැත.ඉලක්කයක් නැත.රටාවක් නැත.අර්ථයක් නැත.එහි එක අතෙකින් බහුභූත රචකයෝ ඇත.තව අතෙකින් නිෂ්ඵල කඩදාසි ගොඩවල් ඇත.මේ කතාවලින් සියයට 99 ක් ම කියවා කසළ ගොඩට වීසි කළ යුතුය.නැතහොත් ඒ පොත් ගෙඩි දැක අහක බලාගෙන යා යුතුය.එවන් පසුබිමක ‘වඳිමි සිදුහත්’ කෘතිය නැවත කියැවිය යුතුය.නැවත-නැවත ද කියවා හැදෑරිය යුතුය.” මේ පොත හොඳින් කියවාලා බලාලාවැඳ පුද දි-දී උඩු වියනක තබාලායළි ගෙන උඩින් පිළියෙළ හෙම නොබාලාඅන් සතු කරනු යහපත එයි ගලාලා”සිංහල නවකතාව ඉබාගාතේ යන ජංජාලයක් බවට පත් වූයේ අපේ සම්ප්‍රදාය,අපේ හර පද්ධතිය හා අර්ථ-සාධනය නො හඳුනාගත් නිසාය.සෑම ජාතියකටම උරුම වූ ආඛ්‍යාන රටාවක් තිබේ.එම ආඛ්‍යාන රටාව බිහි වන්නේ ජාතියට හිමි සංස්කෘතියට අනුවය.හර පද්ධතිය යනු එම සංස්කෘතිය තුළ පවත්නා සාරධර්මය. හෙවත් අරමුණු හා පරමාර්ථයන් ය.අර්ථ-සාධනය යනු මේ සියල්ල ගොනු කිරීම සඳහා බිහි කරනු ලබන ශාස්ත්‍රීය හා අධ්‍යාපනික කාර්යයන් ය.නූතන සිංහල නවකතාකරුවාට මේ කිසිවක් ගැන ගැඹුරු වැටහීමක් නැත.ඔවුන්ගෙන් බොහෝ දෙනා ලතින් අමෙරිකාව දෙස බලාගෙන නවකතා ලියති.අපට ගැළපෙන හා අපට ඔරොත්තු දෙන එලෙසම අර්ථ-සාධනයක් සහිත නවකතා ගොඩනඟන්නේ කෙසේද?ආසියාවේ අපි කතාන්දරවලට හුරු වී සිටිමු.ආසියාවේ අපට ගාම්භීර ආඛ්‍යාන රටාවක් තිබේ.ආසියාවේ අපට අර්ථ සාධනය සඳහා දර්ශන ‍රැසක් තිබේ.එම දර්ශන විසින් ජීවත් වීමට අනුබලයක් සපයන අර්ථ හා ධර්ම සපයනු ලැබේ.ගාමිණී සුමනසේකර මහතා ‘වඳිමි සිදුහත්’ කෘතිය රචනා කර ඇත්තේ මේ සියල්ල පිළිබඳ සියුම් වැටහීමක් ඇතිවය.ඔහු ‍තෝරාගෙන ඇත්තේ බුද්ධ චරිතයයි.එහි කොටස් දෙකක් තිබේ.පළමුව සිද්ධාර්ථයන්ගේ චරිත නිරූපණයයි.කතෘවරයා ඉතා හොඳ සංයමයකින් හා අවබෝධයකින් යුතුව සිය කාර්යයෙහි නිරත වේ.ඔහු ඒ සඳහා සියුම් ගවේශණයක් කර තිබේ. නැවත මහත් අභ්‍යාසයක් කර තිබේ.එහි ප්‍රතිඵලයක් ලෙස නිකුත් වී ඇති මේ අගනා කෘතිය මෑත භාගයේ සිංහලෙන් පළ වූ හොඳ ම නවකතාව වන අතර එය මෙරට සිංහල නවකතාවට මාර්ගෝපදේශයක් ද වනු ඇත.බුදු ගුණ වැයීම අපේ සාහිත්‍යයේ එක් සම්ප්‍රදායයෙකි.පද්‍යයෙන් පමණක් නොව ගද්‍යයෙන් ද බුදු ගුණ දැක්විණි.පූජාවලිය,බුත්සරණ,අමාවතුර,සද්ධර්මාවවාද සංග්‍රහ,සාරාර්ථ සංග්‍රහ යන පුරාණ ගද්‍ය කෘති ඊට නිදසුන්ය.බුදු ගුණ හා බුදු සිරිත නිරූපණය කිරීමට වෑයම් කළ තවත් කෘතීන් ගණනක් අප සිහියට නැඟේ.'භව තරණය’,'අමා වැස්ස’,'හේ සිද්ධාර්ථ නම් වේ’,'සිද්ධාර්ථ’ යන ප්‍රබන්ධත් ඒ අතර වේ.භගවත් ගෞතමයන්ගේ චරිතය හුවා දක්වමින්ද ඔවුනගේ විවිධ ගුණ දක්වමින්ද තවත් පොත් ‍රැසක් ලියැවී තිබේ.මේ අතර ප්‍රබන්ධ කථා ඉතිහාසයෙහි ඉහළින්ම ඇත්තේ හර්මන් හෙසගේ ‘සිද්ධාර්ථ’ නම් කෘතිය බව අපගේ වැටහීමය.ජර්මන් ජාතික නවකතාකරුවෙකු වන හෙස සිද්ධාර්ථයන්ගේ සත්‍ය ගවේෂණය මැනැවින් නිරූපණය කිරීමට සමත් වේ.එම කෘතියෙහි අවසන් ප්‍රතිඵලය වන්නේ ජීවිතයේ අනිත්‍යතාව පිළිබද පූර්ණ හැඟීමක් පාඨකයාගේ සිත් හි ජනිත කිරීමය.එය මැනවින් සිදු වේ.හර්මන් හෙස ඒ සඳහා භාවිත කරන භාෂාව,නිරූපණය හා රිද්මය අතිශයින් ම වැදගත්ය.ගාමිණී සුමනසේකර මහතා මේ සියල්ලට වඩා ඉහළින් සිටින බව අපගේ හැඟීමය.ඔහු සිදුහත්ගේ චරිතය නිරූපණය කරනුයේ ආවේගයකින් තොරව ඉතා සංසුන් ඉරියව්වකින් යුතුවය.එබඳු සංවර හා සියුම් නිරූපණයක් පුරාතන ගද්‍ය කෘතිවලද නැතැ'යි සිතේ.කතුවරයා කාලයට,අවකාශයට හා සමාජ් විඥානයට උචිත ලෙස සියල්ල හසුරුවා ගනී.“ඇසල සැණකෙළි කෝලහලය නුවර වීදි දිගේ ගලා යද්දී යශෝධරා දෙස එක් වරක් පමණක් බලා තමා සියල්ල හැර ආ අයුරු ඔහුට සිහි විය.රහල් පුතු සමඟ ඇය නින්දත් නොනින්දත් අතර සිටියා විය යුතුය.කිසි දිනෙක තමා වළකාලන්නට නොවේ ඇය නම් කටයුතු කළේ.සංසාර චාරිකාවේ අත්වැල නොසිඳම ආ ගමන නිබඳ තමන්ට දිරියක් වූ අයුරු ද සිදුහත්ට සැණෙකින් සිහි විය.”(වඳිමි සිදුහත්-පිට 15)සිය කුළුදුල් දරුවාට හා ආදරණීය බිරියට ආදරය හා ස්නේහය ද ‍රැකවරණය ද අවශ්‍ය ම වූ මොහොතක සිද්ධාර්ථයන් ආත්මාර්ථකාමී ලෙසන් පැන යන්නේ යැයි මතයක් සමාජය තුළ පවතී.එබඳු තැනැත්තා මහා කරුණාවකින් යුතුව ලෝකයා දෙස බලන්නේ කෙසේ දැයි ප්‍රශ්නයක් ද සමාජය තුළ පවතී.එය එක්තරා විවේචනයකි.ගාමිණී සුමනසේකර මහතා ඊට පිළිතුරු සපයන්නේ නැති වුව සාධාරණ ලෙස චරිත හසුරුවන්නට වග බලා ගනී.සිද්ධාර්ථයෝ විමුක්ති මාර්ගයට පිවිසියේ වී නමුදු පෙරළා මනුෂ්‍ය පුත්‍රයකු ලෙස තම දරුවා හා බිරිය දෙස බලන අයුරු මේ කෘතියෙන් නිරූපණය වේ.මේ කෘතිය බුද්ධ චරිතය හා සිද්ධාර්ථ චරිතය අනුපිළිවෙළින් දක්වන්නේ නැත.එලෙසම විකෘති කරන්නේ ද නැත. 'භව තරණය' රචනා කළ මාර්ටින් වික්‍රමසිංහ මහතා යථාර්ථවාදී මාර්ගය පිළිගනිමින් බෝසත් චරිතය විකෘති කළේය.සිංහල බෞද්ධ සහෘදයා වික්‍රමසිංහ මහතාට සමාවක් දුන්නේ නැත.තමා අතින් සිදු වූ දෝෂය ගැන පසුව ඔහු පසුතැවිල්ලට පත් විය.ගාමිණී සුමනසේකර මහතා බුදු චරිතයේ ඇතැම් සිදුවීම් ලුහුඬින් දක්වයි.ඇතැම් සිදුවීම් සියුම්ව නිරූපණය කරයි.ඇතැම් සිදුවීමක් විචිත්‍රව දක්වයි.අවසන් ප්‍රතිඵලය වන්නේ බුදු සිරිත මැනැවින් නිරූපණය විම ය.බෞද්ධ නවකතා කලාවක අවශ්‍යතාව පිළිබඳ සාකච්ඡා වට දෙකක්-තුනක් වරින් වර පැවැති බව අපට මතකය.එහෙත් ඒ පිළිබඳ උනන්දුවක් වත්මන් ලේඛකයන් ළඟ නැත.බෞද්ධ නවකතාවේ ඉලක්කය බණ කතා කීම නොවේ. සත්‍ය ගවේශණයට සහෘදයා පෙලඹවීමය. ජිවිතය යනු කුමක්ද? එහි අරමුණ කවරේද? යනුවෙන් විමසන්නට මේ කතාව කියවන පාඨකයා පෙලඹෙනු ඇත.ජීවිතය යනු සැප-සම්පත් විඳීමය.කාමයෙහි ගැලීමය. හැකිතාක් සම්පත් ‍රැස් කිරීමය යනුවෙන් සූත්‍ර හා න්‍යාය ධර්ම සමාජය තුළ පවතී. එහෙත් මේ විඳීමෙ හි ප්‍රතිඵලය සුඛාස්වාදයකින් ම කෙළවර වන්නේ ද නැත. සිද්ධාර්ථයෝ සියලු සම්පත්වලින් ආඪ්‍ය වූ අභිමානවත් කුමාරයෙකි. එහෙත් කාමභෝගී ගෘහ ජීවිතයෙන් ඔහු ලබා ගත් සුඛයක් නැත.ආස්වාදයක් නැත. ඒ වෙනුවට ඉතිරි වූයේ දුක පමණි.පසුතැවිල්ල හා කළකිරීම පමණි. ‘කිං කුසල ගවේෂී ද’ ‘කිං සත්‍ය ගවේෂී ද’ යනුවෙන් සත්‍යය හා කුසලය සොයා යාමට සිද්ධාර්ථයන් පෙළැඹෙන්නේ ඒ නිසා ය.ජීවිතය පිළිබඳ අලුත් පාඩමක් මේ කෘතිය තුළ ගැබ් වේ.එය අපට හොඳින් දැනේ. හැඟේ. බුදුදහමේ අර්ථය වන්නේ අනිත්‍යය ස්වාභාවය වටහා ගැනීමය. ධර්මය යනු කුමක්දැයි විමැසූ කල ධර්මය යනු අනිත්‍යය යැයි ද එය වටහා ගැනීම යැයි ද පිළිතුරු ලැබී තිබේ. අනිත්‍යය වටහා ගත් තැනැත්තේ සියල්ල අත් හරිනු ඇත. අත් හැරීම තුළ විමුක්ති මාර්ගය ද සැනසීම ද ,නිවන ද ඇත්තේ ය.එහෙත් අත් හැරීම යනු අති දුෂ්කර කාර්යයෙකි. ඒ බව මේ කෘතියෙන් ද මනාව විග්‍රහ කෙරේ.‘වඳිමි සිදුහත්’ කෘතිය බුදුන් මහා වීරයෙකු ලෙස ඔසොවා තබන්නේ නැත.සිද්ධාර්ථයන් අතිශය සාමාන්‍ය පුරවැසියෙකු ලෙස නිරූපණය කරන්නේ ද නැත.සියල්ල දෙස උපේක්ෂාවෙන් බලමින් යථාර්ථය හෙළි කරන්නට කතුවරයා උත්සුක වේ.මේ කෘතිය මුල සිට අග දක්වා කිසිදු අපහසුවකින් තොරව රසාලොප්තව ගලා යයි. භාෂාවේ රමණීයත්වය ඉතා උසස් මට්ටමක පවතී. කථා වින්‍යාසය ඉතා සියුම් ය. මනාව අනුසන්ධාන ලෙස ගැළපෙන්නේ ය.සමස්තයක් ලෙස ගත් කළ ‘වඳිමි සිදුහත්’ යනු ගෞරවයෙන් පරිහරණය කළ යුතු අගනා ග්‍රන්ථ රත්නයකි.ගාමිණී සුමනසේකර මහතා මේ කෘතිය සම්පාදනය කිරීමෙන් බරපතළ කුසල කර්මයකට අත ගසා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>20</day>
    </date>
    <link>http://www.dinamina.lk/2012/06/20/_art.asp?fn=f1206204</link>
    <topic>ඡායාරූප ශිල්පියා කවියෙක් විය යුතුයි</topic>
    <author>සංවාද සටහන තිලානි ශානිකා විතානාච්චි</author>
    <content>කැලණිය විශ්වවිද්‍යාලයේ ප්‍රතිබිම්බ සහ දෘෂ්‍ය කලා අංශයේ බාහිර කථිකාචාර්යවරයෙකු වන ඉන්ද්‍රනාථ තේනුවරගේ අභිනව කෘතිය “ඩිජිටල් ඡායාරූපකරණය” 19 වැනිදා (ඊයේ) එළි දැක්වුණි. මේ සංවාදය ඒ නිමිත්තෙනි.* ‘ඩිජිටල් ඡායාරූපකරණය’ කියන කෘතිය ඔස්සේ ඔබ මෙවර හදුන්වා දෙන්නේ කුමක්ද?මෙතෙක් මා ලියූ පොත්වලින් කතාබහට ලක් වුණේ මඟුල් ගෙදරක සිරිත් විරිත්, සරණ මංගල්‍යයක චාරිත්‍ර සහ ඡායාරූප, පරිගණක ආශ්‍රයෙන් ප්‍රතිරූප සංස්කරණය ආදී බොහෝ දේ යි. එම කෘති ඔස්සේ කතාබහට ලක් නොවුණු ඡායාරූපයකට අදාළ මූලික කරුණුවල අංග සම්පූර්ණ විස්තරයක් මේ කෘතියෙහි දක්වන්නට මා තීරණය කළා. මංගල ඡායාරූපයක් ගන්නේ කොහොම ද කියන කාරණය පිළිබඳත්, ඩිජිටල් තාක්‍ෂණයෙන් කා අතරත් වඩාත් ජනප්‍රිය ඩිජිටල් කැමරාව පිළිබඳ සම්පූර්ණ තොරතුරු නව කෘතියෙහි ඇතුළත් කළ බව කියන්නට ඕනෑ.* ඡායාරූපකරණයට පිවිසි යම් කෙනෙකුට ඡායාරූප ශිල්පියා කියනා නාමය ආභරණයක්. එහි අදහස නියමාකාරයෙන් ඡායාරූප ශිල්පීන් අවබෝධ කර ගෙන තිබෙනවා ද?ඡායාරූප ශිල්පය හා ඡායාරූප ශිල්පියා කියන ප්‍රධාන කාරණය ඒ පුද්ගලයන් ගේ අවධානයට ලක්විය යුතු කරුණු දෙකක්. ඔවුන් ගේ බාහිර ස්වරූපය මෙහි දී බොහොම වැදගත්. මෙහි දී බාහිර ස්වරූපය කියලා මා අදහස් කළේ රූපය නොමෙයි. තමන්ට තිබෙනා රූපය පිළිවෙළකට, පිරිසිදුව තබා ගැනීමෙන් හා ප්‍රියමනාප අයුරින් සැරැසීම ඡායාරූප ශිල්පියෙකු සිය වෘත්තියට කරනා ගෞරවයක් ලෙසයි මා දකින්නේ. ඔබ මඟුල් ගෙදරක ඡායාරූපකරණයට පිවිසෙන්නේ නම් තමා අඳිනා ඇඳුම ආදී සියල්ල පිළිබඳ සැලකිලිමත් විය යුතුයි.* ඡායාරූප ශිල්පීන් අත ඇති ඩිජිටල් කැමරා විවිධ වූ වර්ගයේ හා විවිධ වූ තාක්‍ෂණයෙන් යුක්ත වග පෙනෙනවා. ඒ පිළිබඳ ඡායාරූප ශිල්පීන් සතුව යම් දැනුමක් තිබීම අවශ්‍යයි නේද?ඡායාරූප ශිල්පියෙක් විදියට තමා නියැළෙන ක්ෂේත්‍රය පිළිබඳ යම් අවබෝධයක් තමා සතු විය යුතුයි. ඒ වගේ ම කැමරා ශිල්පියෙකුට කැමරා පිළිබඳ දැන ගත යුතු සියලු කාරණා මෙහි ඇතුළත්. කැමරා වර්ග, සාමාන්‍ය කැමරාවේ සිට කැමරාව දියුණුව කරා පිය නැඟූ හැටි, කැමරාව සඳහා පාවිච්චි කරනා කාච වර්ග, අලුතින් කැමරාවට එක්වූ උපාංග වගේ්ම ඡායාරූප ලබා ගන්නා ක්‍රම ආදී සියල්ල ඇතුළත් කර නිර්මාණය වූ මේ කෘතිය ඡායාරූප ශිල්පීන්ට අත්‍යවශ්‍ය කෘතියක් බව ඔවුන්ට හැගේවි.* වර්තමාන ඡායාරූප ශිල්පීන් අතරින් කලාත්මක ඡායාරූප ගනු ලබන්නේ බොහොම ස්වල්ප ප්‍රමාණයක් නේද?ඡායාරූපය කියන්නේ ඡායාරූප ශිල්පියා ගේ ආත්ම ප්‍රකාශනයක්. එය ආත්ම ප්‍රකාශනයක් කියලා දන්නේ කී දෙනා දැයි කියලා මා දන්නේ නෑ. නමුත් ඡායාරූපයක් ගැනීම කියන්නේ යමෙක් සිටිනා විදියෙන් හා යමක් පෙනෙනා විදියට ම ඡායාරූප ගත කිරීම නම් නොවෙයි. ඊට වෙනස් වූ කෝ්ණයකින් සුන්දර අයුරින් දැකීමයි. එවන් ඡායාරූප ගැනීමට නම් ඉගෙනීම වඩාත් අවශ්‍ය යි. ඉගෙනීම වගේ කලාත්මක සිතීම මෙහි දී බොහොම වැදගත්. ඡායාරූප ශිල්පියා සාහිත්‍ය කරුවෙක් විය යුතුයි. සාහිත්‍ය පිළිබඳ දන්නා, රස විඳිනා කෙනෙකු වීම අත්‍යවශ්‍ය යි. විශේෂයෙන්ම කවිය හා රසාස්වාදය කියන කාරණා ගැන ඔහු දැනගත යුතු යි. ඡායාරූප ශිල්පියා කවියෙක් විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br7</link>
    <topic>පාරිභෝගික අධිකාරිය සිමෙන්ති ගබඩා පිටුපස</topic>
    <author>විජයානි එදිරිසිංහ</author>
    <content>(2012-06-21 15:45)රට පුරා පිහිටි සියලුම සිමෙන්ති ගබඩා පරීක්ෂා කිරීමේ විශේෂ වැඩපිළිවෙළ පාරිභෝගික අධිකාරිය මගින් ආරම්භ කර තිබේ.පෞද්ගලික සහ රජයේ යන සෑම සිමෙන්ති ගබඩාවක්ම පරීක්ෂා කිරීම මෙහිදී සිදු කෙරේ.පාරිභෝගික අධිකාරියේ වැටලීම් කණ්ඩායම් 20 ක් පමණ මේ සඳහා යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br6</link>
    <topic>වෙරළබඩ තීරයේදිස්ත්‍රික් 11 කසුනාමි පෙරහුරුවක් හෙට</topic>
    <author>උදුලා පීරිස්</author>
    <content>(2012-06-21 14:40) දිවයිනේ වෙරළබඩ තීරයේ දිස්ත්‍රික් 11 ක් සම්බන්ධ කරගනිමින් සුනාමි පූර්ව දැනුම්දීමේ පෙරහුරුවක් හෙට (22) පැවැත්වේ.කොළඹ, කළුතර, ත්‍රිකුණාමලය, අම්පාර, මුලතිව්, යාපනය, මන්නාරම, පුත්තලම, හම්බන්තොට, මාතර හා මඩකළපුව යන දිස්ත්‍රික්කවල මෙම පෙරහුරුව ක්‍රියාත්මක කෙරේ.කොළඹ මොරටුව උයන දකුණ ග්‍රාම සේවා වසමේ ලුණාව රෝහල අසලකළුතර බේරුවල ප්‍රාදේශීය ලේකම් කොට්ඨාසයේ උතුරු පයාගල ග්‍රාම සේවා වසමේ උතුරු පයාගල, ත්‍රිකුණමලය, කුච්චවේලි ප්‍රාදේශීය ලේකම් කොට්ඨාසයේ නිලාවේලි වේලෝර් ග්‍රාම සේවා වසමේ දෙමළ විද්‍යාලය, අම්පාර සයින්තමරුත්තු ප්‍රාදේශීය ලේකම් කොට්ඨාසයේ සයින්තමරුත්තු වෙරළ පාර, මුලතිවු මරිතිනේපත්තු ප්‍රාදේශීය ලේකම් කොට්ඨාසයේ මතර්කුඩි ඉරුප්පු ග්‍රාමසේවා වසමේ, මතර්කුඩිඉරුප්පු, යාපනය මරුතන්කර්ණි, මහත්කඩු ග්‍රාමසේවා වසමේ දී මේ පෙරහුරු පැවත්වේ. මහත්තඩු, මන්නාරම නහත්තන් ප්‍රාදේශීය ලේකම් කොට්ඨාසයේ වන්කාලෙ බටහිර, පුත්තලම, හලාවත ප්‍රාදේශීය ලේකම් කොට්ඨාසයේ 577 වෙරළබඩ හලාවත පොලිස් ස්ථානයේ දී මේ පෙරහුරුව ක්‍රියාත්මකයි. හම්බන්තොට තංගල්ල ප්‍රාදේශීය ලේකම් කොට්ඨාසයේ කුඩාවැල්ල දකුණ කුඩාවැල්ල ධීවර වරාය, මාතර දෙවිනුවර, නාඔටුන්න දකුණ, තලල්ල දකුණු මහාවිද්‍යාලය, මඩකළපුව, මන්මුනේ දකුණ පෙරියකල්ලර්, කොඩ්ඩෛකල්ලාර් දකුණ යන දිස්ත්‍රික්කවල මෙම පෙරහුරු සඳහා ක්‍රියාත්මක කරන පූර්ව දැනුම්දීමේ කුලුණු එදින ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br5</link>
    <topic>රජයේ ආයතනවල ඩෙංගු මෙහෙයුම හෙට සිට</topic>
    <author>සිතාරා සේනානි,</author>
    <content>(2012-06-21 12:30) සෞඛ්‍ය ඇමැති මෛත්‍රිපාල සිරිසේන සහ ආරක්ෂක ලේකම් ගෝඨාභය රාජපක්ෂ මහත්වරුන්ගේ විශේෂ මැදිහත්වීම යටතේ ජාතික ඩෙංගු මර්දන කාර්ය සාධක බළකායේ මෙහෙයවීමෙන් සියලුම රජයේ ආයතනවල මදුරු මර්දනය සඳහා දැවැන්ත මෙහෙයුමක් හෙට (22) සිට ක්‍රියාත්මක කැරේ.රජයේ සියලු අමාත්‍යංශ, දෙපාර්තමේන්තු, සංස්ථා, ව්‍යවස්ථාපිත මණ්ඩල, කොමිෂන් සභා ඇතුළු සියලු රාජ්‍ය ආයතන මේ යටතේ විශේෂ පරීක්ෂාවට ලක්කෙරේ.සෞඛ්‍ය අමාත්‍යංශයේ ඉල්ලීම පරිදි ක්‍රියාත්මක වන මේ වැඩසටහනට ත්‍රිවිධ හමුදාව, පොලීසිය සහ සිවිල් ආරක්ෂක බළකායේ පූර්ණ සහයෝගය ලබාදීමට රාජ්‍ය ආරක්ෂක අමාත්‍යංශය එකඟතාව පල කැර තිබේ.සෞඛ්‍ය ඇමැති මෛත්‍රිපාල සිරිසේන මහතා ආරක්ෂක ලේකම් ගෝඨාභය රාජපක්ෂ මහතා සමඟ ඩෙංගු මර්දනය සම්බන්ධයෙන් පසුගිය 19වැනිදා සිදුකළ සාකච්ඡාවේදී මේ එකඟතාව පළව තිබේ.ඩෙංගු වසංගත තත්ත්වයක් උද්ගත වීම සැළකිල්ලට ගෙන ජනාධිපති ඩෙංගු කාර්ය සාධක බළකාය ජාතික මදුරු මර්දන මාසයක් ප්‍රකාශය පත් කැර ඇති අතර ඊට සමගාමීම මේ වැඩපිළිවෙළ ක්‍රියාවට නැඟේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br4</link>
    <topic>ටාලිම් තායිවානයට කඩාවදී</topic>
    <author>තායිපේ -ඒ.එ‍ෆ්.පී.</author>
    <content>(2012-06-21 14:00) ටාලිම් නමින් හැඳින්වෙන නිවර්තනීය කුණාටුව තායිවානයට කඩාවැදිමත් සමග එරට බලධාරීන් විසින් දහස්ගණනක් ජනතාව අදාල ප්‍රදේශයෙන් ඉවත්කිරිමට , ගුවන් ගමන් සියගණනක් අවලංගුකිරීමට හා පාසල් වසා දැමීමට පෙරේදා පියවර ගෙන තිබිණ.කුණාටුව හේතුකොටගෙන දකුණු ප්‍රදේශයේ සෙන්ටිමීටර 50 දක්වා පමණ වර්ෂාපතනයක් පැවති අතර මධ්‍ය කාලගුණ කාර්යාංශය ප්‍රකාශ කර ඇත්තේ එවන් දෙගුණයක වර්ෂාපතනයක් ඉදිරියේදී ඇතිවිය හැකි බවය. තවද කුණාටුවෙන් ජීවිත හානි හා දේපල හානි සිදුවිය හැකි බවද ඔවුන් පවසා ඇත. මේ නිසා සාමාන්‍ය ජනතාව දැඩි විමසිල්ලෙන් හා ප්‍රවේසමෙන් සිටිය යුතු බව ට ඔවුන් අනතුරු අඟවා තිබේ.දකුණේ කාඕසියුන් නගරයට වැඩිම වර්ෂාපතනයක් ලැබී ඇති අතර එහි පාසල් හා කාර්යාල සියල්ල වසා දමා ඇත. නායයාම් සිදුවිය හැකි ගම්මානවලින් 2000ක පමණ පිරිසක් ඉවත්කර තිබේ. දිවයින පුරා 3500ක් පමණ දෙනා ආරක්ෂිත ස්ථාන කරා රැගෙන ගොස් ඇත. මේ අතර අභ්‍යන්තර ගුවන් ගමන් 247ක් හා අන්තර්ජාතික ගුවන් ගමන්3ක් අවලංගු කර තිබේ. තවද සියළුම නෞකා ගමනාගමනයන් අත්හිටුවීමටද පියවර ගෙන ඇත. මේ ටාලිම් කුණාටුව පැයට කිලෝමීටර 83ක වේගයෙන් හමායන බවද වාර්තා වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br3</link>
    <topic>ජලාශවල ජල මට්ටම SMS මඟින්</topic>
    <author>ජීවනී පතිරණ</author>
    <content>(2012-06-21 13:00)මහවැලි ජලාශයන්හි ජල මට්ටම පිළිබඳ ‍තොරතුරු කෙටි පණිවිඩ (SMS) මඟින් ජංගම දුරකතන වෙත ලබාදීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සැලසුම් කර තිබේ.මේ අනුව ජලාශයන්හි ජල මට්ටම සියයට 40 දක්වා අඩු වූ විට සහ ජල මට්ටම සියයට 90-95 අතරට පැමිණි විට කෙටි පණිවිඩයක් මගින් ගොවි ජනතාව දැනුවත් කිරීමට මෙසේ අවධානය යොමු වී තිබේ.ඉදිරියේ දී රාජ්‍ය තොරතුරු කේන්ද්‍රය (1919) ඔස්සේ ද මෙම සේවාව ලබා දීමට එම ආයතනය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br2</link>
    <topic>රාජ්‍ය භාෂා ප්‍රවීණතාවිභාගයේප්‍රතිඵල නිකුත් කෙරේ</topic>
    <author/>
    <content>(2012-06-21 11:15) රාජ්‍ය භාෂා දෙපාර්තමේන්තුව මගින් පසු ගිය ඔක්තෝබර් මස පවත්වන ලද රාජ්‍ය භාෂා ප්‍රවීණතා විභාගයේ ප්‍රතිඵල නිකුත් වී ඇති බව රාජ්‍ය භාෂා කොමසාරිස් ජේ. සී. රණේපුර මහතා පවසයි.රාජ්‍ය සේවකයින්ගේ භාෂා ප්‍රවීණතාවය නැංවීමේ අරමුණෙන් පවත්වන ලද මෙම විභාගයට මෙවර අපේක්ෂකයෝ 31321 ක් ඉදිරිපත් වුහ. ඉන් රාජ්‍ය නිලධාරීන් 6234 දෙනෙක් සිංහල භාෂා ප්‍රවීණතා විභාගයත් 25087 දෙනෙක් දෙමළ භාෂා ප්‍රවීණතා විභාගයත් සමත් වී ඇත.මෙම විභාගයේ ප්‍රතිඵල රාජ්‍ය භාෂා දෙපාර්තමේන්තුවේ www.languagesdept.lkවෙබ් අඩවියට පිවිසීමෙන් ලබා ගත හැක.විභාගය සමත්වූ රාජ්‍ය නිලධාරීන්ගේ සහතික පත් ඉදිරි සති කිහිපය තුළ ලැබීමට සලස්වන බව රාජ්‍ය භාෂා කොමසාරිස්වරයා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n120621_br1</link>
    <topic>අනුරපුර විදුලිය නැති පවුල් 1400 කට සූර්යකෝෂ ලැන්තෑරුම්</topic>
    <author>උතුරුමැද පළාත් විශේෂඑස්. ටී. බී. සේනාරත්න</author>
    <content>(2012-06-21 10:30) විදුලිය නැති අනුරාධපුර දිස්ත්‍රික්කයේ පවුල් එක්දහස් හාරසිය අනූපහකට උතුරුමැද පළාත් ප්‍රධාන ඇමැති බර්ටි ප්‍රේමලාල් දිසානායක මහතාගේ සංකල්පයකට අනුව ක්‍රියාත්මක ගැමි එළිය ව්‍යාපෘතිය මගින් සූර්ය කෝෂ ලැන්තෑරුම් ප්‍රදානය කෙරිණි.මේ උත්සවය පසුගියදා අනුරාධපුර සැනසුම කාර්යාලයේදී පැවැත්විණි. මෙහිදී බෙදා දුන් සූර්යකෝෂ ලැන්තෑරුම්වල මුළු වටිනාකම රුපියල් ලක්ෂ දෙසිය විසි පහකි.විවිධ රෝගාබාධවලට ලක්ව ප්‍රතිකාර ලබන රෝගීන් හැත්තෑ අට දෙනෙකු වෙත ප්‍රධාන ඇමැති අරමුදල වෙතින් රුපියල් ලක්ෂ පහමාරක මූල්‍ය ප්‍රතිපාදනයක්ද මෙහිදී පරිත්‍යාග කිරීම විශේෂ සිද්ධියක් විය. ඊට අමතරව සෝයා වගාව අනුරාධපුර දිස්ත්‍රික්කය පුරා ව්‍යාප්ත කරවීම අරමුණු කොට ගෙන දිස්ත්‍රික්කයේ ගොවීන් පන්දහසකට වතුර මෝටර ලබාදීමේ වැඩසටහන යටතේ ගොවීන් පනස් දෙනකුට වතුර මෝටර් ලබාදීමද මෙහිදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206211</link>
    <topic>ආයතන 90ක් රජයට නොදීකෝටි 1000ක් පොලියට දීලා</topic>
    <author>විජයානි එදිරිසිංහ</author>
    <content>සංස්ථා සහ ව්‍යවස්්ථාපිත මණ්ඩල රැසක් රජයට ලැබිය යුතු ආදායම් නොදී රහසේම වෙනත් නාස්තිකාර වියදම් සඳහා යොදවන අතර ඔවුන් විසින් රුපියල් මිලියන දස දහසක (කෝටි දහසක) මුදලක් ස්ථාවර තැන්පතු වශයෙන් බැංකුවල තැන්පත් කර ඇති බව විගණන පරීක්‍ෂණවලින් හෙළි වී තිබේ.සංස්ථා සහ ව්‍යවස්ථාපිත මණ්ඩල 90ක් පමණ රජයට හොරෙන් මේ රහසිගත මූල්‍ය ගනුදෙනු කරති.ආයතන ප්‍රධානීන් රජයේ භාණ්ඩාගාරයට මුදල් ලබා නොදීම නිසා භාණ්ඩාගාරය වරින් වර ඒ පිළිබඳ දැනුම් දීම් කළත් ඔවුන් කුමක් හෝ පවසා මුදල් දීම මග හරින බව මහා භාණ්ඩාගාරයේ නිලධාරියෙක් පැවසීය.ස්ථාවර තැන්පත්වලට යොදවනවාට අමතරව මේ ආයතන භාණ්ඩාගාර බිල්පත් සඳහාත් වෙනත් රහසිගත ආයෝජන සඳහාත් මුදල් යොදවන බව හෙළිවී තිබේ.එක් අධිකාරියක් පසුගිය වසර තුනක කාලය තුළ ස්ථාවර තැන්පතුවලින් රුපියල් මිලියන දෙසීයක පොලියක් උපයා තිබේ. රජයෙන් මුදල් ලබාගෙන දියුණු වන සංස්ථා, ව්‍යවස්ථාපිත මණ්ඩල සහ වෙනත් ආයතන ආදායම් උපයා රජයේ භාණ්ඩාගාරයට අනිවාර්යයෙන්ම මුදල් ලබා දිය යුතු වෙයි.එහෙත් මේ ආයතන ප්‍රධානීන් කලක් තිස්සේ විවිධාකාරයේ වංචා හා මගඩි වැඩ කරමින් කෝටි ගණන් නාස්ති කරන බව හෙළිවී ඇතැයි විගණන අංශ පවසයි.රාජ්‍ය භාණ්ඩාගාරයේ මුදල් නැති විට රටේ වියදම් සඳහා රජය ණය ලබා ගනිද්දී, මේ ආයතන මෙතරම් විශාල මුදලක් ස්ථාවර තැන්පතුවල යොදා සිටින්නේ කවර අවසරයකින් දැයි විගණන අංශ ප්‍රශ්න කරයි.භාණ්ඩාගාරයට මුදල් ලබා නොදීම හා හොර රහසේ ස්ථාවර තැන්පත් හරහා මුදල් ඉපැයීම පිළිබඳ රජයේ විගණකාධිපති දෙපාර්තමේන්තුව ඒ ආයතනවලට විගණන විමසුම් විශාල ප්‍රමාණයක් යවා තිබේ.එහෙත් එම ආයතන විගණන විමසුම්වලට පිළිතුරු නොදී මග හැරීමට හෝ පිළිගත නොහැකි තොරතුරු ලබා දීමට කටයුතු කරන බවද විගණන නිලධාරීහු පවසති.මේ ආයතන මුදල් ලබා නොදීම පිළිබඳ භාණ්ඩාගාර නිලධාරීන් නිතර සාකච්ඡා පවත්වා අමාත්‍යාංශ ඉහළ නිලධාරීන් මඟින් ද ඉල්ලීම් කළත් ඒ සඳහා මේ ආයතන විධිමත් ලෙස ක්‍රියාකාරී වී නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206212</link>
    <topic>ඉන්දියා ආරක්ෂක ප්‍රධානි 29දා මෙහි එයි</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ඉන්දියා ජාතික ආරක්ෂක උපදේශක ශිවෂංකර් මෙනන් මහතා මේ 29 දා ශ්‍රී ලංකාවට පැමිණෙයි.ශ්‍රී ලංකාව සහ ඉන්දියාව අතර ආරක්ෂක සහ ආර්ථික සබඳතා ශක්තිමත් කර ගැනීම මෙන්ම දෙරටේ රාජ්‍ය තාන්ත‍්‍රික සබඳතා වැඩි දියුණු කර ගැනීම ඒ මහතාගේ මේ සංචාරයේ අරමුණ වී තිබෙන බවද විදේශ කටයුතු අමාත්‍යාංශය සඳහන් කරයි. ශිවෂංකර් මෙනන් මහතා පසුගිය වසරේ ජුනි මාසයේදීද සංචාරයක් සඳහා ශ්‍රී ලංකාවට පැමිණියේය.මේ අතර දෙරටේ ආරක්ෂක සහ ආර්ථික සබඳතා වර්ධනය කර ගැනීම සම්බන්ධයෙන් මෙරට රජයේ නියෝජිතයන් සමඟ සාකච්ඡා කිරීමටද ඉන්දීය ජාතික ආරක්ෂක උපදේශකවරයා බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206213</link>
    <topic>ශ්‍රී ලංකාව ආර්ථික සංවර්ධනය ළඟා කර ගනිමින් සිටින්නේ පරිසර හිතකාමී වැඩපිළිවෙළක් සමඟින්</topic>
    <author/>
    <content>ශ්‍රී ලංකාව ආර්ථික සංවර්ධනය ළඟා කර ගනිමින් සිටින්නේ පරිසර හිතකාමී වැඩපිළිවෙළක් ද සමඟින් බව ජනපති පවසයි.ශ්‍රී ලංකාවේ සංවර්ධන ආකෘතිය පරිසරයට ගරු කරන දේශීය ආකෘතියක් බව තමා ඉතා ආඩම්බරයෙන් ප්‍රකාශ කරන බවද ජනාධිපතිතුමා කියා සිටියේ බ්‍රසීලයේ රියෝ ද ජෙනයිරෝ නුවර දී ඊයේ (20) ඇරඹුණු රියෝ +20 පරිසර සමුළුවට රාජ්‍ය නායකයන් සහභාගි වූ ඉහළ පෙළේ සමුළුව අමතමිනි. රටවල් 130 ක රාජ්‍ය නායකයින්ගේ සහභාගීත්වයෙන් මේ සමුළුව ඊයේ පස්වරුවේ ඇරඹිණි.පරිසරය අපයෝජනය කිරීම වැළැක්වීමේ ප්‍රතිපත්තිය සියලු ජාතීන් විසින් පිළිගත යුතු බවද මෙහිදී අවධාරණය කළ ජනාධිපතිතුමා පාරිසරික අර්බුදයට එදා දායක වූ හා තවමත් දායක වෙමින් සිටින සංවර්ධිත රටවල් තම සංවර්ධනය වෙමින් පවතින රටවල පරිසරය බේරා දීමේ වගකීම පැහැර නොහැරිය යුතු බවද අවධාරණය කර සිටියේ ය.පුරාණ කෘෂිකාර්මික ආර්ථිකය සහ විධිමත් පරිසර කළමනාකරණය තුළින් අප පාරිසරික හා ආර්ථික තිරසාරත්වය සේම සමාජ හා දේශපාලන ස්ථාවරත්වය ද ලබා ගත්තා. බුදුන් වහන්සේගේ ශ්‍රාවකයෙක් වූ අරහත් මහින්ද හා පුරාණ රජකු වූ දේවානම්පියතිස්ස අතර ඇති වූ ප්‍රථම ඓතිහාසික සංවාදයේ දී “රජතුමා යනු භූමියේ හා පරිසරයේ භාරකරු පමණක් යැයි” පැවසූ ප්‍රකාශය ද සිහිපත් කර සිටියේ ය.දශක තුනක් පැවති ත්‍රස්තවාදී අරගලයෙන් පසු ශ්‍රී ලංකාව පූර්ණ ආර්ථික සංවර්ධනයක් කරා හොඳ මගක ගමන් කරමින් සිටිනවා. අප ආණ්ඩුවේ ප්‍රතිපත්ති ප්‍රකාශය වන මහින්ද චින්තනයේ ඇති දේශීය ප්‍රතිපත්ති තුළින් අපට ජාත්‍යන්තර, ආර්ථික තර්ජනයන්ට සාර්ථකව මුහුණ දීමට හැකිවූ බවද ජනාධිපතිතුමා කියා සිටියේ ය.රටේ යටිතල පහසුකම් ශීඝ්‍රයෙන් සංවර්ධනය වෙමින් හා ආයෝජන අවස්ථා විශාල වශයෙන් වැඩි වෙමින් පවතියි. අප මේ සියලු ආර්ථික සාර්ථකත්වයන් අත් කරගෙන සිටින්නේ පරිසරය සංරක්ෂණය හා ආරක්ෂා කරන අතරතුරයි. වසරකට ටොන් 0.6ක් වන අපගේ ඒකපුද්ගල කාබන් දහනය බොහෝ රටවල් හා සසඳන විට ඉතා සුළුයි.පරිසරය හා සංවර්ධනය සමඟින් මිනිසා හා සොබාදහම අතර එකමුතු බව පවත්වාගෙන යාම සඳහා වෑයම් දැරිය යුතු බවද අවසන් වශයෙන් අවධාරණය කළ ජනාධිපතිතුමා අනාගත පරපුරේ අපේක්ෂා මල් ඵල ගන්වමින් මෙම සමුළුවේ වගකීම් සාක්ෂාත් කර ගැනීමට සියලු දෙනා එක්ව කටයුතු කළයුතු බවද කියා සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206214</link>
    <topic>රාජ්‍ය නායකයන් රැසක් සමඟජනපති ද්විපාර්ශ්වික සාකච්ඡා</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්‍ෂ මහතා එක්සත් ජාතීන්ගේ තිරසාර සංවර්ධනය පිළිබඳ රියෝ+20 සමුළුවට එක්ව සිටින රාජ්‍ය නායකයන් සමඟ ද්විපාර්ශ්වික සාකච්ඡා පැවැත්වීමට නියමිතය.ඉන්දියා අග්‍රාමාත්‍ය මන්මෝහන් සිං, නේපාල අග්‍රාමාත්‍ය බාබුරාම් භට්ටරායි, භූතාන අග්‍රාමාත්‍ය ලියොන්චෙන් ජිග්මේ තින්ලේ, චිලී ජනාධිපති සෙබස්තියන් පිනෙරා ඉචෙනිකිව් මහත්වරුන් ඇතුළු රාජ්‍ය නායකයින් කිහිප දෙනෙකු සමඟ ජනාධිපතිවරයා ද්විපාර්ශවික සාකච්ඡා පවත්වන බව ජනාධිපති කාර්යාලය පවසයි.රියෝ සමුළුවට සහභාගී වන ජනාධිපතිතුමා බ්‍රසීලයේ රියෝ ද ජෙනයිරෝ නුවර වෙත ඊයේ (20) ළඟා විය.සමුළුව නිල වශයෙන් ඊයේ (20) ආරම්භ කරන ලද අතර එහි පස්වන දේශකයා වශයෙන් ජනාධිපතිතුමා සමුළුව ඇමැතීමට නියමිතව තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>21</day>
    </date>
    <link>http://www.dinamina.lk/2012/06/21/_art.asp?fn=n1206215</link>
    <topic>නැ‍‍ෙඟනහිරට පැන වූධීවර සීමා ඉවතට</topic>
    <author/>
    <content>නැ‍ෙඟනහිර ප්‍රදේශයේ ධීවර කර්මාන්තය සඳහා පනවා තිබු සීමා ඉවත් කිරීමට රජය තීරණය කර ඇත.නැඟෙනහිර ජීවත්වන ජනතාවගේ ජීවන තත්ත්වය ඉහළ නැංවීමේ අරමුණින් මෙම තීරණය ගෙන තිබේ. ආරක්‍ෂක හේතු මත ධීවර කර්මාන්තය සඳහා පනවා තිබූ යම් යම් සීමා ඊයේ (20) සිට ක්‍රියාත්මක වන පරිදි ඉවත් කැරිණි.මේ අවස්ථාවෙන් උපරිම ප්‍රයෝජන ගෙන තම ජීවන තත්ත්වය උසස් කර ගැනීමටත්, නිදහසේ රස්සාව කර ගැනීමටත් කටයුතු කරන ලෙස ශ්‍රී ලංකා නාවික හමුදාව ධීවර ප්‍රජාවගෙන් ඉල්ලමි..</content>
  </post></root>