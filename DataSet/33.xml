<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101126</link>
    <topic>දිප්පිටිය පොළේ වෙළෙඳකුටිවල්බිහි වෙන්න ඉඩ හැරලා</topic>
    <author>අරණායක විශේෂ පී. ඒ. මීගහමුලහේන</author>
    <content>අරණායක ප්‍රාදේශීය සභාව මගින් පාලනය වන දිප්පිටිය පොළේ පැරණි ගොඩනැගිල්ල වසර ගණනාවකට අධික කාලයකට ඉහත දී ඉදිකරන ලද ගොඩනැගිල්ලකි. මෙහි ඉඩකඩ මඳවීම නිසා එළවළු ඇතුළු අනෙකුත් ද්‍රව්‍ය විකුණනු ලබන්නේ මාර්ගය දෙපස තබාගෙනය.මේ ගොඩනැඟිල්ලට නිතර සුනඛයන් ගැවසීම වෙළෙදාම්වලට මහත් බාධාවක් වී තිබේ. මේ අසලින්ම ඇත්තේ පොදු වැසිකිළියයි.මෙයට වසරකට ආසන්න කාලයකට පෙරදී ලක්ෂ පහළොවක වියදමින් වෙළෙද කුටි පහළොවක් ඉදිකළත් දැනට වල්බිහිවී සුනඛයින්ගේ වාස භූමියක්ව තිබේ. මත්ලෝලීන්ගේ තිප්පොළක් බවට පත්ව ඇති මේ වෙළෙඳකුටි මෙසේ විනාශයට යෑමට ඉඩදී තිබෙන්නේ මන්දැයි ප්‍රදේශවාසීහු බලධාරින්ගෙන් ප්‍රශ්න කරති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101127</link>
    <topic>පිරිත් දෙසුමක් පවත්වාපොලිස් මුරපොළේ වැඩ අරඹයි</topic>
    <author>පාලින්දනුවර විශේෂ මාකෙළියේ සේන</author>
    <content>කිතුල්කණුහේන කන්ද පුපුරා නාය යතැයි සැකෙන් කලක් වසා දමා තිබුණ මාකෙළිඇල්ල පොලිස් මුරපොළ ගොඩනැගිල්ල පසුගියදා යළිත් විවෘත කෙරිණි.පසුගිය 2003 වර්ෂයේදී පැවැති මහා වර්ෂාවෙන් හටගත් නාය යෑම් ජල ගැලීම් හේතුවෙන් වසර ගණනාවක් මුළුල්ලේ වසා දමා පැවැති මාකෙළිඇල්ල පොලිස් මුරපොළ රාජකාරි කටයුතු මෙතෙක් පැවැති ස්ථානයේ යළිත් එම සැකය දුරුකර මේ ස්ථානයට ගෙන ඒමට ආරම්භයක් වශයෙන් පොලිස් මුරපළ ස්ථානාධිපති පොලිස් සැරයන් මුණසිංහ මහතාගේ අදහසක් අනුව ගිහි පිරිත් දේශනයක් පවත්වා යළිත් මෙහි මහජන රාජකාරි කටයුතු ආරම්භ කෙරිණි.මතුගම සහකාර පොලිස් අධිකාරි ජයසිරි කොඩිතුවක්කු, බදුරලිය පොලිස් ස්ථානාධිපති දමිත් ජයතිලක මහත්වරුන්ගේ උපදෙස් පරිදි පොලිස් සැරයන් මුණසිංහ මහතා ඇතුළු පොලිස් නිලධාරීහු මේ වැඩසටහන ක්‍රියාත්මක කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r1101128</link>
    <topic>පනාගොඩ පොදු සුසාන භූමිය නිසි නඩත්තුවක් නැතිව කැලෑවට ගිහින්</topic>
    <author>හෝමාගම සංචාරක මංජුල හිරිපිටිය</author>
    <content>වසර ගණනාවක සිට කිසිදු නඩත්තුවක් නොකිරීමෙන් පනාගොඩ පොදු සුසාන සොහොන්ගෙය අබලන්වී සුසානභූමිය කැලෑවෙන් වැසී ගොස් ඇතැයි ප්‍රදේශවාසීහු මැසිවිලි නගති.හෝමාගම ප්‍රාදේශීය සභාවට අයත් අක්කර හතරකට ආසන්න භූමියක පවතින පනාගොඩ පොදු සුසාන භූමිය පනාගොඩ හා ඒ අවට ග්‍රාමසේවා වසම් රැසකට ඇති එකම සුසාන භූමියයි.මේ පිළිබඳ අදහස් දැක්වූ හෝමාගම ප්‍රාදේශීය සභාවේ හිටපු මන්ත්‍රී කමල් චන්දන මහතා.වසර පනහකට වඩා වැඩි කාලයක පටන් පවතින පනාගොඩ පොදු සුසාන භූමිය මේ වන විට කැලයක් බවට පත්වෙලා. යම් අවමංගල්‍ය කටයුත්තක් කිරීමට අවශ්‍ය වූ විට හිමිකරුවන්ට සුසාන භූමියට පැමිණ භූ®මිය සුද්ධ පවිත්‍ර කිරීමට සිදු වී තිබෙනවා. සුසාන භූමියට යාබදව ඇති පනාගොඩ ශ්‍රී පරාක්‍රම මහ විදුහලේ සිසුන්ට ද මෙය විශාල බාධාවක්වී ඇති අතර මැසි මදුරුවන් නිරන්තරයෙන් බෝවෙන ස්ථානයක් බවට පත්වී හමාරයි. මෙහි ආදාහනාගාරයක් නොමැති වීම නිසා ප්‍රදේශ රැසක ජනතාවට අපහසුතා රැසකට ද මුහුණදීමට සිදුව තිබෙනවා. තවද සුසාන භූමියට අයත් භූ®මි ප්‍රමාණය ද අඩු වෙලා.ශාන්ත කුරුප්පුආරච්චි මහතාපනාගොඩ පොදු සුසාන භූමියේ ආදාහන ශාලාවේ බිත්ති සහ කණු කැඩී පුපුරා ගිහින්. මේ නිසා වර්ෂා අවස්ථාවක අවමංගල්‍ය කටයුත්ත කිරීමේ දී දේහය තබා ගැනීමට හෝ ජනතාවට රැස්වන්නට ස්ථානයක් නැහැ. සුසාන භූමිය වටා ආරක්ෂිත වැටක් නැති අතර මුරකරුවකු ද සේවයේ යොදවා නැහැ. මේ නිසා මෙහි විවිධ අපචාර සිදුවෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=r11011211</link>
    <topic>කළුතර දිසාවේ අභ්‍යන්තර සංචාරකකලාප හතක් පිහිටුවීමට පියවර</topic>
    <author>නාගොඩ විශේෂ එන්. විජේරත්න</author>
    <content>කළුතර දිස්ත්‍රික්කය තුළ අභ්‍යන්තර සංචාරක කලාප හතක් පිහිටුවීමට කටයුතු කෙරේ.මෙම සංචාරක කලාප පිහිටුවනු ලබන්නේ අම්පිටිගල පාරිසරික සංචාරක ගම්මානය, වරකාගොඩ ගල්ලෙන රජමහා විහාරය, කොලෝනියල් හෝම් සංචාරක නිකේතනය, පාහියන්ගල ලෙන, මා කෙළිඇල්ල නිවාඩු නිකේතනය, පවුරුකන්ද රජමහා විහාරය සහබෙන්තර ගඟ ආශි‍්‍රත කඩොලාන පරිසරය එනම් අලුත්ගම දක්වාත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101124</link>
    <topic>නසාර් පෙරමුණට</topic>
    <author>චිලි (ඒ. එෆ්. පී.)</author>
    <content>ඩකාර් රැලියේ කිලෝමීටර් 508 කින් යුත් අටවැනි දිනයේ ජය වාර්තා කළ කටාර් රාජ්‍යයේ නසාර් අල් අට්ටියා සමස්ත මෝටර් රථ තරගාවලියේ පෙරමුණ ගැනීමට සමත් විය.මේ මෝටර් රැලියේ ඉතා දුෂ්කර වූ අටවැනි අදියරේ කිලෝමීටර් 766 ක දුර ප්‍රමාණයක් වැටී තිබුණේ අටකාටා කාන්තාරය හරහාය. පසුගිය වසරේ අනුසූරතාව දිනූ නසාර් අටවන අදියර නිම කළේ පැය 28 කුත් මිනිත්තු 39 ක් සහ තත්පර 50 කිනි.පසුගිය වසරේ කිරුළ දිනූ ස්පාඤ්ඤයේ කාලෝස් සෙයින්ස් දෙවැනියා ලෙස තරගය නිමා කළේ නසාර්ට වඩා මිනිත්තු 6 ක් සහ තත්පර 36 පසුපසිනි.අටවන අදියර තෙක් සමස්ත මෝටර් රථ තරගාවලියේ පෙරමුණේ පසුවූ සෙන්ස් මේ අනුව දෙවනි ස්ථානයට පත්වී සිටී. (මේ අතර මේ රැළියේ යතුරු පැදි අංශයේ සමස්ත තරගාවලියේ පසුවන ස්පාඤ්ඤයේ මාර්ක් කොමා කිලෝමීටර් 776 ක දුරින් යුත් 8 වන අදියරේ ජය හිමිකර ගැනීමට සමත් විය.ඒ සඳහා ඔහුට ගත වූකාලය පැය 32 කුත් මිනිත්තු 18 ක් සහ තත්පර 52 කි.පසුගිය වසරේ යතුරු පැදි සූරතාව දිනූ ප්‍රංශයේ සිරිල් ඩෙස්ප්‍රස් දෙවැනි ස්ථානයට පත් විය. ඔහු සමස්ත යතුරු පැදි තරගාවලියේදී දෙවන ස්ථානයේ පසු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101125</link>
    <topic>වොස්නියෑකි පරදී</topic>
    <author>සිඩ්නි ඒ. එෆ්. පී.</author>
    <content>ටෙනිස් පිටියේ අංක 1 ක්‍රීඩිකා කැරොලින් වොස්නියෑකි සිඩ්නි ජාත්‍යන්තර ටෙනිස් සූරතාවලියේ දෙවැනි වටයෙන් ඉවත් කිරීමට ශ්‍රේණිගත කිරීම් වල 32 වැනි ස්ථානයේ පසුවන ස්ලෝවේකියාවේ ඩොමිනිකා කිබුල්කෝවා සමත් වූවාය.තරගය ආරම්භ වී පැයකුත් විනාඩි 40 කුත් ගත වෙද්දී 6 – 3 ක් 6 – 3 ක් ලෙස පරාජය වීමට වොස්නියැකීට සිදු විය.මේ අනුව ලබන සතියේ මෙල්බර්න්හි පැවැත්වෙන ඕස්ට්‍රේලියානු විවෘත ටෙනිස් තරගාවලියට වොස්නියැකීට සහභාගී වීමට සිදුව ඇත්තේ දැඩි මානසික පීඩනයකින් යුතුවය.පසුගිය වසරේ ලෝක ටෙනිස් සංගම් සූරතා 12 ක් දිනූ වොස්නියැකී ඔස්ට්‍රේලියානු විවෘත කිරුළ දිනා ගනිමින් සිය ප්‍රථම ග්‍රෑන්ඩ් ස්ලෑම් අත්පත් කර ගන්නා බව පසුගියදා ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101121</link>
    <topic>ශ්‍රී ලංකා බැඩ්මින්ටන් සංගමයනිලූකගේ තරග තහනම කොන්දේසි සහිතව ඉවත් කරයි</topic>
    <author>පි‍්‍රන්ස් ගුණසේකර</author>
    <content>දෙස්-විදෙස් තරග තහනමකට ලක්ව සිටින ජාතික බැඩ්මින්ටන් සූර නිලූක කරුණාරත්නට පැනවූ තහනම කොන්දේසියක් මත ඉවත් කිරීමට ශ්‍රී ලංකා බැඩ්මින්ටන් සංගමයේ මහ සභාව ඒකමතිකව තීරණය කර ඇත.බැඩ්මින්ටන් සංගමයේ විනය කමිටුව විසින් පෙන්වා දෙන ලද විනය විරෝධී ක්‍රියා පිළිගෙන නැවත එවැන්නක් නොකරන බවට නිලූක ලිපියක් ලබාදිය යුතු බව ඔහුට ලබාදී ඇති කොන්දේසිය වේ.මෙයට අමතරව දැඩි අවවාද මත නිදහස් කරන ලද ජාතික බැඩ්මින්ටන් සූරියක් වූ චන්ද්‍රිකා ද සිල්වා ක්‍රීඩිකාවද නැවැත එවැනි විනය විරෝධී ක්‍රියාවලට සම්බන්ධ නොවන බවට පොරොන්දු ලිපියක් ලබාදිය යුතු බවටද බැඩ්මින්ටන් සංගමයේ මහ සභාව ඒකමතිකව තීරණය කර ඇත.මේ පිළිබඳව ජාතික බැඩ්මින්ටන් සූර නිලූක කරුණාරත්නගෙන් කළ විමසුමකදී ඔහු පැවැසුවේ තමා විනය විරෝධී ක්‍රියාවක් නොකළ බවය. “මා වරදක් කළේ නෑ.මට එරෙහිව පැවැති පරීක්ෂණයේ දී ලැබුණු සාක්ෂි බොහොමයකින් එය තහවුරු වූ බව දන්නවා. බැඩ්මින්ටන් සංගමය මගෙන් ලිපියක් ඉල්ලුවත් තවම මට ඒ ගැන දන්වා නෑ. ඔවුන් සමග නැවැත සාකච්ඡා කරන්න සූදානමින් මා ඉන්නේ” නිලූක කරුණාරත්න පැවැසීය.නිලූක කරුණාරත්න දැනට පිට පිටම 9 වතාවක් ජාතික බැඩ්මින්ටන් සූරයා බවට පත් වී වාර්තාවක් පිහිටුවා ඇති ප්‍රබල ක්‍රීඩකයෙකි. මේ 20 දා ඇරැඹෙන ජාතික බැඩ්මින්ටන් සූරතාවලියට සහභාගී වීමට නම් දැනට පනවා ඇති තරග තහනම ඉවත් කර ගත යුතුව ඇත.නිලූකගේ තරග තහනම පසුගිය මාසයේ 16 වැනිදා ප්‍රකාශය කළ අතර ඔහුට අභියාචනාවක් ඉදිරිපත් කිරීමේ අවස්ථාව සලසා දී තිබුණි. ඔහු විසින් පසුගිය 3 දා ශ්‍රී ලංකා බැඩ්මින්ටන් සංගමයට ලිඛිතව දන්වා ඇත්තේ තරග තහනම ඉවත් කිරීම පිළිබඳ නැවැත සලකා බලන ලෙසය. එදිනට පසුදින ශ්‍රී ලංකා බැඩ්මින්ටන් සංගමය හා නිලූක කරුණාරත්න අතර සාකච්ඡාවක් පවත්වා ඇතැයි ද වාර්තා වේ.මේ අතර නිලූක කරුණාරත්න තමාට අසාධාරණ ලෙස දඬුවම් කළේ යැයි ක්‍රීඩා ඇමැති මහින්දානන්ද අලුත්ගමගේ මහතාට පැමිණිල්ලක් ද ඉදිරිපත් කර තිබුණි.ක්‍රීඩා ඇමැතිවරයාගේ නියෝගයෙන් පැවැති පරීක්ෂණයකදී ශ්‍රී ලංකා බැඩ්මින්ටන් සංගමයේ නිලධාරීන්ගෙන් ප්‍රකාශ සටහන් කර ගෙන ඇත. මෙහි තීන්දුව ඉදිරි දින කිහිපයේ දී ක්‍රීඩා අමාත්‍යාංශය මගින් ප්‍රකාශ කිරීමට ද නියමිතව ඇත.ශ්‍රී ලංකා බැඩ්මින්ටන් සංගමයේ සභාපති රොෂාන් ගුණවර්ධන මහතාගෙන් කළ විමසීමකදී පැවැසුවේ නිලූක ජාතික සම්පතක් හෙයින් ඔහුට සහනයක් ලබාදීම සංගමයේ එකම බලාපොරොත්තුව බවය.“ක්‍රීඩකයෝ නැතිව සංගමයක්, සංගමයක් නැතිව ක්‍රීඩකයෝ ඉදිරියට යන්න අපහසුයි.අපි උත්සාහ කළා ඔහුට කරුණු පැහැදිලි කර දී දඬුවමක් නැතිව ප්‍රශ්නය බේරා ගන්න. ඔහු එයට උදව් කළේ නෑ. ක්‍රීඩාවට හොඳ විනයක් අවශ්‍යයි. ඒක නිලූකත් දන්න නිසා ඔහුගේ ප්‍රතිචාරය අනුව හෙට අනිද්දා තහනම ඉවත් කරන්න හැකිවේවි කියා විශ්වාස කරනනවා” ගුණවර්ධන මහතා පැවැසීය.නිලූකට එරෙහිව නඟා තිබූ ප්‍රධාන චෝදනා වන්නේ පොදු රාජ්‍ය මණ්ඩලීය තරඟවලියේදී හා අනුරාධපුරයේ පැවැති තරගාවලියකදී විනය විරෝධී හැසිරීමත් තාවකාලික තරග තහනමත් තිබියදී මහනුවර පැවැති තරගාවලියකට සහභාගීවීමත් යන කරුණුය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101122</link>
    <topic>සාන්ත පීතර විදුහල කඩුලු 8කින් ජය ගනී</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය විසින් සංවිධානය කරනු ලබන අන්තර් පාසල් රන් කැකුළු කුසලාන 13 න් පහළ දෙවැනි කොටසේ පළමු අවසන් පූර්ව තරගයෙන් සඳලංකාව මැදි විදුහලට එරෙහිව කඩුලු 8 ක ජයක් වාර්තා කළ සාන්ත පීතර ‘බී’ කණ්ඩායම අවසන් මහා තරගය සඳහා සුදුසුකම් ලබාගැනීමට සමත් විය.පළමුව පන්දුවට පහර දුන් සඳලංකාව මැදි විදුහල ඕවර 27.3 කදී සියලුදෙනා දැවී රැස්කර ගනු ලැබුවේ ලකුණු 58 ක් පමණි. පන්දු යැවීමේදී නිසල් සොයිසා හා අනූප බණ්ඩාර කඩුලු 3 ක් බැගින් දවාලූ අතර දිනූප් පීරිස් කඩුලු 2 ක් දවා ගත්තේය.පිළිතුරු ඉනිම ක්‍රීඩා කළ සාන්ත පීතර ‘බී’ පිල ඕවර 13.4 කදී කඩුලු 2 කට ලකුණු 63 ක් වාර්තා කළේය. දිනූප් පීරිස් නොදැවී ලකුණු 23 ක් රැස්කළේය.දෙවැනි කොටසේ දෙවැනි අවසන් පූර්ව තරගය 13 වැනිදා හෝමාගම මැදි විදුහල හා වේල්ස් කුමාර විදුහල් ‘බී’ කණ්ඩායම අතර පැවැත්වේ.රන් කැකුළු කුසලාන පළමු කොටසේ තරගාවලියේ අවසන් පූර්ව තරග පැවැත්වීමට නියමිතව ඇත්තේ 17 සහ 18 වැනිදාය.රිච්මන්ඩ් විදුහල් ‘ඒ’ කණ්ඩායම හා ගම්පහ බණ්ඩාරනායක විදුහල් ‘ඒ’ කණ්ඩායම අතර පළමු අවසන් පූර්ව තරගයත්, සාන්ත පීතර ‘ඒ’ පිල හා පානදුර රාජකීය විදුහල් ‘ඒ’ පිල අතර දෙවැනි අවසන් පූර්ව තරගයත් පැවැත්වීමට නියමිතය.අවසන් මහා තරගය 20 දා පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101123</link>
    <topic>රාහුල විද්‍යාලයට පළමු ඉනිමේ ජයක්</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>වයඹ රාජකීය විදුහල සමග මාතර යන්වත්ත පිටියේදී පැවති වයස 19 න් පහළ දෙවැනි කොටසේ ක්‍රිකට් තරගයේදී රාහුල විදුහල පළමු ඉනිමේ ජයක් වාර්තා කළේය.පළමුවෙන් පන්දුවට පහර දුන් වයඹ රාජකීය පිල ලකුණු 156 කට දැවී ගියහ.රාහුල විදුහලේ පළමු ඉනිම ලකුණු 182 කට සීමා විය.නදුන් තරංග පන්දු 82 කදී ලකුණු 91 ක් රැස්කර ගත්තේය. හතරේ පහර එකොළහක් සහ එක් හයේ පහරක් එයට ඇතුළත්ය.වයඹ රාජකීය විදුහලේ දෙවැනි ඉනිමේදී තරගය නතර කරන අවස්ථාවේ කඩුලු 9 කට ලකුණු 219 ක් විය. බී. එන්. නවරත්න හතරේ පහර දහයක් සමග පන්දු 192 කදී ලකුණු 105 ක් රැස්කර ගත්තේය.වයඹ රාජකීය විදුහල පළමු ඉනිම 165/10 (ඕවර 66) - ටී. එම්. පී. ආර්. බී. 56 නොදැවී, එම්. ඩබ්. සී. ඩී. විමලසූරිය 45, රුසිරු උයන්හේවා 52/3, ටී. එම්. ඒකනායක 35/3, සමීර ඩිල්ෂාන් 13/2රාහුල විදුහල පළමු ඉනිම 182/10 (50.2) - නඳුන් තරංග 91, ප්‍රසාදික ගමගේ 22, එච්. එම්. පණ්ඩිත 55/3, ටී. එම්. පී. බී. ආර්. බී. ඒකනායක 44/2, ඒ. එම්. අයි. එස්. අබේකෝන් 14/2, ඩී. ඩී. එම්. කේ. සිසිර 8/2වයඹ රාජකීය විදුහල දෙවන ඉනිම 219/9 (පන්දු වාර 78) - අයි. එම්. බී. එන්. නවරත්න 105, පී. එස්. රත්නායක 38, විහඟ කල්හාර 34/3, නඳුන් තරංග 36/3.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s11011210</link>
    <topic>සම ශූරයින්ට කුසලාන පිරිනැමීම.</topic>
    <author>ඡායාරූපය - ලලිත් වැලිවිටිගොඩ</author>
    <content>කොළඹ දිස්ත්‍රික් කාන්තා ක්‍රිකට් සංගමය මගින් පැවැත්වූ අන්තර් පළාත් කාන්තා ක්‍රිකට් සමාජ හා පාසල් අතර පැවැති සය සාමාජික කාන්තා තරගාවලියේ අවසන් තරගය පසුගියදා (09) කොළඹ ගුවන් හමුදා මූලස්ථාන ක්‍රීඩාංගණයේදී පැවැත්විණි. ක්‍රිකට් සමාජ කණ්ඩායම් අතර පැවැත්වූ තරඟාවලියේ සම ශූරතාව දිනූ හලාවත මේරියන් කාන්තා ක්‍රිකට් කණ්ඩායම් නායිකා සශිකලා සිරිවර්ධන සහ කොළඹ කෝල්ට්ස් ක්‍රීඩා සමාජ ක්‍රිකට් කණ්ඩායම් නායිකා චමනි සෙනෙවිරත්න වෙත සූරතා කුසලාන පිරිනැමීම ජනපති ආර්යා ශිරන්ති රාජපක්‍ෂ මැතිණිය අතින් සිදු කෙරිණි. කොළඹ දිස්ත්‍රික් කාන්තා ක්‍රිකට් සංගමයේ සභාපති රෝහිණී ප්‍රනාන්දු මහත්මිය ද මෙහි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101126</link>
    <topic>වසරේ පාපන්දු ක්‍රීඩකයා සම්මානයලයනල් මෙසීට</topic>
    <author>සූරිච් (ඒ. එෆ්. පී.)</author>
    <content>බාසිලෝනා කණ්ඩායමේ ක්‍රීඩකයන් වන ඇන්ඩ්‍රිස් අයිනෙස්ටා හා ශේවි අබිබවා යමින් ජාත්‍යන්තර පාපන්දු සම්මේලනයේ වසරේ හොඳම ක්‍රීඩකයා සම්මානය නොකඩවා දෙවැනි වතාවටත් දිනා ගැනීමට ආජෙන්ටිනාවේ ලයනල් මෙසී සමත්විය.1988 හා 1989 වසරවලදී නොකඩවා දෙවතාවක් මේ සම්මානය හිමිකර ගත් මාර්කෝ වාන් බැස්ටින්ට පසුව පිට පිට දෙවතාවක් වසරේ හොඳම ක්‍රීඩකයා සම්මානය දිනූ පළමු ක්‍රීඩකයා මෙසීය.මේ සම්මානය සඳහා පැවැති ඡන්ද විමසීමෙන් 22.65 ක ප්‍රතිශතයක් 23 හැවිරිදි මෙසීට හිමි වූ අතර අයිනෙස්ටා ට හිමිවූයේ 17.36 ක ප්‍රතිශතයකි. ශේවි 16.48 ක ප්‍රතිශතයක් ලබා ගත්තේය. නෙදර්ලන්තයේ වෙස්ලි ස්නයිඩර්ට හිමිවූයේ 14.48 ක ප්‍රතිශතයක් පමණි.“මේ සම්මානය සඳහා මා සුදුසුකම් ලැබීමෙන් අධික සතුටකුත්, පුදුමයකුත් මට ඇතිවුණා. මං වෙනුවෙන් ඡන්දය දුන් හැමෝටම මම ස්තුතිවන්ත වෙනවා.” මෙසී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101127</link>
    <topic>ක්‍රීඩකයන්ට අපල කාලයක්</topic>
    <author>මැඩ්රිඩ් (ඒ. එෆ්. පී.)</author>
    <content>තහනම් උත්තේජක භාවිත කිරීම හේතුවෙන් තවත් තරගකරුවන් 6 දෙනෙකු සමග වැරදිකරු වූ ස්පාඤ්ඤයේ හිටපු කඳු තරණය කිරීමේ පාපැදි සූර ඇල්බටෝ ලියන් සියදිවි හානිකර ගත් බව වාර්තා වේ.මැඩ්රිඩ් නුවර පිහිටි ඔහුගේ නිවසේ ගෙල වැළලාගෙන මියගොස් සිටි ලියන්ගේ මළසිරුර හමුවූ බව පොලිසිය ප්‍රකාශ කළේය.පසුගිය මස පොලිසිය විසින් කරනු ලැබූ මහා පරිමාණ තහනම් උත්තේජක භාවිත කිරීමේ පරීක්‍ෂණ අනුව ලියන් වරදකරු වී තිබේ.මේ අතර නයිජීරියාවේ හිටපු ජාත්‍යන්තර පාපන්දු ක්‍රීඩක උචේ ඔකාෆර් ටෙක්සාස් හි පිහිටි සිය නිවස තුළදී සියදිවි නසාගෙන ඇති බව පොලිසිය ප්‍රකාශ කළේය.1994 සහ 1998 ලෝක කුසලාන තරගවලදී නයිජීරියාව වෙනුවෙන් දස්කම් දැක්වූ 43 හැවිරිදි ඔකාෆර් ඔහුගේ නිවසේ උඩු මහලේදී ගෙල වැළලාගෙන මියගොස් තිබේ.මෙතෙක් ඔහුගේ මිය යාමට හේතුව අනාවරණය වී නොමැති බව එරට පොලිසිය ප්‍රකාශ කළේය.බ්‍රිතාන්‍යයේ හිටපු හෙවිවේට් බොක්සිං සූර ගැරී මේසන් පසුගියදා සිදුවූ රිය අනතුරකින් ජීවිතක්‍ෂයට පත් වූ බව වාර්තා වේ.48 හැවිරිදි මේසන් දකුණු ලන්ඩනයේ පාපැදියක ගමන් කරමින් සිටියදී වෑන් රියක ගැටී මේ අනතුර සිදුවී ඇත.1984 වසරේ සිට 1994 වසර දක්වා ජාත්‍යන්තර බොක්සිං පිටිය වර්ණවත් කළ ජැමෙයිකානු සම්භවයක් ඇති මේසන් රගර් ක්‍රීඩකයකු ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101128</link>
    <topic>ජනසතු ක්‍රිකට් මුල් පුටුවආචාර්ය පි‍්‍රයත්ට</topic>
    <author/>
    <content>වසර 40කට පමණ ඉපැරැණි ඉතිහාසයකට හිමි අර්ධ රාජ්‍ය අංශයේ ප්‍රමුඛතම ආයතන වලින් සැදුම් ලත් ජනසතු සේවා ක්‍රිකට් සංගමයේ පසුගියදා පැවති මහා සභාවේදී 2011 - 2013 කාල පරිච්ඡේදය සඳහා ජනසතු සේවා ක්‍රිකට් සංගමයේ සභාපතිවරයා ලෙස ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බී. වික්‍රම මහතා නිතරගයෙන් තේරී පත් විය. 2008 - 2010 කාල පරිච්ඡේදයේදී ද සභාපතිවරයා ලෙස කටයුතු කළ වික්‍රම මහතා ජනසතු සේවා ක්‍රිකට් ක්‍රීඩා පිටිය සංවර්ධනය කිරීමටත් එමෙන්ම ජනසතු සේවා ක්‍රිකට් තරගාවලියේ ප්‍රමිතිය ඉහළ නැංවීම සඳහා නව මුහුණුවරක් ලබා දුන්නේ ය.ජනසතු සේවා ක්‍රිකට් සංගමයේ නව ප්‍රධාන ලේකම්වරයා ලෙස ලංකා බැංකුවේ විධායක නිලධාරියෙකු වන උදය ඉමල්ෂ මහතා නිතරගයෙන් තේරී පත් විය. උප සභාපතිවරුන් ලෙස හිටපු සභාපතිවරයෙකු වූ ලංකා බැංකුවේ විධායක නිලධාරියෙකු වන අනුර වීරසිංහ මහතා ද නාගරික සංවර්ධන අධිකාරියේ සභාපති ජානක කුරුකුලසූරිය මහතා ද ශ්‍රී ලංකා වරාය අධිකාරියේ ජේ්‍යෂ්ඨ විධායක නිලධාරියෙකු වන නලින් අපෝන්සු මහතා ද ශ්‍රී ලංකා රූපවාහිනී සංස්ථාවේ ක්‍රීඩා අංශයේ ප්‍රධානී පාලිත සෙනරත් මහතා සහ අපනයන සංවර්ධන මණ්ඩලයේ විධායක නිලධාරියෙකු වන උපුල් අක්මීමන මහතා ද නිතරගයෙන් තේරී පත් විය.එමෙන්ම නව භාණ්ඩාගාරිකවරයා ලෙස ශ්‍රී ලංකා ඛනිජ තෙල් නීතිගත සංස්ථාවේ විධායක නිලධාරියෙකු වන පි‍්‍රයාන් විජේවර්ධන මහතා තේරී පත් විය.ජනසතු සේවා ක්‍රිකට් සංගමයේ සභාපති ආචාර්ය පි‍්‍රයත් බී.වික්‍රම මහතාගේ නායකත්වය යටතේ නව නිලධාරී මණ්ඩලය ජනසතු සේවා ක්‍රිකට් ක්‍රීඩාංගණයේ සංවර්ධන කටයුතු කඩිනමින් නිම කිරීමටත්, ජනසතු සේවා ක්‍රිකට් තරගාවලිය වඩා තරඟකාරි ලෙස නව මුහුණුවරකින් පැවැත්වීමටත් බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=s1101129</link>
    <topic>මලල ක්‍රීඩා නීති ගැන සම්මන්ත්‍රණයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ශ්‍රී ලංකා මලල ක්‍රීඩා සංගමය මෙහෙයවන තාක්‍ෂණික නිලධාරී අදියර 4 පරීක්‍ෂණය සඳහා ඉදිරිපත් වී සිටින අපේක්‍ෂකයින් වෙනුවෙන් සංවිධානය කළ ජවන හා පිටිය නීති රීති පිළිබඳ විශේෂ සම්මන්ත්‍රණයක් මේ මස 15 සහ 16 යන දිනයන්හිදී ජාතික ක්‍රීඩා විද්‍යායතන ශ්‍රවණාගාරයේදී පැවැත්වේ.දින දෙකෙහිම පෙ. ව. 9.00 ට ආරම්භ වේ. ශ්‍රී ලංකා මලල ක්‍රීඩා සංගමයේ ජාතික හා අන්තර්ජාතික පුහුණුව ලද තාක්‍ෂණික නිලධාරීන් විසින් මෙම සම්මන්ත්‍රණ මෙහෙයවනු ලබයි. ජනවාරි මස 30 වන දින දිවයිනේ මධ්‍යස්ථාන 07කදී මෙම තාක්‍ෂණික නිලධාරීන් සඳහා වන පරීක්‍ෂණ පැවැත්වේ.  මධ්‍යම පළාත් මහජන බැංකු නිලධාරීන්ගේ වාර්ෂික ක්‍රීඩා තරගාවලිය ජනවාරි 22 දා දින මහනුවර බෝගම්බර ක්‍රීඩා පිටියේදී පෙරවරු 8.30 සිට ආරම්භ කෙරේ.මහනුවර, මාතලේ සහ නුවරඑළිය මහජන බැංකු ශාඛාවල නිලධාරීන් සහ නිලධාරිනියන් මේ සඳහා සහභාගී වේ.ක්‍රිකට් (කාන්තා/පිරිමි) වොලිබෝල් (කාන්තා/පිරිමි) නෙට්බෝල් පාපන්දු සහ මලල ක්‍රීඩා (විවිධ වයස් සඳහා) ක්‍රීඩා තරගාවලියට ඇතුළත් තරග වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=f1101122</link>
    <topic>අයියනායක අඩවියේ ග්‍රාම රාජ්‍යය නිකවැරටිය</topic>
    <author>සටහන් - නදීෂාණි ප්‍රියංගිකා සහ රංජිත් ප්‍රේමතිලක       ඡායාරූප - රංජිත් ප්‍රේමතිලක , කුරුණෑගල දිස්ත්‍රික් විශේෂ</author>
    <content>“ඉසුරින් පිරි ග්‍රාම රාජ්‍යයක්” බිහිකිරීම අරමුණු කරගත් නිකවැරටිය ප්‍රාදේශීය සභාවට සත්කෝරළයේ හිමිවන්නේ සුවිශේෂී ස්ථානයකි. කෘෂිකාර්මික ජනතාවක් වෙසෙන මෙහි එක් පසකින් දැදුරුඔය ගලාබසී. අයියනායක දෙවියන්ගේ දෙවොල, බුදුමුත්තාව රජමහා විහාරය ජනතා සිත් අධ්‍යාත්මික සුවයක් කරා ගෙනයන්නේ සිත් සිසිල් කරමිනි.1987 අංක 15 දරණ ප්‍රාදේශීය සභා පනතින් ස්ථාපිත වන නිකවැරටිය ප්‍රාදේශීය සභාවේ ප්‍රථම සභාපති වූයේ එල්. එම්. රස්නායක මහතාය. ඉන් ඉක්බිති ගෙවුණු වසර හතර හමාරක කාලය තුළ එහි සභාපතිත්වයට පත්වූයේ එස්. ඒ. ශි‍්‍රයානන්ද මහතාය.නිකවැරටිය ප්‍රාදේශීය සභාව සතු බොහෝ මාර්ග දුෂ්කර මාර්ග ලෙස හඳුනාගෙන තිබේ. විශේෂයෙන්ම මාර්ග සංවර්ධනයක් වර්තමාන නායකත්වයට පෙරාතුව සිදුනොවීම නිසාවෙන් කෘෂිකාර්මික ජනතාව මුහුණ පෑවේ දැඩි අසීරුතාවයකට ය.ග්‍රාමීය මාර්ග සංවර්ධනය තුළින් කෘෂිකාර්මික ජනතාවගේ අවශ්‍යතා තෘප්තිමත් කිරීම නායකත්වයේ ප්‍රධාන අරමුණක් බවට පත්විය. ඒ අනුව අතිගරු ජනාධිපතිතුමන් ගේ ජාතික සමගිය “ගම නැගුම”, “මඟ නැඟුම” ව්‍යාපෘති තුළින් එකී අවශ්‍යතාවය තෘප්තිමත් කරගැනීමට හැකිවිය. 2009 වසරේදී රු. 20,418,830.76 සහ 2010 වසරේදී රු. 20,000000.00 මුදලක් වැයකරමින් දුෂ්කර මාර්ග සංවර්ධනය වන්නේ ජනතා පැතුම් මල්ඵල ගන්වමිනි.විශේෂයෙන්ම වියළි දේශගුණික තත්ත්වයක් පවතින අර්ධ ශුෂ්ක කලාපයක පිහිටි මෙම බලප්‍රදේශයේ කෘෂිකාර්මික ජනතාව මුහුණදුන් ප්‍රධාන ගැටලුවක් වූයේ පානීය ජල හිඟයයි. වර්තමානයේදී ලක්‍ෂ 500ක පමණ මුදලක් වැය කරමින් විශාල ජල සම්පාදන ව්‍යාපෘතියක් ක්‍රියාත්මක වෙමින් පවතින්නේ එම අවශ්‍යතාවය සම්පූර්ණ කරමිනි.මෙහිලා සඳහන් කළ යුතු විශේෂ ඇගයුමක් ද තිබේ. ආර්ථික සංවර්ධන අමාත්‍ය බැසිල් රාජපක්‍ෂ මැතිතුමා නොවන්නට මේ ව්‍යාපෘතිය මෙතරම් සාර්ථක වන්නේ ද නැත.  එලෙසම ප්‍රදේශවාසී ජනතාව ලබාදුන් දායකත්වය ඉතා අගනා බැව් ද කිව යුතුය.ප්‍රදේශයේ ජනතාවගේ සෞඛ්‍ය තත්වය නඟා සිටුවීම කෙරෙහිද සභාවේ අවධානය යොමු විය.විශේෂයෙන් ම නිකවැරටිය ප්‍රාදේශීය සභාවට අයත් අතිශය දුෂ්කර පෙදෙස් රැසක ජනතාව සෞඛ්‍ය ගැටලු පිළිබඳ දැනුවත් කරමින් සභාව කළ මෙහෙවර මෙහිදී ඇගයිය යුතු වේ. එමෙන්ම අතිශ්‍ය නාගරීකරණය නොවූ නගරයක් වුවද කැලිකසළ ක්‍රමවත්ව බැහැර කිරීමේ ක්‍රමවේදයක අවශ්‍යතාව ජනතාවට මතු නොවුණාම නොවේ.2010 වසරේදී රු. 3000000 පමණ වියදමින් වන කසළ කළමනාකරණ ව්‍යාපෘතිය වන්නේ නිකවැරටිය නගරය පිවිතුරු පුරවරයක් කරා යන ගමනට මං පෙත් විවර කළේය.දැනුමෙන් පිරිපුන් පුද්ගලයකු බිහිකිරීමට දායකත්වය සපයමින් නිකවැරටිය ප්‍රාදේශීය සභා බලප්‍රදේශය තුළ පවතින පුස්තකාල වාර්ෂිකව සංවර්ධනය කිරීමට ප්‍රාදේශීය සභාව සෘජුව මැදිහත්වේ.එපමණක් නොව ප්‍රාදේශීය සභා බල ප්‍රදේශය සතු පෙර පාසල් සඳහා අවශ්‍ය පහසුකම් සැපයීමට ප්‍රාදේශීය සභා නායකත්වයට හැකියාවක් ලැබිණි.පූර්ව ළමා විය සංවර්ධනය කෙරෙහි ප්‍රාදේශීය සභාවේ අවධානය යොමුවීම නිසාවෙන් පෙරට වඩා ප්‍රගතියක් එකී මධ්‍යස්ථාන තුළ දැකිය හැකි විය. සිඟිති දරුවන් වෙනුවෙන් ක්‍රීඩා උපකරණ තිළිණ වන්නේ ඔවුන්ගේ ළමා ලොවට තිළිණයක් ලෙසිනි.ඒ හැරෙන්නට ගොඩනැගිලි සංවර්ධනය වීම නිසා විසිතුරු පූර්ව ළමා විය මධ්‍යස්ථානයන් නිර්මාණය විය. රුපියල් කෝටි හයහමාරක මුදලක් වැයකරමින් නිකවැරටිය ප්‍රාදේශීය සභා පුරහල ඉදිවන්නේ ප්‍රාදේශිකයින්ගේ සංස්කෘතික ප්‍රබෝධයට අත්වැලක් සපයමිනි.විශේෂයෙන්ම 93036ක පමණ ජනගහණයන් වෙසෙන නිකවැරටිය ප්‍රාදේශීය සභා බලප්‍රදේශය තුළ ඉදිවෙමින් පවතින නවීන පහසුකම්වලින් යුත් අලංකාරවත් බස් නැවතුම් පොළ 2011 වසර වන විට ජනතා අයිතියට පත්කිරීමට නියමිතය.“ඉසුරින් පිරි ග්‍රාම රාජ්‍යයක්” යන්න ස්වකීය දැක්ම කරගනිමින් නිකවැරටිය ප්‍රාදේශීය සභාව මේ පා නඟන්නේ වේගවත් සංවර්ධනයක් කරාය. ගැමිකමේ ගැමි සුවඳ රඳවා ගනිමින්, කෘෂිකර්මාන්තය ස්වකීය ආදායම් මාර්ගය කරගත් අයියනායක දෙවි අඩවියේ ඇත්තන්ට මේ ප්‍රාදේශීය සභාව දේවාශිර්වාදයකි.  ඔහු දේශපාලනය වෙනුවෙන් වරෙක අනේක විද දුක් ගැහැට විඳි අයෙකි. ඒ නිසා ම දෝ ආදරණීය ජනතාවගේ දුක් කම් කටොළු දෙස සානුකම්පිකව බලන්නට ඔහුට හැකිවිය. ජනතා වරමින් පුරවරයෙහි ප්‍රධාන පුරවැසියා ලෙස ඔහු කිරුළු පළදින්නේ එබැවිනි. මේ කතා බහ නිකවැරටිය ප්‍රාදේශීය සභාවේ ගරු සභාපති එස්. ඒ. ශ්‍රියානන්ද මැතිතුමා සමඟිනි.* පළාත් පාලන ආයතනයක ප්‍රධානියෙක් විදිහට ඔබතුමා සංවර්ධන ඉලක්ක කරා සභාව මෙහෙයවීමට මහජන සම්බන්ධතා ක්‍රියාවලිය උපයෝගී කරගන්නේ කෙසේ ද ?ඇත්තටම වර්තමාන ප්‍රාදේශීය සභා පනතට අනුව සභාපතිවරයකුට අසීමිත බලතල ප්‍රමාණයක් හිමි වෙනවා. ඒ වගේ ම ප්‍රජාතන්ත්‍රවාදී රාමුවන් තුළ පාලනය මෙහෙයවීමෙන් අපිට අපේ ඉලක්ක කරා යා හැකියි කියන මතය මා තුළ පවතිනවා.ඇත්තටම අපි ජනතාව ගේ සෑම ගැටලුවක් ක්ෂේත්‍රයක් කෙරෙහිම අවධානය යොමු කරමින් කළ හැකි දේ වඩාත් හොඳින් ඉටු කරනවා.මා දකින විදිහට ජනතා සුබ සිද්ධිය කරා ඉලක්ක මෙහෙයවද්දී පැන නඟින ගැටලු විසඳා ගැනීමේ සාර්ථකම ක්‍රම වේදය “සාකච්ඡාවයි” පක්ෂ විපක්ෂ භේදයක් නැතුව මම සෑම මන්ත්‍රීවරයෙකුගේ ම හඬට සවන් දෙනවා. අපේ “ඉසුරුමත් ග්‍රාම රාජ්‍යයන්” තැනීමේ ගමන මා මෙහෙය වන්නේ ඒ ආකාරයෙන්.* මේ ප්‍රාදේශීය සභා බල ප්‍රදේශයේ ප්‍රධානම පුරවැසියා විඳිහට ඔබ ඉදිරියේ පවතින ප්‍රධාන අභියෝග ගැන කතා කළොත් ?මේ ප්‍රදේශයේ ඉන්නේ කෘෂිකර්මාන්තය ප්‍රධාන ජීවනෝපායක් කරගත් ජන කොට්ඨාසයක්. අපේ ප්‍රධානම සම්පත් වෙන්නේ අහසයි පොළවයි අපට ලබා දෙන දේවල්. මේවා කලට වේලාවට අපට පිහිට නොවුණොත් අපිට අයියනායක දෙවියන්ගේ ම පිහිට තමයි ඉල්ලන්න වෙන්නේ. ඒ නිසා විශේෂයෙන්ම වර්ෂාව, තද නියඟ මේවා තමයි අපේ ජනතාව හමුවේ පවතින ප්‍රධාන අභියෝග. වැව් ඉදිකිරීම මීට එක්තරා විසඳුමක් විතරයි.* ගත වුණු පාලන කාලය දෙස ඔබ ආපසු හැරී බැලුවොත් ඔබේ විශේෂ අවධානයක් යොමු වුණේ කුමන ක්ෂේත්‍රයන්ට ද ?විශේෂයෙන්ම මම ප්‍රාර්ථනා කරන්නේ මගේ ආදරණීය, ජනතාවගේ සුබ සිද්ධිය. යටිතල පහසුකම්, සෞඛ්‍ය, අධ්‍යාපනය, ආර්ථික ආදී මේ සෑම ක්ෂේත්‍රයකම ජනතාවගේ ගැටලු හඳුනාගනිමින් ඒවාට හැකි තරම් සාධාරණ විසඳුමක් ලබා දීම තමයි මගේ අරමුණ.එතනදී මම මහජන පුස්තකාල සංවර්ධනය, කෙරෙහිත්, මාර්ග සංවර්ධනය කෙරෙහිත් මගේ විශේෂ අවධානය යොමු කෙළේ මා හඳුනාගත් ප්‍රධාන අවශ්‍යතා ඒ වූ බැවින්.* සෑම ප්‍රාදේශීය සභාවක්ම මුහුණ දෙන පොදු ගැටලු මේ ප්‍රාදේශීය සභාවටත් ඇති. ඒ අභියෝගය ඔබතුමා ජයගත්තේ මොන ආකාරයකින් ද ?ඔව්, ගොඩක් වෙලාවට ප්‍රාදේශීය සභාවලට තියෙන ගැටලුවක් තමයි කුණු කසළ ප්‍රශ්නය. ඒත් කියන්න සතුටුයි අපේ ප්‍රාදේශීය සභා බල ප්‍රදේශය තුළ කසළ ප්‍රශ්නයක් උග්‍ර විදිහට අපිට නැහැ. මොකද තාමත් ඒවා නාගරීකරණයට හසු නොවී පවතින නිසා අනවසර ඉදිකිරීම් අඩුයි. ඒ හින්දාම වෙන්නැති මේක අපට තදින් බල නොපාන්නේ.* ඔබතුමාගේ ඉදිරි ඉලක්ක ගැන අවධානය යොමු කළොත් ?අතිගරු ජනාධිපතිතුමාගේ මේ සංවර්ධන සංග්‍රාමයට මට හැකි අයුරින් මගේ දායකත්වය ලබාදීලා මේ පුරවරය ඉසුරුමත් පුරවරයක් කිරීම මගේ අරමුණයි.  අපි මේ නගරයට එදා පාසල් ආපු කාලයත් මේ ගත වුණු වසර කීපයත් දිහා බලද්දි විශාල සංවර්ධනයක් සිදු වෙලා තියෙනවා. නගරයේ පිරිසුදු භාවය කෙරෙහි සභාපතිතුමාගේ විශේෂ අවධානය යොමු වෙලා තියෙනවා. ඒ වගේම අඩපණ වී තිබූ බස් නැවතුම්පොළ ප්‍රතිසංස්කරණ කටයුතු මේ වන විට ආරම්භ වෙලා. ඒ ගැන අපිට සතුටු වෙන්න පුළුවන්.  සභාපතිතුමා ගත වුණු කාලය තුළ සුවිශාල වැඩකොටසක් ජනතාව වෙනුවෙන් ඉටු කළා. පෙර පාසල් උපකරණ, පුස්තකාල සංවර්ධනය, සමාජ සුබ සාධන කටයුතු රැසක් ඒ අතර ප්‍රධානයි. ඒ වගේ ම මේ වෙද්දී රස්නායක පුර පොදු වෙළෙඳපළ ඉදිකිරීම් කටයුතු ආරම්භ වෙලා. මේ සංවර්ධනය ජනතා අරමුණු ඉටු කිරීම සඳහා ඉදිරියේ දීත් සිදු වෙනවා නම් ගොඩක් හොඳයි.  දළුපතගමේ ගම්වාසීන් විදිහට සභාවෙන් සිදුවුණු මෙහෙවර ගැන අපට ආඩම්බරයි. සියලුම පොදු කටයුතුවලදී සභාවෙන් ගම්වාසීන් වන අපට සහය ලබා දෙනවා. ඒ වගේ ම ඕනේ වෙලාවක අපේ අවශ්‍යතා ඉටු කරගන්න සභාපතිතුමත් එක්ක කතා බහ කරන්නත් පුළුවන්.  මේ ප්‍රාදේශීය සභාවට ප්‍රාදේශීය ලේකම් කොට්ඨාස 3ක් අයත් වෙනවා. ඒ කොට්ඨාස තුනේ ම ජනතාවගේ අවශ්‍යතා වෙනුවෙන් පෞද්ගලිකව වුණත් මැදිහත් වන නායකත්වයක් තමයි වර්තමානයේ දක්නට ලැබෙන්නේ.මේ සංවර්ධන ක්‍රියාදාමය ජනතාවගේ සුබ සිද්ධිය නඟා සිටුවන්නට තවදුරටත් ව්‍යාප්ත වීම සුදුසුයි කියලා මම හිතනවා.  ඇත්තටම ප්‍රාදේශීය සභාවේ සභාපතිතුමා නිරතුරුවම අපට සියලු කටයුතු කිරීමේ දී උපරිම සහයෝගයක් ලබා දෙනවා. පෙර පාසලට අවශ්‍ය කාර්යාලයීය උපකරණ ආදිය ලබා දෙනවා. ඒ වගේම අපි උදවු ඉල්ලන සෑම මොහොතකම අවශ්‍ය සෑම සම්පතක් ම හැකි අයුරින් ලබා දෙන බව කිව යුතුයි.  කලට වේලාවට අපට අවශ්‍ය මොහොතකදී උපකරණ, පහසුකම් ආදිය ලබා දෙනවා. ඒ වගේ ම ජංගම සායන ආයුර්වේදය මඟින් පැවැත්වීමේ දී අවශ්‍යවන ප්‍රවාහන පහසුකම් ආදියත් ලැබෙන්නේ ප්‍රාදේශීය සභාවේ මැදිහත් වීමෙන්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=f1101123</link>
    <topic/>
    <author>මනෝලි සුබසිංහ</author>
    <content>‘මරීනා නෙමන්’, ලෝකයේ අති බිහිසුණු වදකාගාරය ලෙස හඳුන්වනු ලබන ඉරාණයේ ‘එවීන්’ සිරගෙදර සිරගත වූයේ වයස අවුරුදු දහසයේදී ය. එහි දී ඇය අනේක වධ බන්ධනවලට මුහුණ පෑවාය. සිර ගෙදර බලධාරියෙකුගේ ප්‍රාණ ඇපකාරියක වී අවසානයේ දී ඇය ජීවිතය බේරා ගත්තාය. ඇගේ සත්‍ය කතාව මෙසේ ඔබට කියවන්නට සැලැස් වූයේ ප්‍රවීණ මාධ්‍යවේදී, පරිවර්තක ලේඛක දයා ඩී. ෆොන්සේකා විසිනි.  ‘Prisoner of Tehran’ දයා ඩී. ෆොන්සේකා ‘ටෙහෙරානයේ සිරකාරිය’ ලෙසින් පරිවර්තනය කොට ඇත. නොබෙල් ත්‍යාගලාභී ලෝ ප්‍රකට ලේඛිකා පර්ල් ඇස්. බක් ලියූ Satan Never Sleeps’ සිංහලට පරිවර්තනය කරමින් නිර්මාණකරණයට එක් වූ දයා ඩී. ෆොන්සේකා ගේ 10 වැනි සාහිත්‍ය කෘතිය මෙය වෙයි. ගීත රචකයකු සාහිත්‍යධරයකු වන දයා ඩී. ෆොන්සේකා මාධ්‍යවේදියකු ලෙස ‘සිළුමිණ’ කර්තෘ මණ්ඩලයේ සේවය කරයි.*‘ටෙහෙරානයේ සිරකාරිය’ ඔබගේ නවතම පරිවර්තන සාහිත්‍ය කෘතියයි. ඔබගේ අනෙකුත් පරිවර්තන සමඟ බලන කල භාෂා භාවිතය මෙන් ම ආකෘතිමය වශයෙන් ද එක්තරා වෙනසක් දකින්නට ලැබෙනවා. මෙය ඔබ හිතා මතාම කළ වෙනසක් ද?මෙය සත්‍ය කතාවක්. මරීනා නෙමන් නමැති තරුණිය සිරගතව ගෙවූ ජීවිතය මෙහි කේන්ද්‍රීය කතාවයි. ඒ සමඟම ලොව බිහිසුණුම වධකාරයට ගොස් ජීවිතය බේරාගෙන නැවැත අලුත් ජීවිතයක් ගත කරන්නට ඇයට වාසනාව ලැබෙනවා.පාඨකයාගේ කුතුහලයත් රදවාගෙන මරීනාගේ ජීවිතය පෙළ ගස්වමින් මේ කතාව ලියන්න මට හිතුණා. මේ පොතට ලැබෙන ප්‍රතිචාර ගැන හිතන කොට මට හිතෙනවා; මම ගත් ඒ තීරණය සියයට සියයක් ම නිවැරැදියි කියලා.*ඔබ බොහෝ විට ඔබගේ අනෙකුත් සාහිත්‍ය කෘතිවල දී ලිඛිත භාෂාව ප්‍රමුඛ කොට සලකා තිබෙනවා. ‘ටෙහෙරානයේ සිරකාරිය’ බස කටවහරින් ඉදිරිපත් කරන්නටත් විශේෂ හේතුවක් තිබුණ ද?ඔබ කිව්වත් වගේ මම ලියූ හැම පොතක් ම ව්‍යාකරණානුකූලව ලිඛිත බසින් ලියැවුණු ඒවායි. ‘ප්‍රේමය නම්’ ‘හක් බෙල්ලෝ’ ‘බැග්ඩෑග් පෙට්ටගමේ අබිරහස්’ ‘ලන්ඩන් ජීවිත’ ‘නිල් ඩොල්ෆින් දූපත’ මේ ආදී හැම පරිවර්තන කෘතියක් ම ලිව්වේ ලිඛිත බසින්. නමුත් මෙහි මුල් කෘතිය කියවාගෙන යද්දී මට හිතුණා; මෙය සිංහලට ලියනවා නම් සුදුසුම ශෛලිය කටවහර බව.එනිසා මම දෙවරක් හිතන්නේ නැතිව කටවහරින් ලියන්න තීරණය කළා. ඒ තීරණය නිසා මේ පොත බොහෝ පාඨක පිරිසක් අතරට ගියා කියා මට හිතෙනවා. බස සරල නිසා පොත් කියවන්නට කැමැති බොහෝ දෙනෙකු මේ පොත කියෙව්වා.*ඒ කියන්නේ පරිවර්තන සාහිත්‍ය නොකියවන පාඨකයනුත් මේ පොත රස වින්දා යැයි ඔබ හිතනවාද?අනිවාර්යයෙන්ම. මේ පොත කියවලා රසවිඳි බොහෝ දෙනෙක් මට ලියලා, කතා කරලා කිව්වේ ස්වතන්ත්‍ර නවකතාවක් තරමට ම ඔවුනට මේ පොත සමීප වූ බවයි. ඒ හැඟීම වඩා තීව්‍ර දැනෙන්නට ඇත්තේ භාවිත සරල බස නිසයි. ඕනෑම කෙනෙකුට කියවා රසවිඳින්නට හැකි සරල බසින් ලිවීමත් ඊට ප්‍රධානම හේතුවක් වුණා.*මේ කෘතිය ප්‍රථම මුද්‍රණය සිද්ධ වූ මාසයේ ම දෙවැනි මුද්‍රණයත් සිදු කර තිබෙනවා. මෙය මෙතරම් ජනප්‍රිය වේ යැයි ඔබට විශ්වාසයක් තිබුණා ද?සාමාන්‍යයෙන් මම හරියට ඉංග්‍රීසි පොත් කියවන කෙනෙක්. ඒ ඇල්ම කුඩා කාලයේ පටන් ම තිබුණු එකක්. යම්තම් ඉංග්‍රිසි කියවන්න පුළුවන් කාලේ ඉඳලම හරියට පොත් කියෙව්වා. හැබැයි ඒ පොත් මම කියවන්නේ පරිවර්තනය කරන්නට හිතාගෙන නෙමෙයි. සමහර නවකතා තුන් හතර පාර කියවනවා.  ‘Prisoner of the Tehran’ පොත කියනව කොට මගේ හිතට අමුතු හැඟීමක් ආවා. මම හොඳින් රසවින්ඳා. මෙහි කතා නායිකා ‘මරීනා’ ගේ අත්දැකීම් මගේ සිත කම්පනය කළා. මට හිතුණා; මට මේ දැනුණු හැඟීම සිංහලට පරිවර්තනය කළොත් බොහෝ දෙනෙක් වැළැඳ ගනීවි කියලා.මේක හරිම ලස්සන කතාවක්. හිතට දැනෙන කතාවක්. මම හිතුවා වගේ ම අපේ සාහිත්‍යකාමී බොහෝ දෙනෙක් මේ පොත ආදරයෙන් බාර ගත්තා. එනිසා තමයි 2010 සැප්තැම්බර් මුල් සතියේ මුද්‍රණය කළ ‘ටෙහෙරානයේ සිරකාරිය’ මාසයක් යන්නත් කලින් දෙවැනි මුද්‍රණයකට යන්න සරසවි ප්‍රකාශකයන්ට සිද්ධ වුණා. ඇත්තටම මට ඒ ගැන තියෙන්නේ නිහතමානී වූ සතුටක්. ලේඛකයකුට තිබෙන ඉහළම සම්මානය පාඨක ප්‍රතිචාරයයි. මේ පොතට මට ඒ ප්‍රතිචාර ඉහළින් ම ලැබුණා. මගේ ඉදිරි නිර්මාණවලට ඒ ප්‍රතිචාර ලොකු ශක්තියක්.*පරිවර්තනය කරන්නට පොතක් තෝරා ගැනීමේ දී ඔබ සැලකිලිමත් වන කාරණා මොනවාද?අපි කියවන හැම පොතක් ම පරිවර්තනයට සුදුසු නැහැ. සාමාන්‍යයෙන් මම පොත් හුඟක් කියවන කෙනෙක්. තෝරා බේරා ගැනීමක් නැතිව කියනවා. නමුත් මම පොතක් පරිවර්තනය කරනවිට හුඟක් ම සැලකිළිමත් වෙන්නේ ඒ කතාන්දරය අපේ සංස්කෘතියට ගැළපෙනවද කියන කාරණයයි. කොයිතරම් ලස්සන කතාවක් වුණත් අපේ සංස්කෘතියට නොගැළපේ නම් මම තෝරා ගන්නේ නැහැ. අනෙක් කාරණය එක හුස්මට කියවීමේ ආකර්ෂණය මට දැනෙනවාද කියන එක. මට එහෙම කියවන්නට තරම් රසවත් බවක් දැනෙනවා නම් එවැනි කෘතියක් ගැන මම හිතනවා.එවගේ ම සාහිත්‍ය කෘතිය කියවා එයින් අපගේ ජීවිතයට කිසියම් යහපත් උපදෙසක් මඟ පෙන්වීමක් ලැබෙනවා නම් තවත් හොඳයි. හිතට දැනෙන, හිතන්නට යමක් තිබෙන, නිර්මාණශීලි ඉංග්‍රීසි නවකතා මම තෝරා ගන්නවා. සමහරු බටහිර රටවල අශෝභන අශික්ඛිත ලිංගික කරුණු කාරණා සිංහලට පරිවර්තන කරනවා. මට නම් හිතෙන්නේ එවැනි පොත් පරිවර්තනය කිරීම නුසුදුසු බවයි. අපේකමට ගැළපෙන, බාල-වැඩිහිටි කොයි කාගේත් මනස වියවුල් නොකොට, ආනන්දයෙන් යුතුව කියවා ප්‍රඥාවෙන් අවසන් වන නිර්මාණ තෝරා ගන්නවා නම් වඩා හොඳයි කියලා මට හිතෙනවා.*අද සමහරු පරිවර්තනය යැයි කියමින් ඉංග්‍රීසි වචනයෙන් වචනය සිංහලට නඟමින් ලියනවා. තවත් සමහරු එකවර පරිවර්තන කෘති රාශියක් එළි දක්වනවා. පරිවර්තන සාහිත්‍ය එතරම් පහසු කටයුත්තක් ද?අද සමහරු ඉංග්‍රිසි පොත් තුන හතරක් කියෙව්වාට පස්සේ කෙටි කතා, නවකතා පරිවර්තනය කරනවා. යම්තම් ඉංග්‍රීසි දැන ගත්තට කතා කළාට සාහිත්‍ය කෘති පරිවර්තනය කරන්න බැහැ. පරිවර්තන සාහිත්‍ය නිර්මාණය කරන තැනැත්තාට ඉංග්‍රීසි බස වගේම සිංහල බසත් මනාව හැසිරවීමේ හැකියාව තිබිය යුතුයි. එවගේ ම ඒ බස නිර්මාණශීලිව මෙහෙයවීම අවශ්‍යයයි. ඒ වගේ ම කෘතියක් පරිවර්තනයේ දී බස විතරක් දැන ගත්තට මදි. ඒ මුල් කෘතියට පසුබිම් වූ සමාජ, දේශපාලන, ආර්ථික, සංස්කෘතිමය වටපිටාව ගැන දැනුවත් විය යුතුයි.එහෙම නැතිව වචනයෙන් වචනය ඉංග්‍රිසියෙන් සිංහලට ලියන එක නෙමෙයි, පරිවර්තන සාහිත්‍යය. රජයේ ලියවිල්ලක් නම් එහෙම කරන්න පුළුවන්. නමුත් නිර්මාණයක දී මීට වඩා හුඟක් සැලකිලිමත් විය යුතුයි. පරිවර්තන සාහිත්‍යය කියන්නේ භාරධූර කටයුත්තක්. ඒත් වර්තමානයේ පරිවර්තන සාහිත්‍යයට ප්‍රමිතියක් නැති තරම්. හැමෝම පොත් ලියනවා; පළ කරනවා. නමුත් මේක හරිම පරිස්සමින් කළ යුත්තක්. පරිවර්තකයා නිවැරැදිව තේරුම් නොගත හොත් සමස්ථ පාඨකයා නොමග යැවීමක් සිද්ධ විය හැකියි. ඒනිසා පරිවර්තකයාගේ කටයුත්ත සැහැල්ලුවෙන් සිතිය හැක්කක් නොවේ. ඒවගේ ම අපි කියවන හැම පොතක් ම පරිවර්තන කාර්යයට සුදුසු නැති එකත් මතක තබා ගත යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=f1101124</link>
    <topic/>
    <author>නදීකා දිල්හානි ජයවර්ධන</author>
    <content>නිර්මාණශීලී ගුරුවරයා ඉහළට ඔසවා තැබීමත් හොඳම දේ දරුවන්ට ලබාදීමත් අරමුණු කරගෙන අලුත් විදියට හිතන පතන නිර්මාණශීලී ගුරුවරු පිරිසක් එක්ව ඇරැඹි ගුරු ගෙදර ග්‍රන්ථ කේන්ද්‍රය මෙරට පොත් ප්‍රකාශන ක්‍ෂේත්‍රයට නවමු ප්‍රවේශයක් එක්කළහ. ලාංකේය නිර්මාණ කෙත අස්වද්දන්නට ගුරු ලේඛක ලේඛිකාවන්ගේ දායකත්වය වැඩිකර ගැනීමත්, ගුණාත්මක පොත පත පාඨකගත කිරීමේ සත්කාර්ය පිළිබඳවත්, වසර එකහමාරක් වැනි කෙටි කාලයක් තුළ ඔවුන් පසුකළ ගමන් මඟ පිළිබඳවත් එහි නිර්මාතෘ හොරණ ගුරු මධ්‍යස්ථානයේ සංවර්ධන සහකාර ලේඛක ඉන්දික සංජීව විතාන මහතා සමඟ කළ කෙටි බහකි, මේ.*ගුරු ගෙදර ග්‍රන්ථ කේන්ද්‍රය ආරම්භ කිරීමේ පසුබිම ගැන මුලින්ම යමක් ප්‍රකාශ කරනවා නම්?“අධ්‍යාපන ක්‍ෂේත්‍රයේ නිරත පුද්ගලයින් වශයෙන් අපි තේරුම් ගත්ත කාරණයක් තමයි අපේ ගුරුභවතුන් අතර, සිසු දරු දැරියන් අතර සැඟවුණු දක්ෂ නිර්මාණකරුවන් සිටින වගත් ඔවුන්ට ඉදිරියට ඒමට ඉඩහසර අඩු බවත්. මේ කාරණයත් එක්ක අපි කිහිපදෙනෙක් තීරණය කළා ඉගෙනුම් – ඉගැන්වීම් ක්‍රියාවලිය තුළ අනවරත අරගලයක යෙදෙන ගුරුභවතුන් ඒකරාශී කරගෙන ඔවුන්ගේ සැඟවුණු නිසඟ කලා හැකියාවන් ජාතිය ඉදිරියේ තබන්න. එහි ප්‍රතිඵලයක් තමයි ‘ගුරු ගෙදර ග්‍රන්ථ කේන්ද්‍රය.’ඒ අනුව අපි ගුරු ගෙදර ලේඛක සංචිතයක් බිහිකරලා තියෙනවා. එදා මෙදා තුර හෙළ සාහිත කෙත පෝෂණය කළ මුනිදාස කුමාරතුංග, සිරි ගුණසිංහ, මහගමසේකර, ගුණදාස ලියනගේ, සරත්චන්ද්‍ර ජයකොඩි වැනි ගුරු ලේඛකයින්ගෙන් ගිලිහී ගිය පන්හිඳ නැවත අතට ගෙන සාහිත්‍ය ප්‍රඥාලෝකය දැල්වීමට අල්පමාත්‍රවූ මෙහෙයක් හෝ කිරීමට ගුරු ගෙදර ලේඛක පරපුර ප්‍රතිඥා දී සිටිනවා.”*ගුරු ගෙදර ග්‍රන්ථ කේන්ද්‍රය මගින් මේ වෙනකොට ඉටුකරලා තිබෙන කාර්යභාරය මොනවගේද?“සහජ දක්ෂතා සපිරි ගුරු ලේඛක ලේඛිකාවන්ගේ නිර්මාණ එක්තැන් කරමින් ‘සඳකැන් දහර’ කෙටි කතා සංග්‍රහය සහ ‘ප්‍රභාතය’ කාව්‍ය සංග්‍රහයක් එළිදැක්වූවා. ඒ වගේම ගුරුවරුන්ගේත් සිසුන්ගේත් ළමා කතා, කෙටිකතා, නවකතා වගේම අධ්‍යාපනික පොත්පත් රැසක් ප්‍රකාශයට පත්කළා. ඒ වගේම කළුතර දිසා නවෝදා පොත් මංගල්‍යයට අපේ පූර්ණ දායකත්වය ලබා දුන්නා. ක්‍ෂේත්‍රයට පිවිසෙන්න අපහසු, තනිවම පොතක් ප්‍රකාශයට පත්කර ගැනීමට හැකියාවක් නොමැති ගුරු - සිසු ලේඛක ලේඛිකාවන් 100 දෙනෙක් විතර ගුරු ගෙදර හරහා මේ වන විට බිහිවෙලා තිබෙනවා.මේ සෑම දෙයක්ම කරන්නෙ ව්‍යාපාරික අරමුණින් තොරව ගුරුභවතුන්ගේ සාමූහික මූල්‍යමය දායකත්වය මතයි. මේ ලේඛක ලේඛිකාවන් ජාතියට හඳුන්වා දී බුහුමන් පිදීමේ අරමුණින් අපි මේ වසරේ “ගුරු ගෙදර පොත් මංගල්‍යය” සංවිධානය කළා. නිදහස් අධ්‍යාපනයෙන් ඵල නෙලාගත් අපි ජාතිය වෙනුවෙන් ඉටුකරන සමාජ සත්කාර්යයක් සේ සලකා තමයි මේ කටයුතු ඉටුකරන්නෙ.”*අධ්‍යාපන ක්‍ෂේත්‍රය තුළ නිරත කෙනෙක් හැටියට පාසල් සිසුන් තුළ සංසරණය වන බාහිර පොත පත ගැන ඔබ සෑහීමකට පත්වෙනවාද?“සියයට සියයක් සෑහීමකට පත්වෙන්න බැහැ. පාසල් පද්ධතිය තුළ අප නිරන්තරයෙන් අත්දකින කාරණයක් තමයි ළමුන්ගේ පරිශීලනයට නුසුදුසු පොත පත සංසරණය වන විත්තිය. සුදුසු පොතුත් නැතුවම නෙමෙයි. වාණිජ පරමාර්ථ මුල්කරගෙන ප්‍රකාශයට පත්කරන පොත පත පරිශීලනය ඇත්තෙන්ම ළමයින්ට දැඩි හානිදායකයි.සමහර විදුහල්පතිවරුන්, ගුරුවරුන් එම පොත පත පාසල් තුළට ගෙන ඒම වැලැක්වීමට පවා පියවර අරන් තිබෙනවා. ළමා මනසට ගැළපෙන, නිවැරැදි විෂය කරුණු විධිමත්ව ලබාගත හැකි ඒ වගේම ළමුන්ගේ පෞරුෂ සංවර්ධනය කරන්න, චින්තනමය ශක්තිය දියුණු කරන්න සමත් පොත පත ළමුන්ට වැඩි වශයෙන් සමීප කරවන්න ඕනේ.*ගුරු ගෙදර ඉදිරි අපේක්‍ෂාවන් පිළිබඳව සඳහන් කළොත්?ඉදිරියේදී අපි වාර්ෂිකව සාහිත්‍ය මාසය නිමිති කොට ගෙන ගුරු කෙටිකතා සංග්‍රහයක් සහ කාව්‍ය සංග්‍රහයක් ප්‍රකාශයට පත්කරන්නත් පාසල් සිසුන්ගේ කාව්‍ය නිර්මාණ සංග්‍රහයක් එළිදක්වන්නත් අදහස් කරගෙන ඉන්නවා. නිර්මාණශීලී ළමා ලේඛක ලේඛිකාවන් ඉදිරියට ගෙනියන්න නිර්මාණකරණ වැඩමුළු පවත්වන්නත් ඒ හරහා තෝරාගත් ළමා අත්පිටපත් ප්‍රකාශනයට අතහිතදීමේ වැඩපිළිවෙළක් සකස් කරනවා. ගුරු ලේඛක ලේඛිකාවන් දිරිමත් කර ඔවුන්ට අතහිත දීමේ කටයුත්ත තව තවත් ශක්තිමත් කරන්නත් බලාපොරොත්තු වෙනවා.අධ්‍යාපන අමාත්‍යාංශය මෙන්ම ශ්‍රී ලංකා ජාතික ග්‍රන්ථ සංවර්ධන මණ්ඩලය මගින් නිර්දේශිත පොත පත දරු පරපුරට දායාද කරන්න අපි නිරන්තරයෙන් වෙහෙසෙන්නෙ හොඳම දේ දරුවන්ට දියයුතු නිසා. නමුත් මේ කාර්යය වාණිජ රැල්ලට එරෙහිව උඩුගංබලා යාමක්. ඒත් මෙම අභියෝගාත්මක ක්‍රියාවලිය සමාජගත කිරීමට මෙරට සබුද්ධික ජනතාවගේ, පාඨකයන්ගේ සහ විචාරශීලී මාධ්‍යවේදීන්ගේ සහයෝගය ඉතාම වැදගත් වෙනවා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>12</day>
    </date>
    <link>http://www.dinamina.lk/2011/01/12/_art.asp?fn=f1101125</link>
    <topic>ජනතාවට ලැබෙන ප්‍රතිලාභරුපියල් සතවලින් මනින්න බෑ</topic>
    <author>සාකච්ඡා කළේ ජයසිරි මුණසිංහ</author>
    <content>වසර 2011 – 2016 කාලපරිච්ඡේදයේ රටේ සිදුවන ආර්ථික ප්‍රගතින් පිළිබඳ ශ්‍රී ලංකා මහ බැංකුවේ ජ්‍යෙෂ්ඨ නියෝජ්‍ය අධිපති ධර්මා ධීරසිංහ දැක් වූ අදහස්වලට මේ ඉඩකඩ වෙන් කැරේ.* ශ්‍රී ලංකාවේ ආර්ථිකය සුබවාදී ගමන් මඟක යෑම ආරම්භ කොට ඇතැයි ඔබ පවසනවා. එය වැඩිදුරටත් විග්‍රහ කළ හැකි ද?ඇත්තට ම අපි එක්වරම රටේ ආර්ථික සංවර්ධනයක් සිදු වනවා යැයි කී විට, විවිධ අය, විවිධ අදහස් දක්වන්නට පුළුවනි. නමුත් කිසිදු කණ්ඩායමකට හෝ වෙනයම් බැඳීම්වලට අයත් නොවී ස්වාධීනව මේ ගැන අදහස් දක්වන අය අප කියනා කරුණ සත්‍ය බව පිළිගන්නවා. ඇයි අපි එහෙම කියන්නේ? අපි රටේ ආර්ථික සංවර්ධනයක් සිදුවීම ආරම්භ වී ඇතැයි කියන්නේ කරුණු සහිතවයි. මේ කරුණු සහිත පැහැදිලි කිරීම වඩාත් ඵලදායි එකක් වන බවයි මාඟේ හැඟීම. සාමය, විනයගරුකත්වය, රටක දියුණුවේ රහස්.ඒ වාගේ ම මහා මාර්ග, වරාය, ගුවන්සේවා, සන්නිවේදන, තොරතුරු තාක්ෂණ වාගේ අංශවල යටිතල පහසුකම් දියුණු වෙන්න ඕනෑ. එපමණක් නොවෙයි, නිවාස, සෞඛ්‍ය, පානීය ජලය වැනි මහජන උපයෝගීතා පහසුකම් දියුණු වෙන්න ඕනෑ. ඒ විතරක් නොවෙයි, රටේ ජනතාව ආගම දහමට ලැදි සංස්කෘතික උරුමයන්, හර පද්ධතිය සුරකින පිරිසක් වෙන්න ඕනෑ. දැන් බලන්න අපේ රටේ මේ කියන කරුණු මේ වන විට සිදු වෙනවාද? නැද්ද? කියා.මේ අන්දමට රටේ ආර්ථික, සමාජීය, සංස්කෘතික අංශවල නවෝදයත් එක්කමයි රටේ, ජනතාවගේ ආර්ථිකය වාගේ ම සෙසු අංශත් දියුණු විය යුත්තේ. අදට වඩා හෙට එම පහසුකම් ඉහළ යනවා නම් තමයි වඩාත් හොඳ. අපේ රටේ දැන් බලන්න මීට අවුරුදු තිහකට, තිස්පහකට එහා නොවෙයි. මීට අවුරුදු හතරකට, පහකට මෙහා තිබූ පාරවල් ද අද තිබෙන්නේ කියා. මුළු රටේ ම ප්‍රධාන නගර, උප නගර එකිනෙක යා කැරෙන සේ විශාල මාර්ග පද්ධති සංවර්ධනයක් සිදු කෙරෙනවා.එදා පැය 12ක්, 10ක් නැතිනම් අටක්, නවයක් ගිය ගමන අද පැය හතරෙන්, පහෙන් යන්න පුළුවන්. වාහනවලට සිදුවන ක්‍ෂයවීම් අඩුයි. මේවා මාර්ග පද්ධතිය වැඩිදියුණු කිරීමෙන් ලැබුණු ප්‍රතිඵල නොවෙයි ද?අද ඕනෑම ගමක ප්‍රවේශ මාර්ග හතරක්, පහක් කිලෝ මීටර් ගණන් දිගට කොන්ක්‍රීට් කරලා තිබෙන්නේ.අපේ රටේ විදුලිබලය පැය හතරක්, පහක් විසන්ධි කළ කාලපරිච්ඡේද තිබ්බා. එසේ කළේ ප්‍රමාණවත් විදුලිබල නිෂ්පාදිතයක් රටේ සිදු නොවීමයි. ජල විදුලිය නැතිනම් ඉන්ධන ආශ්‍රයෙන් විදුලිය නිපදවීම ගැන පමණක් ම අපි අවධානය යොමුකර සිටියා.නියඟයන්ට, ඉන්ධන මිල ගණන් ඉහළ ගිය විට විදුලිය නිපදවීමේ දුෂ්කරතා මතු වුණා. ඉන් ජනතාව පීඩාවට පත් වුණා. ඒවා දැන් රටේ සිදුවන්නේ නෑ. මේ උදාහරණ දෙක, තුන පවා නොකියා කියන්නේ රටේ යම් සුබවාදී බවක් ආරම්භ වී ඇති බව නොවේ ද?* නමුත්, විපක්ෂයේ ඇතැම් දේශපාලනඥයින් චෝදනා කරන්නේ ජනතාවට දැනෙන සංවර්ධනයක් සිදු වී නෑ, බොරු සංඛ්‍යා දත්තවලින් පමණක් රට සංවර්ධිතයි කියායි. මීට ඔබ එකඟද?කෙසේවත් ම එකඟ නෑ. එකඟ වන්නත් බෑ. මොකද? අපි කරුණු සහිතවයි මේවා ප්‍රකාශ කරන්නේ. දැන් බලන්න අලුතින් ගුවන් පාලමක්, අලුතින් මාර්ගයක් හැඳුනාහ ම ඊට කලින් තිබූ මාර්ග තදබදය තිබෙනවා ද? නෑ.අලුතින් රෝහලක්, පාසලක් හැඳුනාහම කලින් තිබූ සෞඛ්‍ය, අධ්‍යාපන අංශ පහසුකම්වලට වඩා වැඩි යමක් ජනතාවට නොලැබෙනවා ද? මේ සියලු පහසුකම් ඉහළ යනවා. එය රුපියල් ශතවලින් මනින්න බෑ.ජනතාවට ලැබෙන ප්‍රතිලාභ මුළුමනින් ම රුපියල් ශතවලින් ගණන් කරලා බෙදිලා යන්නේ නැති ස්වභාවයක් තිබෙනවා. නමුත් ජනතාව ඉන් ප්‍රයෝජන ලබනවා. ඒකයි ආර්ථික දියුණුවේ, සංවර්ධනයේ හැටි.කිසිම කෙනෙක් රැකියාවක් නොකරන පවුලක, එක් කෙනෙක්, දෙන්නෙක්ට අලුතින් රැකියාවක් ලබා දුන්නාහ ම ඒ අයගේ ආර්ථිකයේ වෙනසක් සිදුවෙන්නේ නැද්ද? මේවා ජනතාවට දැනෙන්නේ නෑ කියලා යම් අයෙකු කිව්වාට, ඇත්ත කථාව එයද? එය නොවෙයි කියන එකයි මාගේ විශ්වාසය.* පසුගිය වසර පහක, හයක කාලයේ රටේ ආර්ථිකයේ සිදු වූ ප්‍රගතිය කෙබඳුද?රටේ දැවැන්ත යටිතල පහසුකම්වල දියුණුවක් ගත වූ කාලයේ සිදු කළා. රජය මේ සඳහා දළ දේශීය නිෂ්පාදිතයේත් ප්‍රතිශතයක් ලෙස වියදම් කළ මුදල් ප්‍රමාණය වසරින් වසර වැඩි කළා. වසර 2000 දී රාජ්‍ය ආයෝජනය වුණේ දළ දේශීය නිෂ්පාදිතයේ ප්‍රතිශතයක් ලෙස 3.3යි. එය වසර 2005 දී සියයට 4.4 ක් දක්වා වැඩි කළා. 2006 දී සියයට 4.1 යි. 2007 දී 5.4 යි. 2008 දී 6.5 යි. 2009 දී 6.6 යි. ගිය අවුරුද්දේත් ඊට වඩා වැඩි කළා. මේ ආයෝජන නිසා රටේ දැවැන්ත සංවර්ධනයක් සිදු වුණා.මේ වාගේ ආයෝජනයක් කළ විට රටේ සම්පත් ගොඩනැඟෙනවා. ඒ අනුව ජනතාවට වඩා වැඩි පහසුකම් හිමිවෙනවා. ඒ හරහායි ඔවුන්ගේ ජීවන තත්ත්වය ඉහළ යන්නේ. බලන්න, වසර 2006 දී සියයට 15.2 ක්ව තිබූ දුප්පත්කම 2010 දී සියයට 7.6ට අඩුවෙලා තිබෙනවා. වඩාත් ම වැදගත් කරුණ වන්නේ ග්‍රාමීය දුප්පත්කම සියයට 15.7 සිට සියයට 7.7 අඩුවීමයි.වතුකරයේ සියයට 32ක්ව පැවැති දුප්පත්කම සියයට 9.2 දක්වා අඩු වී තිබෙනවා. ඉදිරි වසර පහ ඇතුළත දුප්පත්කම සියයට 5ක මට්ටමට අඩු කිරීමට ජනාධිපති මහින්ද රාජපක්ෂ මහතා වසර 2011 අයවැය වාර්තාව ඉදිරිපත් කරමින් ප්‍රකාශ කළා. අපේ රටේ ග්‍රාමීය අංශයේ තිබූ විදුලිබල පහසුකම් සියයට 78 සිට සියයට 83 දක්වාත්, වතු ජනතාවගේ එම පහසුකම සියයට 62 සිට 84 දක්වාත් වැඩි වෙලා. පිරිසිදු පානීය ජල පහසුකම සියයට 84 සිට සියයට 87 දක්වා වැඩි වෙලා තිබෙනවා.වතු අංශයේ මේ ප්‍රමාණය සියයට 46 සිට සියයට 65 දක්වා වැඩි වෙලා.දරුවන් පාසල්වලට යන ප්‍රමාණය වසරින් වසර වැඩිවෙලා. මේවා ජනතාවගේ ඇඟට දැනෙන්නේ නැති දේවල් ද?අනිත් අතින් අපේ ගොවීන්ගේ හා ශ්‍රම බලකායේ ආදායම් ඉහළ ගියා. 2005 දී වී කිලෝවක් රුපියල් 10කටවත් විකුණන්න බැරි වුණා. අද වන විට වී කිලෝවක් රුපියල් 24 – 28 වැනි සාධාරණ හා ස්ථිර මිලකට විකිණෙනවා. එදා කිරි ලීටරයකට රුපියල් 18ක් ලබා ගත් ගොවීන්ට දැන් රුපියල් 50ක් ලැබෙනවා.ඒ සඳහා රජය නිසි වැඩපිළිවෙළක් සකස් කළා.තේ, රබර්, බුලත්, කෘෂිකාර්මික, ධීවර, සංචාරක, තොරතුරු තාක්ෂණ අංශවල ප්‍රබෝධයක් ඇති වෙලා. ජනතාවට ලැබෙන මුදල් ප්‍රමාණය නැතිනම් ආදායම් වැඩිවෙලා. මේ වාගේ විශාල දියුණුවක් ගමේ, නගරයේ ඒ වාගේම වතු අංශයේත් සිදු වී තිබෙනවා. සත්‍ය තත්ත්වය එයයි.* රටේ ජනතාවට ඔබ කියනා ආකාරයේ ආර්ථික වාසි ලැබීමට හැකි වුණේ කොහොමද?මුලින් ම අපි කවුරුත් එකඟ වෙන්න ඕනෑ ඒ සඳහා මඟපැදුණේ රටේ පැවැති මහා විනාශකාරී යුද්ධය නතර වීම නිසායි. අතිගරු ජනාධිපතිතුමාට ඒ පිළිබඳ මුළු ජාතියේ ම ගෞරවය හිමිවෙන්න ඕනෑ. ඒ වාගේ ම එතුමා ගේ මහින්ද චින්තන වැඩපිළිවෙළ හා මහින්ද චින්තන ඉදිරි දැක්ම කියන වැඩපිළිවෙළ සාර්ථකව ක්‍රියාත්මක වීමයි මේ ආර්ථික ප්‍රතිලාභ රටට ජනතාවට ලැබීමට හේතු වුණේ.* ජීවන වියදම වැඩියි, වැඩියි කියා කෙනෙකු ප්‍රකාශ කරන්න පුළුවන්. මේ තත්ත්වය සැබෑද?අත්‍යවශ්‍ය භාණ්ඩ එකක, දෙකක මිල ගණන් තාවකාලිකව යම් ඉහළ මට්ටමක තිබෙනවා. නමුත් සමස්තයක් ලෙස ගත් විට අඩුම උද්ධමන තත්ත්වයක් රටේ තිබෙන්නේ. වසර 2008 දී අපේ රටේ උද්ධමනය සියයට 22/23 මට්ටමේ තිබුණේ. අද එය සියයට 5.9 ට බැහැලා තිබෙනවා. වසර 2009 සියයට 3.4යි. මේ වාගේ ම අපේ විරැකියාව තිබුණේ සියයට 30 ට අද එය සියයට 5.8ට අඩුවෙලා තිබෙනවා. අපේ පොළී අනුපාත තිබුණේ සියයට 24/25 මට්ටමේ.අද එය සියයට 10 – 11 ට පහළ බැහැලා. අපේ අය වැය පරතරය සියයට 9 – 8 මට්ටමේ තිබුණේ. අද එය සියයට 6.5ට පහළ බැහැලා. මේ වාගේ ම අපේ ඒක පුද්ගල ආදායම වසර 2003 දී අමෙරිකානු ඩොලර් 1020 මට්ටමේ තිබ්බේ. එය 2008 දී ඩොලර් 2014 යි. 2012 දී ඩොලර් 3000, 2016 දී ඩොලර් 4000ක් කිරීමේ ඉලක්ක ඇතිව රජය වැඩපිළිවෙළක් ගෙනියනවා. මේවා අපිට ජයගන්නට පුළුවන් අභියෝගයයි.* වසර 2010 ශ්‍රී ලංකා මහ බැංකුවට රටට ආර්ථිකයට කොහොමද?හොඳ ප්‍රශ්නයක් ඇහැව්වේ. මේ වන විට ලංකා ඉතිහාසයේ වැඩිම විදේශ සංචිත මුදල අපි ගොඩනඟාගෙන තිබෙනවා. ඒ වාගේ ම අපේ ශේෂ පත්‍රය රුපියල් ට්‍රිලියනය ඉක්මවා තිබෙනවා. අපේ සේවක අර්ථසාධක අරමුදලේ වටිනාකම රුපියල් බිලියන 900ක් වෙනවා. විදේශ සංචිතය රුපියල් බිලියන 700 ඉක්මවා තිබෙනවා.* වසර 2011 සිට ඉදිරි තුන් අවුරුද්දේ රටේ ජනතාවගේ ජීවන තත්ත්වය දැනට වඩා ඉහළ යයි ද?අනිවාර්යෙන් ම ඉහළ යනවා. වසර 2010 ආර්ථික වර්ධන වේගය සියයට අටයි. එය 2011 දී සියයට 8.5 යි. 2012 දී 9.00, 2013 සියයට 9.5ක් වෙයි කියා අපි පුරෝකතනය කරනවා.මේ වාගේ සියයට 9ක 10ක ආර්ථික වර්ධනයක් සිදු වන විට රටේ කෘෂිකර්මාන්ත, කර්මාන්ත හා සේවා යන අංශ තුනේ ම දියුණුවක් සිදුවෙනවා. මේ අංශ තුනේ දායකත්වය මත රට ඉස්සරහට යනවා. එතකොට ගමේ නගරයේ වතුකරයේ ඉන්න සෑම දෙනාගේ ම ආදායම් මට්ටම් ඉහළ යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101131</link>
    <topic>ලෝක ආහාර අර්බුදයක්: ශ්‍රී ලංකාව ඊට සූදානම්</topic>
    <author/>
    <content>ස්වාභාවික උවදුරු හේතුවෙන් ලබන අප්‍රේල් මාසයේදී ඇතිවිය හැකි ආහාර අර්බුදයට මුහුණ දීම සඳහා සැලසුම් සහගත වැඩපිළිවෙළක් කඩිනමින් ආරම්භ කරන ලෙස ආහාර සුරක්‍ෂිත කිරීම හා ජීවන කමිටුවට ජනාධිපතිතුමා ඊයේ (12) උපදෙස් දුන්නේය.ලබන අප්‍රේල් මාසය වන විට ඇතිවිය හැකි මේ ආහාර අර්බුදයට ලෝකයේ බලවත් රටවලට පවා මුහුණ දීමට සිදුවන බව ජනාධිපතිතුමා මෙහිදී අවධාරණය කළේය.ආහාර සුරක්‍ෂිත කිරීම හා ජීවන කමිටුවේ සාමාජිකයන් ඊයේ (12) අරලියගහ මන්දිරයට කැඳවූ ජනාධිපති මහින්ද රාජපක්‍ෂ මහතා අනාගතයේ ඇතිවිය හැකි ලෝක ආහාර අර්බුදය පිළිබඳව සාමාජිකයන් දැනුවත් කළේය. ස්වාභාවික විපත් හේතුවෙන් පසුගිය වර්ෂයේ පමණක් ලෝක ආහාර සංචිත විශාල ප්‍රමාණයක් විනාශ විය. ජීවිත ලක්‍ෂ හයක් පමණ අහිමි වී තිබේ. දැන් පවත්නා අධික වැසි හේතුවෙන් ඇතිවී තිබෙන ආපදාවන් නිසා ශශ්‍රී ලංකාවේ ආහාර අස්වැන්නෙන් සියයට 15 ත් 20 ත් අතර ප්‍රමාණයක් විනාශ වී යාමේ අනතුරක් ඇති බව මේ කමිටු රැස්වීමේදී අනාවරණය විය.මෙහිදී පොල් මිල ගැන කරුණු පැහැදිලි කළ ජනාධිපති මහින්ද රාජපක්‍ෂ මහතා, පසුගියදා ඉහළ ගිය පොල් මිලෙහි මේ වන විට පාලනයක් ඇති වී තිබෙන බව ප්‍රකාශ කළේය. දැන් අවශ්‍ය තරම් පොල් ලක් සතොස සහ සතොස අලෙවිසල්වලින් ලබාගත හැකි බවද කීය.එමෙන්ම අනාගත පොල් අවශ්‍යතාව සැපිරීමට රජය දෙන තෙල් සහනාධාරය නිසි පරිදි ප්‍රයෝජනයට ගන්නේද යන්න සොයා බැලීමට ක්‍රමවත් වැඩපිළිවෙළක අවශ්‍යතාවය ද ජනාධිපතිතුමා පෙන්වා දුන්නේය.අග්‍රාමාත්‍ය දි. මු. ජයරත්න, ඇමතිවරු වන බැසිල් රාජපක්‍ෂ, නිමල් සිරිපාල ද සිල්වා, එස්. බී. දිසානායක, කෙහෙළිය රඹුක්වැල්ල, දොස්තර රාජිත සේනාරත්න, ජොන්ස්ටන් ප්‍රනාන්දු, මහින්ද සමරසිංහ, ජගත් පුෂ්පකුමාර, ගීතාංජන ගුණවර්ධන, මහින්ද යාපා අබේවර්ධන මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101132</link>
    <topic>හානි වූ කුඹුරු යළි වගාවටපොහොර-බිත්තර වී නොමිලේ</topic>
    <author>තෙන්නකෝන් කුලසේකර</author>
    <content>අධික වර්ෂාවෙන් විනාශයට පත් කුඹුරු යළි වගා කිරීම සඳහා ගොවින්ට නොමිළයේ බිත්තර වී සහ පොහොර ලබාදීමට පියවර ගැනේ.ජනාධිපති මහින්ද රාජපක්ෂ මහතාගේත් ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් අනුව වගා හානි වූ ගොවීන්ට යළි කුඹුරු වගාව සඳහා බිත්තර වී සහ පොහොර නොමිළයේ ලබා දීම සඳහා කඩිනමින් කටයුතු කරන බව ගොවිජන සේවා හා වනජීවී ඇමැති එස්. එම්. චන්ද්‍රසේන මහතා පවසයි.රට පුරා කුඹුරු අක්කර හාර ලක්ෂයකට අධික ප්‍රමාණයක් වැඩියෙන් විනාශ වී ගොස් ඇති අතර එම කුඹුරු යළි වගා කිරීමට ගොවිජන සේවා මධ්‍යස්ථාන කෘෂි පර්යේෂණ සහකාර නිලධාරින් හා ග්‍රාම නිලධාරීන්ගේ සහාය ඇතිව බිත්තර වී සහ පොහොර ලබාදීමේ පරීක්ෂණ කටයුතු දැනටමත් අරඹා ඇති බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101133</link>
    <topic>‘චක්‍රලේඛවලට පමණක් සීමා නොවීවිපතට පත්වූවන්ට සහන දෙන්න’</topic>
    <author>පොළොන්නරුව විශේෂ, ගාමිණී ඔබේසේකර, පොළොන්නරුව දිසා සමූහ පොළොන්නරුව විශේෂ</author>
    <content>චක්‍රලේඛවලට පමණක් සීමා නොවී මතුව ඇති හදිසි ආපදා තත්ත්වය හඳුනාගෙන විපතට පත් ජනතාවට සහන සැලසීමට පියවර ගන්නා ලෙස ජනාධිපති මහින්ද රාජපක්ෂ මහතා අදාළ නිලධාරීන්ට ඊයේ (12) නියෝග කෙළේය.ජනාධිපතිවරයා මෙසේ නියෝග කෙළේ ගංවතුරෙන් විපතට පත් ජනතාවගේ සුබසාධනය පිළිබඳ සොයා බැලීමට ඊයේ පොළොන්නරු දිස්ත්‍රික්කයේ සංචාරයක නිරත වූ අවස්ථාවේදීය. දැනට ක්‍රියාත්මක සුබසාධන කටයුතු පිළිබඳ සොයා බැලූ ජනාධිපතිවරයා හිඟුරක්ගොඩ ආනන්ද බාලිකා විද්‍යාලයේ දී පොළොන්නරු දිස්ත්‍රික්කයේ රාජ්‍ය නිලධාරීන් සමඟ සාකච්ඡා කෙළේය.පොදු ජනතාවගේ සුබසෙත උදෙසා රජයේ නිලධාරීන් ගන්නා ඕනෑම තීරණයක් වෙනුවෙන් රජය පෙනී සිටින බවත් ජනාධිපතිවරයා අවධාරණය කෙළේය.“මේ ආපදා තත්ත්වයෙන් බොහෝසෙයින් පීඩාවට පත්ව ඇත්තේ සාමාන්‍ය ජනතාවයි’ ඔවුන් වෙනුවෙන් සහන සැලසීම අප සියලු දෙනාගේ යුතුකමක්. මෙවන් අවස්ථාවක කාර්යාලවලට වී සිටීමට කිසිදු නිලධාරියකුට අයිතියක් නැහැයි” ජනාධිපතිවරයා පෙන්වා දුන්නේය.මැදිරිගිරිය, ගල්අමුණ ප්‍රදේශයේ විපතට පත් ජනතාව හමුවූ ජනාධිපතිතුමා ඔවුන්ගේ සුවදුක් සොයා බැලුවේය.මෙවැනි ආපදා අවස්ථාවලදී පක්ෂ පාට, ජාති, ආගම්, කුලබේද නොතකා සියලුදෙනා ඒකරාශි වීමේ අවශ්‍යතාවද ජනාධිපතිතුමා මෙහිදී පැවැසීය.විනාශ වී ඇති වැව් අමුණු හා මහාමාර්ග සියල්ලක්ම වහාම යළි ප්‍රතිසංස්කරණය කරන්නට පියවර ගන්නා බව ජනාධිපතිවරයා වැඩිදුරටත් පැවැසීය.සෞඛ්‍ය ඇමැති මෛත්‍රිපාල සිරිසේන මහතා:–මේ රටේ ජනතාව කිසියම් ආපදාවකට ලක්වූ හැම අවස්ථාවකදීම රටේ නායකයා වශයෙන් මහින්ද රාජපක්ෂ ජනාධිපතිතුමා ජනතාව හමුවට පැමිණ ඔවුනගේ දුක් කඳුළු බෙදාගනිමින් කටයුතු කළා.මෙවර ගංවතුරින් විපතට පත් පොළොන්නරු ජනතාවගේ සැපදුක් විමසා බලා ඔවුනට සහන සැලසීමට එතුමා පැමිණීම අප අගය කරනවා.පොළොන්නරුව දිස්තික් ලේකම්වරයා ඇතුලු පාර්ලිමේන්තු, පළාත් සභා මන්ත්‍රීවරු, පාදේශීය සභා මන්ත්‍රීවරු ඇතුලු රාජ්‍ය නිලධාරීන් ගංවතුරින් විපතට පත් ජනතාවට සහන සැලසීමට කැපවී ක්‍රියා කළ බව මේ අවස්ථාවේ දී ප්‍රකාශ කරනවා.ඇමැති මහින්ද අමරවීර, නියෝජ්‍ය ඇමැතිවරුන් වන චන්ද්‍රසිරි සූරියආරච්චි, සිරිපාල ගම්ලත්, පාර්ලිමේන්තු මන්ත්‍රී රොෂාන් රණසිංහ, ජනාධිපති ලේකම් ලලිත් වීරතුංග මහත්වරු ඇතුලු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101134</link>
    <topic>වාරිමාර්ග ආඥාපනතසංශෝධනයට</topic>
    <author>නුවන් කොඩිකාර</author>
    <content>වර්තමාන හා අනාගත අවශ්‍යතාවන්ට ගැළපෙන පරිදි වාරිමාර්ග ආඥාපනත සංශෝධනය කිරීමට පියවර ගන්නා බව වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පැවසීය.මේ වසරේ මුල් කාර්තුවේ ප්‍රතිසංස්කරණ කටයුතු අවසන් කරන බවද හෙතෙම කීවේය. මහවැලි සංවර්ධන අධිකාරියේ පෙරේදා (11) පැවැති ප්‍රවෘත්ති සාකච්ඡාවේ දී ඇමැතිවරයා එසේ සඳහන් කළේය.1946 වසරේ පනවා ඇති වාරිමාර්ග ආඥා පනත ගත වූ වසර හැට හතරක කාලයේ සිදුකර ඇත්තේ සුළු සංශෝධන 6 ක් බවත් ඒ මහතා ප්‍රකාශ කළේය. මෙලෙස වරින් වර සංශෝධනය කළ ද ආඥා පනතේ අඩුපාඩු බොහෝමයක් පවතින බව ඇමැතිවරයා පැවැසීය.ආඥා පනත සංශෝධනය කිරීම සඳහා විශේෂ කමිටුවක් පත්කර ඇති බවත්, නව සංශෝධනය අනුව වාරිමාර්ග ආරක්ෂාව තහවුරු කිරීම, ජල පෝෂිත ප්‍රදේශ ආරක්ෂා කිරීම, රක්ෂිත ප්‍රදේශවල අනවසර පදිංචිකරුවන් ඉවත් කිරීම, ජල දූෂණය වැළැක්වීම, එසේ කරන්නන්ට නීතිය ක්‍රියාත්මක කිරීමට අවශ්‍ය ප්‍රතිපාදන ගැන ද අවධානය යොමු කරන බව සිරිපාල ද සිල්වා මහතා පැවසීය.පනත් සංශෝධනය සඳහා ජනතා අදහස් ලබාගැනීමට පියවර ගන්නා බවද ඇමැතිවරයා කීවේය.නීතිපති දෙපාර්තමේන්තුව වෙනුවෙන් අරුන ශාන්තද සිල්වා, වාරිමාර්ග අධ්‍යක්ෂ ජනරාල් ආචාර්ය ජී. ජී. ඒ. ගොඩලියද්ද මහත්වරුන් ඇතුළු නිලධාරීන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101135</link>
    <topic>අදත් වැසි-සුළං</topic>
    <author>ශීලා උඩුවර</author>
    <content>දිවයිනට නැඟෙනහිරින් හා දිවයින ආශි‍්‍රතව වායු ගෝලයේ පවතින කැළඹිලි ස්වභාවය තවමත් පවතින නිසාවැසි සහිත කාලගුණික තත්ත්වය පවතින බව කාලගුණ විද්‍යා දෙපාර්තමේන්තුව කියයි.දිවයිනේ උතුරු, නැඟෙනහිර උතුරුමැද , ඌව හා මධ්‍යම පළාත් වලත්, හම්බන්තොට දිස්ත්‍රික්කයේත් තරමක තද වැසි හා තරමක තද සුළං ද ඇති වන බව දෙපාර්තමේන්තුව කියයි.සෙසු ප්‍රදේශ වල අහස වළා කුළින් බරව පවතින අතර, වැසි ස්වල්පයක් ඇති වේ.උදය කාලයේදී මීදුම ඇති වීමට හිතකර තත්ත්වයක් පවතී.ිවයිනට ඊශාන දිග, නැඟෙනහිර ගිනිකොණ දිග මුහුදු ප්‍රදේශවල විටින් විට වැසි හෝ ගිගුරුම් සහිත වැසිද සෙසු ප්‍රදේශවල තැනින් තැන වැසි ද ඇති වේ.බස්නාහිර හා දකුණු මුහුදු ප්‍රදේශවල සුළං වයඹ හෝ බස්නාහිර දෙසින් එන අතර සෙසු මුහුදු ප්‍රදේශවල සුළං ඊශාන දෙසින් හමයි.සුළඟේ වේගය පැයට කිලෝ මීටර් 20ත් 40ත් අතර වන අතර ගිනිකොණ දිග මුහුදු ප්‍රදේශ වලදී මෙය කිලෝ මීටර් 50ත් 60ත් දක්වා වැඩිවේ.දිවයිනට ඊශාන දිග නැඟෙනහිර හා ගිනිකොණ මුහුදු ප්‍රදේශ රළු වේ. ඊයේ උදේ 8.30න් අවසන් වූ පැය 24 දී අම්පාරට මිලි මීටර් 236.2ක වැඩිම වර්ෂාපතනයක් ලැබී තිබිණි. මඩකළපුවට මිලි මීටර් 113.9 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101136</link>
    <topic>නව නාවික හමුදාපතිරියර් අද්මිරාල් දිසානායක</topic>
    <author/>
    <content>නව නාවික හමුදාපතිවරයා ලෙස ශ්‍රී ලංකා නාවික හමුදාවේ මාණ්ඩලික ප්‍රධානී රියර් අද්මිරාල් ඩී. ඩබ්ලිව්. ඒ. එස්. දිසානායක මහතා පත්කර තිබේ.දිසානායක මහතා, ලබන 15 වැනිදා නව තනතුරේ වැඩ බාර ගැනීමට නියමිත ය.නාරම්මල මයුරපාද විද්‍යාලයෙන් උසස් පෙළ අධ්‍යාපනය ලැබූ සෝමතිලක දිසානායක 1977 දී ශිෂ්‍යභට නිලධාරියෙකු ලෙස නාවික හමුදාවට බැඳී මේ වන විට වසර 33කට අධික කාලයක් රට රැකීමේ ජාතික මෙහෙවරට උර දී සිටී.දැනට ශ්‍රී ලංකා නාවික හමුදාවේ මාණ්ඩලික ප්‍රධානී තනතුර හොබවන රියර් අද්මිරාල් සෝමතිලක දිසානායක ත්‍රස්තවාදීන්ට එරෙහිව කළ අවසන් සටනේ දී උතුරු නාවික ආඥාපති වශයෙන් ජයග්‍රාහී ලෙස උතුරු මුහුදේ සටන් මෙහෙය වීය.1984 වසරේ දී ත්‍රස්තවාදීන් 19 දෙනෙකු සමඟ මුහුදු කොටි යාත්‍රාවක් විනාශ කරමින් නාවික හමුදා ඉතිහාසයේ ප්‍රථම වරට සතුරු යාත්‍රාවක් විනාශ කිරීමේ ගෞරවය හිමි වන්නේ රියර් අද්මිරාල් දිසානායකට ය.එමෙන්ම ප්‍රහාරක යාත්‍රාවල ඔහුගේ අණසක යටතේ සතුරු යාත්‍රා 30කට අධික ප්‍රමාණයක් විනාශ කිරීමට හා අත්අඩංගුවට ගනිමින් වාර්තාවක් පිහිටුවා ඇත.ඔහු ඉන්දියාවේ නවදිල්ලි නුවර ජාතික ආරක්ෂක විද්‍යාලයේ උපාධිධාරියෙකු වන අතර මදුරාසි විශ්වවිද්‍යාලයෙන් ආරක්ෂක උපක්‍රම පිළිබඳ පළමු පෙළ විශිෂ්ට සාමාර්ථයක් සහිතව දර්ශනශූරී උපාධිය (MPhil First Class with Distinction) ලබාගෙන ඇත.තවද මොහු කොතලාවල ආරක්ෂක විශ්වවිද්‍යාලයේ යුද කළමනාකරණය පිළිබඳ විද්‍යාපති(Msc (DS) in mgt) උපාධිධාරියෙකි. මීට අමතරව අමෙරිකාවේ හවායි හි ආසියා පැසිපික් ආරක්ෂක අධ්‍යාපන කේන්ද්‍රයේ සහ වොෂින්ටන් හි ජාතික ආරක්ෂක විශ්වවිද්‍යාලයෙහි පාඨමාලා ලාභියෙකි. ඔහු බ්‍රිතාන්‍ය සහ ඉන්දීය නාවික හමුදාවලද පුහුණුව ලබා ඇත.ශ්‍රී ලංකා නාවික හමුදා ඉතිහාසයේ වැඩිම පදක්කම් සහ පළඳනා වලින් පිදුම් ලත් නිලධාරියා වන්නේ මොහු ය. තෙවන ඊළාම් යුද්ධය ආරම්භ කරමින් 1995 අපේ‍්‍රල් 19 වැනි දින නාවික යාත්‍රාවලට එල්ල කරන ලද මරාගෙන මැරෙන ප්‍රහාරයේ දී විනාශ වූ නෞකාවේ සිට දිවි ගලවාගත් මොහු එහි දී තම දිවි නොතකා සගයකුගේ ජීවිතය ගලවා ගැනීම හේතුවෙන් ජිවත්ව සිටියදී මෙතෙක් රණවිරුවෙකු ලබාගත් උසස් ම වීර සම්මානය වන “වීරෝදාර විභූෂණ” පදක්කමෙන් පිදුම් ලබා ඇත.මීට අමතරව දෙවරක් රණශූර පදක්කම ද, විශිෂ්ට සේවා විභූෂණය, උත්තම සේවා පදක්කම ඇතුළුව තවත් පදක්කම් සහ පළඳනා 25ක් හිමි කරගෙන ඇත.නාවික හමුදාපතිවරුන් විසින් ප්‍රදානය කරනු ලබන ප්‍රශංසාත්මක සහ සේවය ඇගැයීමේ ලිපි වැඩිම ප්‍රමාණයක් හිමිකරගෙන ඇත්තේ රියර් අද්මිරාල් දිසානායක විසින් ය.යුද මෙහෙයුම්, යුද්ධය සඳහා යටිතල පහසුකම් දියුණු කිරීම, ඉදිකිරීම්, නිර්මාණශීලීත්වය, අධ්‍යාපනික ජයග්‍රහණයන්, කලා කුසලතා ඇතුළු විවිධ ක්ෂේත්‍රවල දැක් වූ දක්ෂතා දක්වමින් පරිත්‍යාගශීලීව අධිෂ්ඨාන පූර්වකව සහ කැපවීමකින් තම රාජකාරි ඉටුකිරීම සම්බන්ධයෙන් ඔහු මේ අයුරින් ප්‍රශංසාවට ලක්වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101137</link>
    <topic>ස්විස්ටර්ලන්ත පොලිස් දැලටකොටි 10ක් කොටු වෙති</topic>
    <author>මහින්ද අලුත්ගෙදර</author>
    <content>ස්ථාන 23කදී සිදු කළ සෝදිසි මෙහෙයුම්වලින් පසුව එල්. ටී. ටී. ඊ. සාමාජිකයන් 10 දෙනෙකු ස්විස්ටර්ලන්ත පොලිසිය මගින් අත්අඩංගුවට ගෙන ඇත.පෙරේදා (11) අත්අඩංගුවට ගෙන ඇති මේ ත්‍රස්තවාදීන් අපරාධ රැසකට සම්බන්ධ බවට හා මූල්‍ය විසුද්ධිකරණයට සම්බන්ධ බවට සැක කෙරෙන බව තානාපති ආරංචි මාර්ග පවසයි.මෙම ත්‍රස්තවාදීන් සම්බන්ධයෙන් සිදු කළ මූලික පරීක්ෂණවලදී ඔවුන් වසර ගණනාවක් ස්විස්ටර්ලන්තයේ වෙසෙන ද්‍රවිඩ ජනතාවගෙන් මුදල් ලබා ගෙන ඇති බවට අනාවරණය කරගෙන ඇත.තවද ස්විස්ටර්ලන්තයේ වෙසෙන විදෙස් රටවල ද්‍රවිඩ ජනතාවට විශාල ණය මුදල් ගන්නා ලෙස පවසමින් බලහත්කාරයෙන් මුදල් අය කරගෙන ඇති අතර මෙලෙස ඔවුන්ට මුදල් නොදෙන පුද්ගලයන්ට තර්ජනය කර ඇති බවද ස්විස්ටර්ලන්තයේ නීතිපති කාර්යාලය සඳහන් කරයි.මෙලෙස ස්විස්ටර්ලන්ත ප්‍රෑන්ක් මිලියන ගණනින් මුදල් උපයමින් එල්. ටී. ටී. ඊ. සංවිධානයට අවි ආයුධ මිලදී ගැනීම් ආදිය සඳහා එම මුදල් එල්. ටී. ටී. ඊ. යට අයත් සමාගම් වල ආයෝජනය කර ඇතැයිද අනාවරණය කර ගෙන ඇත.මෙවැනි ත්‍රස්තවාදීන් අත්අඩංගුවට ගැනීම සඳහා මෙන්ම අත්අඩංගුවට ගත් පුද්ගලයන් සම්බන්ධයෙන් තවදුරටත් පරීක්ෂණ ක්‍රියාත්මක බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101138</link>
    <topic>බෞද්ධ කටයුතු පුනර්ජීවයටජාත්‍යන්තර සභාවක්</topic>
    <author>නුවන් කොඩිකාර</author>
    <content>ශ්‍රීලංකාවේ බෞද්ධ කටයුතු පුනර්ජීවය කිරීම සඳහා ජාත්‍යන්තර සභාවක් පත් කෙරේ.සභාපති ලෙස ප්‍රංශ බෞද්ධ සම්මේලනයේ සභාපති ආචාර්ය තම්පලාවෙල ධම්මරතන, ලේකම් ලෙස ඇමෙරිකා එක්සත් ජනපදයේ ලොස් ඇන්ජලිස් බෞද්ධ සංගමයේ සභාපති ගොඩතලානේ ගුණරතන නාහිමිවරුන් පත්කර සිටිති.අගමැති දි. මු. ජයරත්න මහතාගේ ප්‍රධානත්වයෙන් අගමැති කාර්යාලයේ ඊයේ (12) පැවැති දෙස් විදෙස් හිමිවරුන්ගේ හමුවේදී මේ සභාව පත්කර ඇත.ශ්‍රී ලංකාවේ බෞද්ධ වෙහෙර විහාරස්ථාන සංවර්ධනය සඳහා අවශ්‍ය ක්‍රියාමාර්ග ගැනීමත්, ජාත්‍යන්තර බෞද්ධ කටයුතු පුනර්ජීවය සඳහා සැලැසුම් සකස් කිරීමත් මේ සභාවේ මූලික අරමුණ වේ. මීට අමතරව විදේශ රාජ්‍යයන් හි බුදු දහම ප්‍රචලිත කිරීම සඳහා සැලැසුම් සකස් කිරීමේ කාර්යය ද මේ සභාවට පවරා තිබේ.මේ අවස්ථාවට ඉන්දිය මහා බෝධි සමාගමේ මහ ලේකම් දොඩම්ගොඩ රේවත, ජපානයේ ශ්‍රී ලංකා ජාත්‍යන්තර සංස්කෘතික මධ්‍යස්ථානයේ අධ්‍යක්ෂ පැල්පොළ විපස්සී, ස්වීඩනයේ ස්ටොකහෝම් බෞද්ධ මධ්‍යස්ථානයේ සභාපති කිරිඳීගල්ලේ ධම්මරතන බෝදාගම චන්දිම හිමිවරුන් ඇතුළු නිලධාරීන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n1101139</link>
    <topic>මාස තුනක බිලිඳාහපුතලේ දුම්රිය පොළේබංකුවක දමා ගිහින්</topic>
    <author>සොරණාතොට සමූහ සී ගමගේ</author>
    <content>හපුතලේ දුම්රිය ස්ථානයේ බංකුවක් මත දමා ගොස් ඇති මාස තුනක් පමණ වයස බිලිඳකු ඊයේ (12) උදේ හපුතලේ පොලිසිය මගින් සොයාගෙන ඇත.මෙසේ සොයාගත් බිලිඳා ප්‍රතිකාර සඳහා දියතලාව මූලික රෝහලට ඇතුළත් කළ බව පොලීසිය පැවසීය.එදින උදෑසන හයට පමණ පොලිසියට ලැබුණු දුරකථන ඇමතුමක් අනුව බිලිඳා සොයාගෙන ඇති අතර දරුවා රෙදි කැබැල්ලක ඔතා දුම්රිය පොළේ ඇති මගීන් අසුන්ගන්නා බංකුවක් මත තබා තිබුණු බව පොලීසිය සඳහන් කළේය.බිලිඳා කාගේද යන්න මෙතෙක් හඳුනාගෙන නැත. දරුවාගේ ඥාතීන් හෝ දෙමාපියන් සොයා ගැනීම සඳහා පොලිසිය පරීක්ෂණ පවත්වයි.සිද්ධිය පිළිබඳ හපුතලේ පොලිස් ස්ථානාධිපති පොලිස් පරීක්‍ෂක ප්‍රියංකර කුමාර මහතාගේ උපදෙස් මත උප පොලිස් පරීක්‍ෂක රෝහිත අණවිරත්න මහතා ඇතුළු නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n11011310</link>
    <topic>සිසුන්ගේ දිවා ආහාරයටරු. මිලියන 2800ක්</topic>
    <author>දයා පෙරේරා</author>
    <content>පාසල් සිසුන් එකොළොස් ලක්‍ෂයක් සඳහා 2011 වර්ෂයේ දී ආහාර ලබාදීමට රජය රුපියල් මිලියන 2800 ක් වැය කරන බව අධ්‍යාපන අමාත්‍යාංශය පවසයි.විදුහල් 7600 ක සිසු දරුවන් වෙනුවෙන් මේ වසරේ දී ආහාර ලබාදෙන ජාතික වැඩසටහන අධ්‍යාපන ඇමැති බන්දුල ගුණවර්ධන මහතා ගේ ප්‍රධානත්වයෙන් මීමුරේ කයිකාවල කනිටු විදුහලේ දී හෙට (14) පෙරවරුවේ පැවැත්වේ.පාසල් දරුවන් ගේ පෝෂණය නංවාලීමේ අරමුණින් මහින්ද චින්තන ජාතික පුනර්ජීවන වැඩපිළිවෙළ යටතේ අධ්‍යාපන අමාත්‍යංශය මෙම පෝෂණ වැඩසටහන ක්‍රියාත්මක කරයි. 2010 වසරේ දී පෝෂණ වැඩ සටහනට රුපියල් මිලියන 2300 ක් වැය කළ බවත් මේ වසරේ දී එය තවත් මිලියන 500 කින් වැඩි කළ බවත් අධ්‍යාපන අමාත්‍යාංශය කියයි.සියයකට අඩුවෙන් සිටින පාසල්වල සිසුන් සියලු දෙනාට ම ආහාර වැඩසටහන ක්‍රියාත්මක කැරෙන අතර සෙසු පාසල්වල පළමු වැනි ශ්‍රේණියේ සිට පස්වැනි ශ්‍රේණිය දක්වා සිසු දරුවන් සඳහා මෙය ක්‍රියාත්මක වන බව ද අමාත්‍යාංශයේ ජ්‍යෙෂ්ඨ නිලධාරිනියක් පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n11011311</link>
    <topic>අම්පාරේ විපතට පත් පවුල් සංඛ්‍යාව ලක්ෂය ඉක්මවයි</topic>
    <author>චන්දන ලියනආරච්චි - දිගාමඬුල්ල සමූහ</author>
    <content>අම්පාර දිස්ත්‍රික්කයේ විපතට පත් පවුල් සංඛ්‍යාව 109,000 දක්වා වැඩිව තිබෙන බවද පුද්ගලයන් පස් දෙනෙකු මරණයට පත් වී 13 දෙනෙකු තුවාල ලබා ඇති බවද අම්පාර දිසාපති සුනිල් කන්නන්ගර මහතා දිනමිණ ට පැවසීය.තිස් දහසකට අධික නිවාස සංඛ්‍යාවක් අර්ධ වශයෙන් සහ පූර්ණ වශයෙන් විනාශයට පත්ව ඇත. දැනට සුබසාධන මධ්‍යස්ථාන 83 ක පවුල් 25457 ක් ජීවත්වන අතර ඥාතීන් සමග සහ මිත්‍රයන් ගේ නිවාසවල පවුල් 6941 ක් සිටින බවද හෙතෙම කීය.ජලය බැස යාම කඩිනම් නොවීම සහ වලනාපිටිය වැව බිඳීයාම නිසා කුඹුරු අක්කර 25,000 පමණ විනාශ වී ඇති බවත් ඉදිරි දින කීපය තුළ වර්ෂාව පැවතිය හොත් මෙම තත්ත්වය මීට වඩා වෙනස් වී කෘෂි ආර්ථිකයට දැඩි බලපෑමක් එල්ල විය හැකි බවත් ඒ මහතා කීවේය.වෙරළබඩ කලාපයේ, කල්මුණේ, අක්කරපත්තු, පොතුවිල් ප්‍රදේශයන්හි ජනතාව ගංවතුර උවදුරට පත්ව සිටින අතර තවදුරටත් කාලගුණික තත්ත්වය නරක අතට හැරුණහොත් සුබසාධන කඳවුරු වැඩිකිරීමටත්, පුද්ගලයන්ට අවශ්‍ය ආහාර සහ ඇඳුම් පැළඳුම්, පානීය ජලය සෞඛ්‍ය පහසුකම්, සනීපාරක්ෂක සේවාවන් පිළිබඳ විශේෂ අවධානයක් යොමු කිරීමටත් සිදුවන බවද කීය.අම්පාර දිස්ත්‍රික්කයේ වැව් පද්ධතිය බේරාගැනීමට දැඩි වෙහෙසක් දැරීමට සිදුව ඇති බවද අම්පාර දිස්ත්‍රික්කයට ඇද හැළුණු මිලි මීටර් 300 ක වර්ෂාව මෙතෙක් වාර්තා වී ඇති වැඩිම වර්ෂාපතනය බව අම්පාර කලාප වාරිමාර්ග අධ්‍යක්ෂ සමන් වීරසිංහ මහතා පැවසීය.අම්පාර කොන්ඩුවටුවාන, වීරගොඩ, වලනාපිටිය වැව්වල ජල මට්ටම ඉතාමත් ඉහළ ගොස් තිබුණා. එම නිසා වැව් බැමි වලටත් ඉහළින් ජලය ගලාගෙන යාමක් සිදුවුණා.වලනාපිටිය වැව පමණක් මේ වන විට බිඳී ගොස් තිබෙනවා. නවගිරියාව ජලාශයත් අවදානම් තත්ත්වයක පැවතියා. නමුත් අද වන විට ත්‍රිවිධ හමුදාවේ සහය ඇතිව වැලි කොට්ට යොදා ගනිමින් අසීරු ප්‍රයත්නයක යෙදෙමින්, වැව ආරක්ෂාකර ගන්න හැකිව තිබෙනවා.ඉඟිනියාගල ජලාශය පිටාර මට්ටමට පැමිණීමට තවත් අක්කර අඩි තුන්ලක්ෂ විසි දහසක් පමණ ජල කඳක් වුවමනා වෙනවා.එම නිසා ඉඟිනියාගල ජලාශයේ පමණක් අවදානමක් නැති බව ඒ මහතා පැවසීය.අලහෙන, මලයාඩි වැව් වලත් මෙම අවදානම් තත්ත්වය පවතිනවා.මේ වන විටත් ජලාශවල අවදානම අවම කිරීමට කටයුතු යොදා තිබුණත් ඉදිරි දිනයන්හිදී අවදානම අඩු වැඩි වන්නට පුළුවන් බවද ඔහු කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n11011312</link>
    <topic>රැඳවියන්ට හෙරොයින් සැපයූසැක දෙදෙනෙක් පොලිස් දැලේ</topic>
    <author>සමන්ති වීරසේකර</author>
    <content>මහනුවර බෝගම්බර බන්ධනාගාරයේ රැඳවියන්ට හෙරොයින් ලබාදෙන බවට සැකපිට පුද්ගලයන් දෙදෙනකු හෙරොයින් ග්රෑම් 16.5ක් සමඟ අත්අඩංගුවට ගැනීමට කටුගස්තොට පොලිසිය සමත්ව තිබේ.එක් අයකු ළඟ හෙරොයින් ග්රෑම් 12ක් තිබී ඇති අතර ඔහු අකුරණ ප්‍රදේශයේ සිටියදී සොයා ගෙන ඇත. අනෙක් පුද්ගලයා හෙරොයින් ග්රෑම් 4.5ක් ළඟ තබාගෙන සිටියදි වරාතැන්නේදී අත්අඩංගුවට ගෙන ඇත.කටුගස්තොට පොලිසියේ අපරාධ අංශයේ ස්ථානාධිපති පොලිස් පරීක්ෂක සාරානාත් සමරකෝන් මහතාගේ මෙහෙයවීමෙන් පොලිස් පරීක්ෂකවරුන් වන අරම්පත්, කෝනාර, පොලිස් සැරයන්වරුන් වන 32483 මීගස්වත්ත 46931 ලලිත් යන නිලධාරීන් සැකකරු අත්අඩංගුවට ගැනීමට කටයුතු කළහ.සැකකරුවන් දෙදෙනා අද (13දා) මහනුවර අධිකරණය වෙත ඉදිරිපත් කිරීමට නියමිත අතර කටුගස්තොට පොලිසියේ ස්ථානාධිපති ප්‍රධාන පොලිස් පරීක්ෂක ජයතිලක බණ්ඩාර මහතාගේ මෙහෙයවීමෙන් වැඩිදුර පරීක්ෂණ මෙහෙයවයි. මුදලටත් වඩා දඩ මුදල වැඩියි. මහනුවර නගරයේ දළදා වීදිය. කැප්පෙටිපොළ පාර ඇතුලු නීතියෙන් වෙළෙඳාම තහනම් කර ඇති ස්ථානවල නිළධාරීන් යොදවා නීතිය සෑම දිනකටම වලංගු බව මහජනතාවට ඒත්තු ගන්වන්න, එය කළ හැක්කේ පොලිසියට පමණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n11011313</link>
    <topic>නිවස බිඳීමට පැමිණි සොරකුගේ අත සපා කාලා</topic>
    <author>බන්ධුල ගුණසේකර, ධම්මිකා වෙලේගොඩ සමග දික්වැල්ල සමූහ යු. එම්. රුවන් මාලිම්බඩ සමූහ</author>
    <content>මාතර කඹුරුගමුවේ තිසර උයනේ නිවසක් මංකොල්ලකෑමට පැමිණි වෙස්මුහුණු පැළඳගත් කොල්ලකරුවන් දෙදෙනකු සමග පොර බැදූ නිවසේ සිටි කාන්තාවක ඉන් කොල්ලකරුවෙකුගේ අත සපා කෑම නිසා භීතියට පත් කොල්ලකරුවන් පලාගොස් ඇති බව මාතර පොලිසිය කියයි.මෙම සිද්ධිය සම්බන්ධයෙන් පරීක්ෂණ මෙහෙය වූ මාතර පොලිස් අපරාධ විමර්ශන අංශය, කැකනදුර හා රස්සන්දෙණිය ප්‍රදේශයේ පදිංචි සැකකරුවන් දෙදෙනකු ඔවුන් කොල්ලකෑම් සඳහා යොදා ගනු ලබන බව කියන සෙල්ලම් පිස්තෝලයක්ද සමග අත්අඩංගුට ගෙන තිබේ. මෙම සැකකරුවන් මාතර මහේස්ත්‍රාත් අධිකරණය හමුවට ඉදිරිපත් කිරීමට නියමිතය.මාතර පොලිස් අපරාධ විමර්ශන ඒකකයේ ස්ථානාධිපති පී. එස්. ඩී. සංජීව, පොලිස් සැරයන් අබේසුන්දර (20942), පොලිස් කොස්තාපල් රංජිත් (55907), නන්දන (26178) යන නිලධාරීහු සිද්ධිය සම්බන්ධයෙන් වැඩිදුර පරීක්ෂණ කටයුතු සිදුකර ගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=n11011314</link>
    <topic>නිධානයක් ගැනීමට උමඟක් හෑරූ සැකකරුවෙක් අත්අඩංගුවට</topic>
    <author>ඉන්දික පොල්කොටුව</author>
    <content>නිධානයක් ලබා ගැනීම සඳහා අලවතුගොඩ නීරුල්ල ප්‍රදේශයේ නිවාස තුනක් යටින් අඩි 45 ක් දිගති උමගක් හාරමින් සිටි සැකකරුවකු ඊයේ (12) දහවල් අලවතුගොඩ පොලිසිය විසින් අත්අඩංගුවට ගනු ලැබීය.අදාළ නිවෙස් තුන යටින් තිබෙන විශාල ගලක් වෙඩි බෙහෙත් යොදා බිඳ මාස අටක කාලයක් සැකකරු හා තවත් පිරිසක් මෙම උමග හරා ඇතැයි පොලිස් පරීක්ෂණවලින් අනාවරණය වේ.අලවතුගොඩ පොලිසියට ලද තොරතුරක් මත ප්‍රධාන සැකකරු අත්අඩංගුවට ගන්නා විට අනෙක් සැකකරුවන් ස්ථානයෙන් පළාගොස් ඇති අතර එහිදී වතුර මෝටරයක්, වෙඩි බෙහෙත්, ජෙලට් නයිට් කූ®රු තොගයක්, මල් පහන් ඇතුළු පූජා වට්ටි හා අධිබලැති විදුලි බල්බ කිහිපයක්ද සොයා ගැනීමට පොලිසියට හැකි වී ඇත.පසුගිය මාස කීපය තුළ රාත්‍රියට අධිබලැති විදුලිය බල්බ යොදා මෙම උමග හාරා ඇතැයි පොලිස් පරීක්ෂණවලින් අනාවරණය වන අතර එය මාස අටක කාලයක් හොර රහසේ සිදුකැර තිබේ.ප්‍රකට කපුවකුගෙන් ලද තොරතුරක් මත මේ ස්ථානයෙන් වටිනා නිධානයක් ලබා ගැනීම සැකකරු ඇතුළු පිරිසක් මෙම උමග හාරා ඇතැයි පොලිසිය පවසයි.මධ්‍යම පළාත් භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ විශේෂ උපදෙස් මත අලවතුගොඩ පොලිස් ස්ථානාධිපති පොලිස් පරීක්ෂක නිශාන්ත හෙට්ටිආරච්චි, උප පොලිස් පරීක්ෂක එම්. සෙනවිරත්න, පොලිස් සැරයන්වරුන් වන කරුණාවංශ (29091) බන්දුල (13662) යන මහත්වරුන් ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=r1101131</link>
    <topic>අළුත්ගම කාණු අපවිත්‍රයි:ජනතාවට ගැටලු රැසක්</topic>
    <author>කටුකුරුන්ද සමූහ කපිල කුලසිංහ</author>
    <content>කොළඹ ගාල්ල ප්‍රධාන මාර්ගයේ පිහිටි අළුත්ගම නගරයේ කාණු පද්ධතිය ක්‍රමවත් නොවීමෙන් ගැටලු රැසක් පැන නැගී ඇතැයි නගරවාසීහු පවසති.දකුණු පළාත් සීමාවට ආසන්නව බස්නාහිර අවසන් නගරය ලෙස සැලකෙන මේ නගරය කළුතර දිස්ත්‍රික්කයේ ඇති ප්‍රධාන පෙළේ නගරයකි. ගම්මාන රාශියක අති විශාල ජනතාවක් තම අවශ්‍යතා ඉටුකර ගැනීම උදෙසා දිනපතා පැමිණෙන්නේ මේ නගරයටයි.නගරාසන්නව ප්‍රධාන මාර්ගය පුළුල් වූව ද නියමිත කාණු පද්ධතිය ක්‍රමවත් නොවීම පාරිසරික ගැටලු රැසක් ඇතිවීමට හේතු වී ඇත. පවතින කාණු පද්ධතිය පිරිසුදු කිරීම නිසි ලෙස සිදු නොවන බවත්, මහජන සෞඛ්‍ය පරීක්ෂකවරුන්ගේ අවධානය ඒ සඳහා යොමු විය යුතු බවත් ප්‍රදේශවාසීහු පවසති.අකිල කොඩිකාර මහතානගරය හොඳයි. මාර්ගය පුළුල් වෙලා තියෙනවා. බස් රථ නැවතුම ඉදිවෙනවා. ඒත් කාණු පද්ධතිය අන්තිමයි. මේ කාණුවල ඇති අපද්‍රව්‍ය නියමිත පරිදි ශුද්ධ කරන්නේ නැහැ. ඒකයි තියෙන ප්‍රශ්ණය. මේක නිලධාරින්ට පේන්නේ නැහැ. කේ. පද්මලාල්නගරය මැදම තියෙන කාණුව පල්වෙලා ගඳ ගහනවා. මේ පළාතෙම ඉන්න බැහැ. හෝටල්වල කෑම අපද්‍රව්‍ය කාණුවලට දාන තැන් පවා තියෙනවා. මේ නිසා කාණු ගඳ ගහනවා.උපුල් අහංගම මහතානගරය ආසන්න පාරවල් කිහිපයක් ම හොඳටම අබලන් වෙලා. ගුඩ්ෂෙඩ් පාර ඩිපෝ පාර විනාශයි. සෞඛ්‍ය සායනය තියෙන පාරේ යන්න එන්න අමාරුයි.කාණුවල වතුර පිරිලා. මදුරු වසංගතය හැම තැනම. අළුත්ගම සංඝමිත්තා විදුහල ළඟ වැස්සදාට මහ මුහුද වගේ. ළමයි පාසලට යන්නේ හරි අමාරුවෙන්.මේවායේ කාණු සකස් කරන්න ඕනෑ. අපද්‍රව්‍ය කාණුවලට දාන අයට විරුද්ධව නීතිමය කටයුතු කිරීම කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=r1101132</link>
    <topic>බෙරකාරයා යැයි සිතාකැමරා ශිල්පියාට බැනුම්</topic>
    <author>කැලණිය විශේෂ ලයනල් පී. පෙරේරා</author>
    <content>ඔහු ප්‍රධාන පෙළේ රූපවාහිනී නාලිකාවක ජනප්‍රිය කැමරා ශිල්පියෙකි. ලංකාවේ ප්‍රධානතම උත්සවයන්හි මෙන්ම කලකට පෙර නිමාව දුටු මානුෂික මෙහෙයුම සංග්‍රාමය ද රටට පෙන්වීමට මහත් වෙහෙසක් දැරූ පුද්ගලයකු වන ඔහුට පසුගියදාක මහා අකරතැබ්බයකට මුහුණ දීමට සිදුවිය.මේ කැමරා ශිල්පියාට ප්‍රධාන පෙළේ උත්සවයක් ආවරණය කිරීමට කොළඹ ඉහළම පැලැන්තියේ හෝටලයකට යාමට සිදු විය. මාධ්‍ය කැමරා ශිල්පියා ඔහුගේ් වීඩියෝ කැමරාව හා සියලුම උපාංග බෑගයේ දමාගෙන යතුරු පැදියෙන්ම හෝටලය බලා පිටත්වුණි.කැමරා බෑගය ද ඔසවාගෙන අදාළ ස්ථානයට යමින් සිටියදී හදිසියේම ඔහු වෙත කඩා පැන්න පුද්ගලයකු නොනවත්වාම බැනගෙන යන්නට විය.කැමරා ශිල්පියාට කිසිවක් පවසන්නටවත් ඉඩ නොදුන් එම පුද්ගලයා වේගයෙන් කතාකරමින් තමුසේ පුදුම මිනිහෙක්නේ. දැන් උත්සවය පටන් ගන්නත් ළඟයි. ආරාධිත අමුත්තා ද ළඟ ළඟම එනවා. තමුසේ ඇඳුම් අඳින්නත් ඕනෑ. ගෙජ්ජි බඳින්නත් ඕනෑ. නැට්ටුවෝ සියල්ලම ඇඳගෙන හමාරයි. ඇයි ඕයි බෙරය ලිහාගන්නවත් වෙලාවක් තියෙනවද? යනවා, යනවා, ඔය ඇඳුමෙන්වත් බෙරය ගහනවා යැයි පැවැසීය.මාධ්‍ය කැමරා ශිල්පියාට සිනහව නවත්වා ගන්නට බැරි විය. අදාළ පුද්ගලයා ඇමතූ හෙතෙම ඔහුට කරුණු පහදා දුන්නේය. මේ මහත්තයා, මම බෙරකාරයෙක් නොවෙයි. මම අහවල් රූපවාහිනී ආයතනයේ කැමරා ශිල්පියෙක්. මේ තියෙන්නෙ බෙරය නොවෙයි. මගේ වීඩියෝ කැමරාව.එම පුද්ගලයා කැමරා ශිල්පියාගෙන් සමාව ඉල්ලා අනේ මහත්තයා මම සිතුවේ ඔබතුමා අපේ බෙරකාරයා කියලයි. බලන්න මේ යකා නිසා මම අලි අමාරුවක වැටිලයි ඉන්නේ. නැට්ටුවො සියල්ලම ලෑස්තියි. මූ නැහැ. පැවසූ ඔහු ඉහළ මාලයට නැගුණේ බෙර කාරයා ;සායා ගැනීමටය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=r1101133</link>
    <topic>දිළිඳු ජනතාවට පිළිකා, තැලසීමියාලාදුරු රෝග වැළදීම අඩුවෙලා</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>අඩු ආදායම්ලාභි දිළිදු පවුල් වැඩියෙන් ජීවත්වන ප්‍රදේශවල අය කල්පවතින ක්ෂය, පිළිකා, තැලසීමියා, ලාදුරු වැනි රෝගවලට ගොදුරුවීම කලකට පෙර වැඩියෙන් සිදුවූවත් දැන් එම තත්ත්වය ශ්‍රීීඝ්‍රයෙන් පහළ වැටෙන බව බස්නාහිර පළාත් සෞඛ්‍ය හා සමාජ සේවා අමාත්‍යාංශය කියයි.තම පරිසරය කෙරෙහිත් සෞඛ්‍ය හා සනීපාරක්ෂණය කෙරෙහිත් ඔවුන් දැක්වූ නොසැලකිලිමත් භාවය නිසාම කලින් මේ රෝග වර්ධනය සිදුවූවත් ඔවුනට කරුණු වටහා දී දැනුවත් කිරීම නිසා මේ සතුටුදායක තත්ත්වය උදාවී ඇති බවද එම අමාත්‍යාංශය පවසයි.පළාත් සෞඛ්‍ය හා සමාජ සේවා අමාත්‍යාංශය මේ බව අවධාරණය කරන්නේ ඉකුත් වසර 5 ක පමණ පැවැති සංඛ්‍යාත්මක දත්තයන් සැලකිල්ලට ගනිමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=r1101134</link>
    <topic>ගලිගමුව දකුණු මල්වානේකරාබු තෙල් කම්හලේ වැඩ නැවතිලා</topic>
    <author>දැදිගම විශේෂ – එස්. කේ. අවුනිස්</author>
    <content>ගැමි ආර්ථිකය නංවාලීමේ අරමුණින් විද්‍යා හා තාක්ෂණ අමාත්‍යාංශයේ රුපියල් ලක්‍ෂ හැත්තෑ පහක වියදමින් ගලිගමුව මැතිවරණ කොට්ඨාසයේ දකුණු මල්වාන ගමේ ඉදිකළ කරාබු තෙල් සිඳීමේ කර්මාන්තය කරාබු මිල අධික වීම නිසා නවතා දමා තිබේ.2005 වසර වන විට කරාබු කිලෝවක මිල අවම පැවතිණි. මල්වාන - පොතුකොළදෙනිය – හපුදෙනිය – හීන්වැල්ල සහ යටපාන යන ගම්මානවල කරාබු වතු හිමියන්ට හොඳ මිලක් ලබාගැනීම වෙනුවෙන් මේ ව්‍යාපෘතිය ආරම්භ කැර තිබේ.කරාබු කිලෝවක මිල රු. 700/- සිට 800/- දක්වා ඉහළ දැමීම නිසා මේ ව්‍යාපෘතිය පවත්වාගෙන යෑමට නොහැකි තත්ත්වයක් උදාවීමෙන් කර්මාන්තය නවතා දමා ඇතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=r1101135</link>
    <topic>රණවිරු කොබ්බෑකඩුව ගුණ සැමරුමහොරණ ශාන්ති බෞද්ධ මධ්‍යස්ථානයේදී</topic>
    <author>කළුතර දිසා සමූහ දයාරත්න කුමාරසිංහ</author>
    <content>ජෙනරාල් ඩෙන්සිල් කොබ්බෑකඩුව මහතා සහ උතුරු නැඟෙනහිර එවකට පුනරුත්ථාපන නිලධාරි ලෙස කටයුතු කළ හොරණ ප්‍රදේශයේ ලයනල් හපුතන්ත්‍රී මහතා අතර සේවා කටයුතු කිරීමේදී පැවතියේ සමීප සම්බන්ධතාවකි.ශාන්ති බෞද්ධ මධ්‍යස්ථානය ජෙනරාල් කොබ්බෑකඩුව මහතාගේ සහභාගිත්වයෙන් හා ලයනල් හපුතන්ත්‍රි මහතාගේ භාරකාරත්වයෙන් ප්‍රථමයෙන්ම විවෘත කළේ 1987 වසරේ ත්‍රිකුණාමලයේ සුමේධ ගම්මානයේය. ශාන්ති බෞද්ධ මධ්‍යස්ථානය මේ වන විට පවත්වාගෙන යනු ලබන්නේ හොරණ දෙවැනියගොඩැල්ල ගම්මානයේය.කොබ්බෑකඩුව රණවිරුවාණන් කුරිරු ත්‍රස්තවාදීන් විසින් ඝාතනය කරනු ලැබූ නමුත්, අදත් බෞද්ධ මධ්‍යස්ථානයේ භාරකාරත්වය දරමින් මහ මෙහෙයක් කිරීමට ලයනල් හපුතන්ත්‍රි මහතාට හැකි වී තිබේ. ඉකුත් සතියේ බෞද්ධ මධ්‍යස්ථානයේදී කොබ්බෑකඩුව රණවිරුවාණන් ඇතුළු රණවිරුවනට උපහාර දැක්වීමේ ආගමික උත්සවයක් පැවැත්විණි.ලයනල් හපුතන්ත්‍රි මහතා එහිදී අප හා මෙසේ පැවැසීය. රණවිරු කොබ්බෑකඩුව මහතාගේ සහභාගිත්වයෙන් වසර විසිතුනකට පෙර ත්‍රිකුණාමලයේ ඇරඹූ ශාන්ති බෞද්ධ මධ්‍යස්ථානයේ පැවිදි අනුශාසක පදවි දැරුවේ මඩිහේ පඤ්ඤාසීහ, තුන්තානේ පඤ්ඤාමූර්ති, බෙත්ගමුවේ නාලක, රංගිරි දඹුලු රජමහ විහාරාධිපති ඉනාමළුවේ සුමංගල, බ්‍රාහ්මණයාවත්තේ සීවලී යන නාහිමිපාණන් වහන්සේලායි.දහස් සංඛ්‍යාත තරුණ පිරිසක් මත්ද්‍රව්‍යවලින් මුදාගෙන ඔවුන්ගේ මනස බුදු දහමට නැඹුරු කිරීමෙන් ගෙවී ගිය කාලය තුළදී බෞද්ධ මධ්‍යස්ථානය කර ඇත්තේ නිහඬ සේවාවක්. වාර්ෂිකව රණවිරු උපහාර උළෙලක් ද නොකඩවා පවත්වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=r1101136</link>
    <topic>අගලවත්තේ සත්ජන මැදුර අගමැති අතින් විවෘතවූ දා...</topic>
    <author>අගලවත්ත විශේෂ ගාමිණී ආනන්ද</author>
    <content>නිදහස ලැබී අවුරුදු 60ක් ගත වූවත් ශ්‍රී ලංකාව සහලින් ස්වයංපෝෂිත කිරීමට හැකිවූයේ ජනපති මහින්ද රාජපක්ෂ යුගයේදී බවත් ස්වයං පෝෂිත රටක් ගොඩනඟා අනාගත දරු පරපුරට භාර දීමට ක්‍රියා කරන බවත් අගමැති දි. මු. ජයරත්න මහතා පැවසීය.අගමැතිවරයා එසේ පැවසුවේ සිසු දරු දැරියන්ට පොත් කට්ටල් බෙදාදීමේ හා උඩවෙල ‘සත්ජන මැදුර’ පොදු කාර්යය ගොඩනැගිල්ල විවෘත කිරීමේ උත්සවයේදී ය. (08) දා උඩවෙල මහා විද්‍යාල ක්‍රීඩාපිටියේ දී මේ උත්සවය පැවැත්විණි.අගමැතිවරයා මෙසේ ද පැවැසීය,මම අවුරුදු 21ක් ගම් සභාවේ හිටිය. එය අද ප්‍රාදේශීය සභාවෙලා. පළාත් පාලන ආයතනවලින් ජනතාවගේ අධ්‍යාපන, දේශපාලන, සංස්කෘතික, සමාජමය සංවර්ධනයක් ද ඇති කළ හැකියි.එය එසේ විය යුතුයි. 1948 සිට 2005 කාලයටම කළාට වැඩි සංවර්ධනයක් පසුගිය අවුරුදු පහේ දී සිදු කළා. ලොව විශිෂ්ටම වරායන්ගෙන් එකක් දැන් අපි සතුයි. ඒ හම්බන්තොට වරායයි. ලබන වසර අවසන් වන විට සියයට සීයක් ම විදුලිය සපුරනවා. ඒ සඳහා නව බලාගාර අපි සතුයි.ලෝක කුසලාන තරග පැවැත්විය හැකි ලෝකයට දෙවැනි නොවන ක්‍රීඩා පිටි ඇති කළා. රෝහල් පාසල් ඉතා ශීඝ්‍ර දියුණුවක් කරා ගෙනගියා.නිදහස ලබා අවුරුදු 60ක් ගතවූවත් පසුගිය අවුරුදු 5 දී වගේ රටේ දියුණුවක් ඇති වුණේ නැහැ.ඒ නිසාම රට සහලින් ස්වයං පෝෂිතයි. අනෙකුත් සියලුම දෙයින් ද ස්වයං පෝෂිත කර දියුණු රටකුයි අනාගත දරු පරපුරට භාර දෙන්නෙ.2600 වැනි සම්බුද්ධත්ව ජයන්තිය සමරමින් ලොව රටවල් 184කම බුදුදහම පැතිරවීමට අවශ්‍ය කටයුතු කරනවා. ජාත්‍යන්තර බෞද්ධ හිමිවරුන්ගේ සම්මන්ත්‍රණ සාකච්ඡා මේ වන විටත් අරඹලා.’මහා මාර්ග නියෝජ්‍ය ඇමැති නිර්මල කොතලාවල අගලවත්ත ප්‍රා. සභාවේ හිටපු සභාපති චාමින්ද රණවක බස්නාහිර පළාත් සභා මන්ත්‍රී කීර්ති කාරියවසම් මහත්වරු ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101131</link>
    <topic>සමස්ත ලංකා පාසල් බාලක බාලිකාබොක්සිං තරගාවලිය 28දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය විසින් මෙහෙයවනු ලබන සමස්ත ලංකා පාසල් විවෘත බාලක බාලිකා බොක්සිං තරගාවලිය 28 දා සිට 30 දා දක්වා පේරාදෙණිය මැදි විදුහලේදී පැවැත්වේ.අවුරුදු 13 - 14 වයස් කාණ්ඩයේ බාලක බාලිකාවන්ට පමණක් සහභාගි විය හැකි මේ තරගාවලිය බර පංති 14 ක් යටතේ පැවැත්වීමට නියමිතය.කිලෝ ග්‍රෑම් 30 - 32 සඳහා පින්, කිලෝ ග්‍රෑම් 30 - 34 සඳහා ලයිට් ෆ්ලයි, කිලෝ ග්‍රෑම් 34 - 36 සඳහා ෆ්ලයි, කිලෝ ග්‍රෑම් 36 - 38 සඳහා ලයිට් බැන්ටම්, කිලෝ ග්‍රෑම් 38 - 40 සඳහා බැන්ටම්, කිලෝ ග්‍රෑම් 40 - 42 සඳහා ෆෙදර්, කිලෝ ග්‍රෑම් 42 - 44 සඳහා ලයිට්, කිලෝ ග්‍රෑම් 44 - 46 සඳහා ලයිට් වෙල්ටර්, කිලෝ ග්‍රෑම් 46 - 48 සඳහා වෙල්ටර්, කිලෝ ග්‍රෑම් 48 - 50 සඳහා ලයිට් මිඩ්ල්, කිලෝ ග්‍රෑම් 50 - 52 සඳහා මිඩ්ල්, කිලෝ ග්‍රෑම් 52 - 54 සඳහා ලයිට් හෙවිවේට්, කිලෝ ග්‍රෑම් 54 -56 සඳහා හෙවිවේට් සහ කිලෝ ග්‍රෑම් 56 - 58 සඳහා සුපර් හෙවිවේට් යන බර පංති මේ තරගාවලිය සඳහා ඇතුලත්ය.ඩයන් ගෝමස් කුසලානය සඳහා පැවැත්වෙන මේ තරගාවලියට ශ්‍රී ලංකා ආධුනික බොක්සිං සංගමයේ අනුඛන්ඩ ක්‍රීඩා සමාජයන් හී හා පාසල් බොක්සිං සංගමයේ අනුඛන්ඩ පාසල්වල ක්‍රීඩක ක්‍රීඩිකාවන්ට සහභාගි විය හැකි බව ශ්‍රී ලංකා ආධුනික බොක්සිං සංගමයේ ලේකම් හේමන්ත වීරසිංහ මහතා “දිනමිණ” ට පැවැසීය.මේ තරගාවලියේ පසුගිය වසරේ බාලක සූරතාව පිළිමතලාව මැදි විදුහල විසින් දිනා ගනු ලැබූ අතර අහංගම සාරිපුත්‍ර විදුහලට බාලිකා සූරතාව හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101132</link>
    <topic>කඳුරට පිලට ලකුණු 96ක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය සංවිධානය කරනු ලබන අන්තර් පළාත් එක්දින ක්‍රිකට් තරගාවලියේ ඊයේ (12) එස්. එස්. සී. පිටියේ පැවැති කඳුරට හා රුහුණු කණ්ඩායම් අතර තරගයෙන් ඩක්වර්ත් ලුවිස් ක්‍රමය යටතේ ලකුණු 96 ක ජයක් අත්කර ගැනීමට කඳුරට කණ්ඩායම සමත් විය.ඊයේ සවස රුහුණු පිල දෙවනුව පන්දුවට පහර දෙමින් සිටියදී ඇති වූ අලෝකය මඳවීමේ හේතුවෙන් තරගය නතර කරන විට පළමුව පන්දුවට පහරදුන් කඳුරට පිල රැස් කළ ලකුණු 268 ට පිළිතුරු වශයෙන් රුහුණු පිල ඕවර 24.1 කදී කඩුලු 7කට ලකුණු 115ක් ලබා සිටියේ ය.පළමුව පන්දුවට පහර දුන් කඳුරට පිලේ නායක කුමාර් සංගක්කාර පන්දු 109කදී හතරේ පහර 7ක් සමඟ ලකුණු 68ක් රැස් කළ අතර ඇන්ජලෝ පෙරේරා පන්දු 61කදී හතරේ පහර 4ක් හා හයේ පහර 3ක් ඇතුළුව නොදැවී ලකුණු 62ක් ලබා ගත්තේ ය.කඳුරට - 268 / 7 (ඕවර 50)කුමාර් සංගක්කාර 68, ඇන්ජලෝ පෙරේරා නොදැවී 62, ජෙහාන් මුබාරක් 42, සුරංග (ලක්මාල් 48 / 3, සනත් ජයසූරිය 31 /2)රුහුණු - 115 / 7 (ඕවර 24.1)චාමර සිල්වා නොදැවී 34, සනත් ජයසූරිය 29 (චමින්ද විදාන පතිරණ 13 / 2, චතුර පීරිස් 32 / 2) පෙරේදා වයඹ හා බස්නාහිර කණ්ඩායම් අතර පැවැති පළමු තරගයෙන් ඩක්වර්ත් ලුවිස් ක්‍රමය යටතේ ලකුණු 47ක ජයක් ලබා ගැනීමට වයඹ පිල සමත් විය.බස්නාහිර 217/ 9 (ඕවර 43)තිලකරත්න ඩිල්ෂාන් 58, රොෂේන් සිල්වා නොදැවී 40 (සචිත්‍ර සේනානායක 37 / 3, චානක වෙලගෙදර 54 / 3, රංගන හේරත් 38 / 2)වයඹ – 166 / (ඕවර 29.1)දිනේෂ් චන්දිමාල් නොදැවී 92, මහේල ජයවර්ධන නොදැවී 55අද (13) ඌව සහ වයඹ කණ්ඩායම් අතර තරගයට එස්. එස්. සී පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101133</link>
    <topic>බෝල්ට් යළි එයි</topic>
    <author>ඔස්ලෝ (ඒ.එෆ්.පී.)</author>
    <content>ඔලිම්පික් සුපිරි කෙටි ධාවන සූර ජැමෙයිකාවේ උසේන් බෝල්ට් ලබන ජූනි මස ඔස්ලෝ නුවර බිස්ලට් ක්‍රීඩාංගණයේ පැවැත්වෙන ඩයමන්ඩ් ලීග් ක්‍රීඩා උළෙලේ මීටර් 200 ඉසව්වට තරග වදින බැව් තරග සංවිධායකයෝ ප්‍රකාශ කළහ.පසුගිය වසරේ ස්ටොක්හෝම් හී දී මීටර් 100 ඉසව්ව අමෙරිකානු ප්‍රතිවාදී ක්‍රීඩක ටයිසන් ගේට පරාජය වීමෙන් පසු බෝල්ට්, තරග වාරයෙන් විවේක ගැනීමට තීරණය කළේ ය. ඒ අනුව ඔස්ලෝ ක්‍රීඩා සූරතාව පසුගිය වසරෙන් පසු බෝල්ට් තරග වදින ප්‍රථම තරගාවලිය ද වෙයි.“මගේ පුහුණුවීම් කටයුතු හොඳින් සිදුවෙනවා පසුගිය වසරේ ඇති වූ ආබාධ තත්ත්වයන් දැන් සහමුලින්ම සුවයි. “ බෝල්ට් නිවේදනයක් නිකුත් කරමින් පැවැසීය.“මම ලෝක වාර්තා 3 කට හිමිකම් කියනවා. ඔස්ලෝ ක්‍රීඩා උළෙල පැවැත්වෙන ක්‍රීඩාංගණයේ අදහාගත නොහැකි ලෝක වාර්තා 69 ක් පිහිටුවා තිබෙන බව මට ආරංචි වුණා. ඉතින් එවැනි සුප්‍රසිද්ධ ක්‍රීඩාංගණයක තරග වැදීමට ලැබීම විශාල සතුටක්” බෝල්ට් වැඩිදුරටත් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101134</link>
    <topic>පදක්කම් දිනූ ආබාධිත සෙබළුසිංහ රෙජිමේන්තුවෙන් උපහාර ලබති</topic>
    <author>කල්එළිය සමූහ එම්. මදනායක</author>
    <content>ආබාධිතයන් සඳහා වූ පැරා ආසියාතික තරගාවලියට ශ්‍රී ලංකාව නියෝජනය කරමින් සහභාගිව රන් හා ලෝකඩ පදක්කම් ලැබූ ශ්‍රී ලංකා සිංහ රෙජිමේන්තුවේ සෙබළුන්ට උපහාර තිළිණ පිරිනැමීම, ඔවුන්ට සේවයේ උසස්වීම් ලබාදීම හා එම තරගාවලියට සහභාගි වූ සෙසු සෙබළුන් ඇගයීමේ උත්සවයක් අඹේපුස්ස සිංහ රෙජිමේන්තු මූලස්ථානයේදී පැවැත්විණි.ශ්‍රී ලංකා යුද හමුදා ස්වේච්ඡා බල සේනාවේ සේනාවිධායක හා සිංහ රෙජිමේන්තුවේ අධිපති මේජර් ජනරාල් ඩී. ආර්. ඒ. බී. ජයතිලක මහතා ගේ ප්‍රධානත්වයෙන් මේ උත්සවය පැවැත්විණි.චීනයේ දී පසුගියදා පැවති මෙම තරගාවලියට ශ්‍රී ලංකාව නියොජනය කරමින් ආබාධිතවූවන් 70 දෙනෙකු සහභාගි වූ අතර ඉන් 16 දෙනෙක්ම සිංහ රෙජිමේන්තුවේ සෙබළුන් විය. මේ තරගාවලියේදී ශ්‍රී ලංකාවට හිමි වූ එකම රන් පදක්කම දිනා ගන්නා ලද්දේ අත් ආබාධිතයන් සඳහා වූ මීටර් 400 දිවීමේ තරගයේ ජයග්‍රාහකයා වූ රයිෆල් සෙබළ යූ. පී. ප්‍රදීප් සංජය විසිනි.එම සෙබළා ලාන්ස් කෝප්‍රල් නිලයට උසස් කැරිණි. අත් අහිමිවූවන්ගේ මීටර් 800 දිවීමේ තරගයෙන් ලාන්ස් කෝප්‍රල් ලලිත් මිහිඳු කුලසූරිය ලෝකඩ පදක්කමක් දිනා ගත් අතර එම සෙබළා කෝප්‍රල් තනතුරට උසස්වීම් ලැබීය.මේ සෙබළ පිරිසගේ පුහුණුකරුවූ ජයන්ත දිසානායක මහතා ද උපහාර තිළිණයක් පිරි නමනු ලැබීය. සිංහ රෙජිමේන්තු සේනාවිධායක බ්‍රිගේඩියර් එච්. ආර්. වික්‍රමසිංහ මහතාගේ මෙහෙයවීම මත මේ උත්සවය සංවිධානය කර තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101135</link>
    <topic>ආසියානු කුසලාන පාපන්දු ඉරානය ගෝල 2 - 1 කින් ඉරාකය පරදවයි</topic>
    <author>දෝහා (ඒ. එෆ්. පී)</author>
    <content>ආසියානු කුසලාන පාපන්දු තරගාවලියේ පළමු වටයේදී ප්‍රබල ප්‍රතිවාදීහු වන ඉරාකය ගෝල් 2 - 1 ක් ලෙස පරාජය කිරීමට තෙවරක් ආසියානු සූරයන් වූ ඉරානය සමත් විය.තරගය නිමාවීමට මිනිත්තු 6 ක් ඉතිරිව තිබියදී ලැබූ නිදහස් පහරින් ගෝලයක් එල්ල කරමින් ඉරානයට ජය ගෙනා ඉමාන් මොබාලී ඉරාන ක්‍රීඩකයෝ අතර පමණක් නොව එරට පාපන්දු ලෝලීහු අතරත් වීරයෙක් බවට පත්විය.තරගාවලියේ වඩාත්ම උණුසුම් තරගයක් වූ ඉරාන - ඉරාක තරගය ආරම්භ වීමට ප්‍රථම මිනිත්තු 2 ක නිශ්ශබ්දතාවයක් රකිමින් ක්‍රීඩකයෝ ද ක්‍රීඩා ලෝලීහු ද පසුගිය ඉරිදා සිදුවූ ඉරාන ගුවන් යානා අනතුරින් මියගිය පුද්ගලයන් 77 දෙනාට උපහාර පිදීමට අමතක නොකළහ.කාණ්ඩ 4 ක් යටතේ පැවැත්වෙන මේ තරගාවලියේ මූලික වටයේ සෙසු තරගවලදී ගෝල 2 - 0 ක් ලෙස කටාර් පිල පරාජය කිරීමට උස්බකිස්තානය සමත් වූ අතර ගෝල 2 - 0 ක් ලෙස කුවේට් පිලට එරෙහිව ජය ලැබීමට චීනය සමත් විය.ජපානය හා ජෝර්දානය අතර පැවැති තරගය ගෝල 1 - 1 ක් ලෙස ජය පරාජයෙන් තොරව නිමාවට පත්විය. සෞදි අරාබිය ගෝල 2 - 1 ක් ලෙස පරාජය කිරීමට සිරියාව සමත් විය.ඔස්ට්‍රේලියාව හා ඉන්දියාව අතර පැවැති තරගය ගෝල 4 - 0 ක් ලෙස ජය ගැනීමට ඔස්ට්‍රේලියාව සමත් වූ අතර ගෝල 2 - 1 ක් ලෙස බහරේන් පිල පරාජය කිරීමට දකුණු කොරියාව සමත් විය.මේ අතර උතුරු කොරියාව හා එක්සත් අරාබි එමීර් රාජ්‍ය අතර පැවැති තරගය ගෝල 0 - 0 ක් ලෙස ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101136</link>
    <topic>දිස්ත්‍රික් පාපන්දු ජය මාතලේ මහ නගර සභා පිලට</topic>
    <author>අසෝක හිඳගොඩමාතලේ දිසා විශේෂ</author>
    <content>එච්.එම්.සීලරත්න අනුස්මරණ අභියෝගතා කුසලාන මාතලේ දිස්ත්‍රික් අන්තර් ක්‍රීඩා සමාජ සත් සාමාජික පාපන්දු තරගාවලියේ සූරතාවය මාතලේ මහ නගර සභා ක්‍රීඩා සමාජ පිල විසින් හිමිකර ගනු ලැබූහ.මාතලේ හාට් ටූ හාට් ක්‍රීඩා සමාජය විසින් එකලොස්වැනි වරටත් සංවිධානය කළ මේ තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවැත්විණි.මාතලේ මහ නගර සභා පිල සහ මාතලේ රිබෙල්ස් ක්‍රීඩා සමාජ පිල අතර පැවති අවසාන මහා තරගයේදී ගෝල් 1 - 0 ක ජයක් මාතලේ මහ නගර සභා පිලට හිමි විය.නගර සභා පිල වෙනුවෙන් ජයග්‍රාහී එකම ගෝලය එම්.උදය කුමාර් විසින් වාර්තා කළේ ය. සූරතාවය දිනාගත් මහ නගර සභා ක්‍රීඩා සමාජ පිල එම්.උදය කුමාර් විසින් ද අනු සූරතාවය දිනාගත් රිබෙල්ස් ක්‍රීඩා සමාජ පිල ජේ.එම්. ජුමාල් විසින් ද මෙහෙයවූහ.මේ තරගාවලියේ දක්ෂතම දැල් රකින්නා ලෙස රිබෙල්ස් ක්‍රීඩා සමාජයේ එම්.එච්.රිෆාත් සහ දක්ෂතම ක්‍රීඩකයා ලෙස මහ නගර සභා ක්‍රීඩා සමාජයේ එම්.උදය කුමාර් සම්මාන ලැබූහ.මෙවර මාතලේ දිසාවේ පාපන්දු කණ්ඩායම් 32ක සහභාගීත්වයෙන් පැවති මෙම තරගාවලියේ ජය සංකේත ප්‍රදානය ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් සිදුවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101137</link>
    <topic>ශ්‍රී ලංකා ගුවන් හමුදාවේ පාපන්දු කණ්ඩායමට “අරලිය” අනුග්‍රහය</topic>
    <author/>
    <content>ශ්‍රී ලංකා ගුවන් හමුදාවේ පාපන්දු කණ්ඩායමට අනුග්‍රහය දැක්වීම සඳහා “අරලිය” සමූහ ව්‍යාපාරයේ සභාපති ඩඩ්ලි සිරිසේන මහතා විසින් ශ්‍රී ලංකා ගුවන් හමුදාපති එයාර් චීෆ් මාර්ෂල් රොෂාන් ගුණතිලක මහතා වෙත ඊට අදාළ අනුග්‍රාහක චෙක්පත පසුගිය දා ලබා දුන් අයුරු. ගුවන් හමුදාවේ පාපන්දු සම්මේලන සභාපති එයාර් වයිස් මාර්ෂල් කුමාරසිරි මහතා ද පසෙකින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101138</link>
    <topic>ශ්‍රී ලංකා විදේශ සේවා නියුක්ති කාර්යාංශයේ මැරතන් ධාවන තරගය</topic>
    <author/>
    <content>ශ්‍රී ලංකා විදේශ සේවා නියුක්ති කාර්යාංශයට වසර 25 ක් පිරීම නිමිත්තෙන් පසුගියදා බදුල්ලේ පැවැති සිව් මංසල වැඩසටහන් මාලාවේ මැරතන් ධාවන තරගයේ පළමු ස්ථානය හිමිකරගත් කේ.පී.ආර්. සමන් කුමාර හා දෙවැනි ස්ථානය හිමිකර ගත් ආර්.එම්. පුෂ්පකුමාර වෙත විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා අතින් සම්මාන පිරිනැමූ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s1101139</link>
    <topic>පාපන්දු ජය කෑගල්ල මායා පිලට</topic>
    <author>රුවන්වැල්ල සමූහ - කේ.පී.රංජනී</author>
    <content>කෑගල්ල මායා ක්‍රීඩා සමාජයට 63 වසරක් පිරීම නිමිත්තෙන් සංවිධානය කළ සත් සාමාජික පාපන්දු තරගාවලියේ කප් සූරතාව ‘මායා’ ක්‍රීඩා සමාජයට හිමි වූ අතර අනුසූරතාව තල්දූව ‘රේන්ජස්’ ක්‍රීඩා සමාජයට හිමිවිය.අවසන් මහා තරගයේදී ගෝල 5 - 1 ක් ලෙස මායා ක්‍රීඩා සමාජය තරගය ජය ගනු ලැබීය. මෙහිදී දක්ෂතම ක්‍රීඩකයා ලෙස කපිල ජයවර්ධන ද දක්ෂතම දැල් රකින්නා ලෙස චමිල් රාජේන්ද්‍ර ද සම්මාන ලබා ගත්හ. බෝල් සූරතාව සඳහා පැවැති තරගයේදී කෑගල්ල යූත් ක්‍රීඩා සමාජය ගෝල 4 - 2 ක් ලෙස ජය හිමිකර ගත්තේ ය. මේ අංශයේ ක්‍රීඩකයා ලෙස සමීර මුදලිගේ ද දක්ෂතම දැල් රකින්නා ලෙස රුමේෂ් වලිසිංහ ද සම්මාන දිනා ගත්හ.ප්ලේට් සූරතාව සඳහා පැවැති තරගයේදී 1 - 0 ක් ලෙස රෝවර්ස් ක්‍රීඩා සමාජය ඩයිනමෝස් ක්‍රීඩා සමාජය පරදවන ලදී.මේ අංශයේ දක්ෂතම ක්‍රීඩකයා ලෙස ගයාන් බණ්ඩාර ද දක්ෂතම දැල් රකින්නා ලෙස අජිත් රණතුංග ද සම්මාන දිනා ගත්හ.දිස්ත්‍රික්කයේ ප්‍රබල පාපන්දු කණ්ඩායම් අටක් සහභාගි වූ මේ තරගාවලිය කෑගල්ල නගර සභා පිටියේදී පසුගියදා නිමාවට පත්විය.ජය සංකේත හා ත්‍යාග ප්‍රදානෝත්සවය සබරගමුව මහාමාත්‍ය මහීපාල හේරත්, පාර්ලිමේන්තු මන්ත්‍රී කනක හේරත් හා කෑගල්ල සහකාර පොලිස් අධිකාරී ශි‍්‍රයන්ත පීරිස් යන මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s11011310</link>
    <topic>මාතර සාන්ත තෝමස් විදුහලට පළමු ඉනිමේ ජයක්</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>දහහතර හැවිරිදි ලසිත් ලක්ෂාන් අගනා ලකුණ 76 ක් රැස්කරමින් තම කණ්ඩායමට පළමු ඉනිමේ ජයක් ලබා දුනි. ලකුණු හයකට කඩුලු තුනක් දැවී තිබූ අවස්ථාවක හතරවෙනි කඩුල්ල සඳහා ලකුණු 114 ක් රජින්ද පුංචිහේවා සමඟ ගොඩනඟමින් මාතර සාන්ත තෝමස් පිල අසීරුතාවයෙන් ගොඩගන්නා ලදී.කෝට්ටේ ජනාධිපති විදුහල සමඟ වයස 19 පහළ දෙවැනි කාණ්ඩයේ මේ තරගය මාතර උයන්වත්ත පිටියේදී පැවැත්විණි.කාසියේ වාසිය දිනූ සාන්ත තෝමස් නායක නිපුන් රංගන රණවීර පන්දුවට පහර දීමට තීරණය කළ මුත් විහඟ කොල්ලුරගේ 5/46 ගේ දක්‍ෂ පන්දු යැවීම ඉදිරියේ අසරණ විය. ලසිත් සහ රජින්දගේ ආධාරයෙන් මුළු ලකුණු 230/9 තිබියදී ඉනිම අත්හිටුවන ලදී. ගීෂාන ලියනගේ 2/38.කෝට්ටේ ජනාධිපති පිලට පළමු ඉනිම සඳහා රැස්කර ගත හැකිවූයේ ලකුණු 121 පමණි. තරිඳු ගුරුගේ සහ ෂෙහාන් වනිගතුංග ලකුණු 36 බැගින් රැස්කර ගත්හ. අශාන් රණසිංහ 4/20 සහ මොහොමඩ් ඉස්මත් 3/32 දක්‍ෂ ලෙස පන්දු යැවූහ.සාන්ත තෝමස් පිල පළමු ඉනිම 230/9 - ලසිත් ලක්ෂාන් 76, රජින්ද පුංචිහේවා 55, අශාන් රණසිංහ 35, ජයංග නිර්මාණ 29, විහඟ කල්හාර 46/5, ගිෂාන් ලියනගේ 38/2ජනාධිපති විදුහල පළමු ඉනිම 121/10 - තරිඳු ගුරුගේ 36, ශෙහාන් වනිගතුංග 36, ලහිරු කඹුරුගමුව 14, අශාන් රණසිංහ 20/4, මොහොමඩ් ඉස්මත් 32/3..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s11011311</link>
    <topic>මාතර අයි ආර් ක්‍රිකට් ඇකඩමි පිල දෙවන වරටත් ඉන්දීය සංචාරයක</topic>
    <author>ඡායාරූපය - ප්‍රියාන් ද සිල්වා මාතර ක්‍රීඩා</author>
    <content>මාතර අයි ආර් ක්‍රිකට් ඇකඩමි පිල දෙවන වරටත් ඉන්දීය සංචාරයක නියැළුණි. මෙවර බැංගලෝරයෙහි බී. ජී. ආර්. එස්. ජාත්‍යන්තර පාසල, වෙන්කට් ජාත්‍යන්තර පොදු පාසල සහ ශ්‍රීි රාමා විදුහල සමග තරග දෙක බැගින් පන්දු වාර 20 - 20 තරග හයකට සහභාගි වෙමින් හතරක් ජය ගෙන බී. ජී. ආර්. එස්. ජාත්‍යන්තර පාසලට හා ශ්‍රී රාමා පාසලට එක තරගය බැගින් පරාජය විය.ඉන්දීය සංචාරයට සහභාගී වූ අයි ආර් ක්‍රිකට් ඇකඩමි පිළ ඉදිරි පෙළ (වමේ සිට දකුණට) ඒ. එච්. ප්‍රසාද්, හසිත මධුරංග, අයි. සම්පත්, සී. ප්‍යුමාල්, පී. සදීප, සසිරු දනංජය, නුවන් මධුසංඛ, ශෙහාෂ් මලීෂ.පසු පෙළ (වමේ සිට දකුණට) - අයි. ජයසේකර (සහාය පුහුණුකරු) අයි. සදීප, බී. ජී. ලහිරු, එල්. නිලුෂාන්, ලසිත් ලක්ෂාන්, ඩී. විරෝෂාන්, ආර්. ගුණවර්ධන, එල්. මධුෂාන්, එච්. ඒ. කසුන්, ඩී. සඳරුවන්, ඉමල් ලියනගේ (ප්‍රධාන පුහුණුකරු) ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=s11011312</link>
    <topic>තහනමට ලක් වූ පාකිස්තාන ක්‍රීඩකයන්ගේ නඩු තීන්දුව පෙබරවාරි 5දා</topic>
    <author>දෝහා (ඒ.එෆ්.පී.)</author>
    <content>පාකිස්තානු ක්‍රීඩකයන් වන සල්මන් බට්, මොහොම්මඩ් ආසිෆ් සහ මොහොම්මඩ් ආමිර්ට එරෙහිව පැවැති මුදලට තරග පාවාදීම සම්බන්ධ නඩු විභාගය තීරණයක් නොමැතිව නිමාවට පත් විය.කටාර් රාජ්‍යයේ දෝහා නුවර පසුගිය 6 වැනිදා සිට 11 දක්වා පැවැති මේ නඩු විභාගය තවදුරටත් පැවැත්වීම සඳහා පෙබරවාරි 5 වැනිදාට දින නියම කර තිබේ.පසුගිය වසරේ පාකිස්තානු පිලේ එංගලන්ත සංචාරය අතරතුරදී මුදලට තරග පාවා දීමේ චෝදනාවට හසුවූ මේ ක්‍රීඩකයන් තිදෙනාට අයි.සී.සී.ය මගින් තාවකාලික තරග තහනමක් පැනවූයේ පසුගිය සැප්තැම්බර් මාසයේ දී ය.බට්.ආසිෆ් හා ආමිර්ට එරෙහිව ගොනු කර තිබෙන මේ චෝදනා සනාථ වුවහොත් අවම වශයෙන් වසර 5ක සිට උපරිමය ජීවිතාන්තය දක්වා තරග තහනමක් පැනවීමට ඉඩ කඩ තිබේ.නඩු විභාගය සඳහා පත්කළ මයිකල් බෙලෝෆ් ගේ ප්‍රධානත්වයෙන් යුත් තිදෙනකුගෙන් සමන්විත ස්වාධීන කමිටුව ප්‍රකාශ කළේ මේ සම්බන්ධව සළකා බැලීමට ඔවුනට තව කාලය අවශ්‍ය වන බවය.පෙබරවාරි 5 වැනිදා මේ නඩු විභාගයේ තීන්දුව ප්‍රකාශයට පත් කරන බවත් එතෙක් ක්‍රීඩකයන් තිදෙනාගේ තරග තහනම බල පැවැත්වෙන බව බෙලොෆ් ප්‍රකාශ කළේ ය.මේ අතර තම ක්‍රීඩකයන් තිදෙනාගේ නඩු තීන්දුව ප්‍රකාශයට පත් කිරීම කල්යාම පිළිබඳව පාකිස්තානයේ හිටපු නායක සහීර් අබ්බාස් සිය නොසතුට පළ කළේ ය.“නඩු තීන්දුව ප්‍රකාශයට පත් කිරීම පෙබරවාරි 5 වැනිදාට කල් යාම නිසා ජනවාරි 19 වැනිදා ලෝක කුසලාන අවසන් කණ්ඩායම නම් කිරීමේදී ඒ ක්‍රීඩකයන් තිදෙනා පිළිබඳව සළකා බැලීම අත හරින්න සිද්ධ වෙනවා අබ්බාස් ඒ.එෆ්.පී. පුවත් සේවයට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=f1101131</link>
    <topic>විපක්ෂය ගංවතුරෙනුත්වාසි ගන්න හදනවා</topic>
    <author>රාමන්</author>
    <content>ප්‍රධාන වැව් පනස් ගණනම පිටාර ගලනවා. පොළොන්නරුවේ 80% ක් පමණ ප්‍රදේශ වැසි ජලයෙන් යටවෙලා. අනුරාධපුරයේ බොහෝ ප්‍රදේශවල තත්ත්වයත් එයමයි. ප්‍රධාන වැව් සියල්ලම වාගේ වාන් දමනවා. මේ නිසා බොහෝ ප්‍රදේශ යට වෙලා. වැවෙන් වැවට ගලා යන ජලය සියලු වැව් වාන් දැමීමට පටන් ගැනීම නිසා ඇල වේලී උතුරා පිටාර ගැලීමට පටන් ගෙන මේ දිනවල පවතින කාල ගුණයේ වෙනස්කම ශ්‍රී ලංකාවට පමණක් බලපාන සුවිශේෂී ස්වභාවික සිදුවීමක් නොවෙයි.ලොවේ සෑම තැනකම වාගේ පොදුවේ දක්නට ලැබෙන සුවිශේෂී තත්ත්වයක්. ජර්මනිය, ඔස්ට්‍රේලියාව, තායිලන්තය ආදී වශයෙන් යුරෝපයට ආසියාවට අමෙරිකාවේ සමහර ප්‍රදේශවල අකුණු කුණාටු නැතිනම් ජල ගැලීම් ඇති වෙලා. අපේ රටට පසුගිය සමයේ ඉන්දියාවෙන් බොම්බයි ලූනු ආනයනය කිරීමට නොහැකි වූයේ ජල ගැලීම් වලින් ඉන්දියාවේ ලූනු අස්වැන්න විනාශ වීම නිසා. මේ නිසා බොම්බයි ලූනු කිලෝ එකක් රු.200/- ඉක්මවා ගියා. පසුව එය ලූනු ගොවියා හරහා දේශපාලනය කරන අයට හොඳ සාධකයක් වුණා. එහෙත් ඇත්ත කතාව ලූනු අස්වැන්නට බලපෑ ස්වභාවික විපතක් බවයි පෙනෙන්නේ.මේ දිනවල උතුරු නැඟෙනහිර ඇද හැලෙන වර්ෂාව එවන් ස්වභාව ධර්මයේ අස්වාභාවික ව්‍යවසනයක්. සමස්තයක් වශයෙන් මේ සම්බන්ධයෙන් විද්‍යාඥයන් අතරින් විවිධ මත පල වෙනවා. එක් පොදු මතයක් නැහැ. එහෙත් මිනිස් ක්‍රියාකාරකම්වල දීර්ඝ කාලීන ප්‍රතිවිපාක ලෙස මෙවන් ස්වභාවික විපත් වර්ගීකරණය වීමට පටන්ගෙන තිබෙනවා. එහි ද පූර්ණ සත්‍යයක් ඇද්දැයි යන්න තවමත් තහවුරු වී නැහැ.සමහර වැව් බැමි පවා තිබෙන්නේ අනතුරුදායක මට්ටමක වැව් බැමිවල ආරක්ෂාව වෙනුවෙන් ජල කළමනාකරණ හා වාරි මාර්ග අමාත්‍යංශය නිරතුරුවම සෝදිසියෙන් සිටිනවා. අමාත්‍ය නිමල් සිරිපාල ද සිල්වා මහතා සියලුම වාරිමාර්ග ඉංජිනේරුවරුන්ගේ නිවාඩු අවලංගු කරලා. වාරි ඉන්ජිනේරුවරුන් ඇතුළු අමාත්‍යාංශ නිලධාරීන් දැඩි සෝදිසියකට යොමු කරලා. මිනිසුන් සමඟ ම වැව් බැමිත් මහළු වෙන බවයි. ඒවා භාර වාරි මාර්ග ඉංජිනේරු ඩී.ඩී.එස්.ඇලකන්ද මහතා පවසන්නේ.වාරි ජලාශ ඉදි කරනවා පමණක් නොවෙයි, ඒවා ආරක්ෂා කර ගැනීමත් වැදගත්. එක පැත්තකින් ජලාශ ඉදි කරල අනෙක් පැත්තෙන් ඒවායේ ඉවුරු විනාශ වන ආකාරයේ මිනිස් ක්‍රියාකාරකම් සිදු වෙනවා නම් මෙවන් ස්වභාවික විපතක දී වන්දි ගෙවීමට සිදු වන්නේ අවට සිටින ජනතාවට. සමහර විට අවට පමණක් නොව කි.මී. 50ක් - 60 ක් ඈත සිටින ජනතාවටත් විපත්තිදායක විය හැකිය. කන්තලේ වැව් බැම්ම කැඩී යාම කාටත් මතකයි. 127 දෙනෙකුට මරණය ළඟා වුණා. පවුල් 8000ක් අනාථ වුණා. වන ජීවින්ගේ හා වන සම්පත්වල විනාශය ගණනය කරන්න බැහැ. කන්තලේ විපතෙන් පස්සෙවත් ශ්‍රී ලංකාවේ ඇළවේලි සම්බන්ධයෙන් නිසා අධ්‍යයනයක් සිදු වී නොමැති බවයි පෙනෙන්නේ.වැව් තාවුල්වල විවිධ ඉදි කිරීම් ගැන අපට අසන්නට ලැබෙන්නේ මීට දශක කීපයකට ම පෙර සිට වැවයි දාගැබයි හෝටලයි යන සංකල්පයක් ද පසුගිය සමයේ මතු වීමට පටන් ගත්තා. වැව් තාවුල්වල සිදු වන ඉදි කිරීම් කෙළින්ම දේශපාලනයට සම්බන්ධයි. දේශපාලන හයියක් නැතුව එවැන්නක් කරන්න බැහැ.එහෙත් වාරිමාර්ග හා ජල කළමනාකරණ අමාත්‍යාංශය පසුගිය සමයේ මේ සියල්ල ගැන කිසි අධ්‍යයනයක් කර තිබෙන බව පෙනෙනවා. ජල සම්පත් ක්‍ෂේත්‍රයට ඇති අභියෝග හඳුනාගෙන ලෝක බැංකු ආධාර යටතේ ඇළ වේලි ශක්තිමත් කිරීමේ වැඩ සටහනක් අරඹලා. මේ සඳහා ලෝක බැංකුව රු.මිලියන 7500 ක පොළී රහිත ණයක් සපයා දී තිබෙනවා. නිසි සැලැස්මක් නැත්නම් ලෝක බැංකුව වැනි ආයතනයක් ණය දෙන්නේ නැහැ. මේ ව්‍යාපෘතියේ ප්‍රධාන අරමුණ වන්නේ ඇළවේලි ආරක්ෂණයයි. මේ සඳහා ලෝක බැංකුවෙන් ලැබෙන අරමුදල්වලින් 75% ක් පමණ වැය කරනවා.ශ්‍රී ලංකාවේ මධ්‍යම හා මහා පරිමාන ජලාශ වේලි 350 ක් පමණ තිබෙනවා. මින් 80 ක් පමණ විශාල ප්‍රමාණ වේලී. මින් 32ක් අවධානමකට ලක් ව ඇති වේලි ලෙස දැනටමත් හඳුනාගෙන අවසන්. දිවයිනේ ප්‍රධාන වැව් ආශි‍්‍රත වේලි ද ඇති බවයි වාර්තා වෙන්නේ. නුවර වැව, මින්නේරිය වැව, කව්ඩුළුවැව, නාච්චදූව, නාලන්දා, පරාක්‍රම සමුද්‍රය, ගිරිතලේ, හුරුළුවැව, රාජාංගනය වැව, තබ්බෝව, කන්තලේ , කලාවැව ආදී ප්‍රධාන වැව් ද මීට අයත්. මේ දිනවල පවතින දේශගුණික විපර්යාසය නිසා ඇද හැලෙන වර්ෂාවට පිටාර ගලන මෙම සමහර වැව්වල වැව් බැමි බිදී යෑමේ අවදානමට ලක් ව ඇති බවද වාර්තා වෙනවා.වාරිමාර්ග දෙපාර්තමේන්තුව දුර්වල වැව් බැමි ප්‍රතිසංස්කරණය කිරීමේ වැඩ සටහන කල් ඇතිවම අරඹා තිබෙන්නේ මෙවන් අනතුරක් ඇති නොවීමේ පූර්ව සූදානමක් ලෙස. මෙහි දී වැදගත් වන්නේ එයයි. ස්වභාවික විපත් ඇති වන්නේ පූර්ව දැනුම් දීමකින් තොරවයි. සමහර අනාවැකි හරියන්නත් පුළුවන් වරදින්නත් පුළුවන්. කන්තලේ වැව් බැම්ම අනතුරක් විය හැකි යයි උප කල්පනය කර තිබූ නමුත් අහවල් දිනයේ එය බිදී යනු ඇතැයි කිසිවෙක් කීවේ නැහැ. එහෙත් එදා ඒ සම්බන්ධයෙන් පූර්ව සූදානමක් තිබුණා නම් එම විපතින් කන්තලේ වැව බේරා ගැනීමටත් තිබුණා.ස්වභාවික විපත් සම්බන්ධයෙන් එවන් සූදානමක් වත් තබා ගත නොහැකියි. මේ නිසා වගකිව යුතු රජයක වගකීම එවන්නක් නිසා සිදු වන හානිය අවම කර ගැනීමයි. නිවැරැදි සුනාමි සංඥා පද්ධතියක් පැවැතියා නම් මිනිස් ජීවිත 40,000කට වැඩි ප්‍රමාණයක් සුනාමිය නිසා මරණයට පවත්වන්නේ නැහැ. මේ නිසා වියපත් හා අවදානම් සහගත ඇලවේලී ආරක්ෂා කර ගැනීමේ පූර්ව සූදානම හා ඊට ජල කළමනාකරණ හා වාරිමාර්ග අමාත්‍යාංශ යේ කැපවීම වැදගත්. අමාත්‍ය නිමල් සිරිපාල සිල්වා මහතාගේ දේශපාලන මඟ පෙන්වීම ද මෙහි දී වැදගත් වී තිබෙනවා. කොපමණ සැලසුම් තිබුණත් මුදල් නැත්නම් වැඩක් නැහැ. මුදල් ලබා ගැනීමේ දී විෂය භාර අමාත්‍යවරයාගේ මැදිහත් වීම වැදගත්. අවධානම් සහගත ඇල වේලී ආරක්ෂා කර ගැනීමේ පූර්ව සූදානමක් නොතිබෙන්නට මේ වනවිට සමහර වැව්වල වේලි බිඳී යෑමට ඉඩ තිබුණා.මේ වනවිට විපත වාර්තා වෙන්නේ මඩකලපුව දිස්ත්‍රික්කයෙන්. ආපදා කළමනාකරණ අමාත්‍ය මහින්ද අමරවීර මහතා ඒ ප්‍රදේශයට ම ගොස් අදාළ රාජකාරි කටයුතුවල යෙදීම ප්‍රශංසනීයයි. අලුත් ඇමැතිවරයාට වැඩ පටන් ගැනීමට සිදු වී තිබෙන්නේ අමතක නොවන අත්දැකීමක් සමඟින්. මේ වනවිට උතුරු නැඟෙනහිර හා උතුරු මැද ඇතුළු ප්‍රදේශ ගණනාවක ලක්ෂ 11ක් පමණ ජනයා වර්ෂාව නිසා අනාථ වෙලා. ආධාර සඳහා ද්‍රව්‍ය අයදුම් කරන ප්‍රමාණයන් ලක්ෂ ගණනින් වැඩි වෙලා. මේ නිසා විපතේ ප්‍රමාණය හිතා ගන්න පුළුවන්.කුඹුරු අක්කර ලක්ෂ 4ක් විනාශයි. මෙම විනාශය වී මෙ.ටොන් 7, 20,000කට අඩු වීමකට හේතු වන බවයි. දැනටමත් මත පළ වී තිබෙන්නේ. එලවළු ගොවිතැනත් සම්පූර්ණයෙන් ම වාගේ විනාශයි. ගොවිතැන් පමණක් නොවෙයි පොහොර ගබඩාත් විනාශයි. ගිරිතලේ පොහොර ගබඩා සංකීර්ණයට සිදු වී තිබෙන අලාභය ලක්ෂ 10 ඉක්මවා යන බව වාර්තා වෙන්නේ . මේ වගේ ප්‍රතිඵල ලැබෙන්නට පටන් ගන්නේ ජලය බැස ගිය පසුව. අනිවාර්යයෙන්ම සහල් හිඟයක් ඇති වීම වළක්වන්න බෑ. ඊට අමතරව වගා හානි වෙනුවෙන් ගොවි ජනතාවට ජීවත් වීමට වන්දි ගෙවීමට සිදු වෙනවා. මේ සමස්තය ගත් කළ පශ්චාත් ගංවතුර සහනාධාර වැඩ සටහන් සඳහා රජයට වැය කිරීමට සිදු වන මුදල සුවිශාලයි.මෙවන් විපතක දී වාද බේදවලින් තොරව එකතු විය යුතු බව අමුතුවෙන් කිව යුතු නැහැ. ආණ්ඩුවකට පමණක් තනිව මේවා කළමනාකරණය කිරීමට ඉඩ දීම ද සාධාරණ නැහැ. එහෙත් ස්වභාවික විපත් කළමනාකරණයේ දී රජයකට පැවරී තිබෙන වගකීම සුවිශාලයි. එහි නායකත්වය ගත යුත්තේ රජයයි. වත්මන් රජය ඒ සඳහා ආපදා කළමනාකරණයට වෙනම අමාත්‍යාංශයක් හා ඇමැතිවරයෙක් පත් කර තිබීම ද වැදගත්. ඊට හේතුව ඉදිරියේ දී පරිසරය, කාල ගුණය හා ආපදා කළමනාකරණ යන විෂයන් රටක ජන ජීවිතය පවත්වාගෙන යෑමේ දී වැදගත් වීමයි. එහෙත් රජයකට වුව ද තනිවම මෙවන් කාර්යකට මුහුණ දීම අපහසු කාරණයක්. ඊට විපක්ෂයේ සහාය ද අවශ්‍යයි. විපක්ෂයේ සහාය ලබා ගැනීමේ දී රජය ද නිහතමානී විය යුතුයි.විපතක දී විපක්ෂයට ආණ්ඩුවේ ආධිපත්‍යය පෙන්නා සහාය ඉල්ලා සිටීම හෝ ප්‍රතික්ෂේප කිරීම ශීලාචාර නැහැ. සාමාන්‍යයෙන් අපේ විපක්ෂය කවදාවත් පුරුදු වී සිටියේ ඕනෑම දෙයකින් දේශපාලන වාසි ගන්න, දේශපාලන වාසි විපක්ෂයට ආණ්ඩුවටත් දෙකටම අවශ්‍යයි. ඒත් ජාතික විපතකදී ඒ අයුරින් කටයුතු කිරීම මේ සියවසේ දේශපාලනයේ දී එතරම් වාසිගත වන්නේ නැහැ.අවශ්‍ය නම් විපක්ෂයට ගංවතුර බැස ගිය පසු එළඹෙන දුර්භික්ෂයෙන් හා අහේනියෙන් ප්‍රයෝජන අරගෙන දේශපාලන වාසි ලබා ගත හැකියි. එතැනට නොයා ස්වාභාවික විපත් කළමනාකරණ ගැන පොදු සම්මුතියකට පැමිණීම වැදගත් පාර්ලිමේන්තු තේරීම් කාරක සභාවක් හරහා එවන් සම්මුතියකට පැමිණිය හැකියි. ඒ සඳහා විපක්ෂ කණ්ඩායම් යොමු කරවා ගැනීමේ වගකීම රජය සතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=f1101132</link>
    <topic>අදිරද බල බිඳ නැඟුණු සිහ නද</topic>
    <author>නීතීඥ සෝමරත්න දිසානායක</author>
    <content>“ශ්‍රේෂ්ඨ පුරුෂයන්ගේ කායික ශරීරය දිරා ගියත් ඔවුන්ගේ කීර්තිනාමය නොදිරන්නේ ය” යන උතුම් බුදු වදනකි. පිලිප් ගුණවර්ධන වැනි ශ්‍රේෂ්ඨ පුරුෂයන්ගේ නාමය සදාකල් ජනතාවගේ සිත් සතන් තුළ කිදා බැස ඇති නිසා සෑම වසරකම ලාංකීය ජනතාව එතුමා අනුස්මරණය කරමින් විවිධ උත්සව පවත්වති. මෙහිදී සිහිපත් කළ යුතු දෙයක් නම් ජනතාවගේ සදානුස්මරණීය භාවයට එතුමා පත් වූයේ කිනම් සාධකයක් නිසාද යන්නයි. එතුමාගේ ප්‍රධාන ගුණාංග අතරින් පරාර්ථකාමී කැපවීම දැකිය හැකි දෙවැන්න ජාතිවාත්සල්‍යයයි.යටත් විජිත ග්‍රහණයෙන් තම උපන් දේශය මුදා ගැනීම එතුමාගේ පරම අභිලාෂය විය. සිය පියාණන්වූ බොරළුගොඩ රාලහාමි අනගාරික ධර්මපාලතුමාගේ ජාතික ව්‍යාපාරයට බද්ධව කටයුතු කිරීමේ වරදට සුදු අධිරාජ්‍යවාදීන්ගේ මරණ දඬුවම නතු විය. මෙය කුඩා පිලිප්ගේ සිත රිදවන්නක් විය. පසු කලෙක මෙරට ඇතිවූ අධිරාජ්‍ය විරොධී සටන් ව්‍යාපාරයේ මූල බීජය පැළවුයේ මෙහිදී ය.පිලිප් මොරටුවේ වේල්ස් කුමාර හා කොළඹ ආනන්ද විද්‍යාලයෙන් අධ්‍යාපනය ලබා උසස් අධ්‍යාපනය සඳහා අමරිකාව බලා පිටත්විය. එහිදී විස්කොන්සින් සහ ඉලිනොයිස් විශ්වවිද්‍යාලවලින් අර්ථ ශාස්ත්‍රය, දේශපාලන විද්‍යාව, කෘෂිකර්මය වැනි විෂය හදාරා ආචාර්ය උපාධිය ලබා ගත්තේ ය. ආසියානු සහ අපි‍්‍රකානු ශිෂ්‍යයන් වන ජයප්‍රකාශ් නාරායන්, හෝසේ වාස්, ගොන්සල්වෙන්චෙලොස්, සෙයිඩ් හුසේන්, කුමාරප්පා වැනි තරුණ උගතුන්ගේ ඇසුරට පත් පිලිප් ඒ තුළින් අධිරාජ්‍ය විරෝධි සටන මුවහත් කළේ ය. මහාචාර්ය ස්කොට් නියරිංගේ ඇසුරට පත් පිලිප් සමාජවාදී දර්ශනය පිළිගෙන ඇමරිකාවේ කම්කරු ව්‍යාපාරයට බද්ධ විය. විශේෂයෙන් මෙහිදී කිව යුත්තක් වන්නේ ඇමරිකානු කළු ජාතිත ව්‍යාපාරය ආරම්භ කිරීමේ සාමාජිකයෙකු ලෙස පිලිප් කටයුතු කිරීමයි.ඇමරිකාවෙන් පිටමං කෙරුණු පිලිප් එංගලන්තයට සේන්දු විය. එහිදී එංගලන්තයේ මාක්ස්වාදී ව්‍යාපාරයට බැඳුණු පිලිප් අධිරාජ්‍ය විරෝධී ව්‍යාපාරයේ වැදගත් වැඩ කොටසක් ඉටු කළේ ය. එහිදී බ්‍රිතාන්‍ය යටත් විජිත රටවලින් අධ්‍යාපනය සඳහා පැමිණි ආසියා - අපි‍්‍රකා හා ලතින් ඇමරිකානු ශිෂ්‍යයන් සහභාගී කරගෙන ඉන්දියානු ලීගය ආරම්භ කොට ශිෂ්‍ය සටන මෙහෙයවීය.අතිශය භයංකාර ගමනක් වූ ස්පාඤ්ඤයේ පිරනීස් කඳු තරණය කර ස්පාඤ්ඤ විප්ලවකාරී ව්‍යාපාරයට රහස් පණිවිඩ රැගෙන ගියේ මෙහිදී ය. පසු කලෙක ලාංකික සමාජවාදී ව්‍යාපාරයේ නායකයන් වූ එස්. ඒ. වික්‍රමසිංහ ආචාර්ය ඇන්. එම්. පෙරේරා, කොල්වින්, ලෙස්ලි ආදීන් පිලිප්ට මුණගැසුණේ එංගලන්තයේදී ය.විදේශ ගතව සිටියදී පවා තම සිහිනය සැබෑ කර ගැනීමට මෙන්ම තම රටේ නිදහස දිනා ගැනීමට ඉටා ගත් පිලිප් ලංකාවට පැමිණ සිය දේශපාලන මිතුරන් සමඟ සම සමාජ පක්ෂය ආරම්භ කළේ ය. එය වූ කලී ලංකාවේ ප්‍රථම දේශපාලන පක්ෂය විය. මෙහි ප්‍රථම අවධියේ දී කම්කරු පන්තියේ, අභිවෘද්ධිය වෙනුවෙන් ක්‍රියාකළ මෙම ව්‍යාපාරය දේශීය අවශ්‍යතාව සහ බලවේග ගැන සැලකීමක් නොකළේ ය. ඊට හේතුව මෙහි ක්‍රියා කළ සමහර නායකයන් මනාන්ධයන් සහ අනුකරණවාදීන් වීමය.කෙසේ හෝ පිලිප් සහ සිය සහෝදර රොබට් ඇතුළු පිරිසක් දේශීය සහ විදේශීය අධිරාජ්‍ය වාදයට එරෙහිව සටන මෙහෙය වූහ. විවිධ තර්ජන ගර්ජන එල්ල වුවද ඔවුන්ගේ සටන නතර කිරීමට කිසිවෙකුට බැරි විය. සතුරන්ගේ පොලු පහර වලින් ඔළුවෙන් ලේ පෙරාගෙනද, තවත් විටෙක සිරගෙවල්වල තපිමින් ද, පිලිප් මෙම සටන් දියත් කළේ ය. ඔහු කිසිවෙකුටත් බිය වූයේ නැත. සිංහයෙකු බඳු පිලිප් සටනේදී පසු බැස්සේ නැත. බොරළුගොඩ සිංහයා යන විරුදාවලියෙන් ඔහු පිදුම් ලැබුවේ මේ නිසා ය. නිදහසින් පසුව බිහිවුණ ආණ්ඩු වල ඇමැති ධූරවලට පත්වූ පිලිප් තම අරමුණ ඉටු කරගෙන ජනතා මෙහෙවර සපුරාලීමට කළ සටනද අතිශය කටුක විය. එහෙත් පිලිප් පසු බැස්සේ නැත.පිලිප් ගේ ජනකාන්ත භාවයට හේතු වන දෙවෙනි කාරණය වනුයේ ඔහු සතු ජාතිවාත්සල්‍යයි. ජාතික ආලයයි. දේශමාමකත්වයයි. ජාතික චින්තනය වැනි වදන් දේශපාලන ශබ්ද කෝෂයට එක්කළේ පිලිප් ය. සාහිත්‍යයේ දී සහ ලේඛනයේදී කුමාරතුංග මුණිදාස වැන්නවුන් ද මෙවැන්නක් භාවිතා කළ ද දේශපාලනයේදී එවැන්නක් භාවිතා නොවීය. එහෙත් අද පිලිප් කී වදන් යථාර්ථයක් බවට පත්වී ඇත.පිලිප් ජාති ආර්ථික වහල්භාවයෙන් ගොඩනැඟීමට ක්‍රියා කළ අයෙකි. අධිරාජ්‍යවාදී ග්‍රහණයෙන් යටත්ව තිබූ අප රටේ දේශීය කර්මාන්ත සහ නිෂ්පාදන ක්‍රියාවලිය යළි පණ ගැන්වීමට පදනම වැටුණේ පිලිප්ගෙනි. 1956 සඟ වෙද ගුරු, ගොවි කම්කරු, පංච මහා බලවේගයෙන් පිහිටවූ මහජන එක්සත් පෙරමුණ රජයේ ආහාර හා කෘෂිකර්ම ඇමැතිව සිටියදී ආරම්භ කෙරුණු ආර්ථික හා සමාජ ශුභ සාධන වැඩපිළිවෙළ අදටත් වලංගුය. කුඹරුපනත, විවිධ සේවා සමූපකාර පනත, මහජන බැංකු කෙටුම්පත සහ රාජ්‍ය සංස්ථා කෙටුම්පත දස අවුරුදු කෘෂිකාර්මික පනත් වැනි ප්‍රගතිශීලි ක්‍රියාමාර්ග රැසක්ම එතුමා විසින් හඳුන්වා දෙන ලදී. කර්මාන්ත අමාත්‍යවරයාව සිිටියදී මේ රටේ කර්මාන්ත පද්ධතියට මූලික අඩිතාලම දැම්මේ එතුමා අතිනි. වානේ, හම්, ලුණු, රෙදිපිළි, ටයර්, බෝට්ටු, තුනී ලෑලි, කඩදාසි, සීනි වැනි කර්මාන්ත හා ව්‍යාපාරද එසේම සංස්ථාපිත ආයතන රාශියක් ද ඇති කෙරිණි. මෙම ව්‍යාපාර සමහරක් එක්සත් ජාතික පක්ෂයේ විවෘත ආර්ථික පිළිවෙත නිසා වසා දමන්නට සිදුවූ බව සත්‍ය කරුණකි.විශේෂයෙන් ශ්‍රී ලංකාව ගිලගත් කුරිරු ත්‍රස්තවාදයෙන් රට මුදාගෙන නිදහස තහවුරු කරගත් මේ වකවානුවේදී පිල්ප් ගුණවර්ධනගේ ශ්‍රේෂ්ඨනාමය ද අපට අමතක කළ නොහැක. මීට පෙර මා සඳහන් කළ පරිදි මේ රටේ ජාතික නිදහස, දේශීය චින්තනය, පිළිබඳ දේශීය හඬක් නැංවූ එක් ්පුරෝගාමියෙකු වන්නේ පිලිප් ගුණවර්ධනය. මෙම අගනා සංකල්පය මහින්ද චින්තනය තුළින් ඉදිරියට ගෙන යන ජනාධිපති මහින්ද රාජපක්‍ෂ මැතිතුමා ට ජාතියේ ප්‍රණාමය හිමි විය යුතු ය.අවසාන වශයෙන් මෙයද කිව යුතුව ඇත. මේ රටේ ඇතැම් පැරණි වාමාංශික පවුල් අභාවයට ගොස් ඇත. එහෙත් පවුල් දෙකක් තවමත් නිරුපද්‍රිතව සක්‍රීය වෙමින් පවතියි. ඉන් එකක් වන්නේ ඩී. ඇම්. - ඩී. ඒ. රාජපක්‍ෂ පවුලය. අතිගරු ජනාධිපතිතුමා කථානායකතුමා ඇතුළු දරු පරපුර පවුලේ උරුමය ආරක්ෂා කර ගනිමින් ජනතා මෙහෙවරක නිරත වී සිටිති. අනිත් පවුල වන්නේ පිලිප් ගුණවර්ධන පවුලය. එතුමාගේ දරු පරපුර වන ආණ්ඩු පක්ෂයේ ප්‍රධාන සංවිධායක සහ ජලසම්පාදන හා ජලාපවාහන අමාත්‍ය දිනේෂ් ගුණවර්ධන මුදල් හා ක්‍රමසම්පාදන නියෝජ්‍ය අමාත්‍ය ගීතාංජන ගුණවර්ධන හිටපු අමාත්‍ය ඉන්දික ගුණවර්ධන සහ හිටපු පුරපති ප්‍රසන්න ගුණවර්ධන යන අය පවුලේ උරුමය රැක ගනිමින් ජනතා මෙහෙවර ඉදිරියටම ගෙන යති. මෙය රටට ආදර්ශයකි.ලොකෝපකාරයෙහි සඳහන් තවත් කියමනක් මෙහිදී සිහිපත් කරමි. “සිඳින මඩිත එක ලෙස ගෙන දෙයි සුවඳ කොපමණ කැපුවත් තැළුවත් සඳුන් ගසෙහි සුවද අඩුවක් නැත. එහි සුවඳ වැඩි වෙයි” පිලිප් ගේ චරිතය ගැනද කිව යුත්තේ මෙයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>13</day>
    </date>
    <link>http://www.dinamina.lk/2011/01/13/_art.asp?fn=f1101133</link>
    <topic>සෙල්ලම් කළේත්කාලසටහනකටයි</topic>
    <author>සාකච්ඡා කළේ බුද්ධික සමන් ගුණවර්ධන ඡායාරූපය ප්‍රබෝධි ලංකා</author>
    <content>සංවර්ධන ලොතරැයි මණ්ඩලයේ සභාපති චමින්ද අතලුවගේ මහතා ගොඩනැඟීමේ අංශයේ ඉංජිනේරුවරයකු මෙන්ම දක්ෂ ව්‍යාපාරිකයෙකි. ඉතා කෙටි කාලයකින් සිය ව්‍යාපාර කටයුතු ශීඝ්‍ර ලෙස දියුණු කරගත් ඔහු ස්ව උත්සාහයෙන් ජීවිතය ජයගත් පුද්ගලයෙකි.* නම :-චමින්ද පුෂ්පකුමාර අතලුවගේ. චමින්ද අතලුවගේ කියල තමයි ගොඩක්දෙනා දන්නෙ.* ගම :–පිළියන්දල* කුඩා කාලෙ ඉඳන් පිළියන්දලම ද හිටියෙ ?ඉපදුනේ පිළියන්දල. තාත්තයි අම්මයි රැකියාවේ මාරුවීම් අනුව විවිධ ප්‍රදේශවලට ගියා. එතකොට මටත් ඒ ප්‍රදේශවලට යන්න වුණා.* පුංචි කාලේ ගතවුණේ කොයි කොයි ප්‍රදේශවල ද?රත්නපුරය, කළුතර වගේ ප්‍රදේශවලට යන්න වුණා.* උපන් දිනය කියන්න කැමැතිද ?ඔව් 1965 දෙසැම්බර් 04 වැනිදා.* තව සහෝදර සහෝදරියන් ඉන්නවද ?නැහැ. මම විතරයි.* අම්මා තාත්තාතාත්තා, පියසේන අතලුවගේ. අම්මා, ගමගේ සෝමාවතී* ඒ අය රැකියාවන් විදියට මොනවද කෙළේ.දෙන්නම රජයේ සේවකයෝ. තාත්ත සුරාබදු දෙපාර්තමේන්තුවේ. අම්මා විදුහල්පතිවරියක්.* පාසල ගැන මතක් කරනවනම්මම පාසල් කීපයකට ගියා. පළමුවැනි ශ්‍රේණියට කොළඹ තර්ස්ටන් විද්‍යාලයට ගියේ. පස්සෙ අපි රත්නපුරේට ගියා. ඒ හින්ද තුන්වැනි වසරේ ඉඳන් පස්වැනි වසර දක්වා රත්නපුර ඇලෝසියස් විද්‍යාලයට ගියා. හය වසරෙන් නාලන්දා විද්‍යාලයට ගියා.* උසස්පෙළ කළෙත් නාලන්දෙ ද?ඔව්. හය ශ්‍රේණියේ ඉඳන් උසස්පෙළ දක්වාම නාලන්දෙ හිටියෙ.* මවුපියන්ගෙ මාරුවීම් සමඟ විවිධ ප්‍රදේශවලට ගියා කිව්ව නේද ?ඔව්. ඒත් අපි පවුලක් විදියට නවතින්න ගියේ රත්නපුරේ විතරයි. හැම මාරුවීමකදීම පවුල පිටින් ගියේ නැහැ.* රත්නපුරෙන් පස්සෙ ඈතකට මාරුවීමක් ලැබුණෙ නැද්ද?ඊට පස්සෙ කළුතරට මාරුවුණේ. ඒත් මම කළුතරට ගියේ නැහැ. ඒ වෙද්දි මම නාලන්දෙ ඉගෙන ගත්තෙ. මම හොස්ටල් නැවතිලා හිටියා.* හොස්ටල් ජීවිතේ හොඳ හොඳ සිදුවීම් ඇති. ඒත් ඊට කලින් කියන්න රත්නපුරේ ජීවිතේ කොහොමද කියලාහරිම සුන්දර යි. ගොඩක් කුඩා කලෙ ඒ කියන්නෙ පහේ පන්තිය දක්වා එහෙනෙ හිටියෙ. අපි පදිංචිවෙලා හිටියෙ තිරිවාන කැටිය ගමේ. අපේ වයසෙ ළමයි ඒ ගමේ තව හිටියා. දැනටත් මම ඒ සමහර අය සමඟ සම්බන්ධතා පවත්වනවා.* ඒකාලෙ අමතක නොවන සිදුවීම් නැද්ද ?දැනටත් රත්නපුරේ ගංවතුරෙන් යටවෙනවනෙ. අපි හිටිය අවුරුදු තුනෙන් හැම අවුරුද්දකම වගේ ගංවතුරෙන් යටවුණා. අපේ ගෙවල් යටවුණා. මට මතකයි. බඩුමුට්ටුත් නාස්ති වෙන්න ඇති. ඒත් අපට ඒකාලෙ ඒව තේරුණේ නැහැ. අපට හරි විනෝදයි. අපට මේ තාවකාලික පදිංචියටයි ඇවිත් ඉන්නෙ කියල තේරුමක් නැහැ. අපි ගම කියල හිතාගෙන යි එහෙ පදිංචිවෙලා හිටියෙ.* පවුලෙත් එකම දරුවා නිසා පිරිමි දරුවකු නිසාත් කොහොමද පවුලෙ පාලනය තිබුණේ ?විශේෂයෙන් කියන්න තරම් දෙයක් නම් නැහැ. අම්ම ගුරුවරියක් නිසා පාසල් කටයුතුවලට වැඩි තැනක් දීල තිබුණා. විශේෂ නීතිරීති කියල මොකුත් තිබුණෙ නැහැ.* සාමාන්‍යයෙන් පාසල් ගුරුවරියො නීතිදානව වැඩියි නේ ද?ඒත් අම්ම එහෙම්මම කියල නීති දැම්මෙ නැහැ. පාඩම් කරනවද කියලයි අමතර පන්ති යනවද කියලයි හොයල බැලුවා. හැබැයි අම්ම තමයි හැමදේකටම මූලිකත්වය අරගෙන ඉදිරියට යන්න මාව පෙළඹෙව්වෙ.* කොහොමද කොළඹ පාසල් ජීවිතේ ?මම නාලන්දෙ හොස්ටල් එකේ අවුරුදු එක හමාරක් හිටියා. අම්මල කලුතරින් පිළියන්දලට ආවට පස්සෙ මම පිළියන්දල ඉඳන් තමයි ඉස්කෝලෙ ගියේ.* හොස්ටල් ජීවිතය ගැන මොකද හිතෙන්නෙ ?ඒකත් හොඳ අත්දැකීමක්. මොකද ඒ අත්දැකීම හැමෝටම ලැබෙන්නෙත් නැහැනෙ. හය වසර කියන්නෙ කුඩා වයසක් වුණාට තමන්ගෙ වැඩ සියල්ල තනිවම කරගන්න සිද්ධවුණා ඒ කාලෙදි. සැලසුමකට වැඩ කරන්න ඒ කාලෙ ඉඳන්ම පුරුදු වුණේ හොස්ටල් ජීවිතේ හින්දයි.* ගෙදරදි වගේ නෙවෙයි උදේම නැගිටින්න වෙනව නේද ?ඔව්. පාන්දර නැගිටල උදේට පාඩම් කරන්නත් වෙනවා. අද ගොඩක් ළමයි උදේට පාඩම් කරන්නෙ නැහැනෙ. හැබැයි අපි ඒ කාලෙ උදේට කෑමට කලින් පැයක් පාඩම් කළා. දවල්ටත් 2.30 ඉඳලා 4.30 වෙනකල් ආයෙ පාඩම් කරන්න තියෙනවා. උසස්පෙළට යද්දිනම් රෑටත් පාඩම් කරන්න තියෙනවා. සෙල්ලම් කිරීම පවා කාලසටහනකට තිබුණේ.* උසස්පෙළට මොනවද කළේ ?විද්‍යා විෂයන්ගෙන් උසස්පෙළ කළේ.* විශ්වවිද්‍යාලයට සමත් වුණාද ?මට විශ්වවිද්‍යාලට යන්න ලකුණු මදි වුණා. මොකද ඒ වයසත් එක්ක අපි අධ්‍යාපනය බොහොම සැහැල්ලුවටයි අරන් තිබුණේ. විශ්වවිද්‍යාලයට යන්න බැරි වුණාමයි දැන් මොනවහරි කරන්න ඕනෑනෙ කියල තේරුණේ.* එවැනි තත්ත්වයකදී කොහොමද යායුතු දිශාව තීරණය කළේ ?මම කොහොමත් ගණිත අංශයටයි කැමති. ඒ නිසා මට අවශ්‍ය වුණේ කොහොමහරි ඉංජිනේරුවරයෙක් වෙන්නයි. ඒ නිසා මම ඉංජිනේරු විද්‍යාව පිළිබඳ ජාතික ඩිප්ලෝමාව කළා. ඒක 1989 දෙසැම්බර් අග අවසන් වුණා. 1990 ජනවාරි පළමුවැනිදා මට පළමු රැකියාවත් ලැබුණා. ඒ ආධුනිකත්ව මණ්ඩලයේ ආධුනිකත්ව පරීක්ෂකයකු වශයෙන්.* පළමු රැකියාව කොපමණ කාලයක් කළාද ?අවුරුදු දෙකක් විතර කළේ. ඊට පස්සේ ජාතික ජල සම්පාදන හා ජලාපවාහන මණ්ඩලයේ සහකාර ඉංජිනේරුවරයකු වශයෙන් පත්වුණා.* ඉගෙනීම එතැනින් අවසන් වුණා ද?නැහැ. මම යාන්ත්‍රික ඉංජිනේරු අංශයෙන් ලන්ඩන් විභාගයක් කළා. ඒක ලංකාවේ උපාධියට සමාන වටිනාකමක් තිබෙනවා. ඒක සමත්වෙද්දි ජාතික ජල සම්පාදන හා ජලාපවාහන මණ්ඩලයෙන් මම ඉවත් වුණා.* ඉංජිනේරුවරයකු වෙන්න ඉගෙන ගෙන ඉංජිනේරුවරයෙකු ලෙස වැඩකරද්දිත් ඇයි රැකියාවෙන් ඉවත් වුණේ ?ඇත්තට ම මම පුංචි කාලෙ ඉඳලම රැකියා කරන්න වැඩි කැමැත්තක් තිබුණෙ නැහැ. මගේ කැමැත්ත තිබුණෙ මගේ දෙයක්ම කරගෙන ඉන්නයි. රැකියාවෙන් ඉවත් වුණාම විශාල නිදහසක් ලැබුණා.* රැකියාවෙන් ඉවත්වෙලා තමන්ගෙම කියල ව්‍යාපාරයක් ආරම්භ කළා ද ?ඔව්. මම ඉදිකිරීම් අංශයේ මගේම කියල පුංචියට ව්‍යාපාරයක් ආරම්භ කළා.* රැකියාවකින් ඉවත් වුණ ගමන් කොහොමද මේ වගේ ව්‍යාපාරයක් පටන්ගත්තේ ?ඇත්තෙන්ම මම කලින් රැකියාවේ ඉන්න අතරෙමයි මේ ව්‍යාපාරය ආරම්භ කළේ. ඊට පස්සෙයි රැකියාවෙන් ඉවත් වුණේ.* තමන්ගෙ ව්‍යාපාරය කරන විට බලාපොරොත්තු වූ නිදහස ලැබුණ ද?ඔව්. ඒ කාලෙ තමයි මට වැඩිදුර තව තවත් ඉගෙන ගන්න අවස්ථාව ලැබුණේ. අපේ ව්‍යාපාරය ඉතා ඉක්මනින් දියුණු වුණා.* පාසල් කාලයේ ඉඳන්ම මේ ව්‍යාපාරවලට නායකත්වය ලබාදීමේ ලක්ෂණ තිබුණා ද ?පාසල් කාලයේ විවිධ සමිති සමාගම්වල හිටිය. ක්‍රිකට් වැනි ක්‍රීඩාවනුත් කළා. හැබැයි ක්‍රිකට් කණ්ඩායමට ඇතුළත් වෙන්න බැරි වුණා.* දිගින්දිගටම ඒ ව්‍යාපාරය දියුණු කරගැනීමද බලාපොරොත්තුව වුණේ ?ඔව්. මම පූර්ණ කාලීනව රැකියාවට කැපවෙලා වැඩ කළා. ඒ නිසයි ශීඝ්‍ර දියුණුවක් ලැබුණේ. පස්සෙ මම කොන්ක්‍රීට් යාඩ් එක් සහ මෝටර් රථ අමතර කොටස් ගෙන්වන සමාගමක් ආරම්භ කළා. ඒ වගේම 1999දී ඇඟලුම් කම්හලක් ආරම්භ කළා. නැවත 2003 දී දෙවැනි ඇඟලුම් කම්හලත් ආරම්භ කළා. ඒත් 2005 දී ඇඟලුම් කෝටා ක්‍රමය නැතිවුණ නිසා මගේ ඇඟලුම් කම්හල්වල වැඩත් අඩාල වුණා.* ඇඟලුම් කම්හල් වසා දමන්න සිදු වුණා ද?ඔව්. 2006 දී ඒවා වසා දමන්න සිදු වුණා.* අනෙක් ව්‍යාපාර තවමත් කරගෙන යනවද ?ඔව්. දැනටත් ඉදිකිරීම් අංශයේ හා මෝටර් රථ අමතර කොටස් ගෙන්වීමේ ව්‍යාපාර දෙක කරගෙන යනවා.* කුඩා කාලයේ ව්‍යාපාරිකයෙක් වෙන්නද සිතා සිටියේ ?ඇත්තට ම ව්‍යාපාරිකයෙක් වෙන්නම නෙමෙයි. මට ස්වාධීනව තනියෙන් යමක් කරන්නයි අවශ්‍ය වුණේ. කාගෙවත් යටතේ වැඩ කරන්න අකමැත්තක් තිබුණා.* කෙටි කාලයකින් ඔබේ ව්‍යාපාර සාර්ථක වෙන්න බල පෑ හේතු මොනවා ද?මගේ දෙයක් ආරම්භ කළාම ඒක මගේ කියන හැඟීම කාටත් තියෙනවනෙ. මම ඒ ව්‍යාපාර වෙනුවෙන් බොහෝ කාලයක් ශ්‍රමයක් කැප කළා. ඒ කැපකිරීම් මත තමයි ව්‍යාපාර බිහිවුණේ. ඒ අතර මගේ බිරිය විශාල උදව්වක් වුණා මේ කටයුතුවල දී.* ලොතරැයි මණ්ඩලයේ සභාපති වීමත් සමඟ බිරියට තවත් වගකීම් වැඩිවෙන්න ඇති.ඔව්. මට දැන් මගේ ව්‍ය්‍යාපාරවලට ගත කරන්න තියෙන කාලය ඉතා අඩුයි. ඒ නිසා ඒ කටයුතු සියල්ල සොයා බලල වැඩ කරන්නේ ඇයයි.* ඇය රැකියාවක් කළේ නැද්ද ?ඇයත් ඉංජිනේරුවරියක්. මා සමඟම ඩිප්ලෝමාව කරල පස්සෙ විවෘත විශ්වවිද්‍යාලයේ උපාධිය කළා. දැනට රැකියාවෙන් ඉවත්වෙලා ව්‍යාපාරික කටයුතු කරගෙන යනවා.* නැවත පාසල් කාලයට ගියොත් අමතක නොවන අත්දැකීම් එහෙම තිබෙනවද ?ඒව නම් අනන්තයි. ඒත් ඒවා පුවත්පතකට කියන්න පුළුවන් දේවල් නෙවෙයි. මගේ උසස්පෙළ අධ්‍යාපනයට බාධා වුණෙත් එවැනි දේවල් තමයි. ඒ කාලෙ මගේ විනෝදකාමී බව ටිකක් වැඩියි.* ඒ කියන්නෙ ගුරුවරුන්ගෙන් ගුටිකාපු වාර ගණන් කරන්න බැරි තරම් ඇති.ඔව්. අනන්තයි. අප්‍රමාණයි. නාලන්ද වගේ පාසලකට ගිහින් ගුරුවරුන්ගෙන් ගුටි කනවා කියද්දිම හිතාගන්න පුළුවන්නෙ මොනතරම් දැඟලිල්ලක් තිබුණද කියලා.* විදුහල්පතිවරයා කීපාරක් විතර දඬුවම් කරල තියෙනවද ?මගෙ හිතේ තුන්පාරක් විතර.* මොනව කරලද ඔය තරම් ගුටි කෑවෙ ?විනය විරෝධී වැඩ පාසලට නොගැලපෙන වැඩ වගේ දේවල් තමයි.* ඒ කියන්නෙ ?ඇත්තම කිව්වොත් දැන් ඉතින් ඒව මතක් වෙද්දිත් ලැජ්ජයි. ඕනෑම කෙනෙකුට මේ වගේ අත්දැකීම් තියෙනවනෙ.* දැන් ළමයින් එවැනිදේ කරනවිට මොකද හිතෙන්නෙ ?මෙහෙමයි අපේ ළමයි එවැනි වැඩ කරද්දි දැන් අපට දැනෙනවා මේවා බොහොම ලඳ බොළඳ වැඩ කියල. ඒත් අපටත් ඒ කාලෙ ඒක තේරුණේ නැහැ වගේ ඒ ළමයින්ටත් දැන් තේරෙන්නෙ නැහැ. ඒක තමයි ළමයාගේ මානසිකත්වය. හැබැයි ඒකාලෙ අපිකරපු දේවල් අද කාලෙ ළමයෙක් කළොත් ඒ ළමයට ගොඩ ඒමක් නැහැ. අපේ වාසනාවකට අපට එහෙම වුණේ නැහැ.* මේ දඟකාරකම් කළේ පන්තියේ ඔබ පමණ ද?නැහැ. මට විතරක් නෙවෙයි. මගේ සමකාලීනයො ගොඩක් ඒ වැඩ කළා. හැබැයි අද ඒ අයත් හොඳ සමාජ මට්ටම්වල ඉන්නවා.* ළමා කාලය පිළිබඳ සතුටුවෙන්න පුළුවන් ද?අනිවාර්යයෙන් ම ළමා කාලය හොඳින් වින්දා. කරන්න කියන හැමදේමත් කළා. ඒ ගැන සතුටුයි. ඒත් අද ළමයි ඒවා කරනවාට අනුමත කරන්නෑ. දැන් තියන සමාජය එක්ක ඒවා කළොත් අද ළමයින් විනාශ වෙනවා.* පාසල් ප්‍රේමය ගැන මතක සටහන් තියනවද ?තියෙනවා. ඒවා නිසා තමයි හරියට උසස්පෙළත් කරගන්න බැරි වුණේ. උසස්පෙළ කරගන්න බැරිවුණ නිසාමයි ඒ සම්බන්ධය නැවතුනේත්. මොකද ඒ ළමයි හිතුවා මං වගේ කෙනෙක් එක්ක හිටියොත් එයාටත් අනාගතයක් නැතිවෙනව කියලා.* ඒ හැරයාම නිසා ගොළු හදවතේ සුගත් වගේ දුක් වින්දද ?නෑ. ඇත්තටම එතකොට තමයි මගෙත් ඇස් ඇරුණේ. කොහොමහරි ඉංජිනේරුවෙක් වෙන්න ඕනෑ කියල හිතුණා.* විවාහය සිදුවුණේ කොයි කාලෙ ද ?1992 දී* ඒකත් ආදර සම්බන්ධයක් ද?ඔව්. අපි අවුරුදු පහක්, හයක් විතර ඇසුරු කරලයි විවාහ වුණේ. මගේ හැම කටයුත්තක්ම සාර්ථක වුණේ බිරිය නිසා කියලයි හිතෙන්නේ. ඇය තමයි ජීවිතේ සියලු කටයුතු පිළිබඳ වගකීමෙන් වැඩකරන්නෙ.* ඇගේ නම ?දීප්ති සේනානායක. දැන් දීප්ති අතලුවගේ.* දරුවොඑක පුතෙක් ඉන්නවා. එයා විදේශ අධ්‍යාපනයකට සූදානමින් ඉන්නේ.* ඔහු මොන ක්ෂේත්‍රයට ද යොමු කළේ ?එයත් ඉංජිනේරු ක්ෂේත්‍රයෙන් තමයි අධ්‍යාපනය ලබන්නේ.* මවුපියන් තවම ඉන්නවා ද?ඔව් දෙන්නම ජීවතුන් අතර ඉන්නවා. අපේ ගෙදරට ආසන්න ගේකමයි පදිංචිවෙලා ඉන්නෙත්.* පවුලේ කටයුතු, ව්‍යාපාර කටයුතු වගේම මේ සභාපති පුටුවේ වැඩ කොහොමද බෙදාගෙන කරන්නේ ?කාර්යබහුලයි නම් තමයි. එදිනෙදා කළයුතු වැඩ ඒ වෙලාවෙම කරනවා. මට යමක් මතක් වූ හැටියේම ඒක කරනව නැත්නම් අදාල අංශවලට දැනුම්දීල තියනවා. නැත්නම් වැඩ අත පසු වෙනවා. අද කළයුතු දේ අදම කරනවට වඩා දැන් කළ යුතු දේ දැන්ම කිරීමයි මම කරන්නේ. ඒ අතර මගේ බිරිය තමයි ව්‍යාපාරවල පූර්ණකාලීනව වැඩ කරන්නේ.* කාර්යබහුල බව පුතාට අසාධාරණයක් කළේ නැද්ද ?නෑ. ඒනිසාම තමයි මගේ බිරිය ඇගේ රැකියාවෙන් ඉවත් වුණෙත්.* කොහොමද කලා කටයුතුවලට තිබෙන සම්බන්ධය ?මම කලාවට එතරම් දක්ෂ නැහැ. හැබැයි මට ලස්සනට චිත්‍ර අඳින්න පුළුවන්. ඒක වැඩිදියුණු කරගන්න අවස්ථාවක් ලැබුණෙ නැහැ. විවේක වෙලාවල්වලදී ගීත රස විඳිනවා. පොත්පත් පුවත්පත් නිතර බලනවා.* ජීවිතයේ අමතක නොවන සිදුවීම් තිබෙනව ද?මගේ පුතා අශ්වයන් හසුරුවන්න හොඳින් පුහුණුවෙලා තිබෙනවා. දවසක් නුවරඑළියෙ දි එයා අශ්වයෙක් පිටේ ගියා. ඒ වෙලාවෙ පුතා ආරක්ෂක ඇඳුම් ඇඳන් හිටියෙ නැහැ. අවාසනාවකට ඒ අශ්වයා අතරමගදි කලබල වෙලා පාලනය කරගන්න බැරි වුණා. ඒ වෙලාවෙ පුතා අශ්වයා පිටෙන් පැන්නා. මම එතනට දුවගෙන ගිහින් පුතාව උස්සල ගන්නකොට බෙල්ලත් කඩාවැටිල. මම හිතුවෙ මට පුතාව නැතිවුණා තමයි කියලා. එකම පුතයි ඉන්නෙත්. පස්සෙ මම දැක්ක කනෙන් ලේත් එනවා. එතකොට තවත් බයයි. කොහොමහරි අපි පුතාව රෝහල්ගත කරල එදා රෑම අඳුනන වෛද්‍යවරුන්ට කතා කරල පුතාව කොළඹ අරන් ගිහින් බේරගත්තා. එදා ඉඳන් අද වෙනකල් ආයෙ අපි නුවරඑළි ගියෙ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101141</link>
    <topic>රට දෙකඩ කිරීමට ප්‍රභාකරන්ට ඉඩ දුන්නෙත් නෑකිසිවකුට ඉඩ දෙන්නෙත් නෑ</topic>
    <author>මහින්ද අබේසුන්දර</author>
    <content>ප්‍රභාකරන්ට දෙකඩ කරන්නට ඉඩ නොදුන් මේ රට වෙනත් කිසිම කෙනෙකුට බෙදන්නට ඉඩ නොදෙන බව ජනාධිපති මහින්ද රාජපක්ෂ මහතා යළි අවධාරණය කළේය.ආරක්ෂක හමුදාවේ අයටත් වඩා දෙමළ ජාතිකයන් විශාල පිරිසක් සහ දෙමළ දේශපාලනඥයන් ඝාතනය කරද්දී මේ රටේ ඇතැම් මාධ්‍ය කිසිවක් නොලියා නිහඬව සිටි බව ද ජනාධිපතිතුමා සිහිපත් කළේය.සාමාන්‍ය නීතිය යටතේ රට තුළ අපරාධ සිදුවීම සාමාන්‍ය සිද්ධියකි. මත්ද්‍රව්‍ය ප්‍රවාහනය සිදු වෙයි. බැංකු කොල්ල ද එසේමයි. මහ දවල් ඝාතන සිදු වෙයි. මේ සියල්ල එදා සිදු වෙද්දී නිහඬව සිටි මාධ්‍ය අද ඒවා ඉස්මතු කරන්නේ ශ්‍රී ලංකාව අසමත් රාජ්‍යයක් බවට ලෝකයට ප්‍රකාශ කිරීමට බවද කියා සිටියේය. රාජ්‍ය සහ පෞද්ගලික මාධ්‍ය ප්‍රධානීන් සමග ඊයේ උදේ අරලියගහ මන්දිරයේ පැවැති හමුවක දී මාධ්‍යවේදියකු නැගූ ප්‍රශ්නයකට පිළිතුරු දෙමින් ජනාධිපති මහින්ද රාජපක්ෂ මහතා අතීතය සහ වර්තමානය ගළමින් දීර්ඝ ලෙසට කරුණු ඉදිරිපත් කළේය.එදා ප්‍රභාකරන් ප්‍රසිද්ධියේ මත්ද්‍රව්‍ය ප්‍රවාහනය කළේය. මිනිස් ඝාතන ඉතා සුලබ සිද්ධියක් විය. එහෙත් වසර තිහක ත්‍රස්තවාදය සදහටම මර්දනය කරද්දී ඇතැම් දෙමළ මාධ්‍ය නිහඬව සිටි බව අමුතුවෙන් කිවයුතු නැතැයි ද රාජපක්ෂ මහතා කීය. යාපනය අර්ධද්වීපයේ මෑතක සිදුවූ ඝාතන දෙකක් මුල් කර ගෙන දැවැන්ත මතවාදයක් ගොඩනැගීමට ඇතැම් පුවත්පත් සහ වෙබ් අඩවි විවිධ මතවාද පතුරුවයි. ඒවා මර්දනය කිරීමට හෝ මාධ්‍ය නිදහසට කිසිම බාධාවක් කිරීමට රජය ක්‍රියා නොකරයි.එහෙත් ඇතැම් මාධ්‍ය හැසිරෙන්නේ 1947 න් පසු මේ රටේ කිසිම අපරාධයක් සිදු නොවූ බව හා දැන් සියලු අපරාධ, දූෂණ, ඝාතන සිදුවන බව පෙන්වීමට බව රාජපක්ෂ මහතා ඉතා කනගාටුවෙන් සිහිපත් කළේය.මාධ්‍යවලට මර්දන නැතිවුව ද ඉතා වගකීමෙන් සහ මනා අවබෝධයකින් ක්‍රියා කළ යුතුය. ජාතිවාදය අවුළුවන්නට ක්‍රියා නොකළ යුතුය. වසර ගණනාවක ත්‍රස්තවාදයෙන් බිඳී ගිය සිංහල දෙමළ සිත් යා කරන්නට සියලු දෙනා වගබලා ගත යුතුමය. වෛරය ජනිත කරන මතවාද රටින් බැහැර විය යුතු බවද ජනාධිපතිතුමා අවධාරණය කළේය.වත්මන් ආණ්ඩුව උතුරේ නොමග ගිය අය අප පුනරුත්ථාපනය කර තිබේ. 1971 දීද එය සිදුවිය. එහෙත් 1988 – 89 යුගයේ මිනිසුන් තරුණ තරුණියන් ටයර් සෑය මත ගිනි තබා දැමූ අතීතය අමතක නොකළ යුතු බවද රාජපක්ෂ මහතා කීය. ජාතීන් අතර එකමුතුකම තහවුරු කිරීමත් පෑරුණු සිත් සුවපත් කිරීමත් සියලු මාධ්‍යවල වගකීම බව පෙන්වා දුන් ජනාධිපතිවරයා විශේෂයෙන් එම වගකීම දෙමළ මාධ්‍යයට පැවරෙන බව කීය.මහාචාර්ය ජී. එල්. පීරිස්, බැසිල් රාජපක්ෂ, ඩලස් අලහප්පෙරුම, මහින්ද සමරසිංහ, ආචාර්ය කෙහෙළිය රඹුක්වැල්ල, යන ඇමැතිවරු ද ජනමාධ්‍ය හා තොරතුරු අමාත්‍යාංශයේ ලේකම් ඩබ්ලිව්. බී. ගනේගල, ජනාධිපති ලේකම් ලලිත් වීරතුංග යන මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101146</link>
    <topic>වසර 60කට පසු කොළඹට සීතල දැනේ</topic>
    <author>භක්ති ධර්මපි‍්‍රය මෙන්ඩිස්</author>
    <content>කොළඹ උෂ්ණත්වය සාමාන්‍ය තත්ත්වයෙන් වෙනස් වී සෙල්සියස් අංශක 18 දක්වා පහත වැටී ඇතැයි කාලගුණ විද්‍යා දෙපාර්තමේන්තුව පවසයි.මෙම ශිත දේශගුණය පෙබරවාරි දක්වා ශ්‍රී ලංකාවට බලපානු ඇතැයි කාලගුණ විද්‍යා දෙපාර්තමේන්තුවේ අධ්‍යක්‍ෂක ජනරාල් ජී. බී. සමරසිංහ මහතා පවසයි.කොළඹ අඩුම උෂ්ණත්වය වාර්තා වී ඇත්තේ 1950 දී වන අතර එහිදී කොළඹ උෂ්ණත්වය සෙල්සියස් අංශක 15.2 වශයෙන් සටහන් වී තිබේ.කොළඹ උෂ්ණත්වය මෙලෙස වෙනස් වී ඇත්තේ වසර හැටකට පසුවය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101142</link>
    <topic>මාධ්‍ය ප්‍රධානීන්ගේ ප්‍රශ්න සහ ජනපතිගේ පිළිතුරු</topic>
    <author/>
    <content>ජනාධිපති මහින්ද රාජපක්ෂ මහතා සහ රාජ්‍ය, පෞද්ගලික මාධ්‍ය ප්‍රධානීන් අතර පැයකට අධික කාලයක සාකච්ඡාවක් ඊයේ (13දා) උදේ අරලියගහ මන්දිරයේදී පැවැත්විණි.එහිදී මාධ්‍යවේදීන් නැගූ ප්‍රශ්න සහ ඒවාට ජනපතිවරයා දුන් පිළිතුරු ඉතා කෙටියෙන් මෙසේය.ප්‍රශ්නය - ජාතික ගීය පිළිබඳ ප්‍රශ්නයක් තිබේද?පිළිතුර :- කිසිම ප්‍රශ්නයක් නෑ. ආණ්ඩුවට ඒ ගැන ප්‍රශ්නයක් මතු වී නෑ. ප්‍රශ්නයක් මතු වුණොත් ඒ ගැන මැදිහත් වෙන්නම්.ප්‍රශ්නය - ගංවතුර තත්ත්වය නිසා පළාත් පාලන ඡන්දය කල් යයිද?පිළිතුර- එහෙම තවම නෑ. යට වූ ප්‍රදේශවල දිසාපතිවරුන් හා තේරීම් භාර නිලධාරීන් කියන දේ අනුව බලමු. මඩකළපුවේ සහ අම්පාරේ කොටසකටයි එය බලපාන්නේ.ප්‍රශ්නය - ඡන්දයට ඇයි අලුත් ක්‍රමය ක්‍රියාත්මක නොකරන්නේ?පිළිතුර- ඒ ගැන අවසන් තීරණයක් ගන්න අලුත් ක්‍රමය ගැන සලකා බලන්න අවුරුද්දක්වත් යාවි. හැබැයි පරිපාලනය අලුත් ක්‍රමයට සිදු වේවි.ප්‍රශ්නය - කෝට්ටේ, දෙහිවල-ගල්කිස්ස නගර සභා අධිකාරියක් වෙනවාද?පිළිතුර - ඡන්දය තියෙනවා. හැබැයි නගර සංවර්ධනයට අධිකාරියක් ගැන අදහසක් තිබෙනවා. ප්‍රශ්නය :- යාපනයේ යළි භීෂණයද?පිළිතුරු:– එවැනි දෙයක් නෑ. සමාන්‍ය නීතිය ක්‍රියාත්මක වනවිට විවිධ දේ සිදු වෙනවා. යාපනයේ ඝාතන දෙකක් වුණා. ඒ ගැන පොලීසිය ක්‍රියා කරනවා. ඒවාට වගකිව යුතු අය අප හඳුනාගෙන තියෙනවා. යාපනයේ ජනතාව සතුටින් ඉන්නවා.ප්‍රශ්නය- ඇතැම් වෙබ් අඩවි ආණ්ඩුවට එරෙහිව දැවැන්ත මතවාදයක් ගොඩ නගනවා.පිළිතුරු - අපේ ගමනට අකුල් හෙළන බව ඇත්ත. ඒ බලවේග අප හඳුනාගෙන තියෙනවා.ප්‍රශ්නය :- ලසන්ත වික්‍රමතුංග ඝාතනයට වසර දෙකක්. තාම අපරාධකරුවන් හඳුනාගෙන නෑ.පිළිතුරු :– සාක්කි තිබේ නම් දෙන්නකෝ අපට ඇති එකම අවුල ඇසින් දුටු සාක්කි නැති වීමයි. පොලීසිය පරීක්ෂණ අත්හැරලා නෑ. උපාලි තෙන්නකෝන් ගැනත් එහෙමයි. ලසන්ත ඝාතනය දැකපු කෙනෙක් නෑ. අපටත් අවශ්‍ය අපරාධකරු අල්ලා ගන්නයි.ප්‍රශ්නය :- වෙබ් අඩවි ගැන මොකද කියන්නේපිළිතුර:- ඒ අයට අවශ්‍ය අප යුද අපරාධකරුවන් බව ලෝකයට කියන්නයි. ජී.එස්.පී. සහනය නතර කරන්නයි. මම අගවිනිසුරුට බැන්නලු. එතුමා දිවුරුම් දුන්නට පස්සේ බනින්න තියා තේ කෝප්පයක් බොන්න තාම මුණ ගැහුණේ නෑ. අපි ගැන කරන ප්‍රචාර මම දන්නවා. දෙමළ වෙබ් අඩවියේ තියෙනදේවල් මම දැන ගන්නවා. මම දැන් මටම තේරුම් ගන්න පුළුවන් විදිහට දෙමළ භාෂාව ඉගෙන ගන්නවා. මට ගැහැව්වට කමක් නැහැ. රට ගැන හිතන්න ඕන.ප්‍රශ්නය :- ලෝක කුසලානය පුහුණුව මදිලු. පිළිතුරු :– ඒවායේ අපේ අය ක්‍රීඩා කළා. විකට් එකේ එක් වරක් පුහුණු වුණා. ක්‍රීඩාංගණ දහතුනක් එක සැරේ හදනවා.ප්‍රශ්නය :- සෝල් හයිම් මෙහේ එනවලුපිළිතුරු:- මට මොකද? එයාගේ තානාපති කාර්යාලයට ආපු දෙන්. එයා එන එකත් හොඳයි. අද තියෙන්නේ එදාට වඩා වෙනස් රටක් බව එයා දැන ගනීවි.ප්‍රශ්නය:- නව වසරේ මුහුණ දෙන ලොකුම අභියෝගය මොකක්ද?පිළිතුරු - ඕගොල්ලෝ තමයි (සියලු දෙනාම සිනාසෙති) ඉලක්කය සංවර්ධනයයි. කිලිනොච්චියට විතරක් අපි බිලියන 2 1/2 ක් වැය කළා. හම්බන්තොටටත් එච්චර නෑ.ප්‍රශ්නය :- ආණ්ඩුවට තව එනවාද? ආණ්ඩුවෙන් යනවාද?පිළිතුරු :- ඒ දෙකටම ඉඩ තියෙනවා. ඒත් ශ්‍රී ලංකා නිදහස් පක්ෂයේ අය සන්ධානයේ අය කවදාවත් ආපසු යන්නේ නෑ. ආණ්ඩුවට ආපු අයට ආපසු යන්න හිතක් නෑ. යන අයට එපා කියන්නෙත් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101143</link>
    <topic>විපතට පත් වූවන්ට ඉන්දියාවෙන් කෝටි 11ක ද්‍රව්‍යමය ආධාර</topic>
    <author>මහින්ද අලුත්ගෙදර</author>
    <content>ජල ගැල්මෙන් විපතට පත් ජනතාවට ලබා දීම සඳහා අමෙරිකානු ඩොලර් මිලියනයක් (රුපියල් කෝටි 11ක්) වටිනා ද්‍රව්‍යමය ආධාර තොගයක් ඉන්දියාවෙන් ශ්‍රී ලංකාවට පිරිනමා ඇත.ටොන් 25ක් පමණ වන මේ ද්‍රව්‍යමය ආධාර තොගය අදියර දෙකක් යටතේ ශ්‍රී ලංකාවට රැගෙන එන අතර එහි මුල් පියවර වශයෙන් ද්‍රව්‍යමය ආධාර තොගයක් ඉන්දීය ගුවන් හමුදාවට අයත් අයි. එල්’ 76 වර්ගයේ ගුවන් යානයකින් අද (14) කොළඹට රැගෙන එන බව ශ්‍රී ලංකා විදේශ කටයුතු අමාත්‍යාංශය පවසයි.එහි ඉතිරි භාණ්ඩ තොගය ලබන (14) දා ශ්‍රී ලංකාවට රැගෙන ඒමට නියමිත අතර පිසූ ආහාර, කිරිපිටි, පරිප්පු, ළදරු ආහාර, පොරෝනා, ජලය පිරිසිදු කෙරෙන පෙති වර්ග, ඇතුළු අත්‍යවශ්‍ය භාණ්ඩ රැසක් මෙම ආධාර තොගයට අයත් බව අමාත්‍යාංශයේ ප්‍රකාශිකාවක් “දිනමිණ”ට පැවැසුවාය.ජල ගැලීම් හේතුවෙන් ශ්‍රී ලංකාවේ දිස්ත්‍රික්ක කිහිපයක පුද්ගලයන් ලක්ෂ 9ක් පමණ විපතට පත්ව තිබෙන අතර ඒ පිරිසගේ අවශ්‍යතා වෙනුවෙන් මේ පරිත්‍යාගය අතිශය වැදගත් බවද විදේශ කටයුතු අමාත්‍යාංශය කියයි.එම අමාත්‍යාංශය පෙන්වා දෙන්නේ අයහපත් කාලගුණික තත්ත්වය හේතුවෙන් විපතට පත් වූවන් සඳහා සහන සැලසීම වෙනුවෙන් රජය ගෙන යන වැඩපිළිවෙළට මෙය විශාල ශක්තියක් බවත් ආධාර තොගය ඉන්දීය අගමැති ආචාර්ය මන් මෝහන් සිං මහතාගේ උපදෙස් පරිදි ශ්‍රී ලංකාවට රැගෙන එන බවත්ය.මේ ද්‍රව්‍යමය ආධාර තොගය ශ්‍රී ලංකාවට පරිත්‍යාග කිරීම සම්බන්ධයෙන් ඉන්දීය රජයට හා එරට ජනතාවට ශ්‍රී ලාංකිකයන්ගේ ප්‍රණාමය පිරිනමන බවද ශ්‍රී ලංකා විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101144</link>
    <topic>මේ වැස්සට හේතුවලානිනා තත්ත්වයක්</topic>
    <author>ශීලා උඩුවර, චන්දිමා එදිරිමාන්න සහ චින්තා රණසිංහ</author>
    <content>මඩකළපුව, අම්පාර, ත්‍රිකුණාමලය ඇතුළු ප්‍රදේශ රැසකට ඇද හැළුණු ධාරානිපාත වර්ෂාපතනයට හේතුව ආසියා ශාන්තිකර කලාපයේ ඇති වූ ‘ලානිනා’ තත්ත්වයක් බව කාලගුණ දෙපාර්තමේන්තුවේ අධ්‍යක්‍ෂ ජනරාල් පී. බී. සමරසිංහ මහතා පැවසීය.මෙම අසාමාන්‍ය දේශගුණික තත්ත්වය ලෝකය පුරාම පවතින බවත්, එම තත්ත්වයට බොහෝ දුරට බලපා ඇත්තේ ‘මානව ක්‍රියාකාරකම්” බවත් ඒ මහතා කීය.ස්වාභාවික ආපදා කළමනාකරණය සම්බන්ධයෙන් “ඇසිදිසි විද්වත්” කතිකාවක් රජයේ ප්‍රවෘත්ති දෙපාර්තමේන්තුවේදී පැවැත්විණි. එයට සහභාගි වෙමින් අදහස් දැක්වූ සමරසිංහ මහතා කියා සිටියේ, මෙවැනි වර්ෂාපතනයක් 1917 වර්ෂයේදී ද ඇති වූ බවයි.එක දිගටම පවතින වර්ෂාපතනය හා හිරු එළිය මද වශයෙන් ලැබීම, වලාකුළු වැඩි වශයෙන් දක්නට ලැබීම, සයිබීරියාවෙන් පැමිණෙන සුළං තත්ත්වය ආදී කාරණා නිසා මේ දිනවල අධික සීතල හා මීදුම් තත්ත්වයක් පවතින බව ද ඒ මහතා පැවසීය.මේ අතර කාලගුණ විද්‍යා අධ්‍යක්‍ෂ එම්. එම්. කාරියවසම් මහතා “දිනමිණ”ට අදහස් දක්වමින් කියා සිටියේ මෙවැනි ප්‍රබල “ලානිනා” තත්ත්වයක් වසර සියයකින්වත් ඇති නොවූ බවයි. අහස වළාකුළින් බර වීම නිසා දහවල් කාලයේ සූර්යාලෝකය මගින් පොළොව රත්වීම අඩුවීම සීතල ඇතිවීමට බලපා ඇතැයිද කීය.කොළඹ උෂ්ණත්වය ඊයේ (13) වන විට අංශක 18.8 ට අඩු වී තිබූ අතර එය වසර 61 කට පසු ඇතිවූ අඩුම උෂ්ණත්වය වේ. නුවරඑළියේ උෂ්ණත්වය අංශක 7.9 ට ද මඩකළපුවේ උෂ්ණත්වය 16.9 ට ද අඩු වී තිබේ.මේ ලානිනා තත්ත්වය එකවරම අඩු නොවන අතර එයට ප්‍රතිචාර ලෙස වායු ගෝලයේ සංසරණ රටාවන් වෙනස් වන බවත්, ඒ නිසා අසාමාන්‍ය කාලගුණ තත්ත්වයක් ඇති වන බවත් ඒ මහතා කීය.ජනවාරි මාසයේ ගෙවී ගිය දින 12 ට මඩකළපුවට පමණක් මිලි මීටර 1147 ක වැසි ලැබී තිබූ බව ද ඒ මහතා කීය. 1913 න් පසු ජනවාරි මාසයක ලැබුණු වැඩිම වැස්ස වැටුණේ මේ මාසයේදී වන අතර සාමාන්‍යයෙන් ජනවාරි මාසයේදී මඩකළපු දිස්ත්‍රික්කයට බලාපොරොත්තු වන වර්ෂාව මිලි මීටර් 210ක් බව ඒ මහතා පැවැසීය. ඉදිරි දින කිහිපය තුළත් මෙම අහිතකර කාලගුණික තත්ත්වය ඌව, මධ්‍යම, නැඟෙනහිර පළාත්වලට පැවතිය හැකි බවද පැවසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101145</link>
    <topic>පොළොන්නරුවේවැසි අඩුවේ</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පසුගිය දින ගණනාවක් පුරා පොළොන්නරුව දිස්ත්‍රික්කය පුරා ඇදහැළුණු ධාරානිපාත මහ වැසි මේ වන විට පහව ගොස් ජනජීවිත යථා තත්ත්වයට පත්වෙමින් පවතී. පරාක්‍රම සමුද්‍රය, මින්නේරිය, ගිරිතලේ සහ කවුඩුල්ල ජලාශවල ජල මට්ටම සාමාන්‍ය තත්ත්වයට පත්කොට ඇතැයි පොළොන්නරුව කලාප වාරිමාර්ග අධ්‍යක්ෂ ඊ. සුමනදාස මහතා පැවැසීය.ගංවතුරින් විපතට පත්ව කඳවුරු වල රැඳී සිටි ගම්වැසියන් ගෙන් 50% ක් (13) ඊයේ දහවල් වන විට සිය නිවෙස් බලා ආපසු ගොස් ඇතැයි ආපදා කළමනාකරණ ඒකකයේ පොළොන්නරුව සම්බන්ධීකරණ නිලධාරී උපුල් නානායක්කාර මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101147</link>
    <topic>කොස්ගම බස්-වෑන් ගැටුමෙන් 6ක් එතැනමයි : 8කට තුවාල</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>අවමංගල්‍ය උත්සවයකට සහභාගී වී ආපසු කුරුවිට බලා ධාවනය වෙමින් තිබූ වෑන් රථයක් ඊයේ (13 ) උදෑසන කොස්ගම අලුත්අම්බලම ප්‍රදේශයේදී පෞද්ගලික බස් රථයක ගැටීමෙන් වෑන් රියේ ගමන් ගත් හයදෙනෙක් එම ස්ථානයේදීම ජීවිතක්‍ෂයට පත් වූහ.කුරුවිට පැරඩයිස් වත්තේ පදිංචි මේ පිරිස මළගෙදරට ගොස් ආපසු යමින් සිටියදී වලස්මුල්ලේ සිට කොළඹ බලා ධාවනය වූ පෞද්ගලික බස් රථය මුහුණට මුහුණලා ගැටී තිබේ. එම අවස්ථාවේ වෑන් රථයේ 14 දෙනකු ගමන් කරමින් සිට ඇත. තුවාල ලත් ආබාධිත සෙබළා ඇතුළු අටදෙනකු අවිස්සාවේල්ල මූලික රෝහලට ඇතුළුකර ඇති අතර බරපතළ තුවාලලත් එක් අයකු කොළඹ මහ රෝහලට මාරු කර යවා ඇත.මේ අනතුරින් මියගොස් ඇත්තේ කුරුවිට පැරඩයිස්වත්තේ පදිංචි අජිත් පුෂ්පකුමාර, එල්. කේ. රංජිත් කිත්සිරි, ඩී. එස්. කේ. පතිරණ, ඩබ්ලිව්. වයි. සුසන්ත ප්‍රේමතිලක, කේ. පී. ජයරක්ව පෙරේරා යන අයයි. බස් රථයේ රියදුරා කොස්ගම පොලිසිය මඟින් අත්අඩංගුවට ගෙන ඇති අතර අවිස්සාවේල්ල සහකාර පොලිස් අධිකාරිවරයාගේ මෙහෙයවීමෙන් කොස්ගම පොලීසියේ නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101148</link>
    <topic>වැස්සෙන් හානි වූ මාර්ගසැකසීමට කඩිනම් පියවර</topic>
    <author>චමීර ඇල්ලදෙණිය</author>
    <content>අධික වර්ෂාව හේතුවෙන් කැඩී ගිය මාර්ග පද්ධතිය කඩිනමින් යථා තත්ත්වයට පත්කිරීමට නිලධාරීන් වෙත උපදෙස් ලබා දී තිබෙන බව වරාය හා මහාමාර්ග නියෝජ්‍ය ඇමැති නිර්මල කොතලාවල මහතා පැවසීය.අධික වර්ෂාව හේතුවෙන් දිස්ත්‍රික්ක 18 ක ජාතික මාර්ග පද්ධතියට පමණක් රුපියල් මිලියන දහසක (1000) පමණ අලාභයක් සිදුව තිබෙන බව ද හෙතෙම අනාවරණය කළේය.තවමත් පවතින වර්ෂාව හේතුවෙන් මේ දිස්ත්‍රික්කවල මාර්ග පද්ධතියට සිදුවූ අලාභය නිවැරදි වශයෙන්ම ගණන් බැලීමට අපහසු බවද ඇමැතිවරයා සඳහන් කළේය. අනුරාධපුර දිස්ත්‍රික්කයේ මාර්ග 39 ක්, පොළොන්නරුවේ 09, මහනුවර 29 ක්, ත්‍රිකුණාමලයේ 05, මඩකළපුවේ 08 ක්, කිලිනොච්චියේ 01 ක්, මුලතිව් 03, මන්නාරමේ 07, යාපනයේ 20 ක්, අම්පාරේ 09 ක්, බදුල්ලේ 11 ක්, මොනරාගල 06 ක්, මාතර 05 ක්, වවුනියාව 02 ක්, ගාල්ලේ 14 ක්, මාතලේ 14 ක්, නුවරඑළියේ 18 ක්, කුරුණෑගල 17 ක් මෙලෙස අබලන් වී ඇත.මීට අමතරව පනිච්චන්කෝනි පාලම කැඩී ගොස් ඇති හෙයින් ඒ සඳහා තාවකාලික බෝට්ටු සේවයක් යොදා තිබෙන බවද කොතලාවල මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n1101149</link>
    <topic>ඉන්දීය කතගේඅත්බෑගයේලක්ෂ 17ක රන්</topic>
    <author>චමීර ඇල්ලදෙණිය</author>
    <content>කොළඹ සිට චෙන්නායි බලා යාමට පැමිණි ඉන්දියානු කාන්තාවකගේ අත්බෑගයේ තිබී රත්රන් ග්‍රෑම් 350 ක් සොයා ගැනීමට රේගු අධිකාරිය පෙරේදා (12) සමත්විය. රුපියල් ලක්ෂ 17 ක් වටිනා මේ රත්රන් තොගය රාජසන්තක කොට සැකකාරියට රුපියල් ලක්ෂයක දඩ මුදලක් නියම කෙරිණි.රේගු අධිකාරිවරුන් වන පරාක්‍රම බස්නායක, උපාලි අබේවර්ධන මහත්වරුන්ගේ මෙහෙයවීමෙන්, සහකාර රේගු අධිකාරිවරුන් වන යූ. එන්. එන්. ආර්. උඩුවිල, යූ. ඩබ්ලිව්. කුමාරදාස, ඊ. යු. එෆ්. ප්‍රනාන්දු, යූ. ඒ. හදීර්, ඉ. ශිවනාදන් මහත්වරු මේ වැටලීම සිදුකළහ. පරීක්ෂණ විභාග කිරීම නියෝජ්‍ය රේගු අධ්‍යක්ෂ කේ. පේ‍්‍රමනාත් මහතා සිදුකෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011410</link>
    <topic>අත්‍යවශ්‍ය ආහාරහිඟයකට ඉඩක් නෑ</topic>
    <author>විජයානි එදිරිසිංහ</author>
    <content>ජල ගැල්මෙන් ගොවිතැනට විශාල වශයෙන් හානි සිදු වුවත් ඉදිරි කාලයේදී අත්‍යවශ්‍ය ආහාර ද්‍රව්‍යවල කිසිදු හිඟයක් ඇති වීමට රජය ඉඩ නොතබන බව සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා කීය. ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පෙරේදා (12) රැස්වූ ආහාර සුරක්‍ෂිතතා කමිටුව ඉදිරි කාලය සඳහා ආහාර ද්‍රව්‍ය ගබඩා කර තැබීමට හදිසි තීන්දුවක් ගෙන තිබේ.දැනට කුඹුරු අක්කර ලක්‍ෂ තුනකට වැඩි ප්‍රමාණයක් විනාශ වී තිබේ. එලවළු වගාවට ද විශාල වශයෙන් හානි සිදු වී ඇත.එහෙත් සහල් හිඟයක් ඇතිවීමට හෝ සහල් මිල ඉහළ යාමට ඉඩ නොදෙන බවද ඇමැතිවරයා ඊයේ (12) පැවැති මාධ්‍ය සාකච්ඡාවකදී පැවැසීය.රජය සතුව දැනට වී මෙට්‍රික් ටොන් ලක්‍ෂ 2 ක් තිබේ. පෞද්ගලික අංශය සතුවද විශාල වී තොගයක් තිබේ.මේ නිසා සහල් කිසිසේත් ආනයනය කිරීමට සිදු නොවන බව ද හෙතෙම කීය.දැනට රජයේ මෝල්වල සකසන සහල් තොග සංචිතයෙන් නොව අතිරික්ත වී වලින් සකසන ඒවා වෙයි. පසුගිය කන්නයේ වී මෙට්‍රික් ටොන් ලක්‍ෂ 8 ක අතිරික්තයක් තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011411</link>
    <topic>ජාතික රෝහලේ අභිරහස් සේප්පුව විවෘත කෙරේ</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>කොළඹ ජාතික රෝහලේ වසර 106ක් පැරැණි අභිරහස් සේප්පුව විවෘත කිරීම සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් ඊයේ (13දා) සිදු කෙරිණි.යකඩ මිශ්‍ර ලෝහයකින් සකස් කළ දොරවල් තුනකින් නිර්මාණය කර ඇති මේ සේප්පුව එක් දොරක් ඊයේ (13දා) විවෘත කළත් එහි තිබී කිසිවක් සොයා ගැනීමට නොහැකි විය.පැයකට ආසන්න කාලයක් මහත් පරිශ්‍රමයක් යොදා මේ දොර විවෘත කළ අතර ඉතිරි දොරවල් දෙක ඉදිරි කාලයේ දී රජයේ කර්මාන්තශාලා නිලධාරීන්ගේ ද සහාය ඇතිව විවෘත කිරීම සිදු කෙරේ. මෙම සේප්පුවල ඓතිහාසික වටිනාකම ඒ අයුරින්ම රැකෙන පරිදි ඉතිරි දොරවල් දෙක ද ඉදිරි කාලයේ දී විවෘත කරන මෙන් සෞඛ්‍ය ඇමැති මෛත්‍රීපාල සිරිසේන මහතා ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතාට උපදෙස් දුන්නේ ය.කොළඹ ජාතික රෝහලේ තමා කළ අධ්‍යයන චාරිකාවකදී මේ සේප්පුව දැක ගැනීමට හැකි වූ බවත් එහි දී මේ සේප්පුව විවෘත කිරීම සඳහා රෝහල් අධ්‍යක්ෂවරයාට උපදෙස් ලබා දුන් බවත් ඇමැතිවරයා කීය. මීටර් 2ක් උස, මීටර් 2.5ක් දිග, මීටර් 1.5ක් පළල මේ සේප්පුවේ බිත්ති සියල්ල කොන්ක්‍රීට්වලින් සකස් කර තිබේ.මෙම සේප්පුව පිහිටා ඇති ගොඩනැඟිල්ල මීට පෙර පුස්තකාලයක් ලෙස භාවිත කළ බවත් දැනට මේ ගොඩනැඟිල්ල චර්ම රෝග සායන අංශයක් ලෙස පවත්වාගෙන යන බවත් රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා ප්‍රකාශ කෙළේ ය.මේ සේප්පුවල පවතින ඓතිහාසික තත්ත්වය ආරක්ෂා කරමින් ඉදිරි කාලයේ දී ඉතිරි දොරවල් දෙක ද විවෘත කරන බව රෝහල් අධ්‍යක්ෂවරයා කීය.මේ සේප්පුව පිහිටා ඇති ගොඩනැඟිල්ල වසර 150ක් පමණ පැරැණි පුරා විද්‍යාත්මක වටිනාකමකින් යුත් ගොඩනැඟිල්ලකි. බ්‍රිතාන්‍ය පාලන යුගයේ 1904 දී ශ්‍රී ලංකාවේ රෝහල් විශේෂයෙන් කොළඹ ජාතික රෝහල ද සොයිසා කාන්තා රෝහල, කොළඹ ඇස් රෝහල කාසල් කාන්තා රෝහල ඇතුළු රෝහල් කොළඹ රෝහල් මණ්ඩලය නම් පරිපාලන ඒකකයක් මගින් පාලනය කර ඇත.එහි ප්‍රධානියා වූයේ අධිකාරිවරයෙකි. එම රෝහල් මණ්ඩලය පවත්වාගෙන ගොස් තිබෙන්නේ මේ සේප්පුව පිහිටා තිබෙන ගොඩනැඟිල්ලේ ය. මෙම අවස්ථාවට සෞඛ්‍ය ලේකම් වෛද්‍ය රවීන්ද්‍ර රුබේරු, අතිරේක ලේකම් වෛද්‍ය පාලිත මහීපාල මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011412</link>
    <topic>ඔරුගොඩවත්ත වෘත්තිය පුහුණු අධිකාරියට 2011 වසරට සිසුන් බඳවා ගැනේ</topic>
    <author/>
    <content>ඔරුගොඩවත්ත වෘත්තීය පුහුණු අධිකාරියට 2011 වසර සඳහා සිසුන් බඳවා ගැනීම ආරම්භ කර ඇත.ලේකම් පරිචය, පුවත්පත් මාධ්‍ය අධ්‍යයනය, උද්‍යාන අලංකරණ, ඉලෙක්ට්‍රොනික් පාඨමාලා සඳහා අයදුම් කරුවන්ට ඉල්ලුම් කළ හැක.සියලු අයදුම්පත් මේ මස 31 දිනට පෙර, සහකාර අධ්‍යක්‍ෂක, ජාතික වෘත්තිය පුහුණු ආයතනය, ඔරුගොඩවත්ත, වැල්ලම්පිටිය යන ලිපිනයට තමන්ගේ ලිපිනය ලියූ මුද්දර කවරයක් සමග යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011413</link>
    <topic>දසහැවිරිදි දියණියට අතවර කළැයිලොකු තාත්තා අත්අඩංගුවට</topic>
    <author>දකුණු පළාත් සංචාරක</author>
    <content>ගාල්ල ගල්වඩුගොඩ ප්‍රදේශයේ පදිංචි දහ හැවිරිදි පාසැල් සිසුවියකට අතවරකිරීම සම්බන්ධයෙන් ගාල්ල පොලීසිය විසින් එම සිසුවියගේ ලොකු තාත්තා පෙරේදා (12) අත්අඩංගුවට ගෙන ඇත.මෙමසිසුවියගේ මව විසින් තම දියණිය ඇගේ ලොකු අම්මාගේ ගෙදර නතර කර තිබේ. එහිදී ලොකුඅම්මාගේ සැමියා වන ලොකු තාත්තා විසින් ඇයට අතවර කරන විට ඒ බව ලොකු අම්මාට පවසා ඇත.ලොකු අම්මා විසින් දැරිය පුංචි අම්මාගේ ගෙදර ගෙන ගොස් නතතුර කළ විට පුංචි තාත්තාගේ සොහොයුරා වන බාප්පා ද දැරියට දිගින් දිගටම අතවර කරන විට ඇය මේ බව පාසලේ දී තම ගුරුතුමියට පවසා තිබේ. ඒ අනුව මේ බව කොළඹ ළමා රක්ෂක අධිකාරියට දැන්වීමෙන් පසුව පරීක්ෂණ පවත්වා සැකකාර ලොකු තාත්තා අත්අඩංගුවට ගනු ලැබීය.දැරිය අතවර කළ බාප්පා ද අත්අඩංගුවට ගැනීමට පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011420</link>
    <topic>මාතෘ භූමියට ජාතික ගීයට ගෞරව නොකරන අයගේ දේශප්‍රේමිත්වයෙන් මවු බිමට කිසිදු ඵලක් නැහැ</topic>
    <author>ධනුෂ්ක ගොඩකුඹුර</author>
    <content>මාතෘ භූමියට ජාතික ගීයට ගෞරව නොකරන අයගේ දේශප්‍රේමීත්වයෙන් මවු බිමට කිසිදු ඵලක් නැතැයි ජනාධිපති මහින්ද රාජපක්ෂ මහතා පැවැසීය.“ අපේ දරුවන් තුළ මාතෘභූමිය කෙරෙහි ගෞරවයක් ඇතිවන්නේ ජාතික ගීයට ගෞරව කළොත් පමණයි. අප ජාතික ගීයට ගෞරව කරන්නට නැගී සිටින සෑම අවස්ථාවකම ආනන්ද සමරකෝන් ශූරීන්ගේ නාමය සදානුස්මරණීය වෙනවා “ ජනාධිපතිවරයා ප්‍රකාශ කෙළේය.ජනාධිපතිවරයා මේ අදහස් පළ කෙළේ ප්‍රවීණ සංගීතඥයකු මෙන්ම ජාතික ගීයේ නිර්මාතෘවරයා ද වන ආනන්ද සමරකෝන් මහතාගේ ඡන්ම ශත සංවත්සර උළෙලට අරලියගහ මන්දිරයේ දී ඊයේ (13) එක් වෙමිනි.ශ්‍රී ජයවර්ධනපුර විශ්වවිද්‍යාලයේ සිංහල අධ්‍යනාංශයේ ජ්‍යෙෂ්ඨ මහාචාර්ය සුනිල් ආරියරත්න මහතා විශේෂ ගුණසමරු දේශනය පැවැත්වූ අතර විශේෂ සමරු කළඹ සංස්කෘතික හා කලා කටයුතු ඇමැති ටී. බී. ඒකනායක මහතා ජනාධිපතිතුමන් වෙත පිළිගැන්වීය.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද පැවැසීය.අපේ සුනිල් ආරියරත්න මහතා කතා කළ පසු අපට කතා කරන්නට දෙයක් නැහැ. එතුමා ඒ තරම් ආනන්ද සමරකෝන් මහතා ගැන දන්නවා. එස්. එම්. එස් වලින් ගායකයන් තෝරන අන්දම ගැනත් එතුමා කතා කරන්නට ඇති කියා මා විශ්වාස කරනවා.ආනන්ද සමරකෝන් මහතාගේ ජීවිතයට දැන් වසර 100 ක් පිරිලා. එදා සිට අද වන තුරු අදත් ඔහු ජනතාවගේ හදවත් තුළ ජීවත් වෙනවා. රාජ්‍ය ගෞරව සහිතව අද අරලියගහ මන්දිරයේ දී එතුමා සමරන්නේ ඒ නිසයි. අද යුගයේ ජනතාව හා අනාගත පරපුර තුළට මාතෘ භූමිය පිළිබඳ අභිමානය, ගෞරවය දැනෙන්නට ඉඩ හැරීමටයි අපි මේ උත්සවය පවත්වන්න තීන්දු කළේ.එතුමා ගොඩනැඟු දේවල් අපේ මාතෘභූමිය තිබෙන තුරු රැක ගැනීම අපේ යුතුකම හා වගකීමයි. එතුමා සම්පාදනය කළ ජාතික ගීයේ වචන කිහිපයක් වෙනස් කළ නිසා අවසානයේ නිදිපෙති ගන්නා තත්ත්වයට පත් වුණා. ජීවිතය නැති කර ගන්න හැදුවා. එයින් පේනවා ඔහු කෙතරම් සංවේදී පුද්ගලයකුද යන්න. වචන කිහිපයක් වෙනස් වීම දරා ගන්න බැරි වීමෙන් අපට පේන්නේ එතුමා තුළ තිබූ මනුෂ්‍යත්වය, රටට ඇති ආදරය.ජීවිතය නැති කර ගැනීම දුර්වලතාවක් වුණත් ඒ වේදනාව දරා ගන්න ඔහුට හැකි වුණේ නැහැ. කොළඹට නුදුරු ගමක ඉපදී ගමේ සෞන්දර්ය මැද ගමේ පාසලෙන් ඉගෙනුම ලැබූ ඔහු පසුව ඉන්දියාවේ ශාන්ති නිකේතනයෙන් සංගීතය හැදෑරුවා. මා අද ලිපියක දුටුවා කුඩා කාලයේ ගුරුවරයකු දුන් දඬුවමක් නිසා ඔහුගේ හැකියාවන් එළිදැක්වුණු බව.ඒ වගේ හඳුනා නොගත් දක්ෂතා ඇති දරුවන් ඕනෑ තරම් අප අතර ඉන්නවා. ආනන්ද සමරකෝන් මහතා ඉන්දියාවට ගොස් සංගීතය ඉගෙන ගෙන ඉන්දීය සංගීතය වෙනුවට අපේම සංගීතයක් ගොඩ නඟන්න ක්‍රියා කළා. කිසි අර්ථයක්,රසයක් නොමැති සංගීතයක් වෙනුවට රසවත් සංගීතයක් හඳුන්වා දී අපේ රටේ කලාව බේරා ගන්නට ආනන්ද සමරකෝන් ශූරීන් සමත් වුණා.මම සංගීතය දන්නේ නැහැ. කනට ඇසෙන දේ රස විඳිනවා. මට සින්දු කියන්නත් බැහැ. එහෙම කළොත් ටකරමක බළලුන් දුවනවා වගේ තියේවි. නමුත් ශබ්ද රසය ගැන අපටත් යම් වැටහීමක් තිබෙනවා. “ බැස සීතල ගඟුලේ “ වැනි ගීතයක් අද මොන ආකාරයට ලියාවිද කියා සැකයි. කැකිරි පලුව ගැනයි අද කතා කරන්නේ.සංගීත විශාරදයන්ට පමණක් නොවෙයි අපි වැනි සංගීත දැනුමක් නොමැති අයටත්, උගත් නූගත්, බාල මහලු කාටත් එතුමාගේ සංගීතය රස විඳින්නට හැකි වුණා. ඒ වගේ සරල සෞම්‍ය වචන තමයි එතුමා භාවිතා කළේ. එතුමා අපට වස්තුවක්. සංගීතය පමණක් නොව චිත්‍ර ශිල්පයටත් එතුමා දක්ෂ වුණා. පිටරටවල අය වැඩිපුරම කතා කළේ එතුමාගේ චිත්‍ර ශිල්පය ගැනයි.ඔහු සංගීත කලාවේ මහා සළකුණක්. දේශීය ඌරුවට අනුව සංගීතය හැඩ ගස්වන්න කටයුතු කළ අය අතර එතුමා ඉදිරියෙන්ම සිටින කෙනෙක්. ආදරය, කරුණාව, දයාව පිළිබඳව ඔහු ඉතාම සංවේදීව කරුණු ඉදිරිපත් කළා. ඒවා වස්තු බීජය බවට පත් කර ගත්තා. ඒ නිසයි ඔහුට මිනිසුන් ආදරය කළේ.මා අසා තිබෙනවා පුංචි දරුවන් අදත් තරගවලට ඉදිරිපත් වෙද්දී එතුමන්ගේ ගීත යොදා ගන්නා හැටි. එතුමා වසර 100 ක් ජීවත් වුණා නම් අද ජාතික ගීයට සමහරු සළකන හැටි දැක කොතරම් කම්පා වෙයිද ? වචන කීපයක් වෙනස් කළ එකට එතරම් දුක් වුණා නම් අද වෙන දේවල් දැක කුමක් සිතාවිද ? ඒ නිසා අපි අපේ මාතෘ භූමියට වගේම ජාතික ගීයටත් ආදරය කරන්න, ගෞරව කරන්න පුරුදු විය යුතුයි.ඉන්දියාවේ දැන්වීම් තරගයකදී හොඳම දැන්වීම වුණේ ජාතික ගීයට ගරු කරන අන්දම දැක්වෙන දැන්වීමක්. එහෙමයි ඔවුන් මාතෘභූමියට ගෞරව කරන්නේ. අපි අපේ ජාතික ගීයට ගෞරව කරන්නේ නැති නම් අපේ මාතෘභූමියට ගෞරව කරන්නත් බැහැ.අපේ දරුවෝ ජාතික ගීයට මාතෘභූමියට ගෞරව කරන්න ඕනේ. එවිටයි රට ගැන අභිමානයක් ඇති වෙන්නේ. බොරුවට දේශප්‍රේමීන් කියාගෙන ඉන්න අය ජාතික ගීයට ගෞරව කරන්න සූදානම් නැති නම් ඒ දේශප්‍රේමීත්වයෙන් ඇති ඵලය කුමක්ද? ජාතික ගීයට නැඟී සිට ගෞරව කරන සෑම අවස්ථාවකම සමරකෝන් නාමය සදානුස්මරණීය වෙනවා. රටට, ජාතියට ආදරය කළ සංගීතයට චිත්‍ර ශිල්පයට ආදරය කළ මේ සුන්දර මිනිසා මේ ජාතික ගීය, මෘතෘභූමිය තිබෙන තුරු මේ රටේ ජනතාව සළකාවි.සංස්කෘතික හා කලා කටයුතු ඇමැති ටී. බී. ඒකනායක මහතා1911 උපන් සමරකෝන් මහතා දැයට ශක්තියක් වුණා. ආනන්ද සමරකෝන් පදනම ජනාධිපතිතුමාගෙන් ඉල්ලීමක් කළා මේ උත්සවය පැවැත්වීමට අවස්ථාව දෙන ලෙස . මේ උදාර මිනිසා වෙනුවෙන් මේ උත්සවය රාජ්‍ය අනුග්‍රහයෙන් පවත්වන්න ජනාධිපතිතුමා තීන්දු කළා. සමරකෝන් මහතා මිය ගියේ අප්‍රේල් මාසයේදී. එළඹෙන අප්‍රේල් මාසයේදී ආනන්ද සමරකෝන් මහතා එවකට පදිංචිව සිටි මාවත එතුමාගේ නමින් නම් කෙරෙනවා.මේ පාසල් දරුවන් තමන්ගේ පාසලේ පමණක් නොව සෑම තැනකම අපේකම අපට කියාදුන්, නව ජාතියක් ගොඩනඟන්නට ජීවිතයම කැප කළ අපේ මිනිසා ගැන කරුණු කියාපාන්නට ඕනේ. මේ සඳහා ඇප කැපවන ආනන්ද සමරකෝන් පදනමටත්, ජනාධිපතිතුමාටත් මම ස්තුතිවන්ත වෙනවා.ආනන්ද සමරකෝන් පදනමේ අනුශාසක මහාචාර්ය පණ්ඩුල ඇඳගම මහතාආනන්ද සමරකෝන් යනු ජාතික සම්පතක්. ජාතික ගීය වාදනය වන ගායනය වන සෑම මොහොතකම ජනතාව කෙරෙහි ජාතික හැඟීම් ගැන සිතා බලද්දී එතුමා අග්‍රගණ්‍ය පුද්ගලයකු ලෙස සළකන්න පුළුවන්. ජාතික ගීයට සෑම කෙනකුගේම පුදුමාකාර බැඳීමක් තිබෙනවා. එවැනි උතුම් සේවාවක් කළ ආනන්ද සමරකෝන් ජාතියට අමතක වන්නට ඉඩ තබන්නට බැහැ.මෙය පුද්ගලයකු උසවා තැබීමේ වෑයමක් නොවෙයි. එතුමා කළ සේවය සෑම කල්හිම පවත්වාගෙන යන්නයි මේ අනුස්මරණ පදනම ස්ථාපිත කළේ . මේ පදනම වර්ෂයක් වර්ෂයක් පාසා සමරු දේශන ආදිය පවත්වමින් හැකි පමණින් කටයුතු කළා. නමුත් පසුකාලීනව අපට පෙනී ගියා මේ මදි. අපේ බාල පරම්පරාවට ආනන්ද සමරකෝන් චරිතයේ ආදර්ශය දිය යුතු බව.නමුත් අපට කිසිදු අවස්ථාවක නිල අනුග්‍රහයක් ලැබුණේ නැහැ. අද අපට ජාතිය ගැන කැක්කුමක්, හැඟීමක් තියෙන ජාතියට බද්ධ වූ නායකයකු සිටිනවා. මේ සංවත්සරය ගැන කියා ලිපියක් යොමු කළාම ජනාධිපතිතුමා වහාම හැරෙන තැපෑලෙන් ලිපියක් එව්වා සාකච්ඡාවකට. ඒ සාකච්ඡාවේදී අපි කරුණු කියන්නත් පෙර එතුමා ආනන්ද සමරකෝන්ගේ ගුණ අපට කියා දුන්නා.ජනාධිපතිතුමා අපට උපදෙස් දුන්නා මේ සමරු දේශනය අරලියගහ මන්දිරයේ දී පවත්වන ලෙස. සියලු පහසුකම් දෙන්න එතුමා ප්‍රතිඥා දුන්නා. එය අපට පුදුමයට කරුණක් වුණා. මෙවැනි නායකයන් සිටීම අපට අදහා ගන්න බැරි වුණා. මෙය හුදෙක් උත්සවයක් නොව ජාතිය පණගන්වන්න ගන්නා උත්සාහයක්.පරාජය කළ නොහැකි බව කී ත්‍රස්තවාදය පරාජය කරන්න විශිෂ්ට වූ නායකත්වයක් දුන් ජනාධිපතිතුමා ආනන්ද සමරකෝන් නාමයට ගෞරවයක් වන ලෙස ජාතික ගීය සුපිරිසිදු අයුරින් පවත්වා ගෙන යාමට අපට ශක්තියක් වනු ඇතැයි අප විශ්වාස කරනවා. අපේ පදනමේ අපේක්ෂාවත් එයයි. යුද්ධයෙන් විනාශ වූ රට මුදාගෙන ජාතිය ගොඩනැගීමට ජනාධිපතිතුමා ගන්නා උත්සාහයට සියලු දෙනා කැප වී රට ආසියාවේ ආශ්චර්ය කරන්න උපකාර කිරීම අපේ අපේක්ෂාවයි. අපි ජනාධිපතිතුමාට කෘතඥ වෙනවා. අපේ අවසන් ප්‍රාර්ථනාව සමරකෝන් ශූරීන් ජාතික ගීයේ කියන පරිදි “ එක මවකගේ දරුවන් මෙන් “ දිවි ගෙවීමයි.මැති ඇමැතිවරු, කලාකරුවෝ ඇතුළු විශාල පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011416</link>
    <topic>අයහපත් කාලගුණ තත්ත්වයතුරන්වන ලකුණු</topic>
    <author>ප්‍රාර්ථනා වීරසිංහ</author>
    <content>දින කිහිපයක් පුරා දිස්ත්‍රික්ක 14කට ඇදහැලෙන ධාරානිපාත වර්ෂාව සහිත කාලගුණික තත්ත්වය හෙට (15) වන විට තුරන්වන බව, කාලගුණ විද්‍යා දෙපාර්තමේන්තුවේ අධ්‍යක්‍ෂ ජනරාල් ජී. බි. සමරසිංහ මහතා ඊයේ (13) පැවසීය. එහෙත් මේ දිනවල දිවයිනට බලපා ඇති ඊසාන දිග මෝසම් තත්ත්වය හේතුවෙන් නැගෙනහිර පළාත්වල වැස්ස සම්පූර්ණයෙන්ම තුරන් නොවන බවද අධ්‍යක්‍ෂවරයා ප්‍රකාශ කෙළේය.ඉදිරි දින දෙක තුනෙන් පසුව බස්නාහිර, දකුණ ප්‍රදේශවලට සවස් කාලයේ ගිගුරුම් සහිත වැසි ඇති විය හැකි බවද හෙතෙම පෙන්වා දුන්නේය.ගෝලීය සහ කලාපීය ලෙස බලපෑ ලා නිල තත්ත්වය හේතුවෙන් ඉදිරි මාසය තුළද තද ශීත දේශගුණය පැවැතිය හැකි බවත් අධ්‍යක්‍ෂවරයා කීය.ඊයේ (13) දිනයේදී කොළඹ දිස්ත්‍රික්කයේ උෂ්ණත්වය සෙල්සියස් අංශක 18.8ක් වූ අතර කොළඹ දිස්ත්‍රික්කයේ අවම උෂ්ණත්වය වු සෙල්සියස් අංශක 15.2 වාර්තා වී ඇත්තේ 1950 වර්ෂයේය.නුවරඑළිය දිස්ත්‍රික්කයට මේ ශීත දේශගුණික තත්ත්වය තදින් බලපාන බව පෙන්වා දෙන සමරසිංහ මහතා, ඉදිරියේදී නුවරඑළිය දිස්ත්‍රික්කයේ බිම් තුහින තත්ත්වයක් දක්නට ලැබෙන බැවින් එළවළු වගාවට සහ තේ වගාවට එය ඉතා අහිතකර වන බවද පෙන්වා දෙයි.දැඩි ශීතල හේතුවෙන් කුඩා ළමුන් සහ වැඩිහිටියන් ප්‍රවේශම් විය යුතු බවද ඒ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011417</link>
    <topic>කොළඹ මඩකළපුව දුම්රියවාලච්චේනේට</topic>
    <author>ශීලා උඩුවර</author>
    <content>කොළඹ – මඩකළපුව නගරාන්තර සීඝ්‍රගාමි දුම්රිය ඊයේ (13) සිට වාලච්චේන දක්වා ගමන් ඇරඹීය.කාලගුණික තත්ත්වය යහපත් වුවහොත් ඉතාම ඉක්මණින් මඩකලපුව දක්වා ධාවනය කරන බව දුම්රිය අධ්‍යක්‍ෂ (සැලසුම්) විජය සමරසිංහ මහතා කීය.ඉකුත් දිනවල පැවැති ධාරානිපාත වර්ෂාව හේතුවෙන් දුම්රිය මාර්ග යටවීම නිසා මඩකළපුව දක්වා දුම්රිය ධාවනය කිරීමට නොහැකිව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011418</link>
    <topic>පෙම්වතාගේ ක්‍රෙඩිට් කාඩ්පත සොරාගෙනපෙම්වතිය මුදල් වංචාකරලා</topic>
    <author>සිරන්ජනි කුමාරි</author>
    <content>සිය පෙම්වතාගේ ක්‍රෙඩිට් කාඩ්පත සොරා ගෙන රුපියල් 27000 ක මුදලක් වංචා කිරීමේ චෝදනාවට අධිකරණය හමුවේ වරද පිළිගත් පෙම්වතියක එම මුදල ගෙවීමට එකඟත්වය පළ කළාය. අනුර මෙන්ඩිස් නමැති පැමිණිලිකරු ආයුර්වේද වෛද්‍යවරයෙකු වන අතර ඔහු සමුපකාර රක්‍ෂණ ආයතනයේ නියෝජිතවරයෙකි.  නිල්මිණි නිමේෂා නමැති සැකකාරිය ද එම රක්‍ෂණ ආයතනයේ සේවය කරන රක්‍ෂණ නියෝජිතවරියකි. ඇය මේ ක්‍රෙඩිට් කාඩ්පතින් බැංකු ශාඛා තුනකින් මුදල් ලබා ගෙන ඇති බවට පොලිසිය අධිකරණයට දැන්විය.පැමිණිලිකරු සිය ක්‍රෙඩිට් කාඩ් පත යොදා මුදල් ලබා ගැනීමට යෑමේ දී ගිණුමේ මුදල් නොමැති බව දැනගෙන තිබේ.පසුව බැංකුවට කරන ලද දැනුම් දීමකට අනතුරුව බැංකුවේ ඇති ස්වයංක්‍රීය කැමරාවේ සැකකාරිය මුදල් ලබා ගන්නා අවස්ථාව දර්ශනවල සටහන් වී තිබේ. ඒ අනුව පැමිණිලිකරු පොලිසියට කරන ලද පැමිණිල්ලට අනුව අදාළ දර්ශන සමඟ සැකකාරිය අත්අඩංගුවට ගෙන තිබේ.සැකකාරිය අදාළ චෝදනාවට අධිකරණය හමුවේ වරද පිළිගෙන රුපියල් 27,000 ක මුදල නැවත ගෙවීමට අධිකරණය හමුවේ පොරොන්දු විය.එදිනම රුපියල් 7000 ක මුදලක් ගෙවූ සැකකාරිය ඉතිරිය මාර්තු මස ගෙවීමට එකඟ විය. මරදාන පොලිසියේ අපරාධ අංශයේ උප පොලිස් පරීක්‍ෂක ගුණසිංහ අධිකාරි, සැරයන් නිමල් යන අය සැකකාරිය අධිකරණයට ඉදිරිපත් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011419</link>
    <topic>විදුලිබල පුද්ගලික සමාගමේමුදල් වංචාවක් ගැන පරීක්‍ෂණ</topic>
    <author>කුමුදු හෙට්ටිආරච්චි</author>
    <content>ලංකා විදුලිබල පුද්ගලික සමාගමේ මුදල් රුපියල් 2602338000ක් සාපරාධී සාවද්‍ය පරිහරණය කිරීම හා වංචා කිරීම සම්බන්ධයෙන් රහස් පොලිසිය පරීක්‍ෂණ ආරම්භ කැර ඇත.ලෙකෝ ආයතනය මගින් ඉඩම් දේපළ මිලට ගැනීමේදී හා බදු පදනම මත ලබාගැනීමේදී පිළිගත් රජයේ ටෙන්ඩර් පටිපාටියන් කිසිදු විටක අනුගමනය නොකිරීම මේ අක්‍රමිකතාවට හේතුවී ඇති බව පවසයි.දේපළ මිලට ගැනීමේදී අක්‍රමිකතා පහක් හා දේපළ බදු පදනම මත ලබා ගැනීමේදී මේ අක්‍රමිකතා සිදුව ඇති බවත් මේ සියලු මිලදී ගැනීම් රජයේ තක්සේරු මුදලට වඩා ඉතා අධික මිලකට මිලදී ගැනීමෙන් මෙම පාඩුව සිදුව ඇති බවත් පවසයි. විදුලිබල හා බලශක්ති අමාත්‍යාංශයේ ලේකම් ඩබ්ලිව්. එම්. සී. ප්‍රනාන්දු මහතා විසින් රහස් පොලිසියේ මූල්‍ය විමර්ශන අංශයේ ස්ථානාධිපති පොලිස් පරීක්‍ෂක රොෂාන් මස්ඉඹුල මහතා වෙත කළ පැමිණිල්ලක් මත මෙම පරීක්‍ෂණ ආරම්භ කැර ඇත.මෙම මූල්‍ය වංචාව සම්බන්ධව රහස් පොලිසිය සිදුකරන වැඩිදුරටත් පරීක්‍ෂණ සඳහා අවශ්‍ය බැංකු ගිණුම පිළිබඳ විස්තර අදාළ බැංකුවලින් ලබාගැනීමට කොළඹ කොටුව මහේස්ත්‍රාත් ලංකා ජයරත්න මෙනවිය රහස් පොලිසියට අවසර ලබා දුන්නාය.රහස් පොලිසියේ ඉල්ලීමක් සලකා බැලීමෙන් පසු එම අවසරය ලබාදුන් මහේස්ත්‍රාත්වරිය පරීක්‍ෂණවල ප්‍රගතිය ලබන මස 23 වැනිදාට අධිකරණයට වාර්තා කරන ලෙසට රහස් පොලිසියට දන්වා සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011421</link>
    <topic>රත්තොට නාය යෑමේ අවධානමක් පවුල් 21කට වහාම ඉවත්වන ලෙස නියෝග</topic>
    <author>ඉන්දික පොල්කොටුව</author>
    <content>අධික වර්ෂාව සහිත අයහපත් කාලගුණ තත්ත්වය හේතුවෙන් නාය යාමේ අවධානමට ලක්ව ඇති මාතලේ සහ රත්තොට ප්‍රදේශයේ නිවාස විසි එකක ජනතාව වහා ඉවත් කිරීමට පියවර ගෙන ඇත.නායයාමේ අවධානමට අමතරව එම ප්‍රදේශය හා ඒ ආශ්‍රිත මාර්ගය ගිලා බැසීමට ද ලක්ව ඇතැයි මාතලේ දිස්ත්‍රික් ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=n11011422</link>
    <topic>රුබෙල්ලා එන්නත නොගැනීමෙන්අන්ධ දරුවන් 5ක් ගිය වසරේ බිහි වෙලා</topic>
    <author>සන්ධ්‍යා කරුණාරත්න</author>
    <content>රුබෙල්ලා එන්නත ලබා නොගැනීමේ ප්‍රතිඵලයක් ලෙස පසුගිය වසරේ දී අන්ධ දරුවන් පස් දෙනෙකු බිහි වී ඇතැයි වසංගත රෝග විද්‍යා අංශය පවසයි.මීට අමතරව දරුවන් දහස් ගණනක් මන්ද බුද්ධික වීමේ අවදානමක් පවතින බව ද එම අංශය ප්‍රකාශ කරයි.රුබෙල්ලා එන්නත ලබා නොගැනීම නිසා රුබෙල්ලා වෛරසය ශරීරගත වීමෙන් මෙවැනි තත්ත්වයක් උදා වී ඇතැයි ද එම අංශය පවසයි.ජාතික ප්‍රතිශක්තිකරණ වැඩසටහන පිළිබඳව මාධ්‍යවේදීන් දැනුවත් කිරීම සඳහා පවුල් සෞඛ්‍ය කාර්යාංශයේ පැවැති මාධ්‍ය සම්මන්ත්‍රණයක දී වසංගත රෝග විද්‍යා අංශයේ වෛද්‍ය සුදත් පීරිස් මහතා ඊයේ (13දා) මේ බව ප්‍රකාශ කර සිටියේ ය.රුබෙල්ලා එන්නත නිසි පරිදි ලබා ගැනීමෙන් මෙම තත්ත්වය මඟ හරවා ගත හැකි බවත් මෙම එන්නත වයස අවුරුදු 13න් ඉහළ ගැහැනු හා පිරිමි ඕනෑම පුද්ගලයෙකුට තම ප්‍රදේශයේ සෞඛ්‍ය වෛද්‍ය නිලධාරි කාර්යාලයට අනුයුක්ත සායනවල දී හෝ රජයේ රෝහල්වල පැවැත්වෙන එන්නත් සායනවල දී ලබාගත හැකි බවත් වසංගත රෝග විද්‍යා අංශය සඳහන් කරයි.වාරියපොළ දැරියකට රුබෙල්ලා එන්නත ලබාදීමෙන් අනතුරුව ඇගේ මරණය සිදුවීමෙන් මෙම එන්නත ලබා දීම වසරක පමණ කාලයක් නතර කර තිබිණි. ඒ කාලයේ දී බිහි වූ දරුවන්ට රුබෙල්ලා වෛරසය ශරීරගත වීමෙන් මෙවැනි අයහපත් තත්ත්වයක් උදා වී ඇත.රුබෙල්ලා එන්නත පිළිබඳව කළ පරීක්ෂණවල දී එන්නතේ වැරැද්දක් නොමැති බව ඔප්පු වීමෙන් එන්නත නැවතත් රට පුරා ජනතාවට ලබා දීමට වසංගත රෝග විද්‍යා අංශය කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101141</link>
    <topic>මත්තල ගුවන්තොටටනළ මඟින් තෙල්</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>මාගම්පුර වරායේ තෙල් ටැංකි වලින් මත්තල ගුවන් තොටුපලට නළ මගින් ඉන්ධන සැපයීම සඳහා මූලික අධ්‍යයනයක් කරමින් සිටින බව මාගම්පුර වරාය ප්‍රධාන ඉංජිනේරු අගිල් හේවා ගීගන මහතා දිනමිණට පැවසීය.දැනට ඉදිවන මාගම්පුර වරාය පරිශ්‍රයේ තෙල් ටැංකි ඉදිකිරීම සඳහා අමෙරිකානු ඩොලර් මිලියන 76 වැය වෙතැයි ගණන් බලා තිබේ.මෙම වරාය පරිශ්‍රයේ ඉදි කිරීමට යෝජිත තෙල් ටැංකි වල ධාරිතාව කියුබික් මීටර් 80000 කි.එම තෙල් ටැංකි වලින් ටැංකි 03 ක් ගුවන් යානා සඳහා ඉන්ධන සැපයීම සඳහාද ටැංකි 03 ක් එල්. පී. ජී. ගෑස් සඳහාද (LPG) වේ. මේවායෙහි ඉදි කිරීම් කටයුතු මෙම වසරේ ඔක්තෝබර් මසදී නිම වීමට නියමිත බව හේවාගීගන මහතා වැඩිදුරටත් පැවසීය.තෙල් ජැටි මේ වන විටත් වරාය පරිශ්‍රයේ ඉදි කොට හමාරය. සුදුසුකම් ලත් හම්බන්තොට ආයෝජනය කිරීමට බලාපොරාත්තු වන ආයෝජකයන් ඔවුන්ගේ ගෑස් ටැංකි මෙම වරාය පරිශ්‍රයේ පිහිටි ගෑස් ටැංකි වලින් නැවත පුරවා ගැනීමට පහසුකම් සැලසීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101142</link>
    <topic>නාර්තුපාන මුව පට්ටියවත්ත ලයින් කාමරවලවැසියන්ට මූලික පහසුකම් නෑ</topic>
    <author>හල්තොට සමූහ – විනීතා මානෙල් ගමගේ</author>
    <content>අඟුරුවාතොට, නාර්තුපාන, නිව්චැටල් වතුයායට අයත් මුවපට්ටිය වත්ත ප්‍රදේශයේ ලැයින් කාමර වල ජීවත් වන දෙමළ ජනතාව මූලික පහසුකම්වත් නොමැතිව අසීරුවට පත්ව සිටිති.පවුල් 53 කට අයත් සාමාජිකයන් 150 ක් පමණ මේ ප්‍රදේශයේ ජීවත් වෙති.එක් පේළියක කාමර 09 ක් බැගින් කාමර 54 ක් ඔවුන් සඳහා තිබේ. ඉඩකඩ රහිත මේ කුඩා කාමර වල ආහාර පිස ගැනීම දුෂ්කර බැවින් සමහර අය කාමරයට පිටින් එළියේ උයා ගැනීම සිදු කරති.නිවාස ලාභීන් සියල්ලන්ටම පාවිච්චි කිරීමට ඇත්තේ ඉතා අපිරිසුදු වැසිකිළි 6ක් පමණක් වන අතර නිවාස වටා ක්‍රමවත් කාණු පද්ධතියක් නොමැති වීමෙන් වැසි දිනවලට අපිරිසුදු ජලය නිසා අසල ගම්වැසියෝ ද පීඩාවට පත්ව සිටිති. පවුල් 53 සඳහා පානීය ජලය ලබා ගැනීමට ඇත්තේ ද එක් ළිඳක් වන අතර එහි වියළි කාලයට ජලය නොමැති වන බැවින් ඔවුන් ජලය ලබා ගැනීමට බොහෝ දුර යායුතු වේ.පී. අන්තෝනි (අවු 53) - අපි පරම්පරාවෙන්ම මේ ලැයිමෙ තමා පදිංචිය. පවුල් 54 ක් දැනට පදිංචි වෙලා ඉන්නවා. ඉස්සර කාලෙ වත්තෙන් හදාපු ලැයින් මේව සේරටම වැසිකිළි 5 ක් 6 ක් තියෙනවා. ඒවත් ගරා වැටිලා දැන්. පාවිච්චි කරන්න අමාරුයි. බොන ළිඳක් තියෙන්නෙත් එකයි.ආර්. වේලු (68) - අපේ ලැයින් අපි ආවට පස්සෙ හදල නෑ. පිං ළිඳක් හදල දෙන්න කියල ඡන්දෙ දවස් වල කිව්ව.පී. පුෂ්පා (44) - මෝටර් දාල ඔක්කොම කරල දෙනව කියල ඡන්දෙට ඇවිත් කිව්ව. මොකුත් කරල දුන්නෙ නෑ. අපේ ළමයි දාන පුල්ලෙ මඩුව කඩල දැන් අවුරුදු 10 ක් විතර වෙනවා. දැන් ළමයි සේරම ගෙදර දාල ඕනෑ අපි වැඩට යන්න.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101143</link>
    <topic>ගම්පහ නගර කීපයක්සංවර්ධනය කැරේ</topic>
    <author>කැලණිය සමූහ: එඩ්වඩ් වීරසිංහ</author>
    <content>ගම්පහ දිස්ත්‍රික්කයට අයත් මහර – කඩවත, ගම්පහ, අත්තනගල්ල හා වේයන්ගොඩ නගර, නාගරික සංවර්ධන අධිකාරියේ මෙහෙයවීම යටතේ සංවර්ධනය කිරීමට පියවර ගෙන ඇති බව ගම්පහ මහ දිසාපති ජේ. ජේ. රත්නසිරි මහතා පැවසීය.ඒ සඳහා අවශ්‍ය ප්‍රතිපාදන රජය මගින් දැනටමත් ලබාදී ඇති අතර මඟ නැඟුම, ගම නැඟුම, සමෘද්ධි හා රන් අරුණ වැඩ සටහන් යටතේ ගම්පහ දිස්ත්‍රික්කයේ ග්‍රාමීය මාර්ග, පාලම්, බෝක්කු මෙන්ම දුම්රිය මාර්ග හරහා ගුවන් පාලම් ද ඉදිකෙරේ. ප්‍රධාන මාර්ගයන් හි මංතීරු හතරේ හා හයකින් යුත් මාර්ග පද්ධතියක් ද මේ වසර අවසන්වීමට පෙර ජනතා අයිතියට පැවරීමට සැලසුම් කර ඇති බවද දිසාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101144</link>
    <topic>පේරාදෙණිය-මහනුවර මාර්ගපුළුල් කිරීම ඇරැඹේ</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවරට පිවිසෙන ප්‍රධාන මාර්ගය වන පේරාදෙණිය - මහනුවර මාර්ගය පුළුල් කිරීමේ ව්‍යාපෘතිය ක්‍රීඩා ඇමැති මහින්දානන්ද අලුත්ගමගේ මහතා විසින් අරඹනු ලැබීය.මහනුවර නගරයට පිවිසෙන මාර්ග පුළුල් කර නගරයට ඇති ප්‍රධාන ගැටලුව වන වාහන තදබදය නැති කිරීමට ප්‍රධාන බාධකය වී තිබුණේ මාර්ග අද්දර පදිංචිකරුවන් ඉවත් කොට ඉඩ ලබාගැනීමට නොහැකිවීමයි.මාර්ගය අද්දර පදිංචිකරුවන් ඉවත් කිරීමට නොව මාර්ගය අවශ්‍ය ප්‍රමාණයට ඉඩ දී ඉන්නා ස්ථානයෙන් පසුපසට යෑමට දැනුවත් කිරීම් ගණනාවක් සිදුකළ අතර ඉන් ඉවත් වීමේ අවසාන දිනය 2011 ජනවාරි අටවෙනිදා විය.මාර්ගය සකස් කරන බැකො යන්ත්‍රවලට හා කම්කරුවන්ට සහාය දෙමින් දෙපස ජනතාව සහයෝගය දුන්නේ අපේ මහනුවර නගරය සංවර්ධනය විය යුතුය යන්න තේරුම් ගත් නිසා විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101145</link>
    <topic>ඉපැරැණි දඹදෙණිය රාජධානියේසුන්දර මාළිගා ගල ගැන නෙත් යොමන්න</topic>
    <author>නාරම්මල සමූහ චමින්ද විදානගේ</author>
    <content>ඉපැරණි දඹදෙණිය රාජධානියේ රජවරුන්ගේ මාළිගය පිහිටි ‘ මාළිගා ගල ‘ ඉතා දැකුම්කළු ස්ථානයකි.මාළිගා ගලෙහි රජ මාළිගාවේ පැවති විවිධ නටඹුන් දක්නට තිබේ. රාජාසන ගොඩැල්ල, ඉපැරණි ගල් පඩිපෙළ, රාජ සභාව පැවතියේ යැයි සැලකෙන ස්ථානය දිය පොකුණු ආදිය ඒ අතර වෙයි.මාළිගය වටා ඉදිකර ඇති ආරක්‍ෂිත ප්‍රාකාරය කැඩී බිඳී ගොස් තිබේ. බොහෝ ස්ථාන කාලයෙන් වැසී ගොස්ය.මාළිගාගලට පිවිසෙන ස්ථානයක් දැක්වෙන නාම පුවරුවක් හෝ දක්නට නැත.දඹදෙණිය ශ්‍රී විජය සුන්දරාරාමයේ සිට කිලෝමීටරයක පමණ දුරින් පිහිටා ඇති මාළිගාගල නැරඹීමට පැමිණෙන්නේ අතළොස්සක පමණ සංචාරකයන් පිරිසකි.මෙහි සිට අවට ප්‍රදේශයේ සුන්දරත්වය හොඳින් දැක බලා ගත හැක. ප්‍රධාන රජවරුන් සිව් දෙනෙකු දඹදෙණිය රාජධානිය කරගෙන රට පාලනය කර ඇත.සීගිරිය, යාපහුව තරම් වටිනාකමකින් යුත්ත දඹදෙණිය රාජධානියේ පිහිටි මාළිගාගල වෙත පිවිසීම එම ස්ථානය නැරඹීම හා වැඩිදියුණු කිරීම පිළිබඳව සියල්ලන්ගේම අවධානය යොමු විය යුතුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101146</link>
    <topic>අරුම පුදුමකෙසෙල් කැනක්</topic>
    <author>කැලණිය විශේෂ ලයනල් පී. පෙරේරා</author>
    <content>කඩවත කිරිමැටියාගාර කෝපිවත්ත පාරේ ගෙවත්තක පිහිටි කෙසෙල් ගසක අරුම පුදුම අයුරින් පීදී ඇති කෙසෙල් කැනකි මේ.කෙසෙල් මුවක් හෝ නොමැති මෙය ගස මුදුනින් ඉහළට ඇදෙනා අන්දම දැක බලාගැනීමට බොහෝ පිරිස් පැමිණෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101147</link>
    <topic>කලුගල්ල සමුපකාර ප්‍රාදේශිකය වහලා:සමෘද්ධිලාභී පවුල් 200ක් අසීරුවට</topic>
    <author/>
    <content>කෑගල්ල විවිධ සේවා සමුපකාර සමිතියට අයත් කලුගල්ල ප්‍රාදේශිකය දැනට වසර හතරක පමණ කාලයක සිට වසා දැමීමෙන් කලුගල්ල හා ඒ අවට ප්‍රදේශ ගණනාවක ජනතාව අපහසුතාවට පත්ව සිටිති.කලුගල්ල, අමුණුගම, හෑදෙණිය වැනි ගම්මාන කීපයක පවුල් දෙසියකට ආසන්න සංඛ්‍යාවක්ප්‍රයෝජනයට ගත් මේ ප්‍රාදේශිකය වසා දැමීමත් සමග සමෘද්ධි සහනාධාරලාභීන්ට තම බඩු ලබා ගැනීමට කිලෝමීටර හතරක් පමණ දුරින් පිහිටි රන්දෙණිය හෝ කිවුල්පන සමුපකාර ප්‍රාදේශික වෙත යාමට සිදුව ඇත.කලුගල්ල වසමේ පදිංචි ඊ. ආර්. ඩිංගිරි මහත්තයා මහත්මියඅපට සමෘද්ධි සහනාධාර තිබෙනවා. කලුගල්ල සමුපකාරය වහලා දැන් අවුරුදු හතරක් විතර වෙනවා. මේ සමුපකාරය යළි ආරම්භ කරනවා කියලා මීට පෙර කීප වතාවක්ම කීවත් එය ඉටු වුණේ නැහැ. මේ ගොඩනැගිල්ල තෙමෙනවා. කඩා වැටෙන්න ළඟයි. ඒක ආපසු අලුත්වැඩියා කරලා සමුපකාරය නැවතත් පටන් ගන්නවා නම් ඒක අපිට පහසුවක්.සමෘද්ධි මුද්දරයට බඩු ගන්න රන්දෙණිය සමුපකාරයට යන්න කිලෝමීටර් තුනක් විතර යන්න ඕනෑ. මමත් මගේ මහත්තයාත් දැන් දුර්වලයි. කවුරු හරි යවල අපි බඩු ටික ගෙන්නා ගන්නවා. බඩු ටික ගෙන්න ගන්නවත් අපේ පාර අබලන් හින්දා වෙලාවකට බස් එකක් නැහැ. ත්‍රිවිල් එකක ගියොත් මුද්දරයට ලැබෙන බඩු වලින් බාගයක වටිනාකම ඒකට දෙන්න වෙනවා.අමුණුගම පදිංචි එම්. ආර්. චන්ද්‍රලතාකලුගල්ල සමුපකාරය වහලා දැම්මට පස්සේ අපි බඩු ගන්න රන්දෙණියට යන්න ඕනෑ. ගමේ තවත් පිරිසක් කිවුල්පන සමුපකාරයට යනවා. රන්දෙණිය සමුපකාරයේ සමෘද්ධි බඩුගන්න පෝලිම වැඩියි. අපිට බඩු දෙන්නේ මාසේ පහළොස් වෙනිදායින් පස්සේ. අපේ සමුපකාරය තිබුණා නම් අපට ගොඩක්ම පහසුයි. අපි දරු පැටවුන් අරගෙන ගිහින් පෝලිමේ ඉදලා දවසම ගත කරනවාට වඩා ඉක්මණින් අපිට බඩු ගන්න තිබුණා. සමහර දවස්වලට රන්දෙණිය සමුපකාරයේ බඩු ඉවර වුණාම හිස් අතින් එන්න වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101148</link>
    <topic>ඉංගිරිය තැපැල් කාර්යාලයේ බිම්මහලපෞද්ගලික ආයතනයකට පවරා දීලා</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>ඉංගිරිය තැපැල් කාර්යාලය සහ ජනසන්නිවේදන පියස ගොඩනැඟිල්ලේ යටි මහළ මෙතෙක් ඉදිනොකිරීම නිසා එහි සේවක මණ්ඩලයට මෙන්ම සේවා ලබා ගැනීමට පැමිණෙන මහජනතාවද විවිධ ගැටලුවලට මුහුණ දුන්හ.දැන් එම තැපැල් කාර්යාලයේ යටි මහළ පෞද්ගලික ආයතනයක් සඳහා වෙන් කැර දීම ගැන ප්‍රදේශයේ ජනතාව විමතිය පළ කරති. පෞද්ගලික ලීසිං ආයතනයක් මගින් දැනටමත් එහි කුටියක් ඉදිකිරීමේ කටයුතු අරඹා ඇත.තැපැල් කාර්යාලයෙන් ඉටු වූ රක්ෂණ සේවා පවා එම පෞද්ගලික ආයතනයෙන් ඉටුකර ගත හැකි බව දැක්වෙන දැන්වීම් පුවරුද දැක ගැනීමට ඇත. තැපැල් කාර්යාලයේ තදබදය නැතිකර ජනතාවටත් එහි සේවක මණ්ඩලයටත් පහසුකම් සැලසීමට යටි මහළ ප්‍රයෝජනයට ගනු වෙනුවට එය මෙසේ පෞද්ගලික ආයතනයකට පවරාදීම පිළිබඳ සොයා බලන්නැයි ප්‍රදේශවාසීහු වගකිව යුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r1101149</link>
    <topic>මහ ඉඳුරුව කන්දේමුල්ල විදුහලවැසී යෑමේ අවදානමක</topic>
    <author> </author>
    <content>මහ ඉඳුරුව, කන්දේමුල්ල විදුහලේ විදුහල්පති සමඟ තවත් ගුරුවරයෙක් සේවය කරන අතර, ඉගෙනීමේ කටයුතු සඳහා දැනට සිටින්නේ සිසුන් තිදෙනකු පමණි.ගොඩනැගිලිවල වහළ අබලන් වී ක්‍රීඩා උපකරණ කට්ටල්ද දිරාපත්වී ඇති මේ විදුහලේ පිටුපස කැලෑව වැවී වල්බිහිවී ඇත. මේ වන විට විදුලියද විසන්ධි කර ඇත. මෙහි පෙර පාසලක් වසර දෙකක සිට පවත්වාගෙන ගියේ විදුහල්පතිවරයාගේ අවසරය ඇතිවය. එහෙත් මේ වසරේ සිට එම පෙර පාසල පැවැත්වීමට ඉඩ දිය නොහැකි බවට විදුහල්පති දැනුම් දීමත් සමඟ දෙමවුපියන් ඇතුළු ප්‍රදේශවාසීන් නොසන්සුන් වූ බවද දැනගන්නට ලැබිණි.බෙන්තොට ප්‍රාදේශීය සභාවේ, හිටපු මන්ත්‍රී සනී කණහැර ආරච්චි මහතා පෙර පාසලට මේ වසරේ දරුවන් 15 දෙනෙක් පමණ ඇතුළත් වීමට සිටියත්, විදුහල්පතිගේ, තීරණයෙන් පෙර පාසල් පාලිකාව හා ගමේ හැම දෙනාම අපහසුවට පත් වෙලා. වැසීයාමේ අවදානමට ලක්වී ඇති මේ විදුහල පෙර පාසල මගින් හෝ යළි ස්ථාපිත කිරීම අපේ අරමුණයි.”අසල්වාසියෙක් වන රත්නවීර කහවෙවිතාරණ මහතා දැනට මෙහි සිටින්නේ දරුවන් තුන්දෙනයි. පෙර පාසල හා මෙම විදුහල දිගටම පවත්වාගෙන යෑමේ අවශ්‍යතාව අපට තිබෙනවා. දැනට මෙහි විදුලියත් විසන්ධි කරලා. ළමයින් ඇතුළත් කරනවා නම්, ඔවුන්ට පොත්පත් ලබා දීමටත්, සනී, කණහැර ආරච්චි මහතා කැමැත්ත පළකර තිබෙනවා.පෙර පාසල් පාලිකාව, දීප්ති සෙනෙවිරත්න මහත්මිය අද මේ පෙර පාසලට ළමයි 17 දෙනෙක් ආවා. වසර දෙකක් පෙර පාසල පවත්වාගෙන යාමට දීම ගැන විදුහල්පති වරයාට ස්තුතිය පුදනවා. දැනට මෙහි වැසිකිළි හා ජල පහසුකම් නැහැ. ගමෙන් ළමයින් පස් දෙනෙක් විදුහලට ඇතුළත් කරනවා නම් පෙර පාසලෙන් ළමුන් පස් දෙනෙක් දීමට මම යෝජනා කළත්, එය ක්‍රියාත්මක වුණේ නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r11011410</link>
    <topic>රතුගල ආදීවාසීන්ටදිවි රැක ගන්න ක්‍රමයක් නෑ</topic>
    <author>ඌව පළාත් සමූහ මාපාබණ්ඩාර</author>
    <content>ගල්ඔය නිම්නයට මායිම්ව පිහිටා තිබෙන රතුගල ආදිවාසී ගම්මානයේ ජීවත්වන පවුල් 98 ක් ජීවත්වීමට නොහැකිව අන්ත අසරණ තත්ත්වයට පත්ව සිටිති.බිබිල මැතිවරණ කොට්ඨාසයේ මඩුල්ල ප්‍රාදේශීය ලේකම් කොට්ඨාසයට රතුගල අයත් වෙති. බිබිල අම්පාර ප්‍රධාන මාර්ගයේ සැතපුම් 26 ක් ගිය තැන මේ ගම්මානය හමුවේ.රතුගල ආදිවාසීන් මුහුණ දී ඇති තත්ත්වය පිළිබඳ අදහස් දැක් වූ නායක සුදා වන්නිලඇත්තෝ - අපිට ගමේ ජීවත් වෙලා පුරුදු නෑ. අපි ජීවත් වුණේ මහ වනාන්තරේ අරළු, බුළු, නෙල්ලි. බීඩි කොළ, මී වද කඩලා අපි ජීවත් වුණා. ගොවිතැනට කළේ හේන් වගාවයි. සේනානායක සමුද්‍රය හදන නිසා අපි නිල්ගලට ගෙනත් දැම්මා. දැන් අපිට කැලේට යන්න බෑ. වනජීවී නිලධාරීන් අපි හිරේ දානවා. හේනක් කොටන්න ඉඩම් නෑ. කුලියට වැඩ කරන්න තැනක් නෑ. හිඟමනේ යන්නත් අපිට දැන් සිදු වෙනවා.තව ටික දවසකින් ආදිවාසීන් හිඟමනේ යන ජනතාවක් බවට පත් වෙනවා. රතුගල සහ බිබිල බෝධිරුක්ඛාරාම විහාරයේ විහාරාධිපති හිමි - මෙසේ කියයි. රතුගල ආදිවාසී පවුල් 98 ම අද සිඟමනේ යන තත්ත්වයට පත්ව තිබෙනවා.නියඟ කාලයට මුළු ගම්මානයම වියළි කාන්තාරයක් බවට පත්වෙනවා. සියලුම දිය උල්පත් සිඳී ජල බිඳක් නොමැති තත්ත්වයට පත් වෙනවා.රතුගල ආදිවාසීන්ගේ ගැටලු සොයා බලා ස්ථිර විසඳුම් ලබාදිය යුතුයි.ඩී. එම්. බී. කිරිබණ්ඩා මහතා - කුඹුරු කරන්න ඉඩම් නෑ. වතුරත් නෑ. වැව් අමුණු මොනවාත් නෑ. ගම්මානයම කාන්තාරයක් බවට පත්ව තිබෙනවා. කුලියට වැඩක් කරන්නත් තැනක් නෑ. කන්න දෙයක් නැතුව හැමදාම කන්නේ තලප. අපිට වැව් ඇළ අමුණු හදලා ඉඩම් බෙදලා දෙන්න.ඩී. එම්. බී. ගුණපාල මහතා - හේන් වගා කරන්න වනාන්තරයට යන්න බෑ. ගමේ තියෙන මුඩුබිම් කැබලි කිහිපයක අපි වගා කරනවා. වන සතුන්ගෙන් සිදුවන හානි නිසා ගොවිතැනින් හොඳ අස්වැන්නක් නෙළන්නත් බෑ.එච්. එම්. කමලාවතී මහත්මිය - අපි ජීවත් වන නිවාසවලට සෙවිලි තහඩු නෑ. වැස්සට තෙමෙනවා. බිත්ති කඩා වැටෙනවා. ප්‍රාදේශීය ලේකම් කාර්යාලයට සැතපුම් 100 ක දුරක් ගෙවා ගෙන මඩුල්ලට යන්න සිදුවෙනවා. අපිට අවශ්‍ය පහසුකම් දෙන්න බැරිනම් අපි කලින් හිටපු හේනානිගල මහ වනාන්තරයට ගෙනහින් දමන්න.මඩුල්ල ප්‍රාදේශීය ලේකම් ඒ. ජී. ඒ. තිලකරත්න මහතා - අක්කර දහයක් ආදිවාසීන්ට වගා කරන්න දුන්නා. ඉඩමට බලපත්‍ර දුන්නා. පාසලක් අලුතින්ම ආරම්භ කළා. සමෘද්ධි බැංකුවකුත් දුන්නා. නියං ආධාර, සමෘද්ධි ආධාර, වියළි ආහාර, පානීය ජලය අවශ්‍ය වන හැම මොහොතකම රජයෙන් බෙදාදීලා තියෙනවා.ඉදිරියේදී ආදිවාසීන්ට අවශ්‍ය සියලුම සංවර්ධන වැඩ සටහන් ක්‍රියාත්මක කරගෙන යනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r11011411</link>
    <topic>නෑඹිලියෙන් සහල් ගරපු කාලේ දැන් ඉවරයි</topic>
    <author>පොළොන්නරුව විශේෂ ගාමිණී ඔබේසේකර</author>
    <content>1992 වසර වන තුරුම ශ්‍රී ලංකාවේ ජනතාව නෑඹිලියෙන් සහල් ගරා බත් උයන්නට පුරුදු වී සිටියහ. එහෙත් සහල්වල ගල්වැලි ඉවත් කිරීමේ යන්ත්‍රයක් නිෂ්පාදනය කිරීමෙන් පසුව ගල්වැලි ඉවත් කරන ලද සහල් වෙළඳපොළෙන් මිලදී ගැනීමට පාරිභෝගික ජනතාවට හැකිවූහ.සහල්වල ගල්වැලි ඉවත් කිරීමේ යන්ත්‍රය මුලින්ම නිෂ්පාදනය කරනු ලැබුවේ ශ්‍රී ලාංකිකයෙකි. මේ නිහඬ කාර්මිකයා පොළොන්නරුවේ පදිංචි ඇම්. ඒ. ඩැනියෙල් ද සිල්වා මහතාය.1992 වසර වන විට සහල්වලින් ගල්වැලි ඉවත් කිරීමේ යන්ත්‍රයක් සහල්මෝල් හිමියන් අතර නොවීය. මෙවැනි යන්ත්‍රයක් සහල් මෝල්වලට සවි කිරීමෙන් සහල් අලෙවිය ඉහළ තත්ත්වයට පත්වන බව මෝල් හිමියන්ගේ අදහස් විය. සිල්වා මහතා සහල්වල ගල්වැලි ඉවත් කිරීමේ යන්ත්‍රය මුලින්ම නිෂ්පාදනය කිරීමේ ගෞරවය හිමිකර ගත්තේය. සිය කාර්මික ඥානය උපයෝගී කර ගනිමින් ලේත් මැෂින් උපයෝගී කර ගනිමින් සහල් මෝල් සඳහා වන සියලුම උපාංග නිෂ්පාදන කම්හලක් පවත්වාගෙන යාමට සිල්වා මහතාට හැකි වී තිබේ.මෙම කර්මාන්ත ආයතනය මගින් කුඩා හා මහා පරිමාණ සහල් මෝල් හිමියන්ට අවශ්‍ය උපකරණ උතුරු මැද පළාතේ පමණක් නොව දිවයිනේ විවිධ පළාත්වල ගැණුම්කරුවන්ට මිලදී ගැනීමට දැන් පහසුකම් සලසා ඇත. මීට දශක කිහිපකට පෙර කම්කරුවන් විශාල ප්‍රමාණයක් යොදවා සිදුකළ සහල් මෝල් කර්මාන්තය මේ වන විට කම්කරුවන් සුළු පිරිසක් යොදවා සිදු කිරීමට හැකියාව ලැබී ඇත. මේ සඳහා මෙම කර්මාන්ත ආයතනයෙන් නිෂ්පාදනය කරන උපකරණ යොදා ගැනීම ද, ඒවා ශ්‍රී ලාංකිකයන්ගේ නිෂ්පාදන වීමත් රටටම ආඩම්බරයකි.මෙම සහල් මෝල් කාර්මිකයාගේ නිෂ්පාදන අගය කරමින් ඉන්දියාව හා මැලේසියාව රටවලින් විවිධ සම්මාන ඒ මහතාට කීපවරක්ම ලැබී තිබේ.එහෙත් මේ වනතුරුම මෙරට කිසිදු ආයතනයකින් මෙම දක්ෂ කාර්මිකයා අගැයීමක් සිදුකර නොමැත.පොළොන්නරුව කාර්මික ජනපදයේ ඒ මහතාගේ කර්මාන්තය ඇරඹීමට රුපියල් කෝටියකට අධික මුදලක් වැයකර ගොඩනැගිලි ඉදිකර වැඩ කටයුතු ඇරඹීමට සූදානම් වූවත් මූල්‍ය ආයතන විසින් නොසලකා හැරීම නිසා එම කර්මාන්තය ඇරඹීම අත්හිටුවා තිබේ. සිය කාර්මික ඥානය උපයෝගී කර ගනිමින් විදේශීයන්ට පවා දෙවැනි නොවූ මෙම කාර්මිකයාගේ දස්කම් අගැයීමට වගකිවයුතු අංශවල අවධානය දැන්වත් යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=r11011412</link>
    <topic>නිල්වලා මිටියාවතේකුඹුරු අක්කර 3150ක් අධික වර්ෂාවෙන් විනාශයි</topic>
    <author>මාතර සමූහ ඩබ්ලිව්. පී. ධර්මසේන</author>
    <content>කාලගුණික විපර්යාසයන් නිසා නිරන්තරයෙන් ඇද හැලෙන වර්ෂාවෙන් නිල්වලා මිටියාවතේ වගාකර ඇති කුªඹුරු අක්කර 3150ක ප්‍රමාණයක් විනාශවීමේ අවදානමට ලක්වී ඇත.මේ කුඹුරුවලට ගලා එන වැසි ජලය තුඩාව, මාගොල්ලාගොඩ, තල්ගහගොඩ පොම්පාගාරවලින් හිස්කර දීමට මාතර දිස්ත්‍රික් වාරිමාර්ග ඉංජිනේරු කාර්යාලයේ ඉංජිනේරු මහතා ඇතුළු නිලධාරීහු මහත් වෙහෙසක් දරති. එහෙත් මේ පොම්පාගාරවල තිබෙන පැරැණි පොම්ප අක්‍රීය වීම හේතුවෙන් එම කටයුත්ත අසාර්ථක වී ඇත.එමගින් පොම්ප වෙනුවට නව පොම්ප සවි කිරීමට කටයුතු කරන මෙන් ගොවිජනතාව ඉල්ලා සිටිති. තුඩාවේ පොම්පාගාරයේ ඇති පොම්ප 8 න් 3 ක් මාගොල්ලාගොඩ පොම්පාගාරයේ ඇති පොම්ප 14 න් 3 ත් සහ තල්ගහගොඩ පොම්පාගාරයේ ඇති පොම්ප 2 න් 01 ක් මේවන විට කැඩී ඇත.වසර 25 ක් පැරැණි මේ පොම්ප නිතරම කැඩෙන අතර කැඩී ඇති පොම්පවල කොටස් ගලවා අක්‍රීය වන පොම්ප නැවත අලුත්වැඩියා කරමින් ගොවි ජනතාවගේ වගාවන් බේරාදීමට වාරිමාර්ග බලධාරීහු විශාල වෙහෙසක් දරති.තල්ගහගොඩ පොම්පාගාරය අසලින් වැටී ඇති. ස්වභාවිකව ජලය බැසයන ඇළ මාර්ගය ගස්කොළන් සහ ජලජ පැළෑටිවලින් අවහිර වීම නිසා වැසි ජලය නිල්වලා ගඟට වැටීමට බාධාවක් වී තිබෙනවා. එහෙයින් එම ඇළ මාර්ගය හාරා ශුද්ධ පවිත්‍ර කර එම බාධාවන් ඉවත්කර දෙන ලෙද ගොවිජනතාව ඉල්ලති.මේ සමග කිරළ කැලේ ව්‍යාපාරයට අයත් ඇළ මාර්ගවල අබලන්වී ඇති ඇනිකට්වලට අවශ්‍ය දොරවල් සවිකරදීමට පියවර ගන්නා ලෙස ගොවි ජනතාව ඉල්ලා සිටිති.මේ පිළිබඳ අදහස් දැක් වූ මාතර දිස්ත්‍රික් ගොවි සංවිධානයේ සභාපති කරුණාදාස පල්ලියගේ මහතා - කද්දුව ව්‍යාපාරයේ පහතින් අක්කර 1300 ක් වගාකර ගැනීම සඳහා ඉහළ ප්‍රදේශයේ හොරගොඩ තාපේ උඩවතුර වැව කඩිනමින් ඉදිකොට පහත් ප්‍රදේශවලට ජලය ලබාදීම සිදුකළ යුතුයි.එච්.පී. ජයසේන ගොවි මහතා - තුඩාව පොම්පාගාරයේ පැරැණි පොම්ප නිසිලෙස ක්‍රියාත්මක නොවීම නිසා. වපුරපු කුඹුරුවල ජලය බැසයාම ප්‍රමාදවිම නිසා පැළගොයම විනාශවීමේ අවදානමක් තිබෙනවා.දයාපාල රත්නායක ගොවි මහතා - කුඹුරු අක්කරයක් මම වගා කරනවා. පොම්පාගාරවලින් ජලය හිස්කිරීම සිදුවූවත් විටින් විට වහින වර්ෂාව නිසා කුඹුරුවල ජලය රැඳී තිබේ. ඒ නිසා දෙවැනිවරට පොහොර කෘෂිනාශක ඉසීමට නොහැකි වී තියෙනවා.එම්. එඩ්වින් ගොවි මහතා - කුඹුරු අක්කර 4 ක් ජලයෙන් යටවී ගියා. එම නිසා පැළගොයම විනාශ වුණා. වන්දියක්වත් ලැබුණේ නැහැ. ඉදිරියේදීත් මෙම දේශගුණික විපර්යාසයන් නිසා බලාපොරොත්තු නොවන පරිදි වර්ෂාව ලැබීමේ අවදානමක් තිබෙන නිසා ගොවිතැන් ආරක්ෂා කිරීමට තියෙන පොම්පාගාරවලට අලුතින් පොම්ප සවි කිරීමට කටයුතු කිරීම බලධාරීන්ගේ වගකීමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101141</link>
    <topic>තහනම් උත්තේජන වරදට හසුවන ක්‍රීඩකයන්ටජීවිතාන්තය තෙක් තරග තහනමක්</topic>
    <author>පි‍්‍රන්ස් ගුණසේකර</author>
    <content>තහනම් උත්තේජන භාවිතා කිරීමේ චෝදනා ඔප්පු වී වරදකරු වන කුමන තරාතිරමක ක්‍රීඩකයෙක් හෝ ක්‍රීඩිකාවක් ජීවිතාන්තය දක්වා තරග තහනමකට ලක් කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.ඒ මහතා මේ බව පැවැසුවේ ශ්‍රී ලංකාවේ ක්‍රීඩා සංවර්ධනය සඳහා ඉදිරි ගමන් මග සකස් කිරීමේ වැඩමුළුවට පැමිණ සිටි ක්‍රීඩා සංගම් ප්‍රධානීන්, පුහුණුකරුවන් හා ප්‍රවීණ ක්‍රීඩක ක්‍රීඩිකාවන් අමතමිනි. මේ වැඩමුළුව ඊයේ (13) ආරම්භ වූ අතර අද (14) සවස නිමාවට පත්වේ.තහනම් උත්තේජන භාවිතය ක්‍රීඩාවට කිසිසේත්ම නොගැළපෙන විනය විරෝධී ක්‍රියාවක් නිසා මේ පිළිබඳ දැඩි තීන්දු ගැනීමට බලාපොරොත්තු වන බව ක්‍රීඩා ඇමැතිවරයා පැවැසීය.‘තහනම් උත්තේජන භාවිතා කර වැරදිකරු වන කිසිම කෙනෙකුට සමාවක් නෑ. ඉදිරි කාලයේ ජාත්‍යන්තර ක්‍රීඩා තරගවලට යෑමට කලින් ශ්‍රී ලංකාවේදී තහනම් උත්තේජන පරීක්ෂාවක් කරනවා. මේ සඳහා විශාල මුදලක් වැයවන නිසා ජයග්‍රහණවලට යා හැකි ක්‍රීඩක කී‍්‍රඩිකාවන් තහනම් උත්තේජන පරීක්ෂාවට ලක් කිරීමට බලාපොරොත්තු වනවා’ යැයි ඇමැතිවරයා පැවැසීය. තහනම් උත්තේජන භාවිතා කර ලබන ජයග්‍රහණවලින් සිදුවන්නේ රටේ කීර්තිනාමයට කැලලක් බැවින් රජයක් හැටියටත් මෙයට එරෙහිව දැඩි නීති සම්පාදනය කොට ක්‍රියාත්මක කරන බවද පැවැසීය.ශ්‍රී ලංකා ක්‍රීඩා ක්‍ෂේත්‍රයේ දැනට ඇති අභියෝග ජය ගැනීම උදෙසා ක්‍රීඩාවේ ක්‍රියාකාරීව නියුතු අයගේ අදහස් ගැනීමත් ඒ අනුව වැඩපිළිවෙළක් සකස් කිරීමත් මේ දෙදින වැඩමුළුවේ අරමුණ වී ඇත.“මට තියන ලොකුම හයිය ක්‍රීඩාවට ආදරය කරන නායකයෙක් සිටීමයි. ජනාධිපතිතුමා ක්‍රීඩාවේ සෑම අංශයක් පිළිබඳවම දැඩි අවධානයකින් පසුවෙනවා. අපට මුදල් දෙනවා. ඒ වගේ ශක්තියක් ලැබෙද්දී අප ජයග්‍රාහී ප්‍රතිඵල පෙන්විය යුතුයි. අපේ ක්‍රීඩක ක්‍රීඩිකාවන් මඩ ගොහොරුවක ඇති නිල් මැණික් කැට වගේ. මට තියෙන්නේ ඒවා ඔප මට්ටම් කරන්න සහයෝගය ලබාදීම පමණයි.” ඇමැතිවරයා පැවැසීය.වෙළඳ අංශයක්ක්‍රීඩා අමාත්‍යාංශය යටතේ වෙළඳ අංශයක් ආරම්භ කොට ක්‍රීඩා සංගම්වලට අනුග්‍රාහකයන් සොයා දෙන වැඩ පිළිවෙළක් ඉදිරියේදී ආරම්භ කිරීම සැලසුම් කොට ඇත. පහසුවෙන් අනුග්‍රාහකයන් සොයාගත නොහැකි එහෙත් ජාත්‍යන්තර ජයග්‍රහණවලට ළඟාවිය හැකි ක්‍රීඩා සංගම්වලට අනුග්‍රාහකයන් සොයාදීම මේ වැඩපිළිවෙළින් අපේක්ෂා කරන බව ඇමැතිවරයා අවධාරණය කළේය.පාසල් සංගම්වලට අතහිතපාසල් ක්‍රීඩා සංගම් හා මවු සංගම් අතර ඇති ගැටලු නිරාකරණය කොට සංගම් දෙකම සමගාමී වැඩපිළිවෙළකට අවතීර්ණ කිරීම ක්‍රීඩා අමාත්‍යාංශයේ අරමුණ වී ඇත.“පාසල් ක්‍රීඩා සංගම් මගින් සැලකිය යුතු වැඩ කොටසක් සිදුවෙනවා ඔවුන් දිරි ගැන්විය යුතුයි. ශිෂ්‍යත්වයට එන දරුවන් වෛද්‍ය පරීක්ෂයකට ලක් කිරීමට විශේෂ වැඩපිළිවෙළක් සකසනවා.නැවත එම දරුවා අවුරුදු 15 දී නැවැත පරීක්ෂණයකට ලක් කොට වඩාත්ම සුදුසු ක්‍රීඩාවට යොමු කිරීමේ හැකියාව විද්‍යානුකූලව සොයා බලනවා” යැයිද ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101142</link>
    <topic>උඩවත්ත-පරණවිතාන ඌවට ජය ගෙනේ</topic>
    <author>ෆවුස් මොහොමඩ්</author>
    <content>ඌව පළාත් කණ්ඩායමේ ආරම්භක පිතිකරු යුගලය වන මහේල උඩවත්ත හා තරංග පරණවිතාන විශිෂ්ට පිතිහරඹයක නිරතවෙමින් වයඹ පිළට එරෙහිව කඩුලු 8ක ජයක් සිය කණ්ඩායමට ලබා දීමට සමත්වූහ.ඊයේ (13) එස්.සී.සී. පිටියේ පැවැති මේ තරගයේ දී මහේල උඩවත්ත පන්දු 125කට මුහුණ දුන් අතර හතරේ පහරවල් 12 ක් එල්ල කරමින් ලකුණු 90ක් වාර්තා කළේය. තරංග පරණවිතාන පන්දු 105කදී හතරේ පහර 6 ක් සහ හයේ පහරක් සමඟ නොදැවී ලකුණු 88 ක් ලබා ගැනීමට සමත් විය.උඩවත්ත හා පරණවිතාන පළමු කඩුල්ල සඳහා ලකුණු 153ක අගනා සම්බන්ධතාවක් ගොඩ නැගීමට ද සමත්වූහ.පන්දු ඕවර 47කට සීමා වූ මේ තරගයේ පළමුව පන්දුවට පහරදුන් වයඹ පිල ඕවර 44.5කදී සියලුදෙනා දැවී ලකුණු 199ක් රැස් කළේය. දිමුත් කරුණාරත්න ලකුණු 52ක් ලබාගත් අතර නායක මහේල ජයවර්ධන ලකුණු 28ක් රැස් කළේය.පන්දු යැවීමේදී ෂාමින්ද එරංග ලකුණු 31කට කඩුලු 3 ක් දවා ගත් අතර චානක ගුණරත්න, මාලිංග බණ්ඩාර හා දිල්හාර ප්‍රනාන්දු අතර කඩුලු 2 බැගින් බෙදී ගියේය.අද (14) බස්නාහිර හා කඳුරට කණ්ඩායම් අතර තරගය එස්.එස්.සී. පිටියේදී පැවත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101143</link>
    <topic>ශ්‍රී ලංකා - එංගලන්ත 19න් පහළ සිවුදින ක්‍රිකට් තරගය අද ඇරැඹේ</topic>
    <author/>
    <content>සංචාරක එංගලන්ත 19න් පහළ ක්‍රිකට් පිල හා ශ්‍රී ලංකා 19න් පහළ ක්‍රිකට් පිල අතර පැවැත්වෙන පළමුවැනි සිවුදින තරගය අද (14) ගාල්ල ජාත්‍යන්තර ක්‍රිකට් ක්‍රීඩාංගණයේදී ආරම්භ වේ.භානුක රාජපක්‍ෂ ශ්‍රී ලංකා යොවුන් පිලේ නායකත්වය දරන අතර, ලුවිස් ග්‍රෙගරි එංගලන්ත පිලේ නායකයා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101144</link>
    <topic>වාස් සමු ගනී ද...?</topic>
    <author/>
    <content>ලෝක කුසලාන තරගාවලියට නම් කළ ශ්‍රී ලංකා කණ්ඩායමට එක්වීමට නොහැකිවීමෙන් අනතුරුව ජාත්‍යන්තර ක්‍රිකට් පිටියෙන් සමුගැනීම පිළිබඳව සිත යොමු කරමින් සිටින බවට චමින්ද වාස් බී.බී.සී පුවත් සේවයට කළ ප්‍රකාශයක් උපුටා දක්වන ක්‍රිකින්ෆෝ වෙබ් අඩවියේ සඳහන් වේ.2009 වසරේ ටෙස්ට් පිටියෙන් සමුගත් වාස් පසුගිය වසර 2 1/2ක කාලයක් ජාත්‍යන්තර එක්දින තරග සඳහා සහභාගි වූයේ ද නැත.2011 ලෝක කුසලාන තරගාවලියට සහභාගි වීම සිය අරමුණ බව අවස්ථා කීපයකදීම ප්‍රකාශ කර තිබුණ ද ඔහුට ලෝක කුසලාන තරග මාලාව සඳහා නම් කළ ශ්‍රී ලංකා පිලේ අවසන් 15 දෙනා අතරට එක්වීමට නොහැකි විය.“මම උපරිම උත්සාහ කළා. ඒත් අවසන් කණ්ඩායමට තේරීමට තරම් මගේ හැකියාවන් ප්‍රමාණවත් වුනේ නැහැ. මම ශ්‍රී ලංකා පිලට සුභ පතන අතර නැවත ලෝක කුසලානයක් ශ්‍රී ලංකාවට රැගෙන ඒමට ඔවුනට හැකි වේවි යැයි බලාපොරොත්තු වෙනවා” චමින්ද වාස් බී. බී. සී යට එසේ ප්‍රකාශ කළේ ය.පසුගියදා නිමාවට පත්වූ අන්තර් සමාජ එක්දින තරගාවලියේ දී කෝල්ට්ස් පිල නියෝජනය කළ වාස් තරග 3 කදී කඩුලු 8 ක් දවා ගැනීමට සමත් විය.එංගලන්ත ප්‍රාන්ත තරග වාරයට ද සහභාගි වී ඇති වාස් නොදම්ටන්ෂයර් ප්‍රාන්ත පිල නියෝජනය කරමින් “ෆෙ‍්‍රන්ඩ්ස් ප්‍රොවිඩන්ට්” විස්සයි 20 තරගාවලියේ දී කඩුලු 23 ක් දවා ගත්තේය.  2010 වසරේ ඉන්දීය පි‍්‍රමියර් ලීග් තරගාවලියේ දී ඩෙකෑන් චාර්ජර්ස් පිල නියෝජනය කළ හෙතෙම තරග ගණනාවක දීම සිය පිලට ජය අත්කර ගැනීමට විශිෂ්ට දායකත්වයක් ලබා දුන්නේ ය.නමුත් පසුගියදා පැවැති 2011 අයි.පී.එල් ක්‍රීඩක වෙන්දේසියේ දී කිසිදු කණ්ඩායමක් ඔහු තෝරා ගෙන තිබුණේ නැත.“මම තවම අවසන් තීරණයක් අරගෙන නැහැ. නමුත් ලෝක කුසලාන තරගාවලියෙන් පසුව ජාත්‍යන්තර ක්‍රිකට් පිටියෙන් සමු ගන්නේ ද නැද්ද පිළිබඳව මම තීරණයක් ගන්නවා” වාස් වැඩි දුරටත් බී.බී.සී යට ප්‍රකාශ කළේය.එහෙත් මෙතෙක් ශ්‍රී ලංකාවෙන් බිහි වූ හොඳම වේග පන්දු යවන්නා ලෙස සැළකෙන චමින්ද වාස් ටෙස්ට් කඩුලු 355 ක් සහ එක්දින කඩුලු 400 ක් දවා ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101145</link>
    <topic>දකුණු අප්‍රිකාවට ලකුණු 135ක ජයක්</topic>
    <author>ඩර්බන් (ඒ.එෆ්.පී.)</author>
    <content>ඉන්දීය පිතිකරුවන්ට දැඩි අභියෝගයක් එල්ල කරමින් විශිෂ්ට පන්දු යැවීමක නිරත වූ දකුණු අප්‍රිකානු වේගපන්දු යවන්නෝ පළමු එක්දින තරගයෙන් ඉන්දියාවට එරෙහිව ලකුණු 135 ක පහසු ජයක් සිය කණ්ඩායමට හිමිකර දීමට සමත් වූහ.දකුණු අප්‍රිකානුවන් ලබාදුන් ලකුණු 290 ක ඉලක්කයක් හඹා ගිය ඉන්දීය පිලට ලබාගත හැකි වූයේ ලකුණු 154 ක් පමණි.ඉන්දීය ඉනිමට බරපතලම හානිය කරනු ලැබුවේ ලොන්වාබෝ ට්සොට්සොබේ විසිනි. ඔහු සචින් තෙන්ඩුල්කාර් ගේ කඩුල්ල ඇතුලුව ලකුණු 31කට කඩුලු 4ක් දවාලීය.ඩේල් ස්ටේන් ලකුණු 29කට කඩුලු 2ක්ද, ටෝනි මෝකල් ලකුණු 12 කට කඩුලු 2ක්ද දවාගත්හ. ඉන්දීය ඉනිමේ වැඩිම ලකුණු ලාභියා වූයේ විරාත් කෝලිය. ඔහු ලකුණු 54ක් රැස් කළේය.සුරේෂ් රයිනා ලකුණු 32ක් ලබා ගත්තේය.පළමුව පන්දුවට පහර දුන් දකුණු අප්‍රිකානුවෝ කඩුලු 9කට ලකුණු 289ක් රැස් කළහ. විශිෂ්ට පිතිහරඹයක නියැළුණු ඒ. ඩිවිලියස් ලකුණු 76ක්ද ජේ. පී. දුමිනි ලකුණු 73ක් ද රැස්කළහ.ආරම්භක පිතිකරු හසිම් අමිලා ලකුණු 50 ක් වාර්තා කළේය. පන්දු යැවීමේදී සහීර් ඛාන්, මුනාෆ් පටේල් සහ රෝහිත් ෂර්මා කඩුලු 2බැගින් දවාලූහ.තරග 5කින් සමන්විත එක්දින තරගාවලියේ දෙවැනි තරගය හෙට (15) ජොහෑනස්බර්ග් හිදී දිවා/රාත්‍රී තරගයක් ලෙස පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101146</link>
    <topic>සත්කාරක කටාර් පිලට ගෝල් 2-0ක ජයක්</topic>
    <author>දෝහා (ඒ. එෆ්. පී.)</author>
    <content>ප්‍රබල චීන පිල ගෝල් 2 - 0 ක් ලෙස පරාජයට පත් කරමින් ආසියානු කුසලාන පාපන්දු සූරතාවලියේ පිලිමලුන් පිටුදැකීමේ වටයට පිවිසීමේ බලාපොරොත්තු වැඩිකර ගැන්මට සත්කාරක කටාර් පිල සමත් විය. ඊළඟ වටයට යෑමට කටාර් පිලට කුවේට් කණ්ඩායම පරාජය කළ යුතුය.පළමු දිනයේදී කුවේට් පිල ගෝල් 2 - 0 ක් ලෙස පරාජයට පත් කළ චීනය මීට පෙර ආසියානු කුසලාන පාපන්දු කිරුළ ජය ගෙන නොමැති වුවද 1984 සහ 2004 වසරවලදී අනුසූරතාව අත්කර ගැනීමට සමත් විය.මේ අතර තරගාවලියේ පිට පිට දෙවැනි ජයක් හිමිකර ගැනීමෙන් උස්බෙකිස්තානය පිලිමලුන් පිටු දැක්මේ වටයට සුදුසුකම් ලැබීමට සමත් විය.පළමු දිනයේ සත්කාරක කටාර් පිල ගෝල් 2 - 0 ක් ලෙස පරාජයට පත්කළ උස්බෙකිස්තානය දෙවැනි දිනයේදී කුවේට් පිලට එරෙහිව ගෝල් 2 - 1 ක ජයක් අත්කර ගත්තේය. මේ ජයත් සමග “ඒ” කාණ්ඩයේ පෙරමුණ ගැනීමට උස්බෙකිස්තානු පිලට හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101147</link>
    <topic>ගමනා ගමන මණ්ඩල හොකී සූරතාව ඌව පිලට  </topic>
    <author>අසෝක හිදගොඩ මාතලේ දිසා විශේෂ</author>
    <content>ශ්‍රී ලංකා ගමනා ගමන මණ්ඩල සමස්ත ලංකා හොකී තරගාවලියේදී මෙවර සූරතාව දිනා ගැනීමට ඌව ගමනා ගමන මණ්ඩල පිල සමත්විය.ඌව සහ මධ්‍යම ශ්‍රී ලංකා කණ්ඩායම් අතර පැවැති අවසන් මහා තරගයේ දී මධ්‍යම පිල පරදා ගෝල් 2 – 0 ක ජයක් වාර්තා කිරීමට ඌව පිල සමත් විය. ජයග්‍රාහි ඌව පිල වෙනුවෙන් පී. සංදිව හා, බී. තුඩුගල ගෝල් වාර්තා කළහ.මේ තරගාවලිය පසුගියදා මාතලේ එඩ්වඩ්, හොකී ක්‍රීඩාංගණයේදී පැවැත්විණි. මේ අවස්ථාවට විශේෂ ආරාධිතයා ලෙස ප්‍රවාහන නියෝජ්‍ය අමාත්‍ය රෝහණ දිසානායක මහතා සහභාගි විය.තෙවන ස්ථානය සඳහා ගම්පහ සහ නාරාහේන්පිට ප්‍රධාන කාර්යාලයීය ශ්‍රී ලංගම කණ්ඩායම් අතර පැවැති තරගයේ දී දඬුවම් පහරවලදී ගෝල් 1 – 0 කින් ජය ලැබූ ගම්පහ පිලට තෙවන ස්ථානය හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101148</link>
    <topic>ඩකාර් රැලියේ දහවැනි අදියර ඩිවිලියස් ජය ගනී</topic>
    <author>ආර්ජන්ටිනාව (ඒ. එෆ්. පී.)</author>
    <content>ඩකාර් රැලියේ පසුගිය වසරේ මෝටර් රථ සූරතාවට හිමිකම් කියූ ස්පාඤ්ඤයේ කාලෝස් සෙන්ස් මෙවර කිරුළ අත්කර ගැනීමේ සිහිනය බොඳ කරමින් ප්‍රතිවාදී තරගකරු කටාර් හි නසාර් අල් අට්ටියා තවදුරටත් පෙරමුණ ගැනීමට සමත්ව සිටී.දහවැනි අදියරේ මෝටර් රථ අංශයේ පළමු තැනට පත්වීමට දකුණු අපි‍්‍රකාවේ ගිනියල් ඩිවිලියස් සමත් විය.දෙවන ස්ථානය පෝලන්තයේ ක්‍රිස්ටොප් හොලොසික්ට හිමිවිය. සමස්ත තරගාවලියේ පෙරමුණේ පසුවන නසාර්ට මේ අදියරේදී හිමිවූයේ සිව්වැනි ස්ථානයයි. කාලෝස් සෙන්ස්ට පස්වැනි ස්ථානය හිමිවිය.ඩිවිලියස් පැය 2 කුත් මිනිත්තු 53 ක් සහ තත්පර 15 කින් තරගය නිමා කළ අතර නසාර්ට වඩා මිනිත්තු 8 ක් සහ තත්පර 54 ක් ඉදිරියෙන් සිටීමට ද සමත් විය.කෙසේ වුවත් කිලෝමීටර් 176 ක දුරින් යුත් 10 වන අදියරෙන් පසුව පෙරමුණේ සිටීමට නසාර් සමත් වූ අතර කාලෝ සෙන්ස්ට වඩා මිනිත්තු 12 ක් සහ තත්පර 37 ක් ඉදිරියෙන් ද සිටී.මේ අතර කිලෝමීටර් 862 ක දුරින් යුත් යතුරුපැදි අදියරේ ජය හිමිකර ගැනීමට සමස්ත තරගාවලියේ පෙරමුණේ පසුවන ස්පාඤ්ඤයේ මාර්ක් කොමා සමත් විය.ඔහු පැය 3 කුත් මිනිත්තු 6 ක් සහ තත්පර 35 කින් තරගය නිමා කළ අතර සමස්ත යතුරුපැදි තරගාවලියේ දෙවන ස්ථානයේ පසුවන සිරිල් ඩෙස්ෆ‍්‍රස් කොමාට වඩා මිනිත්තු 9 කුත් තත්පර 56 ක් පසුපසින් තරගය නිමා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s1101149</link>
    <topic>ජාත්‍යන්තර රියුෂින්කාන් කරාතේ සූරතාවලිය 23දා</topic>
    <author/>
    <content>ඕල් ජපන් කරාතේ දෝ රියුෂින්කාන් ජාත්‍යන්තර සංගමයේ ශ්‍රී ලංකා ශාඛාවේ සංවිධානයෙන් පවත්වනු ලබන පළමු ජාත්‍යන්තර රියුෂින්කාන් කරාතේ සූරතාවලිය මේ මස 23 වන ඉරිදා පෙ. ව. 8.00 ට තිස්සමහාරාම දෙබරවැව ජාතික පාසලේ “සරස්වතී” ශාලාවේදී පැවැත්වේ.මේ සූරතාවලිය සඳහා නේපාලය, බංග්ලාදේශය, ඉන්දියාව ඇතුළු රටවල් රැසක දක්ෂ ක්‍රීඩක ක්‍රීඩිකාවන් සහභාගී වීමට නියමිතය.වයස කාණ්ඩ 14 ක් යටතේ කාතා හා කුම්තේ අංශයෙන් තරග පැවැත්වෙන අතර ජයග්‍රාහක ජයග්‍රාහිකාවන්ට පදක්කම් පිරිනැමෙන අතර සහභාගීවන සියලුම ක්‍රීඩකයන්ට ඇගයීමේ සහතික පත්‍රයක් ලබාදීමට සංවිධායක කමිටුව බලාපොරොත්තු වේ. වැඩිවිස්තර ඕල් කරාතේ දෝ රියුෂින්කාන් ඇසෝසියේෂන්, 105/1, අකුරුගොඩ, තිස්සමහාරාමය ලිපිනයෙන් හා දුරකථන අංක 0718505494/ 0724611894 ලබාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s11011410</link>
    <topic>මන්චි විවෘත වොලිබෝල් 22 දා</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මන්චි කුසලාන විවෘත වොලිබෝල් තරගාවලිය මේ මස 22 දා නාවලපිටිය ජයතිලක ක්‍රීඩාංගණයේදී පෙරවරු 8.30 ට ආරම්භ කෙරේ. ක්‍රීඩා අමාත්‍ය මහින්දානන්ද අළුත්ගමගේ මහතා ප්‍රධාන අමුත්තා වශයෙන් පැමිණෙන මේ තරගාවලිය සඳහා කාන්තා කණ්ඩායම් 30ක් සහ පිරිමි කණ්ඩායම් 40ක් ඉදිරිපත් වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=s11011411</link>
    <topic>ජෙයරාජ් ප්‍රනාන්දුපුල්ලේ කුසලානය හුණුපිටිය බණ්ඩාරනායක එල්ලේ පිලට.</topic>
    <author/>
    <content>ජෙයරාජ් ප්‍රනාන්දුපුල්ලේ කුසලානය වෙනුවෙන් කටාන හා දිවුලපිටිය ආසනවල එල්ලේ කණ්ඩායම් අතර පැවති තරගාවලියෙන් ජය ගත් හුණුපිටිය බණ්ඩාරනායක එල්ලේ කණ්ඩායම පාර්ලිමේන්තු මන්ත්‍රිනී විශේෂඥ වෛද්‍ය සුදර්ශනී ප්‍රනාන්දුපුල්ලේ මැතිනිය සමඟ ඡායාරූපයකට පෙනී සිටි අයුරු. දිවුලපිටිය ප්‍රාදේශීය සභාවේ උප සභාපති ඉන්දික ජයසිංහ සහ ප්‍රාදේශීය සභා මන්ත්‍රී නන්දන ප්‍රනාන්දු යන මහත්වරු මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=f1101141</link>
    <topic>ප්‍රතිසංවිධානය වුණා කියලාඑජාපයට මැතිවරණජයගන්න බෑ</topic>
    <author>සාකච්ඡා කළේ උදිත ගුණවර්ධන</author>
    <content>රටේ සංවර්ධනය සඳහා වූ ආර්ථික සංවර්ධන අමාත්‍යාංශයේ සැලැසුම්, වර්තමාන දේශපාලන හා ආර්ථික තත්ත්වය පිළිබඳ අදහස් හා තවත් සමාජ හා දේශපාලන කරුණු පිළිබඳ ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා සමඟ සිදුකළ සාකච්ඡාවකි.* මේ වසරේ මුල් කාර්තුවේ දී පළාත් පාලන මැතිවරණය පැවැත්වීමට නියමිතව තිබෙනවා. මේ සඳහා ආණ්ඩුවේ සූදානම මොන වගේ ද?අපට අමුතුවෙන් මේ මැතිවරණයට අලුතින් සූදානම් වෙන්න සැලැසුම් කරන්න දෙයක් නැහැ. මේ මැතිවරණයත් අපට ඉතාමත් පහසුවෙන් ජයග්‍රහණය කිරීමට පුළුවන්කම තිබෙනවා. මෙය දේශපාලන කයිවාරුවක් නෙමෙයි. මහපොළොවේ තිබෙන යථාර්ථය. මේ ආණ්ඩුව තරම් ගමට සේවය කළ ගමට ප්‍රතිපාදන වෙන්කළ ආණ්ඩුවක් නැහැ.ගමේ පාර හැදුනේ පොදු ගොඩනැගිලි, පාලම්, බෝක්කු නිර්මාණය වුණේ මේ ආණ්ඩු සමයේදීයි. ඒ නිසා අපේ ගමේ නියෝජිතයාට ජනතාව අතරට යාමට ගමේ මිනිසාගෙන් ඡන්දය ඉල්ලීමට පසුබටවීමට කිසිදු හේතුවක් නැහැ. අපට ගම්මට්ටමේ තිබෙන පදනම දිනෙන් දින වර්ධනය වී අද වන විට ඉහළම තැනකට පත්ව තිබෙනවා.* ඒත් එජාපය ඇතුළු විපක්ෂය කියන්නේ මෙවර පළාත් පාලන මැතිවරණයෙන් ඔවුන්ට ජයග්‍රහණය කිරීමට පුළුවන් කියලා?ඕනෑම දේශපාලන පක්ෂයක අරමුණ වෙන්නේ ජයග්‍රහණය කිරීමයි. ඒත් එජාපයටවත් පොදුවේ විපක්ෂයටවත් මෙවර පළාත් පාලන මැතිවරණයෙන් ජයග්‍රහණය කරන්න බැහැ. අද රටේ තිබෙන දේශපාලන යථාර්ථය අනුව ඔවුන්ගේ මේ ඉලක්කය ජය ගැනීම කිසිසේත් ම ඉෂ්ට කර ගැනීමට පුළුවන්කමක් නැහැ.මේ දේවල් දැනගෙන තමයි එජාපය කියන්නේ ඔවුන්ට පළාත්පාලන මැතිවරණයෙන් ජයගන්න පුළුවන් කියලා. ඒත් මේ අයට අද වුවමනා වෙලා තිබෙන්නේ තමන්ට ඉතිරි වෙලා ඉන්න පාක්ෂිකයෝ ටික රඳවා ගැනීම පමණයි. එයින් එහා දෙයක් මෙතැන නැහැ.* පසුගිය දිනවල පළාත් පාලන ආයතන රාශියක අය වැය පරාජය වුණා. මේ ගැන විවිධ මත පළකරන අය කියන්නේ මේ ප්‍රතිඵලවලින් ආණ්ඩුවේ ගම්මට්ටමේ බිඳවැටීම පැහැදිලි වෙනවා කියලා?මා නම් මේ අදහස පිළිගන්නේ නැහැ. පළාත් පාලන ආයතන කිහිපයක අය වැය පරාජය වූ පමණින් ගම් මට්ටමේ බිඳ වැටීමක් තිබෙනවා කියන අදහස පිළිගන්න බැහැ. බොහෝ පළාත් පාලන ආයතනවල අය වැය පරාජය වීමට හේතු වුණේ ආයතනයේ ප්‍රධානීන් හා මන්ත්‍රීවරු අතර තිබෙන පුද්ගලික මතබේදයන්. ඒත් මේ තත්ත්වයට දේශපාලන අර්ථයක්, දේශපාලන හේතුවක් තිබෙනවා කියලා මට නම් හිතන්න බැහැ.* එක්සත් ජාතික පක්ෂය යළිත් ප්‍රතිසංවිධානය වීම නිසා ආණ්ඩුවට අභියෝගාත්මක තත්ත්වයකට මුහුණදීමට සිදුව ඇතැයි එජාපය කියනවා. මේ පිළිබඳ ආණ්ඩු පක්ෂයේ සාමාජිකයකු ලෙස ඔබේ මතය මොනවගේ ද?දේශපාලන පක්ෂයක් වුණාම ප්‍රතිසංවිධානය වෙනවා, පක්ෂ සමුළු තියනවා ඒක සාමාන්‍ය දෙයක් නේ. සමුළුවක් තිබ්බා කියලාවත් පක්ෂයක් ප්‍රතිසංවිධානය වුණා කියලාවත් ඔවුන්ට දේශපාලනිකව සාර්ථක වෙන්න බැහැ.’එජාප යේ සමුළුව නිසා, ප්‍රතිසංවිධාන වැඩපිළිවෙළ නිසා තෘප්තියට පත්වෙලා ඉන්නේ, කුල්මත් වෙලා ඉන්නේ එජාපයේ පාක්ෂිකයෝ පමණයි. මෙතැන වෙන කිසිදු දෙයක් නැහැ.මේ තත්ත්වය තුළ රනිල් පිල හෝ සජිත් පිල ජය ගතහොත් ඉන් පසු යළිත් බෙදීමක් ඇති වෙනවා. ඒ නිසා මෙම තත්ත්වය තුළ ආණ්ඩුවට අභියෝගයක් වෙනවා නොවෙයි එජාපය තුළ අර්බුද තවදුරටත් උග්‍රවන එක තමයි වෙන්නේ.* ඉහළ ගිය අත්‍යවශ්‍ය භාණ්ඩ මිල පාලනයට ආණ්ඩුව මොන විදිහේ වැඩපිළිවෙළක් ද ආරම්භ කර තිබෙන්නේ?උත්සව සමය මුල්කර ගෙන තමයි අත්‍යවශ්‍ය භාණ්ඩ මිල ඉහළ යාමේ අර්බුදකාරී තත්ත්වය ඇති වුණේ. දැන් උත්සව සමය නිමාවෙමින් තිබෙනවා. ඒ තත්ත්වය තුළ බඩු මිල ඉහළ යාමේ තත්ත්වය ද ක්‍රමිකව අඩුවෙමින් තිබෙනවා. අනෙක් පාර්ශ්වයෙන් බැලුවහොත් පසුගිය දිනවල ඉහළ ගියේ අත්‍යවශ්‍ය භාණ්ඩ කිහිපයක මිල පමණයි. පසුගිය උත්සව සමයන්හි මීට වඩා බඩු මිල ඉහළ ගියා. එයට සාපේක්ෂව මෙවර තත්ත්වය ඊට වඩා හොඳ තැනකයි තිබුණේ.පසුගිය සතිවල තිබූ බඩු මිල ඉහළයාමේ ගැටලුවලට විසැඳුම් විදිහට ආණ්ඩුව ඇති කළ වැඩපිළිවෙළ රාශියක් සාර්ථක ලෙස ක්‍රියාත්මක කිරීමට සමත් වී තිබෙනවා. ඒ නිසා බඩුමිල ඉහළයාමේ ගැටලුව ආණ්ඩුවට සාර්ථක විදිහට ජයගැනීමට පුළුවන්කම ලැබී තිබෙනවා.* ආණ්ඩුව ඇතුලේ අභ්‍යන්තර අර්බුදයක් මතු වී තිබෙන බවට විපක්ෂයත් විපක්ෂයට හිතවත් මාධ්‍යත් සඳහන් කරනවා. මේ කතාබහවල ඇත්තක් තිබෙනවාද?ආණ්ඩුව ඇතුළේ සමහරු කියන විදිහේ අර්බුදයක් නැහැ. ඒත් ආණ්ඩුව තුළ ප්‍රජාතන්ත්‍රවාදී ලෙස තම තමන්ගේ මතවාද අදහස් පළ කිරීමේ නිදහස උපරිමයෙන් තිබෙනවා. ඒ නිසා ආණ්ඩුවේ සාමාජිකයකුට තමන්ගේ අදහස් උදහස් විවේචන එල්ල කිරීමට නිදහස තිබෙනවා. එවැනි නිදහස් අදහස් පළ කිරීම තමයි අර්බුදයක් විදිහට පිපිරීමක් විදිහට බෙදීමක් විදිහට උලුප්පා දැක්වීමට විපක්ෂය උත්සාහ කරන්නේ. ඒත් ජනාධිපතිතුමාගේ නායකත්වයෙන් යුතු මේ ආණ්ඩුව තවත් අවුරුදු ගණනාවක් ම ඉතාමත් ස්ථාවර මට්ටමින් තිබෙනවා. ඒ නිසා විපක්ෂය බලාපොරොත්තු වන විදිහේ අර්බුදයක් ආණ්ඩුව තුළ නැහැ. එහෙම අර්බුද ඇති වෙන්නෙත් නැහැ.* පසුගිය කාලයේ දී ආණ්ඩුවේ ප්‍රමුඛ තේමා පාඨයක් වූයේ දේශීය ආර්ථිකය නැංවීම, දේශීය කෘෂිකර්මාන්තය ඉහළ නැංවීම වැනි දේයි. ඒත් අදවන විට මෙම තේමා පාඨය යථාර්ථයක් බවට පත්වී නැතැයි සමහරුන් චෝදනා එල්ල කරනවා. මේ ගැන ඔබේ මතය කුමක් ද?මා නම් ඔය චෝදනාව පිළිගන්නේ නැහැ. දේශීයත්වය, දේශීය කෘෂිකර්ම රටාව මුල්කරගත් රජයේ ප්‍රතිපත්ති පළ දරා තිබෙනවා. ඉදිරියේදී තවදුරටත් මේ ප්‍රතිපත්ති ඉදිරියට ගෙන යාමට තමයි ආණ්ඩුව සැලැසුම් කර තිබෙන්නේ.අපට මුහුණදීමට සිදුවී ඇති ප්‍රධාන ගැටලුවක් වී තිබෙන්නේ එළවළු මිල ගණන් ඉහළ යාම වැනි දේවල්. ඒත් අපට මේ වගේ ප්‍රශ්න ගෙවත්ත තුළදීම විසඳාගැනීමට පුළුවන්කමක් තිබෙනවා. එහි දී ගෙවත්ත තුළ වගා කළ හැකි ක්‍රමවේදයක් ඇති කරනවා. ඒ සඳහා අවශ්‍ය බිම් කැබලි හඳුනාගැනීමට කටයුතු කරනවා.රජය බිත්තර, කුකුළු මස් ආනයනය සිදු කළේ ජනතාවට එම ද්‍රව්‍ය අත්‍යවශ්‍ය වූ මොහොතේයි. බිත්තර, කුකුළු මස් සඳහා ඇති වූ ඉල්ලුමත් සමඟයි මිල ඉහළ ගියේ. ඒ තත්ත්වය පාලනයට තමයි රජය ආනයනය කිරීමේ වැඩපිළිවෙළක් ක්‍රියාත්මක කර තිබෙන්නේ.ඒ වගේ ම ගම් මට්මටමෙන් ගෙවතු බිම් කැබැලි වගා කිරීමේ ව්‍යාපෘතියට රටේ තිබෙන සියලු අමාත්‍යාංශ සම්බන්ධ කර ගන්නවා වගේ ම එම කාර්යය සඳහා ක්‍ෂේත්‍ර නිලධාරීන් වශයෙන් සමෘද්ධි, නිලධාරියා, පවුල් සෞඛ්‍ය නිලධාරියා ඇතුළු ක්‍ෂේත්‍ර නිලධාරින් යොදාගැනීමටයි සැලැසුම් කර තිබෙන්නේ. මේ වැඩපිළිවෙළ මෙහෙයවන්නේ ආර්ථික, සංවර්ධන අමාත්‍යාංශය මඟින්. මෙ’මඟින් සැලැස්මක් ඇතිව මෙම වගා කටයුත්ත සිදුකිරීමට පුළුවන්කම ලැබෙනවා. මෙහි දී අප විශේෂ අවධානය යොමු කරන්නේ ප්‍රදේශයේ වෙළෙඳපොළේ වැඩියෙන් ම හිඟ භාණ්ඩය කුමක් ද කියලා. ඒ හිඟ ද්‍රව්‍ය වගා කිරීමට තමයි අප ප්‍රමුඛත්වය ලබා දෙන්නේ. එයින් ප්‍රදේශයේ ගෙවතු හිමියාට වගේ ම පාරිභෝගිකයාටත් වාසි සලසා ගැනීමට හැකියාව ලැබෙනවා.* ආර්ථික සංවර්ධන අමාත්‍යාංශය පිහිටුවා වසරකට ආසන්න වී තිබෙනවා. මේ අමාත්‍යාංශයේ කාර්යභාරය පිළිබඳ පැහැදිලි කිරීමක් සිදු කළ හැකි ද?යුද්ධයෙන් පසු මෙරට ඇති වී තිබෙන අලුත් තත්ත්වයට අවශ්‍ය ප්‍රවේශය හා පහසුකම් සපයාගැනීම තමයි ආර්ථික සංවර්ධන අමාත්‍යාංශයේ මූලික පරමාර්ථය වී තිබෙන්නේ. ජනාධිපතිතුමා, බැසිල් රාජපක්ෂ මහතාටයි, මේ සඳහා වූ වගකීම භාර දී තිබෙන්නේ. අද වෙද්දි අප ඒ වගකීම් නිසියාකාරව ඉෂ්ට කරමින් ඉන්නේ.මෙහි දී ආර්ථික සංවර්ධන අමාත්‍යාංශයේ සැලැසුම වෙලා තිබෙන්නේ සියලු අමාත්‍යාංශ සම්බන්ධීකරණය කර ගනිමින් ඔවුන්ගේ සම්පත් හා අපගේ සම්පත් යොදවා ගම් මට්ටමට නගර මට්ටමට අවශ්‍ය පහසුකම් සැපයීම තමයි ආර්ථික සංවර්ධන අමාත්‍යාංශයේ සැලැසුම වෙලා තිබෙන්නේ.අපට පුළුවන් වෙලා තිබෙනවා යටිතල පහසුකම් හොඳ තත්ත්වයකට ගෙන ඒමට ඒ වගේ ම සංචාරක ව්‍යාපාරයත් හොඳ තත්ත්වයකට පැමිණ තිබෙනවා. මේ තත්ත්වය රටේ ආර්ථිකය සංවර්ධනය සඳහා ඉතාමත් හොඳ අවස්ථාවක් විදිහට හඳුන්වා දෙන්න පුළුවන්. සංචාරකයන්ගේ ආකර්ශනයත් අවධානයත් මෙරටට යොමු කර ගැනීම තමයි වඩාත් වැදගත් කාරණය බවට පත්වන්නේ.* පසුගිය වසරේ සංචාරකයන්ගේ පැමිණීමේ ප්‍රගතිය පිළිබඳ තහවුරු කළ හැකි සාක්ෂි මොනවාද?පසුගිය අවුරුදුවල සම්පූර්ණයෙන් ම බිඳ වැටී තිබූ මේ ක්‍ෂේත්‍රය ගිය වසර තුළ තමයි ප්‍රකෘති තත්ත්වයට පත්වුණේ. ඒ අවුරුද්දේදී සංචාරකයන්ගේ පැමිණීම ලක්ෂ හය දක්වා ඉහළ ගියා. අප බලාපොරොත්තු වෙනවා මේ අවුරුද්දේදී එම ප්‍රමාණය තවදුරටත් ඉහළ නැංවීමට අවශ්‍ය සැලැසුම් අප විසින් ක්‍රියාත්මක කර තිබෙනවා. රජයේ මූලික ඉලක්කය වෙලා තිබෙන්නේ 2015 වසර වන විට මෙහි පැමිණෙන සංචාරකයන් ප්‍රමාණය තවදුරටත් ඉහළ නැංවීමයි. මෙවැනි වැඩපිළිවෙළ මඟින් ඉදිරි අනාගතය සුබදායී කර ගැනීමට අවශ්‍ය මාර්ගය නිර්මාණය කර ගැනීමට පුළුවන්කම ලැබෙනවා.* ආණ්ඩුවේ ඉලක්කය වෙලා තිබෙන්නේ ශ්‍රී ලංකාව ඉදිරි දශකය තුළ ආසියාවේ ආශ්චර්යය බවට පත් කිරීමයි. ඒ ඉලක්කය ජය ගැනීමට ආණ්ඩුවට හැකියාවක් තිබෙනවාද?අපට ඒ සඳහා අවශ්‍ය සැලැසුම් හා එම සැලැසුම් ක්‍රියාත්මක කිරීමට ඕනෑකරන ශක්තිය තිබෙනවා. ආර්ථික සංවර්ධන අමාත්‍යංශය ඇතුලු සියලු අමාත්‍යාංශ මේ වැඩපිළිවෙළ සඳහා එකාවන්ව පෙළගැසී සිටිනවා. ආණ්ඩුවට පමණක් මේ සැලැසුම් තිබුණාට ප්‍රතිඵලයක් නැහැ. ජනතාවත් එකාවන්ව මේ කාර්යය සඳහා එකට එක් විය යුතුයි. අපට මතකයි යුද අභියෝගය ජය ගැනීමට ජනතාව එදා එකාවන්ව එකට පෙළගැසුනා. අවශ්‍ය කරන කැප කිරීම් සිදුකළා.එදා තිබුණ මේ ඉලක්ක ගත ගමනට අවශ්‍ය මහජන සහයෝගය ජනතාවගෙන් ලැබුණා වගේ ම සංවර්ධනයට අවශ්‍ය සහයෝගය ලබාදිය යුතුයි. එහෙම වුණොත් තමයි රටේ ඉදිරි සංවර්ධනයට අවශ්‍ය කරන ගමන්මඟ විවෘත කර ගැනීමට අපට පුළුවන්කම ලැබෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=f1101142</link>
    <topic>වේලාපුරත් දේශාතරත් එක් කළ නගරය කළුතර</topic>
    <author>සටහන් - චතුරිකා ගමගේ  ඡායාරූප - ප්‍රසාද් පූර්ණමාල්</author>
    <content>ඓතිහාසික කළුතර බෝ සමිඳුන්ගේ මෙත් සිසිලසින් සපිරුණු කළුතර පුරවරයේ ඉතිහාසය බොහෝ ඈතට දිවයන්නකි. නිශ්චිත ලෙසට කළුතර ගැන ඉතිහාසයේ සඳහන් වන්නේ එකළොස් වැනි ශත වර්ෂයේ දී ය. ඒ අනුව එක්තරා සුළු කාල පරිච්ඡේදයක දී. රුහුණු රට රාජ්‍ය කළ වික්‍රම පාණ්ඩ්‍ය රජු කළුතර නැතහොත් වේලාපුර අගනුවර කරගෙන සිටි බව සඳහන් වේ. පුරාණයේ දී දකුණු කළුතර හැඳින් වූයේ වේලාපුර යනුවෙනි.සෑම විටම දකුණු කළුතර සහ උතුරු කළුතර පාලනය වූයේ ද වෙනම රාජධානි දෙක්ක යටතේ ය. එබැවින් පාලකයෝ දෙදෙනකු විසින් පාලනය කළ අතරම මෙම ප්‍රදේශ දෙක එකිනෙක සතුරු ප්‍රදේශයන් ද විය. රුහුණු රටේ මායිම දකුණු කළුතර වේලාපුර ලෙස හැඳින් වූ අතර උතුරු කළුතර හැඳින් වූයේ දේශාතර යනුවෙනි.කළුතර යන නාමය කළුතිත්ත යන්නෙන් බිඳී ආ බවත් කළු ගඟට යාබද භූමිභාගය කළුතර යන්නෙන් හැඳින් වූ බවත් ඉතිහාසයේ සඳහන් වේ. එසේම කළු ගඟ තොටුපළට දෙස් විදෙස් රටවලින් වෙළෙඳාම පිණිස වෙළෙන්දෝ බොහෝ පිරිසක් ළඟා වූ අතර ඒ අනුව වෙළෙඳාම සඳහා ද කළුතර ජනප්‍රියව පැවැති බව දැක්වේ.එතරම් වටිනාකමින් යුත් කළුතර නගරයේ පැවැති ශ්‍රී විභූතිය ආරක්ෂා කර ගනිමින් තිරසාර සංවර්ධනයෙන් යුතු ප්‍රසන්න පුරවරයක් ලෙස පවත්වාගෙන යාමට කළුතර නගර සභාවෙන් සුවිශේෂී කාර්යයභාරයක් සිදු කෙරේ. පසුගිය වසර කිහිපය තුළ නව සංවර්ධන ව්‍යාපෘති ක්‍රියාත්මක කරමින් ගෙන ගිය වැඩපිළිවෙළ තුළින් එය මනාව පසක් වෙයි.නගර සභාව ආපදා කළමනාකරණ මධ්‍යස්ථානය සහ ප්‍රාදේශීය ලේකම් කාර්යාලය සමඟ ඒකාබද්ධව ගංවතුර වැනි ස්වභාවික ආපදාවන් සඳහා දීර්ඝ කාලීන විසඳුම් ලබා දී තිබේ. එය ප්‍රදේශයේ ජනතාවට මහත් සහනයකි.පසුගිය වසර 4ක කාලය තුළ ප්‍රදේශයේ මාර්ග පද්ධතියෙන් 70 % පමණ පරිපූර්ණ කිරීමට නගර සභාවට හැකි වූ අතර ඉතිරි 30%ක ප්‍රමාණය නුදුරේ දී ම අවසන් කිරීමට නගර සභාව සූදානම් ය.මාර්ග පද්ධතිය මෙන්ම කාණු පද්ධතීන් ද නිසි පරිදි සකස් කර ඇත. ප්‍රදේශයේ විදුලි අවශ්‍යතාවයෙන් 90% පමණ මේ වන විට සම්පූර්ණ කොට අවසන්ව ඇත. නගරය පුරා ආලෝකය සපයන වීථි ලාම්පු නඩත්තුව සහ අලුත්වැඩියාව ද නගර සභාවේ අධීක්ෂණය යටතේ සිදු කෙරේ.එක් කොට්ඨාසයකට රථවාහන දෙකක් යොදමින් කුණු කසළ නිසි පරිදි එකතු කිරීමට නගර සභාව කටයුතු කෙළේ ය.ඒ අනුව මේ වන විට කළුතර නගරය සුපිරිසුදු පුරවරයක් බවට පත් කිරීමට නගර සභාව සිය සේවාව නිසි පරිදි ලබා දෙයි. නගරයේ සෞඛ්‍ය මට්ටම ඉහළ තත්ත්වයක පවත්වාගෙන යාමට නගර සභාව නිරන්තරයෙන් කටයුතු කරයි. විශේෂයෙන් 2005 වසරේ ඩෙංගු රෝගය උත්සන්න වූ කාලයේ දී මහජන සෞඛ්‍ය පරීක්ෂකවරුන්ගේ මූලිකත්වයෙන් ජනතාව සහ පාසල් ළමුන් දැනුවත් කිරීම සඳහා වැඩමුළු සම්මන්ත්‍රණ සහ ශ්‍රමදාන සංවිධානය කෙරිණි. එම නිසා පසුගිය වසර තුළ නගර සභා සීමාව තුළ ඩෙංගු රෝගීන් වාර්තා වූයේ ඉතාමත් සීමිත ප්‍රමාණයකි.කළුතර නගර සභාව, නගර සභා සීමාව තුළ සෑම පාසලකම වැසිකිළි නොමිලේ පිරිසුදු කර දීමේ ප්‍රජා සත්කාරකයක් ද ආරම්භ කර තිබේ. එසේම නගරයේ එකතුවන කුණු කසළ නිකරුණේ බැහැර නොකර අර්ථ චර්යා පදනම සමඟ සම්බන්ධව කුණු කසළ ලෙස බැහැර කරන පත්තර, කාඩ්බෝඩ් යනාදිය ප්‍රතිචක්‍රීකරණය කර විසිතුරු භාණ්ඩ නිෂ්පාදනය කිරීමේ කුඩා කර්මාන්ත ශාලාවක් පවත්වාගෙන යනු ලබයි. එහි දී ෆයිල් කවර යනාදිය නිෂ්පාදනය කරන අතර ඉදිරියේ දී ඒවා රජයේ කාර්යාල යනාදියට ලබා දීමට ද බලාපොරොත්තු වේ.ක්‍රීඩාවට ඉහළ තැනක් දෙමින් ප්‍රදේශයේ දුවා දරුවන්ගේ ක්‍රීඩා දක්ෂතාවයන් ඔප්නංවා ගැනීමට අවශ්‍ය පහසුකම්වලින් යුතු කළුතර නගර සභා උද්‍යාන ක්‍රීඩාංගණය පාපන්දු සම්මේලනයේත් ආසියානු පාපන්දු සම්මේලනයේත් උප සභාපති නීතිඥ මනිලාල් ප්‍රනාන්දු මහතාගේ දායකත්වයෙන් පසුගිය කාලය තුළ ඉදිකෙරුණි. සමස්ත ලංකා පාපන්දු තරගවලින් ජයග්‍රහණ හිමිකර ගන්නා බුල්ස්ටා ක්‍රීඩා සමාජයේ ක්‍රීඩකයන් පුහුණු කටයුතු සිදු කරන්නේ කටුකුරුන්ද පකිස්තාන් ක්‍රීඩාංගණයේ ය. ඉතිහාසයේ පළමු වතාවට ආසියානු සංවර්ධන බැංකුවේ ණය ආධාර යටතේ ඉතාමත් අලංකාරව කටුකුරුන්ද පකිස්ථාන් ක්‍රීඩාංගණය ඉදිකර තිබේ.එහි වැඩ කටයුතු මේ වන විට අවසන් වී ඇති අතර එය ඉදිරියේ දී විවෘත කිරීමට නියමිත ය. එසේම පසුගිය කාලයේ දී විනාශ වී තිබූ කටුකුරුන්ද රේන්ජස් ක්‍රීඩා පිටිය ද සංවර්ධනය කිරීමට නගර සභාව කටයුතු කර තිබේ.ප්‍රදේශයේ දුවා දරුවන්ගේ නැණැස පෑදීම සඳහා ද නගර සභාවෙන් විශාල සේවාවක් ඉටු වන අතර නගර සීමාව තුළ ප්‍රධාන පුස්තකාලය ළමා පුස්තකාල සහ ශාඛා පුස්තකාල කිහිපයක් පවත්වාගෙන යාමට අවශ්‍ය පහසුකම් සපයා දෙයි.2008 වසරේ දී බස්නාහිර පළාතේ පුස්තකාල තරගයෙන් කළුතර නගර සභාව ප්‍රථම ස්ථානය දිනා ගැනීමට ද සමත් විය. කොළඹ සිට ගාල්ල දක්වා ගමන් කිරීමේ දී හමුවන හොඳම නගර ශාලාව පිහිටා ඇත්තේ කළුතර නගරයේ ය. එය වසර 100 කට වඩා ඉපැරැණි ශාලාවක් වන අතර කළුතර නගර සභාව මඟින් එහි ප්‍රතිසංස්කරණ කටයුතු සිදු කරමින් ජනතා අවශ්‍යතා ඉටුකර ගැනීම උදෙසා අවශ්‍ය පහසුකම් සපයා දෙයි. එසේම නගර සභාව මඟින් පෙර පාසලක් ද පවත්වාගෙන යනු ලබයි.නගරයේ අලංකාරයටත් දුවා දරුවන්ගේ විනෝදයටත් සර්වෝදයේ ආධාර ඇතිව අලංකාර ළමා උද්‍යානයක් ද පසුගිය කාලයේ දී සකස් කෙරුණි.පරිසර අධිකාරිය සහ පරිසර අමාත්‍යාංශය මඟින් ශ්‍රී ලංකාවේ විශාලතම කොම්පෝස්ට් පොහොර නිෂ්පාදනාගාරය, පොහොරවත්ත ප්‍රදේශයේ ඉදිකරන අතර ඒ සඳහා කළුතර නගර සභාවේ ද දායකත්වය ලබා දී තිබේ.අවවාදයට වඩා ආදර්ශය උතුම් යැයි පැවසෙන නිසා නගර සභාව ද කළුතර එළවළු වෙළෙඳ පොළෙන් බැහැරවන එළවළු, පොහොර කර එම පොහොර භාවිතයෙන් නගර සභා භූමියේ එළවළු වගා කිරීමට සුදුසු ගෙවත්තක් සකස් කර තිබේ.හදිසි ආපදා ඇති වන්නේ අප නොසිතන අවස්ථාවන් හිදී ය. ඒ නිසා ඒ වෙනුවෙන් කල්තියා සූදානම් වී සිටීම අප කාගේත් යහපතට හේතු වේ. මේ නිසා කළුතර නගර සභාව ද හදිසි ගිනි ගැනීම් තත්ත්වයන්ට සාර්ථකව මුහුණ දීම සඳහා පසුගිය කාලයේ දී නගර සභා සම්පත් තුළට ගිනි නිවීම් ඒකකයක් ද එක්කර ගත්තේ ය.එය කළුතර නගරය අවට ජනතාවට ඉතාමත් ප්‍රයෝජනවත් සේවාවකි. නගර සභාවකින් ජනතාව බලාපොරොත්තු වන යටිතල පහසුකම් වලට අමතරව අධ්‍යාපනය, සෞඛ්‍ය සහ අනෙකුත් සියලුම සේවාවන් සපයමින් කොළඹට ආසන්න සංවර්ධිත නගරයක් ලෙස කළුතර පුරවරය පෙරට ගෙන ඒමට නගර සභාවෙන් සැලකිය යුතු කාර්යභාරයක් සිදු කැරේ.  * ඔබ බලයට පත් වන්නේ 2006 වසරේ දී යි. එතැන් සිට කළුතර නගරය සංවර්ධනය කිරීමට කිසියම් සැලැසුමක් තිබුණා ද ?පසුගිය කාලයේ සංවර්ධන සැලැසුම් සකස් කෙළේ මන්ත්‍රීවරුන්. නමුත් විදේශ සංචාරවලදී අපි දැකපු දෙයක් තමයි ප්‍රදේශයේ මහජනතාව එකතු කරලා ඔවුන්ගේ අදහස්වලට අනුව සැලැසුම් සකස් කිරීම. ඒ අනුව අපිත් ග්‍රාමීය ප්‍රදේශවලට ගිහින් ජනතාවගේ යෝජනා අරගෙන ඒවායේ වැදගත්කම අනුව පෙළ ගැස්සුවා. ඒ වගේම ග්‍රාම සේවා වසම් 16ට නියෝජිතයින් 16 දෙනෙක් පත් කළා. ඒ නියෝජිතයන් ගෙනුත් අදහස් අරගෙන ප්‍රමුඛතා ලැයිස්තුවක් සකස් කර අපිට තිබුණා ප්‍රතිපාදනවලට අනුකූලවන ආකාරයට ඒ සැලැසුම් අයවැයට ඉදිරිපත් කර ක්‍රියාත්මක කළා. අපට විවිධ විදෙස් ආධාරයන් ද මේ සංවර්ධන කටයුතු සඳහා ලැබුණා.* ඔබ පළාත් පාලන ආයතනයක වගකිව යුතු නායකයකු ලෙස ජනතාවට ලබා දෙන සේවාව කෙබඳු ද?මගේ ආගමේ විදිහට අපිට කියලා තියෙන්නේ ආයතනයක ප්‍රධානියෙක්, නායකයෙක් ලෙස ජනතාවගේ කතාවට ඇහුම් කන් දෙන්න කියලයි. ජනතාව සමඟ සුහදව කටයුතු කරලා ජනතාවට යහපත් දේ කියා දීම අපේ වගකීමක් ලෙස මම හිතනවා. මම උදෑසන 7.30 සිට කාර්යාලයේ රැඳී සිටිනවා. මහජන දිනය කියලා විශේෂ දිනයක් නැහැ. ඕනෑම කෙනකුට ඕනෑම දිනයක පැමිණ මා හමුවෙන්න පුළුවන්. මිනිස්සු අපි ළඟට එන්නේ විවිධ ප්‍රශ්න ඇතිවයි. ඔවුන්ගේ ප්‍රශ්නවලට සවන්දීලා ඉවසීමෙන් යුතුව ඔවුන්ගේ හිත සන්තෝෂ වන ආකාරයට අවශ්‍ය සේවාව ලබාදීමට මම හැම විටම කටයුතුª කරනවා.* පසුගිය කාලයේ සිදු කළ බදු සංශෝධනයත් සමඟ විශාල වෙනසක් නගර සභාව තුළ සිදු වුණා නේද ? ඒ පිළිබඳ සඳහනක් කළොත්ඔව්, 1994 න් පසු මේ නගර සභාව තුළ නව තක්සේරුවක් කරලා තිබුණේ නැහැ. පනතේ සඳහන් ආකාරයට නම් වසර 5න් 5ට නව තක්සේරුවකට යාම අවශ්‍යයි. නමුත් මනාප ප්‍රශ්න නිසා මේ නගර සභාව ඒකට යොමු වෙලා තිබුණේ නැහැ. නව තක්සේරුවකට යා යුතු බව මම 2007 දී යෝජනා කළා. 2008 වසරේ දී එම යෝජනාව පළාත් සභාවට යොමුකර මහ ඇමැතිතුමාගේ අනුමැතිය ලබාගෙන 2009 දී නව තක්සේරුව සිදු කළා. පසුව ලක්ෂ 90ක පමණ ප්‍රමාණයක තිබුණු වරිපනම් ආදායම 2008 දී ලක්ෂ 225 දක්වාත් 2009 වසරේ දී ලක්ෂ 325 දක්වා වර්ධනය කරගන්නත් අපට පුළුවන් වුණා. ඒ වගේ ම 2008, 2009 වර්ෂවලදී නගරයේ යටිතල පහසුකම් සාමාන්‍ය මට්ටමක තිබුණ නිසා 2010 වර්ෂයේ වැඩි මුදලක් අවශ්‍ය වුණේ නැහැ. ඒ නිසා අපි ව්‍යාපාරවලින් 25% කුත් ගෘහස්ථ වලින් 50%කුත් වරිපනම් බදු අඩු කරන්න තීරණය කළා. මෙතෙක් නගර සභා ඉතිහාසයේ මෙවැනි අඩු කිරීමක් කරලා තිබුණේ නැහැ.* ඔබ ආගමික සහජීවනය, සහයෝගීතාවය පවත්වාගෙන යාමට ලබා දෙන දායකත්වය කෙබඳු ද ?මුස්ලිම් ආගමේ මොහොමද් නබිතුමා කියලා තියෙන්නේ අන්‍යාගමිකයන්ට ගරු කරන්න කියලයි. මම හැම විටම අන්‍යාගමිකයන්හට ගරු කරනවා. වෙසක්, පොසොන්, උත්සව කාලයට පවා අපේ නගර සභාවේ භක්ති ගීත සංදර්ශන සහ විවිධ ආගමික වැඩසටහන් පැවැත්වූවා. ඒ වගේම රාමසාන් උපවාස කාලයේ දීත් අපේ ආගමික නායකයන් මෙන්ම හාමුදුරුවනුත් කැඳවා උපවාස අත්හරින උත්සව සැමරුවා. කතෝලික ආගමික උත්සවවලටත් මුල් තැනක් දුන්නා. පන්සල්වල ගිලන් වුනු භික්ෂුන් වහන්සේලාට මම පෞද්ගලිකවම උදවු උපකාර කරලා තියෙනවා. නගර සභාවේ යෝජනාවක් ඉදිරිපත් වුණා භික්ෂු නිකේතන සහ වැඩිහිටි නිවාසවල උදවියගේ අවමංගල්‍යයන්හීදී නගර සභාවේ ආදහනාගාරයේ දී නොමිලේ ඒ කටයුතු සිදු කිරීමට. එය අපවත් වු භික්ෂුන් වහන්සේලාට සහ ඒ වැඩිහිටියන්ට ලොකු උපහාරයක් කියලා මම හිතනවා.* කළුතර නගර සභාවේ සංවර්ධන කටයුතු සඳහා විදෙස් ආධාර හිමි වූ බව ඔබ සඳහන් කළා ඒ පිළිබඳ විස්තර කළොත්ඔව්, උදාහරණයක් විදිහට ගතහොත් ගිනි නිවීමේ ඒකකයක් ස්ථාපිත කිරීමට ආසියානු පෙර සූදානම් මධ්‍යස්ථානය කළුතර නගර සභාව තෝරාගෙන තිබුණා. එහි ගොඩනැඟිල්ල ඉදිකිරීමට කොරියානු රජයෙනුත්, වාහන සහ උපකරණ සඳහා නෙදර්ලන්ත රජයෙනුත් ආධාර ලැබුණා. මේ බොහොමයක් ආධාර ලැබුණේ විදෙස් සංචාරවල ප්‍රතිඵලයක් ලෙසයි. ඒ වගේම දැනට ලෝකයේ දියුණුම රටක් වන චීනයේ සීනිං නගරයත් කළුතර නගර සභාවත් ඒකාබද්ධ කොට අවබෝධතා ගිවිසුමක් අස්සන් කිරීමටත් අපි සූදානම් වෙනවා.  ඉස්සරට වඩා දැන් නගර සභාවේ සේවය ගොඩක් හොඳයි. කුණු ටික හරියට අස් කරනවා. පාරවල් කොන්ක්‍රීට් කිරීම වීථි පහන් නඩත්තු කිරීම ආදි කටයුතු නගර සභාවෙන් සිදු කෙරෙනවා. ඒ වගේම දැන් නගරය පිළිවෙළට සකස් කරනවා. මම නම් හිතන්නේ නගරයේ සංවර්ධනයට ගොඩාක් වැඩ කෙරිලා තියෙනව කියලයි.  සංවර්ධන කටයුතුත් සිදු කෙරෙනවා. ඒත් තව අඩුපාඩුත් ගොඩක් තියෙනවා. දැන් අපේ නගරය යම් කිසි පිළිවෙළකට සකස් කරලා තියෙනවා. පහුගිය දවස්වල කාණු පද්ධතිය හැදුවා. නමුත් බස් නැවතුම්පළේ තිබෙන වැසිකිලි කාලයක් තිස්සේ වහලා තිබුණා. ඒවා හරියට නඩත්තු කරන්නේ නැහැ. ඒ නිසා ජනතාව ගොඩාක් අසීරුතාවයට ලක් වුණා. ඔරලෝසු කණුව නඩත්තුවට සේවකයන් හිටියත් ඔවුන් ඒ රාජකාරිය හරියට කරන්නෙ නැහැ. ඒ නිසා මම හිතන්නේ නගර සභාව මේවා ගැන මීට වඩා උනන්දුවෙන් කටයුතු කළ යුතුයි කියලයි.  පහුගිය කාලේ නගර සභාවෙන් අපිට දැනෙන විදිහේ සේවයක් වුණේ නැහැ. මේ ප්‍රදේශයේ තව වැඩ ගොඩක් කෙරෙන්න තියෙනවා. කටුකුරුන්ද ප්‍රදේශයේ කාණු පද්ධතිය හොඳ නැහැ. ඒ වගේම ඒ ප්‍රදේශයේ ඇතැම් තැන් වල විදුලියත් නැහැ. මේ නගරයේ දුම්රිය පළ අසල පරණ ගොඩනැගිල්ලක් තියෙනවා. ඒක ඉවත් කළා නම් එතන පුද්ගලික බස් නවත්තන්න ගන්න තිබුණා. නමුත් ඒවාගේ දේවල් ක්‍රියාත්මක වෙන්නේ නැහැ. මේවාට නගරාධිපතිතුමාට දොස් කියන්න බැහැ. දැනට තිබෙන අඩු පාඩු සකස් කර ගැනීමට කාර්යක්ෂම වැඩපිළිවෙළක් සකස් කරනව නම් හොඳයි.  සමස්තයක් විදිහට ගත්තම නගර සභාවෙන් මේ බල ප්‍රදේශයේ සංවර්ධනයට ;ස්වයක් වෙනවා. නමුත් අපි වගේ දුප්පත් අයට නගර සභාවෙන් කිසිම සහනයක් නැහැ. මම ආබාධිතයෙක් නිසා මම මේ රස්සාව කරගෙන යන්න තැනක් නගර සභාවෙන් ඉල්ලුවා. නමුත් අද වෙන තුරු මට ඉන්න තැනක් හදල දෙන්න බලධාරීන් කටයුතු කළේ නැහැ. මගේ උත්සාහයෙන් තමයි මේ රස්සාව කරගෙන ඉන්නේ. බලධාරීන් මීට වඩා ජනතාවට සංවේදී විය යුතුයි කියලයි මම කියන්නේ.  නගරයේ පොදු වැසිකිලි හරිම අපිරිසිදුයි. නගර සභාවෙන් ඒවා හරියට නඩත්තු කරන්නෙ නැහැ. සේවකයෝ දාලා තිබුණත් ඒවා හරියට කෙරන්නේ නැහැ. ඒ වගේම බස් නැවතුම්පළෙත් වැසිකිලි නැහැ. මේවා නගර සභාවෙන් සිදු කළ යුතු කාර්යයන්. ඉඊජ් එකට යන පාරත් බොහොම අබලන්. බයිසිකලයකින්වත් යන්න බැහැ. පහුගිය කාලේ පදික වේදිකාවේ වෙළඳුන් ඉවත් කළා. ඒක නම් හොඳයි. දැන් නගරය ඒ නිසා පිළිවෙළයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>14</day>
    </date>
    <link>http://www.dinamina.lk/2011/01/14/_art.asp?fn=f1101143</link>
    <topic/>
    <author>චන්දන ජයවීර චිත්‍රණය-අරවින්ද සේනාධීර</author>
    <content>සුමති ටෙලි සම්මාන උළෙලේදී හා රයිගම් ටෙලි සම්මාන උළෙලේ දී කලාකරුවකුට ජීවිත කාලය තුළදී එක් වරක් පමණක් හිමිවන ස්වර්ණ සම්මානයෙන් අගැයීමට ලක් වූ ප්‍රවීණ රංගන ශිල්පී සතිස්චන්ද්‍ර එදිරිසිංහ මහතාගේ නිර්මාණ අගැයීමේ ප්‍රතිභාවලෝකන උළෙලක් ලබන 16 වෙනිදා සවස 6.00 කොළඹ ආනන්ද විද්‍යාලීය කුලරත්න ශාලාවේදී පැවැත්වේ. ටෙලි නිර්මාණවේදීන්ගේ සංසදය සංවිධානය කරන මෙම ප්‍රතිභාවලෝකන සන්ධ්‍යාවේ ප්‍රධාන ආරාධිතයා ලෙස ශිරන්ති රාජපක්ෂ මැතිනිය සහභාගි වේ. කලාකාමී සියලු දෙනා සඳහා විවෘත මෙම අගයීම් උළෙල නිමිතිකරගෙන ඔහුගේ කලාව පිළිබඳ අප සතිස්චන්ද්‍ර එදිරිසිංහ මහතා සමඟ කළ සංවාදය පහත පළවේ.* රංගන ශිල්පයට ඔබ යොමුවුණේ කොහොමද ?මගේ ලොකු අයියා (ධර්මසිරි එදිරිසිංහ) කලාකරුවෙක් නොවුණත් ඔහුට හොඳ රසිකත්වයක් තිබුණා. ඔහු මාව ජී.ඩී. ඇල්. පෙරේරා මහතා ට හඳුන්වා දුන්නා. ඒ අනුව මට ඔහුගේ ”වෙස්සන්තර” නාට්‍යයේ රඟපෑමට අවස්ථාව ලැබුණා.නාට්‍යය පුහුණුවීම් මාස අටක් පැවැත්වුණා. මම ඒ හැම පුහුණුවීමකටම ගියා. නමුත් මට කියන්නට තිබුණේ වචන අටක් පමණයි. ආධුනිකයෙක් හැටියට එදා තිබුණු කැපවීම තවමත් මාතුළ තිබෙනවා.* ඔබ රඟපෑ අනෙකුත් වේදිකා නාට්‍යය ගැන කියනවානම්රංගන ක්ෂේත්‍රයේ රැඳී සිටින්නට මට වුවමනාවක් තිබුණත් එතැනින් පස්සේ මට අවස්ථාවක් ලැබුණේ නැහැ. ඒ නිසා මම මොලියර්ගේ tatute දෘෂ්‍ය කාව්‍යය ඇසුරින් “බකතපස්” කියලා නාට්‍යයක් කළා.මේ නාට්‍යය නැරඹූ ගුණසේන ගලප්පත්ති මහතා හා හෙන්රි ජයසේන මහතා ඔවුන්ගේ නාට්‍යවල රඟපෑමට ආරාධනා කළා. ඒ අනුව මම ගුණසේන ගලප්පත්තිගේ ‘ලියතඹරා’ හා ‘මහගෙදර රීරි යකා” නාට්‍යයේත් හෙන්රි ජයසේනගේ “මනරංජන වැඩවර්ජන” නාට්‍යයේත් රඟපෑවා.මෙතැනින් පස්සේ මට නාට්‍යය කිහිපයකට ම රඟපාන්න අවස්ථාව ලැබුණා. ඒ අතරින් සුනන්ද මහේන්ද්‍රගේ ‘ගැහැනියක්’ හා ‘සයුරෙන් ආ ලඳ’ යන නාට්‍ය දෙකත් රංජිත් ධර්මකීර්තිගේ ‘මහගෙදර’ ‘චෙරි උයන’ නාට්‍යය හා දයානන්ද ගුණවර්ධනගේ ‘ඉබිකට්ට’, ජී.ඩී. ඇල් පෙරේරාගේ ‘රතුරෝස’ (රොමියෝ ජුලියට්) යන නාට්‍යය විශේෂයි.* වේදිකා රංගනයේ දී ඔබ වඩාත් කැමැත්තක් දැක්වූ සම්ප්‍රදායක් තිබුණා ද?මම එක සම්ප්‍රදායකට කොටුවුණේ නැහැ. නාට්‍ය නිෂ්පාදකයෙක් ලෙස ශෛලිගත හා තාත්වික යන සම්ප්‍රදායන් දෙකටම අයත් නාට්‍ය නිර්මාණය කළා. ‘සොක්කානෝ රජාණෝ’ හා ‘හොටබරි යුද්ධය’ ශෛලිගත සම්ප්‍රදායක් කළත් ‘බක තපස්’ හාා ‘අත්තිකාමල්’ නිෂ්පාදනය කළේ තාත්වික සම්ප්‍රදාය අනුවයි.රංගනයේදී වුණත් මම ප්‍රමුඛත්වය දුන්නේ චරිතය පිළිබඳවයි. ඊට ගැලපෙන අයුරින් රංගනය සකස් කර ගැනීමට මම උනන්දු වුණා.* ඔබ සිනමා අධ්‍යක්ෂකවරයෙක් වශයෙන් කටයුතු කරමින් චිත්‍රපට කිහිපයක් නිර්මාණය කළා නේද ?‘මාතර ආච්චි’ මම අධ්‍යක්ෂණය කළ මුල්ම චිත්‍රපටයයි. ඉන්පසුව ‘රජගෙදර පරෙවියෝ’, ‘ශ්‍රී මදාරා’ ‘සතර දිගන්තය’, ‘අධිෂ්ඨාන’, ‘වදුල’ යන චිත්‍රපට නිර්මාණය කළා.* එහිදී ඔබ නවකයන් සම්බන්ධ කර ගැනීමට උනන්දු වුණේ ඇයි ?මට තරුණයෙක් හැටියට ඉදිරියට යන්න ලැබුණේ බොහෝ දුෂ්කරතා මැද. ඒ නිසා මා ලැබූ එම අමිහිරි අත්දැකීම අනෙක් අයට උදා නොවිය යුතුය යන්න මම තරයේ විශ්වාස කළා. ඒ නිසා මම තරුණයන් සොයාගෙන ගොස් ඔවුන්ගේ හැකියාවන් මතුකර ගැනීමට උදව් කළා.වික්ටර් රත්නායක, රෝහණ වීරසිංහ, හේමපාල පෙරේරා වැනි දක්ෂ සංගීතඥයන් චිත්‍රපට සංගීත අධ්‍යක්ෂණයට පිවිසුණේ එහි ප්‍රතිඵලයක් හැටියටයි’ මිල්ටන් මල්ලවආරච්චි, වෝල්ටර් ප්‍රනාන්දු, මර්වින් පෙරේරා, සුනිල් එදිරිසිංහ, චිත්‍රපට ගායකයන් බවට පත්වුණේ මා නිර්මාණය කළ චිත්‍රපට හරහා ඊට අමතරව විජය නන්දසිරි, ක්වින්ටස් වීරකෝන්, සරත් ගුණරත්න, ආනන්ද අතුකෝරල, අනුර වරාගොඩ වැනි විශාල පිරිසක් රංගන ශිල්පීන් ලෙස සිනමාවට කැඳවාගෙන එන්නටත් මම මුල් වුණා.* මුල් අවදියේදී භික්ෂු චරිත නිරූපණය කිරීම මතභේදයට තුඩුදුන් සිදුවීමක් වූ නිසා ඔබටත් එවැනි අත්දැකීම්වලට මුහුණ පෑමට සිදුවුණාද ?ලාංකීය සිනමාවේ මුල් අවදියේදී භික්ෂු චරිත නිරූපණය කිරීමක් දක්නට ලැබුණේ නැහැ. ‘සරදියෙල්’ චිත්‍රපටයේ තමයි මුල් වරට භික්ෂු චරිතයක් ඇතුළත් වුණේ. විකට ශිල්පියෙක් හැටියට කටයුතු කළ ඩී.ආර්. නානායක්කාර ‘දෙවියනි ඔබ කොහිද’ චිත්‍රපටයේ භික්ෂුවක් හැටියට රඟපෑම නිසා ගිහියන් එවැනි චරිත නිරූපණය කිරීම ගැන සංවාදයක් මතුවුණා. නමුත් මට එවැනි අත්දැකීමකට මුහුණපෑමට සිදුවූයේ නැහැ.* නිරූපණය සඳහා භික්ෂු චරිත වැඩිවශයෙන් ලැබෙන්නට ‘කොටිවලිගය’ චිත්‍රපටයේ කළ රංගනය හේතුවුණාද?ගාමිණී ෆොන්සේකා මහතා අධ්‍යක්ෂණය කළ ‘කොටිවලිගය’ චිත්‍රපටයේ මට නිරූපණය කිරීමට ලැබුණේ තත්ත්පර 90ක දර්ශනයකට විතරයි. නමුත් එම චරිතයට සරසවිය චිත්‍රපට උළෙලේ සම්මානයක් ලැබුණා. එය කතාබහට ලක්වූ සිදුවීමක් වුණා.මුලින්ම භික්ෂුවකගේ චරිතයක් රඟපෑවේ ‘සැඩොල් කඳුළු’ චිත්‍රපටය වෙනුවෙන්. මේ වන විට මම භික්ෂු චරිත දොළහක් රඟපා තිබෙනවා.* කලාකරුවෙක් වශයෙන් ඔබේ අරමුණ කුමක්ද ?තෘප්තිය හා මිනිස්සු ආනන්දයෙන් ප්‍රඥාව කරාගෙන යායුතුය යන අරමුණ කලාකරුවෙක් වශයෙන් මා තුළ තිබෙනවා. ජනප්‍රියභාවය හෝ මුදල් ඉපයීම කලාවේ අරමුණු අතර කැඳවා ගතයුතුයැයි මම සිතන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101159</link>
    <topic>ජාතික පෝෂණසභාව පිහිටුවයි</topic>
    <author/>
    <content>ජාතික පෝෂණ සභාව ඊයේ (14) පිහිටුවන ලදී. ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පැවැති සාකච්ඡාවක දී මෙය පිහිටු වූ අතර මන්දපෝෂණ තත්ත්වය පහත දැමීම ඉලක්ක කර ගනිමින් විශේෂ මෙහෙයුම් කමිටුවක් ද මෙහිදී පිහිටවීය.රටේ විශේෂ අවධානයට ලක්විය යුතු ප්‍රදේශ තෝරා ගනිමින් ජනතාව දැනුම්වත් කිරීම, නිවැරැදි ආහාර පුරුදු සඳහා ජනතාව පෙළඹවීමට මේ සාකච්ඡාවේ දී තීරණය වූ අතර රජයේ සියලුම නිලධාරීන් මේ කටයුත්ත සඳහා යොදා ගැනීමට ද තීරණය විය.ලංකාවේ දැනට ක්‍රියාත්මක වන පෝෂණ ප්‍රතිපත්තිය හා ජනතාවගේ පෝෂණ තත්ත්වය දියුණු කිරීම සඳහා රජය ගෙන යන වැඩපිළිවෙළ මේ සාකච්ඡාවට එක්ව සිටි විදෙස් නියෝජිතයන්ගේ ඇගයීමට ලක්විය.ජනාධිපතිතුමා මෙහිදී කියා සිටියේ, ජාතික පෝෂණ ප්‍රතිපත්තිය නිසි සැලසුම් හා නිරීක්ෂණ සහිතව ක්‍රියාවට නැංවිය යුතු බවයි. එහිලා සෞඛ්‍ය, අධ්‍යාපන, ආහාර හා සමුපකාර ඇතුළු සියලු අමාත්‍යාංශවල සහයද අත්‍යවශ්‍ය බව ජනාධිපතිතුමා කියා සිටියේය. ශ්‍රී ලංකාවේ පෝෂණ තත්ත්වය නැංවීම සඳහා ලැබෙන අන්තර්ජාතික සහයද ජනාධිපතිතුමාගේ පැසසුමට ලක්විය.ලෝක සෞඛ්‍ය සංවිධානයේ නියෝජිත වෛද්‍ය ෆර්දෝසි රූස්තම් මේතා මහතාද මෙරට පෝෂණ වැඩපිළිවෙළට උපරිම සහය පළ කළේය. ආහාර සුරක්ෂිතාව ප්‍රවර්ධනය කිරීමේ වැදගත්කමද ඔහු අවධාරණය කළේය.රජයේ පෝෂණ ප්‍රතිපත්තිය විවිධ පැතිකඩ ඔස්සේ ව්‍යාප්ත වී තිබීම බෙහෙවින් අගය කළ යුතු බව ජගත් කෘෂිකර්ම හා ආහාර සංවිධානයේ නියෝජිත පැට්‍රික් ටී. එවන්ස් මහතා කියා සිටියේය. ලෝක ආහාර වැඩසටහනේ නියෝජිත අද්නන් ඛාන් මහතා පැවසුවේ තම සංවිධානයේ සහය ශ්‍රී ලංකා රජයට නිරතුරු හිමිවන බවයි. ජාතික පෝෂණ සභාව පිහිටුවා ගැනීමේ මූලික අරමුණ මෙරට මන්දපෝෂණ ප්‍රතිශතය ශීඝ්‍රයෙන් පහත හෙළීමයි.එය 2000 වසරේ සිට ස්ථාවර අගයක පවතී. මොණරාගල, අම්පාර වැනි දිස්ත්‍රික්කවල වැඩි අවධානයකින් පෝෂණ ව්‍යාපෘති කඩිනමින් ක්‍රියාත්මක කරන ලෙසද ජනාධිපතිතුමා මෙහිදී අදාළ අංශවලට උපදෙස් දුන්නේය. ජාතික රූපවාහිනියේ නුගසෙවන වැඩසටහනේ විශේෂ කාලයක් වෙන් කොට ගෘහනියන් හා මවුවරුන් දැනුම්වත් කිරීමේ අවශ්‍යතාවද ජනාධිපතිතුමා අවධාරණය කළේය.පාර්ලිමේන්තු මන්ත්‍රී සුදර්ශිණී ප්‍රනාන්දුපුල්ලේ මහත්මිය මෙහිදී පෙන්වා දුන්නේ, පවුල් සෞඛ්‍ය සේවය තවදුරටත් විධිමත් කිරීමෙන් අපේක්ෂිත පෝෂණ ඉලක්ක ජය ගත හැකි බවයි. මත්ස්‍ය නිෂ්පාදනය හා පරිභෝජනය ඉහළ නැංවීමෙන් මන්දපෝෂණය දුරලීමේ ජාතික ප්‍රතිපත්තියක් ක්‍රියාවට නංවන බව අමාත්‍ය රාජිත සේනාරත්න මහතා සඳහන් කළේය. මෛත්‍රීපාල සිරිසේන, බැසිල් රාජපක්ෂ, අතාවුද සෙනවිරත්න, අනුර පි‍්‍රයදර්ශන යාපා යන අමාත්‍යවරුද මෙහිදී අදහස් පළකළහ.මෙම අවස්ථාවට ග්‍රාමීය කටයුතු පිළිබඳ ජ්‍යෙෂ්ඨ ඇමැති අතාවුද සෙනෙවිරත්න, මෛත්‍රීපාල සිරිසේන, බැසිල් රාජපක්ෂ, අනුර පි‍්‍රයදර්ශන යාපා, මහින්ද යාපා අබේවර්ධන, දේශීය වෛද්‍ය ඇමැති සාලින්ද දිසානායක, ධීවර ඇමැති රාජිත සේනාරත්න යන ඇමැතිවරු ද, ජනාධිපති ලේකම් ලලිත් වීරතුංග, ලෝක බැංකු නියෝජිත සුන්දර රාජන් එස්. ගෝපාලන්, ලෝක ආහාර හා කෘෂිකර්ම සංවිධානයේ පැට්රික් ටී. එවන්ස්, ලෝක සෞඛ්‍ය සංවිධානයේ වෛද්‍ය ප්‍රයිර්ඩෝසි, ලෝක ආහාර වැඩසටහනේ ආනන්දන් කාබිත් මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101152</link>
    <topic>සෞභාග්‍යමත් ශ්‍රී ලංකාවක්ගොඩනඟන්න සැවොම එක්වෙමු</topic>
    <author/>
    <content>අපේ රටේ තිරසාර සාමය, සහජීවනය, සමානාත්මතාව සහ සෞභාග්‍ය අඛණ්ඩව පවත්වා ගෙන යාමට තෛපොංගල් දිනයේ දී එක් වන ලෙස ජනාධිපති මහින්ද රාජපක්ෂ මහතා සියලු දෙනාට ඇරියුම් කරයි.ජනාධිපතිවරයා මෙසේ ඇරියුම් කරන්නේ හින්දු භක්තිකයන් ගේ තෛපොංගල් දිනය නිමිත්තෙන් සුබ පැතුම් එක් කරමිනි.ජනතාව තුළ සුහදත්වය වර්ධනය වී, බිය සැක දුරු වී විශ්වාසය හා අන්‍යෝන්‍ය අවබෝධය සදාකල් පැවතීමට නිර්මල සිතින් මේ තෛපොංගල් දිනයේ කෙරෙන ප්‍රාර්ථනයන්ට තමා ද එක් වන බව ජනාධිපතිවරයා සඳහන් කරයි. එම සුබ පැතුම් පණිවුඩයේ මෙසේ ද දැක්වෙයි.තෛපොංගල් උත්සවය දමිළ හින්දු ජනතාවගේ ශිෂ්ඨාචාරය හා සංස්කෘතික හරයන් විදහාපාන ගොවි ජනතාවගේ මහෝත්සවයකි. හින්දු භක්තිකයන්ට පී‍්‍රතිමත් දවසක්, හිරු දෙවියන්ට කළගුණ සලකන උතුම් දවසක්. සූර්ය නමස්කාරය තුළින් සරුසාර ගොවිතැනට කළගුණ සැලකීමේ උතුම් දවසක් ලෙස තෛපොංගල් දිනය සංකේතවත් වේ. සංවර්ධනය නමැති රන් හිරු ධාරා වෙත ගමන් කරන ශ්‍රී ලංකාවේ හින්දු ජනතාව ලෝකයේ වෙසෙන හින්දු ජනතාවත් සමඟ සමරන සතුටුදායක දවසක්.“තෛයි මාසයේ උදාව නව මාවතේ උදාවයි”  ශ්‍රීලාංකේය මෙන්ම ලොව පුරා වෙසෙන දමිළ ජනතාවගේ සහෝදරත්වය තව තවත් ශක්තිමත් වේවා යි අගමැති දි. මු. ජයරත්න මහතා තෛපොංගල් උත්සවය නිමිත්තෙන් සුබ පැතුම් පණිවිඩයක් නිකුත් කරමින් කියා සිටී.එම නිවේදනයේ මෙසේ ද සඳහන් වේ.හින්දු සංස්කෘතියට අනුව හිරු දෙවියන් වන්දනා කිරීම හෙවත් තෛපොංගල් උත්සවය නිමිත්තෙන් සුභාශිංසන නිකුත් කරන්නේ හදපිරි සතුටිනි. අප රටේ මෙන්ම සමස්ත ලෝකවාසී හින්දු ජනතාවගේ ප්‍රධාන සංස්කෘතිකාංගයක් ලෙස සැලකෙන තෛපොංගල් උත්සවය සශ්‍රීකත්වය උදෙසා චිරාත් කාලයක සිට හිරු දෙවියන් වන්දනා කිරීම වෙනුවෙන් පවත්වාගෙන එන්නකි.ලොව පුරා දමිළ ජනතාවගේ ගෞරවයත් ආදරයත්, සහෝදර හැඟීමත්, විමුක්තිය නමින් උකසට ගත් ඊනියා විමුක්තිකාමීන් විසින් බිලිගත් දසදහස් ගණනක්වූ ජීවිත හා දරු දැරියන්ගේ අනාගතය පිළිබඳ යළි මෙනෙහි කිරීමට ද මෙය අවස්ථාවක් කරගැනීම වඩාත් උචිත බව මගේ හැඟීමයි.යළි එවැනි ව්‍යසනයන් ඇති නොවීම පිණිසද, සුරක්‍ෂිතභාවයෙන් හා සශ්‍රීකත්වයෙන් සපිරි අනාගතයක් මතු පරපුරට උදාකරදීම පිණිසද, පටු පරමාර්ථ හා අරමුණු වෙතින් දැන් අප නිදහස් විය යුතුය. ආදරයෙන්, දයාබරත්වයෙන්, සහෝදර බැඳීමෙන් මෘදු හදවතක කිසිවිටෙකත්, පටු ආත්මාර්ථකාමී සිතුවිලි පහළ නොවේ. මේ මාතෘභූමිය මගේ මෙන්ම ඔබේය.මගේද මෙන්ම ඔබේද දුවා දරුවන්ගේ ය. එය දිවිහිමියෙන් ආරක්‍ෂාකර දීම අප සියල්ලන්ගේම පරම යුතුකම හා වගකීම වන්නේය.යළිත් උතුරු නැගෙනහිර අහසේ කිසි දිනෙකත් කළු වලාකුලකට ඉඩක් නොමැත. සශ්‍රීකත්වයේ හිරු පායාවිත් තිබේ. සහෝදර බැඳීමෙන් මානව දයාවෙන් අප යළිත් පුනර්ජීවනය ලබමු.මේ තෛපොංගල් දිනය ඊට හොඳම දවසයි.ශ්‍රී ලංකාවාසී මෙන්ම ලොව පුරා දමිළ සහෝදර සහෝදරියෙනි, හිරු ;දවියන්ගේ ආශීර්වාදයෙන් ඔබ සැමගේ ජීවිත සෞභාග්‍යයෙන් පිරි සශ්‍රීකත්වයෙන් ඉතිරේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101153</link>
    <topic>මේ සීතලඉදිරියටත්</topic>
    <author>ශීලා උඩුවර හා භක්ති ධර්මපි‍්‍රය මෙන්ඩිස්</author>
    <content>දැනට පවතින සීතල ( ලානිනා ) තත්ත්වය එක්වරට බැහැර නොවන බව කාලගුණ විද්‍යා දෙපාර්තමේන්තුව කියයි.එම තත්ත්වය තවත් මාස කීපයක් පැවැතිය හැකි බව කියයි.මේ නිසා මේ සීත දේශගුණ තත්ත්වය හා අයහපත් කාලගුණ තත්ත්වය ඉදිරියටත් පැවැතිය හැකි බව එම දෙපාර්තමේන්තුව කියයි. ලානිනා තත්ත්වය තවමත් පැවතීම නිසා වළාකුළු වර්ධනය වීමේ හිතකර තත්ත්වයන් ඇති බැවින් සාමාන්‍ය වර්ෂාවට වඩා වැඩිපුර වැසි ඇතිවන බව එම දෙපාර්තමේන්තුව කියයි.උතුරු මැද නැඟෙනහිර ඌව උතුර හා මධ්‍යම පළාත්වලටත් හම්බන්තොට දිස්ත්‍රික්කයටත් කඩින් කඩ වැසි ඇතිවන අතර අහස වළාකුලින් බරවේ. දිවයින හා ඒ අවට මුහුදු ප්‍රදේශවල තරමක තද සුළං පවතී.ංකාවට උතුරින් ඇති සීතල ප්‍රදේශයෙන් සුළං හමා ඒම හා දහවල් කාලයේ වලාකුළුවලින් පිරි පැවතිම නිසා පොළවට සූර්යාලෝකය පතිත නොවීම හේතුවෙන් මේ සීතල තත්ත්වය පවතී.සමහර වීට මේ ලානිනා තත්ත්වය මුළුමණින්ම ඉවත්. වීමට තව මාස කීපයක් ගතවනු ඇතැයිද එම දෙපාර්තමේන්තු කියයි.ඊයේ උදේ 8.30න් අවසන් වූ පැය 24 තුළදී අනුරාධපුරයට මිලි මීටර් 19ක වැසි ලැබී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101154</link>
    <topic>‘ලිට්ට්‍රෝ ’ මිලවැඩි වන්නේ නෑ</topic>
    <author>විජයානි එදිරිසිංහ</author>
    <content>ලිට්ට්‍රෝ  ගෑස් මිල වැඩි කිරීමට එම සමාගම ඉල්ලා සිටියත් මිල වැඩි නොකිරීමට රජය තීරණය කර තිබේ.ජනාධිපති මහින්ද රාජපක්ෂ මහතාගේ උපදෙස් පරිදි මේ තීරණය ගෙන තිබේ. ලෝක වෙළෙඳ පොළේ ගෑස් මිල වැඩිවී ඇත. ලිට්ට්‍රෝ වැඩි වෙනවා නම් ගෑස් සිලින්ඩරයක මිල රුපියල් 120න් වැඩිවිය යුතුය. එම පාඩුව රජය විසින් දරාගෙන මිල වැඩි නොකිරීමට තීරණය කළ බව සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පවසයි.ලාෆ් ගෑස් මිල පසුගිය සතියේ රුපියල් 36න් වැඩි විය. ඊට හේතුව ලෝක වෙළෙඳ පොළේ ගෑස් ටොන් එකක් ඩොලර් 589 සිට 940 දක්වා වැඩිවීමයි. එසේ වැඩි නොකළා නම් ලාෆ් සමාගමට විශාල ලෙස පාඩුසිදු වෙනු ඇත.එම සමාගදම පාඩු පිට ගෙනයාම තුළින් පෞද්ගලික ව්‍යාපාරක ආයතනයක් බිඳ වැටීමට හේතු විය හැකිය. එම නිසා සුළු මුදලකින් ලාෆ්ස් ගෑස් මිල වැඩි කිරීමට රජය තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101155</link>
    <topic>රාජ්‍ය නොවන සංවිධානයක්රහසිගත මෙහෙයුමක</topic>
    <author>විජයානි එදිරිසිංහ</author>
    <content>මෙරට මානව හිමිකම් ක්‍රියාකාරකම් පිළිබඳව රහසිගතව සොයාබැලීම් කළ රාජ්‍ය නොවන සංවිධානයක තොරතුරු බුද්ධි අංශ මඟින් අනාවරණය කැරගෙන තිබේ.මෙසේ NON VIOLONCE PEASE FORSE  හෙවත් අවිහිංසාවාදී සාම බළකාය ලෙසින් කටයුතු කළ රාජ්‍ය නොවන සංවිධානය එම සංවිධානයයි.රජයට විරුද්ධව තොරතුරු සෙවීම සඳහා මොවුන් විසින් වව්නියාව ප්‍රදේශයේ දෙමළ ජාතිකයන් 15 දෙනෙක් යොදවා තිබූ බවද හෙළිකරගෙන ඇත. මේ කණ්ඩායම “ඩිෆෙන්ඩර්ස්” නමින් හඳුන්වා ඇත.මේ සංවිධානයේ අධ්‍යක්‍ෂවරිය ලෙස කටයුතු කළ තැනැත්තිය පසුගිය ජූලි මාසයේ මෙරටින් පිටුවහල් කර තිබේ. මේ රාජ්‍ය නොවන සංවිධානයේ කාර්යාලය කොල්ලුපිටියේ පවත්වාගෙන ගොස් තිබූ අතර දැන් එය දෙහිවල ප්‍රදේශයට රැගෙන ගොස් ඇති බවද සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101156</link>
    <topic>ගංවතුරින් විපතට පත් ජනතාවට කෝටි 11ක ආධාර රැගෙන ඉන්දීය ගුවන් යානාව දිවයිනට</topic>
    <author>භක්ති ධර්මපි‍්‍රය මෙන්ඩිස්, සහ කුමාරසිරි ප්‍රසාද් ගුවන් තොටුපල, ප්‍රාර්ථනා වීරසිංහ</author>
    <content>ගංවතුරෙන් පීඩාවට පත් උතුරු නැඟෙනහිර ජනතාවට ලබා දීම සඳහා රුපියල් කෝටි එකොළහක් පමණ වටිනා ආහාර හා භාණ්ඩ තොගයක් ගුවන් මඟින් ඊයේ (14) පෙරවරු ශ්‍රී ලංකාවට රැගෙන එන ලදී.ඉන්දියානු රජයේ ආධාර ලෙස ලැබුණු මේ ආහාර සහ භාණ්ඩ තොගය ශ්‍රී ලංකා ගුවන් හමුදාව හෙලිකොප්ටර් යානා යොදා ගනිමින් ජනතාවට ලබා දීමට කඩිනමින් ක්‍රියා කළ බව ගුවන් හමුදාව පවසයි.ඉන්දියානු ගුවන් සේවයට අයත් ඒ.එල් 76 ගුවන් යානයෙන් ටොන් 25ක ආහාර හා භාණ්ඩ මෙලෙස ගෙනවිත් තිබේ. ආර්ථික සංවර්ධන ඇමති බැසිල් රාජපක්ෂ, ආපදා කළමණාකරණ ඇමති මහින්ද අමරවීර, නියෝජ්‍ය ඇමති දුලිප් විජේසේකර යන මහත්වරු විසින් ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්ත් මහතා අතින් කටුනායක ගුවන් තොටුපලේ දී නිල වශයෙන් භාර ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101157</link>
    <topic>විපතට පත්පවුල් 6000කට කැනඩා ආධාර</topic>
    <author>මහින්ද අලුත්ගෙදර</author>
    <content>ජල ගැලීම් හේතුවෙන් විපතට පත් ශ්‍රී ලංකාවේ පවුල් 6000කට කඩිනමින් සහන සැලසීමට අවශ්‍ය පියවර ගන්නා බව කැනේඩියානු රජය පවසයි.විපතට පත් ජනතාවට වහාම සහන සැලසිය යුතු වන අතර ඒ නිසාම කැනඩාවේ සමාජ හා ආර්ථික සංවර්ධන මධ්‍යස්ථානය හරහා ඔවුනට සහන සැලසීමට කටයුතු කරන බව ශ්‍රී ලංකාවේ කැනේඩියානු මහ කොමසාරිස් බෲස් ලෙව් මහතා සඳහන් කරයි.ශ්‍රී ලංකාවේ ප්‍රදේශ රැසක ඇති වූ ජල ගැලීම් තත්ත්වය හේතුවෙන් විපතට පත් ජනතාවට සහන සැලසීම සඳහා ශ්‍රී ලංකා රජය, එක්සත් ජාතීන්ගේ සංවිධානය හා අනෙකුත් සංවිධාන ගෙන යන වැඩපිළිවෙළට ශක්තියක් වෙමින් මේ තීරණය ගත් බවත්, ශ්‍රී ලංකා රජය හා අනෙකුත් ආයතන කරන ඉල්ලීම් තව දුරටත් සලකා බලන බවත් මහ කොමසාරිස්වරයා අවධාරණය කරයි.හදිසි සහන සැපයුම් හා නිවාස ඉදිකිරීමේ දී අවශ්‍ය වන සෙවිලි උපකරණ ඇතුළු ආධාර රැසක් මෙහිදී කැනඩාවෙන් ශ්‍රී ලංකාවට ලබා දෙන අතර, ඔවුන්ගේ අවශ්‍යතා වෙනුවෙන් සම්පූර්ණ කරන අතරතුර අනෙකුත් ආයතන දිරිමත් කිරීම ද මෙහි තවත් අරමුණක් බව ශ්‍රී ලංකාවේ කැනේඩියානු මහ කොමසාරිස් කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n1101158</link>
    <topic>රු.50,000ක ‘පාම්පරක්’ රේගු දැලේ</topic>
    <author>සුභාෂිනී සේනානායක</author>
    <content>ශ්‍රීලාංකිකයකු විසින් ඉන්දියාවේ චෙන්නායි නුවර සිට මෙරටට රැගෙන ආ රුපියල් පනස්දහසක් වටිනා “පාම්පරක්” කිලෝග්‍රෑම් 18 ක් ඊයේ (14) ශ්‍රී ලංකා රේගුව අත්අඩංගුවට ගෙන තිබේ.ශ්‍රී ලංකාවට ගෙන ඒම තහනම් කරන ලද මත්වන අළු පුවක් ආශි‍්‍රත සංයෝගයක් වන මේ “පාම්පරක්” තොගය මෙරටට රැගෙන පැමිණි කළුතර පදිංචි ශ්‍රී ලාංකිකයාට රේගුව මගින් රුපියල් පනස්දහසක දඩයක් නියම කර තිබේ.පැකට් 10,000 කින් යුත් මේ පාම්පරක් තොගය රාජසන්තක කර ඇති අතර මේ වැටලීම රේගු අධිකාරි උපාලි අබේවර්ධන මහතා සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011510</link>
    <topic>කෝටිපති ව්‍යාපාරිකයාගේ ඝාතනයට 2ක් සැකපිට</topic>
    <author>ආණමඩුව විශේෂ ඊ. එම්. තිලකවර්ධන</author>
    <content>නාඳුනන තුවක්කුකරුවන් ගේ වෙඩි පහරට ලක්ව මිය ගිය සංගට්ටිකුලමේ කෝටිපති ව්‍යාපාරිකයා ගේ ඝාතනය සම්බන්ධයෙන් සැකකරුවන් දෙදෙනෙකු අත්අඩංගුවට ගෙන ඇත. මෙම ඝාතනයට යොදා ගත් බවට සැලකෙන ආයුධ කීපයක් පසුගිය දා පල්ලම ප්‍රදේශයෙන් හමු විය.අත්අඩංගුවට ගත් සැකකරුවන් යුද හමුදා සාමාජිකයන් වන අතර යුද හමුදා පොලිසිය මගින් ඔවුන් අත්අඩංගුවට ගෙන අධිකරණ නියෝග මත ආණමඩුව පොලිසියේ අපරාධ පරීක්‍ෂණ අංශයට භාර දී ඇත. ආණමඩුව පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011511</link>
    <topic>ප්‍රසිද්ධියේ දුම් බීපු හයකට දඩ</topic>
    <author>මහනුවර දිසා සමූහ</author>
    <content>ප්‍රසිද්ධ ස්ථානවලදී දුම්වැටි පානය කළ පුද්ගලයන් 06 දෙනෙකුට රු. 9000/-ක දඩ මුදල් ගෙවන ලෙස ගලගෙදර සංචාරක මහේස්ත්‍රාත්වරයා නියෝග කෙළේය. ගලගෙදර ප්‍රදේශයේ පදිංචි මෙම පුද්ගලයන් අධිකරණය වෙත ඉදිර්පත් කරන ලද්දේ ගලගෙදර පොලීසිය මගිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011512</link>
    <topic>නීතියට පිටින් ගෙන ආකෝටියක් වටිනා භාණ්ඩ රේගු දැලේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස මෙරටට රැගෙන ආ රුපියල් ලක්ෂ 100ක් පමණ වටිනා භාණ්ඩ තොගයක් ශ්‍රී ලංකා රේගුව මඟින් අත් අඩංගුවට ගෙන ඇත.නාන කාමර දොරවල් රැගෙන එන බව පවසමින් මේ භාණ්ඩ තොගය චීනයේ සිට රැගෙනවිත් තිබෙන අතර කාඩ් පැක් 122040ක්, කුඩා දරුවන්ගේ ප්‍රයෝජනයට ගන්නා කිරි බෝතල් 3120ක් හා දොර ලොක් 440ක් ඒ අතර වන බව ශ්‍රී ලංකා රේගුවේ නියෝජ්‍ය අධ්‍යක්‍ෂ සිසිර ද සිල්වා මහතා පැවැසීය.මෙලෙස රැගෙන එන ලද නාන කාමර දොරවල් ප්‍රමාණය සඳහන් කළ ගණනට වඩා වැඩි ප්‍රමාණයක් තිබු බවද අදාළ භාණ්ඩ තොගය රේගුවෙන් පිටවූවා නම් රජයට වන තීරු බදු අලාභය රුපියල් ලක්ෂ 70ක් පමණ වන බවද ඒ මහතා අවධාරණය කළේය.මෙම නීති විරෝධී භාණ්ඩ තොගය සහිත කන්ටේනරය පරීක්‍ෂා කිරීමේදී අදාළ භාණ්ඩ තොගය ඊයේ (14) සොයා ගෙන තිබෙන අතර මේ සම්බන්ධයෙන් පුළුල් පරීක්‍ෂණ ක්‍රියාත්මක කරන බවද ඒ මහතා කීවේය.අදාළ නීති විරෝධී භාණ්ඩ තොගය අත් අඩංගුවට ගැනීමට අදාළ වැටලීම සඳහා රේගු අධ්‍යක්‍ෂ කේ. රන්ජන්, නියෝජ්‍ය රේගු අධ්‍යක්‍ෂ සමන් ජයසිංහ, රේගු අධිකාරී කේ. එච්. පී. කුමාරසිරි, රේගු අධිකාරී නිහාල් ජයසේකර, සහකාර රේගු අධිකාරීවරුන් වන ධනසිරි ද සිල්වා, අක්තර් හසන්, ටී. යු. ආර්. මාරඹ, සහන් ප්‍රනාන්දු මහත්වරු එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011513</link>
    <topic>අයහපත් කාලගුණය හේතුවෙන්රජරට සරසවියේ පීඨ 3ක් වසයි</topic>
    <author>අමිල ප්‍රභාත් වනසිංහ</author>
    <content>මේ මස දාහත් වන දින (17) විවෘත කිරීමට නියමිතව තිබූ රජරට සරසවියේ පීඨ තුනක් අයහපත් කාලගුණය හේතුවෙන් මේ මස 23 වැනි දින දක්වා දීර්ඝ කිරීමට විශ්වවිද්‍යාලීය පාලන අධිකාරිය පියවර ගෙන තිබේ.මානව ශාස්ත්‍ර පීඨය, කළමනාකරණ පීඨය හා සමාජ විද්‍යා පීඨය මෙලෙස විවෘත කිරීම් දින දීර්ඝ කෙරිණි.ඒ අනුව එම පීඨයන් හි අධ්‍යයන කටයුතු මේ මස 24 වැනි දින සිට සිදුකෙරෙන බවද රජරට සරසවියේ ලේඛකාධිකාරි ඒ. ජී. කරුණාරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011514</link>
    <topic>ගංවතුරට මැදි වූ රජයේසේවකයන්ට වැටුප් සහිත නිවාඩු</topic>
    <author>භක්ති ධර්මප්‍රිය මෙන්ඩිස්</author>
    <content>ගංවතුරෙන් විපතටපත් සියලුම රජයේ සේවකයන් සඳහා වැටුප් සහිත නිවාඩු ලබා දීමට රජය තීරණය කර තිබේ.ප්‍රාදේශීය ලේකම්වරුන් සහ ග්‍රාම නිලධාරීන්ගේ සහතිකය මත නිවාඩු දින ගණන තීරණය කරන බව රාජ්‍ය පරිපාලන ස්වදේශ කටයුතු අමාත්‍යාංශයේ ලේකම් ඊ. බී. අබේකෝන් මහතා “දිනමිණට” පැවැසීය.මේ අතර නිවාඩු දින ගණන ලබා දීමේදී ගංවතුරට බලපෑ දිස්ත්‍රික්කය පිළිබඳවත් සිදු වූ හානි පිළිබඳවත් විශේෂ සැලකිල්ලක් දක්වන බව ලේකම් වරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011515</link>
    <topic>ගාල්ලේ ගුරු මාරුව අසාධාරණයිගුරුවරු පිරිසක් පැමිණිලි කරති</topic>
    <author>දකුණු පළාත් සංචාරක</author>
    <content>ගාල්ල කලාපයේ ගුරුමාරු කිරීම ඉතා අසාධාරණ ලෙස මෙවර සිදුකර ඇතැයි මාරුවීමට ලක්වී සිටින ගුරුවරුන් විශාල පිරිසක් පසුගියදා (13) ගාල්ල දිස්ත්‍රික් පාර්ලිමේන්තු මන්ත්‍රී නිශාන්ත මුතුහෙට්ටිගම මහතා හමුවී කියා සිටියහ.ගුරුමාරු ප්‍රතිපත්තියට එරෙහිවීම, විනිවිද භාවයෙන් තොරවීම, මාරු මණ්ඩලය අනුමත නොකළ ලැයිස්තුවක් ක්‍රියාත්මක කිරීම, විෂය භාර අධ්‍යක්‍ෂවරුන්ගේ නිර්දේශ නොමැතිවීම, මාරු මණ්ඩලයේ සියලු දෙනාගේ අත්සන් නොමැතිවීම ආදී අඩුපාඩු රැසක් යටතේ මාරුවීම් ක්‍රියාත්මක කර ඇති බව ද ගුරුවරු පැවසූහ.දීර්ඝ කාලයක් දුෂ්කර සේවාවේ යෙදී සිටි ගුරුවරුන් ද මෙවරත් නැවත දුෂ්කර සේවයට මාරු කර ඇති බවට ඔවුහු චෝදනා කළහ.ඒ අවස්ථාවේ මුතුහෙට්ටිගම මහතා විසින් දකුණු පළාත් අධ්‍යාපන ඇමැති චන්දිම රාසපුත්‍ර සහ පළාත් අධ්‍යාපන අධ්‍යක්ෂ කිත්සිරි ලියනගමගේ යන මහත්වරුන්ට දුරකථනයෙන් මෙම තොරතුරු දන්වා සිටියහ.එම ගුරුවරුන්ට අභියාචනා ඉදිරිපත් කිරීමට හැකි බව ඇමැතිවරයා සහ අධ්‍යක්ෂවරයා මෙහිදී මුතුහෙට්ටිගම මහතාට දන්වා සිටියහ. ඔවුන්ගේ ප්‍රකාශ මත අසාධාරණයට ලක්ව සිටින ගුරුවරුන්ට අභියාචනා ඉදිරිපත් කරන ලෙස උපදෙස් දුන් මුතුහෙට්ටිගම මහතා, අභියාචනා තීරණ එනතෙක් මාරුවීම් ලද පාසල්වල සේවයට වාර්තා නොකරන ලෙස දන්වා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011516</link>
    <topic>රජරට සරසවි සිසුන් නවදෙනාපීඨාධිපතිවරයාට වැඳ සමාව ගනිති</topic>
    <author>අනුරාධපුර මධ්‍යම විශේෂ</author>
    <content>මිහින්තලය රජරට විශ්වවිද්‍යාල පරිශ්‍රයේදී 2008 වසරේදී මානව ශාස්ත්‍ර හා සමාජ විද්‍යා පීඨයේ පීඨාධිපතිවරයා ඇතුළු පිරිසකට සාපරාධී බලහත්කාරය හා අයුතු අවහිර සිදුකිරීම සම්බන්ධයෙන් චෝදනා ලැබ සිටි මිහින්තලය විශ්වවිද්‍යාලයේ ශිෂ්‍ය ක්‍රියාකාරීන් නවදෙනකුට පීඨාධිපතිවරයාගෙන් වැඳ සමාව ගෙන නඩුව සමථයකට පත්කර ගන්නා ලෙස අනුරාධපුර ප්‍රධාන මහේස්ත්‍රාත් දර්ශිකා විමලසිරි මෙනෙවිය නියෝග කළාය.මහේස්ත්‍රාත්වරිය අදාළ නියෝගය නිකුත් කරනු ලැබුවේ පසුගියදා (12) නඩුව නැවතත් අනුරාධපුර මහේස්ත්‍රාත් අධිකරණයේ කැඳවූ අවස්ථාවේදීය. සිද්ධියට සම්බන්ධව චෝදනා ලැබ අධිකරණය හමුවේ වරද පිළිගත් සිසුන් නව දෙනා විවෘත අධිකරණයේදී මහාචාර්ය ආරියසේන ලගමුව මහතාට වැඳ සමාව ගනු ලැබූහ.විත්තිකාර සිසුන් නව දෙනා වෙනුවෙන් අධිකරණයට කරුණු දැක්වූ නීතිඥ රංජිත් රාජකරුණා මහතා කියා සිටියේ සිසුන් නවදෙනා පීඨාධිපතිවරයාගෙන් සමාව ගෙන මෙම නඩුව සමථයකට පත්කර ගැනීමට කැමැත්තෙන් පසුවන බවයි. මිහින්තලය පොලිසියේ ස්ථානාධිපති පොලිස් පරීක්‍ෂක සුජීව සිරිවර්ධන මහතාගේ උපදෙස් මත සැරයන් බණ්ඩාර (6258) හා පොලිස් කොස්තාපල් මිලාන් (48206) අධිකරණයට කරුණු කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011517</link>
    <topic>මස්කෙළිය බස් රථ අනතුරින් 40කට තුවාල: 6කට බරපතළයි</topic>
    <author>සමන්ති වීරසේකර</author>
    <content>මස්කෙලිය ගාඩ්මෝර් සිට ධාවන කළ පෞද්ගලික බස් රථයක් සායිමලේ මාර්ගයේ පළමු සැතපුම්කණුව අසල නිවෙසක තාප්පයක ගැටීමෙන් හතළිස් දෙනකු තුවාල ලබා මස්කෙළිය රෝහලට ඇතුළත් කැර තිබේ.බස් රථයේ රියැදුරු ඇතුළු හයදෙනකුගේ තත්ත්වය බරපතළ බැවින් ඔවුන් නාවලපිටිය රෝහලට මාරු කර යැවීමට පියවර ගෙන ඇත. තුවාලකරුවන් අතරින් 20 දෙනකු පමණ ඊයේ (4දා) දහවල් වනවිට රෝහලින් පිටව ගොස් ඇති බව රෝහල් ප්‍රකාශකයකු පැවැසීය. මස්කෙළිය රථවාහන අංශය වැඩිදුර පරීක්‍ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011518</link>
    <topic>සා: පෙළ ප්‍රායෝගිකපරීක්ෂණ කල්යයි</topic>
    <author>රක්ෂණ ශ්‍රීයන්ත</author>
    <content>රටපුරා පවතින අයහපත් කලගුණික තත්ත්වය නිසා මේ මස 17 දින සිට 28 දක්වා පැවැත්වීමට නියමිතව තිබූ සාමාන්‍ය පෙළ විභාගයේ සෞන්දර්ය විෂය ප්‍රායෝගික පරීක්ෂණය දින නියමයක් නොමැතිව කල්දමා ඇත.සංගීතය (බටහිර), දේශීය නැටුම්, නාට්‍ය හා රංග කලාව (දෙමළ/සිංහල), සිංහල සංගීතය, භරත නාට්‍ය, කර්නාටක සංගීතය යන විෂයයන් හී ප්‍රායෝගික පරීක්ෂණය පැවැත්වීම මෙසේ කල්දමා ඇති බව විභාග කොමසාරිස් ජනරාල් අනුර එදිරිසිංහ මහතා පවසයි.අයහපත් කාලගුණික තත්ත්වය යහපත් අතට හැරුණු වහාම ප්‍රායෝගික පරීක්ෂණ පැවැත්වෙන දින වකවානු සහ ප්‍රවේශ පත්‍ර අදාළ විදුහල්පතිවරුන් වෙත යොමු කරන බවත්, පෞද්ගලික අයදුම් කරුවන්ගේ ප්‍රවේශ පත්‍ර හා කාලසටහන් ඔවුන්ගේ පෞද්ගලික ලිපිනයන් වෙත යොමු කිරීමට කටයුතු යොදා ඇති බවත් විභාග කොමසාරිස්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011519</link>
    <topic>නිවාඩු අවලංගුයි</topic>
    <author/>
    <content>ගංවතුරෙන් විපතට පත්වූ අම්පාර, මඩකළපුව, පොළොන්නරුව හා ත්‍රිකුණාමලය යන දිස්ත්‍රික්කවල සේවය කරන ප්‍රාදේශීය ලේකම්වරුන්ගේ හා ග්‍රාම සේවා නිලධාරීන්ගේ නිවාඩු අවලංගු කර ඇති බව රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්. ඩී. ජේ. සෙනෙවිරත්න මහතා පවසයි.මේ දිස්ත්‍රික්කවල අත්‍යවශ්‍ය සේවා ප්‍රකාශයට පත්කර ඇති හෙයින් එම නිලධාරීන් වහාම සිය සේවා ස්ථානවලට වාර්තා කළ යුතු බව අමාත්‍යතුමන් වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=n11011520</link>
    <topic>ඉඟිනියාකඩ ගමේදී ඇතෙකු මරාඇත් දළ රු. ලක්‍ෂ 12කටවිකිණීමට ගිය කල්ලිය දැලේ</topic>
    <author>ඉන්දික පොල්කොටුව සහ රත්තොට ආරියරත්න ලියනගේ</author>
    <content>වස්ගමුව රක්ෂිතයට කලාපයේ විල්ගමුව ඉඟිනියාකඩ පරණ ගම්මානය ප්‍රදේශයේදී වෙඩි තබා ඇතෙකු ඝාතනය කර එම ඇතාගේ වටිනා ඇත් දළ යුගල රු. ලක්‍ෂ දොළහක මුදලකට අලෙවි කිරීමට ගිය පස්දෙනෙකුගෙන් සමන්විත කල්ලියක් රත්තොට පොලිසිය මගින් පෙරේදා (13) සවස අත්අඩංගුවට ගෙන ඇත.මෙහිදී අඩි 3 1/2 දිගින් යුත් ඇත් දළ දෙකක් බෝර – 12 ගිනි අවියක් ද, සැකකරුවන් සමඟ අත්අඩංගුවට ගෙන තිබේ.ඉඟිනියාකඩ පරණ ගම්මානයේ වැව අසල දී මෙයට මාස 6 කට පෙර අදාළ ඇතාට වෙඩි තැබීමෙන් පසු මේ ඇත් දළ යුගල සැකකරුවන් විසින් ලබාගෙන ඇති බැව් රත්තොට පොලිස් ස්ථානාධිපති පොලිස් පරීක්‍ෂක නිහාල් ජයවීර මහතා පැවසීය. අත්අඩංගුවට ගැනුණු සැකකරුවන් හෙට්ටිපොල හා විල්ගමුව ප්‍රදේශයේ පදිංචිකරුවන් වන අතර ඔවුන්ගෙන් එක් අයෙකු රක්ෂිත කලාපයන්හි සතුන් දඩයමේ දීර්ඝ කාලීනව යෙදුණු පුද්ගලයකු බව පොලිසිය අනාවරණය කර ගෙන ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මාතලේ කොට්ඨාස භාර ජ්‍යෙෂ්ඨ පොලිස් අධිකාරි තිලක් අබේගුණවර්ධන මහත්වරුන්ගේ උපදෙස් මත රත්තොට පොලිසියේ නිලධාරීහු පිරිසක් වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101151</link>
    <topic>අරඹ නව පාලමේඉදිකිරීම් අවසන් අදියරේ</topic>
    <author>කටාන සමූහ රන්ජිත් ලොකුපෝතාගම</author>
    <content>කටාන ආසනයේ අරඹ හා කුස්වල යන ගම්මාන යා කෙරෙමින් දඬුගම් ඔය හරහා ඉදි කෙරෙන, අරඹ නව පාලමේ වැඩ නිමවෙමින් පවතී.මේ අරඹ පාලම  ළඟදීම විවෘත කිරීමට නියමිත ය.එවකට මහා මාර්ග ඇමැතිව සිටි ටී. බී. ඒකනායක මහතා විසින්, ගම්පහ දිස්ත්‍රික් පාර්ලිමේන්තු මන්ත්‍රීනි, කටාන ශ්‍රී.ල.නි.ප ප්‍රධාන සංවිධායිකා, වෛද්‍ය විශේෂඥ සුදර්ශිනි ප්‍රනාන්දුපුල්ලේ මහත්මියගේ ආරාධනයෙන් අරඹ නව පාලම ඉදිකිරීම සඳහා මුල්ගල තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101152</link>
    <topic>ජල්තර - හේන්පිට මාර්ග වසර ගණනකින් පිළිසකර කර නැහැ</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ප්‍රාදේශීය සභා බල ප්‍රදේශයට අයත් ජල්තර හේන්පිට ප්‍රදේශයේ ප්‍රධාන මාර්ග සියල්ල වසර ගණනාවකින් සංවර්ධනය නොකිරීම නිසා දැඩිසේ අබලන් වී තිබේ.මේ නිසා දෛනික කටයුතු කරගෙන යෑම දුෂ්කර වී ඇතැයි හේන්පිට ප්‍රදේශවාසීහු පවසති.හෝමාගම ප්‍රාදේශීය සභාවේ හිටපු මන්ත්‍රී ඉන්දික කෝරළගේ මහතා (එජනිස) - ජල්තර හේන්පිට ප්‍රදේශයේ සියලු මාර්ග අයත් වන්නේ හෝමාගම ප්‍රාදේශීය සභාවටයි. සභාව වසර ගණනාවකින් ප්‍රදේශයේ මාර්ග සංවර්ධනය නොකිරීම නිසා සාමාන්‍ය වැස්සක් වැස්සත් මෙහි මාර්ග මඩ ගොහුරු බවට පත් වෙනවා.මේ නිසාම වසර ගණක සිට හේන්පිට ප්‍රදේශයේ මාර්ගවල තත්ත්වය පිළිබඳව ප්‍රාදේශීය සභාවට දන්වා මාර්ග සෑදීමට පියවර ගන්නා ලෙස ඉල්ලීම් රැසක් කළත් එය ඉටු වුණේ නැහැ. මාර්ග ඇතුළු යටිතල පහසුකම්වල විශාල අඩුවක් පවතිනවා.උදය කුරුප්පුආරච්චි මහතා - හේන්පිට ප්‍රදේශයට අයත් ප්‍රධාන පොදු නාන ළිඳ කඩා වැටී වසර පහක් පමණ වෙනවා. ප්‍රදේශයේ මාර්ගවලට වීදි ලාම්පු නැහැ. මේ නිසා රාත්‍රී කාලයට මාර්ගවල දැඩි අඳුරක් පවතිනවා. අවස්ථා ගණනාවක දී මෙය ඉටු කර දෙන ලෙස ඉල්ලීම් සභාවෙන් කළත් මෙතෙක් ඉටු වී නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101153</link>
    <topic>කළුතර මතුගම මාර්ගයේ</topic>
    <author>නාගොඩ විශේෂ – එන්. විජේරත්න</author>
    <content>කළුතර – මතුගම ප්‍රධාන මාර්ගයේ වංගුවක් සහිත අනතුරුදායක ස්ථානයකින් නාමල්ගම “රණවිරු මාවත” ප්‍රධාන පිවිසුම් මාර්ගය සම්බන්ධ වේ.නාමල්ගම ගම්මානයට පැමිණෙන හා පිටවන වාහන මේ වංගුව නිසා විශේෂයෙන්ම මතුගම දෙසින් පැමිණෙන වාහන වලට නිසියාකාරව දර්ශනය නොවේ.පසුගිය කාලය තුළ මෙලෙස අධික වේගයෙන් මතුගම සිට කළුතර දෙසට පැමිණෙන වාහන හා නාමල්ගමට පිවිසෙන හා පිටවන වාහන අනතුරුවලට ලක් විය.පාපැදිකරුවකු, පයින් ගමන් කළ පුද්ගලයකු ද වාහනවල ගැටී මරුමුවට පත්විය. තවත් අවස්ථාවල වාහන ගැටී බරපතළ හානි සිදුව ජීවිත බේරුනි.මේ වංගුව සහිත ස්ථානය පිළිබඳව මීට පෙරද පෙන්වා දුන් නමුත් තවමත් කිසිදු බලධාරියකුගේ අවධානයට ලක්වූ බවක් නොපෙනේ.කළුතර – මතුගම ප්‍රධාන මාර්ගයේ ඉදිකළ අඩි 4ක්, 5 ක් ගැඹුර පැති කාණු නිසා (විවෘතව ඇති) මේ ස්ථානයේ දී අනතුරක් සිදුවුවත් එය ඉඩතාම බරපතළ අනතුරක් බවට පත්වනු ඇත.විශේෂයෙන්ම මේ නිසා මතුගම දෙසින් පැමිණෙන වාහන වල රියැදුරන්ට වංගුව සහිත ස්ථානය හා සම්බන්ධ ප්‍රධාන පිවිසුම් මාර්ගය පිළිබඳව අවබෝධයක් ලබා ගැනීමට අවශ්‍ය ක්‍රියා මාර්ගයක් ගන්නා මෙන් ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101154</link>
    <topic>මතුගම පෞද්ගලික බස් නැවතුම්පොළ භූමිය මඩ වගුරක්</topic>
    <author>මතුගම මධ්‍යම සහ මතුගම සංචාරක</author>
    <content>මතුගම නගරයේ පෞද්ගලික බස් නැවතුම්පොළ භූමිය මේ වනවිට විශාල වළවල් හෑරී මඩ වගුරක් බවට පත්ව ඇත.ප්‍රදේශ ගණනාවකට ගමන් කරන පුද්ගලික බස්රථ මේ ස්ථානයේ නතර කළ පසු මගී ජනතාවට ගමන් කිරීමට ඇත්තේ ජලය පිරුණු මඩවළවල් බේරාගෙන අසීරුවෙනි.වැසි සහිත දිනවල මෙසේ බස් නැවතුම්පොළ මඩවීමත් සමගින් මගී ජනතාව දැඩි අපහසුතාවට පත්වෙති. මේ නිසා බස් රථවලින් මගීන් බැස්සවීම ද ගැටලුවක් වී ඇත.පුද්ගලික බස්රථ නැවතුම්පළට ඇති පිවිසුම් මාර්ගයේ කොන්ක්‍රීට් ලෑලි කැඩී බිදී ගොස් අවදානම් තත්ත්වයේ පවතී.මතුගම ප්‍රාදේශීය සභාවේ හිටපු සභාපති මෙරිල් මුණසිංහ මහතා - පුද්ගලික බස් නැවතුම් පොළේ අඩු පාඩු රැසක් පවතිනවා. වැසි දිනවල මගී ජනතාව දැඩි අපහසුතාවට මුහුණ දෙනවා. මේ පිළිබඳව බස්නාහිර පළාත් මාර්ගස්ථ ප්‍රවාහන අධිකාරිය වෙත දැනුම් දුන්නා. තවම පියවරක් ගෙන නැහැ.මේ ඉඩම් අයිතිය ප්‍රධාන බැංකුවක් සතු නිසා එය වැඩි දියුණු කර කටයුතු කිරීමට බදු පදනම මත එය ලබාගත යුතුයි. මතුගම නව බස් නැවතුම්පොළ විවෘත කළ පසු මේ ප්‍රශ්නයට විසඳුමක් ලැබෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101155</link>
    <topic>කිරිමැටි හාරන්නඅවසර දීමෙන් ගැටලු</topic>
    <author>නාගොඩ විශේෂ එන්. විජේරත්න</author>
    <content>නාගොඩ ගොවිජනසේවා බල ප්‍රදේශයට අයත් කපුහේන කොට්ඨාසයේ කුඹුරුවල කිරිමැටි හැරීම සඳහා ගොවිජන සංවර්ධන දෙපාර්තමේන්තුවේ අනුමැතියකින් තොරව භූ විද්‍යා හා පතල් කැණීම් කාර්යාංශය මගින් අවසර දීමෙන් ගැටලුවක් මතුව තිබේ.මේ සම්බන්ධයෙන් අදහස් දැක්වූ කළුතර දිස්ත්‍රික් සහකාර ගොවිජන සංවර්ධන කොමසාරිස් ඒ. එම්. ආරිෆ් මහතා කිරිමැටි හෑරීමට අදාළ ඉල්ලුම් පත්‍රය ගොවිජන සංවර්ධන දෙපාර්තමේන්තුවේ ප්‍රධාන කාර්යාලයට යොමු කළ බව සඳහන් කරයි.මේ වන විට කපුහේන කොට්ඨාසයේ කෘෂිකර්ම පර්යේෂණ හා නිෂ්පාදන සහකාර නිලධාරිනිය විසින් පොලිසියට පැමිණිලි කර තිබෙන අතර මෙවැනි තත්ත්වයන් නිසා නිලධාරීන් දැඩි අපහසුතාවයට පත්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101156</link>
    <topic>ගම්පොළ-දුනුකේඋල්ල මාර්ගයේගමන් බිමන් දුෂ්කරයි</topic>
    <author>ගම්පොළ සමූහ එස්. එන්. ගොඩමුන්න</author>
    <content>ගම්පොළ අටබාගේ හරහා දුනුකේඋල්ල දක්වා වූ මාර්ගයේ වසර 15 කට අධික කාලයක් පුරා ප්‍රතිසංස්කරණය නොකිරීම නිසා අද වන විට එහි ගමන් කිරීමට නොහැකිව විශාල පිරිසක් දැඩි පීඩාවට ලක්ව ඇතැයි ප්‍රදේශවාසීහු පෙන්වා දෙති.කි.මී. 15 ක් පමණ වන මේ මාර්ගයේ කි.මී. 7 ක දුරක් ඉතා අබලන් වී ඇති අතර විශාල වළවල් හෑරී ගල්මතු වී තිබේ.මේ මාර්ගයේ රථවාහන රැසක් එහා මෙහා ගමන් කරයි. ඒ අතර දිනපතා ධාවනය කෙරෙන බස්රථ කීපයක් නවතා ඇති බව ප්‍රදේශවාසීහු කියති.මේ මාර්ගයේ පාසල් 4 ක්, රෝහලක්, විහාරස්ථාන, පිරිවෙන් ඇතුළු රජයේ කාර්යාලද ඇති අතර ප්‍රදේශයේ ජීවත්වන 25000 ක් පමණ ජනගහනයට එදිනෙදා කටයුතු කර ගැනීමේදී දැඩි පීඩාවකට පත්වීමට සිදුව ඇතැයි ද ඔවුහු පෙන්වා දෙති.මේ ලෙස වසර ගණනාවක් මෙම මාර්ගය නොසෑදීම නිසා ගම්වාසීහු එක්ව විරෝධතා ව්‍යාපාරයක් ඇති කළද කිසිදු පලක් වී නැත.මේ පිළිබඳව අදහස් දැක් වූ අටබාගේ ඉහළගම ආනන්ද විහාර පරිවේණාධිපති අටබාගේ ධම්මාලෝක නාහිමි - විසිපන්දහසකට අධික ජනගහනයක් මේ ප්‍රදේශයේ ජීවත් වෙනවා. ඔවුන්ගේ කටයුතු සඳහා දිනපතා ගමෙන් පිට යෑමට ඔවුන්ට සිදුවෙනවා. නමුත් වසර 20 ක් පමණ ගමේ මාර්ගය අබලන්ව පවතින නිසා මේ අය දැඩි පීඩාවකට ලක්වෙලා.මාර්ගය සම්බන්ධයෙන් ප්‍රදේශයේ දේශපාලඥයන්ට, බලධාරීන්ට කීවත් වැඩක් වෙන්නේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101157</link>
    <topic>යකල්ල ආයුර්වේද සෞඛ්‍ය මධ්‍යස්ථානය වල්බිහි වෙලා</topic>
    <author>ගලෙන්බිඳුණුවැව තිනකරන් සුල්තාන් එම්. මහරුෆ්</author>
    <content>අනුරාධපුර දිස්ත්‍රික්කයේ ප්‍රදේශ රැසක ජනතාවගේ සෞඛ්‍ය ගැටලු විසඳමින් ජනතාවට ඉතා විශිෂ්ට සේවාවක් ඉටුකළ යකල්ල ආයුර්වේද සෞඛ්‍ය මධ්‍යස්ථානය වල්බිහි වී ඇත.ගලෙන්බිඳුණුවැව, කැකිරාව, මිහින්තලේ හා හොරොව්පොතාන ප්‍රදේශ ආවරණය වන පරිදි අනුරාධපුර ගලෙන්බිඳුණුවැව ප්‍රාදේශීය ලේකම් කාර්යාලයට අයත් යකල්ල නගරයේ අවුරුදු ගණනාවකින් මහජන සෞඛ්‍ය තත්ත්වය නංවාලීම පිණිස සේවය සැලසූ මේ ආයුර්වේද වෛද්‍ය මධ්‍යස්ථානය දැන් අභාවයට පත්වෙමින් පවතී.බාහිර රෝගී අංශය ඇතුළු වාට්ටු සංකීර්ණ දෙකකින් යුත් මේ ආයුර්වේද වෛද්‍ය මධ්‍යස්ථානය වසා ඇති නිසා මේ ගොඩනැඟිල්ල වල් බිහිවී ඇත. කැලෑවලින් වැසී ආයුර්වේද මධ්‍යස්ථාන තිබූ තැන් නොපෙනෙන තරමට පත්ව තිබීම කනගාටුදායක කරුණකි. දේශීය වෛද්‍ය ක්‍රමය නංවාලීම පිණිස විවිධ ඔසු පැළෑටි රාශියක් ද මේ මධ්‍යස්ථාන ගෙවත්තේ ඇත.පසුගිය අවුරුදු දෙකකට කලින් ගලෙන්බිඳුණුවැව නගරයේ මධ්‍යම ආයුර්වේද වෛද්‍ය මධ්‍යස්ථානයක් ඉදිකර විවෘත කිරීමෙන් පසුව මෙම ආයුර්වේද වෛද්‍ය මධ්‍යස්ථානය වසා දමා ඇත. මේ ගොඩනැඟිල්ල කිසියම් ප්‍රයෝජනයකට නොගෙන අයාල ගවයන්ගේ හා සුනඛයන්ගේ පාරාදීසයක් බවට පත්වී තිබේ.ගැහැනු, පිරිමි යනුවෙන් වෙන් වෙන්ව ඉදිකර තිබූ වාට්ටු සංකීර්ණ දෙකකින් යුත් මෙම ආයුර්වේද වෛද්‍ය මධ්‍යස්ථාන ගොඩනැඟිල්ල කිසියම් ප්‍රයෝජනවත් වැඩකට යොදා ගන්නා ලෙස ගම්වාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101158</link>
    <topic>උඩරට දුම්රිය මාර්ගයේ බිහිසුණුමකඩඉම ‘හකුරා වැටිච්ච ගල’</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කනින් ආරම්භ වන උඩරට දුම්රිය මාර්ගයේ ප්‍රධානතම ත්‍රාසජනක කඩඉම ලෙස “හකුරා වැටිච්ච ගල” ස්ථානය හැඳින්විය හැකිය.විශාල කළුගල් පර්වතයක් හරහා ඉංගී‍්‍රසි “එල්” අකුරේ හැඩයට කපන ලද අඩි දහඅටක් පළල කට්ටයක් හරහා අඩි දහසක පමණ දුරක් දුම්රිය ඇදී යන්නේ අඩි දහසකට ආසන්න ගැඹුරු ප්‍රපාතයක් පසු කරමිනි.මේ පර්වතයට හකුරා වැටිච්චගල ලෙස නම් කර ඇත්තේ එකල කන්ද උඩරට රාජධානී සමයේ කිතුල් මැදීමට ගිය රජවාසලට හකුරු සපයන්නකු මේ ප්‍රපාතයට වැටී මියයෑම නිසා යැයි කියැවේ.සබරගමු මිටියාවත් කඳු වැටි සහ ඉන් ඔබ්බෙහි වූ මධ්‍යම කඳුකරයේ උස් කඳු මුදුන්ද මනාව දර්ශනය වන ත්‍රාස පවුව පාමුල පිටිසර ගම්මාන රැසකි. ඒ අතර දුනුගම, මාලියද්ද සහ මීපිටිගලය.උඩරට දුම්රිය මාර්ගය තැනීමේ දී ඉංගී‍්‍රසි ඉංජිනේරුවන් මේ මාර්ග කොටස සැලසුම් කර ඇත්තේ කිසිම හේතුවකින් දුම්රිය පීලි පැනීමක් සිදු නොවන ආකාරයටය. මෙම රේල් පීලි දෙකට අමතරව තවත් ආරක්ෂිත අතිරේක පීලි දෙකක් යොදා තිබේ.උඩරට දුම්රිය මාර්ගයේ පයින් ගමන් කරන්නකුට මෙම ත්‍රාස පවුව ඉතාම හොඳින් දැක බලා ගැනීමට හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r1101159</link>
    <topic>පල්කුඹුර රජමහා විහාරයේ ඉපැරැණි තඹ සන්නස  </topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>හාරිස්පත්තුව ඓතිහාසික පල්කුඹුර රජමහා විහාරයේ ඉපැරැණි තඹ සන්නසක් සුරක්ෂිතව තබා ඇත.ගම්පොළ රාජ්‍ය පැවැති යුගයේ හතර වැනි බුවනෙකබාහු රජුගේ පුත් ජයවීර අස්තාන කුමරු ප්‍රාන්ත රජකම ලබා අකුරු ඉගෙනීම සිදු කෙළේ මේ විහාරයේ වැඩවිසූ පඬිරුවනක් වූ පල්කුඹුරේ අත්නිදස්සී නාහිමියන්ගෙන් බව කියැ වේ.ඒ වෙනුවෙන් හැටපස් අමුණු ගම්වරක් විහාරය සතුකොට පූජා කළ බවත් පෘතුගිසි ආක්‍රමණයෙන් පසු මේ විහාරය සහ එහි තිබූ ලේඛන විනාශයට පත් වුණු බවත් පැවැසේ.පසුකලක එනම් බු. ව. 2341 දී සෙංකඩගල පුර රජකළ ශ්‍රී වික්‍රමබාහු රාජසිංහ රජු මේ විහාරයේ නේත්‍රා තැබීමේ පින්කමකට සහභාගි වී පල්කුඹුරේ අත්නිදස්සි නාහිමිට නැවතත් ඉර සහ හඳ ලාංඡනය සටහන් කළ තඹ සන්නසකින් ඉඩම් ගොඩ මඩ හැටපස් අමුණක් විහාරය සතු කොට පූජා කර මහනුවරට වැඩමකර ශ්‍රී දළදා වහන්සේගේ තේවා කටයුතු සිදුකරනා ලෙස නියෝග කොට ඇත. තඹ ලෝහයෙන් සැකසූ ඇත්දළ මිට සහිත දර්ශණීය වටාපොතක් දළදාවේ තේවාකටයුතුවලදී පවන් සැලීමට පූජා කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=r11011510</link>
    <topic>අතීතයේ ශ්‍රී විභූතිය දැක ගන්නමහනුවර කෞතුකාගාරය කදිම තැනක්</topic>
    <author>තිලක් පුෂ්ප කුමාර සේනානායක සහඅම්පිටිය සමූහ ජයනාත් පීරිස්</author>
    <content>මහනුවර දළදා මාළිගාව අසල පිහිටි ජාතික කෞතුකාගාරය ඉපැරැණි වටිනාකමින් යුත් භාණ්ඩ එක් රැස් කර ඇති ස්ථානයකි. ජාත්‍යන්තර බෞද්ධ කෞතුකාගාරයට පිවිසෙන මාර්ගයේ මෙය පිහිටා ඇත.වීර කැප්පෙටිපොළ දිසාව පරිහරණය කළ නිල ඇඳුම මෙහි ප්‍රදර්ශනයට තබා ඇත. රන් බොත්තම් සහිත බෝ කංචුකය, පිහිය, මල්ගහ සහිත හතර මුළු තොප්පිය මේ ඇඳුම් පැළඳුම්වලට අයත් වේ.17, 18 වන සියවස්වලට අයත් කතුරු හිරමණ, ආහාර අනුභවයේ දී උපකාරකයක් ලෙස යොදාගත් සේරක්කලය, 17 වැනි සියවසේ ඕලන්ද පලඟාන්, 17, 18 සියවස්වල පැන්බඳුන්, මැටිබඳුන්, පුරාණ ලේඛන කලාව සඳහා භාවිත කළ උපකරණ වූ පන්හිඳ හා ලෝහමය උල්කටු, පුරාණ පිරිත්පොත්, පැරැණි පිත්තල පහන් මෙහි තිබේ.හෙළ රජදරුවන්ගේ සමයේ භාවිත කළ හෙල්ල සහ ඊතල හෙළ වනිතාවන් පැළැඳි මාල වර්ග හා වෙනත් ආභරණ 19 වැනි සියවසට අයත් නිළමේ වරුන්ගේ ඇඳුම් කට්ටල ද මෙහි ප්‍රදර්ශනය කැරේ. මහනුවරට පැමිණි විට යා යුතුම තැනක් ලෙස මහනුවර කෞතුකාගාරය හැඳින්විය හැකි ය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101151</link>
    <topic>හිටපු ක්‍රීඩක ක්‍රීඩිකාවන්ටත් සංගම්වලනිලතල දෙන ලෙස යෝජනාවක්</topic>
    <author>පි‍්‍රන්ස් ගුණසේකර</author>
    <content>කී‍්‍රඩා සංගම් නිලවරණවලදී ක්‍රීඩක ක්‍රීඩිකාවන්ට නිලතල ලබාගත හැකි ක්‍රමවේදයක් සකසන ලෙස ක්‍රීඩා ඇමැති මහින්දානන්ද අළුත්ගමගේ මහතාට යෝජනාවක් ඉදිරිපත් වී ඇත.ශ්‍රී ලංකාවේ ක්‍රීඩා සංවර්ධනය සඳහා ඉදිරිගමන් මග සකස් කිරීමේ වැඩමුළුවේදී ඇමැතිවරයාට මේ යෝජනාව ඉදිරිපත් වී ඇත. ඊයේ පදනම් ආයතනයේදී මේ දෙදින වැඩමුළුව නිමාවට පත්වූ අතර එයට ක්‍රීඩා සංගම් 52ක ප්‍රධානීන් පුහුණුකරුවන් හා ප්‍රවීණ ක්‍රීඩක ක්‍රීඩිකාවන් එක්ව සිටියහ.දැන් පවතින ක්‍රමය යටතේ ක්‍රීඩා සංගම්වල නිලතල ලබා ගැනීමට හිටපු ක්‍රීඩක ක්‍රීඩිකාවන් උත්සහ ගත්තද බොහෝ අවස්ථාවලදී එම අවස්ථා අහිමිවී යන බව ප්‍රකාශ වී ඇත. එසේ හෙයින් ක්‍රීඩාව පිළිබඳ ලද දැනුම් සම්භාරය පරිපාලනයට එක්කිරීමේ අවස්ථාව අල්ප බැවින් ක්‍රීඩක ක්‍රීඩිකාවන්ට සංගම්වලට පහසුවෙන් පත්විය හැකි ක්‍රමවේදයක අවශ්‍යතාව පැහැදිලි කර ඇත.එමෙන්ම ක්‍රීඩා සංගම් නිල කාලය වසරක් දක්වා දීර්ඝ කරන ලෙසද වැඩමුළුවේදී ඉල්ලා ඇත. වසරින් වසර ක්‍රීඩා සංගම් නිලවරණ පැවැත්වීමට යෑමේදී පත්වන නිලධාරී පිරිසට සැලසුම් සකස්කර ක්‍රියාවට නැගීමට ප්‍රමාණවත් කාලයක් නොමැති බව ක්‍රීඩා සංගම් ප්‍රධානීන්ගේ අදහස වී ඇත.මේ පිළිබඳව ක්‍රීඩා ඇමැති මහින්දානන්ද අළුත්ගමගේ මහතාගෙන් විමසූවිට ඒ මහතා පැවැසුවේ ක්‍රීඩාවේ ගමන්මග කෙසේ විය යුතුද? යන වැඩමුළුවේ වැදගත් යෝජනා රැසක් ලැබුණු බවයි. එම යෝජනා සියල්ල ලබාගෙන අවසන් වැඩ පිළිවෙල ගැන තීන්දුව ඉක්මනින් ප්‍රකාශ කරන බව ක්‍රීඩා ඇමැතිවරයා පැවැසීය.“ක්‍රීඩක ක්‍රිඩිකාවන්ට සංගම්වල නිසි තැන ලබාදීමේ යෝජනාව ඉතා හොඳ එකක්. ඔවුන්ගේ දැනුම ක්‍රීඩාවේ දියුණුවට ඉවහල් කරගත යුතුයි. එම යෝජනාව කෙරෙහි විශේෂ අවධානයක් යොමු කරනවා” යැයි අළුත්ගමගේ මහතා පැවැසීය.“මෙවැනි වැඩමුළුවක් පැවැත්වීම ඉතිහාසගත වෙනවා. ක්‍රීඩා සංගම් සියල්ල එක මතයකට පැමිණ ක්‍රීඩාවේ දියුණුවට කරුණු දැක්වීම හා වැඩ පිළිවෙලකට දායකවීම ඉතාම සාර්ථක වුණා.සියලු ක්‍රීඩා සංගම් ලොකු සහයෝගයක් ලබා දුන්නා. මේ වැඩමුළුව විශාල ප්‍රගතියක් ලැබු පියවරක්” ක්‍රීඩා ඇමැතිවරයා පැවැසීය.මේ දෙදින වැඩමුළුවේ අවසන් වාර්තාව අනුව ක්‍රීඩා පරිපාලනයේ වෙනස්කම් සිදුවනු ඇතැයිද අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101152</link>
    <topic>බස්නාහිර පිලට ලකුණු 3ක ජයක්</topic>
    <author/>
    <content>ශ්‍රී ලංකා ක්‍රිකට් ආයතනය සංවිධානය කරන අන්තර් පළාත් එක්දින ක්‍රිකට් තරග මාලාවේ ඊයේ (14) එස්. එස්. සී. පිටියේ පැවැති බස්නාහිර හා කඳුකර කණ්ඩායම් අතර තරගයේ දී ආලෝකය මඳවීම හේතුවෙන් තරගය අතරමග නතර කළ අතර ඩක්වර්ත් ලුවිස් ක්‍රමයට බස්නාහිර පිලට ලකුණු 3ක ජයක් හිමිවිය.පළමුව පන්දුවට පහර දුන් බස්නාහිර පිල ඕවර 50 අවසානයේ දී සියලුදෙනා දැවී ලකුණු 258 ක් රැස් කළහ.ටී. එම්. සම්පත් ලකුණු 76 ක් රැස් කරමින් කණ්ඩායමේ වැඩිම ලකුණු ලාභියා විය. ඔහු පන්දු 71කට මුහුණදුන් අතර හතරේ පහර 8ක් හා හයේ පහර 2ක් එල්ල කළේය.ආරම්භක පිතිකරු යුගලය වූ චමින්ද වාස් ලකුණු 57 හා තිලකරත්න ඩිල්ෂාන් ලකුණු 52 ක් ලබා ගත්හ.පන්දු යැවීමේ දී චමින්ද විදානපතිරණ ලකුණු 41 කට කඩුලු 3 ක්ද, නුවන් කුලසේකර ලකුණු 47 කට කඩුලු 2ක් ද සචිත් පතිරණ ලකුණු 38කට කඩුලු 2ක් ද බිඳ හෙළූහ.පිළිතුරු ඉනිම ක්‍රීඩා කළ කඳුරට පිල ඕවර 42ක දී කඩුලු 5ක් දැවී රැස් කරනු ලැබුවේ ලකුණු 199ක් පමණි.කුමාර් සංගක්කාර ලකුණු 84 යි. යොහාන් ද සිල්වා 40 යි.පන්දු යැවීමේ දී ලසිත් මාලිංග, තිසර පෙරේරා, තිලකරත්න ඩිල්ෂාන්, ඇන්ජලෝ මැතිව්ස් හා කෞෂාල් ලොකුªආරච්චි කඩුලු 1 බැගින් දවාගත්හ.අද (15) රුහුණු සහ ඌව අතර තරගයද හෙට (16) කඳුරට හා වයඹ අතර තරගයද එස්. එස්. සී. පිටියේ දී පැවැත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101153</link>
    <topic>භානුකගෙන් අගනා ලකුණු 149ක්</topic>
    <author/>
    <content>සංචාරක එංගලන්ත 19 න් පහළ ක්‍රිකට් පිල හා ශ්‍රී ලංකා 19 න් පහළ ක්‍රිකට් කණ්ඩායම අතර ඊයේ (14) ගාල්ලේ දී ආරම්භ වූ සිව්වැනි ටෙස්ට් තරගයේ පළමු දිනය නිමාවට පත්වන විට කාසියේ වාසිය දිනා පළමුව පන්දුවට පහර දෙන ශ්‍රී ලංකා පිල කඩුලු 4 කට ලකුණු 376 ක් ලබා සිටියේය.විශිෂ්ට පිතිහරඹයක නිරතවූ භානුක රාජපක්‍ෂ ලකුණු 149 ක් රැස්කරමින් නායකත්ව ඉනිමක් ක්‍රීඩා කළේය.ඔහුගේ ඉනිම පන්දු 184 කදී හතරේ පහර 18 ක් හා හයේ පහර 4 ක් ඇතුළත් වී තිබුණි. යශෝධ ලංකා ලකුණු 80 ක් ද, ධනංජය ද සිල්වා ලකුණු 84 ක් ද රැස්කළහ.පන්දු යැවීමේදී ජැක් පාර්සන් ලකුණු 72 කට කඩුලු 2 ක් ද, ඇඩම් බාල් ලකුණු 33 කට කඩුලු 1 ක් ද, ලෙවිස් ජෝර්ජි ලකුණු 51 කට කඩුලු 1 ක් ද බිඳ හෙළීය.අද (15) තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101154</link>
    <topic>ඩකාර් මෝටර් රථ කිරුළට නසාර් ළඟාවෙයි</topic>
    <author>ආජන්ටිනා (ඒ.එෆ්.පී.)</author>
    <content>ඩකාර් රැලියේ කිලෝමීටර් 523ක දුරින් යුත් මෝටර් රථ අංශයේ 11 වැනි අදියරේ ජය හිමිකර ගත් කටාර් රාජ්‍යයේ නසාර් අල් අට්ටියා සමස්ත මෝටර් රථ තරගාවලියේ තවදුරටත් පෙරමුණ ගනිමින් සූරතාව දිනා ගැනීමට ආසන්නයට පැමිණීමට සමත් විය.මේ අනුව පසුගිය වසරේ සූරයා වන ස්පාඤ්ඤයේ කාලෝස් සේන්ස්ට යළි මෝටර් රථ කිරුළ අත්කර ගැනීමේ බලාපොරොත්තු අතහැර ගැනීමට සිදුවිය.11 වැනි අදියරේ දී සිය මෝටර් රථයේ ඇතිවූ කාර්මික දෝෂයක් හේතුවෙන් සේන්ස් තරගය නිමා කරනු ලැබුවේ නසාර් ඇතුළු තරග කරුවන් 11 දෙනකුට පසුවය. මේ හේතුවෙන් සමස්ත තරගාවලියේ දෙවැනි ස්ථානයේ සිට 3 වැනි ස්ථානය තෙක් පසුබැසීමට සේන්ස්ට සිදුවිය.මේ අතර යතුරු පැදි තරග ඉසව්වේ ජය වාර්තා කිරීමට ප්‍රංශයේ සිරිල් ඩෙස්ප්‍රෙස් සමත් විය. සමස්ත තරගාවලියේ දෙවැනි ස්ථානයේ පසුවන ඩෙස්ප්‍රෙස්ට තරගය නිමා කිරීමට ගතවූ කාලය පැය 4 කුත් මිනිත්තු 33 ක් සහ තත්පර 13 කි. සමස්ත තරගාවලියේ පෙරමුණේ පසුවන මාර්ක් කොමා ඩෙස්ප්‍රෙස්ට වඩා මිනිත්තු 2 ක් හා තත්පර 11 ක් පසුපසින් තරගය නිමා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101155</link>
    <topic>සිරියාව ජපානයට පරදී</topic>
    <author>දෝහා (ඒ.එෆ්.පී.)</author>
    <content>සිරියාව ගෝල් 2 -1 ක් ලෙස පරාජයට පත් කළ ජපානය ආසියානු කුසලාන පාපන්දු තරගාවලියේ පිළිමළුන් පිටු දැකීමේ තරගවටය සඳහා සුදුසුකම් ලැබීමට ආසන්නව සිටියි.ජෝර්දානය සමග පැවැති පළමු තරගය ගෝල් 1 - 1 ක් ලෙස ජය පරාජයෙන් තොරව අවසන් වීමෙන් තවදුරටත් තරගාවලියේ රැඳී සිටීම සඳහා ජපානයට මේ තරගය අතිශය තීරණාත්මක තරගයක් විය.මේ අතර තෙවරක්ම ආසියානු පාපන්දු සූරයන් වූ සෞදි අරාබිය ගෝල් 1 -0 ක් ලෙස පරාජයට පත්කොට තරගාවලියෙන් ඉවත් කිරීමට ජොර්දානය සමත් විය.සෞදි අරාබිය පළමු තරගයෙන්ද සිරියාවට ගෝල් 2 -1 ක් ලෙස පරාජයට පත්විය.1996 වසරෙන් පසු ආසියානු පාපන්දු තරගාවලියෙන් පළමු වටයෙන්ම සෞදි අරාබියාව ඉවතට විසි වූ ප්‍රථම අවස්ථාව මෙය වේ.කෙසේ වුවත් සෞදි අරාබියට පළමු වටයේ තවත් තරගයක් ඉතිරිව තිබේ. ඒ ජපානය සමගයි.කණ්ඩායම් 16ක් තරග වදින මෙවර ආසියානු කුසලාන තරගාවලිය කාණ්ඩ 4ක් යටතේ කටාර් රාජ්‍යයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101156</link>
    <topic>වේල්ස් කුමාර විදුහල දෙවැනි කොටසේඅවසන් මහා තරගයට</topic>
    <author/>
    <content>ශ්‍රී ලංකා පාසල් ක්‍රිකට් සංගමය විසින් මෙහෙයවනු ලබන අන්තර් පාසල් 13න් පහළ ‘රන් කැකුළු’ කුසලාන ක්‍රිකට් තරගමාලාවේ දෙවැනි කොටසේ පැවති අවසන් පූර්ව තරගයෙන් හෝමාගම මැදි විදුහලට එරෙහිව පැරබෝලා ක්‍රමවේදයට අනුව ලකුණු 59 ක ජයක් අත්කර ගනිමින් අවසන් මහා තරගයට සුදුසුකම් ලැබීමට වේල්ස් කුමාර විදුහල් ‘බී’ පිල සමත් විය.පළමුව පන්දුවට පහර දුන් වේල්ස් කුමාර විදුහල ඕවර 45 අවසානයේ කඩුලු 8 කට ලකුණු 203 ක් රැස් කළේය. ආලෝක ප්‍රනාන්දු ලකුණු 76 ක් ලබා ගත් අතර විශ්ව පීරිස් ලකුණු 42 ක් රැස් කළේය.පන්දු යැවීමේ දී මනුක ඩිල්ෂාන්, අසංක හෙට්ටිආරච්චි, පූර්ණ දයානන්ද හ හසිත කරුණාරත්න කඩුලු 2 බැගින් දවාලූහ.පිළිතුරු ඉනිම ක්‍රීඩා කළ හෝමාගම මැදි විදුහල ඕවර 31 ක් අවසානයේ කඩුලු 7 ක් දැවී ලකුණු 105 ක් ලබා ගත් අතර ආලෝක තත්වය මඳවීමේ හේතුවෙන් තරගය නිමා කොට පැරබෝලා ක්‍රමවේදය අනුව තරගයේ ජය පැරදුම තීරණය කෙරිණි.හෝමාගම මැදි විදුහල වෙනුවෙන් සන්දීප අංජන ලකුණු 16 ක් හා මහේෂ් රවිශංක ලකුණු 15 ක් ලබා ගත්හ.පන්දු යැවීමේ දී වත්සුල ද සිල්වා ලකුණු 20 කට කඩුලු 3 ක් දවා ගත් අතර ආලෝක ප්‍රනාන්දු ලකුණු 40 කට කඩුලු 2 ක් දවාලීය.මේ අනුව වේල්ස් කුමාර විදුහල් ‘බී’ පිල, සාන්ත පීතර විදුහල් ‘බී’ පිල සමඟ දෙවැනි කොටසේ අවසන් මහා තරගයට සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101157</link>
    <topic>ජනමාධ්‍ය හා ප්‍රවෘත්ති අමාත්‍යාංශ ක්‍රිකට් නායකත්වය ඉන්ද්‍රජිත්ට</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශ ක්‍රිකට් කණ්ඩායමේ නායකයා ලෙස ඉන්ද්‍රජිත් ප්‍රතාපසිංහ සහ නව උප නායකයා ලෙස එම්.ජේ.එම්.යසීර් පත්ව සිටියි.මේ වන විට තරඟ 13 කට නායකත්වය දී ඉන් තරඟ 08ක ජය වාර්තා කිරීමට ඉන්ද්‍රජිත් ප්‍රතාපසිංහ සමත්ව සිටී. ක්‍රිකට් කණ්ඩායමේ සිටින දක්ෂතම වේගපන්දු යවන්නෙකු ලෙස ඔහු සැලකේ. ක්‍රිකට් කණ්ඩායමේ උප නායක ධූරයට පත් වූ එම්.ජේ.එම්.යසීර් දැනට කණ්ඩායමේ සිටින ජ්‍යෙෂ්ඨතම ක්‍රීඩකයෙකි.දක්ෂ තුන් ඉරියව් ක්‍රීඩකයෙකු ලෙස පිළිගැනෙන ඔහු “දක්ෂතම පන්දු යවන්නා” ලෙස දෙවරක්ම සම්මානයට පාත්‍ර විය.ජනමාධ්‍ය හා ප්‍රවෘත්ති අමාත්‍යාංශ ක්‍රිකට් කණ්ඩායමේ කළමනාකරු තණ්ඩුල නිශාන්ත ජයතුංග සහ කණ්ඩායමේ පුහුණුකරු නිමේෂ් පෙරේරා යන මහත්වරුන් විසින් කරනු ලැබූ නිර්දේශයන් මත අමාත්‍යාංශ ක්‍රිකට් මෙහෙයුම් කමිටුව පත්වීම් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101158</link>
    <topic>ප්‍රදීප් ලියනගේ ගේ විනය පරීක්‍ෂණය 18 වැනිදාට කල් යයි</topic>
    <author>ෆවුස් මොහොමඩ්</author>
    <content>රගර් සංගමයේ විනය නීති උල්ලංඝනය කරමින් ශ්‍රී ලංකා රගර් පිලේ හිටපු නායක ප්‍රදීප් ලියනගේ විසින් මාධ්‍ය වෙත කරනු ලැබූ ප්‍රකාශයක් සම්බන්ධව ඊයේ (14) පැවැත්වීමට නියමිතව තිබූ විනය පරීක්‍ෂණය ලබන 18 වැනිදාට කල් දැමූ බව ශ්‍රී ලංකා රගර් සංගමයේ ලේකම් ශේන් දුල්ලෑව මහතා “දිනමිණ” ට පැවැසීය.මේ පරීක්‍ෂණය සඳහා තව ලිපි කීපයක් අවශ්‍ය වී තිබීම හේතුවෙන් විනය පරීක්‍ෂණය කල් දැමීමට සිදුවූ බව දුල්ලෑව මහතා සඳහන් කළේය.රටවල් පහක සහභාගිත්වයෙන් අප්‍රේල් මාසයේ පැවැත්වෙන ආසියානු රගර් තරගමාලාවේ අවසන් තරගාවලියට සුදුසුකම් ලැබූ ශ්‍රී ලංකා පිලේ 63 දෙනෙකුගෙන් යුත් සංචිතයට ප්‍රදීප් ලියනගේ ඇතුළත් කර ගැනීම තීරණය වන්නේ මේ විනය පරීක්‍ෂණයෙන් පසුවය.මේ පරීක්‍ෂණයේදී නිදහසට කරුණු දැක්වීමට ලියනගේ ට අවස්ථාව ලැබෙන බවත් ශ්‍රී ලංකා සංචිතයට ඔහු ඇතුළත් කර ගන්නේද යන බව තීරණය කෙරෙන්නේ විනය පරීක්‍ෂණයේ ප්‍රතිඵල අනුව බවත් දුල්ලෑව මහතා වැඩිදුරටත් ප්‍රකාශ කළේය.පසුගිය වසරේ පොදු රාජ්‍ය මණ්ඩලයීය ක්‍රීඩා උළෙල නියෝජනය කළ ශ්‍රී ලංකා රගර් කණ්ඩායම ඒ සඳහා පුහුණුවෙමින් සිටි කාලවකවානුව “කාලය කා දැමීමක්” බවට ප්‍රදීප් ලියනගේ විසින් මාධ්‍ය වෙත ප්‍රකාශ කරනු ලැබීමේ හේතුවෙන් මේ විනය පරීක්‍ෂණය කැඳවා තිබේ. මේ හේතුවෙන් ඔහු ආසියානු සූරතාවලිය සඳහා නම් කළ 63 දෙනකුගෙන් යුත් සංචිතයට එක්කොට තිබුණේ නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s1101159</link>
    <topic>මුදිත සංවත්සර ක්‍රීඩා හෙට</topic>
    <author/>
    <content>දිවයිනේ පැරණිතම ක්‍රීඩා සමාජයක් වූ වත්තල කෙරවලපිටිය මුදිත ක්‍රීඩා සමාජයේ 51 වැනි සංවත්සර උළෙල මේ මස 16 වැනි දින කෙරවලපිටිය විජය කුමාරණතුංග ක්‍රීඩා පිටියේදී පැවැත්වෙයි.මෙදින පෙරවරු 9.00ට ආධුනික සහ අවුරුදු 50 න් ඉහළ, ගම හරහා දිවීමේ තරගයක් පැවැත්වෙන අතර වින්සන් ද පෝල් අල්විස් අනුස්මරණ කුසලාන සිවුකොන් එල්ලේ තරගාවලියක් ද පැවැත්වීමට කටයුතු යොදා තිබේ.මැද කොළඹ ශ්‍රී විජය – වැලිවේරිය කාන්ති, කඳාන සා. සෙබස්තියන් සහ කෙරවලපිටිය මුදිත යන ක්‍රීඩා සමාජ මේ තරගාවලියට සහභාගි වෙයි.මීට අමතරව කෙරවලපිටිය මුදිතගේ සංවත්සර සමරු උළෙල නිමිත්තෙන් සංවිධානය කළ විශේෂ වැඩසටහන් කීපයකි. ජගත් කාය වර්ධන ශූර ප්‍රසන්න පීරිස්, ප්‍රවීණ එල්ලේ ක්‍රීඩක එම්. එල්. නිවුටන් ඇන්ඩෘ, කලා නිර්මාණ ශිල්පී සුගත් ෆොන්සේකා, කලාශූරී එස්. පී. යූ. කරුණාරත්න යන මහත්වරුන්ට විශේෂ උපහාර සම්මාන පිරිනැමීමක් ද මෙදින පෙරවරු 11.00ට ක්‍රීඩා පිටියේ දී පැවැත්වෙයි. මීට අමතරව ලෝක කුසලාන ක්‍රිකට් තරගාවලිය සමරමින් ක්‍රීඩාංගණය වටා රුක් රෝපණ වැඩසටහනක් ද එල්ලේ ක්‍රීඩාව සඳහා නව කොඩිකණු දෙකක් විවෘත කිරීමද මෙහිදී සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s11011510</link>
    <topic>කණිෂ්ඨ ටෙනිස් ක්‍රීඩා දියුණුවටබාට්ලීට් සමාගමේ අත හිත  </topic>
    <author/>
    <content>මේ වසරේදී පැවැත්වෙන කනිෂ්ඨ ටෙනිස් වැඩසටහන් සඳහා අනුග්‍රහය දැක්වීමට බාට්ලිට් ෆිනෑන්ස් සමාගම ඉදිරිපත් වී සිටී. කනිෂ්ඨ ටෙනිස් වැඩසටහන් ශ්‍රී ලංකාවට හඳුන්වා දුන්නේ ජාත්‍යන්තර ටෙනිස් සම්මේලනය මගින් 1998 වසරේදීය.ඉන් අනතුරුව ඉතා විශිෂ්ට ගණයේ ක්‍රීඩකයන් කීප දෙනෙක් බිහිකිරීමට හැකි වී තිබුණි. මේ වැඩසටහන අංශ 2 ක් යටතේ පැවැත්වේ. පළමුවැන්න මිනි ටෙනිස් ක්‍රීඩාවයි. දෙවැන්න හැකියාවන්ගෙන් සමන්විත අය සඳහා වන ටෙනිස් වැඩසටහන්ය.මේ යටතේ ක්‍රීඩකයින් නිත්‍ය පදනමකින් පුහුණුවීම් කරන අතර තරගාවලි වැඩි ගණනාවකටද සහභාගි වෙති.දිනේෂ් කාන්දන් තංගරාජා, තාරක සඳරුවන්, නිශාන්තන් නඩරාජා, අම්රිතා මුත්තයියා, තිසුරි මොල්ලිගොඩ සහ කාවින්ද්‍යා ද සිල්වා වැනි ක්‍රීඩක ක්‍රීඩිකාවන් ශ්‍රී ලංකාව නියෝජනය කරමින් ජාත්‍යන්තර තරගාවලීන්ට සහභාගි වූයේ මේ යටතේය.මේ ටෙනිස් වැඩසටහන සඳහා අනුග්‍රාහකත්වය ලබාදීමේ මාධ්‍ය හමුව පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=s11011511</link>
    <topic>ජනසතු සේවා බැට්මින්ටන් නව නිලධාරි මණ්ඩලය</topic>
    <author/>
    <content>පසුගිය 29 වැනිදා ශ්‍රී ලංකා බැට්මින්ටන් මූලස්ථානයේ පවත්වන ලද ජනසතු සේවා වාර්ෂික මහසභා රැස්වීමේදී මේ වර්ෂය සඳහා නව නිලධාරී මණ්ඩලය තේරී පත්විය. නිලධාරි මණ්ඩලය මෙසේ ය.*සභාපති :- ජයමිණි ඉලේපෙරුම මහත්මිය (රූපවාහිනී) *ලේකම්:- චමිල කුරුපාවල (වරාය අධිකාරිය) *භාණ්ඩාගාරික:- කේ.ජී.අයි. උපේන්ද්‍ර *උප සභාපතිවරු :- ටී.වී. සරත්චන්ද්‍ර, සී.ආර්.පෙරේරා, සී.ජේ. අළුත්ගේ * උප ලේකම් :- නිරෝෂන් රණවක * උප භාණ්ඩාගාරික:- ඒ.එච්.පී.ස්වර්ණහන්ස * තරග ලේකම්:- චිත්‍රා කුමාරි *කාරක සභාව:- ඒ.ඒ.ඒ. නිරෝෂණ, කේ.එස්.ඩී.පෙරේරා, යූ.එම්. තුඩුගල, ගයන කළුතොටගේ, සාලිය පතිරාජගේ, සී.කේ. කරුණාරත්න, අජිත් රත්නායක, සී.විජේතිලක, ශානක මඩපාත, රෝහන පුෂ්පකුමාර, ඉරෝෂා පෙරේරා, සමන් කුමාර, එම්.ජී.බුද්ධික *විගනක:- ලයනි කුරුප්පු.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=f1101151</link>
    <topic>සිල්ලර දේශපාලන තර්කවලින් ගැලරිය පිනවන්න බෑ</topic>
    <author>සාකච්ඡා කෙළේ උදිත ගුණවර්ධන</author>
    <content>පළාත් පාලන මැතිවරණය සඳහා ආණ්ඩුවේ සූදානම, ග්‍රාමීය සංවර්ධනය සඳහා ආණ්ඩුව කටයුතු කර ඇති ආකාරය සහ තවත් දේශපාලන හා සමාජීය කරුණු රැසක් පිළිබඳ නියෝජ්‍ය ඇමැති ලලිත් දිසානායක මහතා සමඟ සිදුකළ සංවාදයකි මේ.* පළාත් පාලන මැතිවරණය සඳහා ආණ්ඩු පක්‍ෂය මොන විදියේ සැලසුමක්ද ක්‍රියාත්මක කිරීමට බලාපොරොත්තු වෙන්නේ?අපට අමුතුවෙන් සැලැසුම් කරන්න දෙයක් නැහැ. ඉදිරියේදී පවත්වන පළාත් පාලන මැතිවරණයෙන් ස්ථිර වශයෙන්ම විශිෂ්ට ජයග්‍රහණයක් ලබා ගැනීමට පුළුවන්. මම එහෙම කියන්නේ මම ශ්‍රී ලංකා නිදහස් පක්‍ෂයේ සාමාජිකයකු නිසාවත් නියෝජ්‍ය ඇමැතිවරයකු නිසාවත් නොවෙයි. ඇත්ත තත්ත්වය දකින රටේ පුරවැසියකු විදිහටයි. මෙම අවුරුදු හයේදී තරම් ගම දියුණුවුණු කාලයක් මීට කලින් තිබුණේ නැහැ.ගමේ මිනිහට හොඳ කාලයක් ලැබුණේ ගමේ මිනිසාගේ අතමිට සරුවුණේ, ගමේ යටිතල පහසුකම් සංවර්ධනය වුණේ මහින්ද රාජපක්‍ෂ ජනාධිපතිවරයාගේ පාලන කාලයේදී යි.ඒ තත්ත්වය කොළඹ ඉඳන් දේශපාලනය කරන අයට නොතේරුණාට ගමේ දේශපාලනය කරන අපට එය හොඳින් තේරෙනවා.මේ නිසා අද වෙද්දී ගමේ ඉන්න අති බහුතරයක් වූ ජනතාව එක්සත් ජනතා නිදහස් සන්ධානයට ඡන්දය ලබාදීමට පෙළ ගැසී බලා සිටිනවා. ඒ නිසා පළාත් පාලන මැතිවරණයේ ජයග්‍රහණය අපට නිසැකයෙන්ම ස්ථිර වශයෙන්ම ලබා ගැනීමට පුළුවන්.* ඔබ ඔය විදිහේ තර්කයක් ගොඩනැඟුවද තවත් පිරිසක් මතු කරන ප්‍රතිතර්කයක් වන්නේ බඩු මිල ඉහළයාම ජීවන අපහසුතා යන දේවල් නිසා පළාත් පාලන මැතිවරණයේදී ආණ්ඩුවට ජයග්‍රහණය කිරීම හිතන තරම් පහසු දෙයක් නොවන බවයි. මේ තර්ක ගැන ඔබේ අදහස මොන වගේද?ඔබටත් මටත් ජීවත්වීමට අයිතිය ලබාදී ඇත්තේ කවුද කියලා අපේ හදවතින්ම තට්ටු කරලා ඇහුවොත් කියන්න පුළුවන් සත්‍ය තමයි මේ නිදහස ලබා දීමට කටයුතු කළේ ජනාධිපති මහින්ද රාජපක්‍ෂ ජනාධිපතිතුමාගේ නායකත්වයෙන් කියලා. වෙනත් විදිහකට කියතොත් අපට ජීවිතය ලබා දුන්නේ ජනාධිපති මහින්ද රාජපක්‍ෂ මහතා ප්‍රමුඛ මේ ආණ්ඩුවයි. මේ තත්ත්වය තුළ ජනතාවට කිසි දිනෙක මේ දේ අමතක වෙන්නේ නැහැ. ඒත් අද විපක්‍ෂයේ පිරිස් මේ මතකය ඈත් කරන්න උත්සාහ කරනවා.බඩු මිල යම් ප්‍රමාණයකින් ඉහළ ගොස් තිබෙන බව පෙනෙන්නට තිබුණත් හොඳින් විමර්ශනය කර බලද්දී සමස්ත බඩුමිලේ වැඩිවීමක් නොමැති බව දක්නට තිබෙනවා.අද පාන් ගෙඩියේ මිල ඉහළ ගියත් සහල් කිලෝවේ මිල ස්ථාවර තත්ත්වයක තිබෙනවා. මේ නිසා අප නිසි විදියට සලකා බැලුවානම් අද යහපත් ප්‍රවණතාවයකුයි දක්නට තිබෙන්නේ. එදා තිබුණේ බත බුලතින් සරුවූ යුගයක්. මහින්ද චින්තනය තුළින් බලාපොරොත්තු වන්නේත් එවැනි යුගයක් යළිත් ගොඩනැඟීමයි.අප මෙවැනි තීරණාත්මක මොහොතක බඩ කට ගැනම කල්පනා කිරීම සුදුසු නැහැ. රට ගැන රටේ සංවර්ධන ඉලක්ක පිළිබඳ අවධානය යොමුකොට කටයුතු කළ යුතුයි.එයින් තමයි අපට රටේ සංවර්ධනය සඳහා අවශ්‍ය ඉලක්ක ජය ගැනීමට හැකියාව හා ශක්තිය ලැබෙන්නේ.මෙහෙම කියද්දී තවත් පිරිසකට කියන්න පුළුවන් ඔය කියන විදියේ සංවර්ධනයක් රටේ සිදුවන්නේ නැහැ කියලා. ඒ විදියට තර්ක ගොඩනඟන්නෙත් දුෂ්ඨ හා කුහක දේශපාලන බලවේග පමණයි. ඒත් රටේ ඇත්ත තත්ත්වය සංවර්ධන මෙහෙවර මොකක්ද කියලා මුළු රටම දන්නවා. ජාතික මට්ටමින් මේ තරම් සංවර්ධනයක් සිදුවූ යුගයක් මීට පෙර කිසිම දවසක තිබිලා නැහැ. දේශපාලන ගැති බවකින් තොරව නිරීක්‍ෂණ කරද්දී අපට මේදේ පිළිගන්න පුළුවන්.* පසුගිය පස් වසර තුළ ග්‍රාමීය මට්ටමෙන් සිදු වූ සේවය ගැන වැඩිදුර පැහැදිලි කිරීමක් කළ හැකිද?අපට දුර බැහැර අතීතය පිළිබඳ කතා කිරීමට ඕනෑකමක් නැහැ. 1977 සිට තිබූ පාලනයන් පිළිබඳ සාකච්ඡා කරමු. 1977 දී බලයට පැමිණි ජේ. ආර්. ජයවර්ධන ජනාධිපතිතුමා ගේ පාලන කාලයේදී අද තරම් සංවර්ධනයක් සිදු වුණේ නැහැ . ජනතාවට ඒ අතීතය අමතක නැහැ. රණසිංහ ප්‍රේමදාස මහතාගේ යුගයේදීත් පුහු ඝෝෂාවක් නැගුවද ඇත්ත සංවර්ධනයක් වුණේ නැහැ. චන්ද්‍රිකා බණ්ඩාරනායක කුමාරතුංග මැතිනියගේ යුගයේදීත් අප බලාපොරොත්තු වූ තරමේ සේවයක් සිදු වූණේ නැහැ.ඒත් ජනතාව බලාපොරොත්තු වූ සංවර්ධන ඉලක්කය වෙත රට ගෙන යාමට හැකියාව හා ශක්තිය ලැබී තිබෙන්නේ ජනාධිපති මහින්ද රාජපක්‍ෂ ජනාධිපතිතුමාගේ පාලනය කාලයේදියි. ගමේ සංවර්ධනය රටේ සංවර්ධනය වෙත රට ගෙනයාමට පුළුවන්කම තිබෙන්නේ මහින්ද රාජපක්‍ෂ ජනාධිපතිතුමාට පමණයි යන්න අද සමාජගත වූ මතයක් බවට පත්ව තිබෙනවා. එතුමාත් ඒ මතය තහවුරු වන විදියට කටයුතු කර තිබෙනවා.* ප්‍රාදේශීය සභා, නගර සභා, මහ නගර සභා වැනි පළාත් පාලන ආයතනවලින් රටේ සංවර්ධනය සඳහා මොන විදිහේ දායකත්වයක්ද ලබා ගැනීමට පුළුවන්කම තිබෙන්නේ?පළාත් පාලන ආයතන පිහිටුවීමේ අරමුණ බවට පත්ව තිබෙන්නේම ග්‍රාමීය සංවර්ධනය හා සහජීවනයයි . ඒ වගකීම් පසු ගිය අවුරුදු පහේදී ප්‍රාදේශීය සභා බහුතරය මගින් ඉතාමත් ඉහළින් ඉටු කරනවා. මෙයට හේතු වුණේ ප්‍රාදේශීය සභාවලින් බහුතරය ආණ්ඩු පක්‍ෂයට හිමි වෙලා තිබීමයි. ඇත්තෙන්ම ප්‍රාදේශීය සභා වැඩියෙන්ම වැඩ කළේ පසුගිය අවුරුදු පහේදියි. එයට හේතු වුණේ මධ්‍යම ආණ්ඩුව විසින් නිසි මඟ පෙන්වීම මෙන්ම නායකත්වය ලබාදීමයි.ඒ නිසා තමයි අප විශ්වාස කරන්නේ මෙවරත් ප්‍රාදේශීය සභාවල බලය ආණ්ඩු පක්‍ෂය නියෝජනය කරන එක්සත් ජනතා නිදහස් සන්ධානයට ලබාදිය යුතු බව. එය එහෙම වුනොත් තමයි ගමට අවශ්‍ය සංවර්ධනයේ ඉතිරියක් අපට ලබා ගැනීමට පුළුවන්කම ලැබෙන්නේ.* ප්‍රාදේශීය සභා මැතිවරණය පමණක් පවත්වා මහ නගර සභා හා නගර සභා මැතිවරණය පැවැත්වීම අත්හිටුවීම ගැන විවිධ මත පළවෙනවා. ඇතැම් අය කියන්නේ මහ නගර සභා, නගර සභාවල ඡන්ද දායකයන්ගේ හැසිරීම ආණ්ඩුවට අවාසිදායක නිසා මේ මැතිවරණ පැවැත්වීම අත්හිටවූ බවයි.අපට එහෙම බය වෙන්න හේතුවක් නැහැ. ශ්‍රී ලංකාවේ මොන මැතිවරණයක් තිබුණෙත් අපට අනිවාර්යෙන්ම ජයග්‍රහණය ලබාගන්න පුළුවන්. මෙවර පළාත් පාලන මැතිවරණයේදී මහ නගර සභා හා නගර සභා මැතිවරණ පැවැත්වීම වසරකින් කල් දැමුවේ ලෝක කුසලාන තරඟාවලියට එයින් බාධා වීමක් සිදුවෙන නිසයි මෙය රජය තනිව ගත් තීරණයක් නොවෙයි. විශේෂයෙන් පාර්ලිමේන්තු මන්ත්‍රී අර්ජුන රණතුංග මහතා ප්‍රසිද්ධියේ මාධ්‍ය අමතමින් මෙවැනි ඉල්ලීමක් කළා. එම ඉල්ලීම පිළිබඳ සලකා බලා තමයි මහ නගර සභා, නගර සභා මැතිවරණ පැවැත්වීම වසරකින් කල් දැමුවේ.ඒ හැර මෙම මැතිවරණ කල් දැමීම පසු පස වෙනත් කිසිදු දේශපාලන අරමුණක් හෝ ඉලක්කයක් නැහැ. අපට ඕනෑම මොහොතක මේ නගර සභා මැතිවරණවලිනුත් ජයග්‍රහණය කරන්න පුළුවන්. ඒත් මේ මොහොතේදී කොළඹ, මහනුවර වගේ ප්‍රධාන නාගරික ප්‍රදේශවලට අමතරව තවත් ප්‍රධාන නාගරික ප්‍රදේශවල ලෝක කුසලාන තරග තිබෙනවා. ඒ නිසා මෙවැනි ප්‍රධාන මහ නගර සභා අතහැරලා මැතිවරණ තියන එකේ තේරුමක් නැහැ. ඒ නිසා තමයි රජය තීරණය කළේ ඉදිරියේ දී සියල්ල එකට මහනගර සභා හා නගර සභා මැතිවරණ පවත්වන්නට.* ඇමැති මණ්ඩල ඉහළයාම වැනි දේ නිසා රටේ ආර්ථිකයට අමතර බරක් පැටවිලා කියලා විපක්‍ෂයේ දේශපාලන පක්‍ෂ ආණ්ඩුවට චෝදනා එල්ල කරනවා. මේ චෝදනාවල පදනමක් ඇතැයි ඔබ විශ්වාස කරනවාද?සිල්ලර දේශපාලන තර්ක ගොඩනඟලා ගැලරියේ දේශපාලනය පිනවීමටයි අද විපක්‍ෂය උත්සාහ කරන්නේ. ඒ වගේම ජනතාව මුලා කර තමන්ගේ අරමුණු ඉටු කර ගැනීමටයි. ඒත් මේ වෙද්දී ජනතාව මුලාකිරීමට හෝ රැවටීමට මේ අයට බැරිවෙලා තිබෙන්නේ.පසුගිය කාලය හා සසඳා බලද්දී මෙවර ඇමැති මණ්ඩලයේ ඉහළ යාමක් ඇතැයි මා හිතන්නේ නැහැ. අනෙක් පාර්ශවයෙන් බලද්දී රටේ ස්ථිරසාර වැඩපිළිවෙළක් ක්‍රියාත්මක කිරීමට කණ්ඩායමක් අවශ්‍ය කරනවා. ඒ නිසා මෙම නිශ්චිත කාර්ය සඳහා බුද්ධිමය හා වෘත්තිය මය පිරිස් දායකත්වය අවශ්‍ය කරනවා.ඒ නිසා තමයි අමාත්‍ය මණ්ඩලය යම් ස්ථාවර මට්ටමක තබා ගැනීමට ජනාධිපතිතුමා කටයුතු කර තිබෙන්නේ. ඒත් අද අමාත්‍ය මණ්ඩලය වැඩියි කියා තර්ක නඟන අයට ඔවුන්ගේ අතීතය අමතකයි. එදා ජේ. ආර්. ජයවර්ධන ජනාධිපතිතුමාගේ පාලන යුගයේදී තමයි ව්‍යාපෘති ඇමැතිවරු රාජ්‍ය ඇමැතිවරු ලෙස විවිධ මට්ටමේ ඇමැතිවරු ඇති කරල ඇමැති මණ්ඩලය ඉහළ දැම්මේ.ඒ අයම තමයි අද විවිධ මතපළ කරමින් ජනතාව මුලාකරමින් කටයුතු කරන්නේ. ඒත් මේ දේවල් ජනතාවට තමා අමතක නැහැ.* ජ්‍යෙෂ්ඨ ඇමැතිවරුන් පත් කිරීම පිළිබඳවත් විවිධ අදහස් මතවාද පළවෙමින් තිබෙනවා. මේ ගැන රජයේ නියොජිතයකු විදිහට ඔබේ අදහස පැහැදි කළ හැකිද?ඇතැමුන් මේ පත්වීම් පිළිබඳ නිසි අවබෝධයක් නැතිවයි කතා කරන්නේ. අද ජනාධිපතිතුමා කටයුතු කරන්නේ දීර්ඝ කාලීන සැලැසුම් හා විධික්‍රම අනුවයි. එහි ප්‍රතිඵලයක් විදියට තමයි ජ්‍යෙෂ්ඨ අමාත්‍යධූර යම් ප්‍රමාණයක් ඇති කළේ.ජ්‍යෙෂ්ඨ ඇමැතිවරුන්ට මේ සංවර්ධන ගමනේදී විශාල වගකීම් ප්‍රමාණයක් ජනාධිපතිතුමා විසින් පවරා දී තිබෙනවා.මෙහිදී රටේ සංවර්ධනය, ආර්ථික ස්ථාවරත්වය යන හැම අංශයක්ම අධීක්‍ෂණය කිරීමේ හා පසුවිපරම් කිරීමේ බලය ජනාධිපතිතුමා විසින් ජ්‍යෙෂ්ඨ අමාත්‍යවරුන් වෙත පවරා දී තිබෙනවා. මෙය අලුත් ගමනක් සඳහා වූ හොද අවස්ථාවක් විදිහටයි සලකන්න පුළුවන්කම තිබෙන්නේ.“නියෝජ්‍ය ඇමැති ධූර” අපට අලුත් දෙයක් වුවත් මෙම ධූරවලට ඉතාමත් හොඳ වැඩ කොටසක් ඉෂ්ඨ කිරීමට පුළුවන්කම තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=f1101152</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>තිලංග සුමතිපාල නම් චරිතය සුවිශේෂී චරිතයක් යැයි ලියුම්කරුට සිතේ. හේ මේ රටේ ශූර ව්‍යාපාරිකයෙකි. පුවත්පත් ආයතන අධිපතිවරයෙකි. තරුණ දේශපාලනඥයෙකි. ඒ වගේම හිත හොඳ මිනිසෙකි.මෙවර “දිනමිණ” ‘දියවන්නාවේ නෑදෑයෝ’ විශේෂාංගය ඔස්සේ අප සොයා බැලුවේ තිලංග සුමතිපාල නම් මේ සුවිශේෂී මිනිසාගේ, මහජන නියෝජිතයාගේ, ශූර ව්‍යාපාරිකයාගේ ජීවිතයේ ඇතුල් පැත්තයි. මේ ඔහු අප සමඟ සිය ජීවිත ගමන දිගහැරි ආකාරයයි.* අප ඔබව දන්නේ තිලංග සුමතිපාල නමින්. ඔබේ නමට තව වෙනත් නම් වාසගම් එහෙම තියෙනවද...?”මගේ සම්පූර්ණ නම උඩුවටුවගේ ජනපි‍්‍රය තිලංග සුමතිපාල.* “ජනපි‍්‍රය” කියා නමකුත් තියෙනවද? ඔබ කොහොමත් රටේ ජනපි‍්‍රයයිනේ...?”ඒ දවස්වල නමක් දානකොට ගණ බලනවානේ...”* ඔබේ උපන් ගම – උපන් දිනය අපට කියන්න පුළුවන්ද...?”මගේ උපන් දිනය 1964 වර්ෂයේ මැයි මාසයේ තුන්වැනිදා. මම ඉපදුනේ සුලෙයිමන් රෝහලේ. ගම ලෙස සැලකෙන්නේ බොරැල්ල. මම කුඩා කල හිටියේ බොරැල්ල නාලන්දා විදුහල අසල නිවෙසේ...”* ඔබේ පියා යූ. ඩබ්ලිව්. සුමතිපාල. මව මිලිනා සුමතිපාල. ශ්‍රී ලංකාවේ ජනපි‍්‍රයම චරිත දෙකක්. ඒ ගැන අප ඔබෙන් අහන්නේ නෑ. ඔබේ පවුලේ සහෝදර සහෝදරියන් කොපමණද...?”මට සහෝදරියන් පස්දෙනයි. එක සහෝදරයයි. ජගත් සුමතිපාල අයියා. ලොකුම අක්කා සන්ධ්‍යා, ඊළඟට රමණි අක්කා, ඊට පස්සේ අනෝජා අක්කා. නංගිලා දෙන්නා අනූෂා, ශානිකා. මම පවුලේ පස්වැනියා...”* ශ්‍රී ලංකාවේ ජනපි‍්‍රයම චරිත දෙකක් වූ ඔබේ මව සහ පියාගේ ඒ දැවැන්ත සෙවනැල්ල ඔබට බලපෑවේ කිනම් ආකාරයකටද...?”මට අවුරුදු 15 ක් වන විට මගේ පියා මියගියා. පොඩි කාලේ මගේ වීරයා මගේ පියා. පියාගේ වියෝවීමත් සමඟ මගේ මව අපේ සම්පූර්ණ වගකීම කරට ගන්නවා. මගේ පියා සහ මව අපට විශාල ලෙස යොමු කෙළේ සාරධර්ම අප රැකිය යුතුයි කියන පැත්තට. කුඩා කාලයේ අපට දහම් පාසල් අනිවාර්යයයි. හැම පෝයකටම අපි පන්සලකට යා යුතුයි. වැඩිහිටියන්ට සැලකිය යුතුයි, ගරු කළ යුතුයි. උදේ සවස පන්සිල් ගැනීම අපට අනිවාර්යයයි. මේ යහපත් ක්‍රියාවන් තුළින් ඔවුන් නිරන්තර උත්සාහ ගත්තේ සාරධර්මවලින් පිරිපුන් දරුවන් රටට දායාද කිරීමයි...”* ඔබ කී පරිදි ඔබේ කුඩා කාලයේදීම ඔබේ “වීරයා” ඔබට අහිමි වෙනවා. එසේ “වීරයා” අහිමි වූ දරුවකුගේ සිතුවිල්ල කුමනාකාර වූවාද...?””මගේ වීරයා පියා. පියාගේ වියෝවීමත් සමඟ අප වෙත ප්‍රථමයෙන් එන්නේ කම්පනයක්. අප සියලු දෙනාම තාත්තාගේ වටේ තමයි එකතුවෙලා හිටියේ. තාත්තාගේ වියෝවත් සමඟ අප සියලු දෙනා අතර දැඩි එකමුතුභාවයක් ඇතිවෙනවා. අම්මාට කීකරුව මේ ගමන අප යා යුතුයි කියන අධිෂ්ඨානය අපට එනවා. ඊට පස්සේ මගේ අම්මා තමයි මේ පවුලේ සමඟිය ඇතිකරන්නේ.* ඔබ අකුරු කරවන්නේ...?”ප්‍රාථමික ශ්‍රේණියේ සිට උසස් පෙළ දක්වා මම අධ්‍යාපනය ලබන්නේ කොළඹ නාලන්දා විදුහලේ. උසස් පෙළට පෙනී සිට අනතුරුව මම 1983 වර්ෂයේදී මුද්‍රණ ශිල්පය ඉගෙන ගන්න එංගලන්තයට යනවා. 1986 වර්ෂය දක්වා මම එංගලන්තයේ ඉගෙන ගන්නවා. අනතුරුව මම ශ්‍රී ලංකාවට පැමිණ ව්‍යාපාර පටන් ගන්නවා. අනතුරුව අධ්‍යාපනය පැත්තෙන් තවත් දැනුම ලබාගන්න ජපානයේ යෝකොහොමා විශ්වවිද්‍යාලයට මම ඇතුල් වෙනවා පරිපාලනය ඉගෙන ගන්න. අනතුරුව හවායි විශ්වවිද්‍යාලයෙන් මම විධායක පාඨමාලාව හැදෑරුවා.”* ඔබ ව්‍යාපාරික පවුලක තරුණයෙක්. ඇත්තටම ඔබට හිතක් තිබුණද තරුණ කාලයේ ව්‍යාපාරිකයෙක් විය යුතුයි කියා...?”කුඩා කාලයේ සිට මම කැමැත්තෙන් සිටියේ ගෘහ නිර්මාණ ශිල්පියෙක් වීමටයි.* ඔබ පත්තර කලාවට පෙම් බැන්දේ ඇයි...?”මම මුද්‍රණ ශිල්පියෙක්නේ. ඒ විෂය තුළ මම ඉන්නකොට දැක්කා පාඨක ලෝකය තුළ විශාල හිඩැසක් තිබෙන බව. දරුවන්ට කියවන්න තියෙන දේ තුළ මම විශේෂයෙන් ඒ හිඩැස දැක්කා. ඒ වගේම මම විෂයයක් හැටියට පුවත්පත් කලාව ඉගෙන ගෙන තිබුණා. ඒ වගේම මම මාධ්‍යවේදීන් ගැන දැනගෙන තිබුණා. ඒ සමඟම මම පුවත්පත් ගණනාවක් එක විට පාඨකයන් අතරට ගෙන එනවා. 1986 වර්ෂයේදී “සරසි”, “සත්සර”, “රැජිණ”, “අරලිය”, “කුමුදු”, “සමුදුර” මේ සියල්ල මම ආරම්භ කරනවා. අවසානයේදී මම “ලක්බිම” යනුවෙන් ජාතික පුවත්පතක් නිර්මාණය කරනවා. ඒ ඔස්සේ ශ්‍රී ලංකාවේ විවිධ ක්ෂේත්‍රවලට අපි ආමන්ත්‍රණය කරනවා...”* ඒ කාලයේ “ලක්බිම” ට විවිධ බාධකවලට හිරිහැරවලට මුහුන දෙන්න වුණා නේද...?”ඒක ඇත්ත. චන්ද්‍රිකා බණ්ඩාරනායක මැතිනියගේ ආණ්ඩු කාලයේ අපට විවිධ අභියෝගවලට මුහුණ දෙන්න වුණා. රජයේ දැන්වීම් අපට දුන්නේ නෑ. රාජ්‍ය ආයතනවල දැන්වීම් අපට දෙන්න එපා කියා දැනුවත් කර තිබුණා. ජනාධිපතිතුමිය අපේ කර්තෘතුමන්ලට විරුද්ධව නඩු දැම්මා. ලේක්හවුස් ආයතනයේ වර්තමාන සභාපතිතුමා, ඔබේ සභාපතිතුමා බන්දුල පද්මකුමාර මහතාට විරුද්ධව ඇය එවකට ක්‍රියාත්මක වෙනවා. පුවත්පතේ හිමිකරු ලෙස මට ඇය දැඩි පීඩනයක් ඇතිකරනවා...””අද අසීමිත නිදහසක් පුවත්පත්වලට රට තුළ තියෙනවා. ජනාධිපති මහින්ද රාජපක්‍ෂ මහතාගේ දේශපාලනයට විරුද්ධව අද පුවත්පත්වල මොන දේ ලියූවත් එතුමා වෛර කරන්නේ නෑ. එතුමා කරන්නේ තමන්ගේ මතවාදය ස්ථාපිත කරන්න ජනතාව දැනුවත් කරන එකයි. එදා එහෙම නෙමෙයි චන්ද්‍රිකා මැතිනිය කටයුතු කෙළේ. මාධ්‍යවේදීන්ට, මාධ්‍ය ආයතන මර්ධනය කළා. එය ප්‍රජාතන්ත්‍රවාදී නොවන ක්‍රියාදාමයක්...”* ව්‍යාපාරිකයෙක් ලෙස ඔබට කුමාර ජීවිතයක් ගතකරන්න තිබියදී ඔබ කර්කශ, කටුක දේශපාලනය වෙත පා තැබුවේ ඇයි...?”මම තෘප්තිමත් මිනිසෙක්. මට හොඳ භාර්යාවක් ඉන්නවා. දරුවෝ තුන්දෙනෙක් ඉන්නවා. ව්‍යාපාරවලින් මට හොඳ ආදායමක් තියෙනවා. මම ජීවිතේ සෑහීමකට පත්වූ කෙනෙක්. හැබැයි අපි හැමෝටම වගකීමක් තියෙනවා මැරෙන්න ඉස්සෙල්ලා කරන්න. ඒ තමයි තමන් දරන මතය එක්ක රටට, රටේ ආර්ථිකයට, රටේ ජනතාවට යමක් කරන්න, සේවයක් කරන්න. ඔබ කී පරිදි මට දේශපාලනය අපහසු දෙයක් වෙන්න පුළුවන්. දුෂ්කර දෙයක් වෙන්න පුළුවන්. ජනතාව සමඟ සැමදාම ගැටෙන එක අමාරු කටයුත්තක් වෙන්න පුළුවන්.මට මගේ පාඩුවේ ව්‍යාපාර කටයුතු කරගෙන ඉන්න තිබුණා. නමුත් මම හිතට එකඟව කරන මේ මහජන සේවාවෙන් සියයට එකක්වත් අපේ අනාගත දරු පරපුර වෙනුවෙන් එක්කරන්න පුළුවන් නම් එය මට විශාල සතුටක්. මේ ක්‍රමවේදයේ, මේ දේශපාලනයේ අඩුවක් තියෙනවා නම් අපි එළියේ ඉඳගෙන කෑගහලා වැඩක් නෑ. ඊට වඩා හොඳයි තම මතයේ ඉඳගෙන රජයේ කොටස්කරුවන් වී ඉදිරියට යන එක. එළියේ ඉඳගෙන ඕන කෙනෙකුට කෑගහන්න පුළුවන්. නමුත් යාන්ත්‍රණය තුළට ගිහිල්ලා මෙය ක්‍රියාත්මක කිරීමයි අපහසුයි.අපේ හැකියාව, දක්‍ෂතාව පාවිච්චි කළ යුත්තේ රටේ ඉදිරි අනාගතය වෙනුවෙන්...මෙතැනදී අපට රට වෙනුවෙන් කළ හැකි දේ විශාලයි. ඒ දේ කරන්න මම ඇප කැපවෙලා ඉන්නේ. මම හිතනවා මම වගේ අය තව විස්සක් මේ ආණ්ඩුවට අවශ්‍යයි කියලා. ව්‍යාපාර ලෝකයේ මම වගේ සාර්ථකත්වයට පත්වූ ශක්තිමත් වූ විසිදෙනෙක් මේ ආණ්ඩුවට හිටියොත් ව්‍යාපාර ලෝකයේ අපට තියෙන අභියෝගවලට මුහුණදිය හැකියි. ඔවුන්ගේ අවශ්‍යතාවය ඊයේට වඩා අද වැඩියි...”* ඔබ 2009 වර්ෂයේ පළාත් සභාවට පත්වෙන්නේ වැඩිම මනාප ඡන්දයෙන්. 2010 මහ මැතිවරණයෙන් පාර්ලිමේන්තුවට තේරී පත්වන්නේ ද වැඩිම මනාපයෙන්. ඔබේ මේ ජනපි‍්‍රයත්වයේ රහස...?”මම ජාතික වශයෙන් ජනතාව ඇගැයීමට ලක්කළ ව්‍යාපෘති රැසක් කරපු පුද්ගලයෙක්. සුමති සම්මාන උළෙල, “ලක්බිම” පුවත්පත, දඹුල්ල ක්‍රීඩාංගණය, ටෙලිකොම් සභාපති ලෙස මොබිටෙල් එකට නායකත්වය දීම. අප වැනි අය මේ යුගයේ දේශපාලන තීන්දු ගන්න තැන්වල සිටිය යුතුයි කියා ජනතාව සිතන නිසා වෙන්නැති අපට මෙවැනි ඉහළ ජනතා ප්‍රසාදයක් ලැබුණේ...”* ඔබට තවම ඇමැති ධූරයක් ලැබුණේ නෑ. ජනතාවගේ ප්‍රාර්ථනය...?”දේශපාලනයට එන්න ඉස්සෙල්ලා මම දරපු මතය තමයි මේ රටේ සංවර්ධනයට ඇමැතිවරු ඉන්න ඕනෑ විසිපස්දෙනයි කියා. නියෝජ්‍ය ඇමැතිවරුන් විසිපහක් හිටියහම ඇති. හැබැයි මේ රටේ දියුණුවට ව්‍යාපාර තිබිය යුතුයි. විශාල ව්‍යාපෘති සියයක් - දෙසීයක් මේ රටේ ක්‍රියාත්මක විය යුතුයි. ඒවා දිස්ත්‍රික්ක, කලාප, පළාත් වශයෙන් ක්‍රියාත්මක විය යුතුයි. ඒ වැඩපිළිවෙළේදී පළාත් වශයෙන් ක්‍රියාත්මක ජාතික ව්‍යාපෘතියක නායකත්වය දෙන්න පුළුවන්නම් මම තෘප්තිමත්. තනතුරු අපට අවශ්‍ය නෑ. අපට ඕනෑ බලයයි...”* ඔබේ බිරිය සමදරා සුමතිපාල. ඔබේ ජීවන ගමනේ සහකාරිය කොහොමද ඔබට මුණගැහෙන්නේ...?”සමදරාගේ පවුලේ අයත් අපේ පවුලේ අයත් සමීප කණ්ඩායමක්. ඥාතීන්. අප නොයෙකුත් අවස්ථාවල මුණගැහෙනවා. සමදරාගේ මව්පියනුත්, මගේ මවත් මුණගැහෙනවා. අපේ මේ සම්බන්ධය ප්‍රථමයෙන් ඒ අය අතර එකඟතාවකට පැමිණෙනවා. ඒ අය අපට හොර රහසේ අපේ කේන්දර බලලා සම්මුතියක් ඇතිකරගෙන තමයි අපට යෝජනා කරන්නේ අප දෙදෙනා අතර විවාහය සුදුසුයි කියා...”* මව්පියන් අතර එහෙම යෝජනා වී කැමැත්තක් ඇතිවුණාට ඔබ සහ සමදරා එපායැ මෙතැන කැමැති වෙන්න...?”තවම මගේ කැමැත්ත දුන්නේ නෑ (මහ හඬින් සිනාසේ) එතකොට සමදරාට වයස අවුරුදු 18 ක් පමණ ඇති. අපි විවාහ වෙන්න ප්‍රථම අවුරුදු 3 ක් පමණ දැන හැඳිනගෙන හිටියා. අපි දෙන්නා විවාහ වෙනකොට මට අවුරුදු 28 ක්, සමදරාට අවුරුදු 21 ක් පමණ ඇති. කාලයක් තිබුණා අපි දෙදෙනාගේ අදහස් හුවමාරු කරගන්න. ඒ ගැන හිතන්න. ඒ අනුව අපි දෙදෙනා 1992 වර්ෂයේ ජූනි මස 11 වනිදා විවාහ වුණා. දැන් අපි දෙදෙනාට දරුවෝ තිදෙනෙක් ඉන්නවා. වැඩිමල් පුතා උදන්ත සුමතිපාල, දෙවැනියා දුලන්ත, බාලයා සජන්ත. පුතාලම තුන්දෙනෙක්. මේ තිදෙනාම තවම රාජකීය විදුහලේ ඉගෙනුම ලබනවා...”* ඔබේ ලග්නය...?”මගේ ලග්නය මකර...”* නක්‍ෂත්‍ර විෂයය ගැන ඔබේ විශ්වාසය...?”මම කේන්දරය විශ්වාස කරනවා. කේන්දරය අපේ ජීවිතේ මඟපෙන්වන්නක්. ඉදිරිය කියාපාන්නක්. එහි විද්‍යාත්මක පදනමකුත් තියෙනවා. විශ්වාස කරන්න පුළුවන්. හැබැයි මම නක්‍ෂත්‍රයට ගැතිවෙලා ඒක මතම ඉන්නේ නෑ. කේන්දරයෙන් තමන්ගේ ජීවිතේ සියයට සියයක්ම තීන්දු වෙන්නේ නෑ. මගේ උපන් වෙලාව මත නැකැත්, සුබ වෙලාවන්, බලනවා. විවිධ ග්‍රහයන්ගේ බලපෑමක් අපට තියෙන බව මා විශ්වාස කරනවා. රාහු කාලය මා බලනවා. ඒ අනුව තමයි විශේෂ වැඩවලට මා යොමුවෙන්නේ.* දෙවියන් ඇදහීම පිළිබඳව ඔබේ මතය...?”මෙහෙමයි, බෞද්ධයෙක් හැටියට බුද්ධ ධර්මයේ පැත්තෙන් බැලුවහම දෙවි දේවතාවුන් ගැන සඳහනක් තියෙනවා. ඒක බොරුවක් නෙමෙයි. නමුත් අසීමිත ලෙස මම දෙවියන් අදහන්නේ නෑ. ඔවුන්ගේ ඇල්ම බැල්ම අපට තියෙනවා. හැබැයි ඒ දේවල් සාපේක්‍ෂ වන්නේ තමුන් කරන ක්‍රියාවන් සහ සිතුවිලි අනුව. හොඳ චේතනාවක් අනුව කරන ක්‍රියාව වැඩිදියුණු කර ගත්තොත් දෙවියන් කෙරේ අපට තියෙන විශ්වාසය වැඩිවෙනවා. මම එහෙම කියන්නේ තමුන් විශාල වරදක් කර දෙවියන් ඉදිරියට ගොස් එයට පිහිට ඉල්ලුවට ඒක වැඩක් වෙන්නේ නෑ...”* මුදලට අධිපති ලක්‍ෂ්මියයි, කලාවට අධිපති සරස්වතියයි එකට ඉන්නේ නෑ. නමුත් ඔබ ළඟ මේ දෙන්නම එකට ඉන්නවා. එහි රහස...?”ඒ දෙන්නම මා ළඟ ඉන්නේ ගිය ආත්මයේ කළ පව් පින් අනුව වෙන්නැති කියා විශ්වාස කරනවා. නැවැත ඉපදීමේදී කුසල් අකුසල් අනුව තමයි මේ ලොව ඉපදෙන්නේ. මනුෂ්‍ය ආත්මයක් ලැබීමම විශාල භාග්‍යයක්. මේක සංසාරේ පුරුද්ද වෙන්නැති...”* කලාවට ඔබ තුළ තිබෙන මේ ලෙන්ගතුකම මොකක්ද...?”පැහැදිලිවම ඒක මගේ පියාගෙන් ආපු ආභාෂයක්. ඒ අනුව තමයි මගේ මවත් කලාවට යොමුවෙන්නේ. මගේ පියා කුඩා කල ටීටර් පෙන්වා තිබෙනවා දකුණේ ගම්වල රුක්මණී දේවිය සමඟ සම්බන්ධ වී කටයුතු කර තිබෙනවා. ඇයට තාත්තලා කියන්නේ ඩේසි අක්කා කියා. ඒ උරුව නිසා වෙන්නැති මමත් කලාවට සම්බන්ධ වෙන්නේ...”* ඔබේ සිත්ගත්ම දේශපාලනඥයා...?”වර්තමානයේ මගේ සිත්ගත්ම දේශපාලනඥයා පැහැදිලිවම මහින්ද රාජපක්‍ෂ ජනාධිපතිතුමා. මම අද බැරි වෙලාවත් දේශපාලනයේ නොහිටියත් මම එතුමාට ආදරය කරනවා. මම කැමැතියි මගේ රටේ නායකයා ගාම්භීර, තේජස්, ඉදිරියෙන් ඉන්න පුළුවන් කෙනෙක් නම්. ඒක ජනාධිපතිතුමාට ඉහළින්ම තියෙනවා. හැබැයි මගේ දරුවන්ට මහින්ද රාජපක්‍ෂ ජනාධිපතිතුමා වීරයෙක්. ඒක මට වචනවලින් කියා නිමකරන්න බෑ. අපිට දුටුගැමුණු රජතුමා වීරයෙක්. නමුත් එය අප අත්දැකීමෙන් දැක්කේ නෑ. නමුත් මගේ දරුවන්ට මහින්ද රාජපක්‍ෂ ජනාධිපතිතුමාගේ වීරත්වය අත්දකින්න ලැබුණා. ඒ නිසාම එතුමා මගේ දරුවන්ගේ වීරයෙක්.* ඔබේ දේශපාලන ඉලක්කය...?”මේ කොළඹ නගරයේ නවීනම ප්‍රබලම වමේ දේශපාලන නායකයා වෙන්න තියෙනවා නම් මම කැමැතියි. මම එහෙම කියන්නේ නගරබද මිනිස්සුන්ට වමේ දේශපාලනය අරහං. ඒ මතය නැතිකර අපේ මතය රජකරවන්නට මට හැකි නම් එයයි මගේ බලාපොරොත්තුව...”* හැමදාම “කොළ පාට” දිනන කොළඹ නගරය ඔබට බැරිද “නිල් පාට” බවට පරිවර්තනය කිරීමට...?”නගරයේ සම්පූර්ණ නායකත්වය අපට ලැබෙනවා නම්, සම්පූර්ණ වැඩසටහනක් ඒකාබද්ධව කරන්න පුළුවන් නම්, ඒ නිදහස මට තියෙනවා නම් ඒ කාලය මට දෙනවා නම් ඒ සහාය ලැබෙනවා නම් කොළඹ නගරයේ ආසන පහම මම “නිල් පාට” කර පෙන්වනවා...”.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=f1101153</link>
    <topic>සහෝදරත්වයේ පුරවරය මාවනැල්ල</topic>
    <author>සටහන - ජයසිරි මුණසිංහ </author>
    <content>සිංහල, දමිළ, මුස්ලිම්, බර්ගර්, මැලේ සියලු ජාතිකත්වයන් එක මවකගේ දරුවෝ සේ මිත්‍රශීලීව, සහෝදරත්වයෙන් අනාදිමත් කාලයක් තිස්සේ එකට ජීවත් වෙන “සහෝදරත්වයේ පුරවරය” ලෙස මාවනැල්ල ප්‍රාදේශීය සභා බල ප්‍රදේශය නම් කළ හැකි ය. එපමණකුදු නොව වර්ග කිලෝ මීටර් 1693 වපසරියකින් යුතු ප්‍රාදේශීය ලේකම් කොට්ඨාස 11කින් සමන්විත කෑගල්ල දිස්ත්‍රික්කයේ අංක එකේ වාණිජ අගනගරය ලෙසද මාවනැල්ල පුවරය හැඳින්විය හැකි ය.බෞද්ධ, හින්දු, කතෝලික, ඉස්ලාම්, භක්තිමත් හු තේ, රබර්, පොල් බත බුලතින් සපිරි එමෙන්ම ධාර්මික වෙළෙඳාමේ නිරත ගොවිතැන, සංචාරක අංශයේ ජීවනාලිය කොට ගත් ප්‍රෞඪ පුරවැසියෝ මෙහි ජීවත් වෙති. ආගමික, සාමාජීයිය, දේශපාලනික අංශ ඇතුළු ක්ෂේත්‍ර රැසක ඓතිහාසික උරුමයන් ද මෙහි පිහිටා තිබේ. එක් ලක්ෂ දාහත් දහසක් තරම් වන ජනගහනයකින් සමන්විත මාවනැල්ල ප්‍රාදේශීය සභා බල ප්‍රදේශය ග්‍රාම නිලධාරී වසම් 71කින් යුක්ත ය.මාවනැල්ල මැතිවරණ කොට්ඨාසය ජනවාර්ගික අනුපාතය අනුව සලකා බලන විට සියයට 73ක් සිංහල ය. සියයට 24ක් මුස්ලිම් ජාතිකයෝ වෙති. සියයට තුනක් දමිළ, බර්ගර් හා මැලේ ජාතිකයෝ වෙති. එනමුත්, මාවනැල්ල නාගරික බල ප්‍රදේශයේ ජනගහනය අනුපාතිකව බෙදී යෑමේ දී සියයට 50ක් සිංහල ය. සියයට 49ක් මුස්ලිම් ය. ඉතිරි සියයට 01ක වෙනත් ජනවාරිගිකයෝ වෙති.වටිනා, දැන උගත්, බුද්ධිමත් ජනතාවක් අනාදිමත් කාලයක් තිස්සේ එකට සමඟියෙන් ජීවත් වෙන “සහෝදරත්වයේ පුරවරයක්” පිළිබඳ කතිකා කරන අතර ජනවාර්ගික අනුපාතිකයන් පිළිබඳ කරුණු දැක්වීම සමහර විට බුද්ධිමත් පාඨක ඔබේ මනස වෙහෙසවන්නක් විය හැක .පුරාණ රජ දවස කන්ද උඩරට පාලනය කළ රාජරාජ මාහාදීපතීන්ඳුන් දිය නා කෙළි සෙල්ලම් කළ නටඹුන් සහිත මේ ස්ථානය සංචාරක ආකර්ෂණීය ස්ථානයක් සේ වැඩි දියුණු කිරීම මාවනැල්ල ප්‍රාදේශීය සභාව මඟින් ගත වූ කාලයේ සිදු කෙළේ ය.එපමණක් නොව කොළඹ – මහනුවර මාර්ගයේ කෑගලු පුවරයට සමු දී ඓතිහාසික සෙංකඩගල පුරවරයට පිවිසෙන විට පළමුව හමුවන උතුවන්කන්ද බිම සහ සූරසරදියෙල් ජීවත් වූ ප්‍රදේශය, ඓතිහාසික අලුත්නුවර මහා දේවාලය ආශ්‍රිත ප්‍රදේශය සංචාරක ආකර්ෂණීය ස්ථාන ලෙස වැඩි දියුණු කිරීමට ප්‍රාදේශීය සභාව පියවර ගෙන තිබේ.මාවනැල්ල ප්‍රාදේශීය සභා බල ප්‍රදේශයේ සෑම ග්‍රාම නිලධාරී වසමකම, සෑම ගමකම ප්‍රවේශ මාර්ග තාර දමා, කොන්ක්‍රීට් කොට වැඩි දියුණු කිරීම ප්‍රාදේශීය සභාවේ ඉලක්කය විය. එම ඉලක්ක ගත වැඩපිළිවෙළ කරා වේගයෙන් ළඟා වූ මාවනැල්ලේ සෑම ගමකම පාරවල් තුන, හතරක් මේ වන විටත් කොන්ක්‍රීට් කොට නවීකරණය කොට අවසන්ය.ජනාධිපති මහින්ද රාජපක්ෂ මහතාගේ උපදෙස් මත, ආර්ථික සංවර්ධන ඇමැති බැසිල් රාජපක්ෂ මහතාගේ මඟ පෙන්වීම යටතේ රටපුරා ක්‍රියාත්මක ග්‍රාමීය පෙදෙසවල මාර්ග, ජල සම්පාදන, විදුලිබල වැනි යටිතල පහසුකම් සංවර්ධනය කිරීමේ වැඩසටහන් රැසක් මෙහි ක්‍රියාත්මක කොට තිබේ.ජාතික සවිය, ගම නඟුම, මඟ නැඟුම, ගැමි දිරිය, සමෘද්ධි වැනි සෑම සමාජ ආර්ථික සංවර්ධන වැඩසටහනක් ම මෙහි ක්‍රියාත්මක කොට එහි ප්‍රතිලාභ අත්කර දුන් ජනතාව දස දහස් ගණනකි.පූර්ව ළමා විය සංවර්ධනය කිරීම අරඹයා අලුතින්ම පෙර පාසල් 10ක් විවෘත කිරීමට ප්‍රාදේශීය සභාව පියවර ගෙන ඇත.මාවනැල්ල නගරයේ පවතින අධික වාහන තදබදය නිමා කිරීමට විකල්ප මාර්ග භාවිතා කිරීම, නගරයේ මධ්‍යම වෙළෙඳපොළ සංකීර්ණය නවීකරණය කිරීම, සතිපොළ භූමිය නවීකරණය කිරීම, ළමා උද්‍යානයක් ඉඳිකිරීම ගත වූ කාලයේ සිදු වූ කැපී පෙනෙන වෙනස් කම් ය.නගරයේ අලංකාරය හා පවිත්‍රත්වය ඉහළ නැංවීමට ඝන අපද්‍රව්‍ය කළමනාකරණය කිරීමේ වැඩපිළිවෙළ විධිමත් කොට ඇති ප්‍රාදේශීය සභාව, ජනාධිපති ප්‍රසාද සම්මාන පවා හිමිකරගෙන ඇත.නගරයේ බොහෝ කලක් තිස්සේ පවතින අඩුපාඩුවක් වනුයේ ප්‍රධාන බස් නැවැතුම් පොළක් සහ විධිමත් ක්‍රීඩාංගණයක් ඉඳිකිරීමට තිබීම ය. මේ ප්‍රධාන අඩුපාඩු දෙක ඉක්මනින් සකස් කරලීමට ද මේ වන විටත් ප්‍රාදේශීය සභා බලධාරීහු, රජයේ බලධාරීහු සමඟ සාකච්ඡා වට තුනක් පවත්වා සාර්ථක ප්‍රතිඵල අත්පත් කර ගනිමින් සිටිති. රුපියල් ලක්ෂ970 ක වියදමින් ඉදිකළ තෙමහල් ප්‍රාදේශීය සභා පරිශ්‍රය අනිද්දා (17) උදේ 10.00 ට අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් විවෘත කිරීමට නියමිතය.මාවනැල්ල ජනතාවට ජනාධිපති මහින්ද රාජපක්ෂ මහතාගෙන් ලැබුණු රන් තිළිණය අභිනව තෙමහල් ප්‍රාදේශීය සභා පරිශ්‍ර සංකීර්ණයයි. මාවනැල්ල ප්‍රාදේශීය සභා බල ප්‍රදේශයේ ජනතාවට පමණක් නොව, කෑගලු දිසාවේම ජනතාවට ආඩම්බර විය හැකි අභිමානවත් සිහිවටනයක් ලෙස මේ නව සංකීර්ණය හැඳින්වූවද වරදක් නැත.වසර 2008 නොවැම්බර් මස 30 වැනිදා මෙය ඉදිකිරීමට මුල්ගල තැබුණි. මාස 26 ක් වැනි කෙටි කාලයක් ඇතුළත මෙය ඉදිකොට ජනතා අයිතියට පත්කිරීමට හැකිවීම පිළිබඳව තමා අතිශයින්ම සතුටට පත්වන බව ප්‍රාදේශීය සභාවේ සභාපති බී. ජී. ඉඳුනිල් ශාන්ත ගුණසේන මහතා ප්‍රකාශ කරයි.නවීන පන්නයේ පහසුකම් ගණනාවකින් සමන්විත කාර්යාල, වෙළෙඳ හා ආසන 800 කින් යුතු රඟහලකින් හා තවත් බහුකාර්ය සේවා සම්පාදනය කළ ඉඩකින් යුතු මෙහි ඉදිකිරීම්වලට ආසියානු සංවර්ධන බැංකුව ආධාර හා ණය මුදල් ප්‍රදානය කළ බව ද සභාපතිවරයා කීය. ආසියානු සංවර්ධන බැංකුවෙන් සියයට 60 මූල්‍ය ප්‍රදානයක් ලැබුණි.සියයට 40 ක් වන ණය මුදලින් සියයට 33 සබරගමුව පළාත් සභාවෙන්ද සියයට 7 මාවනැල්ල ප්‍රාදේශීය සභා අරමුදල්වලින්ද ආපසු ගෙවන බවද සභාපතිවරයා කීය. නව රඟහල වැඩ කටයුතු ආරම්භ වූදා සිටම දෙසතියකට වරක් උසස්, ගුණාත්මක සහ ආනන්දණීය රසාස්වාදනීය අත්දැකීම් මාවනැල්ල ජනතාවට අත්විඳිය හැකිසේ ප්‍රසංග සංවිධානය කිරීමට ඉඩකඩ ලබාදෙන බවද ඉඳුනිල් ශාන්ත ගුණසේන මහතා පැවැසීය.  * පළමුවෙන්ම, අප දැනගන්නට කැමැතියි ඔබේ දේශපාලන ආගමනය සිදු වූයේ කෙසේද ? කියාමම මාවනැල්ල මයුරපාද මධ්‍ය මහා විද්‍යාලයේ ඉගෙන ගන්නා කාලයේ ඉඳලා විවිධ සමිති සමාගම්වල නිලතල දැරුවා. සමාජ සේවාවල නිරත වුණා. පාසැල් විවාද කණ්ඩායමේ මම සාමාජිකයෙක්.පාසැලෙන් අස්වී යෞවන සමාජයට බැඳී විවිධ ප්‍රජා සේවා කළා. ඒ අතරේම දුප්පත් ජනතාවගේ දුක නිවා දමන්නට මට පුළුවන් හැටියට උදව්කළා.ඒ අතරේ 1997 මුලින් ම මාවනැල්ල ප්‍රාදේශීය සභාවට පොදුජන එක්සත් පෙරමුණෙන් තරඟ කළා. එදා මනාප 1981 ලබාගත්තා. ලාබාලම මන්ත්‍රීවරයා වුණා. ඊට පස්සේ වසර 2005 දී නැවැත වතාවක් ප්‍රාදේශීය සභාවට වැඩිම මනාපයෙන් තේරී පත්වුණා. එදා මනාප 3045ක් ගත්තා. විපක්ෂ නායක ධූරයට පත්වුණා.වසර 2006 දී ප්‍රාදේශීය සභාව් පාලන බලය අපේ සන්ධානයට හිමිවුණා. මම වැඩිම මනාප ප්‍රමාණයක් මනාප 8911ක් ලබාගෙන ප්‍රාදේශීය සභාවේ සභාපති ධූරයට පත් වුණා. ප්‍රාදේශීය මට්ටමේ බිම් මට්ටමේ සිට දේශපාලනය කළ මම ශ්‍රී ලංකා නිදහස් පක්ෂයේ ශාඛා සමිති සාමාජිකයෙකුව සිට විවිධ තනතුරු දැරුවා.අද වඩාත්ම සතුටට පත් වෙන්නේ, මන්ත්‍රීවරයෙක් විපක්ෂ නායකවරයෙක්, ප්‍රාදේශීය සභාවේ සභාපතිවරයෙක්, වශයෙන් සාර්ථක ගමනක් ඒමට හැකිවීම ගැනයි. මෙහිදී මාගේ සාර්ථක ගමනේ රහස, මහජනතාවගේ කැමැත්ත ප්‍රසාද, පිළිගැනීම එන්න එන්නම වැඩියෙන් ලබාගැනීමයි මහජනතාව සමඟමයි මම ඉන්නේ.* වසර 2006 සිට වසර 2010 දක්වා පාලන කාලයේ මාවනැල්ල පළමු පුරවැසියා ඔබයි. ඔබ එහි ජනතාවට ඉටු කළ සේවාවන් ගැන සෑහීමකට පත් වෙනවාද ?ඇත්තටම ඉතාම සතුටට පත් වෙනවා. මම පුංචි ම පුංචි තැනකින් පටන් ගෙන මේ තරම් සාර්ථක ගමනක් ඒමටත් මුල් වුණේ ජනතාවගේ ඕනෑඑපාකම් ඉටුකිරීමයි. මම 2006 දී ප්‍රතිපත්ති ප්‍රකාශනයක් ජනතාව අතට පත්කළා. ග්‍රාමීය ප්‍රදේශවල ප්‍රවේශ මාර්ග නවීකරණය කරනවා. නගරය පිරිසිදුව තබා ගන්නවා. වාහන තදබදය නතර කරනවා. ගමේ නගරයේ ජනතාවගේ ජීවන තත්ත්ත්වය ඉහළ නංවනවා. ආගමික නවෝදයක් ඇතිකරනවා. මේ කී දේවලින් සියයට 60ක් දැනටමත් අවසන් කොට එහි ප්‍රතිලාභ ජනතාවට භුක්ති විඳිමට සලස්වා දී තිබෙනවා.* මාවනැල්ල ප්‍රදේශවාසී ජනතාවගේ ආර්ථික හා ජීවන තත්වය නැංවීමට කළ වැඩසටහන් මොනවාද ?හොද ප්‍රශ්නයක් ඇහැව්වේ. අපේ ප්‍රදේශයේ ජනතාව ප්‍රාදේශීය සභාවෙන් බලාපොරොත්තු වන්නේ පවිත්‍ර නගරයක්, ගමට යන්න පුළුවන් මාර්ග පද්ධතියක්, බීමට පිරිසිදු ජලය ලබාගැනීම විදුලිය ලබා ගැනීමයි.ප්‍රාදේශීය සභා ඉතිහාසයේ සදා නොමැකෙන සංවර්ධනයක් අපි කළා. ඈත පිටිසර ගම්මානවලට යෑමට තිබෙන වැල්පාලම්, ඒදඬු වෙනුවට විශාල පාලම් ගණනාවක් ඉඳිකළා.හීනටිපණ පාලම, බඹරගහ ඇල්ල දියපැන්නුම පාලම, ලෙව්කේ කන්ද පාමුල හුළං මැරේ පාලම, තරණහේනේ පාලම ඇඹිල්මීවල - කෝනාවල පාලම ඉන් ප්‍රධානයි. ඊට අමතරව වාහනයක් යන්න බැරි ලංකාවේ එකම දුම්රියපොලට යන්න පාරක් අපි හදනවා. බලනයි - කඩිගමුවයි අතර පිහිටි ඉහළ කෝට්ටේ දුම්රියපොළට යන පාරයි අපි ඉඳිකරන්නේ. අපේ ප්‍රදේශයේ සංචාරක ව්‍යාපාරය දියුණු කිරීමට, ගමේ ජනතාවට අතට ලැබෙන මුදල් වැඩි කිරීමට අපි කටයුතු කරනවා.මාවනැල්ල හරහා තමයි මා ඔය ගලා බසින්නේ. මා ඔයේ සුන්දරතම තැන තමයි බෝ ඇල්ල ප්‍රදේශය. අපි බෝ ඇල්ල සංචාරක ආකර්ෂණීය ස්ථානයක් ලෙස වැඩිදියුණු කරන්න, උතුවන් කන්ද සංචාරක කලාපයක් කරන්න, අලුත් නුවර දේවාල භූමිය දියුණු කරන්න, ප්‍රාදේශීය සභාවෙන් විශාල සේවාවක් කලා. මේ ප්‍රදේශ නැරඹීමට එන දෙස් විදෙස් සංචාරකයින්ට පහසුකම් සැපැයීමට අපි කටයුතු කළා.අපි ජාතික සවිය ගම නැගුම යටතේ එක වසමට රුපියල් ලක්ෂ 80,90ක වැඩ කරලා තිබෙනවා. මෙහිදී කෑගල්ල දිස්ත්‍රික් මහලේකම් තුමිය, සම්බන්ධිකරණ හා ක්‍රම සම්පාදන අංශයේ, රාජ්‍ය නිලධාරීහු, පළාත් සේවාවේ නිලධාරීහු දැක්වූ සහාය අති විශාලයි.* මාවනැල්ල පුරවරයේ දියුණුවට කටයුතු කරන අතර නගරයේ අලංකාරය හා පවිත්‍රත්වය වැඩිදියුණු කිරීමට කළ වැඩකොටස් මොනවාද ?මාවනැල්ල මධ්‍යඹ වෙළෙඳ සංකීර්ණය 1981 දී විවෘත කරලා තිබෙන්නේ. එදා මෙදා තුර මේ සංකීර්ණයේ කඩ කාමර, ගොඩනැගිලි පරිශ්‍රය අලුත්වැඩියා කිරීමක් සිදුවී තිබුණේ නෑ. අපි ඒ සංකීර්ණය අලුත්වැඩියා කළා. නගරයේ පොළ භූ®මිය ඉඩකඩ සහිත බිමකට ගෙන ගියා. පොළ භූමිය විධිමත් ලෙස නවීකරණය කොට වෙළෙඳුන්ට ලබාදීමෙන් අපේ සභාවේ ආදායම රුපියල් කෝටි ගණනකින් වැඩි කරගන්න පුළුවන්කම ලැබුණා.මාවනැල්ල මයුරපාද මධ්‍යමහා විදුහල අසල ළමා පුස්තකාලයක් ඉඳිකළා. පන්සල්, පල්ලි, කෝවිල ආශ්‍රිතව පෙර පාසල්, දහම්පාසල් ස්ථාපිත කළා. මේවා සියල්ල කළේ අධ්‍යාත්මික සංවර්ධනයක් සිදු කිරීමටයි.* ජනාධිපතිතුමාගේ දෙවැනි පදවිප්‍රාප්තිය නිමිති කොට විශේෂ වැඩසටහන් ක්‍රියාත්මක කළා ද ?ඔව් ! ඔව් ! අපේ ප්‍රදේශයේ අලුතින් දුරකථන කුළුණු 4 ක් ඉදිකළා. ඒ සමාගම් ප්‍රාදේශීය සභාවට ලබාදුන්මුදල් පොදු අරමුදලකට දාලා , අඩු ආදායම්ලාභීන් 9 දෙනකුට අලුතින් නිවාස ඉඳි කිරීමටත්, නිවාස 40 තහඩු ලබාදීමත් කළා.* මාවනැල්ල නගරය හා මුළු ප්‍රදේශයම දියුණු කිරීමේ ඔබගේ සැලැසුම්වලට අනුව ඉදිරියේ ක්‍රියාත්මක කරන වැඩකටයුතු මොනවාද ?අනිවාර්යෙන්ම ඉතාම අලංකාර බස් නැවැතුම්පොලක්, මහජන ක්‍රීඩාංගණයක් අපි ඉදිකරනවා. මේවා පිළිබඳව ඉතාම සාර්ථක මූලික සාකච්ඡා වට තුනක් පවත්වා අවසන්. අපිට කරන්නට හැකි වූ සියලු සේවාවන් අපි ඉටුකළා. ඉදිරියේදී මීටත් වඩා කැපවීමෙන් ජනතාවට සේවය කිරීම එකම අරමුණයි.  මාවනැල්ල නගරයේ අධික වාහන තද බදයක් තිබුණා. ඒත් අද වන විට වාහන තදබදයක් නෑ. එයට හේතුව කොළඹ – මහනුවර විකල්ප මාර්ගය භාවිතයට ගැනීමයි. ප්‍රාදේශීය සභාවෙන් අපි වාගේ සුළු ව්‍යාපාරිකයන්ට ඉටු වුණු සේවය අතිවිශාලයි. මමයි, මගේ පවුලේ අයයි කාටවත් බරක් නොවී කීයක් හෝ සොයාගෙන ජිවිතය ගොඩනඟා ගත්තේ සභාපතිතුමාට පින් සිදු වෙන්නටයි. මම පුංචි කඩයක් කරන්නේ. මයුරපාද පාසල අසල පිහිටි ළමා පුස්තකාලය ළඟයි. මම පුස්තකාලය අවට පිරිසුදුව තබා ගන්නවා.  මාවනැල්ල කියන්නේ කෑගල්ල දිස්ත්‍රික්කයේ වාණිජ අගනගරයයි. මේ නගරයට දිනපතා විශාල පිරිසක් එනවා, යනවා. විවිධ රාජකාරී සේවා ලබා ගැනීමට ඒ අයට අවශ්‍ය පොදු පහසුකම් ඉහළ මට්ටමකින් ලබාදීම ප්‍රාදේශීය සභාවේ යුතුකමයි. ප්‍රාදේශීය සභාවේ කටයුතුවලින් මම දකින්නේ ග්‍රාමීය මාර්ග බොහෝමයක් කොන්ක්‍රීට් දමා අලුත්වැඩියා කළ දේයි. අලුත් ප්‍රාදේශීය සභා සංකීර්ණය ඉඳිකිරීමයි. ඊට අමතරව නගරයේ විධිමත් බවක් ඇති කිරීමට ක්‍රියා කළා. අපි ඒ දේ අගය කරනවා.  මාවනැල්ල ප්‍රාදේශීය සභාවේ ස්වර්ණමය යුගය 2006 – 2010 පාලන කාලයයි කියා මම බය නැතිව කියනවා. ප්‍රාදේශීය සභාවෙන් කළ හැකි සේවා රැසක් ගත වු කාල සීමාවේ ඉටු කළා.අපිට තිබුණු ලොකුම ප්‍රශ්නය තමයි නගරයේ කුණු ප්‍රශ්නය. ඇත්තටම කුණු ටික ඉවත් කිරීමයි, ගමේ පාරවල් ටික නවීකරණය කිරීමයි, නඩත්තු කිරීමයි. ප්‍රාදේශීය සභාව හොඳටම කළා.  මා ඔයේ සුන්දරම තැනක් තමයි බෝ ඇල්ල කියන්නේ. අපේ රටේ හිටි රජවරු පවා මෙතැන දිය නා තිබෙනවා. සූර සරදියෙල් සුදු අධිරාජ්‍යවාදීන් විසින් අල්ලා ගැනීමට උත්සාහ කෙළේ මෙහි දීයි. ඒත් ! සුදු පොලිස් නිලධාරීන්ට ඔහු අල්ලා ගන්න බැරි වුණා. එවන් ඉතිහාසයක් තිබෙන තැනක් බැලීමට එන දේශීය විදේශීය සංචාරකයෝ වැඩි කර ගන්න ප්‍රාදේශීය සභාව කටයුතු කළා. සංචාරක ප්‍රවර්ධන වැඩසටහන් ක්‍රියාත්මක කළා. ගමේ අපටත් ඒ හරහා යම් ආදායම් මාර්ගයක් ඇති වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>15</day>
    </date>
    <link>http://www.dinamina.lk/2011/01/15/_art.asp?fn=f1101154</link>
    <topic>හිරු දෙවි පුදනමහ උළෙලතෛපොංගල්</topic>
    <author>ශාස්ත්‍රපති, දෙමළපණ්ඩිත් පන්මොළි විත්තහර්, සාහිත්‍යවේදී මඩුළුගිරියේ විජේරත්න</author>
    <content>ස්වභාව ධර්මයාගේ අපූර්ව නිර්මාණයකි හිරු. හිරු නොමැතිනම් මෙලොව ජීව වස්තු කිසිවකට පැවැත්මක් නොමැත. මිනිසාගේ පැවැත්මටත් හිරු අත්‍යවශ්‍ය සාධකයකි. මිනිසාට අවශ්‍ය ආහාර ශාක පත්‍රවල නිෂ්පාදනය කරන්නේ හිරුගේ උපකාරයෙනි. එම ක්‍රියාවලිය ප්‍රභාසංස්ලේෂණය ලෙස හැඳින්වේ. එනම් හිරුගේ ශක්තියෙන් ශාක පත්‍රවල ආහාර නිෂ්පාදනය කිරීම මින් අර්ථවත් කෙරේ.ප්‍රධාන වශයෙන් හිරු සියලු ජීව රාශින්ට ජීවත්වීමට ශක්තිය ලබාදුන් නිසා ලොව සෑම ජීවියෙක්ම හිරුට සදා ණය ගැතිය.මෙම ණයගැතිභාවයෙන් මිදීම පිණිස ලෝකයේ බොහෝ ජාතීන් හිරු දෙවියන් පුදනු ලබති. තෛපොංගල් දිනය හිරු දෙවියන්ට පූජෝපහාර කරනු ලබන දිනයයි. තෛපොංගල් යනුවෙන්ම නැතිවුණත් මෙම උත්සවය කැනඩාවේ, ජපානයේ, කොංගෝ දූපත්වල, මැලේසියාව, සිංගප්පූරුව, ඉන්දියාව, ශ්‍රී ලංකාව පමණක් නොව තවත් රටවල් කීපයක හිරු දෙවියන් නිමිතිකරගෙන තෛපොංගල් උත්සවය සමරති. වර්තමානයේ ලොව පුරාම විසිරී පැතිරී සිටින දෙමළ ශ්‍රී ලාංකිකයන් සිටින රටවල තෛපොංගල් සමරති.“තෛ” යනුවෙන් අදහස් කරනු ලබන්නේ ‘තෛ’ මාසය නොහොත් ‘දුරුතු’ මාසයයි. “පොංගල්” යනුවෙන් අදහස් කරන්නේ “ඉතිරවීමයි”, එනම් කිරි ඉතිරවීමයි. මෙම කිරි ඉතිරවීම සිදුකරනු ලබන්නේ සූර්යා උදෙසාය.හින්දු ජනතාව තෛපොංගල් උත්සවය සැමරීමේ මූලික පරමාර්ථය කරගෙන ඇත්තේ “ආහාරපාන” සපයා ගැනීමට උදව් උපකාර කරන සියලුම ජීව අජීව රාශින්ට කෘතවේදී බව ප්‍රකාශ කිරීමටය.තෛපොංගල් දිනයේ නියම අර්ථය වනුයේ ගොවිතැනට උපකාරිවන සියලුම ජීව අජීව වස්තුන්ට කෘතවේදීව සැලකීම වේ. “සිලප්පදි කාරම් කෘතියේ කතුවරයා තෛපොංගල් දිනය සැමරීම වස් මෙසේ සඳහන් කර ඇත.එහි දෙවියන් උදෙසා ප්‍රශස්තියකින් මෙසේ පෙන්වා දෙයි. “ඤායිරු පොර්ටෘවෝම් ඤායිරු” මෙහි “ඤායිරු” යනුවෙන් අදහස් කරනු ලබන්නේ හිරුයි. “පොර්ටෘවෝම්” යන්නෙන් “ප්‍රශස්ත ගායනා” යන්නෙන් අදහස් වෙයි. මෙයින් පෙන්වා දියහැකි කරුණක් වන්නේ “හිරුට” ප්‍රශස්ත ගායනා කර පූජෝපහාර දක්වමු යන්නයි. පූජෝපහාර දක්වන්නේ කිරි ඉතිරවීමෙනි.මෙම කිරි ඉතිරවීම සිදු කිරීමෙන් අනතුරුව හින්දුන් එම හැලියේම කිරිබතක් පිස දෙවියන්ට පුදනු ලබති.මෙම තෛපොංගල් උත්සවයේ සත්‍ය විද්‍යා වටිනාකමක් ද ඇත. එනම්, මෙම උත්සවයට පෙර දින සිටම දෙමළ හින්දු ජනතාව කෙරෙනු ලබන වතාවත්වලින් එය ඉස්මතුවී පෙනේ.තෛපොංගල් දිනය එළඹෙන්නට පෙර දින සියලුම ගෙවල් දොරවල් සුද්ධ පවිත්‍රකර පරණ දෑ ඉවත් කොට කිරි ඉතිරවීම සඳහා සුදුසු භූමිභාගයක් තෝරා ගනිති. මෙම භූමි භාගයට අනිවාර්යයෙන්ම හිරු එළිය වැටී තිබිය යුතුය. එම භූමිභාගය බොහෝවිට නිවෙස් තුළ එළිමහනේ සකස් කර ගැනීමට අමතක නොකරති.මෙසේ තෝරාගත් භූමිභාගය මත ගොම සහිත මැටි පිරියම් කර සකස් කරගනිති. ඉන් අනතුරුව හතරස් භූමියක්සේ සකස් කොට මුළු හතරෙහි කෙසෙල් ගස් සිටුවා එම කෙසෙල් ගස් අතර කොඩි වැල් ඇද එම කොඩිවැල්වලට අඹ කොළ එල්ලති.භූමියේ හුණුවලින් හෝ හාල් පිටිවලින් “කෝලම් රටා” දමති. (මල්රටා) මෙම කෝලම් රටාවලින් සශ්‍රීකත්වය පිළිඹිබු වේ.හාල්පිටිවලින් කෝලම් (මල් රටා) නිර්මාණය කිරීමේදී පරමාර්ථයක් ඇත. එනම් පොළවේ වෙසෙන කුඩා කෘමීන්ට ආහාරයක් වන්නට මෙම හාල්පිටි යොදා ගනිති. තවද මෙම භූමිභාගය තුළ අලුත් ලිපක් කරවා අලුත් මුට්ටියක කිරි උතුරවා ගනිති. මෙම කිරි ඉතිරෙන අවස්ථාවේදී නිවසේ සියලුදෙනාම පොංගලෝ පොංගල්, කයි පූසී වායි පූසී පොංගලෝ පොංගල්’ කියා භක්ති පූර්වකව හිරු දෙවියන් නමස්කාර කරති. අනතුරුව මෙම කිරි මුට්ටියට හාල්, සක්කර, මුං, පලතුරු ආදිය දමා රසවත් කිරිබතක් පිසගනිති.මෙම කිරිබත සමඟ රසකැවිලි එම භූමි භාගයේදී කෙසෙල් කොළවලට දමා දෙවියන්ට පුදති.දකුණු ඉන්දියාවේ තමිල්නාඩුවේ අතීතයේ ගොවියා ඉතා දුක්මහන්සියෙන් ගොවිතැන් කර ලබාගන්නා අස්වැන්න කොටස් හය (6) කට බෙදා ගනිති. ඉන් එක් කොටසක් රජතුමාට පරිත්‍යාග කරති. එය රටේ පරිපාලනමය කටයුතු සඳහාය. තවත් එක් කොටසක් ආගන්තුක සත්කාරය සඳහාත් තවත් කොටසක් නෑදෑ හිතමිතුරන්ටත් දෙති. මෙයින් එක් කොටසක් සතුන්ටත්, දෙවියන් පිදීමටත් දෙන අතර, අවසාන කොටස පවුලේ නඩත්තුව සඳහා යොදා ගැනේ.මෙසේ දෙවියන් සඳහා පූජා කරන කොටස තෛපොංගල් දිනයේදී ස්වභාවධර්මයාට පූජා කිරීමට යොදා ගනියි. එදින කිරි ඉතිරවා කිරිබත් පිස අනතුරුව එම කිරිබත් නිවැසියන් සියල්ලන්ට ද අනෙක් නෑදෑ හිතමිතුරන්ට ද කෑමට දෙති.ඉන් සූර්යා පූජෝපහාර නිමාවුවත් දවසේ ආගමික වතාවත් කිරීමට යාමට ඉතා වැදගත්ය. සාමාජීය වශයෙන් ක්‍රීඩා උත්සව පැවැත්වීම නෑදෑ හිතමිතුරන්ගේ ගෙවල්වලට යාම ආදී කටයුතු කරති. සාමාන්‍යයෙන් දෙමළයේ ප්‍රස්ථාපිරුලක් මෙසේ වෙයි. “තෛජිරන්දාල් මලිජිරක්කුම්” තෛමාසය ලැබුවහොත් මාවත විවෘත වේ හෝ මාවතක් ඉපදේ යන අර්ථය දේ.එනම් දෙමළ ජන සමාජය දුරුතු මාසය ලැබීම වාසනාව ලැබීම යනුවෙන් විශ්වාස කරනු ලැබේ.තව ද ශ්‍රී ලාංකේය දමිළ ජනයා පමණක් නොව ලෝකයේ බොහෝ රටවල වෙසෙන දමිළ ජනයා තෛ මාසය නොහොත් දුරුතු මාසය සෞභාග්‍ය උදාවූ මාසය ලෙස සලකන්නේ ඔවුන්ගේ සෞභාග්‍ය උදාවන්නේ මෙම මාසයේදී බව ඔවුන් විශ්වාස කරනු ලබන නිසාය. එබැවින් තෛ මාසයේ නොහොත් දුරුතු මාසයේදී ඔවුන් මෙසේ සිතති. “උන්ඩ්‍රි කොඩුත්කෝරේ උයර් කොඩුත්කෝර්” මෙම දෙමළ ප්‍රස්ථාපිරුලෙන් හැඟෙන්නේ “හදවතින් දුන් අය පණ ලබාදුන් අය වේ.” එනම් දෙනවිට ලෝභය නොමැතිව ඉතසිතින්ම දිය යුතුය යන අදහස මතුවේ. එමනිසා මෙම මාසයේදී මෙම දවසේ දානය දී පිනක් සිද්ධ කරගැනීම ද මෙහිදී සිදුකරනු ලබති.තෛපොංගල් දෙවැනි දිනය මෙවර යෙදී ඇත්තේ 16 වෙනි දිනටය. එනම් එදින තම ගොවිතැනට උදව් උපකාර කළ සත්ව සමූහයාට කෘතවේදී වීමට අමතක නොකරති. එය “පට්ටි පොංගල්” යනුවෙන් හඳුන්වති. පට්ටි පොංගල්වලදී ගවයන්, එළුවන්, බැටළුවන් ආදී සතුන්ව නහවා උන්ව අලංකාර කර කිරිබතක් පිස ඔවුන්ට කිරිබත් කැවිලි, පෙවිලි සහ කෙසෙල් ගෙඩිවලින් සංග්‍රහ කරති. මෙම සාමාන්‍යයේ මෙවර නම් 16 වෙනි දිනයේ හවස එනම් හිරු බැස යන වේලාවේ සිදුකරනු ලබති. ගවයන්, එළුවන් ඇතිකරනු ලබන උදවියට එම ගවහල්, එළුපට්ටි සුද්ධපවිත්‍ර කර අඹ අතු, ගොක් අතු එල්ලා එය සරසා උත්සවාකාරයෙන් එම උත්සවය කරනු ලබති.කිරිබත පිසිගත් පසු එය ගණදෙවියන්ට පුදා පිසගත් කැවිලි පෙවිලි කෙසෙල් ගෙඩි සියල්ල පුදා ගෘහමූලිකයා ඇතුළු නිවසේ සෑම ගවහල, එළුහල වටේට හිඳ “ආට්ටුප් පොංගල්, මාටුජපොංගල්, පොංගලෝ පොංගල්” යන බෙදා හඬ නඟා කෑගසති. අනතුරුව දෙවියන් වැඳ අවසානයේදී තමන් සතුව ඇති සියලුම සතුන්ට සංග්‍රහ කරනු ලබති. එයද ඉතා හොඳ සද්ක්‍රියාවක් බව පෙනේ.තෛපොංගල් දිනයේදී ඵල නොදරන ගස්වැල්වලට කරන සත් ක්‍රියාව ද දෙමළ ජනසමාජයේ ඇත. මෙය ද තෛපොංගල් උත්සවයේ අංගයකි. ඵල හට නොගන්නා ගස්වලට හෝ මල්හට නොගන්නා ගස්වලට පහරදීමේ ක්‍රියාවලියයි. මේ ක්‍රියාව ද පොංගල් දිනයේ දීම සිදුකරනු ලබන්නේ කිරිබත පිසීමට ගන්නා පොල්කටු හැන්දෙනි.මෙසේ පහර දුන් පසු ඉක්මනින්ම මල් හට ගෙන ඵල හටගනීවි යන විශ්වාසයක් දෙමළ ජනතාව තුළ ඇත.පොල්, අඹ, කොස්, තල් වැනි ඉතා ප්‍රයෝජනවත් ගස්වලටත් ඵල ඛ්ටනොගන්නා අනෙක් ගස්වලටත් මෙම “කෙම් ක්‍රමය” කිරීමට දෙමළ ජනතාව පුරුදුවී සිටිති. මෙසේ ගස්වලට පහර දෙනවිට මල් හැදෙන්නේ නැද්ද, ගෙඩි හැදෙන්නේ නැද්ද යනුවෙන් කිය කියා එක් අයෙකු ගසට ගසන විට තවත් අයෙක් මල් හදම්, ගෙඩි හදම්” යනුවෙන් පිළිතුරු දෙති.තෛපොංගල් දෙමළ ජනතාවගේ සමාජ විද්‍යාත්මක පැති ගණනාවක් විග්‍රහ කරනු ලබයි.මන්ද මෙම උත්සවයේ ප්‍රධාන අරමුණ සියලුම ජීවරාශිවලට කෘතවේදී බව සැලකීම උවත්, එම ජනසමාජයේ විවිධ පැතිකඩවල් විග්‍රහ කරන බව පෙනේ. එනම් පවුලේ සමඟිය, තම ජීවිතවල ලෞකික අරමුණු ඉටුකරගැනීම, අජීව වස්තුවලට සැලකීම, පවුලේ සමගිය උන්නතිය සශ්‍රීකත්වය වැනි කරුණු අරමුණු කරගෙන තෛපොංගල් උත්සවය සමරන බව පෙනේ. මෙලොව දියුණූවට සශ්‍රීකත්වය පත්කරගැනීමට ද මෙහි එක් අරමුණකි. එනම් මෙම දිනයේදී සිදුකරනු ලබන දානමය පුණ්‍යයක්‍රියා එයට බලපානු ලැබේ. මෙසේ බලන විට තෛපොංගල් උත්සවය ආගමික සාමාජික උත්සවයක් පමණක්නොව මුළු ජනසමාජයම එකට සමගිව ඒකරාශි කරනු ලබන උත්සවයක් බව අපට කිව හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101171</link>
    <topic>හෙක්ටයාර් 2,68,931ක් වගා කළා 88,300ක් වතුරේ</topic>
    <author>ජයසිරි මුණසිංහ</author>
    <content>වැඩිම වී අස්වැන්නක් බලාපොරොත්තු වූ දිස්ත්‍රික්ක හයකට ගංවතුරින් සිදු වූ හානිය නිසා මෙට්‍රික් ටොන් ලක්‍ෂ හතරකින් එහි අස්වනු අඩුවනු ඇතැයි ගණන් බලා තිබේ. ජනාධිපති මහින්ද රාජපක්‍ෂ මහතා ගේ ප්‍රධානත්වයෙන් අරලියගහ මන්දිරයේ දී ඉකුත් දා පැවැති ආහාර සුරක්‍ෂිතතාව සහ ජීවන වියදම් කළමණාකරණ කමිටු හමුවේ දී මේ තොරතුරු අනාවරණය කෙරිණි.මෙවර මහ කන්නයේ වැඩිම වී අස්වැන්නක් බලාපොරොත්තු වූ දිස්ත්‍රික්ක අතර ප්‍රමුඛ වූ මඩකළපුව, ත්‍රිකුණාමලය, අම්පාර, අනුරාධපුරය, පොළොන්නරුව සහ වව්නියාවේ මෙසේ අස්වනු අඩුවනු ඇත.වැඩිම වී අස්වැන්නක් අපේක්‍ෂා කළ මේ දිස්ත්‍රික්ක හයේ වගා කළ මුළු බිම් ප්‍රමාණය හෙක්ටයාර් දෙලක්‍ෂ හැත්තෑ දහසකි. මින් ජලයට යටවී හානි වූ බිම් ප්‍රමාණය හෙක්ටයාර් අසූඅට දහස් පන්සීයයක් බව කමිටුවේ දී අනාවරණය විය. ජනාධිපතිවරයා ගේ ප්‍රධානත්වයෙන් පැවැති මේ කමිටු රැස්වීමේ දී අදහස් දැක්වූ එහි සාමාජිකා සහ ප්‍රාදේ්ශීය සංවර්ධන බැංකුවේ සභාපතිනි ජානකී කුරුප්පු මහත්මිය, සම්පූර්ණයෙන් ම වගා හානි වූ බිම් ප්‍රමාණය හෙක්ටයාර් නවදහස් දෙසීය පනහක් බව ද කීවාය.මඩකලපුවේ හෙක්ටයාර් 49,000ක්, අනුරාධපුරයේ හෙක්ටයාර් 14,400ක්, අම්පාර 11,500ක්, ත්‍රිකුණාමලය හෙක්ටයාර් 7,400, පොළොන්නරුව හෙක්ටයාර 6000ක් ඇතුළු ජලයෙන් යටවූ බිම් ප්‍රමාණය හෙක්ටයාර ගණන 88,300 කි.වගා කළ බිම්වලින් සම්පූර්ණයෙන්ම හානිය සිදුවූ වැඩිම බිම් ප්‍රමාණය ඇත්තේ ත්‍රිකුණාමලයේ ය. එය හෙක්ටයාර 3000 කි. දෙවැන්න මඩකලපුවේ ය. එහි බිම් හෙක්ටයාර 2200 ක් මුළුමනින්ම හානියට පත් වී ඇත.වැඩිම වී අස්වැන්නක් අහිමි වන්නේ මඩකලපුවෙනි. එම ප්‍රමාණය මෙට්‍රික් ටොන් දෙලක්‍ෂ දස දහසකි.අනුරාධපුරයෙන් මෙට්‍රික් ටොන් 62,000ක්, අම්පාරෙන් මෙට්‍රික් ටොන් 50,000 ක්, පොළොන්නරුවෙන් මෙට්‍රික් ටොන් 26,000ක් ඇතුළු නොලැබී යන වී අස්වනු ප්‍රමාණය මෙට්‍රික් ටොන් 3,83,852 ක් බව ද ජානකී කුරුප්පු මහත්මිය මෙහිදී පෙන්වා ඇත.ඒ අනුව මෙවර මහ කන්නයේ දී අපේක්‍ෂිත වී අස්වැන්න සියයට 14.5කින් අහිමි වනු ඇතැයි ද ජානකී කුරුප්පු මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101172</link>
    <topic>සංවර්ධනය ඉදිරියට ගෙන යාම මගේ ඒකායන අරමුණයි -ජනපති</topic>
    <author>දනුෂ්ක ගොඩකුඹුර යාපනේ සංගුපිඩ්ඩි සිට...</author>
    <content>මැතිවරණ පොරොන්දුවලට සීමා නොවී ජනතාවගේ අවශ්‍යතා ඉටුකරන සංවර්ධන ක්‍රියාවලිය ඉදිරියට ගෙනයාම මගේ අරමුණ බව ජනාධිපති මහින්ද රාජපක්ෂ මහතා පැවසීය.මේ රටේ ජනතාව රට සංවර්ධනය කිරීමේ වැඩපිළිවෙළෙහි කොටස්කරුවන් කර ගැනීමට තමන් නිරතුරුව සූදානම් බවද ජනාධිපතිවරයා අවධාරණය කෙළේය.“අපි ජනතාවට දෙන පොරොන්දු ඉටුකරනවා. කියන දේ කරන, කරන දේ කියන, ජනතාවට බියෙන් සැකෙන් තොරව ජීවත්විය හැකි සංවර්ධිත රටක් අපි ගොඩනඟනවා. සියලු දෙනා ඊට දායක විය යුතුයි”.ජනාධිපතිවරයා මේ අදහස් පළ කළේ යාපනය - මන්නාරම ඒ 32 මාර්ගයේ ඉදිකෙරුණු සංගුපිඩ්ඩි පාලම විවෘත කිරීමේ අවස්ථාවට ඊයේ (16) එක්වෙමිනි.යාපනය අර්ධද්වීපය හා පුනරින් ප්‍රදේශය යා කෙරෙන සංගුපිඩ්ඩි පාලම ඉදිකිරීමට වැය කෙරුණු මුදල රුපියල් කෝටි 103.2 කි.උතුරු වසන්තය වැඩපිළිවෙළ යටතේ මේ පාලමේ ඉදිකිරීම් වසරක් තුළ ඉදිකෙරුණු අතර කොළඹ හා යාපනය යාකරන පහසුම මාර්ගය මෙය වේ. කොළඹ සිට යාපනයට ඒ 9 මාර්ගයෙන් ගමන් කරනවට වඩා කිලෝමීටර් 110 ක් අඩුවෙන් නව පාලම ඉදි වූ මාර්ගය හරහා කොළඹ සිට යාපනයට යා හැකිය. ආර්ථික සංවර්ධන ඇමැති බැසිල් රාජපක්ෂ, සම්ප්‍රදායික කර්මාන්ත හා කුඩා ව්‍යවසාය ඇමැති ඩග්ලස් දේවානන්ද මහත්වරුන් ඇතුළු මැති ඇමැතිවරුන් සහ නිලධාරීන් රැසක් සහභාගී වී සිටියහ.ජනාධිපතිතුමා මෙහිදී දෙමළ බසින් කළ කතාවට.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101173</link>
    <topic>අවතැන්වූවන්ට අමෙරිකාවෙන් ඩොලර් ලක්‍ෂ 3ක ආධාර</topic>
    <author>මහින්ද අලුත්ගෙදර</author>
    <content>ජල ගැලීම්වලින් විපතට පත් ශ්‍රී ලාංකිකයන්ට සහන සැලසීම සඳහා අමෙරිකානු ඩොලර් ලක්ෂ තුනක (ශ්‍රී ලංකා රුපියල් ලක්ෂ 330) ආධාරයක් ලබා දීමට අමෙරිකා එක්සත් ජනපද රජය තීරණය කර ඇත. නැඟෙනහිර පළාතේ විපතට පත් ජනතාවට සහන සැලසීම වෙනුවෙන් මේ ආධාර තොගය යොදා ගන්නා අතර එය ඉදිරි දින කිහිපය තුළ ශ්‍රී ලංකා රජයට ලබා දීමට නියමිත බව ශ්‍රී ලංකාවේ අමෙරිකා එක්සත් ජනපද තානාපති කාර්යාලයේ ජ්‍යෙෂ්ඨ ප්‍රකාශිකාවක් ‘දිනමිණ’ ට පැවැසුවාය.විපතට පත් මඩකළපුව දිස්ත්‍රික් ජනතාවට සහන සැලසීම හා ජල ගැලීම්වලට හසු වූ ජනතාව බේරා ගැනීම සඳහා බෝට්ටු ලබා දීමට ද පියවර ගෙන ඇති අතර, විපතට පත් ජනතාවට සහන සැලසීම සඳහා රජය ගෙන යන වැඩපිළිවෙළට ශක්තියක් ලබා දෙමින් මේ ආධාරය ලබා දෙන බවද ඇය සඳහන් කළාය. තවද ඇය ප්‍රකාශ කළේ ත්‍රිකුණාමලය, මඩකළපුව හා අම්පාර දිස්ත්‍රික්කයන් හි විපතට පත් ජනතාවට සහන සැලසීමට ජල බෝතල්, මුළුතැන්ගෙයි උපකරණ, තාවකාලික නිවාස ඇතුළු උපකරණ රැසක් ලබා දීමට ද බලාපොරොත්තු වන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101174</link>
    <topic>පරවි දුපත සමුද්‍ර රක්ෂිතයේ මාලු ඇල්ලුවොත් වැඩ වරදී</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, නිලාවේලි පිහිටි පරෙවි දූපත සමුද්‍රිය රක්ෂිතයක් ලෙස 2003 වසරේ ගැසට් මඟින් ප්‍රකාශයට පත්කර ඇති නිසා එහි මධ්‍ය ලක්ෂයේ සිට කිලෝමීටරයක් තුළ මාලු ඇල්ලීම තහනම් බව දූපත් වනෝද්‍යාන භාරකරු වන අඩවි සහකාර පී. ඩී. ලලිත් විජිතානන්ද මහතා පවසයි.මේ නීති නොදැන ධීවර කාර්මිකයන් දූපත අවට දැල් එලා මාළු අල්ලන අතර එවැනි පිරිස් අත්අඩංගුවට ගෙන අධිකරණය වෙත ඉදිරිපත් කළ බව ඒ මහතා කීහ. දූපත වටා පිහිටි අතිදුර්ලභ කොරල් පරවලට හානි කරන ස්ටාර් ෆිෂ් (star fish) නැමැති මාලුවා ගල්පරවල ලක්ෂ ගණනින් බිත්තර දමන අතර එම බිත්තර දූපත වටා සිටින සෙසු මාලුන් කා දමන බැවින් මේ නිසා කොරල්පර රැක ගැනීමට හැකිවී ඇතැයි අඩවි සහකාරවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101175</link>
    <topic>ධර්මරාජ-ගෝතමි බාලිකාව හැර මධ්‍යම පළාතේ පාසල් අද ඇරේ</topic>
    <author>අසේල කුරුළුවංශ</author>
    <content>අයහපත් කාලගුණික තත්ත්වය හේතුවෙන් වසා දැමුණු මධ්‍යම පළාතේ මහනුවර ධර්මරාජ විද්‍යාලය සහ ගෝතමී බාලිකාව හැර අනෙක් සියලු පාසල් අද (17) යළි විවෘත කරන බව මධ්‍යම පළාත් මහ ඇමැති සරත් ඒකනායක මහතා පවසයි.පාසල් වසා දමා තිබුණු දින පහ තුළ සිසුන්ගේ අධ්‍යාපන කටයුතු සඳහා සිදු වූ පාඩුව මඟ හැරවීම සඳහා පෙබරවාරි හා මාර්තු මාසවල සෙනසුරාදාවන් පහක් පාසල් විවෘත කරන ලෙස චක්‍රලේඛනයක් මගින් විදුහල්පතිවරුන්ට දැනුම් දී තිබේ.ආපදා කළමනාකරණ මධ්‍යස්ථානයේ හදිසි දැනුම්දීම් මත අවශ්‍ය නම් පාසල් වසා දැමීමට විදුහල්පතිවරුන්ට බලය ලබාදී තිබෙන බව මධ්‍යම පළාත් අධ්‍යාපන අධ්‍යක්ෂ විජයසිරි හේරත් මහතා පවසයි. අධික වර්ෂාවත් සමඟ ඇති වූ නාය යෑම් හේතුවෙන් මධ්‍යම පළාතේ මාර්ග රැසකට හානි සිදුවීම නිසා ඉකුත් 10 දා සිට 14 දා තෙක් සියලු පාසල් වසා දමා තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101176</link>
    <topic>ආපදා කඳවුරුවලට නොමිලේ දුරකතන පහසුකම්</topic>
    <author>ජීවනී පතිරණ</author>
    <content>ආපදාවට ලක්ව කඳවුරුවල රැඳී සිටින සියලුම ජනතාවගේ පහසුව තකා නොමිලේ දුරකතන පසුකම් ලබාදීමට ශ්‍රී ලංකා ටෙලිකොම් සමාගම හා ශ්‍රී ලංකා මොබිටෙල් සමාගම පියවර ගෙන තිබේ. ඒ අනුව දැනට පවත්වාගෙන යන තාවකාලික කඳවුරු සඳහා CDMA දුරකතන ලබාදීමටත් ශ්‍රී ලංකාව පුරා විසිරී තිබෙන 500කට අධික මොබිටෙල් ශාඛා හරහා ආපදාවට ලක්වූවන්ගේ තොරතුරු ලබාගැනීමේ පහසුව මේ අනුව සැලසෙනු ඇත.දැනට පවත්වාගෙන යන මොබිටෙල් ශාඛා 500කට අධික මධ්‍යස්ථානවල ඊයේ (16) සිට විශේෂ දුරකතනයක් ස්ථාපනය කර ඇතැයි ශ්‍රී ලංකා මොබිටෙල් ආයතනය පවසයි.මේ අතර විශේෂ කෙටි පණිවුඩ සේවාවක්ද පාරිභෝගික ජනතාව වෙනුවෙන් විවෘත කිරීමට ද එම ආයතන පියවර ගෙන තිබේ. ඒ අනුව ආපදාවට ලක්වූවන්ට සහන සැලසීම සඳහා ඕනෑමCDMA ස්ථාවර දුරකතනයකින් donation@Sltnet.lk යතුරු ලියනය කර 5050 කෙටි අංකයට පණිවිඩය යොමුකිරීමටත්, මොබිටෙල් ජංගම දුරකතන හරහා කෙලින්ම 5050 අංකයට පණිවුඩයක් යොමුකිරීමෙනුත් මේ සඳහා දායකත්වය ලබාගැනීමට හැකිය.එක් කෙටි පණිවුඩයක් සඳහා රුපියල් 10ක මුදලක් අය කෙරෙන අතර, ඕනෑම අයකුට තමාට කැමති ප්‍රමාණයක් කෙටි පණිවුඩ යොමුකළ හැකිය. මේ සියලුම මුදල් ජනාධිපති අරමුදලට බැරකිරීමෙන් අනතුරුව, ආපදාවට ලක්වූවන් සඳහා සහන සැලසීමට එම මුදල් යොදාගන්න බව විදුලි සංදේශ හා තොරතුරු තාක්ෂන ඇමති රංජිත් සියඹලාපිටිය මහතා ඊයේ (16) පැවැති මාධ්‍ය හමුවකදී පැවැසීය.මේ අතර ශ්‍රී ලංකා මොබිටෙල් සියලුම මධ්‍යස්ථාන ඊයේ (16) සිට ආපදාවට ලක්වූවන් සඳහා ආදාර එකතු කිරීමට විවෘතව ඇති අතර, ඕනෑම අයකුට තමාට හැකි අයුරින් වියළි ආහාර ඇඳුම් පැළඳුම් හෝ වෙනයම් ඕනෑම භාණ්ඩයක් එම මධ්‍යස්ථාන වෙත ලබා දීමට හැකිය. රජයේ ප්‍රවෘත්ති දෙපාර්තමේන්තුවේ පැවැති මේ මාධ්‍ය හමුවේදී නිල වශයෙන් පාරිභෝගිකයන් දැනුවත් කිරීමේ කෙටි පණිවුඩය ඇමැතිවරයා විසින් යොමුකිරීමට කටයුතු කළ අතර, මේ අවස්ථාවට අමාත්‍යාංශ ලේකම් නිමල් අතුකෝරාල, ශ්‍රී ලංකා ටෙලිකොම් ආයතනයේ ප්‍රධාන විධායක නිලධාරී ග්‍රෙග් යැන්ග්, ශ්‍රී ලංකා මොබිටෙල් ආයතනයේ ප්‍රධාන විධායක නිලධාරී සුරේන් අමරසේකර, ටෙලිකොම් ප්‍රධාන ආයතනික නිලධාරීන් එස්.කේ. ලාල් රංජිත් මහත්වරු ඇතුළු නිලධාරීහු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n1101179</link>
    <topic>ජනතාව දිගු කලක් බලාපොරොත්තු වු සිහිනය අද සබෑවී තිබෙනවා</topic>
    <author/>
    <content>ඔබේ ප්‍රදේශයේ දී ඔබලාව හමුවීමට ලැබීම ගැන මම ඉතාමත්ම සතුටු වෙනවා. ඔබ සැම දෙනාටම ප්‍රීතිමත් පොංගල් සුබ පැතුම්.අද ඔබලා හැමදෙනාටම ඉතාමත්ම සතුටුදායක දවසක්. ඔබලාට පමණක් නෙවෙයි මේ රටේ ඉන්න හැමෝටම සතුටුදායක දවසක්. ඔබගේ දීර්ඝකාලීන සිහිනය සැබෑ වූ දවසක්. මෙතෙක් යාපනයට යන්නට ඒ – 9 මාර්ගය තමයි තිබුණේ. එහෙත් දැන් ඒ – 32 මාර්ගය හරහාත් ලෙහෙසියෙන් යාපනයට යන්න පුළුවනි. එයට හේතුව මේ සංගුපිඩ්ඩ් නව පාලමයි.මෙම පාලම නිසා කි.මී.80ක් පමණ දුර අඩු වෙනවා. මේ සංගුපිඩ්ඩි පාලම අවුරුද්දක් ඇතුළත අපි නිමා කළා. උතුරේ වසන්තය ලබාදුන් තවත් වරප්‍රසාදයක් තමයි මේ පාලම. අපේ රජය කාලයේ රට පුරාම පාලම් කීපයක්ම අපි හැදුවා. දැනුත් හදමින් පවතිනවා.විශේෂයෙන්ම උතුරු – නැගෙනහිර ප්‍රදේශ පිළිබඳව අපි වැඩි සැළකිල්ලක් දක්වනවා. දේශපාලනඥයින් කිහිප දෙනෙක්ම පොරොන්දු දුන්නත් ඒවා හරියාකාරව ඉටු වුණේ නෑ. එහෙත් අපි නම් එහෙම නෙවෙයි.අපි කියන දේ කරනවා. කරන දේ කියනවා.පාලම් විතරක් නෙවෙයි මහා මාර්ග, අධ්‍යාපන පහසුකම්, සෞඛ්‍ය පහසුකම්, නිවාස පහසුකම්, විදුලිබල පහසුකම් හැම දෙයක්ම අපි ලබා දෙනවා. ඒ සඳහා කෝටි ගණනක මුදල් අපි වැය කරනවා. ඉදිරියටත් එසේමයි.පහසුකම් අඩු ජනතාවගේ ජීවන තත්ත්වය නඟා සිටුවිය යුතුයි. ඒ සඳහා වූ පහසුකම් දැන් තිබෙනවා. ඔබේ ප්‍රදේශය දැන් අලුතෙන් දියුණු වෙමින් පවතිනවා.අවුරුදු ගණනාවක් නොතිබුණු සංවර්ධන කටයුතු ඔබේ ප්‍රදේශයේ දැන් සිදුවෙමින් පවතිනවා. උතුරු වසන්තය තුළින් ඔබේ ප්‍රදේශයත් සංවර්ධනය වෙනවා. ඔබ දියුණු වුණොත් රටත් දියුණු වේවි.අපි සැවොම එක් වෙමු. ආසියාවේ ආශ්චර්යවත් රටක් හැටියට පරිවර්තනය වෙමු. ඔබ හැමෝටම සෞභාග්‍යවත් අනාගතයක් අනිවාර්යෙන්ම උදා වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=n11011711</link>
    <topic>ජාතික ගීයට නිසි ගෞරවය නොදී ගායනා කළැයි සිසුන්ට හොඳ දඬුවමක්</topic>
    <author/>
    <content>ඇඹිලිපිටිය ග්‍රාමීය නායකයන් පුහුණු කිරීම් ජාත්‍යන්තර මධ්‍යස්ථානයේදී පසුගිය 15 දා ආරම්භ කරන ලද දෙදින නේවාසික නායකත්ව පුහුණු වැඩමුළුවේ සමාරම්භක උත්සවය අවසානයේ එයට සහභාගි වූ පාසැල් ශිෂ්‍ය නායක නායිකාවන් ජාතික ගීය ගායනා කළේ එයට නිසි ගෞරවය නොලැබෙන අයුරිනි.උත්සවයේ ප්‍රධාන ආරාධිත අමුත්තා වශයෙන් සහභාගී වූ යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ජාතික ගීය ගායනා කරන අතරවාරයේ මේ පිළිබඳව කරන ලද නිරීක්ෂණයකින් අනතුරුව ජාතික ගීයට නිසි ගෞරවය ලැබෙන අයුරින් එය නැවතවරක් හඬ නඟා ගායනා කරවීමට පියවර ගත්තේය.ගෞරවනීය අන්දමින් සීරුවෙන් සිට හඬ නඟා ජාතික ගීය ගායනා කිරීමෙන් ඔබ මාතෘභූමියට ගෞරව කරන්නෙක් ලෙස ජාතියේ ප්‍රණාමයට ලක්වන බව ඩලස් අලහප්පෙරුම මහතා ජාතික ගීය නැවත ගායනා කරන ලෙස ඉල්ලා සිටිමින් ප්‍රකාශ කළේය. ජාත්‍යන්තර තරුණ වර්ෂය වෙනුවෙන් දිවයිනේ සියලු පාසල් ශිෂ්‍ය නායක, නායිතාවන් වෙනුවෙන් පැවැත්වෙන නායකත්ව පුහුණු වැඩසටහන් මාලාවේ පළමු කණ්ඩායමේ පුහුණුවීම් මේදින ආරම්භ කෙරිණි.මේ සඳහා මාතර රදම්පල ශ්‍රී සුමංගල මධ්‍ය මහා විද්‍යාලය, ඇඹිලිපිටිය ජාතිත පාසැල, කොළඹගේ ආර පර්ෂද විද්‍යාලය කැලණිය ධර්මාලෝක ජාතික පාසල, කඩුවෙල බෝමිරිය මධ්‍ය මහ විද්‍යාලය, වීරකැටිය අල් අමීර් මුස්ලිම් විද්‍යාලය, කෑගල්ල ස්වර්ණ ජයන්ති විද්‍යාලය, පින්නවල ජාතික පාසල්වල ශිෂ්‍ය නායක නායිකාවන් 200 දෙනෙකු සහභාගි වූහ.ජාතික ගීයට නිසි ගෞරවය ලබා දීමට ඩලස් අලහප්පෙරුම මහතා විසින් ගන්නා ලද මෙම පියවර එම අවස්ථාවට සහභාගි වූ රාජ්‍ය නිලධාරීන්, ගුරුවරුන්, මවුපියන් ඇතුළු බහුතර පිරිසගේ පැසසුමට ලක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r11011710</link>
    <topic>මඩකළපුවේ වාරි පද්ධතිය පිළිසකර කිරීමට දසලක්ෂ 110ක්</topic>
    <author>චන්දන ලියනආරච්චි දිගාමඬුල්ල සමූහ</author>
    <content>ධාරානිපාත වර්ෂාව හේතුවෙන් ඇති වූ ගංවතුරින් මඩකළපුව දිස්ත්‍රික්කයේ විනාශ වී ගිය වාරි පද්ධතිය පිළිසකර කිරීමට රුපියල් දසලක්ෂ 110ක් වෙන් කැරේ.විනාශ වී ගිය වාරි පද්ධතිය පිළිබඳ සොයා බැලීමට වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා මහතා පසුගියදා (15) මඩකළපුව දිස්ත්‍රික්කයේ කළ සංචාරකයික් පසුව මේ බව පැවැසීය. මෙහි දී අමාත්‍යවරයා මඩකළපුව දිස්ත්‍රික්කයේ පිහිටි ප්‍රධාන වැව් දෙකක් වන උන්නච්චිය හා රුගම් වැව් ආශිතව ඇති වාරි පද්ධතිය පිළිබඳව සොය බැලූ අතර, ප්‍රදේශයේ ගොවි සංවිධාන නියෝජිතයන් හමු වී තොරතුරු විමසා සිටියේ ය.මඩකළපුව දිස්ත්‍රික්කයේ කුඹුරු අක්කර දහතුන් දහසක් පමණ ප්‍රමාණයක් ජල ගැලීම් නිසා හානියට පත්ව ඇති බව ප්‍රදේශයේ ගොවි සංවිධාන නියෝජිතයන් අමාත්‍යවරයාට පැවසූ අතර ඒ සඳහා විශේෂ ආධාර වැඩසටහනක් ක්‍රියාත්මක කරන ලෙස ද ඔවුහු ඉල්ලා සිටියහ. මඩකළපුව දිස්ත්‍රික්කයේ විනාශ වූ සියලුම වාරි පද්ධති ලබන මාර්තු මාසය වන විට යථාතත්ත්වයට පත්කිරීමට කටයුතු කරන බව ගොවි සංවිධාන නියෝජිතයන් හමුවේ ඇමැතිවරයා පොරොන්දු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r11011711</link>
    <topic>ඉසුරු පාසල් සංකල්පයේ පළමුවැන්න</topic>
    <author/>
    <content>ජනපති මහින්ද රාජපක්ෂ මහතාගේ සංකල්පයක් අනුව මුළු ශ්‍රී ලංකාවම ආවරණය වන පරිදි ඉසුරු පාසල් දහසක් ඉදිකිරීමේ කටයුතු දැන් ආරම්භ කර ඇත. මෙම වැඩසටහනට සමගාමීව ශ්‍රී ලංකාවේ ඉදිකරන ලද ප්‍රථම ඉසුරු පාසල පුත්තලම දිස්ත්‍රික්කයේ කල්පිටිය ප්‍රදේශයේ ‘මාම්පූරිය පාසලයි’.සිංහල, දෙමළ, ඉංග්‍රීසි භාෂා මාධ්‍ය තුනෙන් ම ඉගැන්වෙන මෙම ‘ත්‍රීභාෂා’ පාසල ලබන 21 වැනි දින ජනපති මහින්ද රාජපක්ෂ මහතා අතින් සිසු අයිතියට පැවැරේ. මාම්පූරිය පාසලේ සිංහල, දෙමළ, මුස්ලිම් දරුවන් දහසක් පමණ දැනට අධ්‍යාපනය ලබති.ඉසුරු පාසලක් ලෙස සංවර්ධනය කරන ලද මාම්පූරිය පාසල තුළ අලුතින් තෙමහල් ගොඩනැඟිල්ලක්, දෙමහල් ගොඩනැඟිල්ලක් සහ පරිපාලන ගොඩනැඟිල්ලක් ඉදිකර ඇති බවත් සෙසු සියලු පහසුකම් සිසුනට ලබාදී ඇති බවත් වයඹ ප්‍රධාන ඇමැති අතුල විජේසිංහ මහතා පැවසීය.නවීන විද්‍යාගාර, පරිගණක මධ්‍යස්ථානයක්, පුස්තකාලයක්, ක්‍රීඩාපිටියක් ඊට ඇතුළත් ය.ඡායාරූප - පොල්ගහවෙල සමූහ තිලකරත්න ලියනපටබැඳි.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101171</link>
    <topic>බොරවැව අවට ගම් රැසකට හැමදාමත් අලි කරදර</topic>
    <author>එප්පාවල සමූහ</author>
    <content>බොරවැව - නල්ලමුදාව - මාවතවැව - හල්මිල්ලකුලම- පුලියන් කුලම - වැනි ගොඩරළුවේ පිහිටි කැළෑබද ගම්මාන හැමදාමත් අලි ඇතුන්ගේ නිමක් නැති කදරවලට ගොදුරු වේ. මේ කරදර කොපමණ තිබුණත් සිය පාරම්පරික ගම්බිම් හැරදා යන්නට මේ ජනතාව අකමැතිය.මෙදා පාර නල්ලමුදාව - මාවතවැව - හල්මිල්ලකුලම - යනාදී වැව් වාන් දමන්නට පිරී ඇත. ඒ නිසාම කාලයක් වල් වැදී තිබූ හැම කුඹුරු යායක්ම මෙදා කන්නයේ වී වපුරා තිබේ. මේ වනවිට සමහර තැනක ගොයම පූදියි. සමහර තැනක මහබණ්ඩිය. හේන්වල සිටවූ බඩ ඉරිඟු ගස්වල කරල් කිරි වදිමින් ඇත. “හැමදා නියං එකදා වැහි වළාවේ” කීවාක් මෙන් මෙදා ඔවුන්ගේ ගොවිතැන්බත් සියල්ල සරුසාර වී ඇත.එබැවින් අලි - ඇතුන් ගොවිපළවලට කඩාවැදී සිත් සේ බඩකට පුරවා ගනී. ඔවුන්ට දැන් රෑ - දාවල් - කියා වෙනසක් නැත. හිටි හැටියේ රංචු පිටින් කැළයෙන් එළියට පැමිණෙති.ඇඳගල සිට නල්ලමුදාව දක්වා යන පාර දෑලම පසුගිය කාලය පුරාවට කැලෑවෙන් පිරී තිබිණ. දැන් මේවා එළි - පෙහෙළි කර බඩ ඉරිඟු වගා කර ඇති නිසා වල් අලි මෙසේ නිතර - නිතර ගම් වදිති.නල්ලමුදාවේ ගුණතිලක මෙසේ කීවේ ය. බඩ ඉරිඟු යායේ වැඩ කරමින් සිටියදී මහ දවල් අලි ඇතුන් හතළිහක්, පනහක රංචුවක් හේනට කඩා වැදුණා. මම පැනලා දිව්වා. පැයට දෙකට බඩ ඉරිගු හේනම ඉවරයි.ඒ.ඇම්.ජයතිලකහල්මිල්ලකුලම වැව යටතේ මේ සැරේ කුඹුරු අක්කර 40ක් විතර ගමේ ගොවීන් වගා කර තිබුණා. ගොයම පූදිමින් තිබුණා. අලි රංචුවක් කඩා වැදිල මුළු කුඹුරු යායම වැනසුවා.ගැමුණු බණ්ඩාරඅපි රෑට ගස් උඩ හදල තියෙන පැල්වලට වෙලා නිදි මරාගෙන ඉන්නවා. ඒත් ඉතින් අලි තිහක් හතළිහක් එකවර කඩා වැදුනම අපි මොනවා කරන්නද?ගොවිජන සේවා සහ වනජීවී සංරක්ෂණ ඇමැති එස්.එම්.චන්ද්‍රසේන මහතා මෙසේ කීවේ ය.අලි මිනිස් ගැටුම තියෙනවා. මම තාම අමාත්‍යාංශය බාර අරගෙන මාස දෙකයි. ඒකාන්තයෙන්ම මේ අලි ප්‍රශ්නයටත් මානුෂික ප්‍රශ්නයටත් ස්ථිරසාර විසඳුමක් දෙනවා. මුලතිව් මහ කැලේට මේ අලිටික පලවා හරිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101172</link>
    <topic>හම්බන්තොට කාන්තා සංවර්ධන සංගමයේ 21 වැනි වාර්ෂික සමුළුව උත්සවාකාරයෙන්</topic>
    <author>හම්බන්තොට දිස්ත්‍රික් සමූහපී.ඩබ්ලිව්.කොඩිතුවක්කු</author>
    <content>හම්බන්තොට සහ මොනරාගල දිස්ත්‍රික්කයේ ක්‍රියාත්මක හම්බන්තොට කාන්තා සංවර්ධන මහා සංගමයේ ජීවනෝපාය ඉහළ නැංවීමේ ආර්ථික වැඩ සටහන් උතුරු නැඟෙනහිරද ක්‍රියාත්මක කිරීම අවශ්‍ය යැයි කතා නායක චමල් රාජපක්ෂ මහතා කීවේය.හම්බන්තොට සිරිබෝපුර ශ්‍රී ලංකා සිංගප්පූරු ප්‍රජා සද්කාරක මධ්‍යස්ථානයේ පැවැති හම්බන්තොට කාන්තා සංවර්ධන මහා සංගමයේ 21 වැනි වාර්ෂික සමුළුව අමතමින් ඒ මහතා මේ බව පැවැසීය. එහිදී කතා නායකවරයා මෙසේද කීය.හම්බන්තොට කාන්තා සංවර්ධන මහා සංගමය ක්‍රියාත්මකකොට ඇති දුප්පතුන්ට ණය ලබාදීමේ ජන ශක්ති බැංකු සංගම් වැඩ පිළිවෙළ පිළිබඳව සතුටු වෙනවා. ණය ආපසු අයවීමේ ප්‍රතිශතය සියයට 98ක් වීම ගැනත් සතුටුයි.මහාචාර්ය සුචරිත ගම්ලත් මහතා මේ වනවිට හම්බන්තොට අගනුවර පරයන දියුණුවක් ඇති කෙරෙන මංපෙත් විවරවෙමින් තිබෙනවා. ශ්‍රී ලංකාව ආසියාතිකරයේ ආශ්චර්යවත් රටක් බවට පත් කිරීමේ මහා කාර්යබාරයට හම්බන්තොට කාන්තා සංවර්ධන මහා සංගමය සුවිශේෂී දායකත්වයක් ලබා දී තිබෙනවා.මහාචාර්ය කාලෝ ෆොන්සේකා මහතා දුම් වැටි භාවිතය සම්පූර්ණයෙන්ම පිටු දැකීමට මද්‍යසාර පානය දුරු කිරීමට හම්බන්තොට කාන්තා සංවර්ධන මහා සංගමය දරන ප්‍රයත්නය ඉතා ප්‍රශංසනීයයි.මෙහිදී තිස්සමහරාම රජ මහා විහාරාධිපති මාතර කන්ඳබඩපත්තුව ඇතුළු හම්බන්තොට දිසාවේ ප්‍රධාන සංඝනායක ආචාර්ය දේවාලේගම ධම්මසේන නාහිමියෝ ඉටු කරන ශාසනික හා සාමාජික සේවාවන්ට උපහාර දක්වමින් හම්බන්තොට කාන්තා සංවර්ධන මහා සංගමය විසින් විහාර මහා දේවී සම්මානය ප්‍රදානය කරන ලදී.ඡායාරූප හම්බන්තොට දිස්ත්‍රික් සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101173</link>
    <topic>අඩුපාඩු රැසක් මැද දිවි ගෙවන ගොඩදෙණිකන්ද වැසියෝ</topic>
    <author>පෝද්දල සමූහ – ජයන්ත කල්‍යානන්ද</author>
    <content>ගොඩදෙණිකන්ද ගම්මානය දිවංගත ඇමැති රිචර්ඩ් පතිරණ මහතා අඩු ආදායම්ලාභී ජනතාවට උරුම කර දුන් තවත් සම්පතකි. එහෙත් වසර 10 ක් ගතවී ඇතත් මෙහි අඩුපාඩු රැසකි.ඒ පිළිබඳ අදහස් දැක්වූ ගම්වැසියකු වන එම්. කේ. හින්නිනෝනා මහත්මිය - කන්ද පහළ ඉඳලා වතුර අදින්න අපි විඳින්නේ පුදුම දුකක්. අදටත් කන්දේ ඉහළ කොටසේ පවුල් රාශියකට ජලය, විදුලිය, නිවාස ගැටලු තියෙනවා.මහින්ද ඇල්ලේවෙල මහතා - වතුර ප්‍රශ්නය අපි කාටත් ලොකු ගැටලුවක්. අපේ ගෙවල් ළඟ කාණු පද්ධති හරියට සකස් කරලත් නෑ. මේ ගැන පියවරක් ගන්න කියල වගකිව යුත්තන් ගෙන් අපි ඉල්ලා සිටිනවා.ඩබ්ලිව්. එම්. පි‍්‍රයන්ති මහත්මිය - අපිට ලයිට් නෑ. දරුවෝ පාඩම් කරන්නේ කුප්පි ලාම්පු එළියෙන් ගොඩදෙණිකන්දෙ ගමේ අඩුපාඩු සපුරන ලෙස ඔවුහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101174</link>
    <topic>මොනරාගල තරුණ-තරුණියන්ට සීල-භාවනා වැඩසටහනක්</topic>
    <author>ඌව පළාත් සමූහ - මාපා බණ්ඩාර</author>
    <content>දැහැමි සමාජයක් ගොඩනැගීමේ අරමුණින් මොනරාගල දිස්ත්‍රික්කයේ තරුණ, තරුණියන් සීල භාවනාවේ යෙදවීමේ වැඩ සටහනක් ක්‍රියාත්මක කිරීමට ඌව පළාත් ප්‍රධාන ඇමැති ශෂීන්ද්‍ර රාජපක්ෂ මහතා පියවර ගෙන තිබේ.සෑම පෝය දිනකදීම දිස්ත්‍රික්කයේ ගම්මානයක තිබෙන විහාරස්ථානයකදී මේ වැඩ සටහන ක්‍රියාත්මක කරයි.සිල් සමාදන් වෙන සියලුම දෙනාට දවල් දානය සහ සිල් රෙදි පූජා කිරීම ප්‍රධාන ඇමැතිවරයාගේ ප්‍රධානත්වයෙන් එම අවස්ථාවේදී සිදු කිරීමට නියමිතය.සිල් සමාදන් වී සිටින ගැබිනි මවුවරුන්ට මදුරු දැල්, පෙර පාසල් දරුවන්ට සහ පාසල් දරුවන්ට පාසල් උපකරණ ප්‍රදානයද එහිදී සිදු වේ.එසේම ඒ අදාළ විහාරස්ථානයේ ඉදිරි සංවර්ධන කටයුතු සඳහා සොයා බලා අවශ්‍ය පිළියම් යෙදීමටද ප්‍රධාන ඇමැතිවරයා බලාපොරොත්තු වෙයි.පසුගිය උදුවප් පෝය දින බිබිල මැදපිටිය නීලගිරි පුරාණ රජ මහ විහාරස්ථානයේදී විහාරාධිපති මිරිස්සල චන්දිම හිමිගේ ප්‍රධානත්වයෙන් පැවැති සීල - භාවනා වැඩසටහනේදී එම කටයුතු සිදුවුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101175</link>
    <topic>ගැබිනි මවුවරු සිල් සමාදන් කරවන වැඩසටහනක්</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>මාතර පාටුව සුරක්ෂා මවු සෞඛ්‍ය සමාජය මඟින් තිහගොඩ සෞඛ්‍ය වෛද්‍ය නිලධාරි කොට්ඨාසයේ ගැබිනි මවුවරු අටසිල් සමාදන් කරවීමේ විශේෂ වැඩසටහනක් මාසිකව ක්‍රියාත්මක කිරීමට පියවර ගැනේ.මාතර ප්‍රාදේශීය සෞඛ්‍ය සේවා අධ්‍යක්ෂ දොස්තර සනත් ද සිල්වා මහතාගේ මඟ පෙන්වීම යටතේ වැඩසටහන ක්‍රියාත්මක වන්නේ ප්‍රදේශවාසීන්ගේ ද සහයෝගය ඇතිවය. ගැබිනි මවුවරුන්ගේ මානසික ශාරීරික වර්ධනය හා අධ්‍යාත්මික ගුණ වගාවන් කෙරෙහි යොමු කරවීම, නිරෝගී සදාචාරවත් සමාජයක් බිහි කිරීම සඳහා ගැබිනි මවුවරුන්ට කිසියම් දැනුමක් ලබා දීම මෙහි අරමුණ වෙයි.මේ මස පළමු වැනි දින පාලටුව ග්‍රාමෝදය සෞඛ්‍ය මධ්‍යස්ථානයේ දී පැවැත් වූ ගැබිනි මවුවරු අටසිල් සමාදන් කරවීමේ වැඩසටහනට 30 දෙනෙක් පමණ සහභාගි වූහ.මේ විශේෂ ආගමික වැඩසටහන මාසිකව ක්‍රියාත්මක කිරීමට බලාපොරොත්තු වන බව පාලටුව පවුල් සෞඛ්‍ය සේවා නිලධාරිනී යසවතී දිසානායක මහත්මිය කීවා ය. ගැබිනි මවුවරුන්ගේ දානය සඳහා අවශ්‍ය ආහාර පානාදිය ප්‍රදේශවාසීන් විසින් සපයා තිබිණි.පාලටුව ග්‍රාම නිලධාරී කේ. ඒ. ඩබ්ලිව්. එස්. යාපා මහතා ද සෞඛ්‍ය ක්ෂේත්‍රයේ නිලධාරී මහත්ම මහත්මීහු ද ප්‍රදේශවාසීහු ද මේ මහඟු පුණ්‍යකර්මය සඳහා සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101176</link>
    <topic>මිරිහන්පිටිය මහවැව ජලජ පැළෑටිවලින් වැහිලා</topic>
    <author>කටුපොත විශේෂ – බී. ඒ. එන්. එස්. කුමාර</author>
    <content>බමුණාකොටුව ප්‍රාදේශීය ලේකම් කොට්ඨාසයට අයත් මිරිහන්පිටිය මහවැව වසර ගණනාවකින් කිසිදු ප්‍රතිසංස්කරණයක් නොකිරීම නිසා ජලජ පැළෑටි වැවී කිසිදු ප්‍රයෝජනයකට ගැනීමට නොහැකි ලෙස අපිරිසුදු වී ඇත.මේ නිසා වැව ගොඩවී ජලය රැස්වෙන ප්‍රමාණය ද අඩු වී ඇති බව ප්‍රදේශවාසීහු වගකිව යුතු අයට පෙන්වා දෙති.වැව යටතේ වගාකොට ඇති කුඹුරුවලට ප්‍රමාණවත් ජලය නොලැබේ. ප්‍රදේශවාසීන්ගේ අවශ්‍යතාව සඳහා ජලජ පැළෑටි වැවීම නිසා මෙවැනි ගැටලු උද්ගත වී ඇතැයි ද වගකිව යුතු අයගේ අවධානය යොමු කර මෙම වැවේ ජලජ පැළෑටි ඉවත් කර දෙන ලෙස ද ඔව්හු බලධාරීන්ගෙන් ඉල්ලා සිටිති.ඡායාරූප - කටුපොත විශේෂ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101177</link>
    <topic>නාරම්මල හාල්වැල්ලේ ජනතාව දිවි ගෙවන්නේ අඩු පාඩු රැසක් මැද</topic>
    <author>නාරම්මල සමූහ චමින්ද විදානගේ</author>
    <content>නාරම්මල ප්‍රාදේශීය ලේකම් කොට්ඨාසයේ හාල්වැල්ල ග්‍රාම නිලධාරී වසමේ අඩු පාඩු රාශියක් පවතී.මෙහි වෙසෙන පවුල් සංඛ්‍යාව 736 කි. භූමි ප්‍රමාණය අක්කර 550 කි. හාල්වැල්ල ග්‍රාම නිලධාරි වසම තුළ සිංහල, දෙමළ, මුස්ලිම් ජනතාව ජීවත් වෙති.පාලුගමුව, පිටවලහේන, බංගලාවත්ත, ඊරියඹ, ගල්කැටිගෙදර, ස්ටෝරු කොටස, රබර් කොටස, මැණික්තැන්න, උඩවෙල, මිරිහතුගොඩ, ඇල්හේන්පිටිය, ආචාරිගම, කාමරංගාගොඩ ගම්මාන හාල්වැල්ල වසමට අයත් ය.හාල්වැල්ල ග්‍රාම නිලධාරී කොට්ඨාසයේ පැවති රජයේ ඉඩම් කොටස් කර අඩු ආදායම් ලාභී පවුල් සඳහා බෙදා දී තිබේ.මේ ප්‍රදේශ බොහොමයක මාර්ග අබලන් තත්ත්වයේ පවතී. සමෘද්ධි ලාභී පවුල් සංඛ්‍යාව 296 කි. පවුල් 70 කට පමණ විදුලිය නොමැත. විශේෂයෙන් ම කණුකැටිය ප්‍රදේශයේ අඩු පාඩු රාශියකි. පවුල් 330 කට ඉඩම් ඔප්පු ලබා දී නොමැත. මේ ඉඩම් ඉඩම් ප්‍රතිසංස්කරණ කොමිසමට අයත් යැයි පැවසේ. පානීය ජලය ලබා ගැනීමේ ගැටලුවෙන් පීඩා විඳින පවුල් 60 ක් පමණ හාල්වැල්ල ග්‍රාම නිලධාරී වසමේ ජීවත් වෙති.ආර්. සුන්දරලිංගම් - කණුකැටිය අපට වසර දහඅටකින් විතර තාමත් විදුලිය නැහැ. පායන කාලෙට ළිං හිදෙනවා. අපේ ගෙවල්වලට එන්න තියන පාර බොහොම අබලන්. මේ අවට ගෙවල්වල ළමයි පාඩම් කරන්නේ කුප්පි ලාම්පු එළියෙන්.ශිරෝමි ශ්‍රී රාජකරුණා - උඩවෙල අපට තිබෙන ලොකුම ගැටලුව ජල ප්‍රශ්නය යි. වතුර ගේන්න ඈතට යන්න වෙනවා. මේ ප්‍රදේශයේ ස්වයං රැකියා කරන්න කාන්තාවො බලාගෙන ඉන්නවා. සමහරු තල කොළ පෙට්ටි මහනවා.ඩබ්ලිව්. පී. දීපානි පුෂ්පකුමාරි - මට පුතාල පස්දෙනෙක් ඉන්නවා. මගේ සැමියා පොල් කඩලා අපේ පවුල ජීවත් කරන්නේ. අපට ස්ථිර නිවෙසක් නැහැ. ගෙදරට එන්න අඩි පාරක් තියෙන්නේ. ගේ හදාගන්න ඕනෑ. ඒත් අපේ ආර්ථිකය දුර්වල යි. මගේ දරුවො තිදෙනෙක් පාසල් යනවා.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා - මේ ප්‍රදේශයේ පවුල් ගණනාවකට ගැටලු තිබෙනවා. ඉදිරියේ දී විදුලිය නොමැති පවුල්වලට විදුලිය දෙනවා. 2012 වර්ෂය අවසානයට ප්‍රථම මේ ප්‍රදේශයේ සංවර්ධනය කිරීමට, ආර්ථික සංවර්ධන අමාත්‍යංශය ආදර්ශ ගම්මානයක් ලෙස තෝරාගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101178</link>
    <topic>සමෘද්ධි දිරිය පියසේ පිහිටෙන් නිවෙසක සිහිනය සැබෑ වෙයි</topic>
    <author>බදුරලිය සමූහ රත්නසිරි ගමඇතිගේ</author>
    <content>පාලින්දනුවර ප්‍රාදේශීය ලේකම් කොට්ඨාසයේ මගුර බටහිර පදිංචි තිදරු පියකුවන කේ. ඒ. සුගත් වීරසූරිය නව නිවෙසක් ඉදිකර ගැනීමට සිහින මැව්වේ දිගු කලක සිටයි.ස්ථිර රැකියාවක් හෝ ආදායම් මාර්ගයක් නැති සුගත් තම දරු පවුල් නඩත්තු කළේ එදිනෙදා කුළී වැඩක් කරමිනි. බිරියට ද රැකියාවක් නැත. මේ පවුල සමෘද්ධි සහනාධාරය හිමිව තිබුණි.ඒ අනුව සමෘද්ධි ව්‍යාපාරයේ දිරිය පියස 2010 වැඩසටහන යටතේ රුපියල් ලක්ෂයක මුදලක් අදියර තුනක් යටතේ ඔහුට ලබාදුන්නේ තම නිවාස සිහිනය තවදුරටත් සිහිනයක්ම නොවන බවට සහතිකයක් වශයෙනි. එතැන් සිට ඔහු වෙනදාටත් වඩා ක්‍රියාශීලීව කටයුතු කරන්නට වූ අතර අසල් වාසීන්ගෙන්ද ලැබුණේ මිලකළ නොහැකි අනුග්‍රහයකි. නිවෙසේ බිත්ති බැඳීම ආදී වැඩකටයුතුවලින් බොහොමයක් සුගත්ගේ අතින්ම සිදු විය.වහල සෙවිලි කිරීමට අවශ්‍ය රට උළු සියල්ලම අසල් වැසි කාන්තාවක් නොමිලේම ඔහුට ලබා දුන්නාය. මාස හතරකින් නිවසේ සියලු කටයුතු නිම කළ යුතු බවට පාලින්දනුවර ප්‍රාදේශීය ලේකම් කාර්යාලය ඔහුට දන්වා තිබුණත් ඔහුගේ පැවැති දැඩි උනන්දුවත් ඕනෑකමත් එමෙන්ම අසල්වාසීන්ගෙන් ලැබුණ අනුග්‍රහයත් නිසා නිවෙසේ් වැඩකටයුතු මාස තුනකදී නිම කිරීමට ඔහුට හැකි විය.ඇත්තටම දැන් මට තියෙන්නේ පුදුම සතුටක්. නිහතමානී ආඩම්බරයක්. පාලින්දනුවර ප්‍රාදේශීය ලේකම් තරණි අනෝජා ගමගේ මූලස්ථාන සමෘද්ධි කළමනාකරු කැළුම් නිශාන්ත සමෘද්ධි සංවර්ධන නිලධාරිනී මුදිතා සේනාරත්න සුමනසේන කොඩිතුවක්කු මහත්ම මහත්මීන්ටත් මට හැම අතින්ම උපකාර කරපු අසල්වාසි හැමෝටමත් මම ගොඩාක් ස්තුතිවන්ත වෙනවා යැයි සුගත් අප සමඟ කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=r1101179</link>
    <topic>බියගම ප්‍රා. සභාව ඉදිකිරීම් ඇරැඹු ගල්ඒදණ්ඩ බෝක්කුවේ වැඩ අතරමඟ</topic>
    <author>කැලණිය විශේෂ ලයනල් පී. පෙරේරා</author>
    <content>බියගම ප්‍රාදේශීය සභාව විසින් දැනට සති 3 කට පෙර ආරම්භ කරන ලද ගල්ඒදණ්ඩ අතුරු මාර්ගයක අබලන් බෝක්කුව ප්‍රතිසංස්කරණය කිරීමට සූදානම් වුව ද, එහි වැඩකටයුතු අතර මග නවතා දැමීම නිසා ප්‍රදේශවාසීහු අසීරුතාවට පත්ව සිටිති.පමුණුවිල හරහා කිරිබත්ගොඩ නගර මධ්‍යයට යාමට ඇති මේ කෙටි මාර්ගයේ බෝක්කුව වසර ගණනාවක සිට අබලන් තත්ත්වයේ පසුවීමේ හේතුවෙන් ප්‍රදේශවාසීහු බියගම ප්‍රාදේශීය සභාවට දැනුම්දී තිබුණ ද, ඔවුන් විසින් මෙය පැහැර හැර තිබුණි. එහෙත් සති 3 කට පෙර මේ සඳහා ක්‍රියාත්මකවී මහා මාර්ගය මුළුමනින්ම කපා දමා මෙහි ප්‍රතිසංස්කරණ වැඩ කිරීමට යකඩ කම්බි දැල් ද එලීමෙන් පසුව දැන් මුළුමනින්ම එහි වැඩ කටයුතු නවතා දමා ඇත.මේ නිසා ජලය පිරී ඇති මේ බෝක්කු මාර්ගය දැඩි අනතුරු දායක තත්ත්වයකට පත්ව ඇත.මේ මාර්ගය පාවිච්චි කරන්නාවූ ප්‍රදේශවාසීන් ගැටලු සහගත තත්ත්වයකට මුහුණ දී ඇත. මේ හරහා ගමන් කරන රථවාහන වලට අමතර කාලයක් ගෙන වෙනත් මාර්ග හරහා ගමන් කිරීම නිසා පාසල් දරුවන්ට ද නිසි වේලාවට පාසල් කරා යාමට නොහැකි තත්ත්වයක් ද උදාවී ඇත.ජේ. ඒ. පි‍්‍රයංගා මහත්මිය - වසරකට වැඩි කාලයක සිට අපි බියගම ප්‍රාදේශීය සභාවට මේ තත්ත්වය දැනුම් දුන්නා. ඒත් ඔවුන් එදා ඒවා ගණන් ගත්තේ නැහැ.දැන් ඡන්දයක් අත ළඟ තබාගෙන දේශපාලන වාසි ගන්නට හදනවා. ඒත් පාර කපා දාලා ඔවුන් පැත්තකට වෙලා ඉන්නවා.මේවාට පාස් කරපු සල්ලිවලට මොකද වුනේ. තව මාස කීයක් අපි දරුවන් මේ මර්මස්ථානයෙන් බේරා ගන්නේ කොහොම ද? මධ්‍යම රජය හෝ මැදිහත්ව අපට මේ බෝක්කුව දමා පාර විවර කරදෙන ලෙස ඉල්ලා සිටිනවා.බැසිල් පෙරේරා මහතා - මේ හරහා ගමන් කිරීමට පැමිණෙන ජනතාවට මෙහි ඇති අනතුර පිළිබඳව දැනුම්වත් කරනවා.සිදුවීමට ගිය වාහන අනතුරු කීපයක් බේරාගත්තා. මේ සඳහා යොදවා ඇති මුදල අපතේ නොයවා, කඩිනමින් මෙය ප්‍රතිසංස්කරණය කරදෙන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=s1101171</link>
    <topic>සම්මේලනය තේරූ නෙට්බෝල් පුහුණුකාරිනිය පිළිනොගෙන නැවත පරීක්‍ෂණයක් පවත්වන්න ඇමැතිගෙන් නියෝගයක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනය මගින් තෝරාගත් පුහුණුකාරිනි හයසින්ත් විජේසිංහ මහත්මියගේ තනතුර නොසලකා ක්‍රීඩා ඇමැති මහින්දානන්ද අළුත්ගමගේ මහතා විසින් නැවැත පුහුණුකාරිනිය තේරීමේ පරීක්‍ෂණය පවත්වන ලෙස නියෝග කර ඇත.එමෙන්ම නෙට්බෝල පුහුණුකාරිනිය තේරීමේ කමිටුවේ හිටපු සාමාජිකාවන් වන සුරංගනී විජේන්ද්‍ර, චන්ද්‍රාණි පතිරාජ හා කුමුදුනී ගෝමස් වෙනුවට යසා රාමචන්ද්‍ර, ඔලිවියා ගමගේ හා මාලා එදිස්සූරිය පත් කිරීමට ද කටයුතු යොදා තිබේ.එම තිදෙනා සමඟ සුනිල් ගුණවර්ධන හා සී. රත්නමුදලි යන මහත්වරු නෙට්බෝල් පුහුණුකාරිනිය තේරීම් කමිටුවට ඇතුළත් වෙති. මේ තේරීම් කමිටුව අද පස්වරු 2.00ට ක්‍රීඩා සංවර්ධන දෙපාර්තමේන්තුවේදී රැස්වීමට නියමිතය.මේ වසරේ ජූලි මාසයේදී සිංගප්පූරුවේ පැවැත්වෙන නෙට්බෝල් ලෝක සූරතාවලියට සහාගි වන ශ්‍රී ලංකා පිලට පුහුණුකාරිනිය තේරීම පසුගිය සතියේදී සිදු කෙරුණි. එම පරික්‍ෂණයට හයසින්ත් විජේසිංහ තිලකා ජිනදාස හා දීප්ති අල්විස් යන මහත්මීන් ඉදිරිපත් වූහ.එහිදී හයසින්ත් විජේසිංහ මහත්මිය වැඩිම ලකුණු ලබා නෙට්බෝල් පුහුණුකාරිනිය ලෙස තේරුණු අතර එය ක්‍රීඩා ඇමැතිවරයාගේ අනුමැතියට යැවීමට තීරණය විය.එහෙත් ශ්‍රී ලංකා නෙට්බෝල් ක්‍ෂේත්‍රයට සම්බන්ධ කිහිපදෙනෙකු ක්‍රීඩා අමාත්‍යංශයට විරෝධතාවක් ගොනු කරමින් සඳහන් කර ඇත්තේ පුහුණුකාරිනිය තේරීමේ ක්‍රමවේදය ගැටළු සහගත බවය. එබැවින් සුදුසුකම් ඇති තේරීම් කමිටුවක් පත්කොට සාධාරණ ලෙස ශ්‍රී ලංකා නෙට්බෝල් පුහුණුකාරිනිය තෝරන ලෙස විරෝධතාව මගින් ඉල්ලා තිබුණි.නෙට්බෝල් පුහුණුකාරිනිය නැවත තේරීම පිළිබඳ හයසින්ත් විජේසිංහ මහත්මියගෙන් කළ විමසුමකදී ඇය පැවැසුවේ එම තීරණයට තමන් ගරු කරන බවය. “මා පුහුණුකරු තනතුර බලෙන් ගන්නේ නෑ. ශ්‍රී ලංකා පිලට මාව අවශ්‍යනම් මගේ සේවය දෙනවා. පරීක්‍ෂණ කොපමණ තිබුණත් මා භය නෑ” විජේසිංහ මහත්මිය පැවැසුවාය. තිලකා ජිනදාස මෙනෙවිය සඳහන් කළේ පුහුණුකාරිනිය තේරීමේ ක්‍රමවේදය වෙනස් නොවන්නේනම් තමා පරීක්‍ෂණයට සහභාගී නොවන බවය. ශ්‍රී ලංකා පුහුණූකාරිනිය කව්ද කියන එක නොවෙයි ප්‍රශ්නය.පිළිගත් සාධාරණ ක්‍රමවේදයක් අනුව තෝරා ගැනීම විය යුතුයි. නෙට්බෝල් ක්‍රීඩාවට පුහුණුකාරිනිය තෝරාගත යුත්තේ ඒ ගැන වැටහීමක් ඇති කමිටුවකින් ජිනදාස මෙනෙවිය වැඩිදුරටත් පැවැසුවාය.නෙට්බෝල් පුහුණුකාරිනිය තේරීම සඳහා මෙවර නම්කර ඇති යසා රාමචන්ද්‍ර මහත්මිය හිටපු ශ්‍රී ලංකා පුහුණුකාරිනියක් වන අතර, ඔලිවියා ගමගේ මහත්මිය පුහුණුකාරිනියන්ගේ සංවර්ධන අධ්‍යක්‍ෂිකාව ලෙස කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=s1101172</link>
    <topic>භානුක රාජපක්ෂගෙන් ශතකයක්</topic>
    <author/>
    <content>සංචාරක එංගලන්ත 19 න් පහළ ක්‍රිකට් පිල හා ශ්‍රී ලංකා 19 න් පහළ ක්‍රිකට් කණ්ඩායම අතර පැවැත්වෙන සිව්දින ටෙස්ට් තරගයේ තෙවැනි දිනය නිමාවට පත්වන විට එංගලන්ත පිල ඕවර 156 කදී කඩුලු 8 කට ලකුණු 502 ක් ලබා සිටියේය.ශ්‍රී ලංකා පළමු ඉනිම (ඕවර 106) සියලු දෙනා දැවී ලකුණු 415යි භානුක රාජපක්ෂ 149, ධනංජය ද සිල්වා 84, යශෝධ ලංකා 80, කෞෂල්‍ය ගජසිංහ 35 ක් ලෙස ලකුණු රැස් කළහ.පන්දු යැවීමේදී ලෙවිස් ග්‍රෙගරි ලකුණු 54 ට කඩුලු 3 ක්ද, ටොම් මිල්නස් ලකුණු 64 කට කඩුලු 2 ක්ද, ජැක් පාර්සන් ලකුණු 72 කට කඩුලු 2 ක්ද බිඳ හෙළිය.එංගලන්ත පිල පළමු ඉනිම (ඕවර 156) කඩුලු 8 ක් දැවී ලකුණු 502 යි ඇඩම් රොසිංග්ටන් දක්ෂ පිතිහරඹයක නියැලී අගනා ලකුණු 111 ක් ලබාගත්තේ හතරේ පහර 13 ක් හා හයේ පහර 3 ක් සමගිනි. ඇඩම් බාල් (නොදැවී) 63, ලෙවිස් ග්‍රෙගරි 62, ෂිව් තාගෝර් 47, බෙන් ෆෝක්ස් 46, ඩැනියෙල් බෙල්-ඩ්‍රම්මොන්ඩ් 35 ක් ලෙස ලකුණු රැස් කළහ.පන්දු යැවීමේදී සනීත ද මෙල් ලකුණු 102 කට කඩුලු 3 ක්ද සාරංග රාජගුරු ලකුණු 110 කට කඩුලු 3 ක්ද බිඳ හෙළීය.අද (17) තරගයේ සිව්වැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=s1101173</link>
    <topic>අන්තර් පළාත් ක්‍රිකට්</topic>
    <author/>
    <content>ශ්‍රී ලංකා ක්‍රිකට් ආයතනය සංවිධානය කළ අන්තර් පළාත් ක්‍රිකට් තරගාවලියේ දී ඊයේ (16) එස්.එස්.සී පිටියේ දී පැවැති තරගයේ ලකුණු 20 ක ජයක් වාර්තා කිරීමට වයඹ පිල සමත් විය. පළමුව පන්දුවට පහර දුන් වයඹ කණ්ඩායම ඕවර 50 අවසානයේ දී කඩුලු 8 ක් දැවී ලකුණු 251 ක් රැස් කළහ.දිනේෂ් චන්දිමාල් දක්‍ෂ පිතිහරඹයක නියැලෙමින් පන්දු 102 කදී හතරේ පහර 3 ක් හා හයේ පහර 3ක් සමග ලකුණු 81 ක් රැස් කළේය. තිලාන් සමරවීර නොදැවී ලකුණු 70 ක් ද සචිත්‍ර සේනානායක ලකුණු 28 ක් ද රුමේෂ් බුද්ධික ලකුණු 20 ක් ද ලෙස ලකුණු රැස් කළහ.පන්දු යැවීමේ දී චමින්ද විදානපතිරණ ලකුණු 60 කට කඩුලු 4 ක් ද ෆර්වේෂ් මහරූෆ් හා සොහාන් බොරලැස්ස කඩුලු 1 බැගින් දවා ගත්හ.පිළිතුරු ඉනිම ක්‍රීඩා කළ කඳුරට පිල ඕවර 49.1 කදී සියලු දෙනා දැවී රැස් කර ගනු ලැබුවේ ලකුණු 231 ක් පමණි. කදුරට පිල වෙනුවෙන් චාමර කපුගෙදර ලකුණු 46 ක්, ජෙහාන් මුබාරක් 44 ක්, ඇන්ජලෝ පෙරේරා 35 ක් හා කුමාර් සංගක්කාර 29 ක් ලෙස ලකුණු රැස් කළහ.පන්දු යැවීමේ දී චානක වෙලගෙදර ලකුණු 50 කට කඩුලු 4 ක් ද අජන්ත මෙන්ඩිස් ලකුණු 48 කට කඩුලු 2 ක් ද බිඳ හෙලීය.අද (17) බස්නාහිර හා රුහුණු පළාත් අතර තරගය එස්.එස්.සී පිටියේ දී පැවැත්වේ.කොළඹ එස්.එස්.සී. පිටියේ පෙරේදා (15) පැවැති රුහුණු හා ඌව පළාත් කණ්ඩායම් අතර තරගයේදී ලකුණු 95ක විශිෂ්ට ජයක් වාර්තා කිරීමට රුහුණු පිල සමත්විය.ආලෝකය මද වීම හේතුවෙන් තරගය අතර මග නතර කළ අතර ඩක්වර්ත් ලුවිස් ක්‍රමයට රුහුණු පිලට ජය හිමි විය.පළමුව පන්දුවට පහර දුන් රුහුණු පිල ඕවර 50 තුළදී කඩුලු 8 ක් දැවී ලකුණු 285ක් රැස් කළේය.රුහුණු පිල වෙනුවෙන් අගනා ලකුණු 97 ක් රැස්කළ සනත් ජයසූරියය පන්දු 111ක මුහුණ දී හතරේ පහර 10ක් එල්ල කළේය. කෞසල් සිල්වා 42, ජීවන් මෙන්ඩිස් 37, චාමර සිල්වා 31ක් ලෙස ලකුණු රැස් කළහ.පන්දු යැවීමේදී මාලිංග බණ්ඩාර ලකුණු 50කට කඩුලු 4ක්ද දිල්හාර ප්‍රනාන්දු, කෞෂල්‍ය වීරරත්න, ජාතික ගුණරත්න හා ශාමින්ද එරංග කඩුලු 1 බැගින් දවා ගත්හ.පිළිතුරු ඉනිම ක්‍රියාකළ ඌව පිල ඕවර 30 අවසානයේදී කඩුලු 7 ක් දැවී සිටියදී ලකුණු 131ක් ලබා තිබියදී තරගය නතර කරනලදී.ඌව පිල වෙනුවෙන් මහේල උඩවත්ත ලකුණු 50ත්, තිලිණ කණ්ඩම්බි ලකුණු 24 ක් රැස් කළහ.පන්දු යැවීමේදී චින්තක ජයසිංහ සුරංග ලක්මාල්, සවිත්‍ර සේරසිංහ කඩුලු 2 බැගින් දවා ගත්හ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=s1101174</link>
    <topic>ලෝක කුසලාන ක්‍රීඩාංගණවල තණතිළි හා ආරක්‍ෂාව ගැන පැසසුම්</topic>
    <author>පි‍්‍රන්ස් ගුණසේකර</author>
    <content>ලෝක කුසලාන ක්‍රිකට් තරග වෙනුවෙන් ඉදිකරන සූරියවැව, පල්ලේකැලේ හා ඛෙත්තාරාම ක්‍රීඩාංගණවල තණතිළිවල තත්ත්වය හා ක්‍රීඩකයන්ට සැපයෙන ආරක්‍ෂාව පිළිබඳ ජගත් ක්‍රිකට් සමුළු නියෝජිතයෝ සතුට පළ කර ඇත.ජගත් ක්‍රිකට් සමුළුවේ තණතිළි පිළිබඳ විශේෂඥ ඇන්ඩි ඇට්කින්සන් මහතා ඇතුළු පිරිසක් පෙරේදා මේ ක්‍රීඩාංගණ පරීක්‍ෂා කර බැලූ අතර එම අවස්ථාවට ශ්‍රී ලංකා ක්‍රිකට් සභාපති ඩී. එස්. ද සිල්වා මහතා ද සහභාගි විය.මේ ක්‍රීඩාංගණ තුනේම තණතිළි හා පිටිය ඉතා උසස් මට්ටමක ඇති බවත් ක්‍රීඩකයන්ට ආරක්‍ෂාව ලැබෙන පරිදි ඉදිකිරීම් සිදුකර ඇති බවත් ජගත් ක්‍රිකට් විශේෂඥ පිරිස සහතික කොට ඇත.ලෝක කුසලතා ක්‍රිකට් තරග වෙනුවෙන් ඉදිකරන ලද ක්‍රීඩාංගණ තුන භාර ගැනීමට හා අවසන් නිරීක්‍ෂණයට පැමිණෙන ජගත් ක්‍රිකට් සමුළුවේ විශේෂ නියෝජිත පිරිසක් මේ 19දා ක්‍රීඩාංගණ දැකබලා ගැනීමට නියමිතය.කොදෙව් පිල 28දා ශ්‍රී ලංකාවමේ අතර එක්දින ක්‍රිකට් තරග තුනකට සහභාගීවීම උදෙසා බටහිර ඉන්දීය කොදෙව් පිල මේ මස 28 වැනිදා ශ්‍රී ලංකාවට පැමිණීමට නියමිතය.පසුගිය වසරේ නොවැම්බර් මාසයේ පැවැති ටෙස්ට් තරග තුනෙන් පසු වර්ෂාව හේතුවෙන් අතහැර දැමුණු එක්දින තරගාවලිය වෙනුවට මේ තරග පැවැත්වේ.ශ්‍රී ලංකාව හා කොදෙව් කණ්ඩායම අතර ප්‍රථම එක්දින තරගය හම්බන්තොට සූරියවැව මහින්ද රාජපක්‍ෂ ක්‍රීඩාංගණයේත්, දෙවැනි හා තෙවැනි තරග කොළඹ ඛෙත්තාරාම ක්‍රීඩාංගණයේදීත් පැවැත්වේ. මේ තරග ජනවාරි 31 පෙබරවාරි 4 හා 6 යන දිනවලදී පැවැත්වීමට නියමිතය.ශ්‍රී ලංකාව හා බටහිර ඉන්දීය කොදෙව් අතර පැවැති ටෙස්ට් තරගාවලිය ජය පරාජයෙන් තොරව නිමාවට පත්විය.මේ අතර බටහිර ඉන්දීය කොදෙව් පිලේ කළමනාකරු ලෙස හිටපු ක්‍රිකට් නායක රිචී රිචර්ඩ්සන් මහතා පත්කර ඇතැයි වාර්තාවේ. 49 වියැති රිචර්ඩ්සන් 1996 දී ජගත් ක්‍රිකට් පිටියෙන් සමුගත්තේය. ඔහු ටෙස්ට් තරග 86කට හා එක්දින තරග 224 කට සහභාගීවී ඇති ප්‍රබල ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=s1101175</link>
    <topic>ජාතික බාස්කට් බෝල් අවසන් තරග 21දා</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ජාතික බාස්කට් බෝල් තරගාවලිය පසුගිය 14 දා ආරම්භ කළ අතර එහි පළමුතරගයෙන් ඒකාබද්ධ විශ්වවිද්‍යාල කණ්ඩායම විසින් ගාලු දිස්ත්‍රික්ක පිල පරදවා ලකුණු 49 ට 33 ක ජයක් වාර්තා කරන ලදී. පළමු භාගය අවසානයේ ජයග්‍රාහී ඒකාබද්ධ විශ්වවිද්‍යාල පිල ලකුණු 36 ට 10 වශයෙන් ඉදිරියෙන් සිටියේය. කිංස්වුඩ් බාස්කට් බෝල් පිටියේදී මේ තරගය පැවැත්වුණි. මේ තරගයේදී විශ්වවිද්‍යාල පිල වෙනුවෙන් පි. සමරවිර ලකුණු 13 ක් ලබා ගත් අතර එම්. පරිතිනායන් ලකුණු 11 ක් ලබා ගත්තේය. ගාලු පිල වෙනුවෙන් එම්. විමුක්ති ලකුණු 17 ක් ලැබීය.කිංස්වුඩ් පිටියේදී පැවති අනෙක් තරගයෙන් යාපනය පිල මාතර පිල පරදවා ලකුණු 80 ට 50 ක ජයක් වාර්තා කරන ලදී. පළමු භාගය අවසානයේ යාපනය පිල ලකුණු 46 – 25 ක් වශයෙන් ඉදිරියෙන් සිටියේය. යාපනය පිල වෙනුවෙන් එම්. තේවගර් ලකුණු 25 ක් ලබා ගත්තේය. ආර්. තන්සාන්මන් ලකුණු 19 ක් ලැබීය.මාතර පිල වෙනුවෙන් දිනුෂාල් ලකුණු 14 ක් සහ උදිත ලකුණු 10 ක් ලැබීය.කිංස්වුඩ් පිටියේදී පැවති මෙම තරගය විනිශ්චය කළේ අයි. නානයක්කාර සහ ඒ. විජේසිංහ යන මහත්වරුන්ය.සාන්ත අන්තෝනි බාලිකා විදුහල් බාස්කට් බෝල් පිටියේදී පැවති තරග දෙකකින් ශ්‍රී ලංකා පාසල් කණ්ඩායම කාන්තා තරග දෙකකින් ජය ගත්තේය. ඒ යාපනය දිස්ත්‍රික්ක පිල ලකුණු 69 ට 18 කින් පරදවමිනි. තවද එම පිල කුරුණෑගල දිස්ත්‍රික්ක පිල ලකුණු 63 ට 14 වශයෙන් විශිෂ්ට ජයක් වාර්තා කළේය. තවද වෙළෙඳ සේවා පිල මහනුවර දිස්ත්‍රික්ක පිල ලකුණු 77 ට 18 කින් පරදවන ලදී.ත්‍රිත්ව විදුහල් බාස්කට් බෝල් පිටියේදී කුරුණෑගල පිල කෑගල්ල දිස්ත්‍රික්ක පිල පරදවා ලකුණු 70 ට 60 ක ජයක් වාර්තා කරන ලදී. පළමු භාගය අවසානයේදී කුරුණෑගල පිල ලකුණු 37 ට 20 වශයෙන් ඉදිරියෙන් සිටියේය. තවත් තරගයකදී මහනුවර පිල රත්නපුර පිල පරදවා ලකුණු 76 ට 23 ක ජයක් වාර්තා කරන ලදී.අවසන් තරගය ජනවාරි 21 වනදා කිංස්වුඩ් බාස්කට් බෝල් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=f1101171</link>
    <topic>හාල් මිල ඉහළ ගියොත් වී සංචිතය තියෙනවා</topic>
    <author/>
    <content>සාමාන්‍යයෙන් මාස් කන්නයේ අධික වර්ෂාපතනයක් ලැබෙනවා. එතකොට විශේෂයෙන්ම වියළි කලාපයේ වැව් ජලයෙන් පිරෙනවා. සමහර අවුරුදු වල වැව් උතුරා වාන් දමනවා. අබලන් වැව් බැමි කැඩී යන අවස්ථාත් තියෙනවා. ඒ වගේම මහා ජල කඳට ඔරොත්තු නොදෙන වැව් වල ජලය ඉවත් කිරීමට වැව් බැම්ම කපා දමා ජලය බැස යාමට සලස්වනවා. එතකොට පහත් බිම් ගොඩවෙලා වගා යට වෙනවා. ගෙවල් දොරවල් කැඩී බිඳී යනවා. මේක සාමාන්‍ය දෙයක්. ඒත් මේ මාස් කන්නයේ වන්නියට වියළි කලාපයට නැතිනම් වැව් බැඳි රාජ්‍යයට මාස ගණනාවක් තිස්සේ ධාරාණිපාත අධික වර්ෂාවක් ලැබුණා. දිවයිනේ තෙත් කලාපයට වර්ෂාව කරදරයක් උවත් වියළි කලාපයට වර්ෂාව ආශිර්වාදයක්.වැව් ජලයෙන් පිරුණොත් තමයි ගොවියාට යල මහ කුඹුරු වගා කරන්න ලැබෙන්නේ. යල මහ කුඹුරු කැපුණොත් තමයි ගොවි ආර්ථිකය යහපත් වෙන්නේ. මේ මාස් කන්නයේ අපේක්ෂිත ප්‍රමාණයට වඩා අධික වර්ෂාවක් ඇද වැටුණා. වැව් පිරී ඉතිරී කැඩී බිඳී ගියා මහා විනාශයක් සිදු වුණා.කුඹුරු අක්කර ලක්ෂ හතරක් පමණ ජලයෙන් යට වෙලා. එයින් අඩුම වශයෙන් කුªඹුරු අක්කර ලක්ෂ තුනක්වත් සම්පූර්ණයෙන් විනාශ වේවි. ගෙවල් දොරවල් කැඩිලා වැව් බැමි කැඩිලා. නැතිනම් කපා දමා වැව් ආරක්ෂා කර ගන්න සිද්ධ වුණා. දස ලක්ෂයකට ආසන්න ජනතාවක් අවතැන් වෙලා. පුද්ගලයන් විසි දෙනෙකු පමණ ජීවිතක්ෂයට පත් වුණා. තවත් පිරිසක් තුවාල ලැබුවා.අධික වර්ෂාව මැද්දේ මම රාජ්‍ය නිලධාරීන් සමග අනුරාධපුර පොළොන්නරු අම්පාර වගේ ගොවි ප්‍රදේශවලට ගියා. සැතපුම් ගණන් පයින් ගියා. පිරි ගිය වැව් වාන් දොරටු විවර කළත් මහා ජල කඳට ඔරොත්තු නොදෙන තත්ත්වයක් දැක්කා. ඒ වැව් බැමි කපා දමා ජලය පිටකැර වැව් ආරක්ෂා කරන්න අවශ්‍ය පියවර ගන්නා ලෙස නිලධාරීන්ට උපදෙස් දුන්නා. කැඩී ගිය මහා වැව් වලින් ගලා ගිය ජල කඳ තවත් කුඩා වැව් කඩාගෙන යන තත්ත්වයක් මතු වුණා. එම වැව් බැමි කපා දමා ඒ වැව් රැක ගන්නත් කටයුතු කළා. මෙදා අපේ වැව් වලට එක්වූ වැසි ජලය කන්න කීපයක් රඳවා ගන්න තිබුණා. ඒත් වැඩි වතුර මුහුදට ගලා ගෙන යන තත්ත්වයක් උදා වුණා.මහා පරිමාණයේ හා සාමාන්‍ය පරිමාණයේ වැව් තුන්සිය පණහක් පමණ කැඩී ගිහින්. මහනුවර දිස්ත්‍රික්කයේ පමණක් කුඹුරු පන්සිය දහයක් කැඩිලා. මඩකළපුව අම්පාර පොළොන්නරුව අනුරාධපුරය වව්නියාව මාතලේ නුවරඑළිය මොනරාගල බදුල්ල ත්‍රිකුණාමලේ දිස්ත්‍රික්කවලට බරපතළ හානි සිදු වුණා. සුළු මධ්‍යම හා මහා පරිමාණයේ වාරි පද්ධති ද කැඩී බිඳී ගිහින්. ඒ විතරක් නෙවෙයි පොහොරගබඩා ගොවි ජන සේවා මධ්‍යස්ථාන ද රැසක් විනාශ වෙලා.දැනටමත් අවතැන් වූ ජනතාවට කෑම බීම වියළි හා පිසූ ආහාර හිගයකින් තොරව දිසාපති කාර්යාල මට්ටමෙන් ලබා දෙනවා. ජලයෙන් කොටු වී සිටි ජනතාව බේරා ගෙන ආරක්ෂිත ස්ථාන කරා රැගෙන ආවා.අවතැන් කඳවුරු අරඹා තියෙනවා. මේ ජනතාවට අවශ්‍ය පහසුකම් සලසන්න රජය රුපියල් මිලියන පනහක් ආපදා කළමනාකරණ අමාත්‍යාංශය හරහා වෙන් කළා. සෞඛ්‍ය ආරක්ෂිත වැඩපිළිවෙළක් ද ක්‍රියාත්මකයි. කැඩි බිඳී අබලන් වූ නිවාස ඉදි කිරීමට රජය මැදිහත් වෙනවා. කැඩී බිඳී ගිය වැව් හැකි පමණ කඩිනමින් ප්‍රතිසංස්කරණය කරන ලෙස ජනාධිපතිතුමා උපදෙස් දුන්නා. ඒ අනුව ආර්ථික සංවර්ධන අමාත්‍ය බැසිල් රාජපක්ෂ මහතාගේ මග පෙන්වීම යටතේ වැව් අලුත්වැඩියා කරන්න අවශ්‍ය මූල්‍ය ප්‍රතිපාදන ලබාගැනීමේ ඇස්තමේන්තු සකස් කරමින් සිටිනවා. වැව් බැමි රැක ගැනීමට ආරක්ෂිත පියවරක් සේ කපා දැමූ වැව් බැමි තාවකාලික පදනමක් මත වැලිකොට්ට ගසා ජලය රඳවා ගැනීම සඳහා අවශ්‍ය මුදල් මේ වන විටත් ගොවි සංවිධානවලට ලබා දෙමින් සිටිනවා.රජය මේ හදිසි ආපදා තත්ත්වයට අභීතව පැකිලීමකින් තොරව සාර්ථකව මුහුණ දී සිටිනවා. විශේෂයෙන්ම ජල ගැලීම්වලින් විපතට පත් වූ ජනතාවට සහන සැලසීමට එක්සත් ජාතීන්ගේ සංවිධානය දැනටමත් පියවර අරගෙන තියෙනවා.ආහාර ආහාර නොවන ද්‍රව්‍ය පානීය ජලය සනීපාරක්ෂක හා සෞඛ්‍ය පහසුකම් ලබා දීමට කටයුතු සංවිධානය කරනවා. අවතැන් ජනතාවට අවශ්‍ය සියලු පහසුකම් සලසා දීමට මේ වන විට විදේශ රාජ්‍යයන් කීපයක් හා සංවිධාන ඉදිරිපත් වෙලා සිටිනවා.සහල් මිල වැඩි වෙන්න ඉඩ තියන්නේ නෑ. අපේ ගබඩාවල වී තියෙනවා. ඒ වී සහල් බවට පත් කැර වහාම විවෘත වෙළෙඳ පොළට නිකුත් කරනවා. වී මෝල් හිමියන්ටත් කළු කඩකාරයන්ටත් සහල් මිල ඉහළ දමා පාරිභෝගිකයන් ගසා කන්න ඉඩ දෙන්නේ නෑ.ජනාධිපතිතුමා දැනටමත් උපදෙස් දී තියෙනවා ගොවියාට බිත්තර වී සහ පොහොර නොමිලයේ ලබා දෙන්න කියා. ආර්ථික සංවර්ධන අමාත්‍ය බැසිල් රාජපක්ෂ මහතා ඒ සඳහා අවශ්‍ය මූල්‍ය ප්‍රතිපාදන වෙන් කිරීමට පියවර අරගෙන තිබෙනවා. ඒ විතරක් නොවේ අස්වැන්න නෙළන්නේ මාස් කන්නයේ වී වල. යල් කන්නයට තව මාස ගණනාවක් තියෙනවා. ඒ නිසා අපි ‘මැද කන්නයේ’ වී වගා ව්‍යාපෘතියක් අරඹනවා. වී හිඟයක් සහල් හිඟයක් ඇති නොවීම උදෙසා වහාම මැද කන්නයේ වී වගාවට ගොවීන් උනන්දු කරනවා.මැද කන්නයේ වී වගාව සඳහා අවශ්‍ය පමණටත් වඩා ජලය තියෙනවා. ගොවියාට අවශ්‍ය බිත්තර වී පොහොර නොමිලේ ලබා දෙනවා. සහන හා සාධාරණ මිලකට ණය පහසුකම් යටතේ කෘමිනාශක ලබා දෙන්න පියවර ගන්නවා. සී සෑම හා කුඹුරු වගා කිරීම සඳහා ගොවිජන සේවා අමාත්‍යාංශය හා ආර්ථික සංවර්ධන අමාත්‍යාංශය ගොවියාට ලබා දිය හැකි සියලු උදව් උපකාර හා පහසුකම් සලසා දෙනවා.ඇද හැළුන ධාරාණිපාත වර්ෂාවෙන් මිලියන 30 ක පමණ පාඩුවක් සිදු වී තිබුණත් දිස්ත්‍රික්ක දහ දොළහක සිඳී තිබූ වැව් ජලයෙන් පිරී ඉතිරී ගිහින්. තවත් කන්න ගණනාවක් ගොවිතැන් බත් කරන්න ගොවියාට ජලය තියෙනවා. මේ සිදු වූ ආපදාව ගොවි ජනතාවට ආශිර්වාදයක් බවට පත් කිරීම රජයේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=f1101172</link>
    <topic/>
    <author/>
    <content>ඔව්, උතුම් වූ බුදුරජාණන් වහන්සේගේ පාද ස්පර්ශයෙන් තෙවරක් පූජනීයත්වයට පත්වූ ශ්‍රී ලංකා ද්වීපයෙහි ලොව අනෙකුත් බෞද්ධාගමික රටවලට නොදෙවෙනි ඓතිහාසික වටිනාකමක් තිබෙනවා. එය අපිට ආඩම්බරයට කරුණක්.අද ලෝකයේ වැඩිම බෞද්ධාගමිකයින් පිරිසක් සිටින රටක් ලෙස තායිලන්තය නම් දරා තිබුණත් එරටට වඩා පූජනීය සලකුණු අපිට තිබෙනවා. ගෞතමයන් වහන්සේ මෙරටට තෙවරක් වැඩම කොට සොලොස්මස්ථානයන් සිය පාද ස්පර්ශයෙන් පූජනීයත්වයට පත්කළා සේම පූජනීය වූ දන්ත ධාතූ®න් වහන්සේ වගේම ජය ශ්‍රී මහා බෝධියේ දක්ෂිණ ශාඛාවක් අප සතුව තිබෙනවා.සුවාසු දහසක් ධර්මස්කන්ධය ග්‍රන්ථාරූඪ කෙරුණෙත් මේ පින්බිමේදී වීමත් විශේෂත්වයක්. මේවගේ ඓතිහාසික පූජනීය වටිනාකමකින් යුතු පින්බිමක ජීවත් වුවත් අද අපේ රටේ බෞද්ධයන් තුළ විවිධ දුර්වලතා තිබෙනවා. අපේ රට බෞද්ධ පරිසරයක් තිබෙන උතුම් රටක් නිසා අපි ඒ දුර්වලතා පිළිබඳ කථා කර ඒවා නිවැරැදි කර ගැනීමට කටයුතු කළ යුතුයි.බෞද්ධ ගිහියන් වගේම බෞද්ධ භික්ෂූන් අතරත් මේ දුර්වලතා සහ අපිළිවෙළ පවතිනවා. අපේ රටේ භික්ෂූන් වහන්සේලා ඉන්නේ 35000 ත් 40000 ත් පමණ ඉතා ස්වල්ප ප්‍රමාණයකුයි. නමුත් මේ ස්වල්ප භික්ෂූන් වහන්සේලාවත් එකම පාට සිවුරක් පාවිච්චි කරන්නේ නැහැ. අද සමාජයේ බැලුවහොත් භික්ෂූන් වහන්සේලා විවිධ පාට සිවුරු පාවිච්චි කරනවා.ඒ නිසා එහි කිසිදු පිළිවෙළක් නැහැ. පාත්තරය කියන්නේ භික්ෂූන් වහන්සේ නමකට කල්ප වෘක්ෂය තරම් වටිනා දෙයක්. නමුත් ඇතැම් භික්ෂූන් වහන්සේලා පාත්තරය පාවිච්චි කරන්නේ නැහැ. මේවා භික්ෂූන් වහන්සේලා තුළ පවතින ප්‍රධාන දුර්වලතා හැටියටයි මම දකින්නේ. ගිහියන්ට බණ කියන්න කලින් අපි මේ අඩුපාඩු සකස් කර ගැනීම වැදගත්. ඒ සඳහා ඕන තරම් ක්‍රම තිබෙනවා.අපි මේ හැම පූජාවක්ම සිදුකරන්නේ ප්‍රඥා ආලෝකය ලබා ගැනීමටයි. ඒ නිසා ඒ කටයුතු බොහෝම පිරිසිදුව පිළිවෙළකට කරන්න ඕනා. මම අනුරාධපුරේ ගියා පහුගිය දවසක. ඒ දවස්වල ටිකක් වර්ෂාවත් තිබුණා. අනුරාධපුරේ දී මම දැකපු දෙයක් තමයි මිනිස්සු කළු වෙච්ච සත්තු වැටුණු අපවිත්‍ර පහනකට ඈත සිට තිරයක් දාලා පහන් දල්වනවා. එතනදි ඔවුන් පොඩ්ඩක්වත් හිතුවේ නැහැ.මේ පහන් දල්වන්නේ සර්වඥයන් වහන්සේ වෙනුවෙන් කියලා. අන්තිමට තෙල් පොඩ්ඩකුත් අරගෙන දරුවන්ගේ ඔළුවේ ගානවා. බලන්න ඒක කොයි තරම් මෝඩ වැඩක් ද කියලා. බුදුරජාණන් වහන්සේට දල්වන පහනින් තෙල් අරගෙන ඔළුවේ ගාන්න හොඳ නැහැ. ඒක ආශීර්වාදයක් නෙවෙයි. සාපයක්.මම ඒ වෙලාවෙම ඔවුන්ට ආශිර්වාදයක් දෙන්න කියලා හිතලා පහන් සුද්ද කරලා පහන් දැල්වුවා. සර්වඥයන් වහන්සේට පහන් දල්වනවා නම් ඒ පහන් සියල්ලම පිරිසුදු කරලා පිළිවෙළක් ඇතිවයි ඒ පහන් දල්වන්න ඕනා. අපිට අපි බලාපොරොත්තු වන ප්‍රඥා ආලෝකය ලබාගන්න හැකි වන්නේ එවිටයි. මේ කටයුතු සඳහා ජනතාව හුරුකරවන්න අපි දැන් විශේෂ වැඩසටහනකුත් සකස් කරමින් තියෙනවා.මේ පළාතෙන් පිරිසක් අනුරාධපුරේට ගිහින් ඒ සිද්ධස්ථානවල තියෙන පහන් පිරිසුදු කිරීමට අපි බලාපොරොත්තු වෙනවා. බුදුන් වහන්සේ ඉදිරියට ගිහින් අපිරිසුදු ස්ථානයක මල් පූජා කරනවාට වඩා ඒ ස්ථාන පිරිසුදු කරදීම තුළින් ඊට වඩා පිනක් අත්වෙනවා.මේ මතවාද දැන් සමාජයේ පවතින ලොකු සෙල්ලමක්. යම් තැනක ආලෝකයක් තිබුණොත්, රූපයක් තිබුණොත් ඒක අමුතු දෙයක් ලෙස සලකනවා. දැන් එවැනි දේවල් තමයි මිනිස්සු ධර්මය ලෙස සලකන්නේ. ඡායාරූපයක් ගත්තහම එතන දේවතා එළියක් තියෙන්න පුළුවන්. මම ඒක බැහැර කරන්නේ නැහැ.නමුත් ශක්‍ර දෙවියෝ මම ඉන්න තැනට ඇවිත් හිනාවෙලා කතා කළත් මට ඒකෙන් වැඩක් තියෙනවද? නැහැ. දැන් මිනිස්සු ඒවා පස්සේ යන්න පුරුදු වෙලා. අහවල් තැන දෙවිකෙනෙක් හිටියා. ආලෝකයක් තිබුණා වැනි දේවල් පවසමින් ඒවාට මුලා වෙලා; ඒවා පසුපස යන පිරිස් අපේ සමාජයේ ඕන තරම් ඉන්නවා.මිනිස්සු මේ ධර්මය කියලා අවබෝධ කරගෙන යන්නේ වැරදි මාර්ගයකයි. ඇතැම් පුද්ගලයන් විවිධ පින්තූර පෙන්වමින් ජනතාව මුලාකරනවා. එක අවස්ථාවක මහත්මයෙක් මට ඡායාරූපයක් ගෙනල්ලා පෙන්නුවා. ඒකෙ තියෙන්නේ බුදුරජාණන් වහන්සේ වළාකුළු අතරින් වඩිනව වගේ දර්ශනයක්.අපිත් ශ්‍රද්ධාවෙන් ඒක බැලුවා. ඒ ඡායාරූපයේ පහළින් සටහන් කරලා තිබුණා අහවල් ස්වාමින් වහන්සේගේ පූජාවක් රුවන්වැලි සෑයේ පැවැත්වෙන අවස්ථාවක අහසේ ඡායාරූපයක් ගන්න විටදී මේ බුද්ධ ප්‍රතිමාව දිස්වූ බව. ඒ ප්‍රතිමාව තමයි ඒ ඡායාරූපයේ තිබුණේ. එය ආශ්චර්යයමත් දර්ශනයක්.නමුත් පසු කාලෙකදි එය කුංෆු චිත්‍රපටියක තිබූ දර්ශනයක් බව ඔප්පු වුණා. එදා ශ්‍රද්ධාව නිසා මමත් රැවටුණා. මේ දේවල්වලින් ධර්මය හෑල්ලුවට ලක්වෙනවා. බුදුන් වහන්සේ අපිට අසූහාරදහසක් ධර්මය දේශනා කරලා තියෙනවා. අපිට මේ විවිධ මිථ්‍යාවන් පසුපස යාමට අවශ්‍ය නැහැ. බුදුන් වහන්සේගේ නිර්මල ධර්මය මිථ්‍යාවක් කියලා ඔප්පු කරන්න කිසිවෙකුට බැහැ. උන්වහන්සේ අපිට හැම දෙයක්ම කියලා දීලා තියෙනවා.”දේවතා එළි” සංකල්පය මමත් බැහැර කරන්නෙ නැහැ. දේවතා එළි තියෙන්න පුළුවන්. මම ඒ පිළිබඳ පරීක්‍ෂණයකුත් සිදුකළා. ඉස්සර මම එය පිළිගත්තේ නැහැ. නමුත් මට ඒ පිළිබඳ හොයන්න අවශ්‍ය වුණා. එක දවසක් භික්ෂූන් වහන්සේ නමක් ධර්ම දේශනා කරන අවස්ථාවකදී අපි ඒ අවට පටිගත කළා. ඒ අවට දේවතා එළි තිබුණා. ධර්ම දේශනාව අවසන් වූ පසුත් අපි නැවත ඡායාරූප ගත්තා. නමුත් එවිට අර ආලෝකයන් තිබුණේ නැහැ.ඇත්තටම දෙවියෝ ඉන්න පුළුවන්. නමුත් අපි ඒක පසුපස යන එක තේරුමක් නැහැ. සතර වරම් දෙවියෝ ඇවිත් මා දිහා බලාගෙන කතා කළත් මට ඒකෙන් වැඩක් නැහැ. තවත් ධර්මය හරියට අනුගමනය කළොත් තමන්ට විමුක්තිය ළඟාකර ගන්න පුළුවන්. දේවතා එළි සහ දේව සංකල්ප නුවණින් විමසලා තේරුම් ගන්න ඕනෑ. ඒවා තිබුණට කමක් නැහැ. අපිට ඒවායෙන් අමුතු සැනසීමක් ආලෝකයක් ලැබෙන්නෙ නැහැ. ධර්ම මාර්ගයේ ගමන් කොට විමුක්තිය ළඟාකර ගැනීම අපේ වගකීමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=f1101173</link>
    <topic/>
    <author>ශ්‍යාමා සමරසිංහ</author>
    <content>මොහිදින් බෙග් විසින් ගායනා කළ මේ හැඟීම් දනවන ගීතය අපි හැකි තරම් වෙර යොදා හඬ තීව්‍ර‍්‍ර වන පරිදි ගායනා කළෙමු. නිමල් මල්ලීත්, කරුණාරත්න මල්ලීත් අසල තිබූ පුටු ඇඳිවලට අතින් ගසා සියුම් සංගීතයක් මුසු කරන්නට උත්සාහ කළහ. රත්නායක මල්ලීත් හැකි පරිදි අපි සමඟ ගායනයට එක් වූයේය.කණ්ඩායමේ බාලයා වූ ආනන්ද මල්ලී අපි මේ කරන්නේ කුමක්දැයි යන්න එතරම් වැටහීමක් නොමැතිව මුව අයා බලා සිටී.අපි නැවතත් ගායනයට තනු ඇල්ලුවෙමු.බුද්ධං සරණං ගච්චාමී. . . .. ........................අපේ පද වැල් ගායනය අවසානය දක්වාම යන්නේ නැත. අපි දන්නා තරමින් පද වැල් ඒකම ඒකම ගායනා කළෙමු.මේ ආකාරයට කොතෙක් වේලා ගායනා කළා දැයි නොදනිමු.කෙසේ හෝ අපි හති වැටෙනා තුරුම, ඇති වන තුරුම මේ ගීතය ගායනා කළෙමු.ඔය මදෑ ළමයිනේ. . . .. කොච්චරවත් කියන්නේ එකමයිනේ. . .අම්මා ද අප සිටි තැනට පැමිණියා ය.ලොකු පුතේ. . . .අම්මේ ....... ?පුතේ මාමලාගේ ගෙදර ගිහින් මේ ව්‍යංජනය දීලා එනවාද ?අහන්නත් දෙයක් යැ.මං හිඳ සිටි අසුනින් වහා නැගිට්ටෙමි.අපේ සංගීතය එතැනින් නිමා විය.අම්මා මා අත ව්‍යංජන දීසියක් තැබුවාය.එහි රස්නය මගේ දෑතටම දැනෙන්නට විය. මම මාමලාගේ ගෙදර බලා පිටත් වුණෙමි.දැන් මා ඉන්නේ නිවසට පහළින් ඇති ගල් තලාවේය. ව්‍යංජන දීසියේ රස්නය තදින්ම මගේ දෑතට දැනෙයි.ගල් තලාව කෙළවරට වන්නට ගලා බසින ඔය සමීපයට ම ගියෙමි.ඇළේ පෙණ පිඬු නංවමින් නැඟී විසිරී යන ජල ධහරාව වෙත මගේ නෙත පමණක් නොව සිත ද ඇදී යයි. මම ව්‍යංජන දීසිය පසෙක තැබුවෙමි.වෙනදාට වඩා ඇළේ හැඩය අද වෙනස් ය. මම වඩාත් සුපරීක්ෂාකාරීව ඒ දෙස බලා සිටියෙමි.ඉහළ සිට ගලා එන ජල ධහරාව එක්තරා ස්ථානයකට ඒකරාශී වෙයි. එතැන අපූරුවට සෑදී ඇති කවාකාර වූ ගල් නැමියාවක් ඇත. එතැනට ඇදී එන ජල කඳ සුදු පැහැති පෙණ පිඬු නංවමින් එකවරම පහළට කඩා හැලෙයි.හරිම අපූරුයි.සුන්දරයි.ආකර්ෂණීයයි.මම උස්ව පිහිටි ගලක් මත හිඳ ගතිමි.මගේ සිතුවිලි ගොන්න එකිනෙක පොර බදියි.මෙතරම් ලස්සනට පිළිවෙළකට එන ජල ධහරාව මෙතැනදී මෙහෙම හැඩයක් ගන්නේ ඇයි ?අවට දෙස විමසුම් නෙත් හෙලූ මට හමු වූයේ අමුතු හැඩයක් ගත් තරමක් විශාල ගලකි.මම එය ඔසවා ගතිමි.හිමින් සීරුවේ ගලා එන ජල ධහරාව ඒකරාශී වෙන තැනට ගල තැබුවෙමි.ආ. . . . නියමයි.ඒ පාර වෙනත් ම හැඩයක්.අනතුරුව එය වෙනත් වෙනත් හැඩතල මැවෙන ආකාරයට තැබුවෙමි. කුරැකුවෙමි. මේ සෑම අවස්ථාවන්හිදීම ජල ධහරාව වෙනස් වෙනස් හැඩ ගනී. බලන්නට අපූරු ය.ඈතින් ඇති වැටමාර ලී කැබැල්ලක් වෙත මගේ නෙත ඇදී ගියේ ඉබේටමයි.මේකත් තියලා බලන්න ඕනෑ. මම දෙවරක් නොසිතුවෙමි. ලී කැබැල්ල අතට ගතිමි.මදක් ඉහළට වෙන්නට නිසොල්මනේ ගලා එන ජල පහරට ලීයෙන් පහරක් ගැසිමි.වෙනස්ම හැඩයක්.නැවතත් තද පහරක් එල්ල කළෙමි.ජලය තරංග නංවමින් දෙපසට විහිදී යයි.ලී කැබැල්ල රැගෙන ඊ ළඟට කළේ පහළට රූරා වැටෙන ජල ධහරාව හරස් කිරීමයි. ලී කැබැල්ලේ වැදී වැටෙන ජලයේ වේගයට මා ද තල්ලු වී ගියේය.දැන් මගේ සිත යොමු වූයේ ඒකරාශීව පෙණ පිඩු නංවමින් පහළට වැටෙන ජල ධහරාව විසිරී යන ආකාරය වෙතටයි.එතැන පෙණ පිඬු රාශියකි.ඒවා බිඳී විසිරී ඈතට, ඈතට යයි. ඈතට යද්දී පෙණ පිඬු එහි නැත. යළිත් හමුවන තැනිතලාවේදී ජලය ශාන්ත හැඩයක් ගනී.මම හෙමින් සීරුවේ එතැනට කිට්ටු කළෙමි.මගේ දෙපා වැලිවලට යටට යයි. මම දෙපයින්ම වැලි පසෙකට තල්ලු කළෙමි.එහි වලක් සෑදිණි.ඒ වලට වතුර පිරිණි.මම දෙපයින් කළ දේ දෑතින් කළෙමි.වැලිවලින් බැම්මක් සෑදුවෙමි.ටික ටික ජලය පිරි පිරී වැලි බැම්ම ආසන්නයට ජලය ආයේ ය.ආ. . . .. දැන් වැලි බැම්ම කඩා වැටුණි. ඊට උඩින් ද ජලය බැස යයි.වැලිවලට ඔරොත්තු දෙන පාටක් නෑ. ගන්න ඕනෑ ගල් ටිකක්.මම අවට තැනින් තැන විසිරී ඇති කුඩා කුඩා ගල් කැට ඇහින්දෙමි. ඒවා එකින් එක ළං ළංව තබමින් ගල් බැම්මක් සෑදුවෙමි.දැන් එය කුඩා වැවක් ලෙසින් දිස් වෙයි.මා තැනූ කුඩා වැවේ වැලි ඉවත් කළෙමි. බොර පැහැ ගැන් වූ ජලය ක්‍රම ක්‍රමයෙන් පැහැදිලි වන අයුරු ද දුටුවෙමි.ගල් අතරිනුත් වතුර එනවා. ගල්වලින් මේක කරන්න බෑ. ගඩොල් ටිකක් හොයා ගන්න ඕනෑ.පුතා........පුතා........ඒ, අම්මාගේ හඬයි.දෙවියනේ ! දැන් මම කොච්චර නම් වෙලා මෙතැන හිටියා ද ?.අද නම් අම්මාගෙන් විසුමක් වෙන එකක් නෑ.මං මගේ කුඩා වැව හැර දා ව්‍යංජන දීසියත් රැගෙන අඩියට දෙකට පැන මාමලාගේ ගෙදර බලා දිව ගියෙමි.මේ 1960 දශකයේ මුල් භාගයයි. බැස යන ඇළ මාර්ග ප්‍රයෝජනයට ගනිමින් කුඩා කුඩා වැව් හදා බැලූ ඒ දරුවා අන් කවරකුවත් නොව නමින් ගොඩලියද්දේ ගෙදර ආරියරත්න ගොඩලියද්දය. වර්ෂ 1952 ජුනි මස 29 දා උපන් ඔහු පවුලේ වැඩිමල් දරුවාය. නිමල්, කරුණාරත්න, රත්නායක සහ ආනන්ද නමින් සහෝදරයෝම සිව් දෙනෙකි. මව සෝමාවතී රාජපක්ෂය. ඇය ගෘහණියකි. පියා එස්. ගොඩලියද්දය. ඔහු කිරි නිෂ්පාදන ආශ්‍රිත ව්‍යාපාරිකයෙකි. ඔවුහු මාතලේ උකුවෙල, උඩතැන්න ග්‍රාමයේ පදිංචිව සිටියහ.සාරවත්ව වැවී ඇති තේ වතුවලින් ගහණ වූ කඳු පන්ති දෙකක් අතරින් සුදු ඇළ ගලා බසී. කඳු පන්තියක් පාමුල ඔවුන්ගේ නිවස පිහිටා ඇත. වර්ෂ 1956 දී සිය පාසල් ගමන ඇරැඹි ආරියරත්න දරුවා නවරත්නගොඩ ප්‍රාථමික විද්‍යාලයට ඇතුළත් වූයේය. ගමේ දරු දැරියන් අතරේ හැදී වැඩුණු ඔහු අන් දරුවන්ට වඩා ඉගෙනුමට මහත් හපනෙක් වූයේය. ගුරුවරු කවුරුත් මේ දරුවාගේ හැකියාව අගය කළහ. තම පුතණුවන්ගේ දක්ෂතාවය මහත් ආඩම්බරයෙන් අගය කළ ගොඩලියද්ද මහතා පුතු සමඟ නගරයට ගිය බොහෝ අවස්ථාවල පුතුට ඇපල් ගෙඩියක්, මිදි වළල්ලක් මිලදී ගෙන දීමට අමතක නොකළේය. මඟ තොටේදීම පුතුගේ හිස පීරා පිළිවෙලකට සකසා මඟදී හමු වන හිත මිතුරන්ට දරුවා මහත් ආඩම්බරයෙන් හඳුන්වා දුන්නේය.මේ දරුවන්ට දුව පැන ඇවිදීමට, සෙල්ලම් කිරීමට ඕනෑ තරම් ඉඩ කඩත්, පිරිසත් සිටියහ.“අපේ අම්මගේ නෑදෑයෝ හිටියේ වෙලෙන් එහා පැත්තේ. මම නිතර නියර පැනලා එහේ යනවා. එගොඩහ මල්ලී ආවා කියලා ඒ අයත් මහත් ආදර ගෞරවයෙන් සළකනවා. ඒ කන්ද පැත්තේ කැලෑවක් තියෙනවා. අපි කැලෑවට ගිහින් ඇඹුල් පේර කඩනවා. දවල් වෙනකම් ඉඳලා ‘සුදු ඇළෙන්’ නාලා ඔක්කොම කරණං ගහලා හොඳටම රෑ වෙලයි ගෙදර එන්නේ”.ශිෂ්‍යත්ව විභාගය සමත් වූ ආරියරත්න දරුවා වර්ෂ 1964 දී නුගවෙල මධ්‍ය මහා විදුහලට ඇතුළත් වූයේය. ගමේ පාසලට වඩා බොහෝ වෙනස්කම් මෙහිදී දක්නට ලැබුණත් ඔහු පසුව ඒවාට හුරු වුයේය. මෙහිදී පාසල් නේවාසිකාගාරය ඔහුගේ නිවස විය.“අපි ළමයි ටික රෑට නිදා ගන්න ගියාම හිස්ව ඇති මෙට්ටයක් අරගෙන ඇවිත් නිදියගෙන ඉන්න කෙනෙකුගේ ඇඟට දානවා. ඊට පස්සේ ඔක්කෝමලාම ඒ උඩ නඟිනවා. අර ළමයාට හුස්ම ගන්න බැරිව දඟලනවා. අපිට හරි විනෝදයි”ගැහැනු ළමයින්ගේ නම් කියා එකිනෙකාට විහිළු තහලු කිරීමේදී නම් ඇස් රතු වෙයි. ඉන් පසු විහිළුවට ලක්වූ ගැහැනු ළමයාගේ මුහුණ බැලීම කිසිදාක සිදු නොවේ.තවද ආරියරත්න සිසුවාගේ බඩු බාහිරාදිය සහිත “කබඩ්” එක නිතර දෙවේලේම පෙරළා දැමීම කොල්ලන්ගේ සිරිතයි. ඉන් පසුව එතැන සිදුවන්නේ එකම කාලගෝට්ටයකි.මේ ආදී කෙළි කවටකමින් නම් අඩුවක් නොමැත.නිවාඩු කාලයට ගෙදරට යන ඔහු ගමේ සුන්දරත්වය හා කෙළි සෙල්ලම් අඩුවක් නැතිව විදින්නේය.“ඒ දවස්වල අපි දෙන්නෙක් මඟ රැකගෙන ඉන්නවා තවත් අපේ තරහකාර ළමයි එනකම්. ඊට පස්සේ බිම පෙරළාගෙන ගහ ගන්නවා. තුවාල කරගෙන ගෙදර යනවා”වර්ෂ 1966 දී ඔහු අපොස සා පෙළ විභාගයට පෙනී සිටියේය. එහිදී ඉහළින්ම සමත් වී වර්ෂ 1967 දී මාතලේ විද්‍යා විද්‍යාලයට ඇතුළත් විය.ඔහු වර්ෂ 1968 දී ගණිත අංශයෙන් උසස් පෙළ විභාගයට පෙනී සිටියේය. වර්ෂ 1969-1970 පේරාදෙණි විශ්වවිද්‍යාලයේ ඉංජිනේරු පීඨයට ඇතුළත් වූයේය. විනෝදය, සතුට, අධ්‍යාපනය දැනුම යනාදී මේ සියල්ලම එහිදී ඔහු ලැබීය. සියලු සිසුන් මුහුණ දෙන නවක වදය ඔහුටත් පොදු කරුණක්ම විය.“ආ. . . උඹලා ඉංජිනේරු පීඨයේනේ. මනින්නනේ ආවේ කියලා ජ්‍යෙෂ්ඨ සිසුන් අපිට කොරිඩෝවේ එක් කෙළවරක සිට අනෙක් කෙළවරට යන කම් අතින් මනින්න කිව්වා. ඒවා දිග, අත්වලින් කීයද ? පළල අත්වලින් කීයද ? කියලා හොයන්න කිව්වා. පස් දෙනෙකුට එකතු වෙලා මැෂින් එකක් වැඩ කරන හැටි පෙන්වන්න කිව්වා”රෑ දෙගොඩහරි ජාමේ ඇඟට වතුර වත් කර අවදි කරන්නේ හොඳකට නම් නොවෙයි. සීතලේ ගැහි ගැහී ඇඟේ නූල් පොටක්වත් නොමැතිව පාර අයිනේ පොළිමේ සිටියදී වාහනවල ලයිට් එළියෙන් දිව යන ආකාරය කිසිදා අමතකව නොයයි. මේ ආදි ආකාරයේ එකි මෙකී නොකී කතා අතරේ ඔහුගේ විශ්වවිද්‍යාල ජීවිතය ගෙවී යයි.වර්ෂ 1975 දී ඔහු බීඑස්සී ඉංජිනේරු ගෞරව උපාධිය ලබා විශ්වවිද්‍යාලයෙන් සමු ගත්තේය. අනතුරුව මහවැලි සංවර්ධන මණ්ඩලයේ කලා වැව ප්‍රදේශයේ ඇළ මාර්ග තැනීමේ පුහුණු ඉංජිනේරුවරයෙක් වශයෙන් සහභාගී විය. වර්ෂ 1976 මැයි මස 03 දා වාරිමාර්ග දෙපාර්තමේන්තුවේ ඉංජිනේරුවරයෙක් ලෙසින් රජයේ ස්ථිර සේවයට එක් වූයේය. කොළඹ පිහිටි ප්‍රධාන කාර්යාලයේ සැලසුම් අංශය ඔහුගේ සේවා ස්ථානය විය.විශ්වවිද්‍යාලයෙන් සමුගත් කාලච්ඡේදයේදී එක්තරා සුන්දර දිනෙක මාතලේ නගරයේදී අනපේක්ෂිත අවස්ථාවක් සිදු විය. ඒ ඔහුගේ විශ්වවිද්‍යාලයේම සිටි සුන්දර යුවතියක් අහඹු ලෙස නෙත ගැටීමයි. ඇය චන්ද්‍රා ගුණරත්න නම් වූවාය. ඔවුහු කතා බස් කළහ. දැන හඳුනා ගත්හ. සසර පුරුද්දට බැඳීම් ඇති විය. පෙම්වත්තු වූහ. වර්ෂ 1979 මැයි මස 21 දා ඔවුහු සියලු දෙනාගේ ආශිර්වාද මධ්‍යයේ අතිනත ගත්හ.මහනුවර අරුප්පල ඔවුන්ගේ කැදැල්ල ගොඩනඟා ගත්හ. කුළුඳුලේම මේ යුවළට උපන් පුතු රොෂාන් ඉන්දික ගොඩලියද්දයි. ඔහු උපන්නේ 1980 අපේ‍්‍ර්ල් මස 30 දා ය. වර්ෂ 1983 නොවැම්බර් 18 දා දිල්ෂාන් ප්‍රසංජන ගොඩලියද්ද පුතු උපත ලැබීය.වර්ෂ 1979 – 1983 දක්වා ආරියරත්න මහතා මිහින්තලේ මහකනදරාව වාරිමාර්ග ඉංජිනේරු වශයෙන් සේවය කළේය. වර්ෂ 1983 දී ජල කළමනාකරණය පිළිබඳ පාඨමාලාවක් වෙනුවෙන් ශිෂ්‍යත්වයක් ලබා අමෙරිකාවේ කොළරාඩෝ ප්‍රාන්ත විශ්වවිද්‍යාලය බලා පිටත්ව ගියේය.වර්ෂ 1984 දී පෙරළා ලංකාව බලා පිටත්ව ආ ඔහු අම්පාර ප්‍රදේශයේ ජල කළමනාකරණය කරමින් පරිගණක ආශ්‍රිතව තම සේවාවේ දිගු පියවරකට අත ගැසීය. පසුව කැකිරාව ප්‍රධාන වාරිමාර්ග ඉංජිනේරුවරයා විය. වර්ෂ 1988 දී සිය ආචාර්ය උපාධිය වෙනුවෙන් අමෙරිකාවේ කෝනල් විශ්වවිද්‍යාලය බලා පිටත්ව ගියේය. ඔහු එහි සිටියදී මවගේ මරණය සිදු විය. එය ඔහුට මහත් කම්පනයක් දනවන පුවතක් විය. වසර 2 කින් පසු මෙරටට පැමිණ නැවතත් සිය සේවා කටයුතු වෙනුවෙන් දායකත්වය සැපයීය.වර්ෂ 1990 දී අනුරාධපුර වාරිමාර්ග දෙපාර්තමේන්තුවේ අතිරේක නියෝජ්‍ය අධ්‍යක්ෂ වූයේය. වර්ෂ 1992 දී මොනරාගල බලා පිටත්ව ගියේ එහි කලාප නියොි්ජ්‍ය අධ්‍යක්ෂ වශයෙනි. පුරා වසර 7 කින් පසු 1998 දී ගල්ගමුව වාරිමාර්ග අභ්‍යාස ආයනයේ අධ්‍යක්ෂ විය. එහිදී ක්‍ෂේත්‍රයට අදාළ නිලධාරීන් පුහුණු කිරීමේ කටයුතුවලට සිය දායකත්වය සැපයීය.2004 වර්ෂයේ නැවත කොළඹ පිහිටි ප්‍රධාන කාර්යාලය වෙත පැමිණියේ ජ්‍යෙෂ්ඨ නියෝජ්‍ය අධ්‍යක්ෂ තනතුර වෙනුවෙනි. 2005 වර්ෂයේ ප්‍රාදේශීය සංවර්ධන හා නිර්මාණ අංශයේ අධ්‍යක්ෂ වූයේය. අනතුරුව 2010 වර්ෂයේ සැප්තැම්බර් මස 11 වැනිදා සිට එහි වාරිමාර්ග අධ්‍යක්ෂ ජනරාල් වරයා ඔහු විය.කුඩා කල සිටම ජලයට, ඇළ දොළට මහත් සේ පෙම් බැඳි ඔහු පුරා වසර 36 ක්ම තම සේවය ද ජලය ආශ්‍රිත ගොඩනැගීම්වලට කැප කළේය. එපමණක් නොව සිය බිරිය ද එහිම ප්‍රාදේශීය සංවර්ධන හා නිර්මාණ අංශයේ අධ්‍යක්ෂවරිය ලෙස කටයුතු කරයි. ඔහුගේ රොෂාන් හා දිල්ෂාන් පුතුන් සිංගප්පූරුවේත් අමෙරිකාවේත් ඉංජිනේරුවරු ලෙසින් සේවයේ නිරත වෙති.වසර 36ක් සේවය කර සිය දිවි මගේ මේ සා දුරක් පැමිණි ඔහු අද තම ඉතිරි සේවා කාලයත් අවංකව හා තමාට හැකි උපරිමයෙන් ඉටු කිරීමට උත්සාහ ගන්නේය.“මම මේ රට හැර ගියේ නෑ. මම තීරණය කළා මගේ සේවය මං උපන් බිමට කළ යුතු බවට. මම ගමක ඉපදිලා ඇළ වේලි නියරවල දුව පැන ඇවිදලා ගැමියන්ගේ ජීවිත දුක හා ගැටිලා පුරුදුයි. ඒ නිසා ඒ අය වෙනුවෙන්ම මෙතෙක් කල් ඉටු කළ සේවාව ගැන ආපසු හැරලා බැලුවාම අවංකවම සතුටු වෙන්න පුළුවන්. ඒ වගේම වසර 110 ක් පැරැණි වාරිමාර්ග දෙපාර්තමේන්තුවේ දිරිමත් හා අවංක සේවක සේවිකාවන් සමඟ රැඳී සිටීම පිළිබඳ නිහතමානී ආඩම්බරයක් තියෙනවා. ඔවුන්ගේ දායකත්වය මට මහත් රැකුලක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>17</day>
    </date>
    <link>http://www.dinamina.lk/2011/01/17/_art.asp?fn=f1101174</link>
    <topic/>
    <author>සටහන හා ඡායාරූප - අනිල් ලසත් පෙරේරා</author>
    <content>ලෝකයේ වැහි වනාන්තර අතර ශ්‍රී ලංකාවේ සිංහරාජ වන අඩවිය ආසියාවේ වැසි වනාන්තර විසිපහ අතර ප්‍රධාන තැනක් ගනී. අපේ රටට ආවේණික, තුරුවැල්, පක්ෂින්, මත්ස්‍යයින් හා වන සතුන් බොහෝමයක් ද වෙති.කළුතර, ගාල්ල, මාතර, රත්නපුර යන දිස්ත්‍රික් පුරා විසිරී පවතින මෙම වැසි වනාන්තරය ලෝක උරුමයක් ලෙස පිළිගැනීම ජාතියේ භාග්‍යයකි. දේශීය හා විදේශීය උද්භිද විද්‍යාඥයන්ගේ පර්යේෂණ සඳහා තෝතැන්නක් කර ගෙන ඇති සිංහරාජය ශ්‍රි ලංකාවේ ආයුර්වේද සෞඛ්‍ය සඳහා විවිධ වූ ඖෂධ වර්ග සැපැයීමට ද සමත්ව ඇත.ලෝක උරුමයක් වූ සිංහරාජ වන අඩවියට ප්‍රධාන පිවිසුම් මාර්ගය ලෙස යොදා ගන්නේ කලවාන පොතුපිටිය උපනගරයට ආසන්න රමණිය පෙදෙසකි. කලවාන බල ප්‍රදේශයේ දෙස් විදෙස් බහුතරයකගේ ජනප්‍රියතාවයට ලක් වූ පෙදෙසකි. කලවාන ප්‍රාදේශීය සභාවේ වගතුග මේ සමඟ දිග හැරේ.දෙස් විදෙස් සංචාරකයින් සඳහා ගිමන් නිවා ගැනීමටත් සනීපාරක්ෂක කටයුතු සඳහාත් නෙත් සිත් ගන්නා කිරා වැව ඉතාම නිදහස් ස්ථානයකි. කිරාවැව 1874 වර්ෂයේ දී ගමේ විසූ කිරා නැමැත්තෙකු ඔහුගේ උත්සාහයෙන් තනිවම සෑදු වැවක් ලෙස ප්‍රදේශයේ ප්‍රසිද්ධියක් උසුලයි.මෑතකදි රජයෙන් රුපියල් ලක්ෂ පහළොවක වියදමින් කිරා වැව අසල ගිමන් හලක් සඳහා කටයුතු සම්පාදිතය. මෙහි ස්වභාව ධර්මයාට හා පරිසරයට හිතකාමීව කලවානට ආවේණික මැණික් ආශ්‍රිත ස්වර්ණාභරණ සහ පැණි හකුරු වැනි සුළු අපනයන බෝග වර්ග ද ඉතා සහනදායි මිලකට දෙස් විදෙස් සංචාරකයන් වෙත ලබා දීම සඳහා අලෙවි කුටි කිහිපයක් නිර්මාණය කෙරේ.කලවාන නගරයේ සිට පොතුපිටිය දක්වාත්, එතැන සිට රජමහා විහාරය ආසන්නය දක්වා අධි බලැති විදුලි පද්ධතියක් ජනතා අයිතියට ලබා දී ඇත්තේ නොබෝ දා ය. එය නාමල් රාජපක්ෂ මන්ත්‍රීතුමාගේ ප්‍රධානත්වයෙන් ජනතා අයිතියට පත් කර දීම ගැන ප්‍රදේශයේ ජනතාව ප්‍රබෝධමත් වෙති.කලවාන නගරයට ආසන්නව ඉදිවෙමින් පවතින ආදාහනාගාරය සුවිශේෂී වේ. මේ අනුව ප්‍රදේශයේ ආදාහන කටයුතු තැනින්තැන සිදු නොකර ආදාහනාගාරය ප්‍රයෝජනයට ගෙන එම අවශ්‍යතා ඉටුකර ගැනීමට හැකියාව ලැබේ. මෙයින් දර භාවිතය නතර වන අතර එය පරිසර හිතකාමී වැඩසටහනකි.කලවාන බල ප්‍රදේශය ඉතා දීර්ඝ මාර්ග පද්ධතියකින් සමන්විත ය. මේ අනුව උප නගර කිහිපයක් බිහි කිරීම සඳහා ප්‍රාදේශීය සභාව උත්සාහයක යෙදේ.ඉතා සාර්ථක උපනගරයක් වන පොතුපිටිය එක් උදාහරණයකි. නිදහස් ආයුර්වේදය සෞඛ්‍ය මධ්‍යස්ථාන, පුස්තකාලය, කුඩා දරුවන් සඳහා වූ ප්‍රාථමික පෙර පාසල් හා ළමා සංවර්ධන මධ්‍යස්ථානවලින් සමන්විත වේ. රථවාහන සහ යතුරු පැදි සඳහා ඉන්ධන ලබා ගැනීමට නොහැකියාව තවත් ජනතා ප්‍රශ්නයකි. මේ සඳහා සමුපකාරය හරහා පොතුපිටිය ආශ්‍රිතව ළඟදී නිර්මාණය කෙරෙන උප නගර සඳහා ඉන්ධන පහසුකම් ලබා දීමට සභාව උත්සහ ගනිමින් සිටී.තේ, රබර්, කුරුඳු, කිතුල් හා විවිධ සුළු අපනයන බෝගවලින් පරිපූර්ණ ප්‍රදේශයක් වන හෙයින් වගාවට සුදුසු ඉඩම් හිමි වැවිලිකරුවන් දිරිමත් කළ හැක්කේ ගමනාගමන පහසුකම් ලබා දීමෙනි. ඒ සඳහා පවතින මාර්ග පද්ධති පුළුල් කිරීමට හා දැනට අබලන් තත්ත්වයේ පවතින මාර්ග ප්‍රතිසංස්කරණය කිරීමට ද ප්‍රාදේශීය සභාව කටයුතු කරගෙන යයි. මාර්ග දියුණුව මත ප්‍රදේශයේ, අධ්‍යාපනය, රැකී රක්ෂා ව්‍යාප්තිය, මෙන්ම ව්‍යාපාරික කාර්යයන් සාර්ථක කර ගත හැකි බව ද හඳුනාගෙන ඇත.වර්ග කිලෝමීටර් 265 පුරා දිවෙන කලවාන කොට්ඨාසය සඳහා විවිධ වූ ජනතා අවශ්‍යතා ඉටු කිරීමට ප්‍රාදේශීය සභාව ජනතා සහයෝගය ලබා ගනී. ආගමික නායකයින් බහුතරයක් සිටින මේ ප්‍රදේශයේ ජනතා අවශ්‍යතා වෙනුවෙන් ඔවුහු කැපවී සිටිති. ප්‍රදේශයේ තරුණ සංගම්, ත්‍රිරෝද රථ සංගම්, පොලිසිය , වෙළෙඳ ප්‍රජාව හා විවිධ ස්වේච්ඡා ආයතන නගර පිරිසුදු කිරීම් සඳහා සහයෝගය දෙති.සියලු දෙනාගේම අපේක්ෂාව කලවාන සහ පොතුපිටිය යන නාගරික ප්‍රදේශ ආකර්ෂණීයව තබා ගැනීමටයි. ඒ දේශීය හා විදේශීය සංචාරකයින් සිංහරාජ වන අඩවිය සඳහා ප්‍රවේශ මාර්ගයක් ලෙස භාවිතා කරන බැවිනි.2001 පළාත් පාලන මැතිවරණයෙන් පොතුපිටිය ප්‍රදේශය නියෝජනය කරමින් කලවාන ප්‍රාදේශීය සභාවේ සභිකයකු ලෙස පත් වූ ජනක ප්‍රේමලාල් කෝදාගොඩ ජනතා සේවය සඳහා කැප වූවෙකි. 2005 වසරේදී වාර්තාගත මනාපයෙන් කලවාන ප්‍රාදේශීය සභාවට පත් වී එහි උප සභාපති ධුරයෙන් පිදුම් ලැබීය. පසුව සිදුවූ පුරප්පාඩුවක් මත සභාපති ධුරය ප්‍රේමලාල් කෝදාගොඩ මහතාට හිමි වුයේය. පසුගිය මාස හයක කාලය තුළ ඔහු විසින් සිදු කළ හා අනාගත ප්‍රගති සැලසුම් පිළිබඳ සිදු කෙරෙන සාකච්ඡාවකි මේ.කලාවන විශාල භූ®මි පරිශ්‍රයක පිහිටිමේ වැදගත්කම ඇත්තේ කලවාන ප්‍රදේශවාසීන්ට පමණක් නොවෙයි. දෙස් විදෙස් බොහෝ අයගේ සිත් ගත් ආකර්ෂණීය ප්‍රදේශයක් මෙන්ම ලෝක උරුමයක් වන සිංහරාජ වන අඩවියට පිවිසෙන ප්‍රධාන දොරටුව කලවාන ප්‍රාදේශීය සභා භූමියෙන් පිහිටා තිබෙන්නේ. නොබෝ දිනකින් සංචාරක කර්මාන්තය වැඩි දියුණු කර කලවාන ප්‍රදේශය උසස් තලයකට ගෙන ඒමට කටයුතු කරනවා.කලවාන ප්‍රාදේශීය සභා බල ප්‍රදේශය ඉතා සුන්දර හරිත වරණයෙන් පිරි අංගසම්පූර්ණ ජනතා නිවස්නයක්. ඒ වගේම මැණික් කර්මාන්තය, තේ කර්මාන්තය, පුවක්, කුරුඳු, කිතුල් වැනි සුළු අපනයන බෝගවලින් ද මෙම ප්‍රදේශය සශ්‍රීකයි. දුප්පත්කම දුරලීම සඳහා ගෘහ කර්මාන්ත බිහිවෙනවා. ඉතා ඉහළ තත්ත්වයේ මැණික්, තේ, පැණි හකුරු සහ වෙනත් කුළු බඩු කලවාන හරහා ලංකාවේ පමණක් නොව ලෝකයේ සෑම ප්‍රදේශයකටම විකිණීමට අපිට හැකි වෙනවා.ජනතාව බලාපොරොත්තු වෙනවා. සරලව හා නිදහස්ව ජීවත් වෙන්න. ඒ සඳහා නායකත්වය අපි ලබා දෙනවා. ප්‍රධාන වශයෙන් ගමනා ගමන පහසුකම් හා අතුරු මංමාවත් කොන්ක්‍රීට් කර සකස්කර දීම අත්‍යවශ්‍යමයි. තවද ඉන්ධන පිරවුම් හලක් තිබෙන්නේ කලවාන නගරයේ පමණයි. මේ නිසා භූ®මි ප්‍රමාණය හා ඒවායේ දුර අනුව ඉන්ධන පොම්ප කිහිපයක් සමුපකාරය හරහා සවිකර ජනතාවට පහසුකම් ලබා දීමට අදාළ ආයතන සමඟ සාකච්ඡා කරමින් සිටිනවා.කලවාන නාගරික ප්‍රදේශයේ ප්‍රසිද්ධ හා ජනප්‍රිය පාසල් දෙකක් තිබෙනවා. මෙම පාසල්වලට ග්‍රාමීය පෙදෙස්වල සිට දරුවෝ එනවා. පාසල් අධ්‍යාපනයට වඩා වැඩි කාලයක් ගත කරන්නේ පාසලට ඒමට හා නැවත නිවෙස් බලා යෑමටයි. දුර බැහැර දරුවෝ සිය නිවසින් පිටත් වන්නේ පාන්දර හතරට පහට නැවත නිවෙස්වලට යන්නේ සවස පහට හයට විතර.මේ නිසා දුර ප්‍රමාණය අනුව ආදර්ශ පාසල් කිහිපයක් ස්ථාපිත කිරීමට පාර්ලිමේන්තු මන්ත්‍රී ජානක වක්කුඹුර මහතාගේ උපදෙස් හා උදව් ලබා ගැනීමට කටයුතුª කරනවා.කලවාන ප්‍රාදේශීය සභාව ජනතාවගෙන් බදු අය කරන්නේ නෑ. ප්‍රදේශයේ පවත්වාගෙන යන ව්‍යාපාරවලින් බදු අයකර කලවාන නගරය වඩාත් ක්‍රමවත්ව හා පිරිසුදු රම්‍ය නගරයක් කරන්න බලාපොරොත්තු වෙනවා.මහ ආණ්ඩුවෙන් හා ජනාධිපති මහින්ද චින්තනය යටතේ, ගම නැඟුම, මඟ නැඟුම හා ග්‍රාමීය සංවර්ධන කටයුතු සඳහා අතිවිශාල මුදලක් ලැබෙනවා. ඒ නිසා යටිතල පහසුකම් සැපැයීමට කිසිදු බාධාවක් නැහැ.ප්‍රවාහන හා ගමනා ගමන පද්ධතිය වැඩි දියුණු කිරීම අපේ ප්‍රධාන ඉලක්කයයි. අගලවත්ත කලවාන හරහා රක්වාන නගරය වෙත ප්‍රධාන මාර්ගයක් ඉදිවෙමින් පවතිනවා.ඒ වගේම කලවාන පොතුපිටිය හරහා සූරිය කන්ද ඇඹිලිපිටිය, හම්බන්තොට ප්‍රධාන මාර්ගවලට සම්බන්ධතා ගොඩනැඟීමට කටයුතු යෙදෙනවා. කාලය ඉතිරි කර ගැනීමටත් ප්‍රදේශයේ ආර්ථිකය ශක්තිමත් කිරීමටත් ඉන් හැකි වේවි.තේ කර්මාන්තය සියයට අනූවක් විතර පවතිනවා. නමුත් තේ සැකැසීමේ කර්මාන්තශාලා පිහිටා තිබෙන්නේ ඉතා දුර ප්‍රදේශවල. ඒ නිසා තේ කර්මාන්තශාලා දෙකක් තුනක් අවශ්‍ය වී තිබෙනවා. ඒ වගේම මැණික් කර්මාන්තය දියුණු කිරීම සඳහා මැණික් හා ස්වර්ණාභරණ අධිකාරියේ කාර්යාලයක් නැවත පිහිටුවිය යුතුයි. දේශීය මෙන්ම විදේශීය සංචාරකයෝ මැණික් ආශ්‍රිත ස්වර්ණාභරණ වෙත පොළඹවා ගැනීම කළ හැකියි.සුළු අපනයන භෝගවල ප්‍රමිතිගත නිෂ්පාදනය පිළිබඳවත් ඇසුරුම් පිළිබඳවත් රාජ්‍ය හෝ ව්‍යාපාරික ප්‍රජාව මගින් නිෂ්පාදකයින් දැනුවත් කර කුරුඳු, පුවක්, හකුරු පැණි වැනි දෑ සඳහා වෙළෙඳ පොළක් නිර්මාණය කළ හැකියි. ඉහත ක්‍රම වේද නිසියාකාරව සිදුකළ හොත් කලවාන විශාල ලෙස ආර්ථික සංවර්ධනයක් කරා යොමුවනවා පමණක් නොව, රැකියා අවශ්‍යතා අතින් ද දියුණු කළ හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101181</link>
    <topic>තිස් වසරක් පස්සට ගිය රටයළිත් පෙර ගමන් අරඹලා</topic>
    <author>ධනුෂ්ක ගොඩකුඹුර යාපනය සිට</author>
    <content>රුදුරු ත්‍රස්තවාදය නිසා වසර තිහක් තිස්සේ පසුපසට ගමන් කරමින් තිබූ අපේ ආදරණීය මාතෘභූමිය දැන් යළිත් වරක් පෙරට ගමන් කිරීම අරඹා ඇති බව ජනාධිපති මහින්ද රාජපක්ෂ මහතා ප්‍රකාශ කෙළේ ය.‘පටු දේශපාලන වාසි තකා රට, ජාතිය බෙදන සමාජය දැන් අවසන්. සියලු දේශපාලන නායකයන්ගේ වගකීම වන්නේ රට තුළ ජාති, ආගම්, කුල බේද ඇති කිරීම නොව ජනතාවගේ සුබසෙත උදෙසා රට ගොඩ නැඟීමයි” ජනාධිපතිවරයා අවධාරණය කෙළේ ය.ත්‍රස්තවාදීන් විනාශ කළ මාර්ග, පාසල්, රෝහල් ආදිය යළි ගොඩ නැගෙමින් තිබෙන බව සඳහන් කළ ජනාධිපතිවරයා කනගාටුවට කරුණ වන්නේ මේවා සමහරුන්ට නොපෙනීම බව පැවැසී ය. “විශේෂයෙන් සමහර මාධ්‍යවලට මේවා පේන්නෙම නෑ. අපි පාලම්, නිවාස සාදන විට ඒවාට පිටරටින් ලැබුණු ආධාර කියනවා. බලාගෙන යන විට ආණ්ඩුව මොනවත්ම කරලා නෑ. නමුත් මේ සෑම දෙයක් පසුපසම සිටින්නේ ආණ්ඩුව බව සියලු දෙනා මතක තබා ගත යුතුයි. “ ජනාධිපතිවරයා අවධාරණය කෙළේ ය.ජනාධිපති මහින්ද රාජපක්ෂ මහතා මේ අදහස් පළ කෙළේ ජාතික තෛපොංගල් උත්සවයට, යාපනය, ඇල්ෆ‍්‍රඩ් දොෙර්යප්පා ක්‍රීඩාංගණයේ දී ඊයේ (17) එක් වෙමිනි.රට ගොඩ නැඟීමට මුදල් ණයට නොව පොලියට වුව ගැනීමට තමා පසුබට නොවන බව පැවැසූ ජනාධිපතිවරයා පටු දේශපාලන වාසි තකා කියන කතා වලට තමා නොසැලෙන බව අවධාරණය කෙළේ ය. මින් පසු මේ රටේ ත්‍රස්තවාදයට මෙන්ම මාෆියාවලටද ඉඩක් නැති බවත් යාපනයේ වේවා, කොළඹ වේවා, බෙලිඅත්තේ වේවා කොහේ වුවත් මාෆියාවලට එරෙහිව දැඩි පියවර ගන්නා බවත් පැවැසීය.මහා සංඝරත්නය, හින්දු ආගමික නායකයන්, ඉස්ලාම් පූජකවරුන් ප්‍රධාන සර්වාගමික පූජ්‍ය පක්ෂයත්, ඇමැති ඩග්ලස් දේවානන්දා, නියෝජ්‍ය ඇමැති එම්.කේ.සී.එස්.ගුණවර්ධන , පාර්ලිමේන්තු මන්ත්‍රී චන්ද්‍ර කුමාර් මුරුගේසු, විජය කලා මහේෂ්වරන්, උතුරු පළාත් ආණ්ඩුකාර ජී.ඒ.චන්ද්‍රසිරි මහත්වරු ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101182</link>
    <topic>යාපනේ රැය පහන් කළඑකම රාජ්‍ය නායකයා...</topic>
    <author/>
    <content>තල්අරඹින් සෙවණලත් සුන්දර යාපනයේ රාත්‍රියක් ගතකළ ප්‍රථම සහ එකම රාජ්‍ය නායකයා වශයෙන් ජනාධිපති මහින්ද රාජපක්‍ෂ මහතා ඉතිහාසයට එක්වෙයි.සංගුපිඩ්ඩි පාලම විවෘත කරමින් සිය යාපනය සංචාරය පෙරේදා (16) ඇරැඹූ ජනාධිපතිතුමා එදින රාත්‍රිය යාපනයේ සුන්දරත්වය විඳිමින් ගත කෙළේය. අනතුරුව ජනාධිපතිතුමා යාපනය ඇල්ෆ‍්‍රඩ් දොරෙඅප්පා ක්‍රීඩාංගණයේ ඊයේ (17) පැවැති ජාතික තෛපොංගල් උළෙලටත් සවස නාගදීප විහාරස්ථානයේ ආගමික කටයුතුවලටත් එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101183</link>
    <topic>යාපනේ තෛපොංගල් උළෙලේදීජනපතිට උණුසුම් පිළිගැනීමක්</topic>
    <author>ධනුෂ්ක ගොඩකුඹුර යාපනය සිට</author>
    <content>හින්දු භක්තිකයන්ගේ නව අවුරුදු උදාව සනිටුහන් කෙරෙන තෛපොංගල් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් යාපනය, දොරෙඅප්පා ක්‍රීඩාංගණයේදී අති උත්කර්ෂවත් අයුරින් ඊයේ (17) උදෑසන පැවැත්විණි.රාජ්‍ය නායකයකුගේ ප්‍රධානත්වයෙන් ජාතික තෛපොංගල් උළෙලක් පැවැත්වීම මෙන්ම තිස් වසරක කුරිරු ත්‍රස්තවාදයකින් බැට කෑ යාපනය නගරයේදී එය පැවැත්වීමත් මෙරට ඉතිහාසයේ ප්‍රථම වරට සිදුවූ කරුණු වශයෙන් සනිටුහන් වේ.දැවැන්ත ජනකායකගෙන් පිරී ඉතිරී ගිය දොරෙඅප්පා ක්‍රීඩාංගණයට හරියටම උදෑසන 10.15 ට ජනාධිපතිතුªමන් සම්ප්‍රාප්ත වීමත් සමඟම මේ ඓතිහාසික ආගමික මංගල්‍ය ඇරැඹිණ.ක්‍රීඩාංගණයට සැපත් ජනාධිපතිතුමන් තවිල් බෙර හා නාද ස්වරම් වාදකයන් සිය දෙනෙකුගේ ආශිර්වාද වාද්‍ය වෘන්දන මධ්‍යයේ මහත් හරසරින් පිළිගැනුණු අතර පාසල් දරු දැරියෝ මල් මාලා පළඳවා සිය රාජ්‍ය නායකයාට ගෞරව කළහ.හින්දු ආගමික චාරිත්‍රානුකූලව පිළිගත් ජනාධිපතිතුමන්ට රැස්ව සිටි ජනතාවගේ උණුසුම් ප්‍රතිචාර හිමි විය.අනතුරුව ජනාධිපතිවරයා තෛපොංගල් සමරනු වස් ඉදිකළ විශේෂ පීඨිකාව වෙත ගොස් කිරි උතුරවා පොංගල් බත පිසීම සඳහා ප්‍රථම හාල් මිට එක් කළේ ආගමික වතාවත් මධ්‍යයේය.සිය අස්වැන්නෙන් ලබා ගන්නා නැවුම් සහලින් පොංගල් බත් පිස සූර්ය දිව්‍ය රාජයාණන්ට ගෞරව කිරීම හින්දු භක්තිකයන්ගේ පැරැණි චාරිත්‍රයකි.ජනාධිපතිවරයා අනතුරුව ගණ දෙවි ප්‍රතිමාවට පුෂ්පෝපහාර දක්වා දේවාශිර්වාද ලබා ගත් අතර උතුරේ ගොවි ජනතාවගේ ගොවිතැන් කටයුතු පහසු කරවනු පිණිස නව ට්‍රැක්ටර් 41 ක් ප්‍රදානය කිරීමටද එක් විය.ප්‍රධාන වේදිකාව වෙත ජනාධිපතිවරයා සැපත් වීමත් සමගම ජාතික ගීය ගායනා කෙරිණ. මේ අතරතුර ආශිර්වාද මංගල පූජා වාද්‍ය භාණ්ඩ ද වැයිණ. උළෙලට සපැමිණි සියලු හින්දු පූජකතුමන්ලා ජනාධිපතිවරයාට මල්මාලා සහ සළු පළඳවා ආශිර්වාද පුද කළ අතර යාපනය නගරාධිපතිනි යෝගේශ්වරී සම්ගුණරාසා මහත්මිය විශේෂ තිළිණයක් පුද කළහ.අනතුරුව ජනාධිපතිතුමා හින්දු පූජකතුමන්ලාට විශේෂ තිළිණ පිරිනැමීමකටත් යාපනය විශ්වවිද්‍යාලයට තේරුණු නවක සිසු සිසුවියන්ට ලැප්ටොප් පරිගණකත් පේදුරුතුඩුව පාපන්දු කණ්ඩායමට ක්‍රීඩා උපකරණත් බෙදා දීමේ අවස්ථාවට එක් විය.දේශපාලන පක්ෂ භේදයකින් තොරව උතුරේ පක්ෂ විපක්ෂ සියලු දේශපාලනඥයන් හා ජනතාව මේ උළෙලට එක්ව සිටීම සුවිශේෂී කරුණකි. ජනාධිපති මහින්ද රාජපක්ෂ මහතා සහ සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්ද මහතා මෙහිදී අදහස් දැක්වූහ.නියෝජ්‍ය ඇමැති එම්. කේ. ඩී. එස්. ගුණවර්ධන, පාර්ලිමේන්තුවේ නියෝජ්‍ය කාරක සභා සභාපති චන්ද්‍රකුමාර් මුරුගේසු, උතුරු පළාත් ආණ්ඩුකාර ජී. ඒ. චන්ද්‍රසිරි, ජනාධිපති ලේකම් ලලිත් වීරතුංග මහත්වරු සමග හිටපු පාර්ලිමේන්තු මන්ත්‍රී අභාවප්‍රාප්ත ටී. මහේෂ්වරන් මහතාගේ බිරිඳ වන පාර්ලිමේන්තු මන්ත්‍රී විජයකලා මහේෂ්වරන් මහත්මිය ද මේ අවස්ථාවට එක්වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101184</link>
    <topic>එ. ජා. මානුෂීය කටයුතු ලේකම්කැතරින් බ්‍රැග් හෙට දිවයිනට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානුෂීය කටයුතු පිළිබඳ ලේකම් හා නියෝජ්‍ය හදිසි සහන සම්බන්ධීකාරක කැතරින් බ්‍රැග් මහත්මිය තෙදින නිල සංචාරයක් සඳහා හෙට (19) ශ්‍රී ලංකාවට පැමිණීමට නියමිතය.ජල ගැලීම් හේතුවෙන් විපතට පත් ජනතාවගේ හදිසි අවශ්‍යතා සොයා බලා ඊට කඩිනම් විසඳුම් ලබාදීම සම්බන්ධයෙන් සොයා බැලීම ඇයගේ  ශ්‍රී ලංකා සංචාරයේ අරමුණ බව එක්සත් ජාතීන්ගේ සංවිධානයේ කොළඹ පිහිටි කාර්යාලයීය ජ්‍යෙෂ්ඨ ප්‍රකාශකයෙක් දිනමිණට පැවසීය.මෙය කැතරින් බ්‍රැග් මහත්මියගේ පළමු ශ්‍රීීලංකා සංචාරය වන අතර විපතට පත් වූ ජනතාවගේ අවශ්‍යතා සොයා බැලීම සඳහා ඇය ඒ ඒ ප්‍රදේශවල සංචාරය කිරීමටද නියමිතය.ලබන (21) දා තෙක් මෙරට රැඳී සිටින කාලය තුළ ඒ මහත්මිය රජයේ නියෝජිතයින් ඇතුළු පිරිසක් හමුවීමට බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101185</link>
    <topic>වනජීවී ජාවාරම් මැඬීමටදේශීය-ජාත්‍යන්තර සංවිධාන අත්වැල් බැඳ ගනිති</topic>
    <author>මහින්ද අලුත්ගෙදර</author>
    <content>නීතිවිරෝධී වනජීවී ජාවාරම් මැඬලීම සඳහා දේශීය හා ජාත්‍යන්තර රාජ්‍ය සංවිධාන අත්වැල් බැඳගනී.මේ සඳහා ශ්‍රී ලංකා වනජීවී නීති ක්‍රියාත්මක කිරීමේ ජාලය සංවිධානය කරන “දකුණු ආසියාව සමඟ අත්වැල් බැඳගනිමු” යන්න තේමාව කරගත් 2011 ජාතික උපදේශකත්ව වැඩමුළුව කොළඹ දී ඊයේ (17) ආරම්භ විය. ම් වැඩමුළුව නීති විරෝධී වනජීවී ජාවාරම් සම්බන්ධයෙන් මෙන්ම තාක්ෂණික හා අන්තර්ක්‍රියාකාරී සැසිවාරයන්ගෙන් සමන්විත වන අතර දැනුම හා තොරතුරු කාර්යක්ෂමව බෙදා හදා ගැනීමත්, ජාලීය කරණය තුළින් දේශීය වැඩසටහන් හි ගුණාත්මක වර්ධනයට අවශ්‍ය වන අන්දමේ සංවාද මණ්ඩපයක්ද මෙමඟින් ගොඩ නැඟේ.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඇරැඹි මේ වැඩමුළුව අද (18) අවසන් වන අතර ශ්‍රී ලංකාව නියෝජනය කරමින් මේ සඳහා වනජීවී සංරක්ෂණ දෙපාර්තමේන්තුව, ශ්‍රී ලංකා රේගුව, ශ්‍රී ලංකා පොලීසිය, වන සංරක්ෂණ දෙපාර්තමේන්තුව, ධීවර හා ජලජ සම්පත් දෙපාර්තමේන්තුව, ශ්‍රී ලංකා වෙරළාරක්ෂක අධිකාරිය හා ශ්‍රී ලංකා උද්භිත උද්‍යානය යන ආයතන සහභාගි වෙයි.මේ අවස්ථාවට පැමිණි විදුලිබල හා බලශක්ති ඇමැති පාඨලී චම්පික රණවක මහතා අදහස් දක්වමින් ප්‍රකාශ කළේ ශාක හා සත්ත්ව විවිධත්වය අතින් ශ්‍රී ලංකාව පොහොසත් රටක් වන අතර ඉන් සියයට 25ක් පමණ මෙරටට ආවේනික ඒවා බවය.ඇතැම් සත්ත්ව වර්ගයන් වඳවී යාමේ තර්ජනයට ලක්ව ඇතැයි පෙන්වාදුන් ඇමැතිවරයා ඊට හේතුව නීතිවිරෝධී ශාක හා සත්ත්ව වෙළෙඳාම බවත් එය කලාපයටම පොදු ප්‍රශ්නයක් නමුත් විශේෂයෙන්ම අපේ රටට බලපාන්නේ දුලභ ගනයේ සත්ත්ව හා ශාක කොටස් මෙවැනි නීති විරෝධී බලපෑම්වලට ලක්වීම නිසා බවත් පැවැසීය.කෙසේ වුවද ඒවායේ පැවැත්ම තහවුරු කිරීම අපේ වගකීමක් වනඅතර විවිධ වූ ශාක හා සත්ත්ව විශේෂ රැක ගැනීම සඳහා අපිට ඇති නීතිමය යන්ත්‍රණය වන්නේ සත්ත්ව හා ශාක ආරක්ෂණ පනත බවත් එය පසුගිය 2009 වර්ෂයේ දී සංශෝධනය කළ බවත් හෙතෙම සිහිපත් කළේය.සංශෝධිත විධිවිධාන යටතේ නීති විරෝධී වෙළෙඳාම් සම්බන්ධයෙන් කටයුතු කිරීමට හැකි බව පෙන්වා දුන් පාඨලී චම්පික රණවක මහතා සත්ත්ව හා ශාක කොටස් වෙළඳාම් කළ හැක්කේ අදාළ බලධාරීන්ගේ අවසරය මත පමණක් වන අතර ඒ සඳහා අවසර ලබා දෙන්නේ විද්‍යාත්මක හේතු සඳහා පමණක් බවද කියා සිටියේය.ඒ මහතා පෙන්වා දුන්නේ ඇතැම් ශාක වර්ග ඉතා දරුණු ලෙස අඩුවෙමින් තිබෙන බවයි. මීට අමතරව ජෛව කොල්ල කෑම සම්බන්ධයෙන් ප්‍රමුඛ අවධානය යොමු කළ යුතු බව කී ඇමැතිවරයා ඇතැම් අවස්ථාවල විදේශිකයන් අපේ රටේ බුද්ධිමය දේපළ අයිතීන් සොරා ගන්නා බවද කීවේය. මේ තුළින් විද්‍යාත්මක වශයෙන් අපිට උරුම දේ හා අපේ සම්ප්‍රදායික දැනුම අහිමි වී යන බවද පැවැසුවේය.ආර්ථික සංවර්ධන ඇමැති බැසිල් රාජපක්ෂ, ගොවිජනසේවා හා වන ජීවී අමාත්‍යාංශයේ ලේකම් උදේනි වික්‍රමසිංහ, වනජීවී සංරක්ෂණ දෙපාර්තමේන්තුවේ අධ්‍යක්ෂ ජනරාල් ආචාර්ය චන්ද්‍රවංශ පතිරාජ, නියෝජ්‍ය අධ්‍යක්ෂ ජනරාල් රන්ජන් මාරසිංහ මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101186</link>
    <topic>‘පින්නවල නීලගිරි’ මියයයි:තිදෙනකුගේ වැඩ තහනම්</topic>
    <author>රඹුක්කන විශේෂ හා රඹුක්කන උතුර සමූහ</author>
    <content>පින්නවල අලි අනාථාගාරයේ සිටි “නීලගිරි” නමැති හස්තියා මියගොස් ඇත. අලි බලන්නන් විසින් බීමතින් හෙණ්ඩුවලින් ඇනීම හේතුවෙන් මේ අලියාගේ මරණය සිදුව තිබේ.1989 වර්ෂයේ දී ලාහුගල ප්‍රදේශයේ කැලයකින් අල්ලාගෙන පින්නවල අලි අනාථාගාරයට ගෙනැවිත් තිබූ මෙම හස්තියාගේ වයස අවුරුදු 23 කි.මීට මාස දෙකකට පමණ පෙර අලි බලන්නනන්ගේ පහරදීමෙන් බරපතළ තුවාල ලැබ සිටි මේ හස්තියාගේ ජීවිතය බේරා ගැනීම සඳහා ගත් සියලු උත්සාහයන් ව්‍යර්ථ විය.ඊයේ (17) පෙරවරු 4.00 ට පමණ මියගිය නීලගිරි හස්තියාගේ මරණයට සම්බන්ධ බවට සැක කෙරෙන සහකාර සත්ත්ව ආරක්ෂකයකුගේ හා අලි බලන්නන් දෙදෙනකුගේ වැඩ තහනම් කර සිද්ධිය සම්බන්ධයෙන් විධිමත් පරීක්ෂණයක් සිදුකරන බවද, ඊට සම්බන්ධ සිල්ලන්ට එරෙහි නීතිය තදින් ක්‍රියාත්මක කරන බවද ජාතික සත්වෝද්‍යානයේ අධ්‍යක්ෂ ජනරාල් භාෂ්වර සේනාංක ගුණරත්න මහතා පැවසීය.මේ සිදුවීම සම්බන්ධයෙන් තමා දැනුවත් වූයේ මීට සති එක හමාරකට පමණ පෙර බව කී අධ්‍යක්ෂ ජනරාල්වරයා අලියාගේ ජීවිතය රැක ගැනීම සඳහා පේරාදෙණිය විශ්ව විද්‍යාලයේ හා ජාතික සත්වෝද්‍යාන දෙපාර්තමේන්තුවේ පශු වෛද්‍ය නිලධාරීන්ගේ අධීක්ෂණය යටතේ දිවා රාත්‍රී ප්‍රතිකාර කළ බව වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101187</link>
    <topic>සෑම වසරකම ජනවාරි 17සත්වෝද්‍යාන ශෝක දිනයක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේදී අලි බලන්නන්ගේ පහරදීමෙන් මියගිය “නීලගිරි” හස්තියා වෙනුවෙන් සෑම වසරකම ජනවාරි 17 වැනි දින ජාතික සත්වෝද්‍යාන දෙපාර්තමේන්තුවේ ශෝක දිනයක් ලෙස නම් කරන බව සත්වෝද්‍යාන අධ්‍යක්ෂ ජනරාල් භාෂ්වර සේනාංක ගුණරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101188</link>
    <topic>සිරිපා වන්දනාවේ ගිය තරුණයෝ 2ක් කැලණි ගඟට බිලි</topic>
    <author>සබරගමුව සමූහ මහේෂා පියුමාලි සුරන්ජිත් පෙරේරා හා යටියන්තොට සමූහ කුමාරසිංහ ගුණදාස</author>
    <content>ගල්කිස්සේ සිට ශ්‍රීපාද වන්දනාවේ ගිය තරුණයන් පිරිසකගෙන් දෙදෙනෙකු යටියන්තොට ප්‍රදේශයේදී කැලණි ගඟේ දිය පහරට හසුවී ගසාගෙන ගොස් තිබේ.ඔවුන්ගේ මළ සිරුරු නාවික හමුදාවේ කිමිදුම්කරුවන් විසින් ඊයේ (17) සොයා ගන්නා ලදි.මිය ගිය දෙදෙනා ගල්කිස්ස පීරිස් පාරේ පදිංචි අයෙන්ද්‍ර ලක්මාල් (21) සහ සුමිත් හේමන්ත කුමාර අල්විස් (22) වෙති. සුමිත් හේමන්ත විවාහකයෙකි.පසුගිය සිකුරාදා රාත්‍රියේ තරුණයන් දස දෙනෙකු ගෙන් සහ එක් තරුණියකගෙන් යුත් මේ පිරිස ශ්‍රී පාද වන්දනාවේ ගොස් නැවත ගල්කිස්සට එමින් සිටියදී දිය නෑම සඳහා යටියන්තොට ප්‍රදේශයේ්දී කැලණි ගඟට බැස තිබේ.ඔවුන් මත්පැන් පානය කර ඇති බවද කියැවේ. තරුණයන් දෙදෙනා එකට අත්වැල් බැඳගෙන දියට පැන ඇති අතර එම ස්ථානයේ පැවති අධික ජල පහර මොවුන් ජලයේ එක්වරම පහළට ගසාගෙන ගොස් ඇති බව සංචාරයේ යෙදුණ අනෙක් තරුණයන් යටියන්තොට පොලිසියට ප්‍රකාශ කර ඇත.සිද්ධිය සම්බන්ධයෙන් සංචාරයට එක්වූ තරුණයින් සහ තරුණිය ඊයේ යටියන්තොට පොලිසියට රැගෙන ගොස් වැඩිදුරටත් ප්‍රශ්න කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n1101189</link>
    <topic>පින්නවල අලුත් අලි බබා</topic>
    <author/>
    <content>පින්නවල අලි අනාථාගාරයේදී තවත් අලි පැටවෙක් ඊයේ (17) පෙරවරු 2.00 ට පමණ උපත ලැබීය.අලි අනාථාගාරයේ වෙසෙත ‘ළසදා’ කෙණෙරගේ දෙවැනි පැටවා වන අතර අලි අනාථාගාරයේ උපන් 53 වැනි අලි පැටවාය. මෙම පැටවා පසුගිය සති පහක කාලය තුළ පින්නවලින් බිහිවූ තෙවැනි අලි සිඟිත්තාය.පසුගිය දෙසැම්බර් 10 දා ‘මායා’ නැමැති කෙණෙර ද දෙසැම්බර් 27 දා ‘ෂර්මි’ නමැති කෙණෙරද මීට පෙර පැටවුන් බිහි කළෝය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n11011810</link>
    <topic>පාකිස්තානුවා ඇතුළු සය දෙනා රිමාන්ඩ්</topic>
    <author>සිරන්ජනි කුමාරි</author>
    <content>පාකිස්තානයේ සිට මෙරටට අර්තාපල් ආනයනය කරන මුවාවෙන් රුපියල් කෝටි 50ක් වටිනා හෙරොයින් රැගෙන ඒමේ සිද්ධියට සම්බන්ධ බව කියන පාකිස්තාන ජාතිකයා ඇතුළු සැකකරුවන් හයදෙනා මේ මස 26 වැනි දින දක්වා රක්‍ෂිත බන්ධනාගාරගත කරන ලෙස මාලිගාකන්ද අතිරේක මහේස්ත්‍රාත් අයේෂා ආබ්දීන් මහත්මිය නියම කළාය.සැකකරුවන් පොලිස් මත්ද්‍රව්‍ය නාශක කාර්යංශයේ මාසයක කාලයක් රැදවුම් නියෝග මත රඳවා ප්‍රශ්න කිරීමෙන් අනතුරුව අධිකරණයට ඉදිරිපත් කර තිබිණි.ආනයනය කළ අර්තාපල් කන්ටේනරයක ප්ලාස්ටික් අර්තාපල් ගෙඩි තුළ ඉතා සූක්‍ෂමව මේ මත්ද්‍රව්‍ය සඟවා තිබුණු බවට පොලිසිය අධිකරණයට දැන්වීය.ඉකුත් 23 වැනි දින අර්තාපල් රැගත් කන්ටේනරය වරායට සේන්දු වී තිබුණු අතර එය භාරකාරත්වය නොමැතිව සතියක කාලයක් වරායේ තිබී ඇත.මේ පිළිබඳව සැක සිතූ පොලිසියට වැඩිදුර විමර්ශන පැවැත්වීමේදී සැකකරුවන් හා මත්ද්‍රව්‍ය තොගය අත්අඩංගුවට ගැනීමට හැකිවී තිබේ.පාකිස්තාන ජාතික සැකකරු සංචාරක වීසා මගින් මෙරටට පැමිණ ඇති බවටත් ව්‍යාජ අර්තාපල් ගෝනි 943ක් කන්ටේනරයේ තිබූ බවටත් පොලිසිය වැඩිදුරටත් අධිකරණය හමුවේ කරුණු දක්වමින් පැවසීය.වෙදගේ මාලිබේ, ඩෙනිස් පෙරේරා, මොහොමඩ් නිසාම් කාසිම්, ෂාවුඩ් අන්වර්, සැනේ මොහොමඩ් යන සැකකරුවන් මෙලෙස බන්ධනාගාරගත කෙරිණි.පොලිස් මත්ද්‍රව්‍ය කාර්යංශයේ නිලධාරීහු සැකකරුවන් අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n11011811</link>
    <topic>මහනුවර මූලස්ථාන පොලිසිය ළඟමගබ්සා මධ්‍යස්ථානයක් පවත්වලා</topic>
    <author>ඉන්දික පොල්කොටුව</author>
    <content>මහනුවර මූලස්ථාන පොලිසිය ආසන්නයේ පිහිටි පෞද්ගලික වෛද්‍ය මධ්‍යස්ථානයක් තුළ කලක තිස්සේ සිට හොර රහසේ පවත්වාගෙන ගිය ගබ්සා මධ්‍යස්ථානයක් ඊයේ (17) වැටලූ මහනුවර කොට්ඨාස බුද්ධි තොරතුරු ඒකකය වෛද්‍ය ක්ෂේත්‍රයේ මහාචාර්්‍යවරයකු ලෙස පෙනී සිටි ව්‍යාජ වෛද්‍යවරයකු ඇතුළු පස් දෙනකු අත්අඩංගුවට ගෙන තිබේබුද්ධි අංශ නිලධාරීහු කලක් තිස්සේ සිදු කළ පරීක්ෂණයකින් පසු මේ ගබ්සා මධ්‍යස්ථානය වැටලූහ. මෙහිදී ව්‍යාජ වෛද්‍යවරයාට අමතරව, වෛද්‍ය මධ්‍යස්ථාන භාරකරු හා හෙදියක ලෙස පෙනී සිටි දෙදෙනකුද තවත් සැකකාර යුවළක්ද අත්අඩංගුවට ගෙන ඇත.ඇතැම් පාසල් ශිෂ්‍යාවන් ඇතුළු කාන්තාවන් මේ ගබ්සා මධ්‍යස්ථානය තුළින් හොර රහසේ ගබ්සා කැර ගැනීම් සිදු කැර ගන්නා බවට පොලිසියට ලැබුණු තොරතුරු මත එය වටලා තිබේ.මහනුවර මූලස්ථාන පොලිසියට අනුයුක්ත සිවිල් ආරක්ෂක බළකා සෙබළියක ව්‍යාජ ලෙස යොදවා මේ මධ්‍යස්ථානය වටලා ඇති අතර එම මධ්‍යස්ථානය තුළින් ගබ්සාවක් කිරීමට රුපියල් 15,000ක මුදලක් අය කැර ඇතැයි පොලිසිය අනාවරණය කැරගෙන ඇත.මෙහිදී ගබ්සා මධ්‍යස්ථානය තුළ තිබූ බෙහෙත් පෙති, කතුරු එන්නත් කටු, අත් ආවරණ ඇතුළු බෙහෙත්වර්ග හා උපකරණ තොගයක්ද පොලිසිය මගින් අත්අඩංගුවට ගෙන තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ විශේෂ උපදෙස් මත මහනුවර කොට්ඨාස බුද්ධි අංශ ස්ථානාධිපති ප්‍රධාන පොලිස් පරීක්ෂක ටී.එස්. මීඩින් මහතාගේ මෙහෙයවීමෙන් පොලිස් පරීක්ෂක එම්. ෆයිරුස්, උප පොලිස් පරීක්ෂක කේ.බණ්ඩාර, පොලිස් සැරයන් වරුන්වන එස්.රූබි, ආර්. බාලසූරිය, කාන්තා පොලිස් සැරයන් ඩබ්ලිව්.ප්‍රේමලතා මහත්ම මහත්මීහු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n11011812</link>
    <topic>බැංකු රැකියා ලබාදීමටමුදල් ලබාගත් සැක අයෙක් දැලේ</topic>
    <author>අසේල කුරුළුවංශ</author>
    <content>ජනාධිපති ලේකම් කාර්යාලයේ හා මුදල් හා ක්‍රම සම්පාදන අමාත්‍යාංශයේ ලිපි ශීර්ෂ ව්‍යාජ ලෙස සකස් කර රජයේ බැංකුවල රැකියා ලබා දෙන බව පවසමින් පුද්ගලයින් රැසක් රවටා රුපියල් ලක්ෂ 10 කට අධික මුදලක් වංචා කළ බව කියන පුද්ගලයකු මහනුවර පොලිසියේ විශේෂ විමර්ශන ඒකකය මගින් ඊයේ (17) අත්අඩංගුවට ගෙන තිබේ.සැකකරු සුදුහුම්පොළ නාගස්තැන්න ප්‍රදේශයේ පදිංචි අයෙකි.මාතලේ ප්‍රදේශයේ පදිංචි විශ්‍රාමික බැංකු නිලධාරියකු හා ග්‍රාම නිලධාරියකු විසින් මහනුවර පොලිසියට කරන ලද පැමිණිල්ලකින් පසු පරීක්ෂණ පැවැත්වූ පොලිසිය මොහු අත්අඩංගුවට ගෙන තිබේ. සැකකරු සතුව ව්‍යාජ ලෙස සකස්කළ ජනපති ලේකම් කාර්යාලයේ හා මුදල් හා ක්‍රමසම්පාදන අමාත්‍යාංශ පරිපාලන ලේකම්වරයාගේ ලිපි ශීර්ෂ රැසක් පොලිසිය සොයාගෙන ඇත.මොහු බැංකු රැකියා ලබාදෙන බවට තවත් පුද්ගලයින් රැසකගෙන් මුදල් ලබා ගෙන ඇති බවට පොලිසිය සැක කරයි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත පොලිස් අධිකාරී එම්. බී. මහගෙදර මහතාගේ මෙහෙයවීමෙන් මහනුවර පොලිස් මූලස්ථානාධිපති ප්‍රධාන පොලිස් පරීක්ෂක එම්. බී. පලිහවඩන මහතා ඇතුළු පිරිසක් සිද්ධිය පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n11011813</link>
    <topic>උපපොලිස් පරීක්ෂකගංජා විකුණා දැලේ</topic>
    <author>අසේල කුරුළුවංශ හාහසලක සමූහ</author>
    <content>පොලිස් විශේෂ කාර්ය බලකායේ උපපොලිස් පරීක්ෂකවරයකු ගංජා ග්‍රෑම් 450ක් සමඟ උඩුදුම්බර පොලිසිය විසින් ඊයේ (17) පුවක්පිටිය ප්‍රදේශයේදී අත්අඩංගුවට ගනු ලැබ ඇත.පොලිස් නිලධාරීන් දෙදෙනෙකු සාමාන්‍ය පුරවැසියන් ලෙස වෙස්වලා ගෙන ගොස් මෙම පුද්ගලයාගෙන් මුදල් දී ගංජා ලබාගැනීමට කටයුතු කැර ඔහු අත්අඩංගුවට ගෙන තිබේ.සැකකරු නැගෙනහිර ප්‍රදේශයේ සේවය කැර හසලක ඔහු පදිංචි ප්‍රදේශයට පැමිණෙද්දි ගංජා, රැගෙනවිත් අළෙවිකරන බව පොලිස් පරීක්ෂණ මගින් අනාවරණය වී ඇත. සැකකරු සමඟ ඔහුට අයත් ත්‍රිරෝද රථයද පොලීසිය අත්අඩංගුවට ගෙන තිබේ. උඩුදුම්බර පොලිස් ස්ථානාධිපති ප්‍රධාන පොලිස් පරීක්ෂක සේනක බණ්ඩාර ජයසිංහ මහතා ඇතුළු කණ්ඩායමක් මෙම වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=n11011814</link>
    <topic>සක්විති රණසිංහ යළි රිමාන්ඩ්</topic>
    <author>මානෙල් පුෂ්පකුමාරි</author>
    <content>සක්විති නමින් ව්‍යාජ මූල්‍ය ආයතනයක් පවත්වාගෙන යමින් ජනතාවගෙන් රුපියල් කෝටි 105 කට අධික මුදලක් වංචා කිරීම සම්බන්ධයෙන් රිමාන්ඩ් කර සිටින අභය රණසිංහ මුදියන්සේලාගේ චන්දන වීර කුමාර රණසිංහ හෙවත් සක්විති රණසිංහ සහ ජේ. ජී. කුමාරි අනුරාධිනී (යුවළ) ලබන 28 තෙක් තවදුරටත් රිමාන්ඩ් භාරයේ තැබීමට නුගේගොඩ මහේස්ත්‍රාත් හා අතිරේක දිසා විනිසුරු රෝහණ අනුර කුමාර හේරත් මහතා නියෝග කෙළේ ය.දෙවන සැකකාරිය වන ජේ. ජී. කුමාරි අනුරාධිනී ඇප මත මුදාහරිනවාද? නැද්ද? තීන්දුව දීම එදින නිකුත් කරන බවද මහේස්ත්‍රාත්වරයා සඳහන් කෙළේය. රහස් පොලිසිය මෙහිදී වැඩිදුර වාර්තා මඟින් කරුණු දක්වමින්, මෙම සිද්ධියේ සැකකරුවකු වන බී. එල්. එරික් පුෂ්පකුමාර නැමැත්තා අත්අඩංගුවට ගත් අවස්ථාවේ මිරිහාන පොලිසිය අත්අඩංගුවට ගත් මෝටර් රථ දෙකක් පිළිබඳ විස්තර වාර්තා හා අදාළ ලේඛන මෙතෙක් රහස් පොලිසිය වෙත භාරදී නැතැයි ද කියා සිටියේ ය.මෙහිදී මිරිහාන පොලිසිය ලේඛනයක් අධිකරණයට යොමු කරමින් අදාළ මෝටර් රථ දෙක ඒවායේ හිමිකරුවන් වන මොහොමඩ් අතාස් සහ කේ. එල්. එන්. චන්ද්‍රසිරි පේ‍්‍රරා නැමැත්තන්ට අධිකරණ නියමය මත මිරිහාන උප සේවා රාජකාරී නිලධාරීන් හරියාකාරව භාරදී ඇති බව දන්වා සිටියේය.රහස් පොලිසිය සැක දෙදෙනා අප මත මුදා නොහරින ලෙස කළ ඉල්ලීමකට අනුව ඔවුන් තවදුරටත් රිමාන්ඩ් භාරයේ තැබීමට ද අධිකරණයෙන් නියම විය.විදුර පී. මංචනායක, තිස්ස විජේරත්න, වසන්ත රණසිංහ යන නීතිඥවරු සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=r1101181</link>
    <topic>තැඹිලිපොත-වල්පොළ මාර්ගය මඩ වගුරක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රුපියල් ලක්ෂ පහක මුදලකින් සංවර්ධනය කළ කොටවැල්ල තැඹිලිපොත හරහා වල්පොළ මාර්ගය එකම මඩ වගුරක් බවට පත්ව තිබේ.2008 වර්ෂයේ මාර්තු මස 15 දින ජාතික සවිය ගම නැගුම වැඩසටහන යටතේ සංවර්ධනය කිරීමට පියවර ගත්තද එහි සංවර්ධන කටයුතු නිසි ප්‍රමිතියකින් තොරව සිදු කිරීමෙන් ගමනාගමන කටයුතු වලට බාධා පැමිණ තිබේ.මෙම මාර්ගය ප්‍රයෝජනයට ගනු ලබන තැඹිලිපොත හඟවෙල ඉහළ වල්පොළ පහළ වල්පොළ කාඩවට්ටිය ඇතුළු ගම් රැසක ජනතාව භාවිතා කරනුයේ මෙම මාර්ගයයි.පී. ජී. එන්. සේනාධීර මහතාමේ මාර්ගය කිලෝමීටර් 2 ක් සංවර්ධනය කරන්නට මුදල් ප්‍රතිපාදන ලැබුණා. ඒ මුදලින් පාරේ ආරම්භයේ පැති බැම්මත් පාරට පස් දාපු එක විතරයි කළේ. මේ පාර අද මඩ වෙලා.ටී. ඩී. සී. මිත්‍රදාස මහතාගම් රැසක් මේ පාර ප්‍රයෝජනයට ගන්නවා. පාර අවසානයේ වල්පොළේ ටැම්පිට විහාරය පිහිටා තිබෙනවා. මේ පන්සලට යාමත් දැන් දුෂ්කර කාර්යයක්. මුදල් තිබිලත් පාර හොඳට හදලා නෑ.ඒ. ජී. මිල්ටන් ජයසේකර මහතාකාගේ වුණත් මේ පාරවල් වලට වැය කරන්නේ මහජනයාගේ මුදල්. කවුරු හරි කමක් නෑ අපිට මේ පාරහදල දෙන්න කියලයි අපි කියන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=r1101182</link>
    <topic>කොළඹ දිස්ත්‍රික්කයේලේකම් කාර්යාල 113කටමප්‍රමිති සහතික</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ දිසා ලේකම් කාර්යාලය සහ එම දිස්ත්‍රික්කයේ පිහිටි ප්‍රාදේශීය ලේකම් කාර්යාල 13ටම එකම අවස්ථාවක ශ්‍රී ලංකා ප්‍රමිති ආයතනයෙන් අයි.එස්.ඕ. 9001 - 2008 වර්ෂ සඳහා සහතික හිමි වී ඇත.පරිපාලන දිස්ත්‍රික්කයකට එකම අවස්ථාවක මේ අන්දමින් සහතික ගණනාවක් හිමිවූ ප්‍රථම අවස්ථාව මෙය බව ශ්‍රී ලංකා ප්‍රමිති ආයතනයේ පද්ධති සහතිකකිරීමේ අධ්‍යක්ෂ ධර්මවර්ධන ආටිගල මහතා කොළඹ දිස්ත්‍රික් කාර්යාලයේදී පැවැති නිලධාරී හමුවකදී කීය.රාජ්‍ය අංශයේ සේවා සැපයුම නිසි ප්‍රමිතියකට ලක් කිරීමෙන් මුළු රාජ්‍යසේවාව ප්‍රසංශාවට ලක්වන බවද ඒ මහතා පැවසීය. ඒ අනුව කොළඹ දිස්ත්‍රික් ලේකම් කාර්යාලයට සහ කොළඹ දිස්ත්‍රික්කයේ පිහිටි තිඹිරිගස්යාය, ශ්‍රී ජයවර්ධනපුර, කෝට්ටේ කොළඹ ,කොළොන්නාව මහරගම, රත්මලාන, මොරටුව, දෙහිවල, කඩුවෙල, කැස්බෑව, පාදුක්ක, සීතාවක, හෝමාගම, ප්‍රාදේශීය ලේකම් කාර්යාල 13ටම ජනාධිපති මහින්ද රාජපක්ෂ මහතා අතින් ජනාධිපති කාර්යාලයේදී අන්තර්ජාතික තත්ත්ව අයි.එස්.ඕ. 9001 – 2008 සහතික පිරිනැමීමට නියමිත බව මෙහිදී හෙළිකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=r1101183</link>
    <topic>යාල - නාරගල පාරසංවර්ධන වැඩ කඩිනමින්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>බුලත්සිංහල මැතිවරණ ප්‍රදේශයට අයත් මදුරාවල ප්‍රාදේශීය සභාවට අයත් නිතරම ගංවතුරට ලක්වන යාල – නාරගල මාර්ගය රුපියල් කෝටියක වියදමින් සංවර්ධනය කිරීම මේ දිනවල ඉතා ශීඝ්‍රයෙන් සිදුකෙරෙමින් පවතී.මෙම මාර්ගය ඉදිකළ පසු මේ අයුරින් සිදුකැරෙන දැවැන්ත මාර්ග පුළුල් කිරීම මෙය වෙයි. බස්නාහිර පළාත් සභා මන්ත්‍රී ලලිත් කුමාර මහතාගේ ඉල්ලීම පරිදි මහා මාර්ග නියෝජ්‍ය ඇමැති නිර්මල කොතලාවල මහතා හා ආර්ථික සංවර්ධන ඇමති බැසිල් රාජපක්ෂ යන මහත්වරුන් විසින් මෙම මාර්ගය සංවර්ධනය සඳහා ප්‍රතිපාදන වෙන් කර දී ඇතැයි බස්නාහිර පළාත් සභා මන්ත්‍රීවරයා කීය. ඉදිකිරිම් කටයුතු බස්නාහිර පළාත් මාර්ග අධිකාරියේ මූලිකත්වය යටතේ සිදුකැරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=r1101184</link>
    <topic>කුඩා හීනටියන්ගල සිරි සීවලී විදුහලේඅඩු පාඩු සපුරා දෙන්න</topic>
    <author>නාගොඩ විශේෂ එන්. විජේරත්න</author>
    <content>කුඩා හීනටියන්ගල සිරි සීවලී මහා විද්‍යාලය කළුතර නගරයට කිලෝමීටර් 4ක් දුරින් පිහිටා තිබේ. සිසු සිසුවියන් 500ක් පමණ ඉගෙනුම ලබන මේ විද්‍යාලයේ අඩු පාඩු රැසක් පවතී.1923 වසරේදී තාවකාලික ගොඩනැගිල්ලක ආරම්භ වූ සිරි සීවලී මහ විද්‍යාලයට 1936 වසරේදී ස්ථිර ගොඩනැගිල්ලක් ලැබුණි.මෙහි වත්මන් ගුරු මණ්ඩලය 18 කි. අනධ්‍යයන කාර්ය මණ්ඩලයේ දෙදෙනකි. 1 වැනි ශ්‍රේණියේ සිට 11 වැනි ශ්‍රේණිය දක්වා පන්ති පැවැත්වේ. විද්‍යා ගුරුවරයකු සිටියද විද්‍යාගාරයක් මෙහි නොමැත.විදුහල්පති කාර්යාලය පිහිටා ඇත්තේ මාධ්‍ය ඒකකය තුළය. අබලන්ව ඇති පැරණි ගුරු නිවාසය තුළ පරිගණක ඒකකය පවත්වාගෙන යයි.ගෘහ විද්‍යාගාරයද එහිම පැවැත්වේ. විද්‍යාලයට පුස්තකාලය සඳහා ගොඩනැගිල්ලක් නොමැත.අක්කර දෙකකින් සමන්විත වූ විද්‍යාල පරිශ්‍රය වටා කිසිදු තාප්පයක් හෝ වැටක් නොමැති වීමෙන් අනාරක්ෂිත බවට පත්ව තිබේ.මෙහි තැන් කීපයක ඉදි වූ වැසිකිළි කීපයකි. සමහර ඒවා ඉතා අබලන්ය. වැසිකිළි පද්ධතියක අවශ්‍යතාව ද මතුව තිබේ.නැටුම්, චිත්‍ර, සංගීත අංශ සඳහා බහුකාර්ය ගොඩනැගිල්ලක් නොමැතිවීමද විශාල අඩුපාඩුවකි.කිතුලාව, ගමගොඩ, රජවත්ත, ලාගෝස්වත්ත, අල්විස්වත්ත හා කිතුලාව සුනාමි නිවාස යෝජනා ක්‍රම ඇතුළු ප්‍රදේශවලින් සිසු සිසුවියන් සිරිසීවලී මහ විදුහලේ අධ්‍යාපනය ලැබීමට පැමිණෙති.වසර කීපයකට පෙර ධාවනය වූ ශ්‍රීලංගම බස් රථය අද වන විට දූව පන්සල මාර්ගයේ ධාවනය නොවේ. කිසිදු පෞද්ගලික බස් රථයක් ද ධාවනය නොවේ. මේ නිසා සිසුන් හා ගුරු මණ්ඩලය අසීරුතාවට පත්ව සිටිති.කිලෝමීටර් භාගයක් පමණ පා ගමනින් විදුහල වෙත පැමිණෙන්න සිදුවීමෙන් මේ විද්‍යාලයට මාරුවීම් ලද ගුරුවරුන් පවා නොඑන තත්ත්වයක් මතුව තිබේ.නගරයේ විදුහල් කරා දරුවන් යොමු කිරීම හේතුවෙන් මේ විදුහලට ඇතුළත්වන සිසුන්ගේ සංඛ්‍යාව වසරින් වසර අඩුවීමේ තත්ත්වයක්ද පවතී.නගරයේ විදුහල් වල භෞතික හා මානව සම්පත් වර්ධනය වන විට හා මෙවැනි විද්‍යාලවලට ඒ සම්පත් නොලැබීයාම මෙවැනි තත්ත්වයක් මතුවීමට හේතුවී තිබේ.මේ විදුහලේ පවතින අඩු පාඩු සපුරා විදුහල රැක දෙන ලෙස මවුපියෝ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=r1101185</link>
    <topic>මීගමුව මහ රෝහලේක්‍රීඩා වෛද්‍ය සායනයක්</topic>
    <author>කොච්චිකඩේ විශේෂ ඩී. මිහිදුකුල</author>
    <content>ගම්පහ දිස්ත්‍රික්කයේ පළමු ක්‍රීඩා වෛද්‍ය සායනය මීගමුව දිසා මහ රෝහලේ දී විවෘත කිරීම, නියෝජ්‍ය ඇමැති සරත් කුමාර ගුණරත්න, පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ, සෞඛ්‍ය අමාත්‍යාංශයේ ක්‍රීඩා ඒකකයේ අධ්‍යක්ෂ ජෙනරාල් ගීතාංජන මෙන්ඩිස් යන මහත්ම මහත්මීන්ගේ ප්‍රධානත්වයෙන් පැවැත්විණි.විවෘත කිරීමේ අවස්ථාවට සහභාගි වූ විශේෂඥ වෛද්‍ය ගීතාංජන මෙන්ඩිස් මහතා මෙසේ පැවැසීය.ක්‍රීඩාවෙන් වන අනතුරුවලින් වළක්වා ගැනීම, එම අනතුරුවලට ප්‍රතිකාර කිරීම සහ පුනරුත්ථාපනය කිරීම මේ සායන තුළින් සිදු කරනවා.ජාතික මට්ටමේ ක්‍රීඩකයන් ගම තුළින් බිහිකිරීම මෙහි තවත් ඉලක්කයක් වී තිබෙනවා. ක්‍රීඩාවට බලය අවශ්‍යයි. එම බලය තහනම් උත්තේජනක මගින් ලබාගැනීමට ඇතැම් ක්‍රීඩක ක්‍රීඩිකාවන් උත්සහ කරනවා. එය වළක්වාලීමට අවශ්‍ය ප්‍රතිකාර විදි මෙහි දී සිදුවෙනවා.මෙය මීගමුව දිසා මහ රෝහලේ පැරණි ගොඩනැගිල්ල තුළ ‘රක්තවාතවේද හා පුනරුත්ථාපන අංශය හා ක්‍රීඩා වෛද්‍ය සායනය’ ආරම්භ කර තිබේ. පාර්ලිමේන්තු මන්ත්‍රී සුදර්ශනී ප්‍රනාන්දුපුල්ලේ, නියෝජ්‍ය ඇමැති සරත් ගුණරත්න, ගම්පහ දිස්ත්‍රික් සෞඛ්‍ය සේවා අධ්‍යක්ෂ වෛද්‍ය ලින්ටන් පද්මසිරි යන මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=r1101186</link>
    <topic>බණ්ඩාරනායක විදුහලේ පරිගණක අංශයේ විදුලිය විසන්ධි කරලා</topic>
    <author>වයිමන් හෙට්ටිආරච්චි</author>
    <content>බස්නාහිර පළාත් සභාවට අයත් මීරිගම බණ්ඩාරනායක මහ විද්‍යාලයේ පරිගණක පාඨමාලා අංශයේ විදුලිය විසන්ධි කිරීම නිසා එම පාඪමාලාව හදාරමින් සිටි 800 ක් පමණ වන සිසු සිසුවියන් අතරමං වී සිටින බව පළාත් සභා මන්ත්‍රී උදේනි එස්. විජේරත්න මහතා පැවසීය.එම අංශයේ රුපියල් 46720 ක විදුලි හිග මුදල් නොගෙවීම නිසා මෙසේ විදුලිය විසන්ධි කර තිබේ.සැලකිය යුතු මුදලක් දැන් අය වන්නේ නැති බවත් ඒ නිසාම මෙම හිග මුදල් ගෙවා ගැනීමට හැකියාවක් නැතිවීම නිසා මෙම තත්ත්වය උදාවී ඇති බවත් මන්ත්‍රීවරයා පවසයි.සිසු සිසුවියන්ගේ අධ්‍යාපන අපේක්ෂාවන් කඩවී යෑමට ඉඩ නොදී මේ විදුලිබිල ගෙවා දැමීමට කිසියම් විකල්ප මාර්ගයක් යෙදීම කෙරෙහි මන්ත්‍රීවරයා විසින් ප්‍රධාන ඇමැතිවරයාගේ අවධානයට යොමු කරවනු ලැබ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101181</link>
    <topic>ක්‍රීඩා සංගම්වල නිලතල ලබා ගන්නා අයගේඋගත්කම-දක්ෂතාව සොයා බැලීමට කමිටුවක්</topic>
    <author>ප්‍රින්ස් ගුණසේකර</author>
    <content>ක්‍රීඩා සංගම්වල නිලතලවලට පත්වීමට පෙර යෝජිත පුද්ගලයන්ගේ උගත්කම හැකියාව හා දක්ෂතාව සොයා බැලීමට ක්‍රීඩා අමාත්‍යාංශය සූදානම් වේ.මේ වසරේ මාර්තු 31 දිනට පෙර සියලු ක්‍රීඩා සංගම්වල නිලවරණ පැවැත්විය යුතු අතර නිලතලවලට පත්වීමට බලාපොරොත්තු වන අයගේ විස්තර වාර්තාවක් ක්‍රීඩා අධ්‍යක්ෂ ජෙනරාල්වරයා වෙත අදාළ ක්‍රීඩා සංගමයේ ලේකම් විසින් භාරදිය යුතු වේ.එම නාම ලේඛනයට අදාළ පුද්ගලයන්ගේ සුදුසුකම් ගැන ක්‍රීඩා අමාත්‍යාංශයේ ලේකම්වරයාගේ ප්‍රධානත්වයෙන් යුත් කමිටුවකදී සාකච්ඡා කොට නිර්දේශ ලබාදීමට නව වැඩපිළිවෙළ අනුව සිදු වේ. ක්‍රීඩා අමාත්‍යාංශයේ නිර්දේශ ලැබෙන පුද්ගලයන්ට පමණක් ක්‍රීඩා සංගම්වල නිලතල ලබා ගැනීම උදෙසා ඉදිරිපත්වීමේ අවස්ථාව මේ ක්‍රමය තුළින් උදා වේ.දැනට ක්‍රියාත්මක ක්‍රීඩා පනත අනුව ක්‍රීඩා ඇමැතිවරයාගේ අභිමතය පරිදි ක්‍රීඩා සංගම්වල නිලතල දැරීමේ හැකියාවක් ද තිබේ.නව වැඩපිළිවෙළ අනුව ක්‍රීඩා පනතේ එම වගන්තියේ බලතල ඉක්මවා යෑමක් සිදු නොවනු ඇත.ශ්‍රී ලංකා පදනම් ආයතනයේ පසුගියදා නිමා වූ “ක්‍රීඩා වේ ගමන් මඟ කෙසේ සකස් විය යුතු ද ?” යන වැඩමුළුවේ දී ක්‍රීඩා සංගම් නියෝජිතයන් විසින් නිලතලවලට පත්වීම් නිවැරැදිව සිදු කිරීමේ අවශ්‍යතාව ගැන දීර්ඝව සාකච්ඡා කොට ඇත.එහි දී මතු වූ යෝජනාවක් මත මේ අලුත් වැඩපිළිවෙළ ක්‍රියාවට නැඟීමට බලාපොරොත්තු වේ. මෙමගින් ක්‍රීඩාවට ඇලුම් කරන ක්‍රීඩාව පිළිබඳ වැටහීමක් ඇති අයට පරිපාලනයට සම්බන්ධවීමේ වැඩි අවස්ථාවක් උදා කෙරේ.පරිපාලනයට සම්බන්ධ ඇතැම් පුද්ගලයන් විදෙස් රටවල් සමඟ ලිපි ගණුදෙනුවලදී ඇති කරගන්නා වූ භාෂාමය ප්‍රශ්න ද මේ නව ක්‍රමය තුළින් මඟ හැරේ.ක්‍රීඩා සංගම්වල ලේකම් තනතුරට පත්වන අයගේ අධ්‍යාපන සුදුසුකම් සොයා බැලීම තුළින් වඩාත් ප්‍රතිඵලදායක ක්‍රීඩා පරිපාලනයකට අවතීර්ණ විය හැකි බවට විශ්වාසය පළ වේ.ක්‍රීඩා සංගම්වලට අදාළ ප්‍රතිපත්ති වර්තමානයට ගැලපෙන අයුරින් සකස් කිරීමට ක්‍රීඩා ඇමැති මහින්දානන්ද අලුත්ගමගේ මහතා විශේෂ අවධානයකින් පසුවන හෙයින් නව වෙනස්කම් රැසක් ඉදිරි මාස කිහිපයේ දී සිදුවන බව ක්‍රීඩා අමාත්‍යාංශ ප්‍රකාශකයෙකු “දිනමිණ” ට පැවැසීය.ක්‍රීඩා සංගම්වලට සැලැසුම් සකස් කැර ක්‍රියාවට නැංවීම සඳහා වසර දෙකකට වරක් නිලවරණ පැවැත්වීමේ අවස්ථාව මේ වසරින් පසු උදාකිරීමට ක්‍රීඩා අමාත්‍යාංශය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101182</link>
    <topic>හිටපු වොලිබෝල් සභාපතිමර්වින් ජේ. කුරේ සමුගනී</topic>
    <author/>
    <content>ශ්‍රී ලංකා වොලිබෝල් සම්මේලනයේ සභාපතිවරයකු ලෙසින් විශාල කාලයක් මුළුල්ලේ වොලිබෝල් ක්‍රීඩාවට මහඟු සේවයක් කළ හිටපු අමාත්‍ය මර්වින් ජේ. කුරේ මහතා අභාවප්‍රාප්ත විය.මිය යන විට 72 වියේ පසුවූ ඒ මහතා 1992, 1993, 1994, 2003 සහ 2005 යන වසර වලදී ශ්‍රී ලංකා වොලිබෝල් සම්මේලනයේ සභාපතිධූරය ඉසිලීය.ඒ මහතාගේ දේහය වාද්දුව, පල්ලියතොට, එම්. ඊ. කුරේ මාවතේ අංක 78 දරන ස්ථානයේ පිහිටි ඔහුගේ නිවසේ තැන්පත් කර ඇති අතර 19 වැනි බදාදා සවස 3.00 ට වාද්දුව ශාන්ත මරියා දේවස්ථානයේදී දේහය පිළිබඳ අවසන් කටයුතු සිදු කිරීමට නියමිතය.වොලිබෝල් ක්‍රීඩාවට අනුපමේය සේවයක් කළ මර්වින් ජේ. කුරේ මහතාට අවසන් ගෞරව දැක්වීමට ඒ අවස්ථාවට එක්වන ලෙසින් වොලිබෝල් ක්ෂේත්‍රයේ සියලුම දෙනාගෙන් වොලිබෝල් සම්මේලනයේ සභාපති ඩිලාන් පෙරේරා මැතිතුමා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101183</link>
    <topic>ක්‍රිකට් ලෝක කුසලානයටඉන්දීය පිල නම් කරයි</topic>
    <author>නව දිල්ලිය (ඒ.එෆ්.පී)</author>
    <content>සුපිරි පිතිකරු සචින් තෙන්ඩුල්කාර් ඇතුළු ප්‍රධාන ක්‍රීඩකයන් ආබාධයන්ට ගොදුරු වී සිටිය ද විශ්වාසනීයත්වය හා කැපවීමේ සුසංයෝගය එක්කළ කණ්ඩායමක් එළැඹෙන ලෝක කුසලාන තරගමාලාව සඳහා ඉන්දීය තේරීම් කමිටුව නම් කර ඇත.පාදයේ ආබාධයක් හේතුවෙන් මේ දිනවල දකුණු අප්‍රිකාවේ පැවැත්වෙන ඉන්දීය - දකුණු අප්‍රිකානු එක්දින තරගාවලියෙන් ඉවත්වී යළි ඉන්දියාව බලා යාමට 37 හැවිරිදි තෙන්ඩුල්කාර්ට සිදුවිය. විරේන්ද්‍ර ෂෙවාග්, ගෞතම් ගම්භීර් සහ ප්‍රවීන් කුමාර් ද විවිධ ආබාධයන්ට ගොදුරු වී සිටිති.නමුත් ලෝක කුසලාන තරගාවලිය සඳහා ඊයේ නම් කළ 15 දෙනෙකුගෙන් සමන්විත ඉන්දීය පිලට මේ ක්‍රීඩකයන් 4 දෙනාම ඇතුලත් කර තිබේ.නමුත් ජාත්‍යන්තර එක්දින තරග 444 කට ක්‍රීඩා කොට ලකුණු 17629ක් ලැබූ තෙන්ඩුල්කාර් ටෙස්ට් තරග සඳහා වැඩි කාලයක් යෙදවීමට අවශ්‍ය බව කියමින් පසුගිය මාස 12 තුළ සහභාගි වූයේ එක්දිනතරග 4 කට පමණි.පිතිකරුවන් 8 දෙනෙකුගෙන් සමන්විත මේ කණ්ඩායමට රෝහිත් ෂර්මා ඇතුළත් කර නොමැත. ලෝක කුසලානයට නම් කළ මේ කණ්ඩායමේ විමතිය දනවන සුලු කරුණ වන්නේ වසර 2 කට පෙර සිය අවසන් එක්දින තරගයට සහභාගි වූ 22 හැවිරිදි දඟ පන්දු යවන ක්‍රීඩක පියුෂ් චවුලා නම් කර තිබීමය. දඟ පන්දු යවන්නන් 4 දෙනකු ඇතුළත් මේ කණ්ඩායමට චවුලා සමඟ හර්බජන් සිං, රවිචන්ද්‍රන් අෂ්වින් යන දඟ පන්දු යවන්නෝද ඇතුළත් වෙති.ඉන්දීය පිලමහේන්ද්‍ර සිං දෝනි (නායක) විරේන්ද්‍ර ෂෙවාග් (උපනායක) ගෞතම් ගම්භීර්, සචින් තෙන්ඩුල්කාර්, විරාත් කෝලි, යුවරාජ් සිං, සුරේෂ් රයිනා, යුසුෆ් පතාන්, හර්බජන් සිං, පියුෂ් චවුලා, රවිචන්ද්‍රන් අෂ්වින්, සහීර් ඛාන්, ආශීස් නේරා, ප්‍රවීන් කුමාර්, මුනාෆ් පටේල්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101184</link>
    <topic>ළමා ක්‍රිකට් තරගාවලියටඅයැදුම්පත් කැඳවයි</topic>
    <author/>
    <content>ඉන්දියානු මහජන අධ්‍යාපන ආයතනය විසින් සංවිධානය කරනු ලබන “අන්තර්ජාතික ළමා ක්‍රිකට් තරගාවලිය” සඳහා අයැදුම්පත් භාර ගැනීම මේ 22 දා දක්වා සිදුකැරේ.අප්‍රේල් මාසයේ දී පැවැත්වීමට නියමිත මේ තරගාවලියට ඉන්දියාවේ උත්තර ප්‍රාන්තයේ හිමාල කඳුකර අසළ සංචාරක පුරවරයක් වූ රජවලදී පැවැත්වීමට කටයුතු යොදා ඇත.අංක 84 ලෙස්ලි රණගල මාවත බොරැල්ල පිහිටි ළමා පොත් සංගමයෙන් හෝ දුරකථන අංක 0718153788 වැඩි විස්තර ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101185</link>
    <topic>මාරියා ෂරපෝවා දෙවැනි වටයට</topic>
    <author>මෙල්බෝර්න් (ඒ. එෆ්. පී.)</author>
    <content>තායිලන්තයේ ටැමරින් ටනසුගාන් ලකුණු 6 – 1 ක් සහ 6 – 3 ක් ලෙස පරාජයට පත් කළ රුසියාවේ මාරියා ෂරපෝවා ඔස්ට්‍රේලියානු විවෘත ටෙනිස් තරගාවලියේ දෙවැනි වටයට සුදුසුකම් ලබාගැනීමට සමත් වූවාය.2008 වසරේ ඔස්ට්‍රේලියානු විවෘත ටෙනිස් කිරුළ දිනූ ෂරපෝවා ටැමරින් සමඟ පැවැති පළමු වටයේ තරගයේ ආරම්භයේදී පසුබැසීමක් පෙන්නුම කළද දෙවැනි හා තෙවැනි වාරවලදී ඉතා සටන්කාමී ලෙස තරගයට අවතීර්ණ වූවාය.”ආරම්භයේදී තරමක තැතිගැන්මකට මම ලක්වී සිටියා. පසුගිය වසරේ මේ තරගාවලියේ පළමු වටයේදීම මම පරාජය වී තිබීම ඊට හේතුවයි” ජයග්‍රහණයෙන් පසු ෂරපෝවා ප්‍රකාශ කළාය.පසුගිය වසරේ ඔස්ට්‍රේලියානු විවෘත ටෙනිස් සූරතාවලියේ පළමු වටයේදීම ෂරපෝවා ඉවත් කිරීමට ඇගේ රටෙහිම ප්‍රතිවාදී ක්‍රීඩිකා මරියා කිරිලෙන්කෝ සමත් වී තිබිණි. 23 හැවිරිදි ෂරපෝවා පසුගිය කාලය තුළ විවිධ ආබාධයන්ට ගොදුරු වී සිටි අතර මෙවර ඔස්ට්‍රේලියානු සූරතාවලියට සහභාගිවීම ද අවිනිශ්චිත තත්ත්වයක පැවැතිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101186</link>
    <topic>ශ්‍රී ලංකා ක්‍රිකට් සංචිතයක්නායකත්වය ශෂිකලාට</topic>
    <author>ෆවුස් මොහොමඩ්</author>
    <content>නෙදර්ලන්තය, අයර්ලන්තය, පකිස්තානය සහ ශ්‍රී ලංකාව තරග වදින කාන්තා සිවුකොන් ක්‍රිකට් තරගාවලිය ඉලක්ක කරමින් 30 දෙනකුගෙන් යුත් කාන්තා ක්‍රිකට් සංචිතයක් ජාතික කාන්තා ක්‍රිකට් තේරීම් කමිටුව විසින් පසුගියදා නම් කරනු ලැබුවේය.ශෂිකලා සිරිවර්ධනගේ නායකත්වයෙන් යුතු මේ සංචිතයෙන් ශාරීරික යෝග්‍යතාව හා හැකියාවන් මත අවසන් 15 දෙනා තෝරා ගැනීමට නියමිතය. සිවුකොන් කාන්තා ක්‍රිකට් තරගාවලිය ලබන අප්‍රේල් මස 17 දා සිට 30 දක්වා කොළඹදී පැවැත්වේ.මේ සඳහා තරග වදින කණ්ඩායම් එක්දින තරග හා විස්සයි 20 තරග 3 කට බැගින් තරග 6 කට සහභාගි වනු ඇත.ශ්‍රී ලංකා සංචිතයශෂිකලා සිරිවර්ධන (නායිකා) දිලානි මහෝදරා, චාමනී සෙනෙවිරත්න, සඳමාලි දොලවත්ත, ඊෂානි ලොකුසුරිය, දීපිකා රසාංගිකා, ශ්‍රීපාලි වීරක්කොඩි, ඉනෝකා ගලගෙදර, චමරී පොල්ගම්පොළ, සුවිනි ද අල්විස්, චමරි අතපත්තු, ලසන්ති මධුෂානි, දර්ශනී ධර්මසිරි, උදේශිකා ප්‍රබෝධනී, ෂරීනා රවිකුමාර්, යසෝධා මෙන්ඩිස්, රංගිකා ප්‍රනාන්දු, ප්‍රසාදිනි වීරක්කොඩි, ඕෂධී රණසිංහ, චාමිකා බණ්ඩාර, ශකිලා කුමාරි, මධුරි සමුද්‍රිකා, චන්දිමා ගුණරත්න, එන්. ජේ. ඉඩා, මහේෂා පෙරේරා, චන්දි වික්‍රමසිංහ, අයි. රණවීර, එස්. එම්. අතුකෝරල, නිපුනි හංසිකා, සහ රුචිනි සමරසිංහ.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101187</link>
    <topic>රිච්මන්ඩ් විදුහල අවසන් තරගයට</topic>
    <author>ෆවුස් මොහොමඩ්</author>
    <content>ප්‍රවේගකාරී පිතිහරඹයක නිරත වූ ගාල්ල රිච්මන්ඩ් විදුහල් ‘ඒ’ පිලේ චරිත් හසලංක පන්දු 82 කදී හතරේ පහර 12 ක් සමග නොදැවී ලකුණු 73 ක් රැස් කරමින් ඊයේ (17) වෙළෙඳ සේවා ක්‍රිකට් සංගම් ක්‍රීඩා පිටියේ පැවැති අන්තර් පාසල් 13 න් පහළ රන්කැකුළු කුසලාන පළමු කොටසේ පළමුවැනි අවසන් පූර්ව තරගයෙන් ගම්පහ බණ්ඩාරනායක විදුහල් ‘ඒ’ පිලට එරෙහිව කඩුලු 9 ක ජයක් කරා තම පිල මෙහෙයවීමට සමත් විය.මෙවර රන්කැකුළු කුසලාන තරගමාලාවේ වැඩිම ලකුණුලාභියා ලෙස ලකුණු 600 ඉක්මවා ලබා ගැනීමට සමත් වූ හසලංක වමතින් පිත්ත හසුරුවන ක්‍රීඩකයෙකි.බණ්ඩාරනායක විදුහල – 121 (ඕවර 49.3) පසිඳු පෙරේරා 35 (කවිඳු එදිරිවීර 19 / 2, ඩබ්. එච්. ද සිල්වා 21 / 2, බී. එච්. හිරූෂ 28 / 2)රිච්මන්ඩ් විදුහල – 122 / 1 (ඕවර 25) චරිත් හසලංක නොදැවී 73 රන්දික සෙනෙවිරත්න 30.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101188</link>
    <topic>ශ්‍රී ලංකා - එංගලන්ත 19න් පහළක්‍රිකට් තරගය ජය පරාජයක් නෑ</topic>
    <author/>
    <content>සංචාරක එංගලන්ත 19 න් පහළ ක්‍රිකට් කණ්ඩායම හා ශ්‍රී ලංකා 19 න් පහළ ක්‍රිකට් කණ්ඩායම අතර ගාල්ල ජාත්‍යන්තර ක්‍රිකට් ක්‍රීඩාංගණයේදී පැවැති සිවුදින ටෙස්ට් තරගය ඊයේ (17) ජය පරාජයෙන් තොරව නිමාවට පත්විය.සිවුවැනි දිනයවූ ඊයේ තරගය ආරම්භ වන විට කඩුලු 8කට ලකුණු 502ක් රැස් කරගෙන සිටි එංගලන්තය ඕවර 162.5කදී ලකුණු 532කට දැවී ගියේය.දෙවැනි ඉනිම ක්‍රීඩා කළ ශ්‍රී ලංකාව දිනය නිමාවන විට කඩුලු 5 කට ලකුණු 308ක් රැස් කිරීමට සමත්විය. ඒ අනුව ශ්‍රී ලංකා පිල කඩුලු 4ක් අතැතිව ලකුණු 207ක් ඉදිරියෙන් සිටියේය.ශ්‍රී ලංකා ඉනිමේ දී විශිෂ්ඨ පිතිහරඹයක නිරතවූ ලසිත් අබේරත්න හතරේ පහර 12ක් සහ හයේ පහර 2ක් සමඟ නොදැවී ලකුණු 97ක් වාර්තා කළේය.ශ්‍රී ලංකාව පළමු ඉනිම - 415එංගලන්තය පළමු ඉනිම – 532 (ඕවර 162.5)ඇඩම් රොසිංටන් 113, ඇඩම් බෝල් 65 (මධූක ලියනපතිරණගේ 81/2, සනිත ද මැල් 102/3, සාරංග රාජගුරු 110/3)ශ්‍රී ලංකාව දෙවැනි ඉනිම - 324/6 (ඕවර 81) ලසිත් අබේරත්න 97, දුලීක තිස්සකුට්ටිගේ නොදැවී 70, යශෝධ ලංකා 57, ශෙහාන් ජයසූරිය 42 භානුක රාජපක්ෂ 31 (ජැක් පාර්සන්ස් 93/4).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s1101189</link>
    <topic>ජයසූරිය රුහුණට ජය ගෙනේ</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ හිටපු සුපිරි ක්‍රීඩක සනත් ජයසූරියගේ විශිෂ්ඨ තුන් ඉරියව් දස්කම් හේතුවෙන් අන්තර් පළාත් එක්දින ක්‍රිකට් තරගාවලිය යටතේ ඊයේ (17) එස්.එස්.සී. පිටියේ දී රුහුණ – බස්නාහිර කණ්ඩායම් අතර පැවතී තරගයෙන් ලකුණු 69ක ජයක් ලබා ගැනීමට රුහුණු පිල සමත් විය.පළමුව පන්දුවට පහරදුන් රුහුණු පිලේ ඉනිම ආරම්භ කළ සනත් ජයසූරිය පන්දු 67කදී හතරේ පහර 8 ක් සහ හයේ පහර 2 ක් සමඟ ලකුණු 71ක් රැස් කළේය. ඔහුට අගනා සහයක් දුන් උපුල් තරංග ලකුණු 55ක් ලබා ගත්තේ ය. දෙදෙනා අතර පළමුවැනි කඩුල්ල සඳහා ලකුණු 128 ක සම්බන්ධතාවයක් ගොඩ නැගිණි. චාමර සිල්වා ලකුණු 40ක් රැස් කළේය.පන්දු යැවීමේදී තිසර පෙරේරා ලකුණු 51කට කඩුලු 5 ක් දවා ගැනීමට සමත්විය.පිළිතුරු ඉනිම ක්‍රීඩා කළ බස්නාහිර පිල ඕවර 44.1කදී ලකුණු 214කට දැවී ගියේය.තුන් ඉරියව් ක්‍රීඩක ඇන්ජලෝ මැතිව්ස් ලකුණු 56ක් රැස් කළ අතර හසන්ත ප්‍රනාන්දු ලකුණු 50ක් ලබා ගත්තේය.පන්දු යැවීමේදී නුවන් ප්‍රදීප් ලකුණු 19 කට කඩුලු 3 ක් ද, සනත් ජයසූරිය ලකුණු 48කට කඩුලු 2ක්ද දවාගත්හ.අද (18) කඳුරට හා ඌව කණ්ඩායම් එස්.එස්.සී. පිටියේ දී තරග වදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s11011810</link>
    <topic>බාලිකා ක්‍රිකට් සූරතාව වාද්දුව මැදි විදුහලට</topic>
    <author>වාද්දුව සමූහ – එස්. ආර්. පියදාස</author>
    <content>කොළඹ දිස්ත්‍රික් කාන්තා ක්‍රිකට් සංගමය රීබොන් කුසලාන සඳහා මෙහෙයවනු ලැබූ සමස්ත ලංකා අන්තර් පාසල් බාලිකා ක්‍රිකට් තරගාවලියේ සූරතාව වාද්දුව මධ්‍ය විද්‍යාලයීය කණ්ඩායම විසින් දිනාගන්නා ලදී.දිවයිනේ ප්‍රබල බාලිකා පාසල් ක්‍රිකට් කණ්ඩායම් 20 ක් ඉදිරිපත් වූ මේ ක්‍රිකට් තරගාවලිය පසුගියදා කොළඹ ගුවන් හමුදා ක්‍රීඩාංගණයේදී පැවැත්විණි.එහිදී වාද්දුව මධ්‍ය විද්‍යාලයීය කණ්ඩායම සමඟ තරග කළ මොරටුව වේල්ස් කුමරි විදුහලට අනුසූරතාව හිමිවිය.වේල්ස් කුමරි විදුහල ඕවර 5 කදී කඩුලු 3 කට ලැබූ ලකුණු 115 ට පිළිතුරු ලෙස වාද්දුව මධ්‍ය විද්‍යාලය ඕවර 4.3 දී කඩුලු 2 කට ලකුණු 116 ක් ලබා කඩුලු 8 කින් තරගය ජය ගත්තේය.මෙම ක්‍රිකට් තරගාවලියේ දක්‍ෂතම ක්‍රීඩිකාව සහ අවසාන මහා තරගයේ දක්‍ෂතම ක්‍රීඩිකාව ලෙස වාද්දුව මධ්‍ය විද්‍යාලයේ චමරි නිමේෂා ද, දක්‍ෂතම පිතිකාරිය ලෙස එම විදුහලේම පියුමී රසාංජලී ද සම්මාන දිනූ අතර තරගාවලියේ වැඩිම 4 පහර සහ 6 පහර ලබාගත් ක්‍රීඩිකාව ලෙස වාද්දුව මධ්‍ය විද්‍යාලයේම නිලංකා චන්ද්‍රකාන්ති සම්මාන හිමිකර ගත්තාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=s11011811</link>
    <topic>ඩකාර් මෝටර් රථ කිරුළ නසාර්ට</topic>
    <author>බුවනර්ස් අයර්ස් (ඒ. එෆ්. පී.)</author>
    <content>වසර දෙකක්ම ඩකාර් මෝටර් රථ කිරුළ ජය ගැනීමට අසමත්ව දැඩි මානසික සංවේගයකට පත්වී සිටි කටාර් රාජ්‍යයේ නසාර් අල් අට්ටියාට මෙවර තරගාවලියේදී පසුගිය වසරේ සූරයා වන කාලෝස් සේන්ස් අබිබවා කිරුළ දිනා ගැනීමට හැකි විය.විවිධාකාර ක්‍රීඩා දස්කම්වලින් හෙබි නසාර් පසුගිය ආසියාතික ක්‍රීඩා උළෙලේදී වෙඩි තැබීමේ තරග ඉසව්වෙන් කටාර් රාජ්‍යයට රන් පදක්කමක් හිමිකර දීමටද සමත් විය. මේ අතර ස්පාඤ්ඤයේ මාර්ක් කොමා ඩකාර් රැළියේ යතුරු පැදි කිරුළ තුන්වැනි වරටත් ජය ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=f1101181</link>
    <topic>විපක්‍ෂයටමැතිවරණයේ පරාජයබාර ගන්නම වෙනවා</topic>
    <author>සාකච්ඡා කළේ දයා පෙරේරා</author>
    <content>* නියෝජ්‍ය කතානායක වශයෙන් වගකීම ඉටු කරන විට ඔබ අනුගමනය කරන්නේ කුමන පිළිවෙතක්ද ?මා එදා ලාබාල රජයේ නීතිඥයෙක් ලෙස නීතිපති දෙපාර්තමේන්තුවේදී විවිධ නීතිමය කාර්යයන්හිදි නිවැරැදිව හා වගකීමෙන් කටයුතු කිරීම ගැන අත්දැකීමක් හා හුරුවක් ලැබුණා. ඉතාම ජ්‍යෙෂ්ඨ නීතිඥවරුන් සමඟ කටයුතු කිරීමට ලැබුණා. රජයේ පාර්ශ්වය නියෝජනය කරමින් මට මුහුණදීමට සිදුවුණේ ප්‍රතිවාදි පාර්ශ්වයෙන් ඉදිරිපත් වූ මේ රටේ ජ්‍යෙෂ්ඨතම නීතිඥයන්ටයි.එවැනි අවස්ථාවලදී සේවාදායකයාට ඉහළම සේවය ලබාදීමට මට හැකි වුණා. උසාවියේදී නීති තර්කවල යෙදුනාට පසු ඉන් පිටතදී ඒ ජ්‍යෙෂ්ඨයන්ට ලබාදිය යුතු ගෞරවය පිරිනැමීමට මා කිසිසේත් මැළි වුණේ නැහැ. අධිකරණයේදී වගකීම කුමක්දැයි හැඳීන ගෙන ක්‍රියා කළ යුතු වන අතර එහිදී උස් පහත් භේද ජාති, ආගම්, පක්ෂ, විපක්ෂ භේද නැතිව කටයුතු කළ යුතුයි.නියෝජ්‍ය කතානායක වශයෙන් මුලසුන හොබවන අවස්ථාවේදීත් නීතිඥයකු ලෙස ලද අත්දැකීම මට ප්‍රයෝජනවත් වෙනවා. මා එහිදි මගේ වගකීම කාටත් සාධාරණ ලෙස ඉටු කිරීමට කැපවී සිටින අතර පාර්ලිමේන්තුවේ උත්තරීතරභාවය හැම අතින්ම ආරක්ෂා කිරීමටත් කැප වෙනවා.* අවුරුදු තිහක් පමණ කාලයක් පැවැති එල්. ටී. ටී. ඊ. ත්‍රස්තවාදය පරාජය කොට නිදහස් ශ්‍රී ලංකාවක පවත්වන පළමුවැනි පළාත් පාලන ඡන්දයට දින නියම වී තිබෙනවා. මේ පළාත් පාලන ඡන්දය රටේ සංවර්ධනය සඳහා ඉවහල් කරගන්නේ කෙසේද ?මේ රටේ ජනතාව බොහෝ කාලයක් බලාපොරොත්තු සහගතව සිටි යුද්ධය ජය ගැනීම සේනාධිනායක වශයෙන් ජනාධිපතිතුමා ආරක්ෂක ලේකම්තුමා හා රණවිරුවන් ඉටුකර දුන්නා. රටේ දියුණුව සංවර්ධනය ගැන ජනතාව තුළ තිබූ බලාපොරොත්තු ඉටු කර ගැනීමට වැඩපිළිවෙළක් හා පරිසරයක් එතෙක් තිබුණේ නැහැ.දැන් එය මහින්ද චින්තනය හා මහින්ද චින්තනයේ ඉදිරි දැක්ම යන ක්‍රියාකාරී වැඩපිළිවෙළක් හා දැක්මක් සහිතව ක්‍රියාත්මක කරනවා. මහජන අවශ්‍යතා මත ක්‍රියාත්මක වන ප්‍රතිපත්ති මුල්කරගෙන ගමන් කරන රජයක් වශයෙන් එම ප්‍රතිපත්ති ප්‍රාදේශීය මට්ටමින් ඉදිරියට ගෙන යාම පිණිස මහජන නියෝජිතයන් තේරීමට අවස්ථාව උදා වී තිබෙනවා.ගමේ අභිවෘද්ධියට ක්‍රියා කළ අත්දැකීම් සහිත මන්ත්‍රීවරුන් සමග එක්වී ඔවුන්ගේ මතය හා තීරණය තුළ දක්ෂ ශක්තිමත් තරුණ නායකත්වයක් බිහි කිරීමටත් මෙවර පළාත් පාලන ඡන්දයෙන් අවස්ථාව ලැබෙනවා. මේ පිළිබඳ ජනතාවගේ උනන්දුව වැඩි විය යුතුයි. නිවැරදිව ක්‍රියාකරන ජනතා නියෝජිතයන් තෝරා ගැනීමට ඔවුන්ට ලැබෙනවා ඇති.* නිවැරැදි ජනතා නියෝජිතයන් මෙවර තෝරා ගන්නැයි කියන්නේ මෙතෙක් සිටි නියෝජිතයන් වැරැදි නිසාද ?වැරැදි නියෝජිතයන් නිසා නොවේ. ඔවුන් සෑහෙන වැඩ කොටසක් ඉටු කළා. සෑම ප්‍රදේශයකම සංවර්ධනයට සෑහෙන ප්‍රමාණයකින් ක්‍රියා කළා. ජනතා අපේක්ෂා ඉටු කළ නිසා අප නැවත ජය ගත්තා. ගමේ නියෝජිතයා ගමේ අවශ්‍යතා ඉටු කරන අතර ජාතික අවශ්‍යතා ඉටු කර දෙන ප්‍රතිපත්ති සඳහාද කැප විය යුතු යැයි මා කල්පනා කරනවා.* පළාත් පාලන ඡන්දයේදී විපක්ෂයේ බඩු මිල ගැන කතා කරනු ඇති. බඩු මිල හැම ඡන්දයකදීම විපක්ෂයට තුරුම්පුවක් වුණා. ඒ තුරුම්පුවට මුහුණ දෙන්නේ කොහොමද ?එක් එක් කාලසීමාවට අනුකූලව බඩු මිල උච්චාවචනය වුණා. එය ඉතිහාස දෙස බලන විට පෙනී යන සත්‍යයක්. උත්සව සමය ආසන්නයේදී බඩු මිල ඉහළයාම ගැන කතා කරනවා. පොල් මිල ගැන බොහෝ දෙනා කතා කරනවා. පොල් මිල ඉහළ ගියේ ඇයි ? පසුගිය කාලෙ කපන ලද පොල් හෙවත් දිසිදි පොල් මිල කිලෝව රුපියල් 115 /- සිට රුපියල් 265 /- දක්වා වැඩි වුණා. එවිට පොල් මෝල් හිමියන් සියලුම පොල් මිලට ගෙන තෝරාගත් හොඳම පොල් වලින් දිසිදි පොල් නිෂ්පාදනය කළා. ඉතිරිය දේශීය වෙළෙඳ පොළේ වික්කා.මෙරටට ගෙන්වනු ලබන විවිධ වර්ගයේ පිසින තෙල් සඳහා රජය බදු පැනෙව්වා. ඒ බද්ද නිසා පොල්තෙල් පරිභෝජනය ඉහළ ගියා. පොල්තෙල් පරිභෝජනය ඉහළ යාම නිසා නිෂ්පාදකයෝ වැඩියෙන් පොල් ගත්තා. එතැනත් පොල් අතිරික්තය ඉතිරි වුණේ නැහැ.වැලිගම විල්ට් රෝගය හේතුවෙන් දකුණු පළාතේ පොල්ගස් තුන්ලක්ෂයක් පමණ කපා දැමීමට සිදු වුණා. ඒ වගේම පොල් ත්‍රිකෝණයේ පවා ඵලදාව අඩු වුණා. එමෙන්ම ඉතිහාසයේ කිසිම රජයක් පොල් නිෂ්පාදනයට අතදී තිබුණේ නැහැ. වී ගොවියාට වී කිලෝවකට ලැබෙන සහතික මිල වැඩිවීම හා පොහොර සහනාධාරය ලැබුණා. තේ සහ රබර් මිල පවා ඉහළ ගියා. එහෙත් පොල් සඳහා සහනාධාර ලැබුණේ නැහැ. ඒ නිසා වගාකරුවන් පැත්තකට වුණා. මේ ගැන රජයක් වශයෙන් විශේෂ අවධානය යොමු කළ මහින්ද රාජපක්ෂ ජනාධිපතිතුමා රුපියල් 1000 /- ක පොල් පොහොර සහනාධාරයක් ලබාදීමට ක්‍රියා කළා.තාවකාලික විසඳුමකින් තොර ස්ථිර විසඳුමකින් පොල් නිෂ්පාදනය නැංවීමට ක්‍රියා කළ යුතු බව රජයේ අදහසයි. පොල් වගා කිරීමේදී අක්කරයකට සිටවිය යුතු උපරිමය සිටවන්නේ නැහැ.වගා කළ හැකි තැන්වල පොල් හිටවන්නෙත් නැහැ. එවැනි දුර්වලකම් නැති කර දැමීමට ක්‍රියා කිරීමෙන් පොල් ප්‍රශ්නයට විසඳුම් ලබා ගත හැකියි.වෙළෙඳ පොළේ ඇතිවන කාලීන අවශ්‍යතා අනුව තීරණ ගත යුතු අවස්ථා තිබෙනවා. බිත්තර මිල වැඩිවන විට ඒවා ආනයනය කිරීම එවැන්නක්. ඒවගේම මෙරට බිත්තර නිෂ්පාදනය ඉහළ නැංවීම පැටවුන් වැඩිපුර බෝකිරීම සඳහා බිත්තර රක්කවන සත්තු ගෙන්වා ගැනීම වැනි ක්‍රියාමාර්ග ද අනුගමනය කරනවා.ඉන්දියාව ලොකු ලූනු අපනයනය අත්හිටවීමෙන් මෙරට වෙළෙඳ පොළේ ලූනු මිල වැඩි වූ අතර නැවත එය පහත බැස තිබෙනවා. උතුරේ රතුලූණූ වගා කරන ප්‍රදේශවලට නොසිතු පරිදි ජල ගැල්මෙන් පීඩා සිදු වුණා. එය කිසි කලෙක රජය නොසිතු දෙයක් එවැනි ස්වභාවික කරුණු පවා බඩු මිලට බලපානවා.රට වටාම මුහුද මුහුද අයිනෙ මාලු මිලට වඩා කොළඹ මිල අඩුයි. මේ මාලු මිල අඩු කිරීමට ධීවර ඇමැති රාජිත සේනාරත්න මහතා ගම් මට්ටමින් ධීවර අලෙවි සැල් විවෘත කිරීමට අදහස් කරනවා. ගාල්ලේ එවැනි වෙළෙඳ සල් දෙකක් විවෘත කළා. ඉමදුව වෙළඳ හලේ දිනකට රුපියල් ලක්ෂ එකහමාරකට වැඩි අලෙවියක් තිබෙනවා. ඒ ආකාරයට තරගකාරීව මිල පහත දැමීමට රජය ඉදිරිපත් වුණා.එජාප රජය සතොස වසා දැම්මා. ලක් සතොස ආරම්භ කිරීම නිසාත් කෝප්සිටි නිසාත් ජනතාවට අඩු මිලට හොඳ දේ ලබා ගැනීමට අප රජය අවස්ථාව ලබා දුන්නා. එයින් අදහස් කරන්නේ රජය වෙළෙඳාමට යාම නොවේ. ජනතාවගේ ජීවන බර අඩු කිරීම සඳහා මිල පාලනය කරදීමට ඉදිරිපත්වීමයි.දෙසැම්බර් හා ජනවාරි මාස දෙක ලෝකයේම බඩු මිල වැඩිම කාලයයි. බඩු මිල පාලනය වගේම ගුණාත්මක පාරිභෝගික ද්‍රව්‍ය ලබාදීමේ වැඩපිළිවෙළක් සඳහා ජනාධිපතිතුමාගේ ප්‍රධානත්වයෙන් කමිටුවක් ක්‍රියාත්මක වෙනවා. ජනාධිපතිතුමා අගමැතිතුමා ඇමැතිවරුන් හා නිලධාරීන් සාකච්ඡා කර ජීවන වියදම අඩු කිරීම සඳහා තීරණ ගෙන ඒවා ක්‍රියාත්මක කරනවා. ලෝකයේ කිසිම රජයක් මෙපරිද්දෙන් ක්‍රියා කරමින් ජනතාවට දිය හැකි උපරිම සහන ලබා දෙන්නට ක්‍රියා කරනවා යැයි කියන්න බැහැ.* ළඟ එන පළාත් පාලන ඡන්දය එක් දිනක පවත්වන්නැයි විපක්ෂය කියනවා. මේ සම්බන්ධයෙන් ඔබේ ප්‍රතිචාරය කුමක්ද ?දකුණු පළාත ගැන කියමු. යුද ජයග්‍රහණයට පෙර තත්ත්වය ගන්න. දැවැන්ත යුද්ධයකට මුහුණ දෙමින් ජනාධිපතිතුමා රටේ සංවර්ධනයටත් මුල්තැන දුන්නා. ගාල්ල ප්‍රධාන බස් නැවතුම ඉදි වෙනවා. හම්බන්තොට වරාය ඉදි වුණා. දකුණේ මහාමාර්ග සංවර්ධනය වුණා. අන්තර් ජාතික ගුවන්තොටුපළත් ඉදිවෙනවා. ලෝක කුසලාන ක්‍රිකට් තරගයක් පවත්වා විවෘත කැරෙන සුරියවැව ජාත්‍යන්තර ක්‍රීඩාංගණය බලන්න. ගාලුවරාය සංවර්ධනයට ජයික් ආයතනය එකඟ වී තිබෙනවා. එය ළඟදී පටන් ගන්නවා. සංචාරකයන් පැමිණීම නිසා දැන් එම ව්‍යාපාරය පන ලබා තිබෙනවා. දැන් අප පළාතේ සංචාරක හෝටල් වල කාමර පිරිලා. රටේ රැකියා වියුක්තිය අඩු වෙලා.විපක්ෂය බොරු ප්‍රශ්න ගෙනෙන්නෙ ඔවුන් පරාජය වන බව හොඳින්ම දන්නා නිසයි. දුර්වල විපක්ෂය දන්නවා ආණ්ඩු පක්ෂ ප්‍රබලයි කියා. එක් දිනක පැවැත්වූවා නම් එක දිනක නොතිබ්බානම් අපි දිනනවා යැයි කියයි. එක් දිනක ඡන්ද නොපැවැත්වූවා නම් කියන්නෙ වෙන දෙයක්. එකම දවසක ඡන්ද තිබ්බා නම් අපි දිනනවා යැයි විපක්ෂය කියයි.මේ කතා කියන්නෙ තමන්ගෙ බැරිකම නොහැකියාව වහ ගන්නයි. මේ හැම කතාවකම තිබෙන අර්ථය මොකක්ද ?දැන්ම විපක්ෂය පරාජය වී අවසාන බව නේද ? කල්තබා පරාජය බාරගෙන සිටින විපක්ෂය රට රැවටීමටත් තමන් රවටා ගැනීමටත් බොරු කියනවා. බොරු අභියෝග නගනවා.ජනාධිපතිවරණය හා පාර්ලිමේන්තු මැතිවරණය ඉතා විශිෂ්ට ලෙස ජයගත් මහින්ද රාජපක්ෂ ජනාධිපතිතුමාගේ නායකත්වය පළාත් පාලන ආයතනද විශිෂ්ට ලෙස ජයගෙන කලින් මැතිවරණ දෙකේ ජය තහවුරු කරනවා නියතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=f1101182</link>
    <topic>මම එක දවසකට හිරේ ගියා</topic>
    <author>සකුන්තලා ජයසිංහ</author>
    <content>“මගේ තාත්තා දකුණු පළාතේ මතුගම බෝපිටියෙ උපන්නෙක්. අම්මා නම් උඩරට පළාතේ එකිනෙකට වෙනස් වුණු උඩරට සහ පහතරට දෙපළාතේ සංස්කෘතියේ හැඩහුරුකම් ඔවුන් තුළින් දක්නට ලැබුණත් මා තුළ පිහිටියේ අම්මාගේ ආරයයි. ඊට ගොඩාක්ම හේතුවුණේ තාත්තා රැකියාව සඳහා ගෙදරින් බැහැරව සිටීමයි.තාත්තා දුම්රිය දෙපාර්තමේන්තුවේ සේවය කළේ. ඒ හින්දම තාත්තට ලංකාව වටේම තිබෙන දුම්රිය ස්ථානවල සේවය කරන්න සිදුවුණා. එහි ප්‍රතිඵලයක් විදිහට තාත්තට අනුරාධපුරයට ස්ථාන මාරුවක් ලැබුණා. මේ අනුරාධපුර ගමන මගේ ජීවිතයටත් සුවිශේෂී සන්ධිස්ථානයක් වුණා. ඒ තාත්තත් එක්ක මටත් අනුරාධපුරයට පැමිණීමට සිදුවීමයි.අම්මා ගෙදර නැවතුණා. තාත්තයි, මමයි අනුරාධපුරයට ආවා. එහිදී තාත්තා මාව අම්මාගේ පාර්ශ්වයේ ඥාති ආච්චි අම්මා කෙනෙක් ළග නවත්වා අනුරාධපුර මහින්ද මහා විද්‍යාලයට ඇතුළත් කළා.මම පාසලට ඇතුළත් වුණේ අවුරුදු හයෙන්. පරම විඥානාර්ථ බෞද්ධ සමාගමේ, බෞද්ධ පාසලක් වූ මහින්ද විද්‍යාලය එවකට පළාතේ කීර්තිමත් සහ ජනපි‍්‍රය පාසලක්. මම පාසලට ඇතුළත් කළ දවසේ එවකට සිටි විදුහල්පතිතුමා අපේ තාත්තාගෙන් කදිම පොරොන්දුවක් ගත් හැටි මට අමතක නොවන සිද්ධියක්. ඒ පාසල් අධ්‍යාපනය අවසන් වනතුරුම මහින්දේ ඉගෙනගත යුතු බවයි. ඇත්තෙන්ම එතුමා ගත් ඒ පොරොන්දුව මගෙ හොඳටම බලපෑවා. උසස්පෙළ අධ්‍යාපනය දක්වාම මම ඉගෙනගත්තේ එකම පාසලකින්. අදටත් ඉතා ගෞරවයෙන් මගෙ පාසල මම සිහියට නඟනවා.ඔය අතරේ තාත්තා සේවයෙන් විශ්‍රාම ගියාට පසුව අම්මාත් අනුරාධපුරයට ඇවිත් අපි ස්ථිරවම එහි පදිංචි වුණා. මම පවුලේ එකම දරුවා නිසා දැණුනු තනිකම පාළුව අම්මාගේ පැමිණීමෙන් යම් තරමකට මඟහැරුණා.1966 අවුරුද්දේ සාමාන්‍යපෙළ විභාගයට පෙනී සිටීමෙන් මම විෂයන් අටක් සම්මාන හතරක් සහිතව සමත් වුණා. ඉන්පසු කලා අංශයෙන් උසස්පෙළ හැදෑරුවා. සිංහල බෞද්ධ සංස්කෘතිය, භූගෝල විද්‍යාව, දේශපාලන විද්‍යාව යන විෂයන් මං තෝරාගත්තේ, පාසලේ පැවති විෂය නිර්දේශයට අනුවයි. ඉතිහාසය හා ආර්ථික විද්‍යාව හදාරන්ඩ මගේ හිතේ තිබුණේ ලොකු ආසාවක්. ඒ ආසාව කවදාහෝ ඉටුකර ගැනීමේ අටියෙන් මම පළමු වතාවේ මුල් විෂයන් හතර සමත් කරගෙන දෙවැනි වතාවේදී ඉතිහාසයත් ආර්ථික විද්‍යාවත් විභාගයට ඉල්ලා සමත් වුණා.වැඩිදුර අධ්‍යාපනය සඳහා උපාධිය හැදෑරීමට මාව උනන්දුකළේ අම්මයි, තාත්තයි. ඒ අනුවයි 1970 අවුරුද්දේ දී මං විද්‍යෝදය විශ්ව විද්‍යාලයේ ලියාපදිංචි වුණේ. උපාධි අධ්‍යාපනය සඳහා කොළඹ යාමට මට සිදුවුණා. කොළඹ නැවතිලා ඉගෙන ගන්න අතරේ මගෙ මුල්ම රැකියාවටත් මගපෑදුනා. ඒ කොටිකාවත්තේ කර්මාන්ත නිෂ්පාදන පෞද්ගලික ආයතනයක සේවය කිරීමටයි. එහිදී මගේ මුල්ම වැටුප විදිහට රුපියල් හාරසිය හැට පහක් ලැබුණා. එදා හැටියට එය සැළකිය යුතු මට්ටමේ හොඳ වැටුපක්.එවකට මම කොළඹ සිටි සමයේ 71 කැරැල්ලේ භීෂණය තදින්ම පැවතුණා. විශ්වවිද්‍යාලයේ අභ්‍යන්තර ශිෂ්‍යයන්ගේ පන්ති පවා පැවැත්වුණේ ලුම්බිණි විද්‍යාලයේ. ඒ කාලේ භීෂකයන්ට වගේම ආරක්‍ෂක අංශවලටත් තරුණ පිරිස් වහකදුරු වගෙයි. මේ හින්දා හැම පැත්තෙන්ම ආරක්‍ෂා වෙන්ඩ අපි ලොකු පරිශ්‍රමයක් දැරුවා.1973 අවුරුද්දේ උපාධිය ලබාගත්තට පස්සේ, කොළඹ සියලු මතකයන් අමතක කරලා මං අනුරාධපුරයට ආවේ රස්සාවත් දමලයි. කොළඹ තියෙන කඨෝර බවින් මානසිකව හෙම්බත් වෙලා හිටිය මට අනුරාධපුර ගම්බද ජීවිතය ලොකු අස්වැසිල්ලක් වුණා. රස්සාවක් නැතිවුණාට මොකද මං යාළුවොත් එක්ක කුඹුරු වැඩට බැස්සා. අපිට කියලා කුඹුරු නැති වුණාට කුලියට වැඩකළා. ඉන් යම් මුදලක් මට ලැබුණා.හැමදාම කුඹුරු වැඩ නැති නිසා ස්ථිර ආදායම් මාර්ගයක් ගැන හිතන්නට මට සිදුවුණා. ඔය අතරේ මගේ යාළුවෝ කීපදෙනෙකුගෙන් අපූරු අදහසක් ආවා. ඒ සාමාන්‍ය පෙළ, උසස් පෙළ ළමයින්ට බාහිර පන්ති කරමු කියලා. එය අපූරු අදහසක් වුණා.අපේ බාහිර පන්තියට නම දැම්මේ ‘සරසවි විද්‍යාලය’ කියලා. ළමයින් අතර අපට ලැබුණු ජනපි‍්‍රයත්වය නිසාම පාසල්වලින් පවා දේශන සඳහා අපට ආරාධනා පැමිණීම ඒ උත්සාහයේ උපරිම ජයග්‍රහණයක්.මෙතෙක් මගේ ජීවිතයේ මා ලැබූ අත්දැකීම් විශාල පෙරළියකට පත්කළේ 1979 අවුරුද්දෙන් පසුවයි. එය සැබෑවටම දෛවෝපගත සිද්ධියක් වගෙයි. කවුරුත් දැන හඳුනන පුද්ගල චරිතයක් ලෙස ජෝතිපාල තෙබුවන කියන නම ගොඩනැඟුණේ මේ සන්ධිස්ථානයේදීයි.අපි බාහිර පන්ති කරමින් ඉන්න අතරේ දවසක් අනුරාධපුරයේ ප්‍රාදේශීය ගුවන්විදුලියක් පටන්ගන්න යන බවට ආරංචියක් ආවා. පුංචි කාලේ ඉඳන් ගුවන්විදුලියට තිබුණු ඇල්ම විතරක් නෙමෙයි ඉස්කෝලේ සමිති සමාගම්වල කතා පවත්වන්ඩ තිබුණු ආසාව නිසාම ඒ පණිවුඩයට අපි උනන්දු වුණා. ඒත් එක්කම මේ අලුත් ප්‍රාදේශීය ගුවන්විදුලියට සහන නිවේදකයන් බඳවා ගන්නා බවට ගුවන් විදුලියේ කෙටි නිවේදනයකුත් ගියා.මමයි, මගේ මිත්‍රයෙක් වන බ්‍රැඩ්මන්ඩ් ජයවීරයි අයැදුම්පතක් හදලා තැපෑලට දැම්මා. ඒ ගැන ලොකු බලාපොරොත්තුවක් අපට තිබුණේ් නෑ. ඒත් නොහිතුවට වැඩේ සාර්ථකයි, අපි දෙන්නව සම්මුඛ පරීක්‍ෂණවලට කැඳෙව්වා.මූලික කටහඬ පරීක්‍ෂණය පැවැත්වුණේ අනුරාධපුර ගුවන් හමුදා සංඥා බලකායේ විකාශනාගාරයේ දී. එවකට රජරට සේවයේ අධ්‍යක්‍ෂ සුනිල් රාජපක්‍ෂ, විජයානන්ද ජයවීර, ස්වර්ණ ශ්‍රී බණ්ඩාර, පේ‍්‍රමකීර්ති ද අල්විස් හා ප්‍රවීණ ගුවන්විදුලි ශිල්පීන් තමයි විනිශ්චය මණ්ඩලයේ හිටියේ. මූලික පරීක්‍ෂණ වට පහක් හයක් විතර තිබුණා. ඉන් විසිහතරදෙනෙක් අවසන් වටයට තේරුණා. අද රජරට සේවයේ සිටින ශි‍්‍රයානි සමරනායක, පාලිත නානායක්කාර, බණ්ඩාර රත්නායක, ටී. ජී. හේමලතා, ලිලී වඩුගේ වැනි ශිල්පීන් මේ විසි හතර දෙනා අතර සිටියා.අවසන් සම්මුඛ පරීක්‍ෂණයේ විනිසුරු මඩුල්ලට එවකට ජනමාධ්‍ය අමාත්‍යාංශයේ ලේකම්ව සිටි වත්මන් අමාත්‍ය සරත් අමුණුගම, එඩ්මන්ඩ් කාරියකරවන, ගුවන් විදුලියේ එවකට අධ්‍යක්‍ෂ ජනරාල් තේවිස් ගුරුගේ, විජයානන්ද ජයවීර වැනි ප්‍රවීණයන් අපි ඉදිරියේ වාඩිගෙන සිටියා. සාමාන්‍ය දැනීම, භාෂා දැනුම, ඉංගිරිසි දැනුම බලලා අපිව තෝරා ගත්තා. ඉන්පසු අපට ප්‍රායෝගික පුහුණුව ලැබුණේ කොළඹ අභ්‍යාස විද්‍යාලයේදීයි. පුහුණුවෙන් පසුව අපි සහන නිවේදකයන් ලෙස බඳවා ගත්තා.නිවේදන කටයුතුවලදී අපි බස හැසිරවීම, නිවේදන කලාව ගුරු හරුකම් ගත්තේ රොස්මන් ප්‍රනාන්දු, ලලිත් එස්. මෛත්‍රීපාල, චන්ද්‍රා වයමන්, බර්ටි ගලහිටියාව, තේවිස් ගුරුගේ, කරුණාරත්න අබේසේකර වැනි අයගෙන්.එවකට රජරට සේවයේ සිටි සිරිල් රාජපක්‍ෂ, විජයානන්ද ජයවීර, ස්වර්ණ ශශ්‍රී සේන ගුණසේකර, පේ‍්‍රමකීර්ති වැනි දක්‍ෂ ප්‍රවීණයන් එක්ක වැඩකළ කාලය ඉතා හරවත් අත්දැකීමක් වුණා.සහන නිවේදකයෙක් ලෙස කටයුතු කරද්දි ලැබූ අත්දැකීම් බොහොමයි. ඒ අතරින් මට ලැබුණු ප්‍රථම දැවැන්ත අභියෝගාත්මක කාර්යය මතකයට නැඟෙනවා. ඒ 1981 අවුරුද්දේ ශ්‍රී ලංකා රාමඤ්ඤ නිකායේ උපසම්පදා උත්සවය සජීවීව විස්තර ප්‍රචාරයට ලැබුණු අවස්ථාවයි. මල්වතු ඔය උදකුක්ඛේප සීමාමාලකයේ අති උත්සවශශ්‍රීයෙන් පැවැති මේ උත්සවයට එවකට ජනාධිපති ජේ. ආර්. ජයවර්ධන මහතා සහභාගි වුණා. එය මගේ පළමු සජීවි විස්තර ප්‍රචාරයයි. මම එය ඉතා හොඳීන් කළ බවට සතර අතින් පැසසුම් ආවා.මිහින්තලේ පැවති ත්‍රිපිටක ධර්ම සජ්ඣායනාවේ සජීවි විස්තර ප්‍රචාරයත් අමතක නොවන සිද්ධියක්. උත්සවයට පෙර දින පෙරහුරුවක් පැවැත්වුණා. ජනාධිපතිතුමා ද සහභාගි වන නිසා අපේ පෙරහුරුව බලන්ඩ අපේ අධ්‍යක්‍ෂ ජනරාල් තේවිස් ගුරුගේ මහත්තයත් ආවා. ආධුනිකයෙක් වුණු මාව මේ විස්තර ප්‍රචාරයට තෝරා නොගන්නා ලෙස එතුමා සියල්ලෝම ඉස්සරහ අපේ පාලකතුමාට දැඩිව කිව්වා. ඒ මොහොතේ මට විශාල කණගාටුවක් ඇති වුණා. නමුත් පෙරහුරුවේදි මගේ නිවේදන හැකියාව දැකලා පුදුමයට පත්වුණු එතුමා මා දෙවැනි ශ්‍රේණියේ නිවේදකයෙක් ලෙස ස්ථිර කරන ලෙස උපදෙස් දුන්නා.පළමු ශ්‍රේණියේ නිවේදකයෙක් ලෙස උසස්වීමක් ලැබුණාට පසුව මට පැවරුණු වගකීම තවත් පුළුල් වුණා. මේ වනවිට 1989 අවුරුද්දේ භීෂණය නිසා මාධ්‍යවේදීන්ට හතර අතින් මරණ තර්ජන නිර්නාමික ලියුම් එන්ඩ පටන් ගත්තා. එවකට අපේ පාලක විජයානන්ද ජයවීර මහත්තයා. කවුරුත් එක හඬින් එතුමට කිව්වේ රස්සාවට ඇවිත් වෙඩි කන්ඩ බෑ කියලා. අපි එහෙම කියද්දි විජයානන්ද මහත්තයා අපෙන් ඇහුව “පඩිය අරන් වෙඩි කනවද, රස්සාවට නාවොත් අපි වෙඩි තියනවා කියලා.” එතුමා එය විහිළුවට වගේ කිව්වත් ජීවිත පරදුවට තබා රස්සාව කරන ලෙසයි එතුමා ඉල්ලුවේ. අපි ඒ වචනයට පිටින් ගියේ නෑ.යුද හමුදාවේ ආරක්‍ෂාව මධ්‍යයේ ශශ්‍රී මහා බෝධිය අසළ පුරාවිද්‍යා සංචාරක නිවාසයේ නැවතිලා අපි විකාශන කටයුතු පවත්වාගෙන ගියා. කරුණාරත්න දිවුල්ගනේ, ජයතිලක බණ්ඩාර, ගුණදාස කපුගේ හා අපි කිහිපදෙනෙක් මරණ බයයි විනෝදයයි දෙකම විඳගෙන වැඩ කළා.රජරට සේවයේ පාලක නිව්ටන් ගුණසේකර මහත්තයගෙන් පසුව පාලක ලෙස මම වැඩභාර ගත්තා. ගුවන්විදුලියේ ජීවිතය රසමුසු අත්දැකීම් සේම භාරදූර වගකීම පිළිබඳ බරපතළකම දනවපු සිද්ධීන්ද අත්විඳ තිබෙනවා. මිරිසවැටිය චෛත්‍යයේ ධාතු නිධානෝත්සවය දින සිද්ධියත් එවැන්නක්.කොහොමහරි ධාතු නිධන් කිරීමට නියමිතව තිබුණු දිනට පෙර දින රෑ චෛත්‍යයේ කොත කඩා වැටුණා. එවකට ජනාධිපති ජේ. ආර්. ජයවර්ධන සහ අගමැති රණසිංහ පේ‍්‍රමදාස මහත්තුරු අතිනුයි ධාතු නිධන් කිරීමට සංවිධානය කර තිබුණේ.මේ පුවතින් රට තුළ යම් කටකතා පැතිර ගියා. මේ මොහොතේ උත්සවයේ සජීවි විස්තර ප්‍රචාරයක් දීමට අපිත් සූදානම්වයි සිටියේ. අපි මේ කනගාටුදායක අවස්ථාවේදී ඉතාමත් මැදහත්ව උපේක්ෂාවෙන් මාධ්‍ය වගකීම තේරුම් අරගෙන රටේ ජනතාවට කරුණු පැහැදිළි කළා.මේ තවත් සිද්ධියක්. එදා ප්‍රවෘත්ති කීමට භාරව සිටියේ මම. ප්‍රවෘත්ති සංස්කාරකගේ ‘නිවුස් බුලටින්’ එකේ තිබුණු විදිහටම මම ප්‍රවෘත්ති කියෙව්වා. මෙන්න පහුවදා හමුදාවෙන් ඇවිත් මා අරන් ගිහින් ෂෙල් එකට දැම්මා. බ්‍රිගේඩියර් ආනන්ද විජේසේකර මහත්තයගේ නියෝග මතයි මාව අරන් ගියේ. එවකට ත්‍රස්තවාදී කලබල හින්දා ආරක්‍ෂක රැස්වීමක් අද තිබෙන බවටයි ප්‍රවෘත්ති නිවේදනයේ සඳහන්ව තිබුණේ. නමුත් අපේ නිවුස් බුලටින් එකේ තිබුණේ අද වෙනුවට හෙට කියලයි. රජරට සේවය අහපු දේශපාලන, ආරක්‍ෂක වගකිවයුත්තෝ රැස්වීම අද නෙමෙයි හෙට කියලා ආපහු ගිහින්.මං රාත්‍රියක්ම හිරේ හිටියා. මගේ ජීවිතයේ විශාලම මානසික වේදනාව මා අත්වින්ඳේ එදා තමයි. නමුත් මගේ වැරැද්දක් නැති බව අවබෝධ කරගත් ආරක්‍ෂක අංශ මාව නිදහස් කළා. දවසකට හරි හිරේ යන බවට හඳහන බලා එක් ඡ්‍යොතිෂවේදියෙක් කී කතාව එදා පුදුම විදිහට සැබෑ වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=f1101183</link>
    <topic>රජ හත් කට්ටුව</topic>
    <author/>
    <content>කිරිගල්පොත්ත නම් උස් වූ පර්වතය ආසන්නයෙහි බෝපත්තලා නම් ග්‍රාමයක් තිබේ.සිංහල රජ කාලයේ මෙහි රජ හත් කට්ටුවක් සැඟවී සිටි බව පැවසේ. පරසතුරු ආක්‍රමණවලින් ආරක්ෂා වී සිටීම එහි අරමුණ විය. එසේ වුව ද එක රජ කට්ටුවක් සැඟවී සිටින බව අනෙක් රජ කට්ටුවක් නොදත්තේ ය. මේ ආකාරයට රජ හත් කට්ටුව ම සිතුවේ එහි සැඟවී සිටින්නේ තම රජ කට්ටුව පමණක් බව ය.කෙසේ මුත් රජ හත් කට්ටුවක් ම සැඟවී සිටින බව දන්නා එක ම එක පුද්ගලයෙක් ද එහි විසුවේ ය.ඔහු නම් රජ හත් කට්ටුවේ ම රෙදි සෝදන හළු පේඬියාය. තමන් එහි සැඟවී සිටින බව කිසිවකුටත් අනාවරණය නොකරන ලෙස එක එක රජ කට්ටුව හළු පේඬියා සමඟ ගිවිස ගෙන තිබුණි. හළු පේඬියා ද රහස කිසිකුටත් අනාවරණය නොකිරීමට තරයේ මා ඉටා ගත්තේ එය තම වගකීමක් වූ නිසා ම නො ව, එය එසේ වී නම් තම ජීවිතය ද අවදානමකට ලක්වීමට හොඳටම ඉඩ - කඩ ඇති බව ඔහු හොඳින් ම දැන සිටි බැවිනි. එක රජ කට්ටුවක සළු, තවත් රජ කට්ටුවකට මාරු වී යා හැකි යයි සිතූ හළු පේඬියා ඒවා ඇපිල්ලුවේ ද ඉතා ප්‍රවේශමෙනි.දිනක් හළු පේඬියා වෙතින් ගෙන එන ලද සළුවක් අඳින්නට සැරසෙත් ම, එය තම සළුවක් නොවන බව එක රජ කෙනෙකුට අවබෝධ විය. තවත් හොඳින් සළුව පරීක්ෂා කර බැලූ රජු එය නම් තමාට අයත් එකක් නොවේ යැ යි නිසැකව ම අවබෝධ කර ගත්තේ ය.මෙම සිද්ධියෙන් බොහෝ සේ තැති ගත් රජතුමා තමා පමණක් නොව තවත් රජවරුන් ද මෙහි වාසය කරන බව නිසැකම දැන ගත්තේ ය. වෙන රජෙකුගේ සළුවක් සියතට පත් වූවා සේ ම තම සළුව ද වෙනත් රජෙකු අතට පත් වීමෙන් ඔහු තමා ගැන හළු පේඬියාගෙන් විමසිය හැකි ය යි ද, එසේ වුව හොත් විශාල විනාශයක් සිදු විය හැකි ය යි ද එම රජු සිතුවේ ය. එසේ සිතා හළු පේඬියාගේ හිස ගසා දමා සිරුර ඉතා ගැඹුරු ළිඳකට ද දැමුවේ ය.මෙම ජනප්‍රවාදයේ සඳහන් ආකාරයට බොහෝ රජ කුමාරවරුන් පැමිණ විසූ බැවින් එම ග්‍රාමය බෝ - පත් - තලාව නම් වී යැ යි පැවසේ. මේ පිළිබඳව පවත්නා ජනප්‍රවාදගත කවියක් මෙසේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>18</day>
    </date>
    <link>http://www.dinamina.lk/2011/01/18/_art.asp?fn=f1101184</link>
    <topic>දැය විකසිත කළ ආනන්ද සමරකෝන්</topic>
    <author>ඉරෝෂිණි දීපිකා</author>
    <content>එගොඩහගේ ජෝර්ජ් විල්ප්‍රඩ් අල්විස් සමරකෝන් යැයි කියූ විට ඔහු ගැන කිසිවෙක් හෝ දන්නේ නැත. එහෙත් ආනන්ද සමරකෝන් යැයි පැවසු විට කුඩා දරුවාගේ පටන් වැඩිහිටියා දක්වාම හොඳින් අඳුරනු ඇත. ගීත ප්‍රබන්ධකයකු, ගායකයකු, චිත්‍ර ශිල්පියකු, සංගීතඥයකු, නාට්‍ය නිෂ්පාදකයකු, නැටුම් ශිල්පියෙකු, චිත්‍රපට තිර රචනය සහ පසුබිම් ගීත නිර්මාපකයකු, ගුරු භවතකු ඈ විවිධ ශිල්පයන්හි දස්කම් පෑ සමරකෝන් මහතා ‘ලොවෙන් එකෙක් එක් දෙයකට වෙයි සමත’ යන කියමන සත්‍යයෙන් තොර එකක් යැයි ලොවට කියා පෑ කෙනෙකු විය.1911 ජනවාරි 13 වැනි දින උපත ලද මෙතුමා අධිරාජ්‍යවාදීන්ගෙන් රට මුදා ගැනීමට ගීත, කවි, මුද්‍රා නාට්‍ය, චිත්‍ර ඈ නෙක කලාංග ඉදිරිපත් කරමින් ජනතාව පුබුදුවාලීය. පිළියන්දල වෑවල රජයේ විදුහලෙන් අධ්‍යාපනය ලබා කොළඹ කාර්මික විදුහලෙන් චිත්‍ර කලාව පිළිබඳ හැදෑරීම් කළේය.1934 දී චිත්‍ර හා සංගීත ගුරුවරයෙක් වශයෙන් කෝට්ටේ ක්‍රිස්තියානි විද්‍යාලයේ ආචාර්ය මණ්ඩලයට එක්වීමට සමරකෝන් මහතාට අවස්ථාව ලැබිණි. ඒ වන විට එතුමාට වයස අවුරුදු 23 ක් පමණ විය.රවින්ද්‍රනාත් තාගෝර්තුමා තෙවැනි වරට ලංකාවට පැමිණීම මෙතුමාගේ දිවියේ ආනන්දනීය අවස්ථාවක් වීමට බලපෑවා යැයි කීවොත් එය නොරහසකි. එයට හේතුව එතුමාගේ මග පෙන්වීම යටතේ ඉන්දියාවේ ශාන්ති නිකේතනයට එක්වීමට ලැබීමය. ඒ 1936 දීය. එහිදී නන්දලාල් බෝස් යටතේ් චිත්‍ර ශිල්පය ප්‍රගුණ කළ මෙතුමා ශාන්තිදේවි ඝෝෂ් යටතේ සංගීතයේ පරතෙර සොයා පියමං කළේය. මෙතුමාගේ වෙනත් කලා නිර්මාණවල මෙන් චිත්‍ර වලින් පිළිබිඹු වූයේ ද දේශානුරාගයයි.ජාතිය පිළිබඳ වූ හැඟීම්බරිත බවයි. ගීතවලින් පිළිබිඹු වූ සුන්දර ගැමිකම, බෞද්ධ හැඟීමෙන් පිබිදුණු බව, චිත්‍රවල පවා අන්තර්ගත වූ බව බොහෝ දෙනාගේ හැඟීම වී ඇත. කාන්තා රූප නිරූපණයේදී පවා එතුමාගේ තෙලි තුඩින් ඒවා නිර්මිත වී ඇත්තේ සියුම් සාහිත්‍යමය බවක් ධ්වනිත කරවමිනි. මෙරට ජනතාව අතර එතරම් ප්‍රකට නැතත් ආනන්ද සමරකෝන් මහතා ගෝවේ, බොම්බාය, මලයාව, නවදිල්ලිය, අලහාබාද්, බැංගලෝර්, සිංගප්පූරුව, ලක්නව්, ක්වාලාලම්පූර් වැනි ප්‍රදේශවල චිත්‍ර ප්‍රදර්ශන පවා පවත්වා තිබේ.පිළියන්දල, වෑවල රජයේ විදුහලේ ඉගෙනුම ලබමින් සිටින සංධියේදී පාසල අසලින් ගලා බසින සුන්දර වූ ‘වේරැහැ’ ගඟ සිහිපත් කරමින් ලියූ ගීතය තමන් තුළ සැඟව පැවති නිසඟ සහජ කුසලතා ඔප් නැංවීමක් ම විය. ගණිත ගුරුවරයාගේ උදහසට ලක්වී එතෙක් කුරුටු ගෑ ගීය පන්තිය ඉදිරියේ ගැයීමට ඔහුගේ අණ නිකුත් වූයේ ගුරුවරයා උදහසට ලක්වීම හේතුවෙනි.එහෙත් ඒ ගීය ගැයීමෙන් එතුමා පළ කළ කුසලතා නිසා ගුරුවරයා විමතියට පත් විය. ගීත රචකයකු විදිහට පමණක් නොව ළමා ගායන ශිල්පියකු ලෙස එදා පෑ පෙළහර ගුරුවරයා විමතියෙන් ඇලලීමට සමත් විණි. එතැන් සිට පාසල් මිතුරන් අතරේ ළමා ගායකයකු ලෙස කළ එළි බැසීමට ඔහුට හැකි විය. පසු කලෙක ප්‍රකට ගායන ශිල්පියකු බවට පත් කිරීමට ගී පද රචකයකු වීමට එම දක්ෂතා හේතුවක් වූ බව පෙනේ. මෙය සැබැවින්ම එතුමාගේ දිවියේ දෛවෝපගත සිදුවීමක් යැයි කීවොත් එය නිවැරැදිය.සමරකෝන් මහතා ජාතික ගීය ලියා ඇත්තේ ඉන්දියාවේ සිට ලංකාවට ගුවනින් පැමිණෙන අතරවාරයේදීය. ඒ. සී. පී. ජයසුරිය නමැති අයෙකු දේශාභිමානී ගීයක් කරන්නැයි කළ ඉල්ලීමට සාවධානව සවන් යොමු කිරීමක් වශයෙනි. 1940 ඔක්තෝබර් 20 වැනි දින මහ රාත්‍රියේදී මේ ගීතයේ උත්පත්තිය සිදු විය.එවකට ගාල්ල මහින්ද විද්‍යාලයේ සංගීත ගුරුවරයා ලෙස සේවය කරමින් සිටි මෙතුමා මේ ගීය ප්‍රථමයෙන්ම ගැයීම සඳහා ගාල්ල මහින්ද විද්‍යලායේ සිසුන්ට ඉඩකඩ ලබාදී තිබුණි. පසුව කව් ගී පබැදුම් එක්කර ඉදිරිපත් කළ ‘කුමුදුනී’ නිර්මාණ එකතුවට ‘නමෝ නමෝ මාතා’ නැමැති ගීය එක්තැන් කර තිබේ. පසුව 1950 ජාතික ගීය සඳහා දීප ව්‍යාප්තව පැවැත්වූ තරගයට මේ ගීය ඉදිරිපත් කරනු ලැබුවේ සමරකෝන් මහතාගේ ප්‍රිය බිරියයි. එයට හේතු වූයේ එවකට එතුමා ඉන්දියාවේ වාසය කළ නිසාය.සමරකෝන් මහතාගේ අනුදැනුම යටතේ ඉදිරිපත් කළ ‘නමෝ නමෝ’ ගීතය අවසන ජාතික ගීය ලෙස තේරී පත් විණි. මෙය ජාතික ගීය ලෙස නිර්දේශ කරනු ලැබුවේ එවකට ග්‍රාම සංවර්ධන ඇමැති වූ ශ්‍රීමත් ඔලිවර් ගුණතිලක මහතාය. 1951 දී කළ එම නිර්දේශය එම වසරේ නොවැම්බර් 22 දින කැබිනට් මණ්ඩලය මගින් සම්මත කෙරිණි. මේ පිළිබඳ වූ නිල නිවේදනය 1952 මාර්තු 22 වැනි දින ප්‍රකාශයට පත් කර ඇත.‘නමෝ නමෝ’ ගීය 1946 දී හිස් මාස්ටර් වොයිස්ලේබලය යටතේ WN 11 දරන තැටියට ඇතුළත් කර තිබේ. කෙසේ වෙතත් ජාතික ගීය ලෙස මේ ගීතය තේරී පත්වීමෙන් අනතුරුව එතුමන්ට රු. 2500 ක මුල්‍යමය ත්‍යාගයක් හිමිවී ඇත. තමන් ප්‍රකාශයට පත් කළ කෘතියක ඇති ගීයක් බව පවසමින් තෑගි මුදල් ඉල්ලා පොත් ප්‍රකාශක නඩු දැමීමටද පසුබට නොවිණි.මේ සමයේ මේ සිදුවීම නිර්දය ලෙස විවේචනය කරමින් කාටුන් ඇදීමට පවා සමහරු උත්සාහ කළේය. ජාතික ගීයේ ගණ වැරැදි බවත් අපායාක්ෂරයකින් (නමෝ නමෝ හි ‘න’) ආරම්භ වී ඇති නිසා රටට විනයක් වන බවක් පවසමින් සමහරු ‘නමෝ නමෝ’ යන්නට පෙර ශ්‍රී ලංකා මාතා යන වදන් එක් කර රචකයාගේ නිර්මාණය වෙනස් කිරීමත් මෙතුමාගේ සිත් තැවුලට පත් කිරීමට හේතු විය.ආණ්ඩු පෙරළියට ගීයේ වස් වැදීම හේතුවී ඇති බවත් ගීයේ මුලට එන ‘න’ අක්ෂරය අසුබ නිසා ඩී. එස්. සේනානායක මහතා මිය ගිය බවත් එකට සිදු වූ බොහෝ විපත්වලට මෙය හේතුවක් බව පැවසීමත් සමරකෝන් මහතාගේ ජීවිතය කලකිරවීමට හේතුවක් විණි. මේ බව එතුමා එවකට සිටි විපක්ෂ නායකවරයා වූ ඩඩ්ලි සේනානායක මහතාට 1962 අප්‍රේල් 3 දාතමින් යුතුව යැවූ ලිපියක පවා සඳහන්ව තිබේ.1957 දී තමන්ව රැකියාවෙන් නෙරපා යැවීම පවා සමරකෝන් මහතාගේ ජීවිතයට වද දුන් කරුණක් විය. ගුවන් විදුලි, ග්‍රැමෆෝන් ගීත කලාවට නව පණක් දුන් ‘පුංචි සුදා සුදු කැටියා කොයිබද උදයේ, විලේ මලක් පිපිලා කදිමයි, සුනිල ගුවනෙ පායා දිලෙන්නා, කෙල්ලනි නුඹලා දන්නෙ නටන්නයි, බැස සීතල ගඟුලේ, සිරු සරු සාර කෙතේ, පොඩි මල් එතනෝ, පුදමු මේ කුසුම්, ඇසේ මධුර ජීවනයේ ගීතා, සුමනෝ පොඩි සුමනෝ, එන්නද මැණිකේ මමත් දියඹටා, විලේ මලක් පිපිලා’ වැනි බොහෝ ගීත රසිකයාට පුද දී එපමණක් නොව රටට ජාතික ගීයක් පුද කර එතුමාණන්ට අවාසනාවන්ත ලෙස සිය ඉරණම් ගමන යාමට සැලැස්වීය. කොළඹ ජාතික රෝහලේ 23 වැනි වාට්ටුවේ නිදි පෙති පානය කිරීම නිසා රෝගාතුරව සයනයේ වැතිර සිටි සමරකෝන් මහතා 1962 අප්‍රේල් 05 වැනිදා සවස 6.15 ට පමණ අපෙන් සදහටම වෙන්ව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101192</link>
    <topic>කණ්ඩලම වැව් බැම්මේ මාරක රිය අනතුරක්</topic>
    <author>ඉන්දික පොල්කොටුව සහ දඹුල්ල සමූහ ආනන්ද දසනායක සහ සීගිරිය විශේෂ</author>
    <content>කණ්ඩලම වැවේ වාන මතදී ඊයේ උදේ 10.00 ට පමණ ලංගම බස්රථයක්, අත්ට්‍රැක්ටරයක් හා යතුරු පැදියක් එකිනෙකට ගැටීමෙන් යතුරු පැදියේ ගමන් ගත් පියා සහ මාස දෙකක දරුවකු මියගොස් ඇත. අනතුර සිදු වූ ස්ථානයේම යතුරු පැදිය පැද වූ පියා මියගොස් සිටි අතර දියේ වැටී සිටි දරුවා අතුරුදන්ව සිට පසුව සිරුර හමු වී තිබේ. දරුවාගේ මව තුවාල ලබා දඹුල්ල රෝහලට ඇතුළත් කොට තිබේ.මෙසේ මියගොස් ඇත්තේ එච්. එම්. ඩබ්ලිව්. ගුණතිලක (30) හා තුවාල ලබා ඇත්තේ උදේනි හේරත් (24) ය. යතුරු පැදිය හා අත් ට්‍රැක්ටරය දඹුල්ල ප්‍රදේශයේ සිට කුඹුක්කදන්වල දක්වා යමින් සිටි අතර බස්රථය වෑවල වැව සිට දඹුල්ල දක්වා ධාවනය වෙමින් තිබියදී මේ අනතුර සිදුව තිබේ.වාන් වතුර අඩු කිරීම සඳහා වැවේ සොරොව් කීපයේම දොරටු විවෘත කිරීමට ශ්‍රී ලංකා මහවැලි අධිකාරියේ නිලධාරීන් දැනටමත් පියවර ගෙන තිබේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101193</link>
    <topic>ශ්‍රී ලංකා ගණිත ගුරුවරුන් 200ක්පකිස්තානයට ඉල්ලයි</topic>
    <author>ෆවුස් මොහොමඩ්</author>
    <content>ශ්‍රී ලංකාවේ ගණිත ගුරුවරුන් 200 ක් ලබා දෙන ලෙස පකිස්තානු ජනාධිපති අසිෆ් අල් සර්දාරි මහතා කතානායක චමල් රාජපක්‍ෂ මහතාගෙන් ඉල්ලීමක් කර තිබේ. කතානායක ඇතුළු මැති ඇමැතිවරුන් කණ්ඩායමක් පසුගියදා පකිස්තානයේ සංචාරයක නියැළුණු අවස්ථාවේදී මෙම ඉල්ලීම කර තිබේ.එම පිරිස කරච්චි නුවර දී හරසරින් පිළිගත් පකිස්තාන ජනාධිපතිවරයා කරුණු හතරක් මත ශ්‍රී ලංකා ජනාධිපතිවරයාට තමා ගෞරවය දක්වන බව ද කීවේය.තිස් වසරක යුද්ධය නිමාවට පත්කිරීම, ත්‍රස්තවාදය තුරන් කිරීම, ශ්‍රී ලංකාව තුළ වේගවත් සංවර්ධනයකට නායකත්වය ලබාදීම, ශ්‍රී ලංකාවේ සාක්ෂරතාව සියයට 99.9 දක්වා වර්ධනය කිරීම, ක්‍රිකට් ක්‍රීඩාව ලෝකයේ ඉහළ තලයකට ගෙන ඒමට ක්‍රියා කිරීම එම කරුණු හතර බව සර්දාරි මහතා කීය. මේ තත්ත්වය යටතේ ශ්‍රී ලංකාවේ ගණිත ගුරුවරුන් 200 ක් ලබාගැනීමට හැකි වුණහොත් එය සතුටට කරුණක් බව ද ජනාධිපතිවරයා කීය.කරච්චි නුවර සිට ඉස්ලාමාබාද් ගිය ශ්‍රී ලංකා නියෝජිත පිරිස පකිස්තාන් අග්‍රාමාත්‍ය යුසුප් රීසා ජෙයලාන් මහතා විසින් පිළිගනු ලැබීය. යුද සමයේ ශ්‍රී ලංකාවට දුන් සහාය අමතක නොවන බව කථානායක චමල් රාජපක්‍ෂ මහතා මෙහිදී අගමැතිවරයාට සිහිපත් කළේය.”දෙරට අතර මිත්‍රත්වය ඉතා ශක්තිමත්. සහල් සහ සිමෙන්ති ඉතා ඉක්මනින් ශ්‍රී ලංකාවට ලබාදීමට කටයුතු කරනවා. ශ්‍රී ලංකාව පුදුම සහගත ලෙස ප්‍රගතියක් පෙන්නුම් කරනවා” යයි මෙහිදී පකිස්තාන අග්‍රාමාත්‍යවරයා කීය. මෙහිදී අදහස් දැක්වූ පාර්ලිමේන්තු මන්ත්‍රී ඒ. එච්. එම්. අස්වර් මහතා ශ්‍රී ලංකාවේ රාජ්‍ය නායකයාගේ ඒකායන අධිෂ්ඨානයත්, නිවැරදි නායකත්වයත්, ජාත්‍යන්තර බලවේග හමුවේ ප්‍රදර්ශනය කරන නිර්භීතභාවයත් හේතුවෙන් ශ්‍රී ලංකාව ශීඝ්‍ර සංවර්ධන මාවතකට යොමුවූ බව කීය.කතාවට පමණක් සීමා නොකළ මහින්ද චින්තනය ක්‍රියාවට නැංවීම ඊට හේතු වූ බව ද අස්වර් මහතා කීය.අස්වර් මහතා මෙහිදී මහින්ද චින්තනයේ ඉංගී‍්‍රසි පිටපතක් පකිස්තාන අගමැතිට පරිත්‍යාග කළේය.ශ්‍රී ලංකා දූත පිරිසට පකිස්තානයේ දී ඉතා වැදගත් ස්ථාන කීපයක් නැරඹීමේ අවස්ථාව ද උදා වී තිබිණි.ෙඓතිහාසික තක්ෂිලා නුවර දී පුරාවස්තු දැකබලා ගත් දූත පිරිස බුදුරජාණන් වහන්සේගේ හා අශෝක රජුගේ කාලයේ නටබුන්, ශිලා ලිපි හා බුදුපිළිම රාශියක් නැරඹූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101194</link>
    <topic>සත්පුරුෂ සිල්සුවඳ</topic>
    <author>බටුවන්හේනේ බුද්ධරක්ඛිත නාහිමි</author>
    <content>න පුප්ථගන්ධෝ පටිවාතමේති න වන්දනං තගරමල්ලිකා වා සතංව ගන්ධෝ පටිවාතමේති සබ්බා දිසා සප්පුරිසෝ පවාති (ධම්මපදය, පුෂ්පවර්ගය, 11 වැනි ගාථාව)පින්වත්නි,එම ගාථාවේ අර්ථය මෙසේයි.සාමාන්‍ය මල් සුවඳ සඳුන් තවරලා යන සුවඳ උඩු සුළඟට නොයයි. සත්පුරුෂයන්ගේ සිල් සුවඳ උඩු සුළඟට යයි. සත්පුරුෂයාගේ සිල් සුවඳ සැම දිසාවෙහිම පැතිරෙයි.2600 සම්බුද්ධ ජයන්තියට පෙළ ගැසෙන මේ මොහොතේ අප හැමදෙනාම පිළිවෙත්වල පිහිටා ඒවා අඛණ්ඩවම පවත්වාගෙන යන්නට උත්සුක වුවහොත් පුද්ගලයා සත්පුරුෂ භාවයට පත්වී ඒ සුවඳ දිසාන්ත කරා විහිදයාම නිරන්තරයෙන්ම සිදුවන්නකි. එවන් තත්ත්වයක් උදාකර ගැනීමට මේ දුරුතු පුන් පොහෝ දා අපි හැමදෙනම අදිටන් කර ගනිමු.වර්ෂය ආරම්භ වීමේ පොහොය දුරුතු පොහොයයි. දුරු + අතු&gt; දුරුතු ලෙස සැදී ඇත. අර්ථසම්පන්නව දුර බැලීමේ ප්‍රඥාව ඇති කරගැනීම එහි අරුතයි. දොළොස් මසක් ආරම්භ වන අවස්ථාවක දොළොස් මස අර්ථපූර්ණව සපුරා ගැනීමට අප පුළුල් වූ දෘෂ්ටිකෝණයකින් යුක්තව තමා මෙන් සෙස්සන් ගැන ද බැලිය යුතුය.දුරුතු පොහොය අපට සුවිශේෂිත වන්නේ මේ මනරම් දිවයිනට ගෞතම බුදුරදුන්ගේ ප්‍රථම වැඩමවීමයි.ලොව්තුරා සම්මා සම්බුදු පදවියෙන් අබිසෙස් ලබා නව මසකින් පසු දුරුතු පුන් පෝදා උරුවෙල කාශ්‍යප – නදී කාශ්‍යප – ගයා කාශ්‍යප යන තුන්බෑ ජටිලයන් ප්‍රධාන දහසක් සවුවන් මිසදිටු මඟින් සමිදිටු මඟට හරවා ආර්ය සංඝයා බවට පත් කළේය. ජටිලයන් ප්‍රධාන දහසක් සවුවන් මිසදිටු මඟින් සමිදිටු මඟට හරවා ආර්ය සංඝයා බවට පත් කළේය. ජරුතු පුන් පොහෝය ඒ අතින් ද සුවිශේෂිතය.ඉන් අනතුරුව හෙළදිව මහියංගනයේ මහවැලි ගඟ අසබඩට වැඩමවා පුන්සඳ මඬලක් සේ සවණක් ගන බුදුරැස් විහිදුවා බුදුරදුන් වැඩ සිටියේත් මේ දුරුතු පොහෝදාය. බුද්ධ ධර්මයේ මුඛ්‍ය පරමාර්ථය වන්නේ සත්ත්වයා නිවනට පිවිසවීමයි. දුකෙන් පිරි සත්ත්වයාට සුගති මාර්ගය පෙන්වා සසරින් එතෙර වීමට ප්‍රඥාව උදාකිරීමයි. බුදුසමයෙන් සිදුකරන්නේ ඒ අනුව දුරුතු පොහොය පාදක කරගෙන පිළිවෙතින් පෙළගැසී නිවනට පිවිසීමට අදිටන් කරගනිමු.සියලු සත්ත්වයෝ නිදුක් වෙත්වා !.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101195</link>
    <topic>හලාවත මාළු වෙළෙඳ පොළඑකම යුද පිටියක් වෙයි</topic>
    <author>විජයානි එදිරිසිංහ, ඒ. ප්‍රනාන්දු – බංගදෙණිය විශේෂ සහ ඊ.සී.ප්‍රනාන්දු මුන්නේෂ්වරම සමූහ</author>
    <content>හලාවත වැල්, ධීවර ගම්මානයේ වැසියන් දහසක් පමණ එකතු වී ඊයේ (18) පෙරවරුවේ හලාවත මාළු වෙළෙඳපළ වටකර සිදුකළ ප්‍රහාරයකින් කිහිප දෙනකු තුවාල ලබා වාහන හයකට බරතළ හානි සිදුවී තිබේ. පැය 2 - 3 ක් පමණ එම ප්‍රහාරය සිදුවූ බව පොලිසිය පවසයි.දෙපිරිසක් අතර මීට පෙර සිදුවී තිබූ සුළු ආරවුලක් දුරදිග යාමෙන් මේ මහා ගැටුම සිදුවී ඇතැයි පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවැසීය.‘වැල්ල’ ගමේ තරුණයකුට මාලු වෙළෙඳපළේ පුද්ගලයෙක් පහර දී සුළු තුවාල වී තිබේ. මොහු රෝහල්ගත කර සිටියදී ඊයේ පෙරවරුවේ වැල්ල ගම්මානයේ වැසියන් පොලු මුගුරු ඇතිව පැමිණ පහරදීම සිදුකර ඇත.හලාවත ප්‍රදේශය බාර පොලිස් අධිකාරී මැදිසිංහ මහතා ඇතුළු පොලිස් කණ්ොයම් කීපයක් පැමිණ ගැටුම මර්ධනය කර තිබේ.එම පහරදීමෙන් තුවාල ලැබූ දෙදෙනෙක් රෝහල්ගත කර ඇත. තවත් පිරිසක් බාහිර ප්‍රතිකාර ලබා තිබේ. දෙදෙනෙක් අත්අඩංගුවට ගෙන ඇත.පොලිස් අධිකාරී වැදිසිංහ මහතාගේ උපදෙස් මත සිද්ධිය සම්බන්ධව පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101196</link>
    <topic>හිටිහැටියේ ඇද වැටුණුගඩලාදෙණිය ඉපැරැණි නුග ගස</topic>
    <author>කඩුගන්නාව සමූහ</author>
    <content>ඓතිහාසික ගඩලාදෙණිය රජමහා විහාර භූමියේ පිහිටා තිබූ ඉතා පැරැණි නුග ගස ඊයේ (18) පාන්දර 5 ට පමණ සම්පූර්ණයෙන්ම බිමට ඇද වැටී ඇත. පිළිමතලාව දවුලගල මාර්ගයට ගස පතිතවීම නිසා දවුලගල මාර්ගයේ වාහන ගමනාගමනය සම්පූර්ණයෙන්ම ඇනහිට තිබිණි.මේ ගස විහාරස්ථානයේ බෝධි වෘක්ෂය තරම්ම පැරැණි බවද යටත් පිරිසෙයින් වසර 700 ක් වත් පැරණි බව ජනප්‍රවාදයේ පවත්නා බවද විහාරාධිකාරී ඇකිරියේ අරියභක්ති හිමියෝ පැවැසූහ. ගස වැටීමෙන් කිසිවකුටවත් අනතුරක් සිදුව නැති අතර දුරකථන සහ විදුලි රැහැන්වලට අලාභහානි සිදු වී තිබේ. ගස ඉවත් කිරීමේ කටයුතු මහාමාර්ග දෙපාර්තමේන්තුවේ නිලධාරීන් හා ප්‍රදේශවාසීන් එක්ව සිදුකරමින් සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101197</link>
    <topic>වෙළෙඳ දැන්වීම්වලදීභාණ්ඩ මිල සඳහන් කිරීම අනිවාර්ය කෙරේ</topic>
    <author>නුවන් කොඩිකාර</author>
    <content>යම් භාණ්ඩයක් මුද්‍රිත විද්යුත් හෝ ඉලෙක්ටෙ‍්‍රානික් මාධ්‍යයක ප්‍රචාරය කරන්නේ නම් එම භාණ්ඩයේ සිල්ලර මිල වෙළෙඳ දැන්වීමේ සඳහන් කිරීම රජය මගින් අනිවාර්ය කර තිබේ.ඒ අනුව නව නීතිය පෙබරවාරි මස 01 වැනි දින සිට බල පැවැත්වෙන අතර ඊට අදාළ ගැසට් පත්‍රය සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාගේ උපදෙස් පරිදි නිකුත් කර තිබේ.භාණ්ඩයක් හෝ භාණ්ඩවල එක් එක් මෝස්තරයක්, ප්‍රමාණයක, වර්ණයක හෝ ශ්‍රේණියක සිල්ලර මිල වෙන් වෙන් වශයෙන් දැක්වෙන පරිදි නිෂ්පාදනය, ආනයනකරු, නියෝජිතයා, බෙදාහරින්නා, වෙළෙන්දා සඳහන් කළයුතු වේ.සියලුම නිෂ්පාදකයන්ට, ආනයනකරුවන්ට, නියෝජිතයන්ට බෙදාහරින්නන්ට හා වෙළෙන්දාට මෙහි විධි විධාන අනිවාර්ය බව ගැසට් පත්‍රයේ සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101198</link>
    <topic>ගංවතුරට හසු වී‘අලි පැටවු’ 6ක් මිය ගිහින්</topic>
    <author>වෝල්ටර් දයාරත්න – අනුරාධපුර දිසා විශේෂ සහ උපාලි තිලකරත්න – අනුරාධපුර අධිකරණ</author>
    <content>පසුගිය දිනවල පැවැති ජලගැලීම් හේතුවෙන් වල් අලින් හය (06) දෙනකු මියගොස් ඇතැයි වනජීවි දෙපාර්තමේන්තුව සඳහන් කරයි. මේ අනුව වයඹ වනජීවි කලාපයට අයත් ගිරිතලේ, මින්නේරිය, හබරණ හා කවුඩුල්ල ප්‍රදේශවලින් අලින් හතර (04) දෙනෙක් ද නැඟෙනහිර පළාතට අයත් ගෝමරන්කඩවල, සේරුවිල ප්‍රදේශවලින් අලින් දෙදෙනකු (02) ද මෙසේ ජීවිතක්ෂයට පත්ව ඇත.මියගිය අලින් හය දෙනා ම කුඩා පැටවුන් වීම විශේෂත්වයක් බව වනජීවි නිලධාරින් පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n1101199</link>
    <topic>ඉන්දියානු රජයේ දෙවන සහනාධාර තොගය ශ්‍රී ලංකාවට ළඟාවෙයි</topic>
    <author/>
    <content>ශ්‍රී ලංකාවේ මෑත දී ඇති වූ ගංවතුරෙන් අවතැන් වූ සහ විපතට පත් ජනතාව සඳහා ඉන්දීය රජය විසින් ප්‍රකාශයට පත්කරන ලද ඇමරිකානු ඩොලර් මිලියනයක් වටිනා සහනාධාර පැකේජයට අයත් ටොන් 30 ක් පමණ වූ දෙවන සහනාධාර තොගය රැගත් ඉන්දීය ගුවන් හමුදාවට අයත් ගුවන් යානය පෙරේදා (17) කොළඹට ළඟා විය.මෙම සහනාධාර තොගයට වියළි සලාක (සීනි සහ මාංශ භෝග), ක්ෂණිකව භෝජනය කළ හැකි ආහාර, කිරි පිටි, මෙට්ට සහ ජලය පිරිසිදු කිරීමේ උපකරණ කට්ටල සහ ජලය පිරිසිදු කිරීමට ගන්නා පෙති යනාදිය අඩංගු වන අතර එය ශ්‍රී ලංකා රජයේ ආපදා කළමනාකරණ අමාත්‍යාංශයට භාර දෙන ලදී. මීට පෙර, එනම් පසුගිය ජනවාරි 15 වෙනි දින ඉන්දීය මහ කොමසාරිස් අශෝක කේ. කාන්ත මහතා, ආර්ථික සංවර්ධන අමාත්‍ය බැසිල් රාජපක්‍ෂ මහතා සමඟ මඩකළපු ප්‍රදේශයට ගොස් ප්‍රථම ඉන්දීය සහනාධාර තොගය ගංවතුරෙන් විපතට පත් ජනතාව අතර බෙදා දීමට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011910</link>
    <topic>“ෆේස්බුක්” වෙබ් අඩවිය ගැනමහජන පැමිණිලි 350ක්</topic>
    <author>ජීවනී පතිරණ</author>
    <content>ඉකුත් මාස 6 තුළදී ෆේස් බුක් (Face Book) සම්බන්ධ මහජන පැමිණිලි 350කට අධික ප්‍රමාණයක් ලැබී ඇතැයි ශ්‍රී ලංකා පරිගණක හදිසි ප්‍රතිචාර සංසදයේ (MG) ජේ්‍යෂ්ඨ තොරතුරු ආරක්ෂක ඉංජිනේරු රොහාන් පල්ලියගුරු මහතා පවසයි.මෙසේ ලද පැමිණිලි වලින් වැඩි ප්‍රමාණයක් තමන්ගේ නමින් තවත් අයෙකුට අපහාස කිරීම, මුරවචන (pass Word) සොරකම් කර මුදල් ලබාගැනීම වැනි වංචා සහගත ක්‍රියාවන් බව ඒ මහතා සඳහන් කරයි.මේ අතර විවිධ අන්තර්ජාලයන්හි දත්ත වෙනස් කිරීම සම්බන්ධයෙන් ද “සර්ට්” වෙත පැමිණිලි 10කට ආසන්න ප්‍රමාණයක් වාර්තා වී තිබේ. ක්‍රෙඩිට් කාඩ් සොකරම් සම්බන්ධයෙන් පැමිණිලි 03ක් පමණ වාර්තා වී ඇති අතර, ඒ සම්බන්ධ වැඩිදුර පරීක්ෂණ අපරාධ පරීක්ෂණ දෙපාර්තමේන්තුව සමඟ සිදු කරගෙන යන බව පල්ලියගුරු මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011911</link>
    <topic>ධීවර ප්‍රජා අතිරේකය යළි ‘දිනමිණේ’</topic>
    <author>ඡායාරූපය - තුෂාර ප්‍රනාන්දු</author>
    <content>සීමාසහිත එක්සත් ප්‍රවෘත්ති පත්‍ර සමාගම සහ ධීවර හා ජලජ සම්පත් අමාත්‍යාංශය ඒකාබද්ධව “දිනමිණ” පුවත්පත සමඟ නිකුත් කරන “ඔරුවැල්ල” ධීවර අතිරේකයට අදාළ ගිවිසුම් පිටපත් එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා වෙත ධීවර හා ජලජ සම්පත් ඇමැති රාජිත සේනාරත්න මහතාගේ මාධ්‍ය ලේකම් ශාස්ත්‍රපති දයා ශ්‍රී නරේන්ද්‍ර රාජපක්ෂ මහතා පිරිනැමූ අවස්ථාව.මේ අවස්ථාවට එක්වූ “දිනමිණ” ප්‍රධාන කර්තෘ මහින්ද අබේසුන්දර, “ඔරුවැල්ල” සම්බන්ධීකරණ වෙනුවෙන් කළමනාකරණ කර්තෘ (නිර්මාණ හා සැලසුම්) සමන්ත කරුණාසේකර, ඔරුවැල්ල සංස්කාරිකා බුද්ධිකා ඉඹුලාන මහත්ම මහත්මීහුද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011912</link>
    <topic>තායි තරුණියන් තිදෙනෙක් ප්‍රවාහනය කළ ලක්‍ෂ 80 ක් වටිනා ජීප් රියක් දෙහිවලදී පැහැරගෙන</topic>
    <author>සුරන්ජිත් පෙරේරා</author>
    <content>තායි තරුණියන් තිදෙනෙකු ප්‍රවාහනය කළ සුඛෝපභෝගී ජීප් රථයක් පැහැරගෙන ගොස් ඇති බව දෙහිවල පොලිසිය කියයි.අලුයම 2 ට පමණ ගල්කිස්ස වටරප්පල පාර අසලදී මෙම ජීප් රථය අවහිර වන සේ නතර කළ මෝටර් රථයකින් බැස ආ තරුණයින් දෙදෙනෙකු ගිනි අවියක් එල්ලකොට ජීප් රථයට ගොඩ වී දෙහිවල කව්ඩාන පාරේ පිහිටි මාර්ගයක් අසලට රැගෙන ගොස් රියදුරු වූ අයිතිකරුට පහර දී තරුණියන්වද මගට ඇද දමා මෙම පැහැර ගැනීම සිදුකළ බව ජීප් රථයේ අයිතිකරු දෙහිවල පොලිසියට ඊයේ අලුයම පැමිණිල්ල කර ඇත.ලක්‍ෂ 80 ක් පමණ වටිනාකම ඇති මෙම රථයේ අයිතිකරු විසින් ගල්කිස්සේ ප්‍රසිද්ධ හෝටලයක පවත්වාගෙන යන සම්භාහන ආයතනයේ සේවයේ නියුතු මෙම තරුණියන් තිදෙනාව නිවෙසට ඇරළීම සඳහා ප්‍රවාහන පහසුකම් ලබා දෙමින් සිටියදී මෙම පැහැර ගැනීම සිදුකර ඇතැයි දෙහිවල පොලිසිය කියයි.මෙම රථයේ තිබුණු රුපියල් එක්ලක්‍ෂ පනස්දහසක මුදලක් සහ ජංගම දුරකථන 5 ක් ද, රථය පැහැර ගත් පිරිස රැගෙන ගොස් ඇති බව ද පැමිණිල්ලේ සඳහන් වන බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011913</link>
    <topic>ලිබර්ටි ප්ලාසා ගණිකා නිවසේ හිමිකාරිය තවදුරටත් රිමාන්ඩ්</topic>
    <author>කුමුදු හෙට්ටිආරච්චි</author>
    <content>කොල්ලුපිටිය ලිබර්ටි ප්ලාසා ගොඩනැගිල්ලේ නිවාස සංකීර්ණයක ගණිකා නිවසක් පවත්වාගෙන ගිය බව කියන ප්‍රධාන සැකකාරිය වෙනුවෙන් ඉදිරිපත් කළ ඇප අයදුම ඊයේ (18) ප්‍රතික්‍ෂේප කළ කොළඹ කොටුව මහේස්ත්‍රාත් ලංකා ජයරත්න මෙනෙවිය සැකකාරිය ලබන 01 වැනිදා තෙක් තවදුරටත් රක්ෂිත බන්ධනාගාර ගතකිරීමට නියෝග කළාය.රෝස්මරී ජූඩ් පෙරේරා නමැති සැකකාරිය එසේ තවදුරටත් රක්ෂිත බන්ධනාගාර ගතකෙරුණි.ගණිකා නිවාසය වැටලීමේදී සැකපිට අත්අඩංගුවට ගත් කාන්තාවන් පස්දෙනෙක් දැනට අධිකරණ ඇප මත මුදාහැර සිටියි. අධිකරණයෙන් ලබාගත් සෝදිසි වරෙන්තුවක් මත වලාන දූෂණ විමර්ශන ඒකකය මගින් මෙම සුපිරි ගණිකා නිවාසය වටලා සැකකාරියන් අත්අඩංගුවට ගෙන තිබුණි.ප්‍රධාන සැකකාරිය පසුව සිදුකළ පරීක්‍ෂණවලදී අත්අඩංගුවට ගෙන තිබුණි. සිද්ධිය සම්බන්ධයෙන් වලාන දූෂණ විමර්ශන ඒකකය වැඩිදුරටත් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011914</link>
    <topic>ලංකාවට පැමිණෙමින් තිබූ නැවක්සෝමාලියානු කොල්ලකරුවන් පැහැර ගනී</topic>
    <author>මහින්ද අලුත්ගෙදර</author>
    <content>ශ්‍රී ලංකාව බලා පැමිණෙමින් තිබූ රසායන ද්‍රව්‍ය රැගත් නෞකාවක් සෝමාලියානු මුහුදු කොල්ලකරුවන් විසින් පැහැර ගෙන ඇතැයි වාර්තා වෙයි. මෙම නෞකාව දකුණු කොරියානු සමාගමකට අයත් වන අතර අරාබි මුහුදේ දී එය සෝමාලියානු මුහුදු කොල්ලකරුවන්ගේ අත්අඩංගුවට පත්ව ඇතැයි තානාපති ආරංචි මාර්ග පවසයි.දකුණු කොරියානු සමාගමකට අයත් එම නෞකාවේ කාර්ය මණ්ඩලය 21 දෙනෙකුගෙන් සමන්විත වූ අතර ඔවුන්ගෙන් 8 දෙනෙකු කොරියානු ජාතිකයන් බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011915</link>
    <topic>මොණරුන් මැරුවොත්වහාම අත්අඩංගුවට ගන්න</topic>
    <author>තෙන්නකෝන් කුලසේකර</author>
    <content>මොණර දඩයමේ යෙදෙන්නන් වහාම අත්අඩංගුවට ගෙන අධිකරණයට ඉදිරිපත් කරන ලෙස ගොවිජන සේවා හා වනජීවී ඇමැති එස්. එම්. චන්ද්‍රසේන මහතා වනජීවී නිලධාරීන්ට නියෝග කළේය.දිවයිනේ වියළි කලාපයේ වනාන්තර ලඳු කැලෑ හා ගම්මාන ආශ්‍රිතව නිදහසේ සැරිසරනා මොණරුන් මරා මස් අලෙවි කිරීමේ ජාවාරමක් පිළිබඳ ගොවි සංවිධාන විසින් අමාත්‍යවරයා දැනුවත් කරනු ලැබීමෙන් පසු මොණර දඩයම්කරුවන් මස් අලවි කරන්නන් පමණක් නොව මස් ව්‍යාංජන සකසන ඉහළ පෙළේ හෝටල් හිමියන්ද අත්අඩංගුවට ගෙන අධිකරණයට ඉදිරිපත් කරන ලෙස ඇමැතිවරයා වනජීවී නිලධාරීන්ට නියෝග කර ඇත.වනාන්තර ලඳු කැලෑ ගොවි ගම්මාන ආශ්‍රිතව රංචු පිටින් සැරිසරන මොණරුන් මරා මස් අලවි කිරීමේ රහසිගත ජාවාරමක් කලක පටන් පවතින බවත් විශේෂයෙන්ම අනුරාධපුර හා පොළොන්නරු ප්‍රදේශයන්හි සංචාරක හෝටල්වල මොණර මස් සඳහා ඉහළ ඉල්ලුමක් පවතින බවත් ගොවි සංවිධාන පරිසරවේදීහු සහ මහජනතාව නිතර නිතර පැමිණිලි කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011916</link>
    <topic>අවතැන්වූවන්ට පිහිටවන්නමිලියන 152 ක චීන ආධාර</topic>
    <author>මහින්ද අලුත්ගෙදර</author>
    <content>ජල ගැලීම් හේතුවෙන් විපතට පත් ශ්‍රී ලාංකිකයන්ට සහන සැළසීම සඳහා යුවාන් මිලියන 10 ක (රුපියල් මිලියන 152) හදිසි මානුෂීය ආධාරයක් ශ්‍රී ලංකාවට ලබා දීමට චීන රජය පියවර ගෙන ඇත.විපතට පත් ජනතාවට සහන සැළසීම සඳහා ශ්‍රී ලංකා රජය සහ විදේශ රටවල් මෙන්ම ජාත්‍යන්තර සංවිධාන ගෙන යන වැඩපිළිවෙළට ශක්තියක් වෙමින් මෙම ආධාරය ලබා දෙන බව චීන විදේශ කටයුතු ඇමැති යැන්ග් ජෙච් මහතා ප්‍රකාශ කර තිබේ.ශ්‍රී ලංකාව හා චීනය අතර තිබෙන දැඩි මිත්‍රත්වය හා ද්විපාර්ශ්වික සබඳතාව මේ තුළින් තව තවත් ශක්තිමත් වන බවද චීන විදේශ කටයුතු අමාත්‍යාංශය පැවසූ බව තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011917</link>
    <topic>ශ්‍රී ලංකාවේ විපතට පත් ජනතාව වෙනුවෙන් චාල්ස් කුමරු ජනපතිට තම කනගාටුව පළකරයි</topic>
    <author/>
    <content>ශ්‍රී ලංකාවේ ජල ගැලීම හේතුවෙන් විපතට පත් පවුල්වලට සිය බිරිඳ සහ තමන් කනගාටුව ප්‍රකාශ කරන බව බ්‍රිතාන්‍ය කිරුළ හිමි චාල්ස් කුමරු ජනාධිපති මහින්ද රාජපක්‍ෂ මහතා වෙත පණිවුඩයක් එවමින් පවසා තිබේ.මේ ව්‍යසන අවස්ථාවට මුහුණදීම සඳහා තමන් සෑම මොහොතකම ශ්‍රී ලංකාවාසීන් වෙනුවෙන් දෙවියන් නමදින බවත්, ධෛර්යමත් වී මෙම අවස්ථාවට මුහුණ දීම සඳහා අවැසි ශක්තිය එක්කරන බවත්, චාල්ස් කුමරු විසින් ජනාධිපතිතුමා වෙත එවූ පණිවුඩයේ වැඩිදුරටත් සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=n11011918</link>
    <topic>යුද හමුදාවෙන් පලාගොස් අපරාධ කළ දෙදෙනකු ආයුධ සමඟ අත්අඩංගුවට</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>යුද හමුදාවෙන් පලාගොස් සැඟවී සිටිමින් මංකොල්ලකෑම් හා අපරාධ ගණනාවකට සම්බන්ධ පුද්ගලයෙකු ඇතුªළු සැකකරුවන් දෙදෙනකු ගල්කිස්ස පොලිසිය මගින් අත්අඩංගුවට ගෙන ඇත.එම සැකකරුවන් විදේශීය රටක නිෂ්පාදිත ජීව අත්බෝම්බයක් සහ උල් පිහියක් ද සමඟ ව්‍යාජ අංක තහඩු යොදා ගත් යතුරු පැදියකින් ගමන් කරමින් සිිටියදී ගල්කිස්ස බඩෝඩ්විට පාලම අසල දී (17 දා) රාත්‍රි ගල්කිස්ස පොලිසිය මගින් අත්අඩංගුවට ගැනීම සිදුකර ඇත.එක් පුද්ගලයෙකු ඌරගස්මන්හන්දියේ පදිංචි වයස 31 වන යුද හමුදාවෙන් පලාගොස් සැඟවී සිටිමින් මංකොල්ලකෑම්, අපරාධ ගණනාවකට සම්බන්ධ දඬුවම් විඳී අයෙකු වන අතර අනෙක් පුද්ගලයා නුගේගොඩ ප්‍රදේශයේ පදිංචි වයස 30 ක අයෙකු බව පොලිසිය පවසයි.මෙම පුද්ගලයින් දෙදෙනා එකතුව කොහුවල, දෙහිවල, ගල්කිස්ස පොලිස් වසම් තුළ මහ මඟ ගමන් කරන කාන්තාවන්ගේ රන්මාල කඩාගෙන ගොස් ඇති අතර අත්අඩංගුවට ගන්නා විටත් කොල්ලකන ලද රන්මාලයක්ද ඔවුන් සන්තකයේ තිබී ඇත.මේ අනුව සැකකරුවන් දෙදෙනා රඳවා තබා ගෙන වැඩිදුර පරීක්ෂණ කටයුතු ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරි, සහකාර පොලිස් අධිකාරි ජයලත්, මූලස්ථාන පොලිස් පරීක්ෂක මහේෂ් පෙරේරා යන මහතුන්ගේ අධීක්ෂණ යටතේ අපරාධ අංශයේ ස්ථානාධිපති උප පොලිස් පරීක්ෂක තිස්ස සුගතපාල මහතාගේ උපදෙස් පරිදි පොලිස් සැරයන් 4158 තිලකරත්න, 65671 ලලිත් , පො.කො. 67067 නිෂානි, 84886 දිනේෂ් යන නිලධාරීන් මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101191</link>
    <topic>වරාගොඩ ආයුර්වේදයකැලෑවෙන් වැසිලා</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල වරාගොඩ නිදහස් ආයුර්වේද වෛද්‍ය මධ්‍යස්ථානය කැලෑවෙන් වැසීමට ඉඩහැර ඇතැයි ප්‍රදේශවාසීහු චෝදනා නගති.අත්තනගල්ල ප්‍රාදේශීය සභාවේ මූලිකත්වයෙන් 2003 වසරේ ආරම්භ කළ මෙම නිදහස් ආයුර්වේදයෙන් වරාගොඩ, වැලිකඩමුල්ල, හාල්පන්දෙණිය, නාවැටිය, ගොඩගම ආදී ගම්ප්‍රදේශවල ජනතාවට විශාල සේවයක් සිදුවී ඇත.කල්යෑමේ දී එම සේවය සතියේ එක් දිනක පැය හතරක කාලයකට එනම් සෙනසුරාදා පෙරවරු 8.30 සිට පස්වරු 12.30 ට සීමා වූ බවත් නමුත් මේ වන විට එම සේවය ද ප්‍රදේශයේ ජනතාවට අහිමිව ඇති බවත් ජනතාව පවසති. මේ පිළිබඳ අදහස් දැක්වූඅත්තනගල්ල ප්‍රාදේශීය සභා මන්ත්‍රී පී. කේ. ඩී. පතිරාජ මහතා - මේ ගම්වල අය දේශීය වෛද්‍ය ප්‍රතිකාරවලට තමයි වඩාත් කැමති එම ජනතාවගේ ඉල්ලීමක් නිසායි 2003 වසරේ දී මෙම ආයුර්වේදය විවෘත කෙළේ. වගකිවයුත්තන් මෙය නොසලකා හැර තිබීම ගැන ජනතාව අප්‍රසාදය පළ කරනවා.’මේ පිළිබඳ නිසි අවධානය යොමු කර නැවත ආයුර්වේදය විවෘත කර දෙන්නැයි ජනතාව ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101192</link>
    <topic>මතුගම දුෂ්කර පාසල්වලටගුරු පුරප්පාඩු</topic>
    <author>මතුගම සංචාරක</author>
    <content>මතුගම කලාප අධ්‍යාපන බල ප්‍රදේශයේ දුෂ්කර පාසල්වල ඉංග්‍රීසි ගුරු පුරප්පාඩු 44 ක් පවතින නිසා ඉංග්‍රීසි අධ්‍යාපන කටයුතු පවත්වාගෙන යාමේ අපහසුතාවයකට මුහුණ පා සිටිති.මේ තත්ත්වය නිසා සාමාන්‍ය පෙළ හා උසස් පෙළ සිසුන්ට ගැටලු රැසක් මතුවී ඇත.මෙයට ඉක්මන් පිළියමක් යොදන්නැයි මවුපියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101193</link>
    <topic>කුඩා ගස් වර්ග කැපීමෙන්පාරිසරික ගැටලු</topic>
    <author>හංවැල්ල විශේෂ – ඩබ්ලිව් නන්දසේන</author>
    <content>ලබුගම - කලටුවාව ජලාශ රක්ෂිතය හා ඒ අවට ඉඩම් වලින් අඩි 10 – 15 උසින්යුත් කුඩාගස්වර්ග ගොඩනැඟිලි කර්මාන්තය සඳහා මුක්කු ලෙස මහා පරිමාණ වශයෙන් කැපීම නිසා ජලාශ රක්ෂිතයට විශාල බලපෑමක් දිනෙන් දින සිදුවන බව ප්‍රදේශවාසීහු පෙන්වා දෙති.ලබුගම – කලටුවාව රක්ෂිතයට මායිම්ව පිහිටි තුම්මෝදර ඉළුක්ඕවිට, පඤ්ඤාගුල, බටහිර කලටුවාව, කඩුගොඩ, දිගන , වග ඉරිදාපල, වැලිකන්න, පැල්පොළ ආදී සීතාවක ප්‍රාදේශීය ලේකම් කොට්ඨාසයට අයත් ප්‍රදේශවල හා උඩගම, ගුරුලාන දඩෝර වැනි පාදුක්ක ප්‍රාදේශීය ලේකම් කොට්ඨාස මායිම්වන ප්‍රදේශවලද දිනපතා ගස් කැපීම සිදුවන බවත් ඒවා දිනපතා මහාමාර්ගයේ ප්‍රවාහනය කරන බවද ඔවුහු පෙන්වා දෙති.පාදුක්ක හා සීතාවක ප්‍රාදේශීය සම්බන්ධීකරණ කමිටු රැස්වීම් වලදීද මෙම පාරිසරික ගැටලුව නිතර සාකච්ඡාවට ලක්විය.මේ සම්බන්ධයෙන් රජයේ අවධානය වහා යොමුකර රක්ෂිතය හා ඒ අවට ඉඩම්වලින් දැව ඉවත් කිරීම සපුරා තහනම් කර රක්ෂිතය තහනම් ප්‍රදේශයක් බවට නීතිගත කරන්නැයි ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101194</link>
    <topic>නව බසයක් දෙන්නැයිඇමැතිගෙන් ඉල්ලති</topic>
    <author>හොරණ සමූහ</author>
    <content>හොරණ සිට මීමන බටුවිට මව්ගම ඔලබොඩුව හරහා ගෝනාපොළ හන්දිය දක්වා හොරණ ලංගම ඩිපෝවෙන් දවස පුරා ධාවනය කෙරෙන බස් රථය නිතරම කාර්මික දෝෂ නිසා ආපදාවන්ට ලක්වන හෙයින් නව බස් රථයක් ලබා දෙන්න යැයි ප්‍රදේශයේ මගීහු ප්‍රවාහන ඇමති කුමාර වෙල්ගම මහතාගෙන් ඉල්ලති.2009 වසරේ අප්‍රේල් මස ආරම්භ කළ ගැමිසැරිය බස් ව්‍යාපෘතිය යටතේ ලබා දුන් බස් රථය දැනට අබලන් තත්ත්වයට පත්වී නිතරම කාර්මික ආපදාවලට ලක්වන බව මගීහු පවසති.ප්‍රදේශවාසීන්ගේ පවුලේ වාහනය වශයෙන් සැලකෙන මවුගම බස් රථය අතරමගදී කාර්මික ආපදාවකට ලක්වුවහොත් මගී ජනතාවට ප්‍රධාන මාර්ගයන් වෙත කිලෝමීටර් 3 ක් හෝ 4 ක් ගමන් කිරීමට සිදුවේ.මෙම මාර්ගය අලුත්වැඩියා කිරීම් ද ලබන සතිය තුළ ආරම්භ කෙරෙන හෙයින් සුදුසු නව බස් රථයක් ලබා දෙන්න යැයි ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101195</link>
    <topic>රොබට් ගුණවර්ධනඅතුරු මාර්ගය අබලන්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>බත්තරමුල්ල සිට පැලවත්ත දක්වා රොබට් ගුණවර්ධන මාවත හරහා වැටී ඇති බස් රථ මාර්ගය දැඩිසේ අබලන්වී තිබේ.වසරකටත් වැඩි කාලයකින් නිසි අලුත්වැඩියාවක් නොකිරීම නිසා පාරේ වළවල් සෑදීම හේතුකොටගෙන කිසිම වාහනයක් ධාවනය කිරීමට නොහැකි තත්ත්වයකට පත්ව ඇත.මේ මාර්ගය පළාත් සභාව මගින් කාපට් කරන බවට බස්නාහිර පළාත් සභා මන්ත්‍රී ජගත් කුමාර මහතා විසින්ද ප්‍රකාශ කර ඇතැත් මෙතෙක් එයද ඉටුවී නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101196</link>
    <topic>දැදිගම සංස්කෘතික මධ්‍යස්ථානයේඉදිකිරීම් වැඩ අතරමඟ</topic>
    <author>කෑගල්ල දිස්ත්‍රික් සමූහ – දයාරත්න බණ්ඩාර</author>
    <content>දැදිගම පුරාවිද්‍යා කෞතුකාගාරය ඉදිරිපිට පෙර පාසලට යාබදව සංස්කෘතික මධ්‍යස්ථානයක් ආරම්භ කිරීමට මුල්ගල තබන ලද්දේ මීට හය වසරකට පෙරයි.2005 ජුලි මස 27 වැනි දින මුල්ගල් තබන ලද මේ ගොඩනැගිල්ල ඉදිකිරීමට රජයෙන් රුපියල් දහඅට ලක්ෂ අනූපන්දහසක මුදලක්ද වෙන්කර තිබේ.පසුව එහි වැඩ ආරම්භ කර ගොඩනැගිල්ල ඉදිකර උළු සෙවිලිකර දැනට කාලයක් ගතව ඇතත් ඉතිරි වැඩ කෙරෙන වගක් පෙනෙන්නට නැත.මුල්ගල තබන ලද අවස්ථාවේ ඒ ඉදිරිපිට ප්‍රදර්ශනය කළ නාම පුවරුව ගලවා යාබදව ඇති පෙර පාසල් ගොඩනැගිල්ලේ පිටුපස බිත්තියට හේත්තුකර තිබේ.කාලයක් මේ ගොඩනැගිල්ල වල්බිහිවී තිබියදී ඩෙංගු සතිය නිමිතිකරගෙන ප්‍රදේශයේ සමෘද්ධිලාභීන් විසින් මේ වටා ප්‍රදේශය සුද්ද පවිත්‍ර කරන ලදී.මේ පිළිබඳව වරකාපොළ ප්‍රාදේශීය මහ ලේකම් ප්‍රභාත් උදාකර මහතාගෙන් විමසූ විට පැවසුවේ මෙහි වැඩ ආරම්භ කිරීමට යෝජනා කර ඇති බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101197</link>
    <topic>මතුගම නගරයේ කාණු පද්ධති කැඩිලා :පදික වේදිකාවේ ගමන අවදානම්  </topic>
    <author>මතුගම සංචාරක</author>
    <content>මතුගම නගරයේ පදික වේදිකා ආශ්‍රිතව ඉදිකර ඇති කාණු පද්ධතිය හා පදික වේදිකා කැඩී බිඳී ගොස් ඉතාමත් අවදානම් තත්ත්වයක පවතී.මාර්ගය පුළුල් කිරීමේදී ඉදිකළ පදික වේදිකා නිසි ලෙස ඉදිකර නොමැති හෙයින් කොන්ක්‍රීට් ආවරණ කැඩී බිඳී ගොස් පදිකයන්ට එහි ගමන් කළ නොහැකි තත්ත්වයක් මතුවී තිබේ.කොන්ක්‍රීට් ආවරණ දැමීමට පෙර නිසි ලෙස ගොඩකර නොමැති හෙයින් ගිලා බැසිම්වලට ලක්ව වළවල් සෑදී ඇත.මේ ස්ථාන ඉතාමත් අනතුරුදායක ස්ථාන බවට පත්ව තිබේ.කොන්ක්‍රීට් ආවරණ කැඩී ගිය ස්ථානවල කාණු වල ජලය හිරවී රැඳී පවතී. මදුරුවන් බෝවන ස්ථානද වේ.මහ මග ගමන් ගන්නා ජනතාව පාසල් ළමයින් කාණු වලට ඇද වැටී මේ වන විට අනතුරු රාශියකට මුහුණ පා තිබේ.නගරය ආශ්‍රිතව මග දෙපස වාහන නවතා තැබීමද මහත් අවහිරයෙකි.මේ පදික වේදිකා ඉතාමත් කඩිනමින් සකස් කර දෙන ලෙස ප්‍රදේශවාසීන් ඉල්ලීම් කර ඇතත් මෙතෙක් ඉටු වී නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101198</link>
    <topic>කජු මිල ඉහළ ගිහින්</topic>
    <author>හෙනරත්ගොඩ සමූහ</author>
    <content>මේ වන විට දේශීය වෙළෙඳපළේ කජු කිලෝවක මිල රුපියල් 1700 දක්වා ඉහළ නැඟ තිබේ.දැනට පවතින අධික ලෙලි කජු හිඟය මෙන් ම රටේ පවතින අධික වර්ෂාව කජුමිල ඉහළ යෑමට බලපා තිබේ.මෙරට කජු වගාවෙන් විශාල කජු අස්වැන්නක් ඇත්තේ උතුරු හා නැගෙනහිර පළාත්වලය.එම ප්‍රදේශයන්ට මාස ගණනක් තිස්සේ අඛණ්ඩව ඇද හැලෙන ධාරානිපාත වර්ෂාව කජු හිඟය තවත් වර්ධනය කිරීමටත් ඒ නිසා කජු මිල ඉහළ යෑමටත් බලපා ඇති බව කජු කර්මාන්තකරුවෝ ප්‍රකාශ කරති.ගම්පහ දිස්ත්‍රික්කය ප්‍රධාන කොටගත් මෙරට කජු පිරිසැකසුම් කර්මාන්තයේ නිරත පිරිස පනස් දහස ඉක්මවති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r1101199</link>
    <topic>වෙන්නප්පුවේ උළු කම්හල්වැසී යෑමේ අවදානමක</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>මැටි හිඟකමින් වෙන්නප්පුව ප්‍රදේශයේ උළු කම්හල් 250කට ආසන්න ප්‍රමාණයක් වැසී යන අවදානමට පත්ව ඇති නිසා සේවකයන් දහස් ගණනකගේ රැකියා අහිමිවී යන තත්ත්වයකට පත්ව ඇත.සේවකයන්ට වැටුප් ගෙවා ගැනීමට නොහැකිව කම්හල් හිමියන් කම්හල් කඩා බිඳ දමා කොටස් කර විකිණීමට පටන් ගෙන ඇත.මුදල් ගෙවීමේ ක්‍රමයට ලබාගත් ලොරි සහ ට්‍රැක්ටර් ෆීනෑන්ස් සමාගම්වලින් ආපසු ගෙන ගොස් ඇත. උසාවි නියෝග නිසා මැටි හා වැලි හිඟය ඉතා තදින් වයඹට බලපාන බැව් පවසන කම්හල් හිමියෝ මැටි ලබා ගැනීමේදී විශාල පාරිසරික ගැටලු මතුවෙන බැව් කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r11011910</link>
    <topic>ඌව පළාතේ ගුරු මාරු රැසක් ප්‍රතිපත්තියට පටහැනියි</topic>
    <author>ඌව පළාත් සමූහ - මාපා බණ්ඩාර</author>
    <content>ඌව පළාතේ අධ්‍යාපන කලාප හතරක මේ වන විට සිදු කර ඇති ගුරුමාරු කිරීම් සියල්ල ජාතික ගුරු මාරු ප්‍රතිපත්තියට පටහැනි ලෙස සිදුකොට ඇතැයි පළාතේ ගුරු සංගම් රැසක් චෝදනා කරයි.දැනට බදුල්ල, මහියංගණ , වැලිමඩ හා පස්සර යන අධ්‍යාපන කලාපවල කලාප අධ්‍යාපන අධ්‍යක්ෂවරුන් මෙසේ ගුරු ස්ථාන මාරු විශාල සංඛ්‍යාවක් සිදුකොට ඇතැයි ද ඒවා අධ්‍යාපන අමාත්‍යාංශ ලේකම්ගේ අංක 2007/20 ජාතික ගුරුමාරුවීම් ප්‍රතිපත්තියට පටහැනිව අදාළ චක්‍රලේඛ උල්ලංඝණය කරමින් සිදුකර ඇතැයි ද ඔවුහු පෙන්වා දෙති.එසේම මෙහි දී ඌව පළාත් අධ්‍යාපන ලේකම්ගේ අංක 09/අධ්‍යාපන/2 හා 2010.11.16 දිනැති ලිපිය මඟින් හා ඌව පළාත් අධ්‍යාපන අධ්‍යක්ෂගේ ඌව/ගුරු/ආ/02/ස්. මා.ස. හා 2010 .11.22 දිනැති ලිපිය මඟින්ද දී ඇති උපදෙස් නොසලකා හැර ඇතැයි ද පවසන මෙම සංගම් අදාළ නීති විරෝධී සියලු ගුරුමාරු අවලංගු කර ජාතික ගුරුමාරු සිදු කිරීමට පියවර ගන්නා ලෙස ඌව පළාත් ආණ්ඩුකාරවරයාගෙන්ද ඉල්ලීමක් සිදුකොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r11011911</link>
    <topic>අනුරාධපුර දිස්ත්‍රික් රෝහල්වලරෙදි සේදීමේ ගාස්තු ලක්ෂ 15ක් ගෙවා නෑ</topic>
    <author>අනුරාධපුර විශේෂ සරත් මනුල වික්‍රම</author>
    <content>අනුරාධපුර දිස්ත්‍රික්කයේ රෝහල්වල රෙදි සේදීමේ සේවාව සපයන සැපයුම්කරුවන්ගේ ගෙවීම් රුපියල් ලක්ෂ 15 කටත් වඩා ඉහළ ගොස් තිබියදීත් මාස ගණනක් තිස්සේ ඒවා නොලැබීම නිසා ගැටලු රැසක් මතු වී ඇත.අනුරාධපුර නගරයේ ම පදිංචි එකම ඥාති කණ්ඩායමක් මේ සේවාව සපයයි. අනුරාධපුර ශික්ෂණ රෝහලේ ටෙන්ඩරය ලබාගෙන ඇති මිහිඳුපුර පදිංචි ආර්. එච්. ඩොලී මහත්මියට ලැබීමට ඇති මුදල රුපියල් ලක්ෂ පහළොවක් පමණ වේ. තමාගේ මුදල මෙන්ම තමාට පෙර එම ටෙන්ඩරය භාරව සිටි තම පුතාට ඉකුත් ජූනි මාසයේ වව්චරයකට පවා මුදල් ලැබීමට ඇතැයි ඇය කියයි.ආර්. එච්. ඩොලී මහත්මිය මෙසේ කීවාය.අපි ළඟ නව දෙනෙක් වැඩ කරනවා. මාසෙකට එක් අයෙකුට දහනවදාස් පන්සිය බැගින් ගෙවන්න ඕනෑ. මේ අයට දැන් මාස ගණනක් කුලී ගෙවලා නෑ. කඩෙන් අපට බඩු දෙන්නේ ණයට නිසා බඩගින්නේ ඉන්න වුණේ නෑ.ගල්නෑව, එප්පාවල හා තඹුත්තේගම රෝහල්වල සේවාව සපයන ඊ. නිමල් ශාන්ත මහතාට මාස 6 ක තරම් කාලයක වවුචර ඉදිරිපත් කළ ඒවා ගොඩගැසී ඇතැයිද පළාත් සෞඛ්‍ය අධ්‍යක්ෂ කාර්යාලයෙන් ඔහුට රුපියල් ලක්ෂ දෙකක තරම් ගෙවීම් ලැබීමට ඇතැයිද කියයි.රෙදි සෝදන සංකීරණයේ ප්‍රධාන ක්‍රියාකාරීයකු වන හෙන්රි ප්‍රනාන්දු මහතා - ජල ගැලීම් හමුවේ මුළු ගොඩනැගිලි සංකීර්ණයම යට වී පැවතිය ද අපේ සේවාව අතපසු කළේ නෑ. මොන ප්‍රශ්න තිබුණත් ගෙදර කෙනකු මැරුණත් රෙදි සෝදන වැඩ අතපසු කරන්නේ නෑ. මාසේ 20 වැනිදාට ආසන්න දිනක ගෙවීම් ලබාගන්න පුළුවන් කියලා තියෙනවා. ඒත් එහෙම වෙන්නේ නෑ. රජයෙන් මුදල් ප්‍රමාදයිලු.අනුරාධපුර ශික්ෂණ රෝහල් අධ්‍යක්ෂ වෛද්‍ය එම්. ටී. බී. විජේකෝන් මහතාගෙන් කළ විමසීමේ දී ඒ මහතා කියා සිටියේ මුදල් ගෙවීමේ ප්‍රමාදය ඇත්තේ ලොන්ඩරිකරුවන්ට පමණක් නොවන බවයි.පළාත් සෞඛ්‍ය ඇමැති පේෂල ජයරත්න මහතා - පළාත් සභාව තුළ එවැනි මුදල් හිඟයක් හෝ ප්‍රමාදයක් නැහැ. ප්‍රාදේශීය සෞඛ්‍ය සේවා අධ්‍යක්ෂවරයා හා ගණකාධිකාරීවරයා නියමිත දිනවලට සේවා සපයන්නන්ගේ ගෙවීම් කළයුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=r11011912</link>
    <topic>දඹදෙණි යුගයේ ජීවත් වූ වීර යෝධයා පරිහරණය කළ දෑ දැකගන්න අවස්ථාව</topic>
    <author>කටුපොත විශේෂ බී. ඒ. එන්. එස්.කුමාර</author>
    <content>වාරියපොළ මැතිවරණ කොට්ඨාසයට අයත් බමුණකොටුව වීරහේන ප්‍රදේශයේ දඹදෙණිය යුගයේ ජීවත් වූ “වීර නැමැති යෝධයෙක් පදිංචිව සිටි ඇත. ඔහු විසින් භාවිතා කරන ලද උපකරණ බමුණකොටුව වීරහේන ශ්‍රී විජයසුන්දරාරාම පුරාණ විහාරස්ථානයේ විහාරාධිපති නාත්තන්ඩියේ ශ්‍රී සද්ධානන්ද නාහිමියන් විසින් ආරක්ෂා සහිතව විහාරස්ථානයෙහිම තැන්පත් කර තිබේ.දඹදෙණිය රජ වාසලේ සේවය කළ මෙම වීර යෝධයා බමුණාකොටුව ප්‍රදේශයේ ජීවත් වී ඇති අතර ඔහු ජීවත් වූ ගම්මානය අද වීරහේන වශයෙන් හඳුන්වන බව වීරහේන ශ්‍රී විජයසුන්දරාරාම පුරාණ විහාරස්ථානයේ විහාරාධිකාරී ගන්කිරියාවේ විමල හිමියෝ පවසති.යෝධයා විසින් භාවිතා කළ උපකරණය සුරක්ෂිතව තබා ඇති අතර එම උපකරණ දැක බලා ගැනීම සඳහා ප්‍රදේශවාසීන්ට අවස්ථාවක් උදාකරදී ඇති බවද ඒ හිමියෝ පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101191</link>
    <topic>ලෝක සූර ශ්‍රී ලංකාවේ අභිමානයනැවත ඇති කිරීම එකම අරමුණයි</topic>
    <author>වර්නන් ගුණසේකර</author>
    <content>‘ශ්‍රී ලංකාව ලාහෝරයේ දී 1996 වසරේ ලෝක ක්‍රිකට් කුසලානය දිනා ගන්නා විට මා පාසලේ අවසන් වසරේ ශිෂ්‍යයෙකි. ඒ කණ්ඩායම ජාත්‍යන්තර එක් දින ක්‍රිකට් ක්‍රීඩාවේ මුහුණුවර සම්පූර්ණයෙන් ම වෙනස් කළා පමණක් නොව නවීන ක්‍රීඩාවට දොරටු විශාල සංඛ්‍යාවක් විවෘත කළා. එදා ශ්‍රී ලංකාව ලබා ගත් අභිමානය යළි මෙවර තරගාවලියේ දී අත්කර ගැනීම මගේත්, කණ්ඩායමේත් ඒකායන අරමුණයි’ ශ්‍රී ලංකා ක්‍රිකට් නායක කුමාර් සංගක්කාර පැවසීය.2011 ලෝක කුසලාන ක්‍රිකට් තරගාවලියේ තරග වදින ශ්‍රී ලංකා කණ්ඩායම දිරිමත් කිරීම සඳහා ශ්‍රී ලංකා ක්‍රිකට් ආයතනය විසින් නිල සන්නිවේදන ව්‍යාපෘතිය දියත් කිරීම නිමිත්තෙන් කොළඹ සිනමන් ග්‍රෑන්ඩ් හෝටලයේ පැවැති උත්සවයේ දී සංගක්කාර එසේ ප්‍රකාශ කළේය.‘ශ්‍රී ලංකාව වෙනුවෙන් ක්‍රීඩා කිරීමේ ගෞරවය අපට ලබා දී ඇත්තේ ශ්‍රී ලාංකික ජනතාවයි. අප ක්‍රීඩා කරනවා දකින්නට නොයෙකුත් දුෂ්කරතාවලට මුහුණ දෙන්නේ ඔවුනුයි. අද අප මේ ඉන්න ස්ථානයේ ඉන්නේ ක්‍රිකට් ලෝලී ශ්‍රී ලාංකික ජනතාව නිසායි. ඒ වෙනුවෙන් මුළු මහත් ජනතාවට මගේ හෘදයාංගම ස්තූතිය පුද කරනවා’ යැයි ද ශ්‍රී ලංකා ක්‍රිකට් නායකයා ප්‍රකාශ කළේය.“එන්න, දිනවන්න!”ලබන මස ඇරැඹෙන 2011 ලෝක කුසලාන ක්‍රිකට් තරගාවලිය සඳහා ශ්‍රී ලංකාවේ ‘චියර්’ ගීතය ‘එන්න, දිනවන්න!’ නමින් මෙහි දී එළිදැක්විණි.ක්‍රිකට් ක්‍රීඩාවට ආදරය කරන සෑම ශ්‍රී ලාංකීය රසිකයෙකුගේ ම හදවතේ රැව්දෙන ප්‍රාර්ථනය රැගත් මේ ගීතය ගායනා කර ඇත්තේ ලහිරු පෙරේරායි. පද රචනය මනුරංග විජේසේකර ගෙනි. ශ්‍රී ලංකා ටෙලිකොම් මොබිටෙල් සමාගම ගීතය නිෂ්පාදනය කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101192</link>
    <topic>පාකිස්තානයට ලකුණු 274ක ඉලක්කයක්</topic>
    <author>වෙලිංටන් (ඒ.එෆ්.පී)</author>
    <content>සංචාරක පාකිස්තානය හා නවසීලන්තය අතර පැවැත්වෙන දෛවන ටෙස්ට් තරගය සිව්වැනි දිනය නිමාවන විට නවසීලන්තය සියලු දෙනා දැවී ලකුණු 293ක් රැස්කළේය.නවසීලන්ත පළමු ඉනිමේ කඩුලු 4ක් දවාලූ උමාර් බුල් දෙවැනි ඉනිමේද විශිෂ්ට පන්දු යැවීමක නියැලෙමින් ලකුණු 61කට කඩුලු 4ක් බිඳ හෙලීමට සමත්විය.කෙසේ වෙතත් නවසීලන්ත ඉනිමේ පළමු කඩුල්ල සඳහා ලකුණු 120ක සබඳතාවක් ගොඩනැගීමට මාටින් ගප්ටිල් සහ බ්‍රයන් මැකලම් සමත්වූහ.ගප්ටිල් ලකුණු 73ක්ද මැකලම් ලකුණු 64ක්ද ලබාගත්හ. දෙදෙනාම අබ්දුර් රහුමාන්ගේ පන්දු හමුවේ දැවී ගියහ.රොස් ටෙලර් ලකුණු 52ක් රැස් කළේය.තරගයේ පස්වන දිනය වන අද ජයග්‍රහණය සඳහා ලකුණු 274ක ඉලක්කයක් පාකිස්තානය හමුවේ පවතී. ඒ සඳහා කඩුලු 10ක් ඉතිරිව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101193</link>
    <topic>ඇලන් ඩොනල්ඩ්ට නව තනතුරක්</topic>
    <author>වෙලිංටන් (ඒ.එෆ්.පී)</author>
    <content>එළඹෙන ලෝක කුසලාන ක්‍රිකට් තරගමාලාව නිමාවන තුරු කෙටිකාලීන කොන්ත්‍රාත් ගිවිසුමක් සඳහා නවසීලන්තයේ පන්දු යැවීමේ පුහුණුකරු ලෙස දකුණු අප්‍රිකාවේ හිටපු වේගපන්දු යවන ක්‍රීඩක ඇලන් ඩොනල්ඩ් පත්කර ඇත.නවසීලන්ත කණ්ඩායමට ඩොනල්ඩ්ගේ අත්දැකීම් විශාල පිටිවහලක් වනු ඇති බව ස්ථිර යැයි නවසීලන්ත ක්‍රිකට් ප්‍රධාන විධායක ජස්ටින් වෝගන් ප්‍රකාශ කළේය.44 හැවිරිදි ඩොනල්ඩ් සිම්බාබ්වේ දේශීය කණ්ඩායමක් වන මවුන්ටේනස්හි පුහුණුකරු ලෙස කටයුතු කරන අතර ඊට පෙර එංගලන්ත පිලේ පන්දු යැවීමේ පුහුණුකරු ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101194</link>
    <topic>කඳුරට පිලට ලකුණු 109ක ජයක්</topic>
    <author>ෆවුස් මොහොමඩ්</author>
    <content>අන්තර් පළාත් එක්දින තරගමාලාව යටතේ ඊයේ (18) එස්. එස්. සී. පිටියේදී තරග වැදුණු කඳුරට කණ්ඩායම ලකුණු 109 කින් ඌව පිල පරාජය කිරීමට සමත් විය.කඳුරට පිල ලබා දුන් ලකුණු 275 ක ඉලක්කයක් හඹා ගිය ඌව පිල ඕවර 39 කදී ලකුණු 165 කට දැවී ගියේය. තරංග පරණවිතාන ලකුණු 50 ක් හා නායක තිළිණ කණ්ඩම්බි ලකුණු 44 ක් වාර්තා කළහ.පන්දු යැවීමේදී කඳුරට පිලේ සොහාන් බොරලැස්ස කඩුලු 3 ක් ද, මුත්තයියා මුරලිදරන්, සමන් ජයන්ත හා ජෙහාන් මුබාරක් කඩුලු 2 බැගින් ද දවා ගත්හ. පළමුව පන්දුවට පහරදුන් කඳුරට පිල ඕවර 49.5 කදී ලකුණූ 274 කට දැවී ගියේය.සචිත් පතිරණ හා යොහාන් ද සිල්වා අතර දෙවැනි කඩුල්ලට ලකුණූ 124 ක සම්බන්ධතාවක් ගොඩ නැගුණි. සචිත් පන්දු 70 කදී හතරේ පහර 8ක් සහ හයේ පහර 2ක් සමඟ ලකුණු 68ක් වාර්තා කළ අතර යොහාන් ද සිල්වා පන්දු 67 කදී හතරේ පහර 6ක් සහ හයේ පහර 3ක් සමඟ ලකුණු 64 ක් ලබා ගත්තේය.චාමර කපුගෙදර ලකුණු 37ක් රැස් කළේය. පන්දු යැවීමේ දී ජානක ගුණරත්න ලකුණු 45 කට කඩුලු 3ක් ද ඉන්දික ද සේරම් ලකුණු 34 කට කඩුලු 2ක් ද මිලින්ද සිරිවර්ධන ලකුණු 50 කට කඩුලු 2 ක් ද දවා ගත්හ.මේ ජයග්‍රාහණයත් සමඟ ප්‍රසාද ලකුණු සටහනේ පෙරමුණට පැමිණීමට කඳුරට පිලට අවස්ථාව උදාවී තිබේ. ඔවුහු තරඟ 4කදී ජයග්‍රහණ 2ක් සමඟ ප්‍රසාද ලකුණු 10ක් ලබා සිටින අතර දෙවැනි ස්ථානයේ පසුවන රුහුණු කණ්ඩායම තරග 3කදී ජයග්‍රහණ 2ක් සමඟ ප්‍රසාද ලකුණූ 10ක් ලබා සිටියි.අද (19) රුහුණු හා වයඹ කණ්ඩායම් අතර තරගය එස්. එස්. සී. පිටියේදී පැවැත්වේ.හෙට (20) බස්නාහිර හා ඌව කණ්ඩායම් අතර එස්. එස්. සී. පිටියේ පැවැත්වෙන තරගයෙන් අන්තර් පළාත් මූලික තරගවටය නිමාවට පත්වන අතර පළමුවැනි අවසන් පූර්ව දිවා/රාත්‍රී තරගය 23දාත්, දෙවැනි අවසන් පූර්ව දිවා/රාත්‍රී තරගය 24 දාත්, අවසන් මහා තරගය 26 දාත් ආර්. පේ‍්‍රමදාස ජාත්‍යන්තර ක්‍රිකට් ක්‍රීඩාංගණයේදී පැවැත්වීමට නියමිතය.අවසන් පූර්ව තරග හා අවසන් තරගය මහනුවර පල්ලේකැලේ ජාත්‍යන්තර ක්‍රීඩාංගණයේ පැවැත්වීමට මීට පෙර සැළසුම් කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101195</link>
    <topic>රෆායල් නඩාල් දෙවැනි වටයට</topic>
    <author>මෙල්බර්න් (ඒ. එෆ්. පී.)</author>
    <content>විවිධ ආබාධයන්ට ගොදුරුවීමෙන් කලක් ටෙනිස් පිටියෙන් ඈත්ව සිටි ජගත් ටෙනිස් පිටියේ අංක 1 ක්‍රීඩක රෆායල් නඩාල් සහ පසුගිය වසරේ ඔස්ට්‍රේලියානු විවෘත ටෙනිස් අනුසූරයා වූ ඇන්ඩිමරේ මෙවර ඔස්ට්‍රේලියානු විවෘත ටෙනිස් තරගාවලියේ දෙවැනි වටයට පහසුවෙන් සුදුසුකම් ලබා ගත්හ.මාර්කෝස් ඩැනියෙල් සහ නඩාල් අතර පැවැති තරගයේදී ඩැනියෙල් දණහිසේ ආබාධයකට ලක්වීම හේතුවෙන් තරගයෙන් ඉවත්විය. ඒ වන විට 6 – 0 ක් 5 – 0 ක් ලෙස නඩාල් පෙරමුණ ගෙන සිටි බැවින් ජය නඩාල්ට හිමි විය.පසුගිය වසරේ මේ සූරතාවලියේ අවසන් තරගයෙන් රොජර ෆෙඩරර්ට පරාජය වූ ඇන්ඩි මරේ මෙවර පළමු වටයේදී ලකුණු 6 – 0 ක් 6 – 1 ක් හා 4 – 2 ක් ලෙස කැරොන් බෙක් පරාජය කිරීමට සමත් විය.පළමු වටයේදී කාන්තා තරග ඉසව්වේ රුසියාවේ ඇලා කුද්ද්‍රියව්සෙවා පරාජය කිරීමට සර්බියාවේ ජෙලීනා ජැන්කොවික් සමත් වූ අතර අමෙරිකාවේ ලොරේන් ඩේවිස් පරාජය කිරීමට ඔස්ට්‍රේලියාවේ සමන්තා ස්ටොසර් සමත් වුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s11011911</link>
    <topic>ජපානයට ගෝල් 5-0ක ජයක්</topic>
    <author>දෝහා (ඒ. එෆ්. පී.)</author>
    <content>සෞදි අරාබිය ගෝල 5 - 0 ක් ලෙස පරදවා විශිෂ්ට ජයග්‍රහණයක් අත්කරගත් ජපානය ආසියානු පාපන්දු තරගමාලාවේ සත්කාරක රට වන කටාර් රාජ්‍යය සමග අර්ධ අවසන් පූර්ව වටයේ තරග වැදීමට සුදුසුකම් ලබා ගත්තේය.ප්‍රහාරාත්මක ක්‍රීඩක ෂිංජි ඔකසාකි ජපානය වෙනුවෙන් ගෝල ත්‍රිත්වයක් වාර්තා කිරීමට සමත්විය. මේ අතර අසල්වාසි සිිරියාව ගෝල 2 - 1 ක් ලෙස පැරදවූ ජෝර්දානයද අර්ධ අවසන් පූර්ව වටයට සුදුසුකම් ලබා ගත්තේය.මේ අනුව “ඒ” කාණ්ඩයෙන් උස්බෙකිස්තානයත්, කටාර් රාජ්‍යයත්, “බී” කාණ්ඩයෙන් ජපානය හා ජෝර්දානයත්, ඩී කාණ්ඩයෙන් ඉරානයත් මේ වනවිට අර්ධ අවසන් පූර්ව වටයට සුදුසුකම් ලබා ගැනීමට සමත්වී සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101196</link>
    <topic>පානදුර රාජකීය විදුහලට කඩුලු 2ක තියුණු ජයක්</topic>
    <author>ෆවුස් මොහොමඩ්</author>
    <content>සටන්කාමී ඉනිමක් ක්‍රීඩා කළ පානදුර රාජකීය විදුහල් පිතිකරුවෝ සාන්ත පීතර විදුහල සමග ඊයේ (18) පැවැති අවසන් පූර්ව තරගයේ ඉනිමේ අවසන් පන්දුවෙන් ජයග්‍රාහි ලකුණ වාර්තා කොට කඩුලු 2 ක තියුණු ජයක් හිමිකර ගනිමින් අවසන් මහා තරගය සඳහා සුදුසුකම් ලබා ගත්හ. ඊයේ වෙළඳ සේවා ක්‍රිකට් සංගම් ක්‍රීඩා පිටියේ පැවැති මෙම අන්තර් පාසල් 13 න් පහළ රන් කැකුළු කුසලාන පළමු කොටසේ දෙවැනි අවසන් පූර්ව තරගයේ පළමුව පන්දුවට පහර දුන් සාන්ත පීතර විදුහල් ‘ඒ’ පිල කඩුලු 8 කට ලකුණු 212 ක් රැස්කළේය.සාන්ත පීතර 212/8 (ඕවර 50) - හෂාන් වනසේකර 67, ලක්‍ෂිණ රොඩ්‍රිගෝ 64, විමුක්ති විමලසේකර 30/2පානදුර රාජකීය 213/8 (ඕවර 50) - රවීන් ලක්ෂාන් 41, සචිත්‍ර සමෝද් නොදැවී 32, සචින් තාරුක 30, චතුර ඔබේසේකර 26/2, රියන් පෙරේරා 36/2, සදීෂ් පතිරණගේ 40/2මේ අනුව 21 වැනිදා වෙළෙඳ සේවා ක්‍රිකට් සංගම් පිටියේදී රිච්මන්ඩ් විදුහල සමඟ රන් කැකුළු කුසලාන පළමු කොටසේ අවසන් මහා තරගයට පානදුර රාජකීය විදුහල් පිල මුහුණ දෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101197</link>
    <topic>ගුවන් හමුදා පාපැදි සවාරිය අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව 12 වැනි වරටත් පවත්වනු ලබන ගුවන් හමුදා පාපැදි සවාරිය අද (19) වවුනියාව නගරයෙන් ආරම්භවේ.දින 4 ක් පුරා පැවැත්වෙන මෙවර පාපැදි සවාරියට ශ්‍රී ලංකාවේ ප්‍රමුඛ පෙළේ තරඟකරුවන් 100කට අධික සංඛ්‍යාවක් සහභාගී වීමට නියමිතය.මෙවර පාපැදි සවාරියේ විශේෂත්වය වන්නේ උතුරු නැගෙනහිර තරුණ තරුණියන්ගේ ක්‍රීඩා දස්කම් වර්ධනය කිරීමෙහිලා ඔවුනට අතහිත දීමක් ලෙස ‘ස්ටෑන්ඩර්ඩ්’ වර්ගයේ පාපැදි සවාරියක් සංවිධානය කර තිබීමට වවුනියාවේ සිට අනුරාධපුරය දක්වා පැවැත්වෙන මේ තරගය ‘රේසිං’ තරගය හා සමගාමීව පැවැත්වේ.මේ ‘ස්ටෑන්ඩර්ඩ්’ වර්ගයේ පාපැදි සවාරියේ දස්කම් දක්වන තරගකරුවන්ට ලබන වසරේ විවෘත ‘රේසිං’ පාපැදි තරගයට සහභාගි වීමේ අවස්ථාව උදාවනු ඇත.කිලෝ මීටර් 135 ක දුරින් යුත් පළමු දිනයේ තරගය වවුනියාවේ සිට අනුරාධපුරය දක්වාත් එතැන් සිට කඳුරුවෙල දක්වාත් පැවැත්වේ. දෙවැනි දිනයේ තරගය (20දා) මින්නේරියේ සිට දඹුල්ල හරහා මහනුවරින් අවසන් වන අතර එහි දුර ප්‍රමාණය කිලෝමීටර් 126 කි.තුන්වැනි දිනයේ තරගය (21දා) මහනුවරින් ආරම්භ වී නුවර පාර ඔස්සේ කොළඹ ගුවන් හමුදා මූලස්ථානය අසළින් නිමාවට පත්වේ. එහි දුර ප්‍රමාණය කිලෝ මීටර් 124 කි. කිලෝමීටර් 130 ක දුරින් යුත් අවසන් අදියර 22 වැනිදා කොළඹ ගුවන් හමුදා මූලස්ථානය ඉදිරිපිටින් ආරම්භ වී කොග්ගල ගුවන් හමුදා කඳවුර අසළින් නිමාවට පත්වීමට නියමිතය.රුපියල් මිලියනයකට අධික ත්‍යාග පිරිනැමෙන මෙවර ගුවන් හමුදා පාපැදි සවාරියේ පූර්ණ අනුග්‍රාහකත්වය අබාන්ස් ආයතනය මගින් ශ්‍රී ලංකා පාපැදි සම්මේලනයේ සහයෝගයෙන් යුතුව පවත්වනු ලබන ගුවන් හමුදා පාපැදි සවාරියේ පළමු දිනය වන අද රාත්‍රියේ හිඟුරක්ගොඩ මහා සංගීත ප්‍රසංගයක් පැවැත්වීමට ද කටයුතු යොදා ඇත. පාපැදි සවාරියේ ත්‍යාග හා ජය සංකේත ප්‍රදානෝත්සවය 22 වැනිදා ගුවන් හමුදාපති, වැඩ බලන ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක මහතාගේ ප්‍රධානත්වයෙන් පැවැත්වීමට නියමිතය.1999 වසරේ ඇරැඹි ප්‍රථම ගුවන් හමුදා පාපැදි සවාරියේ ජයග්‍රහණය ලබා ගැනීමට ශ්‍රී ලංකා යුද හමුදාවේ පී. යසරත්න සමත් වූ අතර 2000 වසරේදී සූරතාව හිමිකර ගනු ලැබුවේ ජර්මානු - ලංකා මිත්‍රත්වය සංගමයේ ජගත් කුමාර විසිනි.ගුවන් හමුදාවේ ක්‍රිෂාන්ත සම්පත් 2001 වසරේදී පාපැදි කිරුළ දිනූ අතර 2002 වසරේදී ගුවන් හමුදාවෙහිම දිනේෂ් චානක සිල්වා සූරතාව දිනා ගත්තේ ය. 2003 වසරේදී ජර්මානු - ලංකා මිත්‍රත්ව සංගමයේ එච්. එල්. ක්‍රිශාන්ත ද 2004 වසරේදී පොලිසියේ ජගත් කුමාර ද, 2005 වසරේදී ගුවන් හමුදාවේ සුජිත් සිල්වා ද ගුවන් හමුදා පාපැදි සූරතාව අත්කර ගැනීමට සමත් වූහ.යුද හමුදාවේ එම්. කපිල 2006 වසරේදී සූරතාව දිනූ අතර ගුවන් හමුදාවේ සුජිත් සිල්වා 2007 වසරේදී දෙවැනි වරටත් පාපැදි කිරුළට හිමිකම් කීවේය. 2008 වසරේදී රටෙහි පැවැති යුද වාතාවරණය හේතුවෙන් පාපැදි සවාරිය නොපැවැත්වුණු අතර 2009 වසරේ පැවැති තරගයෙන් ජය හිමිකර ගැනීමට නාවික හමුදාවේ ජනක හේමන්ත සමත් විය. 2010 වසරේ පාපැදි කිරුළ යුද හමුදාවේ දිලීප ප්‍රභාත් ජය ගත්තේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101198</link>
    <topic>ප්‍රදීප් ලියනගේ ගේ විනය පරීක්ෂණයනැවත කල් යයි</topic>
    <author/>
    <content>රගර් සම්මේලනයේ නීති උල්ලංඝනය කරමින් මාධ්‍ය වෙත ප්‍රකාශ කළ කරුණක් සම්බන්ධව ශ්‍රී ලංකා රගර් පිලේ හිටපු නායක ප්‍රදීප් ලියනගේට එරෙහිව අද (18) පැවැත්වීමට තිබූ විනය පරීක්ෂණය 21 දාට කල් දමා ඇත.අදාල පරීක්ෂණය පවත්වනු ලබන කමිටුවේ සාමාජිකයන්ට ඊයේ ඒ සඳහා සහභාගීවීමට නොහැකි වීමේ හේතුවෙන් ඒ විනය පරීක්ෂණය මෙසේ 21 දාට කල් දැමූ බව ශ්‍රී ලංකා රගර් සංගමයේ ලේකම් ශේන් දුල්ලෑව මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s1101199</link>
    <topic>පොලිස් ක්‍රීඩා වැඩමුළුව හෙට</topic>
    <author/>
    <content>ක්‍රීඩාව පිළිබඳ විවිධ මාතෘකා යටතේ ප්‍රවීණ දේශක බී. එල්. පෙරේරා මහතා සහ තවත් දේශකයන් දේශන පවත්ව වැඩමුළුවක් හෙට (20) පෙරවරු 8.00 සිට කොළඹ අපරාධ වාර්තා කොට්ඨාස ශ්‍රවණාගාරයේදී ජ්‍යෙෂ්ඨ නියෝජ්‍ය පොලිස්පති (පරිපාලන) එන්. කේ. ඉලංගකෝන් මහතාගේ ප්‍රධානත්වයෙන් පැවැත්වේ. පොලිස් දෙපාර්තමේන්තුව නියෝජනය කරමින් විවිධ ඉසව් නියෝජනය කරන ක්‍රීඩක ක්‍රීඩිකාවන් 300ක් පමණ මේ වැඩමුළුවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s11011910</link>
    <topic>ප්‍රවීණයන්ගේ ටේබල් ටෙනිස් තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා ප්‍රවීණයන් ගේ ටේබල් ටෙනිස් සම්මේලනය මගින් වාර්ෂිකව පවත්වනු ලබන අන්තර් සමාජ ප්‍රවීණයන්ගේ ටේබල් ටෙනිස් තරගාවලිය මේ මස 22 දා ප. ව. 1.30 සිට ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාගාරයේ දී පැවැත්වේ.ක්‍රීඩා සමාජ නියෝජනය කරමින් වයස අවුරුදු 40 න් ඉහළ කාන්තා / පිරිමි කණ්ඩායම් ඉදිරිපත් කළ හැකි අතර පිරිමි කණ්ඩායමකට අවම වශයෙන් ක්‍රීඩකයන් තිදෙනෙක් හා කාන්තා කණ්ඩායමට අවම වශයෙන් ක්‍රීඩිකාවන් දෙදෙනෙකු ඇතුළත් විය හැකිය.ඒ, බී හා සී කාණ්ඩ යටතේ තරගාවලිය පැවැත්වෙන අතර කණ්ඩායම් ලියාපදිංචිය එදින ක්‍රීඩාගාරයේ දී සිදු වේ. වැඩි විස්තර 072 4944401 දුරකථන අංකයෙන් විමසිය හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=s11011912</link>
    <topic>වයස් සීමා ආධුනිකපිහිනුම් තරගාවලියට අයැදුම්පත්</topic>
    <author/>
    <content>නවක පිහිනුම් ක්‍රීඩක ක්‍රීඩිකාවන් හඳුනාගැනීමේ අදහසින් පවත්වන සමස්ථ ලංකා වයස් සීමා ආධුනික පිහිනුම් තරගාවලියක් පෙබරවාරි 5 හා 6 දිනවලදී කොළඹ තර්ස්ටන් විදුහල් පිහිනුම් තටාකයේදී පැවැත්වේ.අවුරුදු 8 සිට 19 දක්වා පිරිමි කාන්තා තරග ඉසව් 10ක් මේ තරගාවලියට ඇතුලත්වන අතර ජයග්‍රාහකයන්ට පදක්කම් පිරිනැමේ.මේ සඳහා අයැදුම්පත් භාරගැනීම ජනවාරි 25 දා අවසන්වන අතර විස්තර හා අයැදුම්පත් තර්ස්ටන් පිහිනුම් තටාකයෙන් පැමිණ හෝ දුරකථන 0112675698 විමසීමෙන් ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=f1101191</link>
    <topic>එජාපය මොනවා කීවත් සන්ධානයේ ජය නියතයි</topic>
    <author>සාකච්ඡා කෙළේ සුජිත් ලක්මාල් වීරසේකර</author>
    <content>ඉදිරියේදී පැවැත්වීමට නියමිත පළාත් පාලන මැතිවරණය පිළිබඳව මෙන්ම සබරගමු පළාත ඇතුළු රටේ සෙසු පළාත්වල සිදුවන සංවර්ධන ක්‍රියාදාමය පිළිබඳවත් සබරගමු පළාත් මහ ඇමැති මහීපාල හේරත් මහතා සමඟ පැවැත්වූ සම්මුඛ සාකච්ඡාවකි.* ඉදිරියේදී පැවැත්වීමට නියමිත පළාත් පාලන මැතිවරණය සඳහා පක්ෂයක් විදිහට ශක්තිමත්ව මුහුණදෙන්න ආණ්ඩුවේ සූදානම කෙබඳු දැයි පැහැදිලි කරන්න පුළුවන්ද?ඇත්තටම මෙවර පළාත් පාලන මැතිවරණය සඳහා පක්ෂයක් විදිහට අපිට විශේෂයෙන් සූදානම් වෙන්න දෙයක් නැහැ. අපේ පක්ෂයේ නායකයා විදිහට අතිගරු ජනාධිපතිතුමා ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට මෙරටේ ඕනෑම මැතිවරණයක් සඳහා කිසිදු බිය සැකයකින් තොරව සාර්ථකව මුහුණදෙන්න අවශ්‍ය ස්ථාවරත්වය ගොඩනගල දීල ඉවරයි. විශේෂයෙන්ම ශ්‍රී ලංකා නිදහස් පක්ෂය නිසි පරිදි ජ්‍යෙෂ්ඨයන්ට තැන ලබාදෙමින් පක්ෂය ශක්තිමත් කොටගෙන තිබෙනවා.ඒ වගේම මේ රටේ අනෙකුත් සුළු පක්ෂ ගණනාවක් සමඟ අපේ ජනාධිපතිතුමා යම් යම් එකඟතාවයන්ට ඇවිල්ල තිබෙනවා, ඊළඟට මෙච්චර කාලයක් රටේ ප්‍රබලම විපක්ෂය වෙලා තිබුණ එක්සත් ජාතික පක්ෂයේ අත්දැකීම් බහුල ජ්‍යෙෂ්ඨ බුද්ධිමත් නායකයො ටික ඔක්කොම ජනාධිපතිතුමා සමඟ අත්වැල් බැඳගෙන තිබෙනව. මේ නිසා අදවනවිට රටේ බහුතර ජනතා නියෝජනය තියෙන්නෙ එ. ජ. නි. ස. සමඟයි. ශ්‍රී. ල. නි. ප. ප්‍රමුඛ එක්සත් ජනතා නිදහස් සන්ධානයට අමුතුවෙන් සූදානම් වෙන්න දෙයක් නෑ කියල මං කිව්වෙ ඒකයි. ඒ නිසා මෙවර පළාත් පාලන මැතිවරණයේදී ජනාධිපතිතුමාගේ ශක්තිමත් නායකත්වය සහ මගපෙන්වීම යටතේ ශ්‍රී ලංකා නිදහස් පක්‍ෂය ප්‍රමුඛ එක්සත් ජනතා නිදහස් සන්ධානයට පහසු ජයග්‍රහණයක් ලැබෙන එක නියතයි.* මෙවර පළාත් පාලන මැතිවරණය වෙනදාටත් වඩා උණුසුම් කාරී වන ලකුණු දැනටමත් දක්නට ලැබෙනව. එ. ජා. පය පවසන ආකාරයට මෙවර පළාත් පාලන මැතිවරණයට සාර්ථකව මුහුණ දෙන්න ඔවුන් සූදානම්ව සිටින්නේ?මැතිවරණය උණූසුම් වෙන්නෙ, තරඟකාරී වෙන්නෙ විපක්ෂය ඊට ශක්තිමත් අභියෝගයක් එල්ල කළොත්. එ. ජා. පය පළාත් පාලන මැතිවරණයට ශක්තිමත්ව මුහුණ දීල ජයග්‍රහණය කරනු තබා පක්ෂයේ නායකත්වය පිළිබඳ පොදු එකඟතාවයකට ඒමට නොහැකිව ඔවුන්ගෙ සමගිය සාමුහිකත්වය බිඳිල තියෙනව. ඒ නිසා එක්සත් ජාතික පක්ෂය තුළ අද වන විට පළාත් පාලන මැතිවරණය පිළිබඳ උණුසුම කෙසේවෙතත් ඉතුරුවෙලා ඉන්න කීපදෙනාට නායකත්වය බෙදාගන්න බැරුව කුලල් කා ගන්නා උණුසුම් බල අරගලයක් නිර්මාණය වෙලා තියෙනව.ඒ නිසා ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට කිසිදු අභියෝගයක් නෑ. අදවනවිට උණූසුම් වෙලා තියෙන්නෙ අපේ පක්ෂ මූලස්ථානය දවස් දෙකකට පමණක් මැතිවරණයට ඉදිරිපත් වෙන්න ඉල්ලුම්පත්‍ර 10,000ක් පමණ ලැබිල තියෙනව. ඉතිහාසයේ කවදාකවත් මෙතරම් උද්යෝගයක් තිබිල නෑ. සමහර කාලවල් තිබුණ පළාත් පාලන මැතිවරණවලදී ඉදිරිපත් කරන්න අපේක්ෂකයො හොයාගන්න නෑ. ඒත් අද වන විට අපේ පක්ෂයෙන් මැතිවරණයට ඉදිරිපත් වෙන්න දැඩි තරඟයක් ඇතිවෙලා තිබෙනව. මේ තත්ත්වය තුළ ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට අපේ ජනාධිපතිතුමා ලබාදීල තිබෙන මේ ජයග්‍රාහී ස්ථාවරය නිසා ලොකු තරඟයක් නැතැයි කියන එකයි මගේ බලවත් විශ්වාසය.* පළාත් පාලන මැතිවරණය මුලු දිවයිනම ආවරණ වන ලෙස එකවර නොපවත්වා කඩින් කඩ පැවැත්වීමට හේතුව ඇතැම් ප්‍රදේශවල ආණ්ඩුවට අවාසි සහගත තත්ත්වයක් උද්ගත වෙලා තිබෙන නිසා බවයි විපක්ෂයේ චෝදනාවඕනෑම නායකයෙක් දෙවන වර මැතිවරණයට ඉදිරිපත් වනවිට ඔහුගේ ඡන්ද ප්‍රතිශතය අඩු වෙනව. ඒක ලංකාවට වගේම ලෝකෙටම පොදු තත්ත්වයක්. ඒ පසුගිය ජනාධිපතිවරණයේදී මොකද උනේ. අපේ ජනාධිපතිතුමා දෙවන වර ජනාධිපතිවරණයට ඉදිරිපත් වෙච්ච වෙලාවෙ, එතුමා මුළු ලෝකයටම අලුත් ආදර්ශයක් දෙමින් පළමුවර ජයග්‍රහණය කළාට වඩා අතිවිශාල වැඩි ඡන්ද ප්‍රතිශතයකින් ජයග්‍රහණය කළේ. එයින්ම පේනව අපේ පක්ෂයට ජයග්‍රහණය සම්බන්ධයෙන් ප්‍රශ්නයක් නැතෙයි කියල.අපේ රටේ ජනතාව ජනාධිපතිතුමාගේ නායකත්වයෙන් යුතු එක්සත් ජනතා නිදහස් සන්ධානය දිනෙන්දින ජයග්‍රහණය කරවීමට උත්සාහ කළා මිස කවදාවත් පහළට ඇද දමන්න උත්සාහ කළේ නෑ. නිතරම ජනතාව සමඟ රැඳෙන අයෙක් වශයෙන් මට කියන්න පුළුවන් ඉදිරියටත් ඒක වෙනස් වෙන්නෙ නෑ කියල.අපිට ප්‍රායෝගිකව රටේ උද්ගත වන තත්ත්වයන් අනුව යම් යම් තීන්දු තීරණ ගන්න වෙනව. මැතිවරණය ඇතැම් ප්‍රදේශවල මේ අවස්ථාවෙ නොපැවැත්වීමට තීරණය කෙරුනෙ එම ප්‍රදේශවල ලෝක කුසලාන ක්‍රිකට් තරගාවලියට අදාළ තරග පැවැත්වීමට නියමිත නිසා, ලෝක කුසලානය වැනි තරගයක් සංවිධානය කරන කොට ජාත්‍යන්තරව එම තරග පැවැත්වෙන ක්‍රීඩාංගන ආශි‍්‍රත ප්‍රදේශ පිළිබඳව විශේෂයෙන් සොයා බලනවා. බැරි වෙලාවත් මේ වගේ ඡන්දයක් තියෙන නිසා එම තරඟ අවලංගු කලොත් රටට කොච්චර අපකීර්තියක්ද? දැන් කෑගහන විපක්ෂයත් එදාට අපිටම චෝදනා කරයි. ඒ නිසා අපිට එකවර ලබාගන්න තියෙන ජයග්‍රහණය පවා කැප කළේ මේ රටේ කීර්ති නාමයට කැළලක් වීමට ඇති ඉඩකඩ වළක්වා ගැනීමට.විපක්ෂයට මේ සම්බන්ධයෙන් ඕනෑම දෙයක් කියන්න පුළුවන්. ඔවුන් හැම විටම උත්සාහ ගන්නේ තමන්ගෙ ඇතුළෙ තියෙන ගැටුම් බාහිර ලෝකයෙන් වසන් කරන්න කුමක් හෝ දෙයක් උලුප්පා දක්වමින් බොරු කලබලයක් ඇති කරන්න.මේ තත්ත්වය අපේ රටේ ජනතාව හොඳාකාරව තේරුම් අරගෙන තියෙනව. බොරු මවාපෑම්වලට නොරැවටී අපේ රටේ ඉදිරි සංවර්ධනය සඳහා ජනාධිපතිතුමා ගෙනයන වැඩපිළිවෙළට ඔවුන් නිරතුරුව සහය ලබාදෙන්නෙ ඒ නිසයි.* පළාත් පාලන ආයතන කියන්නෙ මේ රටේ ජනතාවට විශාල සේවයක් කරන්න පුළුවන් ආයතනයක්. විශේෂයෙන්ම ග්‍රාමීය ජනතාවට සිදුකළ හැකි සේවය අතිවිශාලයි. පසුගිය කාල වකවානුවේදි එම ආයතන ජනතාව වෙනුවෙන් සැළකිය යුතු සේවයක් සිදු කළාද?පසුගිය නිල කාලය තමයි මෙරට පළාත් පාලන ආයතන ජනතාව වෙනුවෙන් ඉතිහාසයේ වැඩිම සේවාවන් ප්‍රමාණයක් ඉටු කරපු කාල වකවානුව. ඒ බව වෙන මොනව නැතත් ග්‍රාමීය ප්‍රදේශවල මාර්ග පද්ධතිය තුළින් උනත් අවබෝධ කර ගන්න පුළුවන්. අද ගම්වල මාර්ග ප්‍රධාන මාර්ගවලටත් වඩා දියුණුයි.ඉස්සර තාර ටිකක් දාල පාරවල්වල තැනින් තැන පැලැස්තර දැම්මා. ඊළඟ අවුරුද්දෙ ආයෙ මේව කැඩෙනව. ඒත් දැන් එහෙම නෙමෙයි.  ක්‍රමානුකූලව කොන්ක්‍රීට් අතුරල තවත් අවුරුදු ගණනාවක් යනතුරු අතගහන්න ඕන නැති විදිහටයි සංවර්ධනය කරල තියෙන්නෙ.ඒ නිසා විටින් විට අලුත්වැඩියා කටයුතු සඳහා වැය වෙන විශාල මුදල් ප්‍රමාණයක් ඉතිරි කරගෙන ඒවා තවත් සංවර්ධන වැඩ කටයුතුවලට යොදවන්න පුළුවන් වෙලා තියෙනවා.සාමාන්‍යයෙන් ප්‍රාදේශීය සභා මන්ත්‍රීවරයෙකුට ඔවුන්ගේ අයවැයෙන් මුළු වර්ෂයටම වෙන් වෙන්නෙ ලක්ෂයක දෙකක මුදලක් විතරයි. ඒත් ජනාධිපතිතුමා ඔවුන්ට රුපියල් මිලියන 10ක මුදලක් ලබාදීල ග්‍රාමීය ප්‍රදේශවල සංවර්ධන වැඩ කටයුතුවලට යොමු කළා. එහි ප්‍රතිඵල අද තියෙනව.අද ග්‍රාමීය ප්‍රදේශවල ඉතිහාසයේ කවර ආණ්ඩුවක් යටතේ හෝ නොවූ විරූ සංවර්ධනයක් දක්නට ලැබෙනව.* මේ දිනවල රටේ බොහෝ පළාත්වලට ගංවතුර වැනි ස්වාභාවික විපත්වලින් දැඩි හානි පැමිනිලා තියෙනව. විපක්ෂය චෝදනා කරන්නෙ එම ජනතාවට නිසි සහන සලසන්න ආණ්ඩුව අපොහොසත් වෙලා තියෙනව කියල. මෙය මැතිවරණයේදී ආණ්ඩුවට අවාසිදායක වියහැකියි නේද?සුනාමිය වගේ විශාල ව්‍යසනයකට මුහුන දුන් රටක් අපේ රට. අදත් සුනාමියට මුහුණදුන්න ඇතැම් රටවල සුන් බුන් ඒ ඒ තැන්වලම තියෙනවා. සුනාමියෙන් අතිවිශාල හානියක් සිද්ධවෙච්ච හම්බන්තොට දිස්ත්‍රික්කය ඇතුළු මුළු දකුණු පළාතම, සති දෙකක් ඇතුළත සියලු සුන් බුන් ඉවත්කරල සුද්ද පවිත්‍ර කරල ජනතාවට සෞඛ්‍යාරක්‍ෂිතව ජීවත් වෙන්න පුළුවන් වාතාවරණයක් ඇති කරන්න එදා අගමැති වෙලා හිටපු මහින්ද රාජපක්‍ෂ මැතිතුමාට පුළුවන්කම ලැබුන. අදත් එතුමාගේ නායකත්වයෙන් අපේ ආණ්ඩුව ගංවතුරෙන් අවතැන් වෙච්ච ජනතාවට සියලු සහන සලසන්න මැදිහත් වෙලා තියෙනවා.විශේෂයෙන්ම ජනාධිපතිතුමා ගංවතුරෙන් අවතැන් වූ ජනතාව වෙසෙන ප්‍රදේශවලට ගියා.ඒ ගිහිල්ල අසරණ භාවයට පත්වෙච්ච ජනතාවගේ අවශ්‍යතා සියල්ල සොයාබැලුව. කිසිදු භේදයකින් තොරව මේ ප්‍රදේශවල ජනතාවට අවශ්‍ය සියලු පහසුකම් සලසන්නයි මේ පළාත්වල නිළධාරීන්ට ජනතා නියෝජිතයන්ට නියෝග කළා.මේ තමයි නායකත්වය කියන්නෙ. එදා බරපතල සුනාමි ව්‍යසනය ඇතිවූ වෙලාවෙ ඊට මුහුණ දුන් ජනතාවට අවශ්‍ය සහන සලසමින් යුද්ධය ජයගත් ජනාධිපතිතුමා ඇතුලු අපේ පක්ෂයට ගංවතුරෙන් අවතැන් වූ ජනතාවට සහන සළසන අතරම එ. ජා. ප. යේ බොරු ප්‍රචාර කිසිම අවාසියක් කොට නොගෙන මේ මැතිවරණය ජයගැනීම කිසිසේත් අපහසු කටයුත්තක් නොවේ.* එක්සත් ජාතික පක්ෂය ප්‍රමුඛ විපක්ෂය නගන චෝදනාවක් තමයි රජය රට පුරා දැවැන්ත සංවර්ධනයක් කරන බව පැවසුවත් එය වචනයට පමණක් සීමා වූ මවාපෑමක් බව.මේ රටේ සිදුවන දැවැන්ත සංවර්ධනය ගැන අපි වචනයෙන් නොකීවට මේ රටේ ජනතාව තමන්ගෙ ඇස්වලින්ම දැක්කා. මේ රටේ සැබවින්ම සංවර්ධනයක් සිද්ධ වෙනවද නැද්ද කියල. මමත් පාර්ලිමේන්තුව අවුරුදු 10 නියෝජනය කරපු මන්ත්‍රීවරයෙක්. මේ කාලය පුරාම හම්බන්තොට වරාය ඉදිකිරීම ගැන විවිධ සාකච්ඡා, රැස්වීම් ආදිය තිබුණ. ඒත් හම්බන්තොට වරායක් ඉදිකිරීම හීනයක් විතරක් වුණා. සිංගප්පූරුවෙන් ඇවිල්ල නැව්වලට මුහුද මැද තියාගෙන තෙල් වික්ක, අනෙකුත් අවශ්‍ය දේවල් ලබාදුන්න, නැව් 200ක් විතර හැමදාම හම්බන්තොට පාස්කරගෙන ගිය අපි කිලෝමීටර් ගානක් දිග හම්බන්තොට මුහුද දිහා බලාගෙන හූල්ල හූල්ල හිටිය.ඒත් ජනාධිපතිතුමා ආවා අපි යුද්ධ කළා ඒ නිසා සල්ලි නෑ කියල නිකං හිටියෙ නෑ. හම්බන්තොට වරාය හදමු කිව්ව විතරක් නෙමෙයි අවුරුදු ගානක් ඒ පළාත්වල ජනතාවට හීනයක් වෙලා තිබුන වරාය හදල දුන්නා. ඒ විතරක් නෙමෙයි මත්තල ප්‍රදේශයේ ගුවන් තොටුපලේ වැඩ කටයුතුත් ආරම්භ කළා.මොරගහකන්ද ජලාශ ව්‍යාපෘතිය අවුරුදු ගානක් තිබුනෙ කඩදාසි කෑලිවල විතරයි. ඊට අවශ්‍ය තාක්ෂණික ඥානය නෑ, මුදල් නෑ කියල හැමදාම ඉදිකිරීම් පස්සටම ගියා. ඒත් ජනාධිපතිතුමාගෙ මැදිහත්වීම මත මොරගහ කන්ද ව්‍යාපෘතියට මුල් ගල තියල වැඩ පටන් ගත්ත. අද ලාංකික ඉංජිනේරුවන්ගේ දායකත්වයෙන් ඒ වැඩ කටයුතු කෙරීගෙන යනව. ඒ එක්කම උමාඔය කිරිඳි ඔය ආදී යෝජනා ක්‍රම මේ වන විට ආරම්භ වෙලා තියෙනව.සුගිය කාලවකවානුව පුරාවට නොයෙකුත් ආකාරයේ තර්ජන ගර්ජන, ආගමික ප්‍රශ්න ආදිය නිසා වැඩ ආරම්භ කරන්නට බැරිව තිබූ නොරොච්චෝල බලාගාරයේ ඉදිකිරීම් සියලු පාර්ශව සමඟ සාකච්ඡා කරල ආරම්භ කළා පමණක් නොවෙයි. අද වන විට එහි පළමු අදියරේ වැඩ කටයුතු හමාර කරල විවෘත කරලත් ඉවරයි.අමතක කරන්න එපා මේ විදිහෙ දැවැන්ත සංවර්ධන වැඩසටහන් ප්‍රමාණයක් රට තුළ ක්‍රියාත්මක වන අතරෙ ජනාධිපතිතුමා රටේ ජනතාව බඩගින්නෙ තිබ්බෙ නෑ. ඔවුන්ට පටි තද කරගන්න කිව්වෙ නෑ.ඒ නිසා එ. ජා. පය, ජ. වි. පෙ චෝදනා කරන ආකාරයට මේ රටේ සංවර්ධනය වචනයට පමණක් සීමා වෙච්ච දෙයක් නෙවෙයි. මං ඔය එ. ජා. ප නායකයන්ට කියනව බොරු චෝදනා නොකර රට තුළ පොඩ්ඩක් ඇවිදල ජනතාව සමඟ මුහුවෙලා කුහක දේශපාලනය කරන්නෙ නැතිව යථාර්ථයට මුහුණ දෙන්න කියලා. එ. ජා. ප. ය. වගේම ජ. වි. පෙත් මේ දිනවල භාවිතා කරන ජනපි‍්‍රයතම සටන් පාඨය තමයි බඩුමිල. ඔවුන් කියන්නෙ දරාගන්න බැරි බඩු මිල පහළ බස්සන්නට ආණ්ඩුව අපොහොසත්වෙලා තියනව කියල..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=f1101194</link>
    <topic>බුදු සමය බබළවන්නට සිනමාව</topic>
    <author>කලාකීර්ති එඩ්වින් ආරියදාස</author>
    <content>බුදුබැති ඇති හැමෝටම මේ උදා වූ නව වසර මා ඇඟි කාල පරිච්ඡේදයකි. එයට හේතුව, මේ වන විට බොහෝ දෙනා දනිති. මේ වෙසක් පෝ දිනය වනවිට, සිදුහත් තවුසාණන් බුද්ධත්වය ලැබ අවුරුදු 2600ක් පිරෙයි. මෙය අසම සම බොදු උළෙලකට මං පාදන පූජනීය සිද්ධියකි.මේ වසර, 2600 වන බුද්ධ ජයන්ති වර්ෂය වන ආකාරය තාමත් ඇතැමුන්ට එතරම් පැහැදිලි නැත.සම්මත බුද්ධ වර්ෂයට අනුව මේ 2011 අවුරුද්ද, බුද්ධ වර්ෂ 2555 යි. එසේ නම්, මෙය 2600 වන බුද්ධ ජයන්ති වර්ෂය වන්නේ කෙසේ ද ?මේ ප්‍රශ්නයට පිළිතුරු සම්පාදනය කළ යුතු වේ.සම්මත බුද්ධ වර්ෂය ගණන් ගනු ලබන්නේ, සම්බුදු හිමියන්ගේ මහා පරිනිර්වාණයෙහි සිටයි. බුදු හිමියන් පිරි නිවන් පාලා, මේ වසරට අවුරුදු 2555කි. ඒ නිසා මෙය බුද්ධ වර්ෂ 2555යි.එහෙත්, බුදු හිමියන් සම්බුද්ධත්වයට පත් වුණේ. පිරිනිවන් පාන්නට අවුරුදු 45කට පෙරදී ය. එසේ නම්, බුද්ධවර්ෂයට තවත් අවුරුදු 45ක් එකතු කළ විට 2600ක් වේ. මේ අනුව, බුදු හිමියන් බුද්ධත්වයට පත්වෙලා, මේ වසරට අවුරුදු 2600 පිරෙයි.මෙය, ශත වර්ෂයකට වරක් එළඹෙන උත්තරීතර බුදු මඟුලකි.මේ 2600 යේ බුද්ධත්ව ජයන්තිය, ශ්‍රේෂ්ඨ කාල වකවානුවක් වන්නේ හුදෙක් බෞද්ධයන්ට පමණක් නොවේ. අධ්‍යාත්මික ගුණ වගාව ගරුවෙන් සළකන කා හටත් මෙය ඉතාම අගයැති කාල සමයකි. මෙත් පෙරටු දහමක් දෙසමින් ලොව සැනසූ අමා මෑණියන් වහන්සේ බුදුබව ලබා අවුරුදු 2600ක් ගත වන මොහොතේ දී ලෝකයේ දියුණු සිතැති හැමෝම, කුළුණුබර හැඟීම් පහළකොට ගන්නට පෙළඹෙති.ශ්‍රී ලංකාව, මේ අසහාය බුද්ධත්ව ජයන්තිය සඳහා විවිධාකාරයෙන් සැරසී සිටින්නේ ය. ප්‍රතිපත්ති ගරුකත්වය සඳහා බොහෝ දෙනා අලුතින් පේ වෙති.මේ අතර, මෙම 2600 බුද්ධත්ව ජයන්තිය අවස්ථාවේ දී ශ්‍රී ලංකාවේ බෞද්ධ ප්‍රජාව විසින් ඉටු කළ යුතුව තිබෙන මහා මානව මෙහෙවරක් ඇත්තේ ය.ඒ මෙහෙය නම්, මිනිස් සමාජයට බෞද්ධ හර පද්ධති ගෙන හැර පෑමයි. බුදු හිමියන්ගේ මෛත්‍රී පූර්වක ධර්මස්කන්ධය නවීන ලෝකයාට ඛ්ඳුන්වා දීමයි.අද ලොවට බුදුහිමියන්ගේ අමා දහම අත්‍යවශ්‍යයි. අද මිනිසා විද්‍යාවෙන් අගතැන්පත්ව සිටින බව ඇත්තයි. සොබාදහම පරදවමින්, තමන් කැමැති කැමැති ආකාරයේ දරුවන් උපදවා ගැනීමේ විද්‍යාත්මක හාස්කම අද මිනිසා සතුව පවතී. උපදින දරුවාගේ ජීව සටහන ලියැවී තිබෙන්නේ සෛලයෙහි අඩංගු ‘ජෙනෝම’ යේ යි. අද විද්‍යාඥයෝ, මේ ජීව කේන්ද්‍රය වෙනස් කරන ආකාරය අවබෝධ කොටගෙන සිටිති. ඒ නිසා තව නොබෝ කලකින් මිනිසාට, තමන්ට ඕනෑ කරන විදියක දරුවන් ලබාගත හැකි වේ. රූප සම්පත්තිය, කායික ශක්තිය, බුද්ධි බලය ආදි ගති ගුණ, උපදින දරුවකුට ලබා දිය හැකි යුගයක් අත ළඟ ය.මිනිසා විද්‍යාවෙන් කවර විස්මය උපදවන ප්‍රගතියක් ලබා සිටිය ද, මිනිසුන්ගේ අධ්‍යාත්මය ශීඝ්‍ර වේගයෙන් පිරි හේ. යුද - කල කෝලාහල බහුල ය. දෙවන ලෝක මහා යුද්ධය කෙළවර වී අවුරුදු හැට පහක් ගත වී තිබේ. එහෙත් මේ කාලය තුළ දී තෙවන ලෝක මහා යුද්ධයක් හට ගත්තේ නැත. එසේ වුවද මේ කාලය තුළ සටන්, අවි ගැටුම් නැත. එසේ වුවද මේ කාලය තුළ සටන් අවි ගැටුම් යුද කල කෝලාහල 258ක් පමණ සිදු වී තිබේ. අදත් ලෝකයේ ඇතැම් තැන්වල යුද්ධ හා අවි ගැටුම් පවතී. ශ්‍රී ලංකාව විසින් ත්‍රස්තවාදය මුලිනුපුටා ලන නමුදු, අදත් ලෝකයේ බොහෝ පෙදෙස්වලට ත්‍රස්තවාදයේ තර්ජන එල්ල වේ. අද මිනිසුන්ගේ සිතේ සහනය තුරන්ව ගොස් ය.කෝපාවිෂ්ට බව පෘථුලව විහිද ගොස් තිබේ. මිනිසාගේ ඉවසීම හීනව ගොස් ය. කුඩා දරුවෝ පවා අද කෝපයට පත්වන සුළුවෙකි. ඉච්ඡා භංගත්වය බහුලව පවතී. බලකාමය ඉහවහ ගොස් ඇත්තේ ය.මිනිසාගේ නාශක ශක්තිය අද භයානක ආකාරයෙන් වර්ධනය වී ඇත්තේ ය. දෙවැනි ලෝක මහා යුද්ධය හයවසක් පැවැතුණේ ය. ඒ හය අවුරුද්ද තුළ සිදු වූ විනාශයටත් අධික මහා ව්‍යසනයක් අද තත්පර හයකින් කළ හැකි වන තරමට නවීන මිනිසාගේ නාශක ශක්තිය දියුණු වී ඇත්තේ ය. මේ විනාශකාරී අවිගත් නවීන මිනිසා ලෝක යුද්ධයකට පැටලුනහොත්, මුළු මානව වංශයම විනාශ වී යා හැකි යැයි ‘න්‍යෂ්ටික සිසිරය’ පිළිබඳ මතය පළ කළ පවුල් කෘම්සන් නම් විද්‍යාඥයා පළ කෙළේ ය.මෙවැනි පසුබිමක, මානව සංහතිය ගලවා ගැනීමට බුදු හිමියන්ගේ දහම උපයෝගි කොටගත හැකි වන්නේ ය. 2600යේ බුද්ධත්ව ජයන්ති අවස්ථාවේ දී ශ්‍රී ලංකාව විසින්කළ හැකි මහාම මානව මෙහෙය නම් මේ අමා දහම මෙත් පෙරටුව, ලොව පුරා විහිදුවාලීම යි. “සම්බුද්ධත්ව ජයන්ති ජාත්‍යන්තර චිත්‍රපට උළෙල” නම් සංවිධානයේ මුඛ්‍ය පරමාර්ථය වන්නේ අමා මෑණියන්ගේ මෛත්‍රී පූර්වක දහම, මුළු ලොවටම පිරි නැමීමයි. 2600 යේ බුද්ධත්ව ජයන්ති උළෙලේ දී, අප විසින් ඉටු කළ හැකි මහාම මානුෂික ඛ්ා ශාසනික මෙහෙය නම් අමරණීය බුද්ධ භාෂිතය ලෝකයා අතට පත් කිරීම යි.සම්බුද්ධත්ව ජයන්ති ජාත්‍යන්තර චිත්‍රපට උළෙල සංවිධානය විසින්, බුදු දහම මුළු ලොවටම දිය හැකි විශ්ව භාෂාව වශයෙන් තෝරාගෙන තිබෙන්නේ “සිනමා” භාෂාවයි. සිනමාව නැමැති “ශ්‍රව්‍ය දෘශ්‍ය භාෂාව“ ලොව කාටත් තේරෙන්නේ ය. ඒ නිසා මේ සංවිධානය විසින් බුදු හිමියන්ගේ අමා දහම ලොවට බෙදා දෙන්නේ සිනමා මාධ්‍යය තුළිනි.මේ සම්බුද්ධත්ව ජයන්ති චිත්‍රපට උළෙල නම් වූ සංවිධානය, ආයතන කිහිපයක් ඒකාබද්ධව සකස් කොට ගෙන තිබෙන ක්‍රියාදාමයකි. එහිලා ඒකාබද්ධවන ආයතන නම් බණ්ඩාරනායක සම්මන්ත්‍රණ ශාලා ආයතනය, රජයේ චිත්‍රපට සංස්ථාව සහ ආසියා ආලෝක පදනමත් ය.මේ ආයතනය විසින් 2600 යේ සම්බුද්ධත්ව ජයන්ති උළෙල පවත්වනු ලබන්නේ ප්‍රධාන වශයෙන් ම චිත්‍රපට තරගයක්, ජාත්‍යන්තර මට්ටමෙන් ක්‍රියාවේ යෙදෙවීමෙනි. බෞද්ධ තේමා රැගත් චිත්‍රපට තනන්නට ලොව පුරා නිර්මාණශීලීන් එකට එකතුවන විට, අනිවාර්්‍යයයෙන් ම, බුදු හිමියන්ගේ මානව හිතවාදී දහම් කඳ ලොව පුරා පැතිරෙන්නේ ය.මේ සංවිධානය 2600යේ සම්බුද්ධත්ව ජයන්ති උළෙලට 2011 දි සැරසෙන්නේ, 2009 සහ 2010 යන වර්ෂවලදී ලබා ගන්නා ලද පළපුරුද්ද ඒකරාශි කොට ගනිමින් ය.2600 යේ සම්බුද්ධත්ව ජයන්තිය උදෙසා, මේ සංවිධානය සැරසුණේ 2009 යේ සිට ය. 2009 යේ දී ප්‍රථම ජාත්‍යන්තර බෞද්ධ චිත්‍රපට උළෙල පැවැත් වූ අවස්ථාවේ දී, ලෝකයේ නොයෙක් දේශවල චිත්‍රපට තනන්නෝ, ඒ තේමාවේ මූලික පරමාර්ථයට අනුව නිර්මාණ ඉදිරිපත් කළහ. දේශීය හා ජාත්‍යන්තර මට්ටමෙන් තැනුණු ඒ චිත්‍රපටවලින් ප්‍රශස්ත නිර්මාණ සඳහා සම්මාන පිරි නැමිනි. 2009 යේ දී දේශීය කෙටි බෞද්ධ චිත්‍රපට අතුරින් ප්‍රථම සම්මානය ලබා ගන්නා ලද්දේ සච්ච මාතා නම් චිත්‍රපටය විසිනි. ආත්තම්මාගේ වස්තුව නම් කෙටි චිත්‍රපටය දෙවන තැනට ආයේ ය.ජාත්‍යන්තර නිර්මාණ අතුරින් ජයග්‍රාහි ස්ථාන ලද චිත්‍රපටවලින් දෙකක් ම, ජපන් චිත්‍රපට වූයේ ය. මැලේසියාවේ තනන ලද “තෙල් පහන” (ඔයිල් ලෑම්ප්) නම් සජීවී කෘත චිත්‍රපටයට ද සම්මාන හිමි විය. 2010 දී මුළු මහත් සම්බුද්ධත්ව ජයන්ති චිත්‍රපට උළෙලම නව මං ගත්තේ ය. ප්‍රශස්ත නිර්මාණ ඉදිරිපත් කළ සියලු දෙනාටම 2010 දී සම්මාන පිරි නැමිනි. 2010 දී සම්මාන පිරිනමන ලද්දේ ජනාධිපති ලේකම් කාර්යාලයේ දී ය. එහි දී දේශීය හා විදේශීය සිනමා ශිල්පීහු ජනාධිපතිතුමා අතින් ත්‍යාග ලබා ගත්හ.නේපාල රාජ්‍යයේ ලුම්බිණි ප්‍රදේශයේ පුරාවිද්‍යා කටයුතු භාර ප්‍රධාන පුරාවිද්‍යාඥ, වසන්ත බිදාරි මහතාත් 2010 සම්බුද්ධත්ව ජයන්ති උළෙලට සහභාගි වී ජනාධිපතිතුමන් අතින් සම්මානයක් ලබා ගත්තේ ය. 2009 සහ 2010 යන වර්ෂවලදී විවිධ සාකච්ඡා සම්මන්ත්‍රණ ආදී ස්ථානවලදී ද අයැදුම් කරුවන්ට මාර්ගෝප දේශකත්වය සපයනු ලැබුවේ ය. මෙහි දී කිව යුතු විශේෂ කරුණක් වෙයි. සිංහල සිනමාව ආරම්භ වුණේ 1947 ජනවාරි 21 වැනි දායි. ඒ නිසා සිංහල සිනමාවේ වයස 64කි.මේ මුළු කාලය පුරාම නොවූ විරූ ආකාරයේ ක්‍රියාවලියක් සම්බුද්ධත්ව ජයන්ති ජාත්‍යන්තර චිත්‍රපට උළෙල සංවිධායකයන් විසින් ආරම්භ කොට ඇත්තේ ය. එනම්, තෝරාගත් සිනමාකාමී පිරිසකට නොමිලයේ චිත්‍රපට පුහුණුව ලබා දීමේ ක්‍රමවේදයකි. මේ තෝරාගත් කණ්ඩායම, “සිනමා සංසදය” නම් වෙයි. මෙයට අයත් සිනමා කාමීන්ට, විවිධ වර්ගයේ සම්මන්ත්‍රණවලට හා වැඩ මුළුවලට සහභාගීවීමේ වරප්‍රසාදය ලැබේ. මෙතෙක් පවත්වන ලද සම්මන්ත්‍රණවලට හා වැඩමුළුවලට ඔවුහු සහභාගි වූයේ නොමිලයේ ය.තව කිහිප දිනකින් ඔවුන්ට සජීවීකරණ සිනමාව පිළිබඳව විශේෂ වැඩමුළුවක් පැවැත්වේ. මේ සියල්ලේම මූලික පරමාර්ථය නම්, බුද්ධත්ව ජයන්ති චිත්‍රපට උළෙල අතිශය සාර්ථක ලෙස පැවැත්වීමයි.මේ චිත්‍රපට උළෙල සඳහා පහත දැක්වෙන වර්ගවල සිනමා කෘති එවිය හැකි වේ.වෘතාන්ත චිත්‍රපට කෙටි චිත්‍රපට වාර්තා චිත්‍රපට සජීවීකරණ චිත්‍රපට බෞද්ධ දෘශ්‍යමය සංගීත වීඩියෝ අර්ධ නාට්‍ය වාර්තා චිත්‍රපට (ඩොකියු ඩ්‍රාමා)මේ නිර්මාණ මෙම උළෙල සඳහා එවීමේ දී අනුගමනය කළ යුතු උපදේශ, දුරකථන අංක 2696822 ඇමැතීමෙන් ලබාගත හැකි ය. සම්බන්ධීකාරක නිලධාරීන් වන සංඛ හේරත් සහ අනුරුද්ධ ගුණසේකර, එවිට ඔබට අවශ්‍ය විස්තර සියල්ල දන්වනු ඇත.2011 සම්බුද්ධත්ව චිත්‍රපට උළෙලේ ප්‍රධාන අරමුණ ශ්‍රී ලංකාව, බෞද්ධ චිත්‍රපට පිළිබඳ ජගත් මධ්‍යස්ථානය බවට පත් කිරීමයි. ඒ නිසා, වර්ෂයක් වර්ෂයක් පාසාම, හොලිවුඩ්හි, ඔස්කාර් සම්මාන උළෙල, ප්‍රංශයේ කෑන්ස්හි වාර්ෂික චිත්‍රපට උළෙල වැනි බෞද්ධ චිත්‍රපට උළෙලක්, ශ්‍රී ලංකාවේ පවත්වාලීම මෙම සංවිධානයේ මුඛ්‍ය පරමාර්ථය වන්නේ ය.ශ්‍රී ලංකාව, ඒ ආකාරයෙන්, බෞද්ධ චිත්‍රපට උත්සව පිළිබඳ ජගත් මධ්‍යස්ථානයක් බවට පත් වූ විට, එය , මුළු මහත් දේශයටම ප්‍රබල ආශීර්වාදයක් වන්නේ ය. සංචාරක ව්‍යාපාර දියුණුවීම වැනි ක්‍රියා මගින් මේ දේශයේ ආර්ථිකයටත් අතිරේක ප්‍රතිලාභ සැපයේ. අධ්‍යාත්මික ගුණ වගාවට හිත ඇති සිනමා සංස්කෘතියක් ද ඉන් බිහි වේ. 2011 වෙසක් මස පැවැත්වෙන බුද්ධත්ව ජයන්ති ක්‍රියා මාලාවට, ජාත්‍යන්තර තලයේ විශිෂ්ට ;බෟද්ධයෝ සහභාගී වෙති. සුප්‍රසිද්ධ හොලිවුඩ් නළු රිචඩ් ගියර්, වෙන් කිංස්ලි වැන්නෝ බෞද්ධයෝ යි.මේ බුද්ධත්ව ජයන්ති මහා චිත්‍රපට උළෙලේ ප්‍රධාන අංගයක් වන්නේ බුද්ධ චරිතය අලලා සිනමා මහා කාව්‍යයක් තනා ලීමයි. දැනටත් එහි තිරනාටකය සකස් කොට ඇත්තේ ය. චිත්‍රපටය සඳහා අවශ්‍ය වන පසුබිම් පෙදෙස්වලින් ඇතැම් ඒවා ශ්‍රී ලංකාවේ භූමි භාග වෙති. කැලණිය මානෙල් වත්තේ බිම් පෙදෙසෙහි කපිලවස්තුපුරය ඉදි කෙරේ. එහි ගොඩනැඟිලි කටයුතුවලින් කොටසක් දැනටම සම්පූර්ණ වී ඇත්තේ ය. 2011 වෙසක් පෝය ආශ්‍රිත දිනවල, මෙතෙක් ශ්‍රි ලංකාවේ නොදුටු ආකාරයේ විභූතිමත් සම්බුද්ධ සංදර්ශන පැවැත්වීමට සැලැසුම් සකස් වී තිබේ. මේ සංදර්ශන නම් කෙරෙන්නේ “සම්බුදු පෙළහර” වශයෙනි. මේ සියල්ල පිළිබඳ විස්තර වරින්වර ප්‍රකාශ කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=f1101195</link>
    <topic>යාපනේ ලෙල්ලමේපුංචි යුද්ධයක්</topic>
    <author>චන්දන ජයවීර</author>
    <content>මාලිමාවේ හිස උතුරට හැරවී ඇත. එහි අවසන් කෙළවර යොමුවී ඇත්තේ පේදුරුතුඩුව වෙතය. දිගු නිහඬ වෙරළ තීරයෙහි රැළි නැඟීමක් නැත. එහි සිට මීටර් දෙතුන් සියයක් මුහුද දෙසට ඇවිද ගියද ජලය උරහිස ඉක්ම නොයයි. ඒ නිසා ආගන්තුකයෙකුට වුවද බියෙන් සැකයෙන් තොරව කරදිය රැලි සමඟ පොර බැදිය හැක.නොගැඹුරු කරදියෙහි තැනින් තැන සිට වූ රිටිමත වාඩිලා ගත් ධීවරයෝ කොක් සෙයියාවක් මවා පාමින් ඇණ තබාගෙන සිටිති.ඔවුන්ගේ කරෙහි ඇති පන්මල්ල මත්ස්‍යය සම්පතින් මදි පාඩු නොකියයි.පේදුරු තුඩුවේ බොහෝ දෙනෙක් ජීවත් වන්නේ මුහුදු රැකියාවෙන් නිසා මුහුදෙහි ඇති නිශ්චල බව ලෙල්ලමෙහි නැත. යුද්ධය නිමවීම ඔවුන්ගේ අතමිට සරු කරන්නට හේතුවී ඇත. මුහුදු කොටි තර්ජන වර්තමානය වනවිට ඉවත්ව ඇති නිසා රාත්‍රී කාලයේදී ද මුහුද නිදි වර්ජිතය.මුදුන් කෙළවරධීවරයන්ගේ ආරක්ෂාව වෙනුවෙන් හා ලබාගත් සාමය සුරැකීමට කැපවුණු පේදුරුතුඩුව හමුදා කඳවුර ධීවර වරාය සමීපයේම පිහිටා ඇත. ඔවුන් වෙරළ තීරයනඩත්තු කරන ආකාරය ප්‍රශංසා කටයුතුය. දකුණේ බොහෝ වෙරළාසන්න ප්‍රදේශයන්හි දක්නට ලැබෙන කැළි කසළ කඳු පේදුරු තුඩුවෙහි නැත.යුද්ධයට පෙර පේදුරුතුඩුව ජැටිය ජනාකීර්ණ වරායක් වන්නට ඇත. තැනින් තැන කැඩී බිඳී ගොස් තිබුණ ද මහා පරිමාණ නෞකා පර්යන්තයක සළකුණු එහි තවම තිබේ.දිවයිනේ මුදුන් කොනෙහි පිහිටි පේදුරුතුඩුව වරාය ද යුද්ධයේදී නැතිවූ සියල්ල ගොඩනැගූ අයුරින් නැවත ඉදිවනු ඇත.ශ්‍රී ලංකාවේ ඈත කෙළවරට යන්නට නම් පේදුරුතුඩුවේ සිට තවත් මීටර් 200ක් උතුරට යා යුතුය.එවිට සක්කකොටෙයි ග්‍රාමය හමුවේ. එතැන් සිට ඉන්දියාවට ඇත්තේ නාවික සැතපුම් කිහිපයක් පමණි. ඉන්දියාවේ ධීවරයන් හා අවසන් නොවන අරෝවක් උතුරේ ධීවරයන්ට ඇත. ඒ ගැන පසුව කියමි.පේදුරුතුඩුව මෙන්ම උතුරේ අනෙක් සෑම ලෙල්ලමක්ම පාහේ කාර්යබහුලව ඇත්තේ දිවයිනේ සරුසාරම මත්ස්‍ය සම්පත් එහි ඇති නිසාය. ධීවර අමාත්‍යාංශයේ හා උතුරු වසන්තය වැඩසටහනේ ප්‍රතිපාදන යටතේ අබලන්ව ගිය උතුරේ ලෙල්ලම් රැසක් ලහි ලහියේ පිළිසකර කෙරේ. බොහෝ ධීවර ගම්මානයන්හි සංචාරය කිරීමේදී අපට ඒ බව දක්නට ලැබිණි.යළි ඉදිවන මාදගල්යාපනය දිස්ත්‍රික්කයට අයත් සන්දිලිපායි ප්‍රාදේශීය ලේකම් කොට්ඨාසයේ පිහිටි මාදගල් ධීවර වරාය එසේ කඩිනමින් සකස්වන තවත් ධීවර ව්‍යාපෘතියකි. එහි ජැටිය මෙන්ම ධීවර මධ්‍යස්ථානය ද අලුතින් ඉදිවෙන අයුරු දකුණේ සිට උතුරට පැමිණෙන සංචාරකයෙකුට වුවද අමුතු වෙහෙසකින් තොරව දැක බලාගත හැක්කේ මාදගල් ධීවර වරාය දඹකොළපටුන ආසන්නයේ පිහිටා තිබීම නිසාය.මාස දෙකක් වැනි කෙටි කාලයක් තුළදී ධීවර මධ්‍යස්ථානය ඉදිකිරීමට පියවර ගෙන තිබීම ප්‍රදේශයේ ධීවරයන්ගේ සන්තෝෂයට හේතුවී ඇත.සුබ්‍රමනියම් (42) මාදගල් වරායෙන් මුහුදු යන්නෙකි.කඩිනමින් සකස්වන සිය ධීවර වරාය පිළිබඳ අප හා අදහස් දක්වමින් ඔහු මෙසේ ප්‍රකාශ කළේය.“අපි පරම්පරාගත ධීවරයෝ. මට මතක ඇති කාලයකට මේ ජැටිය අලුත්වැඩියාවෙලා නැහැ. ඒ නිසා අපි කර්මාන්තය කරගෙන ගියේ බොහොම අමාරුවෙන්. මේ ආණ්ඩුව උතුරට ගොඩක් උදවු කරනවා. ඒ ගැන අපිට සතුටුයි.”ධීවර අමාත්‍යාංශයේ මූලිකත්වයෙන් ධීවර ප්‍රජාවගේ සමාජ විද්‍යාත්මක සංවර්ධනය සඳහා ව්‍යාපෘතියක් ක්‍රියාත්මක වෙයි. එහිදී ඔවුන් ජීවන තත්ත්වය උසස් කිරීමට අමතරව අධ්‍යාපනය ඉහළ තැබීමට ද උත්සාහයක් දරයි.අවිවේකී ගුරුනගර් වරායගුරුනගර් යනු යාපනය නගරාසන්නයේ පිහිටි ධීවර වරායකි. අප එහි ධීවරයන් හමුවන්නට යනවිට උදෑසන පළමු හිරු කිරණ පොළොවට වැටුණා පමණය. එනමුත් ගුරුනගර් මාර්ගයේ ජනාකීර්ණ විථියක මෙන් වාහන තදබදයක් ඇත. ලොරි, මෝටර් බයිසිකල් හා පාපැදි එකිනෙක පරයා ලෙල්ලමට ළඟාවීමට උත්සාහ කරති. ඔවුන් සියලු දෙනාගේම උත්සහය හොඳ මාළු අහිනක් ගොඩදමා ගැනීමය.ලෙල්ලමට ඇතුළුවන තැන ආසන්නයේ වූ පොල් රුප්පාවද මෝටර් බයිසිකල් හා පාපැදිවලින් පිරී ඇත. එළිමහනේ තවත් තැනෙක ලොරි කිහිපයක් හා අධිශීත පහසුකම් සහිත වෑන් රථ හතරක් නවත්වා ඇත.ඒවා කොළඹ සිට පැමිණ ඇති බව අපට කිව්වේ රාජකාරියෙහි යෙදී සිටි හමුදා සෙබළෙකි. ඔහුට මෙන්ම යාපනයේ බොහෝ ආරක්ෂක අංශ සාමාජිකයන්ට දෙමළ බස පිළිබඳ වැටහීමක් ඇත.තිහක් හතළිහක් පමණ වූ නැංගුරම්ලා ඇති බෝට්ටු අතර මසුන් මරන්නෝ ඇවිස්සුණු කඩිගුලියක් මෙන් එහෙ මෙහෙ යති. ධීවරයන්ගෙන් සමහරෙක් බෝට්ටු තුළම සිට යුහුසුළුව මාළු තෝරති. ලෙල්ලමට අයත් කුඩා ශාලාව පිරුණු හිස් ගොඩක් බවට පත්ව ඇත. ධීවරයන් වටකරගත් මුදලාලිලා තරගයට ලන්සු තබති.රාත්‍රී ගමනලෙල්ලමෙන් හා මුහුදෙන් නැඟෙන හඬ පරයා සහයරාජාගේ (51) කටහඬ මතුවේ. ඔහු ගුරුනගර් ධීවර සමිතියේ සභාපතිවරයාය.‘මේ ගමේ දෙදහස් පන්සියයක් විතර ඉන්නවා. ඒ හැමෝම කරන්නේ මුහුදු යෑමයි. මුහුද අපිට කරුණාවන්තයි. සාමය ලැබුණ හින්දා අපිට බයක් නැතිව මුහුදු යන්න පුළුවන්.’රාජාගේ ඇස් බලාපොරොත්තුවෙන් පිරී ඇත. මිණිපිරිය කමලිනී ද ඔහුගේ අතේ එල්ලීගෙන සිටියි. ඇගේ දෑසේ ද තෙරපෙන බලාපොරොත්තු රැසකි. අසල්වැසි ධීවර වරායන් රැසක් කඩිනමින් ප්‍රතිසංස්කරණය වන බව ඔහු අපට කියයි.ගුරුනගර් ජැටියෙහි අඩුපාඩු ද බලාගෙන ගිය බව පවසන සහය රාජා මෙම ලෙල්ලමත් ඉදිරියේදී ප්‍රදීපාගාරයක් සහිතව නවීකරණය වේ යැයි බලාපොරොත්තු වේ.“දැන් රාත්‍රී කාලයටත් මුහුදු යන්න පුළුවන් නිසා ලයිට් හවුස් තියෙනව නම් වටිනවා. ඉන්දියාවේ මාළුකාරයෝ අපේ මුහුදට එන එක වැළැක්වුවොත් මේ අපිට හොඳ මාළු ආදායමක් ලබා ගන්න පුළුවන්.”ඉන්දීය ධීවරයෝගුරුනගර් වෙරළෙන් මුහුදු යන ධීවර යාත්‍රා 770ක් පමණ ඇත. ටෝලර් 180ක් බෝට්ටු 365 ක් හා පල්ලම් යනුවෙන් හැඳින්වෙන සම්ප්‍රදායික ධීවර යාත්‍රා 225ක් ඒ අතර වේ.“මුහුදෙ කොච්චර මාළු හිටියත් බෝට්ටු ටිකයි තියෙන්නේ. ඒ නිසා දවස් තුනකට වතාවකුයි මුහුදු යන්න හම්බ වෙන්නේ.”සහයරාජා නොකියා කියන්නේ තව බෝට්ටු තිබුණේ නම් ඔවුන්ට වැඩි මාළු අස්වැන්නක් ලබාගත හැකි බව හා අඛණ්ඩව මුහුදු යාහැකි බවය.යුද්ධය නිසා ධීවර කර්මාන්තය සීමිත වපසරියකට සීමාවී තිබිණි.අපේ සුපිරිම මත්ස්‍ය සම්පත වූ උතුරු නැගෙනහිර මුහුදුකරයේ මාළුන් ගැන ඉවවැටුණු ඉන්දීය ධීවරයෝ බාධාවකින් තොරව ඒවා රැගෙන ගියහ.එල්.ටී.ටී.ඊ. තර්ජන නිසා 1990 සිට අපේ ධීවරයන් උතුරු මුහුදේ මාළු අල්ලන්නට ගියේ නැත. ඒ නිසා වාසි අත්වූයේ ඉන්දීය ධීවරයන්ටය. ඔවුන් බාධාවකින් තොරව අපේ මත්ස්‍ය සම්පත නෙළාගෙන ගියහ. අපේ ධීවරයන් ද මේ වන විට මුහුදු යන නිසා දෙරටෙහි ධීවරයන් අතර විවිධ ගැටලු පැන නැඟී ඇත.කරවල කර්මාන්තයමත්ස්‍ය සම්පත් බහුල ස්ථාන ගැන ධීවරයන්ට තොරතුරු කියන්නට අමාත්‍යාංශය අරඹා ඇති නව වැඩපිළිවෙළ පිළිබඳ උතුරේ ධීවරයන් කතා කරන්නේ ප්‍රසාදයෙනි.ජේ. ඇල්ෆඩ් (65) මුහුදු ගිය පරම්පරාවක උරුමකරුවෙක් වෙතත් දැන් ඔහු මුහුදු යන්නේ නැත. ඊට හේතුව ශරීර ශක්තිය දුබල වීමය. ඔහුගේ ආදායම් මාර්ගය වී ඇත්තේ කරවල සකස් කිරීමය. බෝට්ටුවලින් ගෙනෙන කට්ටා, තලපත් ආදි විශාල මාළුන් ඇඳුමක පතරොමක් මෙන් දිගහැරීමට ජේ.ඇල්ෆඩ් වැය කරන්නේ මන්නා පහරවල් දෙකක් පමණි. දෙපැයක් පමණ ගතවන විට ඔහු මෙසේ කට්ටා මාළුන් තුන්සියයකගේ පමණ කායච්ඡේදනය කොට තිබිණි.ඇල්ෆඩ්ගේ දරුවන් පස් දෙනාගෙන් තිදෙනෙක්ම මුහුදු යති. සාමය ඇතිවීමට පෙර ඔහු මෙම වෙරළ තීරයේ බොහෝ සන්ධ්‍යා කාලයන් ගෙවා දමා ඇත්තේ මුහුදු ගිය සිය දරුවන් නැවත දැකගත හැකිවේදෝ යන සැකසංකා ඇතිවය.මුදලාලිලා හතර දෙනෙක්යුද්ධෙ කාලෙදි මුහුදු කොටින්ගෙන් අපිට හරියට කරදර තිබුණා. කොටින්ගේ උගුල්වලට අහුවෙලා අපේ සමහරු මැරුණා. දැන් එහෙම තත්ත්වයක් නැති නිසා බයක් නැහැ. හමුදාව අපිට හොඳට සලකනවා. දැන් වුණත් වරායට ආරක්ෂාව දෙනවා. ඒක හොඳ දෙයක්.”ගුරුනගර් වරායෙහි ධීවරයන් තුන්දහසකට ආසන්න පිරිසක් ජීවත්වුවද බෝට්ටු ඇත්තේ හත්සියයකට ආසන්න සංඛ්‍යාවකි. ඒවායෙහි අයිතිය මාළු මුදලාලිලා තුන් හතර දෙනෙක් දරයි. නෙල්සන් (අවු : 29) එවන් බෝට්ටු හිමියෙකි. ඔහුට අයත් ධීවර යාත්‍රා සියයකට ආසන්න ප්‍රමාණයක් ගුරුනගර් ජැටියෙන් මුහුදු යයි.කාර්ය බහුල මොහොතක් නිසා ඔහු මාධ්‍යයට කතා කරන්නට තරමක් අදිමදි කරයි.‘මගේ බෝට්ටුවලින් හයසීයයක් විතර මුහුදු යනවා. ඒවායින් ලැබෙන ආදායමෙන් 10%ක් බෝට්ටු අයිතිකාරයා හැටියට මම ගන්නවා. මුහුදු යන අයට ඩීසල්වලට, කෑමට අත්තිකාරම් මුදල් දුන්නොත් එයත් ඔවුන් මට පසුව ගෙවනවා.’නෙල්සන් මෙන්ම අනෙක් මුදලාලිලා ද ඔවුන්ගේ බෝට්ටුවලින් ලැබෙන මාළුන් වෙනත් වෙළෙන්දන්ට විකිණීමට ඉඩ දෙන්නේ නැත.මාළුන්ගේ වටිනාකම තීරණය කෙරෙන්නේ ලන්සු තැබීමෙන් වුවත් මුදලාලි තබන ලන්සුව ඉක්මවා යන අයුරක් වෙන්දේසිය දෙස බලා සිටින්නන්ට නොපෙනේ. ඒ ගැන අප විමසීමට ද අප අමතක නොකළෙමු.අපි ධීවරයන්ගේ ලෙඩට දුකට පිහිට වෙනවා. අවුරුද්දේ අන්තිමට ආදායමින් 3%ක් සන්තොසමක් විදිහට දෙනවා. බෝට්ටු මගේ හින්දා ඒවායින් හම්බවෙන මාළු මට අයිතියි. කාටහරි වෙන මුදලාලි කෙනෙකුට මාළු දෙන්න ඕන නම් අපි දරපු වියදම් ඔක්කොම පියවලා දාන්න ඕන.නාවට්කුලී කලපුවයාපනයත් මන්නාරමත් අතර දිවෙන ඒ32 මාර්ගයේ අබලන් වූ තැන් කාපට් යොදා මංතීරු දෙකක් සහිතව පිළිසකර කර ඇත. එහි කාර්තිව් හා සංගුපිඩි යාකරමින් කි.මී 288ක් දිග පාලමක් ඉදිකර ඇත. මෙම පාලම පසුගියදා ජනාධිපතිතුමන් විසින් ජනතා අයිතියට පවරන ලදී. මේ පාලම ඉදිකිරීමේදී අප දුටු විශේෂත්වයක් වනුයේ දේශීය ඉංජිනේරුවන් ප්‍රදේශයේ ජීවත්වන ජනතාවගේ ජීවනෝපායන් කෙරෙහි දක්වා ඇති අවධානයයි.සංගුපිඩි, කාර්තිව් ප්‍රදේශයේ කලපු දක්නට ලැබෙන නිසා එම ප්‍රදේශ මත්ස්‍ය සම්පතින් ආඪ්‍යය. සංගුපිටියේ ජීවත්වන බොහෝ දෙනෙක් ද ධීවරයන්ය. ඒ නිසා සංගුපිඩි පාලම ඉදිකර ඇත්තේ ධීවර යාත්‍රාවන්ට කලපුව හරහා එහා මෙහා ගමන් කළහැකි වන ලෙස ඉලිප්සාකාර හැඩයකිනි.මාදැල් කර්මාන්තයසංගුපිඩි පාලමට මෙපිටින් නාවට්කුලී කලපුව ඇත. එහි බහුලව කෙරෙන්නේ මාදැල් කර්මාන්තය ය. ඊට අතිරේකව ඉස්සන් ඇතිකිරීමේ කර්මාන්තය ද ආරම්භ කොට ඇත. ඉස්සන් ඇති කිරීමට අවැසි පාරිසරික සාධක සියල්ලක්ම නාවට්කුලී හා චෙම්මිති කලපුවල ඇති නිසා ඉස්සන් සඳහා ඇති දේශීය ඉල්ලුම අනාගතයේදී සඵල කරනු ඇත්තේ මෙහි ධීවරයන්ය.ඔවුන්ට දකුණ සමඟ ගනුදෙනු කිරීමට තිබුණු ප්‍රධානම බාධකය වූ සංගුපිඩි හරහා ගමන් කිරීමට ක්‍රමයක් නොතිබීම නව පාලම ඉදිකිරීමට හරහා පිරිමැසී ඇත.ධීවර වරායෙන් සමුගෙන අප යාපනය දිසාපතිවරිය හමුවූයෙමු. එහිදී ඇය යාපනය අර්ධද්වීපයේ විශාල සිතියමක් දිග හැර ඉදිරියේදී යාපනයේ ධීවර වරායත් ගොඩනැගෙන ආකාරය පිළිබඳ පැහැදිලි කළාය.එහි ස්ථාන හතඅටක අලුතින් ගොඩනැඟීමට අදහස් කරන ධීවර වරායන් සළකුණු කර ඇත. උතුරු වසන්තය වැඩපිළිවෙළ යටතේ යාපනය අර්ද්ධවීපය ශීඝ්‍ර සංවර්ධනයක පියමනියි. යුද්ධයෙන් ගිනියම් වූ යාල්පානම ශ්‍රී ලංකාව අනාගතයේ ආශ්චර්ය බවට පත්වන විට එහි පෙරගමන්කරුවා වනු නියතය.(ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල මහතාගේ උපදෙස් පරිදි හා අමාත්‍යාංශ ලේකම් ඩබ්ලිව්.බී. ගනේගල මහතාගේ මඟපෙන්වීම පරිදි මාධ්‍ය කණ්ඩායමක් යාපනය අර්ධද්වීපයේ කළ සංචාරයක් අනුව ඉහත ලිපිය සකස් කෙරිණි.).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=f1101192</link>
    <topic/>
    <author>නදීෂාණි ප්‍රියංගිකා</author>
    <content>කලාත්මක නිර්මාණයක් වූකලී මානව සිත් සතන් හි ක්‍රියාත්මක භාවයන් සංස්කරණය කරමින් ඉදිරිපත් කිරීමකි. එතුළින් පාඨකයා රසවින්දනාත්මක මාවතකට ද ගෙන ඒම එහි මුඛ්‍ය පරමාර්ථයකි. නිර්මාණයක් තුළින් මානසික තෘප්තියක් ලබාදෙමින් චෛතසික ඒකාග්‍රතාවය, වින්දනය සිත් තුළට කාවද්දන්නට පන්හිඳකට හැකිනම් එය කෙතරම් අගනේ ද?ස්වකීය අපූර්ව පරිකල්පන ශක්තියත්, අභ්‍යාසයත් මනාව සංකලනය කරමින් තාරුණ්‍යයට යළිත් ආමන්ත්‍රණය කළ ඇය ශීලා වික්‍රමරත්නයන් ය. මේ කතිකාවත දිග හැරන්නේ ඇගේ ‘සිහිනෙන් ගෑ සුවඳ’ නිර්මාණයත් සමඟිනි.* ‘සිහිනෙන් ගෑ සුවඳ’ නවකතාවත් සමඟින් මේ කතා බහ ඇරඹුවොත්?මම ලේඛන කලාවට ප්‍රවේශ වුණේ මගේ පාසල් කාලයේදීමයි. 1949 වසරේ දී මම ‘සිංහල ජාතිය’ පුවත්පතට ලිව්වා. 1965 දී පේරාදෙණිය විශ්වවිද්‍යාලයේ සිංහල සාහිත්‍ය සංගමය මගින් සංවිධානය කළ කෙටි කතා තරගයෙන් මම ප්‍රථමස්ථානය දිනා ගත්තා.1964 දී යුනෙස්කෝ ආධාර යටතේ ‘පොත්පත්’ සංස්ථාව මගින් අත්පිටපත් තරගයක් සංවිධානය කළා. ඒකට මම ඉදිරිපත් කළේ මේ ‘සිහිනෙන් ගෑ සුවඳ’ නවකතාවේ අත් පිටපතයි. ඒ කාලේ මම හිටියේ මගේ පාසල් ජීවිතේ නිමවුණ, තරුණ අවධියේ.මං කවදාවත් හිතුවේ නැහැ මේ පොතට ජයග්‍රහණයක් ලැබෙයි කියලා. ඇත්තටම මම මේ පොත ලීවේ ලියන්න තිබුණු ආශාවටයි. ඒත් මම දිනුවා. ඒ ප්‍රතිඵල එද්දි මං විශ්වවිද්‍යාලයේ අධ්‍යාපනය ලබනවා. එදා ඒ ජයග්‍රහණය පේරාදෙණිය විශ්වවිද්‍යාලයේ රාමනාදන් ශාලාවේ හිටපු හැමෝටම ලොකු ආඩම්බරයක් වුණා.ඒ කාලේ විවිධ ආර්ථික ගැටලු තිබුණා. ඒ වගේ ම මේ අත්පිටපත කෘතියක් විදිහට මුද්‍රණය කරන්න උපදේශයක් ලැබුණෙ නැහැ.පසුව මම දිගින් දිගට ම ලේඛන කලාවට සම්බන්ධ වුණා. ඒත් එක්ක මේ මතකය ඈත් වුණා.වසර ගණනාවක් ගතවුණා. මම මගේ පොත් රාක්කයේ දූවිලි පිසදමද්දි තමයි මට මේ අත්පිටපත නැවතත් හමුවුණේ. ඊට පස්සෙ මට හිතුණා අදට ගැළපෙන විදිහට පුංචි සංස්කරණයක් කරලා මේ පොත නිර්මාණයක් විදිහට පාඨකයන් අතට පත් කරන්න.* ‘සිහිනෙන් ගෑ සුවඳ’ නවකතාවේ වස්තු විෂය පිළිබඳව අවධානය යොමු කළොත්?තරුණ කාලේ කියන්නේ ජීවිතේ සුන්දරම කාලේ. ඒ කාලේ මගෙත් තරුණ අවධිය. ‘සිහිනෙන් ගෑ සුවඳ’ නවකතාවට පදනම් වෙන්නේ ආදර කතාවක්. මේකේ විශේෂත්වයක් තියෙනවා. ගොඩක් ආදර කතාවල පෙම්වතුන් දුක් කරදර ගොඩක් මැදින් ගියත් අවසානයේ දී එකතුවෙනවා. ඒත්, මෙහි පෙම්වතිය පෙම්වතා නිසා දුක් ගැහැට විදිනවා. ආදරේ උත්තරීතරයි කියන හැඟීම කතාව ඇරැඹුමේ සිට ගලා ආවත් අවසානයේ දී සිදුවෙන්නේ නොසිතූ දෙයක්.* ‘සිහිනෙන් ගෑ සුවඳ’ සහ ඔබේ අනික් නිර්මාණ සංසන්දනය කිරීමේ දී වස්තු විෂයේ යම් වෙනස්කම් දකින්නට ලැබෙනවා. ඒ පිළිබඳ කතා කළොත්?නූපන් කුසල්’ කෙටිකතා සංග්‍රහයේ දී මම වස්තු විෂය කළේ ජිවන අරගලයක යෙදෙන ගැහැනුන් සහ පිරිමින්ගේ ඉරණම ගැන. ‘ඥානවතීලා වැඩට ගිහිල්ලා’ (කාව්‍ය) පස්කන්දට යට වූ මිනිස්සු (කෙටිකතා) ආදී නිර්මාණවලත් වස්තු විෂය දිග හැරෙන්නේ සමාජය තුළින්.‘සිහිනෙන් ගෑ සුවඳ’ නව කතාව ඊට හාත්පසින් ම වෙනස්. ඒ බව පාඨකයා කෘතිය රසවිඳලා තේරුම් ගනීවි.ජේ. ශීලා වික්‍රමරත්න නම් වූ ඇය ජ්‍යෙෂ්ඨ පුවත්පත් කලාවේදිනියකි. කෘති ගණනාවක් පාඨකයා වෙත තිළිණ කළ ඈ පේරාදෙණිය විශ්වවිද්‍යාලයේ උපාධිධාරිනියක ද වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>19</day>
    </date>
    <link>http://www.dinamina.lk/2011/01/19/_art.asp?fn=f1101193</link>
    <topic>හදිසි ආපදා තත්ත්වයකට මුහුණ දෙන්න අප සූදානම්</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>පසුගියදා ඇතිවූ දරුණු ස්වභාවික ආපදා තත්ත්වය හා එය කළමනාකරණය කළ ආකාරයත්, මෙවැනි අපදාවකදී ගත හැකි ඉදිරි ක්‍රියාමාර්ග හා සැළසුම් ගැනත් ජාතික ආපදා කළනාකරණ මධ්‍යස්ථානයේ අධ්‍යක්ෂ (තාක්ෂණ හා අවම කිරීම්) යූ.ඩබ්.එල්. චන්ද්‍රදාස මහතා සමඟ කළ සාකච්ඡාවකි.* පසුගිය දිනවල අධික වර්ෂාව නිසා හටගත් ගංවතුර තත්ත්වය සුනාමි ව්‍යසනයට පසු රට මුහුණ දුන් බරපතළම ස්වභාවික ආපදාව ලෙස හඳුනා ගැණුනා. මේ ආපදා තත්ත්වය ඔබ පැහැදිලි කරන්නෙ මොන විධියට ද?මෑත භාගයේ ඇතිවූ බරපතළම ආපදාවක් විදියට මේ ගංවතුර තත්ත්වය දකින්න පුළුවන්. ජීවිත හානි අඩු වුණත්, දේපල හානිය ආර්ථික පාඩුව වගේ කාරණා ප්‍රබලයි විශේෂයෙන් මඩකළපුවේ 1978 දී සුළිසුළඟ නිසා විශාල විනාශයක් වුණා.ඒත් මේ විනාශය ඊටත් වඩා වැඩියි. අපේක්ෂා නොකළ තරම් විශාල වතුර ප්‍රමාණයක් මේ ප්‍රදේශවලට ගැලුවා. මුළු අවුරුද්දෙම වර්ෂාපතනය සති දෙකක් වාගේ කාලයකදී මේ ප්‍රදේශවලට ලැබුණා. එය දරාගැනීමට අසීරුයි.නොයෙක් සංවර්ධන කටයුතුවලදී ආපදා අවදානම අවම කිරීම ගැන එතරම් අවධානය යොමු නොවී තිබීම මෙහිදී බලපෑවා. එසේ වුණාම ආපදාවකදී සිදුවන හානිය හා අලාභය වැඩියි.* විශාල ආපදා තත්ත්වයක් වුණත් ජීවිත හානි වාර්තා වුණේ අවම වශයෙන්. මේ සඳහා විශේෂ හේතුවක් හෝ හේතුන් තිබෙනවාද ?ජීවිත බේරාගැනීම, ආපදා තත්ත්වයකදී ඉක්මනින් ඉවත්වීම වගේ කාරණා ගැන දැන් අපි ජනතාව හොදින් දැනුම්වත් කර තිබෙනවා. ඒකෙ ප්‍රතිඵල මෙයිනුත් හොඳාකාර පෙනුණා. ඒ වගේම ආරක්ෂක හමුදා විසින් විශාල ජීවිත සංඛ්‍යාවක් බේරාගත්තා. නැත්නම් මේ සංඛ්‍යාව මීට වඩා ඉහළ යනවා. නාවික හමුදාව, යුද හමුදාවත් සමඟ නාවික යාත්‍රාවලින් වතුරට කොටුවූ පිරිස් වෙත අසීරුවෙන් වුණත් ළඟාවෙද්දි, ගුවන් හමුදාවත් ගුවනින් ගොඩබිමින් ළංවීමට අසීරු තැන්වලට ළඟාවුණා.කොටුවූ පිරිස් එලෙස ගලවා නොගත්තානම්, ඔවුන් යළි වැඩිවන වතුරට යට වෙන්න හොඳටම ඉඩ තිබුණා. සිදුවුණ ජීවිත හානි ගැන වුණත් බොහෝ දුරට කතා කරන්න වෙන්නෙ දැනුම්වත්වීමක් නැති නිසා වුණ දේවල් හැටියටම නෙවෙයි. මුහුදෙ ගිහින් අනතුරට ලක්වූ ධීවරයන් බොහෝ විට අනතුරු ඇඟවීම් කර තිබියදීයි එසේ ගොස් තිබුණේ.මේ නිසා සාමාන්‍ය තත්ත්වයකදී බේරාගත හැකි සියලු දෙනා බේරාගැනීමට හැකිවූ බව සඳහන් කළ යුතුයි. පෙර සූදානම ඊට බෙහෙවින්ම බලපෑවා.නාවික හමුදාව බෝට්ටු 28ක් පමණ යොදවා තැන් තැන්වල කොටුවූ පිරිස් බේරා ගත්තා. හොඳ සම්බන්ධීකරණයකුත් තිබුණා. එසේ නොවෙන්න මේ තරම් විශාල ජල ගැල්මක දී කොටුවුණ පිරිස් වතුරට හසුවෙන්නත් ඉඩ තිබුණා.* ආපදාවෙන් පසු සහන සැළැසීමේ කටයුතු සාර්ථකව සිදුවුණා ද?කළින් තරම්වත් ප්‍රශ්න මෙහිදී මතුවුණේ නෑ. මුදල් පිළිබඳ ප්‍රශ්නය කළින් තිබුණා. ඒත් මෙවර අමාත්‍යාංශය මගින් දිසාපතිවරු වෙත කළින්ම මුදල් ලබාදී තිබුණා. ඒ මඟින් තමයි වියදම් කිරීම් වුණේ. කෑම – බීම සැපයීම වගේ කාරණා මේ නිසා ප්‍රශ්නයක් වුණේම නෑ. මොකද මුදල් තිබුණා.* මේ පිළිබඳ ජනාධිපතිතුමාත් පැහැදිලිවම උපදෙස් දී තිබුණා.?එතුමා මේ ප්‍රතිපාදන ලබාදීම ගැන ක්‍රියාකළ සහ ජනතාව කුසගින්නේ තැබීමට ඉඩ නොදෙන ලෙස පැහැදිලිවම උපදෙස් ලබා දුන්නා. ආහාර සැපැයීමේ යන්ත්‍රණය දැන් හොඳින් සකස් වෙලයි තියෙන්නෙ.කළින් කෑම හෝටල්වලින් ගෙනැත් දුන්නා. ඒත් දැන් උපකරණ ලබාදීලයි තියෙන්නෙ. නවාතැන් ගන්නා ස්ථානවලම කෑම පිසීමට කටයුතු සූදානම් කර තිබුණා. කෑම පිසීමට අවශ්‍ය වියළි ආහාර සළාකත් ලබාදුන්නා. මේ නිසා ආහාර පිළිබඳ ප්‍රශ්නයක් මතුවුණේ නෑ. ඉක්මනින් ආහාර පිස සැපැයීමටත් මේ නිසා හැකි වුණා. උණුවේම ආහාර ලබාදෙන්න පුලුවන්වීමත් විශාල දෙයක්.මේ පියවර නිසා ජනතාවට ඇතිවූ පීඩාව අවම කරගන්න හැකි වෙනවා.* විශාලම හානියක් සිදුවූ ප්‍රදේශවල එහි බලපෑම කෙබඳුද ?වැඩිම හානිය මඩකළපුව දිස්ත්‍රික්කයටයි. ඊළඟට අම්පාර, ත්‍රිකුණාමලය සහ පොළොන්නරුවට. මීට පෙර නුවරින් නායයාම් පිළිබඳ වාර්තා වුණා. ඒකටත් හේතුවුණේ අධික වර්ෂාව මඟින් ඇතිවූ බලපෑම. ගංවතුර නිසා විශාල වගා බිම් ප්‍රමාණයකට හානි සිදුවුණා. රජයේ වැඩපිළිවෙළ යටතේ ගොවි ජනතාව විශාල වශයෙන් කුඹුරු අස්වද්දලයි තිබුණෙ, විශේෂයෙන් නැඟෙනහිර පළාතේ ගංවතුර නිසා කුඹුරු අක්කර දෙලක්ෂයක් පමණ හානියට පත්වුණා. මේක මේ කන්නයේ අස්වැන්න අඩුවීමට බලපාන කාරණයක් වුණත්, ඊළඟ වතාවේ සම්පූර්ණයෙන්ම වගා කටයුතු සඳහා අවශ්‍ය තරම් ජලය දැන් රැස්වී තියෙනවා. සෑම වැවක්ම පිරී අවසන්.* මේ ආපදා අවස්ථාවේදී අපට ජාත්‍යන්තර ආධාර ලැබෙන්නෙ මොන විධියට ද?රටවල් ගණනාවක් අපට ආධාර කළා. විශේෂයෙන් ආපදා කළමනාකරණ අමාත්‍යතුමාගේ ප්‍රධානත්වයෙන් පසුගියදා පැවැති සාකච්ඡාවකදීත් ජාත්‍යන්තර වශයෙන් අවශ්‍ය සහාය ඉක්මනින් ලබාගැනීම ගැන අවධානය යොමුකළා. ඒ සාකච්ඡාවට සහභාගි වූ ජාත්‍යන්තර නියෝජිතයන් ඉතා හොඳින් ඊට ප්‍රතිචාර දැක්වූවා. තමන්ට ලබාදිය හැකි දේ ගැන දැනුම් දුන්නා. දීර්ඝකාලීන වශයෙන් කිරීමට අවශ්‍ය ආපදා අවම කරගැනීමේ වැඩ සටහන්වලටත් ඔවුන් සම්බන්ධකර ගැනීමට අප අපේක්ෂා කරනවා.විශේෂයෙන්, ලෝක බැංකුව, ආසියානු සංවර්ධන බැංකුව වගේ ආයතන දීර්ඝ කාලීන වැඩසටහන් සඳහා සම්බන්ධවීමට වැඩි කැමැත්තක් පළ කළා. ආසියානු සංවර්ධන බැංකුව දැනට කැඩී ඇති වැව් අමුණු ආදිය පිළිසකර කර ගැනීම සඳහා ආධාර ලබාදීමට සූදානම්, ඊට අවශ්‍ය වාර්තා යෝජනා ආදිය අප ඉදිරිපත් කළ යුතුයි. ආහාර සුරක්ෂිතතාව පිළිබඳ කාරණයට මෙහිදී වැඩි අවධානයක් යොමුව තිබෙනවා.* මෑතකාලීනව, ආපදාවන්ට නිරන්තරයෙන් මුහුණ දීමට අපට සිදුවෙලා. එහිදී , දැන් අපි ඒවාට මුහුණ දී ජය ගැනීමට තරම් ප්‍රගතියක් පෙන්නුම් කරනවා යැයි ඔබ සිතනවාද ?ඔව්, පසුගිය වසර 3 වගේ කාලය ගත්තොත් ආපදා සිදුවීමේ වැඩිවීමක් තියෙනවා. ඒ වැඩිවීමත් සමඟ අපිත් පෙරසූදානම් කටයුතු වගේ පියවර ශක්තිමත් කළ යුතුයි. කොළඹ පවා ආසන්න කාලයේ ගංවතුර කිහිප වතාවකදී ඇතිවුණා. මැයි මාසයේ කොළඹට වැස්ස මි.මී 300කට ආසන්නයි. සම්පූර්ණයෙන් වගේ ජලයට යටවුණා. ඔක්තෝබර් මාසයේ මි.මී 250 ක විතර ආයෙමත් වැස්සක් ලැබුණා. හැබැයි කළින් වගේ බලපෑමක් ඇතිවුණේ නෑ. මොකද ඇළ මාර්ග ශුද්ධපවිත්‍ර කිරීම වගේ කටයුතු නිසියාකාර කෙරුණා. ඊට පසු යටවුණේ විශාල වර්ෂාවකදී පමණයි.කළින් ගන්නා වූ ක්‍රියාමාර්ග මඟින් ආපදා අවම කරගතහැකි බව මේ මගින් වුණත් පැහැදිලියි. ගංවතුර පාලනය කරන්න පුළුවන්. මේ කටයුතු දැනටත් අපි කරගෙන යනවා. කළුතර දිස්ත්‍රික්කය වගේ තැන්වල අපි ඇළමාර්ග විශාල සංඛ්‍යාවක් ශුද්ධපවිත්‍ර කළා. තමා පීඩාවට පත්වන්නේ අඩුවෙන් බව මේ ප්‍රදේශවල ජනතාව දන්නවා. ඉක්මනින් වතුර බැසයාමත් මේ ක්‍රියාමාර්ග නිසා සිදුවෙනවා.දැනට ක්‍රියාත්මක වැඩපිළිවෙළ ආපදාවන්ට මුහුණදීමේදී විශාල ශක්තියක් බව කිවයුතුයි. ජනතාවට මේ කාරණා ගැන දැන් හොඳ දැනුම්වත්භාවයක් තියෙනවා.* මෙවර ගංවතුර තත්ත්වය පිළිබඳ සිතියමක් පිළියෙළ වී තිබෙනවා. එහි වැදගත්කම තේරුම් කරන්නේ කෙසේද ?ගංවතුර අවස්ථාවක එය සිතියම් ගත කර බලන්න මෙතෙක් අපට කිසිම තැනකින් සහායක් ලැබුණේ නෑ. පසුගිය කාලයේම අපට ඒ ප්‍රශ්නය තිබුණා. ඉදිරි සැලැසුම් සකස් කිරීමේදී මෙවැනි සිතියමක් ඉතාමත් ප්‍රයෝජනවත්. දැන් අපි ඛ්ඥදබපචත ඒඵඪච කියන ආයතනයත් සමඟ සම්බන්ධවෙලා සිටින්නෙ මෙවැනි ආපදා තත්ත්වයක් පිළිබඳ චන්ද්‍රිකා ඡායාරූපමය දත්ත ඒ මඟින් අපට ලැබෙනවා. ඒ නිසා මෙවැනි සිතියමක් අපට පිළිවෙළ කරගන්න පුළුවන්කම ලැබුණා. පසුගිය ගංවතුර අවස්ථාවේ සහ මෙවරත් අප ඒ සිතියම පිළියෙළ කර තිබෙනවා.මෙවැනි සිතියමක් තිබීම මඟින් නිසියාකාර සැළැසුම් පිළියෙළ කිරීමට මෙන්ම, ක්‍රමවත්ව ප්‍රතිචාර දැත්වීමටත් පුළුවන් වෙනවා.* ස්වභාවික ආපදාවක් ඇතිවූ අවස්ථාවල දී ජනතාව ක්‍රියාකළ යුතු ආකාරය ගැන ඔබට මොන වගේ ඉල්ලීමක්ද ඔවුන්ගෙන් කරන්න තියෙන්නෙ ?බොහෝ දුරට අවශ්‍ය, දැනුම්වත් කිරීම් අප සිදුකරනවා. ඒ උපදෙස් පිළිපදිනවා නම් ජීවිත පමණක් නෙවෙයි, දේපල පවා විශාල වශයෙන් බේරාගන්න පුළුවනි. නායයාමේ අවදානමක් ඇති ප්‍රදේශවල ඉන්න අයට නිවාස ඉදිකිරීමේදී නවීන තාක්ෂණයේ පිහිට ලබාගන්න පුළුවන්. එමඟින් තමන් හදන නිවාසය සුරක්ෂිත වෙනවා. ගංවතුරෙන් නිතර යටවෙන ප්‍රදේශවල ගෙවල් සෑදීමෙන් වළකින ලෙස අප දෙන උපදෙස් පිළිපදින්න හැකිනම්, ඒකත් යහපතක්. එවිට ආපදා හානිය අවම කරගන්න පුළුවන්. ඒ නිසා අපට ජනතාවගෙන් ඕනෑකමින් ඉල්ලන්න තියෙන්නෙ ලබාදෙන උපදෙස් නිසිපරිදි පිළිපදින්න කියන ඉල්ලීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101201</link>
    <topic>සේවක අර්ථසාධකයකෝටි 90,000ට නඟී</topic>
    <author>ජයසිරි මුණසිංහ</author>
    <content>සේවක අර්ථසාධක අරමුදලේ මුළු වටිනාකම මේ වනවිට රුපියල් කෝටි අනූ දහසක (රුපියල් බිලියන 900) යෝධ අගයක් දක්වා වැඩි වී ඇතැයි ශ්‍රී ලංකා මහ බැංකුව ප්‍රකාශ කරයි. සේවක අර්ථසාධක අරමුදලේ වැඩිම මුළු වටිනාකම් අගය මෙය වෙයි.එය වාර්තා කළේ ශ්‍රී ලංකා ඉතිහාසයේ පළමු වතාවට බවත් මහ බැංකුවේ අධිපති අජිත් නිවාඩ් කබ්රාල් මහතා පවසයි.අරමුදලේ වටිනාකම ඉහළ යෑමට රටේ නව රැකියා අවස්ථා බිහිවීම සහ පෞද්ගලික අංශයේ සේවක වැටුප් ඉහළයෑම සෘජුවම බලපෑ බවද අධිපතිවරයා කීය. වසර 2004 දී රුපියල් කෝටි 37,900ක් වූ අරමුදලේ අගය (රු.බි.379) වසර පහක් ගතවීමට මත්තෙන් දෙගුණයකටත් වඩා වැඩි ප්‍රමාණයකින් ඉහළ ගොස් තිබීම රටේ ආර්ථිකයේ සිදුවූප්‍රගතිය එක් අතකින් කියාපෑමකැයි ද අධිපතිවරයා අවධාරණය කෙළේය. පෞද්ගලික අංශයේ විවිධ ආයතනවල සේවය කරන සේවක සේවිකාවන්ගේ විශ්‍රාම දිවිය සුරක්ෂිත කිරීමට ඇරඹි සේවක අර්ථසාධක අරමුදල, රජය වෙනුවෙන් කළමනාකරණය කරනුයේ ශ්‍රී ලංකා මහ බැංකුවයි.ඒ සඳහා සේවක අර්ථසාධක අරමුදල් දෙපාර්තමේන්තුව නමින් වෙනමම දෙපාර්තමේන්තුවක් මහ බැංකුවේ පිහිටුවා තිබේ.වසර 2004 රුපියල් බිලියන 379ක් වූ සේවක අර්ථසාධක අරමුදලේ වටිනාකම වසර පහක කාලයකදී එනම් 2010 වන විට රුපියල් බිලියන 900ක් වීම ඉතාම සුවිශේෂී ජයග්‍රහණයකැයි ශ්‍රී ලංකා මහ බැංකුවේ අර්ථසාධක අරමුදල් දෙපාර්තමේන්තුවේ අධිකාරිනි රූපා ධීරසිංහ මහත්මිය කීවාය.වසර 2004 දී අරමුදලේ සක්‍රීය සාමාජික, සාමාජිකාවන් පිරිස ලක්ෂ 20ක් විය. එම ප්‍රමාණය ද ගත වූ පස් අවුරුද්දේ දී ලක්ෂ 23 දක්වා ලක්ෂ තුනකින් ඉහළයෑම සැලැකිය යුතු ජයග්‍රහණයකැයි ද ධීරසිංහ මහත්මිය පෙන්වා දුන්නාය.අරමුදලේ මුළු වටිනාකමින් සියයට 3/4ක ප්‍රමාණයක් වැඩි වැඩියෙන් ලාභදායී හා ඉතාම ආරක්ෂිත ආයෝජනවල යෙදවීමට විචක්ෂණශීලීව තමන් ක්‍රියා කරන බවද අතිමහත් ප්‍රමාණයක් රජයේ බැඳුම්කරවල ආයෝජනය කරන බවද අධිකාරිනිය කීවාය.ඉතාම සුරක්ෂිත හා ලාභදායී නව ආයෝජනවල අරමුදල් ආයෝජනය කිරීමට මහ බැංකුව කල්පනා කළේ, ආයෝජනවල විවිධාංගීකරණයක් සිදුකිරීමේ අරමුණින් බව ද ධීරසිංහ මහත්මිය විස්තර කළාය.මෙරට වානිජ බැංකු හා මුල්‍ය ආයතනවලින් ලබාදෙනවාට වඩා ඉහළ පොලියක් තම අරමුදලේ සාමාජිකයින්ට සෑම වසරකම ප්‍රතිලාභ ලෙස ලබා දීමට කටයුතු කරන බවද ඇය කීවාය. වසර 2004 දී සේවක අර්ථසාධක අරමුදලේ වටිනාකම රුපියල් බිලයන 379කි. 2005 දී රුපියල් බිලියන 427කි. 2006 දී රුපියල් බිලියන 490කි. 2007 දී රුපියල් බිලියන 560කි. වසර 2008 දී එය රුපියල් බිලියන 653 ක් විය. 2009 දී රුපියල් බිලියන 769ක් වූ අරමුදලේ වටිනාකම වසර 2010 දී රුපියල් බිලියන 900 සීමාවට ළඟාවී ඇත.අරමුදලේ සක්‍රීය සාමාජික ගිණුම් සංඛ්‍යාව වසර 2004, 2005 දී මිලියන 2 කි. එම සංඛ්‍යාව වසර 2006, 2007, 2008, 2009 , මිලියන 2.1ක් විය. වසර 2010 දී මේ ප්‍රමාණය මිලියන 2.3ක් වූ බවද ධීරසිංහ මහත්මිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101202</link>
    <topic>විපතට පත් ශ්‍රී ලාංකිකයන්ටයුරෝපා කොමිසමෙන්රුපියල් දසලක්ෂ 298ක්</topic>
    <author>මහින්ද අලුත්ගෙදර</author>
    <content>ජල ගැල්මෙන් විපතට පත් ශ්‍රී ලාංකිකයන්ට යුරෝ මිලියන දෙකක (ශ්‍රී ලංකා රුපියල් මිලියන 298) හදිසි මානුෂීය ආධාර ශ්‍රී ලංකාවට පිරිනැමීමට යුරෝපා කොමිසම තීරණය කර ඇත.ආධාර සපයන අන්තර්ජාතික සංවිධාන හරහා මේ ආධාර සපයන අතර ජල ගැල්මෙන් විපතට පත් ප්‍රදේශවල දිස්ත්‍රික් ලේකම්වරු හා ප්‍රාදේශීය ලේකම්වරුන් සම්බන්ධ කරගෙන මේ ආධාර තොගය කඩිනමින් බෙදාදීමට පියවර ගන්නා බව යුරෝපා සංගමයේ ශ්‍රී ලංකා කාර්යාලයේ ජ්‍යෙෂ්ඨ ප්‍රකාශිකාවක් “දිනමිණ”ට පැවැසුවාය.උතුරු නැඟෙනහිර පළාත් ඇතුළු ශ්‍රී ලංකාවේ දිස්ත්‍රික්ක කිහිපයක ඇති වූ ජල ගැලීම් හේතුවෙන් පුද්ගලයන් ලක්ෂ 10කට ආසන්න සංඛ්‍යාවක් විපතට පත් වූ අතර ඔවුන්ගේ හදිසි අවශ්‍යතා ඉටුකිරීමේ අරමුණින් ආහාර, පානීය ජලය, සනීපාරක්ෂක පහසුකම් ඇතුළුව සහන රැසක් ලබා දීමට බලාපොරොත්තු වන බවද ඇය සඳහන් කළාය.ජල ගැල්මෙන් විපතට පත් වූ ප්‍රදේශවල ඡායාරූප දැකීමෙන් පසුව මෙවැනි හදිසි මානුෂීය ආධාරයක් ශ්‍රී ලංකාවට ලබා දීමට තීරණය කළ බව යුරෝපා කොමිසමේ අන්තර්ජාතික සහයෝගීතාව හා මානුෂීය ආධාර පිළිබඳ කොමසාරිස් ක්‍රිස්ටලීනා ජෝර්ජිවා පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101203</link>
    <topic>ප්‍රජා සත්කාර සේවාවලින්ශ්‍රී ලංකාව ලොව 8 වැනි තැනට</topic>
    <author>මහින්ද අලුත්ගෙදර</author>
    <content>ප්‍රජා සත්කාරක සේවාවල නියැළීම අතින් ශශ්‍රී ලංකාව ලෝකයේ අට වැනි ස්්ථානය හිමිකර ගෙන ඇත.අමෙරිකා එක්සත් ජනපදයේ ගෝලප් සංවිධානය විසින් ලෝකයේ රටවල් 130ක් අතර සිදු කරන ලද සමීක්ෂණයක දී මේ තොරතුරු අනාවරණය වී තිබේ.සමාජ සේවා ආයතනවලට මුදල් ප්‍රදානය කිරීම, සංවිධාන කටයුතුවල දී ස්වෙච්ඡාවෙන් සේවය කිරීම, විවිධ ජාතීන්ට හා පුද්ගලයන්ට සහයෝගය දැක්වීම ආදිය මේ සමීක්ෂණය සඳහා පාදක කරගෙන ඇති අතර එහිදී එක් එක් රටවල් ලබා ගන්නා ලද ලකුණු සංඛ්‍යාව මත අදාළ ශ්‍රේණිගත කිරීම සිදු කර තිබෙන බව වාර්තා වෙයි.පසුගිය 2009 හා 2010 වර්ෂයන් සැලකිල්ලට ගනිමින් ගෝලප් සංවිධානය මේ සමීක්ෂණය සිදු කර තිබෙන අතර එහිදී ඉන්දියාව, පාකිස්තානය හා නේපාලය රටවල් ද ශ්‍රී ලංකාවට පිටුපසින් සිටී. ඒ අනුව ඉන්දියාව 48 වැනි ස්ථානය ද පාකිස්තානය 27 වැනි ස්ථාන ද හිමිකරගෙන ඇති අතර නේපාලය 40 වැනි තැනට පැමිණ තිබේ.සියයට 60ක් ලකුණු ලබා ගනිමින් අමෙරිකා එක්සත් ජනපදය මේ ශ්‍රේණිගත කිරීමට අනුව පෙරමුණ ගෙන සිටින අතර එම ලකුණු ප්‍රමාණයම ලබා ගත් අයර්ලන්තය දෙවැනි ස්ථානය හිමිකර ගෙන ඇතැයි ගෝලප් සංවිධානයේ වාර්තා පෙන්වා දෙයි. ඊට අමතරව ඕස්ට්‍රේලියාව ලකුණු 59 ක් ලබා තෙවැනි ස්ථානයට පත්ව තිබෙන අතර ශ්‍රී ලංකාව අට වැනි ස්ථානය හිමිකර ගෙන ඇත්තේ ලකුණු 51ක් ලබා ගනිමිනි. රටවල් 130ක් අතරේ සිදු කරන ලද මේ සමීක්ෂණයෙන් හෙළිදරව් වී ඇත්තේ සංවර්ධනය වෙමින් පවත්නා රටවලට වඩා සංවර්ධිත රටවල වැඩිහිටියන් මෙවැනි ප්‍රජා සත්කාරක සේවාවන්වලට යොමු වී ඇති බවය.ප්‍රජා සත්කාරක සේවාවල නියැළීම අතින් නවසීලන්තය සිවුවැනි ස්ථානය ද, එක්සත් රාජධානිය පස්වැනි ස්ථානය ද හිමිකර ගෙන තිබෙන අතර නෙදර්ලන්තයට හිමි වී ඇත්තේ හයවැනි ස්ථානය යි. ඊට අමතරව කැනඩාව හත් වැනි තැනට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101204</link>
    <topic>හලාවත ධීවරයෝවැඩ වර්ජනයක</topic>
    <author>බංගදෙණිය විශේෂ පී. ඒ. ප්‍රනාන්දු</author>
    <content>හලාවත මාළු වෙළෙඳපොළේ දෙපිරිසක් අතර ඇතිවූ ගැටුමේ ප්‍රතිඵලයක් ලෙසින් ඊයේ උදෑසන මාළු වෙළෙඳපොළ පාළුවට ගොස් තිබුණි.වැල්ල ප්‍රදේශයේ ධීවරයන් 600ක් පමණ රැකියාවට නොගොස් මෙලෙස වර්ජනයේ යෙදී ඇත්තේ ඔවුන්ගේ ධීවරයන් දෙදෙනා පොලිස් බාරයෙන් මුදාහරින ලෙස ඉල්ලමින් ය. ජ්‍යෙෂ්ඨ පොලිස් අධිකාරි සී. ඊ. විදිසිංහ මහතා හා හලාවත වැල්ල දෙව්මැදුරේ මීසම් පාලක ක්ලෝඩ් හයසින්ත් ප්‍රනාන්දු පියතුමා සමඟ සාකච්ඡා කර එම ධීවරයන් දෙදෙනාට ඇප ලබා දීමට තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101205</link>
    <topic>ඉන්දියාවට යන්නයාපනයෙන් වීසා ගන්න</topic>
    <author>මහින්ද අලුත්ගෙදර</author>
    <content>යාපනයේ පිහිටි ඉන්දීය කොන්සල් කාර්යාලය මඟින් වීසා නිකුත් කිරීම ආරම්භ කර ඇත.මේ කාර්යාලය මඟින් දිනකට ඉන්දියානු වීසා 50ත් 100ත් අතර ප්‍රමාණයක් නිකුත් කිරීමට හැකි බව යාපනයේ ඉන්දීය කොන්සල් ජනරාල් වී. මහලිංගම් මහතා සඳහන් කරයි.ශ්‍රී ලංකාව හා ඉන්දියාව අතර මිත්‍රත්වය තවදුරටත් වර්ධනය කිරීමේ අරමුණින් සහ ශ්‍රී ලාංකිකයන් සඳහා ඉන්දියානු වීසා නිකුත් කිරීම කඩිනම් කිරීමේ අරමුණින් ඇරැඹි නව කොන්සල් කාර්යාලය මඟින් යාපනය අර්ධද්වීපය ඇතුළුව උතුරු පළාතේ ජනතාවට විශාල සේවයක් සිදු වන බවද හෙතෙම අවධාරණය කරයි.ජනතාවට වඩාත් පුළුල් මෙන්ම කාර්යක්ෂම සේවාවක් ලබා දීම සඳහා කටයුතු කරන බවත්, ඒ සඳහා කාර්ය මණ්ඩලය සූදානම් බවත් කොන්සල් ජනරාල් වරයා ප්‍රකාශ කරයි. පසුගිය වසරේ ශ්‍රී ලංකාවට පැමිණි ඉන්දියාවේ විදේශ කටයුතු ඇමැති එස්. එම්. ක්‍රිෂ්ණා මහතාගේ ප්‍රධානත්වයෙන් මේ කොන්සල් කාර්යාලය විවෘත කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101206</link>
    <topic>ඉරුවාරදය හටගන්නා හැටිඅපේ වෛද්‍යවරයෙක් ලොවට කියා දෙයි</topic>
    <author>සන්ධ්‍යා කරුණාරත්න</author>
    <content>ඉරුවාරදය (මිග්රේන් - Migraine) නමැති රෝගය හටගන්නේ නළලේ ලලාට කුහරවල පවතින නයිට්‍රික් ඔක්සයිඩ් වායුවේ පීඩනය නිසා බව ශ්‍රී‍්‍ර ලාංකික වෛද්‍යවරයෙක් ලෝකයට හඳුන්වා දෙයි.ලොව ප්‍රථම වතාවට මෙම විද්‍යාත්මක සොයාගැනීම සිදුකරන ලද්දේ ගම්පොළ මූලික ශික්ෂණ රෝහලේ මනෝ වෛද්‍ය, මානව සුරැකුම් පදනමේ සභාපති වෛද්‍ය රත්නසිරි බණ්ඩාර මහතා විසිනි. නයිට්‍රික් ඔක්සයිඩ් වායුව නහරවැල් තුළට ඇතුළු වී ඒවා විස්තාරණය කිරීමෙන් ඉරුවාරදය ඇතිකරයි.මීට සම්බන්ධ සයිනස් හයිපොක්සික් නයිට්‍රික් ඔක්සයිඩ් න්‍යාය (Sinus Hypoxic Nitric Oxiede Theory) වෛද්‍ය රත්නසිරි බණ්ඩාර මහතාගේ අලුත්ම සොයාගැනීමයි.ඉරුවාරදය සම්බන්ධයෙන් ලොව මෙතෙක් පිළිගත් න්‍යාය වූයේ මොළය වටා හා අභ්‍යන්තරයේ ඇති ප්‍රදාහ නිසා මෙම රෝගය හටගන්නා බවය.වේදනාව සහිත සහ රහිත යනුවෙන් ඉරුවාරදය කොටස් දෙකකින් යුක්තය. වේදනාව රහිත ඉරුවාරදය හඳුනාගැනීමට හැකි වන්නේ පුද්ගලයන් හැසිරෙන ආකාරය නිරීක්‍ෂණය කිරීමෙනි. ඉක්මනින් කෝපයට පත් වීම, අන් අය නුරුස්නා ගතිය, ආක්‍රමණශීලී වීම, සියදිවි නසාගැනීමට පෙළඹීම වැනි ලක්‍ෂණයන් වේදනාව රහිත ඉරුවාරදයට බලපායි. ඇතැම් විට මේ හේතූ®න් අඹු සැමියන් දික්කසාද වීමට පවා බලපායි.මෙම නවතම සොයා ගැනීම සිදුකිරීමට වෛද්‍ය රත්නසිරි බණ්ඩාර මහතා ආරම්භ කළේ 1998 දීය. වසර 10 කට අධික කාලයක් තිස්සේ පරීක්‍ෂණ සිදුකිරීමෙන් මෙම සොයාගැනීම සිදු කර ඇත. මනෝ වෛද්‍යවරයෙකුව සිටියදී ඔහු හමුවී උපදෙස් ලබාගැනීමට පැමිණි කාන්තාවන් පිළිබඳව සොයා බැලීමේදී කාන්තාවන් කීපදෙනෙකුගේම සැමියන් සියදිවි හානිකර ගෙන තිබිණි.වැඩිදුර සොයා බැලීමේදී ඔවුන්ට ඉහත රෝග ලක්‍ෂණයන් තිබී ඇත. ඒ අනුව ඔවුන්ට වේදනාව රහිත ඉරුවාරදය හටගැනීමෙන් පවුල් අතර අසමඟිය වර්ධනය වී පවුල් අවුල් වී තිබේ.මෙම සොයා ගැනීමට මහනුවර ස්නායු වෛද්‍ය සංගමය, පේරාදෙණිය වෛද්‍ය පර්යේෂණායතනය, ශ්‍රී ලංකාවේ වේදනා සංගමය (Pain Society) යනාදිය උපකාර කර තිබේ.ඩෙන්මාර්කයේ විශ්වවිද්‍යාලයක ස්නායු දෙපාර්තමේන්තුවේ මහාචාර්යවරයෙකු වන ටොරල් එස්. ජෙන්සන්, පේරාදෙණිය විශ්වවිද්‍යාලයේ මහාචාර්ය නිමල් සේනානායක, කොළඹ ජාතික රෝහලේ ස්නායු රෝග විශේෂඥ වෛද්‍ය, ශ්‍රී ලංකා ආඝාත සංගමයේ සභාපතිනි වෛද්‍ය පද්මා ගුණරත්න මහත්ම මහත්මීන්ගේ ද විශේෂ ඇගැයීමට මේ නවතම සොයා ගැනීම ලක්වී තිබේ.සෑම පිරිමින් දහදෙනකුගෙන්ම හතරදෙනෙකුටත්, සෑම කාන්තාවන් දහදෙනෙකුගෙන්ම හයදෙනෙකුටත් මෙම ඉරුවාරදය රෝගය පවතින බවට ද සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101207</link>
    <topic>ලෝක වෙළෙඳ පොළේබොර තෙල් මිල නඟී</topic>
    <author/>
    <content>පසුගිය මාසයේ ලෝක වෙළෙඳ පොළෙහි තෙල් මිල 12%කින් වැඩිවූ බව ඛනිජ තෙල් කර්මාන්ත ඇමැති සුසිල් ප්‍රේමජයන්ත් මහතා පවසයි.දේශීය වෙළෙඳ පොළෙහි තෙල් මිල හැකි උපරිම කාලයක් එම මිලෙහිම පවත්වාගෙන යාමට ජනාධිපති මහින්ද රාජපක්‍ෂ මහතා උපදෙස් ලබා දී තිබෙන බවද ඇමැතිවරයා පැවැසීය.ලෝක වෙළෙඳ පොළෙහි තෙල් මිල වරින් වර උච්ඡාවචනය වූ බව පවසන ඇමැතිවරයා පසුගිය 2009 නොවැම්බර් සිට මේ දක්වා තෙල් මිලෙහි කිසිදු වෙනසක් සිදු නොකළ බවද කීය.ඛනිජ තෙල් කර්මාන්ත අමාත්‍යාංශය ලාභ ලැබීමේ අරමුණින් විවිධ ක්‍රම උපයෝගි කරගන්නා බව ප්‍රකාශ කළ ඇමැතිවරයා ඉදිරියේදී සෑම නගරයකම තෙල් සංස්ථාවේ පිරවුම් හලක් විවෘත කිරීමට පියවර ගන්නා බවද කීය. ට අමතරව තාර නිෂ්පාදනය යළි ආරම්භ කිරීමට තෙල් සංස්ථාව පියවර ගන්නා බවත් හයිරෙක්ස් සිපෙට්කෝ, ලිහිසි තෙල් සඳහා ඉහළ ඉල්ලුමක් පවතින බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101208</link>
    <topic>සිරිපා නඩයේ දෙදෙනෙක්ගලකින් වැටී මරුට</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>අවිස්සාවේල්ල ඇස්වත්ත ප්‍රදේශයේ සිට සිරිපා වන්දනාවේ ගිය හයදෙනකුගෙන් සමන්විත තරුණයන් කණ්ඩායමක දෙදෙනකු එරත්න රාස්සගල ප්‍රදේශයේ දී ගලකින් පහළට වැටීමෙන් මිය ගොස් ඇත. මෙසේ අවාසනාවන්ත ලෙස මියගොස් ඇත්තේ ඇස්වත්තේ පදිංචිව සිටි විරාජ්කුමාර අබේරත්න බණ්ඩාර (19) , ලේකම්ගේ සුනිත් ජානක (21) යන දෙදෙනාය.සිරිපා වන්දනාවේ යමින් සිටියදී රාස්සගල ආසන්නයේ නැවතී ආහාර ගනිමින් සිටියදී මෙම දෙදෙනා අසල තිබූ ගල්පර්වතයකට නැඟ ඇති අතර පය ලෙස්සීමෙන් පහළට වැටීමෙන් එක් අයකු එම ස්ථානයේදීම මියගොස් ඇත. අනෙක් අය රෝහලට ගෙනයන අතරමඟදී මිය ගොස් තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n1101209</link>
    <topic>බසය යටින් ගත් අප්පච්චි ළඟට ගිහින්ඔලුව අත ගාද්දී මා දිහා බලලා ඇස් පියා ගත්තා</topic>
    <author>දඹුල්ල සමූහ - ආනන්ද දසනායක</author>
    <content>බස් රථයේ හැප්පිලා මම පාර මැද්දට වැටුණා. මගේ අප්පච්චිව බස් රථයට යට වුණා. බස් රථයේ හිටිය කට්ටිය ඉක්මනට බස් රථයෙන් බැස බස් රථය එහාට මෙහාට කරලා යට වෙලා සිටි අප්පච්චිව එලියට ගත්තා. ඔහු ඒ වන විට සිහිසුන්ව නාසයෙන් කටෙන් ලේ පෙරමින් සිටියා.මම අමාරුවෙන් නැගිටලා ඔහු ළඟට ගිහින් ඔලුව අත ගාන විට ඔහු මම දෙස හොඳට බලලා එකවරම ඇස් දෙක පියා ගත්තා යැයි දඹුල්ල කණ්ඩලම යතුරු පැදි - බස් අනතුරින් මියගිය ඩබ්ලිව්. ආර්. ජී. ගුණතිලක හෙරත් (32) මහතාගේ බිරිය උදේනි හේරත් (24) මහත්මිය සැමියා දියණිය වියෝ වූ සොවින් හඬා වැලපෙමින් පැවැසුවාය.කුඹුක්කඳන්වල නිවසේ සිට යතුරු පැදියෙන් දඹුල්ල දෙසට සිය දියණිය සමග ගිය මව හා පියා ලංගම බස් රථයේ ගැටිණි. කණ්ඩලම වැවේ වාන මතදී මෙම අනතුර සිදුව තිබේ.බස් රථයේ වැදීමත් සමඟ දියණිය අතින් ගිලිහී වැවේ වානට වැටී පැය කීපයකට පසුව සොයා ගෙන ඇත.අප කුඹුක්කඳන්වල මළ ගෙදර සොයා යන විටත් බොහෝ පිරිස් මළ සිරුරු දෙකට අවසන් ගෞරව දැක්වීමට පැමිණ සිටි අයුරු දක්නට ලැබිණ.අප දකිද්දීත් සිය සැමියා - දියණිය නැති සොවින් බිරිය මෙසේද පැවැසුවාය. අනේ මගේ රත්තරන් දුව අපිව අතහැර එයා තාත්තත් එක්ක ගියා. අනේ අප්පච්චි ඔයා මමත් පුතාවත් තනි කරලා දුවත් එක්ක ගියේ ඇයි මගේ අප්පච්චි.මම තාත්තා නම් අවසන් ගමන් යනවා දැක්කා. ඒත් මගේ චූටි දුව දැක්කේ රෝහලේදී. මේවාගේ දෙයක් දකින්නට මම මොන කරුමයක්ද කළේ. මාවත් පුතාත් තනි කරලා යන්නේ නැතිව අපිත් ඔය ගමන එක්ක ගියා නම් මට මේ දුකක් නැහැ යැයි හඬා වැලපෙමින් පැවැසුවේ අවසන් ගෞරව දක්වන්නට පැමිණ සිටි සිය ගණන් පිරිසගේ දෙනෙත් වලට කඳුළු වගුරුවමිනි.ගුණතිලක හේරත් පෞද්ගලික බස් රථයක රියදුරකු සේ සේවය කළේය. ගමේ කාටත් ඔහු හොඳ පුතෙකි, සහෝදරයෙකි, මිත්‍රයෙකි. ඒ නිසාම ගමේ සෑම දෙනාම මළගෙදරට එක්ව සිටි අයුරු දක්නට ලැබිනි.අහිංසක පවුලක් විනාශ කරමින් ඉවසීමක් නැති රියැදුරෙක් නිසා මවකට ආදරණීය සැමියෙක් හා දියණියක් අහිමි විය. මොවුන්ගේ දේහයන් අද (20 වැනිදා) මළ හිරු බැස යන සැන්දෑ යාමේ කුඹුක්කඳන්වල පොදු සුසාන භූ®මියේදී මිහිදන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n11012010</link>
    <topic>දළදා මාලිගාවට අයිති ඉඩමකදැව තොගයක් හොරෙන් කපලා</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>මහනුවර ශශ්‍රී දළදා මාලිගාවට අයත් පේරාදෙණියේ මෙගොඩ කලුගමුව ප්‍රදේශයේ පිහිටි අක්කර හතරක ඉඩමක කොස් හා තේක්ක ගස් හොරෙන් කපා ලී මෝලකට අලෙවි කිරීමේ සිද්ධියක් සම්බන්ධයෙන් දියවඩන නිලමේවරයාගේ ආරක්‍ෂක අංශයේ පොලිස් පරීක්‍ෂකවරයෙකු අත්අඩංගුවට ගැනීමට පොලිසිය පරීක්‍ෂණ පවත්වයි.අදාළ දැව තොගය රුපියල් හැටදෙදාහක මුදලකට කුණ්ඩසාලේ දම්ඹරාව ප්‍රදේශයේ ලී මෝලකට විකුණා තිබියදී පොලිසිය ඊයේ (19) සොයාගෙන තිබේ.සිද්ධියේ ප්‍රධාන සැකකරු වන ආරක්‍ෂක නිලධාරියාගේ සහයට සිටිමින් දැව තොගය ප්‍රවාහනය කළ බව කියන පුද්ගලයකු පොලිසිය අත්අඩංගුවට ගෙන ඇත. දැව තොගය ප්‍රවාහනය කිරීම සඳහා දළදා මාලිගාවට අයත් ට්‍රැක්ටරයක් සැකකරුවන් විසින් යොදාගෙන ඇති බවට පොලිස් පරීක්‍ෂණ මගින් අනාවරණය වී තිබේ.රුපියල් හැටදෙදාහක මුදලකට ලී තොගය අලෙවි කර ඒ සඳහා ප්‍රධාන සැකකරු රුපියල් විසිහයදාහක බිල්පතක් අදාළ ලී මෝලෙන් ලබාගෙන තිබේ.ශශ්‍රී දළදා මාලිගාවේ ඉඩම් ලේකම්වරයා විසින් කරන ලද පැමිණිල්ලකට අනුව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ මෙහෙයවීමෙන් මෙම සිද්ධිය පිළිබඳ පේරාදෙණිය පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n11012011</link>
    <topic>බෝකුන්දර ආර්ථික මධ්‍යස්ථානයේමත්කුඩු විකුණා අත්අඩංගුවට</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>පිළියන්දල බෝකුන්දර ආර්ථික මධ්‍යස්ථානය අසල ගැවසෙමින් මත්කුඩු අලෙවියේ යෙදුණු පුද්ගලයකු මත්කුඩු පැකට් 150 සමඟ අත්අඩංගුවට ගත් බව පිළියන්දල පොලිසිය කියයි.මත්කුඩු චෝදනා සම්බන්ධයෙන් මහාධිකරණයෙන් දඬුවම් ලැබූ පුද්ගලයකු එයින් නිදහස් වී පැමිණ නැවතත් ආර්ථික මධ්‍යස්ථානය අසල මත්කුඩු අලෙවියේ යෙදෙන බවට පිළියන්දල පොලිසියේ දූෂණ මර්දන අංශයේ ස්ථානාධිපති පොලිස් පරීක්‍ෂක දර්ශන ෆොන්සේකා මහතාට පුද්ගලික ඔත්තුකරුවකුගෙන් ලද තොරතුරකට අනුව සැකකටයුතු පුද්ගලයා පරීක්‍ෂා කිරීමේදී සැකකරු සිය කලිසමේ ඉදිරිපස සාක්කුවට යටින් තිබූ රහසිගත සාක්කුවක සඟවා තිබූ මෙම මත්කුඩු පැකට් සොයා ගත් බව පොලිසිය කියයි.සැකකරු නීලම්මහර පදිංචි වයස අවුරුදු 42 පුද්ගලයෙකි.පිළියන්දල පොලිසියේ ස්ථානාධිපති මහේෂ් බණ්ඩාර මහතාගේ උපදෙස් මත දූෂණ මර්දන අංශයේ ස්ථානාධිපති පොලිස් පරීක්‍ෂක දර්ශන ෆොන්සේකා, පොලිස් කොස්තාපල් (81985) එරන්ද මහත්වරු පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n11012012</link>
    <topic>ත්‍රිරෝද රියෙන් හෙරොයින්ප්‍රවාහනය කර මාට්ටු වෙලා</topic>
    <author>බණ්ඩාරගම සමූහ – බිමල් එස්. ජයසිංහ</author>
    <content>ත්‍රිරෝද රථයක සඟවා රුපියල් එක්ලක්‍ෂ පනස්දාහක් වටිනා මත්කුඩු මිලිග්‍රෑම් දසදහසක් රැගෙන යමින් සිටි පුද්ගලයකු එම ත්‍රිරෝද රථය සමඟ පිළියන්දල දොලේකනත්ත අසලදී අත්අඩංගුවට ගත් බව පිළියන්දල පොලිසිය කියයි.පිළියන්දල පොලිසියේ දූෂණ මර්දන අංශයට ලද තොරතුරකට අනුව සැකකටයුතු ත්‍රිරෝද රථය නවතා පරීක්‍ෂා කිරීමේදී ත්‍රිරෝද රථයේ රියදුරු අසුන යට තැනූ රහස් කුටියක සඟවා තිබූ මෙම මත්කුඩු තොගය සොයාගැනීමට හැකි වී ඇත.සැකකරු කාලයක් තිස්සේ පැලැන්වත්ත – පන්නිපිටිය – පිළියන්දල ප්‍රදේශවලට මත්කුඩු බෙදාහැරීමේ නිරතව සිටි බවත්, පොලිසියට අවශ්‍යව සිටි පුද්ගලයකු බව පොලිසිය කියයි.සැකකරු මහරගම ගම්මාන පාරේ පදිංචි වයස අවුරුදු 32 පුද්ගලයකි.පිළියන්දල පොලිසියේ ස්ථානාධිපති ප්‍රධාන පොලිස් පරීක්‍ෂක මහේෂ් බණ්ඩාර මහතාගේ උපදෙස් මත දූෂණ මර්දන අංශයේ ස්ථානාධිපති පොලිස් පරීක්‍ෂක දර්ශන ෆොන්සේකා මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n11012013</link>
    <topic>මුරකරුගේ පුතුන් දෙදෙනාදුම් ගෙය කඩා රබර් උස්සලා</topic>
    <author>මතුගම සංචාරක</author>
    <content>මීගහතැන්න පොලිස්බල ප්‍රදේශයේ පෞද්ගලික වතුයායේ දුම් ගෙයක් කඩා එහි රබර් තොගය පැහැරගෙන ගොස් සිටි මුරකරුගේ පුතුන් දෙදෙනා මීගහතැන්න පොලිසිය මගින් අත්අඩංගුවට ගෙන ඇත.මෙම වත්තේ මුරකරු ගේ පුතුන් දෙදෙනා රබර් තොඟය ත්‍රීවිල් රථයක පටවාගෙන විත් මීගහතැන්න ප්‍රදේශයේ රබර් වෙළඳසැලකට විකුණා තිබියදී සොයාගෙන ඇත.සැකකරුවන් දෙදෙනා හා රබර් රොටි ප්‍රවාහනයට යොදාගත් ත්‍රිරෝද රථයද පොලිස් අත්අඩංගුවට ගෙන ඇත.මීගහතැන්න පොලිස් ස්ථානාධිපති හිමාල රාජපක්ෂ අපරාධ අංශයේ ස්ථානාධිපති ගාමිණී රණවීර සැරයන් , පොලිස් සැරයන් නිමලතුංග 43261 යන මහත්වරු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=n11012014</link>
    <topic>බසයෙන් වැටී කොන්දොස්තර මරුට</topic>
    <author>අතුරුගිරිය විශේෂ – වික්‍රම සමරසිංහ</author>
    <content>තලංගම ඩිපෝවට අයත් පිටකොටුව - අතුරුගිරිය 170 මාර්ගයේ ගමන් කළ බස් රථයක සේවය කළ කොන්දොස්තර එම බස් රථයේ පා පුවරුවේ ගමන් කිරීමෙන් ඉන් විසිවීගොස් මහ පාරට වැටී බරපතළ තුවාල ලබා කොළඹ ජාතික රෝහලට ඇතුළත් කිරීමෙන් අනතුරුව මියගොස් ඇත.මෙසේ මරණයට පත්ව ඇත්තේ රාජපක්ෂ ජේඬිගේ සමීර බණ්ඩාර ප්‍රේමරත්න නමැති 28 වියැති කුලියාපිටිය ප්‍රදේශයේ පදිංචි අයෙකි.ඉකුත් 17 දා සවස පිටකොටුව සිට අතුරුගිරිය බලා ගමන් කළ මෙම බස් රථය තලංගම ඩිපෝව අසල වංගුවේදී මේ අනතුර සිදුව ඇත. එවෙලේ සෙනග බහුලව සිටි මෙම බස් රථයේ කොන්දොස්තරවරයා පිටුපස දෙරටුවෙන් බැස යළිත් ඉදිරිපස දොරටුවෙන් බසයට නැග පා පුවරුවේ ගමන් කරන විට වංගුව පසුවනවාත් සමගම ඔහු බසයෙන් විසි වී මහ පාරට වැටී ඇත.17 රෝහල් ගතකර ඇති ඔහු 18 දා මෙසේ මරණයට පත්ව ඇත. තලංගම පොලීසිියේ ස්ථානාධිපති පොලිස් පරීක්ෂක උපුල් පෙරේරා මහතා සහ රථවාහන අංශයේ ස්ථානාධිපති උප පොලිස් පරීක්ෂක වසන්ත ජයරත්න මහතා ඇතුළු නිලධාරීන් විසින් පරීක්ෂන පවත්වා එම බස් රථයේ රියදුරු අධිකරණයට ඉදිරිපත් කිරීමෙන් අනතුරුව ඔහු රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=r1101201</link>
    <topic>මිරිස්හේන පුවක්වත්ත ගමටවිදුලිය පහසුකම්ලබා දෙන්න</topic>
    <author>රඹුක්කන උතුර සමූහ විපුල එස් කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයේ සෑම ග්‍රාම නිලධාරි වසමකම පාහේ් ශීඝ්‍ර සංවර්ධනයක් වෙමින් පැවතියද මිරිස්හේන පුවක්වත්ත ගම්මානයට මාර්ග, විදුලිය, ජලය පහසුකම් නොමැත.වලල්ගොඩ ග්‍රාම නිලධාරි වසමට අයත් මෙහි පදිංචි පවුල් සංඛ්‍යාව 27 කි.මෙහි විදුලිය ඇත්තේ පවුල් 15 කට පමණි. පවුල් 12ක් විදුලිය නොමැතිව අඳුරේ ජීවත් වෙති.විදුලිය ලබාගැනීමේ අරමුණින් මීට වසර හතරකට ඉහතදී වයරින්කර විදුලි බුබුලු සවිකර ඒ දෙස බලා සිටීමට පුවක්වත්ත ගම්වාසීන්ට සිදුව තිබේ.වරින්වර පැවැති මැතිවරණවලදී පුවක්වත්ත ගමට පැමිණි පාර්ලිමේන්තු, පළාත් සභා ප්‍රාදේශීය සභා අපේක්ෂකයන් ගමට විදුලිය දෙන්නම් පාර, පාලම හදන්නම් කියලා ඡන්දය ගත්තද ඡන්දයෙන් පසු පුවක්වත්ත ගම්වාසීන් අමතක වන බව ඔවුහු කියති.පුවක්වත්තේ පදිංචි එච්. ජී. යසෝ මැණිකේ මහත්මිය.අපිට විදුලිය ගන්න අවශ්‍යවන්නේ කණු පහයි. මේ කණු පහ දැම්මොත් ගෙවල් 12 කට විදුලිය ගන්න පුළුවන්. පාර හදන්නම්, පාලම හදන්නම් කියා ඡන්ද ටික ගන්නවා. තවම ඒවා එතනමයි. අපේ ළමයි තාමත් ඇඳුම් මදින්නේ පොල්කටු ඉස්ත්‍රික්කයෙන්. පාඩම් කරන්නේ ලාම්පු එළියෙන්.කේ. ඒ. සිරිල් වීරසූරිය මහතා.මිරිස්හේන පුවක්වත්ත කොටසට හැමදාම ලැබෙන්නේ අඩු සැලකිලි. පසුගිය කාලේ නම් කිව්වා 2010 දී සැමට විදුලිය කියලා. 2011 ත් උදාවුණා තවම නම් විදුලිය නෑ.වසන්ත සමරනායක මහතා.ගමේ විදුලි අවශ්‍යතාව පිළිබඳව දැන් වසර ගණනාවක් තිස්සේ දඟලනවා.ජනාධිපති ලේකම් කාර්යාලයට ලිව්වා. ප්‍රාදේශීය ලේකම් කාර්යාලයට ලිව්වා. මේ වනවිට ප්‍රාදේශීය ලේකම් කාර්යාලයට තොරතුරු වාර්තා කරන්න කියා ලිපියක් ඇවිත් තියෙනවා.විදුලිය දෙන්න ට්‍රාන්ස්පෝමරයක් සවිකරන්න ඕනෑලු. ගෙවල් 12ට විදුලිය ගන්න ට්‍රාන්ස්පෝමරයක් ඕනෑ කියන එක ගැටලුවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=r1101202</link>
    <topic>වසර දහයක් පුරා සඳකඩ පහණක්නිර්මාණය කරනකලාකරුවා</topic>
    <author>හොරණ සමූහ බන්ධුල ආර්. ගුලවත්ත සහ බුලත්සිංහල සමූහ</author>
    <content>වෘත්තියෙන් විදුලි පෑස්සුම් කාර්මිකයකු වන හොරණ රෙමුණු වැලිකැටැල්ලේ පදිංචි පතිරගේ දොන් ගුණසේන මහතා වසර දහයකට වැඩි කාලයක සිට කළු ගලක කොටසකින් සඳකඩ පහණක් නිර්මාණය කරමින් සිටී.පතිරගේ දොන් ගුණසේන මහතා.අපේ ගමේ අලුතෙන් ඉදිකෙරෙන නව විහාර මන්දිරයට ප්‍රවේශවන ස්ථානයේ සඳකඩ පහණක් නිර්මාණය කරන්න හිතුවා. අපේ නිවස පිහිටා තිබෙන්නේ පන්සලට සමීපයෙන්. විශාල ගල් පර්වතයකින් කඩා දාපු අඩ රවුමක ගල්කැබැල්ලක් මිදුලේ තිබෙනවා.අවශ්‍ය උපදෙස් දොඹගොඩ චිත්‍ර කලා උපදේශක ඩබ්ලිව්. ගුණසිංහ මහතාගෙන් ලැබුණා. වැලිකැටැල්ල ශ්‍රී පුණ්‍ය ක්ෂේත්‍රරාමයේ විහාරාධිපති හාමුදුරුවන්ගෙනුත් උපදෙස් ලැබුණා. මම මේ කාර්යයට යොමු වෙලා අවුරුදු කීපයක් වෙනවා.මහමෙවුනා උයනේ සඳකඩ පහණේ අනුරුවක් ලෙසයි මේ සඳකඩ පහණ නිර්මාණය කරන්නේ. දැනට බොහෝ වැඩ ඉවරයි. මගේ වෘත්තිය විදුලි පෑස්සුම් වැඩ. ජීවත්වීමට වෘත්තියක් කරන ගමන් ආස්වාදයක් විඳිමින් සඳකඩ පහණ නිර්මාණය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=r1101203</link>
    <topic>යක්කල කෙසෙල් වතුගොඩ ගොවි ජනතාවටකුඹුරට යන්න පාලමක් නෑ</topic>
    <author>ගම්පහ සංචාරක නිමල් ජයසිංහ</author>
    <content>යක්කල කෙසෙල්වතුගොඩ, බදුවතුගොඩ, අලුත්ගම්ගොඩ, කරණෑයකමුල්ල යන ගම්වල ගොවි ජනතාවට තමන් ගොවිතැන් කරන කුඹුරු රාශියකට එගොඩ මෙගොඩ යෑමට පාලමක් ඉදි කර දෙන ලෙස බලධාරීන්ගෙන් ඉල්ලා සිටිති.මේ ගම්වල ගොවි ජනතාවට තම කුඹුරුවලට යෑමට ඒමට මෙයට වසර 70 කට පෙර අත්තනගලුඔය හරහා තිබූ පාලම කැඩීගොස් ඇති බැවින් දැන් එම ප්‍රදේශවල ගොවීන් සිය කෘෂි උපකරණ ප්‍රවාහනය කරනු ලබන්නේ සැතැපුම් 7 ක් 8 ක් පමණ දුර වට රවුමක් ගොස්ය.මේ නිසා ප්‍රදේශයේ ගොවි ජනතාව පීඩාවට පත්ව ඇති හෙයින් ස්ථිර පාලමක් හදා දෙන තුරු හෝ දුම්රිය දෙපාර්තමේන්තුවෙන් ඉවතලන රේල් පීලි යොදා හෝ පාලමක් හදාදෙන ලෙස ගොවිජනතාව ඉල්ලා සිටිති.ගම්පහ මහ නගර සභාවේ නාගරික මන්ත්‍රී ජී. ඒ. ගුණරත්න මහතා පැවසුවේ මෙය ඉදිකරදී ගොවි ජනතාවට සහනයක් සලසාදිය යුතු බවය.මේ වන විටත් මේ සම්බන්ධව ගම්පහ දිස්ත්‍රික් පාර්ලිමේන්තු මන්ත්‍රී දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක මහතාටද දන්වා ඇති බවද පැවසීය.මේ පාලම ඉදිකරදීමෙන් කෙසෙල්වතුගොඩ ගොවීන්ටද කරණෑයකමුල්ල, බදුවතුගොඩ, අලුත්ගම්ගොඩ පිහිටි සිය කුඹුරු වැඩකටයුතු කරගෙන යෑමට පහසුවක් වනවා ඇත. මීටර් 28 ක් පමණ පළල අත්තනගලු ඔය හරහා මේ පාලම ඉදි කර දීමට බලධාරීන්ගේ දැඩි සැලකිල්ල යොමුවනු ඇතැයි ප්‍රදේශවාසීහු බලාපොරොත්තු වෙති.වසර 70 කට පමණ පෙර පාලමක් තිබුණා යැයි පැවසෙන ස්ථානය. මේ අත්තනගලු ඔය හරහා පාලමක් හදා දෙන ලෙස ප්‍රදේශයේ ගොවීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=r1101204</link>
    <topic>මාකන්දන වැලිතොටුව වත්තේසුවසේවා සායනයක්</topic>
    <author>කැස්බෑව සංචාරකධර්මසිරි සුරවීර</author>
    <content>මාකන්දන වැලිතොටුව වත්ත ප්‍රදේශවාසී ජනතාවගේ සෞඛ්‍ය තත්ත්වයන් පරීක්‍ෂා කර සහන සැලසීමේ සෞඛ්‍ය සුවසේවා සායනයක් අක්‍ෂි සායනයක් හා ලේ දන්දීමේ පින්කමක් ඉකුත්දා වැලිතොටුව වත්ත ශ්‍රී සංකල්ප විහාරස්ථානයේ දී පැවැත්විණි.සංකල්ප විහාරාධිපති උග්ගොඩ ධම්මින්ද හිමියන්ගේ 45 වැනි ජන්ම දිනය නිමිත්තෙන් පිළියන්දල රජයේ රෝහලේ සහ කොළඹ ජාතික ලේ බැංකුවේ අනුග්‍රහයෙන් මේ ප්‍රජා සත්කාරය පැවැත්විණි.මෙහිදී ළමා හා මාතෘ - හෘද රෝග, පෙනහළු රෝග, දියවැඩියාව, දන්ත රෝග, අක්‍ෂි රෝග ආදී විවිධ වූ කායික හා මානසික රෝගාබාධයන් පිළිබඳව පරීක්‍ෂා කර බලා ප්‍රතිකාර ලබාදීම සිදු කෙරිණි.බෝවන හා බෝනොවන රෝග පිළිබඳව ජනතාව දැනුවත් කිරීමක් ද මෙහිදී සිදු කෙරිණි.බස්නාහිර පළාත් සභා මන්ත්‍රී ගාමිණි තිලකසිරි මහතාගේ (එජනිස) ප්‍රධානත්වයෙන් දවස පුරා පැවැති මේ ප්‍රජා සත්කාරයේ දී පරිත්‍යාගශීලීන් 250 කට අධික පිරිසක් ලේ පරිත්‍යාග කළහ.සංකල්ප විහාරස්ථානය මඟින් පිළියන්දල රජයේ රෝහලට රුපියල් 50,000 ක් පමණ වටිනා බෙහෙත් ද්‍රව්‍ය සහ විටමින් වර්ග රැසක් පරිත්‍යාග කිරීමක් ද මෙහිදී සිදු කෙරිණි.වැලිතොටුව වත්ත හා ඒ අවට ප්‍රදේශවාසීහු විශාල පිරිසක් මෙම අවස්ථාවට සහභාගි වූහ.සංකල්ප විහාරාධිපති උග්ගොඩ ධම්මින්ද හිමියන්ගේ අනුශාසනා පරිදි විහාරස්ථ දායක සභාව කුලඟන සමිතිය හා යෞවන සමාජය මේ සෞඛ්‍ය සායනය සංවිධාන කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=r1101205</link>
    <topic>පෙර පාසල් දරුවන්ටත්පරිගණක දැනුම ලබා දෙනවා</topic>
    <author>රඹුක්කන විශේෂ - ඔස්වල්ඩ් ගොඩකුඹුර කෑගල්ල දිස්ත්‍රික් සමූහ - දයාරත්න බණ්ඩාර</author>
    <content>මහින්ද චින්තන ඉදිරි දැක්ම වැඩපිළිවෙළ යටතේ මේ වසරේ සිට පෙර පාසල් දරුවන් සඳහා ද පරිගණක අධ්‍යාපනය ලබාදීමට ජනාධිපතිතුමාගේ උපදෙස් පරිදි කටයුතු කරන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.මේ වැඩසටහන ආරම්භ කරමින් කෑගල්ල දිස්ත්‍රික්කයේ රුවන්වැල්ල ප්‍රාදේශීය ලේකම් කොට්ඨාසයේ වැන්දල සිරි විශුද්ධාරාම විහාරස්ථ පෙර පාසලට පරිගණක පහසුකම් ලබාදීම පසුගියදා රංජිත් සියඹලාපිටිය ඇමැතිවරයා අතින් සිදු කෙරිණි.පෙර පාසල් දරුවන් සඳහා පරිගණක අධ්‍යාපනය ලබාදීම හම්බන්තොට, මොනරාගල හා කෑගල්ල දිස්ත්‍රික්කවලින් ඇරඹෙන බව ද සියඹලාපිටිය මහතා පැවැසීය.2005 වර්ෂයේ දී සියයට හතරක්ව තිබූ තොරතුරු තාක්ෂණ දැනුම ලත් පිරිස මේ වන විට සියයට තිහ දක්වා වර්ධනය වී ඇති අතර, ඉදිරි වසර පහක කාලය තුළ එය සියයට හැත්තෑ පහ දක්වා ඉහළ නැංවීමට අපේක්ෂිත බව ද, ඉංගිරිසි භාෂා හැකියාව ඇති පිරිසට සීමා වූ පරිගණක දැනුම සිංහල හා දෙමළ භාෂා පමණක් භාවිත කරන පිරිසට ද සමීප කිරීමට කටයුතු යොදා ඇති බව ද, පරිගණකයෙන් දුරස්වී සිටින ගොවීන්, ගෘහනියන් වැනි පිරිස් පවා ඊට යොමු කිරීමට ඉදිරියේ දී කටයුතු කරන බව ද හෙතෙම වැඩිදුරටත් පැවැසීය.වැන්දල සිරි විශුද්ධාරාමාධිපති, කෝරළ තුන සහ පහත බුලත්ගම දෙපළාතේ ප්‍රධාන සංඝනායක හාල්යාලේ අරියවංශ, පශු සම්පත් සංවර්ධන නියෝජ්‍ය ඇමැති එච්. ආර්. මිත්‍රපාල, කෑගල්ල දිස්ත්‍රික් පාර්ලිමේන්තු මන්ත්‍රී වයි.ජී. පද්මසිරි, මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101201</link>
    <topic>සූරියවැව-ඛෙත්තාරාම-පල්ලේකැලේ ක්‍රීඩාංගණ ජගත් ක්‍රිකට් සමුළුවට භාරදෙන දිනය අදයි</topic>
    <author>සංවාද සටහන ප්‍රින්ස් ගුණසේකර</author>
    <content>ක්‍රිකට් ලෝක කුසලාන තරගාවලියට තවත් ඇත්තේ දින 30ක් පමණි. ඒ වෙනුවෙන් ශ්‍රී ලංකාවේ ඉදිකළ සූරියවැව, ඛෙත්තාරාම හා පල්ලේකැලේ ක්‍රීඩාංගණ ජගත් ක්‍රිකට් සමුළු නියෝජිතයන්ට අද (20දා) භාරදේ.ජගත් ක්‍රිකට් සමුළුවේ ඉහළ පෙළේ නිලධාරීන් වන ලෝක කුසලාන තරගාවලි අධ්‍යක්ෂ මහාචාර්්‍ය රත්නකාර් ෂෙටී, වෙළඳ කළමනාකරු ජිම් කැම්බේල්, අනු කමිටු කළමනාකරු ක්‍රිස් ට්‍රෙට්ලී, ජගත් ක්‍රිකට් සමුළුවේ අනුග්‍රාහක සහ වෙළඳ ප්‍රවර්ධක ඩග්වොලර් ඉන්දියාවේ එන් සිරිනිවාස් හා ශාරාද් පවර් යන මහත්වරු ක්‍රිකට් ක්‍රීඩාංගණවල නිරීක්ෂණ චාරිකාවේ නිරත වෙති.ක්‍රිකට් ලෝක කුසලානය වෙනුවෙන් ඉදිකරන ක්‍රීඩාංගණවල ඉදිකිරීම් කලට වේලාවට අවසන් නොකරනු ඇතැයි විවිධ ප්‍රචාර ගෙනයද්දී ඒවාට ඉවසීමෙන් මුහුණදුන් ශ්‍රී ලංකාවේ ලෝක කුසලාන තරගාවලි අධ්‍යක්ෂ සුරාජ් දන්දෙනිය මහතා පවසන්නේ ක්‍රීඩාංගණ තුනේම ඉදිකිරීම් දැන් සම්පූර්ණවී ඇති බවය.පසුගිය වසරේ අප්‍රේල් මාසයේදී ඉදිකිරීම් ඇරැඹු මේ ක්‍රීඩාංගණ තුන වෙනුවෙන් රුපියල් බිලියන 3ක් පමණ වැයකර ඇත. එය ක්‍රිකට් ලෝක කුසලාන තරගාවලිය මගින් ශ්‍රී ලංකාවට ලැබෙන ආදායමින් පියවේ. ලෝක කුසලාන තරගාවලියට ශ්‍රී ලංකාවේ සූදානම හා ක්‍රීඩාංගණවල තත්ත්වය ආදී කරුණු ගැන තරග අධ්‍යක්ෂ සුරාජ් දන්දෙනිය මහතා සමග කළ සංවාදයකි මේ.* ලෝක කුසලාන තරගාවලිය වෙනුවෙන් ඉදිකරන ක්‍රීඩාංගණ පිළිබඳ ජගත් ක්‍රිකට් සමුළු නියෝජිතයෝ අද සතුටු වේවිද ?සත්තකින්ම ඔවුන් සතුටට පත්වේවි. කුහක හිතක් ඇති මිනිහෙක් විතරයි අපේ ක්‍රීඩාංගණවල ඉදිකිරීම් කලට වේලාවට සිදු නොවෙන්න කියලා ප්‍රාර්ථනා කළේ. මාස 6 ක් අධික වර්ෂාව තිබුණා. විවිධ බාධක ආවා. ඒ අතර මඩ ප්‍රචාරත් ගියා. ඒවා අරමුණට බාධාවක් කරගත්තේ නෑ. අද ශ්‍රී ලංකාවේ කොන් තුනක ජාත්‍යන්තර ක්‍රීඩා පිටි 3 ක් වසරක් තුල ඉදිකර හමාරයි. අනාගතයේදී මේවගෙන් ජයසූරියලා මුරලිදරන්ලා බිහිකිරීම මහින්ද චින්තනයේ එකම අපේක්ෂාවයි.*ලෝක කුසලාන තරගාවලිය පැවැත්වීමට හම්බන්තොට හා පල්ලේකැලේ ක්‍රීඩාංගණ හැදීමට කල්පනා කළේ ඇයි?හම්බන්තොට ඉදිරි කාලයේ ශ්‍රී ලංකාවේ නවීනතම නගරය වෙනවා. පල්ලෙකැලේ ක්‍රීඩාංගණය නිමා කිරීමට අඩු මුදලක් යනවා. ඒක කාලයකට පෙර සුළු වැඩ කොටසක් කරලා තිබුණ එකක්. අනෙක් කරුණ ගමට ක්‍රිකට් ගෙනියන්න කියා ජනාධිපතිතුමා අපට උපදෙස් දී තිබුණා. මේ තැන් දෙකේ අළුත් ක්‍රීඩාංගණ හැදීම සමාජ වගකීමක් ලෙසයි අප සලකන්නේ.* හම්බන්තොට තරු පහේ හෝටල් නෑ. ක්‍රිකට් ක්‍රීඩකයන්ට පහසුකම් අඩුයි නේ ද?කිසිම තැනක කියලා නෑ තරු පහේ හෝටල් ඕනේමයි කියලා. අයි.සී.සී එක ඉල්ලන පහසුකම් දුන්නාම ඇති. අයි.සී.සී නියෝජිතයෝ මේ ක්‍රීඩාංගණ හදන්න පටන්ගත් විටම ඇවිත් සියලු කාරනා ගැන සොයා බැලුවා. ඒ අයගේ නිර්දේශ අනුවයි අපි වැඩ කරන්නේ. පැත්තක ඉදන් කිසිම දෙයක් දන්නේ නැති අය බොරු විවේචන කරනවා. අපි හිතුවක්කාර තීන්දු අනුව වැඩ කරලා නෑ.* දඹුල්ල ක්‍රීඩාංගණය වැඩිදියුණු කරන්න තිබුණා නේද?ගොඩක් අය ඔය ප්‍රශ්නය අහනවා. දඹුල්ලේ සියලු දේ කඩලා අලුතින් හදන්න වෙනවා. අළුතින්ම විදුලි ආලෝක පද්ධතියක් සවිකරන්න වෙනවා. එහෙම කරන්න ගියා නම් විශාල මුදලක් යනවා වගේම පසුගිය තරගාවලි පවත්වන්න අපට තැනක් නැති වෙනවා.* මේ ක්‍රීඩාංගණ ඉදිකිරීම පමා වූ බව ඔබ පිළිගන්නේ නැද්ද?කොහෙද පමා වුණේ. අයි.සී.සී එක ඉල්ලන දවසට දෙන්න පුළුවන් නම් මොකක් ද පමාව. මේවා ක්‍රිකට් ආයතනය භාර දෙන්නේ මටම යි. අයි.සී.සී නියෝජිතයෝ නිරීක්‍ෂණ චාරිකාවකට එක්වනවා විතරයි. අනෙක මේ ක්‍රීඩාංගණ හැදුවාට පසු තවත් වසර 30ක් 40ක් යනතුරු අපට අලුත් ක්‍රීඩා පිටි අවශ්‍ය නෑ.* මේ ක්‍රීඩාංගණවල ඉදිකිරීම් ව්‍යුහය කුමක් ද? මොනවද ජගත් ක්‍රිකට් සමුළුව ඉල්ලන පහසුකම්?විශාල ප්‍රේක්ෂක පිරිසකට නරඹන්න ඉඩකඩ අවශ්‍ය යි. මේ ක්‍රීඩාංගණයක 35000 කට තරගය නරඹන්න හැකියාව දිය යුතුයි.මාධ්‍ය කුටියේ 250 කට ඉඩ පහසුකම් අවශ්‍යයි. ප්‍රධාන ක්‍රීඩා මණ්ඩපය, ක්‍රීඩකයන්ට පහසුකම් ඇතුළු අංග රාශියක් ගැන ජගත් සමුළුව සොයා බලනවා. තරගයට බාධාවක් නොවෙන්න හොඳ ආරක්‍ෂක ක්‍රමයක් අවශ්‍ය යි.* ඉදිකිරීම් කටයුතු භාරගත්තේ කවුද?රාජ්‍ය ආයතනවලට මේක භාරදුන්නාම විනිවිද භාවයක් තියෙනවා. රාජ්‍ය ඉංජිනේරු සංස්ථාව හා ශ්‍රී ලංකා යුද හමුදාව එක්ව ඉදිකිරීම් කළා. ඔවුන්ගෙන් ලැබුණේ විශාල සහයෝගයක්. ඉංජිනේරු සංස්ථාව භාර ඇමැති විමල් වීරවංශ මහතා හා ක්‍රීඩා ඇමැතිතුමා හැමවිටම මේ ඉදිකිරීම් නිරීක්‍ෂණය කළා. ක්‍රිකට් සභාපති තුමා පාන්දර 2ට නැගිටලා හම්බන්තොට යනවා සතියකට දෙවරක්. මේ තත්ත්වය මත ඉදිකිරීම් වේගවත් වුණා.* ඔබ ක්‍රිකට් සභාපතිවරයාගේ සමීප ඥාතියෙක්. ඒ නිසා විශාල වැටුපකට ඔබට තනතුරක් දුන්නා නේද?ඩී. එස්. ද සිල්වා මහත්තයා මගේ බාප්පා වුණාට එයා වැරදි තීන්දුවක් ගන්නේ නැති බව මට විශ්වාසයි. මගේ සුදුසුකම් මතයි මාව තනතුරට බඳවාගෙන තියෙන්නේ. ගල්කිස්ස සාන්ත තෝමස් විදුහලෙන් ඉගෙන ගෙන කළමනාකාරිත්වයේ ඉහළ සුදුසුකම හා ක්‍රිකට් ක්‍රීඩාවේ දැනුම මේ තනතුර ලැබීමට හේතුව යි. මට තනතුර දුන්නාම වැඩේ හොඳට යනවා. අඩුපාඩුවක් නැහැ නේද?* ඔබ ක්‍රිකට් ගහලා නැහැ කියලයි බොහෝ අය කියන්නේ. ඒක ඇත්තක් ද?ක්‍රිකට් ගැන දන්නේ නැති අය කියන කතාවලට පුදුම විය යුතු නෑ. මම එස්.එස්.සී ක්‍රීඩා සමාජයට ක්‍රීඩා කළා. මව් කුසේ ඉන්දැද්දි ඉදලා ඇහුණේ ක්‍රිකට්. මගේ පවුලම ක්‍රිකට් ක්‍රීඩාවට සම්බන්ධ යි. බාප්පලා 4ක්ම ක්‍රිකට් ගැහුව්වා. පුංචි කාලේ ඉදලා මා නොමැඩ්ස් පිටියට ඒ අය සමග යනවා.* ඔබ විශාල වශයෙන් විවේචනයට ලක් වූ කෙනෙක්. හේතුව මොකක් ද?එක්තරා පිරිසක් ඉන්නවා බොලද විවේචනයට හැමදාම බර අය. එක මාධ්‍යයක් යුද්ධ කාලෙත් වට්ටන්නමයි හැදුවේ. ඒ ගොල්ලන්ට ඕනේ අපේ රටේ මොරාල් එක අඩු කරන එක. මට ගහන්න ගහන්න හිතුවා වැඩ පෙන්වන්න. වෙනදා පාන්දර 4ට වැඩ පටන් ගත්ත මම 2 ඉදලා වැඩ කරන්න ගත්තා. මට පැවැරුණේ රට වෙනුවෙන් විශාල වගකීමක්.* ඒ වගකීම ඉටු කරන්න ඔබට කොපමණ කාර්යය මණ්ඩලයක් ඉන්නවා ද ?ලෝක කුසලාන කාර්යාලයේ 15ක් පමණ වැඩ කරනවා. අයි. සී. සිය පවරපු කාර්යයන් 758ක් අපට තියෙනවා. මේක සෑම අංශයකටම විහිදුනු සංකීර්ණ වැඩපිළිවෙළක්. ක්‍රිකට් පාලක මණ්ඩලයේ තියන කාර්යාලයට ඩොලර් 5000ක් මාසිකව කුලිය දෙනවා.* තරගාවලියට ආරක්ෂාව කොහොම ද ?ආරක්ෂාව ගැන සොයන්න ජගත් සමුළු නියේජිතයෝ පැමිණියා. අපේ වැඩපිළිවෙළ ගැන ඔවුන් සෑහීමකට පත් වුණා. ත්‍රස්තවාදයක් නැති රටේ තරග තියන්න බය වෙන්නේ මොකට ද කියා සමහරු අහනවා. ජගත් සමුළුව රටේ ආරක්ෂාව වගේ ම ජාත්‍යන්තර ත්‍රස්තවාදීන් ගැන සැලකිලිමත් වෙනවා. ජනාධිපතිතුමා අපේ අභ්‍යන්තර ආරක්ෂාව තහවුරු කර ඇති නිසා සංවිධාන කටයුතු තරමක් පහසුයි.* මෙවර තහනම් උත්තේජක පරීක්ෂාවක් සිදු වෙනවා නේ්ද ?ඔව්, ක්‍රිකට් ක්‍රීඩකයන් තහනම් උත්තේජන අරන්ද කියා මුල්වරට පරීක්ෂා කරනවා. ඒකට සෑම ක්‍රීඩා පිටියකම වෛද්‍ය මණ්ඩලයක් වගේම කාමර පහසුකම් ලබා දෙනවා. තරගය ඉවර වුණාම හදිසියේ ම තීරණය කරනවා තහනම් උත්තේජන පරීක්ෂාව කළ යුතු ක්‍රීඩකයන් කවුද ? කියලා.* රක්ෂණ ආවරණය කොහොම ද ?එක තරගයක් රුපියල් මිලියන 20කට රක්ෂණය කරලා තියෙන්නේ. ඒක අයි. සී. සී එකෙන් කෙරෙන වැඩක්. පේ‍්‍රක්ෂකයන් ක්‍රීඩකයන් පමණක් නොවෙයි. හදිසි ආපදාවකදී වන පාඩු අවම කරන්නත් රක්ෂණ ආවරණය වැදගත්.* ප්‍රවේශපත් ගන්නේ කොහෙන් ද ?ශ්‍රී ලංකාව සහභාගි වන තරගවල ප්‍රවේශපත් දැන් ඉවරයි. රුපියල් 50 හා 30ට දෙන ඒවා තරගාවලියට සති 2ක් තිබිය දී අලෙවි කිරීම පටන් ගන්නවා. ඒ මුදලට දෙන්න තීරණය කෙළේ ගම්වල අඩු ආදායම්ලාභීන්ටත් තරග නැරැඹීමේ අවස්ථාව උදාකිරීමට යි.* ලෝක කුසලාන තරගාවලියෙන් ලැබෙන ලාභය කීයක් ද ?මුදලින් ලැබෙන ලාභය දැන්ම කියන්න බෑ. හැබැයි ලංකාවේ ජනතාවගේ මුදල් සතයක්වත් වැය වෙන්නේ නෑ. විශාල විදේශිකයන් පිරිසක් එන නිසා වක්‍ර ආදායම් මාර්ග රැසක් ඇති වෙනවා. රටේ ප්‍රතිරූපය ඉහළ නංවන්න ලැබෙන හොඳම අවස්ථාවක්.* ශ්‍රී ලංකාවේ ක්‍රිකට් අනාගතයට මේ තරගාවලිය බලපාන්නේ කොහො ම ද ?මේක ස්වර්ණමය සංදිස්ථානයක්. ක්‍රිකට් සභාපති ඩී. එස්. ද සිල්වා මහතා පත්වන විට ලෝක තරගාවලියට සූදානමක් තිබුණේ නෑ. ඉක්මනින් තරග සංවිධාන කටයුතු කළා වගේම ක්‍රීඩකයන්ගේ කොන්ත්‍රාත් ගාස්තු ඉහළ දැම්මා. දැන් තමයි ලංකාවේ නියම වෘත්තිමය ක්‍රීඩකයන් ඉන්නේ. මේ තරගාවලියෙන් පසුව ශ්‍රී ලංකාවේ ක්‍රිකට් ලොව ඉහළම තැනෙක රැඳෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101202</link>
    <topic>15වැනි ආසියානු කනිෂ්ඨ ස්කොෂ්කණ්ඩායම් තරගාවලිය 25දා ඇරැඹේ</topic>
    <author>ජගත් ගුණවර්ධන</author>
    <content>ශ්‍රී ලංකා ස්කොෂ් සංගමය සංවිධානය කරනු ලබන 15 වැනි ආසියානු කනිෂ්ඨ කණ්ඩායම් ස්කොෂ් සූරතාවලිය මේ මස 25 – 29 දක්වා රත්මලාන ශ්‍රී ලංකා ගුවන් හමුදා ස්කොෂ් ක්‍රීඩාගාරයේ දී පැවැත්වේ.ආසියානු ස්කොෂ් සම්මේලනයේ සාමාජික රටවලින් කණ්ඩායම් 23 ක් මේ සුරතාවලියට සහභාගී වීමට නියමිතය.මැලේසියාව, හොංකොං, ඉන්දියාව, පාකිස්තානය, චීනය, සිංගප්පූරුව, ජපානය, කොරියාව, චීන තායිපේ, ජෝර්දානය, ක්වේට්, ඉරානය, ඉරාකය හා සත්කාරක ශ්‍රී ලංකා පිල මේ සඳහා සහභාගි වීමට නියමිතය.ශ්‍රී ලංකා කණ්ඩායමට බිනුර ජයසූරිය, ගිහාන් සුවාරිස්, ඩී. එස්. ගුණවර්ධන, රවිදු ලක්‍ෂිත්, නදින්දි උඩංගාව, ෂර්යා ගුරුගේ, කේ. මෙත්සරණ හා නදුනි ගුණවර්ධන ඇතුළත් වී සිටිති.කාන්තා තරග ඒ හා බී කාණ්ඩ යටතේ පැවැත්වෙන අතර පිරිමි තරග ඒ, බී. සී හා ඩී කාණ්ඩ යටතේ පැවැත්වේ. පෙබරවාරි මස 01 වැනිදාට අවුරුදු 19 ට අඩු ක්‍රීඩක ක්‍රීඩිකාවන් සහභාගි වන මේ තරගාවලිය පිළිබඳ මාධ්‍ය දැනුවත් කිරීමේ හමුවක් ගල්කිස්ස මහ හෝටලයේ දී පසුගියදා පැවැත්විණි.එහිදී අදහස් දැක්වූ ශ්‍රී ලංකා ස්කොෂ් සම්මේලනයේ සභාපති ඔලිවර් ගුරුගේ මහතා මෙවර 15 වැනි ආසියානු කනිෂ්ඨ ස්කොෂ් සූරතාවලියේ සත්කාරකත්වය ලබා ගැනීමට හැකිවීම සතුටට කරුණක්. මේ තරගාවලිය සාර්ථකව නිම කර ගැනීමට හැකි උපරිමයෙන් අප සංගමය කටයුතු කරන බවත් මේ සඳහා ශ්‍රී ලංකා ස්කොෂ් සම්මේලනය සමඟ අත්වැල් බැඳගත් සිලෝන් බිස්කට් සමාගම, ශ්‍රී ලන්කන් එයාර් ලයින්, ටී. එන්. ටී කුරියර් සේවය හා ගල්කිස්ස මහ හෝටලයට ස්තුතිය ප්‍රකාශ කරමින් ඔවුන්ගෙන් මේ තරගාවලිය සාර්ථක කර ගැනීමට ලබාදෙන අනුග්‍රහය ශ්‍රී ලංකා ස්කොෂ් ක්‍රීඩාවට මහත් දායාදයක් බව පැවසීය.මේ තරගාවලිය පැවැත්වෙන කාලය අතරතුරම ආසියානු ස්කොෂ් සම්මේලනයේ 31 වැනි වාර්ෂික මහා සභා රැස්වීම 28 – 29 දිනවල ගල්කිස්ස මහ හෝටලයේ දී පැවැත්වෙන බවත් ලෝක ස්කොෂ් සම්මේලනයේ එහි කළමනාකරණ කමිටු රැස්වීම එම හෝටලයේ දීම 26 – 27 දෙදින තුළ ලෝක ස්කොෂ් සම්මේලනයේ ප්‍රධානි රාමචන්ද්‍රන් මහතාගේ ප්‍රධානත්වයෙන් පැවැත්වෙන බවත්, ඔලිවර් ගුරුගේ මහතා පැවසීය.මේ තරගාවලියේ ගියවර සූරයන් පාකිස්තානයෙන් ද සූරියන් මැලේසියාවෙන් ද බිහි විය.රත්මලාන ගුවන් හමුදා පරිශ්‍රයේ පිහිටුවා ඇති ස්කොෂ් සංකීර්ණයට මහජනතාවට පැමිණීමට විශේෂ දොරටුවක් ස්්ථාපන කර ඇති බැවින් කිසිදු බාධාවකින් තොරව මහජනතාවට මේ තරග නැරඹීමේ අවස්්ථාව උදාවී ඇති බවත්, ස්කොෂ් ක්‍රීඩාවට උනන්දුවක් දක්වන ක්‍රීඩා ලෝලී සැමට මේ ජාත්‍යන්තර තරග නැරඹීමේ අවස්ථාව උදාකර ගන්නා ලෙස ඔලිවර් ගුරුගේ මහතා දැන් වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101203</link>
    <topic>දිමුත් කරුණාරත්න වයඹ පිලට ජය ගෙනේවයඹ, කඳුරට, රුහුණ අවසන් පූර්ව වටයට</topic>
    <author>ෆවුස් මොහොමඩ්</author>
    <content>දිමුත් කරුණාරත්නගේ විශිෂ්ට පිති හරඹය හේතුවෙන් ඊයේ (19) එස්.එස්.සී. පිටියේ දී අන්තර් පළාත් එක්දින තරගාවලිය යටතේ රුහුණු කණ්ඩායම සමඟ පැවැති තරගයෙන් කඩුලු 5 ක ජයක් හිමිකර ගැනීමට වයඹ පිල සමත් විය.පන්දු 126 කදී හතරේ පහර 9 ක් සමඟ ලකුණු 97 ක් ලබා ගැනීමට දිමුත් කරුණාරත්න සමත් වූ අතර සචිත්‍ර සේනානායක නොදැවී ලකුණු 30 ක් රැස් කිරීමට සමත් විය.මේ ජයග්‍රහණයත් සමඟ ප්‍රසාද ලකුණු ස්ථානයේ පෙරමුණ ගැනීමට වයඹ කණ්ඩායම සමත් විය. මූලික වටයේ තරග 4 න් තරග 3 කට ජයග්‍රහණය වාර්තා කළ වයඹ පිල ප්‍රසාද ලකුණු 12 ක් ලබා ගැනීමට සමත් විය.දෙවැනි ස්ථානයේ පසුවන කඳුරට පිල තරග 4 න් තරග 2 ක් ජය ගෙන තරග 2 ක් පරාජයට පත්වී ප්‍රසාද ලකුණු 10 ක් ලබා සිටින අතර රුහුණු පිල තරග 4 කදී ජයග්‍රහණ 2 ක් හා පරාජයන් 2 ක් සමඟ ප්‍රසාද ලකුණු 10 ක් ලබ තුන්වැනි ස්ථානයේ පසුවෙයි. බස්නාහිර පිල තරග 3 කදී එක් ජයග්‍රහණයක් සමඟ ප්‍රසාද ලකුණු 4 ක් ලබා සිවුවැනි ස්ථානයත්, ඌව කණ්ඩායම තරග 3 කදී එක් ජයග්‍රහණයක් සමඟ ප්‍රසාද ලකුණු 4 ක් ලබා පස්වැනි ස්ථානයෙත් රැඳී සිටියි.මේ අනුව වයඹ, කඳුරට හා රුහුණු කණ්ඩායම් මේ වනවිටත් අවසන් පූර්ව වටයට සුදුසුකම් ලබා සිටිති.බස්නාහිර සහ ඌව පළාත් අතර අද පැවැත්වෙන තරගයෙන් අවසන් පූර්ව වටයට සුදුසුකම් ලබා සිවුවැනි කණ්ඩායම තීරණය කෙරෙනු ඇත.ඕවර 47.4කදී සියලු දෙනා දැවී ලකුණු 196ක් ලැබූ රුහුණු පිල වෙනුවෙන් වැඩිම ලකුණු ප්‍රමාණය වාර්තා කරනු ලැබුවේ උපුල් තරංගය. ඔහු ලකුණු 45ක් ලබා ගත්තේය. මුතුමුදලිගේ පුෂ්පකුමාර ලකුණු 41ක්ද, කෞෂල් සිල්වා ලකුණු 30ක්ද රැස් කළහ. පන්දු යැවීමේ දී සහන් විජේරත්න ලකුණු 34කට කඩුලු 3 ක් දවාලීය.ලක්මාල් පෙරේරා සහ චානක වෙලගෙදර අතර කඩුලු 2 බැගින් බෙදී ගියේය.අද (20) මූලික වටයේ අවසන් තරගය බස්නාහිර සහ ඌව පළාත් කණ්ඩායම් අතර එස්.එස්.සී. පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101204</link>
    <topic>යුසුෆ් පතාන් ඉන්දියාවට ජය ගෙනේ</topic>
    <author>කේප්ටවුන් (ඒ.එෆ්.පී)</author>
    <content>ප්‍රහාරාත්මක පිතිහරඹයක නියැළුණු යුසුෆ් පතාන් දකුණු අප්‍රිකාව සමග පැවැති තුන්වන එක්දින තරගයෙන් කඩුලු 2 ක උණුසුම් ජයක් ඉන්දීය පිලට අත්කර දීමට සමත්විය.දකුණු අප්‍රිකානුවන් ලබාදුන් ලකුණු 221 ක ඉලක්කය හඹා ගිය ඉන්දීය ඉනිමේ පළමු කඩුලු 5 ලකුණු 93ට දැවී ගිය මොහොතේ පිටියට පිවිසි පතාන් දකුණු අප්‍රිකානු පන්දුයවන්නන්ට දිගට හරහට පහරදීමට පටන් ගත්තේය.ඔහු පන්දු 50කදී ලකුණු 59ක් රැස්කළ අතර සුරේෂ් රයිනා සමග එක්වී 6 වැනි කඩුල්ල වෙනුවෙන් ඉතා වටිනා ලකුණු 75ක සබඳතාවක් ගොඩනැගීමට සමත්විය.හර්බජං සිං නොදැවී ලකුණු 23ක් රැස් කළේය.පන්දු යැවීමේදී මෝනි මෝකල් කඩුලු 3 ක්ද ඩේල් ස්ටේන් කඩුලු 2 ක්ද දවාලීය.පළමුව පන්දුවට පහරදුන් දකුණු අප්‍රිකානුවෝ ඕවර 49.2කදී ලකුණු 220කට දැවී ගියේය. සිය මංගල තරගයට සහභාගී වූ ෆ‍්‍රැන්කොයිස් ජලෙසිස් ලකුණු 60ක් ලබා ගත්තේය. ජේ. දුමිනි ලකුණු 52ක් රැස් කළේය.පන්දු යැවීමේදී සහීර් ඛාන් කඩුලු 3ක්ද මුතාෆ් පටෙල් සහ හර්බජං සිං කඩුලු 2 බැගින්ද දවාලූහ.මේ අනුව තරග 5කින් සමන්විත එක්දින තරග මාලාවේ තරග 2 – 1 ක් ලෙස පෙරමුණ ගැනීමට ඉන්දියාව සමත් වී සිටී. දෙපළ අතර සිව්වැනි එක්දින තරගය හෙට (21) දිවා රාත්‍රී තරගයක් ලෙස පෝට් එලිසබෙත් හි පැවැත්වෙන අතර අවසන් එක්දින තරගය 23 දා සෙන්චුරියන්හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101205</link>
    <topic>ගුවන් හමුදා පාපැදි සවාරියපළමු දිනයේ ජය ගුවන් හමුදාවේ දිනේෂ්ට</topic>
    <author/>
    <content>ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව 12 වැනි වරටත් පවත්වනු ලබන ගුවන් හමුදා පාපැදි සවාරියේ පළමු දිනය වූ ඊයේ (19) ජයග්‍රහණය අත්කර ගැනීමට ගුවන් හමුදාවේ දිනේෂ් ධනුෂ්ක සමත් විය.පැය 2 කුත් මිනිත්තු 29ක් සහ තත්පර 14 කින් තරගය නිමා කිරීමට ධනුෂ්ක සමත් වූ අතර නාවික හමුදාවේ ගයාන් සංජීව දෙවැනි ස්ථානය ද යුද හමුදාවේ ජානක විජේසූරිය තුන්වැනි ස්ථානය ද හිමිකර ගත්හ. ගුවන් හමුදාවේ බුද්ධික වර්ණකුලසූරිය සිවුවැනි ස්ථානය ලබා ගත්තේ ය.ඊයේ වවුනියාව ගුවන් හමුදා කඳවුර අසළින් තරගය ආරම්භ වූයේ වවුනියාව ගුවන් හමුදා කඳවුරේ අණදෙන නිලධාරී ගුවන් කොමදෝරු කේ. එෆ්. ආර්. ප්‍රනාන්දු මහතා ආරම්භක සංඥාව ලබා දීමෙන් පසුව ය.ක්‍රීඩා සමාජ 10ක් සහ තරගකරුවන් 126 දෙනකු සහභාගි වන මේ පාපැදි සවාරියේ පළමු දිනයේ මාර්ගය වූයේ වවුනියාව සිට අනුරාධපුරය හරහා කඳුරුවෙල නගරයයි.කිලෝමීටර් 159ක දුරින් යුත් ප්‍රථම දිනයේ විශේෂත්වය වූයේ වවුනියාව සිට මැදවච්චිය දක්වා කිලෝමීටර් 34ක දුර ප්‍රමාණය සාම සවාරිය ලෙස නම් කර තිබීම ය. ප්‍රධාන තරගය සමඟ උතුරු නැඟෙනහිර තරුණයන් සහභාගි වූ ස්ටෑන්ඩර්ඩ් වර්ගයේ පාපැදි තරගය ද වවුනියාවේ සිට අනුරාධපුරය දක්වා පැවැත්විණි.පළමු දිනයේ පළමුවැනි ස්ප්‍රින්ට් අදියරේ (තිරප්පනේ දී) ජය හිමිකර ගැනීමට යුද හමුදාවේ අසංග ප්‍රදීප් සමත් වූ අතර යුද හමුදාවේම දිලීප ප්‍රභාත් දෙවැනි ස්ථානයට පත් විය. තුන්වැනි ස්ථානය හිමිකර ගනු ලැබුවේ පොලිසිය නියෝජනය කළ ජගත් කුමාර ය.ගුවන් හමුදාවේ බුද්ධික වර්ණකුලසූරිය දෙවැනි ස්ප්‍රින්ට් අදියරේ (මින්නේරියේ දී) ජය හිමිකර ගත් අතර ගුවන් හමුදාවේම නවීන් රුචිර දෙවැනි ස්ථානය ලබා ගත්තේ ය. යුද හමුදාවේ අසේල සිසිර කුමාර තුන්වැනි ස්ථානය ලබා ගැනීමට සමත් විය.ගුවන් හමුදා පාපැදි සවාරියේ දෙවැනි දිනය වන අද (20) මින්නේරියේ සිට දඹුල්ල හරහා කිලෝමීටර් 126ක දුර ප්‍රමාණයකින් පසුව මහනුවර නගරයෙන් නිමාවනු ඇත.ශ්‍රී ලංකා පාපැදි සම්මේලනයේ සහයෝගයෙන් පවත්වනු ලබන ගුවන් හමුදා පාපැදි සවාරියට පූර්ණ අනුග්‍රහය දෙනු ලබන්නේ අබාන්ස් ආයතනය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101206</link>
    <topic>ලන්ඩන් ඔලිම්පික් උළෙලේ ප්‍රවේශ පත්‍රඅලෙවිය මාර්තුවේ දී</topic>
    <author/>
    <content>2010 වසරේ ලන්ඩන් නුවර පැවැත්වෙන ඔලිම්පික් උළෙල සඳහා ප්‍රවේශ පත්‍ර අලෙවිය මාර්තු 15 දා ආරම්භ වන බව සංවිධායක කමිටුවේ සභාපති සෙබස්තියන් කොයි නිවේදනය කළේය. ක්‍රීඩා ලෝලීන්ට මාර්තු 15 දින සිට අප්‍රේල් 26 අතර සති 6 ක කාලයක් තුළ මේ ප්‍රවේශ පත්‍ර මිළ දී ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101207</link>
    <topic>ලෝක කුසලානයට පාකිස්තානු පිල නම් කෙරේ</topic>
    <author>ලාහෝර් (ඒ. එෆ්. පී)</author>
    <content>එළැඹෙන ලෝක කුසලාන ක්‍රිකට් තරගාවලිය සඳහා නම් කරනු ලැබූ පාකිස්තානයේ අවසන් 15 දෙනාගේ කණ්ඩායමට අත්දැකීම් බහුල පිතිකරු මොහමඩ් යුසුෆ් ඇතුළත් කර නොමැත.36 හැවිරිදි යුසුෆ් ශාරීරික යෝග්‍යතාවයෙන් ඉහළ මට්ටමක නොමැති බව එරට තේරීම් කමිටුව පැවසුවේය.තරග 288 කට සහභාගි වී සිටින යුසුෆ් ලකුණු 9720 ක් ලබාගෙන ඇත.1999, 2003 සහ 2007 වසරවල ලෝක කුසලාන තරග මාලාවන්ට සහභාගි වෙමින් ලකුණු 386 ක් ලබා ගැනීමට ඔහු සමත් විය.පාකිස්තාන කණ්ඩායම - ෂහීඩ් අෆ්රිඩි, මිස්බාහ් උල් හක්, මොහොමඩ් හෆීස්, කමරන් අක්මාල්, යූනිස් ඛාන්, අසාඩ් ශෆීක්, උමාර් අක්මාල්, අබ්දුල් රසාක්, අබ්දුල් රෙහ්මාන්, සයීඩ් අජ්මාල්, ෂොහිබ් අක්තාර්, උමාර් ගුල්, වහාබි රියාස්, සොහේල් තන්වීර් සහ අහමඩ් ෂහ්සාඩ්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101208</link>
    <topic>වොස්නියැකි ඉදිරියටම</topic>
    <author>මෙල්බර්න් (ඒ. එෆ්. පී.)</author>
    <content>ජගත් ටෙනිස් පිටියේ අංක 1 ක්‍රීඩිකා ඩෙන්මාර්කයේ කැරොලින් වොස්නියෑකි සිය මංගල ග්‍රෑන්ඩ් ස්ලෑම් කිරුළ සඳහා තරග වදින ඔස්ට්‍රේලියානු විවෘත ටෙනිස් සූරතාවලියේ තුන්වැනි වටයට පිවිසීමට සමත් වූවාය.20 හැවිරිදි වොස්නියෑකි 6 – 1 ක් 6 – 0 ක් ලෙස අමෙරිකාවේ ටේනියා කිං පරාජය කළාය.තවදුරටත් ජගත් ටෙනිස් පිටියේ අංක 1 රැඳී සිටීමට නම් ඇය මේ තරගාවලියේ අවසන් පූර්ව වටයට පිවිසිය යුතුය.මේ අතර බ්‍රිතාන්‍යයේ එලීනා බැල්ටැචා 6 – 1 ක් සහ 6 – 3 ක් ලෙස පැරදවූ බෙල්ජියමේ ජස්ටින් ගෙනින්ද 3 වැනි වටය සඳහා සුදුසුකම් ලැබූහ.ජගත් ටෙනිස් පිටියේ ශ්‍රේණිගත කිරීම්වල 11 වැනි ස්ථානයේ පසුවන්නෙකි. 2004 වසරේ ඔස්ට්‍රේලියානු විවෘත ටෙනිස් කිරුළේ හිමිකාරිය වූවාය.මාස 20 ක විවේකයකින් පසුව ඇය නැවත ටෙනිස් පිටියට අවතීර්ණ වූයේ පසුගිය වසරෙදීය.මේ අතර නෙදර්ලන්තයේ ඇරන්සා රූස් 6 – 1ක් හා 6 – 4 ක් ලෙස පරාජය කර රුසියාවේ ස්පෙට්ලානා කුස්කොට්සෝවා ද තුන්වැනි වටයට සුදුසුකම් ලැබුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s1101209</link>
    <topic>ඔස්ට්‍රේලියාව - දකුණු කොරියාවආසියානු පාපන්දු සුපිරි 8ට</topic>
    <author>දෝහා (ඒ. එෆ්. පී.)</author>
    <content>ගෝල් 4 - 1 ක් ලෙස ඉන්දියාව පරාජයට පත් කළ දකුණු කොරියාව ආසියානු පාපන්දු තරග මාලාවේ අර්ධ අවසන් පූර්ව වටයට පිවිසීමට සමත් විය.මේ අතර සී කාණ්ඩය යටතේ පැවැති අනෙක් තරගයේදී බහරේන් පිල පරදවා ගෝල් 1 - 0 ක ජයක් ලැබූ ඔස්ට්‍රේලියාව අර්ධ අවසන් පූර්ව වටයට පිවිසීමට සමත් විය.මේ අනුව සී කාණ්ඩයේ ඕස්ට්‍රේලියාව සහ දකුණු කොරියාව අර්ධ අවසන් පූර්ව වටයට පිවිසි අතර බහරේන් පිලට හා ඉන්දියාව තරගාවලියෙන් ඉවත් වීමට සිදුවිය.“ඒ” කාණ්ඩයෙන් උස්බකිස්තානය හා සත්කාරක කටාර් රාජ්‍යය ද “බී” කාණ්ඩයෙන් ජපානය හා ජෝර්දානය ද “ඩී” කාණ්ඩයෙන් ඉරානය ද දැනටමත් අර්ධ අවසන් පූර්ව වටයට සුදුසුකම් ලබා සිටිති.අර්ධ අවසන් පූර්ව වටයට පිවිසෙන 8 වැනි කණ්ඩායම “ඩී” කාණ්ඩයෙන් තෝරා ගැනීමට නියමිත අතර ඒ සඳහා වැඩි අවස්ථාවක් ඉරාකයට ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=s11012010</link>
    <topic>ධර්මරාජ – මහින්දක්‍රිකට් ගැටුම අද සහ හෙට</topic>
    <author>මහනුවර ක්‍රීඩා විශේෂ</author>
    <content>ගාල්ල මහින්ද විදුහලේ හිටපු විදුහල්පති එෆ්. එල්. මූඩ්වඩ් අනුස්මරණ කුසලාන වෙනුවෙන් පැවැත්වෙන මහනුවර ධර්මරාජ – ගාල්ල මහින්ද විදුහල් අතර ක්‍රිකට් තරගය (අද) (20) සහ හෙට (21) මහනුවර ලේක් වීව් ක්‍රීඩාංගණයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=f1101201</link>
    <topic>තෛයිපොංගල් දින උතුරට ලැබුණු තෑග්ග</topic>
    <author>රාමන්</author>
    <content>ශ්‍රී ලංකාවේ රාජ්‍ය නායකයෙක් නිදැල්ලේ උතුරේ විශේෂයෙන් ම යාපනයේ සංචාරයක යෙදුණු වකවානුවක් ගැන මෑත ඉතිහාසයේ අප අසා තිබුණේ නැහැ. ඊට හේතුව තිස් අවුරුදු යුද්ධයයි. ගෙවී ගිය තිස් වසරක් තුළ සමහර කාලවල යාපනය පාලනය කළේ එල්.ටී.ටී.ඊ ත්‍රස්තවාදීන්. ඉන් අනතුරු ශ්‍රී ලංකා ආරක්ෂක හමුදාවයි. එහෙත් යාපනයේ ජන ජීවිතය සම්පූර්ණයෙන්ම සාමකාමී වූයේ ද නිදහස් වූයේ ද එල්.ටී.ටී.ඊ.ය පරාජය කිරීමෙන් පසුව යි.ඊට නායකත්වය දුන් නායකයා පසුගිය තෛයිපොංගල් දිනය ගත කළේ යාපනයේයි. ඔහු ජනාධිපති මහින්ද රාජපක්ෂයි. හින්දු බැතිමතුන්ගේ හිරු දෙවියන් පිදීමේ මංගල්‍යය වන තෛයිපොංගල් උළෙල සාමය හා සශශ්‍රීකත්වයේ ද මංගල්‍යයයි. එවන් දිනක ශ්‍රී ලංකාවේ රාජ්‍ය නායකයෙක් යාපනයේ එම උළෙලට සහභාගිවීම සිදු වූයේ මෑත ඉතිහාසයේ ප්‍රථම වතාවට යි. මීට ඉහත රාජ්‍ය නායකයන් තෛයිපොංගල් සැමරුවේ කොළඹ නගරයේ හින්දු කෝවිල්වලයි. මේ නිසා ජනාධිපතිවරයාගේ තෛයිපොංගල් දින යාපනයේ සංචාරය රටේ ජාතීන් අතර සහයෝගිතාව තහවුරු කිරීමේ කැපී පෙනෙන සංසිද්්ධියක් වී තිබෙනවා.ජනාධිපතිතුමා තෛයිපොංගල් දා යාපනයට ගියේ හිස් අතින්ම නොවෙයි. සංගුපිටිය හා යාපනය අර්ධද්වීපය යා කරන නව පාලමක් රැගෙනයි. ඒ – 32 මාර්ගය තල්අඩි හන්දියේ සිට පුනරින් හරහා යාපන අර්ධද්වීපයට වැටී ඇති තවත් එක් ප්‍රධාන මාර්ගයක්. එය ප්‍රධාන මාර්ගයක් මෙන් ම යාපනයට යා හැකි කෙටි මාර්ගය ද වෙනවා. මෙම මාර්ගය හරහා සංගුපිටියේ ඉදිකර තිබූ පාලම එල්.ටී.ටී.ඊ ත්‍රස්තවාදීන් විසින් පසුගිය යුද සමයේ විනාශ කරනු ලැබුවා.මන්නාරම ප්‍රදේශයේ සමහර පළාත් එල්.ටී.ටී.ඊ ත්‍රස්තවාදීන් අතේ පැවැති නිසා ඒ 32 මාර්ගයෙන් යාපනයට යන ගමන නතර වුණා. ඒ 9 මාර්ගයට වඩා යාපනයට යා හැකි කෙටිම මං පෙත සැකසී තිබුණේ ඒ 32 හරහායි. ත්‍රස්තවාදීන් ඒ ගමන අඩාල කරනු ලැබුවේ කොළඹ හා යාපනය අතර කෙටි කලක් තුළ දී යා හැකි ගමන් බිමන් ද අවහිර කරමින්. සංගුපිටිය එම ගමනේ තීරණාත්මක කඩඉමක්. උතුර එල්.ටී.ටී.ඊ යෙන් මුදා ගනු ලැබුවා සේ ම පසුගිය තෛයිපොංගල් දිනයේ උතුරට යෑම අවහිර කර දෙමින් එල්.ටී.ටී.ඊ ය ඇති කර තිබූ එක් බාධකයක් ඉවත්කරනු ලැබුවා.විවිධ ජන කොටස් අතර වාර්ගික හැඟීම් උස්සන්න වීම ස්වාභාවිකයි. එය වාර්ගික හෝ ත්‍රස්ත අරගලයක් දක්වා උස්සන්න වීමට හේතු වන කාරණා අතර අඩු දියුණු බව ප්‍රධානයි. ඉන් යටිතල පහසුකම් සංවර්ධනයට වැදගත් තැනක් හිමි වෙනවා. එම ප්‍රදේශ නැවත ප්‍රති නිර්මාණය කිරීමේ දී ප්‍රවාහන පහසුකම් වැඩිදියුණු කිරීම මඟින් එවන් ප්‍රශ්න බොහෝ දුරට සමනය කළ හැකියි.යාපනය, මන්නාරම, කිළිනොච්චිය වැනි ප්‍රදේශ හා කොළඹ අතර ගමනාගමනය හා සන්නිවේදන පහසුකම් දියුණු වීම බොහෝ ප්‍රශ්න මඟ හරවා ගැනීමට හේතුවක්. කොළඹ සිට කෙටි කලකින් යාපනයට ළඟාවිය හැකි නම්, ප්‍රධාන නගර එම නගර අතර පවතින දුරස්ථ භාවය අඩු වෙනවා. එ’මඟින් යාපනය හා අනෙක් ප්‍රදේශ අතර සබඳතා දියුණු වෙනවා පමණක් නොව අදාළ නගර හුරු පුරුදු ප්‍රදේශ බවට පත් වෙනවා. එල්.ටී.ටී.ඊ යට අවශ්‍ය වූයේ යාපනය ඉතා අපහසුවෙන් ළඟා විය හැකි දුරස්ථ ප්‍රදේශයක් බවට පත් කිරීමට. එය ඔවුන්ගේ ඊළාම් සිහිනයට යන ගමනට පහසුවක් සේ සලකනු ලැබුවා.දැනට ප්‍රතිසංස්කරණය වෙමින් පවතින ඒ 32 මාර්ගය ඒ 9 මාර්ගයට වඩා කෙටි කාලයක් තුළ කොළඹට ළඟා විය හැකියි. කොළඹ සිට කිලෝ මීටර් 430 ගෙවා දවමින් ඒ 9 මාර්ගය ඔස්සේ යාපනයට ගිය ගමන කිලෝ මීටර් 328 ක් පමණ දුරකින් ඒ 32 ඔස්සේ ළඟා විය හැකියි. මෙලෙස කොළඹ හා යාපනය අතර සබඳතා දියුණු වීම, අතීතයේ මෙන් ම යාපන අර්ධද්වීපයේ ජීවත්වන ජනතාව දිවයිනේ අන් ප්‍රදේශවල ජනයා හා සහෝදරත්වය වැඩි දියුණු වීමට හේතුවක් වෙනවා.මේ නිසා මාර්ග සංවර්ධනය පමණක් වුව ද වාර්ගික අසමගිකම් දුරු කරලීමට හේතු සාධකයක්.සංගුපිටිය පාලම උතුර හා දකුණ අතර ගොඩනැඟෙන නව සමගියේ එක් ප්‍රධාන සංකේතයක්. උතුරු වසන්තය කඩිනම් සංවර්ධන වැඩසටහන යටතේ ඉදි වූ සංගුපිටිය නව පාලම සඳහා රජය රුපියල් මිලියන 1032 ක් වැය කළා. ඒ 32 මාර්ගයේ සංවර්ධන කටයුතු නිම වීමටත් කලින් සංගුපිටිය පාලම නිම කිරීමෙන් යාපනය නගරයේ ජීවත් වන ජනතාවට සිදු වන පහසුව කියා නිම කළ නොහැකියි. මේ නිසා ජනාධිපතිතුමා මේ පාලම කඩිනමින් නිම කරන මෙන් අදාළ අංශවලට උපදෙස් දුන්නා.දිගින් මීටර් 288 ක් වන මෙය පළල මීටර් 7.4 කින් යුක්තයි. මේ නිසා යාපනය අර්ධද්වීපයේ ජීවත් වන ජනතාවට ද ඉතා පහසුවෙන් පුනරීන් එලිෆන්පාස්ට් ප්‍රදේශයට ළඟා විය හැකිය. මෙම ප්‍රදේශයේ පාසල්වල සේවය කරන යාපනයේ ගුරුවර ගුරුවරියනට පුරා පැය 4ක ගමන් කාලයක් අඩු වන බවයි වාර්තා වෙන්නේ. යාපනයේ ජීවත්වන ජනතාව වසර ගණනාවක් තිස්සේ ප්‍රවාහන කටයුතු සඳහා විඳී දුක් ගැහැට මෙමගින් අවසන් වන බවයි ඔවුන් සඳහන් කරන්නේ. මේ නිසා පසුගිය තෛයිපොංගල් දිනයේ ඔවුන්ට ජනාධිපතිතුමාගෙන් ලැබුණු මෙම ත්‍යාගය කිසි දිනක අමතක වෙන්න විදිහක් නැහැ.උතුරේ ජනජීවිතය නඟාසිටුවීමට රජය ‘උතුරු වසන්තය’ වැඩ සටහන ඇරඹුවේ යුද්ධය අවසන් වීමටත් පෙර සිට. මේ සඳහා ආර්ථික සංවර්ධන අමාත්‍ය බැසිල් රාජපක්ෂ මහතා පෞද්ගලිකවම මැදිහත් වුණා. ශ්‍රී ලංකා යුද හමුදා උතුරේ ප්‍රදේශ එල්.ටී.ටී.ඊ යෙන් මුදා ගැනීමත් සමඟම උතුරු වසන්තය එම ප්‍රදේශවලට පැමිණියා. මුලින් ම බිම් බෝම්බ ඉවත් කරමින් ජනතාව පදිංචි කිරීමට පටන් ගත්තා. උතුරේ බිම් බෝම්බ ඉවත් කිරීමට පමණක් ශශ්‍රී ලංකා රජය රජයේ මුදල් රුපියල් දස ලක්ෂ 700ක් මේ වන විට වැය කර තිබෙනවා.සම්පූර්ණයෙන්ම උතුරේ සංවර්ධන වැඩ සඳහා පමණක් රුපියල් දස ලක්ෂ 244835ක් වැය කර තිබෙනවා. 2009 වසරේ ලෝක බැංකුව, ජපානය, හා ආසියානු සංවර්ධන බැංකුව උතුරු නැගෙනහිර දෙපළාතට රු. මිලියන 8416ක් වැය කර තිබෙනවා. රටේ අනෙක් පළාත් වලට වෙන් කර තිබෙන්නේ රුපියල් දස ලක්ෂ 3581 යි. එසේ ම එම ආයතන 2010 සඳහා උතුරු, නැගෙනහිරට රුපියල් දස ලක්‍ෂ 8057ක් වැය කළා. අනෙක් සියලු ප්‍රදේශවලට වැය කළේ රුපියල් දස ලක්ෂ 3261යි.මින් අදහස් වෙන්නේ දිවයිනේ අනෙක් ප්‍රදේශවලටත් වඩා වේගවත්ව උතුරේ සංවර්ධන වැඩසටහනක් ක්‍රියාත්මක බවයි. යුද්ධයෙන් සිදු වී තිබෙන හානිය නිසාත් එම ප්‍රදේශයේ නැවත සංවර්ධනය කිරීමට සිදු විය යුතු වැඩ කොටස අති විශාලයි.මේ නිසා එසේ ම එහි ජනතාව කඩිනම් සංවර්ධනයක් බලාපොරොත්තු වීමත් ස්වභාවිකයි. මේ අවශ්‍යතාව සැලකිල්ලට ගෙන උතුරට අඩු සංවර්ධනයක් සිදු වන බවට ජනතාව තුළ යම් මතයක් ඇති කිරීමට සමහර අය පවතින වාතාවරණය ප්‍රයෝජනයට ගැනීමට ඉඩ තිබෙනවා. ඊට ඉඩ නොතබා උතුරේ සිදුවන කාර්යයන් සම්බන්ධයෙන් උතුරේ ජනතාව දැනුවත් කිරීම. උතුරේ ජනයා කඳවුරු ගත වූයේ ඇදි වත සමඟින්.සියල්ල යුද්ධය විසින් බිලිගෙන තිබුණේ. මේ නිසා ආහාර රෙදි පිළි ඇතුළු සියලු දෑ සමඟින් ගෙවල් දොරවල් වලට අවශ්‍ය මූලික භාණ්ඩ පවා සැපයීමට රජයට සිදු වුණා.මීට අමතරව අදාළ ප්‍රදේශයේ යටිතල පහසුකම් සම්පූර්ණ කිරීමෙන් තොරව පදිංචි කිරීම් කළ නොහැකියි. මේ නිසා උතුරු වසන්තය යටතේ හදිසි පුනරුත්ථාපන වැඩසටහනක් ක්‍රියීමක කළා. මේ සඳහා සුළු වාරි යෝජනා ක්‍රම සඳහා පමණක් රුපියල් දස ලක්ෂ 1065ක් ද වෙන් කර තිබෙනවා.පසුගිය දිනවල පැවැති අයහපත් කාලගුණය ද ඉදිරියේ යම් පසුබෑම් ඇති කිරීමට හේතු විය හැකියි. මඩකලපුව දිස්ත්‍රික්කයේ වර්ෂාපතනයෙන් සිදු වූ හානිය දෙවැනි වන්නේ සුනාමි ඛේදවාචකයට බවයි වාර්තා වෙන්නේ. ස්වභාවිකව සිදු වන විපත් කිසිවෙකුට වැළැක්වීමට නොහැකියි. එහෙත් රජයක් විදියට ඊට මැදිහත් වීමට සිදු වෙනවා.සිදු වූ දේශගුණික විපත් නිසා උතුරු නැඟෙනහිර මෙතෙක් ගොඩනැඟු සමහර සංචාරක ව්‍යාපෘති විනාශ කළ ද ඒවායේ හානිය දරා ගනිමින් ඒ සියල්ල නැවත ගොඩනැඟීමට සිදු වෙනවා. මේ නිසා ජන ජීවිතය යථා තත්ත්වයට පත් කිරීමේ දී යම් යම් ප්‍රමාදයන් ඇති විය හැකියි. මේ සියල්ල සම්බන්ධයෙන් ජනතාව දැනුවත් කිරීම අදාළ බලධාරීන්ගේ වගකීමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>20</day>
    </date>
    <link>http://www.dinamina.lk/2011/01/20/_art.asp?fn=f1101202</link>
    <topic>සංවර්ධනයේ නිම්වළලු පුළුල් කරනපඬුවස්නුවර ප්‍රාදේශීය සභාව</topic>
    <author>සටහන - නදීෂාණි පි‍්‍රයංගිකා ඡායාරූප - රංජිත් ප්‍රේමතිලක - කුරුණෑගල දිස්ත්‍රික් විශේෂ</author>
    <content>පණ්ඩුවාසුදේව රජුගේත් භද්දකච්චානා කුමරියගේත් රූමත් දියණිය චිත්‍රාවයි. දුටු දුටුවන්ගේ නෙත් පැහැර ගත් නිසාදෝ ඇය “උන්මාද චිත්‍රා” විය. පිරිමි ඇසුරක් නොලබන්නට මේ රූමත් කුමරිය සිරකර තැබුවේ එක්ටැම් මැඳුරක ය. ඒ ඉතිහාස කතාවේ එක්කොනක් මේ පුරය හා සැබැඳෙන්නේත් එක්ටැම්ගෙය ඉදි වූවා යැයි ජනප්‍රවාදයේ සඳහන් වන්නේත් මෙහි බැවිනි. පණ්ඩුවාසුදේව රජ කළා යැයි සැලකෙන, මහා පරාක්‍රමබාහු රජු විසින් යළිඳු නවීකරණය කළ “පඬා වැව“ මේ පියසට ගෙන එන්නේ තවත් අපූර්වත්වයකි. සීතල දිය දහරින් නිසල පඬා වැව් මත්තෙහි දිය රැළි ගැටෙද්දී, හමා එන මද සුළඟ මේ පඬුවස්නුවර යැයි ලෝකයාට පසක් කරවයි.1987 අංක 15 දරන ප්‍රාදේශීය සභා පනතින් ස්ථාපනය වූ පඬුවස්නුවර ප්‍රාදේශීය සභාවේ ප්‍රථම සභාපති වූයේ කළුබණ්ඩාර රත්නායක ය. පසු කලෙක ඔහු පාර්ලිමේන්තු මන්ත්‍රීවරයෙකු ද විය. ඒ සභාපති ධුරයට පත් වූයේ ආර්. එම්. රංජිත් උපාලි මැතිතුමන් ය. ගත වූ වසර කීපය තුළ අන් කවරදාකටත් සාපේක්ෂව නව පෙරළියක් පඬුවස්නුවර පෙදෙස තුළ සිදු වූ බැව් කිය යුතු ය. එක් ක්ෂේත්‍රයකට පමණක් සීමා නොවී සීමා පවුරු පුළුල් කරමින් එකී සංවර්ධනය ගම තුළට ගලා ආ අයුරු මෙසේ විමසමු.ප්‍රදේශයේ ජනතාවගේ යටිතල පහසුකම් සංවර්ධනය කිරීම, ජනතාවගේ ජීවන තත්ත්වය උසස් කිරීමට ගත හැකි එක් ප්‍රධාන ක්ෂේත්‍රයක් බැව් නායකත්වයට අවබෝධ විණි. එ අනුව ශීඝ්‍රයෙන් මාර්ග සංවර්ධන කටයුතු සිදු විය.මහාමාර්ග අමාත්‍යාංශ ආධාර යටතේ අන්දොත්තව මාර්ගය ලක්ෂ විස්සක මුදල් වැය කරමින් ඒ අනුව කොන්ක්‍රීට් කැට අතුරණු ලැබිණි. ඒ හැරෙන්නට හෙට්ටිපොළ පොලිසිය ඉදිරිපිට මාර්ගය ලක්ෂ පහක වියදමින්ද, පූජා භූ®මි විශ්‍රාම ශාලා මාර්ගය ලක්ෂ පහක වියදමින්ද ඉදිවන්නේ පෙර කී අරමුණු ඉටු කරමිනි. ප්‍රාදේශීය සභාව සතු අරමුදලක් යොදා ගනිමින් සංවර්ධනය කළ යුතු මාර්ග රැසක් රු. ලක්ෂ තිහක පමණ වියදමින් ප්‍රතිසංස්කරණය විණි.මහින්ද චින්තන ජාතික සවිය ‘ගම නැ¼ගුම’ සහ ‘මඟ නැඟුම’ ව්‍යාපෘති වෙනුවෙන් මේ පෙදෙසට රුපියල් ලක්ෂ 703ක පමණ මුදලක් ලැබිණි. එතුළින් තවත් දුෂ්කර මාර්ග රැසක් සංවර්ධන විය.පූර්ව ළමා විය සංවර්ධන මධ්‍යස්ථානයන් සංවර්ධන කරමින්, සිඟිත්තන්ට අවශ්‍ය ක්‍රියා පහසුකම් ලබා දීමට ගත වූ වසර කිහිපය තුළ ප්‍රාදේශීය සභාව විවිධ අයුරින් මැදිහත් විණි.“පඬුවස්නුවර පුරවරය” පිවිතුරු පුරවරයක් කිරීමෙහි ලා වර්තමාන නායකත්වයේ කැපවීම අතිමහත් බැව් සඳහන් කළ යුතු ය. හෙට්ටිපොළ සතිපොළ සංවර්ධනය, බස් නැවතුම්පොළ සංවර්ධනය, රු. ලක්ෂ 09ක වියදමින් නගරය මධ්‍යයේ ඔරලෝසු කණුවක් ඉදි වන්නේ ද ඒ වෙනුවෙනි.කෘෂිකාර්මික ජන කොට්ඨාසයක් වෙසෙන පුරවරයක් තුළ ඔවුන්ගේ ආර්ථික අවශ්‍යතා ඉටු කිරීම වෙනුවෙන් ද සභාවේ අවධානය යොමු විය. සතිපොළෙන් ලත් ආදායමත්, අනිකුත් ආදායම් මාර්ග යොදා ගනිමින් බහුකාර්ය යෝජනා ක්‍රමය යටතේ පඬුවස්නුවර නගරයේ විශාල තෙමහල් ගොඩනැඟිල්ලක් ඉදි කෙළේ ය. එමඟින් ලැබූ ආදායම යොදා ගනිමින් නගර මධ්‍යයේ පැවැති පැරැණි ගොඩනැඟිල්ලක් අලුත්වැඩියා කරමින් වෙළෙඳ සංකීර්ණයක් නිර්මාණය කිරීමට පදනම මේ වන විට යොදා තිබේ. ඒ සඳහා දැනට වැය වූ මුදල රුපියල් ලක්ෂ අසූවකි.දැනුමෙන් පිරිපුන් දරුවන් බිහි කිරීම අරමුණු කරගනිමින් පුස්තකාල සංවර්ධනය කෙරෙහිද සභාවේ අවධානය යොමු විය. ප්‍රදේශවාසීන් ගේ නොමඳ සහයෝගය මත, ප්‍රදේශවාසියෙකු පරිත්‍යාග කළ හුණුගම ඉඩමේ නව පුස්තකාලයක් ඉදි වූයේ ලක්ෂ හැටකට ආසන්න මුදලක් වැය කරමිනි.මේ අයුරින් දිනෙන් දින සංවර්ධනය කරා වේගවත් මඟක ඇදෙන පඬුවස්නුවර ප්‍රාදේශීය සභාව සංවර්ධනයේ අරුණලු දකින්නට මඟ සොයමින් හිඳී.* වගකිව යුතු පළාත් පාලන ආයතනයක ප්‍රධානියකු විදිහට ඔබතුමා, එහි කාර්යභාරය දකින්නේ කොහොම ද ?පළාත් පාලන ආයතනයක් කියන්නේ ජනතාවට වඩාත් සමීපම ආයතනය, මහජනතාවත් එක්ක කටයුතු කිරීමේ දී ඔවුන් වඩාත්ම ළං වෙන්නේ අපිට.ප්‍රාදේශීය සභා පනතේ එහි කාර්යභාරය විදිහට දක්වන්නේ දරු ගැබේ සිට සුසාන භූ®මිය දක්වා සියලු කාර්යයන්වලදී සහයවන පොදු අරමුණු වෙනුවෙන් පෙනී සිටින ආයතනයක් විදිහට යි. නෛතිකව ලබා දීලා තියෙන රාමුවක් තුළ ජනතාවගේ සුබ සාධනය වෙනුවෙන් අපි කැපවෙනවා. එතනදී තමයි ඔවුන්ගේ යටිතල පහසුකම් ආර්ථික මට්ටම නඟා සිටවන්නට යම් දායකත්වයක් අපට ලබා දිය හැකි වන්නේ.* ඔබතුමා ප්‍රදේශය තුළ සංවර්ධන ව්‍යාපෘති දියත් කිරීමේ දී මහජන සම්බන්ධතා ක්‍රියාවලිය දියත් කරන්නේ කොහොම ද ?ඇත්තටම සභාවේ ගේට්ටුවෙන් මෙහා දී විවිධ මතවාද පක්ෂ විපක්ෂ අප අතර ඇති වෙන්නේ පක්ෂ තීරණ මතයි. නැතුව වෙන පුද්ගලික දේවල් නිසා නෙමෙයි.කොහොම වුණත් ප්‍රදේශයේ සංවර්ධන කටයුතු කරගෙන යාමේ දී පක්ෂ විපක්ෂ දෙපාර්ශවයෙන් ම ලොකු සහයෝගයක් ලැබෙනවා.ජනතාව නිරතුරුවම ඉන්නේ මාත් එක්ක ඒ ඔවුන්ගේ දුක, වේදනාව, කඳුළ, සතුට මා හොඳාකාරව දන්නා නිසයි.අභියෝග සීමා ඕනෙ තරම් තියෙනවා. ඒත් ඒවාට මම සාර්ථකව මුහුණ දෙනවා.* ප්‍රාදේශීය සභාව භාර ගනිද්දී මුහුණ දුන් අභියෝග ගැන කතා කළොත් ?මම දෙවරක්ම මෙහි සභාපති වුණා. මගේ පාලනය කාලය අවුරුදු දහයක්. ඒ පාලන කාලය තුළ මට අභියෝග ගොඩකට මුහුණ දෙන්න සිදු වුණා. මම එද්දී ඇත්තටම ගොඩක් ගැටලු තිබුණා. පක්ෂ විපක්ෂ අතර.ඒ වගේ ම මුල් කාලීනව ආර්ථික මාර්ග උත්පාදනය කර ගන්න නොහැකි වුණු නිසා ගැටලු මතු වුණා. ඒත් මම නව ආදායම් මාර්ග සොයා ගත්තා. ඒ නිසා මම මට තිබුණු ප්‍රධාන අභියෝගයත් ජය ගත්තා.* ඔබතුමා සඳහන් කළා පසුගිය වසර පහක කාලය තුළ නව ආදායම් උත්පාදන මාර්ග නිර්මාණය කළා කියලා. ඒ ගැන කතා කළොත් ?අපිට දැන් බය නැතුව ලක්ෂ 5ක සෘජු ආදායම් ලබා ගැනීමේ මාර්ග තියෙනවා. බහු කාර්ය ගොඩනැඟිල්ල මම ඉදි කෙළේ ඒ පරමාර්ථය මතයි. ඒක තට්ටු තුනක ගොඩනැඟිල්ලක්. අපි ලංකා බැංකු හා සතොස ඒ තෙමහල් ගොඩනැඟිල්ලේ පවත්වා ගනිමින් මසකට රුපියල් පනස් දහසක ආදායමක් ලබනවා.මගේ මේ වසර පහක පාලන කාලය නිමා වෙද්දී රුපියල් එක් කෝටි විසි ලක්ෂයක හිමිකමක් අපේ ප්‍රාදේශීය සභාවට තියෙනවා. පෙර යැපෙන පළාත් පාලන ආයතයක් විදිහට තිබුණු අපිට, දැන් අපේම කියලා ආදායම් මාර්ගයක් තියෙනවා. ඒ ගැන මට ගොඩක් සතුටුයි.* ඔබතුමාගේ “පඬුවස්නුවර” නවෝදය වෙනුවෙන් ඉදිරියේ දී ක්‍රියාත්මක කරන්න බලාපොරොත්තු වන ව්‍යාපෘති ගැන කතා කළොත් ?ප්‍රදේශයේ ජනතාව වෙනුවෙන් ආදාහනාගාරයක් ඉදිකිරීම මගේ එක් බලාපොරොත්තුවක්. ඒ වගේ්ම තමයි නව ආදායම් උත්පාදන මාර්ග නිර්මාණය කිරීම. මම විශ්වාස කරනවා එතුළින් ගමට ලොකු සංවර්ධනයක් කරන්න අඩිතාලම සැකසිය හැකියි කියලා. දැනට වැඩ අරඹපු ව්‍යාපෘති ගණනාවක් තියෙනවා. ඒවා ඉක්මනින් ජනතාව අතට පත් කළ යුතුයි.* මේ දශක දෙකක දේශපාලන ගමන් මඟ දිහා ආපසු හැරී බැලුවොත් මොකද හිතෙන්නේ ?ඇත්තටම ආ ගමන ගැන සතුටුයි. රණවිරුවන් වෙනුවෙන් කුරුණෑගල කලාපයේ පළමු වරට ස්මාරකයක් හදපු අපි, ඒ වීරෝදාර පුතුන් වෙනුවෙන් 1997 ඉඳලා නොකඩවා පුණ්‍යානුමෝදනා කළා. ඒ වෙනුවෙන් විවිධ පින්කම් සංවිධානය කළා.ඉන් මම ආත්ම තෘප්තියක් ලබනවා. ඒ වගේ ම තමයි ජනතාව වෙනුවෙන් මම කළ සේවය ගැන මට ඇත්තටම ආඩම්බර විය හැකියි.වර්තමානයේ පඬුවස්නුවර ප්‍රාදේශීය සභාවේ හොඳ මානව හිතවාදී නායකත්වයක් තමයි තියෙන්නේ. අපේ සෑම පොදු ගැටලුවකදීම හැකි අයුරින් එතුමා අපට සහයෝගය ලබා දෙනවා.ත්‍රිවීල් රථ රියැදුරන් විදිහට අපිට පාරේ බැහැලා ගමනක් යන්න ඉඩ සලසලා දුන්නේ මෙතුමා. ඒ වගේ ම දුෂ්කර පාරවල් සංවර්ධනය වුණ. ඒ නිසා ඒ සිදුවුණු සංවර්ධනය ගැන අපිට ගොඩක් සතුටුයි.වර්තමාන ප්‍රාදේශීය සභාවෙන් අපට ලොකු සහයක් ලැබෙනවා. අපේ ව්‍යාපාරික කටයුතුවලට විශේෂයෙන්ම. මං කරන්නේ් පොත් වෙළෙඳාම. ඉතින් සභාපතිතුමා නිතරම කියන්නෙ අනාගත පරපුර වෙනුවෙන් පුළුවන් හැම දෙයක්ම කරන්න කියලා. ප්‍රදේශයේ පුස්තකාල සංවර්ධනය වුණා. දරුවන්ට හැකි හැම වෙලාවකම උදව් කරනවා. ඒක අපට ලොකු හයියක්.පදික වෙළෙඳාමේ වෙළෙඳාම් කරනවා කියන්නේ හරි අමාරු දෙයක්. අපිට අඩු පහසුකම් තියෙන්නේ. මේ කඩ නිසා තමයි අපි ජීවත් වෙන්නේ. සභාපතිතුමාගේ මැදිහත් වීමෙන් අපට පදික වෙළෙඳුන් සඳහා කඩ ලබා දුන්නා. ඒ ගැන අපි සතුටුයි.මේ සිදු කරගෙන යන සංවර්ධන කටයුතු ඉදිරියේදීත් ඒ විදිහටම කරගෙන යනවා නම් මේ ප්‍රදේශ ඉක්මනින් ම දියුණු වේවි.අපි හැම වෙලාවකම අනාගත පරපුර විදිහට බලාපොරොත්තු වෙන්නේ අපේ සුබ සෙත, ඒ වගේම ප්‍රදේශයේ සුබ සෙත, හැම වසරකම කියවීමේ මාසය හා ‘සාහිත්‍ය මාසය’ වෙනුවෙන් සභාව මගින් සාහිත්‍ය උත්සව සංවිධානය කරනවා. එතනදී අපේ දක්ෂතා රැසක් එළියට එනවා.ඒ වගේ වැඩපිළිවෙළවල් දිගින් දිගටම වෙනවා නම් ඒකෙන් අනාගත පරපුරේ දක්ෂතා ඔප් නැංවෙනවා.අපේ සුබ සාධන කටයුතු වෙනුවෙන් කැපවෙන නායකත්වයක් තමයි අපි වර්තමාන සභාපතිතුමාගෙන් දකින්නේ. හැම වෙලාවකම අපි උදව්වක් ඉල්ලුවොත් අපිට පුළුවන් විදිහට ඒ උපකාරය කරනවා. විශේෂයෙන් ම අපේ පොදු ඉල්ලීම් වලදී කෙසේ හෝ ඒවා ඉටු කරන්න එතුමා උපරිම සහයක් ලබා දෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101211</link>
    <topic>සියලු කොටස් මිල දර්ශකයපළමුවරට ඉහළ නඟී</topic>
    <author>මහින්ද අලුත්ගෙදර</author>
    <content>ඉතිහාසයේ පළමුවරට කොළඹ කොටස් වෙළෙඳ පොළේ සියලු කොටස් මිල දර්ශකය ඉහළ ගොස් තිබේ.සියලු කොටස් මිල දර්ශකය ඊයේ ( 20 ) දිනය අවසන් වන විට ඒකක 7193.10 ලෙස වාර්තා වූ අතර එය පෙර දිනයට සාපේක්‍ෂව ඒකක 134.77ක ඉහළ යාමක් බව කොළඹ කොටස් වෙළෙඳ පොළේ ජ්‍යෙෂ්ඨ ප්‍රකාශිකාවක් ‘දිනමිණ’ ට පැවැසුවාය. මීට අමතරව මේ වසර තුළ සියලු කොටස් මිල දර්ශකය සියයට 8.4 ක වර්ධනයක් පෙන්නුම් කරන බවද ඇය කීවාය.මේ අතර දිනය නිමා වන විට මිලංක මිල දර්ශකය ඒකක 7300.68ක් ලෙස වාර්තා වී තිබෙන අතර සමස්ත පිරිවැටුම රුපියල් මිලියන 4654 ක් විය. එය පෙර දිනයට සාපේක්‍ෂව ඉහළ යාමක් බව එම ප්‍රකාශිකාව සඳහන් කළාය. වෙළෙඳ පොළ ප්‍රාග්ධනීකරණයද වාර්තාගත ලෙස ඉහළ යමින් රුපියල් බිලියන 2401.7 ක් වාර්තා කිරීමට කොළඹ කොටස් වෙළෙඳ පොළ සමත්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101212</link>
    <topic>සිංහල සිනමාවටවසර 64යි  </topic>
    <author/>
    <content>සිංහල සිනමාව අද (21) සිය 64 වැනි උපන් දිනය සමරයි.ජාතික චිත්‍රපට සංස්ථාව පිහිටුවා අදට 38 වසරකි.මේ නිමිතිකරගෙන ජාතික චිත්‍රපට සංස්ථාව විශේෂ සැමරුම් උත්සවයක් අද දවස පුරා පැවැත්වීමට කටයුතු යොදා ඇත.අතීත සිනමාවේ සුන්දරත්වය වත්මන් සිනමා රසික ජනතාවට රසවිඳීම සඳහා අද උදේ 10.00 ට කඩවුණු පොරොන්දුව දහවල් 12.00 ට අශෝකමාලා සහ සවස 3.00 ට කපටි ආරක්‍ෂකයා චිත්‍රපට ජාතික චිත්‍රපට සංස්ථා සිනමා ශාලාවේදී නොමිලේ තිරගත කෙරේ.මීට අමතරව දේශීය සිනමාව පෝෂණය කිරීම සඳහා අනුපමේය සේවාවක් කළ වයෝවෘද්ධ සිනමා ශිල්පීන්ට හා මියගිය සිනමා ශිල්පීන්ට හා චිත්‍රපට සංස්ථා කාර්යමණ්ඩලයට සෙත් පතා පින් අනුමෝදන් කිරීමේ පරිත්‍රාණ ධර්ම දේශනයක් අද රාත්‍රි සංස්ථා පරිශ්‍රයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101213</link>
    <topic>ජාතිය කුමක් වුණත්දෙමළ කතා කළ හැකි නම්පොලිසියේ රැකියාවක්</topic>
    <author>විජයානි එදිරිසිංහ</author>
    <content>ද්‍රවිඩ භාෂාව කතා කළ හැකි තරුණ තරුණියන් පන් දහසක් පොලිස් සේවයට බඳවා ගැනීමට රජය තීරණය කර තිබේ.මේ සඳහා අයැදුම්පත් කැඳවීම සති දෙක ඇතුළත සිදු කෙරේ.පොලිස් කොස්තාපල්වරු, කොස්තාපල්වරියන්, උප පොලිස් පරීක්ෂකවරු, පොලිස් පරීක්ෂකවරියන් සඳහා කැඳවීම් කරනු ලැබේ.උතුරු නැඟෙනහිර පළාත්වල පදිංචි තරුණ තරුණියන්ට මෙහි දී ප්‍රමුඛත්වය හිමි වෙයි.දෙමළ භාෂාව කතා කළ හැකි දෙමළ, මුස්ලිම් මෙන්ම සිංහල අයට ද මේ සඳහා අයැදුම් කළ හැකි වෙයි.උතුරු නැඟෙනහිර පළාත්වල අලුතෙන් පිහිටුවන ලද සහ ඉදිරියේ දී අලුතින් පිහිටුවීමට සැලැසුම් කර ඇති පොලිසි, පොලිස් මුරපොළ සඳහා ද්‍රවිඩ භාෂාව කතා කළ හැකි පොලිස් නිලධාරීන්ගේ හිඟයක් පවතී. ඒ සඳහා එකවර දහය බැඟින් බඳවාගෙන පුහුණුවීම් ලබා දී ස්ථිර සේවයට බඳවා ගැනීමට තීරණය කර තිබේ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත පොලිස්පති ආචාර්ය මහින්ද බාලසූරිය මහතා විසින් මේ වැඩපිළිවෙළ ක්‍රියාත්මක කරනු ලබයි. මේ අතර දැනට පොලිස් සේවයේ යෙදී සිටින පොලිස් නිලධාරීන්ට ත්‍රිවිධ භාෂාව පුහුණු කිරීමේ පාඨමාලා වැඩිකර තිබේ.ප්‍රථමවරට උතුරෙන් පොලිස් සේවයට බඳවාගත් තරුණ තරුණියෝ 336 දෙනෙකු මේ වන විට එම ප්‍රදේශවලම පොලිසිවල සේවයට යොදවා සිටිති.ඉදිරි සති දෙක ඇතුළත අයැදුම්පත් කැඳවනු ලබන්නේ එහි දෙවැනි කණ්ඩායම සඳහා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101214</link>
    <topic>සංචාරක කර්මාන්තය නැංවීමට‘ග්‍රාම චාරිකා’ ක්‍රියාවට</topic>
    <author/>
    <content>ශ්‍රීලංකාවේ වැඩි කාලයක් ගත කරන විදෙස් සංචාරකයන් සඳහා “ග්‍රාම චාරිකා” නමින් කෙටි සංචාරක වැඩ පිළිවෙළක් ක්‍රියාත්මක කිරීමට ආර්ථික සංවර්ධන අමාත්‍යාංශය තීරණය කර තිබේ.මෙය මෙතක් පවත්වාගෙන ආ පැරණි ක්‍රමයට වෙනස් නව වැඩපිළිවෙළක් ලෙස සංචාරක ව්‍යාපාරය වෙනුවෙන් සකස් කිරීමට ආර්ථීක සංවර්ධන ඇමැති බැසිල් රාජපක්‍ෂ මහතා බලාපොරොත්තු වෙයි.ශ්‍රී ලංකාවට පැමිණෙන කොළඹ හා වෙනත් ප්‍රදේශවල එකදිගට වැඩි කාලයක් ගතකරන සංචාරකයන් සහ කටුනායක ගුවන් තොටුපල හරහා වෙනත් රටවලට යාමට පැමිණ ගුවන් තොටුපලේ සෑහෙන කාලයක් ගතකරන අය වෙනුවෙන් මෙම වැඩපිළිවෙළ ක්‍රියාත්මක කෙරේ.මෙම වැඩපිළිවෙළ ක්‍රියාත්මක කිරීමට මුලින්ම තෝරා ගෙන ඇත්තේ කටුනායක ගුවන් තොටුපල පිහිටි ගම්පහ දිස්ත්‍රික්කයයි.එම දිස්ත්‍රික්කයේ ඇති කෘෂිකාර්මික වගා ප්‍රදේශ අන්නාසි ඇතුළු පලතුරු වගා, සත්ත්ව ගොවිපල, හෙනරත්ගොඩ උද්භිත උද්‍යානය, ආයුර්වේද මධ්‍යස්ථාන හා ආගමික ස්ථාන තෝරා ගෙන ඇත. මීට අමතරව සංචාරකයන් සඳහා සාප්පු සංකීර්ණයක් ඉදිකිරීම ගැන අවධානය යොමු වී තිබේ.නවාතැන් ඉල්ලා සිටින අයට ගම්වල නවාතැන් පහසුකම් සැපයීමේ ක්‍රමයක්ද සකස් කරනු ඇත.ශ්‍රී ලංකාවට පැමිණෙන සංචාරකයන්ට අවශ්‍යයි සියලු දේ ලබාදී උපරිම ආදායමක් ලබා ගැනීමට ක්‍රියා කළ යුතු බව අමාත්‍ය බැසිල් රාජපක්‍ෂ මහතා කියයි.නව වැඩ පිළිවෙළ සම්බන්ධයෙන් ජනාධිපති ලේකම් කාර්යාලයේ පැවැති සාකච්ඡාවට සිවිල් ගුවන්සේවා ඇමැති පි‍්‍රයංකර ජයරත්න, රාජ්‍ය සම්පත් හා ව්‍යවසාය සංවර්ධන නියෝජ්‍ය ඇමැති සරත් කුමාර ගුණරත්න, පාර්ලිමේන්තු මන්ත්‍රිනී සුර්දශනී ප්‍රනාන්දු පුල්ලේ, බස්නාහිර පළාත් සභාවේ සංචාරක ඇමැති නිමල් ලංසා මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101215</link>
    <topic>පිටරට වැඩ කරන අයටවිශ්‍රාම වැටුප් ක්‍රමයක්</topic>
    <author>අසේල සංජය මතුරට</author>
    <content>විදේශගත ශ්‍රී ලාංකික ශ්‍රමිකයන් සඳහා විශේෂිත විශ්‍රාම වැටුප් ක්‍රමයක් සකස් කෙරේ.විදේශ රැකියා ප්‍රවර්ධන හා සුබසාධන අමාත්‍යාංශය මඟින් මෙහි මූලික කටයුතු දැනටමත් අවසන්කර තිබේ.ජනපති මහින්ද රාජපක්ෂ මහතා විසින් ඇමැති ඩිලාන් පෙරේරා මහතාට දෙන ලද උපදෙස් පරිදි මේ විශ්‍රාම වැටුප් ක්‍රමය සකස් කර තිබේ.රට ආර්ථික වශයෙන් ශක්තිමත් කරන රණවිරුවන් ලෙස හැඳින්විය හැකි විදේශගත ශ්‍රමිකයන්ට නිසි ගෞරවය හා උපරිම පහසුකම් සැලසීමට රජය කැපවී සිටින බව මෙම විශ්‍රාම වැටුප් ක්‍රමය ගැන සඳහන් කරමින් මහනුවර පැවැති රැස්වීමකදී ඩිලාන් පෙරේරා මහතා ප්‍රකාශ කළේ ය.එතෙර සවියට මෙතෙර අත්වැල නමින් ශ්‍රී ලංකා විදේශ සේවා නියුක්ති කාර්යාංශය මගින් සංවිධාන කළ විගමනක දූ දරු ශිෂ්‍යත්ව වැඩ සටහන මහනුවර උඩරට කලා සංගම් ශාලාවේ පැවැති අවස්ථාවේදී ඇමැතිවරයා එම අදහස් පළ කළේ ය. මහනුවර මාතලේ කුරුණෑගල, පුත්තලම සහ කෑගල්ල දිස්ත්‍රික්කවල විදේශගත දෙමව්පියන්ගේ දූදරුවන් 472කට ශිෂ්‍යත්ව ප්‍රදානය මෙහිදී සිදු විය.2010 පහ වසර ශිෂ්‍යත්වය , අපොස සාමාන්‍ය පෙළ හා උසස් පෙළ විභාගයෙන් සමත් අය සඳහා පිරිනැමු මෙම ශිෂ්‍යත්ව ආධාර සඳහා රුපියල් 9,15, 000ක් වැයකර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101216</link>
    <topic>ගෙයි මැද නිධානයක්ලු :හාරද්දී පොලිසිය පනී</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>මන්ත්‍රකාරියකගෙන් ලබාගත් තොරතුරු සහ උපදෙස් මත තම නිවස ඇතුළත නිධන් හෑරීමේ යෙදී සිටි පුද්ගලයකු අවිස්සාවේල්ල පොලිසියේ නිලධාරීන් විසින් අත්අඩංගුවට ගෙන ඇත.තම නිවස මධ්‍යයේ විශාල වළක් හාරමින් සිටියදී මෙසේ අත් අඩංගුවට පත්ව ඇත්තේ පුවක්පිටිය, දුම්කොළහේන ප්‍රදේශයේ පදිංචිව සිටින එස්. පද්මකීර්ති නැමැත්තෙකි.හාරන ලද වළේ පස් පිටතට නොපෙනෙන පරිදි නිවසේ වෙනත් කාමරවලට දමා ඉතා රහසිගතව නිධානය සෙවීමේ කටයුතු සිදු කරමින් සිට ඇත. පොලිසියට ලැබුණු ඔත්තුවක් අනුව සැකකරු අත්අඩංගුවට ගැනීමට හැකිවී ඇති අතර නිධානය ගැනීම සඳහා තමා ලක්ෂ 7 ක් පමණ වියදම් කර ඇති බව සැකකරු පවසා තිබේ. කැණීම සඳහා උපයෝගී කර ගත් භාණ්ඩ සහ උපකරණද පොලිසිය භාරයට ගෙන ඇත. සැකකරු අවිස්සාවේල්ල අධිකරණය හමුවට ඉදිරිපත් කිරීමට නියමිතය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101217</link>
    <topic>සරසවි ඉල්ලුම් පත්තවමත් භාර ගනී</topic>
    <author>දයා පෙරේරා සහ දුමින්ද ගුරුගේ</author>
    <content>විශ්වවිද්‍යාල ප්‍රවේශය සඳහා අයදුම් කිරීමේ ඉල්ලුම්පත් භාරගන්නා දිනය අවසන් වුවත් අභියාචනයක් සමඟ ඉල්ලුම්පත් ඉදිරිපත් කිරීමට තවම ඉඩ තිබෙන බව උසස් අධ්‍යාපන ඇමැති එස්. බී. දිසානායක මහතා පාර්ලිමේන්තුවේදී ඊයේ (20) ප්‍රකාශ කෙළේය. මේ වනවිට අයදුම්පත් 50,000කට වඩා ලැබී ඇතැයිද ඇමැතිවරයා කීවේය.අධ්‍යයන පොදු සහතික පත්‍ර (උසස් පෙළ) විභාගයේ උත්තර පත්‍ර නැවත සමීක්ෂණයේ ප්‍රතිඵල තවම නිකුත් කර නැති බවත්, එම ප්‍රතිඵල නිකුත් කළ පසු අභියාචනා සමඟ නැවත ඉල්ලුම්පත් ඉදිරිපත් කළ හැකි බවත් ඇමැතිවරයා වැඩිදුරටත් කීවේය. ඇමැතිවරයා එසේ පැවැසුවේ විශ්වවිද්‍යාල ප්‍රවේශ අත්පොත සහිත අයදුම්පත් හිඟයක් පවතින බවට පත්කළ මන්ත්‍රී අනුර කුමාර දිසානායක මහතා අසන ලද ප්‍රශ්නයකට පිළිතුරු වශයෙනි.2010 අයදුම්පත් 62390ක් නිකුත් කළ බවද 2009 වසරේ අයැදුම්පත් 57094ක් නිකුත් කළ බවද පැවැසූ ඇමැතිවරයා මේ වසරේ අයදුම්පත් 67602ක් නිකුත් කර ඇති බවද සඳහන් කෙළේය.ප්‍රවේශ අත්පොතේ හිඟයක් ගැන විශ්ව විද්‍යාල ප්‍රතිපාදන කොමිසමට හෝ උසස් අධ්‍යාපන අමාත්‍යාංශයට හෝ පැමිණිලි ලැබී නැති බවද කී ඇමැතිවරයා ප්‍රවේශ අත්පොත හා අයදුම්පත් නොමැති බවට මන්ත්‍රීවරයා සඳහන් කළ පොත් වෙළඳසල් අන්තිම සතියේ ඒවා ලබාගෙන ඇතැයිද පැවැසුවේය.”ඉල්ලුම්පත් අදත් ලැබුණොත් බාරගන්නවා. කිසියම් අයකුට යම් යම් හේතු නිසා ඉල්ලුම් කළ නොහැකි වුණොත් ඉල්ලුම් කිරීමට කිසිම බාධාවක් නැහැ. අභියාචනයක් ඉදිරිපත් කළ විට ඉල්ලුම්පත් ඉදිරිපත් කළ හැකියි” ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101218</link>
    <topic>පෝයට අරක්කු නෑ කියාවයින් ස්ප්‍රීතු බීලා</topic>
    <author>අනුරාධපුර මධ්‍යම විශේෂ අමිල ප්‍රභාත් වනසිංහ සහ හිදෝගම සමූහ සහ ගාමිණී ජයසිංහ</author>
    <content>පසළොස්වක පොහොය දින ඊයේ (19) මත්පැන් නොමැති නිසා ඒ වෙනුවට වයින් ස්ප්‍රීත්තු පානය කළ දෙදෙනකුගෙන් එක් අයකු බරපතළ ලෙස රෝගාතුරවී ජීවිතක්ෂයට පත්වූ බව ගලෙන්බිඳුණුවැව පොලිසිය කියයි.පරීක්ෂණ සිදු කළ ගලෙන්බිඳුණුවැව පොලිසිය කියා සිටින්නේ පෙරේදා (19) පොහොය දිනයක් වූ නිසා රජයේ අරක්කු තැබෑරුම් වසා ඇති නිසාත් ප්‍රදේශයේ කිසිදු ස්ථානයක නීති විරෝධී මත්පැන් සොයා ගැනීමට නොහැකි නිසාත් මත්වීම සඳහා මොවුන් දෙදෙනා පොහොය දින සවස හයට පමණ වයින් ස්ප්‍රීත්තු පානය කර ඇති බවයි.වයින් ස්ප්‍රීත්තු පානය කර ටික වේලාවකට පසු දෙදෙනාම බරපතළ ලෙස රෝගාතුර වී ඇති අතර පසුව දෙදෙනාම ගලෙන්බිඳුණුවැව රෝහලට ඇතුළු කර ඇත. බරපතළ තත්ත්වයෙන් සිටි එක් අයකු ප්‍රතිකාර ලබමින් සිටියදි ජීවිතක්ෂයට පත්වූ බව පොලිසිය කියයි.මෙම ජීවිතක්ෂයට පත්ව ඇත්තේ ගලෙන්බිඳුණුවැව ගෝමරන්කඩවන ප්‍රදේශයේ පදිංචි විවාහක පුද්ගලයකු වූ අජිත් සුසන්ත වාසල (39) අයයි.බරපතළ තත්ත්වයෙන් පසුවන අනෙක් පුද්ගලයා අනුරාධපුර ශික්ෂණ රෝහලේ ප්‍රතිකාර ලබමින් සිටින බවද ගලෙන්බිඳුණුවැව පොලිසිය කියයි. ගලෙන්බිඳුණුවැව පොලිසියේ ස්ථානාධිපති පොලිස් පරීක්ෂක චානක ද සිල්වා මහතාගේ උපදෙස් මත පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n1101219</link>
    <topic>පොලිස් ගුටි කෙළියෙන්එස්. අයි. රෝහලේ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර මූලස්ථාන පොලිසියේ පොලිස් පරීක්‍ෂකවරුන් දෙදෙනකු පෙරේදා (19) රාත්‍රියේ සිදුකළ අමානුෂික පහරදීමකින් බරපතළ තුවාල ලැබූ උප පොලිස් පරීක්‍ෂකවරයෙක් අනුරාධපුර ශික්ෂණ රොහලේ ප්‍රතිකාර ලබයි. අනුරාධපුර සහකාර පොලිස් අධිකාරීවරයකුගේ නිල නිවෙසේ පැවැති සාදයකදී සිදුවූ බහින්බස්වීමක් දුරදිග ගොස් මේ අමානුෂික පහරදීම සිදුවී ඇත. පහරකෑමෙන් උප පොලිස් පරීක්‍ෂකවරයාගේ පපු පෙදෙසේ අස්ථි තුනක් බිඳී ගොස් ඇති බවද වාර්තාවිය.පහරදීම සිදුවන අවස්ථාවේ සහකාර පොලිස් අධිකාරීවරයාද එම ස්ථානයේ සිට ඇත. එහෙත් ඔහු කිසිදු ක්‍රියාමාර්ගයක් ගෙන නැති බවත්, පහරදුන් නිලධාරීන් දෙදෙනා අනුරාධපුර මූලස්ථාන පොලිසියේ අංශ දෙකක් භාර ස්ථානාධිපතිවරුන් බවත් අනාවරණය විය. පහර කෑමට ලක්ව ඇත්තේ අනුරාධපුර පොලිසියේ ක්‍රීඩා ඒකකයේ උප පොලිස් පරීක්‍ෂකවරයෙක් බවද අණාවරණය විය. ඊයේ (20) සවස් වනතුරුත් මේ සම්බන්ධව කිසිදු පරීක්‍ෂණයක් සිදුකර නොතිබූ බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012110</link>
    <topic>විපතට පත් ශ්‍රී ලාංකිකයන්ට ඩොලර් මිලියන 51ක් ඕනෑ</topic>
    <author/>
    <content>ජල ගැල්මෙන් විපතට පත් ශ්‍රී ලාංකිකයන්ට සහන සැලසීම සඳහා ඉදිරි මාස 6ක කාලය වෙනුවෙන් අමෙරිකානු ඩොලර් මිලියන 51ක (ශ්‍රී ලංකා රුපියල් කෝටි 561) සහනාධාරයක් අවශ්‍ය වෙතැයි එක්සත් ජාතීන්ගේ සංවිධානය පවසයි.මේ සඳහා හැකි පමණින් සහාය දක්වන ලෙසට එක්සත් ජාතීන්ගේ සංවිධානය තම සාමාජික රටවලින් ඉල්ලීමට යන බව එක්සත් ජාතීන්ගේ කොළඹ කාර්යාලයේ ජ්‍යෙෂ්ඨ ප්‍රකාශකයෙක් ‘දිනමිණ’ ට පැවැසීය. මිලියනයකට ආසන්න පිරිසක් ජල ගැලීම් හේතුවෙන් විපතට පත්ව සිටින අතර ඔවුනට අවශ්‍ය සහන සැලසීම වෙනුවෙන් පානීය ජලය, ආහාර, මඳුරු දැල්, මුළුතැන්ගෙයි උපකරණ, පැදුරු ඇතුළු භාණ්ඩ රැසක් අවශ්‍ය වන බව එක්සත් ජාතීන්ගේ සංවිධානයේ ශ්‍රී ලංකා නේවාසික නියෝජිත නීල් බුනේ මහතා සඳහන් කරයි.ජල ගැල්මෙන් විපතට පත් වූවන් සඳහා සහන සැලසීම වෙනුවෙන් එක්සත් ජාතීන්ගේ සංවිධානය ගෙන යන වැඩ පිළිවෙළේ එක් පියවරක් ලෙස එක්සත් ජාතීන්ගේ මානුෂීය කටයුතු පිළිබඳ ලේකම් කැතරින් බ්‍රැග් මහත්මිය නිල සංචාරයක් සඳහා ශ්‍රී ලංකාවට පැමිණි අතර ඒ මහත්මිය උතුරු හා නැඟෙනහිර ප්‍රදේශවල සංචාරය කොට ඒ ඒ ප්‍රදේශවල තත්ත්වය සොයා බැලීය. ඒ මහත්මිය රජයේ නියෝජිතයන් පිරිසක් සමඟ අද (21) සාකච්ඡාවක නිරත වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012111</link>
    <topic>කැනඩාවේ කල්ලි ගැසෙන්නකොටින්ට ඉඩ තබන්නේ නෑ</topic>
    <author>මහින්ද අලුත්ගෙදර</author>
    <content>ලංකාවෙන් පරාජයට පත්වූ කොටි ත්‍රස්තවාදීන්ට කැනඩාවේ කල්ලි ගැසීම සඳහා කිසි විටෙකත් ඉඩ නොදෙන බව කැනේඩියානු රජය ප්‍රකාශ කර ඇත.තම රට තුළ මේ ත්‍රස්තවාදින් කල්ලිගැසීම සඳහා සූදානමින් සිටින බවට වාර්තා පළවීමත් සමඟ ඊට අවශ්‍ය දැඩි පියවර ගන්නා බව කැනේඩියානු මහජන ආරක්ෂක ඇමැති වික් ටෝව්ස් මහතා අවධාරණය කර තිබේ.නීති විරෝධී ලෙස කැනඩාවට සංක්‍රමණය වන්නන් අවම කිරීම සඳහා මිනිස් ජාවාරම සම්බන්ධයෙන් කඩිනම් පියවර ගත යුතු බවට හෙතෙම ප්‍රකාශ කර තිබෙන අතර එවැනි පිරිස් නීති විරෝධී ලෙස සංක්‍රමණය කිරීමට විවිධ සාපරාධී කණ්ඩායම් කටයුතු කරමින් සිටින බවද කියා ඇත. මීට අමතරව ශ්‍රී ලංකාවෙන් නෙරපා දැමු එල්. ටී. ටී. ඊ. සංවිධානයේ ප්‍රබල නායකයන් ශ්‍රී ලංකාවට එරෙහිව ක්‍රියාත්මක වීම සඳහා කැනඩාව තුළ කණ්ඩායම් ගතවීමේ ප්‍රවණතාවක් ඇති බවට එරට බුද්ධි අංශ අනාවරණය කරගෙන ඇතැයිද තානාපති ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012112</link>
    <topic>රුහුණු සරසවි ගැටුමේසිසුන් හඳුනාගෙන පරීක්ෂණ අරඹලා</topic>
    <author>බන්ධුල ගුණසේකර ධම්මිකා වෙලේගොඩ සහජස්ටින් කොඩිකාර මාතර දිසා විශේෂ</author>
    <content>සිසුන් නව දෙනෙකුට තුවාල සිදු කරමින් පසුගිය 14 වන සිකුරාදා රුහුණු සරසවියේ මහා ශිෂ්‍ය සංගමය හා ස්වාධීන සිසුන් පිරිසක් අතර හටගත් ගැටුමට සම්බන්ධ සිසුන් හඳුනාගෙන ඔවුන්ට නිසි දඬුවම් ලබා දීම සඳහා විශේෂ පරීක්ෂණයක් අරඹා ඇති බව රුහුණු සරසවි නි.උපකුලපති මහාචාර්ය ගාමිණී සේනානායක මහතා කියයි.මේ අතර ගැටුමෙන් පසු වහාම ක්‍රියාත්මක වන පරිදි වැල්ලමඩම ප්‍රදේශය ආවරණය වන ලෙස විශේෂ පොලිස් කණ්ඩායම් කිහිපයක් යොදවා ආරක්ෂාව තරකොට ඇති බවද වීදුරු බෝතල් සහ යකඩ පොලු යොදා ගනිමින් සිසුනට තුවාල සිදු කිරීමට අදාළ සිසුන් පස් දෙනෙකු (05) නම් ගම් සහිතව හඳුනාගෙන ඇති බවද මාතර මූලස්ථාන පොලීසිය පවසයි.මාතර මහ රෝහලේ නේවාසිකව ප්‍රතිකාර ලබමින් සිටි සිසුන්ට පිටතින් පැමිණි බව කියන පිරිසක් තර්ජනය කළ බවට මාතර මූලස්ථාන පොලිසියට ලද තොරතුරක් මත රෝහල් වාට්ටු අසලද පොලිස් ආරක්ෂාව යොදවා තිබූ අතර ප්‍රතිකාර කොට සුවය ලැබූ සිසුන් හය දෙනෙකු (06) රෝහලෙන් ගිය බව මාතර මහ රෝහල් අධ්‍යක්ෂිකාව සඳහන් කළා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012113</link>
    <topic>සැමියා සිරගතව සිටියදී අනියම් සැමියා සමඟ දීග ගොස් අමානුෂික ලෙස මැරුම්කයි</topic>
    <author>මතුගම සංචාරක</author>
    <content>ස්වාමියා සිරගතව සිටින පුද්ගලයකුගේ බිරිඳ සමඟ අනියම් සම්බන්ධයක් පවත්වාගෙන ගොස් ඔවුන් දෙදෙනා ජීවත්වූ කුලී නිවස තුළම හිසට ඇසිඩ් වත්කර දැලි පිහියකින් ගෙල කපා මරා දමා අනියම් සැමියා පලාගොස් ඇත.දෙදරු මවක් වන කුම්බදුව පස්හවුල්හේනේ පදිංචිව සිටි 25 හැවිරිදි ජී. ඒ. ඉරෝෂනී මධුවන්ති වන අයව අමානුෂික ලෙස ඝාතනය කර ඇත.ස්වාමියාගේ බන්ධනාගාර ගතවීම නිසා මෙම අනියම් සම්බන්ධය පවත්වාගෙන ගොස් ඇත.මතුගම සහකාර පොලිස් අධිකාරී චන්දන ජයසිරි කොඩිතුවක්කු, මීගහතැන්න පොලිස් ස්ථානාධිපති හිමාල රාජපක්‍ෂ, අපරාධ අංශයේ ස්ථානාධිපති ගාමිණී රණවීර යන මහත්වරු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012114</link>
    <topic>අලෙවියට තිබූ පොල් ගොඩහොරු අරන් ගිහින්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>විකිණීමට සූදානම් කර ගොඩ ගසා තිබූ රුපියල් 20,610ක් පමණ වටිනා පොල්ගෙඩි 687ක් සොරකම් කරගෙන ගොස් ඇතැයි කියන සිද්ධියක් පිළිබඳව මාරවිල පොලිසිය පරීක්ෂණ අරඹා ඇත.නාත්තන්ඩිය දුක්කන්නාවේ වතුගහමුල්ල ප්‍රදේශයේ නිවෙසක් අසල ගොඩගසා තිබියදී මේ පොල් තොගය සොරකම් කරගෙන ගොස් ඇත.පොල්ගෙඩි 687ක් ලෙලි ගසා, නිවෙස අසල ගොඩ ගසා තිබු බවත්, එම පොල්ගොඩම කවුරුන් හෝ සොරකම් කරගෙන ගොස් ඇති බවත්, මාරවිල පොලිසියට පැමිණිලි කරමින් වතුගහමුල්ල පදිංචි ආර්. ඒ. ජගත්චන්ද්‍ර ගුණපාල (34) යන අය පවසා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012115</link>
    <topic>මහනුවර ගෝතමී බාලිකාවදින නියමයක් නැතිව වැසේ</topic>
    <author>ඉන්ද්‍රාණි තෝරදෙණිය</author>
    <content>පසුගිය දිනවල ඇද හැළුණු ධාරානිපාත වැසි හේතුවෙන් ඇති වු පස් කඳු කඩා වැටීම් නිසා මහනුවර ගෝතමී බාලිකා විදුහලේ ගොඩනැඟිලිවලට හා ප්‍රවිෂ්ට මාර්ගයට සිදුවී ඇති අලාභහානි හේතුවෙන් එම විදුහල දින නියමයක් නොමැතිව වසා දමා ඇත.විද්‍යාලයීය ප්‍රවිෂ්ට මාර්ගයේ කඩා වැටීමට ආසන්න පස්කන්දක් ඉවත් කිරීම සඳහා මේ වන විට මාර්ග සංවර්ධන අධිකාරියට දැනුම් දී තිබේ.මෙම පාසල දින නියමයක් නොමැතිව වසා දමා ඇති බැවින් තම දියණියන්ගේ අධ්‍යාපන කටයුතු කරගෙන යාමට වෙනත් තාවකාලික පාසලක් ලබා දෙන ලෙස දෙමව්පියෝ ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012116</link>
    <topic>පෞද්ගලික බස්වලින් කප්පම් ගන්නාපස් දෙනෙක් අත්අඩංගුවට</topic>
    <author>නිමේෂා අත්තනායක පල්ලේකැල සමූහ</author>
    <content>දඹුල්ල නගරයේදී පෞද්ගලික බස්රථවලින් කප්පම් ගත් කල්ලියක පුද්ගලයින් පස්දෙනකු අපරාධ පරීක්‍ෂණ දෙපාර්තමේන්තුව මගින් පසුගියදා (20) අත්අඩංගුවට ගෙන ඇත.අපරාධ පරීක්‍ෂණ දෙපාර්තමේන්තුවේ විශේෂ නිළධාරීන් කණ්ඩායමක් දින ගණනාවක් සිදු කළ විමර්ශනයකින් අනතුරුව මෙම කප්පම් කල්ලිය අත්අඩංගුවට ගැනීමට සමත්ව ඇත.මෙම කප්පම් කල්ලිය දිනකට රුපියල් 8000ක් පමණ පුද්ගලික බස්රථවලින් කප්පම් ගන්න බවට අනාවරණය වී ඇත.වැටලීම සිදුකරන අවස්ථාවේ කප්පම් කල්ලියේ නායකයා ලෙස සැලකෙන තමර නැමැත්තා ප්‍රදේශයෙන් පලාගොස් ඇත. කප්පම් කල්ලියට අයත් පුද්ගලයින් 18 දෙනෙකු පිළිබඳව විමර්ශන අපරාධ පරීක්‍ෂණ දෙපාර්තමේන්තුව මගින් තොරතුරු අනාවරණය කර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=n11012117</link>
    <topic>වසර 14 පියා කියූ පුද්ගලයාමවගේ අනියම් සැමියාලු දැරියට අතවර කරලා</topic>
    <author>එස්.එන්.ගොඩමුන්න ගම්පොළ සමූහ</author>
    <content>දාහතර වසරක් තම පියා යැයි සිතා සිටි පුද්ගලයා අතින් අතවරයට ලක් වූ දැරියකට නාවලපිටිය පොලීසියේ දී ඔහු මවගේ අනියම් පුරුෂයා ලෙස සිටි බාප්පා බව හැදින ගැනීමට හැකි වූ පුවතක් අනාවරණය වෙයි.නාවලපිටිය තිස්පළේ ප්‍රදේශයේ 14 හැවිරිදි දැරියක් දූෂණය කිරීම පිළිබඳව නාවලපිටිය පොලිසිය පරීක්ෂණ ආරම්භ කොට තිබූ අතර දැරිය පවසා ඇත්තේ පියා තමාට අතවර කළ බවයි.මවගෙන් ඒ පිළිබඳව විමසීමේදී ඇය සඳහන් කොට ඇත්තේ මේ දියණිය ලැබීමට සිටියදී ඇගේ පියා මිය ගිය බවත් ඉන් පසු මේ අනියම් පුරුෂයා සමග ජීවත් වූ බවත්ය. ඉපදුනු දැරිය මේ වන තුරාම සිතා ඇත්තේ මේ තම පියා බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101211</link>
    <topic>ඌවේ මාර්ග නැංවීමට කෝටි 16ක්</topic>
    <author>බණ්ඩාරවෙල සමූහ ආනන්ද හපුගොඩ</author>
    <content>ඌව පළාතේ මාර්ග ව්‍යාපෘති 64 ක් ක්‍රියාත්මක කිරීම සඳහා රුපියල් කෝටි 16 ක් වෙන් කර ඇති බව පළාත් මාර්ග සංවර්ධන ජල සම්පාදන නිවාස හා සමුපකාර ඇමැති කුමාරසිරි රත්නායක මහතා පැවසීය.ගුණාත්මක භාවයෙන් යුතු පළාත් මාර්ග පද්ධතියක් ඇතිකර පවත්වාගෙන යාම තමන්ගේ අරමුණ වන බවද ඔහු පවසයි.  මේ යටතේ පළාත් මාර්ගවල පළුදු මකා තාර දැමීමේ ව්‍යාපෘති 42 ක් පළාත් මාර්ගවල දෙවැනිවර තාර ආලේප කර පුනරුත්ථාපනය කිරීමේ ව්‍යාපෘති 49 ක්, ප්‍රිමික්ස් යොදා නඩත්තු කිරීමේ ව්‍යාපෘති 151 ක් හා ග්‍රැවල් යොදා නඩත්තු කිරීමේ ව්‍යාපෘති 22 ක් ක්‍රියාවට නැංවීමට නියමිතය.ප්‍රාදේශීය ඉංජිනේරු කොට්ඨාස 6 ක් තුල ක්‍රියාත්මක කෙරෙන මේ වැඩසටහන සඳහා අවහ්‍ය මුදල් ප්‍රතිපාදන ඌව පළාත් නිශ්චිත සංවර්ධන ප්‍රදාන වලින් වෙන් කෙරේ. ඌව පළාත් මාර්ග අමාත්‍යාංශ ලේකම්වරයාගේ උපදෙස් මත පළාත් ඉංජිනේරුවරයාගේ මෙහෙයවීමෙන් ප්‍රාදේශීය ඉංජිනේරුවන් විසින් මෙම ව්‍යාපෘති ක්‍රියාවට නැංවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101212</link>
    <topic>ගම්පොළ කහටපිටියේ ගම්මාන 2ක ගැටුම අගමැති මැදිහත්වීමෙන් සමථයකට</topic>
    <author>එස්. එන්. ගොඩමුන්න ගම්පොළ සමූහ</author>
    <content>ගම්පොළ කහටපිටිය ප්‍රදේශයේ ගම් දෙකක දෙපිරිසක් අතරේ ඇති වීමට ගිය ගැටුමක් නිරාකරණය කිරීම සඳහා අග්‍රාමාත්‍ය දි. මු. ජයරත්න, පාර්ලිමේන්තු මන්ත්‍රී අබ්දුල් කාදර්, ගම්පොළ හිටපු උප නගරාධිපති එම්. හාරිස් හා පොලිස් ස්්ථානාධිපති චන්ද්‍රා ජයවීර යන මහත්වරු මැදිහත් වී කටයුතු කරනු ලැබූහ.පුද්ගලික ප්‍රශ්නයක් මුල් කර ගනිමින් තරුණයින් දෙදෙනෙකුට පහරදී රෝහල් ගත කිරීමක් සම්බන්ධයෙන් සිංහල හා මුස්ලිම් දෙපිරිසක් අතරේ මෙම ගැටුම හට ගෙන තිබුණි.ගම්පොළ නගරයට ආසන්න විශාල පිරිසක් වාසය කරන කහටපිටිය ප්‍රදේශයේ මෙම ගැටුම ආරම්භ වීමත් සමග ගම්පොළ ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදෙස් මත පොලිස් ස්ථානාධිපති චන්ද්‍රා ජයවීර, පොලිස් පරීක්ෂක බණ්ඩාර පලිපාන මහත්වරුන්ගේ ප්‍රධානත්වයෙන් පොලිස් කණ්ඩායම් කීපයක් ආරක්ෂාව සඳහා යොදනු ලැබීය.පැය ගණනාවක් පුරා පැවති මේ උණුසුම්කාරී තත්ත්වය නිසා අග්‍රාමාත්‍ය දි. මු. ජයරත්න හා පාර්ලිමේන්තු මන්ත්‍රී අබ්දුල් කාදර් මහතා ද මෙම ස්ථානයට පැමිණ ගමේ ප්‍රභූන් සමග සාකච්ඡා ආරම්භ කළ අතර ඒ සඳහා හිටපු උප නගරාධිපති එම්. හාරිස් මහතා මෙම කණ්ඩායම් එක් රැස්කොට සාමය සඳහා කටයුතු කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101213</link>
    <topic>සිරිපා අඩවියේ දුම්රිය විශ්‍රාම ශාලාව තවමත් විවෘත කර නෑ</topic>
    <author>නුවරඑළිය දිසා මු. ආ. සෝමසිරි</author>
    <content>සිරිපා වැඳීමට දුම්රියෙන් එන බැතිමතුන්ගේ ප්‍රයෝජනය සඳහා බොහෝ කාලයක සිට පත්වාගෙන යන, දුම්රිය දෙපාර්තමේන්තුව සතු විශ්‍රාම ශාලා දෙක මෑතදී විශාල මුදලක් යොදා නවීකරණය කර ඇතත් එය තවමත් ජනතාවගේ අවශ්‍යතා සඳහා විවෘත නොකිරීම නිසා වන්දනාකරුවෝ මහත් දුෂ්කරතාවලට මුහුණ පා සිටිති.මෙය මෙතෙක් විවෘත කර නැත්තේ එම විශ්‍රාම ශාලා පවත්වාගෙන යාම සඳහා අවශ්‍ය සේවකයන් යෙදවීමට අවශ්‍ය අවසර දුම්රිය දෙපාර්තමේන්තුවෙන් ලැබී නැති නිසා බව හැටන් දුම්රිය ස්ථානයෙන් දැන ගන්නට ඇත. මේ විශ්‍රාම ශාලා ඉක්මනින් සිරිපා වන්දනාවට දුම්රියෙන් එන බැතිමතුන් සඳහා විවෘත කිරීමට පියවර ගන්නා ලෙස ජනතාව දුම්රිය බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101214</link>
    <topic>රණාලේමැටි නිධිහිඟයක්...</topic>
    <author>කඩුවෙල සමූහ සමන්ති මිරියගල්ල</author>
    <content>කොළඹ දිස්ත්‍රික්කය තුළ මෙන්ම, දිවයිනේ පාරම්පරික මැටි කර්මාන්තයට හිමිකම් කියන, රණාල ප්‍රදේශයේ සම්ප්‍රදායික මැටි කර්මාන්තකරුවන් තම නිෂ්පාදනයන්ට අවශ්‍ය මැටි හිඟවීමේ අවදානමට ලක්ව සිටියි. මැටිනිධි හිඟවීම නිසා,ඒ වෙනුවෙන් අධික මිළක් දැරීමට සිදුවීමක්, මැටි කැපීමට අවශ්‍ය බලපත්‍ර ලබා ගැනීමේ දුෂ්කරතාවන් හේතුවෙන් සම්ප්‍රදායික මැටි කර්මාන්තය අතහැර දැමූ පිරිස් ද මෙහි වෙති.සී/ස රණාල මැටි ආශි‍්‍රත නිෂ්පාදන කර්මාන්ත සංවර්ධන සමූපකාර සමිතිය නමින් පිහිටුවා ඇති මැටි කර්මාන්තකරුවන්ගේ සමූපකාර සමිතිය තම සම්ප්‍රදායික කර්මාන්තය රැකගැනීමේ දැවැන්ත අරගලයට උර දී සිටී. මෙම සමූපකාර සමිතියේ සභාපති කේ.ජයතිලක ඔවුන් මුහුණපා ඇති ගැටළුව පිළිබඳව “දිනමිණට” පළ කළේ මෙවන් අදහසකි.කේ.ජයතිලක - සී/ස රණාල මැටි කර්මාන්ත සමිතියේ සභාපති - රණාල කියන්නෙ, මැටි කර්මාන්තය පාරම්පරිකව කරගෙන යන දිළිඳු පවුල් ජීවත්වෙන ගමක්. මෑතක ඉදල භූ විද්‍යා හා පතල් කාර්යාංශයේ නීතියකට අනුව මැෂින් මගින් මැටි හෑරීම තහනම් කරලයි තියෙන්නෙ. බලපත්‍රයක් ලබා ගන්න රුපියල් ලක්ෂයක අධික මුදලක් ඕනේ. අපේ සමිතිය හරහාවත් රජයෙන් බලපත්‍රයක් ලබාදිය හැකි නම් ඒක අපට ලොකු සහනයක්. අපි දැනට මැටි ගේන්නෙ ජල්තර ප්‍රදේශයෙන්. ඒත් ලැබෙන මැටි ප්‍රමාණය මදි. මැටි කියුබ් එකක මිල සෑහෙන්න ඉහළ ගිහින්. මේ ප්‍රශ්නය පිළිබඳව මැති ඇමැතිවරුන්ට, අමාත්‍යංශ නිලධාරීන්ට පවා දැනුම් දුන්නා. නමුත් අපට තවමත් සහනයක් ලැබී නැහැ.මැටි කර්මාන්ත සමිතියේ ලේකම් දීපිකා පි‍්‍රයදර්ශනී ගාල්ලගේ-අපේ නිෂ්පාදන වලට අවශ්‍ය මැටි නිධි තියෙන්නෙ ගඩොල් කර්මාන්තකරුවන්ට අවශ්‍ය මැටි නිධි වලට යටින්. ගැටළුව තියෙන්නේ ජේ.සී.බී. යන්ත්‍රයෙන් හාරන්නට හා ප්‍රවාහනයට ඉඩ නොදීමයි.බී.ඇන්ටන් - රජයේ ඉඩමක් අපට නැති නිසා මැටි ලබා ගැනීමට අපට අවස්ථාවක් නැහැ. පෞද්ගලික ඉඩම් වලින් මැටි ලබා ගන්න අපි විශාල මුදලක් වැය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101215</link>
    <topic>හීන් ඇළේ අපිරිසුදු ජලයෙන්පීඩා විඳි ජනතාව අද සතුටින්</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර හීනටියන්ගල හීල් වීදිය පෙදෙස අසල ඇති ඇළක් නිසා පවුල් තිහක් පමණ විවිධ ගැටලු රැසකට මුහුණ දී සිටියහ. එම ඇළ මාර්ගය අවහිර වී අපවිත්‍ර ජලය එම නිවෙස්වලට ගලා යෑමෙන් මේ තත්ත්වය උද්ගතවී තිබේ. මේ තත්ත්වය පිළිබඳව දැඩි අවධානය යොමුකළ ධීවර ඇමැති රාජිත සේනාරත්න මහතා හා කළුතර ප්‍රාදේශීය ලේකම් කාර්යාලය හීල් වීදිය හරහා ගලා බස්නා ‘හීන් ඇළ’ මාර්ගය පිළිසකර කිරීම සඳහා වහා කටයුතු යෙදීය.මේ අනුව වසර ගණනාවක සිට ප්‍රදේශවාසීන්ට ගැටලුවක්ව තිබූ අපවිත්‍ර ජල පිටාර ගැලීම ඇළ හෑරීමත් සමගම නිමාවට පත්විය. මෙය තමන් ලැබූ විශාල ජයග්‍රහණයක් යැයි ප්‍රදේශවාසීහු පවසති.නිර්මලා දමයන්ති මහත්මිය මෙසේ කීවාය.“අවුරුදු ගණනාවක ඉඳලා අපි මේ ප්‍රශ්ණෙ නිසා අපා දුක් වින්දා. පොඩි වැස්සක් වැහැපු ගමන් ප්‍රදේශය පුරාම යටවෙනවා. අපේ ගෙවල් ඇතුලෙ අඩියක් විතර වතුර තියෙනවා. ඒවා බැහැලා යන්නෙ සතියක් විතර පායන කොට. එතකම් පොඩි දරුවොත් එක්ක ජීවත් වෙන්නේ හරි අසීරුවෙන්”.සුනිල් විජේරත්න - “දැන්නම් වතුර බහින නිසා ගෙවල් ඇතුලට වතුර එන්නෙ නැහැ. අපේ ළමයි විශාල පිරිසක් එක එක ලෙඩවලට ගොදුරු වුණා ඒ කාලේ. ගෙවල් ඇතුළට ආවේ අපවිත්‍ර ගඳ ගහන වතුර. අපිට සතියක් දෙකක් නිදා ගන්න ලැබුණේ නැහැ. දැන් ඒ කරදර ඉවරයි. රජයට අපි ස්තුති කරනවා.අනුර පෙරේරා - දැන් සැනසීමේ ඉන්න පුළුවන්. ඒත් මේ ඇළ මාර්ගයේ ඉහළ කොටස පිළිසකර වුණේ නැහැ. ඒ නිසා ඉහළ රැදෙන වතුර පිටාර ගිහින් නැවත ගං වතුර තත්ත්වයක් ඇති වෙන්න පුළුවන්. ඒ නිසා ඇළේ ඉහළ කොටස ශුද්ධ කරලා දෙන්න කියලා ඉල්ලනවා. දැනට දූවේ පන්සල ඇළ දක්වා මෙය ශුද්ධ වුණා.නගර සභාවෙනුත් දැන් ඇවිත් ශුද්ධ කරනවා. මේ කාර්යය අපට ලොකු දෙයක්”.ශ්‍රියාණී පෙරේරා - “අපේ බෝතුවාවත්ත ගමට වැඩි සැලකීමක් නැහැ. ගෙවල් දෙසිය පනහක් විතර තියෙනවා. ගෙවල් හදා ගන්න විදියක් නැහැ. දුප්පත් මිනිස්සු ඉන්නෙ. පහු ගිය කාලේ ඇළ ඉතිරූ නිසා ගෙවල් විනාශ වුණා. ඒවා හදා ගන්න කටයුතු කරලා දෙනවා නම් ලොකු දෙයක්”.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101216</link>
    <topic>අංග සම්පූර්ණ ද්වීතීය පාසල් පහක් ගම්පහට</topic>
    <author>වතුරුගම - සමූහ</author>
    <content>ගම්පහ කොට්ඨාසය සඳහා අංග සම්පූර්ණ පහසුකම් සහිත ද්වීතීය පාසල් පහක් පිහිටුවීමට අධ්‍යාපන අමාත්‍යාංශය කටයුතු කර ඇත.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි මේ සඳහා රජය රුපියල් ලක්ෂ 3500 ක මුදලක් වැය කරයි.ගම්පහ නාගරික වැඩි පහසුකම් සහිත ජනප්‍රිය පාසල්වල තදබදයට විසඳුමක් වශයෙනුත් ගම්බද නගරබද පාසල් අධ්‍යාපනය සම තත්ත්වයකට ගෙන ඒමත් එමගින් පාසල්වල ඇතිවී ඇති විෂමතාව ඉවත් කිරීමත් මෙවැනි පාසල් සංවර්ධනය කිරීමේ අරමුණු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101217</link>
    <topic>පාණදුර පොදු වෙළෙඳසලේමාළු සොරකම් වැඩිවෙලා</topic>
    <author>පාණදුර සමූහ</author>
    <content>පාණදුර පොදු වෙළෙඳසලේ හොර සතුරු බියක් මතුවී ඇත. රාත්‍රී කාලයට මාළු හොරකම් කිරීම නිතරම සිදුවේ. දැනට මාළු වෙළෙඳ කුටිවලින් රුපියල් ලක්ෂ එකහමාරකට වැඩි වටිනාකමක් ඇති මාළු හොරකම් කරගෙන ගොස් ඇත. සංවිධානාත්මක වූ කණ්ඩායමක් මාළු හොරකම් කරන බව වෙළෙන්දෝ පවසති. පොලිසියට පැමිණිලි කළද පලක් වී නැතැයි වෙළෙන්දෝ පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101218</link>
    <topic>කැලණිය පාසල් බෑගයටනියම මිලක් නැතිලු</topic>
    <author>කැලණිය සමූහ එඩ්වඩ් වීරසිංහ</author>
    <content>අධ්‍යාපන අමාත්‍යාංශය විසින් හඳුන්වා දී ඇති නව සෞඛ්‍යාරක්ෂිත පාසල් බෑගය කැලණිය, කඩවත, කිරිබත්ගොඩ ප්‍රදේශවල විවිධ වෙළෙඳසල්වල විවිධ මිල ගණන් යටතේ අලෙවි කෙරේ.කුඩා, මධ්‍යම හා විශාල ප්‍රමාණ යටතේ මාදිලි තුනකින් හඳුන්වාදී ඇති මේ පාසල් බෑගය අලෙවි කිරීමට නියමිත මිලක් නැත. ඒ හේතුවෙන් වෙළෙඳසල් හිමියන් හිතූ හිතූ මිලට ඒවා අලෙවි කරති. මේ පිළිබඳව බොහෝ මවුපියෝ කනගාටුව පළකර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r1101219</link>
    <topic>අපරාධයේ සුලමුල තවමත් අභිරහසක්</topic>
    <author>හල්තොට සමූහ විනීතා මානෙල් ගමගේ</author>
    <content>ලැබූ නව අවුරුද්දෙන් කයිකාවල සුනන්දලාගේ පුංචි ගෙපැළද එළිය විය. සුනන්දා තම දියණියගේ දරු දෙදෙනාත් තුරුලු කර ගෙන සැමියා සමග ඒ සතුට බුක්ති වින්දේ දින 4කටත් වඩා කෙටි කාලයක් පමණි.ජනවාරි 05 දාත් වෙනදා මෙන්ම තම සැමියා වැඩට ගියේ සුපුරුදු ලෙසිනි.රත්මලාන ලංගම ඩිපෝවේ ඩිපෝ කළමනාකාරවරයකු ලෙස සේවය කළ එච්. විජේපාල මහතා පිටත්ව ගිය පසුව දරුවන් පාසල් යැවූ ඇය නිවසේ ඉතිරි වැඩ නිම කළේ වෙනදා පුරුද්දටය.එහෙත් සිය මෙහෙය ඇයට ඉටු කිරීමට මරුවා ඉඩ දුන්නේ නැත. සාහසිකයකු ඇගේ ගෙල රෙදි පටියකින් සිරකර මරා දැමුවා පමණක් නොව ඇගේ රන් අබරණ ද රැගෙන ඔහු පලා ගොස් ඇත. රුචිර සත්සර පුතා සිය නිවසට පැමිණෙන විට ද තම ආච්චි අම්මා සදහටම දෙනෙත් පියා ගෙන අවසන් ය. ඇගේ ඝාතනය පිළිබඳ සැලවු වහාම අසල්වැසියෝ නිවෙසට ගොඩ වූහ.තම බිරියගේ වියෝවෙන් සැමියා අපමණ දුක්වන අතර මෙම අපරාධයේ සුලමුල තවමත් හෙළිකර ගැනීමට නොහැකි වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r11012110</link>
    <topic>මාඔයෙන් වැලිගොඩ දැමීමෙන් දුම්රිය මාර්ග සහ මහාමාර්ගවලට හානි</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ මාඔයේ දෙපස ඉවුරු බිඳ වැලිගෙන යාම නිසා තවත් වසර කිහිපයකදී කොළඹ – කුරුණෑගල මහා මාර්ගය මෙන්ම ප්‍රධාන දුම්රිය මාර්ගයද මහඔයට සේදී යාමට ඉඩ ඇතැයි මහාමාර්ග ඉංජිනේරුවෝ අනතුරු අඟවති.අලව්ව නගරය අසලින් මෙම ඔය හරස් කර විශාල වාරිමාර්ග ව්‍යාපෘතියක් ආරම්භ කිරීමට පසුගියදා නාරම්මල ප්‍රාදේශීය ලේකම් කාර්යාලයේ පැවති සාකච්ඡාවකදී එයට සහභාගි වූ ඉංජිනේරුවරු මේ බව හෙළි කළේය.නිමක් නැති වැලිගොඩ දැමීමෙන් මෙහි වැලි අවසන්ව පතුලේ කළුගල මතුවී තිබේ.දැන් ඔය දෙපස ඉවුරු බිද වැලී විකිණීම පටන්ගෙන ඇත. මේ නිසා දෙපස ඉවුරු ශීඝ්‍රයෙන් ඔය මැදට සේදී ඒමට පටන්ගෙන තිබේ.කොළඹ – කුරුණෑගල මහා මාර්ගය හා කොළඹ – නුවර දුම්රිය මාර්ගයත් අලව්ව ප්‍රදේශයෙන් වැටී ඇත්තේ ඔය දෙපස ඉවුරු දිගේය. මෙම ඉවුරු බිඳීම නතර කර සේදී යාම වැළැක්වීමට ඉක්මන් පියවර නොගතහොත් ඉදිරියේදී බස් මාර්ගය මෙන්ම දුම්රිය මාර්ගයද මහඔයට සේදී යාමට ඉඩ ඇතැයි ඉංජිනේරුවෝ මෙන්ම ප්‍රදේශවාසීහුද පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=r11012111</link>
    <topic>විදු පියසේ ගල් තාප්පය කඩා වැටීමෙන් හානි</topic>
    <author>ඡායාරූපය – කඩුගන්නාව සමූහ</author>
    <content>පසුගිය දිනවල ඇදහැළුණු අධික වර්ෂාව නිසා කඩුගන්නාව කුරුකුත්තල මුස්ලිම් මහා විද්‍යාලයේ අඩි 150 ක් පමණ දිග ගල් තාප්පය කඩාවැටීමෙන් විද්‍යාලයේ ගොඩනැගිලිවලට ද අලාභහානි සිදුවී ඇත. මෙමඟින් අසළ තිබූ නිවෙස් දෙකකට ද බරපතළ ලෙස හානි සිදු වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101212</link>
    <topic>බස්නාහිර පිල අවසන් පූර්ව වටයට</topic>
    <author>ෆවුස් මොහොමඩ්</author>
    <content>අන්තර් පළාත් එක්දින තරගමාලාවේ මූලික වටයේ අවසන් තරගයට ඊයේ (20) එස්. එස්. ඒ. සී පිටියේදී මුහුණ දුන් බස්නාහිර පිල ලකුනු 6 කින් ඌව පිල පරදවා අවසන් පූර්ව වටයට සුදුසුකම් ලබා ගැනීමට සමත් විය.ළමුව පන්දුවට පහරදුන් බස්නාහිර පිල ඕවර 46.3 කදී ලකුණු 214 කට දැවී ගියේය. තිසර පෙරේරා ලකුණු 43 ක්ද කෞෂාල් ජනිත් පෙරේරා ලකුණු 38 ක් ද රැස් කළ අතර තිලකරත්න සම්පත් ලකුණු 25 ක් ලබා ගත්තේය. පන්දු යැවීමේදී දිනුක හෙට්ටිආරච්චි කඩුලු 3ක් දවාලු අතර තරංග පරණවිතාන, ෂාමින්ද එරංග සහ දිල්හාර ප්‍රනාන්දු අතර කඩුලු 2 බැගින් බෙදී ගියේය.පිළිතුරු ඉනිම ක්‍රීඩා කළ ඌව පිලේ පළමු කඩුලු 7 ලකුණු 61 ක් තුල බිඳ දමන්නට බස්නාහිර පිලේ පන්දු යවන්නෝ සමත් වූහ.8 වැනි කඩුල්ලට ලකුණු 131 ක සම්බන්ධතාවයක් ගොඩනැගූ මාලිංග බණ්ඩාර සහ ෂාමින්ද එරංග ඌව පිලට තරගයේ ජය අත්කර දීමට දැඩි සටනක නිරත වූහ. එරංග නොදැවී ලකුණු 69 ක් ද බණ්ඩාර ලකුණු 64 ක් ද ලබා ගත්හ.පන්දු යැවීමේදී චමින්ද වාස් ලකුණු 13 කට කඩුලු 4 ක් බිඳ දැමුවේය. තිලකරත්න ඩිල්ෂාන් කඩුලු 2 ක් දවාලීය.මේ අනුව ලබන 23 දා ආර්. ප්‍රේමදාස ජාත්‍යන්තර ක්‍රීඩාංගනයේදී වයඹ පිල සමඟ පැවැත්වෙන දිවා /රාත්‍රී ප්‍රථම අවසන් පූර්ව තරගයට බස්නාහිර පිල සුදුසුකම් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101213</link>
    <topic>නාවික හමුදාවේ ජානක දෙවැනි අදියර ජය ගනී</topic>
    <author/>
    <content>ගුවන් හමුදා පාපැදි සවාරියේ දෙවැනි දිනය වූ ඊයේ (20) හිඟුරක්ගොඩ සිට මහනුවර දක්වා කිලෝ මීටර් 120 ක දුර ප්‍රමාණයකින් යුතු තරගයේ ජයග්‍රහණ ලබා ගැනීමට නාවික හමුදාවේ ජානක හේමන්ත සමත් විය. ඔහු පැය 3 කුත් මිනිත්තු 8ක් සහ තත්පර 28 කින් තරගය නිමා කළේ ය.දෙවැනි ස්ථානය දෙහිවල ගල්කිස්ස නගර සභාවේ සුවාරිස් හේමචන්ද්‍ර අත්කර ගත් අතර (පැය 3 මිනිත්තු 08 තත්පර 28) පොලිසියේ සුධීර නිලංග තෙවැනි ස්ථානය හිමි කර ගත්තේ ය. ඔහු පැය 3 කුත් මිනිත්තු 08 ක් සහ තත්පර 36 කින් තරගය නිමා කළේය.ඊයේ පෙරවරු හිඟුරක්ගොඩ නගරයේ දී මේජර් ජෙනරාල් බොනිෆස් ප්‍රනාන්දු මහතා විසින් ආරම්භක සංඥාව ලබා දීමෙන් ආරම්භ වූ ගුවන් හමුදා පාපැදි සවාරියේ දෙවැනි අදියරට ක්‍රීඩකයන් 86 දෙනකු සමන්විත වූ අතර මින්නේරිය හරහා මහනුවර දක්වා කිලෝමීටර් 120 ක දුර ප්‍රමාණයක් ආවරණය කරමින් නිමාවට පත් විය.ඊයේ දිනයේ (දඹුල්ලේ දී) ස්පි‍්‍රන්ට් අංශය ලෙස ගුවන් හමුදාවේ ජීවන් ජයසිංහ ජය ගත් අතර යුද හමුදාවේ ගයාන් කුමාර දෙවැනි ස්ථානයත් යුද හමුදාවෙහිම ලක්‍ෂමන් විජේරත්න තුන්වැනි ස්ථානයත් හිමි කර ගත්තේ ය.පොලිසිය නියෝජනය කළ සුදීර නිලංග ඊයේ ‘කඳු නැගීමේ සූරයා’ විය.ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව පැවැත්වෙන මෙවර පාපැදි සවාරිය සංවිධානය කරනු ලබන්නේ 12 වැනි වරටය.තරගයේ තුන්වැනි දිනය වන අද (21) මහනුවර සිට කොළඹ ගුවන් හමුදා මූලස්ථානය දක්වා කිලෝ මීටර් 115 ක දුර ප්‍රමාණයක් ආවරණය වන ලෙස තරගය පැවැත්වේ.ශ්‍රී ලංකා පාපැදි සම්මේලනයේ සහයෝගයෙන් පවත්වනු ලබන ගුවන් හමුදා පාපැදි සවාරියේ පූර්ණ අනුග්‍රාහකත්වය අබාන්ස් ආයතනය විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101211</link>
    <topic>පාසල් රගර් නිලධාරීන්ගේ බැංකොක් සවාරිය ගැන ක්‍රීඩා ඇමැතිට පැමිණිලි රැසක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා පාසල් රගර් සංගමයේ නිලධාරීන් පිරිසක් පසුගියදා තායිලන්තයේ බැංකොක් නුවර කළ හදිසි සංචාරය පිළිබඳ ක්‍රීඩා ඇමැති මහින්දානන්ද අළුත්ගමගේ මහතාට පැමිණිල්ලක් ලැබී ඇත.සංගමයේ මුදල් යොදාගෙන නිලධාරීන් පිරිස “ බැංකොක් ස්වාරියේ “ නිරතවීමෙන් ශ්‍රී ලංකා පාසල් රගර් ක්‍රීඩාවේ දියුණුවට සිදුවූ සෙත කුමක්දැයි සොයා බලන ලෙස මේ පැමිණිල්ල මගින් ඉල්ලා තිබේ. පළමු පෙළ රගර් තරගාවලියට ඉදිරිපත්වන පාසල් කිහිපයක රගර් නිලධාරීන් කිහිප දෙනකු මේ පැමිණිල්ල ක්‍රීඩා ඇමැතිවරයා වෙත ඊයේ යොමු කර තිබුණි.“ බැංකොක් සවාරියට “ අමතරව ශ්‍රී ලංකා පාසල් රගර් සංගමය මගින් සිදුකරන ලදැයි කියන අසාධාරණකම් රාශියක්ද මේ පැමිණිල්ල මගින් පෙන්වා දී ඇත. මෙතෙක් ක්‍රියාත්මක වන පාසල් රගර් ලීග් තරග ක්‍රමය ඉවත්කර සුපිරි පාසල් 2ක් සෑම වසරකදීම අවසාන තරගවටයට එන පරිදි අළුත් ක්‍රමයක් සැකසීමට යෑම මගින් පාසල් රගර් ක්‍ෂෙත්‍රයේ තරගකාරිත්වයට ප්‍රබල හානියක් සිදුකිරීමට යෑම ගැනද කරුණු දක්වා ඇත.තරගාවලියක් ජයග්‍රහණය කිරීමට නම් අතිදක්‍ෂ කණ්ඩායම් එකිනෙකා හා තරග කළ යුතු වුවද මේ අලුත් ක්‍රමය මගින් අමුත්තක් සිදු නොවන බව පැවැසේ.පාසල් රගර් සංගමය ගන්නා අත්තනෝමතික තීන්දු හේතුවෙන් මේ වසරේදී ප්‍රශ්න රැසකට මුහුණදීමට සිදුවන බව විරෝධතාව ඉදිරිපත් කළ පිරිස පෙන්වා දෙති.පසුගිය වසරේදී පාසල් රගර් සංගමයට එරෙහිව පාසල් කිහිපයක්ම අධිකරණ ක්‍රියා මාර්ගවලට එළඹි බව සිහිපත් කරමින් විරෝධතාව ඉදිරිපත් කළ පිරිස පවසන්නේ රගර් ක්‍රීඩාව බේරා ගැනීමට ක්‍රීඩා ඇමැතිවරයාගේ මැදිහත්වීම අත්‍යාවශ්‍ය බවය.පාසල් රගර් සංගමයේ ඉහළම නිලධාරියකුගේ පාසලක ක්‍රීඩකයන් පසුගිය වසරේදී ව්‍යාජ සහතික සකස් කර කණ්ඩායමට ක්‍රීඩා කළ බව ඔප්පු වුවද එය යටපත් විය. වයසින් වැඩි එම ක්‍රිඩකයන් ගැන සාන්ත පීතර, සාන්ත තෝමස්, සාන්ත අන්තෝනි හා ත්‍රිත්ව විදුහල් පැමිණිලි ගොනු කළද ඒවාට ක්‍රියා මාර්ග නොගත් බවට චෝදනාවකි. කොළඹ තර්ස්ටන් හා ගල්කිස්ස විද්‍යා විදුහල් අතර තරගයේදී නීති විරෝධී ලෙස ප්‍රසාද ලකුණු ලබා දී විද්‍යා විදුහල තරගාවලියේ ‘ ඒ ‘ කොටසට ඇතුලත් කිරීම ගැන තර්ස්ටන් විදුහල පාසල් රගර් සංගමයට එරෙහිව අධිකරණයට ගියේය. පසුව අධ්‍යාපන අමාත්‍යාංශයේ ක්‍රීඩා අධ්‍යක්‍ෂවරයාගේ මැදිහත් වීමෙන් තර්ස්ටන් විදුහලට සාධාරණක් ඉටු වුවද ධර්මරාජ විදුහල ‘ බී ’ ශ්‍රේණියට වැටීම ගැන අධිකරණයට ගොස් ඇත. එමෙන්ම පාසල් රගර් කමිටුවේ සේවය කළ නොහැකි, පාසල් ගුරුවරුන් නොවන අය සිටීම මගින්ද ක්‍රීඩාවට අයුතු බලපෑම් ඇතිවී ඇතැයි තවත් චෝදනාවකි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101214</link>
    <topic>වෙළෙඳ සේවා ක්‍රිකට් සංගමය නොදැවී 100යි</topic>
    <author>වර්නන් ගුණසේකර</author>
    <content>වෙළෙඳ සේවා ක්‍රිකට් සංගමය (එම්.සී.ඒ.) මෙරට ක්‍රිකට් ක්‍රීඩාවේ වර්ධනය වෙනුවෙන් ඔවුන් ඉටු කළ සුවිශේෂී භූමිකාවට වසර 100ක් පිරීම ලබන පෙබරවාරි 15 වැනි දින අභිමානවත් ලෙස සමරයි.මේ සිය ශත වර්ෂයක ගමන් මෙහෙවර සමරනු සඳහා දෙස් විදෙස් කණ්ඩායම් සහභාගි වන ආරාධිත සුපර් එම්.සී.ඒ. විස්සයි 20 තරගාවලියක් හා සියවස් සංගීත ප්‍රසංගයක් පැවැත්වීමට සැලසුම්කොට ඇතැයි කොළඹ ඉන්ටකොන්ටිනන්ටල් හෝටලයේ පැවැති මාධ්‍ය හමුවකදී වෙළෙඳ සේවා ක්‍රිකට් සංගමයේ සභාපති මහේෂ් විජේවර්ධන මහතා කියා සිටියේ ය.ගෙවුණු වසර සියයක කාලය තුළ මෙරට ක්‍රිකට් ක්‍රීඩාවේ හිනිපෙත්තට ගිය බොහෝ ක්‍රිකට් ක්‍රීඩකයන්ගේ දක්ෂතා එළිදැක්වීමට වෙළෙඳ සේවා ක්‍රිකට් සංගමය සහාය වූ බව විජේවර්ධන මහතා මෙහිදී මතක් කර දුන්නේ ය.“ වෙළෙඳ සේවා ක්‍රිකට් සංගමය විසින් වාර්ෂිකව ප්‍රධාන පෙළේ තරගාවලි 7ක් සංවිධානය කරනු ලබනවා. ‘ඒ’ ශ්‍රේණියේ සිට ‘ජී’ ශ්‍රේණිය දක්වා තරගාවලි,මර්කන්ටයිල් සහ සාමාජික තරගාවලිය, ඕවර 40 තරගාවලිය සහ විස්සයි 20 තරගාවලිය ඒ අතර ප්‍රධානයි.අන්තර් ක්‍රිකට් පුහුණු පාඨශාලා ආරාධිත තරගාවලිය සහ සය සාමාජික කාන්තා ක්‍රිකට් තරගාවලිය මේ අතර ඉතා ජනපි‍්‍රයයි. තවද එම්.සී.ඒ.විසින් යටිතල පහසුකම් දියුණු කිරීමද අඛණ්ඩව සිදු කරනු ලබන කටයුත්තකි. 150 කට වැඩි ආයතනික සම්බන්ධය හේතුවෙන් නැගී එන ක්‍රිකට් තරු සඳහා රැකියා අවස්ථා ද සංගමය විසින් සළසා දී තියෙනවා. සෑම වසරකදීම දිවයින පුරා විහිදුණු පාසල් ජාලය තුළින් ඔවුන්ගේ හැකියාවන් ප්‍රදර්ශනය කිරීම සඳහා මේ අනුව දොර කවුළු විවෘත වනවා “ යැයිද විජේවර්ධන මහතා පැවසීය.ගෙවුණු ශත වර්ෂය පුරා එම්.සී.ඒ. හිමිකර ගත් ජයග්‍රහණ, ලැබූ ප්‍රශංසා බොහෝ ය. එනමුත් එයින් උදම් නොවී ක්‍රිකට් ක්‍රීඩාව තව තවත් දිරියෙන් ඉදිරියට ගෙන යාම සඳහා ඔවුන් නිරන්තරව කැප වේ. 2002 වසරේදී ක්‍රිකට් ඇකඩමියක් ස්ථාපිත කරන ලද්දේ එවන් කැපවීම තුළිනි. වත්මනේදී 140 වැඩි ශිෂ්‍යයින් පිරිසක් එහි පුහුණුව ලබන අතර ඔවුන්ගේ ඉදිරි ගමනට එය මහත් අස්වැසිල්ලකි. නොබෝදා පැසිපන්දු ක්‍රීඩා අංගණයක් ද ඔවුන් විසින් විවෘත කෙරිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101215</link>
    <topic>සර්වාන් යළි කොදෙව් පිලට එක් වෙයි</topic>
    <author>ඇන්ටිගුවා (ඒ.එෆ්.පී.)</author>
    <content>කොදෙව් ක්‍රිකට් පිලේ හිටපු නායක රාම්නරේශ් සර්වාන් ලෝක කුසලාන තරගමාලාවට නම් කළ අවසන් 15 දෙනාගේ කණ්ඩායමට ඇතුළත් කර තිබේ. 30 හැවිරිදි සර්වාන් පසුගිය වසර කොදෙව් පිලේ ශ්‍රී ලංකා සංචාරයෙන් ඉවත්කොට තිබූ අතර 2010 ජුනි මාසයෙන් පසුව ජාතික පිලට ක්‍රීඩා කළේ නැත.2007 ලෝක කුසලාන තරග මාලාවෙන් පසුව කොදෙව් පිලේ නායකත්වයට පත් වූ සර්වාන් එක් දින තරග 156 කදී ලකුණු 5098 ක් රැස් කර තිබේ.කොදෙව් පිලඩැරන් සැමි, ඒඩ්‍රියන් බැරත්, කාල්ටන් බෝ, සුලෙයිමාන් බෙන්, ඩැරන් බ්‍රාවෝ,ඩ්වේන් බ්‍රාවෝ, ශිවනාරින් චන්දර්පෝල්, ක්‍රිස්ගේල්, නිතිමා මිලර්, කීරන් පොලාර්ඩ්, රවී රාම්පෝල්, කේමර් රෝච්, ඇන්ඩ්‍රි රසල්, රාම්නරේශ් සර්වාස් සහ ඩෙවොන් ස්මිත්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101216</link>
    <topic>ආසියානු කුසලාන පාපන්දු තරග මාලාවේඉරාකය අර්ධ අවසන් පූර්ව වටයට</topic>
    <author>දෝහා (ඒ. එෆ්. පී.)</author>
    <content>උතුරු කොරියාව ගෝල් 1 – 0 ක් ලෙස පරාජයට පත් කළ පසුගිය ආසියානු පාපන්දු සූරයෝ වන ඉරාකය මෙවර ආසියානු පාපන්දු තරගාවලියේ අර්ධ අවසන් පූර්ව වටයට සුදුසුකම් ලබා ගැනීමට සමත් වූහ.මේ අතර තෙවරක්ම ආසියානු පාපන්දු කිරුළ දිනූ ඉරානය ගෝල් 3 – 0 ක් ලෙස එක්සත් අරාබි එමීර් රාජ්‍ය පරදවමින් මූලික වටයේ අපරාජිත කණ්ඩායම බවට පත් විය.මේ අනුව හෙට ඇරැඹෙන අර්ධ අවසන් පූර්ව තරග වටයේදී ඉරාකය ඔස්ට්‍රේලියාව සමග තරග වදින අතර ඉරානය දකුණු කොරියාව සමග තරග බිමට පිවිසෙනු ඇත.සත්කාරක කටාර් රාජ්‍යය ජපානය සමගත් උස්බෙකිස්තානය ජෝර්දානය සමගත් අර්ධ අවසන් පූර්ව වටයේදී තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101217</link>
    <topic>භානුක - යසෝධ ශතක ලබති</topic>
    <author/>
    <content>සංචාරක එංගලන්ත 19න් පහල කණ්ඩායම සහ ශ්‍රී ලංකා 19න් පහල කණ්ඩායම අතර ඊයේ (20) සරවනමුත්තු පිටියේදී ආරම්භ වූ දෙවැනි සිවුදින ටෙස්ට් තරගයේ පළමුව පන්දුවට පහරදෙමින් සිටින ශ්‍රී ලංකා පිල කඩුලු 5කට ලකුණු 372ක් රැස් කිරීමට සමත්විය.නායක භානුක රාජපක්‍ෂ ලකුණු 129ක් රැස් කිරීමට සමත්වූ අතර, යසෝධ ලංකා නොදැවී ලකුණු 132ක් ලබා ගත්තේය. දෙදෙනා අතර 3වැනි කඩුල්ලට ලකුණු 166ක සම්බන්ධතාවයක් ගොඩනැංවිණි.පන්දු යැවීමේදී ශිව් තකූර් ලකුණු 51කට කඩුලු 2ක් බිඳ දැමුවේය. අද තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101218</link>
    <topic>ලෝක කුසලානයට එංගලන්ත පිල නම් කෙරේ</topic>
    <author/>
    <content>මාස 10 ක් එංගලන්ත පිලෙන් ඉවත්ව සිටි කඩුලු රකින ක්‍රීඩක මැට් ප්‍රියර් එළඹෙන ලෝක කුසලාන තරගමාලාව සඳහා නම් කළ එංගලන්ත පිලට ඇතුළත් කර තිබේ.එංගලන්ත පිලඇන්ඩෲ ස්ට්‍රෝස්, ජේම්ස් ඇන්ඩර්සන්, ඉයන් බෙල්, ටිම් බ්‍රෙස්නන්, ස්ටුවර්ට් බ්‍රෝඩ්, පෝල් කොලින්වුඩ්, ඔයින් මෝගන්, කෙවින් පීටර්සන්, මැට් පි‍්‍රයර්, අජ්මාල් ශහ්ඩාඩ්, ග්‍රීම් ස්වාන්, ජේම්ස් ට්‍රෙඩ්වේල්, ජොනතන් ට්‍රෝ්ට්, ලූක් රයිට් සහ මයිකල් යාර්ඩි.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=s1101219</link>
    <topic>ඇෆ්ගනිස්තානයෙන් කාන්තා ක්‍රිකට් පිලක්</topic>
    <author>කාබුල් (ඒ. එෆ්. පී)</author>
    <content>වසර ගණනාවක් මුලුල්ලේ යුද්ධයෙන් පීඩා විඳින ඇෆ්ගනිස්තානයේ පළමු කාන්තා ක්‍රිකට් කණ්ඩායම තම කුළුඳුල් ජාත්‍යන්තර අත්දැකීම ලබා ගැනීමේ අදිටනින් පුහුණුවීම් කටයුතුවල නිරතවී සිටියි.හිස ආවරණය කරගත් ඇෆ්ගනිස්තාන ක්‍රීඩිකාවෝ ලබන පෙබරවාරි මාසයේ කුවේට් හිදී ඕවර විස්සයි 20 තරගාවලියකට සහභාගිවීමට නියමිතය.කාන්තා පිලට ක්‍රීඩිකාවෝ තෝරාගනු ලැබුවේ සති කීපයකට පෙර වුවත් ඔවුන් ඉතා මැනවින් දස්කම් අතරට පැමිණෙමින් සිටින බව ඔවුන්ගේ පුහුණුකාරිය ප්‍රකාශ කළා ය.“දක්ෂතා ඇති අය බහුලය. අවස්ථාවන් විතරයි අවශ්‍ය වෙන්නේ” පුහුණුකාරිය හාජ්රා සර්වාර් ප්‍රකාශ කළා ය.ක්‍රිකට් ක්‍රීඩාව මේ වනවිට ඇෆ්ගනිස්තානය පුරා ශීඝ්‍රයෙන් ජනප්‍රිය වෙමින් පවතී.නිල වාර්තා අනුව කාබුල් නගරයේ කාන්තාවෝ 600ක් පමණ ක්‍රිකට් ක්‍රීඩාවේ නිරත වී සිටිති. ඇෆ්ගනිස්තානු ක්‍රිකට් පාලක මණ්ඩලයේ අනුග්‍රහයෙන් පාකිස්තානයෙන් ගෙන්වනු ලැබූ පුහුණුකාරිනිය එරට ජාතික කාන්තා පිල පුහුණුකරමින් සිටින්නීය.ඇෆ්ගනිස්තාන කාන්තා පිලේ නායිකාව ලෙස කටයුතු කරනු ලබන්නේ 22 හැවිරිදි ඩයනා බරක්සාය විසිනි. ඇය කණ්ඩායමේ වේගපන්දු යවන්නියක ද වේ. ඇය සමඟ ඇගේ සොයුරියන් තිදෙනකු ද කණ්ඩායම වෙනුවෙන් ක්‍රීඩා කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=f1101212</link>
    <topic>තරම දැනගෙන ගමන ගියොත් වරදින්නේ නැහැ</topic>
    <author>සංවාද සටහන අමල් යශෝමන් ජයසිංහ සේයාරූ රක්ෂණ ශ්‍රියන්ත</author>
    <content>පසුගිය මහ මැතිවරණයේ දී එක්සත් ජනතා නිදහස් සන්ධානය නියෝජනය කරමින් පළමුවතාවට පාර්ලිමේන්තුවට පැමිණි වී. කේ. ඉන්දික මහතා දීර්ඝ කාලයක් පළාත් සභා දේශපාලනය තුළ කටයුතු කළ අතර ඔහුට පාරම්පරික දේශපාලන උරුමයක් ද හිමිව තිබේ. අද අලුත් මුහුණු විශේෂාංගයෙන් අප හා සංවාදයට එක් වන්නේ ඔහුය.* ඔබේ සම්පූර්ණ නම :-වේහැල්ල කංකානම් ගේ ඉන්දික ජමින්ද්‍ර* උපන් දිනය :1966 ජූලි මාසයේ 31* මවුපියන් :වී. කේ. ධර්මසේන (රාළහාමි) තාත්තා දකුණු පළාත් සභාවේ හිටපු උප සභාපතිවරයෙක්. අම්මා තමයි ජී. ඒ. මංගලිකා, අම්මා නියෝජ්‍ය කථානායක ආර්. එස්. පැල්පොල මහතාගේ නංගිගෙ දුව,* සහෝදර - සහෝදරියන් එහෙම?මල්ලිලා දෙන්නයි. නංගියි. ලොකු මල්ලි වී. කේ. සුජීව. එයා ප්‍රාදේශීය සභාවේ සභාපති නංගි හිමානි, ඔස්ට්‍රේලියාවෙ ඉන්නෙ. අනිත් මල්ලි දහම් එයා ගෙදර ඉන්නෙ.* ඔබ ඉගෙනුම ලැබූවේ?මාතර ශාන්ත මරියා කන්‍යාරාමයේ. පසුව ගාල්ල රිච්මන්ඩ් විද්‍යාලයේ උසස් පෙළ දක්වා ඉගෙන ගත්තා.* දේශපාලනයට පැමිණීමට පෙර?ව්‍යාපාර කටයුතු කළා. ඒ එක්කම ගොවිතැන තමයි රැිකියාවක් විදිහට සිදු කළේ.* විවාහකද?ඔව්. ඔව්* බිරිඳගේ නම කියන්න?චම්මිකා හෙට්ටිවත්ත. එයා ගාල්ලෙ, ගනේගොඩ.* එතකොට දූ දරුවන් එහෙම?එකම පුතා කවිත. පුතාට වයස අවුරුදු හතයි.* විවාහ වූයේ ප්‍රේම සම්බන්ධයකින් ද?නැහැ. යෝජිත විවාහයක්.* දේශපාලනයට ඔබ පිවිසෙන්නේ?මගේ තාත්තා වගේම බාප්පලා ගම් සභාවේ හිටපු ප්‍රධානියො. අපේ ජනාධිපතිතුමාගේ පියා. ඩී. ඒ. රාජපක්ෂ මහත්තයාගේ දේශපාලන ඇසුරේ සිටියෙත් මගේ සීයා සුවාරිස් අප්පුහාමි. එහෙමයි මමත් පිවිසියේ. තාත්තා 98 දී නැතිවුණා. ඒ අඩුව ජනතාවට නොදැනෙන්න මා 99 දී මැතිවරණයට ඉදිරිපත් වුණා. පළාත් සභාවට පත් වී 2003 දී ඇති වූ පුරප්පාඩුවකින් අමාත්‍ය තනතුරු ලබා කෘෂිකර්ම, වාරිමාර්ග, ධීවර ආදි විෂයයන් සම්බන්ධයෙන් උපරිම සේවයකට උර දුන්නා. වනිතා කටයුතු, නිවාස හා ඉදිකිරීම් ඇමැති ලෙසත් දකුණු පළාත් සභාවේ කටයුතු කළා.කියන්න සන්තෝෂයි, 2009 දී දකුණු පළාතේ වැඩිම මනාප ලබා හම්බන්තොට වැඩිම ප්‍රතිශතය ද ලබා ගත්තේ මමයි. අධ්‍යාපන සමූපකාර සංස්කෘතික කටයුතු ඇමැතිවරයා හැටියටත් කටයුතු කළා. 2010 දී පාර්ලිමේන්තු මැතිවරණයට ඉදිරිපත් වෙලා ජයග්‍රහණය කළා. අපේ ජනාධිපතිතුමාත් අපේ චමල් රාජපක්ෂ කථානායකතුමාත් මට මැතිවරණයට එන්න කියලා යෝජනා කළේ. මැදමුලන රාජපක්ෂ වලව්ව අපට අමුතු තැනක් නෙමෙයිනෙ. එහි කාටත් විවෘතයි වගේ ම අපටත් එහි ඇසුර නිබඳවම ලැබුණා.* හා පුරා කියා නවකයෙකු හැටියට පාර්ලිමේන්තුවට පිවිසෙද්දි ඔබට ඇති වූ හැඟීම කෙබඳු ද?විශේෂයක් කියල අමුතු දෙයක් ඇතිවුණේ නැහැ. මොකද වසර 9ක සිට ම පළාත් සභාවෙම විවිධ ඇමතිධූර හොබවලා හොඳ අත්දැකීම් සමුදායක් වගේ ම හොඳ පන්නරයක් ලබා තිබුණානේ. ඒකයි. අනික ජනාධිපතිතුමා පළාත් සභා සහ පාර්ලිමේන්තු සම්ප්‍රදාය කල් ඇතිව දැනුවත් කර තිබීමත් විශේෂයක්.* ඔබේ කලා කුසලතා කොහොමද?විශේෂයෙන් කිවයුත්තේ 70 දශකයේ ගීතවලට අදත්, හෙටත් මම ප්‍රියයි නිතරම අහනවා. අද කොහෙද තියෙන්නෙ ඒ කාලෙ වගේ සංගීත කලාවක්. 70 දශකයෙ සිනමාව සංගීතය, ගීතය, නාට්‍යය රසය අද නැහැනේ. මම සින්දු කියනවා පිරිස එක්ක එකතු වෙලා.* රඟපාලා එහෙම නැද්ද?ඇයි නැත්තේ පාසල් වේදිකාව මට හුරුයි. වේරම්බ වාතය, තවත් නාට්‍ය කිපයකම විවිධ චරිත මම නිරූපණය කළා. තුර්යවාදක කණ්ඩායමෙත් හිටියා. බේස් ඩ්‍රම්ස් වාදනය කළා. බාහිර ක්‍රියාකාරකම්වල නිරත වුණා. ශිෂ්‍ය නායක වුණා.* එතකොට ඔබේ ක්‍රීඩා කුසලතා එහෙම?පාපන්දු ක්‍රීඩාව, පිහිනීම් කළා. පළාත් මට්ටමින් මලල ක්‍රීඩා තරගවලින් ජය අරගෙන තියෙනවා. තෙවන ස්ථාන, ක්‍රීඩා තරඟවලට ඉදිරිපත් වුණා.* පාසල් ජීවිතයේ දී අමතක නොවන සිදුවීම් නැද්ද?ඇයි නැත්තේ. ඒ කාලය මතක් වෙනකොටත් සතුටක්. කිව්වාම මොකද, අක්කර 29 ක භූ®මියක පිහිටි පාසලක්නෙ. දඬුවම් හැටියට දෙල් ගෙඩියක් ඔලුවෙ තියන් වටේ දුවන්න වුණානේ.* ඒ ඇයි?අපේ එදා විදුහල්පතිතුමා තමයි සූරියආරච්චි මහත්මයා. අකුරට නීතියට වැඩ. අපි ඉන්නෙ පාසලේ නේවාසිකාගාරයේනෙ. ඉතින් ඔය කොස් දෙල් එහෙම අපි කොල්ලො කට්ටියක් ගිහින් හොරෙන් කඩනවා. විදුහල්පතිතුමාට හැම හොර බොරුවක් ම ටක් ගාලා අහුවෙනවා. කට්ටිය එක්ක කරපු වැරැද්දට මටයි දෙල් ගෙඩිය ඔලුවෙ තියන් දුවන්න වුණේ. එක දවසක් අපේ විදුහල්පතිතුමාගෙ වත්තෙ පුවාලු කෙසෙල් කැණක් කැපුවා. කපල අපි බෙදාගෙන කෑවා. ඒක විතරයි විදුහල්පතිතුමාට හොරා කවුද කියල අල්ලා ගන්ඩ බැරිවුණේ. පාසලෙන් පිට නොගිහින් ඔය ප්‍රාථමික පන්තියක ලොකර් එකක් අස්සෙ හංගල තියල වෙලාවට ගිහින් අපි කනවා.* තවත් ඒ වගේ වැඩ තියෙනවද?මාලුකාරයා එනවානේ, ඒ යකාට හොරෙන් අපි කට්ටිය එකතුවෙලා මාලු හොරෙන් උස්සන් ගිහින් පහළ ගෙදරකට ගිහින් දෙනවා. අනේ ඒත් උයලා අපට දෙන්නෙ කෑල්ලක්, දෙකක්, අපේ නේවාසිකාගාරෙ ළමුන් 304ක් හිටියා. එව්වා කලේ කොලු කාලෙනේ. නැත්නම් හොස්ටල් එකෙන් අපට කෑම බීම හොඳට ලැබෙනවානේ.* ඔබේ ජීවිතයේ අමතක නොවන සිදුවීම් සිහිපත් කළොත්?ජනාධිපතිතුමා මැතිවරණයට ඉදිරිපත්වන්න කිව්වා. බණ්ඩාරනායක මැතිනිය ලඟින් ම ඇසුරු කරන්න ලැබුණා. බැසිල් රාජපක්ෂ, චමල් රාජපක්ෂ මහත්වරුන් ගෙ සමීප ඇසුර ලබන්න භාග්‍යවන්ත වුණා.91 දී ගමේ අයගෙ ඉල්ලීම පිට ප්‍රාදේශීය සභා මැතිවරණයට ඉදිරිපත් වුණා. රෑ 2ට අස්සන් කළේ. එරමිණියායෙ පුහුණු මධ්‍යස්ථානයේ දී. සාමාන්‍යයෙන් අපි ගොවිතැන් බත් කරල කතරගම දේවතාවුන් වහන්සේට පූජා කරන්ඩ යන්ඩ පහුවෙනිදා පාන්දර සුදානම් වෙලා හිටියෙ.ඉතින් පසුදා කතරගම ගියා. මෙන්න කෝල් එකක් ආවෙ නැද්ද නාමයෝජනා මට නැහැ කියලා. මා කම්පා වුණේ නැහැ අනික් තරඟකරුවන් 20 දෙනාටම වාහන වලින් හැම අතින් ම උදව් දීලා මං සහයෝගය දුන්නා. ඒ විදිහට උදව්වට ගිහින් එද්දි මහ රෑ මා එක්කම මගේ වාහනේ පෙරළිලා රෝද හතර උඩට හිටියා. මම ම ආපහු වාහනේ හරි පැත්ත පෙරළලා එළවගෙන ගෙදරට ආවා. කිසිම අනතුරක් නැහැ. ඕවා තමයි වුණේ.* ආගම දහම පිළිබඳ හැඟීම?මම බෞද්ධාගමේ, පින්කම් කරනවා. අවශ්‍ය තැනට උදව් උපකාර කරනවා. අම්බලන්තොට වගේ ම බොහෝ නායක හිමිවරුන්ගේ සමීප ඇසුර ලබනවා.* ඔබේ දේශපාලන ගුරුවරයා?මගේ තාත්තා. ඒ වගේ ම අතිගරු ජනාධිපතිතුමා ගේ චමල් රාජපක්ෂ මැතිතුමා ගේ ගුරු හරුකම් නිසයි මට මේ ගමන එන්න ලැබුණේ. එය මහා ආශිර්වාදයක් වුණා.* දේශපාලන දිවියේ ඔබ අදහන දර්ශනයක් තිබේ ද?මා අදහන දේ මා දකින දේ මෙච්චරයි. තමන්ගෙ තරම දැනගෙන ගමන යාමයි ඉතාම නිවැරැදියි.* ඔබ ඔබගේ ජීවිතය දකින්නේ?ජීවිතය ඉතා සැහැල්ලුවෙන් මා දකින්නේ, ලොකු බලාපොරොත්තු එහෙමට නැහැ. එක පුතානෙ ඉන්නෙත්, විමෝදයෙන්, සතුටෙන් තමයි ඉන්න කැමති. මිතුරන් රැසක් ම ඉන්නව. ඥාතිවරුන් සමගත් මිතුරන් සේ අපි එකමුතුයි.* විනෝදාංශ එහෙම තියෙනවද?මං හරිම ආසයි වනාන්තරේ ඇවිදින්න. සොබාදහමේ අපූර්වත්වය නිදහසේ රස විඳින්න, කුරුලු කිරිල්ලන්ගේ, ඇලේ, දොලේ හඬ අහන්න ආසයි. ඉඩ කඩ ලැබෙන වේලාවට යනවා.* කියන්න ඔබේ දේශපාලන අරමුණු?මගේ විශේෂ අරමුණ තමයි තාත්තාගේ ප්‍රතිපත්ති ආරක්ෂා කරමින් ජනතාවට මාගේ උපරිම සහය, උපකාරය, සේවය දක්වන්න. කාගෙන්වත් දොසක් අහන්නෙ නැතිව කටයුතු කරන්න. ලොකුම උවමනාව, හරිදේ කරල ජනතාව මාව ප්‍රතික්ෂේප කලදාට ගමට ගිහින් පාඩුවේ ඉන්නයි. වැරදි ලේබල් ගහගන්න කැමතිම නැහැ.* ඔබ – ඔබව දකින්නේ කෙබඳු ආකාරයට ද?මම සංවේදී මනුස්සයෙක්. දුක දැනෙන හිතක් තියෙනවා. දුක්බර දේවලට මුහුණ දීමට නම් අපහසුයි. සංවේදී නැති පුද්ගලයන්ට ජනතාව අතර වැඩිකල් රැඳී ඉන්න බැහැ. එයයි මගේ විශ්වාසය. ඉල්ලන ඉල්ලීම් හැකි උපරිමයෙන් ඉටු කරන නිසාත් ජනතාව මා හා සමීප නිසාත් මේ ගමන එන්න ලැබුණේ.* කවුරුන් හෝ ඔබේ සිත රිදවුවොත්?එකක් කියන්නම්, මගේ ඇසුරට ආ කෙනෙක් ලේසියෙන් මගෙන් දුරස්වන්නේ නැහැ. මට කෙනෙක් ව දුරස් කරන්න උවමනා වුනොත් මා දුරස් කර දමනවා. හැබැයි පිහිටක් උවමනා වූ විට පිහිට වෙනවා. යළි මගේ ඇසුර ඔහුට දෙන්නේ නැහැ.* ඔබ වඩාත් දුක් වූ දවස මතක ද?මගේ තාත්තා නැති වුණු දවස. තාත්තා 66න් නැතිවුණේ. එක දවසක්වත් මට ගහල නැහැ. පාසල් වියේ දී නිවාඩු කාලෙට තමයි ගෙදර වැඩිපුර ඉන්නේ. තාත්තාගෙන් ජීවිතයට බොහෝ දේ ලැබුණා. මගේ අම්මා තවමත් ඉන්නවා.* වඩාත් සතුටු වූ දවසක් කියන්න?පළමුවරට පළාත් සභා මැතිවරණයේ දී ලැබූ ලොකු ජයග්‍රහණය, බොහෝ බාධක අපහසුතා අභියෝග මැද්දෙන් හම්බන්තොට වැඩිම ඡන්දයෙන්, වැඩිම මනාපයෙන් ජයග්‍රහණය කළා. ඒ සතුට අමතක නැහැ.* ඔබේ කැමතිම ආහාරය?පොල් සම්බෝල එක්ක බත්, වම්බටු - බටු - වට්ටක්කා - බණ්ඩක්කා ගමේ එලවළුවලට ආසයි.* ඔබ වඩාත් ම ආදරය කරන්නේ කාටද?මගේ පුතාට – කවිතට. ඒත් මං එයාට මගේ ආදරය පෙන්වන්නෙ නැහැ. මොකද වැඩි කාලයක් මං පිට ඉන්නෙ. එහෙම වුණා ම පුතාට දුක වැඩියෙන් දැනේවි කියලා. මං එයා ලඟට ගියාම එන කෝල් පවා එයා කට් කරල දානවා. මං වැඩකට පිටවෙලා යයි කියලා. දැන් මගේ නෝනත් එක්ක පුතා ඉන්නෙ. මගේ ජීවිතයම පුතයි.* විදෙස් සංචාර එහෙම තියෙනවාද?අපොයි 89 මාර්තු 5 වනදා ජවිපෙ හින්දා මරණ බයටම ජීවිතය බේරා ගන්ඩ ඕන වෙලා මාස දහය හමාරක් රුසියාවෙ ගිහින් උන්නා. උන් කොල්ල කාලා ගිනි තියල අපව විනාශ කළා. පසුව පුද්ගලික සංචාරයක් ගියා. ඉතාලිය, ජර්මනිය, ප්‍රංශය, ස්විඩනය, ඩෙන්මාර්ක්, ඇසැම්බර්ග් ආදි රටවල් 12ක සංචාරය කළා. නිල සංචාර හැටියට ගිහින් ඉන්දියාව, තායිලන්තය, මලයාසියාව රටවල අත්දැකීම් ලැබුවා.* ලග්නයතුලා* ඡ්‍යොතිෂය විශ්වාසය කොහොමද?විශ්වාස කරනවා. ඒත් මරු සිටින දිශාව බලන්නෙ නැහැ.* ඔබට කියන්න ඇතිදේ මොනවාද?විශේෂයෙන් කියන්න ඕනේ රටේ පිනට පහළ වූ සැබෑ නායකයෙකු අද රට පාලනය කරන්නේ. යුද්ධයට නිසි විසැඳුම් දී මව්බිම රැකදී බිය සැක දුරු කළා සේ ම ජනාධිපතිතුමාට ඊළඟ සැබෑ උවමනාව මේ රට සංවර්ධනයෙන් පෝෂණය කිරීමටයි. එය එතුමාට පමණක් කළ නොහැකියි. අප හැම දෙනාගේ ම කැපවීම එතුමාගේ අරමුණ වෙනුවෙන් ලබා දිය යුතුයි. දැන් සජිත් ප්‍රේමදාස මහත්තයා බලය ඉල්ලන්නෙ එයාට වඩා ජ්‍යෙෂ්ඨයෝ, ප්‍රවීණයෝ රැසක් ම ඔහුට ඉදිරියෙන් සිටිය දී. මගේ හැඟීම ඔහු තවත් පන්නරය ලැබිය යුතු ව තිබෙන බවයි. නාමල් රාජපක්ෂ මහත්තයා මනා දේශපාලන පසුබිමක සිට කුඩා වියේ සිට උස්මහත් වුනේ. දක්ෂයෙක්, විනිවිදභාවය ඇති සාමාන්‍ය ජනයාට සමීපකම් ඇති තරුණයෙක්. ඉතින් මේ රට ගොඩනැගීමට සුදුසු කාලය දැන් නිදහස්ව තිබෙනවා. ජනාධිපතිතුමාට කැප වී කටයුතු කිරීමයි මේ අවස්ථාවේ දී කළ යුත්තේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=f1101213</link>
    <topic/>
    <author/>
    <content>පසුගියදා අවසන් වූ 2010 ජාතික නාට්‍ය උළෙල, නාට්‍ය උත්සව ඉතිහාසයේ නවාංග රැසක් හඳුන්වාදුන් නාට්‍ය උළෙලකි. තවමත් වේදිකාව හා ගැටෙන නාට්‍ය අධ්‍යක්‍ෂකවරයෙක් හා රංගන ශිල්පියෙක් නාට්‍ය අනුමණ්ඩලයේ සභාපතිත්වයට පත්වීම මෑතකදී ඇති කළ වෙනස්කම් කෙරෙහි බලපෑ බව ශි‍්‍රයන්ත මෙන්ඩිස් මහතා දක්වන අදහස් අනුව පෙනීයයි. නාට්‍ය කලාවේ අභිවෘද්ධිය සඳහා ඉදිරියේදී ඇති කිරීමට අදහස් කරන ක්‍රියාමාර්ග පිළිබඳ හා වත්මන් අභියෝග පිළිබඳ ඔහු “රඟසොබා” හා දැක්වූ අදහස් ආශ්‍රයෙන් පහත ලිපිය සකස් කෙරිණි.සරදාකාශයට පිපෙන්නට වෙරදරන නැවුම් තාරකා ඉඟි කරන හෝරාව එළිපත්තේ සිට මෙම ආදරණීය සටහන තබන්නේ ඉමහත් සතුටකින්! එලඹෙනවා නියතයි, මම කීවා පෙරදිනක කරලියේ වසන්තය. නියතවම මගේ බස මුසාවක් නොවේ. ඒ වසන්තය පෙරඹරින් උදාවන බව සක්සුදක් සේ පැහැදිළියි.විවිධ හැලහැප්පීම් මතින් දශක ගණනාවක් ගමන් කළ සමාජය අද වන විට නිසල නිල් දිය විලක වේශය ලබා තිබෙනවා. කොළ හැලූ ගස් අතු ඉතිලා අලුතින් මල්ඵල නඟන කාලයයි මේ. වසන්තයේ පිපුණු සියලු මල් සිවිල් යුද්ධය සහ සිත් පිත් නැති වානිජ ආර්ථිකය ඩැහැගෙන ගියත් වසන්තය ගෙනයන්න කාටවත් බැහැ. අලුතින් හිතන අලුත් පරිකල්පනයන්ට හෙට දවස සූදානම්. නූතන සමාජ ප්‍රවාහය තියුණු ලෙස ග්‍රහණය කර ගන්නා නාට්‍යකරුවන් වෙනුවෙන් ඒ දිනය පෙරමඟ බලනු ඇත.වානිජවාදී සමාජ සාරධර්මයන්ට කොටු නොවී විශ්ව ගම්මානයේ විශ්ව නාට්‍යකරුවන් ඇසුරු කරමින් විවෘත සමාජ සංඝටනයන් ඬර්භීතව විච්ඡේදනීය කිරීමට අපේ පරපුරට සංවේදීව අවි දැරීමට කාලයයි මේ. විවිධ මතවාදවල එල්බ ගනිමින් වේදිකාවේ අර්බුද ගැන තවත් කථා කරමින් කාලය කා දැමිය යුතු නැහැ. පසුගියදා 2009 රාජ්‍ය නාට්‍ය උළෙලේ හොඳම නාට්‍ය වූ රාජිත දිසානායක නාට්‍යකරුවාගේ “ආපසු හැරෙන්න බෑ” වේදිකා නාට්‍යය කණ්ඩායම 22 වෙනි ජාත්‍යන්තර පරීක්‍ෂණාත්මක කයිරෝ නාට්‍ය උළෙල නියෝජනය කළා. නොඅනුමානවම ඔවුන් එයින් අලුත් අත්දැකීම් ලබන්නට ඇති. අප ජාතික නාට්‍ය අනුමණ්ඩලය හැටියට උත්සාහ කරන්නේ මෙවන් අවස්ථා තව තවත් වැඩිදියුණු කර ගැනීමටයි.ප්‍රවීණ මෙන්ම අංකුර නාට්‍යකරුවන් නව නාට්‍ය නිර්මාණ රැසක් බිහිකිරීමට ගන්නා උත්සාහ පිළිබඳව කනින් කොනින් අසන්නට ලැබෙනවා. ඔවුන් අතර ජයලත් මනෝරත්න, බන්දුල විතානගේ, රාජිත දිසානායක, ධර්මපි‍්‍රය ඩයස්, සුජීව පි‍්‍රයලාල්, සරත් කුලංග, අජිත් මෙන්ඩිස් සහ මෙම ලියුම්කරු ද ඒ අතර සිටිනවා. ඇත්තටම මෙය කරලියට ඉතා සුබදායක පණිවුඩයක්. ප්‍රශස්ථ කලාවක් සඳහා සියලු ආර්ථික දුක් වේදනා සියල්ල සමනය නොවූවත් ඔවුන් ඔවුන්ගේ අභියෝග ජය ගනු ඇත. කරළිය හැර ගිය සහෘද ප්‍රේක්‍ෂකයා යළි අසුන්ගත කරනු ඇත.නාට්‍යකරුවන් ඉදිරියේ ප්‍රශ්න පැන නැඟුණේ අද ඊයේ නොවේ. ලාංකික කරළිය මේ තාක් දුර පැමිණියේ දහසකුත් එකක් කරදර මධ්‍යයේයි. විමල් දිසානායකයන්ගේ “ජෝන් ද සිල්වා සහ සිංහල නාට්‍ය” කෘතියේ මෙසේ සඳහන් කරනවා.“නාට්‍යකරුවෙකු වශයෙන් ජෝන් ද සිල්වාට නොයෙක් දුෂ්කරතාවයන්ට මුහුණ දීමට සිදුවිය. ඔහුගේ නාට්‍ය ව්‍යාපාරය කඩාකප්පල් කිරීමට ඊර්ෂ්‍යාවෙන් මඩින බොහෝ දෙනා මාන බැලූහ. ඇතැම් විට සිය නාට්‍ය කණ්ඩායමට අයත් කලාකරුවෝ අන් අය පැහැර ගන්නා ලැබූහ. නූර්ති යුගයේ පටන් නාට්‍ය කලාවේ පැවැත්මට බොහෝ බාධක එල්ල වූ බව මෙයින් පැහැදිලි වේ.1956 වර්ෂයේ “මනමේ” බිහිවීම සිංහල නාට්‍ය කලාවේ තීරණාත්මක යුගයක ආරම්භය බව අප කවුරුත් පිළිගන්නා කරුණක්. මේ නිසා විවිධ කල්ලි ඇතිවුණා. ආකෘතිය සහ අන්තර්ගතය ගැන සංවාද ඇතිවුණා. සුගතපාල ද සිල්වාගේ “බෝඩිංකාරයෝ” එහි ප්‍රතිඵලයක් හැටියටයි මා දකින්නේ. නමුත් එම ගැටුමේ නියම ප්‍රතිඵලය වූයේ 1961 දී ශෛලීගත නාට්‍ය සම්ප්‍රදායේ විශිෂ්ටතම නාට්‍ය ලෙස “සිංහබාහු” බිහිවීමයි. නාට්‍ය මතවාද අතරින් නාට්‍ය තුළින්ම ගැටුම අත්‍යාවශ්‍යයි. නාට්‍ය කියන්නේ ගැටුමටම තමයි. ජෝර්ජ් බර්නාඩ් ෂෝ ප්‍රකාශ කළ පරිදි “හැම නාට්‍යයකම ඝට්ටනයක් විද්‍යමාන විය යුතුයි. එය අවසානයේ සමඟි සන්ධානයක් හෝ විලෝපයක් විය හැකියි! එහෙම ඝට්ටනය අත්‍යවශ්‍යය. ඝට්ටනය නැති තැන නාට්‍යයක් ද නැත.”මට දැනෙනවා පසුගිය කාලවල සමහර අංකුර නාට්‍යකරුවන් තෝරාගත් වස්තු විෂයන් අපගේ සමාජයට පිටස්තර හා ආගන්තුක වූ බව. ලිංගික ප්‍රශ්න නාට්‍යමය ලක්‍ෂණයන්ගෙන් පරිබාහිරව කළ සාකච්ඡාවට නිවැරදි මාර්ගයක් නොලැබුණු බව මාගේ මතයයි. එය සමහර ප්‍රේක්‍ෂකාගාර කරළිය කළකිරවීමට පවා හේතු වුණා.නාට්‍ය කලාව තුළ ශක්තිමත් මූල්‍යමය පදනමක් තිබිය යුතු බව අප තේරුම් ගත්තේ මීට දශක ගණනාවකටම පෙර සිටයි. එවකට බලයේ සිටි රජයන්ට අප මැසිවිලි නැගුවත් එය ක්‍රියාත්මක නොවූයේ අපගේ අවාසනාවට විය හැකියි. නමුත් මෙවර නාට්‍ය තරගකරුවන්ගේ මූල්‍යමය ත්‍යාගයන් ශක්තිමත් කිරීමට අප ගත් උත්සාහය සාර්ථක වූයේ දැවැන්ත කාර්යයක ප්‍රතිඵලයක් ලෙසයි.වෙනත් වර්ධනය කරන ලද මූල්‍යමය ත්‍යාගවල වටිනාකම මෙසේ සටහන් කිරීමට සිත් වූයේ නාට්‍ය කලාවට අර්ථිපතීන් තව තවත් ගෙන්වා ගැනීමට අපට ඇති හැකියාව පිළිබඳව උත්සාහයක් ගැනීම සඳහාය. එය හෙට දින නාට්‍ය කලාවට ශක්තියක් වනු ඇත.මෙතෙක් රු. 15000 ක් ව තිබූ මුදල් ත්‍යාගය රු. 25,000 දක්වා ද, රු. 25000 ක්ව තිබූ මුදල් ත්‍යාගය රු. 50000 දක්වා ද, රු. 50000 තිබූ මුදල් ත්‍යාගය රු. 100000 දක්වා ද වර්ධනය කර ගැනීමට අපට හැකිවුණා. එය නාට්‍ය කලාවේ විශාල ජයග්‍රහණයක්. 2011 ජාතික නාට්‍ය උළෙලේ හොඳම නාට්‍ය නිර්මාණය කරන නිර්මාණකරුට අලුත් නට්‍ය නිර්මාණයක් කිරීමට මූල්‍යමය ආධාරයක් ලබා දීමට ද ජාතික නාට්‍ය අනුමණ්ඩලය බලාපොරොත්තු වෙනවා.නාට්‍ය කලාව සඳහා කෙරෙන එතෙර ශිෂ්‍යත්වයන් ද සම්මානනීය සහභාගිත්වයන් ක්‍රමවත්ව සිදුකිරීමට ද නාට්‍ය හා රංග කලාව පිළිබඳව එතෙර මෙතෙර විද්වතුන්ගේ සහයෝගය ලබාගැනීමට ද අප වැඩපිළිවෙළක් සැලසුම් කොට තිබෙනවා. උතුර දකුණ යා කරන මිත්‍රත්වයේ පාලමට නාට්‍ය කලාව තුළින් එහා මෙහා ගෙන යා හැකි දේ බොහෝයි. මෙය ප්‍රයෝජනයට ගෙන 2011 ජාතික නාට්‍ය උළෙල තව තවත් ශක්තිමත් කරනු ඇතැයි අප විශ්වාස කරනවා. ලාංකීය නාට්‍ය කලාව වෙනුවෙන් වේදිකාව මත ලේ කඳුළු දහඩිය හෙලූ විශිෂ්ට නාට්‍යවේදීන් 07 දෙනෙකුට ද ද්‍රවිඩ නාට්‍යවේදීන් තුන්දෙනෙකුටද මෙවර ජාතික නාට්‍ය උළෙල අප වෙන්කරනු ලැබුවා. එසේ කළේ ඔවුන් මෙම ප්‍රේමණීය දැව ගොඩට දැක්වූ සෙනෙහස, ආදරය හා ගෞරවය නිසාමයි.මෙවර ජාතික නාට්‍ය උළෙලේ දී අප අලුත් විශිෂ්ට සම්මානයක් ප්‍රදානය කරනු ලැබුවා. “නාට්‍ය කීර්ති” නමින් නම් කරන ලද එම සම්මානය වේදිකාවට විශිෂ්ට සේවයක් කළ නාට්‍යවේදියෙකුට ජීවිතයේ එක් වරක් ලැබෙන සම්මානයක්. ඒ සඳහා මෙවර අප තෝරාගත්තේ වේදිකාවට විශිෂ්ට සේවයක් කළ ජේ. එච්. ජයවර්ධන නාට්‍යවේදියා සහ ද්‍රවිඩ නාට්‍ය කලාවට සේවයක් කළ ෆ‍්‍රැන්සිස් ජෙනම් නාට්‍ය වේදියාවයි. මේ සමඟ ඔහුට හෝ ඇයට රු. 50000/- මුදල් ත්‍යාගයක් ද ලබා දෙනවා. මෙය සෑම වසරකම ක්‍රියාත්මක වන යාවජීව සම්මානයක්.අද අප ඉදිරියේ අභියෝග රැසක් තිබෙනවා. විශ්ව සාධනීය ලක්‍ෂණයෙන් පෝෂිත වූ ප්‍රේක්ෂකයාට සාධාරණීය බිහිකිරීමට රුකුල් දීම, නළු නිළියන් ඇතුළු වේදිකා ශිල්පීන්ගේ වෘත්තිය අයිතිවාසිකම් සුරක්‍ෂිත කිරීමට කටයුතු සිදුකිරීම වැනි දේ ඉන් මූලිකයි. තිස්හතර වසරක් ඉක්මවා අදටත් වේදිකාවේ සක්‍රිය වන නාට්‍යකරුවෙකු වශයෙන් ඒ සඳහා මම මාගේ උපරිම කැපවීම ලබා දෙනවා. එය මා දකින්නේ අනාගත පරපුර වෙනුවෙන් කරන වගකීමක් ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=f1101214</link>
    <topic/>
    <author/>
    <content>කොළඹ සහ දකුණු ලක තම නිජබිම අවට පාසල් කීපයකදී මූලික අධ්‍යාපනය ලැබූ බන්දුල විතානගේ හට වේදිකා නාට්‍ය කලාව පිළිබඳ මුල්ම අත්දැකීම ලැබෙන්නේ අම්බලන්ගොඩ ධර්මාශෝක විද්‍යාලයෙනි. එසේම ඔහු සක්‍රීය ලෙස වේදිකා නාට්‍ය කලාවට අවතීරණය වන්නේ 1963 වසරේ දී කොළඹ විශ්ව විද්‍යාලයේදී ය. එදිරිවීර සරච්චන්ද්‍රයන්ගේ මඟපෙන්වීම සහ උපදේශකත්වය මත පී. වැලිකල නිෂ්පාදනය කළ “රත්නාවලී” නාට්‍යය බන්දුල ප්‍රථම රංගන දායකත්වය සැපයූ නිර්මාණයයි.1965 දී “මේඝ ඝර්ජනා” තුළින් නාට්‍ය නිෂ්පාදකයකු වූ හේ 1971 දී රාජ්‍ය නාට්‍ය උළෙල සඳහා ඉදිරිපත් කළ “ගංගාවක්, සපත්තු කබලක් හා මරණයක්” පේ‍්‍රක්ෂක, විචාරක ප්‍රසාදය ඉහළින්ම ලැබූ සාර්ථක නිර්මාණයකි. සයිමන් නවගත්තේගම රචනා කළ එම නාට්‍යය, එම උළෙලේදී හොඳම නිළිය සහ හොඳම වේදිකා සැරසිලි සඳහා සම්මාන දිනා ගැනීමට සමත්විණ. නාට්‍ය ක්ෂේත්‍රයේ දැවැන්තයන් රැසක් අධ්‍යක්ෂණය කරමින් 1974 දී බන්දුල විසින් වේදිකාවට ගෙන එන ලද “බෙකට්” දේශපාලන තේමාවක් රැගත් දැවැන්ත නිෂ්පාදනයකි.පරිවර්තනයක් වූ එම නිර්මාණය එහි මුල් නිෂ්පාදනය හා සැසැඳු කළ මුල් කෘතිය මෙන්ම සාර්ථක නිෂ්පාදනයක් වූ බව විචාරක මතයයි.ෂේක්ස්පියර් නාට්‍ය සාහිත්‍ය බහුල ලෙස පරිහරණය කොට ඉන් ලද නොමද ආශ්වාදය සිංහල ප්‍රේක්ෂක ජනයා හට තිළිණ කොට දීමේ ආධ්‍යාශයක් බන්දුල විතානගේ තුළ පහළ වූයේ මෙම සමයේදී ය. ඒ “පාන්කිරිත්තා”, ‘’අහස්ගව්ව‘’, “පෙම්බර මධු” වැනි චිත්‍රපට වල රංගධරයකු ලෙස ඔහු කටයුතු කළ අවධියයි. එහිදී ෂේක්ස්පියර් නාට්‍ය පිළිබඳව යෙදුනු කථෝපකථනයක ප්‍රතිඵලයක් ලෙස ටෝනි රණසිංහ ප්‍රධාන චරිතය සඳහා යොදා ගනිමින්, බන්දුල “වැනීසියේ වෙළෙන්දා” සාර්ථක මෙන්ම දැවැන්ත නිෂ්පාදනයක් ලෙස වේදිකාවට ගෙන එන්නේ 1980 දීය.මුල් කාලීන ඉංගී‍්‍රසි බසින් ලියැවුණු, ඉංගී‍්‍රසි සාහිත්‍යයේ ගැඹුරු නාට්‍ය කෘතීන් බැව් ප්‍රකට කළ ෂේක්ස්පියර් නාට්‍ය පරිවර්තනය ඉතා අසීරු කටයුත්තක් ව තිබියදී එය සාර්ථක ලෙස ජය ගනිමින් බන්දුල විතානගේ නිෂ්පාදනය කළ වැනීසියේ වෙළෙන්දා වසර 13 කින් පසු නැවතත් සිංහල වේදිකාව අතික්‍රමණය කළ ටෝනි රණසිංහයන්ගේ සජීවී රංගන ප්‍රතිභාව එකල ප්‍රේක්ෂකයන් හමුවේ පෑ ඉතා සාර්ථක නිෂ්පාදනයක් විය.එකී නාට්‍යයේ සාර්ථකත්වය මත, ටෝනි රණසිංහයන් හා එක්ව 1988 දී නිර්මාණය කළ “දොළොස් වැනි රාත්‍රිය” බන්දුල ගේ ඊළඟ ෂේක්ස්පියර් නාට්‍ය ය විය.ඊට අමතරව 2006 දී ඔහු අතින් ෂේක්ස්පියර්ගේ “මැක්බත්” පරිවර්තනය විය. 1980-90 දශක වලදී තවත් සාර්ථක නාට්‍ය කීපයක් බන්දුල විතානගේ විසින් වරින්වර සිංහල වේදිකාව වෙත තිළිණ කරන ලද්දේ ය. සෙනෙහෙබර ඩොලී, “හිරුදහස”රෝමය ගිනි ගනී” සහ “සිකුරු සැණකෙළි” එකී නිර්මාණයන් වේ.සිංහල සිනමාවේ ඉතා වැදගත් නිර්මාණ ලෙස විචාරක සම්භාවනාවට පාත්‍ර වූ චිත්‍රපට කීපයක් සමඟ සිනමා නිර්මාණ 10 කට හේ රංගනයෙන් දායක විය. වසන්ත ඔබේසේකරගේ “වෙස්ගත්තෝ” සහ පතිරාජ එල්. එස්. දයානන්ද ගේ “ජෝඩු වළලු” බන්දුල සහය අධ්‍යක්ෂවරයකු ලෙස දායක වූ නිර්මාණ වේ.රූපවාහිනිය මෙරටට හඳුන්වා දුන් මුල් අවධියේ ම ජාතික රූපවාහිනී සංස්ථාවට අනුයුක්තව විදෙස් ශිෂ්‍යත්ව මගින් එම විෂයය පිළිබඳ ප්‍රාමාණික දැනුමක් සහ පුහුණුවක් ද ලබා රූපවාහිනි ක්ෂේත්‍රයට අවතීරණය වූ බන්දුල “බුමුතුරුණු” සහ අසල්වැසියෝ ප්‍රධාන ටෙලි නාට්‍ය රැසක් බිහි කළේය. එසේ ම ටෙලි නාට්‍ය රැසකට රංගනයෙන් ද දායක විය.1965 සිට මේ දක්වා කාල පරාසය වසර 45 ඉක්මවයි. එකී කාල සීමාව තුළ සිංහල වේදිකා නාට්‍යය, ගුවන් විදුලිය, සිනමාව සහ රූපවාහිනිය ඔස්සේ ඔහු අප වෙත පුද කළ දායකත්වය අභිනන්දනයට පාත්‍ර විය යුතු වන්නේ ය. විශේෂයෙන්ම සිංහල නාට්‍ය ප්‍රෙක්ෂකයා හට ෂේක්ස්පියර් නාට්‍ය සාර්ථක ලෙස හඳුන්වා දුන් පුරෝගාමී කලාකරුවා බන්දුල විතානගේ බැව් අවිවාදිත ය.සුගතපාල ද සිල්වා නාට්‍යකරුවාණන්ගේ “තුරඟ සන්නිය” නම් වූ නාට්‍යයෙහි බන්දුල ඉදිරිපත් කළ රංගනය ඉතා සාර්ථක විය. ඔහු වේදිකාවට තිළිණ කළ “ගංගාවක්-සපත්තු කබලක් සහ මරණයක්”, “බෙකට්”, “වැනීසියේ වෙළෙන්දා”, “සෙනෙහෙබර ඩොලී” සහ “රෝමය ගිනි ගනී” සිංහල වේදිකාව එකලු කළ විශිෂ්ට නිෂ්පාදන වේ. ගුවන් විදුලියේ සහ පසුකාලීනව රූපවාහිනි මාධ්‍යයේ ද ඔහු පෑ දස්කම් එබඳුම වේ. මේ, කලාවේ සතර ක්ෂේත්‍රය තුළ ඔහු පෑ පෙළෙහරෙහි පිය සටහන් කීපයක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>21</day>
    </date>
    <link>http://www.dinamina.lk/2011/01/21/_art.asp?fn=f1101215</link>
    <topic>දැදුරු ගං නිම්නයේ සශ්‍රීක මිටියාවත හලාවත</topic>
    <author>සටහන් - චතුරිකා ගමගේ  ඡායාරූප - ප්‍රසාද් පූර්ණමාල්</author>
    <content>හලාවත, වොලිබෝල් ක්‍රීඩාවත් සමඟ නිරන්තරයෙන් කියවෙන නාමයකි. දක්ෂ ක්‍රීඩක ක්‍රීඩිකාවන් රැසක් බිහිකර ජාත්‍යන්තරයට ගෙන යාමට හැකි වු නිසා අදටත් හලාවත ප්‍රදේශය ක්‍රීඩාවට බොහෝ ජනප්‍රිය ය. එම ජනප්‍රියත්වයෙන් බබළන හලාවත වයඹ පළාතට අයත් පුත්තලම් දිස්ත්‍රික්කයේ ප්‍රධාන බල ප්‍රදේශයකි.2010 වසර හලාවත ප්‍රාදේශීය සභා බල ප්‍රදේශයට සුවිශේෂී වසරක් වූ අතර ආර්ථික සංවර්ධන අමාත්‍යාංශයේ ජාතික සවිය ගම නැඟුම වැඩසටහන යටතේ මාර්ග සංවර්ධන සඳහා දෙකෝටි පනස් නව ලක්ෂයක පමණ විශාල ප්‍රතිපාදන ප්‍රමාණයක් ප්‍රාදේශීය සභාවට හිමි විය.මීට අමතරව පෙර සවි ඇතුරුම් ගල් ව්‍යාපෘති රාශියක් ද බලප්‍රදේශය පුරා ක්‍රියාත්මක කිරීමට සභාව කටයුතු කළේ ය. පුත්තලම දිස්ත්‍රික්කයෙන් එම ව්‍යාපෘතිය සාර්ථකව නිම කර ඇත්තේ හලාවත ප්‍රාදේශීය සභාවයි. කසළ ප්‍රශ්නයට විසඳුමක් ලෙස මිලියන 10ක පමණ වියදමින් ඉදිකරන ලද කොම්පෝස්ට් ව්‍යාපෘතියේ වැඩකටයුතුවලින් 80%ක් පමණ මේ වන විට අවසන් වෙමින් පවතී. එය ආරම්භ කිරීමත් සමඟ කසළ ප්‍රතිචක්‍රීකරණය පිළිබඳ පැවැති ගැටලු අවම වන අතරම හලාවත ප්‍රදේශය පිවිතුරු ප්‍රසන්න පුරවරයක් බවට ද පත්වනු ඇත.බල ප්‍රදේශය පුරා ව්‍යාප්ත පෙර පාසල් ගණන 68කි. ප්‍රදේශයේ දුවා දරුවන්ගේ මූලික අධ්‍යාපනය සඳහා පහසුකම් සපයන එම පෙර පාසල්වල ගුරුවරුන් සඳහා විවිධ සම්පත් දායකයන් සහභාගී කරගෙන සම්මන්ත්‍රණ මාලාවක් ද පැවැත්වීමට සභාව කටයුතු කරයි. ප්‍රදේශයේ පුස්තකාලය ද ඉතාමත් හොඳ මට්ටමක පවතී. පුද්ගලයින් තුළ කියවීමේ සහ ලිවීමේ රුචිය වර්ධනය කිරීමේ අරමුණින් ක්‍රියාත්මක මෙම පුස්තකාල සඳහා වසරකට ලක්ෂ 5ක හෝ 10ක පමණ පොත්පත් ලබාදීම සිදු කෙරෙයි.දක්ෂතා ඇති පුද්ගලයන් හඳුනාගෙන ඔවුන්ගේ දක්ෂතා ඔප්නංවා ගැනීමට ශක්තියක් ලබාදීම උදෙසා සෑම වසරකම පුස්තකාල කේන්ද්‍ර කොටගනිමින් කියවීම, ලිවීම, සීපද, කථික තරග ආදී තරගාවලියන් සංවිධානය කෙරෙයි. මීට අමතරව ප්‍රවීණ සංගීත ශිල්පීන් ගෙන්වා ශාස්ත්‍රීය මට්ටමේ සංගීත සංදර්ශනයක් ද එහි දී පැවැත්වීමට කටයුතු කරයි.මාතෘ සහ ළමා සෞඛ්‍ය වර්ධනය උදෙසා මාතෘ සායන ආදි ප්‍රදේශ පුරා පවත්වන අතර ප්‍රදේශයේ සෞඛ්‍ය කාර්යාලය හරහා ඒ සඳහා පහසුකම් ලබා දෙයි. පසුගිය කාලය තුළ ප්‍රදේශයෙන් ඩෙංගු උවදුර පාලනය කිරීමට හැකි විය.ක්‍රීඩාවට ප්‍රසිද්ධ ප්‍රදේශයක් නිසා හලාවත ප්‍රදේශයේ ක්‍රීඩා පිටි සංවර්ධනය සඳහාත් ප්‍රාදේශීය සභාව සුවිශේෂී දායකත්වයක් ලබා දී තිබේ. විශේෂයෙන් පසුගිය කාලයේ දී මාදම්පේ මියුසියස් ක්‍රීඩාංගණය නවීකරණය කෙරුණේ ප්‍රාදේශීය සභාවේ මූලිකත්වයෙනි. මීට අමතරව ප්‍රදේශයේ අනෙකුත් ක්‍රීඩා පිටි සහ ක්‍රීඩා සමාජ සඳහා ද අවශ්‍ය පහසුකම් සලසා දෙමින් හලාවත පුරවරය ක්‍රීඩාවෙන් තව තවත් පෙරට ගෙන ඒමට කටයුතු කර තිබේ.යටිතල පහසුකම් යටතේ මංමාවත් ඉදිකිරීම, විදුලිය, ජලය නිසි පරිදි ලබා දීම ද ප්‍රාදේශීය සභාවෙන් සිදු කෙරෙන කාර්යයක් යටතට ගැනේ. ඒ අනුව හලාවත සහ මාදම්පේ යන ප්‍රධාන කොට්ඨාස දෙක තුළ මහාමාර්ග සහ ගොඩනැඟිලි ඉදිකිරීම සඳහා විශාල ප්‍රතිපාදන ප්‍රමාණයක් වෙන්කර තිබේ. දැනට ප්‍රදේශයේ මාර්ග පද්ධතියෙන් වැඩි ප්‍රමාණයක් සංවර්ධනය කර අවසන් ය.ප්‍රදේශය පුරා වීදි ලාම්පු 4335 පමණ ඇති අතර ඒවා නිසි පරිදි නඩත්තු කටයුතු සිදු කිරීම ද ප්‍රාදේශීය සභාව මගින් සිදු කරයි. මෙම සියලුම සේවාවන් මාදම්පේ, ඉහළගම, කාකපල්ලිය, මුන්නේෂ්වරම ආදී ප්‍රදේශවල පිහිටුවා තිබෙන උප කාර්යාල හරහා සිදු කිරීමද විශේෂත්වයකි. ඒ තුළින් වඩාත් සාර්ථක සේවාවක් ප්‍රදේශයට ලබා දීමට හැකි වී තිබේ.මිනිසාගේ උපතේ සිට මරණය දක්වා අවශ්‍ය සියලුම පහසුකම් සලසාදීම ප්‍රාදේශීය සභාවක මූලික කාර්යභාරය වන අතර පසුගිය කාලය තුළ දී හලාවත ප්‍රදේශයේ ජනතාවට අවශ්‍ය සෞඛ්‍ය, යටිතල පහසුකම්, අධ්‍යාපන සහ වෙනත් පහසුකම් සපයා දෙමින් හලාවත ප්‍රාදේශීය සභාව එම කාර්යයභාරය ඉටුකිරීමට සමත්ව ඇත.  * හලාවත ප්‍රාදේශීය සභා බල ප්‍රදේශයේ ඔබ පාලන කාලය තුළ දී යම්කිසි වෙනසක් සිදු වුණා ද ?මම ප්‍රාදේශීය සභාව භාරගෙන මේ ප්‍රදේශය වැඩිදියුණු කරන්න කටයුතු කළා. මේ වන විට හලාවත, පුත්තලම දිස්ත්‍රික්කයේ තිබෙන හොඳම ප්‍රාදේශීය සභාවක් බවට පත් වෙලා තිබෙනවා. සභාවේ ප්‍රතිපාදනවලට අමතරව පළාත් සභා අරමුදල්, රජයේ සංවර්ධන අරමුදල්, ප්‍රදේශයේ දේශපාලන අධිකාරියේ ප්‍රතිපාදන, ජාතික සවිය ගම නැඟුම යටතේ හිමි වූ ප්‍රතිපාදන ආදී ප්‍රතිපාදන යොදාගෙන පසුගිය කාලය තුළ දී මහා පරිමාණ සංවර්ධන ව්‍යාපෘති රාශියක් ක්‍රියාත්මක කළා.* සභාවක අරමුදල් වැඩිකර ගැනීමේ දී බදු මුදල් ඉතාමත් වැදගත් බදු මුදල් ප්‍රමාණය වැඩිකර ගැනීමට ඔබ ක්‍රියාත්මක කළ වැඩසටහන් මොනවා ද ?වරිපනම් බදු, උසාවි දඩ මුදල්, මුද්දර ගාස්තු යනාදිය තුළින් සභාවකට ආදායමක් ලැබෙනවා. දැනටත් අපේ ප්‍රදේශයේ හිඟ බදු මුදල් තිබෙනවා. බදු මුදල් නිසියාකාරව එකතු කර ගැනීම සඳහා අපි සභාවේ මන්ත්‍රීවරු, ලේකම් ඇතුළු කාර්ය මණ්ඩලය සමඟ විශේෂ වැඩසටහනක් ක්‍රියාත්මක කරනවා. එය ගොඩක් සාර්ථක වුණා.* පසුගිය වසර කිහිපය තුළ හලාවත ප්‍රදේශයේ සංවර්ධන කටයුතුවල ප්‍රගතිය කෙබදු ද ?දැන් මේ ප්‍රදේශය මීට වසර ගණනාවකට පෙර තිබුණාට වඩා සංවර්ධනය වෙලා තියෙනවා. විශේෂයෙන් මාර්ග සංවර්ධනය ඉතාමත් හොඳින් සිදු වෙලා තියෙනවා. 2010 වසර වැඩිපුරම මාර්ග සංවර්ධනය වූ වසර ලෙසත් හඳුන්වන්න පුළුවන්. ඒ යටතේ මහා මාර්ග මෙන්ම අතුරු මාර්ගවලත් තාර යෙදීම, කොන්ක්‍රීට් කිරීම සහ කාපට් කිරීම ආදී කටයුතු සිදු කළා.* එම සංවර්ධන කටයුතු සඳහා ඔබට අනෙකුත් කාර්ය මණ්ඩලයෙන් ලැබුණු සහයෝගය කෙබඳු ද ?ඇත්තටම කියන්න සතුටුයි. මන්ත්‍රීවරු සියලු දෙනාම ඇතුළු සියලුම කාර්ය මණ්ඩලය මේ සංවර්ධන කටයුතුවලට මට විශාල සහයෝගයක් ලබා දුන්නා. විශේෂයෙන් මහජනතාවට සේවය කිරීමේ දී පක්ෂ විපක්ෂ භේදයකින් තොරව සියලු දෙනාගේම සහයෝගය ලැබුණා. ඒ නිසා මේ වසරේ අය වැයක් සම්මත කර ගන්න මට හැකි වුණා. ප්‍රාදේශීය සභා බල ප්‍රදේශයේ ජනතාවගේ ආර්ථික, අධ්‍යාපනික, අධ්‍යාත්මික සහ යටිතල පහසුකම් සපයා දෙමින් ජනතාවට යහපත් ජීවිතයක් ගත කිරීමට සහයෝගය ලබා දීම අපේ වගකීමක් ලෙස මම සලකනවා.* ජනතාවගේ අවශ්‍යතා සපුරා ලීමේ දී ඔබ ඔවුන් සමඟ සම්බන්ධතා පවත්වාගන්නේ කෙසේ ද ?මට තිබෙන සම්බන්ධතාජාලය ඉතාමත් විශාලයි. සියලුම ජනතාව සමඟ මම ඉතාමත් සුහදව කටයුතු කරනවා. මම ක්‍රීඩකයෙක්, ගුරුවරයෙක් ඒ වගේ ම පුහුණුකරුවෙක් එම නිසා මම ජනතාවට ඉතාමත් සමීපයි. ඔවුන් සමඟ සෑම විටම සුහදව කටයුතු කරනවා. පහුගිය කාලයේ දී අපේ ප්‍රදේශයේ තිබුණු වෙළඳසල් බදු දුන්නා. එවැනි කටයුතු සිදු කෙළේ ව්‍යාපාර කරගෙන යාමට සහයෝගය දීමත් ජනතාවට ආදායම් උපයාගත හැකි ක්‍රමවේද සකස් කර ගැනීමේ පහසුවත් සඳහා යි. එමගින් සභාවට ආදායමක් එන ආකාරයට ජනතාවට ජීවනෝපායක් සකස් කර ගැනීමට සහයෝගය ලබාදුන්නා.* ඉදිරියේ දී ක්‍රියාත්මක කිරීමට බලාපොරොත්තු වන නව සංවර්ධන කටයුතු මොනවා ද ?තවමත් අපේ ප්‍රදේශයේ නොදියුණු ප්‍රදේශ තිබෙනවා. පහසුකම් අඩු එවැනි ගම්මාන තෝරාගෙන ඒවා සංවර්ධනය කිරීමට බලාපොරොත්තු වෙනවා. එසේම ප්‍රදේශය පුරා ආගමික හා අධ්‍යාත්මික ගුණවගාව ඇති කිරීමටත් විවිධ වැඩසටහන් සැලැසුම් කර තිබෙනවා. අපේ ප්‍රදේශයේ දක්ෂ ක්‍රීඩක ක්‍රීඩිකාවන් ඉන්නවා. ඔවුන්ගේ දක්ෂතා හඳුනාගෙන ඔවුන් ජාතික හා ජාත්‍යන්තර මට්ටමට ගෙනයාමට අපි බලාපොරොත්තු වෙනවා. ඒ වගේ ම ප්‍රදේශය තුළ ජනතාවගේ ආර්ථික මට්ටම ඉහළ නංවා සංවර්ධිත, සමෘද්ධිමත් ප්‍රදේශයක් බවට හලාවත පත් කිරීම අපේ අරමුණයි.  පසුගිය කාලයේ ප්‍රාදේශීය සභාවෙන් පාරවල් හැදුවා. ඒත් කිසිම ප්‍රමිතියක් නැහැ. කාණුවල වතුර බහින්නේ නැහැ. ඇතැම් පෞද්ගලික ලාබ ප්‍රයෝජන නිසා ප්‍රාදේශීය සභාවෙන් ඒවා ගැන හොයන්නෙත් නැති තත්ත්වයක් තියෙනවා. මිනිසුන්ගෙන් බදුනම් හරියට වෙලාවට එකතු කරනවා. ඒත් මිනිසුන්ට අවශ්‍ය පහසුකම් පිළිබඳ තිබෙන සැලකිල්ල අඩුයි. උදේ, 9, 10 වනතුරු වීදි ලාම්පු දැල්වෙනවා. ඒවා නිසි පරිදි ක්‍රියාත්මක නොකරන නිසා විදුලිය අපතේ යනවා.  අපේ ප්‍රදේශයේ ඉස්සරට වඩා සංවර්ධනයක් දැන් තිබෙනවා. සෑම ප්‍රදේශයකම පාහේ විදුලිය තිබෙනවා. නමුත් තිබෙන අඩුපාඩුත් බොහෝමයි. නගරයේ පොළ තියෙන්නේ ඉරිදා. පොළ අවසන් වුණාට පස්සේ පිරිසුදු කිරීම් හරියට කෙරෙන්නේ නැහැ. සතියක් විතර ඒ කුණු කසළ ඒ ප්‍රදේශයේ තිබෙනවා. ඒවා හරියට පිරිසුදු කිරීම ප්‍රාදේශීය සභාවෙන් සිදු කරන්න ඕනෑ. නගරයේ පාරවල් බොහොමයක් මේ වන විට ඉදිකර තිබෙනවා. නමුත් වැල්ලරාව ප්‍රදේශයේ පාරවල් හොඳටම අබලන් වෙලා. මහපාර එකම මඩ වගුරක් වගේ. ඒ නිසා ඒ අඩුපාඩුත් සකස් කර දෙනවා නම් හොඳයි.  ප්‍රාදේශීය සභාවට ගියාම අපේ වැඩකටයුතු ඉතාමත් කාර්යක්ෂම ලෙස සිදු කර දෙනවා. නගරයේ සංවර්ධන කටයුතු නම් මේ වන විට ගොඩක් අවසන් කරලා තිබෙනවා. නමුත් ග්‍රාමීය ප්‍රදේශවල අඩුපාඩු ගොඩක් තිබෙනවා. රෝහල පාරේ වතුර පිරිලා පාරේ ගමන් කරන්නත් අපහසුයි. යටිතල පහසුකම්වල එවැනි අඩුපාඩු තිබුණත් ප්‍රාදේශීය සභාව පෙර පාසල්, පුස්තකාල යනාදිය පවත්වාගෙන යමින් ඒවා සඳහා පහසුකම් රාශියක් ලබා දී තිබෙනවා.  දැන් හලාවත ප්‍රදේශයේ පාරවල් බොහොමයක් සකස් කර අවසන්. නගරයේ පාරවල් ඉතාමත් හොඳ තත්ත්වයක තිබෙනවා. අපේ බල ප්‍රදේශය පුරා කුණු කසළ නිසි පරිදි එකතු කිරීම ප්‍රාදේශීය සභාවෙන් සිදු කරනවා. සෑම ප්‍රදේශයකටම පාහේ විදුලිය ලබා දී තිබෙනවා. දැන් අපේ ප්‍රදේශයේ කියන්න තරම් අඩුපාඩු නැහැ. ප්‍රාදේශීය සභාව මගින් ප්‍රදේශයේ දුවා දරුවන් වෙනුවෙන් පෙර පාසල් කිහිපයක් පවත්වාගෙන යනවා. ඇත්තටම ඒ දේවල් අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101221</link>
    <topic>දුප්පත්-පොහොසත් භේදයක් නෑ:ආපදාවලට ලක් වූ සැමට සහන</topic>
    <author>සමන්මලී ප්‍රියශාන්ති සහ සුභාෂිනී සේනානායක</author>
    <content>ආපදාවට ලක්වූ සියලු දෙනාට ඔවුන්ගේ ආදායම් තත්ත්වය සැලකිල්ලට නොගෙන සහන සැලසීමට රජය තීරණය කර තිබේ. එමෙන්ම ආපදාවලට ලක්වූවන් සුබසාධන මධ්‍යස්ථානවල රැඳී සිටීමේදී පදනම සහන සැලසීමේදී අහෝසි වනු ඇත.මේ අනුව ආපදා සහන සැලසීමේදී රජයේ චක්‍ර ලේඛය ලිහිල් කිරීමටද රජය තීරණය කර තිබේ.විපතට පත්වූවන්ගේ ආදායම් තත්ත්වය සලකා බැලීමෙන් සහ ඔවුන් සුබසාධන මධ්‍යස්ථානවල රැඳී සිටීමේ පදනම මත රජය මෙතෙක් සහන ලබාදී තිබේ.පසුගියදා ඇද හැළුණු මහවැසි නිසා ඇතිවූ ගංවතුර තත්ත්වයෙන් දිවයිනේ උතුර, නැගෙනහිර, උතුරුමැද, මධ්‍යම සහ ඌව පළාත්වල දෙලක්ෂ අසූදාහකට අයත් පුද්ගලයෝ දසලක්ෂ හැට එක්දහසක් පීඩාවට පත්වූහ. සහන සැලසීමේදී චක්‍රලේඛ ලිහිල් කරන ලෙස ආපදා කළමනාකාරණ ඇමති මහින්ද අමරවීර මහතා ඇමැති මණ්ඩලයට යෝජනා කර තිබේ.ජනාධිපති මහින්ද රාජපක්ෂ මහතාගේ උපදෙස් පරිදි මේ සියලු දෙනාට පිසූ ආහාර වියළි ආහාර හා තාවකාලික නවාතැන් පහසුකම් ඇතුළු හදිසි අවශ්‍යතා සියල්ල රජය මගින් සැපයූ බව පරිසර ඇමැති අනුර ප්‍රියදර්ශන යාපා මහතා ඇමැති මණ්ඩල තීරණ දැනුම් දීමේ මාධ්‍ය හමුවකදී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101222</link>
    <topic>කෝටි 288ක වියදමින්යාපනය ශික්ෂණ රෝහලේමධ්‍ය කාර්යයන් වැඩි දියුණු කෙරේ</topic>
    <author>සන්ධ්‍යා කරුණාරත්න – යාපනයේ සිට</author>
    <content>රුපියල් කෝටි 288ක වියදමින් යාපනය ශික්ෂණ රෝහලේ මධ්‍ය කාර්ය වැඩි දියුණු කිරීමේ ව්‍යාපෘතිය සෞඛ්‍ය ඇමැති මෛත්‍රීපාල සිරිසේන මහතා ගේ ප්‍රධානත්වයෙන් ඊයේ (21) ආරම්භ කෙරිණි. රෝහලේ ශල්‍යාගාර, මධ්‍යම සැපයුම් හා ජීවානුහරණ අංශය, දැඩි සත්කාර ඒකකය, මධ්‍යම රසායනාගාරය, ප්‍රතිබිම්බක රෝග විනිශ්චය පහසුකම් ඒකකය, යනාදිය මේ ව්‍යාපෘතිය යටතේ ඉදි කෙරේ.ශ්‍රී ලංකා රජය සිදු කළ ඉල්ලීමකට අනුව ජපන් රජය විසින් මෙම ආධාර ලබා දී තිබේ. මේ ව්‍යාපෘතිය යටතේ යාපනය හා කිළිනොච්චිය දිස්ත්‍රික්ක වල ජීවත් වන පන් ලක්‍ෂ පනස් දහසක ජනතාවට සෞඛ්‍ය සේවා පහසුකම් සැපයීම සිදු කෙරේ.ඉදිරි මාසය තුළදී උතුරු පළාතට අලුතින් වෛද්‍යවරුන් 55 දෙනෙකු ලබා දී උතුරේ පවතින වෛද්‍ය හිඟය මඟ හැරීමට කටයුතු කරන බව මෙම උත්සව අවස්ථාවට සහභාගී වෙමින් සෞඛ්‍ය ඇමැති මෛත්‍රීපාල සිරිසේන මහතා කීය.ඊට අමතරව වසර 2012 වන විට පළාතේ පවතින හෙද හිඟය සම්පූර්ණයෙන් අවසන් කරන බවද ඇමැතිවරයා පැවසුවේය.යාපනය ශික්ෂණ රෝහලේ වසර ගණනාවක් තිස්සේ ස්වේච්ඡාවෙන් සේවය කරන සේවකයින් සියලු දෙනා ස්ථිර කරන බවත්, රෝහලේ පවතින සුළු සේවක හිඟය මග හරින බවත් ඇමැතිවරයා කීය. රෝහලේ සේවය කළ සුළු සේවකයන් 70 දෙනෙකුට ස්ථිර පත්වීම් ද ඇමැතිවරයාගේ ප්‍රධානත්වයෙන් ඊයේ (21) ලබා දීම සිදු කෙරිණි.ඉදිරි වසර 05 තුළ දී යාපනය ශික්ෂණ රෝහල මෙන්ම උතුරු පළාතම සංවර්ධනය කිරීම ජනාධිපති මහින්ද රාජපක්ෂ මහතා ගේ බලාපොරොත්තුව බවද ඇමැතිවරයා ප්‍රකාශ කළේ ය.මෙම අවස්ථාවට කුඩා ව්‍යවසාය හා පාරම්පරික කර්මාන්ත සංවර්ධන ඇමැති ඩග්ලස් දේවානන්ද, උතුරු පළාතේ ආණ්ඩුකාර මේජර් ජනරාල් ජී. ඒ. චන්ද්‍රසිරි, සෞඛ්‍ය අමාත්‍යාංශයේ අතිරේක ලේකම් පාලිත මහීපාල, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස්, ශ්‍රී ලංකාවේ ජපන් තානාපති කුනියෝ තකහෂි ඇතුළු සෞඛ්‍ය අමාත්‍යංශයේ නිලධාරීහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101223</link>
    <topic>විපක්ෂයේ නවකයන් මොනවා කිව්වත්සාධාරණ මිලට භාණ්ඩ ලබා දෙනවා</topic>
    <author>සමන්මලී පි‍්‍රයශාන්ති සහ සුභාෂිනී සේනානායක</author>
    <content>දේශපාලන අත්දැකීම් නොමැති හර්ෂ ද සිල්වා වැනි විපක්ෂ මන්ත්‍රීවරුන් කුමක් කීවත් ජනතාවට සාධාරණ මිලට භාණ්ඩ ලබා දීම සඳහා රජය ගත හැකි සියලු ක්‍රියාමාර්ගයන් ගන්නා බව පරිසර ඇමැති අනුර පි‍්‍රයදර්ශන යාපා මහතා ඊයේ (21) ප්‍රකාශ කළේය. අධික වර්ෂාව හා ගංවතුර තත්ත්වය නිසා ඉහළ ගිය එළවළු මිල පාලනය කර ජනතාවට සාධාරණ මිලට එළවළු ලබා දීමට හමුදාව යොදා ගත් බවත් විපක්ෂයේ මෙවැනි මන්ත්‍රීවරුන් එය වරදක් ලෙස දකින්නේ ඇයි දැයි තමන් නොදන්නා බවත් හෙතෙම පැවසීය.ඇමැතිවරයා මේ අදහස් පළ කළේ රජයේ ප්‍රවෘත්ති දෙපාර්තමේන්තුවේ පැවැති කැබිනට් තීරණ දැනුම් දීමේ ප්‍රවෘත්ති සාකච්ඡාවේ දී මාධ්‍යවේදියෙකු නැගූ ප්‍රශ්නයකට පිළිතුරු දෙමිනි.ජනතාවට සාධාරණ මිල ගණන් වලට භාණ්ඩ ලබා දීමට ක්‍රියාත්මක ව තිබූ කෝප් ෆෙඩ් හා මාක් ෆෙඩ් වැනි ආයතන සහ ගබඩා සියල්ල එක්සත් ජාතික පක්ෂ රජය වරින්වර විනාශ කර දැමූ බව පැවසූ ඇමැතිවරයා එම ආයතන ශක්තිමත්ව තිබුණේ නම් හදිසි හා සාමාන්‍ය අවස්ථා වලදී වුව ද ජනතාවට සහන මිලට එළවලු ලබා දීමට හැකියාව තිබූ බව ද කීවේය.පෞද්ගලික අංශයට ඉඩ දෙන අතර රාජ්‍ය අංශය නිරතුරුව ම මිල පාලනයට මැදිහත් විය යුතු යැයි ද අනුර පි‍්‍රයදර්ශන යාපා මහතා ප්‍රකාශ කළේය. ඒ සඳහා රජය දැනටමත් ආර්ථික මධ්‍යස්ථාන, සතොස වැනි ආයතන යටතේ මිල පාලනයට මැදිහත් වී සිටින බව ද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101224</link>
    <topic>ලාහෝර් ප්‍රහාරය එල්ල කළේශ්‍රී ලංකා ක්‍රිකට් පිලප්‍රාණ ඇපයට ගන්නයි</topic>
    <author>ෆවුස් මොහොමඩ්</author>
    <content>2009 වසරේ පකිස්තානයේ ලාහෝර් නුවර දී ශ්‍රී ලංකා ක්‍රිකට් කණ්ඩායමට ප්‍රහාරයක් එල්ල කරනු ලැබුවේ ඔවුන්ගෙන් කීපදෙනකු ප්‍රාණ ඇපකරුවන් වශයෙන් පැහැර ගැන්මේ අරමුණින් බව ඒ ත්‍රස්ත ප්‍රහාරයේ ප්‍රධාන සැකකරුවකු වන දැනට රඳවා තබා ගැන්ම යටතේ ප්‍රශ්න කරමින් සිටින අබ්දුල් වහබ් නොහොත් ඔමාර් ජී. ඊ. ඕ. (GEO) පුවත් සේවයට ප්‍රකාශ කර ඇත.මේ ප්‍රහාරය මෙහෙයවූ ලශ්කර් ඊ ජන්ග්වි සංවිධානයේ අරමුණ වූයේ ශ්‍රී ලංකා ක්‍රීඩකයන් කීප දෙනකු අත්අඩංගුවට ගෙන පසුව සිර භාරයේ සිටින එම සංවිධානයේ ප්‍රබල සාමාජිකයන් කීප දෙනකු සමඟ හුවමාරු කරගැනීම බව ඔහු වැඩිදුරටත් පවසා ඇත.වසිරිස්තානයේදී සැලසුම් කළ මේ ප්‍රහාරයට 12 දෙනකු සම්බන්ධ වූ බවත් ලාහෝරයේ ලිබර්ට් වටරවුමේ දී ප්‍රහාරය එල්ල කිරීමට අවශ්‍ය අවි ආයුධ සියල්ල ලශ්කර් ඊ ජන්ග්වි සංවිධානයෙන් ලබා දුන්බවත් ප්‍රකාශ කළ සැකකරු කියා සිටියේ ශ්‍රී ලංකා ක්‍රිකට් කණ්ඩායම රැගත් බස් රථය පැදවු රියැදුරු වෙඩි ප්‍රහාරය මධ්‍යයේ පලා යාමෙන් මේ මෙහෙයුම අසාර්ථක වූ බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101225</link>
    <topic>ශ්‍රී ලංකාවට ඕනෑම අවස්ථාවක මානුෂීය ආධාර දීමට සූදානම්</topic>
    <author>මහින්ද අලුත්ගෙදර</author>
    <content>අවශ්‍ය ඕනෑම අවස්ථාවකදී ශ්‍රී ලංකාවට මානුෂීය ආධාර සැපයීම සඳහා සූදානම් බව එක්සත් ජාතීන්ගේ සංවිධානය පවසයි. ශ්‍රී ලංකාවේ ජල ගැලීම්වලින් විපතට පත් ප්‍රදේශ සඳහා සහන සැළසීමේදී ප්‍රමුඛත්වය ලබා දිය යුතු වැඩ සටහන් වෙනුවෙන් එක්සත් ජාතීන්ගේ මධ්‍යම හදිසි ආධාර මුදල හරහා අමෙරිකානු ඩොලර් මිලියන 6ක (ශ්‍රී ලංකා රුපියල් මිලියන 660) මුදලක් කඩිනමින් ශ්‍රී ලංකාවට ලබා දෙන බව එක්සත් ජාතීන්ගේ මානුෂීය කටයුතු පිළිබඳ ලේකම් කැතරින් බ්‍රැග් මහත්මිය පවසයි.ඒ මහත්මිය මේ බව සඳහන් කළේ කොළඹදී ඊයේ (21) පස්වරුවේ පැවැති විශේෂ මාධ්‍ය හමුවකට සහභාගි වෙමිනි.ජල ගැලීමෙන් විපතට පත් ජනතාවට සහන සැළසීමේදී ශ්‍රී ලංකා රජය ඉටු කළ කාර්ය භාරය ප්‍රශංසනීය බව සඳහන් කළ කැතරින් බ්‍රැග් මහත්මිය ශ්‍රී ලංකාවේ ජනතා අවශ්‍යතාවන් ඉටුකිරීම වෙනුවෙන් එක්සත් ජාතීන්ගේ සංවිධානය කැපවී සිටින බවද සඳහන් කළාය. උතුරු හා නැඟෙනහිර ප්‍රදේශවල සංචාරය කරමින් හානියට පත් ප්‍රදේශයන්හි වර්තමාන තත්ත්වය නිරීක්ෂණය කළ බව කී ඒ මහත්මිය ඒ ප්‍රදේශ සඳහා තව දුරටත් මානුෂීය ආධාර ලබා දිය යුතුව ඇති බවත් ඒ ජනතාවගේ අවශ්‍යතා වෙනුවෙන් ඇමෙරිකානු ඩොලර් මිලියන 51 ක ආධාර මුදලක් ඇති කොට ඒ හරහා සහාය ලබා දිය යුතු බවත් කීවාය.ශ්‍රී ලංකාවට පැමිණි තමා රජයේ ඇමැතිවරු, පළාත් පාලන ආයතන ප්‍රධානීන්, රාජ්‍ය නොවන සංවිධාන නියෝජිතයන්, ආධාර කණ්ඩායම් හා එක්සත් ජාතීන්ගේ නියෝජිතයන් සමඟ සාකච්ඡා කළ බව පැවැසු මානුෂීය කටයුතු පිළිබඳ ලේකම්වරිය අභ්‍යන්තර වශයෙන් අවතැන්ව සිට යළි පදිංචි කළ උතුරේ ජනතාව හමු වීමටද අවස්ථාව ලැබුණු බව සිහිපත් කළාය. නැගෙනිහර පළාතේ මඩකළපුව දිස්ත්‍රික්කය ජලගැලීම් හේතුවෙන් බරපතළ ලෙස හානියට පත්ව තිබෙන බව කී කැතරින් බ්‍රැග් මහත්මිය රජයේ ඇමැතිවරුන් සමඟ පැවැති සාකච්ඡාවේදී එක්සත් ජාතීන්ගේ සංවිධානයෙන් හා රාජ්‍ය නොවන සංවිධානවල සහයෝගය ලබා ගත යුතු ආකාරය පිළිබඳව අවධානය යොමු කළ බවද අවධාරණය කළාය.මීට අමතරව ඒ මහත්මිය ප්‍රකාශ කළේ උතුරු පළාතේ ජනතාව සඳහා මානුෂීය ආධාර සැපයීමේදී එක්සත් ජාතීන්ගේ ආයතනය, පළාත් පාලන ආයතන ආදිය එක්ව ක්‍රියා කළ යුතු බවයි. එක්සත් ජාතීන්ගේ සංවිධානයේ මෙරට නිත්‍ය නියෝජිත නීල් බූනේ මහතාද මේ අවස්ථාවට එක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101226</link>
    <topic>පාසල වසා දමා ගුරු මණ්ඩලයමංගල සාදයකට ගිහින්</topic>
    <author>සමන්ති වීරසේකර සහ ගිනිගත්හේන විශේෂ</author>
    <content>ගිනිගත්හේන මධ්‍ය මහා විද්‍යාලය ඊයේ (21) හදිසියේ වසා දමා විදුහල්පතිවරයා ඇතුළු ගුරු මණ්ඩලය විවාහ මංගල උත්සවයකට යෑමේ සිද්ධියක් සම්බන්ධයෙන් මධ්‍යම පළාත් ප්‍රධාන ඇමැති සරත් ඒකනායක මහතා විශේෂ පරීක්ෂණයක් පවත්වන ලෙස මධ්‍යම පළාත් අධ්‍යාපන අධ්‍යක්ෂවරයාට උපදෙස් දී ඇත. ප්‍රධාන ඇමැති සරත් ඒකනායක මහතා පාසල වසා දමා ඇති බව දැනගත් පසුව ඊයේ දහවල් එම විද්‍යාලයට ගොස් තිබේ.හැටන් කලාපයේ පිහිටි ප්‍රධාන පෙලේ සිංහල මධ්‍ය මහා විදුහලක් වන මේ ගිණිගත්හේන නවෝද්‍යා මැදි විදුහලෙන් ඉගෙනුම ලබන සිසු සිසුවියන් ගණන 1200කි. ගුරුවරුන් 72න් සමන්විත ආචාර්ය මණ්ඩලයක් ඇති මේ පාසලේ උසස් පෙළ පන්ති විද්‍යා කලා වාණිජ විෂයන්ගෙන් සමන්විත වේ. මධ්‍ය මහා විදුහලක් වසා දමා විවාහ මංගල්‍ය උත්සවයකට සහභාගි වීමට එහි විදුහල්පතිවරයාට බලයක් ඇත්ද යන්න පළාත් අධ්‍යාපන අධ්‍යක්ෂවරයාගෙන් විමසු විට ඔහු ප්‍රකාශ කළේ, විදුහලක නිවාඩු දිනයක් ප්‍රකාශ කිරීමට විදුහල්පතිවරයාට බලයක් නොමැති බවය.පළාත් ප්‍රධාන ඇමැතිවරයාගේ උපදෙස් මත, මේ සිද්ධිය සම්බන්ධයෙන් කරුණු සොයා බැලීමට කණ්ඩායමක් පත්කර යවා ඇති බවත්, ඒ අනුව වාර්තාවක් සකස් කර ප්‍රධාන ඇමැතිවරයාට ලබා දීමට පියවර ගන්නා බවත්, පළාත් අධ්‍යාපන අධ්‍යක්ෂ විජේසිරි හේරත් මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101227</link>
    <topic>සන්නිවේදන කුලුනු නිසා පූජනීය ස්මාරකවලට අකුණු තර්ජන</topic>
    <author>ලොකු බණ්ඩාර මුණසිංහ</author>
    <content>ආගමික සිද්ධස්ථාන ආසන්නයේ සන්නිවේදන කුලුනු සවිකිරීම නිසා එම පූජනීය ස්ථානවල ඇති ස්මාරකවලට අකුණු සර වදින බව සංස්කෘතික අමාත්‍යාංශයේ බලධරයෝ පෙන්වා දෙති.සන්නිවේදන කුලුනු උසින් අඩි තුන් හාර සියයක් ඉහළ විහිදෙන බවත්, මෙම කුලුනුවලට අකුණු පාත්වීම සිදුවන අතර, එම කුළුණු මගින් එයට පාත්වන අකුණු විසිකිරීම නිසා පූජනීය ස්ථානවල තිබෙන ස්මාරක වලට හානි පැමිණීමෙන් ඒවා විනාශයට තුඩු දෙන බවත්, හෙණ වැදුනත් නොවැදුනත් පුරාවිද්‍යාත්ම වටිනාකම විනාශවන අතර සෞන්දර්යට මහත් පහරක් වදින බව සංස්කෘතික බලධරයෝ පෙන්වා දෙති.මේ ආකාරයෙන් සන්නිවේදන කුලුනු ඉදිකරන ලද ස්ථාන වශයෙන් සිතුල්පව්ව, ගම්පහ අස්ගිරිය, කුරුණෑගල (ඇතුගල මත ඉදිකළ බුදු පිළිමය) අසළ යාපව්ව, සීගිරිය - පෙතංගල ආදී ස්ථාන සංස්කෘතික අමාත්‍යාංශයේ බලධාරීන් විසින් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101228</link>
    <topic>මිල අධික ඖෂධ තොගයක්ත්‍රිරෝද රථයකින් අලෙවි කරලා</topic>
    <author>ඉන්දික පොල්කොටුව</author>
    <content>වකුගඩු රෝගීන් සඳහා ලබා දෙන මිල අධික බෙහෙත් වර්ග මහනුවර මහ රෝහල් ප්‍රවේශ දොරටුව අසල ත්‍රිරෝද රථයකින් අලෙවි කිරීමේ ඉතා සූක්‍ෂම ජාවාරමක නිරතවූ සැකකරුවන් දෙදෙනකු රුපියල් ලක්‍ෂයකට අධික ඖෂධ තොගයක් සමඟ මහනුවර පිහිටි මධ්‍යම දිසා ත්‍රස්ත විමර්ශන අංශය මගින් ඊයේ (21) අත්අඩංගුවට ගැනිණි.රජයේ රෝහල් මගින් නොමිලේ නිකුත් කරන බෙහෙත් වර්ග මෙලෙස ඉතා සූක්ෂම අයුරින් අලෙවි කරමින් සිටි බවට පොලිසිය සැක කරයි.අත්අඩංගුවට ගැනුණු බෙහෙත් පෙති වර්ගයන්හි එක් පෙත්තක් රුපියල් 200 – 250 මිල ගණන්වල බෙහෙත් පෙති වර්ග බැව් පොලිසිය පවසයි. ඇතැම් වකුගඩු රෝගීන් සඳහා මහනුවර මහ රෝහලෙන් බෙහෙත් පෙති වර්ග ලබාගැනීමට යාමේදී අදාළ ත්‍රිරෝද රථයේ ක්‍රියාත්මක වන ජංගම බෙහෙත් අලෙවිහලෙන් ඖෂධ ලබාගැනීම සඳහා තැරැව්කරුවන් එම පිරිස යොමුකරන බවට පොලිසිය අනාවරණය කරගෙන ඇත. මේ ජාවාරමට රෝහල් නිලධාරීන් හා සේවකයන් ද සම්බන්ධ වී පවත්වාගෙන ගොස් ඇත්දැයි පොලිසිය සැකකරන අතර ඒ පිළිබඳ විශේෂ පරීක්‍ෂණයක් ද ආරම්භ කැර තිබේ.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ විශේෂ උපදෙස් මත මධ්‍යම දිසා ත්‍රස්ත විමර්ශන ඒකකයේ ස්ථානාධිපති පොලිස් පරීක්‍ෂක සුනිල් යටවර මහතා ප්‍රමුඛ නිලධාරීහු පිරිසක් මෙහි වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n1101229</link>
    <topic>ස්වභාවික ආපදාවන්ට වහා මුහුණ දිය හැකි මෙහෙයුම් මධ්‍යස්ථානයක්</topic>
    <author>රෝෂන් තුෂාර පොළොන්නරුව වැලිකන්දේ සිට</author>
    <content>ස්වාභාවික ආපදා තත්ත්වයන්ට ක්ෂණිකව මුහුණ දිය හැකි ආපදා කළමනාකරණ මෙහෙයුම් මධ්‍යස්ථානයක් නැෙඟනහිර ආරක්ෂක සේනා මූලස්ථානයේ දී ඊයේ (21) ආරම්භ කෙරිණි.නැගෙනහිර ආඥාපති මේජර් ජනරාල් බොනිපස් පෙරේරා මහතාගේ මූලිකත්වයෙන් ආරම්භ කළ මේ ආපදා මෙහෙයුම් ඒකකය ත්‍රිවිධ හමුදාව, සියලු රාජ්‍ය ආයතන, දෙපාර්තමේන්තු, රාජ්‍ය නොවන සංවිධාන හා සිවිල් ජනතා නියෝජිතයන්ගෙන් සමන්විතය.පසුගියදා නැෙඟනහිර පළාතේ උද්ගතවූ ගංවතුර ඇතුළු ස්වාභාවික ආපදා තත්ත්වයට මුහුණ දීමේ ශක්තිය හා අත්දැකීම් මුල්කර ගනිමින් මෙම මෙහෙයුම් මධ්‍යස්ථානය පිහිටවූ බව නැෙඟනහිර ආඥාපති මේජර් ජනරාල් බොනිපස් පෙරේරා මහතා ‘දිනමිණ’ ට පැවසීය. මේ විපත් අවස්ථාවේ ගුවන් හමුදාපති එයාර් චීෆ් මාෂල් රොෂාන් ගුණතිලක මහතාගෙන් ලැබුණු විශේෂ සහාය මෙහිදී අගය කළ යුතුයි.අගතිගාමී දේශපාලන මැදිහත්වීම් වලට ඉඩ නොතබා මෙහෙයුම් දියත් කරන්න රජය අපට ඉඩ ලබා දුන්නා යැයිද පෙරේරා මහතා පැවසීය.අද (21) දිනය වන විට අවතැන් වූ සියලු ජනතාව සිය නිවෙස්වල නැවත පදිංචි වෙලා තියෙනවා. නමුත් එම ජනතාවගේ ජීවිත යළි නඟා සිටුවන්න රජය මැදිහත් විය යුතුයි. මාස තුනක්වත් එම ජනතාවට සහන දිය යුතුයි.එම තත්ත්වයට උරදෙන්න හමුදාවක් හැටියට රජයක් හැටියට අපි සූදානම්. අද (21) ආරම්භ කරන ආපදා කළමනාකරණ මෙහෙයුම් මධ්‍යස්ථානය මෙයට ශක්තියක් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n11012210</link>
    <topic>එළවළු සහ පලතුරු ප්‍රවාහනයට ලී-ප්ලාස්ටික් ඇසුරුම් අනිවාර්යයි</topic>
    <author>විජයානි එදිරිසිංහ</author>
    <content>එළවලු පලතුරු ප්‍රවාහනයේදී ලී සහ ප්ලාස්ටික් ඇසුරුම්වල ප්‍රවාහනයත් වෙළෙඳ දැන්වීම් වල භාණ්ඩ මිල සඳහන් කිරීමත් අනිවාර්ය කරයි.ලබන පෙබරවාරි 1 වැනිදා සිට ක්‍රියාත්මක වෙන මේ නියෝගයට පටහැනිව කටයුතු කරන පුද්ගලයන්ට එරෙහිව නීතිය තදින්ම ක්‍රියාත්මක කෙරේ.එම නීතියට පටහැනිව ක්‍රියා කරන පුද්ගලයකුට එරෙහිව රුපියල් දහසේ සිට දස දහස දක්වාත් ආයතන සහ පෞද්ගලික මහා පරිමාණ වෙළඳුන්ට එරෙහිව රුපියල් දස දහසේ සිට ලක්ෂය දක්වාත් දඩ නියම කෙරේ.විනිසුරුවරයාගේ අභිමතය පරිදි එම දඩ නියම වීම සිදු කෙරෙන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පැවසීය. මීට අදාළ ගැසට් පත්‍ර අද හෙටම නිකුත් වීමට නියමිතව ඇත.පළතුරු සහ එළවලු ප්‍රවාහනයේදී වසරකට පළතුරු කිලෝග්‍රෑම් බිලියන 90 ක්ද, එළවලු බිලියන 11 ක්ද විනාශයට පත්වන බව හෙළිවී තිබේ.මේ වන විට එළවලු සහ පළතුරු වගාකරුවන් අතර ප්ලාස්ටික් ඇසුරුම් අනූදහසක් බෙදා හැර තිබේ. තවත් කොටසක් බෙදා හැරීමට සූදානම් කර තිබේ.පුද්ගලයාගේ තරාතිරම අනුව භාණ්ඩවල මිල නියම කිරීමේ කූඨ වෙළෙඳ ප්‍රතිපත්තිය නැති කිරීම සඳහා වෙළෙඳ දැන්වීම් වල භාණ්ඩ මිල නියම කිරීම අනිවාර්ය කර තිබේ. මුද්‍රිත සහ විද්්‍යුත් මාධ්‍යවලද පල කෙරෙන දැන්වීම් වල භාණ්ඩ මිල සඳහන් කළ යුතු වෙයි.වාහන, ඉඩම්, විදුලි උපකරණ ඇතුළු සෑම දෙයකම මිල සඳහන් කරමින් දැන්වීම පළ කළ යුතු වෙයි.පාරිභෝගිකයාට සාධාරණය ඉටු කිරීම සහනයක්ලබාදීම මෙම නව තීරණවල අරමුණ බවද අමාත්‍ය ජොන්ස්ටන් ප්‍රනාන්දු මහතා ඊයේ පැවති මාධ්‍ය සාකච්ඡාවකදී පැවසීය. නියෝගවලට පටහැනිව ක්‍රියා කරන පුද්ගලයන් සහ ආයතන වැටලීම සඳහා වැටලීම් කණ්ඩායම් යොදවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n11012211</link>
    <topic>ජල සැපයුම අත්හිටුවයි</topic>
    <author/>
    <content>පයාගල, බේරුවල, අළුත්ගම ප්‍රදේශයේ සැපයුම වැඩිදියුණු කිරීම් සඳහා ඵලමින් පවතින ප්‍රධාන නල මාර්ගය පැරණි නල මාර්ගය හා සම්බන්ධ කිරීමේ කටයුතු සඳහා අද (22) වැනි සෙනසුරාදා දින පෙ.ව. 9.00 සිට 23 වන දින පෙ.ව. 9.00 දක්වා කාලයේ තාවකාලිකව අත්හිටුවීම සිදු කෙරේ.එම කාලයේදී පයාගල, මග්ගොන, බේරුවල, කළුවාමෝදර / මොරගල්ල, දර්ගානගරය, අළුත්ගම, බෙන්තර යන ප්‍රදේශවල ජලසැපයුම තාවකාලිකව අත්හිටුවීමට සිදුවන බව ජාතික ජල සම්පාදන හා ජලාපවහන මණ්ඩලය පවසයි.ජල සැපයුම, අත්හිටුවීමට සිදුවන අපහසුතාවය පිළිබඳව මණ්ඩලය කනගාටුව පළ කරයි.පයාගල , බේරුවල , අළුත්ගම ප්‍රදේශවල ජල සැපයුම වැඩි දියුණු කිරීමේ කටයුතු සඳහා නව නල මාර්ගයන් සම්බන්‍ධ කරන බැවින් අද (22) උදේ 9.00 සිට හෙට (23) උදේ 9.00 දක්වා ජල සැපයුම තාවකාලිකව අත් හිටුවන බව ජාතික ජල සම්පාදන හා ජලාපවාහන මණ්ඩලය දැනුම් දෙයි.පයාගල, මග්ගොන, බේරුවල, කළුවාමෝදර , බොරගල්ල, දර්ගා නගරය, අළුත්ගම, බෙන්තර යන ප්‍රදේශයන්හි මෙසේ ජල සැපයුම අත්හිටුවන ප්‍රදේශයන්ය.ජල සැපයුම අත්හිටුවීමෙන් ජනතාවට සිදුවන අපහසුතාවය පිළිබඳව ජල සම්පාදන මණ්ඩලය සිය කණගාටුව පළ කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=n11012212</link>
    <topic>රූපවාහිනී ආයතනවලින් වසර 5කටකෝටි 65කට වැඩි බදු ආදායමක්</topic>
    <author>දයා පෙරේරා, ස්වර්ණා විජේකෝන්</author>
    <content>රූපවාහිනී ආයතන 2006 සිට 2010 වසර අවසානය දක්වා විදේශ චිත්‍රපට, ටෙලි නාට්‍ය සහ විදේශීය වෙළෙඳ දැන්වීම් වෙනුවෙන් රුපියල් 65,81,33930ක මුදලක් බදු වශයෙන් ගෙවා ඇතැයි ආණ්ඩු පක්ෂයේ ප්‍රධාන සංවිධායක ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (21) සභාගත කළ පිළිතුරක සඳහන් වේ.2006 වසරේ රුපියල් 77464500ක මුදලක් ද 2007 දී රුපියල් 170,201474ක් ද 2008 දී රුපියල් 132754150ක් ද 2009 දී රුපියල් 151409956ක් ද 2010 දී රුපියල් 12630365ක් ද බදු වශයෙන් ගෙවා ඇති බවද එහි දැක්වේ. කොළඹ දිස්ත්‍රික් මන්ත්‍රී රවි කරුණානායක මහතා අසා තිබූ වාචික ප්‍රශ්නයක් සඳහා ඇමැතිවරයා එම පිළිතුර සභාගත කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101221</link>
    <topic>වයඹ පාසල්වලට පරිගණක විද්‍යාගාර</topic>
    <author>තිලකරත්න ලියනපටබැඳි - පොල්ගහවෙල සමූහ</author>
    <content>වයඹ පළාතේ දරුවන්ගේ පරිගණක සාක්ෂරතාව වැඩි දියුණු කර ගැනීම අරමුණින් වයඹ පාසල් වල පරිගණක විද්‍යාගාර ස්ථාපිත කිරීමේ වැඩ සටහනක් මේ වනවිට ආරම්භ කර ඇත.මේ යටතේ වයඹ පළාත් පාසල් 736ක පරිගණක විද්‍යාගාර ආරම්භ කර ඇති බව වයඹ ප්‍රධාන ඇමැති අතුල විජේසිංහ මහතා ප්‍රකාශ කර සිටී.වයඹ පළාතේ පාසල් වල පරිගණක විද්‍යාගාර ස්ථාපිත කිරීම සඳහා දැනට රුපියල් දසලක්ෂ 360ක මුදලක් යොදවා ඇත.වයඹ පළාත තුළ තිබෙන සියලුම පාසල්වලට පරිගණක විද්‍යාගාර ලබා දීමට ඉදිරියේදි සැලසුම් සකස් කර ඇත. පරිගණක විද්‍යාගාර පිහිටුවීමේ වැඩ සටහනට සමගාමී ව දැනට ගුරුවරුන් 8000ක් පමණ පුහුණු කර ඇත.නව ලොවට ගැලපෙන පරිදි වයඹ පාසල් වල ඉගෙනුම ලබා ලක්ෂ 05 කට ආසන්න දරුවන්ගේ පරිගණක සාක්ෂර තාව ඉහළ දැමීමට ඉදිරියේ දී ද අවශ්‍ය කටයුතු යොදන බව මේ පිළිබඳව වැඩි දුරටත් අදහස් දැක්වූ වයඹ ප්‍රධාන ඇමැති අතුල විජේසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101222</link>
    <topic>කෑගල්ල දිස්ත්‍රික්කයේගම නැඟුමට දසලක්‍ෂ 280ක්</topic>
    <author>පත්මසේකර නිශ්ශංක – රඹුක්කන සමූහ</author>
    <content>වර්ෂ 2006 සිට 2010 දක්වා ගම නැඟුම වැඩසටහන හරහා කෑගල්ල දිස්ත්‍රික්කයේ ගම් සංවර්ධනයට රුපියල් දසලක්‍ෂ 280ක් වටිනා ප්‍රජාදායකත්වයක් රජයට ලැබී ඇතැයි කෑගල්ල මහා දිසාපතිනි ප්‍රේමා දිසානායක මහත්මිය දිනමිණ ට පැවසීය. ගම නැඟුම වැඩසටහන යටතේ කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස 11 ක ග්‍රාම නිලධාරී වසම් 573ක ගම්මාන 1677ක් ආවරණය වන පරිදි මෙම ප්‍රතිලාභය රජයට ලැබී ඇත.ඊ - ශ්‍රේණියේ මාර්ග කි.මී. 272 ක් මේ හරහා සංවර්ධනය වී ඇති අතර සංවර්ධන කටයුතු සඳහා ග්‍රාමීය ප්‍රජාවගේ දායකත්වය වැඩිවීම පැසසිය යුතු කරුණක් යැයි දිසාපතිවරිය පවසයි.මෙවැනි දායකත්වයක් ජනතාව ගෙන් ලැබෙන විට විමධ්‍යගත අරමුදල් වලින් වෙන්වන මුදල් අපතේ නොයා එහි ප්‍රතිලාභ ජනතාව අතරට බෙදීයාමේ ක්‍රමානුකූ®ල වැඩපිළිවෙළක් සකස් කර ඇත. මේ අනුව ඊ-ශ්‍රේණියේ මාර්ග ව්‍යාපෘති 2915 කින් දුර කි. මී. 271.5 සංවර්ධනය කර ඇති අතර, ප්‍රතිලාභීන් 386364 දෙනකුට ප්‍රතිලාභ ලැබී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101223</link>
    <topic>මඩකළපුවේ ඇතිවූ ගංවතුරින්ධීවරයන්ට දසලක්‍ෂ 45ක පාඩුවක්</topic>
    <author>එරාවූර් සමූහ</author>
    <content>මඩකළපුව දිස්ත්‍රික්කයේ ගංවතුරින් ධීවරයන්ට රුපියල් දසලක්‍ෂ 45ක අලාභයක් සිදුවී ඇති බව ධීවර දෙපාර්තමේන්තුවේ දිස්ත්‍රික් නියෝජ්‍ය අධ්‍යක්‍ෂ එස්. ටී. ජෝර්ජ් මහතා පැවසීය.මෙයින් ධීවර කර්මාන්ත ජීවනෝපාය කරගත් පවුල් විසිපන් දහසක් පීඩාවට පත්වී ඇත. ගංවතුරින් කළපු ධීවරයින් ද විශාල ලෙස පීඩාවට පත්වී තිබේ.කළපු ධීවරයින්ගේ ඔරු 135 ක්ද, යන්ත්‍ර බෝට්ටු 25 ක්ද විනාශ වී ඇත. මහදැල් 75ක්ද සාමාන්‍ය දැල් 2650 ක්ද විනාශ වී ඇත.වාලච්චේන ප්‍රදේශයේ දී ධීවරයින්ට ද විශාල අලාභ හානි ඇති වී මුහුදු යන ධීවරයින් ද පීඩාවට පත්වී ඇත.ගංවතුර හේතුවෙන් මසකට වැඩි කාලයක් මසුන් මැරීම අඩාළ වී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101224</link>
    <topic>ඕව්ලාන ඇළ හරහාඑගොඩ මෙගොඩ යන්නපාලමක් දෙන්න....</topic>
    <author>ඇල්පිටිය විශේෂ ඩී.ජේ.විජේසිංහ</author>
    <content>ගාල්ල දිස්ත්‍රික්කයේ නියාගම ප්‍රාදේශීය ලේකම් කොට්ඨාසයට අයත් මත්තක, අංකුටුවල ,වැයිහේන ආදී ප්‍රදේශවල ජනතාව ඔව්ලාන ඇළ හරහා එගොඩ මෙගොඩ වීමේ දී පාලමක් නොමැති වීම නිසා දැඩි අපහසුතාවකට පත් වී සිටිති.මෙම ජනතාව ඕවිලාන ඇලෙන් එගොඩ මෙගොඩ වන්නේ ඔවුන් විසින් තාවකාලිකව යොදා ගන්නා පොල් ගසක් හෝ කිතුල් ගසක් උපයෝගී කර ගත් තාවකාලික ඒ දණ්ඩකිනි.ගම්වාසීන් නගරයට පිවිසෙන මෙම මාර්ගයේම පිහිටි තාවකාලික ඒ දණ්ඩ වෙනුවට නව පාලමක් ඉදි කිරීම සඳහා මීට වසර පහළවකට පමණ පෙර මුල්ගල් තබා ඇති නමුත් අද දක්වාම මේ ගමේ ජනතාවට කිසිම සෙතක් සැලසී නැත. ගමට විදුලිය ලබා දී ඇති නමුත් පාලමක් ලබා දීමට නිලධාරීන් පියවර නොගැනීම හමුවේ ඔවුන් දැඩි අසරණ තත්ත්වයට පත්ව සිටිති.මේ තත්ත්වය පිළිබඳව ගම්වාසින් කියන්නේ මෙබඳු කථාවකි.නිහාල් ප්‍රේමසිරි මහතා - මෙම ගම්මානය පාලමක් නැති වීම නිසා ගම දෙකට බෙදිලා. මේ ඇළ හරහා පිටිගල ගාල්ල ප්‍රධාන මාර්ගයට මීටර් 500 ක් වත් නැහැ. ඒත් අපිට ප්‍රධාන පාරට යන්න වෙලා තියෙන්නේ කිලෝ මීටර් පහ හයක් ගෙවලා.සන්ධ්‍යා කුමාරි මිය - අපි උදේ හවස මෙතෙන්ට ඇවිල්ල දරුවෝ පාසලට ඇරලලා ඕන අපි වැඩට පළට යන්න. ගංවතුර එහෙම ආවොත් මේ ඒ දණ්ඩ වතුරට ගහගෙන යනවා. ආයිමත් ගං වතුර බැහැල ගියාට පස්සේ ගමේ පිරිමි කට්ටිය කොටයක් හරස් කරල යාන්තම් ඒ දණ්ඩක් දාගන්නවා.පී.එම්.කරුණාදාස මහතා - මීට අවුරුදු කිහිපයකට කලින් මෙතන පාළමක් හදන්න මුල් ගල් තිබ්බ ඒ ඇමැතිතුමා දැන් ජීවතුන් අතරත් නැහැ. මුල් ගල හොයා ගන්නත් නැහැ.හෂාන් මලිත් සිසුවෙක් - හැමදාම ගංවතුර ගලනකොට මේ ඒ දණ්ඩ ගහගෙන යනවා. එතකොට අපිට පාසල් යන්න වෙන්නේ සතියක් විතර ගිහිල්ලා. ඒ දණ්ඩ හැදුවට පස්සෙ සමහර දවස්වල අපි පාසල් ගියහම වහිනවනෙ. එදාට වැහල මෙතන යට වෙනවා. අපිට ගෙදර එන්න වෙන්නෙ මහ රවුමක් ගිහිල්ල.චන්දන නාගොඩ විතාන මහතා - මේ ඒ දණ්ඩ ගඟේ පාවෙලා ගියහම දාගන්න කිතුල් ගහක් අපේ ගමේ නැහැ. ඔන්න දැන් ඉස්සරහට ඡන්ද කාලෙ එනවනෙ ඇවිල්ල කියනව පාලම හදල දෙනවා කියලා. එහෙම කියල ඡන්ද කීයක් පහු වුණාද? ඒවා මතක නැහැ ඒ අය තැනකට ගියහම.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101225</link>
    <topic>කෑගල්ල උඩුමාගම කනිටු විදුහලවැහෙන්නඔන්න- මෙන්න</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල කලාප අධ්‍යාපන කාර්යාලයට අයත් උඩුමාගම කනිෂ්ඨ විද්‍යාලය වැසී යාමේ අවදානමකට ලක්වී ඇත.මෙහි පාසල් වත්ත අක්කර 2 ක් පමණ වේ. කෝටි ගණන් වටිනා පාසල් ගොඩනැගිලි 3 ක්ද බුදුමැදුරක්ද මේ පාසලේ පවතී.පාසල වැසී ගිය හොත් දුරාචාරයේ යෙදෙන පුද්ගලයන්ගේ රජදහනක් වීමට ඉඩ ඇති බව ගම් වැසියෝ පවසති.ජී. ආර්. මහේෂ් බණ්ඩාර මහතා - පාසල ආරම්භ කර ඇත්තේ දැනට වසර 50 කට පමණ පෙර. එදා ළමයින් 300 කට වැඩි පිරිසක් ඉගෙනුම ලැබූ මේ පාසලේ අද වන විට සිසුන් 10 දෙනෙක් පමණ ඉගෙනුම ලබනවා. පළමුවන, දෙවන ශ්‍රේණිවල එකම ශිෂ්‍යයෙක්වත් නැහැ. ගුරුවරුන් 8 දෙනෙක් සේවය කරනවා. ඉංග්‍රීසි, සිංහල, දෙමළ, විද්‍යාගණිත ඇතුළු සියලු විෂයන් ඉගැන්වීමට පුහුණුව ලැබූ ගුරුවරු මෙහි සිටිනවා.කෑගල්ල ප්‍රාදේශීය සභාවේ හිටපු ප්‍රාදේශීය සභා මන්ත්‍රී ලලිත් විතාරණ මහතා - මේ පාසල වැසී ගියහොත් උඩුවාගම ග්‍රාමයේ ජීවත්වන පවුල් දෙතුන් සියයකට බලවත් පාඩුවක්. මෙය වළක්වා ගැනීමට මේ පාසල හෙට්ටිමුල්ල නව කනිෂ්ඨ විද්‍යාලයට අනුයුක්ත කිරීමට කටයුතු කරන ලෙසට ඉල්ලා සිටිනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101226</link>
    <topic>නාගොඩ - අගලවත්තපුරන් කුඹුරු අක්කර 100ක්  </topic>
    <author>අගලවත්ත විශේෂ - ගාමිණී ආනන්ද</author>
    <content>නාගොඩ හන්දියේ සිට අගලවත්ත දක්වා අක්කර 100 ක කුඹුරු වගා නොකර අත්හැර දමා තිබෙන බව ගොවීහු කියති.ගමක් පාසා කෘෂි නිලධාරීන් සිටිය ද මේ තත්ත්වයේ අඩුවක් නැත. පුරන් කුඹුරු නිසා යාබඳ වී වගාවට කෘමි උවදුරු සහ ඌරන් වැනි සතුන්ගේ හිරිහැර ද වැඩිවන බව ගොවීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101227</link>
    <topic>අබලන් මාර්ගයහදා දෙන්න</topic>
    <author>පොල්ගහවෙල විශේෂ</author>
    <content>පොල්ගහවෙල ප්‍රාදේශීය ලේකම් කොට්ඨාසයට අයත් ඈගල්ල සිට කැබිත්තාවල හරහා ගොතටුවේගෙදර මාර්ගය අබලන් තත්ත්වයට පත්වෙමින් පවතී.ප්‍රදේශයේ පිටිසර ගම්මාන රැසක වෙසෙන ජනතාවගේ ගමනා ගමන අවශ්‍යතා ඉටුකිරීමට ඇති මේ මාර්ගයේ දැනට බොහෝ ස්ථානවල වළවල් සෑදී කොන්ක්‍රීට් අතුරා තිබෙන ස්ථානවලට ද හානි සිදුවී ඇත.මේ මාර්ගය පිළිසකර කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101228</link>
    <topic>මතුගම කහඉරමැකී ගිහින්</topic>
    <author>මතුගම සංචාරක</author>
    <content>මතුගම නගර මධ්‍යයේ ඇති කහ ඉරි මැකී ගොස් ඇති හෙයින් පදිකයන්ට පාර මාරුවීම අපහසු වී ඇති බව ප්‍රදේශවාසීහු කියති.පසුගිය දිනවල පාර මාරුවීමට ගොස් අනතුරුවලට මුහුණ පෑ අවස්ථාද වේ.නගරය මධ්‍යයේ කහ ඉරි සටහන් කිරීමට පියවර ගන්නා ලෙස ප්‍රදේශවාසීහු මාර්ග සංවර්ධන අධිකාරියෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r1101229</link>
    <topic>කොස් ගස කපන්නට ආ තරුණයාගෙහිමි කතගේ රන් මාලය කඩාගෙන</topic>
    <author>කටාන සමුහ රංජිත් ලොකුපෝතාගම</author>
    <content>ඒ රද්දොළුගම පොලිස් බල ප්‍රදේශයේ ගම්මානයක පිහිටි නිවසකි. එදින නිවසේ රැඳී සිටියේ ගෘහනිය පමණි. යතුරු පැදියකින් පැමිණි තරුණයන් දෙදෙනකු නිවස ඉදිරිපස මාර්ගය අසල නැවතිණි. යතුරු පැදියේ පසුපස වාඩිවී පැමිණි තරුණයා නිවස වෙත ගමන් කළේය. ගෘහනිය කළ විමසීමට ඔහුගේ පිළිතුර වූයේ කොස් ගසක් විකිණීමට තිබෙන බව දැනගෙන එය බැලීමට පැමිණි බවයි.තරුණයා ඇගේ දරුවන් සිව්දෙනාගේ නම් නිවැරදිව පැවසීය. තමා ඔවුන්ගේ හිතවතකු බව ද අඟවා සිටියේය. පසුව ගෘහනියගෙන් වතුර වීදුරවක් ද ඉල්ලාගෙන පානය කළ තරුණයා කොස් ගස පරීක්‍ෂා කර බැලිය යුතු බව පවසමින් ගෙවත්තට පියවර නැගීය.ගෙහිමි කාන්තාව ද මෙම ආගන්තුක තරුණයා සමගම ගෙවත්තට පිය නැගුවාය. ඇය කුමක් හෝ කරුණක් සඳහා ඉවතට හැරුණා පමණි. ක්‍ෂණිකව ක්‍රියාත්මක වූ තරුණයා ඇගේ ගෙල බැඳි වටිනා රන් මාලය කඩාගෙන අසුරු සැනින් පලා ගියේය.ඔහු මහා මාර්ගය දිගේ දිව යන්න වූයේය. ගෙහිමි කතගේ කෑ ගැසීම ඇසී ආසන්නයේ නිවසක සිටි ඥාතියකු පොල්ලක් ද රැගෙන මහ මගට පැන්නේ දිව එන තරුණයාට පහර දීමටය. ”මම නොවෙයි සොරා, අන්න පස්සෙන් එනවා අල්ලගන්න” යයි කියූ මාලය ඩැහැගත් තරුණයා පිටුපසට අත දිගු කරත්ම එබසට රැවටුණු ඥාතියා ඒ දෙසට හැරුණෙන්, තරුණයා විදුලිය වේගයෙන් දිව ගොස් අතුරුදහන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=r11012210</link>
    <topic>කොළඹ - කුරුණෑගල මාර්ගයේ වල්පිට තුරු සෙවණේවෙළෙඳ කුටි වැහිලා</topic>
    <author>දිවුලපිටිය විශේෂ</author>
    <content>දිවුලපිටියේ සිට කොළඹ කුරුණෑගල මාර්ගයේ කිලෝ මීටර් තුනක් පමණ යද්දී හමු වෙන වල්පිට තුරු සෙවණේ අද වෙළෙඳ කුටි රැසක් වැසී ඇති අතර ඉතිරිව සිටින වෙළෙඳුන් කීප දෙනාද අද අසරණව සිටිති.වල්පිට තුරු සෙවණ ආරම්භ කළේ 2003 වසරේ ජුනි මස 16 වැනි දින ග්‍රාමීය කර්මාන්ත අමාත්‍යාංශය මගින්ය.මුලදී මෙහි වෙළෙඳ කුටි 38 තිබිණි.දුර ගමන් යන බස් රථ සුළු වේලාවක් මෙහි නවතාලීමට කටයුතු යොදන බව තුරු සෙවණ විවෘත කිරීමට පැමිණි එම අමාත්‍ය අංශය බාර ඇමැතිවරයා පැවසීය. එහෙත් මේ වනතුරුත් පෞද්ගලික අංශයේ හෝ ලංකා ගමනා ගමන මණ්ඩලයේ කිසිදු බස් රථයක් මෙහි නවතන්නේ නැත.මගීන්ගේ සුව පහසුව සඳහා විශ්‍රාම ශාලාවක්ද මෙහි සකසා ඇත. බස් රථ එහි නැවතීමක් සිදු නොවන නිසා වල්පිට තුරු සෙවණ දවස මුළුල්ලේම පාළු ගතියක් පෙන්නුම් කරයි.කලාතුරකින් ලොරියක් හෝ වෑන් රියක් විශ්‍රාම ශාලාව ඉදිරිපිට නවතා තිබෙනු දැකිය හැකිය.එහි පැමිණි අය වෙළෙඳ කුටි දෙසට යාමක් සිදු වන්නේද නැත.මෙහි තිබූ වෙළෙඳ කුටි 38 න් දැන් ඉතිරිව ඇත්තේ 14 කි. ඒවාද කොයි මොහොතේ වසා දැමීමට සිදු වේදැයි කිව නොහැකිය. වල්පිට තුරු සෙවණේ වෙළෙඳ සංගමයේ සභාපති සුනිල් සේනානායක මහතා පැවසුවේ තුරු සෙවණ දියුණු කිරීමට රජයේ අවධානය වහා යොමු විය යුතු බවයි.මේ තුරු සෙවණ දිවුලපිටිය ප්‍රාදේශීය සභාව මගින් පාලනය සිදු වෙයි.සංචාරකයින් ග්‍රහනය කර ගන්නා ආකර්ශනීය ස්ථානයක් බවට වල්පිට තුරු සෙවණ පත් කරන බව දිවුලපිටිය ප්‍රාදේශීය සභාවේ සභාපතිවරයා පසුගියදා එහි පැවති අවසාන රැස්වීමේදී ප්‍රකාශ කළේය. එහෙත් ප්‍රාදේශීය සභාව දැන් විසුරුවා ඇත.මේ තත්ත්වය හමුවේ වල්පිට තුරු සෙවණ තව දුරටත් රැක ගැනීමට නම් රජයේ අවධාන වහා යොමු විය යුතුය.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101221</link>
    <topic>විලාසිතා මැවුම්කරුටෙස්ට් පිටියෙන් සමුගනී...!</topic>
    <author>පි‍්‍රන්ස් ගුණසේකර</author>
    <content>ක්‍රිකට් පිටියේ විලාසිතා මැවුම්කරුවෙකු ලෙස හඳුන්වන ලසිත් මාලිංග ටෙස්ට් පිටියෙන් සමුගැනීමට තීරණය කරයි.ශ්‍රී ලංකා ක්‍රිකට් ආයතනයේ ඊයේ පැවැති මාධ්‍ය හමුවකදී මාලිංග මේ බව පැවැසීය. ටෙස්ට් පිටියෙන් සමුගත්තද එක්දින හා විස්සයි 20 තරග සඳහා ශ්‍රී ලංකා පිලට ක්‍රීඩා කරන බව මාලිංග අවධාරණය කළේය.ලබන මාසයේ පැවැත්වෙන ලෝක කුසලාන ක්‍රිකට් තරගාවලියේදී ශ්‍රී ලංකාවට ඉහළම සේවයක් ලබාදීම තම එකම අරමුණ බව සඳහන් කළ ලසිත් මාලිංග එහිදී ප්‍රතිවාදීන්ට ප්‍රබල තර්ජනයක් ගෙන දීමට අපේක්‍ෂා කරන බව ද පැවැසීය.”ටෙස්ට් පිටියෙන් සමුගැනීමට තීරණය කළේ එක දිගටම දින 5 ක් ක්‍රීඩා කිරීමේ අපහසුව නිසයි. මගේ පාදයේ ඇතිවූ ආබාධයෙන් පසුව සෑහෙන කලක් මා ක්‍රීඩා කළේ නෑ. දැන් සුවය ලැබුවත් ගොඩක් වෙහෙසට පත්වන විදිහට ක්‍රීඩා කිරීම නුවණට හුරු නෑ. වෛද්‍ය මතයත් එක දිගට දින ගණනක් ක්‍රීඩා කිරීම යෝග්‍ය නොවන බවයි” මාලිංග පැවැසීය.27 හැවිරිදි ලසිත් මාලිංග ටෙස්ට් තරග 30 කට ක්‍රීඩා කර කඩුලු 101 ක් දවාගෙන ඇත. ඔහු මේ දක්වා එක්දින ජාත්‍යන්තර ක්‍රිකට් තරග 75 කදී කඩුලු 108 ක් බිඳහෙලා තිබේ.වසර 2004 ජූලි මාසයේදී ඔහු ජාත්‍යන්තර ක්‍රිකට් පිටියට පිවිසියේය.2007 ක්‍රිකට් ලෝක කුසලාන තරගාවලියේදී පෙරළිකාර පන්දු යවන්නෙකු බවට පත්වූ ලසිත් මාලිංග පිට පිට පන්දු 4 කදී කඩුලු 4 ක් බිඳහෙලූ ලොව පළමු පන්දු යවන්නා බවට වාර්තා පොතට එක්වූවේය. එම තරගාවලියේ තරග 8 කදී ඔහු කඩුලු 18 ක් බිඳහෙලීමට ද සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101222</link>
    <topic>ලෝක වාර්තා බිහි කළමුරලිත් සමුගැනීමට යයි</topic>
    <author>- පි‍්‍රන්ස්</author>
    <content>ලෝක පූජිත දඟ පන්දු යවන ක්‍රීඩක මුත්තයියා මුරලිදරන් ක්‍රිකට් ලෝක කුසලාන තරගාවලියෙන් අනතුරුව ජගත් පිටියෙන් සමුගන්නා බව පවසයි.”මේ ලෝක කුසලාන තරගාවලිය මගේ අවසාන ක්‍රිකට් තරගාවලියයි. දැන් මගේ කි‍්‍රකට් කාලය අවසන් කළ යුතුයි. වසර 2 කට අයි. පී. එල්. තරගාවලියට ගිවිසුම් අස්සන් කොට තිබෙනවා.නවසීලන්තයේ හෝ එංගලන්තයේ බොහෝ විට විස්සයි – 20 ක්‍රිකට් වෙනුවෙන් ඉදිරියේදී මා ක්‍රීඩා කිරීමට බලාපොරොත්තු වෙනවා” යැයි මුරලි පැවැසීය.ක්‍රිකට් ලෝක කුසලාන තරගාවලි 4 කට එක්වූ එකම ශ්‍රී ලාංකික ක්‍රීඩකයා ලෙස ඉතිහාසගත වන මුත්තයියා මුරලිදරන් ටෙස්ට් කඩුලු 800 ක් හා එක්දින කඩුලු 517 ක් බිඳහෙලා ලෝක වාර්තාවක් බිහිකර තිබේ.38 හැවිරිදි මුරලි පවසන්නේ 1996 ලෝක කුසලාන ජයග්‍රහණය හා 2007 දී එම තරගාවලියේ අවසන් තරගයට පිවිසීම ශ්‍රී ලංකා ක්‍රීඩා ලෝලීන්ට අමතක නොවනු ඇති බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101223</link>
    <topic>ලෝක කුසලාන තරගාවලියපීඩනයක් කරගත යුතු නෑ</topic>
    <author>පි‍්‍රන්ස් ගුණසේකර</author>
    <content>ක්‍රිකට් ලෝක කුසලාන තරගාවලියේ අවසන් තරගයට පැමිණීම තම එකම සැලසුම බව ශ්‍රී ලංකා ක්‍රිකට් නායක කුමාර සංගක්කාර පැවැසීය.එම තරගාවලිය ගැන පමණට වඩා සිතමින් අනවශ්‍ය පීඩනයක් ඇතිකර නොගෙන සැහැල්ලු තරග රටාවකින් ක්‍රීඩා කිරීමට ශ්‍රී ලංකා ක්‍රීඩකයන්ගේ බලාපොරොත්තුව බව ද සංගක්කාර සඳහන් කළේය. ශ්‍රී ලංකා ක්‍රිකට් ආයතනයේ දී ඊයේ මාධ්‍යවේදීන් හමුවූ අවස්ථාවේදී සංගක්කාර මේ බව පැවැසීය.”ක්‍රිකට් ලෝක කුසලානය ජයගන්නා රට පිළිබඳ විවිධ මත පළවෙනවා.ඒ නිසා බොහෝ රටවල ක්‍රීඩකයන්ට එක හා සමාන පීඩනයක් දැන් ඇතිවෙලා. අපි හිතන්නේ මේ තරගාවලියත් තවත් එක අවස්ථාවක් කියලයි. හැම තරගයක්ම අපට වැදගත් නිසා නිදහස් මානසිකත්වයකින් ඉදිරියට යෑම වැදගත්” සංගක්කාර පැවැසීය.ශ්‍රී ලංකාවේ ඉදිකරන ලද ඛෙත්තාරාම, පල්ලේකැලේ හා සූරියවැව ක්‍රීඩාංගණවල තණතිලි අලුත්ම ඒවා බැවින් නිසි අධ්‍යයනයක නිරතවීම වැදගත් බවද, ශ්‍රී ලංකා ක්‍රිකට් නායකයා අවධාරණය කළේය.”අන්තර් පළාත් ක්‍රීඩා සමාජ තරගාවලි මේ දිනවල පැවැත්වෙන නිසා අලුත් තණතීරු ගැන අවබෝධයක් ලබාගැනීමට පහසුයි.ඛෙත්තාරාම තණතිල්ලේ තරග කිහිපයක්ම තියනවා. කොදෙව් පිල සමග ඉදිරියේ පැවැත්වෙන සංචාරය අපට ඉතාම වැදගත්. ඒ සංචාරයෙන් අනතුරුව අපට ලෝක කුසලාන තරගාවලිය ගැන හොඳින් දැනෙන්න පටන් ගනීවි.”මීළඟ ලෝක කුසලාන තරගාවලිය වසර 2015 දී පැවැත්වෙන බැවින් එම තරගාවලියට ක්‍රීඩා කිරීමට අපේක්‍ෂා කරන්නේ ද යන්න විමසූ විට සංගක්කාර පැවසුවේ ඒ පිළිබඳ යමක් පැවැසීමට කාලය වැඩි බවය.”2015 වෙද්දී මට වයස 37 යි. ඒක ගොඩක් දුර තියන ප්‍රශ්නයක්. කොහොම වුණත් ඒ වන විට තේරීම් කමිටුව තීරණය කළ යුතුයි මාගේ දායකත්වය ගැළපෙනවද කියන එක. ඒ වන විට ක්‍රිකට් රිද්මයට මා ගැළපෙනවා නම් පමණයි අවස්ථාව ලැබෙන්නේ. සමහර විට ක්‍රීඩකයෙකු කොපමණ දක්‍ෂ වුණත් ඒ වන විට තිබෙන අලුත් ගමනට ඔහු වැදගත් වීම අනිවාර්යයි” සංගක්කාර පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101226</link>
    <topic>දකුණු අප්‍රිකානු පිලට අලුත් මුහුණක්</topic>
    <author>කේප් ටවුන් (ඒ. එෆ්. පී.)</author>
    <content>ලෝක කුසලාන තරගමාලාවට නම් කළ දකුණු අප්‍රිකාවේ අවසන් 15 දෙනා අතරට නැවත පා දඟ පන්දු යවන ක්‍රීඩක ඉම්රාන් තාහීර් නම් කර තිබේ.දකුණු අප්‍රිකානු පිලට අවසන් පූර්ව තරගයට සුදුසුකම් ලබා දුන් පසුගිය ලෝක කුසලාන තරගමාලාවට සහභාගි වූ නායක ග්‍රෙහැම් ස්මිත්, ජැක් කලීස්, ඒ. බී. ඩිවිලියර්ස් සහ රොබින් පීටර්සන් හැරුණු විට මෙවර කණ්ඩායමට නම් කළ සෙසු ක්‍රීඩකයන් ලෝක කුසලාන තරගමාලාවට සහභාගි වන්නේ පළමු වතාවටය.දකුණු අප්‍රිකානු පිල - ග්‍රෙහැම් ස්මිත්, හෂීම් අම්ලා, ජොහාන් බෝතා, ඒ. බී. ඩිවිලියර්ස්, ජේ. පී. දුමිනි, ෆෑන් ඩු ප්ලෙයිස්, කොලින් ඉන්ග්‍රැම්, ජැක් කලීස්, මෝර්නි මෝකල්, වේන් පානෙල්, රොබින් පීටර්සන්, ඩේල් ස්වේන්, ඉම්රාන් තාහිර්, ලොන්වාබෝ සොට්සොබේ සහ මෝර්නි වැන් විත්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101224</link>
    <topic>ගුවන් හමුදා පාපැදි සවාරියතුන්වැනි අදියර ජයසිංහ ජය ගනී  </topic>
    <author/>
    <content>ගුවන් හමුදාවේ ජීවන් ජයසිංහ පැය 2 කුත් මිනිත්තු 43 ක් සහ තත්පර 22 කින් තරගය නිමා කරමින් ගුවන් හමුදා පාපැදි, සවාරියේ තුන්වැනි අදියරේ ජයග්‍රහණය හිමිකර ගැනීමට ඊයේ (21) සමත් විය.මහනුවර නගරයේ දී එයාර් වයිස් මාෂල් අසෝක අමුණුගම මහතාගේ ආරම්භක සංඥාවෙන් ඇරැඹුණු තුන්වැනි දිනයේ තරගය කෑගල්ල හරහා නුවර පාර ඔස්සේ කිලෝ මීටර් 115 ක දුරකින් පසුව කොළඹ ගුවන් හමුදා මූලස්ථානය අසළින් නිමාවට පත් විය.තරගකරුවන් 72 ක් සහභාගි වූ ඊයේ තරගයේ පිළිමතලාව නගරයේදී පළමු ස්ප්‍රින් ජයග්‍රාහකයා ලෙස (තරගයේ 4 වැනි ස්ප්‍රින්ට් අදියර) ගුවන් හමුදාවේ සමන්ත ලක්මාල් තේරී පත් විය. යුද හමුදාවේ අසංක ප්‍රදීප් දෙවැනි ස්ථානයත්, යුද හමුදාවෙහිම ජනක විජේසිංහ තෙවැනි ස්ථානයක් හිමිකර ගත්තේය.කිරිබත්ගොඩ නගරයේදී දෙවැනි ස්පි‍්‍රන්ට් ජයග්‍රාහකයා වූයේ (තරගයේ 5 වැනි ස්ප්‍රින්ට් අදියර) ගුවන් හමුදාවේ ජීවන් ජයසිංහය. දෙවැනි ස්ථානය යුද හමුදාවේ සනත් ජයසිංහත් තුන්වැනි ස්ථානය යුද හමුදාවෙන්ම වසන්ත හරිස්චන්ද්‍රත් හිමිකර ගත්හ.ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව 12 වැනි වරටත් පවත්වනු ලබන ගුවන් හමුදා පාපැදි සවාරියේ අවසන් දිනය වන අද (22) කොළඹ ගුවන් හමුදා මූලස්ථානය අසළින් ආරම්භ වන තරගය කිලෝ මීටර් 132 කින් පසුව කොග්ගල ගුවන් හමුදා කඳවුර අසළින් නිමාවට පත්වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101225</link>
    <topic>යශෝධ ලංකාගෙන් ද්විත්ව ශතකයක්</topic>
    <author>ජගත් ගුණවර්ධන</author>
    <content>සංචාරක එංගලන්ත 19 න් පහළ ක්‍රිකට් පිල හා ශ්‍රී ලංකා 19 න් පහළ ක්‍රිකට් පිල අතර කොළඹ පී. සරා ඕවල් ක්‍රීඩාංගණයේදී දැන් පැවැත්වෙන දෙවන ටෙස්ට් තරගයේ දෙවන දිනය වන ඊයේ (21) ශ්‍රී ලංකා ක්‍රීඩක යශෝධ ලංකා අගනා ලකුණු 213 ක් රැස්කළේය. ලංකා පන්දු 297 කට මුහුණ දී හතරේ පහර 24 ක් සහ එක් හයේ පහරක් එල්ල කර තිබුණි.නායක භානුක රාජපක්‍ෂ ද ලකුණු 129 ක් රැස්කළේ පන්දු 166 කට මුහුණ දී හතරේ පහර 12 ක් හා හයේ පහර 3 ක් එල්ල කරමිනි.කාසියේ වාසිය දිනූ ශ්‍රී ලංකා පිල පළමුව පන්දුවට පහර දුන් අතර පළමු ඉනිම සඳහා ඕවර 135.1 කදී සියලු ක්‍රීඩකයන් දැවී ලකුණු 542 ක් රැස්කළේය.ශ්‍රී ලංකා ඉනිමේ අමිල අපෝන්සු 48, ධනංජය ද සිල්වා 42 ක් ලෙස ලකුණු අතරට පිවිසුණහ.පන්දු යැවීමේදී ජැක් පාර්සන් 106/2 ක් ගුර්මාන් රන්ධාව් 83/2 ක් හා ෂිව් තාකෝර් 73/2 ක් ලෙස කඩුලු දවා ගත්හ. එංගලන්ත 19 න් පහළ පිල පළමු ඉනිම සඳහා ඕවර 45 කට කඩුලු 2 ක් දැවී ලකුණු 158 ක් රැස්කළේය.සෑම් වුඩ් දක්‍ෂ පිතිහරඹයක නියැළෙමින් නොදැවී ලකුණු 110 ක් ලබා ගත්තේය. ලිවිස් ග්‍රෙගරි නොදැවී ලකුණු 13 යි.අද (22) තරගයේ තෙවන දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101227</link>
    <topic>සාන්ත අන්තෝනි විදුහලට කඩුලු 9ක ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>පසුගිය 18 වනදා මහනුවර පොලිස් ක්‍රීඩා පිටියේදී පැවති අන්තර් පාඨශාලා ක්‍රීඩා තරගයකින් කටුගස්තොට සාන්ත අන්තෝනි විදුහල විසින් මහනුවර සාන්ත සිල්වෙස්තර විදුහල පරදවා කඩුලු 9 ක ජයක් වාර්තා කරන ලදී.ලකුණු පුවරුවසාන්ත සිල්වෙස්තර පිල පළමු ඉනිම ඕවර් 34 ක දී සියල්ලන්ම දැවී 75 යි. එම්. නානායක්කාර 26 (ඒ. ප්‍රේමරත්න 16 ට 5 යි)සාන්ත සිල්වෙස්තර පිල දෙවනු ඉනිම ඕවර් 39.5 ක දී සියල්ලන්ම දැවී 105 එච්. නානායක්කාර 29, ආර්. ඒකනායක 54, (කේ. රණරාජ 23 ට 3 යි, ඒ ප්‍රේමරත්න 30ට 3 යි, ඒ. බණ්ඩාර 28ට 3 යි)සාන්ත අන්තෝනි විදුහල පළමු ඉනිම ඕවර් 60.1 කදී සියල්ලන්ම දැවී 150 යි. ඒ. ප්‍රේමරත්න 55 එම්. මෙන්දිස් 45 ට 4 යි)සාන්ත අන්තෝනි විදුහල දෙවන ඉනිම ඕවර් 8.4 ක දී කඩුලු 1 ට ලකුණු 34 යි. එච්. වික්‍රමසේකර නොදැවී 12 එච්. සරත්චන්ද්‍ර නොදැවී 15 යි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101228</link>
    <topic>මාතර උයන්වත්ත පිටියේ සංවර්ධනය සහ පාලනය ශ්‍රී ලංකා ක්‍රිකට් ආයතනයට</topic>
    <author>පි‍්‍රයාන් ද සිල්වා මාතර ක්‍රීඩා</author>
    <content>මාතර නගර සභාව සතුව දැනට පාලනය වන උයන්වත්ත පිටිය ජාත්‍යන්තර තෙදින තරඟ පැවැත්විය හැකි තත්ත්වයකට සංවර්ධනය කිරීමට හා නඩත්තු කිරීමට ශ්‍රී ලංකා ක්‍රිකට් ආයතනයට පවරා ගන්නා බව මාතර දිස්ත්‍රික්ක ක්‍රිකට් සංගමයේ සභාපති වෛද්‍ය අජිත් රණවක මහතා මාතර තානායමේදී පැවැති එම සංගමයේ මහා සභා රැස්වීමේදී පැවසීය.පළමු අදියරේදී ඉදිරි මාස දෙක තුළ රුපියල් ලක්‍ෂ පනහක වියදමින් අභාවයට ගිය නවලෝක ක්‍රීඩාගාරය නවීකරණය කර අවසන් කරන බවද, දෙවන අදියරේදී, නව ක්‍රීඩාගාරයක්, තණතිලි, පුහුණු තණතිලි, ලකුණු පුවරු, පැති ආවරණ හා ගෘහස්ථ ක්‍රිකට් ක්‍රීඩාගාරයක් තනන බවත් ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s1101229</link>
    <topic>එල්ලේ තරගහෙට කටානේ දී</topic>
    <author>කටාන සමූහ රන්ජිත් ලොකුපෝතාගම</author>
    <content>කටාන මැතිවරණ බලප්‍රදේශයට සීමා වූ එල්ලේ තරග මාලාවක් මේ මස 23 දා පෙරවරු 10.00ට කඳවල “සික්ස්ටීන් බ්‍රදර්ස්” ක්‍රීඩා පිටියේදී කුසපත් ඇදීමෙන් අනතුරුව ආරම්භ කෙරේ.මෙදින උදම්මිට ගාමිණි, කටාන ප්‍රාදේශීය සභා පිල හා කටාන ඒකාබද්ධ පිල සහභාගී වන තුන්කොන් එල්ලේ තරගයක්ද පැවැත්වේ.කටාන මැතිවරණ බල ප්‍රදේශයේ සියලුම එල්ලේ කණ්ඩායම්වලට මේ සඳහා ඉදිරිපත් විය හැකි අතර 0312222575 හෝ 0776005151 දුරකථනවලින් වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s11012210</link>
    <topic>සැහැල්ලු පන්දු ක්‍රිකට් අද සහ හෙට</topic>
    <author/>
    <content>දිවයිනේ සියලුම පුද්ගලික හා රජයේ ආයතනවලට විවෘත සය සාමාජික සැහැල්ලු පන්දු ක්‍රිකට් තරගාවලියක් අද (22) හා හෙට (23) බත්තරමුල්ල පැලවත්ත බුද්ධදාස ක්‍රීඩාංගණයේදී පැවැත්වේ.ජයග්‍රාහි කණ්ඩායමට රුපියල් 50,000 ක් සමග කුසලානය ද අනුසූරතාව සඳහා රුපියල් 25000 ක් සමග කුසලානයක්ද පිරිනැමේ.හොඳම පන්දු යවන්නා, හොඳම පිතිකරු හා තරගයේ වීරයා සඳහා සම්මාන හා මුදලින් ත්‍යාග පිරිනම අතර තරගාවලියේ වැඩි විස්තර 077 3002222 හා 077 3020570 අංක වලින් ලබා ගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s11012211</link>
    <topic>මාතර දිස්ත්‍රික්ක ක්‍රිකට් සංගමයේ මුල් පුටුවට වෛද්‍ය අජිත් රණවක</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>රාහුල ක්‍රීඩා සමාජයේ වෛද්‍ය අජිත් රණවක මහතා යළි නිතරගයෙන් මාතර දිස්ත්‍රික්ක ක්‍රිකට් සංගමයේ සභාපති තනතුරට පත්විය. සුනිල් මොහොට්ටි මහතා ලේකම් ධුරයට පත්කර ගන්නා ලදී. වසර තුනක කාලයකට තෝරා පත්කර ගත් නව නිලධාරී මඩුල්ල මෙසේය.සභාපති - වෛද්‍ය අජිත් රණවක, ජ්‍යෙෂ්ඨ උප සභාපති - වෛද්‍ය සංජය සේදර, උප සභාපති (තනතුරු 4) - සනී ගලප්පත්ති, ප්‍රභාත් ධනංජය, දමයන්ත විජයශ්‍රී, ඩිශාන් ගුණසේකර.ලේකම් - සුනිල් මොහොට්ටි, උප ලේකම් - පී. ඩී. මුණසිංහ, භාණ්ඩාගාරික - ස. පො. අධිකාරී රාමවික්‍රම, උප භාණ්ඩාගාරික - සිසිර වීරසිංහ, ක්‍රීඩාංගණය භාර ලේකම් – ප්‍රසන්න ගලප්පත්ති.කමිටු සාමාජිකයින් - පී. එස්. සී. සංජීව, සරත් විජේතුංග, ඔසිල් වික්‍රමසූරිය, සමන් ඉන්දික, පී. ඩී. සංජීව, නලීන් රණසිංහ, ආනන්ද දළුවත්ත, ප්‍රගති ජයසේකර, සමන් කුමාර, කේ. කේ. එස්. යූ. රංජිත්.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=s11012212</link>
    <topic>13න් පහළ දෙවැනි කොටසේ ක්‍රිකට්සූරතාව වේල්ස් කුමාර විදුහලට  </topic>
    <author/>
    <content>සඳුන් සොයිසා හා චතුරංග පීරිස් ගේ විශිෂ්ට පිති හරඹය හේතුවෙන් අන්තර් පාසල් 13 න් පහළ රන් කැකුළු කුසලතා ක්‍රිකට් තරගමාලාවේ දෙවැනි කොටසේ අවසන් මහා තරගයේදී සාන්ත පීතර විදුහල පරදවා කඩුලු 8ක ජයක් අත්කර ගනිමින් දෙවැනි කොටසේ සූරතාව හිමි කර ගැනීමට වේල්ස් කුමාර විදුහල සමත් විය.කුණු 165 ක ජයග්‍රාහී ඉලක්කය හඹා ගිය වේල්ස්කුමාර විදුහල් ඉනිමේ පළමු කඩුලු 2 ලකුණු 54 කට බිඳවැටුණු මොහොතේ ආරම්භක පිතිකරු උපනායක චතුරංග පීරිස් සමඟ එක්වූ දකුණතින් පිත්ත හසුරුවන සඳුන් සොයිසා වේගවත් ඉනිමක් ක්‍රීඩා කරමින් පන්දු 87 කදී හතරේ පහර 5ක් සමඟ ලකුණු 55 ක් රැස්කිරීමට සමත් විය.උපනායක හා කඩුලු රකින ක්‍රීඩක වමත් පිතිකරු චතුරංග පීරිස් පන්දු 128 කදී හතරේ පහර 5 ක් සමඟ නොදැවී ලකුණු 51 ක් ලබාගත්තේය.වෙළෙඳ සේවා ක්‍රිකට් පිටියේ පැවැති මේ තරගයේ පළමුව පන්දුවට පහර දුන් සාන්ත පීතර විදුහල් ‘බී’ පිල ඕවර 49.4 ක දී සියලු දෙනා දැවී ලකුණු 164 ක් ලබාගත්තේය. මෙනල්ක සිල්වා ලකුණු 30 ක් රැස් කළ අතර තිලාන් කුමාර ලකුණු 25 කට කඩුලු 3 ක් දවාලීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=f1101222</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>මහියංගණය මැතිවරණ කොට්ඨාසය මේ රටේ දේශපාලනය තුළ වඩාත් කතාබහට ලක්වූ මැතිවරණ කොට්ඨාසයක්. ඒ වගේම මහියංගණය නම ඇසෙන විට කපිතාන් සී. පී. ජේ. සෙනෙවිරත්න – ඔහුගේ පුත්‍ර ලක්‍ෂ්මන් සෙනෙවිරත්න යන නම් දෙක ද අපේ මතකයට නැඟෙන්නේ නිතැතින්ම ය. අද කපිතාන් සී. පී. ජේ. සෙනෙවිරත්න නම් දේශපාලනඥයා ජීවතුන් අතර නැතත් ඔහුගේ බාල පුතණුවන් වන ලක්‍ෂ්මන් සෙනෙවිරත්න වර්තමාන එක්සත් ජනතා නිදහස් සන්ධාන ආණ්ඩුවේ ඵලදායිතා ප්‍රවර්ධන අමාත්‍යවරයා වේ.මේ අපි “දියවන්නාවේ නෑදෑයෝ” ඔස්සේ ලක්‍ෂ්මන් සෙනෙවිරත්නගේ ජීවිතයට එබී බැලූ අයුරුයි...* ඔබේ සම්පූර්ණ නම කොහොමද...?”ලක්‍ෂ්මන් සෙනෙවිරත්න කියලා තමයි භාවිතා වන්නේ. මගේ සම්පූර්ණ නම වන්නේ ලක්‍ෂ්මන් පිංතු ජයතිලක සෙනෙවිරත්න...”* එතකොට උපන් දිනය – උපන් ගම එහෙම කොහොමද...?”මගේ උපන් දිනය 1957 වර්ෂයේ මාර්තු 9 වැනිදා. උපන් ගම ලෙස සැලකේනනේ කුරුණෑගල...”* හිටපු ඇමැති කපිතාන් සී. පී. ජේ. සෙනෙවිරත්න ඔබේ පියා. එතකොට ඔබේ මවගේ නම...?”අම්මාගේ නම සෝමා සෙනෙවිරත්න. අම්මාගේ ගම මාතලේ. මගේ පියා හමුදාවේ හිටපු කපිතාන්වරයෙක්. දෙවන ලෝක මහ යුද්ධයේදී සිංහල හමුදාවේ බලලත් නිලධාරියෙක්. ඒ කාලේ ශ්‍රී ලංකාවෙන් සොල්දාදුවන් 600 ක් පමණ ගියා සිංගප්පූරුවට ගෙන ගියා. ඒ අයගෙන් බොහෝ දෙනෙක් සිංගප්පූරුවේම පදිංචි වුණා. ශ්‍රී ලංකාවට ආවේ කීප දෙනයි. ඒ එක්කෙනෙක් මගේ පියා. එතුමා සිංගප්පූරුවේ ලංකාරාම විහාරය ඉදිකළා. ඒ වගේම 1949 වර්ෂයේදී ශ්‍රී මහා බෝධියේ පැළයක් සිංගප්පූරුවේ පැළ කෙළේ ද මගේ පියාණන්. මගේ මව සාමාන්‍ය ගෘහනියක් ලෙස අපේ වැඩ කටයුතු බලා කියාගෙන සිටියා...”* එතකොට ඔබේ පවුලේ අනෙක් සහෝදර සහෝදරියන්ගේ විස්තර කොහොමද...?”මගේ පවුලේ සහෝදර සහෝදරියෝ ඔක්කොම මාත් සමඟ හත්දෙනයි. මම පවුලේ බඩපිස්සා. වැඩිමහල් මගේ ලොකු අයියා උපාලි. එයා දැන් ජීවතුන් අතර නෑ. දෙවැනියට අක්කා මල්ලිකා. ඊළඟට අයියා රංජිත්. එයත් දැන් අන්ත්‍රා වෙලා. අනතුරුව සරෝජිනී අක්කා. ඊට පස්සේ නිමල් අයියා. එයත් මේ ළඟදි නැතිවුණා. සරත් අයියා කැනඩාවේ. පවුලේ හත්වැනියා මම...”* කුඩා කල ඔබ අකුරු කියන්නේ...?”කුඩා කාලයේ කුරුණෑගල මලියදේව විදුහලේ ඉගෙනුම ලැබුවා. අනතුරුව කොළඹ ශාන්ත තෝමස් විදුහලට ඇතුල් වී අධ්‍යාපනය ලැබුවා. ගුරුතලාව මහා විදුහලේ ඉගෙනුම ලැබූ පසු මම වැඩිදුර අධ්‍යාපනය සඳහා එංගලන්තයට ගියා. එහිදී ව්‍යාපාර කළමනාකරණය පිළිබඳ උපාධිය මම ලැබුවා. අනතුරුව මම පිටරට රැකියාවක් කළා. පස්සේ මම ශ්‍රී ලංකාවට පැමිණියා...”* ඔබේ පියා හිටපු ඇමැතිවරයෙක්. එතුමාගේ දේශපාලනය ඔබට දැනුණේ කුමනාකාරයටද...?”මගේ පියා මාව කුඩා කාලයේ සිට දේශපාලනයට යොමු කළා. එතුමාට දේශපාලනයෙන් තොර ජීවිතයක් තිබුණේ නෑ. ඒ නිසාම කුඩා කාලයේ මාව ඇඟිල්ලේ එල්ලාගෙන පියා ඒ ඒ දේශපාලන කටයුතුවල නිරත වුණා. ඉතිහාසයේ සඳහන් වෙනවා මගේ පියා ඩී. එස්. සේනානායක මහත්තයාත් එක්ක මහියංගණයට ගියේ තෙප්පමේ නැගලා මහවැලි ගඟෙන් එගොඩ වෙලා කියා.ඒ කාලේ මහියංගණයේ තිබිලා තියෙන්නේ එකම එක පොල්අතු පාසලක් පමණයි. තාත්තා යුද්ධයට පිටරට ගොස් ඇවිත් මේ රටේදී පිහිටෙව්වා විශ්‍රාමික සොල්දාදුවන්ගේ සංගමයක්. ඒ සංගමයට බැඳුණු විශ්‍රාමික සොල්දාදුවන්වත් තාත්තා මහියංගණයේ ගොස් පදිංචි කළා.  ඩී. එස්. සේනානායක අගමැතිතුමාගේ ඉල්ලීමට තමයි මගේ තාත්තා මහියංගණයට ගියේ. දඹරාව, සොරබොර, මාපාකඩ යන පැරැණි වැව් මගේ පියා තමයි පිළිසකර කෙළේ.1960 වර්ෂයේදී මගේ පියාට ආරාධනයක් ආවා එජාපයෙන් ඡන්දය ඉල්ලන්න. මුල්වරට 1960 මාර්තු ඡන්දයෙන් මගේ පියා ජයග්‍රහණය කළා. යළිත් 1960 ජූලි ඡන්දයෙනුත් එතුමා ජයග්‍රහණය කළා. 1965 ඡන්දයෙන් ද ජයග්‍රහණය කළා. ඩඩ්ලි සේනානායක අගමැතිතුමා මිය යන විට එතුමා මේ රටේ කම්කරු ඇමැති. මගේ පියා 1984 වර්ෂයේදී අභාවප්‍රාප්ත වුණා. ඊට පසු පැමිණි මහියංගණ අතුරු මැතිවරණයට මම එජාපයෙන් තරග කර පාර්ලිමේන්තුවට පැමිණියා...”* ඔබේ පියා සාම්ප්‍රදායික එජාප පාක්ෂිකයෙක්. ඇමැතිවරයෙක්. ඔබ තරුණ කාලයේ උත්සාහ ගත්තේ නැද්ද තාත්තාගේ දේශපාලනයෙන් ඔබ්බට හිතන්න...?”අප කුඩා කල පටන් හැදුණේ වැඩුණේ එජාප දේශපාලන සීමාව තුළ. එය අපට අපේ සීයාගෙන් උරුමව තිබූ දෙයක්. අපේ හත්මුතු පරම්පරාවම එජාපයේ. පසු කලෙක ඒ දේශපාලන වෙනස මගෙන් ඇතිවුණා. මගෙන් ඒ දේශපාලන වෙනස ඇතිවන්න හේතු ගණනාවක් තිබුණා. එජාපය කියන්නේ මහ සද්දන්ත පක්‍ෂයක්. මේ රටේ ජනතාවට වැඩ කළ පක්‍ෂයක්. නමුත් ඒ පක්‍ෂයට නියම ගමන් මාර්ගයක් ඇතිවුණේ නෑ. ගිය අවුරුදු ගණන තුළම මම ඒක දැක්කා. මේ පක්‍ෂයෙන්, පක්‍ෂයේ සිටි ජ්‍යෙෂ්ඨයෝ විශාල ලෙස යන්න පටන් ගත්තා. පක්‍ෂයේ දක්‍ෂයෝ යන්න පටන් ගත්තා. නමුත් මම වගේ උදවිය පක්‍ෂය තුළ සිටගෙන පක්‍ෂය ආරක්‍ෂා කරගෙන හිටියා.අන්තිමේදී තවදුරටත් පක්‍ෂය ආරක්‍ෂා කරගෙන ඉන්න බැරි තත්ත්වයක් මට ඇතිවුණා. මොකද එජාපය ජනතාවගේ අදහස් තේරුම් ගත්තේ නෑ. වැල යන්නේ එක පැත්තකට රනිල් මැස්ස ගහන්නේ වෙන පැත්තකට. එජාපයට තව අවුරුදු ගණනාවකට බලයට එන්න බෑ. මොකද එජාපය ජන විඥානය තේරුම් අරගෙන නෑ. මගේ මහියංගණ ජනතාව අවුරුදු 14 ක් විරුද්ධ පක්‍ෂයේ. බදුල්ල දිස්ත්‍රික්කයේ අප කිසි කෙනෙක් ඔවුන්ට සෙතක් කෙළේ නෑ. මම කල්පනා කළා, මේ රටේ වසර 30 ක් පුරාවට පැවැති යුද්ධය ජනාධිපතිතුමා අවසන් කළා. ඒක අප කවුරුත් අවංකව පිළිගත යුතුයි.මෙතැනදී පටු දේශපාලනය අහක දමා අපේ ආකල්පවල වෙනසක් ඇතිකර ගත යුතුයි කියා මට සිතුණා.මේ රටේ අප හතර පෝයටම සිල් ගන්නවා. හැබැයි හාමුදුරුවන්ට බැණ බැණ යන්නේ. මෙන්න මේ ආකල්ප වෙනස මේ රටේ ඇති නොවුණොත් මේ රටට දෙයියන්ගේම පිහිටයි. මම තරම් ජනාධිපතිතුමාට දේශපාලන වශයෙන් පහර දුන් කිසි කෙනෙක් එජාපයේ නෑ. එහෙම පහර දුන්නේ වෛරයකට නෙමෙයි. දේශපාලනය නිසයි. එතුමා ඒ සියල්ල අමතක කර දමා මට ආරාධනා කළා එන්න මගේ ඇමැති මණ්ඩලයට කියා. එතුමා පෙන්වූවා එතුමාට ඕනේ මේ රට ගොඩගන්න ඕනෑ බව. අපටත් ඕනේ මේ රට ගොඩගන්න...”* මේ රටේ සිත්ගත්ම දේශපාලන නායකයා කවුද කියා මම ඔබෙන් එකවර ඇසුවොත් ඔබේ ක්ෂණික පිළිතුර...?”ඇත්තටම මේ රටේ 30 වසරක් පුරාවට පැවැති යුද්ධය අවසන් කෙළේ මහින්ද රාජපක්‍ෂ ජනාධිපතිතුමා. අද මම කනගාටු වෙනවා එදා එජාප මන්ත්‍රීවරයෙක් ලෙස සිට මට එයට සහයෝගය දෙන්න බැරිවීම ගැන. නමුත් මම හැමදාම සිටියේ මේ රටේ යුද්ධය අවසන් කළ යුතුයි කියන මතය තුළ. එජාපයේ අපට පක්‍ෂයක් ලෙස බැරි වුණා මේ යුද්ධය අවසන් කිරීමේ සටනට දායක වන්න. අපේ පක්‍ෂයේ ඔක්කොම නායකයෝ නැති වුණේ යුද්ධයෙන්. ඒක තේරුම් නොගෙන එජාප මෙහෙයවූ නායකයෝ පක්‍ෂය අරන් ගියේ අන්ධ භාවයෙන්. නමුත් මහින්ද රාජපක්‍ෂ ජනාධිපතිතුමා කාටවත් අවසන් කරන්න බැරි වූ යුද්ධය අවසන් කළා. මගේ පමණක් නෙමෙයි, මේ රටේ දුක් විඳින, පීඩිත ජනතාවගේ සිත්ගත්ම එකම නායකයා මහින්ද රාජපක්‍ෂ ජනාධිපතිවරයා මිස වෙන කවුරුද...?”* මහින්ද රාජපක්‍ෂ ජනාධිපතිවරයා හා ඔබේ හිටපු නායක වත්මන් විපක්‍ෂනායක රනිල් වික්‍රමසිංහ මහතා අතර ඔබ දකින වෙනස...?”ඒක විශාල වෙනසක්. කියා නිමකරන්න බැරි වෙනසක්. අහසයි පොළවයි වගේ වෙනසක්. ඒක කතා කරන්න දෙයක් නෙමෙයි. මේ රටේ බහුතරයක් ජනතාව ඒ වෙනස දන්නවා. පසුගිය ජනාධිපතිවරණය – මහ මැතිවරණය තුළින් මේ රටේ ජනතාව වැඩි ඡන්ද ලක්‍ෂ 25 කට අධික සංඛ්‍යාවක් ලබා දීමෙන් ඒ වෙනස මුළු ලෝකයටම පෙන්වා දුන්නා...”* අපි දැන් ඔබේ පුද්ගලික ජීවිතය දෙසට හැරෙමු. ප්‍රථමයෙන් ඔබේ දයාබර බිරිය ගැන කිව්වොත්....?”මගේ බිරියගේ නම මල්කාන්ති සෙනෙවිරත්න. භාවිතා වන්නේ කාන්ති කියන නම....”* මේ කාන්ති ඔබට කොහොමද හමුවන්නේ...?”මට කාන්ති හමුවන්නේ ලංකාවෙදිමයි. අපි පවුල් දෙක අතර සම්බන්ධකම් තිබ්බා. ඥාතීන් නෙමෙයි, නිතර දෙවේලේ හමුවුණා...”* ඒ කියන්නේ ප්‍රේම සම්බන්ධයක්...?”ඔව්... ඔව්... ඇත්තටම කාන්ති ලස්සන කාන්තාවක්. ඒ වගේම බොහොම හොඳ හදවතක් තියෙන කෙනෙක්. අපි දෙන්නා ආශ්‍රය කරන්න පටන් ගත්තා. එයා රැකියාව කෙළේ එංගලන්තයේ. මමත් ශිෂ්‍යයෙක් ලෙස එංගලන්තයට ගියා ඉගෙන ගන්න. එහිදී යළි අපි දෙන්නා නැවැත මුණගැසුණා. ඒත් අපේ සම්බන්ධය පටන් ගත්තේ ලංකාවෙදී...”* ඔබ දේශපාලනයට සම්බන්ධ පවුලක තරුණයෙක්. එහෙම අය තමන්ගේ සහකාරිය තෝරාගැනීමේදී ඇයත් දේශපාලනයට ඔරොත්තු දෙන කෙනෙක් වීම අනිවාර්යයි නේද...?”මෙහෙමයි, ඔය කවුරු මොනවා කිව්වත් දේශපාලන ජීවිතයේදී යම් යම් සිද්ධීන් සිද්ධ වෙනවා. අපි තේරුම් ගත යුතුයි ඔය දෙක ප්‍රශ්නයක් නොවෙන විදියට ගෙනයන්න. මට සමහර අවස්ථාවල ඔය දෙකම සමබර ලෙස කරන්න බැරි වූ අවස්ථා තියෙනවා. මම ඇත්තටම දරු පවුල ගැන බලපු කෙනෙක් නෙමෙයි. ඒ නිසා හරියට ප්‍රශ්න ඇතිවුණා. නමුත් ඒ සියලු දේවල් මගේ බිරිය ඉවසා වදාරාගෙන හිටියා. ඇය එසේ කෙළේ නැත්නම් මගේ පවුල කෑලිවලට කැඩිලා.නමුත් ඇය ඉතා ඉවසිලිවන්ත ලෙස දරුවන්ගේ දේවල් සොයා බලාගෙන කටයුතු කළා. මම කෙළේ මගේ තාත්තා කරපු දේමයි. දේශපාලනයට පමණයි මගේ සිත යොමු කෙළේ. ඒ නිසාම මගේ පවුලට විශාල හානියක් වුණා. මගේ බිරිය අද සුව කළ නොහැකි රෝගයකින් පෙළෙනවා. ඇය මේ වන විට ශ්‍රී ලංකාවේ නෑ. ඇය මගේ දරුවන් තුන්දෙනාවම ඉංජිනේරුවෝ කරගෙන කරපු ඒ සේවයට ගෞරවය හිමිවන්නේ මගේ බිරියට පමණමයි. දරුවන් ඔය තැනට ගෙනෙන්න මම කිසිම දායකත්වයක් දුන්නේ නෑ...”* ඔබ දෙදෙන විවාහ වන්නේ...?”කාන්තියි මමයි විවාහ වන්නේ 1980 වර්ෂයේ අගෝස්තු පළමුවැනිදා. එදා තමයි මගේ මවගේ උපන් දිනය. අප දෙදෙනාට දරුවන් තිදෙනයි. දුවයි, පුතාලා දෙන්නයි. ලොකු දුව ඉංජිනේරුවරියක්. ඉන්නේ එංගලන්තයේ. දෙවැනි පුතාත් ඉංජිනේරුවෙක්. එයා ඔස්ට්‍රේලියාවේ රැකියාවක් කරනවා. තුන්වැනි පුතාත් ඉංජිනේරු විභාගය හදාරනවා. එයත් රට. එක්කෙනෙක්වත් විවාහවෙලා නෑ. මම පමණයි මේ රටේ ඉන්නේ.* ඔබේ ලග්නය...?”මගේ ලග්නය වෘශ්චික...”* නක්‍ෂත්‍රය ගැන ඔබ තුළ ඇති විශ්වාසය...?”නක්‍ෂත්‍රය කියන්නේ ඉතාමත්ම වැදගත් විෂයයක්. අවාසනාවකට මේ රටේ නක්‍ෂත්‍රකරුවෝ වැඩි හරියක් බොරුකාරයෝ. හැබැයි ඒ විෂයය ගැන දන්න අති දක්‍ෂ අතළොස්සක් මේ රටේ තවම ඉන්නවා. ඔවුන්ගෙන් පුළුවන් හරි දෙයක් දැනගන්න. ඒ හරි දෙය විශ්වාස කරන කෙනෙක් මම. ඉන්දියාවේදී 1990 වර්ෂයේදී මට නක්‍ෂත්‍රකරුවෙක් යම් අනාවැකියක් කීවා. 1994 වන විට මට විවිධ ප්‍රශ්න ඇතිවෙනවා කියා ඔහු කීවා. ඒ වගේම මට පමණක් ශ්‍රී ලංකාව තුළ දේශපාලනමය වශයෙන් විශේෂත්වයක් ඇතිවෙනවා කීවා. 1994 මොකක්ද වුණේ. එජාපය රටේ හැම තැනකින්ම පැරදුණා. මහියංගණය පමණයි ජය ගත්තේ. ඒක මුළු රටේම අවධානය මා වෙත යොමුවන්න හේතුවක් වුණා...”* දෙවිවරු සම්බන්ධයෙන් ඔබේ විශ්වාසය...?මම බෞද්ධාගමේ. දෙවි දේවතාවුන් වහන්සේලා ඉන්න බව මම පිළිගන්නවා. බෞද්ධ ශාසනය විෂ්ණු දෙවියන්ට භාරකර තිබෙන බව අප බෞද්ධ ඉතිහාසයෙන් කියවා තියෙනවා. ඇයි බුදු දහමේ දෙවිවරුන්ට පිං දෙන්නේ. දෙවියෝ නැත්නම් පිං දී වැඩක් තියෙනවද? ඒ ඇත්තෝ අපේ පිං ගන්න බලා ඉන්නවා. මට ගණදෙවි හාමුදුරුවෝ විශේෂයි. ඒ වගේම තමයි කතරගම දෙවි හාමුදුරුවොත්... අපේ මහියංගණ පළාත භාරව ඉන්න සමන් දෙවි හාමුදුරුවොත්...”* ඔබ අතිශයින් දුක් වූ අවස්ථාව...?”ඔව්, මගේ පියා මියගිය අවස්ථාව. ඒ වගේම මගේ සහෝදරයන්ගේ මරණ...”* බැරි වෙලාවත් ඔබ දේශපාලනයට යොමු නොවුණා නම්...?”එහෙම නොවුණා නම් මම මෙලහකට ව්‍යාපාරික ලෝකයේ ඉහළම තැනක ඉන්න තිබුණා...”* දේශපාලන ක්ෂේත්‍රය දෙස ඔබ යළි හැරී බැලුවොත්...?”මේ රටේ ඉතිහාසයේ හිටපු සියලුම දේශපාලන නායකයන්ට මම පුංචි දෝෂාරෝපණයක් කරනවා. දේශපාලන නායකයෝ කියන්නේ තුන්කල් දකින අය විය යුතුයි. නමුත් අද රට තුළ පැන නැඟී ඇති ප්‍රශ්න දෙස බලන කොට එහෙම තුන්කල් දැක්ක නායකයෝ මේ රටේ සිටියද කියන එක මට ගැටලුවක්...”* ඔබෙන් පසු මහියංගණයේ සෙනෙවිරත්න පවුලේ දේශපාලනය අවසන් වෙනවාද...?”මගේ දරුවෝ කවුරුවත් දේශපාලනයට එන්නේ නෑ. ඒ ගැන කනගාටුවෙලා කරන්න දෙයක් නෑ. මහියංගණයේ ජනතාව මගෙන් ඉල්ලනවා දරුවෙක් දේශපාලනයට දෙන්න කියා. ඒවා ජනතාවගේ හැඟීම්. මේ සියල්ල මම අනාගතයට බාර දී තියෙන්නේ...”.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>22</day>
    </date>
    <link>http://www.dinamina.lk/2011/01/22/_art.asp?fn=f1101223</link>
    <topic>සංචාරකයන්ගේ ආකර්ශනීය පුරවරය නාත්තන්ඩිය</topic>
    <author>සටහන – චතුරිකා ගමගේ  ඡායාරූප – ප්‍රසාද් පූර්ණමාල්</author>
    <content>සුන්දර වෙරළතීරයකට හිමිකම් කියන නාත්තන්ඩිය, සංචාරක ආකර්ශනය නිබඳව හිමිකරගත් ප්‍රදේශයකි. පුත්තලම දිස්ත්‍රික්කයේ ප්‍රධානතම බල ප්‍රදේශයක් වන නාත්තන්ඩිය, විවිධ ජාතීන්, විවිධ ආගම්වලට අයත් ජනතාව ඉතාමත් සුහදව ජීවත්වන අතර ඔවුන්ගේ ජීවන රටාව පහසුකිරීම උදෙසා නාත්තන්ඩිය ප්‍රාදේශීය සභාව සුවිශේෂී කාර්ය භාරයක් සිදුකරයි. පසුගිය කාලය තුළදී දැවැන්ත සංවර්ධන කාර්යයන් රැසක් ප්‍රාදේශීය සභාවේ මූලිකත්වයෙන් සිදුකෙරිණි.නාත්තන්ඩිය ප්‍රාදේශීය සභා බලප්‍රදේශය පසුගිය කාලයත් සමඟ සැසදූ කළ අද විශාල සංවර්ධනයක් අත්පත් කරගෙන පුත්තලම දිස්ත්‍රික්කයේ ඉහළින්ම වැජඹෙමින් සිටී. සෞඛ්‍ය, අධ්‍යාපන, යටිතල පහසුකම් ආදී සෑම ක්‍ෂේත්‍රයකම එම සංවර්ධන කටයුතු විහිදී ඇත.ගම්සභා කාලයේ සිට 2006 වසර දක්වා නාත්තන්ඩිය ආසනයේ දැවෙන ප්‍රශ්නය වූයේ මංමාවත් පිළිසකර නොකිරීමයි. මීට වසර 30, 40 කට පමණ පෙර මංමාවත් ප්‍රතිසංස්කරණය කර තිබුණේ වර්ග කිලෝමීටර් 32 ක් වැනි ප්‍රමාණයකි. නමුත් 2006 න් පසු එම ප්‍රමාණය වර්ග කිලෝමීටර් 77 දක්වා ඉදිරියට ගෙන ඒමට හැකිව තිබේ.2006 වසරේදී පමණක් සභා අරමුදල් මඟින් මාර්ග 45 තාර දැමීම සහ මාර්ග 8 ක් කොන්ක්‍රීට් කිරීම සිදු කරන ලදී. 2007 වසරේදී ද මාර්ග 18 ක් තාර යෙදීම සහ මාර්ග 19 ක් කොන්ක්‍රිට් කිරීම සිදු කරන අතර මේ සංවර්ධන ව්‍යාපෘති සඳහා ජනාධිපතිතුමන්ගේ ජාතික සවිය ගම නැඟුම ව්‍යාපෘතිය යටතේ ද ප්‍රතිපාදන හිමිවිය. එසේම දයාශි‍්‍රත තිසේරා ඇමැතිතුමා ද ලක්ෂ 100 ක පමණ ප්‍රතිපාදන මෙම බලප්‍රදේශයට ලබාදී තිබේ.2009 වසරේදීත් සභාවේ පොදු මුදල් මගින් පාරවල් 42 ක් පමණ තාර දමා සකස් කර ඇත. 2010 වසරේදී ප්‍රාදේශීය සභා පොදු අරමුදල් යටතේ සංවර්ධනය කළ මාර්ග ප්‍රමාණය 68 කි. වර්ෂ ගණනාවක් පුරා ඉතා සුළු වර්ෂාවට පවා අඩි 2, 3 ක් පමණ වතුර පිරෙන මොරකැලේ කානු පද්ධතිය පසුගිය කාලය තුළ ලක්ෂ 34 ක් පමණ යොදවා සකස් කර ඇත. එසේම කටුනේරිය ජයලත්ගම ප්‍රදේශයෙන් එවැනිම ප්‍රශ්නයක් තිබූ අතර ලක්ෂ 30 ක් පමණ වැය කොට එම ප්‍රදේශයේ ද කානු පද්ධතිය මේවනවිට සකස් කර අවසන්ය.දෙමටපිටිය ප්‍රදේශය ජලයෙන් යටවීමේ ප්‍රශ්නයට විසඳුමක් ලෙස කානු පද්ධති සකස් කිරීමේ වැඩකටයුතු ආරම්භ කර තිබුණද එය ක්‍රියාත්මක නොවුණි. එම නිසා ලක්ෂ 16 1/2 ක් පමණ විශාල මුදලක් වැයකර එය කඩිනමින් සකස් කරන ලදී. එසේම නාත්තන්ඩිය දම්මිස්සර විදුහල ඉදිරිපිට ප්‍රදේශයේ ලක්ෂ 12 ක් පමණ වැය කර අවශ්‍ය පරිදි කානු සකස්කර දියබස්නාමානය සකස් කර තිබේ. දන්වැලවත්ත, දෙපළුවැව, වරද යන ප්‍රදේශවල කානු පද්ධති 2011 වසරේදී ඉදිකිරීමට යෝජිතය. වරද ප්‍රදේශයේ කානු පද්ධති සඳහා ඇස්තමේන්තු මුදල එක් කෝටි විසි ලක්ෂයක් පමණ වේ.පසුගිය කාලය තුළ නාත්තන්ඩිය ආසනයේ ඇතැම් ප්‍රදේශවල විදුලි පහන් කණු නොතිබීම එම ප්‍රදේශයේ ජනතාවට තිබූ ප්‍රබල ප්‍රශ්නයක් විය. ඒ වනවිට විදුලි පහන් සවිකර තිබුණේ පොල්ගස් සහ අඹ ගස්වලය. ඇතැම් ප්‍රදේශවල විදුලි පහන් කණු 20 ක් තිබුණද විදුලි බල්බ තිබුණේ 2 කි. මෙය ප්‍රදේශයේ තිබූ ප්‍රබල ගැටලුවක් නිසා එයට විසඳුමක් ලෙස පසුගිය වසර කිහිපය තුළදී ප්‍රාදේශීය සභාව විදුලි පහන් 18000 ක් සවිකිරීමේ ව්‍යාපෘතියක් ආරම්භ කරන ලදී.ඒ අනුව වසරකට ලක්ෂ 30 ක් වැනි මුදල් ප්‍රමාණයක් අයවැයෙන් විදුලි පහන් නඩත්තුව සඳහා වෙන් කළේ ය. එසේම මෙතෙක් ප්‍රාදේශීය සභා ඉතිහාසයේ සිදුනොකළ විදුලි කාර්මික ශිල්පීන්ගේ ජීවිත රක්ෂණය කිරීමේ වැඩපිළිවෙළක්ද පසුගිය කාලය තුළදී ක්‍රියාත්මක කෙරිණි.පසුගිය කාලය තුළ නාත්තන්ඩිය ආසනය තුළ ජල ප්‍රශ්න කිහිපයක් තිබුණි. වට්ටකොටුව ප්‍රදේශයේ ගම් 3 ක පවුල් 120 කට ආසන්න ප්‍රමාණයක් වසර 20 කට අධික කාලයක් පුරා ජල ප්‍රශ්නයෙන් පීඩා විඳීමින් සිටියේය.ඒ අනුව ප්‍රාදේශීය සභාව ලක්ෂ 14 1/2 ක් පමණ වැයකොට ඒ පවුල් සඳහා පානීය ජලය ලබාදීමට කටයුතු කළේ ය. ප්‍රදේශය පුරා මාතෘ සහ ළමා සායන පවත්වාගෙන යාමට අවශ්‍ය පහසුකම් සපයා දෙමින් මාතෘ සහ ළමා සෞඛ්‍ය වර්ධනය සඳහා කටයුතු කරයි. මහවැව සහ හත්තිඩිය යන ප්‍රදේශවල ආයුර්වේද බෙහෙත් ශාලා 2 ක් පවත්වා ගෙන යනු ලබයි.සතියේ සෑම දිනකම ප්‍රධාන මංමාවත් සහ හෝටල් ආශි‍්‍රත ප්‍රදේශවල කුණු කසල ඉවත් කිරීම් සිදු කෙරෙයි. එසේම ප්‍රාදේශීය ලේකම් කොට්ඨාස දෙකට බෙදා සෑම නගරයකටම නිසි පරිදි කුණු ඉවත් කිරීම සඳහා ක්‍රමවේදයක් සකස් කර තිබේ.නාත්තන්ඩිය බල ප්‍රදේශය තුළ පුස්තකාල 22 ක් තිබේ. ඒ සෑම පුස්තකාලයකටම වර්ෂයකට ලක්ෂ 10 ක මුදලක් ප්‍රාදේශීය සභාව මඟින් ලබා දෙයි. ඉතිහාසයේ පළමු වතාවට වයඹ පළාත් සභාව තුළ පැවැත්වූ පුස්තකාල තරගාවලියෙන් නාත්තන්ඩිය පුස්තකාලය 6 වෙනි ස්ථානය දිනාගත්තේ ය.පසුගිය කාලය තුළ අඩක් ඉදිකර තිබූ නාත්තන්ඩිය දෙමහල් පුස්තකාලය 2009 වසරේදී අංගසම්පූර්ණ පුස්තකාලයක් ලෙස වැඩ නිම කරන ලදී. මාරවිල පුස්තකාලය ඉදිකිරීමද පසුගිය කාලයේ දී සිදු කෙරුණි.පසුගිය කාලය තුළ පෙර පාසල් පද්ධතිය ප්‍රාදේශීය සභාවෙන් ගිලිහී තිබුණ ද නැවත ඒවා පණගන්වා පෙර පාසල් පාලිකාවන්ට වේතනයක්ද ලබාදීමට කටයුතු කරන ලදී. ක්‍රීඩාවට අතහිත දෙමින් දයාශි‍්‍රත තිසේරා ඇමැතිතුමා ලබා දුන් ප්‍රතිපාදන යොදාගනිමින් දිවා රාත්‍රී ක්‍රීඩා කිරීමේ පහසුකම් ඇති වොලිබෝල් ක්‍රීඩාංගණ දෙකක් නාත්තන්ඩිය ප්‍රදේශයේ ඉදි කරන ලදී.  * ඔබ බලයට පත්වන විට නාත්තන්ඩිය ප්‍රාදේශීය සභාවේ ක්‍රියාකාරීත්වය කෙබඳුද?ඒ වෙනකොට නාත්තන්ඩිය ප්‍රාදේශීය සභාවේ කෝටි 3 1/2 ආසන්න ණය ප්‍රමාණයක් තිබුණා. මම බලයට පත්වන විට ප්‍රාදේශීය සභාවේ තිබුණේ හිස් භාණ්ඩාගාරයක්. උසාවි දඩ මුදල් සහ මුද්දර ගාස්තු ලබා ගැනීමට කිසිම වැඩ පිළිවෙළක් ක්‍රියාත්මක වුණේ නැහැ. වරිපනම් හිඟය කෝටි දෙකකට ආසන්නව තිබුණා. 2003 සිට වරිපනම් බදු එකතු කිරීමට ක්‍රම වේදයක් තිබුණේ නැහැ.ඒ වගේම සභාව සතු දේපළ ආරක්ෂා කර ගැනීමට වැඩ පිළිවෙළක් තිබුණෙත් නැහැ. මස්කඩ, පොළවල් ටෙන්ඩර් දීම අනිසි ලෙස පාවිච්චි කරලා තිබුණ නිසා ආදායම් මාර්ග සේරම වැහිලා තිබුණා. මම 2006 අප්‍රේල් 17 වෙනිදා වැඩ බාර ගන්නා විට විදුලි ලාම්පුවක් නඩත්තුවට රුපියලක්වත් ප්‍රාදේශීය සභාවේ තිබුණේ නැහැ. වයඹ පළාතේ තිබෙන ප්‍රාදේශීය සභා 26න් 24 වෙනි ස්ථානය තමයි නාත්තන්ඩියට ලැබිලා තිබුණේ.* එතරම් දුර්වල තත්ත්වයේ තිබූ ප්‍රාදේශීය සභාවක් භාර ගැනීම ඔබට අභියෝගයක් වෙන්න ඇති.ඔව්, මම ඒ අභියෝගය බාර ගත්තා. මම බලයට පත්වෙනකොට අවුරුදු 20, 30 විතර දෛනික වැටුප් මත සේවය කළ සෞඛ්‍ය සහ මාර්ග කම්කරුවන් ස්ථීර කරන්න කිසිම වැඩ පිළිවෙළක් තිබුණේ නැහැ. මම සභාපති ලෙස පත්වුණාට පසු විශ්‍රාම යන්න හිටපු සේවකයන් 28 දෙනෙක් ස්ථීර කළා. මේ බල ප්‍රදේශයේ වරිපනම් ඒකක 18000ක් විතර තිබෙනවා. මම නිලධාරීන් සමඟ ගම්වලට ගොස් වරිපනම් බදු පිළිබඳ ජනතාව දැනුවත් කළා. වරිපනම් එකතු කර ගන්න ක්‍රමවත් වැඩපිළිවෙළක් සකස් කළා. දැන් සෑම මාසයකම එවැනි සේවාවක් මගින් වරිපනම් එකතු කරනවා.* සංවර්ධන කටයුතු ක්‍රියාත්මක කිරීමේදී සභාව සතුව තිබූ සම්පත් ප්‍රමාණවත් වුණා ද?මම වැඩ භාර ගන්නා විට ට්‍රැක්ටර් 4ක්, ලොරි 2ක්, විදුලි නඩත්තුව සඳහා ත්‍රීවිලර් 2ක්, එක කැබ් රථයකුත් පමණයි සභාවේ තිබුණේ. එයිනුත් එක ලොරි රථයක් දුවන්න බැරි තත්ත්වයේ තිබුණා. එක ට්‍රැක්ටර් රථයකුත් අයින් කරලා තිබුණා. ඒ නිසා අපි පළමු වර්ෂය තුළ මුද්දර ගාස්තු සහ උසාවි දඩ මුදල් මගින් ලක්ෂ 150 ක් පමණ උපයාගෙන ට්‍රැක්ටර් රථය සහ විදුලි නඩත්තු රථ අලුත්වැඩියා කළා. ගලී බවුසරයක් නොමැතිකම නාත්තන්ඩියට ලොකු අඩුපාඩුවක් වෙලා තිබුණා. ඒ නිසා අපි ලක්ෂ 11ක් වියදම් කරලා ගලී බවුසරයක් ගත්තා. මීට අමතරව ගල් රෝලක් , ට්‍රැක්ටර් 2, ටේලර් යන්ත්‍ර 2, ත්‍රීරෝද රථ 1, ලෑන්ඩ්මාස්ටර් රථ 1, ඩබල් කැබ් රථ 1, සහ දේශීය ණය ආධාර සහ සභාවේ අරමුදල්වලින් මෝටර් ග්‍රේටර් යන්ත්‍රයක්ද සභාවට මිලදී ගත්තා.* ප්‍රදේශයේ සංවර්ධන කටයුතු මෙන්ම ජනතාවගේ ආර්ථික සංවර්ධන කටයුතු සඳහා ඔබ ලබාදුන් දායකත්වය කෙබඳුද?මේ ප්‍රදේශය වෙරළබඩ ප්‍රදේශයක් නිසා ධීවර අමාත්‍යංශය , මධ්‍යම රජය සහ වයඹ පලාත් සභාවේ සහයෝගය යටතේ ධීවරයන් සඳහා ධීවර ආම්පන්න, බෝට්ටු , දැල් යනාදිය ලබා දුන්නා. ඒ වගේම මේ ප්‍රදේශය කෘෂිකර්මාන්තයට ප්‍රසිද්ධයි. කෘෂිකර්මාන්තය නඟා සිටුවීම උදෙසා සභාවේ සහයෝගය ලබා දුන්නා. රුක් රෝපණ වැඩසටහන්, කිරි ගොවි ගම්මාන ආදී සමෘද්ධි සහ කෘෂි කර්ම, ගොවිජන පර්යේෂණ මධ්‍යස්ථාන හරහා සිදු කෙරෙන සෑම කටයුත්තකටම ප්‍රාදේශීය සභාව අවශ්‍ය සියලුම පහසුකම් ලබා දී තිබෙනවා.* මේ ප්‍රදේශයේ මුහුදු ඛාදනය වීම විශාල පාරිසරික ගැටලුවක් ඒ සඳහා සභාව මගින් ක්‍රියාත්මක වැඩසටහන් මොනවාද?අපේ ආසනය තුළ තිබෙන මුහුදු ඛාදනය පිළිබඳ ගැටලුව දයාශි‍්‍රත තිසේරා ඇමතිතුමා විසින් ජනාධිපතිතුමා වෙත යොමු කර ඊට අවශ්‍ය ගල්වැටි සහ අවශ්‍ය වැලි පිරවීමේ වැඩසටහන් මේ වනවිට ක්‍රියාත්මක වෙමින් පවතිනවා. ඒ වගේම මේ මුහුදු ඛාදනය නිසා ප්‍රාදේශීය සභාවට අයත් අක්කර 3 1/2 පමණ බිම් ප්‍රමාණයක් ප්‍රධාන අමාත්‍යතුමාගේ අවසරය මත දයාශි‍්‍රත තිසේරා ඇමතිතුමාගේ ඉල්ලීම මත ජනතාවට ලබාදීමට කටයුතු කරලා තිබෙනවා.* පසුගිය වසර කිහිපය තුළ නාත්තන්ඩිය ප්‍රදේශයේ ජනතාව වෙනුවෙන් ලබාදුන් සේවය පිළිබඳ ඔබ තෘප්තිමත්ද?ඇත්තටම ඔව්, 2006 කෝටි 3 1/2 ක් ව පැවති සභාවේ ආදායම 2011 දී කෝටි 11 දක්වා වර්ධනය කිරීමට මට හැකිවුණා. ඒ වගේම වයඹ පලාතේ ප්‍රාදේශීය සභා අතර 24 වෙනි ස්ථානයේ තිබු නාත්තන්ඩිය ප්‍රාදේශීය සභාව අපි 11 වෙනි තැනට ගෙන ආවා. ණය බරින් මිරිකී තිබුණු ප්‍රාදේශීය සභාව ණය බරින් නිදහස්කොට හොඳ වේගවත් සංවර්ධනයක් කරා ගෙනයාමට මට හැකි වුණා. මම වැඩ භාරගන්නා කාලය වනවිට වීථි රේඛාවක් ගන්න සති 3 විතර කාලයක් ගතවුණා.ගොඩනැඟිලි සැලසුමක් අනුමත කරගන්න මාස 2 1/2 විතර ගතවුණා. නාත්තන්ඩිය ආසනය නාගරික සංවර්ධන අධිකාරියට අයත් ප්‍රදේශයක්. ඒ නිසා සියලුම ගොඩනැගිලි අනුමැතිය සඳහා නාගරික සංවර්ධන අධිකාරියේ අවසර ගතයුතු වුණා. ඒ සඳහා නිසි වැඩ පිළිවෙළක් තිබුණේ නැහැ. මම බලයට ආවට පසු සෑම සතියේ අඟහරුවාදා දිනකම නාගරික සංවර්ධන අධිකාරියේ නිලධාරියෙකු ප්‍රාදේශීය සභාවට ගෙන්වා ගෙන ඒ සේවාව ඉතාමත් කඩිනමින් ලබා දීමට කටයුතු කළා. අපි සතියේ දින පහේම විථි රේඛා නිකුත් කළා.* මෙම සංවර්ධන ක්‍රියාදාමය සඳහා ඔබට අන්අයගෙන් ලැබුණු සහයෝගය කෙබඳුද?අතිගරු ජනාධිපතිතුමා, සහ දයාශි‍්‍රත තිසේරා ඇමැතිතුමා , අතුල විජේසිංහ මැතිතුමා මට විශාල සහයෝගයක් සහ ශක්තියක් ලබා දුන්නා. ඒ වගේම මගේ කාර්ය මණ්ඩලයෙත් විශේෂයෙන් මන්ත්‍රීවරුන්ගෙත් හොඳ සහයෝගයක් ලැබුණා.  ඇතැම් අය කියනවා ප්‍රාදේශීය සභාවේ අඩු පාඩු තියෙනවා කියලා. නමුත් ඒ අය එහෙම කියන්නේ සභාපතිතුමා ළඟට ඇවිත් ඔවුන්ට අවශ්‍ය වැඩ කරලා දෙයි කියලා හිතාගෙනයි. නමුත් ඒක නෙමෙයි කෙරෙන්න ඕන. තමන්ගේ ප්‍රදේශයේ අඩුපාඩුවක් තියෙනව නම් ඒ පිළිබඳ ප්‍රාදේශීය සභාව දැනුවත් කරන්න ඕන. නැත්නම් ඒ වැඩකටයුතු කෙරෙන්නේ නැහැ. ඉස්සර අපිට ත්‍රිවිල් පාක් එකේ විවිධ ගැටලු දුෂ්කරතා තිබුණා. නමුත් සභාපතිතුමා මැදිහත් වෙලා ඒ දේවල් විසඳලා දුන්නා. ඔහු අපිට සමිති පිහිටුවන්න උපදෙස් දීලා විධිමත් ආකාරයට පාක් එක හදලා දුන්නා. දැන් අපිට කරදරයක් නැතුව අපේ රස්සාව කරන්න පුළුවන්.  ප්‍රාදේශීය සභාවෙන් විශාල සේවාවක් අපේ ප්‍රදේශයට සිදු වෙනවා. දැන් පාරවල් බොහොමයක් හදලා තියෙනවා. කුණු කසළ එකතු කිරීමත් හරියට කරනවා. ඉස්සර නගරයේ තිබුණු අනවසර ඉදිකිරීම් අයින් කරලා නගරය පිළිවෙළට සකස් කළා. ඒ වගේම පිටස්තර පුද්ගලයෙකු මේ ප්‍රදේශයට ආවාම පාරවල් හඳුනා ගැනීම සඳහා බෝඩ් සවි කර තිබෙනවා. අපේ ළමයින්ට පුස්තකාල ඉදිකර තිබෙනවා. ඇත්තටම කියන්න තරම් වරදක්නැහැ. මේ පාක් එක ළඟ කණු වගයක් තියෙනවා. ඒවා ඉවත් කර එතනට විදුලිය ලබා දෙනවා නම් හොඳයි.  සාමාන්‍ය වැඩ කොටසක් කෙරිලා තියෙනවා. ඒත් තාම ගමේ ඇතුල් පාරවල් හදලා නැහැ. මරද පාර කියන්නේ පවුල් 150 – 200 විතර ඉන්න ප්‍රදේශයක්. දේශපාලනය කරපු මිනිස්සු තම තමන්ගේ පාරවල් කොටස කොටස හදාගෙන තියෙනවා. වැහි කාලේ ආවාම කාණු පද්ධති සිරවෙනවා. උතුරනවා. ඒවා විධිමත් ක්‍රමයකට සකස් කරනවා නම් ප්‍රශ්න ගොඩක් අඩුවෙයි කියලා හිතනවා.  පහුගිය කාලේ පාරවල් ගොඩක් කොන්ක්‍රීට් කළා. ප්‍රාදේශීය සභාව ඉදිරිපිට පාලමක් ඉදි කළා. ව්‍යාපාරික කටයුතුවලටත් හොඳ සහයෝගයක් ලැබෙනවා. ප්‍රාදේශීය සභාවේ සේවාව කාර්යක්ෂමයි. නගර සංවර්ධනය වඩාත් හොඳින් කෙරිලා තිබෙනවා. පාරවල් පලල් කරලා අනවසර ඉදිකිරීම් ඉවත් කරලා නගරය පිළිවෙලකට සකස් කළා. පිරිසිදු කිරීම් ද හොඳින් සිදුවෙනවා.  ප්‍රාදේශීය සභාවේ කටයුතු හොඳින් සිදු කරනවා. පහුගිය කාලේ පෙර පාසල් ළමයින්ට බෑග් ලබා දුන්නා. ප්‍රාදේශීය සභාව පෙර පාසල්වලට ගොඩාක් අතහිත දෙනවා. ප්‍රාදේශීය සභාවේ මුලිකත්වයෙන් පෙර පාසල් ගුරුවරුන්ට පුහුණු වැඩසටහන් පවත්වනවා. ඊට අමතරව අපේ ප්‍රදේශයේ සංවර්ධන කටයුතුත් ගොඩක් කරලා තියෙනවා. කුණු කසල එකතු කරන එක උදේ පාන්දරින්ම සිදු කරනවා. ඒ නිසා එය ප්‍රදේශයේ ජනතාවට විශාල පහසුවක්.  .</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101241</link>
    <topic>එක පෙළට සිදුරු 10ක් මතුවෙලා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද සහ චන්ද්‍රිකා පෙරේරා</author>
    <content>ත්‍රිකුණාමලය, කුච්චවේලි ප්‍රාදේශීය ලේකම් කොට්ඨාසයේ පිහිටි සල්පෙයාරු කළපුව අසල භූමියේ ඊයේ (23) ඇතිවූ සෙලවීමක් සමඟ පොළව සිදුරුවී ජලය ගලා ඒමට පටන් ගෙන ඇත.සිදුරු වූ ස්ථාන 10ක් දැක ගත හැකි වූ අතර ඒවා එක පෙළට පිහිටා තිබුණි. කිරි පැහැති ජලය ගලා යන අතර එම ස්ථානය අවදානම් පවතින ස්ථානයක් ලෙස සලකා ත්‍රිකුණාමල ආපදා කළමනාකරණ මධ්‍යස්ථාන නිලධාරීන් පැමිණ කොටු කර ජනතාවට එම ප්‍රදේශයට නොඑන ලෙස දැනුම්දී තිබේ. පොලිස් ආරක්‍ෂාවද යෙදවිණි.ජලය ගලා යන සිදුරුවලට දිග ලීයක් දැමූවිට අඩි 10කට වඩා යටට ඉතා පහසුවෙන් ගිලාබසින අතර ඒ නිසාම අවදානමක් ඇති බවට ආපදා කළමනාකරණ නිලධාරීහු ප්‍රකාශ කළහ.සල්පෙයාරු කළපුවට මීටර් 100ක් නුදුරින් පිහිටි මේ ස්ථානයේ පොළව සෙලවීම එම ස්ථානයේ සිටගෙන සිටි අයට දැනී ඇති අතරම සිදුරුවූ ස්ථාන පොළව ඉරිතලා යාමත්, කිහිප ස්ථානයකින් සුලු වශයෙන් පෙනීමට තිබුණද මතුපිටින් ගලාඑන ජලයෙන් එම ස්ථාන වැසීගොස් තිබුණි.පොළවේ ඇතිවී තිබෙන පුපුරායාම පිළිබඳ සොයාබැලීම සඳහා ඉංජිනේරුවරයකු ගෙන් සමන්විත කණ්ඩායමක් යොදවා සිටින බව භූ විද්‍යා සමීක්ෂණ හා පතල් කාර්යාංශයේ සුනාමි මධ්‍යස්ථානය සඳහන් කරයි.පෙරේදා (22) රාත්‍රී එම ප්‍රදේශයේ පැලීමක් ඇතිවී මඩ සහිත ජලය මතුවන බවට ප්‍රදේශවාසීන් ප්‍රදේශයේ පොලිසියට දැනුම්දී තිබිණි.මේ අනුව සිද්ධිය වූ ප්‍රදේශයේ ජනතාව ඉවත් කිරීමට පොලිසිය පියවර ගෙන තිබේ. ආපදා කළමනාකරණ ආයතනය විසින්ද මේ පිළිබඳ සොයාබැලීමට කටයුතු කැර ඇත. මෙය භූමිකම්පා තත්ත්වයක් නොවන බව මෙතෙක් සිදුකළ සොයාබැලීම් මගින් හෙළිව තිබුණ ද තවදුරටත් පරීක්‍ෂණ කටයුතු සිදුකරන බව භූ විද්‍යා සමීක්‍ෂණ හා පතල් කාර්යංශය පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101242</link>
    <topic>ගංවතුරින් අවතැන් වූ පිරිසට සර්ප තර්ජනයක්</topic>
    <author>සන්ධ්‍යා කරුණාරත්න</author>
    <content>ඉකුත් දිනවල පැවැති මහ වැසි හේතුවෙන් ඇති වූ ගංවතුර බැස යාමත් සමඟ සර්පයන් දෂ්ඨ කිරීම් වැඩි වී ඇති බවට සෞඛ්‍ය අමාත්‍යාංශය පවසයි.විශේෂයෙන්ම මඩකළපුව වැනි නැඟෙනහිර ප්‍රදේශවල ගොවිතැන් කටයුතු කරන ගොවීහු මේ සර්ප දෂ්ඨ කිරීම්වලට වැඩි වශයෙන් ගොදුරු වෙති.වාලක්කඩි නම් වූ සුදුපාට මුහුදු නයි විශේෂයක් මෙසේ ගොඩබිමට පැමිණීමෙන් සර්ප දෂ්ඨ කිරීම් වැඩි වී තිබෙන බවත් අමාත්‍යාංශය පවසයි.ගංවතුර තර්ජනය ඇති වූ ප්‍රදේශවල වාසය කරන පුද්ගලයන් දැඩි සෝදිසියෙන් යුතුව තම කාර්යයන්වල නිරත වන්නේ නම් මේ සර්ප දෂ්ඨ කිරීම්වලින් මිදිය හැකිය. පොළවට දැනෙන විදියට ශබ්ද නඟා ඇවිදීමට හැකි නම් හෝ කෝටුවකින් පොළවට තට්ටු දමමින් ඇවිදීමට හැකි නම් මිනිසුන් ගමන් කරන මාර්ගයෙන් සර්පයන් ඉවත් වෙයි. සර්පයන්ට හඬ නෑසෙන අතර ඔවුන්ට දැනෙන්නේ කම්පනයයි. පොළවට තට්ටු දැමීමෙන් සිදු කෙරෙන කම්පනය හරහා සර්පයන් මඟ හැර කටයුතු කිරීමට මිනිසාට අවස්ථාව සැලසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101243</link>
    <topic>අර්තාපල් කියා තාම්පරක් ගෙනවිත්</topic>
    <author>සුභාෂිණී සේනානායක</author>
    <content>අර්තාපල් අල යැයි පවසමින් ඉන්දියාවේ තූත්තුකුඩියේ සිට ගෙනා රුපියල් මිලියන අටක් වටිනා තාම්පරක් මත් පුවක්, බීඩි, දුම්කොළ පැකට්, ක්‍රීම් වර්ග, හෙනා ඩයි වර්ග ඇතුළු භාණ්ඩ තොගයක් පෙරේදා (22 දා) ශ්‍රී ලංකා රේගුව මගින් අත්අඩංගුවට ගෙන තිබේ.කන්ටේනර් දෙකක මෙම භාණ්ඩ තොගය රැගෙනවිත් තිබේ. කොළඹ ශ්‍රී ලාංකීය ව්‍යාපාරිකයකු හා වාප්පු ලිපිකරුවෙක් ශ්‍රී ලංකා රේගුව මෙසේ අත්අඩංගුවට ගෙන තිබේ.මේ ව්‍යාපාරිකයා රැගෙන ආ කන්ටේනර් දෙකෙන් එකක සම්පූර්ණයෙන්ම අල තිබූ බවත් අනෙක් කන්ටේනරයේ හතරෙන් තුනක්ම මේ නීති විරෝධී භාණ්ඩ තිබූ බව රේගුව පැවසීය.අල නරක් වන නිසා තීරු බදු තැන්පතුවක් මත නිදහස් කර ඇති අතර මෙරටට ගෙන්වීමට තහනම් අනෙක් භාණ්ඩ රාජසන්තක කර තිබේ.රේගු අධ්‍යක්ෂ ජනරාල් සුධර්මා කරුණාරත්න මහත්මියගේ සෘජු අධීක්ෂණය යටතේ පවතින රේගු විශේෂ කාර්ය හා විමර්ශන ඒකකය මේ වැටලීම් සිදුකර තිබෙන අතර රේගු අධ්‍යක්ෂ කේ. රංජන්, නියෝජ්‍ය අධ්‍යක්ෂ සිසිර ද සිල්වා, රේගු අධිකාරි නිහාල් ජයසේකර, නිහාල් දිසානායක, ලයනල් රුද්‍රිගු, රේගු තක්සේරුකරු විජේරත්න බණ්ඩා, සහකාර රේගු අධිකාරිවරුන් වන එච්. ඩී. දයානන්ද, එම්. යු. ආර්. මාරඹ, කේ. සූරියආරච්චි හා විජයනන්ද මහත්වරු මේ පරීක්ෂණය මෙහෙය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101244</link>
    <topic>මාස දෙකක් අතුරුදන්ව සිටි සංකර පුතා යාත්‍රාව හමුවෙයි</topic>
    <author>චන්ද්‍රිකා පෙරේරා</author>
    <content>හම්බන්තොට ධීවර වරායෙන් පිටත්ව මාස දෙකක පමණ කාලයක් අතුරුදන්ව තිබූ “සංකර පුතා” ධීවර යාත්‍රාව පෙරේදා (22) ඉන්දුනීසියානු ධීවර කණ්ඩායමක් සොයාගෙන තිබේ.එහි ගමන්ගත් ධීවර කාර්මිකයන් පස්දෙනා නිරුපද්‍රිතව සිටින බව ඉන්දුනීසියානු රජය මගින් දැනුම් දුන් බව ධීවර අමාත්‍යංශය පවසයි.කාර්මික දෝෂයක් හේතුවෙන් ආපදාවට ලක්ව ඇති මේ යාත්‍රාව ඉකුත් නොවැම්බර් 12දා හම්බන්තොට ධීවර වරායෙන් ධීවර කටයුතු සඳහා පිටත්ව ගොස් තිබේ.එම මස 23 දා තෙක් ‘සංකර පුතා’ යාත්‍රාව ගොඩබිම සමඟ තොරතුරු හුවමාරු කරගෙන ඇතත් ඉන්පසු එයින් කිසිදු සංඥාවක් නොලැබුණු බව ධීවර අමාත්‍යංශය සඳහන් කෙළේය.මේ අනුව අතුරුදන් යාත්‍රාව පිළිබඳ ලැබුණු තොරතුරු මත එය ඉන්දුනීසියානු මුහුදු සීමාවේ ඇති බව හෙළිවීමෙන් පසු ධීවර ඇමති රාජිත සේනාරත්න මහතා ඒ පිළිබඳ මෙරට තානාපති කාර්යාලය හරහා ඉන්දුනීසියානු රජයට දැනුම් දී තිබේ.ඉන්දුනීසියානු රජය නාවික යාත්‍රා හා ගුවන් යානා යොදා අතුරුදන් ධීවර යාත්‍රාව සෙවීමේ කටයුතු සිදුකළ ද පසුව එය එරට ධීවර යාත්‍රාවකට හමුවී තිබුණු බව සඳහන් වේ.මේ අනුව එම ධීවරයන් පස්දෙනා හා යාත්‍රාව මෙරටට ගෙන්වා ගැනීමට ධීවර අමාත්‍යංශය පියවර ගනිමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101245</link>
    <topic>විදේශ රැකියා වරප්‍රසාද වැඩිකරන්න කොළඹ ක්‍රමයේ රටවල් සමඟ එකඟතාවක්</topic>
    <author>මහින්ද අලුත්ගෙදර</author>
    <content>විදේශ රැකියාවල නියුක්තවූවන් සඳහා ඉහළ වැටුප් සීමාවන් හා මනා රැකියා පරිසරයක් නිර්මාණය කිරීමේ අරමුණින් කොළඹ ක්‍රමයේ රටවල් සමඟ එකඟත්වයක් ඇතිකර ගන්නා බව විදේශ රැකියා ප්‍රවර්ධන හා සුබසාධන අමාත්‍යාංශය පවසයි.බංග්ලාදේශයේ ඩකා නුවරදී මේ වසරේ පැවැත්වෙන කොළඹ ක්‍රමයේ රටවල වියෝජිත සමුළුවේ දී ඊට අයත් සියලු රටවල් වෙනුවෙන් සාමුහිකව සම්මත කර ගත යුතු යෝජනා කිහිපයක් ඉදිරිපත් කිරීමට සූදානම් බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පවසයි. ඇමැතිවරයා මේ බව අනාවරණය කළේ වයඹ විදේශ රැකියා ඒජන්සිකරුවන්ගේ සංගමය සමඟ පසුගියදා පැවැති විශේෂ සාකච්ඡාවකට එක් වෙමිනි.විගමනික ශ්‍රමිකයන්ට ලැබෙන අවම වැටුප් සීමා ඉහළ මට්ටමකට ගෙන ඒම, ඔවුන්ගේ සුබ සාධනය හා ආරක්ෂාව ඉහළ නැංවීම ආදිය කෙරෙහි විශේෂ අවධානයක් යොමුකර මෙම යෝජනාවන් කොළඹ ක්‍රමයේ රටවල නියෝජිත සමුළුව සඳහා ඉදිරිපත් කරන බවද ඩිලාන් පෙරේරා මහතා සඳහන් කෙළේය. මේ යෝජනාවලිය සම්මත කර ගැනීමෙන් විදේශ රැකියා කර්මාන්තයේදී කොළඹ ක්‍රමයේ රටවලට අනෙකුත් රටවල් අභිබවා යා හැකි වනු ඇති බවත් එමඟින් අපේ රටට වාසි රැසක් අත්වනු ඇති බවටත් හෙතෙම විශ්වාසය පළ කළේය.ගෘහසේවිකාවන් සපයන රටක් ලෙසට ශ්‍රී ලංකාව හැදින් වූ යුගය අවසන් කළ යුතු කාලය එළඹ ඇතැයි සිහිපත් කළ ඇමැතිවරයා ඒ වෙනුවට පුහුණු වෘත්තියක් සපයන රටක් බවට පත් විය යුතු යැයිද කීවේය.තම අමාත්‍යාංශයට , විදේශ සේවා නියුක්ති කාර්යාංශයට, ශ්‍රමිකයන්ට මෙන්ම විදේශ රැකියා නියෝජිත ආයතනවලටද විශේෂ වගකීමක් පැවරෙන බවත් මතුව ඇති තත්ත්වයන් අධ්‍යනය කොට කාන්තාවන් ගෘහ ;ස්විකාවන් ලෙස විදේශ ගත කිරීම සඳහා වන නීති දැඩි කිරීමටත් පිරිමි ශ්‍රමිකයන් විදේශ ගත කිරීම සඳහා වන නීති ලිහිල් කිරීම මඟින් ගුණාත්මක පිරිමි ශ්‍රමය වැඩි වශයෙන් විදේශයන් වෙත යැවීමත් කෙරෙහි අවධානය යොමු කරන බවද ඩිලාන් පෙරේරා මහතා වැඩිදුරටත් පැවැසීය.කුරුණෑගල දිස්ත්‍රික් පාර්ලිමේන්තු මන්ත්‍රී නිමල් විජේසිංහ විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101246</link>
    <topic>සම්බුද්ධත්ව ජයන්තියට එ. ජා සංවිධානයෙන් විශේෂ සැසිවාරයක්</topic>
    <author>මහින්ද අලුත්ගෙදර</author>
    <content>සම්බුද්ධත්ව ජයන්තිය නිමිත්තෙන් විශේෂ සැසිවාරයක් පැවැත්වීමට එක්සත් ජාතීන්ගේ සංවිධානය තීරණය කර ඇත.ශ්‍රී ලංකා රජයේ ඉල්ලීමකට අනුව මේ තීරණය ගෙන ඇති අතර එම සැසිවාරය ලබන මැයි මාසයේ (16) දා සිට (21) දා තෙක් පැවැත්වෙන බව එක්සත් ජාතීන්ගේ නිව්යෝර්ක් හි නිත්‍ය නියෝජිත ආචාර්ය පාලිත කොහොන මහතා ප්‍රකාශ කරයි.2600 සම්බුද්ධ ජයන්තිය උත්කර්ෂවත් අන්දමින් පැවැත්වීමට ශ්‍රී ලංකා රජය කටයුතු යොදා තිබෙන අතර බුද්ධ ශාසන හා ආගමික කටයුතු අමාත්‍යාංශය ඒ වෙනුවෙන් වැඩසටහන් රැසක් ක්‍රියාවට නංවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n11012413</link>
    <topic>අමාත්‍යාංශයට පරිගණක ගනිමින් රුපියල් ලක්ෂ හයකට විදලා</topic>
    <author>සන්ධ්‍යා කරුණාරත්න</author>
    <content>සෞඛ්‍ය අමාත්‍යාංශයේ මුදල් අංශයේ ඉහළ නිලධාරියකු පරිගණක යන්ත්‍ර 30ක් මිලදී ගනිමින් රුපියල් ලක්ෂ 6ක මුදලක් වංචා කර ඇති බවට කරුණු හෙළි වෙයි.වෙළෙඳ පොළේ අලෙවි කරනවාට වඩා එක් පරිගණක යන්ත්‍රයක් රුපියල් 20,000කට වැඩි මුදලක් ගෙවමින් මෙසේ වංචා සහගත ලෙස පරිගණක යන්ත්‍ර 30ක් මිලදී ගෙන තිබේ.මෙසේ වංචා සහගත ලෙස මිලදී ගෙන ඇති පරිගණක වර්ගයටම අයත් පරිගණකයන් සෞඛ්‍ය අමාත්‍යාංශයේ සැලැසුම් අංශය විසින් ද මිලදී ගෙන ඇත. එසේ මිලදී ගත් පරිගණක යන්ත්‍රයක් වංචා සහගත ලෙස මිලදී ගත් මුදලට වඩා රුපියල් 20,000ක් අඩුවෙන් වෙළෙඳපොළෙන් මිලදී ගෙන ඇත.අමාත්‍යාංශයේ මුදල් අංශයේ ඉහළ නිලධාරියෙකු මෙසේ පරිගණක යන්ත්‍ර වංචා සහගත ලෙස මිලදී ගෙන ඇති බවට තිබෙන චෝදනා යටතේ ඔහුට එරෙහිව පරීක්ෂණ සිදු කරද්දී ඒ අතරතුරේ දී ම තවත් පරිගණක යන්ත්‍ර 20ක් ඔහු වංචා සහගත ලෙස මිලදී ගෙන ඇත.ටෙන්ඩර් පටිපාටියට එරෙහිව සිදු කර ඇති මේ වංචා සහගත ක්‍රියාව පිළිබඳව අමාත්‍යාංශයේ අභ්‍යන්තර විගණන අංශය දැනට පරීක්ෂණ අරඹා ඇත.මහජනතාවගේ මුදල් වංචා කරන මෙවැනි නිලධාරීන්ට එරෙහිව කඩිනමින් පරීක්ෂණ පවත්වා වැරැදිකරුවන්ට අදාළ දඬුවම් ලබාදීම සිදු කිරීමෙන් මෙවැනි වංචා සහගත ක්‍රියාවන් සිදුවීමට තිබෙන ඉඩකඩ වළකා ගත හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101247</link>
    <topic>ගල්වංගුවේදී ලොරියක් පෙරළී මාර්ගයේ නිදා සිටි ගවයෝ 9ක් මරුට</topic>
    <author>අමිල ප්‍රභාත් වනසිංහ, හබරණ සමූහඩබ්ලිව්. එම්. ගුණවර්ධන, උපාලි තිලකරත්න අනුරාධපුර අධිකරණ</author>
    <content>හබරණ කන්තලේ මාර්ගයේ හතරැස් කොටුව ගල්වංගුව අසලදී ලොරියක් පෙරලීමෙන් මාර්ගයේ නිදා සිටි ගවයන් නව (09) දෙනෙකු මියගොස් තිබේ.පෙරේදා (22) අලුයම අනතුර සිදුව ඇති අතර මාර්ගය මැද ගවයන් නිදාසිටි බව රියදුරු පවසයි. කොළඹ සිට ත්‍රිකුණාමලය දක්වා භාණ්ඩ ප්‍රවාහනය කරන ලොරි රථයක් මෙසේ අනතුරට පත්ව තිබේ.ලොරියේ සෙවිලිතහඩු රැගෙනවිත් තිබේ. අධික මීදුම හේතුවෙන් මාර්ගය අපහැදිලි වීමෙන් අනතුර සිදුව ඇති බව පරීක්‍ෂණ පවත්වන හබරණ පොලිසිය පවසයි.ලොරියේ රියදුරු හබරණ පොලිසිය මගින් අත්අඩංගුවට ගෙන ඇති අතර ඔහුට විරුද්ධව නඩු පවරන බව හබරණ රථවාහන පොලිසියේ නිලධාරියෙක් කීය.මියගිය ගවයින් හිඟුරක්ගොඩ ප්‍රාදේශීය සභාව, හිඟුරක්ගොඩ ප්‍රාදේශීය ලේකම් කාර්යාලය හා හබරණ පොලිසිය ප්‍රදේශවාසීන්ගේ සහය ඇතිව 22 සවස පුලුස්සන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101248</link>
    <topic>ශ්‍රී ලංකාවට එරෙහිව ඉන්දියාවේ දී වීර දිනය සැමරූ 40ක් අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලංකා රජයට විරෝධය පළ කරමින් ඉන්දියාවේ දී මහා වීර දිනය සැමරූ පුද්ගලයෝ 40ක් එරට පොලිසිය මගින් අත්අඩංගුවට ගෙන ඇත.එල්ටීටීඊ නායක වේළුපිල්ලේ ප්‍රභාකරන්ගේ ඡායාරූපය රැගත් විරෝධතාකරුවෝ සටන්පාඨ ඉදිරිපත් කරමින් ඉන්දියාවේ ‘පෙරියාර් ප්‍රතිමාව’ අසල සිට මඤ්ජකුප්පම් දක්වා ගමන් කර ඇතැයි තානාපති ආරංචි මාර්ග පවසයි.ඉන්දියාවේ ජාතික ආරක්ෂාවට තර්ජනයක් වන හෙයින් නීති සංග්‍රහයේ 153 වගන්තියට අනුව මේ පිරිස පෙරේදා (22) අත්අඩංගුවට ගත් බව වාර්තා වෙයි. විරෝධතාකරුවන් අතර පාසල් සිසුන්ද වන බවත් මෙලෙස අත්අඩංගුවට ගත් පුද්ගලයන්ගෙන් වැඩි පිරිසක් සිසුන් බවත් එම වාර්තාවල සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n1101249</link>
    <topic>ත්‍රිරෝද රථවල සිසුන් පුරවාගෙන යාම තහනම් කිරීමට යයි</topic>
    <author>මොහමඩ් මහරූෆ් කුරුණෑගල දකුණ සමූහ</author>
    <content>ත්‍රිරෝද රථවල පාසල් සිසුන් පුරවාගෙන ගෙන යාම ඉදිරියේදී නතර කිරීමට පියවර ගන්නා බව ජාතික ළමා ආරක්ෂක අධිකාරියේ සභාපතිනී නීතිඥ අනෝමා දිසානායක මහත්මිය පවසයි.ප්‍රමාණයට වැඩි ප්‍රමාණයක් පාසල් ළමයින් පුරවාගෙන යනු දිනපතා දකින්නට ලැබෙන දර්ශනයක් බවත්, හිංසාකාරී අයුරින් ළමයින් ගෙන යාමට මින් ඉදිරියට කිසිසේත් ඉඩ නොතබන බවත් දිසානායක මහත්මිය අවධාරණය කරයි.පසුගිය සෙනසුරාදා (22) කුරුණෑගල පැවැති විශේෂ සමුළුවකදී ඒ මහත්මිය මේ කරුණු අනාවරණය කළාය. එහිදී අනෝමා දිසානායක මහත්මිය සඳහන් කර සිටියේ ත්‍රිරෝද රථ අයිතිකරුවන්ට තම දරුවන් හා තම ඥාතීන්ගේ දරුවන් එම රථවලින් පාසල් ගෙනයාමට තහනමක් නැති නමුත් පාසල් ප්‍රවාහන සේවාවක් වශයෙන් ළමයින් ගෙනයාම සඳහා තම අධිකාරිය අවසර ලබා නොදෙන බවයි.පාසල් ළමයින් ප්‍රවාහනයට වෑන් රථ සඳහා අවසර පත්‍ර ලබාදීම දැනට බස්නාහිර පළාත තුළින් ආරම්භ කරනු ලබන අතර ඉදිරියේදී එය අනිකුත් පළාත් වලටද ලබාදීමට කටයුතු කරන බවද ඇය සඳහන් කර සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n11012410</link>
    <topic>ඉරුවාරදයට අපේ වෛද්‍යවරයකුගෙන් ස්ථිර ප්‍රතිකාර ක්‍රමයක්</topic>
    <author>එස්. එන්. ගොඩමුන්න – ගම්පොළ සමූහ</author>
    <content>ශ්‍රී ලංකාවේ වෛද්‍යවරයෙකු ලෝකයේ ප්‍රථමවරට ඉරුවාරදය හෙවත් මිග්රේන් (migrane) රෝගයේ සුලමුල හා ඒ සඳහා සිදු කළ යුතු විශේෂ ප්‍රතිකාර ක්‍රමයක් සොයාගෙන තිබේ.මේ නවතම සොයා ගැනීම කර ඇත්තේ ගම්පොළ ශික්ෂණ රෝහලේ වෛද්‍ය රත්නසිරි බණ්ඩාර මහතායි.වර්තමාන ලෝකයේ සෑම අයෙකුම පාහේ හිසරදයෙන් පීඩා විඳින අතර සෑම පිරිමින් දහ දෙනකුගෙන් හතර දෙනකුටත් සෑම ගැහැණු දහ දෙනකුගෙන් හය දෙනකුටත් මේ රෝගය පවතින බව ද රත්නසිරි බණ්ඩාර මහතා සඳහන් කරයි.නයිට්‍රික් ඔක්සයිට් නිසා කෝටරාබ කුහර (නලලේ ලලාට කුහර) වටේ තිබෙන නහර විස්තාරණය වී ඒ මගින් නහර උද්දීපනය වී ඉරාවාරදය හෙවත් මිග්රේන් (migrane) හිසරදය හටගන්නා බව තමන් සොයාගත් බව වෛද්‍ය බංඩාර මහතා සඳහන් කරයි.මෙය ප්‍රථමවරට ලෝකයට හඳුන්වාදීමක් වන අතර නයිට්‍රික් ඔක්සයිඩ් වායුව නහරතුළට ඇතුළු වී ඒවා විස්තාරණය වීමෙන් හට ගන්නා රෝගී තත්ත්වය නිසා මිනිසාට බොහෝ අතුරු විපාකයන් මතුවන බව ද ඒ මහතා පෙන්වා දෙයි.අන් අය නුරුස්සන ගතිය සිය දිවි නසා ගැනීම හා ඒ සඳහා උත්සහ ගැනීම, පවුල් ආරවුල් ඇති කර ගැනීම, මීමැස්මොරය, මානසික රෝග නිදිමත ගතිය, ළමයින්ගේ අපහසුතා, පාඩම් කිරීම හා පොත්පත් කියවීමේ අපහසුතා තරහා යෑම වැනි ලක්ෂණ රෝගීන් තුල දැකිය හැකි බව ද ඒ මහතා පෙන්වා දෙන්නේ ය.ඉරුවාරදය සම්බන්ධයෙන් ලොව මෙතෙක් පිළිගත් මතය වූයේ මොලය හා මෙනිංජීය පටල අවටින් සිදුවන රුධිර නාල විස්තාරණය වීමෙන් මිග්රේන් රෝගය ඇති වන බවකි.නමුත් පසුව කළ පර්යේෂනවල දී මේ මතය බැහැර වීම නිසා තමන් මීට පෙර ඉදිරිපත් කළ සිද්ධාන්තය පිළිබඳව නැවත උනන්දුවීම නිසා අද මෙම නව සොයා ගැනීම ඉදිරිපත් කිරීමට හැකි වූ බව වෛද්‍ය බංඩාර මහතා සඳහන් කරයි.වසර 13ක් තිස්සේ සිදු කළ පර්යේෂණවල ප්‍රතිඵලයක් ලෙස මේ සිද්ධාන්තය ඉදිරිපත් කිරීමට හැකි වූ බව පවසන බංඩාර මහතා ඒ සඳහා පේරාදෙණිය වෛද්‍ය පීඨය. මහනුවර මහ රෝහල, පේරාදෙනිය ශික්ෂණ රෝහල හා ගම්පොළ ශික්ෂණ රෝහල මෙන් ම ජ්‍යෙෂ්ඨ මහාචාර්යය නිමල් සේනානායක මහතා තම ප්‍රයත්නයට සහයෝගය දුන් බව ද පවසයි.වෛද්‍ය රත්නසිරි බණ්ඩාර මහතාගේ මේ සොයා ගැනීමත් සමඟ මිග්රේන් රෝගයට ඖෂධ භාවිතා කිරීමෙන් කෝටරාඹ විවර විස්තාරණය කර නයිට්‍රික් ඔක්සයිඩ් අඩු කොට ස්නායු උද්ධීපනය අඩු කළ හැකි බව ඔහුගේ මේ සිද්ධාන්තයෙන් පෙන්වා දෙයි.ඒ අනුව නයිනස් නයිට්‍රික් ඔක්සයිඩ් න්‍යාය වෛද්‍ය බණ්ඩාර මහතාගේ නවතම සොයා ගැනීම වී තිබේ.මේ සොයා ගැනීම හා ප්‍රතිකාර ක්‍රමය සාර්ථක උවහොත් ලෝකයේ, හිසරදය සඳහාටම තුරන් වනවා පමණක් නොව අප රටට මහත් කීර්තියක් ද අත්වනවා නොඅනුමානය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n11012411</link>
    <topic>රටේ ආර්ථික ගමන දැක කකුලෙන් අදින බලවේග පැරදවීමට රජය ශක්තිමත්</topic>
    <author>ජයසිරි මුණසිංහ මාතර සිට...</author>
    <content>අපේ රටේ සාර්ථක ආර්ථික හා සාමාජීය ගමන දැක ඊර්ෂියාවෙන් සිටින, අපේ කකුලෙන් අදින දෙස් විදෙස් ඕනෑම බලවේගයක් පරාජයට පත්කිරීමට ජනාධිපතිතුමාටත්, රජයටත් ශක්තිය ඇතැයි ආර්ථීක සංවර්ධන ඇමැති බැසිල් රාජපක්‍ෂ මහතා ප්‍රකාශ කෙළේය.මාතර, දෙවුන්දර, තලල්ල ඩී. ජී. පැෂන්ස් කර්මාන්තායතනයේ දෙවැනි කර්මාන්තශාලාව පසුගියදා (22) උදේ විවෘත කිරීමෙන් පසුව පැවැති උත්සව සභාව අමතමින් ඇමැතිවරයා එසේ කීය.ජාතික ආර්ථිකයට පණ පොවන වැඩපිළිවෙළක් රටේ ක්‍රියාත්මක කරන බවද බැසිල් රාජපක්‍ෂ මහතා මෙහිදී පෙන්වා දුන්නේය.එහිදී කතා කළ ඇමැතිවරයා මෙසේද කීය.ඡායාරූප – චමින්ද හිත්තැටියඅද දින මේ ඩී. ජී. පැෂන්ස් කර්මාන්තායතනයේ දෙවැනි පියවර විවෘත කිරීමේ උත්සව අවස්ථාවට මට සහභාගිවීමට ලැබීම භාග්‍යයක් කොට සලකනවා. මේ සඳහා මම සහභාගිවීමට සිතුවේ කරුණු දෙකක් මතයි. පළමු කරුණ තමයි මේ ව්‍යාපාරයේ හිමිකරුවා ඉතාම පුංචිවට බොහෝම දුක් මහන්සියෙන් ඉදිරියට පැමිණි ධෛර්යවන්ත ව්‍යවසායකයෙක් වීම. දෙවැන්න මේ කර්මාන්ත අංශය ඇඟලුම් ක්ෂේත්‍රයට සම්බන්ධවීම.බොහෝදෙනා ඇඟලුම් ක්ෂේත්‍රයේ බිඳවැටීමක්, නායයෑමක්, වැසීයෑමක් ගැන තකා කරනවා. නමුත්; මම ආර්ථික සංවර්ධන ඇමැති ධූරය භාරගත්තායින් පසු එකම ඇඟලුම් කර්මාන්ත ශාලාවක්වත් වැහුණේ නෑ. අලුතින් කර්මාන්තශාලා විවෘත වුණා.යුරෝපා සංගමයෙන් අපට ඇඟලුම් ක්ෂේත්‍රයේ ප්‍රවර්ධනයට ජී. එස්. පී. ප්ලස් බදු සහනය ලබාදී තිබුණා. එය අහිමිවීමෙන් රටේ ඇඟලුම් කර්මාන්තයේ බිඳවැටීමක්, රැකියා අවස්ථා අහිමිවීමක් සිදුවේ යැයි විපක්‍ෂය චෝදනා කළා. බොරු බියගැන්වීම් කළා.අපේ රටේ බොහෝ ව්‍යවසායකයන්, ආයෝජකයන්, සිතන්නේ තමන්ගේ ඬෂ්පාදන පිටරටවලට යවන්නයි. අපනයන සඳහා යොදවන්නයි. ඒවාගේම නොයෙක් බදු සහනත් ඔවුන් බලාපොරොත්තු වෙනවා.ම් කරුණු දෙකම ගැන අපේ මේ ඩී. ජී. පැෂන්ස් අධිපතිතුමා සිතුවේ නෑ. එතුමාගේ නිෂ්පාදන මේ රටේ පාරිභෝගික ජනතාවට ලබාදීමටයි එතුමා කල්පනා කළේ.ලෝකයේ ධනවත් රටවල් ගෝලීයකරණය කියලා කරන්නේත් මම මුලින් කී දේයි. ඒ කියන්නේ තමන්ගේ නිෂ්පාදන පිටරටවලට දීලා, පිටරටින් දේ ගෙනත් ප්‍රයෝජනයට ගැනීම. මේ ක්‍රමය සාර්ථක එකක් නොවෙයි. ගෝලීයකරණයේ නියමුවෝ මේ බව මෑතකදී තේරුම් ගත්තා. අද ඇමෙරිකාවේ, යුරෝපයේ පවා ගෘහ ආර්ථිකයකට ගිහින්. තමන්ට උවමනා නිෂ්පාදන තමුන්ම නිපදවා ගන්නා පිළිවෙතකට ඒ සෑම රටක්ම අද අවතීර්ණය වෙලා තිබෙනවා. ඒක හොඳ දෙයක්.ජනාධිපතිතුමා මේ වැඩ පිළිවෙළට මුලපිරුවේ වසර 2005 දීයි. එතුමා දේශීය ආර්ථික ප්‍රතිපත්ති, දේශීය ගොවියා කර්මාන්තකරුවා රැකගැනීමට උදව් කිරීමට පැකිලුණේ නෑ.මහින්ද චින්තනය සහ ඉදිරි දැක්ම යන සෑම වැඩපිළිවෙළකින්ම එතුමා වගබලා ගත්තේ දේශීය කර්මාන්තකරුවා, ආයෝජකයා, ගොවියා රැක ගැනීමටයි. අපේ රටේ වසර තිහක් තිස්සේ මහා විනාශකාරී යුද්ධයක් තිබ්බා. ඒ යුද්ධය අපි ජය ගත්තා. රටේ සාමය හා භීතිය ස්ථාපිත කළා.අපේ රටට මීට අවුරුදු දෙක, තුනකට කලින් ආ විදේශීය නියෝජිතයන් අපෙන් ඇහැව්වේ, රටේ මානව හිමිකම් කඩකිරීම් ගැනයි.අවතැන් ජනතාව ලක්‍ෂ තුනක් විතර සිටි කාලයේ ඔවුන් කතා කළේ නැවැත පදිංචි කිරීම් ගැනයි. මේවාගේම රටේ ප්‍රජාතන්ත්‍රවාදය ශක්තිමත් කිරීම ගැන ඔවුන් උනන්දුවෙන් කතා කළා.මෑතක සිට අපි හමුවන්නට එන අපට විරුද්ධව වැඩ කළ අය, විදේශ නියෝජිතයන්, බලවේග පවා අපෙන් අද අහන්නේ නව ආයෝජන අවස්ථා ගෙනඒම ගැනයි. ඔවුන් කැමැතියි අපේ රටේ නව ආයෝජන සිදුකරන්න.එයින්ම පැහැදිලියි අපි අනුගමනය කරන වැඩපිළිවෙළ නිවැරදි කියන එක.මේ ඉරිදා පත්තරයක මම දැක්කා අපිට මේ අවුරුද්දේ ජාත්‍යන්තර බලවේග රැසකට, ප්‍රශ්නකිරීම් ගණනාවකට පිළිතුරු ලබා දෙන්න සිදුවෙයි කියා ප්‍රවෘත්තියක්.ඇත්තටම, අපිට ඔය ජාත්‍යන්තර අභියෝග අමුතු දේවල් නොවෙයි. අපේ රට දැන් සාමකාමී යුදබිය නැති රටක්. රටේ නිදහස, සාමය තිබෙනවා. රටක් දියුණු වෙන්න අවශ්‍ය මූලික කරුණ අපි සපුරා ගෙන තිබෙනවා. ඒ අනුව අපි වේගයෙන් දියුණු රටක් බවට පත්වීමේ සුබ නිමිති මේ වනවිටත් පහළ කොට අවසානයි.අපේ ජයග්‍රහණ පිළිබඳ ඊර්ෂ්‍යාවෙන් සිටින ලෝකයේ රටවල්, ආයතන තිබෙනවා. ඔවුන් රටේ නැති ප්‍රශ්න ඇතිවන විදිහට කටයුතු කරනවා. අපිට බලපෑම් කරනවා. කොන්දේසි පැනවීමට මාන බලනවා. මේ සියලු ජාත්‍යන්තර කුමන්ත්‍රණවලින් රටට, ජනතාවට නිදහස ගැලවීම ලබාදීමට ජනාධිපතිතුමා නිරන්තරයෙන්ම ක්‍රියා කරනවා.අපි අපේ රටට ආවාට ගියාට විදේශීය ආයෝජකයන් ගෙන්වා ගන්නේ නෑ. මම එක උදාහරණයක් කියන්නම්, මුළු ලංකාවටම අවශ්‍ය යෝගට්, කිරිපිටි ලබාදීමට හැකිවනසේ නව කර්මාන්තයක් මෙහි ස්ථාපිත කිරීමට එක්තරා යුරෝපීය රටක් ක්‍රියා කළා. ආයෝජනයට සූදානම් වුණා. අපි ඒ කර්මාන්තයට අවසරය, ඉඩ ලබා දුන්නේ නෑ. අපි ඇයි එහෙම කළේ?අපේ රටේ මහා පරිමාණ, සුළු හා මධ්‍ය පරිමාණ හා ගෘහ ඒකකවල යෝගට් නිෂ්පාදනය කිරීමේ කටයුත්ත දැනටමත් සිදුකෙරෙනවා. අපි මුළු ශ්‍රී ලංකාවටම යෝගට් ලබාදීමට හැකි විදේශීය සමාගමකට මෙහි නිෂ්පාදන ඇතිකිරීමට ඉඩකඩ දුන්නා නම් අපේ කර්මාන්තකරුවෝ 6000ක් දෙනාගේ රැකියා අනතුරේ. කර්මාන්තය බිඳ වැටෙනවා.ඒනිසා අපි, අපේ දේශීය කර්මාන්තකරුවා, ගොවියා, ආයෝජකයා, රැකබලාගැනීම මුල්තැනට දමා මුල කී කර්මාන්තයට අවසරය ලබා දුන්නේ නෑ.ජනාධිපතිතුමා රටට, ජනතාවට අවැඩක් වන කිසිම තීන්දුවක්, තීරණයක් ගන්නා කෙනෙක් නොවෙයි. එතුමා නිතරම බලන්නේ රට සහ ජනතාව ගැනයි.නමුත්, අපෙන් අවසරය ලබාගන්න නොහැකි වූ බටහිර රට ගැන, රටේ ආයෝජනය ගැන ඇතැම් විපක්‍ෂයේ පාර්ලිමේන්තු මන්ත්‍රීවරයෙක් අපෙන් පාර්ලිමේන්තුවේදීම ප්‍රශ්න කළා. අපි මේ අවස්ථාවේ මේ රටේ ජනමාධ්‍යයන්ගෙනුත් රටේ ජනතාවගෙනුත් ඉතාම ගෞරවයෙන් ඉල්ලා සිටින්නේ වගකීමෙන් හා ඉවසීමෙන් කටයුතු කරන ලෙසයි. එසේ නොමැතිව හරිහැටි කරුණු අවබෝධ නොකර, ඉක්මන් වී කටයුතු කිරීමෙන් රටට, ජනතාවට අවැඩක් විය හැකියි.අපේ රටේ තිරසාර, දිගු සංවර්ධන ගමන ගැන ඊර්ෂ්‍යාවෙන් බලා සිටින අය අපේ ගමන් මඟ අවහිර කිරීමට යොදන පිළිවෙත් පරාජයට පත් කළ හැක්කේ අපිටමයි.අපි එදා නැඟෙනහිර පළාත් සභා මැතිවරණයේ දී අතිවිශාල ජයක් ලැබුවා. එදා බටහිර රටවල් අපිට නැඟූ චෝදනාවලින් බේරීමට ඒ ජනවරම උදව් වුණා.අපි වරින් වර මැතිවරණ පවත්වමින් ජනතාවගේ මනස විමසා බැලුවා. මේ රටේ ජනතාව ජනාධිපතිතුමාගේ නායකත්වයෙන් ක්‍රියාත්මක වැඩපිළිවෙළ අනුමත කරනවා. ඒ නිසා බටහිර රටවලට අපිට බලපෑම් කිරීමට නොහැකි වී තිබෙනවා.අද දවසේ නැවත වතාවක් බටහිර රටවල් අපිට ඇඟිල්ල දිගු කිරීමට බලා සිටිනවා. ඒ සියලු බලවේග මැඩලීමට මේ රටේ ජනතාවට පුළුවන්. එළැඹෙන පුංචි ඡන්දයේ දී තමුන්නාන්සේලා විශාල ජනවරමකින් අපේ සන්ධානය දිනවීමට කටයුතු කරනවා නියතයි. ඒ නියත ජයග්‍රාහණය නිසා අපිට බය නැතිව අපිට බලපෑම් කරන්න බලා සිටින බලවේග පරාජයට පත් කළ හැකියි. තමුන්නාන්සේලා, ඒ දේ ඉටු කරන බව අපිට විශ්වාසයි.අපේ රටේ පාසල් දූ දරුවන්ට වාර්ෂිකව නොමිලේ නිල ඇඳුම් ලබාදෙනවා. ඒවා පිටරටින් ගෙන එන්නේ. නමුත්? ජනාධිපතිතුමා අපිට කිව්වා, පාසල් නිල ඇඳුම් අපේ රටේ ම නිපදවන්න හැකිදැයි සොයා බලන්න කියා. ඒ අනුව අපි වැඩපිළිවෙළක් සකස් කර ක්‍රියාත්මක කළා.දැන් අපේ රටේ දූ දරුවන්ට අපි වාර්ෂිකව ලබාදෙන්නේ අපේ ම රටේ නිපදවන නිල ඇඳුම්. ඒවාගේමයි අපි දැන් බඩඉරිඟුවලින් ස්වයංපෝෂිතයි. එදා අපි සත්ත්ව ආහාර නිපදවීමට බඩඉරිඟු ගෙනාවේ පිටරටින්. අපි බඩඉරිඟුවලින් සීයයට 80 – 85 ක් ගෙන්නුවේ පිටරටින්. මෙට්‍රික් ටොන් එක් ලක්ෂ හතළිස් හත්දහස් පන්සීයක් ගෙන්නුවා.දැන් ගෙන්වන්නේ මෙට්‍රික් ටොන් හයදහසයි. ඒ ප්‍රමාණය ගෙන්වන්නේ සෞඛ්‍ය අමාත්‍යංශය සකස් කරන ත්‍රිපෝෂ නිපදවීමටයි. ඒ සඳහා උසස් බඩඉරිඟු අවශ්‍ය කරනවා.දැන් අපේ රටේ ආර්ථිකය සෑම අංශයකින් ම දියුණුවෙලා. අපේ රටේ විදේශ සංචිතය පහළ මට්ටමක තිබුණා. රුපියල ශක්තිමත් වුණේ නෑ. ඒ නිසා අපි ජාත්‍යන්තර මූල්‍ය අරමුදලින් ඩොලර් ගත්තා. අපි වාරික තුනයි ගත්තේ.දැන් අපේ සංචිත ඉහළ ගිහින් තිබෙන්නේ. අපි දැන් අහන්නේ අපිට පොරොන්දු වූ වාරික ටික නොදී ඉන්න පුළුවන් ද? කියායි. අපිට ඒ තරමට ශක්තිමත් භාවයක් ඇති වී තිබෙනවා. සතුටුයි.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාඅද වන විට ශ්‍රී ලංකාවේ ආර්ථිකය ඉතාම සවිමත් ආකාරයට වර්ධනය වීමට පටන්ගෙන තිබෙනවා. ලෝකයේ ඕනෑම රටක ආර්ථික වර්ධනය මනින ඕනෑම මිණුම් දණ්ඩක් අනුව බැලුවොත් අපේ රටේ පවතින වර්ධන තත්ත්වය පැහැදිලියි.ලෝකයේ රටක් දියුණු ආර්ථික මට්ටමකට ළඟාවෙන බව කියැවෙන එක මිම්මක් තමයි ඒක පුද්ගල ආදායම වැඩිවීම. අපේ රටේ 2005 දී ඒක පුද්ගල ආදායම ඩොලර් 1000යි. 2010 දී එය ඩොලර් 2000 ඉක්මවූවා. විරැකියාව සියයට 15 සිට මේ වන විට සියයට 6 පහළ බැහැලා.ලෝකයේ හොඳම දෙවැනි කොටස් වෙළෙඳ පොළ ලෙස කොළඹ කොටස් වෙළෙඳපොළ පත්වෙලා. උද්ධමනය සියයට 24 සිට සියයට 06 පහළ බැහැලා. පොළී අනුපාත අඩුවෙලා. ආර්ථික වර්ධන වේගය සියයට 8යි. මේවා සියල්ල කියා පාන්නේ රටේ ගමන සුබයි කියන එකයි.නමුත්? විපක්ෂයේ ඇතැම් දෙනා හුඹස් බියක් මවා පෑමට උත්සාහ කරනවා. අපේ රටේ හමුදාව කිළිනොච්චිය අල්ලා ගත්තා කිවූ විට එහේම නම් දැන් පෙට්‍රල්, ඩීසල් මිල අඩු කරන්න කියා තර්ක කළ පිරිසයි මේ බිය ඇති කරන්න හදන්නේ.මට හොඳට මතකයි, මීට අවුරුදු දෙකකට පෙර ජනවාරි මාසේ 22 වැනිදා අපි පාර්ලිමේන්තුවේ දී කතා කළේ ජී. එස්. පී + සහනය නොලැබී යෑමෙන් රටේ ඇ¼ඟලුම් ක්ෂේත්‍රයේ බිඳවැටීමක් සිදුවන්නේ නෑ කියන එක ගානයි. අද අපිට හරිම සතුටුයි. ඇඟලුම් ක්ෂෙත්‍රයේ කර්මාන්ත වැසී යෑමට නොදී, අලුතින් ඒවා විවෘත කිරීමට පියවර ගන්නා නිසායි.මම ඇ¼ඟලුම් කර්මාන්ත ශාලා දෙකක් විවෘත කිරීමට සහභාගි වුණා. මෙම මේ පිබිදීම දැක සතුටුවෙන අතරේ සෑම ආයෝජකයෙකුටම ඉදිරියට ඒමට හැකිතරම් උදව් කළ යුතුයි. කියන තැන ඉන්නවා.අපේ රටේ සිදුවන ආර්ථික දියුණුව ගැන රටේ හොඳ කතිකාවක් නෑ. අපේ රටේ තිස් අවුරුද්දක් මහා විනාශකාරී යුද්ධයක් තිබ්බා. අපි මේ දිගුකාලය තිස්සේම කතා කළේ, මිනීමැරුම්, මස්වැදිලි, මරාගෙන මැරෙන බෝම්බ ප්‍රහාර ගැන. අපි සිතන්නේ ඍණාත්මකවයි.අපි පශ්චාත් යුදමය වාතාවරණයෙන් පසු ලංකාවේ ආර්ථික ගමන ගැන මීට වඩා හොඳ කතිකාවක් ගොඩනැඟිය යුතුයි. අපේ රටේ එසේ නොකළාට, ජපානය දෙවැනි ලෝක යුද්ධයෙන් පස්සේ නැඟී සිටියේ ඉහත පරිදි කතිකාවක් ගොඩනඟලායි. අපි රට ගැන මීට වඩා ගැඹුරින් සිතා කටයුතු කළ යුතුයි.දෙවුන්දර ශ්‍රී ලංකා නිදහස් පක්ෂ ප්‍රධාන සංවිධායක, දකුණු පළාත් සභා මන්ත්‍රී කාංචන විජේසේකර, ඩී. ජී. පැෂන්ස් කර්මාන්තායතනයේ කළමනාකාර අධ්‍යක්ෂ ගාමිණී කීර්තිරත්න, මාතර දිස්ත්‍රික් සුළු හා මධ්‍ය පරිමාණ ව්‍යවසායකත්ව සංවර්ධන මණ්ඩලයේ සභාපති ලාල් කීර්ති ගුණවර්ධන මහත්වරු ද මෙහි දී කතා කළහ.දකුණු පළාත් සභා මැති ඇමැතිවරු වන චන්දිම රාසපුත්‍ර, අරුණ ගුණරත්න, ප්‍රතාපසිංහ, ජස්ටින් ගලප්පත්ති, පළාත් පාලන ආයතන ප්‍රධානීහු ද කර්මාන්ත ශාලා හිමිකරුවෝ ඇතුළු විශාල පිරිසක් ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=n11012415</link>
    <topic>අලුතෙන් ගෙන්වු වාහනවල දුම් පරීක්ෂාවට දුන් සහන කාලය එන 1දා සිට ඉවතට</topic>
    <author>ශීලා උඩුවර</author>
    <content>අලුතින් ගෙන්වන ලද වාහන වලට දුම් පරීක්ෂාව සඳහා දී තිබූ වසර තුනක සහනය පෙබරවාරි මස පළමුවැනිදා සිට ඉවත් කෙරේ.මේ අනුව අලුතින් ගෙන්වන ත්‍රිරෝද රථ යතුරු පැදි ඇතුළු සෑම වාහනයක්ම වසරක් ගතවූ විට දුම් පරීක්ෂාවට ලක් කළ යුතු බව මෝටර් රථ ප්‍රවාහන කොමසාරිස් බී. ඩී. එල්. ධර්මපි‍්‍රය මහතා පැවසීය.දුම් පිටවීමෙන් පරිසරයට සිදුවන හානිය අවම කිරීම හා වාහන නඩත්තුවට යොමු කිරීමේ පරමාර්ථයෙන් ප්‍රවාහන අමාත්‍යාංශය පරිසර අමාත්‍යාංශය මධ්‍යම පරිසර අධිකාරිය හා මෝටර් රථ ප්‍රවාහන දෙපාර්තමේන්තුව මෙම දුම් පරීක්ෂා කිරීමේ වැඩ පිළිවෙළ ඇරඹු අතර අලුත් වාහන වලට පමණක් වසර තුනක කාලයක් දුම් පරීක්ෂාවෙන් ඉවත් කර තිබිණි.අලුත් වාහන වලට හැර අනිකුත් වාහන වලට වාර්ෂික ආදායම් බල පත්‍රය ලබා ගැනීම සඳහා දුම් පරීක්ෂණ වාර්තාව අනිවාර්ය කර තිබිණි.අලුතින් ගෙන්වන ලද වාහන වලට දී තිබූ වසර තුනක සහන කාලය පිළිබඳව කමිටුවක් මගින් සමීක්ෂණයක් පැවැත්වූ අතර එම කමිටුවේ නිර්දේශ මත අලුත් වාහන වලට වසරකින් පසු දුම් පරීක්ෂා කිරීමට පියවර ගත් බව ධර්මපි‍්‍රය මහතා කීය.වසර තුනක සහනය නිසා දුම් පරීක්ෂා කිරීමේ මූලික පරමාර්ථය වන වාහන නඩත්තුව නිසි පරිදි සිදු නොවන බව එම කමිටුව පෙන්වා දී තිබිණි.සමීක්ෂණයට ලක් කළ අලුත් වාහන වලින් බොහොමයක් වසරක් ගතවූ විට අධික ලෙස දුම් පිටවන බවට සමීක්ෂණයට හෙළිවී තිබේ.වසර තුනක සහනය නිසා එම වාහන වසර තුන තුළදී කිසිදු නඩත්තුවක් නොකරන බවට හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101241</link>
    <topic>දකුණේ පොලිස් ස්ථානවලට ළමා රැකවරණ මධ්‍යස්ථාන</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>දකුණු පළාතේ පොලිස් ස්ථානවල ළමා රැකවරණ මධ්‍යස්ථාන පිහිටුවීමට කටයුතු යොදා ඇතැයි දකුණු පළාත් භාර නියෝජ්‍ය පොලිස්පති නීල් දළුවත්ත මහතා සඳහන් කරයි.හුංගම, අඟුණුකොලපැලැස්ස, වීරකැටිය, අම්බලන්ගොඩ සහ මාතර කොට්ඨාසයේ පොලිස් ස්ථාන දෙකක ළමා රැකවරණ මධ්‍යස්ථාන දැනටමත් පිහිටුවා ඇතැයි දළුවත්ත මහතා පෙන්වාදෙයි.ගාල්ල සහ මාතර දිස්ත්‍රික් ලේක්හවුස් ප්‍රාදේශීය වාර්තාකරුවන් දැනුම්වත් කිරීම සඳහා මාතරදී පෙරේදා උදෑසන පැවැති රැස්වීමකදී නියෝජ්‍ය පොලිස්පතිවරයා මේ බව පළකළේය.ළමයින් ඇතැම් පුද්ගලයින් අතින් අපචාරවලට ලක්වීම වැලක්වීම මෙහි ප්‍රධාන අරමුණ බවද නියෝජ්‍ය පොලිස්පතිවරයා සඳහන් කෙළේය.පොලිස් ස්ථානවල ළමා සහ කාන්තා කාර්යාංශවල නිලධාරිනියන්ගේ අධීක්‍ෂණය යටතේ මේ මධ්‍යස්ථාන පැවැත්වෙයි.ළමා ප්‍රතිකාර මධ්‍යස්ථාන සහ ළමයින්ට කෙළිඳලෙන් කාලය ගතකළ හැකි ළමා උයන්ද මේ රැකවරණ මධ්‍යස්ථානවල පිහිටුවීමට කටයුතු යොදා තිබේ. පසුගිය වසරේ දකුණු පළාතේ දරුවන් 483 දෙනෙකු වැඩිහිටියන් අතින් අපයෝජනයට ලක්වී ඇති බවද නියෝජ්‍ය පොලිස්පති නීල් දළුවත්ත පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101242</link>
    <topic>මහනුවර අවිධිමත්ව පාර මාරු වූ පුද්ගලයන් 252ක් දැලේ</topic>
    <author>අසේල කුරුළුවංශ</author>
    <content>ආරක්ෂිත ලෙස පාර මාරුවීම සඳහා යොදා ඇති කහ ඉරි භාවිත නොකර රථ වාහන ගමනාගමනයට බාධා වන ලෙස මහනුවර නගරයේ ප්‍රධාන වීදි හරහා පාර මාරු වූ පුද්ගලයින් 252 කු මහනුවර රථවාහන පොලිසිය අත්අඩංගුවට ගෙන තිබේ.මේ පිරිසට මේ මස 28 දින අධිකරණයේ පෙනී සිටින ලෙසද පොලිසිය දැනුම්දී ඇත.පසුගිය වසරක කාලය තුළ අවස්ථා කිහිපයකදී පොලිසිය විසින් වැරැදි ලෙස පාර මාරු වූ පුද්ගලයින් 4200 දෙනෙකු අත්අඩංගුවට ගෙන එසේ නොකරන ලෙස ඔවුනට අවවාද හැර මුදා හැර බවත් ඊට අමතරව මාධ්‍ය හා දැන්වීම් පුවරු මගින් ඒ පිළිබඳ මහජනතාවට දැනුම්වත් කළ බවත් පැවසූ මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතා මෙයට ප්‍රතිචාර නොදක්වන පිරිස් අත්අඩංගුවට ගෙන අධිකරණයට ඉදිරිපත් කරන ලෙස පොලිසියට උපදෙස් දී ඇති බවත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101243</link>
    <topic>උඩුමාගම මාර්ගය වර්ෂා කාලයට මඩ වගුරක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාවට අයත් අඹවල හන්දියේ සිට උඩුමාගම මාර්ගය වසර ගණනාවකින් ප්‍රතිසංස්කරණය කර නොමැති නිසා කැඩී විශාල වළවල් හෑරී වර්ෂා කාලයට මඩ වගුරක් බවට පත්වන බව ප්‍රදේශවාසීහු පවසති.සී. ඇතුගල මහතා - මේ මාර්ගය වසර ගණනාවකින් ප්‍රතිසංස්කරණය කරලා නෑ. පාරේ දැන් විශාල වළවල් හැදිලා. වැසි කාලයට වළවල් වල වතුර පිරිලා. මඩ වගුරක් බවට පත් වෙනවා. මේ නිසා පයින්වත් යන්න බෑ.මේ මාර්ගයෙන් පන්දෙණිය, උඩුමාගම, යන පාසල් වලට ද යන එන සිසුන්ට හා ගුරුවරුන්ට ද නොයෙකුත් දුෂ්කරතාවලට මුහුණ පෑමට සිදු වෙලා.දිනපතාම මේ මාර්ගයෙන් පන්දෙණිය උඩුමාගම, ඇටිවත්ත, වඩුපොළ යන ප්‍රදේ්ශවල පවුල් හත් අට සියයක ජනතාව නොයෙකුත් අපහසුතා මධ්‍යයේ ගමන් කරනවා.කේ. ඒ. සරත් විමලසේන මහතා - මේ මාර්ගයේ දිනපතා පෞද්ගලික බස් රථ 5ක් පමණ ධාවනය වනවා. මාර්ගය කැඩී විශාල වළවල් සෑදී ඇති නිසා ඉක්මනින් අබලන් තත්ත්වයට පත් වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101244</link>
    <topic>අගලිය මුල්කඩ පාලම ගිලා බැසීමේ අවදානමක්</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>කරන්දෙණිය බද්දේගම හා බෙන්තර ඇල්පිටිය මැතිවරණ කොට්ඨාස මායිමේ පිහිටි අගලිය මුල්කඩ පාලම දැඩි ලෙස අබලන් වී ඇති අතර ගිලා බැසීමේ අවදානමකට ලක්ව ඇතැයි ප්‍රදේශ වාසීහු කියති.වසර පනහකට වඩා පැරැණි මේ පාලමේ සවිකර ඇති කොන්ක්‍රීට් කණු ගිලා බසිමින් තිබේ. ඒවා කොයි මොහොතක හෝ කඩා වැටී මහ අනතුරක් සිදුවීමට ඇති ඉඩකඩ වැඩිය.දිනකට දහසකට අධික පිරිසක් එහා මෙහා යන අගලිය මුල්කඩ පාලම වෙනුවට නව පාලමක් ඉදිකර දෙන්නැයි ප්‍රදේශවාසීහු බලධාරීන් ගෙන් ඉල්ලා සිටිති.උපාලි සූරියාරච්චි මහතා මෙසේ කීවේය.පාලම ඉදිකරල අවුරුදු 45 ක් විතර වෙනව. දැනට අවුරුදු දහයක පමණ ඉදල මෙය අබලන් වෙලා. දෙපැත්තෙම ගංඉවුරු කඩාගෙන ගිහිල්ල මැද කොන්ක්‍රීට් කණුුව එහෙම පිටින්ම ගිලා බසින තත්ත්වයට පත්වෙලා.නන්දසිරි බණ්ඩාරිගොඩ මහතා - 1960 දශකයේ එවකට රජයේ වැඩ ඇමැති වරයාව සිටි බද්දේගම මංත්‍රී හෙන්රි අබේවික්‍රම මහත්තය තමයි මේ පාලම හදන්න එදා මූලික වෙලා කටයුතු කළේ. ඊට කලින් මෙතන තිබුණේ තාවකාලික ඒදණ්ඩක්. දැන් මේ පාලම හොඳටම දිරල.රංජිත් නාගොඩවිතාන මහතා - මීටර් දෙසීයක් පමණ දිග විශාල පාලමක්. කාටත් නගරයට යන්න තියෙන්නෙ මේ පාලම විතරයි. නැත්නම් කිලෝමීටර් හයක් විතර පයින් ගිහින් නගරයට යන්න ඕන.බද්දේගමට ගාල්ලට යන්න තියෙන කෙටිම මාර්ගය තමයි මේ පාලම.මහින්ද නානායක්කාර මහතා - මේ ප්‍රදේශය මහ ගංවතුරක් ආවම යට වෙනව. එතකොට පාලම උඩිනුත් වතුර දානව. පසුගිය මහ ගංවතුරට ගඟ පිටාර ගලල පාලම නොපෙනෙන්නම යට වුණා.ටිකක් වේගයෙන් මෝටර් බයිසිකලයක් යනව නම් පාලම දෙදරනව කොන්ක්‍රීට් දිරාපත් වෙලා තැන් තැන්වල ඉරි තලලා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101245</link>
    <topic>නිල්වලා ගඟ සමීපයේ ඇති ජල දොරටුව අක්‍රීයයි</topic>
    <author>අකුරැස්ස මධ්‍යම විශේෂ විජිත සල්ගාදු දෙයියන්දර සමූහ තමරසිරි විජේසේකර</author>
    <content>මෙයට වසර 23 කට පමණ ඉහත ඉදිකළ අද ක්‍රියා විරහිත වී ඇති ස්වයංක්‍රීය ජල දොරටු කිහිපයක් නිසා තිබ්බොටුවාව වෙල්යායට බලපෑම් ඇති වී තිබේ.ඒ අතුරින් එක් ජල දොරටුවක් පිහිටා ඇත්තේ අකුරැස්ස ජාතික තරුණ සේවා සභා කාර්යාලයට යාබදවය.සුළු ගංවතුර තත්ත්වයකදී වුවද, තිබ්බොටුවාව නගරය, කඹුරුපිටිය මාර්ගය හා කද්දුව මාර්ගය ජලයෙන් යටවීමට බලපාන ප්‍රධාන හේතුව වන්නේද මේ අක්‍රීය ජල දොරටුවයි. සුළු වර්ෂාවකදී පවා ඉක්මනින් ජලය බැස යන්නේ නැත.නිල්වලා ගඟට මායිම්ව ඉදිවී ඇති මේ ජල දොරටුව හා සම්බන්ධ ඇළ මාර්ගයේ වල්බිහිවී, වැලිවලින් ගොඩවී තිබේ.තිබ්බොටුවාව ගොවි සංවිධානයේ හිටපු සභාපති ටී. ජී. පියදාස මහතා මෙසේ කීවේය.සම්බන්ධීකරණ කමිටුවලදීත් මේ ජල දොරටුව ගැන කථා වෙනවා. මේ ජල දොරටුව මායිමේ තමයි, අතුරලිය ප්‍රාදේශීය මහ ලේකම් කාර්යාලය පිහිටා තිබෙන්නේත්. දැනට මාස ගණනාවක සිටම වගකිවයුතු අංශවලට කරුණු දන්වා තිබෙනවා. ගොවිතැනට වන විපතත්, වැසි දිනවලදී අවට නිවැසියන්ට විඳින්නට සිදුවන කරදරවලින් වැළකීමට නම් මේ අක්‍රිය ජල දොරටුවට වහා පිළියම් යෙදීම අදාළ බලධාරීන්ගේ යුතුමක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101246</link>
    <topic>රුක් කලාවට ළැදි හේන් ගොවියා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>හේන් ගොවිපළට යන මග දෙපස කුඹුක්කන් ඔය ඉවුරේ දක්නට ලැබෙන විවිධ හැඩතලවලින් යුතු දැව කොටස් දැව මුල් කපා ගෙනවිත් ඒවායින් විවිධ රුක් කලාවන් සත්වරූප නෙළන ඔක්කම්පිටියේ ආර්. ඇම්. සිරිපාල ජීවිකාව ලෙස හේන් ගොවිතැන කරන අයෙකි. ඔහුගේ මේ නිර්මාණ කිසිවක් අලෙවි කරන්නේ නැත. නමුත් ඕනෑම කෙනකුට මේ නිර්මාණ එකතුව නැරැඹිය හැකිය. බුත්තල ඔක්කම්පිටියේ මාලිගාවිල පුද බිමේ මේ රුක්කලා ප්‍රදර්ශනාගාරය ඇත.මීට වසර ගණනාවකට පෙර කුඹුකන් ගං ඉවුරේ තිබූ මුලක් රැගෙන විත් හෙතෙම නාගයකු නිර්මාණය කළේය. ඉන් අනතුරුව තමන් යන මග දෙපස විවිධ හැඩ තල දැව කොටසක් තිබුණොත් එය රැගෙන විත් ඉන් අපූරු නිර්මාණය කිරීමට ඔහු පෙළැඹිණි.මාලිගාවිල පුද බිමට එන හැම කෙනෙක්ම මේ ප්‍රදර්ශන කුටියට පිවිසෙයි. ඒවා බලා ඒ කලා නිර්මාණ අගය කරනු අසා සිරිපාල මහතා සතුටු වෙයි. එකද නිර්මාණයක්වත් අලෙවි කිරීම ප්‍රතික්ෂේප කරන ඔහු ඒවා බලා සතුටුවූ අයෙක් යම් මුදලක් දුන්නොත් එය සතුටින් බාර ගනී.මාලිගාවිල පූජා භූමි සංවර්ධනයේදී ඔහුට ලබාදී ඇති කඩ කාමරය පිහිටියේ වන්දනාකරුවන්ගේ ඇස නොගැසෙන පාලු ප්‍රදේශයකයි. එබැවින් ඔහු පැරැණි ස්ථානයේම සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101247</link>
    <topic>වැලිමඩ නගරයේ අඩුපාඩු ගොඩයි</topic>
    <author>වැලිමඩ විශේෂ – එස්. එම්. ෆාරුක්</author>
    <content>සංචාරකයන් අතර අතිශය ජනපි‍්‍රය සුන්දර නගර දෙකක් වන නුවරඑළිය හා බණ්ඩාරවෙල නගර දෙකට අතරමැදිව පිහිටි වැලිමඩ නගරය දිනෙන් දිනම පරිහානියට පත්වෙමින් තිබේ.උස් කඳුවලින් වටවූ වැලිමඩ නගරය උමා ඔය නිම්නයේ පහත් බිමක පිහිටා ඇති හෙයින් අවට උස් පෙදෙස්වලින් ගලා එන වැසි ජලය හා රොන්මඩ විධිමත් ලෙස ගලා යෑමට කාණු පද්ධතියක් ඉදිකර නොමැති නිසා අවටින් ගලා එන වැසි ජලය හා රොන්මඩ මුළු නගරය පුරාම තැන්පත් වේ.වැලිමඩ ප්‍රධාන නගරයට අමතරව කැප්පෙටිපොළ, බොරලන්ද, බෝගහකුඹුර හා සිල්මියපුර වැනි උප නගර කීපයක් ඇති වැලිමඩ ප්‍රාදේශීය සභාවට සැලකිය යුතු ආදායමක් ලැබුණත් ඔවුන් වැලිමඩ නගරය සංවර්ධනය හෝ වැසි ජලය විධිමත් ලෙසින් ගලා යෑමට කාණු පද්ධතියක් ඉදිනොකිරීම පිළිබඳ නගරවාසීහු වැලිමඩ ප්‍රාදේශීය සභාවට මෙන්ම නාගරික සංවර්ධන අධිකාරියට ද චෝදනා කරති.මෑතකදී වැලිමඩ ප්‍රාදේශීය සභාව විසින් නගරය තුළ අපද්‍රව්‍ය බැහැර කිරීම සඳහා අපවහන පද්ධතියක් ඇරැඹීමට පියවර ගෙන ඇති අතර ඒ සඳහා නගරයේ සෑම වීථියක් පුරාම කාණු කපමින් වළවල් හාරමින් ඒවායේ පස් ද නගරය පුරා ගොඩදැමීම නිසා වැසි දිනවලට මුළු නගරයම මඩ වගුරක් බවට පත්ව ඇත.උමා ඔයට මායිම්ව ඌවපරණගම ප්‍රවේශ මාර්ගයට යාබදව අක්‍රමවත්ව ඉදිකර ඇති ලෑලි කඩ කාමරවලින් කොටසක් ගින්නෙන් විනාශ වී ගොස් ඇති අතර තැනින් තැන ඉතිරි වී ඇති කඩ කාමර දිරාපත් වෙමින් අනාරක්‍ෂිත අයුරින් පවතින අතර ඒවා නටබුන් විලසින් දිස්වේ.නගරයේ අඩුපාඩු සපුරාලීමට ප්‍රාදේශීය සභාව අපොහොසත් වී ඇති හෙයින් වැලිමඩ නගර දියුණු කිරීම සඳහා නගර සභාවක පාලනය අත්‍යාවශ්‍ය වී ඇති බව නගරවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101248</link>
    <topic>දඹුල්ල සහ උප නගර රැසක් සංවර්ධනය කරයි</topic>
    <author>මාතලේ දිස්ත්‍රික් සමූහ – ඒ. ඒ. එල්. ඩයස්</author>
    <content>රජය ක්‍රියාත්මක කර ඇති “මහදඹුල්ල සංවර්ධන යෝජනා ක්‍රමය” මගින් මේ වන විට ගලේවෙල, දඹුල්ල, නාවුල, හබරණ, පලාගල සහ කැකිරාව යන ප්‍රාදේශීය ලේකම් කොට්ඨාසවලට අයත් ග්‍රාම සේවා වසම් දෙසීයක් ආවරණය වන පරිදි සංවර්ධන කටයුතු ආරම්භ කර ඇත.නගර සංවර්ධන අධිකාරිය විසින් සිදුකරන මෙම සංවර්ධන ක්‍රියාවලිය යටතේ දඹුල්ල ප්‍රධාන නගරය මෙන්ම ඒ ආශි‍්‍රත උප නගර සංවර්ධනය ද ආරම්භ කර තිබේ. දඹුල්ල නගරයේ සංවර්ධනය මේ වන විට නිමවෙමින් පවතී.රුපියල් මිලියන 90 ක වියදමින් දඹුල්ල උදාගම් භූමියේ ඉදිකරන ලද පරිපාලන සංකීර්ණ ගොඩනැගිල්ලට හිමිවනුයේ එයින් විශේෂ තැනකි. දඹුල්ල නගරයේ පවත්වාගෙන යනු ලබන රාජ්‍ය ආයතන සියල්ල මෙම පරිපාලන සංකීර්ණයේ පවත්වාගෙන යෑම මෙහි මූලික ඉලක්කය වේ.සංචාරක මෙන්ම වානිජ කේන්ද්‍රස්ථානයක් බවට පත්ව ඇති දඹුල්ල නගරය සඳහා අවශ්‍ය සම්පූර්ණ යටිතල පහසුකම් සංවර්ධනය ද මෙයට සමගාමීව සිදුකෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r1101249</link>
    <topic>අක්කර 4ක නිසරු බිමක සාර්ථක වගාවක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>උතුරු නැගෙනහිර ක්‍රියාන්විතයේ දී මෝටාර් ප්‍රහාරයකට ලක්ව දෙපා අප්‍රාණික වූ තරුණ රණවිරුවකු වසර ගණනාවක් අත්හැර දමා තිබූ නිසරු බිමක් සාර්ථක ගොවිපළක් බවට පත්කර තිබේ.මොලගොඩ මංගලගම පොල්ගස් කීපයකට සීමාවූ බොරලු සහිත භූමියක්ව තිබූ අක්කර හතරක විශාලත්වයෙන් යුතු ඉඩම අද සාර්ථක වගා බිමකි. කෙසෙල්, අන්නාසි, අඹ, ගස්ලබු වැනි පලතුරු සමඟින් මඤ්ඤොකක්කා හා අල භෝග වගාවන් මේ භූමියේ දැකිය හැකිය. සාර්ථක කුකුළු ගොවිපළක් ද මෙහි තිබේ.දෑත දෙපය සවි ශක්තිය ඇති තරුණයන්ට ද ආදර්ශයක් වන මේ ගොවිපළේ හිමිකරු රණවිරු ඩබ්ලිව්. ඒ. කේ විතානාරච්චි මහතා අප සමඟ මෙසේ පැවැසීය.මම 1992 දී යුද හමුදාවට බැදුණා. ගජබා රෙජිමේන්තුවට අනුයුක්තව යාපනයේ වෙන්කලඩි ක්‍රියාන්විතයේ රාජකාරි කළා. 1995 දී එල්ටීටීඊ මෝටාර් ප්‍රහාරයක් එල්ලවීමෙන් කකුල් දෙකම පණ නැති වුණා. අවුරුදු තුනක් රෝහල්ගතව සිටියා. ඉන්පසු සේනපුර ආබාධිත රණවිරු ඒකකයේ රැඳී සිට 2008 දී ආබාධ හේතූන් මත විශ්‍රාම ගැන්වුවා. දීර්ඝ කාලයක් ප්‍රතිකාර ගැනීමෙන් පසු එක් කකුලක් තරමක් සුව වුවත්, අනෙක් කකුල තවමත් නිසි පරිදි ක්‍රියා කරන්නේ නැහැ.විශ්‍රාම ලබා නිවසට පැමිණි පසු මේ ඉඩම කුකුළු ගොවිපළක් ආරම්භ කිරීමට බදු ගත්තා. ඒත් මට ඒ සඳහා මූලික දැනීමක් හෝ පුහුණුවක් තිබුණේ නැහැ. ඒ පිළිබඳ පොත්පත් කියවුවා. දන්න අයගෙන් අසා ගත්තා. පශු වෛද්‍ය කාර්යාලයෙන් උපදෙස් ගත්තා. මේ වන විට කුකුලන් තුන් දහසක් ඇති කරනවා. කුකුළු පොහොර භාවිත කර මේ භූමියේ වගා කිරීමට මට සිතුණා.මතුපිට බොරලු පස් ඉවත්කර කුකුළු පොහොර යොදමින් වගාව ආරම්භ කළා. අද එය සාර්ථක වී තිබෙනවා. මුලින්ම කෙසෙල් පැළ දහයක් වගා කළා. ඒවා කලවම් කෙසෙල්. වසමේ කෘ.ප.නි.ස. මහත්මයා නේත්‍රප්පලම් කෙසෙල් පැළ ලබා දුන්නා. අන්නාසි පැළ දස දහසක් සිටවුවා. ඒ සදහා වගා ආධාර ලැබුණා. පළතුරු, අලවර්ග හා එළවළු දැන් මේ භූමියේ වගාකර තිබෙනවා.කෘෂිකර්ම පර්යේෂණ හා නිෂ්පාදන සහකාර පී. ජී. සුමනසිංහ මහතා - මමත් කෘෂි උපදේශක කල්‍යාණි වීරසිංහ මහත්මියත් අපට හැකි පමණින් අවශ්‍ය සහයෝගය ලබා දුන්නා. මෙවැනි ආබාධිත රණවිරුවෙක් එම ආබාධිත තත්ත්වය පසෙක තබා අන් අයට ද ආදර්ශයක් ලෙස කටයුතු කර තිබීම අප අගය කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=r11012410</link>
    <topic>පත්තර විකුණන්න දිනකට සැ.25ක් පාපැදියෙන් යයි</topic>
    <author>කැලණිය විශේෂ – ලයනල් පී. පෙරේරා</author>
    <content>දිනකට සැතපුම් 25 ක පමණ දුරක් පාපැදියෙන් ගොස් පුවත්පත් අලෙවි කරන පුද්ගලයෙකි.කේ. ඒ. ඩී. උපුල් කුමාර කැලණියේ ගෝනවල පදිංචි 38 වියැති ඔහු අවිවාහකයෙකි. සිය මෑණියන් ද ජීවත් කරමින් පත්තරයකින් ලැබෙන කොමිස් මුදලින් සරල දිවියක් ගතකරන හෙතෙම මේ පත්තර බෙදීමේ රැකියාව දැනට වසර 25 කට ඉහතදී ආරම්භ කළ බව ද පවසයි.තමා මේ රැකියාව ආරම්භ කරන විට දී පත්තරයක මිල රුපියල 2.50 ක් බව පැවසූ උපුල් එකල තමාගේ කොමිස් මුදල ඉතා සුළු මුදලක් වූ බැව් ද පැවසීය. වර්තමානයේ පත්තරයක මිල වැඩි වී ඇති නිසා තම කොමිස් මුදල ද එලෙසම වැඩි වී ඇතැයි ද ඔහු පැවැසීය.එහෙත් තම මෑණියන්ගේ අසනීප තත්ත්වයට හා පාපැදිය අලුත්වැඩියා කිරීමට තමා උපයන මුදල කිසිසේත්ම නොසෑහෙන බැව් පවසන උපුල්, මේ රැකියාවෙන් ලබන තෘප්තිය ඒ දුක යටපත් කරනා බව ද පැවසීය.දිනපතා පෙ. ව. 6.30 පමණ වන විට තමා සේවය කරනා පුවත්පත් අලෙවි නියෝජිත වෙත යන උපුල් සියලු පුවත්පත් නිසි ලෙස සකසා පිටවනුයේ තමා එනතුරු මග බලා සිටින පුවත්පත් පාඨක ජනතාව වෙත යෑමටයි. උපුල් ඔවුන්ට පුවත්පත් ලබා දෙන විට “සුබ උදෑසනක් උපුල්” යැයි ඔවුන් පවසන විට තමා ද සමාජයට වටිනා මෙහෙවරක් සිදුකරන පුද්ගලයකු යැයි හැඟෙන බව ද ඔහු පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101241</link>
    <topic>ජාතික බැඩ්මින්ටන් කිරුළ විශාඛා විදුහලේ අචිනි රත්නසිරිට</topic>
    <author>ප්‍රින්ස් ගුණසේකර</author>
    <content>ජාතික බැඩ්මින්ටන් සූරිය ලෙස කොළඹ විශාඛා විදුහලේ අචිනි රත්නසිරි හා ජාතික සූරයා ලෙස දිනුක කරුණාරත්න ඊයේ සම්මාන දිනා ගත්හ.කොළඹ රාජකීය ක්‍රීඩා සංකීර්ණයේ පැවැති 58 වැනි ජාතික බැඩ්මින්ටන් සූරතාවලියේ කාන්තා අවසන් තරගයේ දී අචිනි රත්නසිරි වෙතින් චන්ද්‍රිකා ද සිල්වා 21 – 12 හා 23 – 21ක් ලෙස පරාජයට පත්වූවා ය. අචිනි රත්නසිරි දෙවැනි වරට ජාතික සූරිය වූවා ය.පිරිමි අවසන් තරගයේ දී දිනුක කරුණාරත්න වෙතින් එරංග ප්‍රනාන්දු 21 – 15 හා 21 – 17ක් ලෙස පරාජය වූවේ ය. දිනූක කරුණාරත්නගේ සොහොයුරු නිලූක කරුණාරත්න පිට පිට 9 වතාවක් ජාතික බැඩ්මින්ටන් සූරයා වූ අතර ඔහුට පැන වී ඇති තරග තහනමක් හේතුවෙන් මෙවර සහභාගිත්වය අහිමි වී ගියේ ය.කෙසේ වුවද ජාතික බැඩ්මින්ටන් පිරිමි සූරතාව කරුණාරත්න පවුල තුළම රඳවා ගැනීම විශේෂත්වයක් විය.කාන්තා අවසන් පූර්ව තරගාවලදී චන්ද්‍රිකා ද සිල්වා වෙතින් 21 – 13, 21 – 13 ක් ලෙස තිළිණි ජයසිංහ පරාජය වූවා ය. එමෙන්ම අචිනි රත්නසිරි වෙතින් 19 – 21, 21 – 13 හා 21 – 17ක් ලෙස කාවින්දි ඉෂන්දිකා පරාජය වූවා ය.පිරිමි අවසන් පූර්ව තරගවලදී දිනුක කරුණාරත්න වෙතින් 21 – 10, 21 – 12ක් ලෙස ආර්. එස්. කසුන් පරජය විය. එරංග ප්‍රනාන්දු වෙතින් 21 – 15, 21 – 17ක් ලෙස සංකල්ප ගුණවර්ධන පරාජය විය.ජාතික බැඩ්මින්ටන් සූරිය – අචිනි රත්නසිරිඅනුසූරිය – චන්ද්‍රිකා ද සිල්වාජාතික බැඩ්මින්ටන් සූරයා - දිනුක කරුණාරත්නඅනුසූරයා - එරංග ප්‍රනාන්දුමිශ්‍ර යුගල සූරතාව - ලසිත මේනක, චන්ද්‍රිකා ද සිල්වාඅනුසූරතාව - නුවන් හෙට්ටිආරච්චි, අචිනි රත්නසිරිප්ලේට් සූරතාව (කාන්තා) - සෙස්මිතා වෙදමුල්ල,අනුසූරතාව - සිතාරා ජනිතාංජලීප්ලේට් සූරතාව (පිරිමි) - නිරන්ත තිලකරත්නඅනුසූරතාව - සනුර හපුආරච්චිඅවුරුදු 40ට වැඩි (ඒකල පිරිමි) සූරතාව නිරාෂාන් විජේකෝන්අනුසූරතාව ක්ලැරන්ස් හෝමර්අවුරුදු 40ට වැඩි (යුගල) සූරතාවක්ලැරන්ස් හෝමර්, හර්ෂාඅනුසූරතාව - දර්ශණ සේනාරත්න, නිරෝෂනි විජේකෝන්.අවුරුදු 50ට වැඩි (ඒකල පිරිමි) සූරතාව - පරාක්‍රම බස්නායකඅනුසූරතාව - ඩබ්ලිව්. ආරියරත්නකාන්තා යුගල සූරතාව - අචිනි රත්නසිරි, උපුලි සමන්ද්‍රිකා,අනුසූරතාව - අමාලි අමරසිංහ, නදිෂා ගයාන්ති.</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101242</link>
    <topic> ද. අපි‍්‍රකානු ක්‍රිකට් නායකයාට අනතුරු හැගවීමක්</topic>
    <author>සෙන්චූරියන් (ඒ. එෆ්. පී.)</author>
    <content>දකුණු අපි‍්‍රකාවේ ක්‍රිකට් ක්‍රීඩාවේ බල අරගලයේ දී කිසිදු පක්‍ෂයක් නොගන්නා ලෙස දකුණු අපි‍්‍රකානු ක්‍රීඩා අමාත්‍ය ෆිකිලේ බාලුලා ක්‍රිකට් නායක ග්‍රැහැම් ස්මිත්ට අනතුරු අඟවා තිබේ.2009 ඉන්දීය පි‍්‍රමියර් ලීග් තරගාවලියේ බවුන්සර් පන්දු යැවීම සම්බන්ධව ප්‍රධාන විධායක ජෙරල්ඩ් මජෝලා සහ සභාපති මිතු සෙලී නයෝකා අතර ඇති වී ඇති ගැටුමක දී ග්‍රැහැම් ස්මිත් ජෙරල්ඩ් මජෝලාට පක්‍ෂ පාතීත්වය දක්වා ඇති බව වාර්තා වේ.දකුණු අපි‍්‍රකානු නායක ස්මිත් දේශපාලනය කෙරෙහි අවධානය යොමු නොකට ක්‍රිකට් ක්‍රීඩාව කෙරෙහි වැඩි අවධානයක් යොමු කළ යුතු බව එරට ක්‍රීඩා අමාත්‍යවරයා වැඩිදුරටත් පවසා සිටී.ග්‍රැහැම් ස්මිත් අග්‍රගණ්‍ය ක්‍රිකට් නායකයෙක් වුවත් ඉහළ කළමණාකාරීත්වය හා ක්‍රිකට් මණ්ඩලයේ නියෝජිතයන් සමඟ ගැටුම් ඇතිකර ගැනීම නුසුදුසු බව දකුණු අපි‍්‍රකානු නව පුහුණුකරුගේ අදහස වී ඇත.මේ සම්බන්ධයෙන් ස්මිත් ප්‍රකාශයක් නිකුත් කරමින් මජෝලා නිරතුරුව ම දකුණු අපි‍්‍රකානු ක්‍රිකට් පිලට උපරිම සහායක් ලබා දෙන බවත්, මිනිස් සම්පත්, පොදු පහසුකම් ආදි සෑම අංශයකින් ම ඔහු තම පිලට අනගි සහායක් ලබාදෙන බව පවසයි.දකුණු අපි‍්‍රකානු පිලේ ජයග්‍රහණයන් හමුවේ ඔහුද ප්‍රශංසාවට ලක්විය යුතු බවත් ස්මිත් පවසයි.මේ අදහස් ක්‍රිකට් පිලේ කළමණාකරු මොහොමඩ් මුසාජි විසින් ද අනුමත කර තිබේ.කෙසේ වෙතත් දකුණු අපි‍්‍රකානු පිලේ සියලුම සමාජිකයන් විසින් ස්මිත් ගේ මතය අනුමත කර නැති බව වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101243</link>
    <topic>වෙරළ ක්‍රීඩා නිල ලාංඡනය එළිදැක්වෙයි</topic>
    <author/>
    <content>ප්‍රථම වරට පැවැත්වෙන දකුණු ආසියා වෙරළ ක්‍රීඩා උළෙලේ නිල ලාංඡන කථානායක චමල් රාජපක්ෂ මහතාගේ ප්‍රධානත්වයෙන් පසුගියදා ගෝල්ෆේස් හෝටලයේ දී එළිදැක්වුණි.හම්බන්තොට දී පැවැත්වෙන මේ ක්‍රීඩා උළෙලට වොලිබෝල්, පාපන්දු, හැන්ඩ් බෝල්, බාස්කට් බෝල්, ක්‍රිකට්, පිහිනුම්, බෝට්ටු තරග නෙට්බෝල්, කබඩි, රළමත ලිස්සා යාම ආදී ක්‍රීඩා ඇතුළත්ය.මෙයින් රළමත ලිස්සා යෑම පිහිනුම් හා ක්‍රිකට් තරග ආරුගම්බේ වෙරළ තීරයේ දී පැවැත්වීමට නියමිතය. මේ ක්‍රීඩා උළෙලේ මෙහෙයුම් කමිටු සභාපති ලෙස ක්‍රීඩා ඇමැති මහින්දානන්ද අළුත්ගමගේ මහතා කටයුතු කරයි.එමෙන් ම එහි සංවිධාන කටයුතුවලට ඇමැති ඩිලාන් පෙරේරා, පාර්ලිමේන්තු මන්ත්‍රී නාමල් රාජපක්ෂ, මහ බැංකු අධිපති අජිත් නිවාඩ් කබ්රාල්, ඔලිම්පික් කමිටු සභාපති හේමසිරි ප්‍රනාන්දු යන මහත්වරු දායකත්වය ලබා දෙති. ත්‍රිවිධ හමුදාපතිවරු, පොලිස්පතිවරයා ඇතුළු පිරිසක් ද මෙහි සංවිධාන කටයුතුවලට එක්ව සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101246</link>
    <topic>ශ්‍රී ලංකා-එංගලන්ත යොවුන් ටෙස්ට් තරගාවලිය ජය පැරදුමෙන් තොරයි</topic>
    <author/>
    <content>එංගලන්ත යොවුන් ක්‍රිකට් පිල හා ශ්‍රී ලංකා යොවුන් ක්‍රිකට් පිල අතර පැවැති දෙවැනි සිව්දින තරගමාලාවේ දෙවැනි තරගයද ජය පැරදුමෙන් තොරව නිමාවට පත්විය.පී. සරවනමුත්තු ක්‍රීඩා පිටියේදී ඊයේ (23) නිමාව දුටු දෙවන ටෙස්ට් තරගයේදී යොවුන් ක්‍රීඩකයන්ගේ කැපීපෙනෙන විශිෂ්ට දස්කම් දැකගත හැකිවිය.ශ්‍රී ලංකා යොවුන් ක්‍රීඩකයන් ද්විත්ව ශතකයක් හා ශතක ලබා ගනිද්දී එංගලන්ත යොවුන් ක්‍රීඩකයන් ද ශතක වාර්තා කළහ. යශෝධ ලංකා 213 ක්, භානුක රාජපක්‍ෂ 129ක්, සෑම් වුඩ් 130 වාර්තා කළහ.එංගලන්ත යොවුන් ක්‍රීඩකයන් අවසන් දිනයේදී දෙවන ඉනිම වෙනුවෙන් කඩුලු 7ක් දැවී (ඕවර 105කදී) ලකුණු 324ක්ලබා සිටියදී තරගය නතර කරන ලදී.දෙපිල අතර එක්දින තරග මාලාව 28 වන දින ආරම්භ වන අතර පළමු තරගය කොළඹ කෝල්ට්ස් පිටියේදී පැවැත්වේ.ශ්‍රී ලංකා 19න් පහළ කණ්ඩායම පළමු ඉනිම සියලුදෙනා දැවී (ඕවර 135.1) 542යශෝධ ලංකා 213, භානුක රාජපක්‍ෂ 129,එංගලන්ත 19න් පහළ කණ්ඩායම පළමු ඉනිම සියලුදෙනා දැවී (ඕවර 112.5) ලකුණු 373 සෑම් වුඩ් 130, ඇඩම් බාල් 81, ලිවිස් ග්‍රෙගරි 52(සුපේසල ජයතිලක 57/5, )එංගලන්ත දෙවන ඉනිමසෑම් වුඩ් 95, අතීක් ජාවේඩ් (නොදැවී) 66, ෂිව් තාකෝර් 44, ඩැනියෙල් බෙල් - ඩ්‍රමන්ඩ් 43 (ෂෙහාන් ජයසූරිය 78/3, ළහිරු ජයරත්න 73/2).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101244</link>
    <topic>ත්‍රිත්ව විදුහලේ 9 වැනි ජයග්‍රහණය සා.ජෝෂප් ක්‍රීඩකයෝ වලක්වති</topic>
    <author>ප්‍රින්ස් ගුණසේකර</author>
    <content>මහනුවර ත්‍රිත්ව විදුහල පිට පිටම ලබාගැනීමට අපේක්ෂාවෙන් සිටි 9 වැනි ජයග්‍රහණය වලකාලීමට මරදාන සාන්ත ජෝෂප් ක්‍රිකට් ක්‍රීඩකයෝ සමත් වූහ.ඩාර්ලි පෙදෙස ක්‍රීඩාපිටියේ නිමා වූ මේ තරගයේ ජයග්‍රහණය පිණිස ලකුණු 200ක ඉලක්කයක් සාන්ත ජෝෂප් පිලට එල්ල වූ අතර තරගය නිමාවෙද්දී කඩුලු 7 කට ලකුණු 105 ක් ලබාගෙන සිටියේය.ත්‍රිත්ව විදුහල පළමු ඉනිම ලකුණු 193නිරෝෂන් දික් වැල්ල 34, දිනුක් වික්‍රමණායක නොදැවී 54, අකිල ජයසුන්දර 29, තිස්ස සංජීව 20 (දිනාල් දඹරගේ 38/3, රොස්කෝ තාටිල් 36/3)සාන්ත ජෝෂප් විදුහල පළමු ඉනිම ලකුණු 173කෙවින් බර්නඩස් 37, දිලාන් ප්‍රනාන්දුපුල්ලේ නොදැවී 35, (ආමිල් අනාස් 51/5)ත්‍රිත්ව විදුහල දෙවැනි ඉනිම ලකුණු 179නිරෝෂන් දික්වැල්ල 36 රජිත ජයතුංග 45, (දිනාල් අඹරගේ 69/5, රොස්කෝ තාටිල් 45/3)සාන්ත ජෝෂප් විදුහල දෙවැනි ඉනිම කඩුලු 7කට ලකුණු 105දිලාන් ප්‍රනාන්දු පුල්ලේ 34, ජනිෂ්ක ප්‍රේමසිංහ 40/4, ආමිල් අනාස් 39 /3සචිත්‍රගෙන් කඩුලු 8 ක්කොළඹ ආනන්ද විදුහල හා රාජකීය විදුහල අතර තරගයේ දී සචිත්‍ර පෙරේරා ඉනිම දෙකේදීම කඩුලු 8 ක් බිඳහෙලා මේ තරගවාරයේ කඩුලු 76ක් වාර්තා කළේය.ආනන්ද විදුහල පළමු ඉනිම කඩුලු 6කට ලකුණු 302දනුක මධුෂාන් 45, ගිෂාන් විමලධර්ම 56, රසිත් ජයරත්න 65, තුෂාර සමරකෝන් 43, උෂාන් ගුණතිලක නොදැවී 37,පූර්ණ අළුත්ගේ 78/2, ඉම්රාන් ඛාන් 94/2රාජකීය විදුහල පළමු ඉනිම ලªකණු 202ඉමල් ලියනගේ 60, මිලාන් අබේසේකර නොදැවී 41, (සචිත්‍ර පෙරේරා 61/6).රාජකීය විදුහල දෙවැනි ඉනිම කඩුලු 6කට ලකුණු 225සම්පත් ද සිල්වා 53, ඉමාල් ලියනගේ 76, මිලාන් අබේසේකර නොැදවී 32 (සචිත්‍ර පෙරේරා 71/2, ගිෂාන් විමලධර්ම 38/2)තරිදු – ආසිරිශතක ලබතිසාන්ත තෝමස් විදුහලේ ආසිරි වික්‍රමණායක හා වෙස්ලි විදුහලේ තරිදු කරුණාරත්න ශතක ලබාගත් ගල්කිස්සේදී පැවැති තරගය ජය පරාජයෙන් තොරව නිමාවිය.සාන්ත තෝමස් පළමු ඉනිම කඩුලු 6 කට ලකුණු 300විනුර ද සිල්වා, ආසිරි වික්‍රමණායක 104 සචින් පීරිස් 38, කවිදු පෙරේරා නොදැවී 50, (ඒ. කාරියවසම් 30/2, දානිල් බර්තලෝමියුස් 68/2)වෙස්ලි විදුහල පළමු ඉනිම ලකුණු 368ඒ කාරියවසම් 53, තරිඳු කරුණාරත්න 118, රනින්ද සූරියකුමාර් 54, (ෂෙවාන් පෙරේරා 62/3, නියෝමාල් වික්‍රමසේකර 109/2, මධුෂාන් රවිචන්ද්‍රකුමාර් 81/2).</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101245</link>
    <topic>ගුවන් සවාරියේ කිරුළ බුද්ධිකට</topic>
    <author/>
    <content>ශ්‍රී ලංකා ගුවන් හමුදාවේ 60 වැනි සංවත්සරයට සමගාමීව 12 වැනි වරටත් පැවැත් වූ ගුවන් පාපැදි සවාරියේ සමස්ත සූරතාව දිනා ගැනීමට ගුවන් හමුදාවේ බුද්ධික වර්ණකුලසූරිය සමත් විය. ඔහු පැය 11යි මිනිත්තු 25 තත්පර 18කින් සමස්ත තරගය නිම කොට තිබුණි.අදියර 4කින් යුත් මේ තරගාවලියේ සමස්ත තරගාවලියේ දෙවැනි ස්ථානය පැය 11යි මිනිත්තු 25 තත්පර 20ක් සටහන් කළ ගුවන් හමුදාවේ ම දිනේෂ් ධනුෂ්කත් තෙවන ස්ථානය පැය 11යි මිනිත්තු 26යි තත්පර 18ක් සටහන් කළ යුද හමුදාවේ වසන්ත හරිස්චන්ද්‍ර දිනා ගත්හ.හතරවන ස්ථානය ශ්‍රී ලංකා නාවික හමුදාවේ හේමන්ත කුමාර පැය 11යි මිනිත්තු 26යි තත්පර 18ක් ලෙසද පස්වන ස්ථානය සුවාරිස් පේ‍්‍රමචන්ද්‍ර (ඩී. එම්. එම්. සී) පැය 11යි මිනිත්තු 26 තත්පර 20ක් ලෙස ජයග්‍රහණය කළහ.අවසන් අදියර ලෙස කොළඹ ශ්‍රී ලංකා ගුවන් හමුදා මූලස්ථානය අසලින් ආරම්භ වී කොග්ගල ගුවන් හමුදා කඳවුර අසලින් අවසන් විය. අවසන් අදියරේ ජයග්‍රාහකයා වූයේ ශ්‍රී ලංකා යුද හමුදාවේ මීමනගේ පෙරේරා ය. දෙවැනි හා තෙවැනි ස්ථාන ගුවන් හමුදාවේ දිනේෂ් ධනුෂ්ක හා සුපර් වීල්ස් ක්‍රීඩා සමාජයේ සුමිත්‍ර ප්‍රනාන්දු දිනා ගත්හ.ශ්‍රී ලංකා පාපැදි සම්මේලනයේ අධීක්ෂණය යටතේ පැවැති මේ පාපැදි සවාරියේ පූර්ණ අනුග්‍රහය අබාන්ස් ආයතනයෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=s1101247</link>
    <topic>බස්නාහිර පළාත් පිල අවසන් තරගයට</topic>
    <author/>
    <content>අන්තර් පළාත් ක්‍රිකට් තරගාවලියේ පළමු අවසන්පූර්ව තරගයේදී වයඹ පිල පරදවා ලකුණු 69 ක ජයක් වාර්තා කිරීමට බස්නාහිර පිල ඊයේ (23) සමත්විය.ආර්.ප්‍රේමදාස පිටියේ දිවා රාත්‍රී තරගයක් ලෙස පැවැති මේ තරගයේ දී කාසියේ වාසිය දිනා පළමුව පන්දුවට පහරදුන් බස්නාහිර පිල ඕවර 50 තුළදී කඩුලු 9 ක් දැවී ලකුණු 221 ක් ලබා ගත්තේය.තිලකරත්න ඩිල්ෂාන් වැඩිම ලකුණුලාභියා වූ අතර ඔහු පන්දු 81කදී හතරේ පහර 4ක් සමග ලකුණු 62ක් රැස්කළේය. ඇන්ජලෝ මැතිව්ස් 32, හසන්ත ප්‍රනාන්දු නොදැවී 29, කුශල් ජනිත් 28 ක් ලෙස ලකුණු රැස් කළහ.පන්දු යැවීමේදී අජන්ත මෙන්ඩිස් ලකුණු 39ට කඩුලු 3 ක්ද රංගන හේරත් ලකුණු 32කට කඩුලු 2 ක්ද බිඳ හෙලීය.බස්නාහිර පළාත් පිලේ ඩිල්රුවන් පෙරේරා දක්ෂ පන්දු යැවීමක නිරත වෙමින් කඩුලු 4 දවාගත්තේ ලකුණු 27 ලබා දෙමිනි. චමින්ද වාස් ලකුණු 18කට කඩුලු 2 ක් බිඳ හෙලීය.ලකුණු 222 ක ඉලක්කයක් කරා වයඹ පිල හඹාගියද ඕවර 38.2කදී සියලු දෙනා දැවී ඔවුනට රැස්කර ගත හැකිවූයේ ලකුණු 152 කි.වයඹ පිලේ වැඩිම ලකුණුලාභියා වූයේ තිලාන් සමරවීරය. ඔහු ලබා ගත් ලකුණු 59 කි. පන්දු 60කට මුහුණ දී ඔහු හතරේ පහර 4 ක් එල්ලකර තිබුණි. මහේල ජයවර්ධන 39 ක් ලෙස ලකුණු ලබා ගත්තේය.දෙවන අවසන් පූර්ව තරගය අද (24) ආර්. ප්‍රේමදාස ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=f1101241</link>
    <topic>මධ්‍යම පළාත් ආණ්ඩුකාර ටිකිරි කොබ්බෑකඩුව</topic>
    <author/>
    <content>පසුගිය වසර පහ තුළ මධ්‍යම පළාතේ ආණ්ඩුකාරවරයා ලෙස මා විසින් ඉටුකළ සේවාව පිළිබඳ සෑහීමට පත් වෙනවා ද ? නැද්ද ? යන්න ගැන තීරණය කළ යුත්තේ මා විසින් නොව ජනාධිපති මහින්ද රාජපක්ෂ මහතාත් මධ්‍යම පළාතේ ජනතාවත් විසින් පමණයි. එහෙත් දෙවන වරටත් මා ආණ්ඩුකාර ධුරයට පත්කිරීම හරහා එම පිරිස මාගේ සේවාව පිළිබඳ සෑහීමට පත්වී ඇති බව සනාථ කළ හැකි හොඳම සාක්ෂියයි.මා ආණ්ඩුකාරධුරයට පත්වන විටත් එම තනතුර පැවැතියේ ව්‍යවස්ථානුකූලව පැවැරුණු කාර්යයභාරයන් හා සම්ප්‍රදායන් ආරක්ෂා කරන ගරු කටයුතු තනතුරක් ලෙසයි. නමුත් ජනාධිපති මහින්ද රාජපක්ෂ මහතා 2005 වසරේ දී බලයට පත් වීමෙන් පසු ක්‍රියාත්මක කළ 'මහින්ද චින්තන' වැඩපිළිවෙළ අනුව යමින් පළාත් ආණ්ඩුකාරවරයාගේ භූ®මිකාව ජනතාවට වඩාත් සමීපකරවීමේ අරමුණින් මා බදාදා දිනය ඉතිහාසයේ ප්‍රථම වරට ආණ්ඩුකාරවරයාගේ 'මහජන දිනය' බවට පත් කරවා මහා සංඝරත්නය, මහජනතාව රාජ්‍ය සේවකයන් ඇතුළු සියලු දෙනාගේ ප්‍රශ්න ගැටලුවලට හැකි උපරිම අයුරින් විසැඳුම් ලබාදිය හැකි මට්ටමින් පවත්වා ගෙන යෑමට කටයුතු කළා.මධ්‍යම පළාත් සභාවේ ප්‍රධාන අමාත්‍යාංශය ඇතුළු සියලු අමාත්‍යාංශ හා දෙපාර්තමේන්තුවල ප්‍රගති සමාලෝචන රැස්වීම් මාස 6 කට වතාවක් පවත්වා ඒ පිළිබඳ ජනාධිපතිතුමා දැනුවත් කිරීමටත් මා කටයුතු කළා. මධ්‍යම රජයේ සහ පළාත් සභාව යටතේ සිදු කරනු ලබන සංවර්ධන ව්‍යාපෘති පිළිබඳ නිවැරැදි අධීක්ෂණයක් කිරීමත් මා විසින් සිදු කරනු ලැබූ කටයුතු අතර වෙනවා.පළාත් සභාව තුළ මූල්‍ය විනය හා මූල්‍ය පාලනය යහපත් ආකාරයෙන් පවත්වාගෙන යාම සඳහා අප විසින් ගත් ක්‍රියාමාර්ග හා අධීක්ෂණයන්වල ප්‍රතිඵලයක් ලෙස ඉතිහාසයේ ප්‍රථම වරට විගණකාධිපතිවරයාගේ වාර්තාවකින් පැසසුම් ලැබූ පළාත් සභාව බවට පත්වීමට අපට හැකිවීම ගත වූ සමයේ ලැබූ සුවිශේෂීතම ජයග්‍රහණය ලෙස ද හඳුන්වාදිය හැකියි.කවුද එහෙම කියන්නේ. 'මහින්ද චින්තන ඉදිරි දැක්ම' යටතේ අපේ පළාතේ සිදුවන සංවර්ධනය ආප්ප, කොත්තු රොටි හදනවා වගේ ක්ෂණිකව සිදුවන දෙයක් නොවෙයි. අපේ පළාතේ සිදු වන්නේ දීර්ඝ කාලීන සංවර්ධනයක්.අනෙක් පැත්තෙන් වසර ගණනාවක් විවිධ ආණ්ඩු විසින් ක්‍රියාත්මක කිරීම අතහැර දමා තිබූ මහා පරිමාණ ව්‍යාපෘතීන්වල එකතුවක් දැනට මධ්‍යම පළාතේ සිදු වෙමින් පවතිනවා. ඉහළ කොත්මලේ ජල විදුලි ව්‍යාපෘතිය දැන් පවතින්නේ අවසාන අදියරේ. මොරගහකන්ද වාරි ව්‍යාපෘතියේ කටයුතු කඩිනමින් සිදු වෙනවා.බෝගම්බර බන්ධනාගාරය පල්ලකැලේ ප්‍රදේශයට ගෙනයාම හා කොළඹ - මහනුවර අධිවේගීමාර්ගය එකරැයින් නිම කරන්න පුළුවන් ඒවා නොවෙයි. පසුගිය 5 වසර තුළ මධ්‍යම පළාතේ දැවැන්ත සංවර්ධන ක්‍රියාදාමයක් උදෙසා වත්මන් රජය මඟින් දැමූ ශක්තිමත් අඩිතාලමේ ප්‍රතිඵල ඉදිරි වසර දෙක තුළ ඇතුළත අනිවාර්යයෙන්ම දක්නට ලැබෙනවා.ජනාධිපති මහින්ද රාජපක්ෂ මහතා දිවයිනේ අනෙකුත් පළාත්වල සංවර්ධන කටයුතුවලට වඩා මධ්‍යම පළාතේ සංවර්ධනය පිළිබඳ විශේෂ අවධානයකින් සැලැකිල්ලකින් යුතුව කටයුතු කරනවා. පසුගිය වසරේ සිදුකළ පළාත් සංවර්ධන කටයුතු සමාලෝචනය කිරීමේ ජාතික මට්ටමේ වැඩසටහන පවා ජනාධිපතිතුමා ආරම්භ කෙළේ මධ්‍යම පළාතෙන්.ඉදිරි සිව් වසරේ සංවර්ධන කටයුතු සඳහා රජය මඟින් රුපියල් මිලියන 4000ක මුදලක් අපේ පළාතට වෙන්කොට තිබෙනවා. වසර ගණනාවක් ඉදිකිරීමට නොහැකි වී තිබූ කටුගස්තොට පාලම නිම කරනු ලැබුවේත් මහින්ද රාජපක්ෂ රජය යටතේ. මේවා ඉවසාගත නොහැකි ඊර්ෂ්‍යාකාරයෝ සංවර්ධනයක් වෙන්නේ නෑ කියලා ජනතාව නොමඟ යවන්න හදනවා.මෙම තත්ත්වයට ප්‍රධාන වශයෙන් වගකිව යුත්තේ පළාත් පාලන ආයතන බලධාරිනුයි. ඔවුන් අනවසර ඉදිකිරීම් ඉවත් කිරීම නොසළකා හැරීමත් තම තමන්ගේ හිතවතුන්ට විවිධ අයථා ක්‍රම මඟින් ගොඩනැඟිලි ඉදිකිරීමේ අවසරයන් ලබාදීමත් හරහා බරපතළ ව්‍යසනකාරී සිද්ධීන් රැසක් සහ ස්වභාවික ආපදා වැඩිවීමේ ප්‍රවණතාවයන් අපේ පළාත තුළ නිර්මාණය වීමේ වැඩි ඉඩකඩක් මේ වන විට මතු වී තිබෙනවා.එම නිසා ඉදිරියේ දී අනවසර ඉදිකිරීම් සඳහා ඉඩ දී තම වගකීම් පැහැර හරින පළාත්පාලන ආයතන ප්‍රධානීන්ට එරෙහිව නීත්‍යානුකූ®ලව ක්‍රියා කිරීම සඳහා අවශ්‍යවන නීතිමය ප්‍රතිපාදන දැඩි කිරීම අපගේ ප්‍රමුඛතම අවධානය යොමු වී තිබෙනවා.ඒ වාගේ ම මධ්‍යම කඳුකරයේ නිවාස හා ගොඩනැඟිලි ඉදිකිරීමේ දී අදාළ පළාත් පාලන ආයතනවලට හා නාගරික සංවර්ධන අධිකාරියටත් ජාතික ගොඩනැඟිලි පර්යේෂණ ආයතනයටත් දැඩි සුපරීක්ෂාකාරීතාවයකින් හා කිසිදු බලපෑමකට හෝ යටත් නොවී කටයුතු කළ හැකි ආකාරයේ පසුබිමක් සකස් කිරීම සඳහා ද අප මැදිහත් වී කටයුතු කරනවා.දැනටමත් ගංවතුර නිසා සිදු වී ඇති වගා හානි හේතුවෙන් විනාශ වු කුඹුරු සහ අනෙකුත් වගාවන් නැවත ආරම්භ කිරීම සඳහා අවශ්‍ය වන බීජ රෝපණ ද්‍රව්‍ය හා පොහොර ගොවිජනතාවට ලබාදීම සඳහා උපරිම පහසුකම් සලසන ලෙස පළාත් කෘෂිකර්ම අමාත්‍යාංශයට උපදෙස් දී තිබෙනවා.එලෙසම මෙම තත්ත්වයට මුහුණ දීම සඳහා මධ්‍යම රජයේ කෘෂිකර්ම අමාත්‍යාංශය මඟින් ක්‍රියාත්මක කිරීමට නියමිත සියලු ක්‍රියාමාර්ග සඳහා අපේ පළාතේ ගොවිජනතාව යොමු කිරීමත් කෙටි කාලීන එළවළු බෝග කෙටි කාලීන වී වර්ග මෙන්ම වෙනත් වැඩි අස්වනු සහිත කෙටි කාලීන වගා කළ හැකි අතිරේක බෝග වර්ග පළාත තුළ ව්‍යාප්ත කිරීමටත් කටයුතු කිරීමට අප ප්‍රමුඛත්වය ලබා දෙනවා.ඒ වාගේ ම ගංවතුර හේතුවෙන් හානියට පත් වූ වැව්, අමුණු සහ ඇළ මාර්ග කඩිනමින් ප්‍රතිසංස්කරණය කිරීම සඳහා ද අපේ විශේෂ අවධානය යොමු වී තිබෙනවා. එලෙසම මෙම තත්ත්වයන්ගෙන් පසු වගාවන්ට වැළැදිය හැකි රෝග හා කෘමි තර්ජන පාලනය කිරීම පිළිබඳව විශේෂ සැලැකිල්ලක් දැක්විය යුතු බවටද කෘෂිකර්ම ක්ෂේත්‍රය දැනුවත් කොට තිබෙනවා.කවුද සන්ධානයේ ජනප්‍රියත්වය පිළිබඳ නිවැරැදි සමීක්ෂණය කරලා තියෙන්නේ? මේ බොරු ප්‍රචාර පතුරුවා හරින්නේ තරු පන්තියේ සමාජ ශාලාවල විස්කි බිබී ආණ්ඩුවේ හැම හොඳ වැඩක්ම විවේචනය කරන යූ. ඇන්. පියට හිතවත් නාගරික ධනපති පන්තියේ කීප දෙනෙකු විතරයි.මේ උදවිය තමයි මහින්ද රාජපක්ෂට කවදාවත් කොටි සංවිධානය පරද්දන්න බෑ කියාල කිව්වේ. 2008 අයවැය පරද්දලා ආණ්ඩුව ගෙදර යවන්න සිහින දැකපු අයත් මේ අතරේ ඉන්නවා. පසුගිය ජනාධිපතිවරණයේ දී ෆොන්සේකා රජ කරවන්න පුළුවන් හැම දෙයක්ම කළ මේ අයගේ අලුත්ම කට කතාව සන්ධානයේ ජනප්‍රියත්වය අඩු වෙලා කියන එකයි.මේ උදවිය ජ්‍යෙෂ්ඨ අමාත්‍ය රත්නසිරි වික්‍රමනායක මහතාගේ කථා කෑල්ලක් අල්ලගෙන ආණ්ඩුව හෙට ඉවරයි. අනිද්දා ඉවරයි කිය කියා මහා ප්‍රචාරයක් ගෙන ගියා. අද ජ්‍යෙෂ්ඨ ඇමැතිවරු තමන්ට පැවැරුණු වැඩ කොටස් ජනතාව වෙනුවෙන් ඉටු කිරීමේ කටයුතු ආරම්භ කරලා ගංවතුරින් අවතැන් වූ ජනතාවට සහන සැලැසීමේ කටයුතු ක්‍රියාත්මක කිරීමේ ඇමැති කමිටුවේ ප්‍රධානියා රත්නසිරි ඇමැතිතුමා දැන් විපක්ෂයට කට උත්තර නැහැ.අනෙක් කාරණය මේ දිනවල පවතින බඩු මිල ඉහළ යෑම අපේ රටට පමණක් සීමා වූ එකක් නොවෙයි. එය අපට වඩා තදින් බලපාලා තියෙන්නේ ඉන්දියාවටයි.2010 වර්ෂය පුරාම පැවැති අධික වර්ෂා තත්ත්වය නිසා ලූණු හා එළවළු වගාවන්ට විශාල වශයෙන් හානි සිදු වුණා. දකුණු පළාතේ ඇති වූ රෝගයක් නිසා පොල්ගස් ලක්ෂ 3කට වඩා කපන්න සිදු වුණා. මිල ඉහළ යෑම්වලට ප්‍රධාන හේතු මේවායි. නමුත් එ. ජා. පයත් ජනතා විමුක්ති පෙරමුණත් මේ තත්ත්වය හිතාමතාව විකෘති කරලා අපේ රටේ ජීවත් වෙන්නේ තුන්වේල කන්න නැති සෝමාලියාවේ මිනිස්සු කියලා පෙන්නන්න උත්සාහ කරනවා.නමුත් අපි අමතක කරන්න හොඳ නැහැ සුපිරි ධනපති පන්තියේ සිහින රාජ්‍යය අමෙරිකාව ලෝක ආර්ථික අර්බුදය ඉදිරියේ කඩා වැටිලා සුඛෝපභෝගී ජීවිත ගත කරපු සුද්දොත් කුණු බක්කි අවුස්සද්දී ත්‍රස්තවාදය පරාජය කරන්න කෝටි ප්‍රකෝටි ගණනින් මුදල් වැය කරන කාලයේ ජනාධිපති මහින්ද රාජපක්ෂ මහතා අපේ රටේ එක මිනිහෙක් බඩ ගින්නේ තිබ්බේ නැහැ. ඒ නිසා මේ බඩු මිල ඉහළ යෑම තාවකාලික දෙයක් ඉක්මනින්ම පෙර පැවැති මට්ටමට පැමිණීම අනිවාර්යයයි.මාස 6 කට ඉස්සර වෙලා පැවැති මහා මැතිවරණයේ දී මුළු රටෙන්ම 2 / 3 ක මන්ත්‍රී ආසන සංඛ්‍යාවකට ආසන 8 ක් අඩුවෙන් අතිවිශිෂ්ට ජයග්‍රහණයක් අත්කරගත් ආණ්ඩුවක් විපක්ෂයට බයේ ඡන්ද කල් දානවා ද ? මොකද මේ මාස 8 ට විපක්ෂ මහා මේරු පර්වතය වගේ ශක්තිමත් වෙලා තියෙනවා ද ? වෙච්ච එකම දේ 18 වන ව්‍යවස්ථා සංශෝධනයට එ. ජා.ප. යේ හිටපු මන්ත්‍රීවරු පිරිසකුයි මුස්ලිම් කොන්ග්‍රසයයි ආණ්ඩුවට එකතු වූ එක විතරයි.අනෙක් කාරණය විපක්ෂයේ පාර්ලිමේන්තු මන්ත්‍රීවරයකු වන අර්ජුන රණතුංග මහතා ක්‍රිකට් ලෝක කුසලානය පැවැත්වෙන ක්‍රීඩාංගණ ආශ්‍රිත පළාත් පාලන ආයතනවල ඡන්දය කල්දාන්න කියලා රජයෙන් ඉල්ලුවා. ඒක වැදගත් බුද්ධිමත් අපේ රටේ ප්‍රතිරූපය හා ගෞරවය කෙරෙහි බලපාන යෝජනාවක් රජය එයට එකහෙලා අනුමැතිය පළ කළා.ඊළඟට එ. ජා. ප නියෝජ්‍ය නායක කරූ ජයසූරිය මහත්තයා මොකද කියන්නේ. මේ සියලු මැතිවරණ කල් දමලා පළාත් පාලන සංශෝධිත පනත අනුව ගෙන එන නව මැතිවරණ ක්‍රමය අනුව පවත්වන්නලු. මේ උදවියට දැන් උතුර - දකුණු මාරුවෙලයි තියෙන්නේ.විපක්ෂ නායක රනිල් වික්‍රමසිංහ මහතා තමන්ගේ පැවැත්ම ආරක්ෂා කර ගන්න මොනවා හරි කියන්න ඕනෑ හින්දා දැන් මේ චෝදනාවම කරනවා. උන්නැහැ වැටිලා ඉන්නේ ලෝක අමාරුවක.එක පැත්තකින් පළාත් පාලන ආයතනවල හිටපු එ. ජා. ප. යේ පැරැණි දක්ෂ, උගත් ජනතා ආකර්ෂණයක් හා ඡන්ද පදනමක් සහිත සියලු මන්ත්‍රීවරු අද සන්ධානයට එකතු වෙලා. දැන් නාම යෝජනා ලැයිස්තුවකට නමක් දාගන්න බැරිව ලෝක අමාරුවක වැටිලා. දෙවැන්න කොයි විදිහට ඉල්ලුවත් මේ ඡන්දයටත් යන්න වෙන්නේ අර හැමදාම වගේ පරාජය අතේ මිට මොළවා ගෙනයි.අනෙක් පැත්තෙන් අපේ‍්‍රල් 12 වනදාට එ. ජා. ප නායකකමයි විපක්ෂ නායකකමයි දෙකම පැහැර ගන්නා බවට සජිත් පේ‍්‍රමදාස මන්ත්‍රීවරයා අවසාන නිවේදනයත් නිකුත් කරලා. රනිල් වික්‍රමසිංහ මහතා දැන් හරියට පත් වෙලා තියෙන්නේ "මරණ තුනක් ඇති මිනිහෙක් පැණි කෑය" කියන මට්ටමටයි. ජනතා විමුක්ති පෙරමුණ උන්නද ? මළා ද? කියලා දන්නේ නැහැ. මේ වගේ විපක්ෂයකට ආණ්ඩුවක් බය වෙනවා ද ?මේ ඉලක්කය ජය ගැනීම සඳහා "මහින්ද චින්තන - ඉදිරි දැක්ම" ඔස්සේ අපට අපට ලැබී ඇති ශක්තිය මඟ පෙන්වීම හා සැලැසුම් ඔස්සේ අධ්‍යාපනය කෘෂිකර්මය, සෞඛ්‍ය, ක්‍රීඩා වැනි ප්‍රධාන අංශවලින් අනෙකුත් පළාත් අභිබවා ඉදිරියෙන් සිටීමටත් කර්මාන්ත, සංචාරක සුළු අපනයන බෝග වැනි ක්ෂේත්‍රයන් ඔස්සේ පළාතේ ආදායම් මට්ටම උපරිම තලයකටත් ගෙන ඒම සඳහා අවශ්‍ය වැඩපිළිවෙළ ප්‍රධාන අමාත්‍ය සරත් ඒකනායක මහතා සමඟ එක්වී සකස් කොට දැනටමත් ක්‍රියාත්මක කොට තිබෙනවා.එලෙසම ඉහළ නිලධාරි මට්ටමේ සිට පළාත් සභාව පහළම නිලධාරියා දක්වා කාර්ය සාධනය සහ ඵලදායිතාවය ඉහළ නැංවීම සඳහා වන විශේෂිත වැඩසටහන් රැසක් ද ක්‍රියාවට නංවා ඇති අතර මෙම මස 27 වන දින මා විසින් මධ්‍යම පළාත් සභාවට ඉදිරිපත් කරනු ලබන 2011 වර්ෂය සඳහා වන ප්‍රතිපත්ති ප්‍රකාශය මඟින් සම්බන්ධව සවිස්තර සැලැසුම් දැක්වීමට අදහස් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=f1101242</link>
    <topic>සමාජය යහපත් කරලීම සෑම අයකුගේම වගකීමක්</topic>
    <author>සංවාද සටහන – විමාෂා දෙව්මිණි</author>
    <content>* ඔබවහන්සේ නැවත ශ්‍රී ලංකාවට පැමිණ තිබෙනවා. එදා ශ්‍රී ලංකාව තිබුණු තත්ත්වයයි අද තත්ත්වය ගැනයි මොකද අදහස?අපි අවුරුදු තිහක යුද්ධයකට මුහුණ දුන්නා. මේ නිසා නොයෙකුත් මානසික අසහනයට මුහුණ දුන්නා. අද බොහෝ දෙනෙකුට අමතක වුණත් එදා අම්ම තාත්ත වෙන වෙනම බස්වල රැකියාවට ගියේ. පාසල් ගිය දරුවන් ආපසු එනකම් මවුපියෝ බයෙන් හිටියේ. අම්මලා තාත්තලා පාසල් මුරකළා. මායිම් ගම්මානවල හිටපු අය රෑට කැළෑවට ගියා. ඒ කාලේ ගෙදරින් එළියට ගියහම නැවත ගෙදර එයිද කියල දන්නේ නැහැ. කොටින්ගේ කුරුම්බැට්ටි කියන ගුවන් යානාවලින් කොයි වෙලාවේ බෝම්බ දායිද දන්නේ නැහැ. එවැනි වාතාවරණයකයි අපි ජීවත් වුණේ.* වර්තමාන සමාජයේ ජීවත්වන මිනිසුන් සංකීර්ණ ගැටලුවල වෙලී සහනයක් නොමැති සමාජ පරිසරයක කොටු වී සිටිනවා නේද?මෙලොව උපන් කිසිදු මනුස්සයෙක් හෝ තිරිසන්ගත සත්වයෙක්වත් කිසිවක් නිසා කොටුවිය යුතු නැහැ. මතක තියාගන්න හොඳින්. මේ මහා දැල් රාමුව හදාගෙන තියෙන්නේ තමන් විසින්මයි. එකිනෙකා තමන්ගේ සිතින් සිහින ලෝක හදාගන්නවා. ලෝකය පිළිබඳව ලෝක ධර්මතාවයන් පිළිබඳ වෙනස්වීම පිළිබඳව හෝ ලෝක සමාජ විපර්යාසය පිළිබඳව පරිනත අවබෝධයෙන් තොරව මිරිඟුවෙන් සැදුණු සුවිසල් සිහින ලෝක හදාගත්තහම ඒවා බිඳවැටෙන විට මිනිසුන් හඬා වැටෙනවා. සිහින ලෝක කරා යන්නට මේ සමාජයේ හැමෝම නිමා නොවන මහා තරගයකට යොමුවෙලා.අනුන්ගේ ලෝක තමන්ගේ කරගන්න යාම නිසයි, අරය වගේ මමත් වෙන්න ඕන කියල හිතන එකයි නතර වනතුරු මිනිසුන්ට වත්මන් සමාජ පීඩනයෙන් මිදෙන්න බැහැ. හැම දෙයකම සංකීර්ණත්වයක් ගොඩනැඟෙන්නේ තණ්හාවේ ආශාවේ ප්‍රමාණය සුවිසල් වීම නිසා මිසක් වෙන හේතුවක් නිසා නොවෙයි.* මේ තත්ත්වයට හේතුව කුමක්ද?අද මිනිස්සු නොයෙකුත් දුක් පීඩාවලට මුහුණ දෙනවා. හඳුනාගන්න බැරි ලෙඩ රෝගවලට ගොදුරු වෙනවා. මේ තත්ත්වයට හේතුව තමයි අද මිනිසුන් ගේ සිතිවිලි යහපත් නෑ. ඒ වගේම තමන්ගේ අරමුණු කරා යාමට තෝරාගෙන තියෙන ක්‍රමවේදයන් යහපත් නැහැ. ද්වේෂය, වෛරය, ඊර්ෂ්‍යාව, කුහකකම්වලින් පිරි වෛරී සිතිවිලියි මිනිසුන් නිතරම ක්‍රියාත්මක කරන්නේ.අප ජීවත්වන මේ සමාජය යහපත් තැනකට ගෙන එන්නට මෙලොව උපන් හැම කෙනකුටම අඩු වැඩි වශයෙන් හෝ වගකීම් කොටසක් පැවරී තිබෙනවා. සැබැවින්ම මවක් ඒ ගුණ දහමින් යුක්ත වීමත් ලෝකයා මවකගෙන් බලාපොරොත්තු වන නිවී සැනසුණු බව ලොවට ලැබෙනවා නම් මිස කෙනෙකුගෙන් ලෝකය බලාපොරොත්තු වන ඉවසීම, සත්පුරුෂ හැදියාව, උට්ඨාන වීර්යය, ඔහු තුළ වේ නම් මේ සමාජය පුදුම තරම් නිවුණු සැනසුණු තැනක් වේවි. මිනිසුන්ට හෝ සමාජයට දඬුවම් දුන් පමණින් මිනිසුන් සත්පුරුෂයන් කළ නොහැකි බව ප්‍රත්‍යක්‍ෂ කරුණක්.* මේ අසහනකාරී තත්ත්වය දුරුකර ගන්න බොහෝ දෙනා භාවනාවට යොමුවෙලා තියෙනව නේද?ඇත්තෙන්ම මානසික ආතතියට ප්‍රතිකාර ගන්නවාට වඩා මිනිසාගේ සිත සන්සුන් කරන්න භාවනාව උපයෝගී කර ගන්නවා. අද භාවනාව බොහොම ජනපි‍්‍රයයි. යුරෝපා රටවලත් බොහෝ දෙනා භාවනාවට යොමු වෙලා. මේවා බටහිරට අලුත් වුණාට අපේ ආච්චි කෙනෙකුගෙන් ඇහුවොත් ඒ අය කායානුපස්සනාව, සතිපට්ඨානය වඩන හැටි කියයි. අපි ඈත අතීතයේ ඉඳලම භාවනා ක්‍රම වර්ධනය කළා. මානසික අසහනකාරී තත්ත්වයන් දුරුකරලීමට භාවනාව ඉතා වැදගත් වන බව අද ලෝකයම පිළිගන්නවා.* මත්පැන්, මත්ද්‍රව්‍ය, දුම් පානය නිසා අද රටේ ප්‍රශ්න වැඩිවෙලා තියෙනවා නේද?අද දුම් පානය නිසා ලෝකයේ මිලියන ගණනක් ජනතාව මරණයට පත්වෙනවා. හැබැයි මට සතුටුයි දැන් ලංකාවේ පාරේ දුම්පානය කරන කෙනෙක් දකින්න නැහැ. ඒක හොඳ ප්‍රවණතාවයක්. අපේ දූ දරුවන් මේ වැරැදි වැඩවලින් ගලවා ගත යුතුයි. මහා පරිමාණයෙන් මත්කුඩු ජාවාරම පැතිරිලා තියෙනවා. පාසල් ළමයින්ටත් මදන මෝදක විකුණනවා. මත්පැන්, දුම්පානය සමාජයෙන් දුරුකරන්න හැම කෙනෙක් ම දේශපාලන භේදයෙන් තොරව කටයුතු කළ යුතුයි.* අපේ ළමා පරපුර නිසි මඟට ගන්නට ඔබවහන්සේ ලබා දෙන අනුශාසනාව මොකක්ද?අප ජීවත්වන මේ සමාජය යහපත් තැනකට ගෙන එන්නට මෙලොව උපන් හැම කෙනකුටම අඩු වැඩි වශයෙන් හෝ වගකීම් කොටසක් පැවරී තිබෙනවා. සැබැවින්ම මවක් ඒ ගුණ දහමින් යුක්ත වීමත්, ලෝකයා මවකගෙන් බලාපොරොත්තු වන නිවී සැනසුණු බව ලොවට ලැබෙනවා නම්, පිය කෙනකුගෙන් ලෝකය බලාපොරොත්තු වන ඉවසීම, සත්පුරුෂ හැදියාව, උට්ඨාන වීර්යය, ඔහු තුළ වේ නම් මේ සමාජය පුදුම තරම් නිවුණු සැනසුණු තැනක් වේවි. මිනිසුන්ට හෝ සමාජයට දඬුවම් දුන් පමණින් මිනිසුන් සත්පුරුෂයන් කළ නොහැකි බව ප්‍රත්‍යක්‍ෂ කරුණක්.එහිදී පළවෙනි කාරණය තමයි ප්‍රාථමික අධ්‍යාපනයේ සිට අපේ දරුවන්ටත්, රටටත්, ජාතියටත් ආදරය කරන්නට ගුරුහරුකම් දිය යුතුයි. මේ රටේ ගහට කොළට සතා සිව්පාවාට පවා අපේ පුංචි දරුවන්ගේ හිත්වල ;ලන්ගතුකමක් ඇති කළ යුතුයි. දහම් පාසල සහතික දෙන ආයතනයක් නොව මනුස්සකම සිත්වල උදාකරවන මනුෂ්‍යත්වයේ කෙම්බිමක් විය යුතුයි. අපේ රටේ ඕන තරම් ලොකු මිනිස්සු ඉන්නවා. අඩු හොඳ මිනිස්සුයි.බුදුරජාණන් වහන්සේ දේශනා කළේ දරුවෙක් හදනකොට පවින් වළක්වන්න කියලයි. හොඳ ගුණධර්ම උගන්වන්න, හොඳින් අධ්‍යාපනය ලබා දෙන්න කියලයි. කොච්චර ලොකු පාසලකට ගියත් වැඩක් නැහැ, ළමයා මත්කුඩුවලට ඇබ්බැහි වුණොත්.* ඔබවහන්සේලා ලොව වටා ධර්ම ප්‍රචාරයේ යෙදෙන ධර්ම දූතයන් වහන්සේලා. එවැනි අවස්ථාවල හඳුනාගත් ලාංකික සමාජයේ සුවිශේෂී ලක්ෂණ ගැන කතා කළොත්මුලින්ම කියන්නට ඕනේ, මම දකින විදිහට නම් ලංකාවේ ගහක් මුලට වෙලා ඉන්න එකත් සැපක්. මේ රටේ ඉදෙන බත්වල රස පලතුරක මිහිරි බව ලෝකයේ වෙනත් කිසිදු රටක නැතිව ඇති. ඒ විතරක් නෙවෙයි; මේ රටේ මිනිසුන්ගේ සුහදශීලී බව, සිනහව, ආගන්තුක සත්කාර, දුකේදී විපතේදී අනේ, අපොයි කියන ගුණය, තමන්ව මරන්නට ආව මිනිහට වුණත් අලුත් අවුරුද්දට සමාව දෙන පුදුම සහගත මනුස්සකම් වෙන කොහේවත් නැතිව ඇති. අපි ලෝ වටා ධර්ම ප්‍රචාරය කරමින් යන විට අපේ රටේ මිනිස්සු ගැන කියල දෙන එකත් පිටරටවල මිනිස්සුන්ට හොඳ ධර්ම දේශනාවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=f1101243</link>
    <topic/>
    <author>සටහන - නදීෂානි ප්‍රියංගිකා ඡායාරූප - සජිත් තුෂාර පේ‍්‍රමදාස ගලිගමුව සමූහ</author>
    <content>“සාකච්ඡා තුළින් ජනහිතකාමී තීරණ ගෙන, සම්පත් නිසි සේ කළමනාකරණය කර, කැප වී සාමූහිකව ප්‍රයත්ත දැරීමෙන් ප්‍රදේශය සංවර්ධනය කිරීම” ස්වකීය මෙහෙවර කරගත් මේ පළාත් පාලන ආයතනය සිසිල් දේශගුණයකින් හෙබි, ගලා හැලෙන මනහර දිය ධාරාවන්ගෙන් සුසැදි වචනයේ පරිසමාප්ත අර්ථයෙන් ම සොබා දම් මාතාවගේ අපූර්ව දායාදයකි. ශ්‍රි ලංකා ප්‍රජාතන්ත්‍රික ජන රජයේ 2005.12.01 (ඪම) (ආ) ප්‍රකාශිත සුවිශේෂ ගැසට් පත්‍රය මඟින් ස්වාධීනත්වයට පත් ව සභිකයන් දහ දෙනෙකුගෙන් සමන්විත වූ මේ පළාත් පාලන ආයතනය බුලත්කොහුපිටිය යි.1940 දශකයේ සිට ම දෙහිගම්පල් කෝරළයේ පාත බුලත්ගම් සභාව, රුවන්වැල්ල, යටියන්තොට මැතිවරණ කොට්ඨාසයන් ගෙන් සුසැදි වුව ද, උඩුව පළාතේ ජනතාවගේ දැඩි ඉල්ලීම හා කැපවීම මතත්, කෑගලු දිස්ත්‍රික් නායකයින්ගේ සහයෝගයෙනුත් යටියන්තොට කොට්ඨාසයේ වසම් 20ක් හා ගලිගමුව කොට්ඨාසයේ වසම් 7ක එකතුවෙන් 2006.04.15 දින සිට බුලත්කොහුපිටිය ප්‍රාදේශීය සභාව බිහි වේ. ඒ. එච්. ඩී. ගාමිණී පේ‍්‍රමවංශ මැතිතුමාගේ සභාපතිත්වයෙනි.පසුගිය පාලන කාලය තුළ යටිතල පහසුකම් සංවර්ධනය කෙරෙහි අවධානය යොමු කිරීමේ දී අවම වශයෙන් එක් වසමකට ලක්ෂ 300කට වැඩි සේවාවක් සිදුවී තිබේ. එදා දුෂ්කර මාර්ගයන් ව පැවැති පැලැන්පිටිය, දේදුගල, කැකුණුපොල ආදී මාර්ග රැසක් ගමනාගමනයට සුදුසු වන පරිදි සංවර්ධනය වන්නේ ජනතාවගේ මූලික අවශ්‍යතාවයක් ඉටු කරමිනි. ජාතික සවිය “ගම නැඟුම” යටතේ රු. ලක්ෂ 5 සිට ලක්ෂ 30 – 40 දක්වා ගණනය කළ හැකි වන සේ මාර්ග සහ අනිකුත් යටිතල පහසුකම් සංවර්ධනය විය.අතිශයින් නාගරිකරණයට ලක් නොවුණ ද, බුලත්කොහුපිටිය ප්‍රාදේශීය සභාවට මුහුණ දීමට සිදු වූ ප්‍රබල අභියෝගයක් වූයේ කුණු කසළ ක්‍රමවත්ව බැහැර කිරීමක අවශ්‍යතාවයයි. මේ වන විට අක්කර හතරක භූ®මි භාගයකින් යුත් නෙම්ස්මියර් පහළ යග්ගල වත්තට දැනට ලක්ෂ 30ක පමණ වියදම් කොට අවශ්‍ය පදනම සපයා ඇති අතර ප්‍රතිචක්‍රිකරණ ව්‍යාපෘතිය 2011 වසරේ දී නිම කිරීමට අපේක්ෂිත ය.ක්‍රමවත්ව කුණු බැහැර කිරීමක් වෙනුවෙන් රු. 3350 ක් වටිනා කොම්පෝස්ට් බඳුන් සියයක් නොමිලේ ජනතාවට ලබා දෙන්නේ ද පිවිතුරු නගරයක් ගොඩනැඟීමේ අභිලාෂයෙනි. ඒ හැරෙන්නට තවත් කොම්පෝස්ට් බඳුන් රැසක් මුදලින් 1/ 3 වටිනාකමක් පමණක් මහජනතාවට දරන්නට ලබා දී ඉතා අඩු මිලකට ලබා දෙන්නේ ද එකී අරමුණු සාක්ෂාත් කර ගැනීමට ය. සිසිල් දිය දහරාවලින් හා තුරුවියන්වලින් නිර්මාණය වුව ද කෑගල්ල දිස්ත්‍රික්කයේ අඩුම ඩෙංගු රෝගීන් සංඛ්‍යාවක් වාර්තා වන්නේ, මෙහි සෞඛ්‍ය අංශයේ පැවැති ගුණාත්මක අගය විහිදුවා දක්වමිනි. උපතේ සිට මරණය දක්වා විහිදුන සෑම ක්ෂේත්‍රයකටම පොදු අවශ්‍යතා ඉටු කිරීම වෙනුවෙන් සෞඛ්‍ය අංශයට ප්‍රාදේශීය සභාවෙන් ලැබෙන පිටුබලය අතිමහත් ය.බුලත්කොහුපිටිය ප්‍රාදේශීය සභාවේ මහජන පුස්තකාලය මෙයින් වසර ගණනාවකට පෙර පැවැතියේ දිරාපත් වූ නවීකරණයක් නොවූ ස්ථානයකය. එහෙත් දැනට ලක්ෂ 5ක පමණ වියදමින් එහි නවීකරණයන් සිදුකර ඇති අතර 2011 වසරේ දී පළාත් සභා හා පළාත් පාලන අමාත්‍යාංශයෙන් ලක්ෂ 50ක් සහ ඉතිරි ලක්ෂ 50ක ඇස්තමේන්තුගත මුදල ප්‍රාදේශීය සභාව විසින් දරමින් මෙම නවීකරණය කිරීම් සිදු කිරීමට නියමිතය.ප්‍රදේශයේ ජනතාවට සෙත සලසමින් බල ප්‍රදේශය තුළ ප්‍රජා ශාලා රැසක් ඉදි වන්නේ සමාජ සුබ සාධන අංශය සංවර්ධනය කෙරෙහි ද ප්‍රාදේශීය සභා නායකත්වයේ අවධානය යොමු කරමිනි. ඒ යටතේ, කැන්දව ප්‍රජා ශාලාව ලක්ෂ 8ක වියදමින් ද, නාරංගල හා හල්ඔලුව ප්‍රජා ශාලා එකකට ලක්ෂ හතර බැගින් ද වෑගල්ල ප්‍රජා ශාලාව ලක්ෂ අටකට ආසන්න වියදමකින් ද, කුඩුමිරිය හා කබගමුව ප්‍රජා ශාලා එකකට ලක්ෂ තුන බැගින් ද යොදවා ඉදිවිණි.ජනතාවගේ ආර්ථික තත්ත්වය නඟා සිටුවීම කෙරෙහි ද නායකත්වයේ අවධානය යොමු විය. ජාතික සවිය ගම නැඟුම ව්‍යාපෘතිය යටතේ ජනතාවට ස්වයං රැකියා අත්වැලක් ලෙස විවිධ සත්ත්ව ගොවිපළවල් ආශි‍්‍රත රැකියා අවස්ථා නිර්මාණය විණි.2011 වසරේ දී සම්බුද්ධ ජයන්තිය වෙනුවෙන් බුලත්කොහුපිටිය ප්‍රාදේශීය සභා බල ප්‍රදේශයේ ජනතාවට නොමිලේ බුදුපිළිම වහන්සේ නමක් ලබා දීමට තීරණය කර ඇත්තේ ජනතාවගේ අධ්‍යාත්මික අංශය සංවර්ධනය කරන්නට ය.මේ අයුරින් ජනතාවගේ පොදු අවශ්‍යතා ඉටු කිරීම කෙරෙහි ස්වකීය අවධානය යොමු කරන බුලත්කොහුපිටිය ප්‍රාදේශීය සභාව ස්වකීය බිලිඳු අවධියේ දීම, සංවර්ධන මාවතකට නිවැරැදි ලෙස ප්‍රවේශවෙමින්, ඉතා කෙටි කලකින් දිගු මෙහෙවරක යෙදුණු පළාත් පාලන ආයතනයක් ලෙස හැඳින්විය හැක.කෑගලු දිස්ත්‍රික් පාර්ලිමේන්තු මන්ත්‍රී එච්. ආර්. මිත්‍රපාල මැතිතුමන් ස්වකීය දේශපාලන ගුරුවරයා කරගත් ඔහු දේශපාලනයට ප්‍රවේශ වන්නේ මෙයින් දශක තුනකට ආසන්න කාලයකට පෙරාතුව ය. පාසල් වියේ සිට ම සමාජ සේවයට පෙම් බැඳි ඔහු අභිනව බුලත්කොහුපිටිය ප්‍රාදේශීය සභාවේ ප්‍රථම සභාපති විය. අභියෝග රැසකට මුහුණ දුන්න ද ප්‍රදේශයේ ජනතාව වෙනුවෙන් නොසැලී ඉදිරියට ගිය ඔහු නමින් එච්. ඩී. ගාමිණී පේ‍්‍රමවංශ ය. මේ කතිකාව ඔහු සමඟිනි.* බුලත්කොහුපිටිය ප්‍රාදේශීය සභාවේ ප්‍රථම සභාපතිතුමා වෙන්නේ ඔබතුමයි. අලුතින් පළාත් පාලන ආයතනයක් ගොඩනැඟිලා එහි ආරම්භක සභාපති විදිහට ඔබතුමා මුහුණ දුන් අභියෝග ගැන අපි පළමුවෙන් ම කතා කළොත් ?ඇත්තටම මට ලොකු අභියෝග තිබුණා. මේ ප්‍රාදේශීය සභාව ආරම්භ කරලා අවුරුදු තුනක් ම අපි ප්‍රාදේශීය සභාව පවත්වාගෙන යන්න වුණේ කුලී නිවසක. මොකද අපිටම කියලා ප්‍රාදේශීය සභා ගොඩනැඟිල්ලක් තිබුණෙ නැහැ.සභාපති විදිහට මගේ මූලිකම කාර්ය වුණේ ප්‍රාදේශීය සභාව පවත්වාගෙන යන්න සුදුසු ගොඩනැඟිල්ලක් නිර්මාණය කිරීම. පසුව 2008. 09. 17 දින එහි වැඩ ආරම්භ කරලා, 2010 අගෝස්තු 14 දා ජනතා අයිතියට මේ ප්‍රාදේශීය සභා ගොඩනැඟිල්ල පත් වුණේ ලක්ෂ 250කට ආසන්න වියදමකින්. ඒ අංග සම්පූර්ණ ප්‍රාදේශීය සභා ගොඩනැඟිල්ලක් විදිහටයි.මම මුහුණ දුන් ප්‍රධානතම අභියෝගය මම එදා සාර්ථකව ජය ගත්තා. විශේෂයෙන්ම සඳහන් කරන්න ඕනේ මට මේ සඳහා මගේ මන්ත්‍රී මණ්ඩලය පක්ෂ විපක්ෂ භේදයකින් තොරව සහය දුන්නා. ඒ වගේම තමයි මගේ ආදරණීය ජනතාව.* ඔබතුමා පළාත් පාලන ආයතනයක කාර්යභාරය කෙසේ විය යුතුයි කියල ද අදහස් කරන්නේ ?අපි පත් වෙන්නේ මහජන නියෝජිතයන් විදිහට. ඒ නිසා නෛතිකව අපිට පැවැරුණු වගකීම් රාමුවෙන් බැහැර නොවී, ජනතාවගේ පොදු අවශ්‍යතා වෙනුවෙන් අපි පෙනී සිටිය යුතුයි.එහි දී ජනතාවගේ පොදු අවශ්‍යතා ඉටු කළ හැකි අපේ විෂය පථයට අයත් ක්ෂේත්‍රවල පවතින ගැටලු හඳුනාගනිමින් ඒවාට පිළියම් යොදමින් සංවර්ධනය කරා ගම ගෙන යා යුතුයි.* ඔබතුමා ප්‍රදේශය තුළ කෙටි කාලයකින් සංවර්ධන ව්‍යාපෘති රැසක් ක්‍රියාත්මක කළ අයෙක්. මේ සඳහා මූල්‍ය ප්‍රතිපාදන සපයාගත් ආකාරය ගැන කතා කළොත් ?ඇත්තටම මෙහි දී සඳහන් කළ යුතුයි අපේ සංවර්ධන කටයුතු සඳහා අපිට සෑහෙන සහයක් රජයෙන් ලැබුණා. එහිදී පළාත් පාලන අමාත්‍යාංශයත්, පළාත් සභා ආධාරත් විශාල වශයෙන් ලැබුණා. ගම සංවර්ධනය කිරීමේ දී අවශ්‍ය ව්‍යාපෘති දියත් කිරීම ඒ අනුව සිදුකළා.ඒ වගේම තමයි දේශීය ණය සංවර්ධන අරමුදලෙන් ලක්ෂ 50ක් ලැබුණා. ඒ හැරෙන්නට ප්‍රාදේශීය සභා පොදු අරමුදල් ද යොදා ගනිමින් අනික් අපේ මන්ත්‍රීවරුන් හා එක්ව මේ සංවර්ධනය ගම තුළ ගෙන ගියා.ඒ හැරෙන්න අපි ඉදිකළ වෙළෙඳ සංකීර්ණයෙන් අපිට යම් ආදායම් ලැබෙනවා. එයත් අපිට ලොකු ශක්තියක්.* බුලත්කොහුපිටිය ජනතාවගේ ප්‍රධාන පුරවැසියා විදිහට ඔබතුමා ඉදිරියේ දී ක්‍රියාත්මක කරන්න බලාපොරොත්තු වන ව්‍යාපෘති ගැන අවධානය යොමු කළොත් ?සෑහෙන වැඩකොටසක් ජනතාව වෙනුවෙන් කරන්න තව ඉතුරු වෙලා තියෙනවා. මොකද මම ආරම්භ කරපු ව්‍යාපෘති රැසක් දැන් නිම වෙමින් අවසන් අදියරේ තියෙන්නේ. අඩක් වැඩ නිම වෙලා තියෙන වෙළෙඳ සංකීර්ණයේ ඉතිරි කොටස ඉදිරි වර්ෂයේ දී නිම කරන්න මම බලාපොරොත්තු වෙනවා. ඒ වගේම තමයි කසළ ව්‍යාපෘතිය සහ ආදාහනාගාරයක් ඉදිකිරීම.බුලත්කොහුපිටිය 24 වැනි කි. මීටර් කණුවේ ඉඳලා 27 වැනි කි. මීටර් කණුව දක්වා අපි මාර්ගය පුළුල් කරන්න බලාපොරොත්තු වෙනවා. ඒ නගරයේ පවතින අවහිරතාවයන් ඉවත්කර ගැනීම අවශ්‍ය නිසා. මේ වෙද්දී ඒ සඳහා සැලැසුම් සකස් කරලා අවසන්.බුලත්කොහුපිටිය දේදුගල මාර්ගයේ යෝජිත පාලම ඉදිකරන්න අපි මේ වෙද්දී අවශ්‍ය ඉඩම් අත්පත්කර ගැනීම් සිදුකරලා තියෙන්නේ.ඒ වගේ ම ප්‍රදේශයේ ජනතාවගේ සනීපාරක්ෂක පහසුකම් අංශයත් දියුණු කරන්න අපි බලාපොරොත්තු වෙනවා.ඒ වගේම තමයි මේ වෙද්දී ප්‍රදේශයේ තිබුණු දුෂ්කර මාර්ගවලින් 75%ක වැඩ අවසන් ඉතිරි 25% ක වැඩ කොටස ඉදිරි කාලය තුළ දී නිම කරන්න මම බලාපොරොත්තු වෙනවා.* මෙතෙක් ඔබ ආ ගමන ගැන ආපසු හැරිලා බැලුවොත් මොකද හිතෙන්නේ ?ඇත්තටම මේ ප්‍රාදේශීය සභාවේ පළමු සභාපති විදිහට මම ප්‍රදේශයේ ජනතාව වෙනුවෙන් සුවිශාල මෙහෙවරක් ඉටු කළා. ඒ වගේ ම තමයි ඒ ගමනේ දී මම අභියෝග රැසකට මුහුණ දෙන්නත් සිදුවුණා. ඒත් ඒ ගමන මම ජයගත්තා.ඒ වගේ ම තමයි මේ හැම සංවර්ධන කටයුත්තකදීම ලැබුණු ජනතා සහය. ඒ ගැනත් විශේෂයෙන් මතක් කරන්න ඕනේ..</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>24</day>
    </date>
    <link>http://www.dinamina.lk/2011/01/24/_art.asp?fn=f1101244</link>
    <topic/>
    <author/>
    <content>අන්න හාවෙක්මං හිතන්නේ ඌට හොඳටෝම නින්ද ගිහින්.නෑ.වෙන්න බෑ.හාවෝ ඔහොම ඉන්නේ නෑ.අපි ඌ ළඟට කිට්ටු වුනෙමු.ඇත්ත නේන්නම්ඌ නිදි.මොන පිස්සු ද ?ඌ මැරිලා. අනේ ඌ මැරිලා. කවුද ඌ මැරුවේ ? පව්.දැන් මොකද කරන්නේ ?අපි මූ ඉස්කෝලෙට ගෙනියමු.එතකොට ගොම ?ගොමත් ගෙනියමු.අපි දෙල් කොළ හොයා ඇවිද්දෙමු.අර ලොකු වෙරළු ගහ ළඟ ඉඳලා පේන දුරක තියෙනවා දෙල් ගහක්.මම මැරී සිටි හාවා එක් අතකින් එල්ලා ගත්තෙමි.කටු පඳුරු, ලඳු කැලෑ රොදවල් අතරින් රිංගා අපි වෙරළු ගහ අසලට පැමිණියෙමු.වෙරළු ගස ගෙඩිවලින් පිරී ඇත. ඉදුණු වෙරළු බිම පුරා විසිර තිබේ.අපි සිව් දෙනාම වෙරළු ඇහින්දෙමු. මම එක අතකින් හාවා අල්වාගෙන අනෙක් අතින් වෙරළු ඇහින්දෙමි. එකිනෙකා පරයා වෙරළු ඇහිදින්නට පොර බඳින්න වුවමනා නැත. ඕනෑ තරම් වෙරළු ඇත. අපි පුළුවන් තරම් වෙරළු ඇහින්දෙමු. වෙරළුවලින් සාක්කු පුරවා ගතිමු. මම කමිසයේ සාක්කුවෙත් වෙරළු දමා ගතිමි. තවද ඇතිවන තුරු ඉදුණු වෙරළු කෑමට ද අමතක නොකළෙමු.ඊ ළඟට අපි ගියේ දෙල් ගහ ළඟටයි.බිම වැටී තිබූ වියලි ලොකු දෙල් කොළ කිහිපයක් ම ඇහින්දෙමු.දැන් අපි ගොම ගොඩවල් සොයා ඇවිද්දෙමු.ගවයන්ගේ හඬ ඇසෙන දිහාවට කන් යොමු කළෙමු.අපට අපහසුවකින් තොරව ගොම සොයා ගැනීමට හැකි විය.මේ, මගේ අතේ හාවා නේ. උඹලා අද ගොම එකතු කරපල්ලා. මොකද ගොම මූගෙත් ගෑවෙන්න පුළුවන් නේ.මේ, ඔය හාවා දීපං මට, මං අල්ලා ගන්නම් උඹ ගොම එකතු කරපං.මෙතන රණ්ඩු වෙන්න බෑ. හාවා මුලින්ම දැක්කේ මම නේ. අනිත් එක මූ මුල ඉඳලම අතේ තියාගෙන ආවෙත් මං නේ. මූගේ වැඩිපුර අයිතිය මට යි.මේ, යමල්ලා... උඹලා දෙන්නා මෙතැන රණ්ඩු කර ගන්නවා. ලොකු මහත්තයා එහෙම ආවොත් අපි ඔක්කොටම හොඳ වේවැල් පාරක් කන්න තමයි වෙන්නේ.උපුල් කියන කතාව ඇත්ත තමයි. ලොකු මහත්තයාගේ සැර වේවැල් පහර මතක් වූ අපි වහා ඉක්මන් කළෙමු.රණ්ඩුව පසෙකලා උපුලුත්, බණ්ඩාරේත්, සුමනේත් අහුලා ගත් දෙල් කොළවලට ගොම එකතු කළ හ.අත්පුරා ගොම තවරාගත් ඔවුහු රෝල් කළ ගොම බෝල ආකාරයට දෙල් කොළවලින් ඔතා ගත්හ.අනතුරුව සියලු දෙනාම ඉස්කෝලේ බලා පිටත් වුනෙමු.වෙනදාට නම් අපි එනතුරා මඟ බලා සිටින ලොකු මහත්තයා පෙනෙන්නට නැත. ඔය පේන්න නැති වුණාට කොහේ හරි ඉඳලා ඒවි.උපුලුත්, බණ්ඩාරේත්, සුමනේත් ගෙනා ගොම පසෙකින් තැබූහ.ආ.. උඹලා ආවා ද ?කොහෙන්දෝ සිට මතු වූ ලොකු මහත්තයා අප අසලට පැමිණියේ ය.දැන් ඉතින් ඔය ගොම ටික ගෙවත්තේ පැළවලට ළං කරපල්ලා. කෝ... ? ඔය හතර දෙනාම ගිහින් ගෙනාවේ මෙච්චර ද ? කවුද ගෙනාවේ නැත්තේ ?ලොකු මහත්තයා අප දෙස සුපරීක්ෂාකාරීව බැලී ය. ඔහුගේ එක් අතක නිතරම තියෙන වේවැල යි.ඈ බොලව්.. මේකයි එහෙනම් කාරණ ය. උඹලා දඩයමේ ගියා ද ? තොපිලට ... මම...ලොකු මහත්තයා මගේ අතක් අල්ලා ගත්තේ ය. මගේ කලිසමේ පිටි පස්සට වේවැල් පහරක් වැදිණි. ඒත් එක්කම සාක්කුවල පුරවා තිබූ වෙරළු අතරින් ගෙඩි කිහිපයක් බිමට වීසි වූයේ ය.ලොකු මහත්තයා කෝපාවිෂ්ට වී සිටී.තවමත් කවුරුත් අත්වල ගොමද අතැතිව විශ්මයෙන් යුතුව බලා හිඳී.ලොකු මහත්තයා... ලොකු මහත්තයා... මම තැතැනුවෙමි.අපි දඩයමේ ගියේ නෑ.එහෙනම් බොලව් තොපි ගියේ නැත්නම් මම ද ගියේ ... ? යකෝ මේක යකාගෙ කතාවක්නේ මුං මැරිච්ච හාවෙකුත් අතේ තියාගෙන දඩයමේ ගියේ නැතිලු.බණ්ඩාරේ, මෙහෙ වරෙං ... කවුද බොල හාවා මැරුවේ. මට ඇත්ත කියපං...බුදු ලොකු මහත්තයෝ .... මේ ඇත්ත තමයි කියන්නේ... අපි ගොම එකතුª කරන්නයි ගියේ. එතකොට මේ හාවා ලන්දක මැරිලා, වැටිලා ඉන්නවා දැක්කා.ලොකු මහත්තයාගේ ඇස් ලොකු විය.ඔව්... ඔව්... ලොකු මහත්තයා .. ඊයේ හවස්වරුවේ අපේ ගෙදරටත් ඇසුණා, වෙඩි ශබ්දයක්. මං හිතන්නේ ඊයේ කවුරුහරි දඩයමේ ගිහින් මූට තමයි වෙඩි තියලා තියෙන්නේ ... ?සුමනේත් මුඛරි ලෙස කියා පෑවේ ය.ලොකු මහත්තයාගේ දෑස් තවත් ලොකු විය.මෙහෙ ගනින් ඔය හාවා.ලොකු මහත්තයා හාවාගේ කකුල් දෙකින් අල්වා ගත්තේ ය. අනතුරුව ඔහු හාවාත් රැගෙන අඩියට දෙකට එතැනින් මාරු විය.මං හිතන්නේ ෂුවර් ඒකටම ඔය ඊයේ දඩයමේ ගිහින් තියෙන්නේ වෙන කවුරුත් නෙවෙයි.‘මෙයාම තමයි’ බණ්ඩාරේ හෙමින් සීරුවේ මගේ කණට කර ලොකු මහත්තයා පෙන්වා කියා සිටියේ ය.වර්ෂ 1957 ජනවාරි මස 30 වැනිදා උපන් ඔහු අන් කවරෙකුවත් නොව නමින් කරුණාදාස ගමගේ ය. සහෝදර සහෝදරියන් සත් දෙනෙකුගෙන් යුතු පවුලේ ඔහු පස් වැන්නා ය. කරුණාවතී, හැන්ඩි, ජූලියන්, සරදියෙල්, පත්මා සහ දයා ඔහුගේ සහෝදර සහෝදරියන් ය.කළුතර දිස්ත්‍රික්කයේ අගලවත්ත ආසනයේ පහළ හෙවෙස්සේ ‘මණ්ඩගල’ ඔවුහු පදිංචිව සිටිය හ. මව, බී. එල්. මැගී නෝනා ය. පියා අර්නෝලිස් ගමගේය. ඔහු මිනින්දෝරු දෙපාර්තමේන්තුවේ සේවකයෙකු ලෙස රාජකාරියේ නිරතව සිට ඇත.කළුතර සිට මතුගමට ගොස් එතැන් සිට පැලවත්තට ගොස් එහි සිට සැතපුම් 3ක් පමණ ගිය තැන මොවුන්ගේ නිවස පිහිටා තිබේ. ප්‍රවාහන පහසුකම්වලින් තොර අතිශය දුෂ්කර කඳුකර, කැලෑ මූකලංවලින්ද සිංහරාජයට යාබඳව මේ ගම පිහිටියේ ය.“අපේ ගෙදර පිහිටලා තියෙන්නේ කන්ද බෑවුමෙයි. වත්ත වටෙන් දොළක් ගලාගෙන යනවා. ගෙදරට යන්නේ දොළෙන් බැහැලයි.”රබර් සහ තේ ප්‍රධාන ජීවනෝපාය කර ගත් ගැමි ජනතාවක් මෙහි විසූහ. ඉතාමත් සරල අවශ්‍යතා මුදුන් පමුණුවා ගත් සරල දිවි පෙවතක් ඔවුහු ගෙවූහ. නමුත් ගුණ යහපත් කමින්, මිනිසත් කමින්, හැඟීමෙන්, සමඟියෙන් ඔවුහු පොහොසත්තු වූහ. පාන්දර ජාමේ මේ ගමේ අපූරු ආලෝක පේළියක් දක්නට ලැබෙති. ඒ දවල් තිස්සේ ගම් මැද්දෙන් සොයා ගත් දෑ රැගෙන නගරයට ඇදී යන ජනතාව ය. ඔවුන් සකසා ගත් පන්දම් රැගෙන නියර දිගේ ඇවිදිති.“අපේ ගෙදර ටිකක් ඉඩ කඩ තිබුණ හින්දා ගමේ ගොඩක් ළමයි අපේ ගෙදර නිදියන්න එනවා. අපේ අම්මා ඒ ළමයින්ට කන්න දුන්නා. ගමේ කවුරුත් අපේ අම්මාට හරි ආදරෙයි. කොස්වත්ත නැන්දා කියලයි අම්මට කවුරුත් කියන්නේ. අපේ ගෙදරට කියන්නේ කොස්වත්ත ගෙදර කියලයි.” රැකියාව නිසා පියා නිවසින් බැහැරව සිටි බැවින් නිවසේ සියලු කටයුතු කරන්නේ මව විසිනි. වර්ෂ 1963 දී කරුණාදාස දරුවා පාසල් අධ්‍යාපනය ඇරැඹීය. ඒ පහළ හෙවෙස්ස කණිෂ්ඨ විද්‍යාලයෙනි.“ගෙදර ඉඳන් ඉස්කෝලෙට යන්නේ පයින්. දෙපයට පාවහන් නෑ. කාණ්ඩෙත් එක්ක එකට යනවා. ඉස්කෝලේ ඇරිලා එනකොට අහල පහළ ජම්බු, වෙරළු, පේර යනාදියේ රස බලනවා විතරක් නෙවෙයි. ඇළ දොළවල මාළු අල්ලනවා. මේ ඔක්කොම කරලා හවස් වෙලා තමයි ගෙදර යන්නේ.” වැසි දිනවල මේ දරුවන්ගේ පොත් අතරේ බ්ලේඩ් තලයක් වැනි යමක් වෙයි. ඒ වැස්සට මුවා වෙන්න හබරල අත්තක් කපා ගන්නයි. පොත් ටික කමිසය අස්සේ රුවා ගනිමින් එක් අතකින් හබරල කොළය අල්ලාගෙන නිවස බලා දුව එති.“අපි විභාගෙ පාස් ද ෆේල් ද කියලා කලින්ම බලා ගන්න ක්‍රමයක් තියෙනවා. පාලම ළඟ තියෙන මල් විශේෂයෙන් එකක් කඩලා පාලම උඩ ඉඳලාම වතුරට දානවා. මල මුණින් අතට වැටුණොත් ෆේල්. එතකොට අඬාගෙන ගෙදර යනවා”අඩු පහසුකම් හිමි පාසලේ මඩුව සෙවිලි කරන්නේ ද මේ දරුවන් ය. පොල් අතු සොයා වියා ලොකු මහත්තයාගේ අනුදැනුම ඇතිව සියලු දේම කළ යුතු විය. පාසල් නොයන දරුවන් සොයා ලොකු මහත්තයා ගෙදරට ම ගොස් වේවැල් පහර දී මතක් කර නැවත පාසලට ගෙන්වා ගනියි.10 වැනි ශ්‍රේණියේ දී කරුණාදාස දරුවා ගමේ පාසලෙන් සමු ගනියි. සාමාන්‍ය පෙළ විභාගය ගන්නේ ඔහු මතුගම ශාන්ත මරියා විදුහලෙනි. හිතවත් නිවසක නතර වී එහි ඉගෙනුම ලබන ඔහු කථිකයෙකු ලෙස පාසලේ දී කැපී පෙනෙයි. කථික තරඟවලින් ජයග්‍රහණය ලබන ඔහු වඩාත් ඉතිහාසය විෂයයට ඇලුම් කරයි. සති අන්තයේ රාත්‍රියට ඔහු නිවසට යයි.“මම රාත්‍රී 9.00 ට - 10.00 ට විතර පැලවත්ත බැහැලා කඩේකින් ඉටි පන්දමක් ගන්නවා. රබර් වත්තෙන් පොල් කටුවක් ඇහිද ගන්නවා. මුළු පළාතම අඳුරුයි. කට්ට කරුවලයි. අඩියට දෙකට ඉක්මන් කරලා ගෙදරට යනවා. අම්මා මඟට ඇවිත් ඉන්නවා. ආපසු උදේ පාන්දරින්ම ගෙදරින් එනවා.”වර්ෂ 1978 දී කලා විෂයයන් ගෙන් ඔහු අපොස උසස් පෙළට මුහුණ දුන්නේ ය. 1979 - 1980 අධ්‍යයන වසරේ ඔහු කොළඹ විශ්වවිද්‍යාලයේ කලා පීඨයේ සිසුවකු ලෙස ලියාපදිංචි විය. විශ්වවිද්‍යාලයේ දී ඔහුගේ සැඟ ව තිබූ හැකියාවන් ඔපවත් විය. බොහෝ සාමූහික කටයුතුවලදී ඔහු, කැපී පෙනිණ. සහෝදර මිතුරන් අතරේ ඔහු ‘පංචා’ යන නාමයෙන් හැඳීන්විණි.“මම ටිකක් දඩබ්බරයි. මම පත්මසිරි කියලා ළමයෙකුට ගැහැව්වා. එදා ඉදලා තමයි මට පංචා කියන නම පට බැඳුනේ. කවුරුත් මාව දන්නේ පංචා කිව්වමයි. උප කුලපතිතුමා පවා මට කතා කෙළේ පංචා කියලයි.’’නායකත්වය ඔහු තුළින් ඉස්මතු විය. කණ්ඩායම් හැඟීමෙන් වැඩකටයුතු කළ අවස්ථා බොහෝ ය. ඈත ගම් දනව්වලට ගොස් කූඩාරම් ගසා ගම්වල වැඩකටයුතු කර නැවත කට්ටියම විශ්වවිද්‍යාලය බලා පිටත්ව එති. කූඩාරම් ගසා කණ්ඩායක් සමඟ ශ්‍රී පාදය බලා පිටත්ව ගියේ ය. මේ සියල්ල කෙළේ පංචාගේ මූලිකත්වයෙනි. වර්ෂ 1983 දී ශ්‍රාස්ත්‍රවේදී කලා උපාධිය ලබා ඔහු විශ්වවිද්‍යාලයෙන් සමු ගත්තේ ය.වර්ෂ 1984 දී පුවත්පත් දැන්වීමකින් ඉල්ලා සිටි රැකියා තනතුරකට ඉල්ලුම්පතක් ඉදිරිපත් කෙළේ ය. එය එධපතඤ මඪඥඹ ජාත්‍යන්තර පදනමයි. මෙය සන්නිවේදන ක්ෂේත්‍රයට සම්බන්ධ ආයතනයකි. ශ්‍රී ලංකාවට ටෙලිවිෂන් ක්ෂේත්‍රය හඳුන්වා දීමත් ඊට අවශ්‍ය සම්පත් දායකයන් පුහුණු කිරීමත් මෙහි මූලික අරමුණ විය. තිර රචනා ලිවීම, රේඩියෝ වැඩසටහන්, ටෙලිවිෂන් නිෂ්පාදනවලට එහි දී සම්බන්ධ වීමට ඔහුට හැකි විය. වසර 10ක් ඔහු මේ ක්ෂේත්‍රයේ රාජකාරී කෙළේ ය.වර්ෂ 1987 දෙසැම්බර් මස 10 දා ඔහු අනෝමා සේපාලි මෙනවිය සමඟ අතිනත ගත්තා ය. ඈ ඔහුගේ සරසවි මිතුරකු වන අනුර ශාන්තගේ නැඟෙනියයි. විශ්වවිද්‍යාලයේ දී සාමූහික මිතුරු කණ්ඩායමේ ඇයත් විය. සරසවියෙන් සමුගත් කළ මේ මිතුරිය ඔහුගේ පෙම්වතිය වූවා ය. වර්ෂ 1989 සැප්තැම්බර් මස 10 දා ඔහුගේ කැදැල්ලට ඉපදුණු පුත් රුවනට සංඛ මල්දීප ගමගේ යන නාමය තබන ලදී.වර්ෂ 1993 දී එක්තරා පුවත්පත් දැන්වීමක් වෙත ඔහුගේ නෙත ගැටිනි. ඒ අන්තරායකර ඖෂධ පාලක ජාතික මණ්ඩලයට සහකාර අධ්‍යක්ෂවරයෙක් බඳවා ගන්නා බවයි. ඔහු ඒ සඳහා ඉල්ලුම්පතක් යැවී ය. සම්මුඛ පරීක්ෂණ කිහිපයකින් පසුව එහි නිවාරක අධ්‍යාපන හා පුහුණු අංශයේ සහකාර අධ්‍යක්ෂ තනතුර ඔහුට හිමි විය.“පාලනයට යටත් කළ ඖෂධ, මත්ද්‍රව්‍ය පාලනයට යටත් කළ රසායනික වර්ග යනාදිය පාලනයට අවශ්‍ය ප්‍රතිපත්තිමය තීරණ අරගෙන ක්‍රියාත්මක කිරීම මෙහිදී සිදුවන කාර්යයකි. මෙය රාජ්‍ය ආරක්ෂක අමාත්‍යාංශය යටතේ යි පිහිටවලා තියෙන්නේ. මත්ද්‍රව්‍ය පාලනයට, ඖෂධ පාලනයට ජාතික ප්‍රතිපත්තියක් තියෙනවා.මේවා පාලනයට අවශ්‍ය නීති සම්පාදනය කරනවා. ඒ නීති ක්‍රියාත්මක කිරීමට අවශ්‍ය සම්බන්ධීකරණය සිදු කරනවා. පර්යේෂණ සිදු කරනවා. මත්ද්‍රව්‍ය ඇබ්බැහි වූවන්ට ප්‍රතිකාර කරනවා. මත්ද්‍රව්‍ය නිවාරණ අධ්‍යාපන කටයුතු කරනවා. ඒ වගේම ජාත්‍යන්තර හා කලාපීය සහයෝගිතාවය ගොඩ නංවන්නට කටයුතු කරනවා.”ජයවර්ධනපුර විශ්වවිද්‍යාලයේ ලේකඛත්ව හා ජනසන්නිවේදනය පිළිබඳ පශ්චාත් උපාධි ඩිප්ලෝමාවක් හා එහිම ජනසන්නිවේදන ශාස්ත්‍රපති උපාධිය ලබා ගත්තේය. ඔහු 2000 වර්ෂයේ ජනවාරි මසදී නියෝජ්‍ය අධ්‍යක්ෂ තනතුරට ද 2005 දී වැඩ බලන විධායක අධ්‍යක්ෂ තනතුරට ද 2006 දී අධ්‍යක්ෂ ජනරාල් තනතුරට ද පත් විය.අද අන්තරායකර ඖෂධ පාලක ජාතික මණ්ඩලයේ අධ්‍යක්ෂ ජනරාල්වරයා ඔහු යි. කලාපීය හා ජාත්‍යන්තර සම්බන්ධතා වෙනුවෙන් එක්සත් ජාතීන්ගේ සංවිධානයේ සම්මුතීන් හා කටයුතු කිරීමට ලංකාවේ නියෝජනයට නිතරම ඔහු සහභාගී වන්නේ ය. ඔහු අද කොළඹ විශ්වවිද්‍යාලයේ සන්නිවේදන බාහිර කථිකාචාර්යවරයෙකු ලෙස ද කටයුතු කරන්නේ ය.ජීවිතයේ බොහෝ හැල හැප්පිලි හා අභියෝග, දුෂ්කරතා මධ්‍යයේ හඹා ආ ගමන ගැන හේ අද නිහතමානී ආඩම්බරයකින් පසු වන්නේ ය.“අඩු පහසුකම් සහිත ගමක ඉපදිලා, බොහෝ දුෂ්කරතා පසුකරමින් ආ ගමන ගැන සතුටුයි. ඕනෑම කෙනෙක් අරමුණක් ඇතිව වැඩ කළොත් වරදින්නේ නෑ. තව එක් පියවරක් හෝ ඉදිරියට යන්න කැපවීමෙන්, අවංකව මහන්සි වෙලා වැඩ කළ යුතුයි. එහි ප්‍රතිඵල දිනෙක ඔබ දිනවාවි”.</content>
  </post></root>