<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309073</link>
    <topic>කඩවත ආරක්ෂාව ගැනව්‍යාපාරිකයෝ දැනුවත් කරති</topic>
    <author>කඩවත විශේෂ විජය ශශ්‍රී ගම්මන</author>
    <content>අපරාධකරුවන්ගෙන් ව්‍යාපාරිකයන් ආරක්ෂා කර ගැනීමේ වැඩපිිළිවෙළ යටතේ කඩවත පොලිසිය ප්‍රදේශයේ ව්‍යාපාරික ජනතාව දැනුවත් කිරීම ආරම්භ කර ඇත.මේ සඳහා ව්‍යාපාරිකයන් කණ්ඩායම් වශයෙන් දැනුවත් කිරීමට කඩවත පොලිස් ස්ථානාධිපති ගැමුණු ගුණරත්න මහත්වරු ඇතුළු නිලධාරී පිරිස කටයුතු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309074</link>
    <topic>පොතුහැර බස් ධාවනය දුර්වලයි</topic>
    <author>වයඹ පළාත් සංචාරක</author>
    <content>පොතුහැර වදාකඩ මාර්ගයේ ධාවනය කැරෙන බස් රථ පැයෙන් පැයට ධාවනය වීම නිසා මගීහු ඉමහත් අපසුතාවයකට පත්ව තිබේ.මෙම මාර්ගයේ ධාවනය කරන පෞද්ගලික හා ලංගම බස් රථ මෙසේ ධාවනය වීම නිසා මගීන්ට බස් රථ එනතුරු මහ මඟ රස්තියාදු වීමට සිදුව ඇත.තවද මෙම මාර්ගයේ පොෟද්ගලික බස් රථ නියමිත කාල සටහනට පටහැනිව ධාවනය කරන බව ද පවසන මගීහු ක්‍රමවත් බස් සේවාවක් ලබාදෙන මෙන් අදාළ බලධාරීන්ගන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309075</link>
    <topic>රයිගම ඉහළ කොටසට ජලය නෑ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>‘නාච්චිමලේ’ මූලාශ්‍රයේ සිට ජල සම්පාදන හා ජලාපවහන මණ්ඩලයේ මූලාශ්‍රයේ සිට බෙදා හරිනු ලබන ජලය ඉංගිරිය, රයිගම් ජනපදයේ ඉහළ කොටසේ නිවෙස් වලට නොලැබීමේ ගැටලුවක් මතුව තිබේ.අවශ්‍ය තරමේ ප්‍රමාණවත් ජල ධාරිතාවයක් නොමැති නිසා උද්ගතව ඇති මෙම ගැටලුවට පිළියමක් ලෙස සතියේ සඳුදා සහ බ්‍රහස්පතින්දා යන දින දෙකේ රාත්‍රී කාලය තුළ ඉංගිරිය නගරයට සපයන ජල සැපයුම සම්පූර්ණයෙන් නතර කර, රයිගම්වත්ත ඉහළ කොටසේ නිවෙස්වලට ජලය ලබාදීමට ඉංගිරිය ජල සම්පාදන මණ්ඩලය පියවර ගෙන තිබුණත් , එය ප්‍රමාණවත් නොවන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309076</link>
    <topic>ගම්පහ ජංගම දුරකථනසොරා ගැනීම් වැඩිවෙලා</topic>
    <author>යක්කල විශේෂ රුවන් සමන්ත අධිකාරි</author>
    <content>දිනපතා විශාල මගීන් සංඛ්‍යාවක් පැමිණෙන ගම්පහ දුම්රිය ස්ථානයෙන් දුම්රියට ගොඩවන හා බසින මගීන්ගේ දුරකථන සොරා ගැනීම් වැඩි වී ඇති බව දුම්රිය මගීහු පවසති.දුම්රිය මගී තදබදය ඇති අවස්ථාවල ඉතාමත් ශූරවත් ලෙස මෙම දුරකථන සොරා ගැනීම සිදුකරන අතර, මෙය එක්තරා කණ්ඩායමක ක්‍රියාවක් බවත් එයට පිරිමින් මෙන්ම කාන්තාවන්ද ඇතුළත් බවත් මගීහු පවසති.මේ සම්බන්ධයෙන් කිසියම් පියවරක් ගැනීම සඳහා වගකිව යුත්තන්ගේ කඩිනම් අවධානය යොමුවනු ඇතැයි මගී ජනතාව පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309077</link>
    <topic>උසාවිය ළඟ නළාව ගහලා පන්දහසක දඩ කයි</topic>
    <author>දකුණු පළාත් සංචාරක</author>
    <content>අධිකරණ භූමිය තුළ මෝටර් රථයක නළාව ශබ්ද කිරීමේ චෝදනාවට වරදකරු වූ විත්තිකරුවෙකුට ගාල්ල මහාධිකරණ විනිසුරු කේ. බී. කේ හිරිඹුරේගම මහතා රුපියල් පන් දහසක දඩයක් නියම කළේ ය.රාජගිරිය කලපලුවාව පදිංචිකරුවකු වන රණසිංහ ආරච්චිගේ නන්දදාස නමැති විත්තිකාර රියදුරුට මෙසේ දඩ නියම විය.ගාල්ල මහාධිකරණයේ නඩුවක් විභාග වෙමින් තිබියදී අධිකරණයේ කටයුතුවලට බාධා වන පරිදි මෝටර් රථයේ නළාව ශබ්ද කරමින් සිටි අවස්ථාවේ මහාධිකරණයේ පොලිස් නිලධාරී සැරයන් ගාමිණි මහතා විසින් එම රියදුරා අත්අඩංගුවට ගෙන අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309078</link>
    <topic>කැකණදුර ඝාතනයේ සැකකාර හමුදා කෝප්‍රල්වරයා අත්අඩංගුවට</topic>
    <author>බන්ධුල ගුණසේකරමාකඳුරේ ධර්මසිංහ සමඟගන්දර සමූහ, වලස්ගල සමූහ සහ මාතර සමූහ</author>
    <content>පසුගිය අගෝස්තු මස 26 දා මාතර කැකණදුර ප්‍රදේශයේ ළඳු කැලෑවක තිබී හමුවූ 49 හැවිරිදි තිදරු මවගේ ඝාතනය සම්බන්ධයෙන් සැකපිට යුද හමුදා කෝප්‍රල්වරයෙකු වූ 40 හැවිරිදි පුද්ගලයෙකු ඊයේ (සැප්. 06 දා) පෙරවරුවේ අත්අඩංගුවට ගනු ලැබූ බව මාතර කොට්ඨාස අපරාධ විමර්ශන අංශය කියයි.මාතර තල්පාවිල ප්‍රදේශයේ පදිංචිකරුවෙකු වූ මෙම හමුදා කෝප්‍රල්වරයා මියගිය කාන්තාව සමඟ බස් රථයකදී ඇතිකරගත් අනියම් ප්‍රේම සම්බන්ධතාවයක් මත ඇය පදිංචි දෙල්ගොඩ ප්‍රදේශයේ සිට කැකණදුර ප්‍රදේශයට ගෙන්වා මෙම ඝාතනය සිදුකොට ඇති බවට පොලිස් පරීක්‍ෂණවලදී තොරතුරු හෙළි වී ඇත.අවිස්සාවේල්ල ප්‍රදේශයේ උපත ලැබ දෙල්ගොඩ, සියඹලාපෙවත්ත අංක 4/872 දරන ස්ථානයේ පදිංචිව සිටි 49 හැවිරිදි ලලිතා පුෂ්පකුමාරි මද්දුමගේ නමැත්තිය බව, ඇය කැකණදුර ප්‍රදේශයේදී ඝාතනය කොට එම ස්ථානයට ආසන්නයේ පිහිටි පාළු ළිඳකට දමා තිබූ ඇයගේ බවට සැක කෙරෙන අත්බෑගයේ තිබී සොයාගන්නා ලද විදේශ ගමන් බලපත්‍රයක ඇතුළත් තොරතුරු ඔස්සේ සිදුකළ පොලිස් විමර්ශනවලදී හඳුනාගනු ලැබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r1309079</link>
    <topic>මිනිසෙක්මරා දාලා</topic>
    <author>මැදමුලන සමූහ</author>
    <content>තංගල්ල සීනිමෝදර රණවිරු ගම්මානය ආසන්නයේ තිබී කපා කොටා ඝාතනය කරන ලද පිරිමි මළ සිරුරක් ඉකුත් 03 දා රාත්‍රී තංගල්ල පොලීසිය මඟින් සොයා ගෙන ඇත.මේ මළ සිරුර තංගල්ල පදිංචි කෝකුහැන්නදි සුසන්ත චන්ද්‍රතිලක නමැති අයගේ බව පොලිසිය සැක පල කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=r13090710</link>
    <topic>සමන්තුරේරිලා කරදර</topic>
    <author>මාලිගයිකාඩු සමූහ</author>
    <content>සමන්තුරේ සහ ඉරගම ප්‍රාදේශීය ලේකම් කොට්ඨාසවල වගාවන්ට හානි කරන රිලා රංචු නිසා ගොවීහු අසීරුතාවට පත්ව සිටිති. පොල්ගස්වල ඇට්ටි කඩා වතුර බී බිම හෙලීම නිසා පොල් ඵලදාව ලබා ගැනීමටද නොහැකි වී ඇත.කෙසෙල් හා අනෙකුත් වගාවන්ද විනාශ කරන බැවින් වගාවන් නිවාස ආශි‍්‍රතවත් කර ගැනීමට නොහැකි වී තිබේ. මොවුන් අල්ලා වෙනත් ප්‍රදේශයකට හෝ මුදාහැරීමට කටයුතු නොකළොත් පොල් සහ අනෙකුත් වගාවන් කිරීමට කිසිම ඉඩක් නොමැති බව ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=s1309071</link>
    <topic>දකුණු ආසියානු පාපන්දු ශූරතාවලියේ දී ශ්‍රී ලංකාව භූතානයට දෙවැනි නොවෙයි</topic>
    <author>ප්‍රින්ස් ගුණසේකර නේපාලයේ කත්මන්ඩු සිට</author>
    <content>ශ්‍රී ලංකාව හා භූතානය අතර හැල්චොක් සන්නද්ධ හමුදා ක්‍රීඩාංගණයේ ඊයේ පැවැති තරගයෙන් ගෝල් 5-2ක ජයක් ශ්‍රී ලංකාවට අත්විය. දකුණු ආසියානු පාපන්දු තරගාවලියේ ශ්‍රී ලංකාව මුහුණ දුන් අවසන් තරගය මෙය වන අතර එය ගෞරවය රැක ගැනීමේ සටනක් බවට පත්ව තිබුණි.ශ්‍රී ලංකා පිලට මේ තරගාවලියේ ලැබුණු එකම ජයග්‍රහණය මෙය පමණි. එයට පෙර මාලදිවයිනට හා ඇෆ්ගනිස්තානයට පරාජයවී අවසන් පූර්ව තරගයෙන් ඉවතට ගියේය.මේ තරගයේදී ශ්‍රී ලංකා පිළේ පලපුරුදු ක්‍රීඩක මොහොමඩ් ඉසෙදීන් තරගයේ වීරයාට හිමි සම්මානය දිනා ගත් අතර ඔහු ශ්‍රී ලංකාව ජයග්‍රාහී මාවතට යොමු කරමින් ගෝල් 4ක් ලබා ගැනීම කැපී පෙණුනි.තරගයේ ආරම්භයේ සිටම ශ්‍රී ලංකා ක්‍රීඩකයෝ දෙකෙන්-එකක් යන සිතුවිල්ල ඇතිව ක්‍රීඩා කරමින් පළමු භාගයේදී ගෝල් 3-1ක් ලෙස ඉදිරියෙන් සිටියහ. භූතානයට රිසිසේ ක්‍රීඩා කිරීමට ශ්‍රී ලංකා ආරක්ෂක පෙළ ඉඩ නොදුන් අතර සුලු අඩු පාඩු කිහිපයක් හැරෙන්නට ප්‍රහාරක බළ ඇණියද ශක්තිමත්ව තිබුණි.තරගයේ 19වැනි මිනිත්තුවේදී මුල්ම ගෝලය ලැබූ මොහොමඩ් ඉසෙදීන් ශ්‍රී ලංකාවට ජයග්‍රාහී ආරම්භයක් ලබාදුන් අතර, 26 වැනි මිනිත්තුවේදී ඔහු විසින් තවත් ගෝලයක් ලබා ශ්‍රී ලංකාව 2-0ක් කළේය.භූතාන පිලේ ආරක්ෂක පෙල ක්‍රීඩක පීමා දෝර්ජීගේ අත් වැරද්දකින් 32 වැනි මිනිත්තුවේදී ශ්‍රී ලංකාවට ‘ඕන් ගෝලයක්’ ලැබුණි.පළමු භාගය නිමාවීමට මිනිත්තුවක පමණ කාලයක් තිබියදී ශ්‍රී ලංකා ආරක්ෂක පෙලේ දුර්වලතාවකින් භූතානයට ගෝලයක් පූජා විය.ආරක්ෂක පෙළ ක්‍රීඩක මොහොමඩ් සමීර් සීමා ඉරේදී පන්දුව නවතාලූ අතර ගෝල් කණුවට යාර 5ක් පමණ තිබියදී එසැනින් පන්දුව වෙත පැමිණි භූතාන ක්‍රීඩක යේෂ්ලී ඩොරීජ් මාවත විවෘත කර ගනිමින් 45 වැනි මිනිත්තුවේදී ගෝලයක් වාර්තා කළේය.තරගයේ 50 වැනි මිනිත්තුවේදී මොහොමඩ් රවුමි ගෝල් කණුව ඉදිරියේදීම ඉසෙදීන්ට කල්යල් බලා කළ යොමුවක් සාර්ථක කර ගනිමින් සිවුවැනි ගෝලය එක් කළ අතර භූතානයේ සනෝම් ටෙන්සීන් 58 වැනි මිනිත්තුවේදී දෙවැනි ගෝලය තම පිලට එක් කිරීමට සමත් විය.නැවැත ක්‍රියාත්මකවූ ඉසෙදීන් 90 වැනි මිනිත්තුවේදී ශ්‍රී ලංකාවට පස්වැනි ගෝලය එක් කර මිනිත්තු දෙකකදී තරගයේ නිමාව සටහන් විය.මේ තරගයේ දෙවැනි භාගයේදී මොහොමඩ් ෆසාල් වෙනුවට ධනුෂ්ක විජේසිරි හා මොහොමඩ් රවුම් වෙනුවට මොහොමඩ් රිස්මී ආදේශ කිරීමට ශ්‍රී ලංකා පුහුණුකරු තීරණය කළේය.තරගයෙන් අනතුරුව ශ්‍රී ලංකා පුහුණුකරු බ්‍රසීල ජාතික ක්ලෝඩියෝ සිල්වේරා මහතා පැවැසූවේ භූතානය සමග තරගයේ ප්‍රතිඵලය පිළිබඳ සතුටු වුවද සමස්ථ තරගාවලියේ ශ්‍රී ලංකා පිලේ ක්‍රීඩා විලාශය පිළිබඳ තමා සතුටු නොවන බවයි.“භූතානය වගේම කණ්ඩායම් දෙකකට අපි පැරදුන එක ගැන මා කණගාටු වෙනවා.මාලදිවයින හා ඇෆ්ගනිස්තානය යන කණ්ඩායම් දෙකට අපේ ක්‍රීඩකයින් හොද තරගයක් දුන්නේ නෑ. ඒක මගේ කනගාටුව වැඩි වෙන්න ප්‍රධාන හේතුවයි. ඇයි අපේ ක්‍රීඩකයින්ට මේ වගේ ආක්‍රමණශීලීව පසුගිය තරග ක්‍රීඩා කරන්න බැරි වුණේ.” ශ්‍රී ලංකා පුහුණුකරු පැවැසීය.තරගාවලියේ අවසන් පූර්ව වටයේදී නේපාලය හා ඇෆ්ගනිස්තානය හෙට හමුවන අතර අනිද්දා මාලදිවයින හා ඉන්දියාව තරග බිමට පිවිසේ.අවසන් පූර්ව වටයෙන් ඉවතට විසිවූ ශ්‍රී ලංකා ක්‍රීඩකයෝ අද පස්වරු 1.30ට නේපාලයෙන් ශ්‍රී ලංකාව බලා පිටත්වන අතර බැංකොක් ස්වර්ණභූමි ගුවන්තොටුපොලේ පැය 6ක් ගතකොට හෙට පෙරවරුවේ මවු බිමට පැමිණෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=s1309072</link>
    <topic>ජාතික බිලියඩ් ශූරතාවලියේ අවසන් වටයේ තරග 9දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා බිලියඩ් හා ස්නූකර් සංගමය මෙහෙයවනු ලබන 61 වැනි ජාතික බිලියඩ් ශූරතාවලියේ අවසන් තරගාවලිය මේ මස 9වැනිදා සුගතදාස හෝටල් සංකීර්ණයේ පිහිටි එම සංගම් මූලස්ථානයේ දී ආරම්භ කෙරේ.සිංගර් ශ්‍රී ලංකා සමාගමේ අනුග්‍රාහකත්වයෙන් පැවැත්වෙන මේ තරගාවලියට මෙරට ප්‍රබලතම ක්‍රීඩකයන් 16ක් තරග වදිති. පිළිමලුන් පිටුදැකීමේ ක්‍රමයට පැවැත්වෙන මේ තරගාවලියේ පළමු වටයේ හා අර්ධ අවසන් වටයේ තරගයට වට 7ක් ඇතුළත්ය. අවසන් පූර්ව තරගය වට 9කින් සමන්විත වන අතර අවසන් මහා තරගය වට 11කින් යුතුව පැවැත්වීමට කටයුතු යොදා තිබේ.වත්මන් ජාතික බිලියඩ් ශූරයා වන වරාය අධිකාරියේ කේ.එච්.සිරිසෝම ඇතුළු එම්.එම්.මුබීන් (යුද), ෆයිසාල් හනීෆා (මුවර්ස්), එස්.එච්.එම්.අස්ලම් (මුවර්ස්), අනිල් රෝහණ (ඒ.ඒ.සී.), එස්.එම්.ශහර්වදී (මුවර්ස්), එම්.එම්.ජිෆ්රි (ගාල්ල), ඒ.ඩී.ආර්.සී.අල්විස් (යුද), ඒ.ඒ.කරීම් (මුවර්ස්), අබ්දුල් සත්තාර් (මුවර්ස්), ටී.සමරසිංහ (ඕ.ඒ.සී.), ආර්.එම්.පී.රත්නායක (යුද), ජී.දේවප්‍රිය (වයි.එම්.සී.ඒ.), මේජර් ඩබ්.එම්.චන්ද්‍රදාස (යුද), ඩබ්.එම්.පී.පුෂ්පකුමාර (එම්.අයි.සී.එච්.), රෝහිත ද සිල්වා (වරාය) මෙවර බිලියඩ් ශූරතාවලියේ අවසන් 16 අතරට එක්වී සිටිති.බිලියඩ් ශූරතාවලියේ දිස්ත්‍රික් මට්ටමේ තරග පසුගියදා පැවැති අතර ඊට කොළඹ දිස්ත්‍රික්කය නියෝජනය කරමින් ක්‍රීඩකයන් 51ක්ද, මහනුවරින් 11ක්ද, නුවරඑළියෙන් 11ක්ද, ගාල්ලෙන් 12ක්ද එක්වී සිටියහ. දිස්ත්‍රික් තරගවල ජයග්‍රාහකයන් 35දෙනකු තරග වැදුණු සමස්ත ලංකා බිලියඩ් තරගාවලිය ඉන් අනතුරුව පැවැත්විණි. ඉන් තෝරාගත් හොඳම ක්‍රීඩකයන් 16ක් හා ජාතික බිලියඩ් සංචිතයේ ක්‍රීඩකයන් 16ක් එක් කොට රවුන්ඩ් රොබින් ක්‍රමයට තරගාවලියක් පැවැත්වූ අතර අවසන් 16දෙනා තෝරාගනු ලැබුවේ ඒ අනුවය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=s1309073</link>
    <topic>පාසල් පාපැදි ජාතික ශූරතාවලිය හෙට අනුරාධපුරයේ දී</topic>
    <author/>
    <content>වසර ගණනාවකට පසුව නියමිත ප්‍රමිතියෙන් හා පාපැදි නීතිරීතිවලට අනුකූලව බාලක බාලිකාවන් සඳහා වන පාසල් පාපැදි ජාතික ශූරතාවලිය හෙට (8) අනුරාධපුරයේ දී පැවැත්වේ.ශ්‍රී ලංකා රක්ෂණ සංස්ථාවේ පූර්ණ අනුග්‍රහයෙන් අධ්‍යාපන අමාත්‍යංශය හා උතුරු මැද පළාත් අධ්‍යාපන දෙපාර්තුමේන්තුවේ සහයෝගයෙන් සංවිධානය වන මෙවර පාසල් පාපැදි ශූරතාවලිය 8වැනිදා පෙරවරු 8.00ට උතුරු මැද ප්‍රධාන අමාත්‍ය එස්.එම්.රංජිත් සමරකෝන් මහතාගේ ප්‍රධානත්වයෙන් ආරම්භ කෙරේ.අනුරාධපුර ජයන්ති මාවතෙන් ආරම්භ වන මේ තරගය කඩ 50, ජයන්ති වටරවුම, මිහිඳුපුර, කුරුණෑගල හන්දිය, මිරිසවැටිය, තිසා වැව, පණ්ඩුලගම, බන්ධනාගාරය ඉදිරිපිටින් නැවත ජයන්ති මාවතට පැමිණ එම මාර්ගයේම වට 5ක් අවසන් කළ යුතුවේ. මෙම එක් වටයක දුර ප්‍රමාණය කිලෝමීටර් 12කි. බාලක තරගයෙන් පසුව පැවැත්වෙන බාලිකා තරගයට වට 3ක් ඇතුළත් වෙයි.පාපැදි අතුරු පාලක කමිටුවේ හා අනුරාධපුර දිස්ත්‍රික් පාපැදි සංගමයේ අධීක්ෂණයෙන් පැවැත්වෙන මේ තරගයට භාවිතා කිරීමට අවසර ඇත්තේ ස්ටෑන්ඩර්ඩ් වර්ගයේ පාපැදිවලට පමණි. එමෙන්ම තරගයට සහභාගි වන සියලුම ක්‍රීඩක ක්‍රීඩිකාවන් හිස් ආවරණ පැළඳ සිටීම අනිවාර්ය කොට තිබේ.තරගයේ ජය සංකේත ප්‍රදානය උතුරු මැද පළාත් ප්‍රධාන අමාත්‍ය එස්.එම්.රංජිත් සමරකෝන් හා පළාත් අධ්‍යාපන අමාත්‍ය පේසල ජයරත්න මහත්වරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=s1309074</link>
    <topic>තහනම් උත්තේජක භාවිත කළරගර් ක්‍රීඩකයන් ගැන වාර්තාව ලබන සඳුදා</topic>
    <author>ෆවුස් මොහොමඩ්</author>
    <content>තහනම් උත්තේජක භාවිතා කිරීමේ චෝදනාවට හසුවී සිටින අගනුවර ප්‍රසිද්ධ පාසලක අවුරුදු 20න් පහළ රගර් කණ්ඩායමේ ක්‍රීඩකයන් දෙදෙනා සම්බන්ධ වාර්තාව ලබන සඳුදා (9) නිකුත් කරන බව ජාතික ක්‍රීඩා වෛද්‍ය ඒකකයේ ප්‍රධානී මහාචාර්ය අර්ජුන ද සිල්වා මහතා ‘දිනමිණ’ට ප්‍රකාශ කළේය.අදාල ක්‍රීඩකයන් දෙදෙනා ‘මීතයිල් එන්සමීන්’ නමැති තහනම් උත්තේජන භාවිතා කළ බව ‘ඒ’ හා ‘බී’ මූත්‍රා සම්පල මගින් තහවුරු වූ බව මහාචාර්යවරයා පැවැසීය.‘මේ තහනම් ඖෂධය මීට පෙරත් මෙරට බොහෝ ක්‍රීඩකයන් භාවිතා කර හසුවී තිබෙනවා. මේ රගර් ක්‍රීඩකයන් දෙදෙනාත් පාවිච්චි කර තිබෙන්නේ ඒ තහනම් ඖෂධයයි.කොහොමවුණත් අපි ලබන සඳුදා මේ ක්‍රීඩකයන් දෙන්නා සම්බන්ධ වාර්තාව ලබා දෙනවා. ඒ අනුව ඔවුන්ට මාස 3ක කාලයක සිට වසරක කාලයක් දක්වා වන යම් තරග තහනමකට මුහුණදෙන්නට සිදුවේවි.’  මහාචාර්ය අර්ජුන ද සිල්වා මහතා කීවේය. අදාල ක්‍රීඩකයන් දෙදෙනා හා එම පාසලේ රගර් පුහුණුකරු හා ක්‍රීඩා භාර ආචාර්යවරයාගෙන් මේ සම්බන්ධව ලිඛිත ප්‍රකාශ ලබාගැනීම ඊයේ පෙරවරුවේ ජාතික ක්‍රීඩා වෛද්‍ය ඒකකයේ දී සිදුකෙරිණි. ඊට ශ්‍රී ලංකා පාසල් රගර් සංගමයේ නියෝජිතයන් ද සහභාගි වූහ.පසුගිය ජූනි මාසයේ නිමාවට පත්වූ අන්තර් පාසල් අවුරුදු 20න් පහළ ලීග් රගර් තරගාවලියේ පළමු කොටසේ ‘බී’ කාණ්ඩය නියෝජනය කළ අගනුවර ප්‍රසිද්ධ පාසල් කණ්ඩායමකට ඇතුළත්ව සිටි මේ ක්‍රීඩකයන් දෙදෙනා එහි දී ඉහත කී තහනම් ඖෂධය භාවිතා කොට තිබිණි. එම තරගාවලිය නිමාවීමෙන් පසුව පැවැති මූලික පරික්ෂණවල දී ඒ බව හෙළි වූ අතර ‘බී’ මූත්‍රා සම්පලය පරික්ෂා කිරීමට තීරණය වූයේ ඉන් අනතුරුවය.අදාල ක්‍රීඩකයන් දෙදෙනා මෙවර අ.පො.ස. උසස් පෙළ විභාගයට පෙනී සිටි බැවින් ඔවුන්ගෙන් ප්‍රකාශ ලබා ගැනීම විභාගය අවසන් වනතුරු කල් දමා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=s1309075</link>
    <topic>කරාතේ පුහුණු වැඩමුළු 3ක්</topic>
    <author/>
    <content>යුරෝපා ශ්‍රී ලංකා කරාතේ දෝ සංවිධානය ක්‍රියාත්මක කරන කරාතේ පුහුණු කඳවුරක් හෙට (8) කොළඹ මහජන පුස්තකාල ශ්‍රවණාගාරයේදී පැවැත්වේ.ඊට අමරතව වෙන්නප්පුව සර් ඇල්බට් පීරිස් ගෘහස්ථ ක්‍රීඩාංගණයේදී 14 වැනිදාත්, 15 වැනිදා හංවැල්ල නගර ශාලාවේදීත් පුහුණු කඳවුරු පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=s1309076</link>
    <topic>එස්.එල්.ක්‍රිකට් අද</topic>
    <author/>
    <content>එස්.එල්.ක්‍රිකට් මුහුණු පොත් සමූහය (SL CRICKET FACEBOOK GROUP) සංවිධානය කරන එස්.එල්.ක්‍රිකට් සුපර් සික්සර්ස් තරගාවලිය අද (7) ගම්පහ අස්ගිරිය උද්භීත උද්‍යාන ක්‍රිකට් ක්‍රීඩාංගණයේදී පැවැත්වේ.ඇඩ්මින් මඩුල්ල හා එහි සාමාජිකයන්ගේ සහභාගීත්වයෙන් පැවැත්වෙන තරගාවලියේ මුහුණු පොත් සමූහයක් විසින් සංවිධාන කළ ප්‍රථම ක්‍රිකට් තරගාවලිය 2011දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=f1309071</link>
    <topic>ගෙදරට වඩා මම තිසා වැවට ආදරෙයි</topic>
    <author>සංවාද සටහන කට්ටඹුවාගම විජයපාල කුමාරසිංහ</author>
    <content>වාරිමාර්ග හා ජල කළමනාකරණ නියෝජ්‍ය අමාත්‍ය ඩබ්ලිව්.බී.ඒකනායක මහතා නූතන දේශපාලන ප්‍රවණතා සහ රජයේ සංවර්ධන ක්‍රියාවලිය පිළිබඳව දිනමිණ සමඟ සංවාදයකට එක්වෙමින් දැක්වූ අදහස් මෙසේ ය.* විපක්ෂයේ සිට පාලක පක්ෂයට එක්වූ ඔබ එබඳු මන්ත්‍රීවරුන් රැසකටම පූර්වාදර්ශයක් වුනා. මොකද් ද මේ ප්‍රවණතාවය?ජනතාව ඡන්දය දෙන්නේ ඔවුන් වෙනුවෙන් කිසියම් මෙහෙවරක් කිරීමට. එම සේවය කිරීමට ඇප කැපවූ අපිට විපක්ෂ නායක තුමන්ගේ රූකඩ වෙලා වසර ගණනක් නිකමුන් වෙලා ඉන්ඩ බෑ. රාජ්‍ය බලයක් ලබා ගැනීම ගැන මොනම ක්‍රියාකාරිත්වයක්වත් නැති පක්ෂයක සිට පුටු රත්කිරීමෙන් ජනතාවට සිදුවන යහපත නැති බව වැටහුණා.ත්‍රස්තවාදයෙන් දේශය මුදාගෙන යන සංවර්ධන ගමනට ජනතාව ආශිර්වාද කරද්දී ජනතා නියෝජිතයින් වන අපිට නිහඬව සිටිය හැකිද? අන්න ඒ හෘද සාක්ෂියට එකඟවයි මං මේ තීරණය ගත්තේ. අද වනවිට මගේ තීරණය අනුමත කරමින් එ.ජා.පයේ බොහෝ මන්ත්‍රීවරුන් රජය සමඟ අත්වැල් බැඳ ගන්නවා. ඒක තමා සිදුවිය යුත්තේ.* විපක්ෂය කියන විදිහට මුදල් හා තනතුරු - වරප්‍රසාද නිසා ඔබේත් ගමන් මග වෙනස් වුනාද?නෑ. කොහෙත්ම නෑ. කෝටි ප්‍රකෝටි ගණන් සල්ලි හරි වෙනත් ලාබ ප්‍රයෝජනවලට වඩා මට මගේ ජනතාව වටිනවා. මම කිසිවිටක වැව් බැඳී රටේ අභිමානය මුදල් වලට පාවා දීලත් නෑ. පාවා දෙන්නෙත් නෑ. එ.ජා.පයේ මම ඉන්න කාලේ ඉඳන් කොමිස් ගන්නවා පගා ගන්නවා කියන මඩ ප්‍රචාර තිබුණා. එදත් ඔවුන්ට ඉතිරිවෙලා තිබුණේ මඩ, අද තියෙන්නේ පල්වෙච්චි මඩ.* ආණ්ඩු පක්ෂයට පැමිණීමෙන් පසුව ජනතාවට සේවය කිරීමේ අභිප්‍රාය සාර්ථක වුණාද?ඔව්. එ.ජා.පයේ පුටු රත්කරපු කාලේ අපිට තිබුණේ මොනවද? හැම වැඩකටම විරෝධය දැක්වීම පමණයි. 2000 එජාප බලයට පත් වුණහම සිද්ධ වුණෙත් අපි කොන් කරලා එතුමගෙ එහෙයියන්ට මුල් තැන දීම. සිංහල රාජ්‍යත්වයේ තිඹිරිගෙය වෙච්චි අනුරාධපුරයට ලැබුණේ මොනවද? අද එහෙමද? අද අනුරාධපුරය විතරක් නෙවෙයි මුළු දිස්ත්‍රික්කය පුරාම යෝධ සංවර්ධන වැඩ පිළිවෙළක් ක්‍රියාත්මක වෙනවා.බටහිර අනුරාධපුර මැතිවරණ කොට්ඨාසයේ විතරක් විදුලි එළිය ලබාදුන් ගම්මාන 97%කටත් වැඩියි. ගමක් පාසා කාපට් පාරවල්. ඓතිහාසික සිද්ධස්ථාන රැසක්ම පිළිසකර වෙලා. වැව් සියල්ලම වාගේ ප්‍රතිසංස්කරණය කළා. යල මහ දෙකම වැඩ කරන්ඩ වැව්වල ජලය පිරුණේ අපේ වාරිමාර්ග යෝජනා ක්‍රම හින්දැයි. කැළෑ වැදුන බටහිර අනුරාධපුර ගම්මාන සියල්ලම වාගේ අද නව මාර්ග පද්ධතිය ඔස්සේ නගරයට යාවෙලා. ග්‍රාමීය ජල ව්‍යාපෘති රාශියක් ක්‍රියාත්මක වෙනවා. ඒ හේතුවෙන් වකුගඩු රෝගීන්ගේ ගැටලුව රජරටින් තුරන් කරන්ඩ හැකි වේවි.* උතුරුමැද පළාතට යාව පිහිටි උතුරු පළාතේ පළාත් සභා මැතිවරණය තීරණාත්මකයි නේද?කිසිම ගැටලුවක් නෑ. ඒක අපේ සුවිශේෂ ජයග්‍රහණයක් වෙනවා. දෙමළ සන්ධානය මොන උප්පරවැට්ටි දැම්මත් නඩුකාරයෙක් වෙච්චි මහ ඇමතිට ස්වාමිනි උතුමාණෙනි කියන්ඩ දෙමළ ජනතාව සූදානම් නැහැ. මුළු රටේම සංවර්ධනයට නොදෙවෙනි සංවර්ධනයක් උතුරට ලබාදීලා තියන බව කවුරුත් දන්නවා. යුද අනාථ පවුල් සියල්ලම වාගේ අද ස්ථීර නිවාසවල පදිංචි කරවලා. වගාබිම් දවසින් දවස සරුසාර වෙලා. වාරිමාර්ග, මහා මාර්ග, විදුලි බල , තැපැල් සේවා ගොවිජන සේවා මේ සියල්ලම උතුරු පළාතට ලැබිලා.තිස් අවුරුදු යුද ශාපයෙන් විනාශ වූ උතුරු පළාත අද වනවිට ජාතික සංවර්ධනයේ කේන්ද්‍රස්ථානය වෙලා. අපේ බැසිල් ඇමතිතුමා වාගේ අමාත්‍යවරු නිරන්තරව උතුරු වසන්තයට ඇප කැප වෙලා ඉන්නවා. නාමල් රාජපක්ෂ මන්ත්‍රිතුමා ඇතුළු යෞවන ක්‍රියාකාරීන් උතුරේ යෞවනය පෙළගස්වමින් සිටිනවා. වල් වැදිලා තිබුණ සංවර්ධනය අද උතුරේ නව ගමන් මගක් නිර්මාණය කරලයි තියෙන්නේ. ඒ අතින් බලන කොට අවලා ද මුසාබස් වාගෙම ජාත්‍යන්තරව රටට ද්‍රෝහිකම් කරන දෙමළ සන්ධානයට උතුරේ බලය අල්ලන්ඩ බෑ. ඊටත් අන්තයි එජාපය.* වයඹ පළාත් දේශපාලනයට ආන්දෝලනාත්මක චරිතය ප්‍රවේශ වෙලා නේද?කිසි ආන්දෝලනයක් නෑ. යූ.ඇන්.පී. ඡන්ද ලක්ෂ ගණනක් ශ්‍රී.ල.නි.ප.යට අරන් ආපු දයාසිරි ජයසේකර මන්ත්‍රීතුමා අපට ආශිර්වාදයක් මිසක් ආන්දෝලනයක් වෙන්නේ කොහොමද? වයඹ මන්ත්‍රීතුමන්ලා සැමදාමත් ඔහු සමඟ සුහදයි. අනික ජනාධිපතිතුමන්ගේ අභිමතයට එරෙහිවන ප්‍රාදේශීය නායකයින් අපේ පක්ෂයේ නෑ. ඒ හින්දම තමා වයඹිනුත් සුවිශාල විජයග්‍රහණයක් අපට ලැබෙන්නේ.* වයඹ මැතිවරණයට ඔබේ විශේෂ දායකත්වයක් ලැබෙනවාද?නැතුව. මම පුත්තලම් දිස්-ත්‍රික්කයෙන් ශ්‍රීලනිපය ජයග්‍රහණය කරවීමට එම ප්‍රදේශයේ කරුවලගස්වැව දිසාවේ සංවිධාන කටයුතුවලට විශේෂ දායකත්වයක් ලබා දෙනවා.* නියෝජ්‍ය ඇමතිතුමනි, ප්‍රාදේශීය සභා සභාපතිවරුන් වාගෙම මන්ත්‍රීවරුනුත් කරන යම් යම් අකටයුතු ක්‍රියාවන් නිසා රජයේ ප්‍රතිරූපයට හානි සිදුවෙනවා නේද?ඕක ශ්‍රීලනිපයේ විතරක් නෙවෙයි. බලය තිබුණ කාලේ එජාප ප්‍රාදේශීය නායකයිනුත් සමහර තැන්වල කුළුහරක් වාගේ හැසුරුණා. එයාලට දැන් එව්වා මතක නැතුව අපට ඇඟිල්ල දික් කරනවා. අපේ පක්ෂයෙත් අතලොස්සක් ප්‍රාදේශීය සභා නායකයන් බලය කියන අංතට්ටුව ඉහට දමාගෙන නාඩගම් නටනවා. ඒත් අපේ පක්ෂයේ විනය නීති කියන වරපොටවලින් බැඳලා ඔවුන් මෙල්ල කරන්ඩ ජනාධිපතිතුමන්, පක්ෂයේ මහලේකම්තුමත් පසුබට වෙන් නෑ. ආන්දෝලනයක් කරාපු පුත්තලම් ප්‍රදේශයේ මන්ත්‍රීතුමාට පළාත් ඡන්දෙට අවස්ථාවක් දුන්නෑ. ඒක තමා අපේ පක්ෂයේ දැඩි විනය. පක්ෂයේ මහතැන්වල හිටපු වලිකාරයොත් මෙල්ල කරපු ජනාධිපතිතුමන්ට ප්‍රාදේශීය නායකයින් මෙල්ල කරන එක සුළු දෙයක්.* ඔබතුමන්ගේ පදිංචි නිවස වැහි හාර මාසය පුරාම අඩි ගානක් තිසාවැවේ වැව් දියෙන් යටයනවා. වාරිමාර්ග හා ජල කළමනාකරණ නියෝජ්‍ය ඇමතිවරයාගේ නිවස බේරාගැනීමේ ජල කළමනාකරණ පිළිවෙතක් නැතිද?තිසාවැවේ වැඩි ජලය ඉවත් කිරීමට විධිමත් වැඩ පිළිවෙළක් දැනටමත් ක්‍රියාත්මක වෙනවා. අනික තිසාවැවේ ජලයට මගෙ ගෙදර විතරක් නෙවෙයි තවත් ගෙවල් රාශියක් යටයනවා. ඉතින් නි.ඇමති වූ පලියට මගෙ ගෙදරට විතරක් විශේෂයක් කරන්නේ ඇයි? මම මගේ ගෙදරට වඩා තිසාවැවට ආදරෙයි. ගොවියෙක් වශයෙන් ජලයට ආදරෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=f1309072</link>
    <topic>මාතලේ දැන්නිල් බලකොටුවක්</topic>
    <author>සාකච්ඡා කෙළේ අසේළ කරුළුවංශ සම්බන්ධීකරණය ගැමුණු ධර්ම ශ්‍රී හේරත්</author>
    <content>හේ, රටේ ඒකීයභාවය සුරැකීම උදෙසා රණවිරුවකු ලෙස කොටි ත්‍රස්තවාදයට එරෙහිව සටන් වැදුණේ ය. පසුව දේශපාලන කරළියට පැමිණ එහිදී ද ජනතා සේවය තුළින් ජනප්‍රසාදයට පත්ව මෙවර මධ්‍යම පළාත් සභාවට එක්සත් ජනතා නිදහස් සන්ධානය යටතේ මාතලේ දිස්ත්‍රික්කයෙන් තරග වදින පරාක්‍රම දිසානායක මහතා සමඟ කළ සාකච්ඡාවකි මේ.* රණවිරුවකු වූ ඔබ දේශපාලනයට පිවිසියේ ඇයි?ශ්‍රී ලංකා යුද හමුදාවේ කොමාන්ඩෝ රෙජිමේන්තුවට බැඳී වසර 12 ක් මා රණවිරුවකු ලෙස රටේ ඒකීයභාවය ආරක්ෂා කිරීම උදෙසා දායකත්වය ලබා දුන්නා. අපි ඉපදුණේ මේ රටින් යමක් ගන්න නොවෙයි අපෙන් රටට යමක් දෙන්නයි. ඒ හැඟීම ඇතිව තමයි මා එදත් අදත් හෙටත් වැඩකරන්නේ. සටනින් කුරිරු ත්‍රස්තවාදය පරාජය කරන්න නොහැකි බව ලෝකයම කියද්දී ජනපති මහින්ද රාජපක්‍ෂ මහතා ඉදිරියට තැබූ පය ආපසු නොගෙන එක හිතින් මේ සටනට නායකත්වය දුන්නා.මානුෂීය මෙහෙයුම් නතර කරන ලෙස ලෝක නායකයන්ගෙන් විවිධ බලපෑම් එල්ලවෙද්දී එතුමා ඉන්ද්‍රඛීලයක් සේ නොසැලී රට වැසියන් වෙනුවෙන් අභීත තීන්දු ගත්තා. එතුමා වැනි නායකයකු යටතේ ත්‍රස්තවාදය පරාජය කිරීමේ සටනට එක්ව රණවිරුවෙකු ලෙස රට වෙනුවෙන් දායකත්ව ලබාදීමට හැකිවීම පිළිබඳව මා අද අවංකවම ආඩම්බර වෙනවා.උතුරු නැඟෙනහිර බිහිසුණු යුද අත්දැකීම් රැසක් මට තිබෙනවා. හමුදා සේවය තුළින් විනය, දරාගැනීම හා නායකත්වය වැනි ගුණාංග මා ජීවිතයට එකතු කර ගත්තා.යුද හමුදා සේවයෙන් නීත්‍යානුකූලව ඉවත්වූ පසු ජනපති නායකත්වය යටතේ රට වෙනුවෙන් තවදුරටත් සේවය කළ යුතුය යන හැඟීම හදවතේ උද්දීපනය වුණා. ප්‍රවාහන නියෝජ්‍ය අමාත්‍ය රෝහණ දිසානායක මහතා මගේ සහෝදරයායි. ඔහුගේ මඟ පෙන්වීමෙන් ජනපතිතුමාගේ ආශිර්වාදය මත මා දේශපාලන ක්‍ෂේත්‍රයට පැමිණියා.නියෝජ්‍ය අමාත්‍ය රෝහණ දිසානායක මහතා මාතලේ පුරවරයේ දියත් කළ සංවර්ධන වැඩසටහන් මෙහෙයවීමෙන් ජනතාව වෙනුවෙන් සුවිශේෂී වැඩකොටසක් සිදුකරද්දී දේශපාලනයට එන්න කියලා ජනතා ඉල්ලීම් ගලා ආවා.රෝහණ දිසානායක පදනම ආරම්භ කරමින් එහි අධ්‍යාපන, තරුණ කටයුතු අධ්‍යක්ෂවරයා ලෙස සුවිශේෂී සේවයක් මා ඉටු කළා. ජනතා ආශිර්වාදයෙන්, මා රණවිරුවෙකුව ගොඩනඟාගත් කීර්ති නාමයත් සමඟ 2009 මධ්‍යම පළාත් සභාවට ඉදිරිපත් වුණා. නවකයකු ලෙස එදා මනාප ඡන්ද 27903ක් ලබාගනිමින් මධ්‍යම පළාත් සභා මන්ත්‍රීවරයකු ලෙස පත්වුණා. මාතලේ සෞභාග්‍යයේ පුරවරය බවට පත්කිරීම වෙනුවෙන් පූර්ණ කාලීනව කැපවී වැඩ කිරීම මගේ අරමුණයි.* ගොවිතැනින් ජීවත්වන විශාල පිරිසක් මාතලේ දිස්ත්‍රික්කයේ සිටිනවා. ඔවුන්ගේ ජීවන තත්ත්වය ඉහළට ගෙන ඒම සඳහා ඔබ ඉදිරියේදී දියත් කිරීමට සැලැසුම් කැර තිබෙන වැඩසටහන් මොනවාද?කෘෂිකර්මාන්තය මාතලේ ජනතාවගේ ඇඟට කාවැදුණු දෙයක්. මෙහි බහුතර ජනතාව රජයෙන් අපේක්ෂා කරන්නේ ගොවිතැන් කටයුතු දියුණු කැරගැනීම සඳහා අවශ්‍ය සහයෝගය. මේ නිසා එළවළු, පලතුරු හා සුළු අපනයන භෝග නිෂ්පාදන අංශය කෙරෙහි පසුගිය කාලය තුළ වැඩි අවධානයක් යොමුකර අප කටයුතු කළා. එමඟින් මාතලේ දිස්ත්‍රික් කෘෂි ක්ෂේත්‍රයේ පුනර්ජීවනයක් ඇතිවුණා. දඹුල්ල ආර්ථික මධ්‍යස්ථානය වෙත දෛනිකව ලැබෙන කෘෂි භෝග බහුල වශයෙන් මාතලේ කලාපයෙන් ලබාදීමට හැකිවීම අපලත් ජයග්‍රහණයක්. ඒ ඔස්සේ මාතලේ දිස්ත්‍රික්කය තුළ වෙසෙන ගොවීන් මුහුණ දුන් ආර්ථික අගහිඟතා මඟහරවා සරු හෙටක් පිළිබඳ සුබවාදී අරමුණු ඔවුන් තුළ ගොඩනැඟුණා.ලොකු ළූණු වගාව තුළින් තුළ 2011 වර්ෂයේ සිට ගොවීන් ලද ආදායම ලක්‍ෂ 128ක්. දිවි නැඟුම සක්‍රීය ජනතා සංවර්ධන ව්‍යාපාරය තුළ ගෘහ ඒකක දශ ලක්‍ෂයක් ස්ථාපිත කිරීමේ ජාතික වැඩසටහන මාතලේ දිස්ත්‍රික්කයේ සාර්ථකව ක්‍රියාත්මකයි. කෘෂිකාර්මික වගාවන් සඳහා අවශ්‍යය යෙදවුම් මෙන්ම සත්ව පාලන යෙදවුම්ද අප ලබාදුන්නා. ගෘහස්ථ කර්මාන්ත පුහුණු වැඩසටහන් ආදිය සමගාමී වැඩපිළිවෙළ ලෙස ක්‍රියාත්මක කැර දිවි නැඟුම ජනතාව අතරට ගෙන ගියා. මධ්‍යම පළාත් සභාවේ කෘෂිකර්ම අමාත්‍යංශ අධීක්‍ෂණ මන්ත්‍රීධූරය මෙය සාර්ථකව ක්‍රියාත්මක කිරීමට විශාල පිටුබලයක් වුණා.වර්ෂ 2016 වන විට මාතලේ වී නිෂ්පාදනය මෙට්‍රික් ටොන් 148000කින් වැඩිකිරීම අපේ අරමුණයි. සුළු අපනයන භෝග නිෂ්පාදනය මෙට්‍රික් ටොන් 6681 ක් හා ලොකු ලූනු නිෂ්පාදනය මෙට්‍රික් ටොන් 80000කින් වැඩිකිරීමට අවශ්‍යය සැලසුම් හඳුනාගෙන මේ වන විට ක්‍රියාත්මකයි.බී ලූණු වගාව ප්‍රචලිත නොවූ සම්ප්‍රදායික ප්‍රදේශයක් වූ ලග්ගල, විල්ගමුව, වැනි ප්‍රදේශ කරාද මෙම වගාව හඳුන්වාදීම අපේ අරමුණයි. වසර තුනක් ඇතුළත වැව් අමුණු 958 ක් ඉදිකිරීමට යෝජිත අතර 2012 ට වඩා 73% ක ගුණාත්මක ප්‍රගතියක් කෘෂි ක්ෂේත්‍රයේ ඇතිකිරීම සඳහා පසුබිම සකස්කරනවා.* එක්සත් ජාතික පක්ෂය මධ්‍යම පළාත් සභාව ජයගෙන ආණ්ඩුව ‍ෙපරළීමේ සටනට මෙවර අඩිතාලම දමන බව පවසනවා.මේක ප්‍රජාතන්ත්‍රවාදී රටක්. ඕනෑම කෙනෙකුට දවල් හීන දකින්න පුළුවන්. ඒ හීන ගැන විග්‍රහයක් කරන්නත් පුළුවන්. එජාපය මැතිවරණ කීයකදී ඔය හීන දැක්කද? අද විපක්ෂය මර නින්දෙ පසුවන නිසා ඔය වගේ හීන පේන එක සමාන්‍යයයි. දවසින් දවස එජාපය වළපල්ලට යනවා. මැරෙන අලියට පණ දෙන්න බැරි බව දන්නා එජාපයේ දුරදක්නා නුවණක් ඇති පිරිස් දවසින් දවස අපේ පැත්තට එනවා. මේ වනවිට එජාපයේ 62 ක් ජනපති දෑත් ශක්තිමත් කිරීමට පැමිණ තිබෙනවා.මෙවර රනිල් 28 වන මැතිවරණ පරාජය අපේක්ෂාවෙන් පසුවනවා. එල්. ටී. ටී. ඊ. ඉදිරියේ දණින් වැටී රට දෙකඩ කිරීමට පාර කැපූ එජාපයට මේ රටේ ජනතාව නැවත බලයක් දෙන්නේ නැහැ. එජාපය අද හරි අපේක්ෂකයෙක් සොයාගන්න බැරිතත්ත්වයට ඇද වැටිලා. ජනතා ඡන්දයෙන් බලයට එන්න බැරි බව දන්නා එජාප නායකයෝ අද ජාත්‍යන්තර කුමන්ත්‍රණකරුවන් හා එක්ව රජය පෙරළන්න හදනවා. මේ හැමෝටම ජනතාව 21 දාට නියම පිළිතුරු දේවි.* මාතලේ දිස්ත්‍රික්කය කලක් පැවතියේ එජාප බලකොටුවක් ලෙස නේද?ඔව්.ඒත් අද මේක නිල් බලකොටුවක්.ජනපතිතුමන්ගේ නායකත්වය යටතේ දිස්ත්‍රික්කය තුළ අපේ කණ්ඩායම ජනතාවාදී වැඩපිළිවෙළක් ක්‍රියාත්මක කිරිම නිසා අද පාරම්පරික එජාප බලකොටුව බිඳ වැටී කොළ පාට වෙනුවට නිල් පාට බැබළෙනවා. එජාපයේ ප්‍රබල බලකණු දැන් දවසින් දවස අප සමඟ අත්වැල් බැඳ ගන්නවා. මාතලේ විහාර පාර කලක් හැඳින්වුණේ එජාප බලකොටුවක් ලෙසයි. අද එය නිලින් එකොලෝක වෙලා. මාතලේ පොදු සංවර්ධනය දකින එජාප පාක්ෂිකයන් තවදුරටත් පරාජිත පක්ෂයක ඉඳීම තේරුමක් නොමැති බව අවබෝධ කරගෙන ශ්‍රී. ල. නිපයට එක් වෙනවා.මාතලේ විහාර පාර, මහ දෙවට පාර, එපිට මුල්ල, හරස්ගම, අගලවත්ත, එජාප කඳවුරේ නායකයා වූ මාතලේ ප්‍රසංගි සමූහ ව්‍යාපාර අධිපති කේ. ඩබ්. පෙරේරා මහතා (ටාසන් අයියා) සමඟ පාරම්පරික එජාප පාක්ෂිකයින් රැසක් මෙවර ජනපතිතුමන්ගේ ආශිර්වාදය මත නියෝජ්‍ය අමාත්‍ය රෝහණ දිසානායක මහතා ගෙන යන සංවර්ධන වැඩපිළිවෙළ පිළිබඳව පැහැදී අප සමඟ අත්වැල් බැඳ ගත්තා.මෙවර එක්සත් ජනතා නිදහස් සන්ධානය මාතලෙන් මන්ත්‍රීධුර 9 ක් ලබා ගන්නවා. ජනපතිතුමන්ගේ හා ආර්ථික සංවර්ධන අමාත්‍ය බැසිල් රාජපක්‍ෂ මහතාගේ ආශිර්වාදය හා මඟ පෙන්වීම ඔස්සේ මාතලේ ශ්‍රී.ල.නි.ප. ආසන සංවිධායක ප්‍රවාහන නියෝජ්‍ය ඇමැති රෝහණ දිසානායක මහතාගේ කැපවීම හා උනන්දුව මත මේ වනවිට දැවැන්ත සංවර්ධන ප්‍රවේශ කිහිපයක් ක්‍රියාවට නංවා තිබෙනවා.මාතලේ ප්‍රාදේශීය සභා සභාපති කපිල හේන්දෙණිය මහතාගේ හා එම මන්ත්‍රී මණ්ඩලයේ මැදිහත්වීම මත මඩවල උල්පත, කැටවල මාර්ග ආදී කෘෂි ආර්ථිකයට සෘජුවම බලපාන්නාවූ මාර්ග කාපට් කැර දීමට අපට හැකිවුණා. ඒවාහි ප්‍රතිලාභ ලබන ජනතාව කෘතවේදීව ආශිර්වාද කරමින් අපේ ගමන ශක්තිමත් කරනවා. ජනතා අවශ්‍යතා ඉටු නොකිරීමේ දිට්ඨ ධම්ම වේද කර්මයට මුහුණ දෙන්නට එජාපයට සිදුවෙලා. මාතලේ එජාප ගස්වල දැන් කොළ හැලිලා. සන්ධාන ගස් මලින් පිරිලා.* එක්සත් ජනතා නිදහස් සන්ධානයට මෙම ජයග්‍රහණය ඉතා වැදගත් නේද?ඔව්. මධ්‍යම පළාත් සභාවේ බලය ලබාගැනීම පිළිබඳව අපට කිසිදු ගැටලුවක් නැහැ. මේ මැතිවරණය විජයග්‍රහණයක් කිරීම අපට ඇත්තටම වඩා වැදගත් වන්නේ ජාත්‍යන්තරයට පණිවුඩයක් දීමටයි. රට ත්‍රස්තවාදයෙන් බේරාගෙන මේ රටේ සිංහල දෙමළ මුස්ලිම් සියලු ජනතාවට සාමයෙන් සමඟියෙන් ජීවත්වීමට පසුබිම උදාකරදුන් නායකයාට එරෙහිව කුමන කුමන්ත්‍රණ දියත් කළත් මේ රටේ ජනතාව එකහඬින් එතුමාට ශක්තියක් වෙමින් එතුමා සමඟ එකට කෙළින් හිටගන්නවා කියන පණිවුඩය අප ජ්‍යාත්‍යන්තරයට දිය යුතුයි. මේ මාසේ 21 වෙනිදාට බුලත් කොළේ ඉදිරියේ ගහන හැම කතිරයකින්ම ශක්තිමත් වන්නේ මේ රට කියන එක අප අමතක නොකළ යුතුයි. අද ද්‍රවිඩ සන්ධාන මල්ලෙන් කොටියා එළියට පැනලා. රණවිරුවෝ දහස් ගණන් ජීවිත පරිත්‍යාග කරලා එක්සත් කරපු රට අද දෙකඩ කරන්න ඔවුන් උත්සාහ කරනවා. මේ බෙදුම්වාදී හැඟීම් ඇතිව කටයුතු කරන පිරිස් දේශපාලනයෙන් අතුගා දැමීමට ජනතාවට බාරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>07</day>
    </date>
    <link>http://www.dinamina.lk/2013/09/07/_art.asp?fn=f1309073</link>
    <topic>දැනුමෙන් රන් අස්වනු නෙළන්නට පාර පෙන්වන පුහුණුකරුවා</topic>
    <author>සටහන චමීර ඇල්ලදෙණිය</author>
    <content>ශ්‍රී ලංකා වෘත්තීය පුහුණු අධිකාරියට වසර 18ක් පිරීම නිමිත්තෙනි.ලොව සංවර්ධිත සියලු රටවල පදනම කාර්මික හා තාක්ෂණික දියුණුව බව අවිවාදිතය. ශ්‍රී ලංකාවටද ඉන් එහා විසදුමක් නැත. මෙරට කාර්මික අධ්‍යාපනයේ ගමන් මග පිළිබදව විමසා බැලීමේදී හෙළිවන සත්‍යය එයයි.අධ්‍යාපනය පිළිබද අප රටේ අතීත මතය සුබවාදී නොවේ. වැඩ බැරි, පාසල් හැර ගිය ගුරුවරුන්ට අකීකරු දුප්පත්ල ග්‍රාමීය තරුණයා වෙනුවෙන් කාර්මික අධ්‍යාපනය වෙන් කර තිබූ බවක් මෑතක් වන තුරුම පෙනෙන්නට තිබුණි. එය රටේ සුපිරි පැලැන්තියේ වුවමනාවද වු අතර ඒ නිසාම දේශපාලනය හරහාද එය සමාජ ගත කර තිබුණි. මෙය බිඳීමට හෝ කාර්මික අධ්‍යාපනය වෙනත් මගක ගමන් කරවීමට පාලකයන්ට මෙන්ම අධ්‍යාපන බලධාරීන්ටද මහින්ද රාජපක්ෂ රජය එළඹෙන තෙක් ප්‍රබල අවශ්‍යතාවයක් නොවූ බවද, දේශපාලනඥයෝ පිළිගත යුතුය.1893 මරදාන කාර්මික පාසලෙන් ඇරඹි මෙරට කාර්මික අධ්‍යාපනය වසර සියයක් ගත වෙද්දීත් තවත් ස්ථාන 37 ක ස්ථාපිත වූවා මිස එය කිසිසේත් රටේ අනාගතයේ කාර්මික අධ්‍යාපනය සඳහා වූ හිඩැස හෝ අවශ්‍යතාවය පිරවීමට සමත් වූයේ නැත. 1994 වන තෙක් මෙරට පාලකයෝ ලොව සංවර්ධිත රටවල අධ්‍යාපනයේ ප්‍රතිශතයන් පිළිබඳව හෝ අවබෝධයක් ලබාගෙන නොතිබුණි. 1971 තරුණ නැගිටීම පිළිබද සොයා බැලු තරුණ අසහන කොමිෂන් සභා වාර්ථාවේ නිර්දේශ ක්‍රියාත්මක කරමින් සමගි පෙරමුණු රජය ආරම්භ කළ ජාතික ආධුනිකත්ව මණ්ඩලයද ඒ අවශ්‍යතාව සැපයීමට අපොහොසත් විය.කන්නන්ගර අධ්‍යාපන සංකල්පය තුළ බිහිවූ මධ්‍ය විද්‍යාලයන්හි ලීවැඩ, ලෝහවැඩ පේෂකර්මාන්තය ආදී කාර්මික අධ්‍යාපනයේ ‘අ’යන්න කියන්නට ඉඩ සලසා තිබූ බවද සත්‍යයකි. ඊට පසු කලෙක අ.පො.ස උ.පෙළ ට අවශ්‍යනම් කාර්මික අධ්‍යාපන විෂයන් තෝරා ගැනීමේ අවකාශද තිබුණි. මෙසේ විෂයන් තෝරා ගන්නා සිසුවා විශ්ව විද්‍යාල අධ්‍යාපනයේදී අතරමං වන තත්ත්වයක් තුළ මෙයද පැලැස්තර විසඳුම් ගනයටම අයත් විය.මේ සියල්ල අවබෝධයට හා විශ්ලේෂණයට ලක් කරමින් ශ්‍රී ලාංකීය කාර්මික අධ්‍යාපනය තුළ සිදුකළ සුවිශේෂි ආයෝජනය ලෙස ශ්‍රී ලංකා වෘත්තීය පුහුණූ අධිකාරියේ ආරම්භය හදුන්වා දිය හැකිය.ලොව සංවර්ධිත රටවල් ඒ තැන ළඟා කරගත් ආකාරය පිළිබඳව කරන ලද විමර්ශනයකින් පසුව පිහිටුවන ලද ශ්‍රී ලංකා වෘත්තීය පුහුණු අධිකාරිය සැබෑ ලෙසම රටේ තාරුණ්‍යය වෙනුවෙන් සිදු කරන ලද දැවැන්තම ආයෝජනය ලෙස හැදින්වීමද යුක්ති යුක්තය.ශ්‍රී ලංකා වෘත්තීය පුහුණු අධිකාරිය ආරම්භ වන්නේ 1995 අගෝස්තු 16 වන දිනය. 1994 පොදුජන එක්සත් පෙරමුණු රජයේ කම්කරු හා වෘත්තීය පුහුණු අමාත්‍යවරයා ලෙස වත්මන් ජනාධිපති මහින්ද රාජපක්ෂ මහතා එම රජයේ පළමු පාර්ලිමේන්තු පනත ලෙස ශ්‍රී ලංකා වෘත්තීය පුහුණු අධිකාරිය පනත සම්මත කරගත්තේය.නගරයට පමණක් කේන්ද්‍ර ගතව තිබූ කාර්මික අධ්‍යාපනය ගමට ගෙන යාමේ අධිකාරියේ ඉලක්කය වසර කිහිපයක් ගතවෙද්දීම සම්පූර්ණ කර ගැනීමට හැකි වීමම දැවැන්ත ජයග්‍රහණයකි. විභාග කේන්ද්‍රීය අධයාපනයෙන් සාධාර ණයක් ඉටු නොවන කුසලතා පූර්ණ ලාංකීය තරුණ තරුණියන් 350,000කට පමණ වෘත්තීය ධනෝපායන මංපෙත් විවර කරමින් එදා මදා තුර ශ්‍රී ලංකා වෘත්තිය පුහුණු අධිකාරිය වෘත්තීය පුහුණු ක්ෂේත්‍රයේ පුරෝගාමී මෙහෙවරයක් ඉටු කර ඇත.2013 වසරට වසර 18ක් සැපිරෙන වෘත්තීය පුහුණු අධිකාරිය ජනාධිපති මහින්ද රාජපක්ෂ මහතා කම්කරු ඇමැතිවරයා ව සිටියදී ආරම්භ කළ අතර, මේ රටේ තරුණ ප්‍රජාවට වෘත්තීය අධ්‍යාපනය තුළින් ගෞරවනීය රැකියාවක් හිමකර දීම මෙහි අරමුණ විය. ජිවිතයට හැකියාවක්, හැකියාවට රැකියාවක් යන සංකල්පය මත වෘත්තීය පුහුණු පාඨමාලා මඟින් තරුණයින් සන්නද්ධ කිරීම මහින්ද රාජපක්ෂ මහතාගේ පියවර ගත්තේය. එය වසර 18ක් තුළ තරුණ තරුණියන්ගේ වෘත්තීය හැකියාවන් ඔප්නැංවීම සඳහා දායකත්වය සැපයීය.හැත්තෑව දශකයේ මුල්භාගයේදී මේ රටට පැමිණි ආර්ථික විශේෂඥයකු වූ ඩඩ්ලි සියරස් මහතා ශ්‍රී ලංකාවේ පවතින්නේ රැකියා හිඟයක් නොව පුහුණු ශ්‍රමිකයින්ගේ හිඟියක් බව පෙන්වා දුන්නේය. ඒ නිසා වෘත්තීය පුහුණු නංවාලීම සඳහා පැවැති රජයන් විශාල උත්සාහයන් රැසක් ගත් අතර එහි ප්‍රතිඵලයක් වශයෙන් 1995 වසරේ දී වෘත්තීය පුහුණු අධිකාරිය ස්ථාපනය කළේය.දිවයින පුරා පැතිරුණු වෘත්තීය පුහුණු මධ්‍යස්ථාන ජාලයක් ඔස්සේ ග්‍රාමීය තරුණ තරුණියන් වෙත වෘත්තීය පුහුණුව රැගෙන යමින් ඔවුන්ට ධනෝපායන මාර්ග විවිර කරමින් ශ්‍රී ලංකා වෘත්තීය පුහුණු අධිකාරිය මේ වන විට ප්‍රසස්ථ කාර්යභාරයක් ඉටු කර ඇත. 2005 වසරේදී වෘත්තීය පුහුණු මධ්‍යස්ථාන 212ක්ව තිබූ වෘත්තීය පුහුණු අධිකාරිය 2013 වන විට මධ්‍යස්ථාන 277 දක්වා වර්ධනය කර තිබේ.එසේම මේ වන විට පුහුණු ක්ෂේත්‍ර 18ක පුහුණු පාඨමාලා 90ක් ක්‍රියාත්මක කෙරේ. වසරකට තරුණ තරුණියන් 30,000ක් වසරකට වෘත්තීය අධ්‍යාපනය ලබා දීමට වෘත්තීය පුහුණු අධිකාරිය සමත්ව තිබේ. වෘත්තීය පුහුණු අධිකාරියේ වත්මන් සභාපතිවරයා ලෙස කර්නල් දර්ශන රත්නායක මහතා විශාල කාර්යභාරයක් සිදු කරයි.අපේ රටේ උපාධිධාරීහු සිය උපාධියත් සමග නිතැතින්ම රැකියා විරහිත උපාධිධාරීන්ගේ සංගමයට එකතු වේ. ඔවුන් අතුරින් බොහොමයක් කලා උපාධිධාරීහුය. කොළඹ බණ්ඩාරණායක ජාත්‍යන්තර සම්මන්ත්‍රණ ශාලාව තුළදී උපාධිය ලබා ගන්නා ඔවුන් එම පරිශ්‍රයෙන් පිටවන්නේ රැකියා විරහිත උපාධිධාරින්ගේ සංගමයේ සාමාජිකත්ව අයදුම් පත්‍රයද සම්පූර්ණ කර දීමෙන් අනතුරුවය. ඔවුන් ඊළඟට පියනගන්නේ පිටකොටුව දුම්රියපොළ ඉදිරිපිට මාර්ගයට හෝ ලිප්ටන් වටරවුමටය.විශ්වවිද්‍යාල වරම් ලබනන්ගෙන් සියයට 51‍ ක් කලා විෂය ධාරාව තෝරා ගන්නා අතර විද්‍යා විෂය ධාරාව තෝරා ගන්නේ සියයට 22‍ කි. රටේ රැකියා බහුල වාණිජ විෂය ධාරාව තෝරාගන්නන්ගේ ප්‍රමාණයද සියයට 27‍ කි. රැකියා විරහිත උපාධිධාරීන්ගේ බිහිවීම උපාධීධාරීයාගේ විෂය තෝරාගැනීමේ වරදක් බව සමාජගත කිරීමට නිදහසින් වසර 65 ක් තිස්සේම පාලකයින් උත්සාහ දැරූහ. එය පුස්සක් බවට පත්වන්නේ 2013 දී ‘තාක්ෂණය’ නමින් නව විෂය ධාරාවක් අ.පො.ස උ.පෙළ ට හඳුන්වාදීම නිසාවෙනි. මෙම වැඩපිළිවෙළ අධ්‍යාපනයේ නිවැරදි තීන්දුවක් ලෙස ඉතිහාසයට එක්වන බව කීමට ඉක්මන් නොවිය යුතු වුවත් එය එසේ නොවනු ඇතැයි විශ්වාස කළ නොහැකිය. කලා විෂයේ අතිරික්තයට මෙන්ම පාසල් හැර යන අයගේ ගැටලුවට ප්‍රබල විසඳුම් ලබා දීමේ වගකීමට අද උරදී සිටින්නේ වෘත්තීය පුහුණු අධිකාරිය ප්‍රමුඛ කාර්මික පුහුණු ආයතන බවද පැහැදිලිය. අනාගතයට සරිලන කාර්මික අධ්‍යාපන ගමන් මග තුළ ශ්‍රී ලංකා වෘත්තීය පුහුණු අධිකාරියේ කාර්යභාරයද සුළුපටු නොවේ. එසේ වන්නේ පුහුණු මධ්‍යස්ථාන 250 කට අධික ප්‍රමාණයකින් සමන්විත ශ්‍රීලංකාවේ දැවැන්තතම පුහුණුකරුවා ශ්‍රීලංකා වෘත්තීය පුහුණු අධිකාරිය වන බැවිනි.පුහුණු වන්නන්ගේ සංඛ්‍යාවල පුහුණු කරුවන්ගේ ප්‍රමාණය පුහුණු මස්ථාන ප්‍රමාණය රාජ්‍ය දේපළ හෝ රාජ්‍ය අයවැයේදී වෙන්වන මුදල ආදී සෑම කාරණාවකදීම අධිකාරිය සිටින්නේ සිය දෙවන තරගකරුවාට ගව්ගානක් ඉදිරියෙනි.අධිකාරිය මේ සමරන්නනේ සිය 18 වන උපන් දිනයයි. ආරම්භක සේවකයන් මෙන්ම වසර 15 කට වඩා එහි සේවය කළ අයද බොහෝමයක් අධ්‍යක්ෂ තනතුරේ සිට පහලම කම්කරුවා දක්වා අදටත් සේවයේ යෙදී සිටිති.එක් පක්ෂයක රජයක් විසින් ආරම්භ කළ දෙයක් වෙනත් පක්ෂයක රජයක් බලයට පැමිණි කල ‘'රටට වැදගත් නැත” ලේබලය අලවා වසා දැමීමට සැලසුම් කිරීම සුලභව දක්නට ලැබේ.මේ තත්ත්වය තුළ ඇතැම් විට අනාගතයේ පෙර කී උපකල්පනය ශ්‍රී ලංකා වෘත්තීය පුහුණු අධිකාරියල මත්තල ගුවන් තොටුපල හම්බන්තොට වරාය ආදියටද අත්විය නොහැකියැයි කීමට නුපුළුවන. ලෝකයේ ආදායම් උපයාගත හැකි හොඳම සම්පතක් අප සතුව ඇත. එනම් වැඩි දියුණ කළහැකි මානව සම්පතයි. එහෙයින් අපේ රටේ හෙට දවස නිර්මාණය වනුයේ පුහුණු වෘත්තීකයින් ගෙනි. ලෝකය වේගයෙන් සංවර්ධනය වීමත් සමඟ පුහුණු මානව සම්පතට ඇති ඉල්ලුම ද වේගයෙන් සංවර්ධනය වේ. එහෙයින් එහි රන් අස්වනු නෙළා ගැනීමට නම් අපට පළල් වාත්තීය පුහුණු වැඩපිළිවෙළක් තිබිය යුතුයි. ඒ සඳහා වත්මන් ඇමැතිවරයා වන ඩලස් අලහප්පෙරුම මහතාට නිර්මාණශිලී චින්තනයක් ඇත. ඒ නිසාම වෘත්තීය පුහුණු ක්ෂේත්‍රය පරිවර්තනීය වෙනසකට මුලපුරා තිබේ. එහි ප්‍රතිඵලය අදට වඩා හෙටට දැනෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309091</link>
    <topic>කිසිම රාජ්‍ය  ආයතනයක් ඈවර කළේ විකුණුවේනෑ</topic>
    <author>ජයසිරි මුණසිංහ</author>
    <content>එක්සත් ජනතා නිදහස් සන්ධාන ආණ්ඩුව විසින් ගත වූ අවුරුදු නවයක කාලසීමාව ඇතුළත අලුතින් ම ලක්‍ෂ අටහමාරක පිරිසකට රජයේ රැකියා ලබා දී තිබේ.වසර 2004 දී ලක්‍ෂ හයක් තරම් වූ රාජ්‍ය සේවක සංඛ්‍යාව මේ වනවිට දෙගුණයකටත් වඩා ඉහළ දමමින් රජයේ සේවක සංඛ්‍යාව ලක්‍ෂ දාහතර හමාරක් බවට පත් කළේ ජනාධිපති මහින්ද රාජපක්‍ෂ මහතාගේ නායකත්වයෙන් යුතු රජය යැයි විදුලි සංදේශ හා තොරතුරු තාක්‍ෂණ ඇමැති රංජිත් සියඹලාපිටිය මහතා “දිනමිණ” ට ප්‍රකාශ කෙළේ ය. රැකියා ඉල්ලා උද්ඝෝෂණ පිකටිං කරන උපාධිධාරීන් සිටි රටක් ලෙස ශ්‍රී ලංකාව හඳුන්වා දීමට ඉඩ නොතබා මේ වන විට උපාධිධාරී සියලු දෙනාටම රජයේ රැකියා ලබාදෙන ආසියාවේ ප්‍රමුඛ රාජ්‍ය බවට ලංකාව පත් වී ඇතැයි ද ඇමැතිවරයා අනාවරණය කෙළේ ය.වසර 2001 – 2003 එක්සත් ජාතික පක්‍ෂ පාලන සමයේ රාජ්‍ය සේව ලක්‍ෂ අටක සිට ලකුණු හය දක්වා අඩු කළ අයුරු හා, ලංකා ඉතිහාසයේ මුල් වරට රජයේ රැකියා ලබා නොදෙන බවට ඔවුන් චක්‍රලේ්ඛ නිකුත් කළ බව සිහිපත් කළ ඇමැතිවරයා එසේ නොකොට රාජ්‍ය සේවකයාගේ ගෞරවයත්, අභිමානයත් රැක ගනිමින් රාජ්‍ය සේවක වැටුප, ජීවන වියදම් දීමනා සහ විශේෂයෙන් රැකියාවේ ස්ථිරභාවය ඇති කළේ වත්මන් ආණ්ඩුව බව පැහැදිලි කෙළේ ය.මහජන බැංකුව, ලංකා බැංකුව, ජාතික ඉතිරිකිරීමේ බැංකුව වැනි රාජ්‍ය අංශ බැංකු පෞද්ගලීකරණය නොකොට, ඒවා ජාතියේ මතු පරපුරට උරුම කර දුන්නේ අතිගරු ජනාධිපතිතුමාගේ මහින්ද චින්තන උදාර දැක්ම බව ද ඇමැතිවරයා සිහිපත් කෙළේ ය.සියලුම රාජ්‍ය සේවකයින්ගේ වැටුප් වසර 2006 දී ඉහළ දැමූ රජය විශ්‍රාමිකයින් ගේ විශ්‍රාම වැටුප් හා ජීවන වියදම් දීමනා පවා වැඩි කළ බව කී සියඹලාපිටිය මහතා, තිස් වසරක කුරිරු මහා ම්ලේච්ඡ යුද්්ධයක් නිමා කිරීමේ දැවැන්ත අභියෝගයට අවශ්‍ය මුදල් සොයා ගන්නා අතර ඒවා එසේ සිදු කිරීම ලොව මවිත වන කරුණු ලෙස පෙන්වා දුන්නේ ය.රාජ්‍ය සේවකයින්ගේ සෞඛ්‍ය ආරක්‍ෂාව, දැනුම, පුහුණුව හා සේවාවල ගුණාත්මකභාවය උසස් කරලීම උදෙසා, දෙස් විදෙස් ශිෂ්‍යත්ව වැඩිකොට හැකිතරම් වැඩි ජනතා සේවාවක් සැලැසීමට සේවක සිත් සතන් සැනසුවේ වත්මන් ආණ්ඩුව බව ද ඇමැතිවරයා කීය. අද වන විට විරැකියාවෙන් පෙළෙන එකම උපාධිධාරියකුවත් රටේ නොමැති තරමට විශ්වවිද්‍යාලවලින් පිටවන දරුවනට රැකියා ලබාදී ඇතැයි ඇමැතිවරයා සඳහන් කළේ සතුටිනි.වසර 2004 දී උපාධිධාරීන් 45000ක් බඳවා ගත්තා. වසර 2012 / 13 කාලයේ දී තවත් 55000 ක් දෙනා රාජ්‍ය සේවයට උපාධිධාරීහු බඳවා ගැණිනි.මේ අන්දමට රාජ්‍ය සේවයට අලුතින් එක් වූ උපාධිධාරීහු ගණන ම ලක්‍ෂය ඉක්මවති. මධ්‍යම රජයේ සේවයට මෙන්ම පළාත් රාජ්‍ය සේවයට ද අතිවිශාල පිරිසක් එකවර බඳවා ගත් ආණ්ඩුව වත්මන් ආණ්ඩුව බව සබරගමුව පළාත් මහ ඇමැති මහීපාල හේරත් මහතා සඳහන් කෙළේ ය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309092</link>
    <topic>2014ට සිසු දරුවන්ට නොමිලේ පෙළ පොත් මිලියන 38ක් බෙදා හැරේ</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>වසර 2014 සඳහා පාසල් සිසු දරුවන්ට නොමිලේ බෙදා දෙන පෙළ පොත් මිලියන 38 ක් බෙදා හැරීමේ කටයුතු අරඹයි.උතුරු නැඟෙනහිර ඇතුළුව සියලු පාසල් සඳහා මේ පෙළ පොත් යවා අවසන් කර ඇතැයි අධ්‍යාපන ප්‍රකාශනකොමසාරිස් තිස්ස හේවාවිතාරණ මහතා පැවසීය. සිංහල, දෙමළ සහ ඉංග්‍රීසි මාධ්‍ය තුන යටතේ පෙළ පොත් වර්ග 437ක් මෙවර මුද්‍රණය කර ඇති බවත් ඒ සඳහා මිලියන දෙදහස් හාරසියයක් වැය කර ඇති බවත් ඒ මහතා කීය.පෙළ පොත් බෙදා දීමේ ජාතික උත්සවය දෙසැම්බර් 06 වැනි දිනට ප්‍රථම පැවැත්වීමට නියමිත බැවින් දිවයිනේ සියලු පාසල් වලට ඊට පෙර මේ පොත් යැවීමට කටයුතු කරන බවද ඒ මහතා ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309093</link>
    <topic>විදේශ රැකියා ක්ෂේත්‍රයේ ප්‍රවර්ධනයට පොදු රද මඩුලු සමුළුව වැදගත්</topic>
    <author>මහින්ද අලුත්ගෙදර</author>
    <content>විදේශීය රැකියා ක්ෂේත්‍රයේ ප්‍රවර්ධනය වෙනුවෙන් පොදුරාජ්‍ය මණ්ඩලීය සමුළුව ශ්‍රී ලංකාවට වැදගත් වනු ඇතැයි විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් කර්නල් නිශ්ශංක විජේරත්න මහතා පවසයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණ්ඩලීය සමුළුව සඳහා රටවල් රැසක රාජ්‍ය නායකයන්, ඇමැතිවරුන් සහ ව්‍යාපාරිකයන් ඇතුළු විශාල පිරිසක් සහභාගි වීමට නියමිත අතර එය ශ්‍රී ලංකාවට වාසිදායක තත්ත්වයක් බවද ඒ මහතා පෙන්වාදෙයි.පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව ව්‍යාපාරික සමුළුවක් පැවැත්වීමට සියලු කටයුතු සූදානම්කර තිබෙන බවද ඒ වෙනුවෙන් පොදුරාජ්‍ය මණ්ඩලීය සාමාජික රටවල්වල ප්‍රමුඛ පෙළේ ව්‍යාපාරිකයන් සහ ආයෝජකයන් සහභාගී වන බවද පෙන්වාදෙන ලේකම්වරයා ඔවුන්ගේ පැමිණීම අපේ රටේ විදේශ රැකියා ක්ෂේත්‍රයේ ප්‍රවර්ධනය වෙනුවෙන් හිතකර තත්ත්වයක් බවද කියා සිටී.විශේෂයෙන්ම පොදුරාජ්‍ය මණ්ඩලීය සාමාජිකත්වය උසුළන මැලේසියාව හා සිංගප්පුරුව යන රටවලට මේ වනවිටත් ශ්‍රී ලාංකිකයන් රැකියා සඳහා පිටත්කර යවන බව සිහිපත් කරන නිශ්ශංක විජේරත්න මහතා සෙසු රටවලට ශ්‍රී ලාංකික ශ්‍රමිකයන් යැවීම සඳහා පොදුරාජ්‍ය මණ්ඩලීය සමුළුව හොඳ අවස්ථාවක් කරගත යුතු බවද පෙන්වා දෙයි.පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුව වෙනුවෙන් එම මණ්ඩලීය රටවලට අමතරව ලොව සෙසු රටවලටද සහභාගී වන ලෙස රජය ආරාධනාකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309094</link>
    <topic>උතුරු-මධ්‍යම-වයඹ තැපැල් ඡන්ද දීම අද-හෙට</topic>
    <author>නිරුෂි විමලවීර</author>
    <content>උතුර, මධ්‍යම හා වයඹ පළාත් සභා මැතිවරණයේ තැපෑලෙන් ඡන්දය සලකුණු කිරීම අද (9) දා හා හෙට (10) දා පැවැත් වේ.තැපෑලෙන් ඡන්දය සලකුණු කිරීම සඳහා වයඹ, මධ්‍යම හා උතුරු පළාත් තැපැල් ඡන්ද දායකයන් 1,11,383 දෙනකු මෙවර සුදුසුකම් ලබා ඇති බවද ඔවුන් දිවයිනපුරා පිහිටි රාජකාරී ස්ථානවල දී ඡන්දය භාවිතා කිරීමට නියමිත බව ද, නියෝජ්‍යමැතිවරණ කොමසාරිස් එම්. එම්. මොහොමඩ් මහතා ප්‍රකාශ කෙළේ ය. උතුරු පළාත් තැපැල් ඡන්ද අපේක්‍ෂකයන් 14421ක්ද, මධ්‍යම පළාතේ තැපැල් ඡන්ද අපේක්‍ෂකයන් 110383ක්, වයඹ පළාතේ තැපැල් ඡන්ද අපේක්‍ෂකයන් 2656ක්ද තැපෑලෙන් ඡන්දය ප්‍රකාශ කිරීම සඳහා සුදුසුකම් ලබා ඇතැයි හෙතෙම කීය.පක්‍ෂ අපේක්‍ෂකයන් හෝ, ස්වාධීන අපේක්‍ෂකයන් හෝ තැපෑලෙන් ඡන්දය ප්‍රකාශ කෙරෙන ස්ථාන අසලදී මැතිවරණ ප්‍රචාරක කටයුතු වල යෙදීම අද හා හෙට සපුරා තහනම් බවද, නියෝජ්‍ය කොමසාරිස්වරයා අනාවරණය කෙළේ ය.තැපෑලෙන් ඡන්දය සලකුණු කිරීමෙන් පසු අදාළ පත්‍රිකාව කවරයට දමා සීල් කිරීම සහතික කිරීමේ නිලධාරියා ඉදිරියේ දී සිදු කළ යුතු බව ද එදිනම හවස එම පත්‍රිකා තැපෑලට යොමු කෙරෙන බවද ඒ මහතා කීය. තැපෑලෙන් ඡන්දය සලකුණු කෙරෙන මධ්‍යස්ථාන වලට සහතික කිරීමේ නිලධාරීන්ට අමතරව පක්‍ෂ හා ස්වාධීන කණ්ඩායම්වල අවසර ලත් නියෝජිතයන්ටත්, දේශීය මැතිවරණ නිරීක්‍ෂණ කණ්ඩායම් නියෝජිතයන්ටත් ඇතුළු වීමේ අවසර හිමි වන බව නි. කොමසාරිස්වරයා කීවේය.යම් මධ්‍යස්ථානයක ආරක්‍ෂාව සුරක්‍ෂිත නොවන බව සහතික කිරීමේ නිලධාරියාට හැඟී යන්නේ නම් ළඟම පිහිටි පොලිස් ස්ථානයෙන් ආරක්‍ෂාව ඉල්ලා සිටීමේ හැකියාව පවතින බව ද හෙතෙම කීය.අද හා හෙට සියලු තැපැල් ඡන්ද දායකයන් අනිවාර්යයෙන්ම තැපෑලෙන් ඡන්දය සලකුණු කළ යුතු බවත්, එහෙත් යම් නොවැළැක්විය හැකි හේතුවක් මත නොහැකි වුවහොත් මෙම මස 12, 13, හෝ 14 යන තෙදින එක දිනක දිස්ත්‍රික් මැතිවරණ කාර්යාලයට ගොස් තැපැල් ඡන්දය භාවිතා කළ හැකි බව ඒ මහතා පැවසීය.අද හා හෙට තැපැල් ඡන්දය භාවිතා නොකරන ඡන්ද පැකට් විවෘත ;නාකොට අදාළ කාර්යාලය පිහිටා ඇති දිස්ත්‍රික් මැතිවරණ කාර්යාලයට 11 දා සවස තැපැල් කර යවන බවද ඒ අනුව අනන්‍යතාව තහවුරු කොට දිස්ත්‍රික් මැතිවරණ කාර්යාලයෙන් තැපැල් ඡන්දදායකයාට ඡන්දය ප්‍රකාශ කළ හැකි බවද නි. කොමසාරිස්වරයා අනාවරණය කෙළේ ය.එසේම තැපැල් ඡන්ද දායකයන්ට ඡන්දය රහසිගතව ප්‍රකාශ කිරීමට හැකි අයුරින් කාර්යාල සකස් කර දිය යුතු බව කී ඒ මහතා ඡන්ද කුටිවල ඡායාරූප ගැනීම සපුරා තහනම් බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309095</link>
    <topic>ඡන්දය දීමට තාවකාලික හැඳුනුම්පත  ලබාදීම හෙට අවසන්</topic>
    <author>නිරුෂි විමලවීර</author>
    <content>උතුරු මධ්‍යම හා වයඹ පළාත් සභා මැතිවරණයේ ඡන්දය භාවිත කිරීමට පිළිගත් හැඳුනුම්පත් නොමැති ඡන්දදායකයන්ට තාවකාලික හැඳුනුම්පත් ලබා දීම හෙට (10 දායින්) අවසන් බව මැතිවරණ මහ ලේකම් කාර්යාලය පවසයි.හැඳුනුම්පත් නොමැති හෝ පවතින හැඳුනුම්පතේ දුර්වර්ණවීම හෝ අපැහැදිලි වී ඇති ඡන්දදායකයන් කඩිනමින් තාවකාලික හැඳුනුම්පත සඳහා අවධානය යොමු කළ යුතු බවද නියෝජ්‍යමැතිවරණ කොමසාරිස් එම්. එම්. මොහොමඩ් මහතා ප්‍රකාශ කෙළේය. තාවකාලික හැඳුනුම්පත නිකුත් කිරීම පසුගිය 03 දා අවසන් වීමට නියමිතව තිබූ බවත්, කොමසාරිස්වරයා එය 10 දා දක්වා කල් දැමූ බවත් කී ඒ මහතා, එය තවදුරටත් කල් දැමීමක් පිළිබඳ තීරණයක් ගෙන නැති බවත්, අවධාරණය කෙළේය. එහෙයින් තවදුරටත් තාවකාලික හැඳුනුම්පත සඳහා ඉල්ලුම් නොකළ පිළිගත් හැඳුනුම්පතක් නොමැති ඡන්දදායකයන් වහාම ග්‍රාමනිලධාරිවරයා හමු වී තාවකාලික හැඳුනුම්පත ලබාගැනීමට කටයුතු කරනු ඇතැයි විශ්වාස කරන බව හෙතෙම වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309096</link>
    <topic>ප්‍රාදේශීය සභා නායකයෝ දෙකක් මන්ත්‍රී 21ක් සන්ධානයට</topic>
    <author/>
    <content>ඉන්දික පොල්කොටුව සහ අසේල කුරුළුවංශකුරුණෑගල දිස්ත්‍රික්ක ප්‍රාදේශීය සභා දෙකක විපක්ෂ නායකවරුන් ඇතුළු එම දිස්ත්‍රික්කයේ ප්‍රාදේශී සභා 12ක එජාප මන්ත්‍රීවරු විසිඑක් දෙනෙකු ඊයේ (08) මහනුවර ජනාධිපති මන්දිරයේදී ජනාධිපති මහින්ද රාජපක්ෂ මහතා හමුවී එක්සත් ජනතා නිදහස් සන්ධානයට සහයදීමට එක්වූහ. හිටපු එජාප පාර්ලිමේන්තු මන්ත්‍රී දයාසිරි ජයසේකර මහතා එම පක්ෂයෙන් ඉවත්ව මෙවර පළාත් සභා මැතිවරණයේදී වයඹ පළාත් සභාවට තරග කිරීමට එක්වීමත් සමඟ ඒ මහතාට සහයදීමට එක්වූ මෙම එජාප මන්ත්‍රී කණ්ඩායම ඊයේ ජනාධිපතිතුමන් හමුවිය.පඬුවස්නුවර ප්‍රාදේශීය සභාවේ විපක්ෂ නායක සමන්සිරි පීරිස්, එහි මන්ත්‍රීවරුන් වන ජානක තිලකසිරි, නිමල් දයානන්ද, මනෝ කුමාර, දර්ශන සම්පත්, වී. ඒ. හේමන්ත, සුනිල් දිසානායක, කුලියාපිටිය ප්‍රාදේශීය සභා මන්ත්‍රීවරුන් වන චන්දන පුෂ්පකුමාර නිව්ටන් උපශාන්ත, නාරම්මල ප්‍රාදේශීය සභා විපක්ෂ නායක රෝහණ ශ්‍රී දිනපූර්ණ, එහි මන්ත්‍රී මදුසංඛ කරුණාතිලක, උඩුබද්දාව ප්‍රාදේශීය සභා මන්ත්‍රී එච්. ෂිහාන්, අලව්ව ප්‍රාදේශීය සභා මන්ත්‍රීවරුන් වන අරුණා ජයලත්, පී. එස්. එල්. යත්තල්ගොඩ, ඉබ්බාගමුව ප්‍රාදේශීය සභාවේ අනුර උදය මුණසිංහ, මාවතගම ප්‍රාදේශීය සභාවේ අජිත් සෙනරත් කුමාරසිංහ, කුරුණෑගල ප්‍රාදේශීය සභා මන්ත්‍රී නන්දන බාලසූරිය, කොබෙයිගනේ ප්‍රාදේශීය සභා මන්ත්‍රී ඩී. එම්. රත්නායක, නිකවැරටිය ප්‍රාදේශීය සභා මන්ත්‍රී ආර්. රණවීර, ගල්ගමුව ප්‍රාදේශීය සභා මන්ත්‍රී කේ. ඒ. ආඩිඅප්පු, මහව ප්‍රාදේශීය සභා මන්ත්‍රී ඒ. ඒ. චමින්ද කුමාර යන මහත්වරුන් මෙහිදී එජනිසයට සහයදීමට එක්විය.සියලු අපේක්ෂකයන් සමඟ ඉතාම සහයෝගයෙන් මෙම මැතිවරණ ව්‍යාපාරයේ යෙදෙන ලෙස ජනාධිපති මහින්ද රාජපක්ෂ මහතා මෙහිදී මෙම මන්ත්‍රී කණ්ඩායමට උපදෙස් ලබා දෙනු ලැබීය.වයඹ පළාත් සභා අපේක්ෂක දයාසිරි ජයසේකර මහතා මෙහිදී වයඹ ඉදිරි සංවර්ධන සැළැස්ම ඇතුළත් තම මැතිවරණ ප්‍රකාශය මෙහිදී ජනාධිපතිතුමා වෙත පිළිගන්වනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309097</link>
    <topic>තිස්වසරක ත්‍රස්තවාදය පැරදවූයේ යළි එවැන්නකට ඉඩ තබන්න නොවේ</topic>
    <author>ධනුෂ්ක ගොඩකුඹුර මාතලේ සිට</author>
    <content>තිස් වසරක් රට තුළ පැවැති ත්‍රස්තවාදය පරාජය කළේ යළිත් වරක් ත්‍රස්තවාදයක් රට තුළ ඇති කිරිමට ඉඩ තැබීමට නොවන බව ජනාධිපති මහින්ද රාජපක්ෂ මහතා අවධාරණය කළේය. රට ආරක්ෂා කර ගැනීම සඳහා ජනතාව බුද්ධිමත්ව කටයුතු කළ යුතු බව පැවසූ ජනාධිපතිවරයා අපේ යුතුකම අද සිටින ජනතාවට පමණක් නොව හෙට උපදින්නට සිටින දරුවන්ටත් මේ රට ආරක්ෂා කර දීම බව පැවසීය.ජාතීන් අතර, ආගම් අතර ගැටුම් ඇති කරමින්, අසත්‍ය ප්‍රචාර පතුරවමින් මේ ආණ්ඩුව පෙරළන්නට විවිධ උපක්‍රම යොදමින් සිටින බව පැවසූ ජනාධිපතිවරයා ඒ පිළිබඳව කල්පනාකාරීව සිතිය යුතු බවත් කිවේය.ජනාධිපතිවරයා මෙසේ ප්‍රකාශ කළේ මධ්‍යම පළාත් සභා මැතිවරණයේ මාතලේ දිස්ත්‍රික් එක්සත් ජනතා නිදහස්  සන්ධාන අපේක්ෂකයින්ගේ ජය තහවුරු කරන මහා ජන රැලියට මාතලේ එඩ්වඩ් ක්‍රීඩාංගණයේදී පෙරේදා (07) එක්වෙමිනි.සියලු ජාතීන්, ආගම්වල සමඟිය නැතිව රටක් දියුණු කළ නොහැකි බව ප්‍රකාශ කළ ජනාධිපතිවරයා කට කථාවලට නොරැවටෙන ලෙස දෙමළ හා මුස්ලිම් ජාතිකයන්ගෙන් ඉල්ලා සිටියේය.සියලු ශ්‍රී ලාංකිකයන්ගේ ආරක්ෂකයා වශයෙන් තමා සිටින බවත් ජනාධිපතිවරයා අවධාරණය කළේය. රට තුළ ඇති වෙමින් පවතින වෙනසට බිය වී සිටින විපක්ෂය අසත්‍ය ප්‍රචාර තුළින් ගැටුම් ඇති කරන්නට උත්සාහ ගන්නා අවස්ථාවක අපි සියලුදෙනා දේශපාලනික වශයෙනුත් සමඟියෙන් කටයුතු කිරීමේ වැදගත්කමත් ජනාධිපතිවරයා මෙහිදී පෙන්වා දුන්නේය.මාතලේ දිස්ත්‍රික් ප්‍රධාන සංඝනායක කොස්ගොල්ලේ ශ්‍රී සීලරතන හිමි ප්‍රමුඛ මහා සංඝරත්නයත් ඇමැතිවරුන් වන නිමල් සිරිපාල ද සිල්වා, ඩබ්ලිව්. ඩී. ජේ. සෙනෙවිරත්න, පවිත්‍රා වන්නිආරච්චි, විජිත් විජයමුණි සොයිසා, විමල් වීරවංශ, රෝහිත අබේගුණවර්ධන, නියෝජ්‍ය ඇමැති රෝහණ දිසානායක මහත්ම මහත්මීහු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309098</link>
    <topic>චීන නියෝජ්‍ය අගමැති ශ්‍රී ලංකාවේ නිල ගමනක</topic>
    <author>මහින්ද අලුත්ගෙදර</author>
    <content>චීනයේ නියෝජ්‍ය අගමැති සහ කොමියුනිස්ට් පක්ෂයේ මධ්‍යම කාරක සභාවේ දේශපාලන මණ්ඩල ස්ථාවර කමිටුවේ සාමාජික ලියු යුංෂාන් මහතා තෙදින නිල සංචාරයක් සඳහා ශ්‍රී ලංකාවට පැමිණෙයි.රජයේ ආරාධනයකට අනුව ශ්‍රී ලංකාවටපැමිණෙන ඒ මහතාගේ ශ්‍රී ලංකා සංචාරයේ අරමුණ දෙරට අතර පවතින ද්විපාර්ශවික සබඳතා තවදුරටත් වර්ධනය කර ගැනීම බව විදේශ කටයුතු අමාත්‍යාංශයේ අතිරේක ලේකම් රොඩ්නි පෙරේරා මහතා "දිනමිණ" ට පැවසීය.ඊයේ (08) රාත්‍රියේ ශ්‍රී ලංකාවට පැමිණි ඒ මහතා මෙරට රැදී සිටින කාලය තුළ ජනාධිපති මහින්ද රාජපක්ෂ, අගමැති දි. මු ජයරත්න, ආර්ථික සංවර්ධන ඇමති බැසිල් රාජපක්ෂ, සෞඛ්‍ය ඇමති මෛත්‍රීපාල සිරිසේන සහ විපක්ෂ නායක රනිල් වික්‍රමසිංහ මහත්වරුන් ඇතුළු රජයේ ඉහළ පෙළේ නියෝජිතයින් රැසක් හමුවී සාකච්ඡා කිරීමට නියමිතයි.කොළඹ දකුණු වරාය, නිදහස් චතුරශ්‍රය සහ චීන ආධාර යටතේ ප්‍රතිසංස්කරණය කෙරෙන බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව නරඹන ලියු යුංෂාන් මහතා ගාල්ලේ චාරිකාවකට එක්වෙමින් ගාල්ල කෞතුකාගාරය තුළ ස්ථාපිත කළ චීන ශ්‍රී ලංකා ඓතිහාසික සබඳතා මැදිරිය විවෘත කිරීමේ අදස්ථාවටද සහභාගි වීමට නියමිතයි.බෙලරුස් සහ යුක්‍රේන සංචාරයකින් අනතුරුව ලියු යුංෂාන් මහතා මෙරට සංචාරය කරන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n1309099</link>
    <topic>මවක හා දියණියගේ මරණ ගෙල සිර කිරීමෙන් සිදුවූවක්</topic>
    <author>ඌව - වෙල්ලස්ස විශේෂ ඩී. එස්. ගුණතිලක</author>
    <content>තණමල්විල කුඩාඔය 36 කණුව අසල නිවසක නිදි පැදුරේ මියගොස් සිටියදී ඉකුත් 4 දා හමුවූ මවගේ සහ දියණියගේ මරණ ගෙලසිර කිරීමෙන් සිදුවූ මරණ බවට පශ්චාත් මරණ පරීක්‍ෂණවල දී අනාවරණය වී ඇතැයි වැල්ලවාය පොලිස් ස්ථානාධිපති ප්‍රධාන පොලිස් පරීක්‍ෂක විජිත පෙරේරා මහතා පැවසීය.කෝන්ගලගේ හීන්හාමි (85) සහ ඇයගේ දියණිය වූ කෝන්ගලගේ බේබිහාමි (58) යන දෙදෙනා සිය නිවසේ දී මෙසේ මිය ගොස් තිබුණි. ඒ පිළිබඳ පශ්චාත් මරණ පරීක්‍ෂණය හම්බන්තොට මහ රෝහලේ විශේෂඥ අධිකරණ වෛද්‍ය නිලධාරී එස්. ජී. එච්. අබේපිටිය මහතා විසින් පවත්වන ලදී. ඔහුගේ නිගමනය වූයේ ගෙල සිර කිරීමෙන් මරණය සිදු වී ඇති බවයි. මෙම අපරාධය සම්බන්ධයෙන් මෙතෙක් කිසිවෙකු අත්අඩංගුවට ගෙන නැත.වැල්ලවාය පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090910</link>
    <topic>බීමතින් අර්ධ අවසාන පරීක්ෂණයට ආ ස්ථානාධිපතිගේ වැඩ තහනම්</topic>
    <author>අනුරාධපුර – මධ්‍යම විශේෂ</author>
    <content>බීමතින් තඹුත්තේගම මූලස්ථාන පොලිසියේ පැවති අර්ධ වාර්ෂික පරීක්ෂණයට සහභාගි වූ බවට චෝදනා ලැබූ තඹුත්තේගම මූලස්ථාන පොලිසියේ මහජන සම්බන්ධතා ඒකකයේ ස්ථානාධිපතිවරයාගේ වැඩ තහනම් කිරීමට තඹුත්තේගම කොට්ඨාසභාර පොලිස් අධිකාරිවරයා තීරණය කර ඇත.තඹුත්තේගම මූලස්ථාන පොලිස් ක්‍රීඩාංගනයේ 07 වනදා උදෑසන පොලිස් අධිකාරිවරයා සහභාගි වූ අර්ධ වාර්ෂික පිරික්සුම් පරීක්ෂණය පවත්වා ඇති අතර ඒ මහතා පරීක්ෂණයට සහභාගි වූ නිලධාරින් දැඩි පරීක්ෂාවට ලක් කර ඇත. ඒ අවස්ථාවේ රෝගී තත්ත්වයෙන් පිරික්සුම් පෙළපාලියට සහභාගි වු කණ්ඩායමද පරීක්ෂාවට ලක් කර ඇති අතර එහිදී මහජන සම්බන්ධතා ඒකකයේ ස්ථානාධිපතිවරයාද එම කොටසේ සිටීම නිසා ඔහුගෙන් රෝගී නිලධාරින් සමඟ සිටින්නේ මන්දැයි විමසා ඇත. ඒ අවස්ථාවේ ඔහු අසනීප තත්ත්වයක් පවසා ඇතත් ඔහුගේ මුඛයෙන් මත්පැන් දුගඳක් වහනය සම නිසා වහාම ඔහු අධිකරණ වෛද්‍යවරයා වෙත යොමු කර වාර්තාවක් ලබාගෙන තමන් වෙත කඩිනමින් ඉදිරිපත් කරන ලෙස තඹුත්තේගම මූලස්ථාන පොලිස් පරීක්ෂකවරයා වෙත නියෝග කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090911</link>
    <topic>දකුණේ ‍පාසල් සියයක ඔසු උයන් 100ක්</topic>
    <author>බන්ධුල ගුණසේකර</author>
    <content>දකුණු පළාත් අධ්‍යාපන බල ප්‍රදේශයේ තෝරා ගත් පාසල් සියයක අංග සම්පූර්ණ ‍ඖෂධ උද්‍යාන සියයක් පිහිටුවීමට සැලසුම් කොට ඇති බව පළාත් ආයුර්වේද දෙපාර්තමේන්තුව කියයි.පළාත් ප්‍රධාන ඇමැති හා සෞඛ්‍ය හා දේශීය වෛද්‍ය ඇමැති ෂාන් විජයලාල් ද සිල්වා මහතාගේ සංකල්පයක් මත මේ වැඩපිළිවෙළ ක්‍රියාවට නැංවේ.දේශීය ‍ඖෂධ වර්ග හා ඔසු ගුණ පිළිබඳ පාසල් අවධියේ පටන්ම දරු දැරියන්ට විධිමත් අවබෝධයක් ලබා දීම මෙහි මූලික අරමුණ වී ඇත. බීජ හා තාක්ෂණික දැනුම සමඟ සිටුවීමට අවශ්‍ය පැළ වර්ග දෙපාර්තමේන්තුවෙන් ලබා දෙන අතර එක් එක් ප්‍රදේශයන්හි පවතිනදේශගුණික රටාවට ගැළපෙන පැළ වර්ග තෝරා ඒ ඒ ප්‍රදේශයන්හි පාසල් සඳහා ලබාදීම මේ වැඩපිළිවෙළෙහි විශේෂ ලක්ෂණයක් බවද කාර්යභාර නිලධාරීවරයෙකු පෙන්වා දෙයි.මේ උද්‍යානයන්හි නිපදවන ‍‍ඖෂධ වර්ග ආයුර්වේද දෙපාර්තමේන්තුව මගින් මිලයට ගනු ලබන බවද එම නිලධාරීවරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090912</link>
    <topic>අම්බලන්තොට රොටවල මහා පරිමාණයෙන් කුඹුරු ඉඩම්වල වැලි කපන ජාවාරමක්</topic>
    <author>ඡායාරූප සහ සටහන ලුණම සනත් ගමගේ</author>
    <content>තහනම නොතකා කුඹුරු ඉඩම්වල වැලි කැපීමේ ජාවාරම අම්බලන්තොට රොටවල ප්‍රදේශයේ මහා පරිමාණයෙන් කරගෙන යද්දී විශේෂ කාර්ය බලකායේ නිලධාරීන් පිරිසක් වැලි කපන ලද ස්ථානය (07) රාත්‍රී වැටලීය.වැලි කැපීමට යොදාගත් ස්කැවේටර් යන්ත්‍රයක් සහ එක් සැකකරුවෙක් විශේෂ කාර්ය බලකායක් නිලධාරීන් විසින් අත්අඩංගුවට ගෙන ඉදිරි පරීක්ෂණ සඳහා අම්බලන්තොට පොලිසියට භාර දී තිබෙන බව අම්බලන්තොට පොලිසිය පවසයි.වගා කර හැකි කුඹුරු ඉඩම්වල වැලි කැපීම සම්පූර්ණයෙන්ම තහනම් කර එසේ ඉඩම් ලබාදුන් සහ වැලි කපන අයට එරෙහිව පවා පසුගිය දිනවල නඩු පවරා තිබෙන බව හම්බන්තොට සහකාර ගොවිජන සේවා කොමසාරිස් නදීකා ප්‍රියදර්ශනී ගමගේ මහත්මිය සඳහන් කළාය.පසුගිය ජුනි මස 18දින අම්බලන්තොට ප්‍රදේශීය සම්බන්ධිකරණ කමිටු රැස්වීමේදී ආපදා කළමනාකරණ ඇමැති මහින්ද අමරවීර මහතා කියා සිටියේ නීති විරෝධි ලෙස ගොඩවැලි කපන අය තරාතිරම නොබලා නීතියේ හමුවට පත් කරන ලෙසට ඉල්ලා සිටියේය. තවද වැලි කැපීම, අම්බලන්තොට ප්‍රදේශයේ තහනම් කරන ලද අතර ඒ සඳහා බලපත්‍ර නිකුත් නොකරන බවද එහිදී අමාත්‍යවරයා කීය.එසේ නීතිය හා තහනම නොතකා රොටවල රුක්අත්තන යාය ප්‍රදේශයේ කුඹුරක මහා පරිමාණයෙන් වැලි කපා මාර්ගවල ප්‍රවාහනය කිරීමෙන් මාර්ග විනාශවීම මත එම ප්‍රදේ්ශවාසීහුද දැඩි විරෝධය පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090913</link>
    <topic>පහ වසර ශිෂ්‍යත්ව ප්‍රතිඵල ඔක්තෝබර් 6දාට පෙර</topic>
    <author>නිරූෂි විමලවීර සහමානෙල් පුෂ්ප කුමාරි</author>
    <content>පහ වසර ශිෂ්‍යත්ව විභාගයේ ප්‍රතිඑල ඔක්තෝබර් මස 06 වැනි දිනට පෙර නිකුත් කිරීමට අපේක්ෂා කරන බව විභාග කොමසාරිස් ඩබ්ලිව්.එම්. එන්.ජේ.පුෂ්ප කුමාර මහතා දිනමිණට පැවසීය. පහ ශ්‍රේණියේ සිසුන් තුන් ලක්ෂ විසිනව දහසක් (329000) මේ සඳහා පෙනී සිටි බවත් කී ඒ මහතා මේ වන විට ඇගයීම් කටයුතු නිමා වී ඇති බවද හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090914</link>
    <topic>වසර හයක් තිස්සේ ශත ගණන් වලින් ලක්ෂ 80ක් වංචා කරලා</topic>
    <author/>
    <content>දිවයිනේ මහජන බැංකු ශාඛාවල තැන්පතු හා විවිධ ආදායම් ලෙසට මහජන බැංකුව විසින් ලබා දෙන මුදලින් කොටසක් තම ගිණුමට බැරකර ගනිමින් රුපියල් ලක්‍ෂ 80කට වඩා වංචා කර ගෙන ඇති බණ්ඩාරවෙල මහජන බැංකු ශාඛාවේ සහකාර කළමනාකරුට එරෙහිව වැඩිදුර පරීක්‍ෂණ පැවැත්වීමට කොළඹ අපරාධ පරීක්‍ෂණ දෙපාර්තමේන්තුවට භාරදුන් බව බණ්ඩාරවෙල පොලිසිය පවසයි.පොලිසිය පවසන අන්දමට සිද්ධිය මෙසේ ය. මහජන බැංකුව විසින් මුදල් තැන්පත් කරුවන්ට හා විවිධ ආදායම් වෙනුවෙන් පොලි මුදල් ලෙසට ගෙවන රුපියල් ශත මුදල් වලින් ශත ප්‍රමාණය ඉතාමත් සූක්ෂමව මෙම සහකාර කළමනාකරුවන් විසින් තම ගිණුමට බැරකර ගෙන ඇත. මෙසේ තමන්ට ලැබිය යුතු ශත ගණනට අදාළ මුදල් ප්‍රමාණය නොලැබීම ගැන සැක සිති බදුල්ල ප්‍රාදේශීය මහජන බැංකු කාර්යාලය සිදුකර ඇති අභ්‍යන්තර පරීක්‍ෂණයේ දී මෙම වංචාව හෙළිකර ගෙන ඇත.වසර හයක් තිස්සේ සිදුකර ඇති මේ මුදල් වංචාව පිළිබඳ බදුල්ල මහජන බැංකු ප්‍රාදේශීය කාර්යාලය විසින් බණ්ඩාරවෙල පොලිස් අධිකාරීවරයාට පැමිණිලි කර ඇත.ඒ අනුව සිදුකර ඇති මූලික පරීක්‍ෂණවලදී මෙම සැකකාර සහකාර කළමනාකාරවරයා බණ්ඩාරවෙල මහජන බැංකු ශාඛාවේ ගිණුම් පරීක්‍ෂක ලෙසින් කටයුතු කරමින් සිටියදී මෙසේ මුදල් වංචා කර ඇති අතර දැනට කරන ලද පරීක්‍ෂණවලදී රුපියල් ලක්‍ෂ 80 කට වඩා වංචා කර ඇති බවට අනාවරණය වීම නිසා වැඩිදුර පරීක්‍ෂණ පැවැත්වීමට කොළඹ අපරාධ පරීක්‍ෂණ දෙපාර්තමේන්තුවට පැවරු බව බණ්ඩාරවෙල පොලිස් අධිකාරී රෝෂාන් විජේසිංහ මහතා පවසයි.මේ වන විටත් මහජන බැංකුව විසින් ද වෙනම පරීක්‍ෂණයක් පවත්වමින් සිටින අතර අදාළ මුදල් වංචාවට සම්බන්ධ බවට සැකකරන සහකාර කළමණාකරුගේ වැඩ තහනමට ලක්කර බණ්ඩාරවෙල මහජන බැංකු පරිශ්‍රයට ඇතුළු වීම ද තහනම් කර ඇතැයි ද එහි සිටින කළමනාකරු ඇතුළු බැංකු සේවකයන් කිහිප දෙනෙකු ද ස්ථාන මාරුකර ඇත. මෙම ස්ථාන මාරුවීමත් සමඟ බැංකු කළමනාකරු විශ්‍රාම ලබා ගැනීම නිසා වැලිමඩ මහජන බැංකු ශාඛාවේ කළමනාකාරව සිටි එල්. එච්. චන්ද්‍රසිරි මහතා බණ්ඩාරවෙල මහජන බැංකුවට මාරු කරන ලද බව මහජන බැකුවේ බදුල්ල ප්‍රාදේශීය කාර්යාලයෙන් අසන්නට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090915</link>
    <topic>ජනතා අභිමතාර්ථ ඉටුකරමින් රට සංවර්ධනය කළේ ශ්‍රීලනිපයයි</topic>
    <author>මහානාම ගලහිටියාවමහනුවර උතුර විශේෂ</author>
    <content>ශ්‍රී ලංකාවේ දේශපාලන ඉතිහාසය දෙස බලන විට ශ්‍රී ලංකා නිදහස් පක්ෂයේ ප්‍රගතිය සඳහා මේ රටේ කාන්තාවන් විශේෂයෙන් දායක වී ඇති බව ලෝකයේ ප්‍රථම අගමැතිනිය හැටියට සිරිමාවෝ බණ්ඩාරනායක මැතිනිය පක්ෂය පෝෂණය කළා පමණක් නොව, ජනාධිපතිතුමාට කලින් ශ්‍රී ලංකා නිදහස් පක්ෂයේ ශක්තිමත් අවදිය වූයේ බණ්ඩාරනායක මැතිනියගේ කාලයේ යැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ජනතා අභිමතාර්ථයන් ඉටුකරමින් ජනතා සේවයටම කැපවූ දේශපාලන පක්ෂයක් හැටියට මේ රටේ සංවර්ධනයට මෙන්ම ජනතා අභිවෘද්ධිය සඳහා සුවිශේෂී සේවාවක් ඉටුකළ එකම දේශපාලන පක්ෂය වශයෙන් ශ්‍රී ලංකා නිදහස් පක්ෂය මේ වනවිට ඉතිහාසයට එකතු වී ඇතැයිද මන්ත්‍රීවරයා කීය.මධ්‍යම පළාත් සභා මැතිවරණය සඳහා එක්සත් ජනතා නිදහස් සන්ධානයෙන් තරග වදින මහනුවර දිස්ත්‍රික්කයේ එකම කාන්තා අපේක්ෂිකාව වන සඳමාලි මංගලගම මහත්මිය ඇතුළු එජනිස අපේක්ෂකයින්ට ආධාර පිණිස හාරිස්පත්තුවේ අලවතුගොඩ නගරයේදී පැවැති ජනහමුවකදී මන්ත්‍රීවරයා එසේ කීය.වර්තමානයේ දේශපාලනයට පිවිසෙන කාන්තාවන්ගේ සංඛ්‍යාව බෙහෙවින් අඩු මට්ටමක පවතින අතර, මැතිවරණයකට ඉදිරිපත් වූවත් ඔවුන්ගේ ඡන්ද ප්‍රතිශතයද අඩුවෙන් පාවිච්චි වන බවත් පැවසූ නාමල් රාජපක්ෂ මහතා, මේ තත්ත්වය මඟහැරීම පිණිස ශ්‍රීලනිප බල මණ්ඩල හා ශාඛා සමිති නම් ලැයිස්තුවලට කාන්තා අපේක්ෂිකාවන් වැඩිපුර යෙදීමට ජනාධිපතිතුමා බලාපොරොත්තු වන බවත් කීය.වැඩිදුරටත් අදහස් දැක්වූ මන්ත්‍රීවරයා මෙසේද සඳහන් කළේය. අද මේ රට තුළ ත්‍රස්තවාදය තුරන් වී සාමය සමගිය උදාවී මුළු රටම ශීඝ්‍ර සංවර්ධන ක්‍රියාවලියකට යොමුවී තිබෙනවා. ඇඟට දැනෙන අතිවිශාල සංවර්ධනයක් ක්‍රියාත්මක වෙනවා. එවැනි කාලයක තමයි මේ මැතිවරණයකට මුහුණ දෙන්නේ. එක් පැත්තකින් බටහිර අධිරාජ්‍යවාදීන්ගෙන් මේ රටට එල්ලවිය හැකි බෙදුම්වාදී සංකල්පය, අනෙක් පැත්තෙන් මානව හිමිකම් උල්ලංඝනය කරයි කියලා ජනාධිපතිතුමා සහ රණවිරුවන් පෝරකයට ගෙනයාමට උත්සහ කරන අවදියක්. ඒ වගේම මේ රට තුළ නැවතත් ජාතිවාදී අරගලයක් ඇති කරලා, බටහිර අධිරාජ්‍යවාදීන්ගේ මුදල්, ඇතැම් තානාපති කාර්යාලවල මුදල් යොදවා මේ රටේ සිංහල, දමිළ, මුස්ලිම්, බර්ගර්, මැලේ ආදී ජාතීන් අතර අර්බුදයක් ඇති කරන්නට ඇතැමුන් වෙරදරන කාලයකයි මේ මැතිවරණය පැවැත්වෙන්නේ. ඒ නිසා ජනාධිපතිතුමා එක්සේසත් කළ මේ රටේ බෙදුම්වාදී අරගල පරාජය කොට ඔබේ දරුවන්ගේ අනාගතය වෙනුවෙන් මේ රට ආරක්ෂා කිරීමේ වගකීම ඔබ සතුයි. එබැවින් මේ පළාත් සභා මැතිවරණයේදී බුලත් කොලය ජයග්‍රහණය කරවීමෙන් එම වගකීම ඉටුකරන මෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090916</link>
    <topic>විදේශ රැකියා නියෝජිතායතන  ශ්‍රේණිගත කිරීමට ස්වාධීන ආයතනයක්</topic>
    <author>මහින්ද අලුත්ගෙදර</author>
    <content>විදේශ රැකියා නියෝජිතායතන ශ්‍රේණිගත කිරීම අධීක්ෂණය සඳහා ස්වාධීන ආයතනයක් පත්කිරීමට ශ්‍රී ලංකා විදේශ සේවා නියුක්ති කාර්යාංශය තීරණය කරයි.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ සංකල්පයකට අනුව නව වැඩපිළිවෙල ක්‍රියාත්මක කෙරෙන අතර මේමඟින් විදේශ රැකියා නියෝජිතායතන ශ්‍රේණිගත කිරීම ස්වාධීනව හා අපක්ෂපාතීව සිදුකිරීම මෙහි අරමුණ බව ශ්‍රී ලංකා විදේශ සේවා‍ නියුක්ති කාර්යාංශය පවසයි.මේ සම්බන්ධයෙන් අවබෝධතා ගිවිසුමකට එළඹ තිබෙන අතර ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර සහ ශ්‍රී ලංකා අලෙවිකරණ ආයතනයේ විධායක අධ්‍යක්ෂ සනත් සේනානායක මහත්වරු ඊට අත්සන් කළහ.ඒ අනුව 2011 හා 2012 වර්ෂවලට අදාළව හොඳම විදේශ රැකියා නියෝජිතායතනය තෝරාගැනීම සිදුකෙරෙන අතර එලෙස තෝරා ගන්නා නියෝජිතායතනවලට විශිෂ්ටතා තරු සම්මාන පිරිනැමීම මේ වසර අවසානයේදී සිදුකරන බවද ශ්‍රී ලංකා විදේශ සේවා‍ නියුක්ති කාර්යාංශය කියයි. පසුගිය 2011 හා 2012 වර්ෂයන්ගෙන් එක් වසරකදී අවම වශයෙන් ශ්‍රමිකයන් 100 දෙනෙකුට වැඩි ප්‍රමාණයක් ‍විදේශ රැකියාවන්ට යොමු කළ රැකියා නියෝජිතායතන මෙහිදී තෝරා ගැනේ. විශිෂ්ටතා තරු සම්මාන පිරිනැමීමේදී ශ්‍රමිකයන් විදේශ ගතකළ ප්‍රමාණය, ගැටලු ප්‍රමාණය, එම ගැටලු සඳහා විසඳුම් ලබාදීමට කටයුතු කිරීම, ශ්‍රමිකයන්ගේ ආරක්ෂාව හා රැකවරණය සැළසීම හා කාර්යාංශයේ නීතිරීති පිළිපැදීම යන කරුණු කෙරෙහි වැඩි අවධානයක් යොමු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090917</link>
    <topic>පශ්චාත් යුද සමය නිර්මාණාත්මක ඇසින්</topic>
    <author>මානෙල් පුෂ්ප කුමාරි</author>
    <content>ශ්‍රී ලංකාවේ සිවිල් යුද්ධය පැවැති සහ යුද්ධයෙන් පසු කාලවකවානුවට අදාළ අරගල, සාම ක්‍රියාවලිය, මානසික කම්පනය සහ ස්මරණය යනාදිය පිළිබඳ ලිවීමට කැමති ශ්‍රී ලාංකික ලේඛක ලේඛිකාවන් 24 දෙනෙකුගේ නිර්මාණාත්මක ලේඛන එකතුවක් වන " Write to Reconcile'' ගද්‍ය හා පද්‍ය සංග්‍රහය දොරට වැඩීම පසුගියදා කොළඹ නිදහස් මාවතේ පිහිටි " 80 Club'' හිදී පැවැත්වීය."Write to Reconcile" යනු ශ්‍රී ලංකාවේ සිවිල් යුද්ධය පැවැති සහ යුද්ධයෙන් පසු කාලවකවානුවට අදාළ සිදුවීම් පිළිබඳ ලිවීමට කැමති මෙරට ලේඛක ලේඛිකාවන්ගේ සහභාගීත්වයෙන් සිදු කළ නිර්මාණාත්මක ලේඛන එකතුවක ව්‍යාපෘතියකි. ප්‍රබන්ධ ,නිබන්ධන සහ කාව්‍ය මෙම ව්‍යපෘතියට ඇතුළත් වේ.ශ්‍රී ලංකා ජාතික සාම මණ්ඩලයේ ජාත්‍යන්තර කීර්තියට පත් මෙරට ලේඛක ශාම් සෙල්වදුරෛයි සමඟ එක්ව ක්‍රියාත්මක කරන ලද නේවාසික නිර්මාණාත්මක ලේඛන වැඩමුළු දෙකක් සහ අන්තර් ජාලයීය වැඩමුළු දෙකකට සහභාගීවීම හරහා සිදු කළ නිර්මාණ‍යන්ගේ ප්‍රතිඑලයක් ලෙස මෙම ගද්‍ය සහ පද්‍ය සංග්‍රහය හඳුන්වා දී තිබේ.මෙකී නිර්මාණයන් මඟින් මිනිසුන් කෙරෙහි යුද්ධයේ බලපෑම් සහ එහි ප්‍රතිවිපාක මනාව විදහා දක්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090918</link>
    <topic>හොඳ බෞද්ධයෙක් ලෙස මම අන් ආගම්වලට ගරු කරනවා</topic>
    <author>අසේල කුරුළුවංශ හාඉන්දික පොල්කොටුව</author>
    <content>හොඳ බෞද්ධයෙක් ලෙස තමන් අන් සියලු ආගම්වලට ගරුකරන බවත් සියලු ආගම් ආරක්ෂා කරමින් රැක ගැනීමට නිරතුරුව කටයුතු කරන බවත් ජනපති මහින්ද රාජපක්ෂ මහතා පැවසීය.මුස්ලිම් ජාතික ඔබ පොළවට පය ගැසූ දා සිට එදා රට පාලනය කළ රජවරු තමුන්නාන්සේලා රැකගනිමින් ගම්බිම් ලබාදුන් බවත් එදා සිට මෙරට රැකුණු සාමය, සමඟිය හිතවත්කම දිගින් දිගටම ගෙනයෑමට තමන් හැම මොහොතකම සූදානම් බවත් ජනපතිවරයා කීවේය.මහනුවර ජනපති මන්දිරයේදී ඊයේ (08) පැවති මුස්ලිම් නියෝජිත හමුවකදී ජනපති මහින්ද රාජපක්ෂ මහතා මේ බව ප්‍රකාශ කළේය.මුස්ලිම්වරුන් රජයෙන් ඈත් කරවීමේ උත්සහයක් අද රටතුළ ක්‍රියාත්මක වෙමින් තිබෙන බවත් පටු දේශපාලනික අරමුණු ඉටුකර ගැනීමට කවුරුන් හෝ උත්සහ දැරුවත් ඉතිහාසය මතක ඇති මුස්ලිම් ජනතාව කිසිදා තමාගෙන් ඈත්කර දැමිය නොහැකි බවද ජනපතිවරයා අවධාරණය කළේය.එක නායකයෙක් 2005 දී කිව්වා අපි බලයට ආවාම කරන්නේ පල්ලිවල ආගම කියවන එක. නැවැත්වීම කියලා හැබැයි සිංහල ගුවන් විදුලියෙන් පස්වතාවක් ආගම කියවන්න උපදෙස් ලබා දුන්නේ අපියි. අපි ආගම්වලට සලකන්නේ එලෙසයි. මම හොඳ බෞද්ධයෙක්. මුස්ලිම්වරුද දවසකට පස්වතාවක් වඳිනවා වගේ මම දිනකට තුන්වතාවක් බුදුන් වඳිනවා. හොඳ බෞද්ධයෙක් නිසා තමයි මම අනිත් ආගම්වලට ගරුකරන්නේ. ආගම මුස්ලිම්, බෞද්ධ එහෙම නැත්නම් කතෝලික කියාගන්නා සමහරු ඒ එක ආගමකින්වත් කියවෙන එක් දෙයක්වත් අනුගමනය නොකර බොරු ජාතිවාදය, ආගම්වාදය අවුස්සනවා.ඔබලා කාටවත් බය වෙන්න එපා. මේ රජයේ මුස්ලිම් ඇමැතිවරු, කොපමණ ඉන්නවද? මේ ආණ්ඩුවටත් කරන්න බැරිනම් ඔබලා වෙනුවෙන් යුතුකම් ඉටුකරන්නේ කවුද? පළාත් සභා මැතිවරණයක් පැවැත්වෙන නිසා මන්ත්‍රීවරු අතර තරගයක් තිබෙනවා. නමුත් අප යායුත්තේ එකට අත්වැල් බැඳගෙනයි. බෙදී පෙරට යන්න අපට බැහැ.වැඩියෙන්ම බුදුගුණ කීවේ මොහිදින් බෙග්, මොහොමඩ් ගවුස්, මොහොමඩ් සාලි, වැනි කලාකරුවනුයි. මේ සංගීතඥයන්ට බෞද්ධයෝ ගරුකරනවා. මේවා හොඳින් තේරුම්ගෙන අවබෝධයට ගන්න. අප කෙරෙහි විශ්වාසය තබන්න. ඔබ සියලු දෙනා ආරක්ෂා කිරීමේ සියලු ආගම් රැක ගැනීමේ හා දියුණු කිරීමේ වගකීම සම්පූර්ණයෙන්ම තිබෙන්නේ අපටයි. අපි ඒ වගකීම බාරගන්නවා.මේ ගෙවිලා යන්නේ ඉතා තීරණාත්මක කාලයක්. මේක තීරණාත්මක කාලයක් වෙන්නේ මධ්‍යම, වයඹ, උතුර කියන පළාත්වල පවත්වන පළාත් සභා ඡන්දය නිසා විතරක් නොවෙයි. ඡන්දය තිබුණත් නැතත් කවුරු බලයට ආවත් නැතත් ජාතීන් හැටියට අපි කටයුතු කරන ආකාරය දිහා බැලුවහම මම හිතන්නේ තීරණාත්මක කාලයක්. අද අපිට මුහුණ දෙන්න වෙලා තියෙන ප්‍රශ්න විසඳාගන්න කලින් අපි ජීවත් වුණ හැටි ගැන සිංහල, දෙමළ, මුස්ලිම් කවුරුත් මතක තියා ගන්න ඕනෑ. ඒ ගැන හිතලා අපිට කටයුතු කරන්න පුළුවන් නම් අපි මීට වඩා සාර්ථකයි.‘මුස්ලිම් ජනතාවත් අපේ සහෝදරයන් වගේ ජීවත් වෙන්නේ. මේ රටේ ජීවත්වන අපි හැමෝම එක මවකගේ දරුවෝ. ජාති භේද, ආගම් භේද, ප්‍රදේශ භේද මේ කිසිදෙයක් තිබෙන්න බැහැ. සමහර අය ජාතිවාදය ගැන කතා කරනවා. නමුත් අපි එදා වගේ අදත්, කවදත් සහෝදරයින් වශයෙන් ජීවත් වෙන්න ඕනෑ. ඒක නැති කරන්න කාටවත් පුළුවන් කමක් නැහැ. ඒක තමයි යථාර්ථය.’අද අපි පන්සල් පල්ලිවල කෝවිල්වල අයිතිය ගැන ඒවායේ ඉඩකඩම් ගැන නොයෙකුත් ආරවුල් කර ගන්නවා. උතුරේ නැඟෙනහිර ඉඩම් අයිතිය ගැන වාගේම කොළඹත් යම් යම් සිද්ධි ඇති කර ගන්නවා. නමුත් එදා ඊළාම්වාදයට රට යටවෙලා තිබුණ යුගයේ මේ කාටවත් අයිතිවාසිකම් ගැන කතා කරන්න අයිතියක් තිබුණේ නෑ. මුස්ලිම් ජනතාව අවුරුදු 19ක් පුත්තලමේ හිටියේ. හැබැයි දැන් ඒ අය වෙනුවෙන් කතාකරන නායකයෝ එක්කෙනෙක්වත් එදා ඒ අය ගැන බැලුවේ නැහැ. කවුරුත් බැලුවේ කොහොම හෝ පිටරටකට පැනලා යන්න.අද සමහරු උතුර, නැඟෙනහිර ඉඩම්වල පූජා භූමි ගැන කතා කළත් එදා එම පළාත්වලට යන්න කවුරුවත් කැමති වුණේ නෑ. මුස්ලිම් ජනතාව ඒ පළාත්වලින් එලවපු ත්‍රස්තවාදීන් එක්ක එදා අපේ සමහරු ගිහින් කතා කළා. අපි මේ දේවල් මතක තබාගත යුතුයි. අපි කරනවා නම් කරනවා කිව්වා. බැරි නම් බැහැ කිව්වා. ඒ නිසා තමයි එදා අපි සිංහල ජනතාවටත්, මුස්ලිම් ජනතාවටත්, දෙමළ ජනතාවටත් කිව්වේ ත්‍රස්තවාදය පරාජය කරලා ප්‍රජාතන්ත්‍රවාදය මේ රටේ ස්ථාපනය කරනවා කියලා. අපි එය සිදු කළා.එදා ජීවත් වුණ යාපනයේ අත ඇරලා දකුණට එන්න මුස්ලිම්වරුන්ට දුන්නේ පැය 24යි. එදා යාපනයේ ඔස්මානියා මුස්ලිම් උසස් අධ්‍යාපන පීඨය සම්පූර්ණයෙන්ම විනාශ කළා. කඩිජා කියන මුස්ලිම් කාන්තා විද්‍යාලය සම්පූර්ණයෙන්ම විනාශ කළා. ශ්‍රේෂ්ඨාධිකරණ විනිසුරු අබ්දුල් කාදර් උපන් බිම, කොළඹ සහිරා විද්‍යාලයේ විසිවස් වසරක් විදුහල්පති වෙලා හිටපු ඒ. එම්. ඒ. අසිස් උපන් බිම යාපනේ. ඒ අයගේ පවුල්වලටත් උපන් යාපනය අහිමි වුණා. ඒ විතරක් නෙවෙයි, දේවස්ථානවලටත් ගිනි තියලා විනාශ කළා.අද සුළු සිද්ධියටත් කතා කරන උදවිය එදා ත්‍රස්තවාදීන් සමඟ කතා කළා. දරුමල්ලෝ උස්සාගෙන අතින් පයින් ගෙනියන්න පුළුවන් දෙයක් විතරක් අරගෙන ගේ දොර ඉඩකඩම් දාලා අනුරාධපුරයට එනකොට උදව් කළේ කවුද?අද මුස්ලිම් දේවස්ථාන ගැන අහන අය එදා තමුන්නාන්සේලාට පාන් කෑල්ලක් දෙන්න වතුර ටිකක් දෙන්න ආවේ නෑ. අද මුස්ලිම්වරුන්ට අසාධාරණකම් වෙන බව කියන අය කතා නොකරන දේවල් ටිකක් මම මතක් කරන්න ඕනෑ. එදා උතුරේ විනාශ කළ දේවල් අපි දැන් ගොඩනඟාගෙන යනවා. අපි ඔවුන් වෙනුවෙන් එදා කතා කළා. ඔවුන් වෙනුවෙන් පමණක් නොවෙයි පලස්තීනය, ඉරානය ආදී ඕනෑම රටක ප්‍රශ්න ඇතිවුණාම අපි ඒ වෙනුවෙන් කතා කළා, පෙනී සිටියා.ත්‍රස්තවාදීන් එදා වනසපු යාපනේ ඔස්මානියා විද්‍යාලය ගොඩනඟලා දැන් ඒවා මුස්ලිම් ජනතාවට භාර දීලා තියෙනවා. ඊළඟට කඩිජා මුස්ලිම් කාන්තා විද්‍යාලය. එකත් අලුතින් ගොඩනඟලා දැන් මුස්ලිම් ජනතාවට භාර දීලා තියෙනවා.අපි ආසියාවේ ලස්සනම මුස්ලිම් පල්ලිය නුවරඑළියේ ගොඩනඟලා දැන් වසර දෙකක් විතර, ඊළඟට දර්ගා නගරයේ මුස්ලිම් පල්ලිය විවෘත කරලා තවම මාස 06ක් නෑ. ඒ අපේ සහෝදරයෝ අපි එකට අත්වැල් බැඳගෙන ඉන්නේ.අද ජනතාවගේ ආරක්ෂාව වෙනුවෙන් අපි ඉන්නවා. එදා කාත්තන්කුඩියේ මුස්ලිම්වරුන් පහර දෙනකොට කවුද හිටියේ? ත්‍රිකුණාමලයෙන්, සාම්පූර්වලින්, මුතූර්වලින් එළවපු වෙලාවේ කවුද හිටියේ? අපි කිව්වා නැවත ඔබව පදිංචි කරනවා කියලා. ඒ වගේම අපි ඔබව ඒ ප්‍රදේශවල පදිංචි කෙරුවා. ත්‍රස්තවාදීන් එළවා දැමුවා. ඒකයි අපි අතරේ තිබුණු සම්බන්ධය. දැන් ඇවිත් කෑගහන උදවිය ඉතිහාසයේ ත්‍රස්තවාදින්ට ජනතාව පාවලා දුන්නා. ඔවුන් දැන් තවතවත් අලුත් දේවල් කියනවා.අපි ජාතිවාදීන් හැටියට පෙන්වනවා. අපි කියන කතාවක් සම්පූර්ණයෙන් කියවන්නේ නැහැ. ඒකට අලුතෙන් කොටස් එකතු කරලා කියනවා අපි මේ විදිහට කියලා තියෙනවා කියලා ප්‍රචාරය කරනවා. ලෝකයේ අභියෝග ගැන ජාත්‍යන්තර සම්මේලනයකදී කතා කරන කොට බෞද්ධ අන්තවාදය වේවා මුස්ලිම් අන්තවාදය වේවා මේවා අනාගතයේදී අපට තිබෙන අභියෝග. ඒ පිළිබඳව අවබෝධයෙන් කටයුතු කරන්න කියලයි කියලා තිබෙන්නේ. නමුත් ඒ දෙය නොවෙයි ප්‍රචාරය කරන්නේ.ජ්‍යෙෂ්ඨ අමාත්‍ය ඒ. එච්. එම්. ෆවුසි මහතාලබන 21දා පළාත් සභා මැතිවරණ ජයග්‍රහණය එජනිසයට ඉරහඳ වගේ ස්ථිරයි. ඒ ඡන්දයේදී මුස්ලිම් ජනතාව මෙවර විශාල ශක්තියක් සන්ධානයට ලබා දෙනවා. අපට ලැබුණු ජන නායකයා ජනතාවගේ ආශිර්වාදයට ලැබුණු නායකයෙකි. ඒ නායකයා අපි ආරක්‍ෂා කැර ගත යුතුය. මුස්ලිම් ජනතාව ආරක්ෂා කැර ගන්නා නායකයකු අපි දෙවියන්ගෙන් ඉල්ලුවා. ඒ සඳහා අල්ලා දෙවියන් අපට ආශිර්වාද කළා. අපේ යුතුකම ජනාධිපතිතුමන් ආරක්‍ෂා කිරීමයි. කලුගල්වල ඔලුව ගහගන්න බෑ ජනතා ආශිර්වාදයෙන් ශක්තිමත් ජනාධිපතිතුමන් සමඟ කිසිඳු බලවේගයකට හැපෙන්න බැහැ.මෙහිදී කතා කළ පරිසර හා පුනර්ජනනීය බලශක්ති නියෝජ්‍ය අමාත්‍ය ඒ. ආර්. එම්. අබ්දුල් කාදර් මහතා,මෙවර මැතිවරණයේදී මුස්ලිම් ප්‍රජාව 90%ක් සන්ධානය සමඟයි. පසුගිය වකවානුවේ මා ආණ්ඩුවට එක්වීමත් සමඟ රුපියල් මිලියන 750ක සංවර්ධනයක් මහනුවර දිස්ත්‍රික්කයට සිදුකළා. ඉන් මිලියන 350ක් පමණ අකුරණ ප්‍රදේශය සංවර්ධන කටයුතු සඳහා යොදවනු ලැබුවා.අද එජාපයට වැඩපිළිවෙළක් නැහැ. ඔවුන්ට ජයග්‍රහණය පිළිබඳ තබා ජයග්‍රහණයක් ගැන සිහිනයක්වත් නැහැ. මේ ආණ්ඩු හැම අතින්ම මුස්ලිම් ජනතාව වෙනුවෙන් උපරිම සේවාව කරනවා.පාර්ලිමේන්තු මන්ත්‍රී ඒ. එච්. එම්. අස්වර් මහතා,ත්‍රස්තවාදය පරදා උතුර - දකුණ එක්කළ නායකයාට මේ රටේ ජනතාව සිංහල, දෙමළ, මුස්ලිම් බේදයෙන් තොරව ආශිර්වාදය ලබා දෙනවා. එල්.ටී.ටී.ඊ. කොටි වගේම කොළ කොටිත් ඉන්නවා. අද ඒ කොටි ඡන්දය ඉල්ලන්න එනවා. ජාතිවාදය, ආගම්වාදය පතුරා දේශපාලනය කරන අයට මේ රටේ ඉඩක් නැහැ. අද මුළු ආසියාවේම ඉන්න බලසම්පන්නම නායකයා අපේ ජනාධිපතිතුමායි. එතුමාට මුළු ආසියාවම පාලනය කරන්න පුළුවන්.අග්‍රාමාත්‍ය දි. මු. ජයරත්න මහතා මෙහිදී පිළිගැනීමේ කතාව ඉදිරිපත් කළ අතර, අමාත්‍යවරුන් වන නිමල් සිරිපාල ද සිල්වා, එස්. බී. දිසානායක, ජී. එල්. පීරිස්, ලක්ෂ්මන් යාපා අබේවර්ධන, මහින්දානන්ද අලුත්ගමගේ, නියෝජ්‍ය අමාත්‍ය අර්ල් ගුණසේකර මධ්‍යම පළාත් හිටපු ප්‍රධාන අමාත්‍ය සරත් ඒකනායක යන මහත්වරුද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090919</link>
    <topic>දියකාවා මෙහෙයුම අද ක්‍රියාත්මකයි</topic>
    <author/>
    <content>යුද්ධ හමුදාව විසින් වාර්ෂිකව සංවිධානය කරන දියකාවා මෙහෙයුම අද (09) සිට මෙම 23 වැනිදා දක්වා නැඟෙනහිර පළාතේ කදිරවේලි, වාකරෙයි, ත්‍රිකෝණමඩු, තොප්පිගල, නරකමුල්ල සහ මඩකළපුව යන නැඟෙනහිර ආරක්ෂක සේනා මූලස්ථාන බල ප්‍රදේශවලදී ක්‍රියාත්මක කෙරේ.මෙම ඒකාබද්ධ යුද අභ්‍යාසය දියකාවා iv මෙහෙයුම 2013 වර්ෂයේදීද 2698 කට අධික වූ ත්‍රිවිධ හමුදා සාමාජිකයන්ගේ සහ විදේශීය හමුදාවන් කිහිපයක සහ විවිධ රටවල නිරීක්ෂකයින්ගේ සහභාගිත්වය ඇතිව සිදුකෙරේ.මෙම පුුහුණු අභ්‍යාස ශ්‍රී ලංකා යුද හමුදාව, ශ්‍රී ලංකා නාවික හමුදාව සහ ශ්‍රී ලංකා ගුවන් හමුදාව එක්ව, විශේෂ බළකා භට පිරිස් එකම කණ්ඩායමක් ලෙස ඒකාබද්ධ ක්‍රියාන්විතයන් සිදුකිරීම සඳහා සැලසුම්කර ඇත. ඒකාබද්ධ ක්‍රියාන්විතයක දී දක්ෂ යුද උපායන් උපයෝගී කර ගනිමින් පිවිසීම, වටකිරීමේ සැලසුම්, ප්‍රහාර දියත් කිරීම සහ භට පිරිස්වලට අණදීම ආදිය පිළිබඳව පුහුණුවීම් සිදුකිරීමට නියමිතය. ‘2013 දියකාවා ප්‍රහාරය iv යුද අභ්‍යාසය යන තේමාවෙන්, උපකල්පිත හමුදා දෙකක් වන රතු හමුදාවට එරෙහිව නිල් හමුදාව රට තුළ ඇතිවිය හැකි ආක්‍රමණ පාදක කර ගනිමින් මෙම අභ්‍යාසය සිදුකරනු ලබයි.දින 15 ක යුද අභ්‍යාසය තුළින් කමාන්ඩෝ රෙජිමේන්තුවේ සහ විශේෂ බළකායේ සාමාජිකයින් නාවික සහ ගුවන් විශේෂ බළකා සාමාජිකයන්ගේ ක්‍රියාන්විත හැකියාවන් සහ යුද සුදානමක් සියලු නිළයන්ගේ පවත්වාගැනීම සහ වර්ධනය කර ගැනීම මෙම අභ්‍යාසයේ අරමුණ වී ඇත. ක්‍රියාන්විත සැලසුම් කිරීම, සූදානම්වීම, තොරතුරු විශ්ලේෂණය, එකමුතුභාවය, නායකත්වය, හැසිරවීම, යුධෝපායන්, ශිල්පීය ක්‍රම සහ නිසි ක්‍රියාපිළිවෙත් මගින් ලබාදෙනු ලබන සීමාවන්වලට යටත්ව විශේෂ ක්‍රියාන්විත ක්‍රියාත්මක කිරීම, යුද්ද හමුදා මාණ්ඩලික ප්‍රධානී මේජර් ජෙනරාල් ඒ. ඩබ්ලිව්. ජේ. ක්‍රිශාන්ත ද සිල්වා මහතාගේ පූර්ණ අධීක්ෂණය යටතේ සිදුකරනු ලබයි.යුද හමුදාපති ලුතිනන් ජෙනරාල් දයා රත්නායක මහතා ප්‍රකාශ කර සිටියේ, මෙම යුද අභ්‍යාසය සාර්ථකව සිදුකිරීම තුළින් ලෝකයේ අතිභයානකම ත්‍රස්ත කල්ලිය පරාජය කළ ශ්‍රී ලංකා යුද හමුදාවට ඉදිරියටත් ජාතික ආරක්ෂාව අරමුණු කරගනිමින් ඉදිරියේ දී මවුබිමට පැමිණිය හැකි ඕනෑම අභියෝගයකට හෝ රටේ ජනතාවගේ ආරක්ෂකයා ලෙස පෙනී සිටීමට හැකිවන බවයි.යුද අභ්‍යාසයක් සැලසුම් කිරීම සම්බන්ධයෙන් වන මෙම සංකල්පය ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතා හට මුලින්ම හටගෙන ඇත්තේ ශ්‍රී ලංකා යුද හමුදාව මෑත ඉතිහාසයේ සිදුකළ ඉතා විශාලම සහ සාර්ථකම මානුෂීය මෙහෙයුම මඟින් ලැබූ මුහුදු අත්දැකීම් පෙරදැරි කරගෙනය.බහුජාතික ගොඩබිම් හමුදා මුලිකත්වය ගනිමින් සිදුකරන මෙම අභ්‍යාස ක්‍රියාන්විතය සඳහා පුළුල් පරාසයකින් යුත් ආරක්ෂක මිනුම් දඬු උපයෝගී කරගනිමින් හා කලාපීය ආරක්ෂාවක ඇති වැදගත්කම ඉස්මතු කරමින් සහ අනෙකුත් එල්ලවිය හැකි තර්ජන යොදා ගනිමින් මෙම අභ්‍යාසය නිර්මාණය කර ඇත. 2013 දියකාවා ප්‍රහාරය iv අභ්‍යාසයේ අධ්‍යක්ෂ බ්‍රිගේඩියර් පියල් වික්‍රමරත්න මහතාගේ මඟපෙන්වීම යටතේ මෙම උපකල්පිත සිද්ධිය ඇතුළත් යුද අභ්‍යාසය ගොඩබිමින්, මුහුදින් සහ ගුවනින් භට පිරිස් ත්‍රිකෝණමඩු, ත්‍රිකුණාමලය, වෙරුගල් ආදී වූ ස්ථාන ගණනාවකින් ආරම්භයේ දී ප්‍රවිශ්ට වීමට නියමිතව ඇත.යුද හමුදාව මුලපිරූ පළමු ඒකාබද්ධ යුද අභ්‍යාසය “දියකාවා ධ් යුද අභ්‍යාසය” 2010 වර්ෂයේ (සිලාවතුර), “දියකාවා iv යුද අභ්‍යාසය” ප්‍රාණ ඇපකරුවන් මුදාගැනීමේ මෙහෙයුම යන තේමාවෙන් 2011 වර්ෂයේ දී (ත්‍රිකුණාමලය) සහ පසුගිය වසරේ එනම් 2012 වසරේ “දියකාවා ධ්ධ්ධ් යුද අභ්‍යාසය” අති නවීන පෘථිවි සන්නිවේදන ක්‍රම සහ භූමි ස්ථාන සොයා ගැනීමේ තාක්ෂණය යොදාගන්නා ලදී.මෙවර යුද අභ්‍යාසය තුළ ‘බෝට්ටු අංගන වෙත සිදුකරන ආක්‍රමණ’, ඉතා වැදගත් ඉලක්ක ලබාගැනීම’, සතුරු තොරතුරු විමර්ශනය’, ‘සතුරු ඉලක්ක තොරතුරු ආවේක්ෂණය’, ‘ගුවනින් පැමිණ ගොඩ බැස කරන ක්‍රියාන්විත’, ‘මුහුදින් පැමිණ සිදුකරන ක්‍රියාන්විත’, ‘ජලයෙන් පැමිණ ගොඩබිමට ළඟාවීම’, ‘සතුරු ගමන් මාර්ග සොයා සිදුකරන මෙහෙයුම’, ‘සතුරාගේ ශක්තිමත් ස්ථාන වෙත සිදුකරන පැරිෂුට් පැනීම්’, ‘රැක සිට පහරදීම්’, ‘විමර්ශන මුර සංචාර’, ‘ප්‍රති ත්‍රස්ත ක්‍රියා සහ ප්‍රාණ ඇපකරුවන් මුදාගැනීම’ වැනි මෙහෙයුම් හා ක්‍රියාන්විත මෙම අභ්‍යාසයේ දී සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090920</link>
    <topic>සරසවි පාඨමාලා රටේ ආර්ථිකය හා රැකියා ඉල්ලුමට සරිලන සේ සකස් කිරීම කාලීන අවශ්‍යතාවක්</topic>
    <author/>
    <content>විශ්වවිද්‍යාලයන්හි උපාධි පාඨමාලා සැලසුම් කිරීමේදී රටේ ආර්ථික ප්‍රතිපත්තීන්ට අනුකූලව, ඉල්ලුමට සරිලන රැකියා අවස්ථාවන් පාදක කොට ගත් ක්‍රමවේදයක් ක්‍රියාවට නැංවීම කාලීන අවශ්‍යතාවයක් වී ඇතැයි විදේශ කටයුතු ඇමති මහාචාර්ය ජී. එල්. පීරිස් මහතා පැවසීය.විදේශ භාෂාවන්ද ඇතුළුව, කෘෂි අපනයනය, අලෙවිකරණය, සංචාරක කටයුතු හා බිම් මැනීම වැනි දුර්ලභ ක්‍ෂේත්‍රයන්ගෙන් උපාධිධාරීන් බිහිකිරීමට සබරගමුව විශ්වවිද්‍යාලය කටයුතු කොට ඇතැයි ඇමැතිවරයා වැඩිදුරටත් පැවසීය.පසුගිය සිකුරාදා පැවති සබරගමුව විශ්වවිද්‍යාලයේ උපාධි ප්‍රදානෝත්සවයේ ප්‍රධාන ආරාධිත අමුත්තා වශයෙන් එයට සහභාගිවෙමින් ඇමැතිවරයා එම අදහස් පළකළේය. මෙහිදී විවිධ පාඨමාලා හැදෑරූ උපාධිධාරීහු 800 දෙනෙක් උපාධි සහතික ලබාගත්හ.වැඩිදුරටත් අදහස් දැක්වූ අමාත්‍යවරයා, “ශ්‍රී ලංකාව දශක තුනක ගැටුම්වලින් අනතුරුව නිෂ්පාදන හා සේවා අපනයනය හා සංචාරක කර්මාන්තයටද ප්‍රමුඛතාවය ලබාදෙමින් ආර්ථිකය වර්ධනය කිරීමේ දැවැන්ත කාර්ය භාරයකට උරදෙමින් පසුවෙනවා.මේ වැඩපිළිවෙලට අනුව, රජය ලෝකයේ අනිකුත් රටවල් හා වෙළෙඳ, වාණිජ, සංචාරක හා සංස්කෘතික සබඳතා ශක්තිමත් කිරීමේ ප්‍රායෝගික වැඩ පිළිවෙළක්ද ක්‍රියාත්මක කොට තිබෙනවා. එසේ කටයුතු කිරීමේදී භාෂා දැනුම අත්‍යවශ්‍ය සාධකයක් බව කිව යුතුයි.සබරගමුව විශ්වවිද්‍යාලය සිය පාඨමාලාවන් සකස් කිරීමේදී සිංහල ඉංගශ්‍රීසි හා ද්‍රවිඩ භාෂාවන්ට අමතරව ජපන්, චීන, ජර්මන් හා හින්දි භාෂාවන්ද, කෘෂි අපනයනය, අලෙවිකරණය, ව්‍යවසායක කළමනාකරණය, බිම් මැනීම, ක්‍රීඩා හා සංචාරක යන විෂයයන්ද ඇතුළත් කිරීම මගින් රටේ අවශ්‍යතාවයට, එනම් ඉල්ලුමට සරිලන උපාධිධාරීන් බිහිකිරීමට පියවර ගෙන තිබීම සතුටට කරුණක්.නිදහසින් පසු ශ්‍රී ලංකාවේ පැවති රජයන් අතරින් අධ්‍යාපනය නඟා සිටුවීමේලා ශ්‍රී ලංකා නිදහස් පක්‍ෂ රජයන් විශාල මෙහෙවරක් ඉටුකළා. එදා සිරිමාවෝ බණ්ඩාරනායක මැතිනියගේ රජය ඉංගී‍්‍රසි කතාකිරීමේ හා ලිවීමේ හැකියාව තිබූ වරප්‍රසාද ලත් පන්තියකට පමණක් දීර්ඝ කාලයක් තිස්සේ සීමා වී තිබූ නීති අධ්‍යාපනය, දැඩි විරෝධයන් මැද සිංහල බසින් උගැන්වීම ආරම්භ කිරීමට පියවර ගනු ලැබූවා.එමගින් සිංහල හා ද්‍රවිඩ බසින් ඉගෙනුම ලත් ගම්බද තරුණ තරුණියන්ට නීති ක්‍ෂේත්‍රයට පිවිසීමට අවස්ථාව උදාවුණා. ජාත්‍යන්තර භාෂාවක් වශයෙන් ඉංගශ්‍රීසි භාෂා දැනුම ඉතා වැදගත් වෙනවා.එය කඩුවක් වශයෙන් නොව ඉගෙනීමේදී හා ලෝකය සමඟ අපගේ අනිකුත් කටයුතුවලදී මෙවලමක් වශයෙන් පාවිච්චි කිරීමට අපි පෙලඹිය යුතුයි.අධ්‍යාපනය ගලායන ගඟක් මෙන් එක ස්ථානයක නොරැඳිය යුතු බවත්, එය කලින් කලට අවශ්‍යතාවලට අනුකූලව වෙනස් විය යුතු බවද සඳහන් කළ අමාත්‍ය පීරිස් මහතා මහින්ද රාජපක්‍ෂ ජනාධිපතිවරයාගේ නායකත්වයෙන් යුතු වත්මන් රජය, කොළඹ ඇතුළු නාගරික ප්‍රදේශවලට පමණක් සීමා වී තිබූ අධ්‍යාපන පහසුකම් දුරබැහැර ග්‍රාමීය ප්‍රදේශ කරා ද ලබාදීමට කටයුතු කළ අතර, ඒ යටතේ මහින්දෝදය පරිගණක විද්‍යාගාර, පිහිණුම් තටාක, ක්‍රීඩා භාණ්ඩ සහ විශේෂ පුහුණු හා උපාධිධාරී ගුරු මහත්ම මහත්මීන්ගේ සේවා දුෂ්කර ප්‍රදේශයන්හි පාසල් සඳහාද ලබාදී ඇතැයිද පැවැසීය. එහි ප්‍රතිඵලයක් වශයෙන් දිවයිනේ පවත්වන උසස්ම තරග විභාගයන්ගෙන් පළමු හා දෙවන ස්ථානයන් දිනාගැනීමට බණ්ඩාරවෙල හා මොණරාගල වැනි දුර බැහැර පාසල්වල ශිෂ්‍ය ශිෂ්‍යාවන්ට හැකියාව ලැබී ඇතැයිද පීරිස් මහතා වැඩිදුරටත් පැවසීය.සබරගමුව විශ්වවිද්‍යාලයේ කුලපති මහාචාර්ය කුඹුරුගමුවේ වජිර නාහිමියන්, විශ්වවිද්‍යාලයේ උප කුලපති මහින්ද රූපසිංහ මහතා ඇතුලු ආචාර්ය මණ්ඩලය, උපාධිලාභී ශිෂ්‍ය ශිෂ්‍යාවන්, ඔවුන්ගේ මාපියන් ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=n13090921</link>
    <topic>රටේ ජීවත්වන මුස්ලිම් ජනයාට ජනපති බෙහෙවින් ලෙන්ගතුයි</topic>
    <author>මහානාම ගලහිටියාවමහනුවර උතුර විශේෂ</author>
    <content>මේ රටේ ජීවත්වන මුස්ලිම් ජනතාව තම ජීවිත තිබෙන තුරු මහින්ද රාජපක්‍ෂ ජනාධිපතිතුමාත්, එතුමාගේ පවුලේ උදවියත් කිසිදාක අමතක කරන්ට එපායැයි පරිසර හා පුනර්ජනනීය බලශක්ති නියෝජ්‍ය ඇමැති අල්හාජ් ඒ. ආර්. එම්. අබ්දුල් කාදර් මහතා පැවසීය.ශ්‍රී ලංකාවේ මෙතෙක් සිටි කිසිදු ජනනායකයෙකුගෙන් නොලැබුණු සුවිශාල සේවාවක් වත්මන් ජනාධිපතිතුමා ගෙන් මෙරට මුස්ලිම් ජනතාවට මේ වනවිට ලැබී ඇති බවත්, එතුමා සිටින තුරු මුස්ලිම් ජනතාවට යහපතක්ම සිදුවන බවත් ඒ මහතා කීය.අකුරණ ප්‍රාදේශීය සභා බල ප්‍රදේශයට අයත් අලවතුගොඩ 9 කණුවේ සිට මාවතුපොල හරහා මල්ගමන්දෙණිය මාර්ගය සංවර්ධනය කිරීමේ සමාරම්භක උත්සවයට සහභාගි වෙමින් නියෝජ්‍ය ඇමැතිවරයා එම අදහස් පළ කළේය. මග නැඟුම ග්‍රාමීය මාර්ග සංවර්ධන වැඩ සටහනේ “ගමින් ගම යාකිරීමේ ව්‍යාපෘතිය” යටතේ රුපියල් ලක්ෂ 665ක වියදමින් මේ මාර්ගය සංවර්ධනය කෙරේ. සමාරම්භක උළෙල ඉකුත් 06 දින අලවතුගොඩ 9 කණුවේදී පැවැත්විණි.ජාතිවාදයක් නොමැති රජකෙනෙක් ලෝකයේ කිසිම රටකින් සොයාගැනීම ඉතාමත් අසීරු කරුණක් වුවද ශ්‍රී ලංකාවට එවැනි රජකෙනෙක් ලැබීම මේ රටේ ජනතාවගේ වාසනාවක් යැයි පැවසූ නියෝජ්‍ය අමාත්‍යවරයා, ජනාධිපතිතුමා පමණක් නොව, එතුමාගේ සහෝදරයින්, දරුවන් ඇතුළු සියලු දෙනාම අමතක නොකිරීමට වගබලා ගැනීම මුස්ලිම් ජනතාවගේ යුතුකමක් බවද කීය.ඒ මහතා මෙසේද කීය.ජනාධිපතිතුමාගේ ආශීර්වාදයෙන් මේ වනවිට අකුරණ ප්‍රදේශයට රුපියල් මිලියන 325ක් ද, මහනුවර දිස්ත්‍රික්කයට ම රුපියල් මිලියන 750ක් ද සංවර්ධන වැඩ වෙනුවෙන් වැයකර තිබෙනවා.ඒ නිසා මුස්ලිම් ජනතාව එතුමාට ශක්තියක් වන්නට ඕනෑ. මුදල් රැගෙන ජනාධිපතිතුªමා රවටන්ට එපා. මෙපමණ කාලයක් අපේ අය බොහෝ දෙනෙක් ජනාධිපතිතුමාට අතට අත දීල, සුබපතල, කාලබීලා, ඉදල එනවා. නමුත් ඡන්දය දෙන්නේ් නෑ. ඒ ජාති දැන් කරන්ට එපා. ඒ නිසා දෙවියන්ගේ නාමයෙන් මම කියන්නේ මේ මැතිවරණයේදී මුස්ලිම් ජනතාව ඡන්දය දෙන්ට ඕනෑ බුලත් කොළයට කියන එක මම කියනවා. සිංහල, මුස්ලිම්, දෙමළ කවුරුත් එකට ඉන්ට ඕනෑ. ජාති, ආගම්, කුල මල භේද නැතිව එකා මෙන් ඉන්ට ඕනෑ යයිද හෙතෙම කීය.වරාය හා මහාමාර්ග අමාත්‍යාංශයේ සම්බන්ධිකරණ ලේකම් චන්ද්‍රා රාජපක්‍ෂ මහතා ඇතුළු මාර්ග සංවර්ධන අධිකාරියේ නිලධාරීන් රැසක්ද ඒ අවස්ථාවට සහභාගි වූ අතර, පූජ්‍ය පරණගම චන්දරතන හිමියෝ මෙහිදී අනුශාසනාවක් කළහ.මහනුවර දිස්ත්‍රික් පාර්ලිමේන්තු මන්ත්‍රී එරික් ප්‍රසන්න වීරවර්ධන, අකුරණ ප්‍රාදේශීය සභාවේ සභාපති ඒ. එම්. එම්. සිම්සාන්, ප්‍රාදේශීය සභා මන්ත්‍රී ඒ. එම්. සරත් අමරකෝන්, මගනැඟුම ව්‍යාපෘති අධ්‍යක්‍ෂ බණ්ඩාර රත්නායක, පාර්ලිමේන්තු මන්ත්‍රී නාමල් රාජපක්‍ෂ මහතාගේ සම්බන්ධීකරණ ලේකම් පි‍්‍රයන්ත රත්නායක යන මහත්වරුද උත්සව සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309091</link>
    <topic>රඹුක්කන ග්‍රාමීය මාර්ග 98ක් සංවර්ධනයට රුපියල් මිලියන 20ක් වෙන් කරයි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන මැතිවරණ කොට්ඨාසයේ අති දුෂ්කර ග්‍රාමීය මාර්ග 98ක් සංවර්ධනය කිරීම සඳහා සබරගමු පළාත් සභාවෙන් රුපියල් ලක්ෂ එකසිය අනූහයක මුදලක් වෙන්කර තිබේ.සබරගමු පළාතේ අති දුෂ්කර ග්‍රාමීය මාර්ග සංවර්ධනය කිරීම සඳහා සබරගමුව පළාත් සභාව මැතිවරණ කොට්ඨාස මට්ටමින් ග්‍රාමීය මාර්ග සංවර්ධනය කිරීමේ වැඩපිළිවෙළ යටතේ සෑම කොට්ඨාසයකම දුෂ්කර ගම්මානවලට වැටී ඇති මාර්ග කොන්ක්‍රීට් අතුරා වාහන ගමනා ගමනයට සුදුසු ලෙස සංවර්ධනය කිරීම, මෙහි ප්‍රධාන අරමුණ වේ.මෙම වැඩසටහන යටතේ රඹුක්කන මැතිවරණ කොට්ඨාසයේ පිටවෙල – මහගම, මහලන්ද වත්ත පාර, එරමිණිගොල්ල, පැල්පිටිය මාර්ගය සංවර්ධන කිරීම ආරම්භ කෙරිණි.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා ප්‍රධාන ආරාධිත අමුත්තා ලෙසින් මේ අවස්ථාවට එක්ව සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309092</link>
    <topic>ඉගෙනුමට හපන් ගමේ දරුවන්ට ‘සැමට සෙත’ පදනමෙන් ශිෂ්‍යත්ව</topic>
    <author>අත්තනගල්ල විශේෂ ජයවීර සුගතපාල</author>
    <content>සැමට සෙත පදනම මඟින් වාර්ෂිකව සංවිධාන කරන ඉගනුමට දක්ෂ එහෙත් දිළිඳු බව, මව, පියා මියයාම, ආබාධිත වීම වැනි සම්බාධක නිසාවෙන් ඉගනුම් කටයුතු කරගෙන යාමේදී දුෂ්කරතාවලට මුහුණ දී සිටින දරුවන්ට ශිෂ්‍යත්ව පිරිනැමීම 8 වැනි වරටත් ඉකුත්දා හොරගොල්ල බණ්ඩාරනායක අනුස්මරණ පුස්තකාල ශ්‍රවණාගාරයේ දී පැවැත්විණි.වෛද්‍ය, ඉංජිනේරු, බහුතාක්ෂණික තොරතුරු තාක්ෂණ ක්ෂේත්‍රවල සහ කොළඹ රාජකීය, ආනන්ද, නාලන්ද විදුහල්වල මෙන්ම ගමේ පාසලේ අධ්‍යාපනය ලබන අඩු ආදායම්ලාභී පවුල් ඒකකවලින් තෝරාගත් සිසු සිසුවියන් 28 දෙනෙකුට මෙහිදී ශිෂ්‍යත්ව පිරිනැමිණි.රටේ ජාතික හා දේශපාලන තලයේ විශිෂ්ට නායකයන් වන දිවංගත එස්. ඩබ්ලිව්. ආර්. ඩී. බණ්ඩාරනායක, සිරිමාවෝ බණ්ඩාරනායක, ඩී. ඒ. රාජපක්ෂ, සැමට සෙත පදනමේ ආරම්භක සභාපති දැනට ජීවතුන් අතර නැති එඩ්වඩ් ගලගෙදර, අධ්‍යක්ෂ උපාලි කුරේ, විධායක අධ්‍යක්ෂිකා ලක්ෂ්මී දීපානි කුරේ යන අය අනුස්මරණය කිරීම්වස් එම නම්වලින් මෙම ශිෂ්‍යත්ව නාමකරණය කළ බවද එමඟින් දරුවන් තුළ එම උතුමන් කළ සේවාවන් පිළිබඳ ගෞරව සම්ප්‍රයුක්ත හැඟීමක් ඇතිකරවීම අරමුණ වූ බවද සැමට සෙත පදනමේ කළමනාකාර අධ්‍යක්ෂ කීර්ති සුමනසිරි මහතා මෙහිදී පැවසීය. තවද ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා සැමට සෙත පදනමේ මෙම සත්කාරක වැඩපිළිවෙළට මූලාරම්භයේ සිටම අඛණ්ඩව දායකත්වය හා උපදේශකත්වය ලබාදෙන බවද මේ අවස්ථාවේ ගෞරවයෙන් සිහිපත් කරන බවද කීර්ති සුමනසිරි මහතා පැවසීය.සැමට සෙත පදනමේ වත්මන් සභාපති සිවිල් ඉංජිනේරු කේ. විජේරත්න, කේ. ආරියතුංග විද්‍යාවේදී සුරේෂ් සේනාධීර, අත්තනගල්ල එජාප ප්‍රධාන සංවිධායක චන්ද්‍රසෝම සරණලාල් මහත්වරුද උත්සව සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309093</link>
    <topic>දැයට කිරුළ යටතේ මේ වනවිට වැඩසටහන් 2731ක් ක්‍රියාත්මකයි</topic>
    <author>මාවනැල්ල සමූහ පී. සෙනෙවිරත්න</author>
    <content>කෑගල්ල කුරුණෑගල හා පුත්තලම දිස්ත්‍රික්කවල ක්‍රියාත්මක වන 2014 දැයට කිරුළ වැඩසටහන යටතේ මේ වනවිට ග්‍රාම සේවා වසම් තුළ වැඩසටහන් 2731 ක්‍රියාත්මක කර ඇති බව ජ්‍යෙෂ්ඨ ඇමැති අතාවුද සෙනෙවිරත්න මහතා පැවැසීය.ප්‍රජා අවශ්‍යතා සපුරාදීම පිණිස බලගන්වන දැයට කිරුළ වැඩසටහන් මාලාව ඔස්සේ මෙම දිස්ත්‍රික්ක තුනෙහි වෙසෙන ජනගහනය ලක්ෂ 42කට මෙතෙක් ලබාදී ඇති සහනයන් පිළිබඳව ගම්මට්ටමින්ම ජනතාව බලවත් සතුට පළකැර සිටින බවද කුරුණෑගල දිසාවේ ජංගම සේවා 1610ක්ද කෑගල්ල දිසාවේ සේවා 573ක්ද පුත්තලම දිසාවේ සේවා 573ක්ද ඉකුත් මාසය නිමාවනවිට සිදුකැර ඇති බවද පැවැසීය. කෑගල්ල දිසා ලේකම් තුසිත පී. වනිගතුංග මහතා කෑගල්ල දිසාවේ මෙතෙක් සිදුකෙරුණු දැයට කිරුළ ජංගම සේවාවන් මඟින් පුද්ගලයින් ලියාපදිංචියටද ලක්කැර උප්පැන්න මරණ විවාහ වැඩිහිටි හැඳුනුම්පත් ලබාදීම ලියාපදිංචි කිරීම ගම්මානවල පොදු සේවා ලබාදීම ක්ෂේත්‍ර පරීක්ෂණ වෛද්‍ය සායන ඉඩම් බලපත්‍ර ලබාදීම කෘෂිකාර්මික යටිතල පහසුකම් ලබාදීම සංවර්ධන ගැටලු නිරාකරණය කිරීම ආදී තවත් සේවාවන් විශාල සංඛ්‍යාවක් ලබාදීම සිදුකළ බව බව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309094</link>
    <topic>දොඩන්ගොඩ බිජ වී ගොවිපළින් මහ කන්නයට අවශ්‍ය බිත්තර වී</topic>
    <author>නාගොඩ විශේෂ - එන්. විජේරත්න, දොඩන්ගොඩ විශේෂ දයා විජේරත්න</author>
    <content>දොඩන්ගොඩ කෘෂිකර්ම උපදේශක කොට්ඨාසය තුළ පිහිටි පුහාඹුගොඩ නැගෙනහිර, පුහාඹුගොඩ බටහිර සහ ඇළදූව යන කොට්ඨාස තුනටම අයත් වන නානතොට යාය සහ ආඩියාකන්ද යායට අයත් කුඹුරු අක්කර 10ක බිත්තර වී ගොවිපළක් මෙම යල කන්නයේ දී පවත්වාගෙන යයි.මෙවැනි බිත්තර වී ගොවිපළ යලකන්නයේ පවත්වාගෙන යෑමේ ප්‍රධාන අරමුණ ලබන මහකන්නයේ සඳහා අවශ්‍ය වන බිත්තර වී අවශ්‍යතාවය ප්‍රදේශය තුළින්ම සපුරා ගැනීමයිදොඩන්ගොඩ කෘෂිකර්ම උපදේශක යූ. ජී. ගයාන් සංජීව මහතාගේ උපදෙස් හා මඟපෙන්වීම මත ක්‍රියාත්මක වන මෙම බිත්තර වී ගොවිපළ සඳහා එම යායන්හි ගොවීන් හට අවශ්‍ය මූලික හා ද්වීතික වල්නාශක මෙන්ම අවශ්‍ය බිත්තර වී ප්‍රමාණය බ. පළාත් නි. කෘෂි අධ්‍යක්ෂක. කළුතර - කාර්යාලය මගින් නොමිලේ ලබා දී තිබේ.බී. ජී. 359 වී වර්ගය මෙහි වගාකර ඇති අතර මේ වන විට එම බිත්තර වී ගොවිපළ ඉතාමත් සාර්ථක වී ඇති අතර දොඩන්ගොඩ ගොවිජන සංවර්ධන නිලධාරිනි එම්. ඩී. ඩී. ප්‍රනාන්දු මහත්මිය ඇතුළු පුහාඹුගොඩ බටහිර, පුහාඹුගොඩ නැගෙනහිර සහ ඇළදූව යන කොට්ඨාසවල කෘෂිකර්ම පර්යේෂණ හා නිෂ්පාදන සහකාර නිලධාරින් පූර්ණ සහයෝගය ලබා දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309095</link>
    <topic>මීගමුව කළපුවේ රක්ෂිතය ගොඩ කර දඩකයි</topic>
    <author/>
    <content>බැකෝ යන්ත්‍රයක් උපයෝගී කරගෙන මීගමුව කළපුවේ රක්‍ෂිත ප්‍රදේශය ගොඩකර තාප්පයක් ඉදිකළේ යැයි කියන සිද්ධියක් සම්බන්ධයෙන් චෝදනා ලැබ වරද පිළිගත් දෙදෙනකුට මීගමුව අතිරේක මහේස්ත්‍රාත් දුලානි එස්. වීරතුංග මහත්මිය රු. 20,000ක දඩයක් නියම කළාය.මෙලෙස දඩ මුදල් ගෙවීමට සිදුවූයේ මංකුලිය ප්‍රදේශයේ පදිංචි රුචිර හා සුරේෂ් යන පුද්ගලයන් දෙදෙනකුට යි.මීගමුව පොලිසියේ පොලිස් පරීක්ෂක ආර්. ඩී. එම්. සිරිල් මහතා ඇතුළු කණ්ඩායමක් මේ වැටලීම කර තිබූ අතර පාරිසරික අංශයේ පොලිස් සැරයන් 1117 බන්ධුල මහතා සැකකරුවන් අධිකරණයට ඉදිරිපත් කර කරුණු වාර්තා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309096</link>
    <topic>ඥාති දියණියට අතවර කරන්න තැත් කළ දෙදරු පියා රිමාන්ඩ්</topic>
    <author>අත්තනගල්ල විශේෂ - ජයවීර සුගතපාල</author>
    <content>බාලවයස්කාර ඥාති දියණියකට ලිංගික අතවර කිරීමට තැත් කළැයි චෝදනා ලත් විවාහක දෙදරු පියකු මෙම මස 11 වැනි දින දක්වා රිමාන්ඩ් භාරයේ තැබීමට අත්තනගල්ල අතිරේක මහේස්ත්‍රාත් කාවින්ද්‍යා නානායක්කාර මෙනෙවිය නියෝග කළාය.මෙහි චූදිතයා වූයේ බෙම්මුල්ල කොරස ප්‍රදේශයේ අයෙකි.දැරියගේ මව විසින් වේයන්ගොඩ පොලිසියට කරන ලද පැමිණිල්ලක් අනුව සැකකරු අත්අඩංගුවට ගෙන අධිකරණයට ඉදිරිපත් කර තිබිණි.දැරිය පිළිබඳ පරිවාස වාර්තාවක් කැඳවීමටද නියෝග කෙරිණි.වේයන්ගොඩ පොලිසියේ අපරාධ විමර්ශන අංශයේ උප පොලිස් පරීක්‍ෂක සුනිල් පේ‍්‍රමරත්න මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309097</link>
    <topic>21දා නියත වශයෙන්ම  සන්ධානය ජය ගන්නවා</topic>
    <author>සංවාද සටහන</author>
    <content>වසර 20ක් පෞද්ගලික ලේකම් තනතුරේ සිටි ඔබ දේශපාලනයට පිවිසීමට හේතුවුණේ කුමක්ද?විශ්වවිද්‍යාල අධ්‍යාපනය අවසන් වීමෙන් පසු ක්‍රීඩා ඇමැති මහින්දානන්ද අලුත්ගමගේ මහතාගේ පියාණන් වන දිවංගත හිටපු මහජන මන්ත්‍රී එම්. එස්. අලුත්ගමගේ මහතිගේ දේශපාලන ව්‍යාපාරයට සෘජුවම දායකත්වය ලබා දුන්නා.ඔහුගේ අභාවයෙන් පසුව නාවලපිටිය ශ්‍රීලනිප සංවිධායක වශයෙන් පත් වූ මහින්දානන්ද අලුත්ගමගේ මහතාගේ ජනහිතකාමී දේශපාලනයට සහයෝගය ලබා දීම සහ 1977 සිට 1994 දක්වා පැවති දුර්දාන්ත යුඇන්පී රජයෙන් ජනතාවට සිදුවූ මර්දනයට විරුද්ධව ජනතාව පෙළගැස්වීම පිණිසත් මම දේශපාලනයට අවතීර්ණ වුණා.එක්සත් ජාතික පක්ෂය කඩා වැටීම ඔබ දකින අයුරු?නායකත්වයට හැකියාවක් තිබෙන්න ඕනෑ පක්ෂයක් නියම ආකාරයෙන් මෙහෙයවීමට. නායකයෙක්ගේ වැදගත් ලක්ෂණයක් තමයි තම අනුගාමිකයින් සියලුදෙනාටම එකම විදිහකට සැලකීම. එහෙත් එක්සත් ජාතික පක්ෂයේ නායකයාගේ එවැනි ලක්ෂණ නැහැ. තවත් ඔහුගේ දුර්වලතාවක් තමයි අනුගාමිකයෙක් ජනප්‍රිය වීගෙන එනවිට ඔහුට විරුද්ධව කටයුතු කිරීම. මෙන්න මෙවැනි තත්ත්වයන් නිසා තමයි අද යූඑන්පීය සෝදා පාළුවට ගොස් ඇත්තේ. යූඑන්පිය ගොඩනැගීමට කටයුතු කළ පතාක යෝධයින් අද මේ නිසා යූඑන්පීය අත හැර ජනාධිපතිතුමා වටා එක් වී සිටිනවා.ජනාධිපති මහින්ද රාජපක්ෂ මැතිතුමාගේ සංවර්ධනය පිළිබඳව පැවසුවොත්.ජනාධිපතිතුමා මේ රටට නිදහස ලැබුණු පසු පහළ වූ දුර්ලභ ගණයේ නායකයෙක්. එතුමාගේ වැදගත් ගති ලක්ෂණ තමයි අභීත බව, සංවේදී බව හා රටේ සියලු ජාතීන්ට, ආගම්වලට සමානව සැලකීම.රටේ භයානක යුද්ධයක් පැවතුණු අවස්ථාවක වුවත් ඔහු සංවර්ධන කටයුතු අමතක කළේ නැත. එතුමාගේ පාලන කාලය තුළ සිදු වූ වැදගත්ම දේ තමයි 30 අවුරුද්දයක් තුළ පැවති යුද්ධය නිමා කොට රටට සාමය ස්ථාපිත කිරීම. එයින් පසු එතුමාගේ කාලය තුළ රටේ දැවැන්ත සංවර්ධනයක් සිදුවී තිබෙනවා. අධිවේගී මාර්ග, කාපට් මාර්ග, ගමේ කොන්ක්‍රීට් පාරවල්, හම්බන්තොට වරාය, මත්තල ගුවන්තොටුපල, කොළඹ වරාය, සංවර්ධනය කිරීම, විදුලිය, රෝහල්, අධ්‍යාපනය වැනි හැම අංශයක්ම සංවර්ධනය වෙලා. මීට අමතරව උතුර, නැගෙනහිර සිදු වී ඇති සංවර්ධනයද අතිවිශිෂ්ටයි.ක්‍රීඩා ඇමැති මහින්දානන්ද අලුත්ගමගේ මහතාගේ දේශපාලන ජීවිතය සහ සංවර්ධනය ඔබ දකින්නේ කෙසේ ද?මහින්දානන්ද අලුත්ගමගේ මහතා අවංක දේශපාලනඥයෙකි. ඔහු නිතර ඉන්නේ මහජනයා සමඟයි. සතියට දින 3ක් නාවලපිටිය, ගල්පාය, මහනුවර හා අමාත්‍යාංශයේ දී මහජන හමුවීම් පවත්වා මහජනතාවගේ ප්‍රශ්නවලට විසඳුම් ලබා දෙනවා. ඕනෑම අවස්ථාවක දුරකථනයෙන් වුවත් සම්බන්ධ වෙන්න පුළුවන්. තමන් වෙත පැවරෙන ඕනෑම වගකීමක් කැපවීමෙන් ඉටුකරනවා.මේ නිසා තමයි නාවලපිටිය ජනතාව මැතිවරණයක් මැතිවරණයක් පාසා ඔහුගේ ඡන්ද ප්‍රතිශතය වැඩි කරලා තිබෙන්නේ.1977 සිට 1994 දක්වා යූඑන්පී යේ ශාපලත් පාලන කාලය තුළ නාවලපිටිය සංවර්ධයේ අගාධය තිබුණේ. එහෙත් මහින්දානන්ද අලුත්ගමගේ මහතා 1994 ශ්‍රී ලංකා නිදහස් පක්ෂ නාවලපිටිය සංවිධායකවරයා වීමෙන් පසුව ඇමැති තනතුරු, නියෝජ්‍ය ඇමැති තනතුරු හරහා නාවලපිටිය ආසනයේ විශාල සංවර්ධනයක් කර තිබෙනවා.නාවලපිටිය, කුරුඳුවත්ත ඇත්ගාල යන නගර, නාවලපිටිය ජයතිලක ක්‍රීඩාපිටිය, කාපට් පාරවල්, කොන්ක්‍රීට් පාරවල්, කුරුඳුවත්ත, රාජකීය විදුහල, උලපනේ කාර්මාන්ත පුරය, ඒ මහතාගේ පාලන කාලය තුළ සිදුකළ වැදගත් මහජන සේවාවන්. ආයතනයේ සිදුකරන සංවර්ධනය පිළිබඳ පැහැදී අද විරුද්ධවාදීන් විශාල වශයෙන් අලුත්ගමගේ මහතා වටා එක් වෙමින් සිටිනවා.ඔබගේ ඉදිරි දැක්ම කුමක් ද?නියත වශයෙන්ම සැප්තැම්බර් 21 පැවැත්වෙන මධ්‍යම පළාත් සභා මැතිවරණයෙන් එක්සත් ජනතා නිදහස් සංධානය අතිවිශිෂ්ට ජයග්‍රහණයක් ලබනවා. ඒ වගේම මහින්දානන්ද අලුත්ගමගේ මහතා 1994 සිට නාවලපිටිය ඇතුළු මහනුවර දිස්ත්‍රික්කයේ ජනතාව සඳහා විශාල සේවාවක් කර තිබෙනවා. එම සංවර්ධන කාර්ය සාර්ථකව ඉදිරියට ගෙන යාම සඳහා එතුමාගේ පෞද්ගලික ලේකම්වරයා වශයෙන් මගෙන් ඉටුවිය යුතු සියලු වගකීම් මා සාර්ථකව ඉටුකර දී තිබෙනවා.මේ බව නාවලපිටිය ඇතුළු මහනුවර දිස්ත්‍රික්කයේ ජනතාව හොඳීන් දන්නා නිසා මට ලොකු විශ්වාසයක් තියෙනවා. මධ්‍යම පළාත් සභාවට මම තෝරාගන්නා බව.එසේ මා මන්ත්‍රීවරයෙක් වශයෙන් පත්වුවහොත් ක්‍රීඩා ඇමැති මහින්දානන්ද අලුත්ගමගේ මහතා විසින් නාවලපිටිය ඇතුළු මහනුවර දිස්ත්‍රික්කයේ සිදුකරගෙන යනු ලබන දැවැන්ත සංවර්ධන කාර්යයන් සඳහා ශක්තියක් වීමටත් බලාපොරොත්තු වෙනවා.අවසාන වශයෙන් නාවලපිටිය ඇතුළු දිස්ත්‍රික්කයේ සියලුම පාසල්වල අධ්‍යාපනික ගැටලු විසඳා දීමට, මාර්ග ජලය ආදී සෑම ප්‍රශ්නයකදීම ජනතාවට උපරිම සහයෝගය දී විසඳා දීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309098</link>
    <topic>දුම්රිය සංඥා කුටියටත්මැතිවරණ උණුසුම</topic>
    <author>ඡායාරූපය - ඒ.කීර්තිසිංහ</author>
    <content>වයඹ පළාත් මැතිවරණ ක්‍රමයෙන් උණුසුම් තත්වයට පත්වෙමින් පවතී.මේ නිසා තාප්ප බිත්ති වලට ඉස්පාසුවක් නැත.විවිධ පාක්ෂිකයන්ගේ පොස්ටර් වලින් ඒවා වැසී ගොසින්ය. අලව්ව දුම්රිය ස්ථානයේ දුම්රිය විදුලි සංඥා කුටිය ඡන්ද පොස්ටර් වලින් වැසී ගොස් ඇති අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r1309099</link>
    <topic>OT එකට ඇවිත් පොත අස්සන් කර ගෙදර ඉදන් ත්‍රීවීල් හයර් ගිහින්</topic>
    <author>කළුතර මධ්‍යම සමූහ</author>
    <content>කළුතර නගර සභාවේ සේවකයින් අතිකාල සේවයට කියා පැමිණ පැමිණීම සටහන් කර කළුතර නගරයේ ත්‍රීවීල් එලවන බවත්, සමහරු වෙනත් රැකියාවල නිරත වන බවත් කළුතර නගර සභාවේ මාසික රැස්වීම්දී එජාප නාගරික මන්ත්‍රී ධනුක සීවලී හෙට්ටිආරච්චි මහතා ප්‍රකාශ කළේය.සභාපති එම්. එම්. එම්. ජවුෆර් මහතාගේ (එජාප) ප්‍රධානත්වයෙන් පැවැති එම රැස්වීමේදී නාගරික මන්ත්‍රීවරයා එසේ ප්‍රකාශ කළේ අතිකාල සේවයේ යෙදෙන නගර සභා නිලධාරීන් සහ සේවකයින් අධීක්ෂණය කිරීම සඳහා නාගරික මන්ත්‍රීවරුන් දෙදෙනකු පත් කරන ලෙසට සඳහන්ව යෝජනාවක් ඉදිරිපත් කරමිනි.අහිංසක නගර වැසියන්ගේ බදු මුදල් නගරයේ සංවර්ධනයට යොදනවා මිස විනාශ වීමට ඉඩ නොදිය යුතු බව ද ඒ මහතා මෙහිදී කීය.ගිනි නිවන ඒකකයට ද විශාල ලෙස අතිකාල වැය වන බැවින් එහි පුරප්පාඩු වහාම පිරවීමට පියවර ගන්නා ලෙස ද ඒ මහතා ඉල්ලීමක් කළේය.පාලිත සිල්වා මහතා (එජනිස) නගර සභා සේවකයින් අතිකාල සේවයේ යෙදෙනවාද නැද්ද කියා අධීක්ෂණය කිරීමේ වගකීම ඇත්තේ පරිපාලන නිලධාරීන්ටයි. මන්ත්‍රී‍්‍රවරුන්ට ඒ අය අධීක්ෂණය කරන්න බැහැ.සුකුමාල් පෙරේරා මහතා (එජාප) අතිකාල සේවා නිර්දේශ කරන අයත් ඒවා අනුමත කරන අයත් මේ පිළිබඳව සොයා බලන්න ඕනෑ.බී. ඩී. ජෝසප් මහතා (එජනිස) හරියට රාජකාරිය කර අතිකාල දීමනා ලබා ගන්නා නිලධාරීන් ද සිටිනවා.සභාපති එම්. එම්. එම්. ජවුෆර් මහතා (එ. ජා. ප) නගර සභාවේ මූල්‍ය තත්ත්වය ආරක්ෂා කර ගැනීම සඳහා 25%කින් සේවකයන්ගේ අතිකාල කපා දමා තිබෙනවා. නගර සභා සේවකයන් සේවයට පැමිණ ත්‍රීවීල් එලවනවාද කියන්න මා දන්නේ නැහැ. අතිකාල සේවයේ යෙදෙන නිලධාරීන් අධීක්ෂණය කිරීමේ යෝජනාවට පක්ෂව ඡන්ද 6ක් ද විපක්ෂව ඡන්ද 3 ක් ද ලැබුණු අතර, වැඩි ඡන්දයෙන් යෝජනාව සභා සම්මත විය.සභාපති එම්. එම්. එම්. ජවුෆර් (එජාප) මහතා සහ එජනිස නාගරික මන්ත්‍රී න. ඩී. ජෝශප් මහතා ඡන්දය පාවිච්චි කිරීමෙන් වැලකී සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r13090910</link>
    <topic>සැප රියේ ඩිකිය අස්සෙන් බිංගිරියෙන් කොළඹට කසිප්පු</topic>
    <author>මුන්නේශ්වරම සමූහ - ඊ. සී. කුරුප්පු</author>
    <content>කුරුණෑගල දෙසින් අධිවේගයෙන් පැමිණි සුපිරි මෝටර් රථයක් මුගුණුවටවන විලත්තව හන්දියේදී නතර කරවාගෙන පරීක්‍ෂා කළ හලාවත පොලිසියේ දූෂණ මර්දන ඒකකයේ නිලධාරින් කාලයක් තිස්සේ බිංගිරිය ප්‍රදේශයේ සිට කොළඹ දෙසට ප්‍රවාහනය කරමින් තිබූ කසිප්පු ජාවාරමක් අනාවරණය කරගෙන ඇත.එම රථයේ පසුපස ආසන ගලවා එහි හා ඩිකියේ ගබඩා කරගෙන ගිය කසිප්පු ස්ප්‍රීතු බෝතල් 650ක් සමඟ එම රථයත් එහි ආ තිදෙනෙක් අත්අඩංගුවට ගෙන ඇත.මම ජාවාරම පළමුවරට දැනගැනීමට හැකි වී ඇත්තේ හලාවත මූලස්ථාන පොලිස් පරීක්‍ෂක මනෝජ් රංගල මහතාටය. ඒ අනුව දින ගණනාවක් රැකවල් ලා සිටීමෙන් පසු පසුගිය 6 වන සිකුරාදා සවස අත්අඩංගුවට ගෙන ඇත.බිංගිරිය කොළමුණුඔය ප්‍රදේශයේ කැළෑවල පෙරනු ලබන කසිප්පු මෙලෙස මෝටර්රථවලින් දංකොටුවට ගෙන ගොස් පසුව කොළඹ අවට ගෙන යන බවත් අනාවරණය කරගෙන තිබුණි. අත්අඩංගුවට ගත් සිව්දෙනා බෝලවත්ත හා දංකොටුව ප්‍රදේශවල අය බවත් කියති.අත්අඩංගුවට ගත් තිදෙනා මේ මස 10 වන දින දක්වා රක්ෂිත බන්ධනාගාර ගත කර තැබීමට හලාවත වැඩ බලන මහේස්ත්‍රාත් නිශ්ශංක රූපසිංහ මහතා නියම කෙළේය.හලාවත පොලිස් අධිකාරි පී. සාලිය සී. සිල්වා, සහකාර පොලිස් අධිකාරි එස්. එස්. වික්‍රමසූරිය, මූලස්ථාන ප්‍රධාන පොලිස් පරීක්‍ෂක මනෝජ් රණගල, දූෂණ මර්දන ඒකකයේ ස්ථානාධිපති ඩී. එම්. සී. දිසානායක, උප පොලිස් පරීක්‍ෂක කුමාරසේන, කොස්තාපල්වරුන් වන ඥානරත්න 35128, නිශාන්ත 41398, අසෝක 31581, බණ්ඩාර 57506, සුබසිංහ 66070 හා රියදුරු විජේකුමාර 740682 යන මහත්වරුන් වැටලීමට එක් වූහ. එම රථය හා කසිප්පු පිරවූ උර ඡායාරූපවල වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r13090911</link>
    <topic>මාතලේට කුඩු වැපිරූ අඹු සැමි යුවළ කොටු</topic>
    <author>උකුවෙල සංචාරක</author>
    <content>මාතලේ නගරය, ආශ්‍රිත ප්‍රදේශවලට මහ පරිමාණයෙන් කුඩු බෙදාහරින යුවළක් කුඩු අලෙවි කරන අවස්ථාවක උපාය ධූතයන් යොදවා කුඩු පැකට් 73ක් සමඟ මාතලේ පොලිසියේ දූෂණ මර්දන අංශයට ලද තොරතුරක් මත දික්තිරියවත්ත නිවෙස වටලා අඹුසැමි යුවළ අත්අඩංගුවට ගෙන ඇත. (දික්තිරියවත්ත නිවෙස) මාතලේ ප්‍රදේශයට මහ පරිමාණයෙන් කුඩු බෙදාහරින හා ජාවාරම්කරුවන් සහ සම්බන්ධ පවත්වාගෙන යන අතර මාතලේ කුඩු රැජින ලෙස නම් දරා සිටින තැනැත්තියගේ ලේලිය හා පුතා මෙලෙස අත්අඩංගුවට ගෙන ඇත.මාතලේ මූලස්ථාන පොලිසියට ලද තොරතුරක් මත රාත්‍රියක් ගතකර අලුයම් කාලයේ දී වැටලීම කරන විට කුඩු රැගෙන යමින් සිටි හතරදෙනකු ද අත්අඩංගුවට ගෙන ඇත. ප්‍රධාන සැකකරුවන් දෙදෙනා අත කුඩු මිලිග්‍රෑම් 730ක් (පැකට් 73) සන්තකයේ තබා ගත් අයෙකු මිලිග්‍රෑම් 40ක් සහ තවත් කුඩු මිලිග්‍රෑම් 2,900ක් වශයෙන් මිලිග්‍රෑම් 3670ක් අත්අඩංගුවට ගැනීමට හැකිවිය.උපාය දූතයන් ලෙස යොදවා නිවෙසට ගියවිට අඹුසැමි යුවළ පැනයාමට තැත් කර සිටියදී අල්ලා ගන්නා විට කාන්තාව අත තිබූ කුඩු මිලිග්‍රෑම් 730ක් වැසිකිළි කොමඩ් එකට දමා පලායාමට උත්සහ දරා ඇති අතර ආරක්ෂිතව මුරකාවල් යොදවා තිබීම නිසා අල්ලා ගැනීමට හැකිවිය. මිලිග්‍රෑම් 730ක් සමඟ ප්ලාස්ටික් ඩප්පිය වැසිකිළි වළතුළට දමා තිබියදී පොලිසිය බාරයට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r13090912</link>
    <topic>මන්ත්‍රී බුද්ධික පතිරණට ලැබෙන මුද්දර උස්සා කළු කඩේට විකුණලා</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර දිස්ත්‍රික් පාර්ලිමේන්තු මන්ත්‍රී බුද්ධික පතිරණ මහතාට මන්ත්‍රී වරප්‍රසාද යටතේ ලබාදෙන තැපැල් මුද්දර සොරකම් කරගෙන විකුණූ සේවකයකු සහ ව්‍යාපාරිකයකු මාතර කොට්ඨාස අපරාධ විමර්ශන අංශය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ මාතර හිත්තැටිය නැෙඟනහිර ප්‍රදේශයේ පදිංචි (50) හැවිරිදි සේවකයකු සහ මාතර ඉසදින් නගරයේ පදිංචි 58 හැවිරිදි ව්‍යාපාරිකයෙකි.මේ ව්‍යාපාරික ස්ථානයේ තිබූ රුපියල් 25/=, 5/= යන මිල ගණන් වලට විකුණන රුපියල් 3000/= කට ආසන්න වටිනාකමින් යුක්ත මුද්දර තොගයක් පොලිසිය විසින් අත්අඩංගුවට ගෙන ඇත. මේ සොරකම මාස 3කට පෙර සිට සිදුවී ඇති බව හෙළිවෙන අතර මේ සේවකයා විසින් මන්ත්‍රීවරයාගේ කාර්යාලයේ තිබෙන මුද්දර විටින් විට සොරකම් කර කඩ හිමියාට ලබාදී ඇත.බලපත්‍රයක් නොමැතිව මුද්දර අලෙවි කරන බවට මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක ධම්මික හපුගොඩ මහතාට ලැබුණු තොරතුරක් මත පොලිස් පරීක්‍ෂකවරයා විසින් රුපියල් 20/= ක නෝට්ටුවක් මත අස්සන් යොදා මුද්දරයක් මිලදී ගැනීමට උපාය දූතයකු යොදවා තිබේ. උපාය දූතයාට මුද්දරය විකුණන අවස්ථාවේ පොලිසිය මේ ව්‍යාපාරික ස්ථානය වටලා සැකකරු අත්අඩංගුවට ගෙන ප්‍රශ්න කිරීමේ දී මන්ත්‍රීවරයාට අයත් මුද්දර සොරකම් කරන සේවකයා අත්අඩංගුවට ගෙන ඇත. මන්ත්‍රීවරයකුට ලබාදෙන විශේෂිත මුද්දරය අලවන සෑම ලිපියකටම මන්ත්‍රීවරයාගේ රබර් මුද්‍රාව තබා තැපැල් කාර්යාලයට භාරදිය යුතු බවට නීතියක් ඇත.මේ විශේෂිත මුද්දර අලවා ඇති ලියුම් කවරවල මන්ත්‍රීතුමාගේ නිල මුද්‍රාව නැතිව යම් යම් පුද්ගලයන් ලිපි තැපැල් කර ඇතත් තැපැල්කරුවන් මේ ගැන නිසි අවබෝධයක් නැතිව එම මුද්දරය ගැන අවධානයක් නොකොට තැපැල් කාර්යාලයේ මුද්‍රාව තබා ලිපි තැපැල් කර ඇති බව හෙළිවේ.මේ සැකකරුවන් දෙදෙනා මාතර මහේස්ත්‍රාත් අධිකරණයට ඉදිරිපත් කෙරුණු අතර මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක ධම්මික හපුගොඩ, පො.ප. පී. එස්. සී. සංජීව, ;පා.සැ. 28523 කපිල, පො.කො. 45455 සුජිත්, 83215 මේනක, 84855 රොෂාන් යන නිලධාරීන් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r13090913</link>
    <topic>පොලිස් ලොක්කාගේ මවු භාෂාව තිත්ත කුණුහරුප ද?</topic>
    <author>අනුරාධපුර මධ්‍යම විශේෂ</author>
    <content>හොරොව්පොතාන මැතිවරණ කොට්ඨාසයට අයත් අනුරාධපුර දිස්ත්‍රික්කයේ පොලිස් ස්ථානයක පොලිස් ස්ථානාධිපතිවරයාගේ අසංවර හැසිරීම හේතුවෙන් පොලිසියේ නිලධාරීන් මෙන්ම පොලිස් ස්ථානයෙන් සේවය ලබා ගැනීමට පැමිණෙන පිරිස් ඔහුට දැඩි අප්‍රසාදය පළ කරති.හොරොව්පොතාන මැතිවරණ කොට්ඨාසයට අයත් මේ පොලිස් ස්ථානයට ස්ථානාධිපතිවරයා රාජකාරී සඳහා පැමිණ ඇත්තේ මීට මාස 03කට පමණ ඉහතදීය. මොහු එම පොලිස් ස්ථානයේ සේවය කරන වැඩබලන ස්ථානාධිපතිවරයාට ඉකුත් 06 වැනි සිකුරාදා මහජනතාව ඉදිරියේ දී මව මතක් කර පරුෂ වචනයෙන් බැන වැදී ඇති අතර එම අවස්ථාවේ දෙපාර්ශ්වය අතර දරුණු වචන හුවමාරුවක් ඇති වූ බව පොලිස් ස්ථානයට පැමිණ සිටි මහජනතාව පැවැසූහ.එම පොලිස් ස්ථානයේ වැඩබලන ස්ථානාධිපතිවරයා වශයෙන් කටයුතු කරන නිලධාරියා ඉතා සුහදශීලී හා උසස් පොලිස් නිලධාරීන්ට ගරු බුහුමන් දක්වන සේවයට ලැදි පුද්ගලයකු වන අතර දැනට පොලිස් ස්ථානයේ ස්ථානාධිපතිවරයා වශයෙන් සේවය කරන නිලධාරියා නිරන්තරයෙන්ම නිලධාරීන්ට හා සේවය ලබා ගැනීමට පැමිණෙන ජනතාව ඉතා පහත් අයුරින් පරුෂ වචනයෙන් බැන වදින බව වාර්තා වේ.වසර 10ක පමණ ඉතිහාසය තුළ දී මේ පොලිස් ස්ථානයේ ස්ථානාධිපතිවරුන් දෙදෙනකුගේ පාලනය යටතේ පැවැති අතර එම පාලන සමය තුළ පොලිස් නිලධාරීන්ගේ සහ සිවිල් මහජනතාවගේ ආදර ගෞරව ලබා ගෙන පොලිස් දෙපාර්තමේන්තුවට කීර්තියක් අත්කරදීමට එම නිලධාරීන් සමත් වූහ.වර්තමාන ස්ථානාධිපතිවරයාගේ නොමනා ක්‍රියා හේතුවෙන් පොලිස් ස්ථානයේ සේවය කරන නිලධාරීන්ට හා සේවය ලබා ගැනීම සඳහා පැමිණෙන මහජනතාවට විවිධ අපහසුතාවන්ට පත්වීමට සිදුව ඇති අතර පොලිස් ස්ථානයේ නිලධාරීන් හා මහජනතාව අපහසුතාවට පත් නොවන අයුරින් රාජකාරි කටයුතු කිරීම සඳහා අවශ්‍ය උපදෙස් ලබා දීමට කටයුතු කරන ලෙස පොලිස් බල ප්‍රදේශයේ ජනතාව අනුරාධපුර දිසාවේ උසස් නිලධාරීන්ගෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=r13090914</link>
    <topic>අනුරපුරේ සතුටු උයන්වල සැඟවී ඔබේ දියණියත් පෙම් සුව විඳිනවාද?</topic>
    <author>කිත්සිරි වනසිංහ</author>
    <content>අපොස සා.පෙළ සහ උසස් පෙළ උපකාරක පංති පැවැත්වෙන සෙනසුරාදා සහ ඉරිදා දිනයන්හි ඇතැම් පාසල් දැරියන් නොයෙක් අපයෝජනයන්ට ලක්වන බවට අනුරාධපුර නගරවාසීහු ප්‍රකාශ කරති.අනුරාධපුර නගර සීමාවේ ඇති ඇතැම් හෝටල්, සතුටු උයන් හා වැව් ආශි‍්‍රත රහසිගත ප්‍රදේශයන් හි මේ අපචාර සිදුවන බවද ඔවුහු කියති.පොලිසිය මේ අපචාර නවතා දැමීමට විධිමත් ක්‍රමවේදයක් ක්‍රියාත්මක නොකිරීම නිසා දිනෙන් දින අපචාරයන්ට ලක්වන දැරියන්ගේ ප්‍රමාණය ද ඉහළ යන බව කියැවේ.ගම්බද ප්‍රදේශවලින් උපකාරක පංති සඳහා අනුරාධපුර නගරයට පැමිණෙන ගැහැනු ළමයින් ප්‍රේම සම්බන්ධතාවන් මත දැන හෝ නොදැන අපචාරයන්ට ලක්වීම කලක සිට සිදු වන බවත් එවැනි ක්‍රියාවන් සිදුවන ස්ථාන වැටලීම් කර ඊට අනුබල දෙන්නන් නීතිය හමුවට ගෙන ඒමට පොලිසිය අපොහොසත්වී ඇති බවට ද නගර වාසීහු චෝදනා කරති.ඇතැම් සතුටු උයන් ආශි‍්‍රත පදිංචිකරුවන් හට තම දරුවන් පවා ආරක්ෂා කර ගනිමින් එවැනි ක්‍රියාවන්ට ඔවුන් අනාගතයේ දී පෙළඹවීම වළක්වා ගත නොහැකි තත්ත්වයක් උද්ගතව ඇතැයි ද කියති. විවිධ වූ හේතූ®න් මත මෙවැනි ක්‍රියාවන් පිළිබඳව තනිවම පොලිසියට පැමිණිලි කිරීමට ද මැලිකමක් දක්වන ඔවුහු මේ පිළිබඳව පොලිසියේ ඉහළ නිලධාරීන්ගේ අවධානය දැඩිව යොමුවිය යුතුªබව ද කියා සිටිති.විශේෂයෙන් අනුරාධපුර නගර සීමාවේ ඇති සතුටු උයන්වලට ඉටි කොලයක් රැගෙන යාමට පුරුදුව සිටින ඇතැම් දැරියන් එහි දීම අපයෝජනයන්ට ලක් වී හඬා වැලපෙන අවස්ථාවන් බොහෝ සෙයින් දක්නට ඇතැයි ද අවට ප්‍රදේශවාසීහු කියති. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=s1309091</link>
    <topic>නායකයා ක්‍රීඩා ලෝලීන්ගෙන් සමාව අයැද සිටිද්දී</topic>
    <author>ප්‍රින්ස් ගුණසේකර නේපාලයේ කත්මන්ඩු සිට</author>
    <content>දකුණු ආසියානු පාපන්දු ශූරතාවලියට සහභාගීවූ ශ්‍රී ලංකා පාපන්දු කණ්ඩායම කත්මන්ඩු සිට මෙරටට පැමිණ පැය 24ක් ගතවෙද්දී පරාජය පිළිබඳ කරුණු සෙවීමට පත්කළ ත්‍රී පුද්ගල කමිටුවේ පරීක්ෂණ අරාම්භ වෙයි. ශ්‍රී ලංකා පාපන්දු කණ්ඩායම අද ශ්‍රී ලංකාවට පැමිණීමට නියමිතව තිබූ අතර තරගාවලියේදී ලද දරුණු පරාජය පිළිබඳ කණ්ඩායමේ තාක්ෂණික නිලධාරීහූ සියලු දෙනාගෙන් හෙට (10) පෙරවරු 11.00ට ප්‍රශ්න කිරීමට නියමිතය.නේපාලයෙන් පිටත්වීමට පෙර කණ්ඩායම් කළමනාකරු එම්.එම්.රමීස් මහතාගෙන් ‘දිනමිණ’ කළ විමසුමකදී පැවැසූවේ දුර බැහැර සිටින ක්‍රීඩකයින්ගේ ඉල්ලීම් සලකා ඔවුන්ගෙන් ප්‍රශ්න කිරීම 12 වැනි බ්‍රහස්පතින්දා සිදු කිරීමට ත්‍රී පුද්ගල කමිටුව අදහස් කර ඇති බවයි.පාපන්දු සභාපති රංජිත් රුද්‍රිගු මහතා පත්කළ පරාජය ගැන සෙවීමේ විමර්ශන කමිටුවට හිටපු නියෝජ්‍ය පොලිස්පති කේ.පී.පී.පතිරණ, බ්‍රිගේඩියර් එච්.ඩී.ඩබ්ලිව්.කාරියවසම් හා ජ්‍යෙෂ්ඨ පොලිස් අධිකාරි පත්මසිරි මුණසිංහ යන මහත්වරු ඇතුළත්වන අතර කණ්ඩායමේ කළමනාකරු එම්.එම්.රමීස්, ප්‍රධාන පුහුණුකරු ක්ලෝඩියෝ සිල්වේරා, සහය පුහුණුකරු ගුලාම් ආබෘ, ගෝල් රකින්නන්ගේ පුහුණුකරු ඩී.චන්ද්‍රසිරි, භාෂා පරිවර්තක සිසර අජන්ත හා සම්භාහක පී.කේ.සිල්වා යන මහත්වරුන්ගෙන් හෙට කමිටුව ඉදිරියේ පෙනී සිටිනු ඇත.දරුණු පරාජය සෙවීමට පත්කළ කමිටුවේ පරීක්ෂණ කටයුතු හා වාර්තාව පිළිබඳව ක්‍රීඩා ඇමැති මහින්දානන්ද අලුත්ගමගේ මහතා දැඩි විමසිල්ලකින් පසුවන බවත් අවසන් වාර්තාව පාපන්දු විධායක සභාවට හා තමාට ඉක්මණින් ඉදිරිපත් කරන ලෙස පාපන්දු සම්මේලනයට දැනුම් දී ඇතැයිද වාර්තා වේ.මේ අතර මාලදිවයින හමුවේ ගෝල් 10-0කින් ලද අන්ත පරාජය ගැන පූර්ණ විමර්ශනයක යෙදීමට පාපන්දු සභාපතිවරයා ගත් තීරණය තමා අනුමත කරන බව ශ්‍රී ලංකා පුහුණුකරු බ්‍රසීල ජාතික ක්ලෝඩියා රොබෝටෝ සිල්වේරා මහතා පවසයි.ඒ සදහා පාපන්දු සභාපති රංජිත් රුද්‍රිගු මහතා කමිටුවක් පත් කිරීමේ පුවත අසා තමා සතුටට පත්වූ බව සිල්වේරා මහතා සඳහන් කළේය. පාපන්දු ක්‍රීඩාව සාමූහික හැඟීමෙන් කළ යුතු ක්‍රීඩාවක් වුවද ශ්‍රී ලංකා ක්‍රීඩකයින් ඇතැම් අවස්ථාවලදී එලෙස ක්‍රියා නොකළ බව පවසන පුහුණුකරු ඒ ගැන නැවැත සොයා බැලිය යුතු බව ද පෙන්වා දෙයි.මේ අතර ශ්‍රී ලංකා පාපන්දු නායක සුරන්ද බණ්ඩාර ‘දිනමිණ’ ට විශේෂ ප්‍රකාශයක් කරමින් පැවැසූවේ දකුණු ආසියානු පාපන්දු බලාපොරොත්තු සුන්වී යෑම පිළිබඳව ක්‍රීඩා ලෝලීන්ගෙන් සමාව ඉල්ලන බවයි. සිදුවූ වැරදි නිවැරදි කර ගනිමින් ඉදිරියේදී ශ්‍රී ලංකාවට ජයග්‍රහණ අත්කරදීමට තමා ඇතුළු කණ්ඩායම සූදානම් බව නායක සුරන්ද බණ්ඩාර පැවැසීය.කණ්ඩායම තුල ජ්‍යෙෂ්ඨ හා කනිෂ්ට ලෙස බෙදීමක් ඇති බවට ඇතැම් අය ගෙන යන ප්‍රචාර අසත්‍ය බවත් එවැනි දෑ සිදු කරන්නේ ශ්‍රී ලංකා පාපන්දු අගාධයට යෑම බලා සතුටට පත්වන පිරිසක් බවත් ඔහු අවධාරණය කළේය.ශ්‍රී ලංකා පාපන්දු සම්මේලනය හා ක්‍රීඩා අමාත්‍යාංශය ඉතිහාසයේ කවරදාටත් වඩා ක්‍රීඩකයින්ට අවශ්‍ය පහසුකම් ලබා දී තිබියදී සාර්ථක ප්‍රතිඵල පෙන්වීමට නොහැකිවීම පිළිබඳ පසුතැවීමක් ඇතැයි සුරන්ද බණ්ඩාර පැවැසීය. “මා නායකයින් හතරදෙනෙක් යටතේ ක්‍රීඩා කළා.දෙවරක් උප නායකයා ලෙස කටයුතු කළා. මෙවර ලැබූ අත්දැකීම ඉතාම කටුක අත්දැකීමක් වුනා. මුල්ම තරගයේදී ‘ගෝල් කීපර්ට’ රෙඩ් කාඩ් එකක් ලැබුණාම අපේ තරග රටාව සම්පූර්ණයෙන්ම වෙනස් වුණා. මාලදිවයින සමග තරගයේ පළමු මිනිත්තු 16දී අපට අවාසිදායක බොහෝ දේ සිදු වුණා” බණ්ඩාර පැවැසීය.ශ්‍රී ලංකා පාපන්දු පිල මේ තරගාවලියේදී මාලදිවයිනට හා ඇෆ්ගනිස්තානයට මූලික වටයේදී පරාජයවී අවසන් පූර්ව වටයෙන් ඉවතට විසිවූ අතර පසුව පැවැති භූතානය සමග තරගයේදී 5-2ක ජයක් ලැබීය. භූතානය සමග තරගයෙන් අනතුරුව ශ්‍රී ලංකා පුහුණුකරු පැවැසූවේ අවසන් තරගයේදී ජය ගත්තද සමස්ථ තරගාවලියේදී ක්‍රීඩා කළ අයුරු පිළීබඳව සතුටු නොවන බවයි.“පරාජයට හේතු අපි දැන් සොයා ගෙන තිබෙනවා. කොළඹට ගොස් ඒ පිළිබඳව දීර්ඝ සාකච්ඡාවකට යොමුවී කරුණු විශ්ලේෂණය කිරීමට බලාපොරොත්තු වෙනවා. සියල්ල පාපන්දු සභාපති පත් කළ කමිටුවටත්, සභාපතිටත් පවසනවා”සිල්වේරා මහතා පැවැසීය.“මාලදිවයින සමග පළමු තරගයේ පුදුම දේවල් සිදුවුණා. ඇතැම් සිදුවීම් මට හිතාගන්නවත් බෑ. සිදු නොවිය යුතු දේ සිදුවුනාම ඒ ගැන කා තුලත් කුතුහලයක් ඇති වෙනවා” සිල්වේරා මහතා දින කිහිපයකට උඩදී මාධ්‍යවේදීන්ට පවසද්දී තරග පාවාදීමක් සිදුවුණා කියා මතයක් ගොඩනැගී ඇතැයි මාධ්‍යවේදියෙකු සිල්වේරා මහතාට දැනුම් දුන්නේය. එහිදී ඒ මහතා පැවැසූවේ ඒ පිළිබඳව තමා විශ්වාස නොකරන බවයි.“ගෝල් 10ක් අපට වැදුණේ කොහොමද කියා සොයා බැලීම් වැදගත් බව මා එක හෙළාම පිළිගන්නවා. ශ්‍රී ලංකාවේ පාපන්දු දියුණු කිරීමට පුළුවන් වෙනනේ පසු විපරමක් සමගයි. ඒකේ කිසිදු වරදක් නෑ. ඒකෙන් කිසිවෙකු මානසිකව වැටෙන්නේ නෑ. එය හැමෝම සුභවාදීව පිළිගත යුතුයි” පුහුණුකරු පැවැසීය.මෙවර තරගාවලියේදී තරග තුනකට සහභාගීවූ ශ්‍රී ලංකා පිල ගෝල් 6ක් ලැබූ අතර එරෙහිව ගෝල් 15ක් වැදුණි. ශ්‍රී ලංකා පිල රැස්කළ ගෝල් 5න් හතරක්ම මොහොමඩ් ඉසෙදීන් වාර්තා කළ අතර භූතානය සමග තරගයේ වීරයාට හිමි සම්මානයද දිනා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=s1309092</link>
    <topic>හම්බන්තොට බ්ලැක්ස් පිලට පළමු තරගයෙන්ම විශිෂ්ට ජයක්</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් ශූරතාවලියේ පළමු කොටසේ 'බී' කාණ්ඩය ය‍ටතේ වත්තල කණ්ඩායම සමග පැවැති තරගයෙන් ලකුණු 71-30ක විශිෂ්ට ජයක් හිමිකර ගැනීමට හම්බන්තොට බ්ලැක්ස් පිල සමත්විය.බ්ලැක්ස් පිල සහභාගීවු පළමු තරගය මෙය වන අතර වත්තල පිලට හිමිවු දෙවැනි පරාජය මෙය විය. බ්ලැක්ස් පිල ජයග්‍රහණය කරා ගෙනගිය ටි.නෙතුෂාන් ලකුණු 19ක් රැස්කළ අතර පරාජිත වත්තල පිලේ වැඩිම ලකුණු සංඛ්‍යාව වුයේ පුෂ්පකුමාර රැස්කළ ලකුණු 9යි.ඕල්ඩ් බෙන්ස් පිලටතවත් ජයක්මේ අතර තරගාවලියේ තෙවැනි ජයග්‍රහණ හිමිකර ගැනීමට ඕල්ඩ් බෙන්ස් පිල සමත්විය. ඒ කලම්බු බුල්ස් පිල ලකුණු 86-52කින් පරාජයට පත් කිරීමෙනි.මේ සමග තරගාවලියේ මෙතෙක් පැවැති තරගවලින් වැඩිම ජයග්‍රහණ සංඛ්‍යාවක් හිමිකරගත් කණ්ඩායම ලෙස බෙන්ස් පිල තරදුරටත් පෙරමුණේ පසුවෙයි. ඕල්ඩ් බෙන්ස් පිල තරගයේ පළමු භාගයේදී ලකුණු 34-29ක් ලෙසින් ඉදිරියෙන් සිටියේය.ක්ලින්ටන් ස්ටැලෝන් ජයග්‍රාහී බෙන්ස් පිලට ලකුණු 33ක් හා ඩි.රාජපක්ෂ කලම්බු බුල්ස් පිලට ලකුණු 17ක් එක් කළේය.ජැෆ්නා පිල පළමු ජය ලබයිදෙවැනි කොටසේ 48 වැනි තරගය ලෙසින් වාසියන්ස් කණ්ඩායම සමග පොලිස් පිටියේ පැවැති තරගයෙන් ලකුණු 69-60ක ජයක් හිමිකර ගැනීමට ජැෆ්නා කණ්ඩායම සමත්විය. මේ තරගාවලියේ ජැෆ්නා පිල ලැබූ ප්‍රථම ජයග්‍රහණය මෙය විය. ජයග්‍රාහී ජැෆ්නා ‍පිලට අබිකරන් ලකුණු 22ක් එක් කළ අතර විමුක්ති වාසියන්ස් පිල වෙනුවෙන් ලකුණු 36ක් රැස් කළේය.තරගාවලියේ 15 වැනි දිනට පැවැති තරගවලින් මීගමුව නයිට්, ඕල්ඩ් මහින්දියන්ස් හා ඕල්ඩ් සේනානායකන්ස් ද ජයග්‍රහණ වාර්තා කළේය.අමාල් පිටියේ පැවැති තරගවලින් මීගමුව පිල හමුවේ ග්‍රීන්ස් 'බී' ලකුණු 38-37කින් හා ඕල්ඩ් මහින්දියන්ස් හමුවේ බෆලෝස් 'බී' ලකුණු 53-41කින් පරාජයට පත්විය. සේනානායකන්ස් පිලට මිචෙල් මන් සමග තරගයෙන් ලකුණු 83-55ක ජයක් හිමිවුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=s1309094</link>
    <topic>අන්තර් සමාජ කාන්තා එක්දින ක්‍රිකට්</topic>
    <author>ෆවුස් මොහොමඩ්</author>
    <content>මෙරට දේශීය කාන්තා එක්දින තරගබිමේ විශිෂ්ටතම තරගාවලිය වන අන්තර් සමාජ කාන්තා පළමු පෙළ එක්දින තරගාවලියේ අවසන් මහා තරගය මේ මස 11දා එන්.සී.සී.පිටියේ දී පැවැත්වේ.දිලානී මනෝදරාගේ නායකත්වයෙන් යුත් ගුවන් හමුදා කණ්ඩායම හා ශෂිකලා සිරිවර්ධනගේ නායකත්වයෙන් යුත් නාවික හමුදා කණ්ඩායම මෙවර අවසන් මහා තරගය සඳහා සුදුසුකම් ලබා සිටියි.ප්‍රසාද ලකුණු සටහනේ පෙරමුණේ පසුවූ නාවික හමුදා පිල හා ගුවන් හමුදා පිල අවසන් තරගයට සුදුසුකම් ලැබුවේ අවසන් පූර්ව තරග වටය අයහපත් කාලගුණය හේතුවෙන් අතහැර දැමිමට සිදුවීම හේතුවෙනි. නාවික හමුදාව කෝල්ට්ස් කණ්ඩායම සමගත්, ගුවන් හමුදාව යුද හමුදාව සමගත් අවසන් පූර්ව වටයේ දී තරග වැදීමට නියමිතව තිබිණි.කාන්තා ජාතික ක්‍රිකට් සංචිතයේ ප්‍රබලතම ක්‍රීඩිකාවන්ගෙන් සමන්විත නාවික හමුදා පිල හා ගුවන් හමුදා පිල11දා පැවැත්වෙන අවසන් මහා තරගයේ දී උණුසුම් සටනක නිරත වනු ඇත.මේ වනවිට තරගාවලියේ වැඩිම ලකුණු ලාභිනිය වන චමරි අතපත්තු (ලකුණු 314) ගුවන් හමුදා කණ්ඩායමට ඇතුළත් වන අතර ලකුණු ලාභිනියන් අතර දෙවැනි තැන සිටින දීපිකා රසාංගිකා (ලකුණු 252) හා තුන්වැනි ස්ථානයේ පසුවන ලසන්ති මධුෂානී (ලකුණු 238) නාවික හමුදා පිල නියෝජනය කරති.පන්දු යැවීමේ දී වැඩි දස්කම් දැක්වීමට සමත්වූයේ යුද හමුදාව නියෝජනය කළ නිලක්ෂි සිල්වාය. ඇය කඩුලු 13ක් දවාලීමට සමත්වූ අතර ගුවන් හමුදාවේ ඕෂධී රණසිංහ කඩුලු 10ක් දවාලමින් දෙවැනි තැන පසුවන්නීය. නාවික හමුදාවේ ශෂිකලා සිරිවර්ධන සහ ඉනෝකා රණවීර, ගුවන් හමුදාවේ චමනී සෙනෙවිරත්න කඩුලු 9 බැගින් දවාලීමට සමත්වූහ.මෙවර තරගාවලියට නාවික, ගුවන්, යුද, කෝල්ට්ස්, සදර්න් හා පාලින්ක් කණ්ඩායම් ඇතුළත් වූහ. මේ වනවිට සහභාගි වූ තරග 5ම ජයගෙන ප්‍රසාද ලකුණු සටහනේ පෙරමුණේ පසුවන නාවික හමුදාව තරගාවලියේ එකම අපරාජිත කණ්ඩායම වන අතර තරග 4ක් ජය ගනිමින් ප්‍රසාද ලකුණු සටහනේ දෙවැනි තැන පසුවන්නේ ගුවන් හමුදාවය.මේ තරගාවලිය ලබන ඔක්තෝබර් මස 19වැනිදා ඇරැඹෙන ශ්‍රී ලංකා කාන්තා ක්‍රිකට් පිලේ දකුණු අප්‍රිකානු සංචාරයට ක්‍රීඩිකාවන් තෝරාගැනිමේ තරගාවලියක් ලෙස ද සැළකේ. දකුණු අප්‍රිකානු සංචාරයට පෙර පුහුණු තරග 3ක් පැවැත්වෙන අතර මේ තරගාවලියෙන් තෝරගනු ලබන ක්‍රීඩිකාවන් ඊට ඇතුළත් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=s1309095</link>
    <topic>අශාන්ට ජය පිට ජය</topic>
    <author/>
    <content>අනුරාධපුර සාලියපුර පසුගියදා පැවැති ගජබා සුපර්ක්‍රොස් ධාවන තරගාවලියේ එස්.එල්.ජී.ටී.අශ්වබල 3500 සුපිරි මෝටර් රථ ධාවන තරග ඉසව් 2කම ජයගැනීමට මෝතුල් අනුග්‍රාහකත්වය දරන අශාන් සිල්වා සමත්විය.එම තරග ඉසව්වේ පළමු තරගයේ දෙවැනි තැන මිස්සක නවීන් දිනාගත් අතර රියාස් ෆාරුක් තුන්වැනි ස්ථානය අත්කර ගත්තේය. දෙවැනි තරගයේ දී අරවින්ද ප්‍රේමදාස දෙවැනි ස්ථානයට පත්වූ අතර මිස්සක නවීන් තුන්වැනි තැන ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=f1309091</link>
    <topic>රාජ්‍ය සේවකයා ආණ්ඩුව සමගයි</topic>
    <author>සාකච්ඡා කළේ -</author>
    <content>රාජ්‍ය සේවකයන්ට ලබාදී ඇති සුබසාධන මොනවාද ?රාජ්‍ය සේවකයන්ට අග්‍රහාර රක්ෂණ ආවරණය හරහා ප්‍රතිකාර ලබාගැනීමේ අවකාශ්‍ය ලැබී තිබෙනවා. එමගින් ලැබෙන ප්‍රතිපාදන ද වැඩි කළා, හෘද සැත්කම් සදහා මෙතෙක් කල් ලබා දුන්නේ රුපියල් තුන්ලක්ෂ පනස්දහසක මුදලක්. අපි එය ලක්ෂ හතර දක්වා වැඩි කළා.මෙතෙක් කල් සාමාන්‍ය සැත්කම් සඳහා ලබාදුන්නේ රුපියල් ලක්ෂයක මුදලක්. අපි එය එක් ලක්ෂ පනස් දහස දක්වා වැඩි කළා. දේපල මිලදී ගැනීමටත් නිවාස ඉදිකර ගැනීමටත් අපි සහනදායි ණය ලබාදෙනවා. වැටුපට සරිලන වසර හතක වැටුප සේවකයන්ට ඒ යටතේ හිමිවෙනවා. වැටුප් වර්ධක ද පසුගිය වසරවල ලබාදුන්නා.වැටුප් වර්ධක ලබානොදී රාජ්‍ය සේවකයන්ව රැවටූ බවට විපක්ෂය චෝදනා නඟනවා නේද?විපක්ෂයට පුළුවන් චෝදනා නඟන්න විතරයි. ඒ අය කවදාවත් රජයේ හොඳ දකින්නේ නෑ. හැමදේටම චෝදනා ක‍ර කර ඉන්නවා. විපක්ෂයේ ඉන්නකොට මොනවහරි කරන්න දෙයකුත් ඕනනේ. 2006 දී මහින්ද රාජපක්ෂ ආණ්ඩුව රාජ්‍ය සේවකයන්ගේ වැටුප විශාල ලෙස වැඩි කළා.රුපියල් 7300 වූ සුළු සේවක වැටුප රුපියල් 11700 දක්වා ඉහළ නැංවූවා. ලිපිකරු හා ඒ සමාන සේවා සඳහා රුපියල් 4000 ක වැටුප් වැඩිවීමක් සිදු කළා. මාණ්ඩලික නිලධාරීන්ගේ ඇතුළු සියලු නිලධාරීන්ගේ වැටුප් ඉහළ නංවන්න අප පසුබට වුණේ නෑ. ඒ විතරක් නෙවෙයි 2011 දී අය වැය මගින් සියයට පහක වැටුප් වැඩිවීමකුත් 2012 අයවැයෙන් සියයට පහක වැටුප් වැඩිවීමකුත් 2013 දී සියයට පහක වැටුප් වැඩිවීමක් සිදු කළා.ඒ වගේ ම ජීවන වියදමට සරිලන අයුරින් රුපියල් 6600 ක විශේෂ දීමනාවක් ලබා දුන්නා. රාජ්‍ය සේවකයන්ගෙන් නොනැවතුණ රජය විශ්‍රාමිකයන්ට රුපියල් 500ක දීමනාවක් අයවැයෙන් ලබාදුන්නා. මේ සේරම කළේ නෑ කියලා කාටවත් චෝදනා කරන්න බෑ.එක්සත් ජාතික පක්ෂ ආණ්ඩු සමයේ රාජ්‍ය ආයතන ගණනාවක් පෞද්ගලීකරණය කළා. පර්ක් කමිටුව හරහා තවත් ආයතන ගණනාවක් පෞද්ගලීකරණය කිරීමට නම්කර තිබුණා. වත්මන් ආණ්ඩුව රාජ්‍ය ආයතන සුරක්ෂිත කළේ කොහොමද?එ.ජා.ප රජය තිබූ සමයේ මහජන බැංකුව ඇතුළු රාජ්‍ය ආයතන 39 ක් පෞද්ගලීකරණය කිරීමට නිර්දේශ වී තිබුණා. පෞද්ගලීකකරණය යටතේ සේවක කප්පාදුවකට ද ඔවුන් අවතීර්ණය වී සිටියා. රාජ්‍ය සේවකයන් හිටියේ හරි කලකිරීමෙන්. එ.ජා.පය 1980 දි රුපියල් තුන්සීයක මාසික වැටුප් වැඩිවීමක් ඉල්ලමින් වැඩවර්ජනය කළ රාජ්‍ය සේවකයන් 40000 ක් රැකියාවලින් දොට්ට දැම්මා.රැකියා අහිමි වුණු බොහෝ ‍රාජ්‍ය සේවකයන් උන්හිටි තැන් නැතිවෙලා පාරට වැටුණා. සමහර සේවකයන් සිය දිවි හානි කර ගත්තා. නැවත 2001 දි පැමිණි එ.ජා.ප ආණ්ඩුව ලක්ෂ අටක් වෙච්ච රාජ්‍ය සේවකයන් ලක්ෂ පහ දක්වා අඩු කිරීමේ තීන්දු ගෙන තිබුණා. මහා භාණ්ඩාගාර ලේකම් චරිත රත්වත්තේ මහතා‍ගේ චක්‍රලේඛණයට අණුව වසරකට ‍රජ්‍ය සේවකයන් ලක්ෂය බැගින් කප්පාදු කිරීමට නියමිතව තිබුණා. සංස්ථාවකට හෝ දෙපාර්තමේන්තුවකට කිසිදු බඳවා ගැනීමක් සිදුකළේ නැහැ‍.රැකියා නොමැතිව තරුණ තරුණියන් ලක්ෂ ගණනක් කර කියාගත හැකි දෙයක් නොමැතිව හිටියා. රටේ රැකියා වියුක්ති තරුණ තරුණියන්ගේත් රටේ ජනතාවගේත් වාසනාවට 2005 නොවැම්බර් ජනාධිපති මහින්ද රාජපක්ෂ මහතා රට බාර ගත්තා. රාජ්‍ය ආයතන පෞද්ගලීකරණයට තිත තිබ්බේ ජනාධිපති මහින්ද රාජපක්ෂ මහතායි. ඉන්පසු රාජ්‍ය සේවකයන් බදවා ගැනීමේ කටයුතු ආරම්භ කළා. 2005 දී ලක්ෂ අටක් වූ රාජ්‍ය සේවකයන් මේ වන විට ලක්ෂ දහ හතර දක්වා වැඩිවී තිබෙනවා.මිලියන විස්සක් ‍වුණු ශ්‍රී ලාංකීය ජනගහනයෙන් පුද්ගලයන් විසිදෙනකුගෙන් එක් අයෙක් රාජ්‍ය සේවයේ නියුතු වෙනවා. මේ ආශ්චර්යක් නොවෙයිද? රාජ්‍ය සේවයේ කාර්යක්ෂම කර ඵලදායිතාව නැංවීමට අපේ රජය කටයුතු කළා. රටේ ආර්ථික සංවර්ධන හා සමාජීය දියුණුව ඒ යටතේ උදාවුණා.ලෝකයේ හොඳම රාජ්‍ය අංශ‍ය තිබෙන්නේ ලංකාවේ කියලද ඔබ කියන්නේ?ඇත්තෙන්ම ඔව්. 2005 දී ලක්ෂ අටක්ව තිබූ රාජ්‍ය සේවකයන් සංඛ්‍යාව 2013 දී ලක්ෂ දහහතර දක්වා ඉහළ නැංවීම ආශ්චර්යමත් සිදුවීමක්. ‍රාජ්‍ය සේවකයන්ට ලබාදෙන සුබසාධන වැටුප් වර්ධක ලෝකයේ දියුණු රටකවත් ලැබෙන්නේ නෑ. එ.ජා.ප ආණ්ඩුව සමයේ සේවකයන් විස්සක් අවශ්‍ය තැනට රාජ්‍ය සේවකයන් යොදවා තිබුණේ හය දෙනයි.අපේ රජය සෑම පුරවැසියන් විසි දෙනකුගෙන් එක් අයෙක් රාජ්‍ය සේවකයෙක් කර තිබෙනවා. අපේ රාජ්‍ය සේවයේ ඵලදායිතාවය ඉතා ඉහළයි. යුද්ධය පැවති කාලයෙදීත් රාජ්‍ය සේවය වෙනුවෙන් රජය අප්‍රමාණව කටයුතු කළා. ඒ වකවානුවේත් වැටුප් වැඩිවීම් ලබාදුන්නා. ඒ නිසා ලෝකයේ තිබෙන හොඳම රාජ්‍ය අංශය තියෙන්නේ අපේ රටේ කියලා නිර්භයව කියන්න පුළුවන්.2005 ලක්ෂ අටක් වූ රාජ්‍ය ‍සේවකයන් සංඛ්‍යාව 2013 දී ලක්ෂ දහ හතර දක්වා නංවාලීමට රජය ගත් ක්‍රියා මාර්ග‍ මොනවාද?මේ ආණ්ඩුව යටතේ ආර්ථික සංවර්ධනය ඉතා ඉහළ අගයක තිබෙනවා. රටේ සිදුකෙරෙන දැවැන්ත සංවර්ධන ව්‍යපෘති උදාහරණයක් විදියට පෙන්වා දෙන්න පුළුවන්. 2005 න් පස්සෙ පුරප්පාඩු වෙලා තිබුණු ගුරුවරු 30000 කට අපි පත්වීම් දුන්නා. සාත්තු සේවිකාවන් 10000 ක් අපි බඳවා ගත්තා. පරිපාලන කළමනාකරණ සහකාර සේවයේ පුරප්පාඩු සඳහා 5000 ක් පමණ අපි බඳවා ගත්තා. ග්‍රාම නිළධාරීන් 4000 ක් බදවා ගන්න සම්මුඛ පරීක්ෂණ ඉදිරියේදී පවත්වනවා. 2011 දෙසැම්බර් 30 ට පෙර උපාධිය සම්පූර්ණ කරපු උපාධිධාරීන්ට අභ්‍යාසලාභීන් ලෙස පත්වීම් ලබා දුන්නා. ඔවුන් වසරක් ඇතුළත ස්ථිර කිරීමට ද අපි පියවර ගත්තා. මේ විදියට තමයි රාජ්‍ය සේවකයන් ලක්ෂ හතක් දක්වා වැඩිවුණෙ.දේශපාලන පාක්ෂිකභාවය මත රැකියා ලබාදීමේ ක්‍රමයක් සිදු වුණාද?කොහෙත්ම නැහැ. කිසිම කෙනෙක් දේශපාලන පාක්ෂිකභාවය මත අපි බඳවාගෙන නෑ. මේ සියල්ල සිදු කළේ තරග විභාගවලිනුයි. විභාග නොමැතිව බඳවා ගැනීම් කළේ කම්කරු සේවයට පමණයි. දේශපාලනික හෝ පක්ෂපාතීත්වය අනුව බඳවා ගැනීම් කරලා නැහැ.අපි හැමවිටම බලන්නේ පක්ෂ භේද, ආගම් භේද, ජාති භේදවලින් තොරව සමානාත්මයෙන් යුතුව කටයුතු කිරීමටයි. ජනාධිපතිතුමාගේ එම අරමුණ ඉටුවෙලා තිබෙනවා. කාටවත් ඇඟිල්ල දික් කරන්න බැහැ‍.අර්ථසාධක අරමුදල් නිසි අයුරින් තැන්පත් කර නොමැති බවට චෝදනා නැ‍ඟෙනවා නේද?හැම රජයක්ම අර්ථසාධක අරමුදල් පාවිච්චි කරනවා. ඒ සඳහා රජයෙන් පොළියක් ද ගෙවනවා. අර්ථසාධක හිමියන්ට අවශ්‍ය වෙලාවට ඒවා ගෙවීම් සිදුනොකොළොත් තමා ප්‍රශ්නයක් එන්නේ. නමුත් මෙතෙක් කිසිදු එවැනි පැමිණිල්ලක් නැහැ.කම්කරු අමාත්‍යංශය අර්ථසාධක මුදල්වලට වග කියනවා. මහ බැංකුව ඒවා ආරක්ෂා කිරීමේ කටයුත්ත සිදු කරනවා. අක්‍රමිකතාවයක් වුණා කියාවත් මෙතෙක් කිසිදු පැමිණිල්ලක් ලැබී නැහැ. ඒ නිසා එවැනි චෝදනාවලින් රජය සැලෙන්නේ නැහැ‍.‍ෙකතරම් සහන ලබාදුන්නත් රාජ්‍ය සේවකයන් රජය කෙරෙහි විශ්වාසය තබා ඇතැයි ඔබ සිතනවාද?ඇයි නැත්තෙ. පසුගිය මහා මැතිවරණ, ජනාධිපතිවරණ, පළාත් සභා හා පළාත් පාලන මැතිවරණවලදී එක්සත් ජනතා නිදහස් සන්ධානයට තැපැල් ඡන්දවලින් හිමිවුණේ අති විශිෂ්ට ජයග්‍රහණයක්. ඒක බොරු කියලා කාටවත් කියන්න බැහැ.වයඹ, මධ්‍යම හා උතුරු පළාත් සභාවලට අදාළ තැපැල් ඡන්දය අද හා හෙට පැවැත්වෙනවා. තැපැල් ඡන්දයේ දී රාජ්‍ය සේවකයන් රජය කෙරෙහි තබා ඇති විශ්වාසය කෙතරම්දැයි කාටත් බලා ගන්න පුළුවන්.ඒ කියන්නේ තැපැල් ඡන්දවලින් ආණ්ඩුව ජයග්‍රහණය කරනවා කියන එකද?අනිවාර්යයෙන්ම අති විශිෂ්ට ජයග්‍රහණයක් අපි ලබනවා. රාජ්‍ය සේවකයන් බුලත් කොළේ දිනවන්න ඇප කැප වෙනවා. ඒක ස්ථිරයි. තැපැල් ඡන්දවලින් විතරක් නෙමෙයි. උතුර වයඹ හා මධ්‍යම පළාත් තුනම අපි ජය ගන්නේ ඉතිහා‍සයේ නොවූ විරූ ආකාරයටයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=f1309092</link>
    <topic>පොදු රාජ්‍ය මණ්ඩල සමුළුවෙන් ගමේ පුංචි මිනිහාටත් සේවයක්</topic>
    <author>චින්තක සී.ගුණදාස</author>
    <content>පොදුරාජ්‍ය මණ්ඩලීය රාජ්‍ය නායක සමුළුවට සමගාමීව පොදුරාජ්‍ය මණ්ඩලීය රටවල ප්‍රජා,සිවිල්, වෘත්තිය සංවිධානයන්හී ක්‍රියාකාරින්ගෙන් සමන්විත පොදුරාජ්‍ය මණ්ඩලීය ජනතා සංසදය නොවැම්බර් 10 සිට 15 දක්වා ගාල්ල හික්කඩුවේ ඡායා නිකේතනයේදී පැවැත්වෙනු ඇත.“සමානාත්මතාව සහිත වර්ධනය හා පරිපූර්ණ සංවර්ධනය - 2015න් ඔබ්බට” යන්න මුඛ්‍ය තේමාව කර ගනිමින් සිවිල් සංවිධාන ක්‍රියාකාරින් රැස්වෙති. මෙහිදී “සාධාරණාත්මක වර්ධනය”,”පරිපූර්ණ පාලනය” සහ “තිරසාර සංවර්ධනය” යන සම තේමාවන් පිළිබඳත්; පොදු රාජ්‍ය මණ්ඩලීය රටවල් මුහුණ පාන්නා වූ තීරණාත්මක ගැටලු සාකච්ඡාවට ලක් කිරීමටත්, එම නිර්දේශයන් රාජ්‍ය නායකයින්ගේ සමුළුව වෙත ඉදිරිපත් කිරීමට සිවිල් සමාජ ක්‍රියාකාරින් මෙම සැසි වාරයට සහභාගි වෙමින් බලාපොරොත්තු වේ.“පොදු රාජ්‍ය මණ්ඩලීය පදනම” විසින් සංවිධානය කරනු ලබන “පොදුරාජ්‍ය මණ්ඩලීය ජනතා සංසදය” සඳහා සත්කාරය “ශ්‍රී ලංකා රජය” සමගින් “ශ්‍රී ලාංකීය සිවිල් සංවිධාන සන්ධානය” විසින් ඉටු කරනු ඇත.පොදු රාජ්‍ය මණ්ඩලීය නායකයින් සමඟ ගෝලීය සංවර්ධන ගැටලු පිළිබඳ සිවිල් සමාජයට සංවාදයේ යෙදෙන්නට ලැබෙන මුල්ම අවස්ථාවද මෙය වන්නේ ය. මෙම සැසිවාරය අතර තුර ඉගෙනුම් සංචාරයන් 03ක් ද සංවිධායකයින් විසින් සැලසුම් කර ඇත.1.උතුරු පළාතඋතුරු පළාතේ යාපනය, කිලිනොච්චිය සහ කන්කසන්තුරේ යන දිස්ත්‍රික්කවල ප්‍රතිසන්ධානය , එකඟතාවය සහ සංවර්ධනය යන්න මුල් කර ගත්තා වූ ඉගෙනුම් සංචාරය පැවැත්වේ.2. ඌව පළාතඌව පළාතේ බදුල්ල, මොනරාගල සහ වැල්ලවාය යන ප්‍රදේශවල සංචාරය කරමින් බදුල්ල දිස්ත්‍රික්කයේ වතු අංශයේ සංවර්ධනය පිළිබඳත් මොනරාගල හා වැල්ලවාය ප්‍රදේශවල ග්‍රාමීය සංවර්ධනය පිළිබඳ විමසා බැලීමට යෝජිතය.3.දකුණු පළාතදකුණු පළාතේ හම්බන්තොට දිස්ත්‍රික්කය හා ගාල්ල දිස්ත්‍රික්කයන්හි සංචාරය කරමින් හම්බන්තොට දිස්ත්‍රික්කයේ කාන්තා සංවර්ධනය සහ යටිතල සංවර්ධනය සමඟ ගාල්ල දිස්ත්‍රික්කයේ කුඩා හා මධ්‍ය පරිමාන ව්‍යවසායකත්වයේ දරා සිටීමේ ප්‍රත්‍යූත් ක්‍රම ශක්තිය විමසා බැලීම සිදු කරයි. එකී අධ්‍යන ක්‍ෂේත්‍රයන් තුළින් ලබා ගත්තාවු දැනුමත්, අත්දැකීම් හා ඒ ආශ්‍රිතව පැන නැගී ඇති ගැටලු සහ අභියෝගයන් පිළිබඳ සැකසුනු නිර්දේශයන් පොදු රාජ්‍ය මණ්ඩලීය රාජ්‍ය නායක සමුළුව වෙත ඉදිරිපත් කිරීමට යෝජිතය.පොදුරාජ්‍ය මණ්ඩලයීය රටවල රාජ්‍ය නොවන, ප්‍රජා මුල, සිවිල් ජනතා සහ වෘත්තිය සංගම් නියෝජිතයින් 400කට අධික ප්‍රමාණයක් මෙම සැසිවාරයට සිය දායකත්වය සපයයි. පොදුරාජ්‍ය මණ්ඩලීය ජනතා සංසදයේ දේශීය නියෝජනය ඉන් 50%ක් වේ. මෙම සැසිවාරය තුළ පොදුරාජ්‍ය මණ්ඩලීය රටවල් තුළත්, සත්කාරක රට වන ලංකාව තුළත් සිදු වූ සමාජ, ආර්ථික හා දේශපාලනික වෙනස්කම් හා එහි බලපෑම් සම්බන්ධයෙන් ගෙන ඇති ප්‍රතිසංස්කරණයන් කවරේද? යන්නත්, එහි අත්දැකීම් හා ප්‍රවනතාවයන් පිළිබඳ මෙහිදී පුළුල් ලෙස සාකච්ඡා කෙරෙනු ඇත.පොදු රාජ්‍ය මණ්ඩලීය රටවලට මෙන්ම ලෝකයේ බොහෝ රටවලට සැබෑ සංවර්ධනය හා පැවැත්මට බාධා කරන ලෝක වැඩපිළිවෙළක් ඇත. එය සිදු කරනුයේ සංවිධානාත්මකව ය. මෙයින් මේ රටවල විවිධ පීඩාවන් ඇති කෙරේ. විනාශයන් ඇති වේ. මෙම විනාශයන්ගෙන් හා පීඩාවෙන් විපතට පත්වූවන් හා එහි ඇති සදාචාරාත්මක නොවන බව වටහාගෙන පෙළගැසෙන ජනතා වැඩ පිළිවෙළක් ඇති කර ගනිමින් එය පොදු රාජ්‍ය මණ්ඩලීය නායක සමුළුවට ඉදිරිපත් කර සාකච්ඡාවට බඳුන් කරවීම ද කළ යුතුව ඇත. මෙය සිවිල් සංවිධාන ක්‍රියාකාරින්ගේ මහඟු වගකීමක් වනු ඇත.වත්මන් මානව සමාජය ඉදිරියේ ලෝක දෙකක් බිහි වී ඇත. ඉන් එකක් පසුගිය කාලය පුරාවටම ලෝකය බිය වද්දමින් බලහත්කාර කමින්, අත්පත්කරගෙන සිය තෘෂ්ණාව වෙනුවෙන් අධික ලාබය හා ධනය ඉපයීම සඳහා ක්‍රියා කළ “ප්‍රාග්ධන ගෝලීය කරණය, ක්‍රියාත්මක කරනු ලබන ලෝකයයි. අනෙක් ලෝකය එයින් මානව වර්ගයාගේ හා මිහිතලයේ ඉදිරි පැවැත්ම විනාශය කරා ඇද දැමීම වළක්වා මානව වර්ගයා හා මුළුමහත් ජීවය ඉහත ක්‍රියාදාමයෙන් නිදහස් කර ගැනීම සඳහා ලෝක ජනතාව විසින් ගොඩනඟන වඩා යහපත් ලෝකයයි.මේ ලෝක දෙක අද එකිනෙකාට අභියෝග කරමින් මුහුණට මුහුණලා අනාගතය වෙනුවෙන් විශාල අරගලයක් කරයි.ගෝලීයකරණයට හසු කර ගත් ලෝකයෙහි ලාබය හා ප්‍රාග්ධනය එකතු කිරීමට ගැටුම් ඇති කිරීමට ස්වභාවික සම්පත් නාස්තියට විශාල ඉඩක් තිබේ. එම හේතුවෙන් අහස, පොළොව, සුළඟ, ජලය, පරිසරය ජීවයට හිතකර නොවන තත්ත්වයකට පත්වෙමින් තිබේ. කාර්මීකරණය හා තාක්ෂණික ජයග්‍රහණයන් පසුපස හඹා යාමට බලවත්හු ක්‍රියා කරති. එකී හේතුවෙන්ලෝක ජනයා සතු චිරස්ථායි ජීවන මාර්ගයන් අහිමිවීම,සොබාදහම හා පරිසරය විශාල විපතකට පත්වීමසදාචාරාත්මක සියලු දේ පිරිහීමට ලක්වීමසෞන්දර්ය ,කලාව, වෙළෙඳ ප්‍රචාරණයක් හා වෙළෙඳ භාණ්ඩයක් බවට පත්වීමවෙදකම, නිරෝගී භාවය දැවැන්ත ඖෂධ ජාවාරමක් වීමසදාතනික ලෝක සත්‍යයන්ට පිටුපාන විද්‍යාවක් ගොඩනැගීමශිෂ්ටාචාරය විසින් උරුම කළ චිරස්ථායි තාක්ෂණික ක්‍රම විනාශ වීමඅධිපති චින්තනය හා දේශපාලනයේ අනාර්ථික මෙන්ම අවිද්‍යාත්මක බව බලවත් කිරීමයන ඒවා පොදුරාජ්‍ය මණ්ඩලීය රටවල් තුළත් සමස්ථ ලෝකය තුළත් වේගයෙන් ක්‍රියාත්මක වෙමින් පවතී. එය මිනිසාගේ උසස් යහපත් පැවැත්මට බාධා පමුණුවයි. ඒවායින් මුළුමහත් මානව සමාජය තුළත්, සොබාදහම තුළත්, ඇති කරනු ලබන සෝදාපාළුව ඉතා ඉහළය. ඒ සෝදාපාළුව විසින් ඇති කරන විනාශය වටහාගත් හා එයින් මිදුණු අනාගත සමාජයක් බිහි කිරීමේ පුරෝගාමි පෙරගමන්කරුවන් ලෙසින් පොදු රාජ්‍ය මණ්ඩලයීය ජනතා සංසදයට සිවිල් සමාජ නියෝජිතයින් සහභාගි වනු ඇත.අනාගතය යහපත් කිරීමේ හැකියාවේ අවශ්‍යතාවය හා වගකීම ඇත්තේ මූලික වශයෙන් මෙවැනි සිවිල් සමාජ සංවිධානයන් තුළය. එබැවින් එම යහපත් ලෝකය පිළිබඳ දර්ශනය අවශ්‍යයෙන්ම ප්‍රගුණ කළ යුත්තේ එය කළ යුතුය, කළ හැකි දැනුවත් උගත් සිවිල් සමාජයන් විසින්ම ය. ඒ තුළ ලෝක සත්‍ය හා මානවයන්ගේ ඉදිරි පැවැත්ම පිළිබඳ වූ සැබෑ දර්ශනය වටහාගත් දැනුවත් තත්ත්වයට පොදුරාජ්‍ය මණඩලයීය රටවල සිවිල් සමාජයන් පත්විය යුතුය යන්න අප විශ්වාස කරයි.මෙම තත්ත්වයට නිසි විසැඳුම් සෙවීමට පොදු රාජ්‍ය මණ්ඩලීය ජනතා සංසදයට හැකි වනු ඇතැයි අප බලාපොරොත්තු වෙමු. මන්ද අනාගත ලෝකයට මුහුණ දීමට සිටින තරුණ තරුණයන් මෙම අභියෝග භාරගත යුතුව ඇත.පොදු රාජ්‍ය මණ්ඩලයීය රටවල පමණක් නොව සමස්ථ මිහිතලය හා මිනිස් සමාජය මුහුණ පා සිටින තත්ත්වයන් පිළිබඳ ගැඹුරු විමසුමක් කිරීමටත්, සියලු මිනිසුන් පමණක් නොව, සියලු ජීවීන්ට යහපත් ලෝකයක් ගොඩ නැගීම කෙසේ කළ යුතු ද යන්න සොයා බැලීම ද මෙම සැසි වාරය තුළ දී සිදු කළ යුතු බව සිවිල් සමාජ නියෝජිතයින් අවබෝධ කරගත යුතු වේ. එසේ කිරීම වෙනුවෙන් ඔවුන් පරම සත්‍ය සොයාගත යුතු අතරම සැබෑ විසඳුම්වලට ගමන් කිරීමේ හැකියාව ද ප්‍රගුණ කරගත යුතු වේ.අරමුණ විය යුත්තේ මිනිස් වර්ගයා විසින් සමස්ථ විශ්වීය ස්වභාවය වටහා ගත් හා ඒ අනුව ගමන් කළ හැකි සංවර්ධන දර්ශනයක් ගොඩනගා “සමානාත්මතාව සහිත වර්ධනය හා පරිපූර්ණ සංවර්ධනය - 2015 න් ඔබ්බට , යාමට අවශ්‍ය මාර්ගය ගොඩනැගීම වේ.පොදුරාජ්‍ය මණ්ඩලීය ජනතා සංසදය ලාංකීය ප්‍රජාමූල,සිවිල් සමාජ , රාජ්‍ය නොවන වෘත්තීය සංවිධානවලට අලුත් අත්දැකීමක් මෙන්ම පොදුරාජ්‍ය මණ්ඩලීය රටවල නායකයින් සමඟ එක්වීමට ලැබෙන වැදගත් අවස්ථාවක්ද වේ. ඉගෙනීම, ජාලකරණය හා හුවමාරුව සඳහා ඉඩ ප්‍රස්ථා ලබා දෙමින් රාජ්‍ය හා පෞද්ගලික අංශ සමඟ පාර්ශ්වකාරිත්වය ගොඩනැඟීම සඳහා මෙමගින් සිවිල් සමාජයන්ට අගනා වේදිකාවක් සැපයෙනු ඇත.පසුගියදා මහනුවරදී පැවති පොදු රාජ්‍ය මණ්ඩලයීය පදනම හා ශ්‍රී ලාංකීය සිවිල් සංවිධාන සන්ධානය විසින් පොදු රාජ්‍ය මණ්ඩලීය ජනතා සංසදයට ශ්‍රී ලාංකීය සිවිල් සමාජ ධනාත්මක ලෙස දායක විය හැකි ක්‍රමවේදයන් කෙසේද යන්න විමසා බැලුන වැඩමුළුවේදී ලද අත්දැකීම් තුළින් මෙම ලිපිය සැකසුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=f1309093</link>
    <topic>පුරවැසියාගේ රටක් වටිනා ඡන්දය</topic>
    <author>ජුලියන් කෝරාළහැදල විශේෂ</author>
    <content>ප්‍රජාතන්ත්‍රවාදී රාජ්‍යයක ජීවත්වන පුරවැසියාට හිමිවන වරප්‍රසාද අතර ප්‍රමුඛස්ථානය ජනතා පරමාධිපත්‍ය බලයට හිමිවෙයි. නිදහස හා සමාන අයිතිවාසිකමද ප්‍රජාතන්ත්‍රවාදී රාජ්‍යයක ජීවත්වන ජනතාවට හිමිවිය යුතුව ගුණාංග වේ.ප්‍රජාතන්ත්‍රවාදයට අනුව අපේ රටේ අවුරුදු 18කට වැඩි හැම දෙනාටම තමන්ගේ රුචිකත්වය අනුව තමන් කැමති පරිදි තමන් වෙනුවන් පාලකයකු තෝරා පත් කරගත හැකිය. මේ ජනතාව සතු බලය පෙන්වීමට පාවිච්චිකරන ආයුධය නම් ඡන්ද බලයයි. එය පුද්ගලිකව රහසිගතව තමන්ගේ කැමැත්ත අනුව පාවිච්චි කිරීමට බලය හිමිකර දී තිබේ.එහෙත් වර්තමාන දේශපාලනයේ ජනතාවගේ අදහස් අපේක්ෂා අරමුණු හා බලාපොරොත්තු අනුව පොදු ජනතාව දේශපාලන පක්ෂයක් කණ්ඩායමක් එම පක්ෂ හා කණ්ඩායම්වල පුද්ගලයින් තෝරයි. ජනතාවගේ පරමාධිපත්‍ය බලය ලබා ගන්නා මේ පුද්ගලයා ඒ ජනතාවගේ පරමාධිපත්‍ය බලය තමන්ගේ පෞද්ගලික බලයක් ලෙස පාවිච්චි කරමින් ජනතා අපේක්ෂා බලාපොරොත්තු බොද කර දමයි.බහුවාර්ගික බහු ආගමික අපේ රටේ සියලුම වරප්‍රසාද බලපුළුවන්කාරකම් එක සමානව සියලු ජනයාට ලැබිය යුතු ය. මේ රටේ ජීවත්වන්නේ ශ්‍රී ලාංකිකයන් එක් වර්ගයක්. සිංහල, ද්‍රවිඩ, මුස්ලිම්, බර්ගර් ඉන්දියානු දෙමළ ආදී වශයෙන් විශේෂ වරප්‍රසාද ලබන කණ්ඩායම් ඉස්මතු විය නොහැකිය. ආගමික වශයෙන්ද කිව යුත්තේ ඒ ටිකමය. ඒක තේරුම් අරගෙන මේ රටේ ජන නායකයින්, ආගමික නායකයින්, ප්‍රජාමූලිකයන් ජීවත්විය යුතුය.එසේම පාලන බලය රැකගැනීමට හෝ වර්ධනය කර ගැනීමට පාලකයින් සුළු කණ්ඩායම්වලට අවනත වීමට ජනතා පරමාධිපත්‍ය බලයට තීන්දු කරයි. බලය ලබා දිය හැක්කේත් බලය නැතිකළ හැක්කේත් පොදු ජනතාවටය. රටක දේශපාලන බලය ශක්තිමත් කරන්නේත් හීන කරන්නේත් ජනතාවමය. ඒ සඳහා බලය ඇත්තේද ජනතාවට පමණි.අපේ රටේ ඡන්ද බලය හිමි ජනතාවද සිය පරමාධිපති බලය පාවිච්චි කිරීමට පෙර දෙතුන් වරක් බුද්ධිමත්ව සිතා බැලිය යුතුය.මෙවර ඡන්ද අපේක්ෂකයින් අතර අතීතයේ දී බොරු පොරොන්දු දී ඔබ රවටා ඡන්දය ගෙන තම පුද්ගලික සුඛ විහරණය සදහාම ඔබගේ පරමාධිපත්‍ය බලය පාවිච්චි කළ ජනතා නියෝජිතයින් සිටිය හැකියි. මේ පිළිබඳ පසුගිය වසර හතරේ අත්දැකීම් ඔබට තිබේ.ඔබ ලබාදුන් බලය අයුතු ලෙස භාවිත කරමින් අසරණ ජනතාව ඔබගේ දරු පවුල තලා පෙලා දැමූ ජනතා නියෝජිතයින්ද සිටිය හැකියි.නිරන්තරයෙන්ම ඔබගේ පරමාධිපති ඡන්ද බලය එවැනි පුද්ගලයින් දේශපාලනයේ කුමන පක්ෂයකින් ඡන්ද ඉල්ලුවත් ඔවුන්ට බලය ලබා නොදීම ඔබගේ පරම යුතුකමයි. දේශපාලන පිවිතුරු බව ඇති කළ හැක්කේ ඔබමය. ආදර්ශමත් චරිතයක් ඇති ජනතා මිත්‍රයින්ට ඔබගේ පරමාධිපත්‍ය ඡන්ද බලය තුළින් බලය ලබාදීමට ඔබ තරයේ හිතටගත යුතුය. මේ කර්තව්‍ය ඉටු කිරීමේදී කිසියම් පුද්ගලයකු අවශ්‍ය කර ගන්නේ නැතිව රහසේ ඡන්දය දීමේදී කාටත් නොදැනෙන්න සුදුස්සා පත් කර ගැනීමට ඡන්ද පාවිච්චි කිරීම ඔබගේ යුතුකම වේ.මේ පළාත් සභා ඡන්දයෙන් ආණ්ඩු වෙනස් කරන ඡන්දයක්ද නොවන බව අමතක නොකළ යුතුයි. ඔබේ ගම් පළාතේ සංවර්ධනය කළ හැක්කේ මධ්‍යම ආණ්ඩුවෙන් ලබාගත ආධාර මුදල්වලින් පමණක් බව අමතක නොකළ යුතුය. මධ්‍ය ආණ්ඩුව සමඟ සහයෝගයෙන් ක්‍රියාත්මක වන මන්ත්‍රීවරුන් ඔබ ඔබේ ගම්පළාතෙන් පත්කිරීම තුළින් ඔබට ජයග්‍රහණය කළ හැකිය.එසේම අද අපේ රටේ කීර්තිනාමය පළදු කිරීමට විදෙස් මෙන්ම දේශීය බලවේගද ක්‍රියාත්මක වෙයි. ඒ අනුව ජනතා කැමැත්ත ආණ්ඩු සමග ඇතිබව පෙන්වීමට මෙය අවස්ථාවක් කරගත යුතුය. මුහුණත් එක්ක තරහ වී නහය කපා නොගැනීමට මෙම ඡන්දයේදී වඟ බලා ගත යුතුය.තිස්වසරක කුරිරු යුද්ධය ජයගෙන රට සාමකාමී පරිසරයක් ශීඝ්‍ර සංවර්ධනය ලබන බව අපට පැහැදිලිය. මෙම සංවර්ධන ක්‍රියාවලිය සඳහා විදෙස් රටවලින් ආධාර ලැබේ. එසේම අපේ රට පවතින සාමකාමිත්වය නිසා විදෙස් ප්‍රජාවගේ අවධානය අපේ රට දිනා ගනිමින් සිටී. යුද්ධයෙන් විනාශ වූ උතුරු නැගෙනහිර ප්‍රදේශ වර්තමාන ලෝකයට ඔබින ලෙසින් සංවර්ධනය වෙමින් පවතී. එසේනම් ඒවා තව තවත් දිරිගැන්වීමට නම් රජයට පක්ෂපාතීත්වය දැක්විය යුතුය. එවිට ලෝක ප්‍රජාවගේ සහයෝගය රජයට ලැබේ.උතුරු පළාත් වේවා ,වයඹ පළාත වේවා මධ්‍යම පළාත වේවා රජයට සම්බන්ධ දේශපාලනයේ අඩපණ මහජන හිතකාමීන් මධ්‍යස්ථ මතධාරීන් තෝරා ගැන්ම වැදගත් ය. පාලන බලය බලයේ සිටින රජයට ලබා දුන්නත් ඒ නියෝජිතයින් ආත්මාර්ථකාමීන් නොවන පරාර්ථකාමී මහජන සුබ සිද්ධිය පලමු කොට සළකන පුද්ගලයින් විය යුතුය.අද මහජන ප්‍රතිපත්තිවලට පයින් ගසා පුද්ගලික යහපත සඳහා පක්ෂ මාරුකරන ප්‍රවණතාවයක් දේශපාලනයේ පවතී. ඡන්දදායකයා පුද්ගලයාට වඩා දේශපාලන පක්ෂ ප්‍රතිපත්තිවලට ගරු කරන්නන් බව ඔබ මෙම මැතිවරණයේ දේශපාලනඥයින්ට පාඩම් ඉගැන්විය යුතුය. මීට ඉහත ඉතිහාසයේ දේශපාලනඥයින්ගේ දෙබිඩි පිළිවෙත්වලට අවනත නොවන පිළිතුරු ලබාදී තිබේ.ප්‍රජාතන්ත්‍රවාදී රටක ජීවත්වන විට පක්ෂ විපක්ෂ හැමදෙනාටම පිළිගැනීමක් තිබිය යුතුය. දේශපාලනයේ සතුරන් ඇතිවිය නොහැකිය. පක්ෂ විපක්ෂ හැම දෙනාගේම මත ඉවසා දරාගත යුතුය. පාක්ෂිකයා මෙන් විරුද්ධ වාදියාටද සාමකාමීව ජීවත්වීමට ඉඩ සළසා දීම ප්‍රජාතන්ත්‍රවාදී රටක සමාජයේ ලක්ෂණයකි.මැතිවරණයකදී ඡන්දය පාවිච්චි කරන්නේ බලය ලබාදීමට පමණි. බලයට පැමිණෙන හැම පුද්ගලයකුට පක්ෂ භේදයෙන් තොරව ජනතාවට සේවය කළ යුතුය. ඔහු තම පාක්ෂිකයා මෙන්ම විරුද්ධ පාක්ෂිකයාටද ගෞරව කළ යුතුය.මැතිවරණ සමයේදී මැතිවරණයෙන් පසු සමයේ දීත් තාඩන පීඩනවලින් තොර සාමකාමී ජන ජීවිතයක් පවත්වා ගැනීමට ආරක්ෂක අංශ ක්‍රියාත්මක විය යුතුය. බලයට පත්වන්නාගේ තාඩන පීඩනලින් විරුද්ධවාදීන් ආරක්ෂා කරගෙන ජන ජීවිතය සාමකාමීව පවත්වා ගැනීමට ආරක්ෂක අංශ වග බලාගත යුතුය. මේ මැතිවරණ නිසා රටේ නිෂ්පාදන ක්‍රියාවලිය මොනයම් ආකාරයකින් හෝ පසු බෑමකට ලක් නොවිය යුතුය.අපේ මේ කුඩා රට ඒකීය රාජ්‍යයක් මිස එක්සත් රාජ්‍යක් නොවිය යුතුය. උතුරේ ඇතැම් දේශපාන පක්ෂ, ජාත්‍යන්තර බලවේග සමඟ එක්වී මේ රටට එක්සත් රාජ්‍යයක් බවට පත්කිරීමට ඡන්දය ඉල්ලයි. මේ රටේ ජනවාර්ගික හෝ ආගමික ප්‍රශ්න නැත. වසර 30ට පැවති ත්‍රස්වාදය පරාජය කර සාමය ඇතිකර හැම පළාතක්ම සංවර්ධන කර තිබේ. . මෙවර මැතිවරණය සඳහා උතුරේ ද්‍රවිඩ සංධාන ජාතිවාදය අවුස්සා බලය ලබාගැනීමට සැරසෙන බව ප්‍රතිපත්ති ප්‍රකාශනයෙන් හෙළිවෙයි.ජාතීන් අතර සංහිදියාවෙන් නිදහස් ජීවිතයක් ගතකරන අපේ රටේ ප්‍රජාවට සිදුවන ජීවිත ආරලු ගැන ඔබලාට වැටහෙනු ඇතැයි සිතමි. එසේනම් මේ ඡන්දයේ ඔබ ප්‍රතිවාදීන්ට බලය ලබාදී ඔබේ නිදහස නැතිකරගෙන පසුගිය වසර 30දීත් මෙන් බියෙන් සැකෙන් යුත් කටුක ජීවිත ගත කරනවාදැයි සිතා බලා ඔබේ වටිනා ඡන්දය භාවිතා කළ යුතුය. වර්තමාන ආණ්ඩුව ඔබලාට ලබාදී ඇති සංවර්ධනයේ මාවතේ ගමන් කරනවාද සැකය වෛරය පිරි නිදහසෙන් තොර වහල් ජීවිතයකට නැවත යනවාද සිතා බලා ඔබේ ඡන්දය භාවිත කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=f1309094</link>
    <topic>අනුරපුරේ අලි සෆාරි</topic>
    <author>කිත්සිරි වනසිංහ</author>
    <content>සංචාරක කර්මාන්තය ඉලක්ක කර ගනිමින් අනුරාධපුරයේ අලි සෆාරි සේවයක් අරඹන බව උතුරු මැද සංචාරක ඇමති කේ. එච්. නන්දසේන මහතා පසුගියදා පැවති මාධ්‍ය සාකච්ඡාවක දී පැවසීය.සංචාරක කර්මාන්තය නඟා සිටුවමින් නව ආදායම් උත්පාදන ව්‍යාපෘතියක් ලෙස මෙම නව වැඩසටහන ඇරඹීමට තීරණය කළ බවත්, උතුරු මැද පළාත් ප්‍රධාන අමාත්‍ය රංජිත් සමරකෝන් මහතා ද ඊට විශාල කැපවීමකින් කටයුතු කරන බවත් හෙතෙම මෙහිදී ප්‍රකාශ කළේය.ලංකාවේ මුල්ම රාජධානිය අනුරාධපුරය යැයි උදම් අනමින් එහි ශ්‍රී විභූතිය හා බෞද්ධ ස්මාරකයන්ගේ ඇති තේජස මෙන්ම දහම මේ භූමිය තුළ මුල් බැසගත් අන්දමත්, එහි ව්‍යාප්තියත් අපේ පාලකයින් අදටත් සිහි කරන්නේ ඇෙඟ් මයිල් කෙලින් කරවමිනි.අනුරාධපුර සහ පොළොන්නරුව රාජධානිය තුළ දක්නට ඇති ස්මාරක හා එහි ඇති විස්මිත බව අදටත් අපට ස්පර්ශ කළ හැකිය. පූජනීය වන්දනීය ඓතිහාසික සිහිවටනයක් රැකගන්නට අපේ මුතුන් මිත්තන් දර මිටි බැඳන් ගිනි තැපූ හැටි ද අපි අසා ඇත්තෙමු. ඔවුන් පුළුස්සා දැමූ දරවල අළු හෝ අඟුරු අද දක්නට නැත. ජාතියේ වාසනාවට ඒ සියල්ලක් අද දැකගන්නට තිබුණා නම් ඔවුන් කළ කැපකිරීම සාක්‍ෂි ඇතිව පෙන්වීමට හැකි වනු ඇත.අද ගිනිමැල පත්තු කරන් ගිනි තපින්නට වුවමනා නැත. සතර වාහල්කඩ ආරක්‍ෂක සේනාවෝ මුරකාවලෙහි යෙදෙති. ජව සම්පන්න රාජ තේජස ඇති ගාම්භීර මිනිසෙකු ලක්බිම ඒකජත්‍ර කර හුදී ජනයාගේ සුබවිහරණය උදෙසා කටයුතු කරන යුගයක ඒ රජුගේ ඇවෑමෙන් මතු පරපුරට දායදායන් එක්රැස් කිරීමට මේ පළාතේ මැති ඇමැත්තෝ ක්‍රියා කිරීම අගනේය. එසේ නොකළ හොත් වත්මන් රාජත්වයට ද එය අවමානයකි.සිසිල් සුළං ධාරා, සිත් වසඟ කරවන වාරි කර්මාන්තය මෙන්ම අප සතු මනස්කාන්ත පරිසරය දෙස් විදෙස් සංචාරකයන්ගේ මනදොල පුරවන තෝතැන්නකි. අතීතය විකුණන් කෑමට අපට වුවමනා නැත. නමුත් කටෝර පොළොව සමඟ පොරබඳින අහිංසක මිනිසුන්ගේ උන්නතියට යමකට මුල පිරීම මහත් ඵල මහානිසංස ගෙන දෙන කටයුත්තකි.නන්දසේන අමාත්‍යතුමනි, අලි සෆාරි ගිය පමණින් ම සංචාරක කරමාන්තය දියුණු වන්නේ නැත. සුව පහසු නවාතැන් හා සුද්දන් කැමති බීර වර්ග ‍ෙබාන්නට දුන් සැනින් මේ කර්මාන්තය නඟා සිටුවිය නොහැක. ඊට දීර්ඝකාලීන සැලසුම් අවශ්‍යය. මෙම කර්මාන්ත දියුණු කරන අටියෙන් අපේ සංස්කෘතිය, සභ්‍යත්වය විනාශවීමට ඉඩදිය නොහැකිය. මේ සියල්ලට විසඳුම් සොයා නව ක්‍රමවේදයන් කෙරේ අවධානය යොමු කොට සංචාරකයින් වැඩි වශයෙන් උතුරු මැද පළාතට ගෙන්වා ගැනීමට පිඹුරුපත් සැකසීම ඔබේ යුතුකම හා වගකීම වන්නේ ය.විද්වත් මණ්ඩලයක් යටතේ මේ සංවර්ධන කටයුත්ත පිළිබඳ පුළුල් කථිකාවතක් ඇරඹීම කාලෝචිතය. මේ සැලසුම් හදන සීත කාමරවල ඉන්නා අපේ ලොකු මහත්වරුන්ගේ ලිපි කඩදාසි සුළඟේ යන්නට ඉඩනොදී රැක ගනිමින් ඒවා ක්‍රියාත්මක කිරීමේ වගකීම ද ඔබට භාරය. මීට පෙර ද සංචාරක කර්මාන්තය නඟා සිටුවීම කෙරෙහි උදම් ඇනූ බොහෝ අයගේ සැලසුම් උපන් ගෙයිම මියගොස් ඇතැයි ඇමතිතුමාට සිහිපත් කිරීමට කැමතිය.ඒ සියල්ල මාධ්‍ය සංදර්ශන පමණකැයි කීවොත් වැරදි නැත. බැලූ බැල්මට සංචාරක කර්මාන්තයේ දියුණුවට යමක් සිදුවී ඇති ද යන්න විවාදයට තුඩු දෙන්නකි.‘යර්ස්’ ‘කම්’ කියූ පමණින් ම සංචාරක මාර්ගෝපදේශකයෙකු බිහිවිය නොහැකිය. මේ බිමේ සාඩම්බර අතීතය පිළිබඳව දැනුමෙන් සන්නද්ධ මාර්ගෝපදේශකයින් නිර්මාණය කිරීමේ වගකීම් ද ඔබ ඉදිරියේ ඇති අභියෝගයකි. කෙසේ වෙතත් මාර්ගෝපදේශකයින් 40 දෙනෙකු පුහුණු කිරීමේ කටයුතු තව නොබෝ දිනකින් අරඹන බව අසන්නට ලැබීම ද සතුටකි. තවත් බොහෝ දේ ගැන සියුම්ව සිතිය යුතුව ඇත.අපේ කඩ පිලේ ඉන්න කොල්ලො කුරුට්ටන්ගේ කියමන් සංචාරක ඇමතිතුමන් හට මතක් කර දෙන්නට කැමතිය. “විසිල් විතරයි. බල්ටි නෑ” මෙදා පොටේ විසිල් එක්ක බල්ටිත් බලාපොරොත්තු වන බව රජරට සංදේශ මඟින් අවධාරණය කිරීමට කැමතිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=f1309095</link>
    <topic>මං දේශපාලනයෙන් හම්බ කරගත්තේ නෑ</topic>
    <author>සාකච්ඡා කළේ -ගුණරත්න ලියනආරච්චි</author>
    <content>එළැඹෙන පළාත් සභා මැතිවරණය, දේශපාලන ඉතිහාසය සහ වයඹ සංවර්ධනය ඇතුළු දේ පිළිබඳ එජනිස කුරුණෑගල දිස්ත්‍රික් අපේක්‍ෂක  ලක්ෂ්මන් වේඬරුව සමඟ කළ සාකච්ඡාවකි.ඔබ පළාත් දේශපාලනයේ ජ්‍යෙෂ්ඨයෙක් වශයෙන් ජනතාවට දෙන පණිවිඩය කුමක්ද?මා පාසල් සිසුවෙන් වශයෙන් මලියදේවයේ විදු මැණියන්ගෙන් ලද විනයත් ශික්‍ෂණයත් තුළ පිරිසිදු දේශපාලනයක් මේ වන විට වසර 20ක සිට සිදු කර තිබෙනවා. පාසලේ හොඳ නමත් මගේ හොඳ නමත් සැමදා රැකගෙන ඉදිරියටම ගමන් කරනවා. නාගරික මන්ත්‍රීවරයෙක් වශයෙන්, මහනගර සභා විපක්‍ෂ නායකයා වශයෙන් කටයුතු කළ මා පළාත් සභා මන්ත්‍රීවරයෙක් වශයෙනුත් කිසිදු අකටයුතුකම් සිදුකර නෑ. නගර සභාව සතු කඩකාමරයක්වත් මම ගත්තෙ නෑ. කොන්ත්‍රාත් කරුවන්ගෙන් කොමිස් අරගෙන නෑ. වංචා දූෂණවලට අසුවෙලා නෑ. ඒ සඳහා කිසිදු ඉඩක් ලබා දෙන්නෙත් නෑ. එසේ කරන අයත් මා ළඟ නෑ. පිරිසිදු අවංක මහජන සේවාවක් කරන නිසා මා වටා ශ්‍රී ලංකා නිදහස් පක්‍ෂයේ පංච මහා බලවේගයම සිටිනවා. එය මට ලොකු අඩම්බරයක්, ශක්තියක් බව කියන්න ඕන.වයඹ පළාතක් ලෙස සංවර්ධනයට දායකත්වය ලබා දෙන්නේ කෙසේද?සත්කෝරළය යනු, ස්වභාවික සම්පත්වලින් පෝෂණය වූ ප්‍රදේශයක්, වැව් කුඹුරු ගහ කොළ ස්වාභාවිකව පිහිටි විශාල ගල් පර්වත මෙන්ම පෞරාණික වශයෙන්ද වැදගත් රාජධානි හතරක් තිබෙනවා. මධ්‍යම රජයෙන් ලබා දෙනු ලබන ප්‍රතිපාදන මත රඳා පවතින්නේ නැතුව වයඹට ආවේනික වූ ස්වභාවික සම්පත් සහ මුහුදු තීරය උපයෝගී කොට ඒවායින් ආදායම් මාර්ග උත්පාදනය කිරීමට මා බලාපොරොත්තු වෙනවා. දඹදෙණිය, යාපහුව, කුරුණෑගල, පඬුවස්නුවර, රාජධානි කේන්ද්‍ර කොටගෙන ඇති ඓතිහාසික ස්ථාන සංවර්ධනය කොට දේශීය මෙන්ම විදේශීය සංචාරකයන් සඳහා ආකාර්ෂනීය වටපිටාවක් සහිතව සංචාරකයින්ගේ ප්‍රයෝජනය සඳහා සකස් කිරීමට බලාපොරොත්තු වෙනවා.එයට සමගාමීව දේශීය වෛද්‍යවරුන්ගේ සේවාව ලබා ගනිමින් ඖෂධ උයන් ඇති කිරීමත් ඒ මඟින් පාරම්පරික වෛද්‍ය සේවාවන් ලබා දීමට හැකිවන අයුරු මනා කලමණාකාරීත්වයක් තුළින් දේශීය මෙන්ම විදේශීය ආදායම් ලබා ගැනීමේ ක්‍රමෝපායන් ආරම්භ කිරීමට අපේක්‍ෂා කරමි. තවද ගඩොල් නිෂ්පාදනය, මැටි භාණ්ඩ, කොහු ආශ්‍රීත , නිෂ්පාදන හා ක්‍රොන්ක්‍රීට් ආශි‍්‍රත පෙර නිමි භාණ්ඩ නිෂ්පාදනය සඳහා විශේෂ අවධානයක් යොමු කොට ඒ සඳහා පුහුණුවූ නුපුහුණු, ශ්‍රමිකයින්ට, අවශ්‍ය සියලුම පහසුකම් සැපයීමටද අපේක්‍ෂා කරනවා. ඒ මඟින් දැනට සිදු කරන වැඩ සංවර්ධන වැඩ පිළිවෙලකට සෘජු දායකත්වයක් ලබා දෙන අතර විවිධ ස්වයං රැකියා අවස්ථා සලසා ජනතාවගේ ආදායම් තත්ත්වය වර්ධනය කිරීමටත් බලාපොරොත්තු වෙනවා.ඉදිරියේදී සියලුම ස්වාභාවික සම්පත් උපයෝගී කරගෙන වයඹට ආවේනික නිෂ්පාදන ක්‍රියාවලි සඳහා ජනතාවට අවශ්‍ය පුහුණුව ලබදී එහි ප්‍රතිලාභ අපේ පළාතට ලබා ගැනීමට බලාපොරොත්තු වෙනවා.අධ්‍යාපන ක්‍ෂේත්‍රයේ සියලු දෙනාගේ අවශ්‍යතාවයන් සඳහා මැදිහත්වී පාසල් දරුවන්ගේ අධ්‍යාපනය දියුණු කිරීමට අමතරව සාරධර්ම තුළින් මෙම දරුවන් තව තවත් දියුණු කිරීමට අවශ්‍ය ක්‍රමෝපායන් යෙදීමට මා අපේක්‍ෂා කරනවා.ඒ සඳහා ආගමික නායකයින්ගේ පූර්ණ දායකත්වය ලබා ගැනීමට මා අදහස් කරන අතර, දහම් පාසල් අධ්‍යාපන මෙම පාසල් දරුවන් සඳහා අනිවාර්ය කිරීමට කටයුතු කරනවා. දහම් පාසල්වල ස්වෙච්ඡාවෙන් අධ්‍යාපනය කරන ගුරුවර ගුරුවරියන්ට විශේෂ වැඩ පිළිවෙළක් මඟින් ඔවුන්ගේ සේවය ඇගයීමට කටයුතු කිරීමට අදහස් කර සිටිනවා.කෙටියෙන් සඳහන් කළොත් තමන්ගේ හැකියාව, නිපුනතාවය හා වෘත්තීයන් හා තාක්‍ෂණය තුළින් යමක් කිරීමට බලාපොරොත්තු වන සෑම පුද්ගලයෙකුගේම උපරිම දායකත්වය ලබාගැනීමට මා අදහස් කර සිටිනවා.ඔබ පැවසුුවා ඔබගේ දේශපාලන ඉතිහාසය අවු. 20ක් පමණ වන බව, මෙම කාලය තුළ ඉටුකරන ලද සේවය පිළිබඳ සෑහීමකට පත් වෙනවාද?මා දේශපාලනයට පිවිසියේ නාගරික මන්ත්‍රිවරයෙකු ලෙස 1993 වර්ෂයේදීයි. නාගරික මන්ත්‍රීවරයෙකු ලෙසත්, පසුව විපක්‍ෂ නායකයෙකු ලෙසත් කටයුතු කළා. මා පසු බෑමකින් තොරව මට හැකි සෑම උපකාරයක්ම ජනතාවට ලබා දී තිබෙනවා. නගරයේ සංවර්ධන කටයුතුවලදීත්, නාගරික ජනතාවගේ පුද්ගලික අවශ්‍යතාවලදීත් මට හැකි අයුරින් ජනතාවට සේවය කර තිබෙනවා. නාගරික මන්ත්‍රීවරයෙකු ලෙස මට ලැබෙන වරප්‍රසාද මා පුද්ගලික ලාභ ප්‍රයෝජන සඳහා යොදවාගෙන නෑ. මා පළාත් සභා මන්ත්‍රීවරයෙකු ලෙස කටයුතුකරද්දීත්, මාගේ ප්‍රතිපත්තිවලට කිසිදු වෙනසක් සිදු වූයේ නැහැ. රජයෙන් මා වෙත වෙන් කරනු ලබන ප්‍රතිපාදන හුදෙක්ම, ජනතාවගේ අවශ්‍යතාවයන් වන යටිතල පහසුකම් සංවර්ධනය කිරීම සඳහා යොදා ඇති බව සඳහන් කරන්නේ මහත් සතුටින්.එහෙත් මට ලැබුණු ප්‍රතිපාදන ප්‍රමාණවත් නොවුන නිසා, බොහෝවිට බලාපොරොත්තු වන ආකාරයට ජනතාවගේ අවශ්‍යතාවයන් සම්පූර්ණ කිරීමට නොහැකි වුනත්, ව්‍යාපාරිකයෙකු ලෙස මාගේ පුද්ගලීක ධනයෙන් ජනතාවගේ අවශ්‍යතාවයන් සම්පූර්ණ කර ඇති බව සඳහන් කරන්නේ නිහමානිවයි.ඔබ ජේ්‍යෂ්ඨ මන්ත්‍රීවරයෙකු ලෙස කටයුතු කර ඇති නිසා පළාත් සභා ක්‍රමය පිළිබඳ මනා අවබෝධයක් ඇතැයි අදහස් කරන අතර, මෙවර ඔබට ඇමති තනතුරක් ලැබුනොත් ඔබ එය පිළිගන්නවාද?මා මුලදී ඔබට සඳහන් කළා, බලාපොරොත්තුවන අපේක්ෂාවන් හා සීමාවන් සම්පූර්ණයෙන් නිම කිරීමට නොහැකි වූ බව. ඇමති තනතුරක් ලැබුණොත් මෙම අතපසු වුණු කාර්යයන් ඉටුකිරීමට මා අදහස් කර සිටිනවා.උදාහරණයක් වශයෙන් විවිධ හැකියාවක් ඇති සම්පත් දායකයන් වයඹ පළාතේ මට නිතරම හමුවෙනවා. එම අයගේ දක්‍ෂතාවයන් තවදුරටත් වර්ධනය කර රටට වැඩදායී පුද්ගලයින් බවට පත් කිරීමට මා අපෙක්ෂා කරනවා.සාමාජික වශයෙන් මා විදේශයන්හි වෙසෙන හිතවතුන් සමඟ නිතරම සම්බන්ධතාවයන් පවතින අතර, ඔවුන් බොහොමයක් මාගේ පාසල් මිත්‍රයන් වෙනවා. ඒ අයගේ උපකාරයෙන් වයඹ ජනතාවට විදේශීය රැකියා ලබාදීමේ ක්‍රමෝපායක් සකස් කිරීමට මා බලාපොරොත්තු වෙනවා. උදාහරණ වශයෙන් විදේශයන්හි වෙසෙන වෘත්තිකයන් පවත්වාගෙන යනු ලබන සංවිධාන සමඟ සෘජු සම්බන්ධතාවයක් ඇති කර ගැනීමටත්, ඒ මගින් රැකියා අවස්ථාවන් පිළිබඳ විස්තර ලබාගෙන, එයට ගැළපෙන වෘත්තීකයන් පුහුණු කොට, විදේශයන් වෙත යොමු කිරීමට බලාපොරොත්තු වෙනවා.සත්කෝරලය – බත්කෝරළය යනුවෙන් පෙර කල සිට සඳහන් කර තිබුණි. ඒ අනුව කෘෂිකාර්මික සංවර්ධනයක් සඳහා ඔබ ඉටුකිරීමට බලාපොරොත්තු වන කාර්යභාරය කුමක්ද?වයඹ පළාතේ වැව් 400කට වැඩි ප්‍රමාණයක් තියෙනවා. ඊට අමතරව කුඩා ප්‍රමාණයේ අමුණුත් තියෙනවා. මෙම වැව් සහ අමුණු පිළිබඳ පරීක්ෂා කොට ජනතාවට ප්‍රයෝජනයට ගත හැකි පරිදි ජලය රැස්කර තබා ගැනීමේ ස්ථිර වැඩ පිළිවෙළක් සකස් කිරීමට බලාපොරොත්තු වන අතර, ඒ මඟින් ගොවි නිෂ්පාදනයන් වැඩි කිරීමටත්, ඒ ආශ්‍රීත සත්ත්ව පාලනය තුළින්, කිරි නිෂ්පාදනය, විසිතුරු පැළ, පලතුරු හා කාබනික පොහොර නිෂ්පාදනය කිරීමටත් අවශ්‍ය පියවර ගැනීමට බලාපොරොත්තු වන අතර, මේ සඳහා අවශ්‍ය සම්පත් දායකයින් දැනටමත් මා සතුව ඇති බැවින් ඔවුන්ගේ උපරිම සේවය ලබාගැනීමටත්, භූමිය උපරිම අයුරින් නිෂ්පාදන ක්‍රියාවලිය සඳහා යොදා ගැනීමටත් මේ අනුව බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>09</day>
    </date>
    <link>http://www.dinamina.lk/2013/09/09/_art.asp?fn=f1309096</link>
    <topic>සංහිඳියාවේ සැනසුම</topic>
    <author>සකුන්තලා ජයවර්ධන</author>
    <content>තිස් වසරක් පුරා ශශ්‍රී ලංකාවට ශාපයක්ව පැවති කුරිරු යුද්ධය මහින්ද රාජපක්‍ෂ රජය විසින් 2009 මැයි 19 වැනිදා අවසන් කෙරිණ. එල්. ටී. ටී. ඊ. සංවිධානය විසින් ආරම්භ කරන ලද ඊළාම් යුද්ධයට එරෙහිව ශශ්‍රී ලංකා රජයේ ආරක්‍ෂක හමුදාව විසින් ක්‍රියාත්මක කළ මෙම මානුෂීය මෙහෙයුම සම්බන්ධව ජාත්‍යන්තර ප්‍රජාව විසින් නඟනු ලැබූ විවිධ චෝදනාවලට ප්‍රතිචාර දැක්වීම සඳහා ජනාධිපති මහින්ද රාජපක්‍ෂ මහතා විසින් පත්කරනු ලැබූ උගත් පාඩම් හා ප්‍රතිසංධානය පිළිබඳ වූ ජනාධිපති කොමිෂන් සභා වාර්තාව එහි සභාපති, හිටපු නීතිපතිවරයකු වන සී. ආර්. ද සිල්වා මහතා විසින් 2011 නොවැම්බර් මස 20 වැනිදා ජනාධිපති මහින්ද රාජපක්‍ෂ මහතා වෙත බාරදෙනු ලැබීය.උගත් පාඩම් හා ප්‍රතිසන්ධාන කොමිසමේ වාර්තාව හෙවත් සංහිඳියා වාර්තාව ආරක්‍ෂක අංශවල තොරතුරු පමණක් නො ව පුරවැසියන්ගේ මෙන් ම ජාත්‍යන්තර සංවිධානවලින් නඟන ලද කරුණු ගැන ද අවධානය යොමුකරමින් සකස් කළ වාර්තාවකි. මේ වාර්තාව මඟින් යුද සමයේදී වැරදුන තැන් සොයා බැලීමත්, බිඳුණු හදවත් සුවපත් කිරීමට ඉදිරිපත් කළ යුතු යෝජනා හා ජාතීන් අතර සංහිඳියාව ඇතිකිරීම සඳහා ගත යුතු නිර්දේශ පිළිබඳත් අවධානය යොමුකොට තිබේ. ඒ අනුව එම වාර්තාව හා නිර්දේශ ඉදිරිපත් කර තිබෙන්නේ දිස්ත්‍රික්කයෙන් දිස්ත්‍රික්කයට ගොස් ජනතාවගේ සාක්‍ෂි විමසීමෙන් හා අදාළ සියලු අංශවලින් විධිමත් ආකාරයට කරුණු විමසීමෙන් අනතුරුවය.එබැවින් මෙම සංහිඳියා කොමිසම් වාර්තාව මෙරටට එල්ල කළ වැරදි ප්‍රතිරූපය හා වැරැදි මත දුරැලීමට පශ්චාත් යුද සමයේදී ඉදිරිපත් වූ හොඳම වාර්තාව ලෙස ජාත්‍යන්තරය ද පිළිගෙන ඇති අතර රජය එහි නිර්දේශ ක්‍රියාත්මක කිරීම සඳහා මේ වන විට ක්‍රියාකාරී සැලැස්මක් ක්‍රියාවට නංවා ඇත.කොමිෂන් සභාවේ වාර්තාව ජනාධිපතිතුමා වෙත ඉදිරිපත් කරන ලදුව 2011 දෙසැම්බර් 17 වැනි දින පාර්ලිමේන්තුවේ සභාගත කරන ලදී. එම කොමිෂන් සභාව විසින් නිර්දේශ 285 ක් ඉදිරිපත් කර තිබූ අතර ඒ යටතේ උප නිර්දේශ විශාල සංඛ්‍යාවක් ඇතුළත් කර තිබිණි. ඒවා පහත පරිදි ප්‍රධාන ගණයන් හතරක් යටතේ වර්ග කෙරිණි.01. ජාතික ප්‍රතිපත්තියට අදාළ නිර්දේශ02. ගැටුමේ අවසන් අදියරට සම්බන්ධ නිර්දේශ03. මානව හිමිකම් හා ජාතික ආරක්‍ෂාව පිළිබඳ නිර්දේශ04. නැවත පදිංචි කරවීම හා සංවර්ධනයට අදාළ නිර්දේශඒ අනුව සංහිඳියා කොමිසමේ නිර්දේශ ක්‍රියාත්මක කිරීම සඳහා ම රජය විසින් ජාතික ක්‍රියාකාරී සැලැස්මක් සකස් කරන ලද අතර එමඟින් එහි ප්‍රධාන නිර්දේශ 91 ක් රාජ්‍ය ආයතන 22 ක් හරහා ක්‍රියාවට නැංවීමට අදාළ මුල් අදියරේ දී කටයුතු කරන ලදී.මෙසේ ඉදිරිපත් කරන ලද වාර්තාව සම්බන්ධයෙන් එක්සත් ජාතීන්ගේ සංවිධානය ඇතුළු ජාත්‍යන්තරය නිරන්තරයෙන් කියා සිටියේ මෙහි නිර්දේශ ක්‍රියාත්මක කිරීම කඩිනම් කරන ලෙසත්, එහි වූ යම් අඩුපාඩුවක් වෙතොත් එය මඟහරවමින් නව නිර්දේශයන් ඇතුළත් කරන ලෙසත් ය.ඒ අනුව කොමිසම් වාර්තාවේ තවත් නිර්දේශ 53 ක් ජාතික ක්‍රියාකාරී සැලැස්මට ඇතුළත් කිරීමට ජනාධිපති මහින්ද රාජපක්‍ෂ මැතිතුමාගේ යෝජනාව පරිදි අමාත්‍ය මණ්ඩලය පසුගියදා තීරණය කළේය. එම අමාත්‍ය මණ්ඩල තීරණ අනුව අන්තර්ජාතික මානුෂවාදී නීතිමය ගැටලු, මානව හිමිකම්, රැඳවියන්ට සැලකීම, අභ්‍යන්තර ව අවතැන් වූවන්, උතුරු හා නැඟෙනහිර මුස්ලිම් ප්‍රජාව සම්බන්ධයෙන් වූ ගැටලු ඇතුළු නිර්දේශ 53 ක් ක්‍රියාත්මක කිරීම සඳහා ජාතික ක්‍රියාකාරී සැලැස්ම යටතට අන්තර්ගත කරන ලද්දේ මෙම ගැටලුවලට අදාළ විසඳුම් කඩිනමින් ලබාදීමේ අරමුණින් යුක්තවයි.සංහිඳියා කොමිසමේ නිර්දේශ පදනම් කොට ගත් ජාතික ක්‍රියාකාරී සැලැස්ම කඩිනමින් ක්‍රියාවට නංවන ලෙසත්, ඇමැති මණ්ඩල අනුමැතිය ලැබුණු නිර්දේශ 53 ද වහාම ක්‍රියාත්මක කිරීමට පියවර ගන්නා ලෙසත් එහි සභාපති, ජනාධිපති ලේකම් ලලිත් වීරතුංග මහතා අමාත්‍යාංශ ලේකම්වරුන් ඇතුළු දෙපාර්තමේන්තු ප්‍රධානීන්ට උපදෙස් දී තිබේ.මේ වන විට කොමිසමේ සෑම නිර්දේශයක් පිළිබඳම ඉතා හොඳින් අධ්‍යයනය කිරීමෙන් පසු ඒවා ක්‍රියාත්මක කිරීම සඳහා අදාළ අමාත්‍යාංශ සමඟ ගැඹුරින් සාකච්ඡා කර ක්‍රියාකාරකම් හඳුනා ගැනීම සිදුකර ඇති අතර සෑම ක්‍රියාකාරකමක් සඳහා ම සනාථ කිරීමේ දර්ශක මෙන්ම කාල නිර්ණයන් ද සකසා ඇත.එසේම කොමිෂන් සභා වාර්තාවේ සඳහන් නොවන එහෙත් සහජීවනය උදෙසා රජය මගින් ක්‍රියාත්මක කරන වැඩසටහන්වලට ප්‍රමුඛතාව දී කටයුතු කරන ලෙසත් ජනාධිපති ලේකම්වරයා මෙහි දී සියලු අමාත්‍යාංශ ක්‍රියාකාරීන්ට උපදෙස් ලබා දී ඇත. වාර්තාවේ නිර්දේශ අනුව එක් එක් අමාත්‍යාංශ මඟින් ක්‍රියාත්මක කළ යුතු කාර්යභාරය ජනාධිපතිතුමා ඒ ඒ ඇමැතිවරුන් වෙත කැබිනට් මණ්ඩලය රැස්වූ අවස්ථාවේදී ලිඛිතව භාර දී තිබේ. වාර්තාවට අනුව රජය විසින් ක්‍රියාත්මක කළ යුතු කාර්යයන්ට අමතරව ඒ අමාත්‍යාංශ වෙත වගකීම් පැවරී ඇති අතර උදාහරණයක් ලෙස සෞඛ්‍ය අමාත්‍යාංශය වෙත වතු ආශ්‍රිත ජනතාවගේ සෞඛ්‍ය තත්ත්වය නඟා සිටුවීම පැවරී තිබීම පෙන්වා දිය හැකිය.එමෙන්ම උගත් පාඩම් සහ ප්‍රතිසන්ධාන කොමිෂන් වාර්තාවේ නිර්දේශ ක්‍රියාත්මක කිරීම පිළිබඳව මෙරට සිටින සියලු තානාපතිවරු සහ මහ කොමසාරිස්වරු ද දැනුවත් කර තිබෙන අතර ජාතික ක්‍රියාකාරී සැලැස්ම ක්‍රියාත්මක කිරීම පිළිබඳ තොරතුරු ඇතුළත් කොට වෙබ් අඩවියක් ඹඹඹ.තතපජචජබඪධද.ඨධම.තඬ ද පසුගියදා එළිදක්වන ලදී.කෙසේ වුව ද මේ වන විට ඒ ඒ අමාත්‍යාංශවලට අදාළ කටයුතු ආරම්භ කර ඇත. නැවත පදිංචි කිරීමෙන් අනතුරුව අභ්‍යන්තරව අවතැන් වූ ජනතාවට අවශ්‍ය නිවාස පහසුකම්, යටිතල පහසුකම් මෙන්ම ජීවනෝපාය මාර්ගයන් නැංවීමේ කටයුතු සපුරාලීමට රජය පියවර ගත් අතර ඒ සඳහා ජාතික හා ජාත්‍යන්තර වශයෙන් මෙන්ම පෞද්ගලික මට්ටමින් ද සහය ලබාගෙන ඇත. ආරක්‍ෂක අංශයන් ද ඒ සඳහා මැදිහත් කර ගනිමින් නිවාස තැනීම, අලුත්වැඩියා කිරීම, පාරවල් සකස් කිරීම ආදී වැඩසටහන් දියත් කර ඇත. ඉන්දියානු රජයේ ආධාර යටතේ මේ වන විටත් සාර්ථකව ක්‍රියාත්මක කරමින් තිබෙන උතුරේ නිවාස 50000 ක් ඉදිකිරීමේ ව්‍යාපෘතිය ද මෙහිදී සටහන් කිරීම වැදගත් වේ.එසේම යුද්ධය හේතුවෙන් අවතැන්ව හා එල්. ටී. ටී. ඊ. ය විසින් කප්පම් ගැනීම්, දරුවන් යුද්ධය සඳහා පැහැර ගැනීම් ආදී තර්ජන හේතුවෙන් තම ගම්බිම් අතහැර ගිය ජනතාවගේ ඉඩම් පළමු අයිතිකරුවන්ට නිසි පරිදි ලබාදීම සඳහා අවශ්‍ය නීති සංශෝධන ද රජය මගින් ගනු ලැබ ඇති අතර ඒ අයගේ ජීවනෝපාය මාර්ගයන් සඳහා සහය වීමට ද කඩිනම් වැඩපිළිවෙළක් ක්‍රියාත්මක කර තිබේ.එසේම සංහිඳියාව උදෙසා අවශ්‍ය රාජ්‍ය සේවා භාෂා ප්‍රතිපත්තිය මේ වන විට ක්‍රියාත්මක වෙමින් පවතී. වාර්ගික වශයෙන් සමාජය ඒකාබද්ධ කිරීමේ දී ද්වි භාෂා අධ්‍යයනය වඩා වැදගත් වන බැවින් ශශ්‍රී ලංකාවේ සියලුම වැසියනට තම මව් භාෂාව ඇසුරෙන් අවශ්‍ය කටයුතු කරගැනීම සඳහා රජයේ නිලධාරීන්ගේ දෙවැනි භාෂාව වර්ධනය කිරීමට රජය ප්‍රතිපත්ති ක්‍රියාත්මක කර ඇත. ඒ අනුව දෙවැනි බස ඉගැන්වීම සඳහා රාජ්‍ය භාෂා හා ඒකාබද්ධතා අමාත්‍යාංශය කඩිනම් පියවර රැසක් ගෙන තිබේ. 2009 ජූලි මාසයේ සිට රාජ්‍ය සේවකයින්ට ද්වි භාෂාව ඉගැන්වීම සඳහා පියවර ගෙන තිබෙන අතර 2007 න් පසු රාජ්‍ය සේවයට නව බඳවා ගැනීම් සිදුකරන විට දෙවැනි බස ඉගෙනීම අනිවාර්ය වේ.එමෙන්ම මානව හිමිකම් සහ ජාත්‍යන්තර මානුෂීය නීතියේ මූලධර්ම උල්ලංඝනය කිරීම පිළිබඳව නිසි තොරතුරු ලබා ගනිමින් ඊට අනුකූලව එල්. ටී ටී. ඊ. සාමාජිකයින් සිදු කළ අපරාධවල බරපතළ තත්ත්වයන්ට දඬුවම් නියම කිරීම පිළිබඳ අවධානය යොමු කර ඇත. රැඳවියන්ට ඒ අනුව කටයුතු කිරීම සිදුකරයි. එසේම එල්. ටී. ටී. ඊ. සාමාජිකයින් පුනරුත්ථාපනය කොට ජීවන තත්ත්වයන් නඟාසිටුවීමට හා ජීවනෝපායන් සකස් කර දී ඔවුන් නිදහස් කිරීම ද පියවර වශයෙන් සිදුකෙරෙමින් පවතී.ඒ ආදී වශයෙන් විමසන විට ශ්‍රී ලංකා සංහිඳියා කොමිසම මානව හිමිකම් ගැටලු හා ප්‍රතිසන්ධාන කටයුතුවල විසඳුම් වේගවත් කර ඇති බව මොනවට පැහැදිලි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309101</link>
    <topic>උතුරට ඡන්දය දෙන අභීත තීන්දුව ගත්තේ ජනාධිපතිතුමා මිස UN හෝ TNA නොවේ</topic>
    <author>මහින්ද අලුත්ගෙදර</author>
    <content>උතුරු පළා‍තට නවෝදයක් එක් කළ ‘උතුරු වසන්තය’ සංවර්ධන වැඩසටහනේ මෙහෙයුම් කටයුතුවලින් ඉවත්වීමට තීරණය කර ඇතැ’යි ආර්ථික සංවර්ධන ඇමැති බැසිල් රාජපක්ෂ මහතා දිනමිණට කියා සිටී.‘උතුරු පළාතට පළාත් සභා මැතිවරණයක් ලබාදීම එක්සත් ජාතීන්ගේ සංවිධානයේ තීරණයක් නො වේ. දෙමළ ජාතික සන්ධානයේ තීරණයක් ද නො වේ. එම අභීත තීන්දුව ගත්තේ ජනාධිපති මහින්ද රාජපක්ෂ මහතා ය. එතුමාගේ චින්තනයට සහයෝගය දැක්වීමක් ලෙස ද ගෞරව දැක්වීමක් ලෙස ද ‍මම එම කටයුතුවලින් ඉවත් වෙමි. මැතිවරණ ජයග්‍රහණය ලබන එම පළාතේ ම කෙනකුට ඉන් පසු උතුරු වසන්තය කරාගෙන යා හැකි ය.’අමාත්‍ය බැසිල් රාජපක්ෂ මහතා තවදුරටත් කරුණු දක්වමින් කියා සිටියේ ය.ඒ අනුව එළඹෙන 21 දා සිට ක්‍රියාත්මක වන පරිදි උතුරු වසන්තය වැඩසටහනේ මෙහෙයුම් කටයුතුවලින් ඉවත්වීමට ඇමැතිවරයා තීරණය කර තිබෙන අතර එම පළාතේ ජනතාවගේ කැමැත්ත පරිදි එළඹෙන 22 දා පිහිටුවන උතුරු පළාත් සභාවේ ජනතා නියෝජිතයන්ට එහි කටයුතු කරගෙන යාම සඳහා බාරදෙන බවද ආර්ථික සංවර්ධන ඇමැති බැසිල් රාජපක්ෂ මහතා පවසයි.‍යුද ගැටුම් හේතුවෙන් විනාශයට පත් උතුරු පළාතේ සංවර්ධනය සහ ජනතාවගේ ජීවනෝපාය ශක්තිමත් කිරීමේ අරමුණින් ජනාධිපති මහින්ද රාජපක්ෂ මහතාගේ සංකල්පයකට අනුව ඇරැඹි මේ වැඩසටහන සඳහා ආර්ථික සංවර්ධන ඇමැති බැසිල් රාජපක්ෂ මහතා නායකත්වය ලබාදුන් අතර එහි ප්‍රතිඵයක් වශයෙන් මේ වනවිට රටේ සෙසු ප්‍රදේශයන්ට සාපේක්ෂව උතුරු පළාත සෑම ක්ෂේත්‍රයකින්ම ප්‍රගතියක් පෙන්නුම් කරයි. සැබෑ ප‍්‍රජාතන්ත‍්‍රවාදය යටතේ ජනතාව පත්කරන නායකයින්ට මෙහි වගකීම පැවරීම වැදගත් වන බව පෙන්වාදෙන බැසිල් රාජපක්ෂ මහතා මහජනතාවගේ සුබසිද්ධිය වෙනුවෙන් ඔවුන්ගේම කැමැත්තට අනුව තෝරා පත්කර ගත් පිරිසකට එහි කටයුතු කරගෙන යා හැකි බවද කියාසිටී.ඇමැතිවරයා මේ බව අනාවරණය කළේ වලිකාමම් බටහිර, චිත්තන්කේනි ප්‍රදේශයේ පැවැත් උත්සවයකට සහභාගි වෙමින් බව රජයේ ප්‍රවෘත්ති දෙපාර්තමේන්තුව සදහන් කරයි.යුද ගැටුම් හේතුවෙන් විනාශයට පත් යාපනය, කිලිනොච්චිය, මුලතිවු, මන්නාරම සහ වවුනියාව දිස්ත්‍රික්කයන් සියල්ල ආවරණය වන පරිදි මේ වැඩසටහන ක්‍රියාත්මක කළ අතර ඒ යටතේ නිවාස, මහාමාර්ග, වාරිමාර්ග, කෘෂිකර්ම, සෞඛ්‍යය, පාසල්, ධීවර ඇතුළු සෑම ක්ෂේත්‍රයකම විශාල සංවර්ධනයක් ඇතිකර තිබේ.උතුරු වසන්තය වැඩසටහන හරහා එම පළාතේ යටිතල පහසුකම් සංවර්ධනය කරමින් ජනතාවගේ ජීවනෝපාය ශක්තිමත් කිරීම වෙනුවෙන් ආර්ථික සංවර්ධන ඇමැති බැසිල් රාජපක්ෂ මහතා අති දැවැන්ත කාර්යභාරයක් ඉටුකර තිබෙන අතර ඒ වෙනුවෙන් ඒ මහතාට ජාතියේ ගෞවරය හිමිවන බව උතුරු පළාත් වාසීහු ප්‍රකාශ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309102</link>
    <topic>විදුහල්පතිට රැඳවියන්ගෙන් මිරිස් කුඩු ප්‍රහාරයක්</topic>
    <author>බුද්ධිකා ඉඹුලාන</author>
    <content>දරුවෙකු 2014 වසරේ දී පාසලට ඇතුළත් කර ගැනීම සඳහා මවගෙන් ලිංගික අල්ලසක් ගැනීමේ චෝදනාව මත දැනට කොළඹ රිමාන්ඩ් බන්ධනාගාරයේ 'සී' වාට්ටුවෙහි රඳවා සිටින කොට්ටාව ආනන්ද විද්‍යාලයේ විදුහල්පතිවරයාට පෙරේදා (08) රාත්‍රියේ දී එහි රැඳවියන් පිරිසක් විසින් ශාරීරික වද හිංසා පමුණුවා ඇත.එම පුද්ගලයාගේ ලිංගාශ්‍රිත ප්‍රදේශයට මිරිස් කුඩු දමා වධ හිංසා පමුණුවමින්, මින් ඉදිරියට මෙවැනි අශීලාචාර ක්‍රියාවන්හි නිරත නොවන ලෙසත් එවැන්නක් සිදුවුවහොත් ලබා ‍දෙන දඬුවම මීට වඩා දරුණු විය හැකි බවත් එම රැඳිවියන් විදුහල්පතිට පවසා තිබේ.විදුහල්පතිවරයාට වද හිංසා පමුණුවා ගුටි බැට දීමෙන් අනතුරුව ඔහුව එම බන්ධනාගාරයේ වැසිකිලි සේදීම සඳහා යොදවීමට රැඳිවියන් කටයුතු කර තිබුණි. මේ විදුහල්පතිවරයා තමන්ට රැඳිවියන්ගෙන් පෙරේදා රාත්‍රියේ හිරිහැර විඳින්නට සිදු වූ බවට කොළඹ රිමාන්ඩ් බන්ධනාගාරයේ ප්‍රධාන ජේලර්වරයා හමුවේ ඊයේ (09) ප්‍රකාශයක් කර තිබුණි.විදුහල්පතිවරයාගේ ආරක්ෂාව පතා ඔහුව එම බන්ධනාගාරයේ වෙනත් වාට්ටුවකට මාරු කර තැබීමට බන්ධනාගාර කොමසාරිස් ජෙනරාල් චන්ද්‍ර රත්න පල්ලේගම මහතා උපදෙස් ලබා දී ඇත.ළමා සහ ස්ත්‍රී දූෂණ අපයෝජන සම්බන්ධයෙන් චෝදනා ලැබ බන්ධනාගාර ගත වන්නන්ට බන්ධනාගාර තුළ දී රැඳවියන්ගෙන් දැඩි විරෝධතා එල්ල වන අතර ඔවුන්ට ශාරීරික පීඩා ද සිදු කිරීම බන්ධනාගාර පද්ධතිය තුළ දක්නට ලැ‍‍බේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309103</link>
    <topic>සියයට 80ක් තැපැල් ඡන්දය දෙති</topic>
    <author>නිරූෂි විමලවීර</author>
    <content>වයඹ, මධ්‍යම හා උතුරු පළාත් සහා මැතිවරණයේ සියයට අසූවක පමණ තැපැල් ඡන්ද දායකයන් සංඛ්‍යාවක් ඡන්දය භාවිත කර ඇතැයි පැෆරල් සංවිධානය කියයි.සමස්තයක් ලෙස ගත් කළ තැපැල් ඡන්දය ඉතා සාමකාමීව පැවැති බව ෆැපරල් සංවිධානයේ අධ්‍යක්ෂ රෝහණ හෙට්ටි ආරච්චි මහතා ප්‍රකාශ කළේය.තැපෑලෙන් ඡන්දය ප්‍රකාශ කිරීමේ මධ්‍යස්ථාන දසදහසක් පමණ රට පුරා පිහිටුවා තිබූ බව ද ප්‍රචණ්ඩ ක්‍රියා කිසිවක් කිසිදු මධ්‍යස්ථානයකින් මුල් දිනයේ වාර්තා නොවූ බව ද හෙතෙම කීය.හලාවත හා අලව්වේ තැපැල් ඡන්ද මධ්‍යස්ථාන දෙකක් ආශ්‍රිතව ප්‍රචාරක කටයුතු සිදු කළ බවට සුළු පැමිණිල්ලක් ඇතැයි කී ඒ මහතා කිසිදු බරපතළ පැමිණිල්ලක් හෝ ප්‍රචණ්ඩ ක්‍රියා පිළිබඳ පැමිණිල්ලක් මෙතෙක් ලැබී නැතැයි සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309104</link>
    <topic>සැකකරුවෝ දෙදෙනෙක් 18දා හඳුනාගැනීමේ පෙරට්ටුවකට</topic>
    <author/>
    <content>දැරණියගල නූරිය වතු අධිකාරිවරයා කපා කොටා මරා දැමීම පිළිබඳ නඩුවේ සැකකරුවන් දෙදෙනෙකු මේ මස 18 වැනිදා හඳුනා ගැනීමේ පෙරෙට්ටුවකට ඉදිරිපත් කරන ලෙස නියෝග කළ අවිස්සාවේල්ල ප්‍රධාන මහේස්ත‍්‍රාත් සහ අතිරේක දිසා විනිසුරු ඩී.එච්.ඒ. සෙනෙවිරත්න මහතා රහස් ප්‍රකාශ ලබාදීමට අවශ්‍ය බව පැවසූ සැකකරුවන් සිවුදෙනාට මේ මස 12 හා 13 දිනවල ඒ සඳහා අවස්ථාව ලබාදීමට තීරණය කරනු ලැබීය.මේ සිද්ධිය සම්බන්ධයෙන් රිමාන්ඞ් බාරයේ සිටි සැකකරුවන් 23 දෙනා ඊයේ (9) පෙරවරුවේ නිල මැදිරියේදී බන්ධනාගාර නිලධාරීන් විසින් මහේස්ත්‍රාත්වරයා හමුවට ඉදිරිපත් කරනු ලැබීය.මේ අපරාධය සිදුවී මාස දෙකකට පසු රහස් පොලිසිය විසින් අත්අඩංගුවට ගත් දිනේෂ් චතුරංග හෙවත් පැතුම් හා තරිදු ධනංජය හෙවත් ලොකු සුදු යන අය විසින් ආවරණය කර රැගෙන එනු ලැබීය. ඔවුන් දෙදෙනා 18 වැනිදා හඳුනා ගැනීමේ පෙරෙට්ටුවට ඉදිරිපත් කිරීමට නියමිතය. සැකකරුවන් දෙදෙනා හා අදාළ සාක්කිකරුවන් එදින අධිකරණයට ඉදිරිපත් කරන ලෙසට මහෙස්ත්‍රාත්වරයා නියෝග කරනු ලැබීය.මේ නඩුවේ පස්වැනි , හයවැනි, හත්වැනි සහ දහවැනි සැකකරුවන් ඊයේ මහේස්ත්‍රාත්වරයා හමුවට ඉදිරිපත් කළ අවස්ථාවේදී රහස් ප්‍රකාශයක් කිරීමට අවශය බව දන්වා ඇත. පස්වැනි හා හයවැනි සැකකරුවන් මේ මස 12 වැනිදා ද හත්වැනි හා දහවැනි සැකකරුවන් 13 වැනිදා ද ඔවුන්ගේ ප්‍රකාශ ලබාදීමට නියමිතව ඇත.වතු අධිකාරි එන්.ඒ. නිහාල් පෙරේරා මහතා ඝාතනය කිරීමේ සිද්ධිය සම්බන්ධයෙන් දැරනියගල ප්‍රාදේශීය සභාවේ හිටපු සභාපති අනිල් චම්පික විජේසිංහ , අශාන් රංග විජේසිංහ, සිදම්බරන් පලණිඅන්ඩි, සංජය ඉන්ද්‍රජිත් ජීවන්ත, ආරුමුගම් අර්ජුන, උදය විජේසිරි, අරුනාවලම් මුනිඅණ්ඩි, එච්.ජී.අමිල විජේසිංහ, ධනුෂ්ක සම්පත් පත්මකුමාර, පෙරියසාම් කරුපයියා, සරත් විජේසිංහ, සුබ‍්‍රමනියම් මහේන්ද්‍රන්, පන්නිවේල් විජය කුමාර්, රාමන් සිව කුමාර්, පෙරුමාල් රවිකුමාර්, පෙරුමාල් උදයකුමාර, රාජේන්ද්‍ර රවිකුමාර්, කින්නම්මා ශිවකුමාර්, කි‍්‍රෂ්ණවේල් නිශාන්ත කුමාර, ක්‍රිෂ්ණවේල් රාජේන්ද්‍ර, ඉඳුනිල් ලක්ෂිත විජේසිරි, ටී.ඩබ්ලියු. දිනේෂ් චතුරංග හා තරිදු ධනංජය යන අය බන්ධනාගාර නිලධාරීන් විසින් මහේස්ත්‍රාත්වරයා හමුවට ඉදිරිපත් කරනු ලැබීය.සියලු සැකකරුවන් මේ මස 23 වැනිදා දක්වා තවදුරටත් රිමාන්ඩ් බාරයේ තබන ලෙස බන්ධනාගාර අධිකාරිවරයාට නියෝග කරනු ලැබීය. නූරිය වතු අධිකාරිවරයා භාවිතා කළ කැබ් රථය කොන්දේසි සහිතව එහි ලියාපදිංචි අයිතිකරුට බාරදීමට නියෝග කර ඇත.රහස් පොලිසියේ උප පොලිස් පරීක්ෂක එස්.එම්. පොල්වත්ත මහතා පැමිණිල්ල මෙහෙයවන ලද අතර අගතියට පත් පාර්ශ්වය වෙනුවෙන් ජනාධිපති නීතිඥ ශානක රණසිංහ, ඒ.එස්.එම්. මිස්බා, අසංග සේනාරත්න මහත්වරුන් ද සැකකරුවන් වෙනුවෙන් නීතිඥ නිශාන්ත සදලාල් විජේන්ද්‍ර, මහතාද පෙනී සිටිනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309105</link>
    <topic>ලෝක වෙළඳපොළේ රන් මිල යළි ඉහළට</topic>
    <author>චින්තා රණසිංහ</author>
    <content>ලෝක වෙළඳපොළේ රත්‍රන් මිලෙහි නැවත වර්ධනයක් සිදුවෙමින් තිබේ. මේ හේතුවෙන් දේශීය වෙළඳපොළෙහි කැරට් 24 රන් පවුමක මිල රුපියල් 48,000 දක්වා වර්ධනය වී ඇති බව ජාතික මැණික් හා ස්වර්ණාභරණ අධිකාරියේ රන් මිල නිශ්චය කිරීමේ උපදේශක එස්. සී. එදිරිසිංහ මහතා දිනමිණ ට ඊයේ (09) පවැසීය.ලෝක වෙළඳපොළෙහි රන් අවුන්සයක් අමෙරිකානු ‍ඩොලර් 1433ක් දක්වා වර්ධනය වී ඇති බවත් එදිරිසිංහ මහතා පැවැසීය.මෑත කාලයේ දේශීය වෙළඳපොළ තුළ කැරට් 24 රන් පවුමක මිල රුපියල් 42000ක් දක්වා පහළ ගොස් තිබූ බවත් ලෝක වෙළඳපොළ මිල ගණන් වර්ධනය අනුව රත්‍රන් මිල ක්‍රමයෙන් වැඩි වන ලකුණු පෙන්නුම් කරන බවත් ඒ මහතා පැවැසීය.ඩොලරයට එරෙහිව රුපියල ද අව ප්‍රමාණ වීම නිසා ඉන්දියාවේ ‍රත්‍රන් මිල තව දුරටත් ඉහළ යමින් පවතින බව ද වාර්තා වේ. ශ්‍රී ලංකාවේ රත්‍රන් සඳහා අයකෙරෙන බදු මුදල 10% ක් වන අතර ඉන්දියාවේ අය කෙරෙන බදු මුදල 8%ක් බවත් ඉන්දියාවේ රුපියල ශ්‍රී ලංකාවේ රුපියලට වඩා ප්‍රබල වීම හේතුවෙන් ඉන්දියාවේ රත්‍රන් මිල වැඩි අගයක් පෙන්නුම් කරන බව ද ඒ මහතා පැවැසීය.සිරියාවට එරෙහිව අමෙරිකානු ප‍්‍රහාරයක් එල්ලවීමේ අවදානම ලෝක වෙළඳපොලේ රන් මිල ඉහළ යාමට ආසන්නතම හේතු වී ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309106</link>
    <topic>ලෝක සියදිවි හානි කර ගැනීම වැළැක්වීමේ දිනය අදයි</topic>
    <author>සන්ධ්‍යා කරුණාරත්න</author>
    <content>ලෝක සියදිවි හානි කර ගැනීම වැළැක්වීමේ දිනය අදට (10) යෙදී ඇත. "අපවාදය - සියදිවි හානි කර ගැනීම වැළැක්වීමට ඇති ප්‍රධාන බාධකයක්" ‍යන්න මෙවර තේමාව වේ.සියදිවි හානි කර ගැනීම ජාතික හා ගෝලීය වශයෙන් වැදගත් ගැටලුවක් බවට පත් වීම මෙවැනි දිනයක් ප්‍රකාශයට පත් කිරීමට හේතු වී ඇත. ලෝක සෞඛ්‍ය සංවිධානය (WHO) සහ සියදිවි නසා ගැනීම වැළැක්වීමේ ජාත්‍යන්තර සංවිධානය (IASP) ඒකාබද්ධව මේ දිනය ප්‍රකාශයට පත් කර තිබේ.තත්පර 40කට වරක් ලෝකයේ කොහේ හෝ තැනක පුද්ගලයකු සියදිවි හානි කර ගැනීමට යොමු වන බව සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා පැවැසුවේය.සෞඛ්‍ය අමාත්‍යාංශයේ පැවැති මාධ්‍ය හමුවක් අමතමින් ඒ මහතා මේ බව ඊයේ (09) ප්‍රකාශ කළේය. සියදිවි හානි කර ගැනීම ගෝලීය වශයෙන් ප්‍රධාන ගැටලුවක් බවට පත්ව ඇති බවත් පසුගිය වසරේදී මෙරට පුද්ගලයන් 3500 දෙනකු සියදිවි හානි කර ගෙන ඇති බවත් හෙතෙම කීය.1995 දී මේ සංඛ්‍යාව 8500ක් වූ අතර එය බිංදුව දක්වා අවම කිරීම සෞඛ්‍ය අමාත්‍යාංශයේ ඉලක්කය යැයි ද ඒ මහතා ප්‍රකාශ කළේය. මේ ගැටලුවට හේතු වන්නේ කුමක්ද යන්න පිළිබඳ කළ පර්යේෂණවලින් පෙනී ගොස් ඇත්තේ විවිධ මානසික ගැටලු බලපාන බවත් විශාදය යන මානසික රෝගය ප්‍රධාන හේතු‍ව බවත් වෛද්‍ය මහීපාල මහතා පැවැසුවේය.මානසික රෝගයන් මුලින් හඳුනාගැනීම මඟින් සියදිවි හානි කර ගැනීම වළක්වා ගත හැකි බවත් දරිද්‍රතාව හා මානසික රෝග අතර සම්බන්ධතාවක් පවතින බවත් මානසික රෝග පිළිබඳ විශේෂඥ වෛද්‍ය නීල් ප්‍රනාන්දු මහතා කීය. සෑම කාන්තාවන් හතර දෙනකුගෙන්ම එක් අයකු ජීවිත කාලයේ කවදා හෝ දිනකදී විශාදය රෝගයට ගොදුරු වන්නේ යැයි ද සෑම පිරිමින් දහ දෙනකුගෙන්ම එක් අයකු විශාදය රෝගයට ගොදුරු වන්නේ යැයි ද ඒ මහතා පැවැසීය.මානසික රෝගයකින් පෙළෙන කිසියම් පුද්ගලයකු සියදිවි හානි කර ගැනීමට අපේක්ෂා කරන්නේ නම් ඉන් සියයට 65 දෙනකු තමන්ගේ ළඟම හිතවතකුට ඒ බව දැනුම් දෙන බව ද පර්යේෂණවලින් හෙළි වී ඇතැයි වෛද්‍ය ප්‍රනාන්දු මහතා ප්‍රකාශ කළේය.මේ අවස්ථාවට සෞඛ්‍ය අමාත්‍යාංශයේ මානසික සෞඛ්‍ය ඒකකයේ අධ්‍යක්ෂිකා වෛද්‍ය රසාංජලී හෙට්ටිආරච්චි, ප්‍රවීණ රංගන ශිල්පිනී අනෝජා වීරසිංහ මහත්මියන් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309107</link>
    <topic>1-6-10 ශ්‍රේණිවල විෂය නිර්දේශයේ වෙනසක්</topic>
    <author>නිරූෂි විමලවීර</author>
    <content>වසර අටකට පසු පළමු, හය වන හා දස වන ශ්‍රේණි සඳහා නව විෂය නිර්දේශයක් 2015 වසරේ සිට හඳුන්වාදීමට අධ්‍යාපන අමාත්‍යාංශය තීරණය කර තිබේ.නව විෂය නිර්දේශය යටතේ සිංහල, දෙමළ හා ඉංග්‍රීසි යන භාෂා තුනෙන් පෙළ පොත් 104 මුද්‍රණය කිරීමට නියමිත බව අධ්‍යාපන ප්‍රකාශන කොමසාරිස් තිස්ස හේවාවිතාරණ මහතා සඳහන් කළේය.පළමු ශ්‍රේණිය සඳහා භාෂා තුනෙන් පෙළ පොත් 14ක්ද හය හා දහය ශ්‍රේණි සඳහා පෙළ පොත් 90ක්ද ලිවීමේ කටයුතු අරඹා ඇති බව කී ඒ මහතා නව විෂය නිර්දේශ අදාළ පෙළ පොත් ලබන වසරේ ජූලි වන විට මුද්‍රණය කර අවසන් කළ යුතු බව කීවේය.එසේ 2016 වසරේදී 1 සිට 11 දක්වා සියලුම ශ්‍රේණිවල විෂය නිර්දේශය වෙනස් වෙන බවත් ඒ අනුව ලබන වසරේදී පැරැණි පෙළ ‍පොත් මුද්‍රණය සීමා කෙරෙන බවත් කොමසාරිස්වරයා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309108</link>
    <topic>පලාගල වේදිනිගම විරු නිවාස ව්‍යාපෘතියේ ඉදිකිරීම් ඇරැඹේ</topic>
    <author>තෙන්නකෝන් කුලසේකර සමඟඅනුරාධපුර උපාලි තිලකරත්න</author>
    <content>රුපියල් මිලියන විසි දෙකක වියදමෙන් කැකිරාව පලාගල “වේදිනිගම” “විරු” නිවාස ව්‍යාපෘතියෙහි ඉදිකිරීම් කටයුතු ඇරඹේ.අනුරාධපුර දිස්ත්‍රික්කයේ නිවසක් අහිමි පවුල් සඳහා නිවාස දහතුන් දහසක් ඉදිකිරීමේ දැවැන්ත ව්‍යාපෘතිය යටතේ වේදිනිගම නිවාස සංකීර්ණය ඉදිකැරෙන බව ජාතික නිවාස සංවර්ධන අධිකාරියේ අනුරාධපුර දිස්ත්‍රික් කළමනාකාර ආර්. එම්. පියතිස්ස මහතා “දිනමිණ” ට පැවසීය.ජනාධිපතිතුමාගේ මග පෙන්වීම අනුව අමාත්‍ය විමල් වීරවංශ මහතාගේ උපදෙස් මත අනුරාධපුර දිස්ත්‍රික් පාර්ලිමේන්තු මන්ත්‍රී සම්ප්‍ර‍්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක මහතාගේ සම්බන්ධීකරණයෙන් මෙම නිවාස යෝජනා ක්‍රමය ඉදිකිරීම සඳහා පසුගිය දා උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා විසින් මුල්ගල තබන ලදී.ඉඩම් ලාභීන් පනස් එක් දෙනකු කැකිරාව ප්‍රාදේශීය ලේකම් කාර්යාලය විසින් තෝරා ගෙන ඇති අතර, ඔවුන් සඳහා නව නිවාස ඉදි කැරේ. එක් නිවසක් සඳහා රුපියල් දෙලක්‍ෂයේ සිට පන් ලක්‍ෂය දක්වා ණය ආධාර ලබා දේ.වේදිනිගම නිවාස යෝජනා ක්‍රමයේ ඉදිකිරීම් කටයුතු නිවාස අධිකාරියේ ඉංජිනේරු ටී. එච්. කේ. තෙන්නකෝන් මහතාගේ උපදෙස් මත තාක්‍ෂණ නිලධාරි ඩබ්ලිව්. ඩී. එස්. එල්. වත්තේගෙදර මහතාගේ මෙහෙයවීමෙන් සිදු කරන අතර, ලබන නොවැම්බර් මස 19 වැනිදාට ජනතා අයිතියට පත් කිරීමට නියමිත බව දිස්ත්‍රික් කළමනාකාර ආර්. එම්. පියතිස්ස මහතා කියයි.සිංහල හා මුස්ලිම් පවුල් වේදිනිගම නිවාස හිමියන් බවට පත් වී සිටින අතර ආබාධිත රණවිරුවෝ ද රණවිරුවන් ද රාජ්‍ය සේවකයෝ ද ඒ අතර වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n1309109</link>
    <topic>නුවරඑළිය නි. නගරාධිපති 23 වැනිදා දක්වා රිමාන්ඩ්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>පාසල් සිසුන් පස්දෙනකු බරපතළ ලිංගික අපයෝජනයකට ලක් කළ බවට‍ චෝදනා ලැබ සිටින නුවරඑළිය නියෝජ්‍ය නගරාධිපතිවරයා ලබන 23 වැනිදා දක්වා තවදුරටත් රක්ෂිත බන්ධනාගාරගත කරන ලෙස නුවරඑළිය මහේත්‍රාත් අධිකරණය ඊයේ (09) නියෝගයක් නිකුත් කළේය.සැකකාර නගරාධිපතිවරයාට එරෙහිව එම අධිකරණය හමුවේ ඊයේ (09) තවත් නඩු දෙකක් ගොනු කිරීමට අධිකාරියේ ‍විශේෂ පොලිස් විමර්ශන ඒකකය කටයුතු කර ති‍බේ.මුලින් වාර්තා වූ පාසල් සිසුන් 05කට අමතරව තවත් පාසල් දරුවන් 04 දෙනෙකු නියෝජ්‍ය නගරාධිපතිවරයාගේ ක්‍රියා කලාපය නිසා ලිංගික අපයෝජනයට ලක්ව ඇති බවත් එම සිදුවීම් සම්බන්ධව නව නඩු ගොනු කළ බවත් අධිකාරියේ පොලිස් විමර්ශන ඒකකයේ ස්ථානාධිපති බෝපිටිගොඩ මහතා පැවැසීය.වයස අවුරුදු 15 පිරිමි දරුවන් 02 ක් ද වයස අවුරුදු 16 එක් සිසුවෙක් සහ වයස අවුරුදු 19 සිසුවෙක් ද මේ අතර වන බවත් සිදුවීමට අදාළව අධිකාරියේ විමර්ශනවල දී මේ වන විට වාර්තා වී ඇති දරුවන් ගණන 09 ක් දක්වා ඉහළ ගොස් ඇති බවත් හෙතෙම සඳහන් කළේය.1995 අංක 22 සංශෝධිත පනත 365 (ආ) බරපතළ ලිංගික අප‍යෝජනය කිරීම හා 2006 අංක 16 දණ්ඩ නීති සංග්‍රහයේ සංශෝධිත පනත 360 (ඇ) ලිංගික අපයෝජනය සඳහා මුදලට විකිණීම යන වරද යටතේ නගරාධිපතිවරයාට එරෙහිව එම නඩු පවරා ඇති අතර ඔහුට අනුබල දුන් වයස අවුරුදු 19 ක සැකකරුවෙකු අත්අඩංගුවට ගත් බව ද ඒ මහතා කීය.එම ප්‍රදේශයේ පාසල් සිසුන්ගේ මවුපියන් සිය දරුවන්ව මොහුගෙන් ලිංගික අපයෝජනයට ලක් වූ බව කියමින් තවමත් පැමිණිලි ඉදිරිපත් කරන බව ද පාසල් සිසුන් වෛද්‍ය පරීක්ෂණ සඳහා යොමු කරමින් විමර්ශන කටයුතු තවදුරටත් ක්‍රියාත්මක කරන බව ද ඒ මහතා වැඩිදුරටත් පැවැසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091010</link>
    <topic>මාතර මහ පෙරහර බිනර පෝදා වීදි සංචාරයේ</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර මහා බිනර පෙරහර බිනර පුරපසළොස්වක පොහෝ දින (19) මාතර ඓහිතාසික බෝ සම්ඳුන් අභියසින් වීථි සංචාරය ඇරඹේමාතර වීතිගහ මහා මන්තින්ද පිරිවෙන මහා මන්තින්ද විද්‍යා රක්ෂක සභාව, මන්තින්ද අනුර විද්‍යාලීය බෞද්ධ සංගමය සහ ප්‍රදේශයේ ජනතාව එක්ව මාතර මහා මන්තින්ද පිරිවෙන් විහාරාධිපති දක්ෂිණ ලංකාවේ ප්‍රධාන සංඝනායක ගැටමාන්නේ ධම්ම කිත්ති නාහිමියන්ගේ අනුශාසකත්වයෙන් පවත්වන මාතර මහා බිනර පෙරහර මෙවර පැවැත්වෙන්නේ දොළොස් (12) වන වරටයි.උඩරට සහ පහත දෙරට හා සබරගමු නර්ථන අංග පහත රටට විශේෂිත සංස්කෘති අංගයන් සහ අලි ඇතුන් විශාල සංඛ්‍යාවකින් මෙම පෙරහර සමන්විත වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091011</link>
    <topic>උතුරේ මැතිවරණය පැවැත්වීමෙන් රජයේ විනිවිද බව පිළිඹිබු ‍ෙවනවා</topic>
    <author>මහින්ද අලුත්ගෙදර</author>
    <content>උතුරු පළාත් සභා මැතිවරණය පැවැත්වීම තුළින් වත්මන් රජයේ පවතින විනිවිඳභාවය ලොවටම පිළිඹිබු වන්නේ යැයි රජය විදෙස් රාජ්‍යතාන්ත්‍රිකයන් හමුවේ අවධාරණය කරයි.මෙවර මැතිවරණයට පෙර කිසියම් බරපතළ සිදුවීමක් සිදුවන්නේ නම් එය කලාතුරකින් වන අතර කිසියම් සිද්ධියක් වාර්තා වන්නේ නම් රජයේ පාර්ශ්වයන් අතර බවද විපක්ෂයේ ප්‍රබල මැතිවරණ ව්‍යාපාරයක් නොමැතිවීම ඊට හේතුව වී තිබෙන බවද රජය පෙන්වා දෙයි.ශ්‍රී ලංකාවේ වත්මන් තත්ත්වය සම්බන්ධයෙන් කොළඹ සිටින විදේශීය තානාපතිවරුන් සහ මහකොමසාරිස්වරුන් දැනුවත් කිරීමේ විශේෂ සාකච්ඡාවක් විදේශ කටයුතු අමාත්‍යාංශ ශ්‍රවණාගාරයේදී ඊයේ (09) පැවැති අතර විදේශ කටයුතු ඇමැති මහාචාර්ය ජී.එල් පීරිස් සහ ජනාධිපති ලේකම් ලලිත් වීරතුංග මහත්වරු මෙහිදී දීර්ඝ වශයෙන් කරුණු දැක්වීය.මෙහිදී අදහස් දක්වමින් විදේශ කටයුතු ඇමැතිවරයා සඳහන් කළේ මෙවර මැතිවරණයේ නිරීක්ෂණ කටයුතු වෙනුවෙන් විදේශීය නිරීක්ෂකයන් ගෙන්වා ගැනීමට මැතිවරණ කොමසාරිස්වරයා පියවර ගෙන තිබෙන බවත් ඉන්දියාවෙන් 5ක්, පාකිස්තානයෙන් 5ක් සහ බංග්ලාදේශයෙන් 3ක් ඊට අයත්වන බවයි.ඊට අමතරව මැතිවරණ නිරීක්ෂණ කටයුතු වෙනුවෙන් නේපාලයෙන් දෙදෙනෙකු, මාලදිවයිනෙන් දෙදෙනකු සහ ඇෆ්ගනිස්තානයෙන් හා භූතානයෙන් එක් අයකු බැඟින් කැඳවන බවද ඒ මහතා සඳහන් කළේය.මීට අමතරව ඉන්දියාවේ හිටපු මැතිවරණ කොමසාරිස් එන්. ගෝපාලස්වාමි මහතාගේ නායකත්වයෙන් යුතු දකුණු ආසියානු කණ්ඩායමක්ද කෙන්යාවේ හිටපු උප ජනාධිපතිවරයාගේ සභාපතිත්වයෙන් යුතු පොදුරාජ්‍ය මණ්ඩලීය රටවල නියෝජිත කණ්ඩායමක්ද මැතිවරණ නිරීක්ෂණ කටයුතු වෙනුවෙන් ශ්‍රී ලංකාවට පැමිණීමට නියමිතයි.මේ අතර ශ්‍රී ලංකා රජය විදෙස් රාජ්‍යතාන්ත්‍රිකයන් හමුවේ පෙන්වා දෙන්නේ දෙමල ජාතික සන්ධානය ඉදිරිපත්කළ මැතිවරණ ප්‍රකාශය පිළිගත නොහැකි බවත් එය රටට අහිතකර එකක් බවත්ය. ස්වයං පාලනය සම්බන්ධයෙන් ඒ තුළ කරුණු දක්වා තිබෙන බවද රජය පෙන්වා දෙයි.මේ අතර පොදුරාජ්‍ය මණ්ඩලීය වත්මන් සූදානම සම්බන්ධ‍යෙන් මෙහිදී කරුණු දැක්වූ අතර ඒ සම්බන්ධයෙන් සොයා බැලීම සඳහා ශ්‍රී ලංකාවට පැමිණි ඉහළ පෙළේ නියෝජිත කණ්ඩායම් දෙක සතුටට පත්වූ බවද පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුව පිළිබඳ රාජ්‍ය නායකයන් දිරි ගන්වන සුළු බවද පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091012</link>
    <topic>මඩකළපුවේ කෝවිල්වලින් හොරකම් කළ සිවු දෙනා 16තෙක් රිමාන්ඩ්</topic>
    <author>චන්ද්‍රිකා පෙරේරා සහ මඩකලපුව සමූහ ජවුෆර්කාන්</author>
    <content>මඩකලපු කුරුක්කල්මඩම් හා මාන්කාඩු ප්‍රදේශවල පිහිටි කතරගම සහ ගණදෙවි කෝවිල් බිඳ සොරකම් කිරීමේ සිද්ධිය සම්බන්ධයෙන් අත්අඩංගුවට ගත් පුද්ගලයන් සිවු දෙනා මඩකලපුව මහේස්ත්‍රාත් අධිකරණය වෙත ඉදිරිපත් කිරීමෙන් පසු ලබන 16 දා දක්වා රක්ෂිත බන්ධනාගාර ගතකර තිබේ.අත්අඩංගුවට ගත් සැකකරුවන් සිවුදෙනා අතර හිටපු එල්.ටී.ටී.ඊ සාමාජිකයකු හා ටි.එන්.ඒ සාමාජිකයකු ද සිටින බව පොලිස් පරීක්ෂණ මගින් තහවුරු වි ඇති බව කළවංචිකුඩි පොලිසිය පවසයි.ජංගම දුරකථන ඇමතුම් ඔස්සේ සිදුකළ විශේෂ පරීක්ෂණයකින් පසු සොර කල්ලිය හඳුනා ගෙන ඇති අතර පහේ කල්ලිය නම් කල්ලියක් විසින් මෙය සිදුකළ බවට අණාවරණය වී ඇත.මේ අනුව සොරකම සම්බන්ධයෙන් තවත් එක් පුද්ගලයෙක් අත්අඩංගුවට ගැනීමට සිටින බව පොලිසිය කීය.අත්අඩංගුවට පත්වුවන් යාපනය, කිළිනොච්චි හා වවුනියා ප්‍රදේශවල පදිංචිකරුවෝ වෙති. මිට මාස තුනකට පෙර එනම් ඉකුත් ජුනි මස 02දා අලුයම දෙකට පමණ කෝවිල්වල‍ ඉබි යතුරු කඩා කිසියම් පිරිසක් ඇතුළුව දේව පිළිම යට තිබූ රුපියල් ලක්ෂ දහතුන හමාරක් පමණ වටිනා රන් කැබලි හා රිදී රැගෙන ගොස් ඇති බවට පොලිසියට පැමිණිලි ලැබී තිබේ. මේ අනුව පොලිසියේ විශේෂ කණ්ඩායම් තුනක් පුළුල් පරීක්ෂණ පවත්වා සැකරුවන් අත්අඩංගුවට ගැනීමට කටයුතු කර ඇත.සිද්ධිය සම්බන්ධයෙන් අත්අඩංගුවට පත් එල්.ටී.ටී.ඊ සාමාජිකයා එවකට එම සංවිධානය පවත්වාගෙන ගිය මහජන ආරක්ෂක බළකායේ අයෙක් බවට හඳුනාගෙන ඇත.රජයේ ආරක්ෂක අංශ හා සිංහල අය මේ සොරකම සිදුකළ බව ට සමහරු චෝදනා දිගින් දිගටම චෝදනා කළහ.නැ‍ඟෙනහිර ජ්‍යෙෂ්ඨ නියෝජ්‍ය පොලිස්පති පූජිත ජයසුන්දර මහතාගේ හා නියෝජ්‍ය පොලිස්පති වී. ඉන්ද්‍රන් මහත්වරුන්ගේ උපදෙස් මත පොලිස් අධිකාරි මෙවන් සිල්වා මහතාගේ අධීක්ෂණය අනුව සහකාර පොලිස් අධිකාර ජයන්ත රත්නායක මහතාගේ මෙහෙයවීමන් කළවංචිකුඩි පොලිස් ස්ථානාධිපති පොලිස් පරීක්ෂක සුජිත් ප්‍රියන්ත, පොලිස් පරීක්ෂක ජයසිංහ, සැරයන් සොයිසා කොස්තපල්වරු වන අජිත්, ඉක්බාල්, ජෙයකාන්ත් හා බස්නායක යන නිලධාරිහු මේ පිළිබඳ පරීක්ෂණ පවත්වවති‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091013</link>
    <topic>අත්හිටුවන අතුරු තහනම් නියෝගයක්</topic>
    <author>නෙල්කා මැදගෙදර</author>
    <content>කළුතර “ප්‍රින්සස් ග්‍රේස්“ ( ග්‍රේස් කුමරි) අනාථ ළමා නිවාසයෙහි සිටින වයස අවුරුදු 18 ඉක්මවූ ළමයින් දස දෙනකු එම නිවාසයෙන් ඉවත් කරන ලෙස කළුතර මහේස්ත්‍රාත් අධිකරණය දුන් නියෝගයක් වහාම ක්‍රියාත්මක වන පරිදි අත්හිටුවන අතුරුතහනම් නියොගයක් අභියාචනාධිකරණය ඊයේ (09) නිකුත් කෙළේ ය.ඒ සම්බන්ධයෙන් දැනුවත් කරන පරිදි එම නියෝගයෙහි පිටපතක් එම මහේස්ත්‍රාත් අධිකරණය වෙත යවන ලෙස අභියාචනාධිකරණ ලේඛකාධිවරයාට නියෝග කරන ලදි.එම ළමයින් සම්බන්ධයෙන් මහේස්ත්‍රාත් අධිකරණයට පැමිණිලි කළ පයාගල පොලිසියෙහි ස්ථානාධිපතිවරයා සහ නීතිපතිවරයාට ලබන සැප්තැම්බර් මස 23 වැනිදින අධිකරණයෙහි පෙනී සිටින ලෙස දන්වමින් නොතිසි නිකුත් කරන ලදිකුඩා කළ සිට එම ළමා නිවාසයෙහි හැදී වැඩුනු ළමයකු වන කේ.ජී සුදාර කාරියවසම් ගොනු කළ අභියාචන පෙත්සමක් සලකා බැලූ අධිකරණය මේ නියෝගය කෙළේ ය.ඒ.ඩබ්ලිව්.එම්.සලාම්, සුනිල් රාජපක්ෂ යන විනිසුරුවරුන් විසින් මේ නියෝගය කර තිබේ.මෙම ළමා නිවාසයෙහි සිටින අවුරුදු 18 වැඩි ළමයින් නෙරපීමට එහි භාරකාර පියතුමාට අවශ්‍යව තිබූ බැවින් ළමයින් දස දෙනකු සම්බන්ධයෙන් පයාගල පොලිසියට පැමිණිල්ලක් කර ඇති බව පෙත්සමෙහි සඳහන් වේ.ඉන් පසුව අයුතු ජන රාශිය, දේපළ වලට අලාභානි කිරීම ඇතුළු චෝදනා 5ක් යටතේ පොලිසිය විසින් මේ ළමයින්ට එරෙහිව මහේස්ත්‍රාත් අධිකරණයට පැමිණිලි කර තිබේ.පොලිසිය ඉදිරිපත් කළ කරුණු සලකා බැලූ අධිකරණය එම ළමයින් නෙරපා හරින ලෙසට නියෝග කර තිබේ.කුඩා කළ සිට ළමා නිවාසයෙහි හැදී වැඩුනු තමන්ට යා හැකි තැනක් නැති බව පවසමින් මේ ළමයින් අභියාචන පෙත්සමක් මහාධි කරණයට ගොනු කළ අතර එය අධිකරණය විසින් ඉවත දමා ඇත්තේ මහේස්ත්‍රාත් අධිකරණයෙහි නියෝගය තහවුරු කරමිනි.මහේස්ත්‍රතාත් අධිකරණ නියොගයමෙන් මහාධිකරණ නියෝගයද මේ පෙත්සම මඟින් අභියෝගයට ලක් කර තිබුණි.නීතිඥ ජනක අමරසිංහ මහතා පෙත්සම වෙනුවෙන් කරුණු ඉදිරිපත් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091014</link>
    <topic>දෙමළ ජාතික සන්ධාන මැතිවරණ ප්‍රකාශය රට බෙදන ව්‍යවස්ථා විරෝධි එකක්</topic>
    <author>චන්දිමා එදිරිමාන්න</author>
    <content>දෙමළ ජාතික සංවිධානයේ මැතිවරණ ප්‍රකාශනය රට බෙදන ව්‍යවස්ථා විරෝධී මැතිවරණ ප්‍රකාශයක් බවත් 13 වන සංශෝධනය ඉක්මවා යන ස්වයංපාලනයක් එමගින් ඉල්ලා ඇති බවත් ජාතික සංවිධාන එකමුතුව අවධාරණය කර සිටියි.එම ප්‍රකාශය මගින් වෙනම ස්වයං නීර්ණ අයිතිය හෙවත් වෙනම රාජ්‍යයක් ඉල්ලා සිටීම වර්ථමාන ව්‍යවස්ථාව උල්ලංඝනය කිරීමක් බවද ඔවුහු අවධාරණය කරති.ඊයේ (09) කොළඔ සව්සිරිපායේදී පැවති ජාතික සංවිධාන එකමුතුවේ මාධ්‍ය හමුවට එක් වෙමින් එම සංවිධානයේ කැඳවුම්කරු ආචාර්ය ගුණදාස අමරසේකර මහතා එම අදහස් ප්‍රකාශ කෙළේය.මේ පිළිබඳ මැතිවරණ කොමසාරිස්වරයාගේ අවධානය යොමු විය යුතු බවද හෙතෙම සඳහන් කෙළේය‍.මෙහිදී අදහස් දැක්වූ දේශප්‍රේමී භික්ෂු පෙරමුණේ ලේකම් බෙංගමුවේ නාලක හිමි - දෙමළ ජාතික සංවිධානය ජාතිවාදී පදනමක් මතයි ක්‍රියාත්මක වෙන්නේ. එල්ටීටීඊ සංවිධානය පවතින කාලයේ සිට දෙමළ ජාතිවාදී සංවිධානයක් ලෙස කටයුතු කළා.ඔවුන් කියා සිටින්නේ දෙමළ ජනයා සිංහල හා අනෙකුත් ජන කොටස් සමඟ අනාධිමත් කාලයක සිට නිශ්චිත ජන කොටසක් බවයි.දකුණු ඉන්දියාවේ දෙමළ නායකයින් රට ආක්‍රමණය කර රටින් කොටසක් අත්පත් කරගන්න අත්සාහ ගනිද්දී අපේ රජ කුමාරවරු ඔවුන් පරාජය කළා. ඒඅය සමඟ පැමිණි සමහර උදවිය අපේ ජන කොටස් සමග එකතු වුණා.එයයි සිදු වුණේ.ඔවුන් කියන්නේ වෙනම ඊළම් රාජ්‍යයක් පිහිටවිය යුතු බවයි.ඔවුන් උත්සාහ දරන්නේ වෙනම ආණ්ඩුවක් පිහිටවන්නයි.එහෙම ප්‍රකාශයක් කරන්න බැහැ.එය ව්‍යවස්ථා විරෝධී මැතිවරණ ප්‍රකාශයක්.ඊළඟට ඔවුන් කියනවා ස්වයංනීර්ණ අයිතිය දෙමළ ජාතිය සතුයි කියලා. එවුන් හදන්නේ දෙමළ කතා කරන මුස්ලිම් අය එකතු කරගෙන ස්වයංනීර්ණ අයිතිය ටී එන් ඒ තියාගෙන උතුරු නැගෙනහිර වෙනම ආණ්ඩුවක් ඇති කිරීමටයි.ඒ වගේම උතුරේ හමුදා කදවුරු පවතිනවාට ඔවුන් විරුද්ධයි. ඔවුන් කියන්නේ උතුරේ තියෙන්නේ මිලිටරි පාලනයක් කියලයි. හමුදාව දෙමළ ජනතාවට උදව් කරනවා.හමුදාව නැත්නම් කාටවත් උතුරට යන්න වෙන්නේ නැහැ.මේ මාධ්‍ය හමුවේදී ශ්‍රී ලංකා නීතිඥ සංගමයේ කැදවුම්කරු නීතීඥ කපිල ගමගේ,සමස්ත ලංකා ත්‍රීරෝද රථ රියදුරන්ගේ සංගමයේ ලලිත් ධර්මසේකර සභාපති ලලිත් ධර්මසේකර, වෛද්‍ය වසන්ත බණ්ඩාර,රකිමු ශ්‍රී ලංකා සංවිධානයේ දිමුත් ගුණවර්ධන යන මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091015</link>
    <topic>රට පුරා ඇති වී තිබෙන දියුණුව නොඉවසන විපක්ෂයබොරු ප්‍රචාර පතුරුවා ගැටුම් ඇති කිරීමට උත්සාහ කරනවා</topic>
    <author>ධනුෂ්ක ගොඩකුඹුර සහ මාතලේ සංචාරක, උකුවෙල විශේෂ මාතලේ සිට</author>
    <content>ජනතාවත් සමඟ ඉතා කිට්ටුවෙන් සිටින ඔවුන්ගේ හද ගැස්ම හඳුනන රජයක් වශයෙන් සන්ධාන ආණ්ඩුව ජනතාවගේ ගැටලු විසඳන්න නිතරම සූදානමින් සිටින බව ජනාධිපති මහින්ද රාජපක්ෂ මහතා පැවසීය.රටේ ඇතිවෙමින් තිබෙන මේ වෙනස නිසා බියට පත්ව සිටින විපක්ෂය අසත්‍ය ප්‍රචාර කරමින් ගැටුම් ඇති කරන්න උත්සාහ ගන්නා බව පැවසූ ජනාධිපතිවරයා එම ප්‍රචාරයන්ට නොරැවටී අප සමඟියෙන් යුක්තව කටයුතු කළ යුතු බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ මධ්‍යම පළාත් සභා මැතිවරණයේ මාතලේ දිස්ත්‍රික් එක්සත් ජනතා නිදහස් සන්ධාන අපේක්ෂකයන්ගේ ජය තහවුරු කරන මහා ජන රැලියට මාතලේ එඩ්වඩ් ක්‍රීඩාංගණයේ දී 7වැනි දා එක්වෙමිනි.ජනාධිපති මහින්ද රාජපක්ෂ මහතා එහි දී වැඩි දුරටත් මෙසේ ද පැවසීය.අද මෙම රැස්වීමට ඔබලා පැමිණීම ගැන මම මුලින්ම ඔබට ස්තූතිවන්ත වෙනවා. 21 වෙනිදාට මාතලේ ප්‍රදේශයේ බුලත් කොළය අනිවාර්යෙන්ම දිනනවා කියලා මේ රැස්ව සිටින ජන ගඟෙන් අපට පෙනෙනවා. අපි 2005 දී රජයක් පිහිටුවලා ජනතාව ඉදිරියට ඇවිත් ඉන්නවා. ඒ වෙලාවේ අපි මහින්ද චින්තනය ඉදිරිපත් කළා. ඒ මහින්ද චින්තන වැඩපිළිවෙළ අපි ඉදිරියටත් දියත් කරනවා.එදා අපි බලයට එනකොට මේ ජනතාව, ආගමික නායකයන් ආදී සියලූ දෙනා අපෙන් ඉල්ලූ එකම ඉල්ලීම මේ රට එක්සේසත් කරලා නිදහසේ, නිවහල්ව ජීවත් වෙන්න අවස්ථාව සළසා දෙන්න කියලායි. වෙන කිසි දෙයක් ඉල්ලූවේ නැහැ. එදා ඒ වෙනකොට උතුරෙන් සිංහලයෝ එළවලා දමලා තිබුණා. මුස්ලිම් ජනතාව එළවා දමා තිබුණා. කඳවුරුවල අවුරුදු 19ක් හිරවෙලා හිටියා. එදා කිසිම සංවිධානයකින් ඒ ගැන සෙව්වේ නැහැ. කිසි රටකින් ඇවිත්, කිසිම සංවිධානයකින් ඇවිත් කිව්වේ නැහැ මුස්ලිම් ජනතාව අවතැන් කඳවුරුවල ඉන්නවා කියලා. සිංහල ජනතාව අවතැන් වෙලා කියලා කිව්වේ නැහැ. දෙමළ ජනතාව අනාථ වෙලා හිටියේ.අන්තවාදීන්, බෙදුම්වාදීන්, ත්‍රස්තවාදීන් එදා අහිංසක දෙමළ ජනතාව බිල්ලට අරගෙන ඔවුන්ගේ නායකයන් ඝාතනය කරලා තිබුණු වෙලාවේ අපි ඇවිත් ඔවුන් වෙනුවෙන් මේ රට බේරගත්තා. දැන් අපේ අයට වෙන වැඩක් නැහැ. පාරවල් හදලා දීලා තියෙනවා. විදුලිය ලබා දීලා තිබෙනවා. දුරකතන තිබෙනවා. සමහරු ළඟ දුරකතන දෙක තුන තිබෙනවා. අද මේ ලැබිලා තිබෙන දේවල් ගැන කවුරුත් කතා කරන්නේ නැහැ.2012 වනතුරු හිටපු රැකියා විරහිත උපාධිධාරින් 53,000 කට අපි රැකියා ලබා දීලා තිබෙනවා. මේ වගේ යුගයක් පසුගිය කාලයේ තිබුණේ නැහැ. මේ රජය ජනතාවත් සමඟ ඉතාමත් කිට්ටුවෙන් ඉන්න රජයක්. අපට ජනතාවගේ හද ගැස්ම ඇසෙනවා. ජනතාවගේ ගැටලූ විසඳන්න අපි නිතරම සූදානමින් ඉන්නවා.මේ ආණ්ඩුව පෙරළන්න ක්‍රමයක් නැතිවුණාම සමහරු වෙනත් මාර්ගයකින් එය කරන්න හදනවා. අපි දැක්කා මැදපෙරදිග ආණ්ඩු පෙරළපු හැටි. එස්.එම්.එස් යවලා, තරුණ පිරිස පාරට බස්සවලා, නොයෙක් භේද ඇති කරලා, මුස්ලිම් ජනතාව අතර ප්‍රශ්න වැඩි කරලා, බලහත්කාරයෙන් ගැටුම් ඇති කළා. ඒකාධිපතීන් අයින් කරනවා කියලා හමුදාවට බලය දුන්නා. තවමත් මැද පෙරදිග රටවල ප්‍රශ්න. ජනතා ඡන්දයෙන් පත්වූ රටවල ප්‍රශ්න. මේ විදිහටම මැද පෙරදිග මහත් ආන්දෝලනයකට ලක් වෙලා.අපේ රටටත් මේ දේවල් ක්‍රමානුකූලව ගෙනෙන්න හදනවා. නොයෙක් විදිහේ පිල්ලි එනවා. කියපු නැති දේවල්, කරපු නැති දේවල් කිව්වා කෙරුවා කියනවා. ආගම් අතර, ජාතීන් අතර ගැටලු ඇති කරවන්න සූදානම් වෙනවා. මේවා ගැන පරිස්සමින් කල්පනාකාරීව සිතිය යුතුයි. අපිට සියලූ ජාතීන්ගේ සමගිය නැතිව, සියලූ ආගමිකයන්ගේ සමගිය නැතිව රටක් දියුණු කරන්න බැහැ. මේක තමයි අපි හැමදාම කිව්වේ. අපි ත්‍රස්තවාදය අවසන් කරලා රට බේරාගත්තේ තවත් ත්‍රස්තවාදයක් ඇති කරන්න ඉඩ තියන්න නෙවෙයි. ඒ නිසා තමුන්නාන්සේලා බොහොම බුද්ධිමත්ව කටයුතු කරන්න ඕනෑ. අපි මේ රට දැය ආරක්ෂා කරගන්න ඕනෑ. අපේ යුතුකම අද ඉන්න ජනතාවට පමණක් නොවෙයි, හෙට රට භාරගන්න, හෙට ඉපදෙන්න ඉන්න දරුවාට මේ රට ආරක්ෂා කරලා දෙන්නයි. අද කාලා හෙට දත නියවන්න අපි සූදානම් නැහැ.එදා අපිට යුගයක් තිබුණා කන්න පිටරටින් බඩු ගෙනෙන නැව එන තෙක් බලාගෙන ඉන්න. එහෙම යුගයක් අපි පසු කරලා ආවා. අපි මේ රටේ ගොවි ජනතාව කෙරෙහි විශ්වාසය තිබ්බා. ඒ නිසා තමයි අද සහලින් අපේ රට ස්වයංපෝෂිත වෙලා තිබෙන්නේ. අද සහල් පිටරටින් ගෙනෙන්නේ නැහැ පිටරටට යවනවා. අපි අනිත් භෝගවලිනුත් දැන් ස්වයංපෝෂිත වෙමින් පවතිනවා. එදා ඉතිහාසයේ කුරක්කන් තලප කාපු අපි අද ඉන්දියාවෙන් කුරක්කන් එනතෙක් බලා ඉන්නවා. අපි දැන් මේ තත්ත්වයන් ක්‍රමානුකූලව වෙනස් කරගෙන යනවා.මේ රට නිදහස් කර ගන්නවාත් සමඟම අලූත් රැකියා අවස්ථා අපට ලැබුණා. පිට රටවල අපේ තරුණයන්ට රැකියා අවස්ථා ලැබිලා තිබෙනවා. අපේ දරුවන්ට අවුරුදු ගණනාවකට පස්සේ ඉතිහාසයේ පළමු වතාවට දරුවන්ට ඉගෙන ගන්න තිබෙන ක්ෂේත්‍රයක් අලූතින් හඳුන්වා දුන්නා. තාක්ෂණ විෂය ධාරාව අපි දරුවන්ට අලූතෙන් හඳුන්වා දුන්නා. එදා පාසල්වල ඉගැන්වුවේ කලා, වාණිජ, විද්‍යා විෂය මාලාවන් පමණයි. සමහර පාසල්වල තිබුණේ කලා විෂය ධාරාව පමණයි. නැත්නම් කලා, වාණිජ විෂය මාලා දෙක පමණයි.දැන් අලූත් විශ්වවිද්‍යාල කොලිජී ආරම්භ කරලා තිබෙනවා. එයින් ඔවුන්ට සහතිකයක් පිරිනමනවා. ඒ සහතිකය ලෝකයේ ඕනෑම තැනක පිළිගන්න සහතිකයක්. රැකියා අවස්ථාවන්වලට අපි නුපුහුණු සේවකයකු නොව පුහුණු සේවකයකු බිහි කරලා තිබෙනවා. තරුණයන්ට ඉදිරියට යන්න අපි සුදුසුකම් සළසා දී තිබෙනවා. එය බුද්ධිමය සහතිකයක්.විශ්වවිද්‍යාලයට යන්න ඕනෑ අයට විශ්වවිද්‍යාලයට යන්න අපි අලූත් වරප්‍රසාදයක් ලබා දුන්නා. මේක තමයි අපි ගමට ගෙනාපු ලොකුම සම්පත. අධ්‍යාපන ක්‍රමයේ වෙනසක් ඇති වෙලා තිබෙනවා. අපි රැකියා අවස්ථාවන් තිබෙන ක්ෂෙත්‍ර කෙරේ විශේෂ අවධානය යොමු කරලා මේ තරුණ පිරිසට අලූත් බලාපොරොත්තුවක් ඇති කරලා තිබෙනවා.එදා කොළඹට පමණක් සීමා වෙලා තිබුණු තොරතුරු තාක්ෂණ සාක්ෂරතාව අද ගමට ගෙනැවිත් තිබෙනවා. පළමු වතාවට නැණසල විවෘත වුණා. පාසල් 5000කට අපි තොරතුරු තාක්ෂණ පහසුකම් සළසා දුන්නා. තවත් පාසල් දහසකට මහින්දෝදය විද්‍යාගාර ලබාදෙමින් යනවා. ඒ සමඟම ගමේ තොරතුරු තාක්ෂණය දියුණු වෙලා තිබෙනවා. අද ගොවියෝ තොරතුරු තාක්ෂණය භාවිතයෙන් එළවළුවල මිල බලා ගන්නවා. අද ඒ මට්ටමට තොරතුරු තාක්ෂණය දියුණු වෙලා තිබෙනවා. මේ තාක්ෂණයේ දියුණුවත් සමඟ අපි අනාගතයට යනවා. එයටයි අපි සූදානම් විය යුත්තේ.මේ වෙනස විපක්ෂයට පෙනෙනවා. එතකොට ඔවුන්ට බයක් ඇති වෙනවා. එහෙම වුණාම බොරු ප්‍රචාර, බොරු ගැටුම් ඇති කරන්න ඔවුන් උත්සාහ ගන්නවා. අපේ සමගිය අපි රැකගන්න ඕනෑ. දේශපාලනික වශයෙන් අපි සමගි වෙන්න ඕනෑ. ඒ නිසා බුලත් කොළය අපි දිනවන්න ඕනෑ. මනාප අංකය වගේම සන්ධානයේ ජයග්‍රහණ ලකුණත් දිනවන්න ඕනෑ. මාතලේ ජනතාව කෙරෙහි අපි මහත් විශ්වාසයක් දක්වලා තිබෙනවා. අපි එකට ගමනක් යන්න ඕනෑ. අපි තමුන්නාන්සේලා සියලූ දෙනාට සුබ පතනවා.මේ මධ්‍යම පළාතේ සන්ධානයේ ජයග්‍රහණය ස්ථීර කරමින් සිංහල, දෙමළ, මුස්ලිම් ජනතාව භේදයකින් තොරව එකට අත්වැල් බැඳගෙන ඉදිරියට යන්න සූදානම් වෙන්න. රටේ සමගිය තහවුරු කරන්න. මම දෙමළ හා මුස්ලිම් ජනතාවගෙන් විශේෂයෙන්ම ඉල්ලා සිටින්නේ නොයෙක් බොරු කටකතා ප්‍රචාරවලට වටෙන්න එපා කියලායි. ඔබගේ ආරක්ෂකයා වශයෙන් අපි ඉන්නවා කියලා තමුන්නාන්සේලා අමතක කරන්න එපා.ශ්‍රී ලංකා නිදහස් පක්ෂයේ ජ්‍යෙෂ්ඨ උපසභාපති, වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා.ජනාධිපතිතුමා මධ්‍යම පළාතේ මැතිවරණ සටනේ ප්‍රථම මහ රැලිය දිගන දී සාර්ථකව පැවැත්වූවා. දැඩි වර්ෂාපතනයක් තිබුණත් ජනතාව ජනාධිපතිතුමාට සිය කෘතවේදීත්වය පළ කරමින් රැලියට එක්ව සිටියා. අද දිනයේ මාතලේ ජනතාවත් එවැනිම කෘතවේදීත්වයක් පළ කරමින් අපගේ ජනාධිපතිතුමා, රජය, පක්ෂය ශක්තිමත් කරමින් මෙම අවස්ථාවට එක්ව සිටිනවා.2005 වසරේ ජනාධිපතිවරණයේ දී ජනාධිපතිතුමා තමුන්නාන්සේලාට පොරොන්දුවක් දුන්නා මේ රටෙන් ත්‍රස්තවාදය අතුගා දමනවා කියලා. ඊට පෙර තිබුණු මැතිවරණවල දී ආණ්ඩු පක්ෂය වගේම විපක්ෂයත් ජනතාවට විවිධ පොරොන්දු දුන්නා. එක කණ්ඩායමක් හාල් සේරු දෙකම ශත පනහට දෙනවා කිව්වාම අනෙක් කණ්ඩායම කිව්වා හඳෙන් හරි ගෙනත් හාල් නිකම් දෙනවා කියලා. මේ පොරොන්දු දේශපාලනය කළ එක කාලපරිච්ඡේදයක් ශ්‍රී ලංකාවේ තිබුණා.ජනාධිපතිතුමා 2005 දී තමන් දුන් පොරොන්දුව ඉටු කරමින් ත්‍රස්තවාදය අවසන් කළා. අපි දැන් ඔබ ඉදිරියට එන්නේ පොරොන්දු දේශපාලනය තුළින් නොවෙයි. අපි ඊළඟ මැතිවරණයේ දී කිව්වා අපිට මේ රට ආසියාවේ ආශ්චර්ය කරන්නට ඡන්දය දෙන්න කියලා. ජනතාව ඒ පොරොන්දුව විශ්වාස කරලා ජනාධිපතිතුමාට වැඩි ඡන්ද ලක්ෂ 18කින් ජයග්‍රහණය ලබා දුන්නා. එතුමා ඒ බලය අරගෙන ජනතාව අමතක කළේ නැහැ. දැවැන්ත වාරි ව්‍යාපෘති, මහාමාර්ග, අධ්‍යාපන, සෞඛ්‍ය අංශවල වෙනසක් කරමින් ජනතාවගේ අඩුපාඩු සකසා දුන්නා.දැන් අද අපි ඔබ හමුවට ඇවිත් ඉන්නේ පොරොන්දු දීලා ඡන්දය ඉල්ලන්න නොව රජය ජනතාව වෙනුවෙන් කළ දේට ඡන්දය ඉල්ලන්නයි. ආසියාවේ ආශ්චර්ය කරා යන ගමනේ දී අපි මේ රටේ දේශපාලන ස්ථාවරත්වය රැක ගත යුතුයි. අරාබි වසන්තය කියලා බටහිර බලවේග ආරාබි රටවල් කෑලිවලට කඩලා ඔවුන්ගේ අදහස් ඇතුළු කරන්න බැලුවා. අද එතැන වසන්තයක් නැහැ, තියෙන්නේ ගිම්හානයක්. අමෙරිකාව අද සිරියාවට පහර දෙන්න බලවනවා. මේ රටවල සිටින තමන්ට ගැති කොටස් අල්ලාගෙන මානව අයිතීන්ට මුවා වෙලා තමන්ගේ පදයට නටන නායකයන් බිහි කරන්න අධිරාජ්‍යවාදීන් කටයුතු කරනවා. එසේ නොවන නායකයන් විනාශ කිරීමට උත්සාහ ගන්නවා. අපි මේ තත්ත්වය තේරුම් ගත යුතුයි.අපි මේ රටේ සාමය උදා කර සංවර්ධනය කරමින් යන විට නොයෙකුත් පිල්ලි එනවා මේ රට අස්ථාවර කරන්න. ජනාධිපතිතුමාගේ කකුලෙන් අදින්න, නිදහස උදුරා ගන්න දෙස් විදෙස් බලවේග එනවා. දිනා ගත් නිදහස රැක ගත්තොත් පමණයි අපට ඉදිරියට යා හැක්කේ. මේක මන්ත්‍රීවරුන් කිහිපදෙනෙක් පළාත් සභාවට පත් කර ගන්නා මැතිවරණයක් පමණක් නොවෙයි. අද මේ රට දෙස් විදෙස් බලවේග හමුවේ ආරක්ෂා කර ගන්නා බවට හොඳ පණිවිඩයක් ලෝකයට දෙන මැතිවරණයක්.උතුරේ පළාත් සභා අපේක්ෂකයන් ප්‍රතිපත්ති මාලාවක් හදලා කියලා තිබෙනවා ඒ ප්‍රතිපත්ති මැතිවරණයෙන් පසු ලංකාවේ පමණක් නොව විදෙස්වලටත් ගිහින් සහයෝගය අරගෙන දිනා ගන්නට උත්සාහ ගන්නා බව. ජනාධිපතිතුමා මහනුවර දී ඉතා පැහැදිලි ප්‍රකාශයක් කළා. තමා නායකත්වයේ සිටින තුරු මේ රට බෙදන්නට ඉඩ නොතබන බවට. අද එතුමාට ඔබේ ශක්තිය අවශ්‍යයි. දිනා ගත් නිදහස උදුරා ගන්නට ඉඩ නොතබන බවට අපි එක හඬින් කියා සිටින්න ඕනෑ.මේ මැතිවරණයේ දී රනිල් වික්‍රමසිංහ මහත්තයාට පණ නැහැ. ජනතා විමුක්ති පෙරමුණ නන්නත්තාරයි. නමුත් අපි සිල්ලරට නොසිතා කටයුතු කළ යුතුයි. අපිට තිබෙන අභියෝග අපි විසඳා ගත යුතුයි. ඒ සඳහා අවස්ථාවක් මේ මැතිවරණයත් සමඟින් අපට ලැබී තිබෙනවා. මේ මාතලේ දිස්ත්‍රික් සංවිධායකතුමන් සමඟ උරෙනුර ගැටී විශිෂ්ට ජයග්‍රහණයක් තෙක් ඉදිරියට යමු.ශ්‍රී ලංකා නිදහස් පක්ෂයේ උප සභාපති, රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා.අද මධ්‍යම පළාතේ මැතිවරණයට විශාල බලපෑමක් කළ හැකි මාතලේ දිස්ත්‍රික් ජයග්‍රහණය තහවුරු කරන මහා ජන රැලිය පැවැත්වෙනනවා. සිංහල,දෙමළ, මුස්ලිම් ජාතීන් තුනම ඉතා සමගියෙන් කටයුතු කරන ප්‍රදේශයක් ලෙස මාතලේ හඳුන්වන්නට පුළුවන්. මේ ආණ්ඩුව ඉදිරියට ගෙන යන්න අපිට මේ ජාතික සමගිය මහා ශක්තියක්.2009 වසරේ යුද්ධය දිනන්න පෙර තිබුණු පළාත් සභා මැතිවරණයේ දී අපි මාතලේ දිස්ත්‍රික්කය වැඩි ඡන්ද 80,000කින් ජයග්‍රහණය කළා. සන්ධානය ඡන්ද 140,000ක් ලබා ගනිද් දී එක්සත් ජාතික පක්ෂයට ලැබුණේ ඡන්ද 56,000ක් පමණයි. එදා ඒ ඡන්දය ජයග්‍රහණය කළාට පස්සේ අද මේ ප්‍රදේශය විශාල ලෙස සංවර්ධනය වෙලා තිබෙනවා. එදා නොතිබුණු අන්දමට මාර්ග සංවර්ධනය වෙලා. විදුලිය නොතිබුණු ගම්වලට විදුලිය ලැබිලා. ජනාධිපතිතුමාගේ පාලන කාලයේ රටේ සෑම ප්‍රදේශයකට ම ලැබුණු දියුණුව මේ ප්‍රදේශයටත් ලැබීම ගැන සතුටු වෙනවා.එදා වගේ පිදුරු සෙවිලි කළ, වරිච්චි ගැසූ නිවාස අද දකින්න නැහැ. එදාට වඩා ජනතාවගේ ජීවන තත්ත්වය දියුණු වෙලා. ජනතාවගේ ඒකපුද්ගල ආදායම ඩොලර් 5,000 දක්වා ඉහළට යනවා. එජාපය අහනවා ජනතාවගේ ඒක පුද්ගල ආදායම වැඩි වුණේ කොහොමද කියලා. සෑම ප්‍රදේශයක්ම දියුණු වෙලා. යුද්ධය තිබුණු ප්‍රදේශත් දියුණු වෙලා. මුළු රටේම දියුණුව ඇති කළේ ජනාධිපතිතුමායි.මේ මැතිවරණයේ ජයග්‍රහණය ගැන අපිට සැකයක් නැහැ. තමුන්නාන්සේලාගෙන් අපි ඉල්ලා සිටිනවා මොන ප්‍රශ්න තිබුණත් ඡන්ද පොළට ගිහින් ඡන්දය දාන්න. අද එක්සත් ජාතික පක්ෂයට කියන්නට දෙයක් නැහැ. වේදිකාවේ පුහු තර්ක ගෙනෙනවා. ඒ අය බලයේ සිටිය දී රට සංවර්ධනය කළ හැටි අපි දන්නවා. එජාපයේ ප්‍රලාපවලට රැවටෙන්නට මේ ජනතාව සූදානම් නැහැ.මාතලේ දිස්ත්‍රික්කයේ රජයේ සේවකයන් 12,000ක් සිටිනවා. මහනුවර 30,000ක් සිටිනවා. නුවරඑළියේත් 8,000ක් පමණ සිටිනවා. මේ සියලු රජයේ සේවකයන් තැපැල් ඡන්දය පාවිච්චි කරනවා. මේ ඡන්ද බලාපොරොත්තුවෙන් එජාපය රජයේ සේවකයන් ගැන කිඹුල් කඳුලු හෙලනවා. රජයේ සේවකයන්ට ලැබිය යුතු දේ කියලා පාර්ලිමේන්තුවට පසුගිය සතියේ යෝජනාවක් ගෙනාවා. එම යෝජනාවේ අඩංගු කරුණු 9ම උල්ලංඝණය කළේ ඒ අයමයි. අසූවේ වර්ජනයට එක් වූ 40,000ක් දොට්ට දැම්මා. රජයේ සේවකයන් විශ්‍රාම යවන්නට චක්‍රලේඛ නිකුත් කළා. රජයේ සේවය ලක්ෂ 8සිට ලක්ෂ 3ට අඩු කරන්න සැලසුම් හැදුවා.එහෙමයි එජාපය රජයේ සේවකයන්ට සැලකුවේ. එජාපය නිකුත් කළ සියලු චක්‍රලේඛ අපේ ජනාධිපතිතුමා අහෝසි කළා. 2005 දී රුපියල් 7,130ක් වූ වැටුප 13,690 දක්වා වැඩි කළා. රජයේ සේවකයන්ගේ පඩි වැඩි කරලා, දීමනා දීලා පහසුකම් දුන්නා වගේම සෑම වසරකම රුපියල් 1000ක ජීවන වියදම් දීමනාවක් ලබා දුන්නා. රජයේ සේවකයන් ගැන කිසිවක් නොකළ එජාපය අද රජයේ සේවකයන් ගැන කථා කරනවා. මේවාට රැවටෙන්න එපා. තැපල් ඡන්දය පාවිච්චි කරන විට මේ ගැනත් හිතන්න.ශ්‍රී ලංකා නිදහස් පක්ෂයේ උපලේකම්, ශ්‍රී ලංකා නිදහස් කාන්තා සංවිධානයේ සභාපතිනි, විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මිය.විජයග්‍රාහී 22වැනිදා මැතිවරණ ප්‍රතිඵල කියන විට උඩ පැනලා අත්පොළොසන් දෙන්න පුළුවන් වන මාතලේ දිස්ත්‍රික් විජයග්‍රාහී මංගල රැලියයි මේ. මේ මැතිවරණය රටටම තීරණාත්මකයි. අපි සියලුදෙනාම දන්නවා අද අපේ යුද ජයග්‍රහණය කූඨ විජාතික බලවේග ප්‍රශ්න කිරීමට ලක්ව තිබෙන බව. මේ බලවේග අපේ ජයග්‍රහණය වැරැදි ලෙස අර්ථකථනය කරමින් අඩු තක්සේරුවකට ලක් කරමින් එක එක නෝනා මහත්වරු ලංකාවට එවනවා.අපි මේ මැතිවරණය තීරණාත්මක බව කියන්නේ ඒ නිසායි . රටේ සියලු කටයුතුවල දී එය තීරණාත්මකයි. පසුගිය වතාවේ සියයට 65ක ජනතාවක් එක්සත් ජනතා නිදහස් සන්ධානයේ ධජය අතට අරගෙන ප්‍රකාශ කළා අපි ඡන්දය දුන්නේ ජනාධිපතිතුමාට තිබෙන විශ්වාසයට කියලා. අද ජාතිය තීරණාත්මක අවදියකට පත්ව තිබෙන විට තමුන්නාන්සේලාට වගකීමක් තිබෙනවා මේ ප්‍රමාණය සියයට 75ක් දක්වා ඉදිරියට ගෙනිහින් ජනාධිපතිතුමාට ජනතාවගේ ඇති ආදරය ජාත්‍යන්තරයට පෙන්වන්න.ජනාධිපතිතුමා යුද්ධය ජයග්‍රහණය කළාම යුද්ධයෙන් පසු ලංකාවෙන් පිටරටට පැන්න එල්. ටී. ටී. ඊ නඩය එකට එකතු වුණා. යුද්ධයෙන් ජීවත් වූ එන්. ජී. ඕ කාක්කෝ ටික රටින් පැනලා එකතු වුණා. යුද්ධයට ඔක්සිජන් දුන් විජාතික බලවේග එකතු වුණා. ලෝකයම බැහැ කිව්ව යුද්ධය අවසන් කළාට පස්සේ මේ බලවේග සියල්ලම එකට එකතු වුණා. අද ඒ අය න්‍යාය පත්‍රයක් හදමින් සිටිනවා මේ රජය අභියෝගයට ලක් කරන්න. මේ මැතිවරණයේ දී අපි බුරුතු පිටින් පෙළ ගැහිලා ඒකට මුහුණ දෙන්නට ඕනේ.පිල්ලේ නෝනා ලංකාවට ඇවිත් ජනතාවගේ මතය හොයනවා කියනවා. ලංකාවට ඇවිත් දින හතර පහකින් ජනතාවගේ මතය හොයන්නට බැහැ. මේ මැතිවරණය සියයට 75කින් දිනවලා අපි පෙන්වන්නට ඕනේ ජනතාවගේ මතය මොකක්ද කියලා. ඒ අභියෝගය ජාතික වගකීමක් සේ සැළකිය යුතුයි. ජනාධිපතිතුමා එන්න ඉස්සර අපේ ගම්මල කොන්ක්‍රීට් පාරවල් තිබුණේ නැහැ. අද විශාල සංවර්ධනයකට රට යොමු වෙලා. තව වසර පහක් හයක් මේ ආණ්ඩුව තිබුණොත් රට තිබෙන තැන හිතන්න. මේ යන ගමන වෙනස් කරන්න මධ්‍යම පළාතේ ජනතාව සූදානම් නැහැ.ශ්‍රී ලංකා නිදහස් පක්ෂයේ බිබිල ප්‍රධාන සංවිධායක, වන ජීවි සම්පත් ඇමැති විජිත් විජිතමුණි ද සොයිසා මහතා.මේ මාතලේ බහු ආගමික, බහු වාර්ගික බැඳීමක් තිබෙන නගරයක්. ඒ බහු ආගමික, බහු වාර්ගික සමගියට පදනම දැම්මේ අපේ ජනාධිපතිතුමා. මේ රටේ රාජ්‍ය නායකයා ලෙස එතුමා ඉතාම වැදගත් තීරණයක් අරගෙන ත්‍රස්තවාදය සහමුලින්ම අතුගා දැම්මා. කාත්තන්කුඩි පල්ලියේ ආගමික වතාවත් කරමින් සිටි ජනතාව එදා ඝාතනය කළා. අපේ මහා සංඝරත්නය, සිවිල් වැසියන් ඝාතනයට ලක් වුණා. ජනාධිපතිතුමා ඒ ත්‍රස්තවාදය අවසන් කළා. දැන් ජනාධිපතිතුමා යටිතල පහසුකම් දියුණු කරමින් ජනතාවගේ ආදායම වැඩි කරන්න වගකීම අරගෙන තිබෙනවා. ඒ ගමන යන විට අපේ එකමුතුකම කම්මුතු කරන්න, ජාතික සමඟිය සුනුවිසුණු කරන්න, පෙරමුණු ගහනවා. රනිල් වික්‍රමසිංහ මහතා තමයි පෙරමුණේ නායකයා. පෙරමුණට අරමුණක් නැහැ. මේ පෙරමුණේ ඉන්නේ බාහුලා, මනමේන්ද්‍රලා. ප්‍රභාකරන් එක්ක ගිවිසුම් ගහපු හැටි ජනතාවට අමතක නැහැ. අපි යුද්ධය මාකට් කරනවා කියලා ඒ අය චෝදනා කරනවා. පළාත් සභා මැතිවරණය කෑලිවලට තියනවා කියලා චෝදනා කරනවා. එදා 1956 දී මැතිවරණය තිබ්බේ දින තුනකට. නමුත් විපක්ෂය දිනුවා. සඟ, වෙද, ගුරු, ගොවි, කම්කරු පංච මහා බලවේගය පෙරටු කර ගෙන බණ්ඩාරනායක මැතිතුමා ජයග්‍රහණය කළා.අපේ නායකයා රටේ ජනතාවට පමණක් නොවෙයි දකුණු ආසියාවටම දේශපාලන ආදර්ශයක් බවට පත් ව තිබෙනවා. කියුබාවේ කැස්ත්‍රෝ, වෙනිසියුලාවේ චාවේස් අමෙරිකානු අධිරාජ්‍යවාදයි ඉදිරියේ කොහොමද කෙළිහිටියේ,. ජනාධිපතිතුමා ඒ වගේ ශ්‍රී ලංකාවේ පමණක් නොව මුළු දකුණු ආසියාවේ ම ඉදිරියෙන් සිටිනවා. දේශීය වශයෙන් පමණක් නොව ජාත්‍යන්තරවත් ප්‍රබල නායකයකු බවට පත්ව තිබෙනවා. පිල්ලේ නෝනා ආවා කියලා ජනාධිපතිතුමාට මොනවත් කරන්න එයාට බැහැ. ඒ සඳහා අපට ජනතා බලවේගය අවශ්‍යයි. අපි මේ 21වැනිදා තමුන්නාන්සේලාගෙන් ඉල්ලා සිටින්නේ ඒ බලවේගයයි. මාතලේ, වෙල්ලස්සේ සිටින්නේ අධිරාජ්‍යවාදීන්ට විරුද්ධව කැරැලි ගහපු වීරෝදාර ජනතාවක්. ඒ මැණිකෙලා, කුමාරිහාමිලා, බණ්ඩාරලා, අප්පුහාමිලා අද මෙතැන ඉන්නවා. මේ ඵෙතිහාසික බිම සංවර්ධනය කරන්න අපේ ආණ්ඩුව අරන් තියෙන ප්‍රයත්නය අතිවිශාලයි. අද එක්සත් ජාතික පක්ෂ ආණ්ඩුවක් තිබුණා නම් මේ සංඝරත්නයට දන් වේලක් පිළිගන්වන්න අපේ උපාසකම්මලාට හැකිවන්නේ නැහැ. අද රට සහලින් ස්වයංපෝෂිතයි. එජාපය දුක්විඳින ජනතාව වෙනුවෙන් කිසිවක් කළ පක්ෂයක් නොවෙයි. පසුගිය වතාවේ මාතලෙන් ලැබුණු ඡන්ද ප්‍රමාණය 80,000සිට 110,000 දක්වා වැඩි කර ආසන සංඛ්‍යාව 7 දක්වා ඉහළ දමන ප්‍රතිඵලයක් ලබා දෙන ලෙස ඉල්ලා සිටිනවා.ජාතික නිදහස් පෙරමුණේ නායක, ඉදිකිරීම් හා ඉංජිනේරු නිවාස හා පොදු පහසුකම් ඇමැති විමල් වීරවංශ මහතා.සැප්තැම්බර් මාසේ 21වැනි දා මධ්‍යම පළාතේ ජනතාව, වයඹ පළාතේ ජනතාව, උතුරු පළාතේ ජනතාව ඡන්ද පොළට යනවා. මධ්‍යම පළාතේ ජනතාව 21 වැනිදා ඡන්ද පොළට යන විට උතුරු පළාතේ ජනතාවත් ඡන්ද පොළට යනවා.වයඹ පළාතේ ජනතාව 21වැනි දා ඡන්ද පොළට යන විට උතුරු පළාතේ ජනතාවත් ඡන්ද පොළට යනවා. දෙමළ ජාතික සන්ධානය එළි දක්වා තිබෙන ප්‍රතිපත්ති ප්‍රකාශනය තමුන්නාන්සේලා දකින්න ඇති. උතුරු පළාතේ මහ ඇමැති අපෙක්ෂකයා ලෙස පත් කළ හිටපු ශ්‍රේෂ්ඨාධිකරණ විනිසුරුවකු වන විග්නේශ්වරන් මහත්මයා කරළියට ගෙනත් දෙමළ සන්ධානය කියනවා පූර්ණ ස්වයං පාලනයක් උතුරු පළාතට අවශ්‍ය බව.වැරැදිලාවත් උතුරු පළාතේ ඡන්දදායකයන් දෙමළ ජාතික සන්ධානය උතුරෙන් ජයග්‍රහණය කරවූවොත් දෙමළ සන්ධානය ලෝකයට කියනවා මේ ප්‍රතිපත්තියටයි මේ ජනවරම ලැබුණේ කියලා. නමුත් ඒ අය දන්නවා මේ ජනාධිපතිතුමා ඉන්නකම් ඔය කියන ස්වයංපාලනය දිනා ගන්නට බැරි බව. ඒ නිසා තමයි මේ මාසේ 21වැනි දා ජයග්‍රහණය කරලා ඊළඟ පියවර වශයෙන් අස්ථාවර පාර්ලිමේන්තුවක් හදලා දෙමළ ජාතික සන්ධානයේ මන්ත්‍රීවරුන්ට අවශ්‍ය විදියට නටවන්න පුළුවන් රූකඩ කැබිනට් මණ්ඩලයක් ඊළඟ මැතිවරණය වන විට නිර්මාණය කරගන්න හදන්නේ.ඒකට තමයි අර නෝනා කෙනෙක් ආවේ. නෝනා ආවේ යුද අපරාධ ගැන හොයන්න. නමුත් හෙව්වේ නැත්තේ යුද අපරාධ ගැන විතරයි.නිදහස් චතුරශ්‍රයේ බෞද්ධ කොඩි දාලා තියෙන එක, ඩී. එස්. සේනානයක මහතාගේ ප්‍රතිමාවක් තියෙන එක තමයි නෝනට තියෙන ප්‍රශ්නය. මේ ඇවිත් තියෙන්නේ ජාත්‍යන්තරයෙන් රට වට කරලා දෙමළ ජාතික සන්ධානයට නටවන්න පුළුවන් රූකඩ ආණ්ඩුවක් හදා ගන්නයි. මේ සැලැස්මට තමයි සියල්ලම පෙළගස්වන්නේ.උතුරේ ස්වයංපාලනය ඉල්ලනවා, ජනවරම ස්වයංපාලනයටයි කියනවා, අස්ථාවර පාර්ලිමේන්තුවක් හදනවා. මේක තමයි සැලැස්ම. ඒ කාලයේ තිබුණා පිම්බත් වැටෙන ආණ්ඩු. 2005 දී ජනාධිපතිතුමාට අබල දුබල පාර්ලිමේන්තුවක් තිබුණා නම් ත්‍රස්තවාදය අවසන් කරන්න පුළුවන් වෙයිද? ස්ථාවර පාර්ලිමේන්තුවක් තියෙන නිසයි ජනාධිපතිතුමා අධිරාජ්‍යවාදී බලවේග ඉදිරියේ දණ නොනමා ඉන්නේ. යුද්ධෙ තියෙන කාලයේ අමතක කළ ප්‍රශ්න දැන් අපි හොයනවා. යුද්ධෙ නිසා ජීවිතයක වටිනාකම නැතිව තිබුණු කාලේ ජලයේ පී. එච් අගය හොයන්න කවුරුවත් ගියේ නැහැ. ජනාධිපතිතුමා රට නිදහස් කළාට පසු ජලයේ පී. එච්. අගයත් හොයනවා.එක එක කුමන්ත්‍රණ කරලා ජනතාව පාරට ගෙනත් ආණ්ඩුව අස්ථාවර කරන්නට හදනවා. අද ජාත්‍යන්තරයේ අවධානය මේ රටට යොමු වෙලා තිබෙනවා. ජනාධිපතිතුමා එළවා දමන්නට ඔවුන්ට අවශ්‍යයි. ඒකටයි පිල්ලේ නෝනා ආවේ. එදා 2005 දී රනිල් වික්‍රමසිංහ මහත්තයා දිනුවා නම් මේ රට දැන් රටවල් දෙකක්. සමහරවිට 3ක් වෙන්නත් පුළුවන්. තුන නෙවෙයි සමහරවිට මේක රටවල්ම හදන තැනක් වෙන්නත් ඉඩ තිබුණා. එහෙම වුණා නම් වැදි ජනතාවටත් වෙනම රටක් ඕනේ වෙයි. එහෙම වුණා නම් අද අනාථ කඳවුරු තියෙන්නේ දකුණේ. එහෙනම් පිල්ලේ නෝනා එන්නේ දකුණේ අනාථයන්ට කැඳ කෝප්පයක් දෙන්නයි.මේ රට 2005 සිට ඉදිරියට මිසක් ආපස්සට ගියේ නැහැ. එදා ජනාධිපතිතුමා පත් වුණේ වැඩි ඡන්ද ලක්ෂයකින්. ඒ ලක්ෂයය නැත්නම් ජලයේ පී. එච් අගය හොයන්න වෙන්නේ නැහැ. වෙන්නේ මළ කඳන් අත ගගා ඉන්නයි. එහෙනම් මේක විදේශ බලවේගවල තිප්පොළක් වෙලා ඉවරයි. රටට නිදහස දුන්නා. ස්වෛරීභාවය දුන්නා. අධිරාජ්‍යවාදී බලවේග ඉදිරියේ දණ නොනමන තැනට රට ආවා. අපි මැතිවරණයෙන් වැඩි බලයක් ලබා දිය යුත්තේ දෙමළ ජාතිවාදී බලවේග නැවත නැගිටලා, දෙමළ ජාතික සන්ධානයේ අතට පත් වූ ආණ්ඩුවක් හදන කුමන්ත්‍රණයට එරෙහිව ජාතික බලවේග එකට නැඟී සිටිනවා කියන පණිවිඩය දෙන්නයි.කුමාර ගුණරත්නම් කියන්නේ ජනතා විමුක්ති පෙරමුණේ හිටපු විදේශ ඔත්තු සේවා ඒජන්තයා. ඔහු ආපසු ගියේ තමන්ගේ තැනට තවත් ඒජන්තයකු පත් කරලයි. පත් කළ ඒජන්තයා දැන් කියනවා මහින්ද රාජපක්ෂ ආණ්ඩුවේ ජාතිවාදය නිසයි දෙමළ ජාතික සන්ධානයේ ජාතිවාදය ඇවිස්සුණේ කියලා.එදා වඩුක්කොඩෙයි සමුළුව තියලා ස්වයංපාලනයක් ඉල්ලුවෙත් මහින්ද රාජපක්ෂ මහත්තයාගේ ආණ්ඩුව නිසාද? මේ ඔත්තුකාරයන් දෙමළ ජාතිවාදයට එරෙහිව ජනතාව නැගී සිටින එක වළක්වන්න සියලු චෝදනාවලින් දමලා ගහනවා. එදා රටවැසියාගේ එකමුතුකම යුද්ධෙදී පෙන්නුවා වගේම රටට තීරණාත්මක මේ අවස්ථාවෙදීත් පෙන්විය යුතුයි.ප්‍රවාහන නියෝජ්‍ය ඇමැති රෝහණ දිසානායක මහතා.මාතලේ දිස්ත්‍රික්කයේ සිටින්නේ වීරෝදාර ජනතාවක්. එදා 1505දී පෘතුගීසින් මෙරටට එන විට මාතලේ ජනතාව ඊට එරෙහිව සටන් කළා. 1658 දී ලන්දේසීන් එන විට මාතලේ ජනතාව රට ආරක්ෂා කරන්නට කටයුතු කළා. 1796 දී ඉංග්‍රීසින් මෙරට ආක්‍රමණය කරන විට මාතලේ අපේ වීරෝදාර මුතුන් මිත්තෝ රට ආරක්ෂා කළා. 1815, 1818 කැරැලිවල දී මොනරවිලලා, කැප්පෙටිපොළලා මේ මාතලෙන් ගොස් ඒ සටන්වලට නායකත්වය දුන්නා. මේ බිමේ සිටි මද්දුම බණ්ඩාර කුමාරයා තමන්ගේ සටන්කාමීත්වය පෙන්නුවා.1948දී නිදහස ලබන විටත් අපේ ජනතාව එතැන හිටියා. එදා 1951දී බණ්ඩාරනායක මහත්තයා එක්සත් ජාතික පක්ෂයෙන් ඉවත් වෙලා ශ්‍රී ලංකා නිදහස් පක්ෂය ආරම්භ කරන විටත් මාතලේ අලුවිහාරේ මහත්මයා එතැන හිටියා. 1956 ජනතා පෙරළියේ දී පළමු මැතිවරණ ප්‍රතිඵලය ලෙස නිකුත් වුණේ මාතලේ දිස්ත්‍රික්කයේ නිමල් කරුණාතිලක මහතාගේ ප්‍රතිඵලයයි. 2005 දී, 2010 දී ජනාධිපති මහින්ද රාජපක්ෂ මැතිතුමා මහින්ද චින්තනය ඉදිරිපත් කරලා රට දිනවන්නට යන විටත් මාතලේ ජනතාව එතැන හිටියා. ඒ නිසා මේ වීරෝදා මාතලේ ජනතාව දිවිහිමියෙන් ජනාධිපතිතුමා ආරක්ෂා කරන්නට කැපවන බව ස්ථිරයි.රත්නපුර දිස්ත්‍රික් පාර්ලිමේන්තු මන්ත්‍රී රංජිත් සොයිසා, මධ්‍යම පළාත් අපේක්ෂක, එක්සත් ජනතා නිදහස් සන්ධානයේ මාතලේ දිස්ත්‍රික් කණ්ඩායම් නායක බන්දුල යාලේගම මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091016</link>
    <topic>සැම සුදුසුකම් සපිරූ අස්සජි හිමියන්ට මහානායක පදවියක් පිරිනැමීම සතුටක්</topic>
    <author>ජයසිරි මුණසිංහ, මාවනැල්ල විශේෂ හා පොල්ගහවෙල විශේෂ</author>
    <content>සෑම අතින්ම සුදුසුකම් සම්පූර්ණ කළ මහෝපාධ්‍යය ශාස්ත්‍රපති ගන්තුනේ අස්සජි නාහිමියන් ශ්‍රී ලංකා අමරපුර නිකායේ චූලගණ්ධි පාර්ශ්‍වයේ මහානායක ධුරයට පත්වීම සතුටට කරුණකැයි අමරපුර නිකායේ උත්තරීතර මහානායක අග්ගමහා පණ්ඩිත දවුල්දෙන ඤාණිස්සර නාහිමියෝ ප්‍රකාශ කළහ.කෑගල්ල, ගන්තුන උල්ගල පුරාණ විහාරාධිපති ශ්‍රී ජයවර්ධනපුර විශ්වවිද්‍යාලයේ හිටපු කථිකාචාර්ය මහෝපාධ්‍යය අභිනව මහනායක හිමියන්ට එම ධුරයේ ශ්‍රී සන්නස් පත්‍රය පිරිනැමීමේ පුණ්‍යමහෝත්සවය පෙරේදා (08) සවස කෑගල්ල නගර ශාලාවේ පැවැති අවස්ථාවේ මූලාසනයේ දෙසුම පවත්වමින් උත්තරීතර මහානායක හිමියෝ එසේ කීහ.කෑගල්ල ශ්‍රී මහින්දෝදය මහා පිරිවෙනේ සිට අභිනව මහානායක හිමියෝ අලංකාර පෙරහැරකින් නගර ශාලාව වෙත කැඳවාගෙන ආහ.එහිදී වැඩිදුරටත් අදහස් දැක්වූ දවුල්දෙන ඥාණිස්සර මහානායක හිමියෝ මෙය ඉතාම අසිරිමත් මොහොතක්. තනතුරු, නාම ගැන නොසිතා ආගමික, ශාසනික, සාමාජීය මෙහෙවරේ නියැලුණු අභිනව මහානායක හිමියන්ට උණුසුම්ව සුබ පතනවා කීහ.ශ්‍රී ලංකා අමරපුර මහානිකායේ අනුනායක කොටුගොඩ ධම්මාවාස නාහිමියෝපැවිද්ද දරන අයෙකු සැපිරිය යුතු විශේෂයෙන් ශ්‍රේෂ්ඨ ධර්මදේශකයාණෝ කෙනෙකු සතුවිය යුතු ගුණාංග හතරක් බුදුරජාණන් වහන්සේ දක්වා තිබෙනවා. ඒ ගුණාංග හතරම අභිනව මහානායක නාහිමියන් සතුයි.කොළඹ - හලාවත දෙදිසාවේ ප්‍රධාන සංඝනායක කැලණිය විශ්වවිද්‍යාලයේ කුලපති කැලණිය විද්‍යාලංකාර මහ පිරිවෙනේ පරි‍වේණාධිපති ආචාර්ය වැලමිටියාවේ කුසලධම්ම නාහිමියෝඅපි මහෝපාධ්‍යය ගන්තුනේ අස්සජි නාහිමියන්ට සුබ පතන්නේ තුන් නිකායම එකට එක් කරවමිනුයි. උන් වහන්සේගෙන් රටට, ජාතියට, ආගමට සිදුවන සේවාව වඩාත් පුළුල් කරගැනීමට මේ මහානායක ධුරය යොදා ගන්නා බවට කිසිදු සැකයක් නැහැ.ශ්‍රී ලංකා පාර්ලිමේන්තුවේ කථානායක චමල් රාජපක්ෂ මහතාගන්තුනේ අස්සජි නාහිමිපාණෝ බුදුන් වදාළ දහම ඉතා සරලව විචිත්‍රව පහදාදීමේ සමත් මහ යතිවරයාණන් වහන්සේ නමකි. ඒ සියල්ලට වඩා ආත්මාර්ථය වෙනුවට පරාර්ථසාධනය උන් වහන්සේට ආවේණික විශිෂ්ටත්වයක්. එවන් මහ සඟ නමකට මෙවන් පදවියක් ලබාදීම අතිශය කාලෝචිතයි.අද ලොව පුරා බෞද්ධ දර්ශනය කෙරෙහි ඇත්තේ මහත් උනන්දුවකි. මෙරිකා එක්සත් ජනපදය, ජර්මනිය, වැනි රටවල තික සම්පත්වල අඩුවක් නැතත් ඔවුන්ගේ ජීවිතවල ඇතුළාන්තයේ හිස් බව දුරලීම සඳහා බෞද්ධ දර්ශනය දිව ඔසුවක් සේ ඔවුහු සලකති. විශේෂයෙන් බෞද්ධ දර්ශනයේ පමණක් දක්නට ඇතිඅනිත්‍ය දහම හැදෑරීමට බටහිර උගත් ජන සමාජයේ විශේෂ උනන්දුවක් තිබෙනවා.සබරගමු පළාත් සභාවේ මහ ඇමැති මහීපාල හේරත් මහතාගන්තුනේ අස්සජි නාහිමියන් කිසිමදාක තනතුරු බලාගෙන සමාජ, ආගමික සේවාවල නිරත වුණේ නැහැ. උන් වහන්සේට මේ උතුම් තනතුරු ලැබුණේ සුදුසුකම් සපුරාලීමෙන් පසුවයි.සෞඛ්‍ය නියෝජ්‍ය ඇමැති අධිනීතිඥ ලලිත් දිසානායක මහතාගන්තුනේ අස්සජි නාහිමියෝ මුළු සබරගමුව පළාතටම අභිමානයක්, ගෞරවයක්. උන්වහන්සේගේ සේවා වඩාත් ගැඹුරින් හා පුළුල්ව සමාජයට, රටට ලබා ගැනීමට සියලු ශක්තීන් ලැබේවායි ප්‍රාර්ථනා කරනවා.අභිනව මහානායක හිමිපාණන්ට ශ්‍රී සන්නස්පත්‍රය කථානායක චමල් රාජපක්ෂ මහතා විසින්ද, විජිණිපත්‍රය සබරගමුව ආණ්ඩුකාර වි.ජ.මු. ලොකුබණ්ඩාර මහතා විසින්ද, ධර්මග්‍රන්ථ මහ ඇමැති මහීපාල හේරත් මහතා විසින්ද පිරිනමනු ලැබූහ.ශ්‍රී ලංකා රාමඤ්ඤ මහා නිකායේ අනුනායක මහාචාර්ය වරාගොඩ පේමරතන, මාදුළුවාවේ සෝභිත, ඕමල්පේ සෝභිත, හෙම්මාතගම ශ්‍රී සිද්ධාර්ථ, නාහිමිවරුන් ප්‍රධාන මහා සංඝරත්නය, අමාත්‍යවරුන් වන අතාවුද සෙනෙවිරත්න, රංජිත් සියඹලාපිටිය, ආචාර්ය ජගත් බාලසූරිය, එච්.ආර්. මිත්‍රපාල, පාර්ලිමේන්තු මන්ත්‍රී කණක හේරත්, සබරගමුව පළාත් සභා මන්ත්‍රීවරුන් වන හර්ෂ සියඹලාපිටිය, , තාරක බාලසූරිය, ආනන්ද මිල්ලන්ගොඩ, චමිල දිසානායක, පළාත් පාලන ආයතනවල ප්‍රධානීහු, කෑගල්ල දිස්ත්‍රික් ලේකම් තුසිත පී. වනිගසිංහ යන මහත්වරුන් ප්‍රධාන උපාසක උපාසිකාවෝ විශාල පිරිසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091017</link>
    <topic>වයඹ අභිමානවත් ලෙස ඉදිරියට ඇවිත්</topic>
    <author>පොල්ගහවෙල සමූහ</author>
    <content>ශ්‍රී ලංකාවේ කුමන ක්ෂේත්‍රයෙන් බැලුවත්, වයඹ අභිමානවත් ලෙස ඉදිරියට ඇවිත් තිබෙන බව වයඹ හිටපු ප්‍රධාන ඇමැති අතුල විජේසිංහ මහතා ප්‍රකාශ කර සිටී.ඒ මහතා මේ අදහස් පළ කරනු ලැබුවේ මෙවර මැතිවරණ ජයග්‍රහණය වෙනුවෙන් වීරඹුගෙදර ප්‍රදේශයේ දී පැවැති ජනහමුවක් අමතමිනි. වැඩිදුරටත් අදහස් දැක්වූ ඒ මහතා,ජනාධිපති මහින්ද රාජපක්ෂ මහතාගේ ආශීර්වාද මත පසුගිය කාලසීමාව තුළදී සෑම ක්ෂේත්‍රයකම විශාල සංවර්ධනයකට ලක්ව ඇත. විශේෂයෙන් මේ සංවර්ධන ක්‍රියාවලිය සියලුම ක්ෂේත්‍රයන් ආවරණය ලෙස ක්‍රියාත්මක කර ඇත. කිසිදු ජාති පක්ෂ භේදයකින් තොරව සංවර්ධනයේ මේ ප්‍රතිලාභ ජනතාව වෙත ලැබී ඇත.එසේම නාගරික ජනතාව මෙන්ම දුගී දුප්පත් දුෂ්කර ගැමි ගම්මාන රාශියක් කේන්ද්‍ර කරගනිමින් සංවර්ධනයේ අරුණලු ඔවුනට හිමිව තිබීම අප සැමට සතුටට පත් කාරණයකි.මේ සංවර්ධන ප්‍රතිලාභ ලැබූවන් හා අනෙකුත් ජනතාව නිසැක ලෙස එක්සත් ජනතා නිදහස් සන්ධානයේ ජයග්‍රහණය වෙනුවෙන් කටයුතු කිරීම නියත වශයෙන්ම සිදුවන බවද වැඩිදුරටත් අදහස් දැක්වූ අතුල විජේසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091018</link>
    <topic>රෙදි පිළි ප්‍රවර්ධනය උදෙසා ශ්‍රී ලංකාව-ඉන්දියාව අතර අවබෝධතා ගිවිසුමක් අස්සන් තබයි</topic>
    <author>මහින්ද අලුත්ගෙදර</author>
    <content>ඉතිහාසයේ පළමු වරට රෙදිපිළි ක්ෂේත්‍රයේ ප්‍රවර්ධනය උදෙසා ශ්‍රී ලංකාව සහ ඉන්දියාව අවබෝධතා ගිවිසුමකට අස්සන් තබයි.රෙදිපිළි සම්බන්ධයෙන් දෙර‍ට අතර පවතින සහයෝඟීතාවය ඉහළ නංවමින් මෙම අවබෝධතා ගිවිසුමට අත්සන් තැබීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් ඊයේ (09) සිදුකෙරුණු අතර කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා සහ ඉන්දීය පේෂකර්ම අමාත්‍යාංශයේ ලේකම් සෝරා චටර්ජි මහත්මිය ඒ සඳහා අත්සන් කළහ.ශ්‍රී ලංකාව සහ ඉන්දියාව අතර පවතින ද්වීපාර්ශවික වෙළෙඳ සබඳතා ශක්තිමත් කරමින් ශ්‍රී ලංකාවේ රෙදිපිළි අංශය සවිමත් කිරීම මෙහි අරමුණ වී තිබෙන අතර දෙරට අතර අතසන් කළ ගිවිසුමට අනුව ශ්‍රී ලංකාවේ සහ ඉන්දියාවේ නියෝජිතයන්ගෙන් සමන්විත ඒකාබද්ධ කමිටුවක් ස්ථාපිත කිරීමටද නියමිතයි.‍‍ශ්‍රී ලංකාවේ අත්යන්ත‍්‍ර සහ බලවේග පෙහෙකම් - කුඩා හා මධ්‍ය පරිමාණ කර්මාන්ත ක්ෂේත‍්‍රයේ සංවර්ධනය උදෙසා මෙය ඉතාම වැදගත් වන අතර ඊට සමඟාමීව කොළඹ ගලදාරී හෝටලයේදී පැවැත්වෙන ඉන්දීය අන්තර්ජාතික රෙදිපිළි ප්‍රදර්ශනය - 2013 විවෘත කිරීමද ආර්ථික සංවර්ධන ඇමැති බැසිල් රාජපක්ෂ මහතා අතින් සිදුවිය.විදේශීය රෙදිපිළි අලෙවිය නඟාළීමේ අරමුණින් ඉන්දීය පේෂකර්ම අමාත්‍යාංශය, ඉන්දීය බලවේග සංවර්ධන හා අපනයන ප්‍රවර්ධන මණ්ඩලය සහ ශ්‍රී ලංකාවේ කර්මාන්ත හා වාණිජ කටයුතු අමාත්‍යාංශය එක්ව මේ රෙදිපිළි ප්‍රදර්ශනය සංවිධානය කරයි.මෙහිදී අදහස් දක්වමින් ශ්‍රී ලංකාවේ ඉන්දීය මහකොමසාරිස් වයි.කේ සිංහා මහතා සදහන් කළේ ඇඟළුම් නිෂ්පාදන කටයුතු සහ ඉහළම අපනයන හැකියාවක් ඇති රටක් ලෙස ශ්‍රී ලංකාව හඳුන්වාදෙන බවත් දෙරට අතර ආර්ථික සහයෝඟීතාවය මඟින් ශ්‍රී ලාංකික නිෂ්පාදකයින්ට ඉන්දියාවේද ඉන්දීය නිෂ්පාදකයින්ට ශ්‍රී ලංකාවේද ආයෝජන කටයුතු සිදුකිරීමට අවස්ථාව සැළසෙන බවත්ය.ඉන්දියාවේ ආයෝජනය කරන ශ්‍රී ලාංකික නිෂ්පාදන ආයතනයක් වශයෙන් බ්‍රැන්ඩික්ස් ආයතනය හඳුන්වාදුන් මහකොමසාරිස්වරයා එය දකුණු ඉන්දියාවේ ආයෝජන කටයුතු සිදුකරන බවද පෙන්වා දුන්නේය. මේ අතර ඒ මහතා පෙන්වාදුන්නේ ශ්‍රී ලංකාව සහ ඉන්දියාව අතර අත්සන් කළ අවබෝධතා ගිවිසුම මඟින් දෙරට අතර බලවේග, හස්ත කර්මාන්ත සහ වෙනත් රෙදිපිළි නිෂ්පාදන සම්බන්ධයෙන් වර්ධනයක් පෙන්නුම් කරනු ඇති බවයි.පසුගිය වසරේදී රෙදිපිළි කර්මාන්යට සම්බන්ධ ඉන්දීය නියෝජිතයන් පිරිසක් ශ්‍රී ලංකාවේ සංචාරය කළ බව සිහිපත් කළ ඒ මහතා එහිදී දෙරට අතර රෙදිපිළි සම්බන්ධයෙන් පවතින සහයෝඟීතාවය වර්ධණය කරගත් බවද ශ්‍රී ලාංකික නිෂ්පාදන සඳහා ඉන්දිය වෙළෙඳ පළට පිවිසීමට හැකියාව තිබෙන බවද හෙතෙම පෙන්වා දුන්නේය.‍මේ අවස්ථාවට සහභාගි වෙමින් කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන මහතා සදහන් කළේ ඉතිහාසය පුරා ශ්‍රී ලංකාව සහ ඉන්දියාව අතර ද්වීපාර්ශවික සබඳතා එක හා සමාන අයුරින් වර්ධනය වී ඇති බවයි.ආර්ථික සංවර්ධන ඇමැති බැසිල් රාජපක්ෂ, ජ්‍යෙෂ්ඨ ඇමැති ඒ.එච්.එම් ෆවුසි මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091019</link>
    <topic>තිළිණ බණ්ඩාරගේ ආධාර කරුවකුගේ නිවසට වෙඩි තබලා</topic>
    <author>අසේල කුරුළුවංශ හාඉන්දික පොල්කොටුව</author>
    <content>මධ්‍යම පළාත් සභා සන්ධාන අපේක්ෂක තිළිණ බණ්ඩාර තෙන්නකෝන් මහතාගේ ආධාරකරුවකු වන මහනුවර නාගරික මන්ත්‍රී ජනක ගාමිණී රත්න මහතාගේ නිවසට ඊයේ (09) අලුයම කිසියම් පිරිසක් වෙඩිතබා පලාගොස් ඇත.ලේවැල්ල ප්‍රදේශයේ පිහිටි අදාළ නිවසේ ඉදිරිපස බිත්තියට අලුයම 2.45ට පමණ වෙඩි තැබීම සිදුකැර තිබෙන බව පොලිස් පරීක්ෂණ මගින් අනාවරණය වී තිබේ.මේ අතර මධ්‍යම පළාත් සභාවට එජාපයෙන් තරඟ වදින ලලිත් රණරාජා මහතාගේ මහනුවර කටුගස්තොට යටිවාවල පිහිටි පක්ෂ කාර්යාලයටද ඊයේ (09) අලුයම 3.00ට පමණ වෙඩි ප්‍රහාර කිහිපයක් එල්ලවී ඇත.වෙඩි තැබීම් වලින් කිසිවකුටත් තුවාල සිදුව නොමැති අතර මහනුවර හා කටුගස්තොට පොලිසි මගින් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091020</link>
    <topic>අබලි කඩදාසි නොලැබීමෙන් වාලච්චේනේ කඩදාසි නිෂ්පාදනය අර්බුදයක</topic>
    <author>සිතාරා සේනානි,</author>
    <content>කඩදාසි නිෂ්පදනය සඳහා අවශ්‍ය අබලි කඩදාසි ප්‍රමාණවත් පරිදි නොලැබීම වාලච්චනේ කඩදාසි නිෂ්පාදන කම්හලේ නිෂ්පාදන ධාරිතාව ඉහළ නැංවීමට බාධාවක්ව තිබේ.මෙලෙස අබලි කඩදාසි ප්‍රමාණවත් පරිදි සපයා ගැනීමට නොහැකිවීම නිසා වාලච්චනේ කඩදාසි නිෂ්පාදන කම්හලේ දැනට ක්‍රියාත්මක මැෂිම දින තුනක් ක්‍රියාත්මක කිරීමෙන් පසු දින දෙකක් නවතා තැබීමට සිදුව තිබෙන බව එහි සභාපති මංගල සෙනරත් මහතා පැවැසීය. රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා රජයේ ආයතනවලින් ඉවත දැමෙන කඩදාසි මෙම කම්හලට ලබා ගැනීම සඳහා ඇමැති මණ්ඩල පත්‍රිකාවක් ඉදිරිපත් කිරීමෙන් පසු රජයේ ආයතන 17කින් මාසකට අබලි කඩදාසි මෙට්‍රික් ටොන් 100ක් පමණ ලැබෙන බව කී ඒ මහතා නිෂ්පාදන ඉලක්ක ජය ගැනීමට එය ප්‍රමාණවත් නොවන බවත් කීය. ආයතන වෙතින් ඉවත දැමෙන කඩදාසි සියල්ල තම ආයතනය වෙත ලබා දී රජයට අයත් වටිනා ආයතනයක් රැක ගැනීමට දායක වන ලෙස තමන් සියලු රජයේ ආයතන වෙතින් ඉල්ලා සිටින බවද සභාපතිවරයා පැවැසීය.වාලච්චනේ කඩදාසි කම්හලේ නිෂ්පාදන කටයුතු සඳහා මාසයකට අබලි කඩදාසි ටොන් දෙදහසක් පමණ අවශ්‍ය බවත් සභාපතිවරයා පැවැසීය.රජයේ සියලුම ආයතනවලින් ඉවත දැමෙන කඩදාසි මෙම ආයතනය වෙත ලැබෙන්නේ නම් මේ ප්‍රමාණය සපුරා ගත හැකි බවද හෙතෙම පැවැසීය.මෙරට බොහෝ ආයතන ඉවතලන කඩදාසි පෞද්ගලික වෙළෙන්දන්ට අලෙවි කරති. මේ වනවිට මෙරටින් මසකට අබලි කඩදාසි මෙට්‍රික් ටොන් දස දහසේ සිට දෙළොස්දහස දක්වා වූ ප්‍රමාණයක් අපනයනය කැරේ. මෙම කඩදාසි ප්‍රමාණය පිටරට ඇදී යාම වළක්වා ඒවා දේශීය කඩදාසි නිෂ්පාදනය සඳහා වාලච්චනේ කඩදාසි කම්හල වෙත ලබා ගැනීම රාජ්‍ය සම්පත් හා ව්‍යවසාය සංවර්ධන අමාත්‍යාංශයේ ඉලක්කයවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091021</link>
    <topic>මාලඹේ පෞද්ගලික වෛද්‍ය විද්‍යාලයට 9 වැනි ශිෂ්‍ය කණ්ඩායම බඳවා ගැනේ</topic>
    <author>සමන්මලී ප්‍රියශාන්ති</author>
    <content>මාලඹේ පෞද්ගලික වෛද්‍ය විද්‍යාලයට නව වැනි ශිෂ්‍ය කණ්ඩායම මෙම 16 වැනිදා බදවා ගන්නා බව එහි අධ්‍යක්ෂ වෛද්‍ය සමීර සේනාරත්න මහතා පැවසීය.මෙවර සිසුන් සිය දෙනකු බදවා ගැනීමට නියමිත බවත් මෙම සිසුන් අතර බොහෝ දෙනා 2013 ලන්ඩන් උසස් පෙළ සමත් සිසුන් බවත් ඒ මහතා ප්‍රකාශ කළේය.විශ්වවිද්‍යාලයේ සිසුන්ට අත්‍යාවශ්‍යව තිබු සායනික රෝහල් පහසුකම් ද මේ වන විට සම්පුර්ණ කර තිබෙන බවත් එහි ප්‍රසව හා නාරිවේද සහ ළමා රෝග අංශයද මේ වන විට සම්පුර්ණ කර තිබෙන බවත් සේනාරත්න මහතා කීවේය.මෙම අංශ දෙකෙහි ඇඳන් 100 බැගින් තිබෙන බවත් ප්‍රසුතාගාරයක්, සැත්කම් ඒකකයක් ද විවෘත කළ බවත් පැවසීය. එහි අංශ ප්‍රධානී ලෙස මහාචාර්ය දීපාල් වීරසේකර මහතා කටයුතු කරන බවද කීය.වෛද්‍ය විද්‍යාලයේ සිසු සිසුවියන්ගේ සායනික පුහුණුව සඳහා ස්ථාපිත කළ මෙම රෝහලේ වෛද්‍යවරුන්ට වැටුප් ගෙවනු ලබන්නේ වෛද්‍ය විද්‍යාලය මගින් බවද පැවසීය.‍මෙම පෞද්ගලික වෛද්‍ය විද්‍යාලයේ පළමු ශිෂ්‍ය කණ්ඩායම මේ වන විට 4 වැනි වසර ඉගෙනුම ලබන බවද ඒ මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091022</link>
    <topic>සුජිත් පුෂ්පකුමාර ට ඇප දෙන්න බැහැ</topic>
    <author>පාණදුර සමූහ</author>
    <content>මොරටුව එගොඩඋයනේ සුනන්දෝපනන්දාරාමාධිපති මැටිගහතැන්නේ විමලවංස හිමිපානන්ගේ ඝාතනය සම්බන්ධයෙන් රක්ෂිත බන්ධනාගාර ගත කැර සිටින මොරටුව නියෝජ්‍ය නගරාධිපති සුජිත් පුෂ්පකුමාර නැමැති සැකකරුට ඇප නියම කරණ ලෙස ඉල්ලමින් ගොනුකැර තිබූ ඇප පෙත්සමක් පානදුර මහාධිකරණ විනිසුරු සරෝජනි කුසලා වීරවර්ධන මහත්මිය ඊයේ (09) ප්‍රතික්ෂේප කළාය.සැකකරුගේ බිරිය ඉදිරිපත් කළ ඇප පෙත්සම ගැන විමසීමක් කිරීමෙන් පසුව විනිසුරුවරිය ප්‍රකාශ කෙළේ විමලවංස හිමියන්ගේ ඝාතනය පිළිබඳව කොළඹ කොට්ඨාසයේ අපරාධ පරීක්ෂණ අංශය පැවැත්වූ පරීක්ෂණය අනුව ඝාතනය සිදු කිරීමට ආධාර අනුබල දීම සහ කුමන්ත්‍රණය කිරීම පිළිබඳ සැකකරු වූ සුජිත් පුෂ්පකුමාර නැමැත්තාට එරෙහිව සාක්කි ඇති බවය.ඔහුට ඇප නියම කළොත් යළිත් මොරටුව ප්‍රදේශයේ කළබල ඇති වීමට ඉඩ ඇති බවත් සාක්කිකරුවනට බලපෑම් කිරීමට ඉඩ ඇතිබවත් නීතිපතිවරයා වෙනුවෙන් අධිකරණයට කරුණු ඉදිරිපත් කළ රජයේ නීතිඥ චමල්කා සමරසිංහ මහත්මිය කියා සිටියාය.විහාරාධිපති ඝාතනය සිදු වූ දින රාත්‍රී සැකකාර සුජිත් පුෂ්පකුමාර, දැනට අත්අඩංගුවට පත්ව සිටින සැකකරුවන් සමඟ දුරකථන සාකච්ඡා පවත්වා තිබෙන බව අනාවරණය වේ. ඝාතනය සිදු කිරීමට පෙර ඔහු එක් ඇමැතුමක් එක් විත්තිකරුවකුට ලබාදී ඇත. දැනට ලැබී ඇති සාක්කි අනුව සැකකරුට අධිචෝදනාවක් ඉදිරිපත් කිරීමට ප්‍රමාණවත් සාක්කි පොලිසිය සටහන් කැරගෙන ඇත.සැකකරුට ඇප නියම කරනවාට නීතිපතිවරයාගේ විරෝධය දක්වන බවද රජයේ නීතිඥ චමල්කා සමරසිංහ මහත්මිය පැවසුවාය. පරීක්ෂණ වාර්තා නීතිපතිවරයා වෙත යොමුකර ඇත. සියලුම සැකකරුවන්ට එරෙහිව නඩු පැවරෙනු ඇතැයිද කීවාය.පෙත්සම් කාරිය වෙනුවෙන් කරුණු දැක්වූ නීතිඥ සම්පත් හේවාවිතාරණ මහතා, විහාරාධිපති ඝාතනය සිදුවීමට විනාඩි කිහිපයකට පෙර මොරටුව පොලිසියට දුරකථන පණිවුඩයක් දුන් නියෝජ්‍ය නගරාධිපතිවරයා දන්වා සිටියේ එම විහාරයේ පිරිසක් කලබලකාරීව හැසිරෙන බවත් ඉඩම් ආරාවුලක් ඊට මුල්වී ඇතිබවත් පොලිසියට ඔහු පැමිණිල්ලක්ද කැර ඇත.මොරටුව පොලිසිය නීතිමය ක්‍රියාමාර්ගයක් ගැනීමට විහාරස්ථානයට නොපැමිණි බවත් කීය. කෙසේ වුවද සැකකරු පුෂ්පකුමාර මහතා දුරකතන පණිවුඩ 12 ක් පමණ හුවමාරුකර ගෙන ඇත්තේ සැකකරුවන් සොයා ඔවුන්ව මොරටුව පොලිසියට බාරදීමට යැයිද කී නීතිඥවරයා විමලවංස හිමියන් ඝාතනය කිරීමට ආධාර අනුබල දීමක් හෝ ක ුමන්ත්‍රණ කිරීමට සැකකාර පුෂ්පකුමාර මහතාට චේතනාවක් නොතිබුන නිසා ඔහුට ඕනෑම ඇපයක් නියම කරණ ලෙස අධිකරණයෙන් ඉල්ලා සිටියේය.ඝාතනය පිළිබඳ නඩුව මෙම මස 18 වැනිදා මොරටුව මහේස්ත්‍රාත් අධිකරණය හමුවේ කැඳවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091023</link>
    <topic>අධ්‍යාපන-ජනමාධ්‍යය හා සංස්කෘතික උන්නතියට චීනය සමඟ ගිවිසුම් තුනකට එළැඹේ</topic>
    <author>නුවන් කොඩිකාර</author>
    <content>මෙරට අධ්‍යාපනය, ජනමාධ්‍යය හා සංස්කෘතික උන්නතිය සඳහා චීනය සමඟ ගිවිසුම් තුනකට අගමැති කාර්යාලයේදි ඊයේ (9) අත්සන් තැබිණි.මේ යටතේ ශ්‍රී ලංකාවේ දරු දැරියන්ගේ අධ්‍යාපනික කටයුතු නැංවීම සඳහා පරිගණක සියයක්ද, ජනමාධ්‍ය අංශයේ උන්නතිය වෙනුවෙන් රූපවාහිනී යන්ත්‍ර පහළොවක් සහ වීඩියෝ උපාංග රැසක් ලබාදීමට නියමිතය මීට අමතරව රූපවාහිනී හා අනෙකුත් උපාංග රැසක් මෙන්ම ශ්‍රී ලංකාවේ විචිත්‍රවය විදහා දැකවෙන රූපවාහානී වැඩසටහන නිෂ්පාදනය කිරීමටත්, තර්ස්ටන් විද්‍යාලයට උපකරණ ලබාදීමත් මේ ගිවිසුම් යටතේ සිදුකෙරේ.කොළඹ තර්ස්ටන් විද්‍යාලයීය විදුහල්පති ඒ.ඩී.එම්.ඩී. බණ්ඩාර මහතා සහ චීනයේ ZTE සංස්ථාවේ විධායක උප සභාපති, ෆෑන් ක්වින්ග් පෙන්ග්, ශ්‍රී ලංකා සංචාරක ප්‍රවර්ධන කාර්යාංශයේ කළමණාකාර අධ්‍යක්ෂ, රෝමි ජවුෆර් මහතා සහ චීන මධ්‍යම රූපවාහිනී සේවයේ ප්‍රධාන සංස්කාරක, ලුඕ මින්ග්, ජ්‍යෙෂ්ඨ ඇමැති හා වැඩ බලන අධ්‍යාපන ඇමැති ආතාවුද සෙනවිරත්න සහ චීන කොමියුනිස්ට් පක්ෂ මධ්‍යම කාරක සභාවේ ජාත්‍යන්තර කටයුතු අංශයේ උප ඇමති චේන් ෆෙන්ග්ෂි මහත්වරුන් මෙම ගිවිසුම් සඳහා අස්සන් තැබූහ.චීනය සහ ශ්‍රී ලංකාව අතර ඓතිහාසිකව පවත්නා මිත්‍රත්වය හේතුවෙන් තවදුරටත් ශක්තිමත් වී ඇති බව චීන මධ්‍යම කාරක සභාවේ විධායක සභික, ලිව් යුන්ෂන් මහතා ගිවිසුම් අස්සන් කිරීමේ අවස්ථාවට එක්වෙමින් පැවසීය. ශ්‍රී ලංකාවේ සංචාරක කර්මාන්තය කෙරෙහි චීන ආයෝජකයන්ගේ හා ජනතාවගේ අවධානය වැඩි වශයෙන් යොමුවි ඇති බව පවසන ඒ මහතා ජනමාධ්‍ය, සංස්කෘතික, විද්‍යාත්මක හා පර්යේෂණ ක්ෂේත්‍ර කෙරෙහි ද චීන රජය අවධානය යොමුකර ඇති බව කීවේය.එස්.ඩබ්ලිව්.ආර්.ඩී. බණ්ඩාරනායක අග්‍රාමාත්‍යතුමා සහ සිරිමාවෝ බණ්ඩාරනායක මැතිනිය, ශ්‍රී ලංකාව හා චීනය අතර මිත්‍රත්වය ශක්තිමත් කිරීමට මනා අඩිතාලමක් දැමූ නායකයෝ බවත් එහි ප්‍රතිඵල වත්මනෙහි ද පෙනෙන්නට තිබෙන බවත් හෙතෙමෙ ප්‍රකාශ කළේය.ශ්‍රේෂ්ඨ නායකයෙකු වූ මා‍ඕ සේතුං මැතිතුමාගේ කාලයේ සිට චීනයේ සහ ශ්‍රී ලංකාව අතර මනා සම්බන්ධතාවයක් වර්ධනය වූ බවත් හතරවන සියවසේ දී චීන භික්ෂුවක් ශ්‍රී ලංකාවට පැමිණීමත්, සේද මාර්ගය ඔස්සේ චීන ව්‍යාපාරිකයන් ශ්‍රී ලංකාවට පැමිණීමත් එය වර්ධනය වීමට තව තවත් ඉවහල් වු බවත් අගමැති දි. මු ජයරත්න මහතා පැවසීය.චීන භාෂාව ශ්‍රී ලංකාවේ ජනප්‍රිය භාෂා‍වක් වෙමින් පවතින බව කී ඒ මහතා ඒ සඳහා අධ්‍යාපනික ආයතන නැංවීමට චීන රජය දක්වන සහයෝගය අගයකොට සලකන බව කීවේය.සංස්කෘතික හා අධ්‍යාපනික ගිවිසුම් මගින් මෙරට ජනයාට විපුල පල ප්‍රයෝජන අත්වන බවත් ඒ වෙනුවෙන් චීන රජයේ ජනාධිපතිවරයාට, අගමැතිවරයාට හා අනෙකුත් සියලු නායකයන්ට හා චීන ජනතාවට සිය ස්තුතිය පළකරන බවත් අගමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091024</link>
    <topic>කොළඹ නගරයේ වේගවත් සංවර්ධනය දැක සතුටු වනවා මිස ඊර්ෂ්‍යා කළ යුතු නැහැ</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ආරක්ෂක ලේකම්වරයාගේ මූලිකත්වයෙන් කොළඹ නගරය තුළ වේගවත් සංවර්ධනයක් ඇති වෙමින් පවතිනවා. දර්ශනීය බවකුත් අලංකාරයකුත් එකතු වෙනවා. ඒවා දැක බලා සතුටු වෙනවා මිස ඊර්ෂයා කළ යුතු නැහැ. එසේ ඊර්ෂ්‍යා වන්නේ නම් එය ජනතාවට ද්‍රෝහිවීමක් බව කිව යුතු යැයි කොළඹ නගරාධිපති ඒ. ජේ. එම්. මුසම්මිල් මහතා කොළඹ 14 පැරඩයිස් වත්තේදී පැවති උත්සව සභාවේදී ප්‍රකාශ කළේය.මහ නගර සභාව මගින් ඉදිකෙරෙන නිවාස 5000 හේ මුල් නිවාස යෝජනා ක්‍රමයට මුල්ගල් තැබීම වෙනුවෙන් මෙම උත්සවය පැවැත්විණි. මේ නිවාස ව්‍යාපෘතියට නිවාස 176ක් අයත් වෙයි. සර්ව ආගමික වතාවත් පැවැත්වීමෙන් පසු උත්සවය ආරම්භ විය.අප තබන මුල්ගල් පැලවෙන්න හරින්නේ නැතැයිද මෙම නිවාස පද්ධතිය සඳහා අවශ්‍ය මුදල් සම්පූර්ණයෙන්ම වෙන්කර ඇති නිසා අවුරුද්දක් තුළ සාදා නිම කරන්නේ යැයිද පුරවතිවරයා කීය. ඉදිකිරීම් කටයුතු දැනටමත් කොන්ත්‍රාත් සමාගමකට භාරදී ඇති බව කී ඒ මහතා මෙවැනි නිවාස යෝජනා ක්‍රම රාශියක් තවත් ස්ථාන කීපයකදීම ඉදිවන බවද කීය.පුරවතිවරයා මෙසේද පැවැසීය.අලුතින් මහල් නිවාස ඉදිකරන විට තිබෙන පැරණි ගෙවල් රැසක්ද කැඩී බිඳී යන්න පුළුවන්. ඒ එකම නිවසකින් හෝ එකම පවුලක්වත් එළියට ඇද දමන්නේ නැහැ. කිසිවකුගේ රැකියා මාර්ග නැති කරන්නේ නැහැ.අද අපි වැඩ පටන් ගන්නා මෙම නිවාස යෝජනා ක්‍රමයට අයත් ස්ථානයේ ඇඳුම් පිරිසුදු කිරීමේ නියුතුව සිටින පිරිසට අලුත් නිවාස පමණක් නොව එම වෘත්තියට අදාළ නව තාක්ෂණින් යුත් විදුලි ලිප් සපයනවා.රජය සමඟ ඉතා සමීපතාවයෙනුයි අපි වැඩ කරන්නේ. අඩු ආදායම්ලාභී පවුල් පදිංචි ප්‍රදේශවල පරිසරය වැඩි දියුණු කරන්න ලබන අයවැයෙන් රුපියල් මිලියන 1000ක් වෙන් කරනවා. රජයද අපට දායකත්වය දරනවා.පාර්ලිමේන්තු මන්ත්‍රී රෝසි සේනානායක මහත්මිය - රණසිංහ ප්‍රේමදාස මහතාගේ ගෝලයකු වූ ආරියරත්න සන්තියාගෝ මහතා හොඳ ක්‍රියාකාරිකයෙක්. මෙම නිවාස යෝජනා ක්‍රමය ඇරඹෙන්නේ ඔහුගේ ඉල්ලීම පිටයි. ඔහුට ඒ සඳහා බාධා කොතෙකුත් එළඹුණා. ඔහු ඒවා සියල්ල විඳගෙන ජයගත්තා. මේ සඳහා මුදල් වැය කරන්නේ කෙසේද යන පැනයට දකුණු කොළඹ පාර්ලිමේන්තු මන්ත්‍රී එරාන් වික්‍රමරත්න මහතා විසඳුම් ලබා දුන්නා. බදු ගෙවන්නන්ගේ අරමුදලින් මුදල් වැය කරනවා.නාගරික මන්ත්‍රී රෝයි බෝගහවත්ත මහතා - ප්‍රේමදාස මහතාගෙන් පසු එක්සත් ජාතික පක්ෂයේ හෝ වෙනත් පක්ෂයක නගරාධිපතිවරුන් කොපමණ සිටියත් අවුරුදු හතළිහකට පසු නිවාස 5000ක් ඉදිකරවන පළමු වෙනි පුරපතිවරයා මුසම්මිල් මහතායි. එය ඉතිහාස ගතවන සිද්ධියක්.අපි විපක්ෂයට අයත් මන්ත්‍රීවරු වූවත් පක්ෂ පාට භේදයෙන් තොරව එම ඵලදායි වැඩවලට පූර්ණ සහයෝගය ලබා දෙනවා. ආරියරත්න සන්තියාගෝ මන්ත්‍රීවරයා ජනතාව සමඟ සිටින අයෙක්.නියෝජ්‍ය නගරාධිපති ටයිටස් පෙරේරා මහතා - මෙහි දැන් පදිංචි ගෙවල් නගර සභාව සතු ඒවා නිසා ඉන්න අයට ඒවා අයිති වෙන්නේ නැහැ. එහෙත් අදින් ඉදිවීම ඇරඹෙන නිවාසලාභීන්ට ඒවා අයිති වෙනවා.නාගරික කොමසාරිස් භද්‍රානි ජයවර්ධන මහත්මිය - කොළඹ නගරයේ පවුල් 65000ක් නිවාස හිඟයෙන් පෙළෙනවා. රජයද නිවාස දහස් ගණනින් හදාගෙන යනවා. එම කාර්යයට නිවාස 5000කින් හෝ දායකවීමට කොළඹ මහ නගර සභාවට අවස්ථාව හිමිවීම ගැන සතුටු වෙනවා.නගර සභාවේ විපක්ෂනායක අජන්ත ලියනගේ - නාගරික මන්ත්‍රීවරුන් වන සුනිල් ආනන්ද විතානගේ, එම්. එච්. මන්සිල්, ආරියරත්න සන්තියාගෝ මහත්වරුද අදහස් පළකළහ. අනුර රත්නායක මහතා පිළිගැන්වීමේ කතාව කළේය. ස්තුති කතාව පැවැත්වූයේ පද්මිණි ප්‍රේමජයන්ත මහත්මියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091025</link>
    <topic>වනාතවිල්ලුව රජයේ ඉඩම් හොරට විකිණීමේ ජාවාරමක්</topic>
    <author>විජයානි එදිරිසිංහ</author>
    <content>වනාතවිල්ලුව ප්‍රදේශයේ පිහිටි රජයට අයත් රුපියල් කෝටි ගණනක් වටිනා රජයේ ඉඩම් වංචාකාරී ලෙස පිටස්තර පුද්ගලයන්ට විකිණීමේ මහා පරිමාණ ජාවාරමේ ඉඩම් සක්විති රොහාන් රත්නායක නමැත්තාට අද (10) ජනාධිපති විමර්ශන කොමිසම ඉදිරියේ පෙනී සිටින ලෙසට ශ්‍රේෂ්ඨාධිකරණ ඊයේ (9) නියෝග කර තිබේ.ජනාධිපති විමර්ශන කොමිසමේ මේ වංචාව පිළිබඳ පරීක්ෂණ පවත්වා එහි වාර්තාව නීතිපතිවරයා වෙත ඉදිරිපත් කර ප්‍රකාශ කර තිබුණේ මේ වංචාවට සම්බන්ධ සැකකරුවන් කොමිසමට ප්‍රකාශ දීමෙන් වැළකී සිටි බවයි.නීතිපතිවරයා විසින් එම වාර්තාව ශ්‍රේෂ්ඨාධිකරණය වෙත ඉදිරිපත් කරමින් කොමිසම වෙත මෙම සැකකරු පෙනී සිට ප්‍රකාශ ලබා දිය යුතු බව කියා සිටියේය.ඒ අනුව අද (10) සැකකරුට ජනාධිපති විමර්ශන කොමිසම ඉදිරියේ පෙනී සිටීමට නියෝග නිකුත් කෙරුණි.රොහාන් රත්නායක නැමැති මේ සැකකරු ඉඩම් වංචාවට අදාළව පරීක්ෂණ සිදුවෙන අවස්ථාවේදී නෝර්වේ රටට ගොස් තිබුණි. අනතුරුව ඔහු නෝර්වේ රටේදී හිල්ඩසන් නමැති නමින් ලබාගත් විදේශ ගමන් බලපත්‍රයක් හරහා මෙරටට පැමිණ ඇත්තේ මෙරටට පැමිණි විට මොහු අත්අඩංගුවට ගැනීමට කටයුතු යොදා තිබියදීය.ජනාධිපති විමර්ශන කොමිසමේ අධ්‍යක්ෂ ජෙනරාල් විශ්‍රාමලත් නියෝජ්‍ය පොලිස්පති තිලක් ඉද්දමල්ගොඩ මහතාගේ අධීක්ෂණය යටතේ සහකාර පොලිස් අධිකාරි නීතිඥ රුවන් ගුණසේකර මහතා ඇතුලු කණ්ඩායමක් මේ පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091026</link>
    <topic>ජනතාව අතරින් විශාල හූ හඬක් සමඟ ගල් ප්‍රහාරයක් ආවා</topic>
    <author>ගම්පහ සංචාරක සහ ගම්පහ මධ්‍යම සමූහ</author>
    <content>ජූලි 31 වැනි දින පස්වරු 17.30 හෝ 17.45 පමණ වනවිට හමුදා නිලධාරින් කණ්ඩායමක් වැලිවේරිය පොලිසියට පැමිණ මා හමුවුණා. බ්‍රිගේඩියර් දේශප්‍රිය ගුණවර්ධන මහතාගේ නායකත්වයෙන් ඒ අය අය පැමිණියේ. ඒ අය මගෙන් ඉල්ලා සිටියේ උද්ඝෝෂණයට සම්බන්ධ පුද්ගලයින්ද, අදාළ ආයතන නිලධාරින්ද, සමඟ රාජ්‍ය ආරක්ෂක ලේකම් සමඟ සාකච්ඡාව පරිදි එහිදී ගත් තීරණය උද්ඝෝෂකකරුවන්ට දැනුම්දීමට අවස්ථාවක් සපයා දෙන ලෙස යැයි රතුපස්වල කම්හලක පිට කරන අප ජලය සම්බන්ධ සිද්ධියේ පුද්ගලයින් තිදෙනෙකු ඝාතනය වීමේ මහේ්ස්ත්‍රාත් පරීක්ෂණයේදී ගම්පහ ප්‍රධාන මහේස්ත්‍රාත් ටිකිරි ජයතිලක මහතා ඉදිරියේ සාක්ෂි දෙමින් වැලිවේරිය පොලිස් ස්ථානාධිපති එස්. කේ. උපාලි මහතා සැප්තැම්බර් 6 දින පැවැසීය.කොළඹ අපරාධ කොට්ඨාසයේ ප්‍රධාන පොලිස් පරීක්ෂක නෙවිල් ද සිල්වා මහතාගේ මෙහෙයවීම මත සාක්ෂි දුන් වැලිවේරිය පොලිස් ස්ථානාධීපති එස්. කේ. උපාලි මහතා, බ්‍රිගේඩියර්වරයා උද්ඝෝෂකයින් අමතමින් ආරක්ෂක ලේකම්තුමා සමඟ පැවති සාකච්ඡාව පරිදි ජල ප්‍රශ්නය විසඳීමට තීරණය කළ බවත්, ඒ අනුව කර්මාන්ත ශාලාව වසා දැමීමට තීරණය කළ බවත්, ජනතාවට ලබාදෙන ජලය අවශ්‍ය පරිදි වැඩිකර ජල බවුසර් හා ජල ටැංකිවලින් ලබාදෙන බවත්, උද්ඝෝෂකයින්ට සාමකාමීව විසිර යන ලෙස ඉල්ලා සිටි බවත් කීය.මේ අවස්ථාවේ උද්ඝෝෂකයින් විසිරයෑමට පැය භාගයක කාලයක් අවශ්‍ය බව කීවා. එයට අවසර දී බ්‍රිගේඩියර්වරයා පිටව ගියා. පාරේ සිටි උද්ඝෝෂකයින් එවිට පාර පැත්තට අයින්වුණා. හමුදා ට්‍රක් රථ තුනක්ද පාරේ තිබුණා. ඒවාද අයින් කර ගන්නා ලෙස උද්ඝෝෂකයින් ඉල්ලුවා. ඒ අනුව ඒවාද අයින් කළා. බ්‍රිගේඩියර්වරයා පැමිණ මටද කීවා මේ අය ඉවත් කරන්න කියා. ඒ අනුව මමද, එතන සිටි හාමුදුරුවන්ටත් කීවා ඉවත්වන්න කියා. එසේ කියූූ පසු පාරේ තිබූ මඩුව සහ මිනීපෙට්ටියද ඉවත්කර ගත් අතර 500ක් පමණ ඉවත්වූ වගක් පැවැසීය.බ්‍රිගේඩියර්වරයා සිටි පැත්තෙන් ජනතාව අතරින් විශාල ‘හූ’ හඬක් ඇසුණා. එවිට බ්‍රිගේඩියර්වරයා සමඟ හමුදා නිලධාරින් 15ක් පමණ සිටියා. ‘හු’ හඬ සමඟ ගල් ප්‍රහාරයක්ද ආවා. උද්ඝෝෂකයින් පැත්තෙන් ආවේ. ගඩොල්, කළුගල් කැට ආවා. මගේ ඔළුවටද ගලක් වැදුණා. මාව වැටුණා. කකුලටත් ගල් පාරක් වැදුණා. කකුල තුවාල වුණා. මාව හිරිවැටුණා. ගල් ප්‍රහාරයෙන් තුවාල වූ මා පොලිසිය පැත්තට ගියා. මාව සහකාර පොලිස් නිලධාරින් පොලිසියට ගෙන ගියා.කොළඹ අපරාධ කොට්ඨාසයේ පොලිස් පරීක්ෂක නෙවිල් සිල්වා මහතා - යම් නියෝගයක් දෙනවා ඇසුණාද?පිළිතුර – නැත. වෙඩි ප්‍රහාරයක ශබ්දයක් ඇසුණා උද්ඝෝෂණ පැත්තෙන්. මට හිසට වැදුණු ගල් පහර හිස් වැසුම නිසා බරපතළ වූනේ නැහැ. එය නොතිබුණා නම් බරපතළ අනතුරක් විය හැකිව තිබුණා. උද්ඝෝෂකයින් සැලසුම් සහගතව ගල් ප්‍රහාරය එල්ල කරා යැයි සිතමි.සිද්ධියෙන් තිදෙනකු මියගිය බව පසුව ආරංචි වූවා. කිහිපදෙනකු තුවාල ලැබූ වගද ආරංචි වු බවද පැවසීය.අපරාධ කොට්ඨාස පොලිස් පරීක්ෂකවරයා - හමුදා නිලධාරින් කැඳවීම ගැන දන්නවාද?සාක්ෂිකරු පිළිතුරු - නොදනිමි.අපරාධ කොට්ඨාස පොලිස් පරීක්ෂක –හමුදා නිලධාරින් උද්ඝෝෂකයින්ට විසිරයෑමට ඉල්ලීමක් කළාද?සාක්ෂිකරු - ඔව්වැඩිදුර විභාගය සැප්තැම්බර් 17 දිනට කල් තැබිණ.පැමිණිල්ල වෙනුවෙන් කොළඹ අපරාධ කොට්ඨාසයේ ප්‍රධාන පොලිස් පරීක්ෂක නෙවිල් ද සිල්වා, පොලිස් පරීක්ෂක කෝරළගේ, සහකාර පොලිස් අධිකාරි නුවන් වෙදසිංහ මහතා පෙනී සිටියහ.සිද්ධියෙන් අතෘප්තියට පත් පාර්ශ්වය වෙනුවෙන් නීතිඥ උපුල් දේශප්‍රිය, නීතිඥ හේමමාලි පෙරේරා යන අය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=n13091027</link>
    <topic>තම පාසලේ ලැප්ටොප් ජංගම දුරකථන හොරකම් කළ සිසුනට ලක්ෂය බැගින් ඇප</topic>
    <author>සිරිසේන රාජපක්ෂ</author>
    <content>කොළඹ නගරයේ ප්‍රසිද්ධ පිරිමි පාසලක සිදුවී ඇතැයි කියන ලැප්ටොප් හා ජංගම දුරකථන සොරකමක් සම්බන්ධයෙන් සැකකරන සිසුන් පස් දෙනකු රුපියල් ලක්ෂය බැගින් වූ ශරීර ඇප මත මුදාහැරීමට මාලිගාකන්ද මහේස්ත්‍රාත් නදීරා බෝගහදෙනිය මහත්මිය නියෝග කළාය.මීට මාස දෙකකට පමණ පෙරදී සිදුවී ඇති මෙම සොරකමෙන් සොරා ගන්නා ලද ජංගම දුරකථන විස්තරවලින් ලැබුණ තොරතුරු අනුව අදාළ සැකකාර සිසුන් අත්අඩංගුවට ගෙන ඇත.එසේ අත්අඩංගුවට ගත් සිසුන් පස්දෙනා පොලිසිය මගින් මාලිගාකන්ද මහේස්ත්‍රාත් අධිකරණය වෙත ඉදිරිපත් කරමින් සිද්ධිය පිළිබඳ තවදුරටත් පරීක්ෂණ පවත්වන බව අධිකරණයට දන්වා සිටියේය.අනතුරුව සැකකාර සිසුන් වෙනුවෙන් පෙනී සිටි නීතිඥ ඩී. පී. අතුකෝරල මහතා සිසුන් රිමාන්ඩ්භාරයට හෝ ළමා නිවාසයකට යැවීමෙන් ඔවුන්ගේ අනාගතයට අගතියක් විය හැකි බැවින් ඔවුන්ගේ දෙමාපියන් අධිකරණයට ගෙන්වා තදින් අවවාද කර ඇප මත මුදාහරින ලෙස ඉල්ලා සිටියේය.ඒ ඉල්ලීම අනුව සැකකාර සිසුන් ඇප මත මුදාහැරීමට මහේස්ත්‍රාත්වරිය තීරණය කළාය. සැකකාර සිසුන් කිසියම් උත්සවයකට ගොස් ආපසු පැමිණ රාත්‍රීය පාසලේ නැවතී සිටියදී එහිවූ බෑගයක තිබූ මෙම ලැප්ටොප් හා ජංගම දුරකථන සොරාගෙන ඇති බවත්, ජංගම දුරකථන විකුණා තිබී සොයාගෙන ඇති අතර ලැප්ටොප් එක සැකකාර සිසුවකු වෙත තිබී සොයාගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=r1309101</link>
    <topic>කලාව විකුණන්නේ නැති මරදන්කඩවල රණසිංහ</topic>
    <author/>
    <content>තම කලාව මුදලින් අගය නොකළ මූර්ති හා බිතු සිතුවම් කලාවෙන් පළාතට මහ සේවාවක් සිදු කරන ආර්. රණසිංහ ගුරු පියාණන් දිනමිණ නෙත ගැටුනේ අහම්බෙන් ය. 1946 දී දෙමටවැව සුන්දර ගම්මානයේ උපත ලද මොහු චිත්‍ර හා මූර්ති කලාව ප්‍රගුණ කර 1975 සිට 2006 දක්වා කාලය තුළ චිත්‍රකර්ම ගුරුවරයකු මෙන්ම දුරස්ථ ගුරු උපදේශකයකු ලෙස ගුරු සේවයේ යෙදී සිට දැන් විශ්‍රාම සුවයෙන් පසුවේ.පළාතේ රජමහා විහාර ලෙන් චිත්‍ර ඇඳීම – බිතුසිතුවම් – මූර්ති කලාව - ලෑ කැටයම් හා ලී මූර්ති පිළිම නෙළීම හා තොරණ නිර්මාණය ඇතුළු පළාතේ සියලු කලා කටයුතු ආර්. රණසිංහ ගුරු මහතාගේ ඇඟිලි තුඩින් නිර්මාණය වන්නේ මුදල් බලාපොරොත්තුවෙන් නොව ඔහුගේ ආත්ම තෘප්තිය උදෙසා ය.චිත්‍ර කලාවෙන් පළාතේ දුවා දරුවාගේ නෙත් පෑදූ මොහු අද සැඳෑ සුවයේ හොරොව්පොතාන – මරදන්කඩවල තම නිවහනේ චිත්‍ර කලාව ඇතුළු මූර්ති නෙළීම සිදු කරමින් පසු වෙයි.සිමෙන්ති, ලී, දැව වර්ග, මැටි හා නොයෙකුත් වර්ගයේ ස්වභාවික අමුද්‍රව්‍ය යොදා ගනිමින් මේ කලාව සිදු කරගෙන යනු ලබයි. පළාතට නිහඬ සේවාවක් සිදු කරමින් තම කලාව මුදලින් ඇගයීම කිසි දිනෙක සිදු නොකළ ආර්. රණසිංහ ගුරු පියාණන් හට හොරොව්පොතාන ජනතාව විසින් කලා ශූරී පදක්කම පිරිනමා තිබේ.සටහන හා ඡායාරූප ගයාන් රාජපක්‍ෂ සහ අමිල ප්‍රභාත් වනසිංහ.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=r1309102</link>
    <topic>අලවංගුවෙන් ගසා බෑණා මරා මාමා පොලිසියට බාරවෙයි</topic>
    <author>රත්නපුර විශේෂ එන්. පී. රාජදොරේ</author>
    <content>මරණ තර්ජන කර තම දුවව විවාහ කරගත් බෑනාව දුවගේ පියා විසින් විවාහ ගිවිසගෙන දින දෙකක් ගතවන්නට පෙර අලවංගුවෙන් පහර දී බෑනාව මරා පොලිසියට බාරවීමේ සිද්ධියක් රත්නපුර දළුබුළුවන හේන් යාය ප්‍රදේශයෙන් 9දා වාර්තා වේ. අලවංගුවෙන් පහරදීමෙන් මිය ගොස් ඇත්තේ රත්නපුර පොලිස් බල ප්‍රදේශයට අයත් පතල් කම්කරුවකු වූ ගවරගිරිය විතානගේ චමින්ද නාලක ප්‍රියශාන්ත (30) නමැති අයෙකි.මේ මනුෂ්‍ය ඝාතනයේ සැකකරු වන මිය ගිය අයගේ මාමා බිරියගේ පියාවන කන්දේ වත්තලාගේ ජයසිරි (58) නමැති අය රක්‍ෂිත බන්ධනාගාර ගත කර රත්නපුර පොලිසියේ අපරාධ අංශයේ ස්ථානාධිපති පොලිස් පරීක්‍ෂක අමරසිරි මහතා සහ උප පොලිස් පරීක්‍ෂක කමලසිරි පෙරේරා මහතා ඇතුළු කණ්ඩායමක් පරීක්‍ෂණ පවත්වති.සැකකරු ගේ දියණිය වූ කන්දේ වත්තලාගේ චතුරිකා නමැති අය පාසල් යන අවධියේ පටන් මරණකරු සමඟ වසර 12 ක් පෙම් සබඳතාවක් ඇති කරගෙන තිබූ බවත් මෙයට සැකකරුගේ බලවත් විරෝධයක් තිබූ නිසා මරණකරු විසින් මීට පෙර අවස්ථාවක දී පහරදීමක් සිදු කර ඇත.මරණකරු හා වෙනත් කාන්තාවක් අතර ඇති කරගෙන තිබූ හිතවත්කම හේතුවෙන් සැකකරුගේ දියණිය මරණකරු සමඟ විවාහ වීමට අකමැත්ත ප්‍රකාශ කර ඇති අතර මරණකරු විසින් සැකකරු වූ මාමාවත් නැන්දාත් ඔවුන්ට සිටි සහෝදරයාත් ඇසිඩ් ගසා මරා තමා ද වස බොන බවට තර්ජනය කිරීම නිසා බියට පත්ව සැකකරුගේ දියණිය මරණකරු සමඟ විවාහ වීමට කැමැත්ත ප්‍රකාශ කිරීමෙන් පසු 2013-09-07 දා මරණකරු වූ චමින්ද නාලක පි‍්‍රයන්ත සහ චතුරිකා ලක්මාලි දෙදෙනා කොටාමුල්ලේ රෙජිස්ටාර්වරයා හමුවට ගොස් විවාහ ගිවිසගෙන ඇත.ඉකුත් 07 දා විවාහ ගිවිස ගැනීමෙන් පසු නව යුවළ මනමාලයා වූ මරණකරුගේ නිවෙසට ගොස් ඇති අතර එදින එම රාත්‍රිය ගත කළ ඔවුන් පසුදා 08 දා චතුරිකා නැමැත්තිය ඇයගේ නිවෙසට පැමිණ තිබේ.09 දා බීමත්ව පැමිණි මරණකරු ඔහුගේ බිරිය සමඟ අඩ දබර කරගෙන රාත්‍රි 10.30 ට පමණ නින්දට වැටී සිටියදී සැකකරු විසින් නිවෙස අසල තිබූ පොල්ලෙලි මඩුවට ගොස් එහි තිබූ අලවංගුව (යකඩය) ගෙනැවිත් බෑනාගේ හිසට පහරවල් 4ක් ගසා බෑනා මරා රත්නපුර පොලිසියට පැමිණ බාර වී තිබේ.සැකකරු 23 දක්වා රක්‍ෂිත බන්ධනාගාර ගත කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=r1309103</link>
    <topic>වෑන් රිය ගසේ ගැටී රියැදුරු එතනමයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, නුවර ප්‍රධාන මාර්ගයේ තඹලගමුව, ගල්මැටියාව, 98 පෙදෙසේදී ඊයේ (09) අලුයම ධාවනය වෙමින් තිබූ වෑන් රථයක් මාර්ගයෙන් ඉවතට පැන ගසක හැපීමෙන් රියදුරු එම ස්ථානයේදීම මියගිය බව තඹලගමුව පොලිසිය කියයි.මෙසේ මියගොස් ඇත්තේ, කන්තලේ, වාන්ඇළ පදිංචි චමින්ද ගුණසේකර (32) නමැති විවාහකයෙකි. අනතුර සිදුවන අවස්ථාවේ වෑන් රථයේ සිට ඇත්තේ රියදුරු පමණක් බව පොලිසිය පවසයි. රියදුරුට නින්ද යෑම නිසා මෙම අනතුර සිදුවන්නට ඇති බවට පොලිසිය සැක කරයි.රියදුරුගේ මළ සිරුර පශ්චාත් මරණ පරීක්‍ෂණය සඳහා කන්තලේ රෝහලට රැගෙනවිත් තිබේ.තඹලගමුව පොලිස් ස්ථානාධිපති ප්‍රධාන පොලිස් පරීක්‍ෂක රංජිත් සෙනෙවිරත්න මහතාගේ උපදෙස් මත රථවාහන අංශයේ ස්ථානාධිපති උප පොලිස් පරීක්‍ෂක රත්නසූරිය මහතා ඇතුළු නිලධාරීන් කණ්ඩායමක් වැඩිදුර පරීක්‍ෂණ මෙහෙයවූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=r1309104</link>
    <topic>ඇඟලුම් සේවිකාවන් ගෙන ගිය වෑන් රිය බලෙන් නවතා තරුණියන්ට අතවර කරන්න හදලා</topic>
    <author>කළුතර මධ්‍යම සමූහ</author>
    <content>ඇඟලුම් කම්හලක සේවිකාවන් පිරිසක් ප්‍රවාහනය කරමින් තිබූ වාහනයක් බලහත්කාරයෙන් නතර කර එහි ගමන් ගත් තරුණියන්ට ලිංගික අතවර කිරීමට තැත් කරන ලදැයි අධිකරණය හමුවට පමුණුවනු ලැබූ සැකකරුවන් හඳුනාගැනීමේ පෙරට්ටුවකට ඉදිරිපත් කිරීම සඳහා රක්‍ෂිත බන්ධනාගාර ගත කරන ලෙස කළුතර ප්‍රධාන මහෙස්ත්‍රාත් අරුණ අළුත්ගේ මහතා නියම කළේය.මෙසේ රක්‍ෂිත බන්ධනාගාරයට නියම වූයේ මග්ගොන පදිංචිකරුවන් තිදෙනෙකි.ඇඟලුම් කම්හලේ සේවය නිමවී ආයතනයේ වෑන් රථයකින් ඔවුන් නවාතැන් පොළවල්වලට ප්‍රවාහනය කෙරෙමින් තිබියදී ත්‍රිරෝද රථයකින් වෑන් රථය ලුහුබැඳ ආ තරුණයන් මග හරස් කර එම වාහනය නවතා තරුණියන්ට ලිංගික අතවර කිරීමට තැත් කර ඇතැයි පයාගල පොලිස් ස්ථානාධිපති චමින්ද කුලසිංහ මහතා අධිකරණයට වාර්තා කර තිබුණි.පයාගල පොලිසියේ සැරයන් (18824) විජේරත්න සහ කොස්තාපල් (10212) ධර්මවර්ධන යන මහත්වරුන් විසින් සැකකරුවන් අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=r1309105</link>
    <topic>බියගම කැළි කසළ ප්‍රශ්නයට විසඳුම් ලෙස කොම්පෝස්ට් ව්‍යාපෘති</topic>
    <author>මල්වාන සමූහ මහානාම විතානගේ, දෙල්ගොඩ සමූහ සුදත් පුබුදු කීර්ති</author>
    <content>බියගම ප්‍රාද්ශීය සභා බල ප්‍රදේශයේ පවතින කැළි කසළ ප්‍රශ්නයට විසඳුමක් ලෙසට නිවෙස්වල කොම්පෝස්ට් පොහොර නිපදවීමේ ව්‍යාපෘතියක් ක්‍රියාත්මක කිරීමට බියගම ප්‍රාදේශීය සභාව පියවර ගෙන ඇත.මධ්‍යම පරිසර අධිකාරියේ හා බස්නාහිර පළාත් ඝණ අපද්‍රව්‍ය කළමනාකරණ අධිකාරියේ අනුග්‍රහය ඇතිව ක්‍රියාත්මක කරන මේ ව්‍යාපෘතිය පළමුවෙන්ම නියමු ව්‍යපෘතියක් ලෙස මාකොළ - උතුර මධ්‍යම ග්‍රාම සේවා වසම තුළ ක්‍රියාත්මක කැරේ.මේ අනුව එම ග්‍රාම සේවා වසමේ තිබෙන නිවාස 1800කටම කොම්පෝස්ට් පොහොර බඳුනක් ලබාදීම පසුගියදා මාකොළ දී බියගම ශි‍්‍ර. ල.නි.පක්ෂ ප්‍රධාන සංවිධායක ආපදා කළමනාකරණ නියෝජ්‍ය ඇමැති ඩුලීප් විජේසේකර මහතාගේ ප්‍රධානත්වයෙන් සිදුකරන ලදී.කොම්පෝස්ට් පොහොර බඳුනක වටිනාකම රුපියල් 4800/-ක් වන අතර එය ප්‍රාදේශී සභාව හා බස්නාහිර පළාත් ඝණ අපද්‍රව්‍ය කළමනාකරණ අධිකාරිය මඟින් දරයි.මේ අවස්ථාවට බියගම ප්‍රාදේශීය සභාවේ සභාපති ආනන්ද ගනේපොල, එහි පරිසර හා පොදු පහසුකම් කමිටුවේ සභාපති ප්‍රාදේශීය සභා මන්ත්‍රී‍්‍ර ජිනදාස ගමගේ, ප්‍රාදේශීය සභා මන්ත්‍රීවරුන් වන රසිත පි‍්‍රයංකර, නලීන් චානක දිසානායක, ප්‍රභාත් ලියනගේ හා නිමල්කා පොත්තේවෙල මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=r1309106</link>
    <topic>සූරියවැවට ලැබෙන්නේ අපිරිසුදු ජලය පාරිභෝගිකයන් 12,000ක් අසීරුවේ</topic>
    <author>සූරියවැව සමූහ – පී. එස්. ගුණසේකර</author>
    <content>සූරියවැව ජලසම්පාදනය මගින් බෙදාහරින ජලය අවපැහැ ගැන්වී දුගඳ වහනය වීම නිසා ප්‍රදේශයේ ජල පරිභෝජකයන් දොළොස්දහසක් පමණ පානීය ජල දුෂ්කරතාවට ලක්ව සිටිති.සූරියවැව ජලසම්පාදන මධ්‍යස්ථානයේ පිරිපහදු යන්ත්‍රවල දුර්වලතාවයන් නිසා නිසි පරිදි ජලය පවිත්‍ර නොවන බව වාර්තා වේ. වැලි ෆිල්ටර්, අඟුරු ෆිල්ටර් මෙහි ඇති නමුත් එම ෆිල්ටර් කිහිපයක් නිසි පරිදි ක්‍රියාත්මක නොවේ.මේ පිළිබඳව සූරියවැව සෞඛ්‍ය වෛද්‍ය නිලධාරී සුරංග පරණගම මහතා මෙසේ කීවේය. සූරියවැව නගරයට සහ අවට ප්‍රදේශවලට පානීය ජලය බෙදාහරින ජලසම්පාදන මධ්‍යස්ථානය පරීක්‍ෂා කිරීමට ගියා. දැනට එහි ඇති ජල පිරිපහදු යන්ත්‍රවලින් කොටසක් නිසි පරිදි ක්‍රියාත්මක නොවීම නිසා ජලය අපවිත්‍රයි. එම ජලයට ක්ලෝරීන් යෙදීම නිසා බැක්ටීරියා විනාශ වනවා. අප නිරන්තරයෙන්ම මේ ජලය පරීක්‍ෂාවට ලක්කරනවා. ජල පිරිපහදු යන්ත්‍ර අලුත්වැඩියා කර ජලය නිකුත් කරන ලෙස ස්ථාන භාර නිලධාරීන්ට උපදෙස් දුන්නා.සූරියවැව නගරය සහ මුවන්පැලැස්ස, වීරියගම, විහාරගල, වැලිවැව, වැලිආර, ධර්මීගම, ධීවරගම, සමාජසේවාපුර ඇතුළු ගම්මාන රැසක දසදහසකට අධික පිරිසක් පානීය ජල දුෂ්කරතාවලට ලක්වී සිටිති. ජලසම්පාදනය මගින් නිකුත් කරන ජලය නිසි පරිදි පවිත්‍ර කර ලබා දෙන ලෙස ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=s1309101</link>
    <topic/>
    <author>ෆවුස් මොහොමඩ්</author>
    <content>දේශීය හා අන්තර් ජාතික ක්‍රිකට් බිමේ දස්කම් දැක්වූ මෙරට ක්‍රීඩක ක්‍රීඩිකාවන් ඇගැයීම සඳහා ශ්‍රී ලංකා ක්‍රිකට් ආයතනය හා ඩයලොග් සමාගම එක්ව පළමු වරට සංවිධානය කරනු ලබන ඩයලොග් ශ්‍රී ලංකා ක්‍රිකට් සම්මාන උළෙල අද පස්වරුවේ බත්තරමුල්ල වෝටර්ස් ඒජ් හී දී පැවැත්වේ. 2012 -2013 තරග වාරයේ අන්තර් ජාතික හා ජාතික මට්ටමේ දස්කම් පෑ ක්‍රීඩක ක්‍රීඩිකාවන්ට මෙන්ම තරග විනිසුරුවරුන්ට ද මෙහි දී සම්මාන පිරි නැමේ.ඩයලොග් ශ්‍රී ලංකා ක්‍රිකට් සම්මාන රාත්‍රියේ වැඩිම අවධානය දිනා ගන්නා වසරේ ක්‍රීඩකයා සම්මානය සඳහා සුපිරි පිතිකරුවන් වන කුමාර් සංගක්කාර, මහේල ජයවර්ධන හා තිලකරත්න ඩිල්ෂාන් මෙන්ම වත්මන් ටෙස්ට් හා එක්දින ක්‍රිකට් නායක ඇන්ජෙලෝ මැතිව්ස් හා විස්සයි20 ක්‍රිකට් නායක දිනේෂ් චන්දිමාල් ද ඉදිරියෙන් පසුවෙති. අන්තර් ජාලය ඔස්සේ ක්‍රීඩා ලෝලීහූ ලබාදෙන ඡන්දය අනුව තෝරාගනු ලබන වසරේ ජනප්‍රියතම ක්‍රිකට් ක්‍රීඩකයා සම්මානය මෙවරත් කුමාර් සංගක්කාරට හිමිවනු ඇතැයි ආරංචි මාර්ග සඳහන් කරයි.මේ සම්මාන උළෙලේ දී වසරේ නැගී එන ක්‍රිකට් ක්‍රීඩකයා, අන්තර් සමාජ කාන්තා ක්‍රිකට්, අන්තර් සමාජ ප්‍රිමියර් පළමු හා දෙවැනි කොටස, අවුරුදු 23න් පහළ හා තුන්වැනි කොටසේ ක්‍රිකට් තරගාවලිය අතරින් තෝරාගත් ක්‍රීඩක ක්‍රීඩිකාවන්ට හා තරග විනිසුරුවරුන්ට සම්මාන 150කට ආසන්න ප්‍රමාණයක් පිරිනැමීමට නියමිතය.අන්තර් ජාතික තරගබිමේ ටෙස්ට්,එක්දින හා විස්සයි20 තරග ක්ෂේත්‍රයේ හොඳම පිතිකරු, ‍හොඳම පන්දු යවන්නා මෙන්ම හොඳම තුන්ඉරියව් ක්‍රීඩකයාට ද සම්මාන පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=s1309102</link>
    <topic>කොළඹ දකුණ ‘බී’ තරග 2ක් ජය ගනී</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>අවුරුදු 15න් පහළ ප්‍රීමා කුසලාන ක්‍රිකට් අන්තර් දිස්ත්‍රික් තරගාවලියේ රත්නපුර කණ්ඩායම සමග පැවැති තරගයෙන් කඩුලු 5ක ජයක් හිමිකර ගැනීමට කොළඹ දකුණ 'බී' කණ්ඩායම සමත්විය.මොරටු විදුහල් ක්‍රීඩාංගණයේ පැවැති තරගයේ දී රත්නපුර දිස්ත්‍රික් කණ්ඩායම පළමුව පන්දුවට පහරදෙමින් ලබාදුන් ලකුණු 102ක ජයග්‍රාහී ඉලක්කය කඩුලු 5ක් පමණක් දැවී තිබියදී සපුරාලීමට කොළඹ කණ්ඩායමට හැකිවිය.රත්නපුර-102 (ඕවර 33.2) රජිත නිර්මාල් 43 (ගයාන් දිසානායක 15/4)කොළඹ දකුණ 'බී'-103/5 (ඕවර 26.3) දිනුජ පීරිස් 29 (චානුක විජේසිංහ 29/3)මේ අතර කොළඹ දකුණ 'ඒ' කණ්ඩායම සමග මොරටුවේ පැවැති අනෙක් තරගයෙන් ලකුණු 25ක ජයක් කොළඹ දකුණ 'බී' කණ්ඩායමට හිමිවිය.කොළඹ දකුණ 'බී' කණ්ඩායම ලකුණු 172ක ජයග්‍රාහී ඉලක්කයක් 'ඒ' පිලට ලබාදුන් අතර ඔවුන්ට සියල්ලන් දැවී ලබාගත හැකිවුයේ ලකුණු 146ක් පමණි.විශිෂ්ට පන්දු යැවීමක නිරත වු නෙරන්ජන් කුමුදිත ලකුණු 25කට කඩුලු 6ක් දවාලමින් 'බී' පිල ජයග්‍රාහණය කරා රැගෙන ගියේය.කොළඹ දකුණ 'බී'-171. මෙනල්ක ද සිල්වා 73 (ෂශේන් ප්‍රනාන්දු 26/2)කොළඹ දකුණ 'ඒ'-146. විශ්ව සිල්වා 37 (නෙරන්ජන් කුමුදිත 25/6, මලිඳු උත්පල 6/2).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=s1309103</link>
    <topic>නේපාලය හඬවා ඇෆ්ගනිස්තානය සාෆ් අවසන් මහා තරගයට එයි‍</topic>
    <author>ප්‍රින්ස් ගුණසේකර</author>
    <content>දකුණු ආසියානු පාපන්දු ඉතිහාසයේ දෙවැනි වරටත් ඇෆ්ගනිස්තානය අවසන් මහා තරගයට සුදුසුකම් ලබයි. කත්මන්ඩු නුවර පැවැත්වෙන මෙවර තරගාවලියේ අපරාජිත කණ්ඩායම වූ සත්කාරක නේපාලය ගෝල් 1 – 0කින් පරදවා ඇෆ්ගනිස්තානය මේ දක්ෂතාව දැක්වීම විශේෂත්වයකි.යුද වාතාවරණය හේතුවෙන් ඇෆ්ගනිස්තානය පාපන්දු ක්‍රීඩාවෙන් වසර ගණනාවක් ඈත්ව සිටි අතර 2011දී සාෆ් අනුශූරතාව දිනා ගත්තේය. 1984දී ආසියානු පාපන්දු ශූරතාවලියේ සුදුසුකම් ලැබීමේ තරගයකට පිවිස ඉන් අනතුරුව 2002 දක්වා පාපන්දු පිටියට ඇෆ්ගන් ක්‍රීඩකයෝ පිවිස නැත.නේපාලය මෙවර තරගාවලියේ ශූරතාව දිනාගනු ඇතැයි බොහෝදෙනා අපේක්ෂා කළ ද ඇෆ්ගනිස්තානයෙන් ලද පරාජය එරට වැසියෝ කම්පනයට පත් කිරීමට සමත්ව ඇත.කත්මන්ඩු දසරාත් ක්‍රීඩාංගණයේ පැවැති නේපාල – ඇෆ්ගනිස්තාන තරගයේ 11වැනි මිනිත්තුවේ දී ඇ‍ෆ්ගනිස්තානයේ අහමදි සන්දා ගෝලයක් ලබා ගැනීමෙන් තරගයේ වාසිය ඇෆ්ගනිස්තානය ලබා ගත්තේය. එතැන් සිට නේපාලයට ගෝල් වාර්තා කිරීමේ අවස්ථා අහිමි කරමින් ඇෆ්ගනිස්තානයේ ආරක්ෂක පෙළ ක්‍රීඩකයෝ පවුරු බැන්දහ.නේපාල ක්‍රීඩකයන්ගේ 'ගෝල් පහරවල්' රැසක්ම වලක්වාලීමට ඇෆ්ගන් ක්‍රීඩකයෝ සමත්වීම නේපාල බලාපොරොත්තු සුන් කිරීමට හේතුවිය.අවසන් මහා තරගයේ දී (11දා) නේපාලයට ඉන්දියාව හෝ මාලදිවයින හමුවීමට නියමිතය.අවසන් මහා තරගයට සුදුසුකම් ලැබූ ඇෆ්ගනිස්තානය මූලික වට‍යේ දී භූතානය 3 – 0කින්, ශ්‍රී ලංකාව 3 – 1 කින් පැරදවූ අතර මාලදිවයින සමග තරගය ගෝල් වාර්තා නොවී ජය පරාජයෙන් තොරව නිමා කළේය.පරාජිත නේපාලය පළමු වටයේ දී බංග්ලාදේශ‍ය 2 – 0කින්, ඉන්දියාව 2 – 1 කින් පැරදවූ අතර පාකිස්තානය සමග තරගය 1 – 1ක් ලෙස ජය පරාජයෙන් තොරවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=s1309104</link>
    <topic>බස්නාහිර පළාත් රගර් කුසලානය කන්නන්ගර ආදි සිසු පිල දිනා ගනී</topic>
    <author>ෆවුස් මොහොමඩ්</author>
    <content>ප්‍රබල ක්‍රීඩකයන් රැසකගෙන් සමන්විත නාවික හමුදා ඩ්‍රෙඩ්නෝට්ස් කණ්ඩායමට එරෙහිව ලකුණු 24 – 22ක තියුණු ජයක් වාර්තා කළ සී.ඩබ්.ඩබ්.කන්නන්ගර විදුහල් ආදි සිසු කණ්ඩායම බස්නාහිර පළාත් අන්තර් සමාජ සත් සාමාජික රගර් ශූරතාව සඳහා වන 'ඒෂියන් ෆයිනෑන්ස්' කුසලානය අත්කර ගැනීමට සමත්විය.කණ්ඩායම් 16ක සහභාගිත්වයෙන් පසුගියදා සී.ආර්.පිටියේ පැවැති මේ තරගාවලියේ කුසලාන අවසන් මහා තරගයේ අවසන් මොහොත වනවිටත් ලකුණු 22 – 17ක් ලෙස ඉදිරියෙන් පසුවූ නාවික හමුදා ඩ්‍රෙඩ්නෝට්ස් පිලට දැඩි අභියෝගයක් එල්ල කරමින් කන්නන්ගර ආදි සිසු පිල නියෝජනය කළ 17හැවිරිදි මාධව සත්සර රැස් කළ අගනා උත්සාහක දිනුම සාර්ථක ගෝලයක් බවට පරිවර්තනය කරගත් එම කණ්ඩායම ජයග්‍රහණය තහවුරු කළේය. එය අවසන් තරගයේ දී මාධව රැස් කළ දෙවැනි උත්සාහක දිනුම විය.කන්නන්ගර විදුහල රැස් කළ ලකුණු සංඛ්‍යාවට ගෝල 2ක් හා උත්සාහක දිනුම් 2ක් ඇතුළත් වූ අතර ඩ්‍රෙඩ්නෝට්ස් පිල වාර්තා කළේ ගෝලයක් හා උත්සාහක දිනුම් 3ක් පමණි.'ඒෂියන් ෆයිනෑන්ස්' සමාග‍මේ අනුග්‍රහයෙන් පැවැති මේ තරගාවලියේ කුසලානය සඳහා වන අවසන් පූර්ව වටයේ දී ලකුණු 14 – 5ක් ලෙස වැගනර්ස් පිල පරාජය කිරීමට ඩ්‍රෙඩ්නෝට්ස් පිල සමත්වූ අතර කන්නන්ගර ආදි සිසු පිල ලකුණු 17 – 5 ක් ‍ලෙස බ්ලැක් හෝක්ස් පිල පරාජය කළේය. මේ අතර ලකුණු 12 – 5ක් වශයෙන් පානදුර රගර් පිල පරදවා පළිහ ශූරතාව අත්කර ගැනීමට පීටර්සන් ක්‍රීඩා සමාජය සමත්වූ අතර ගම්පහ රගර් කණ්ඩායම ලකුණු 43 – 0ක් ලෙස පරාජය කළ මිලේනියම් තාක්ෂණ ආයතන පිල බඳුන ශූරතාව අත්කර ගත්තේය.පළඟ ශූරතාව හිමිවූයේ ලකුණු 19 – 17ක් ලෙස සී.ඩී.බී. ආයතන පිල පරාජයට පත්කළ කොතලාවල ආරක්ෂක ඇකඩමි කණ්ඩායමටය.ත්‍යාග ප්‍රදානෝත්සවය පැවැත්වූයේ 'ඒෂියන් ෆයිනෑන්ස්' ආයතනයේ ප්‍රධාන විධායක නිලධාරිනී ලක්මාලි වික්‍රමසූරිය මෙනෙවියගේ ප්‍රධානත්වයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=s1309105</link>
    <topic>සෙරීනාගෙන් වාර්තා පිට වාර්තා</topic>
    <author/>
    <content>වික්ටෝරියා ඇසරෙන්කාට එරෙහිව ලකුණු 7 – 5, 6 – 7ක් සහ 6 – 1ක ජයක් වාර්තා කළ ‍ලොව අංක එකේ ටෙනිස් ක්‍රීඩිකා සෙරීනා විලියම්ස් පිට පිට දෙවැනි වරටත් අමෙරිකානු විවෘත ටෙනිස් ශූරතාව දිනා ගැනීමට සමත්වූවාය. මෙය සෙරීනා විසින් දිනා ගනු ලැබූ 5 වැනි අමෙරිකානු ටෙනිස් ශූරතාව වන අතර 17වැනි ‍ග්‍රෑන්ඩ් ස්ලෑම් ශූරතාව ද වේ.මේ ජයග්‍රහණයත් සමග අමෙරිකානු ‍විවෘත ටෙනිස් තරග ඉතිහාසයේ කාන්තා ශූරතාව දිනූ වයස්ගතම ක්‍රිඩිකාව ලෙස ද ඇය වාර්තා‍පොතට එක්වූවාය.31වන වියේ පසුවන සෙරීනාට පෙර මේ වාර්තාවට හිමිකම් කී‍වේ මාග්‍රට් කෝට්ය. ඇය 1973 වසරේ දී අමෙරිකානු විවෘත කාන්තා ටෙනිස් ශූරතාව දිනා ගනිද්දී ඇගේ වයස අවුරුදු 30යි දින 293ක් විය.ශූරතාවට අමතරව සෙරීනාට අමෙරිකානු ඩොලර් මිලියන 3.6ක මුදලක් ද,‍ ඩොලර් මිලියනයක බෝනස් මුදලක් ද හිමිවිය. අවසන් මහා තරගය පැය 2කුත් මිනිත්තු 45ක් තරම් දීර්ඝ එකක් වූ අතර එය 1980 වසරෙන් පසුව අමෙරිකානු විවෘත කාන්තා තරග ඉසව්වේ පැවැති දීර්ඝතම අවසන් මහා තරගය ලෙසත් වාර්තා පොතට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=s1309106</link>
    <topic>ජෝන් ටාබට් මලල ක්‍රීඩා ශූරයෝ මාරිස්ටෙලා</topic>
    <author/>
    <content>නව තරග වාර්තා 23ක් බිහි වූ 83වැනි ශ්‍රීමත් ජෝන් ටාබට් මලල ක්‍රීඩා උළෙලේ සමස්ත පිරිමි ශූරතාව අත්කර ගැනීමට මාරිස්ටෙලා විදුහල සමත්විය. සමස්ත තරගාවලි‍යේ ලකුණු 137ක් රැස් කිරීමට මාරිස්ටෙලා විදුහල් කණ්ඩායම සමත්වූ අතර ලකුණු 193ක් රැස් කළ වලල ඒ. රත්නායක මැදි විදුහල සමස්ත කාන්තා ශූරතාව අත්කර ගත්තේය.පාසල් කණ්ඩායම් 200ක ක්‍රීඩක ක්‍රීඩිකාවන් 3500කට අධික පිරිසකගේ සහභාගිත්වයෙන් පසුගියදා සුගතදාස ක්‍රීඩාගණයේ පැවැති මේ ක්‍රීඩා උළෙලේ හොඳම පිට පළාත් පිරිමි කණ්ඩායම ලෙස වලල ඒ.රත්නායක මැදි විදුහල සම්මාන දිනූ අතර කෑගල්ල සාන්ත ‍‍ජෝශප් බාලිකා විදුහල පිට පළාත් හොඳම කාන්තා විදුහල ලෙස සම්මානයට පාත්‍රවිය.සමස්ත තරගාවලියේ පිරිමි අනුශුරතාව හිමිවූයේ වලල ඒ.රත්නායක මැදි විදුහලටය. තුන්වැනි ස්ථානය දිනාගනු ලැබුවේ බම්බලපිටිය සාන්ත පීතර විදුහල විසිනි.සමස්ත කාන්තා අනුශූරතාව කෑගල්ල සාන්ත ‍ජෝශප් බාලිකාවට හිමිවූ අතර කුලියාපිටිය මැදි විදුහල තුන්වැනි ස්ථානය අත්කරගත්තේය.මෙවර ක්‍රීඩා උළෙලේ දක්ෂතම ක්‍රීඩකයා ලෙස අවුරුදු 20න් පහළ මීටර් 110 කඩුලු පැනීමේ තරග ඉසව්ව තත්පර 14.04කින් නිමාකළ පේරාදෙණිය රණබිම රාජකීය විදුහලේ සුපුන් විරාජ් රන්දෙණිය සම්මාන දිනා ගත්තේය.අවුරුදු 18න් පහළ මීටර් 100 කාන්තා තරග ඉසව්ව තත්පර 12.26කින් හා මීටර් 200 තරග ඉසව්ව තත්පර 25.27කින් නිමා කළ කෑගල්ල සාන්ත ‍ජෝශප් බාලිකාවේ රුමේෂා කුමාරි රත්නායක දක්ෂතම ක්‍රීඩිකාව ලෙස සම්මාන දිනා ගත්තාය.අවුරුදු 16න් පහළ, 18න් පහළ හා 20න් පහළ වශයෙන් කාණ්ඩ 3ක් යටතේ පැවැති මේ ක්‍රීඩා උළෙල ශ්‍රී ලංකා පාසල් මලල ක්‍රීඩා සංගමය විසින් සංවිධානය කරනු ලැබූ අතර රිට්ස්බරි චොකලට්ස් ප්‍රධාන අනුග්‍රාහකත්වයෙන් පැවැත්විණි.ත්‍යාග ප්‍රදානෝත්සවයේ ප්‍රධාන ආරාධිතයා ලෙස සිලෝන් බිස්කට්ස් සමාගමේ වෙළෙඳ කලමනාකාර නිලුපුල් ද සිල්වා මහතා සහභාගි විය. ඔලිම්පික් රිදී පදක්කම්ලාභී හිටපු කෙටිදුර ධාවන ශූරිය සුසන්තිකා ජයසිංහ මහත්මිය විශේෂ ආරාධිතයකු ලෙස මේ අවස්ථාවට එක්වූවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>10</day>
    </date>
    <link>http://www.dinamina.lk/2013/09/10/_art.asp?fn=f1309101</link>
    <topic>පිල්ලේගේ කතා බෙදුම්වාදීන්ට පක්‍ෂපාතියි</topic>
    <author/>
    <content>එක්සත් ජාතීන්ගේ මානව හිමිකම් පිළිබඳ, මහකොමසාරිස් නවනීදන් පිල්ලේ මහත්මියගේ ශ්‍රී ලංකා සංචාරය ගැනත්, ඉදිරි පළාත් සභා මැතිවරණ ගැනත් මීළඟ පොදු රාජ්‍ය මණ්ඩලීය සමුළුවාරය මෙහි පැවැත්වීමේ වැදගත්කම ගැනත් වැවිලිකර්මාන්ත ඇමැති මහින්ද සමරසිංහ මහතා සමඟ කළ සංවාදයකි.මානව හිමිකම් පිළිබඳ එක්සත් ජාතීන්ගේ මහකොමසාරිස් කෙනෙක්. ශ්‍රී ලංකාවට ආ පළමු අවස්ථාව නොවෙයි. 2007 දී එවක මහකොමසාරිස් වරිය වූ ලුවී ආබර් පැමිණියා. ඒ නිසා මේක සාමාන්‍යයෙන් සිදුවන දෙයක්. නවනීදන් පිල්ලේ මහකොමසාරිස් වරියට රජය මේ සංචාරය සඳහා ඇරියුම් කරල, දැන් කාලයක් වෙනවා. අපේ විදේශ අමාත්‍යාංශය හරහා ඒ ආරාධනය කළාම ඇය අවුරුදු 2 1/2ක් විතර කල් බලමින් සිටියා. ඉන් පසුව තමයි පසුගියදා ඇය මේ සංචාරය කළේ.මෙහි පැමිණෙන ලෙස ආරාධනා කිරීමේදී අප එය ඉතාම විවෘත භාවයකින් කළේ. යුද්ධය අවසන් වූ පසු ආඩම්බර විය හැකි වැඩ කොටසක් රජයක් හැටියට අප ඉටුකර තිබීම, විශේෂයෙන් උතුරු පළාතේ සිදුකර ඇති සංවර්ධනය වගේ කාරණත්,අපේ මිතුරු රටවලින් එවැනි සංචාරයක් සඳහා මහකොමසාරිස්වරියට ඇරියුම් කිරීම සුදුසු බවට කෙරුණු ඉල්ලීම් ද ඒ සඳහා බලපෑවා. මොකද එවිට ඒ අයටත් ඒක අවස්ථාවක් කරගන්න පුලුවන් වෙනවා මෙතුමිය දක්වන ප්‍රතිචාර ගැන කතාකිරීමට. අනෙක අපි මුල ඉඳන්ම කිව්වෙ මෙහෙ ඇවිත්ම බලන්ත අපක්‍ෂපාතීව නිගමනවලට එන්න කියලා. හැබැයි මෙහෙ ඇවිත් සංචාරය කරල අන්තිමේදී මහකොමසාරිස්වරිය කළේ දේශපාලන ප්‍රකාශයක් දරන එකයි. එමගින් ඇය එතුමිය ගැන අපි කියපු දේවල් ඇත්ත කියල සනාථ කළා.කලින් වතාවෙ ලුවී ආබර් මහකොමසාරිස් වරියට පුවත්පත් සාකච්ඡාවක් තියන්න ඕන වුණාම අපිත් එතැන සිටියා. මේ වතාවෙ නවනීදන් පිල්ලෙ මහකොමසාරිස්වරිය තනිවම මේ සාකච්ඡාව පවත්වලා කියපු දේවල් වලින් ඇයගේ පක්‍ෂපාතීබව වගේ ම මෙහි පැමිණීමට කලින් සකස්කරගත් පටු දේශපාලන න්‍යායපත්‍රයකට අනුව ඇය වැඩකළ බවත් හොඳටම තහවුරු වුණා.ස්වාධීන ස්වෛරී රාජ්‍යයක් සම්බන්ධයෙන් එවැනි දේශපාලන අදහස් දැක්වීමක් කිරීම ඇයගේ රාජකාරියක් නොවෙයි. ඒවගේම සමස්තයක් ලෙස ගත්තාම මේ ප්‍රවෘත්ති සකච්ඡාවේදී ඇය කළේ මානව හිමිකම් ගැන කතා කරන එක නෙවෙයි, දේශපාලනිකව අපේ රට ගැන කලින් ඇති කරගත් මතිමතාන්තර වලට අනුව අදහස් දැක්වීමයි.සුළු සිද්ධියක් වුණත් විශාල දෙයක් ලෙස මතුකරල ඔවුන් වෑයම් කරන්නේ මේ රට දිනාගෙන ඇති නිදහස, සාමය, ස්ථාවරභාවය අවුල්කිරීමටයි. රට අපහසුවට පත්කිරීම තමයි වුවමනාව. 2007 දීත් ඔය ටිකමයි කළේ. එල්. ටී. ටී. ඊ. න්‍යාය පත්‍රය පෙරට ගෙන යන ටීඑන්ඒ දේශපාලනඥයන්ගේ න්‍යාය පත්‍රයට අනුව උතුරේ දී ඇය ඉදිරිපිටයම් යම් දෙනා හඬා වැළපුණා වගේ එදා ලුවී ආවර් ඉදිරිපටත් හඬා වැළපුණා. හොර රහසේ හමුවුණා.ඔය රංගන ඉදිරිපත් වෙන්නෙ කාගෙ වුවමනාවටද? මොන අවශ්‍යතාවක් ඉටුකර දෙන්නද? කියල අමුතුවෙන් පැහැදිලි කරන්න ඕන නෑ. උතුරේ අය හඬා වැළපෙනකොට අවධානය යොමුකරද්දි දකුණේ එල්ටීටීඊය විසින් අමු අමුවේ මරා දමපු මිනිසුන්ගේ ඥාතීන්, දරුවන් තුළ ඇති වේදනාව ගැන, ඒ මිනිසුන්ගේ ඇස්වලට නැගෙන කඳුළු ගැන, එල්ටීටීඊ ය මරල දාපු අපේ හමුදා සෙබළුන්ගේ මව්පියන්ට දැනෙන වේදනාව ගැන කිසිම ප්‍රකාශයක් නොකරන්නෙ ඇයි? දරුස්මාන් වාර්තාවේ ඇති නිගමන ගැන කතා කරන්න අවුරුදු 20ක් බලා ඉන්න ඕන කියන අය මෙහෙ ඇවිත් කරන්නෙ කෙළින්ම නිගමනවලට එළැඹෙන එකයි.ඇය ගත් වෑයම අප හෙළා දකිනවා. අපි හිතන්නෙ අද ඇය එහෙම කරන්න හැදුවෙ ඒකෙ අර්ථය නොදැන කියලා.මල්වඩමක් තබා යුද්ධයෙන් මියගිය අයට ගරු කළ යුතු නම් ඇයි එතැනම තෝරාගත්තෙ? අනෙක තමයි ඇය එල්ටීටීඊ ය ගැන විවේචනාත්මකව අදහස් පළ කළත් ප්‍රභාකරන්ගේ නමවත් සඳහන් කළේ නෑ.ඊළඟ ට ඇය රට අධිකාරිත්වයකට යටවෙමින් ඇතැයි කියමින් දේශපාලන ප්‍රකාශයක් කළේ මේ භූමියේ, අපේ රටේ ඉඳගෙනමයි.මේ සියල්ලෙන්ම පෙනෙන්නේ ලංකාව සම්බන්ධයෙන් ඔවුන් කටයුතු කරන්නේ පටු දේශපාලන න්‍යාය පත්‍රයකට අනුව බවයි.මීට කලින් ජිනීවා වලදී මෙතුමිය ඉදිරිපිටදීම අපි මේ බව කිව්ව. ඔබතුමියගේ භූමිකාව පක්‍ෂපාතයි කියල අපි කිව්වා.අපි එහෙම කිව්වාම සමහර දෙනා අපිට හොඳයි කිව්ව. තවත් සමහරු ඒක හොඳ මදි කිව්වා. හැබැයි, දැන් මෙහෙ ඇවිත් කරපු ප්‍රකාශයෙන් එතුමිය පැහැදිළිව පෙන්නුම් කළේ එදා අපි කිව්වෙ ඇත්ත කියලා.දැන් ඊළඟවතාවෙ ජිනීවා ගියාම සියලු දෙනා ඉදිරිපිටදීම ඒ බව කියන්න පුලුවන්.පොදු රාජ්‍ය මණ්ඩලීය සමුළුව මෙහි පැවැත්වීම ඉතාමත් වැදගත් අවස්ථාවක්. දැන් ඒ සඳහා කටයුතු සූදානම් කෙරෙමින් තියෙන්නේ. මේ වනවිට දෙමළ ඩයස්පෝරාව නියෝජනය වන ලොකුම රට කියල තියෙනවා තමන්ගේ අගමැතිවරයා සමුළුවට සහභාගි නොවන බව. තව රටක් මැතිවරණයට ඇති බිය නිසා තවමත් හරියටම සහභාගිවන බව කියන්නේ නැහැ. තවත් රටක අගමැතිවරයා කියා තිබුණා සමුළුවට එනවා ඇවිත් කියන්න තියෙන දේ කියනවා කියලා. මුලින් කී අය හැරුණාම අන් සෑම රටක්ම තමන්ගේ සහභාගිත්වය දැනටමත් සනාථ කරලයි තියෙන්නෙ. සමුළුව පැවැත්වීම ආසන්න වෙනකොට නොඑනවයි කියන අයත් ඊට සහභාගිවීමට බොහෝදුරට ඉඩ තිබෙනවා.මේ සමුළුව මෙහි පැවැත්වීම අපේ රටට ආඩම්බරයක්. ඒක ගරු ජනාධිපතිතුමාගේවත්, අපේ රජයේවත් ජයග්‍රහණයකට වඩා අපේ රටේ ජයග්‍රහණයක්. ඒ වගේම මෙතැන් සිට ඉදිරි දෙවර්ෂයක කාලසීමාව සඳහා පොදුරාජ්‍යමණ්ඩලයේ සභාපතිත්වයට පත්වෙන්නේ මහින්ද රාජපක්‍ෂ ජනාධිපතිතුමා. එය අපේ රටට අභිමානයක්. එතුමාගේ කාලසීමාව තුළ අපේ රට වෙනුවෙන් අවස්ථා රැසක් ලබාගැනීමටත් පුලුවන්වීම ඉතාමත් වැදගත්. ඒ වගේම අපේ රටට ඇතිවන පිළිගැනීමත් ජාත්‍යන්තර දේශපාලනයේදී විශේෂ කාරණයක්. එවැනි විශාල වශයෙන් වාසිදායක කාරණා අප ඉදිරිපිට තියෙද්දි එජාපයේ සමහරු මේ සමුළුව මෙහි පැවැත්වීමට එරෙහිව ලිඛිතව කරුණු කියනවා. දේශපාලන වාසි ගන්න කරන ඔය වැඩ වලින් ඔවුන් පෙන්වන්නෙ රටට ආදරයක් නැති බව මිසක් වෙන දෙයක් නෙවෙයි. මේ උදවිය ඉන්නෙ කොයි පැත්තෙද කියල තේරුම්ගන්නත් මේක හොඳ අවස්ථාවක්.මැතිවරණ පැවැත්වීම ප්‍රජාතන්ත්‍රවාදී රටක ලක්‍ෂණයක්. අපි ඒ බව ඉහළින්ම සනාථ කරල තියෙනවා. මැතිවරණය පැවැත්වීමයි වැදගත්. ඡන්දය දෙන්නෙ කාටද කියල ජනතාව තීරණය කරයි.රට ඒකාධිපතිත්වයකට යනවා කියල තමන්ගේ පුවත්පත් සාකච්ඡාවෙදී කියපු නවනීදන් පිල්ලේ මහත්මිය මැතිවරණ පවැත්වීමත් ඒකාධිපතිත්වයේ ලක්‍ෂණයක්ද කියල පැහැදිලිකරන්නෙ නෑ. මැතිවරණය පවත්වල, ජනතාවට නිදහස්, සාමකාමී පරිසරයක ඡන්දය ප්‍රකාශ කරන්න අවස්ථාව ලබාදුන්නෙ කවුද කියල මේ අය කතාකරන්නෙ නෑ.මේ රටේ පළාත් 9න් පළාත් 8ක බලය තියෙන්නේ එක්සත් ජනතා නිදහස් සන්ධානයටයි. උතුරු පළාතේ පළාත් පාලන ආයතන සැලකිය යුතු ප්‍රතිශතයක් බලය තිබෙන්නේ අපටයි. යුද්ධය නිමාකර උතුරු පළාතේ විශාල සංවර්ධනයක් සිදු කරන අතර, බිම් බෝම්බ ඉවත්කර ජනතාව නැවත පදිංචි කිරීමේ කාර්යයන්, භාරවූ එල්. ටී. ටී. ඊ. සාමාජිකයන් පුනරුත්ථාපනය කර යළි සමාජගත කිරීමේ කාර්යයන්, උතුරේ ජනයාගේ ජීවනෝපාය නඟා සිටුවීම සඳහා අවශ්‍ය ආධාර උපකාර අධ්‍යාපන - සෞඛ්‍ය - විදුලිය - ජලය ආදී සෑම පහසුකමක්ම පාහේ රජය සාර්ථකව සපුරා තිබෙන බව අද දකින්න පුලුවන්.එවැනි පසුබිමක තමන් තෝරාගත යුත්තේ කවුරුන්ද යන්න ජනතාව බුද්ධිමත්ව තීරණය කළ යුතුයි.එක්සත් ජනතා නිදහස් සන්ධානය උතුරු පළාත් සභාව ජයග්‍රහණය කරනවා කියන්නේ එය ඒ පළාතේ ජනයා ලබන ජයග්‍රහණයක් කියන එකයි.මේ විශාල වැඩ කොටස තවදුරටත් වේගවත්ව ඉදිරියට ගෙනයාමේ වගකීම භාරදිය යුත්තේ කාටද කියන එක ගැන මේ ජනතාවට වැටහීමක් ඇති බව අපගේ විශ්වාසයයි.අනෙක් කාරණය මේ පළාත් සභා 3ට මැතිවරණ ගත්තොත් එය ජනමත විමසුමක්වගෙයි. මේ රටේ ජනතාව ත්‍රස්තවාදයෙන් රට නිදහස් කරගත්, අනාගත සංවර්ධන හා ආර්ථික අභියෝග සාර්ථකව ජයගතහැකි පරිදි රට ඉදිරියට ගෙන යන නායකයා සමගත් මේ රජය සමගත් සිටින බව ලෝකයට ප්‍රකාශ කිරීමට මේ මැතිවරණය හොඳ අවස්ථාවක්.රටේ නායකත්වයට හා ආණ්ඩුවට එරෙහි වගේම රටට එරෙහි බලවේග කොපමණ වෑයම් කළත් ජනතාව මහින්ද රාජපක්‍ෂ ජනාධිපතිතුමාත් අපේ රජයත් සමඟ සිටින තාක් කල් ඒ ප්‍රයත්නයන් ඉටුකරගත නොහැකි බවත් මේ මැතිවරණයෙන් පැහැදිළි වෙයි.පසුගිය කාලයේ අරාබිකරයේ ඇති වූ කැරැළිකාරිත්වයට එක් ප්‍රධාන හේතුවක් වුණේ ඒ රටවල නායකයන් සහ ජනතාව අතර තිබූ දුරස්ත භාවය. නමුත් අපේ රටේ ජනතාව තුළ ඇත්තේ රටේ නායකත්වය පිළිබඳ විශාල පිළිගැනීමක්, විශ්වාසයක් හා ආදරයක්. ඒ විශ්වාසය හා බැඳීම පවතින තාක් කල් සතුරු බලවේගවල ප්‍රයත්නයන් ජයගත නො හැකියි.මේ වනවිට තේ කර්මාන්තයේ යෙදෙන අයට හොඳ ආදායමක් ලැබෙනවා. ඔවුන් වගාව සඳහා උනන්දුවීමටත් එයබලපා තිබෙනවා. තේ වගාව සඳහා රජයෙන් ලබාදිය හැකි සහන, ආධාර අප ලබා දී තිබෙනවා. දැන් හොඳ ඳලකුත් ලැබෙනවා.අපේ අපනයන වෙළෙඳපොළ පුළුල්කිරීම සඳහා මෙවැනි ව්‍යාපාරික හමුවීම් ඉතාමත් වැදගත්. එය අරමුණු කරමින් ඊට අනුග්‍රාහකත්වයක් ලබා දෙමින් අවශ්‍ය ප්‍රවර්ධන කාර්යයන් සිදුකිරීමට පියවර ගනිමින් තිබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309111</link>
    <topic>වෑන් රියේ තිබූ ලේ සියාම්ගේ ලේවලට සමානයි</topic>
    <author>සිරන්ජනි කුමාරි</author>
    <content>අපරාධය සිදු වු වෑන් රථයේ තිබි සොයා ගත් රුධිර අාදර්ශක හා මිය ගිය කෝටිපති ව්‍යාපාරික මොහොමඩ් සියාම්ගේ රුධිර ආදර්ශක එක සමාන බව ඩී. එන්. ඒ. වාර්තාවෙන් තහවුරු වන්නේ යැයි රහස් පොලීසිය ඊයේ (10)කොළඹ ප්‍රධාන මහේස්ත්‍රාත් අධිකරණය වෙත දැනුම් දුන්නේය.ජිම්ටෙක් ආයතනය මගින්පැවැත්වූ ඩි එන් ඒ පරික්ෂණ යේ වාර්තා අධිකරණය වෙත ඉදිරිපත් කරමින් ඒ බව දන්වා සිටි රහස් පොලිසියේ සහකාර පොලිස් අධිකාරි ශානි අබේසේකර මහතා වෑන් රථයේ තිබි සොයා ගන්නා ලද රුධිර සාම්පල යේ ඩී. එන්. ඒ. රටාව මිය ගිය කෝටිපති ව්‍යාපාරික මෙහොමඩ් සියාම්ගේ රුධිර සාම්පලයේ ඩි එන් ඒ රටාව සමඟ සැසදෙන බව ද දන්වා සිටියේය.කොළඹ අතිරේක මහේස්ත්‍රාත් මොහොමඩ් සහබ්දීන් මහතා හමුවේ ඊයේ (10) මේ ඝාතන සිද්ධිය යළිකැදවු අවස්ථාවේ දී බන්ධනාගාරය විසින් සැකකරුවන් නව දෙනා අධිකරණය වෙත ඉදිරිපත් කොට තිබිණ.වැඩිදුර වාර්තාවක් අධිකරණය වෙත ඉදිරිපත් කරමින් රහස් පොලිසියේ සහකාර පොලිස් අධිකාරි ශානි අබේසේකර මහතා පවසා සිටියේ අධිකරණ නියෝග අනුව 2013/09/8 වන දින හතර හා හත සැකකරුවන්ගේ ප්‍රකාශ බන්ධනාගාරය තුළ ට ගොස් ලබා ගත් බව පැවසු අබේසේකර මහතා හයවන හා අටවන සැකකරුවන් බන්ධනාගාර රෝහලේ සිටි නිසා ඔහුන්ගේ ප්‍රකාශ ලබා ගැනිමට නොහැකි වු බව පැවැසීය.තවද අපරාධය සිදු වු වාහනය එනම් පළමු සැකකරු වන ක්‍රිෂාන්ත කෝරළගේ සහෝදරයාගේ වෑන් රථයේ wppc 2855 තිබි සොයා ගනු ලැබු රුධිර සාම්පල් ඩි එන් ඒ රටාව මරණකරු වු මෙහොමඩ් සියාම්ගේ රුධිරයේ ඩි එන් ඒ රටාව හා සැසදෙන බවට රහස් පොලිසියේ අධ්‍යක්ෂක වෙත ලිඛිතව ජිම්ටෙක් ආයතනය විසින් දැනුම් දී ඇතැයි පොලිස් අධිකාරිවරයා අධිකරණයට දැනුම් දුන්නේය.සිද්ධිය සම්බන්ධ විමර්ශන අවසන් කොට උධෘත නිතිපතිවරයා වෙත ඉකුත් (9) බාර දුන් බව පැවසු පොලිස් අධිකාරිවරයා නිතිපති උපදෙස් මත ඉදිරි විමර්ශන පවත්වන බව පැවසීය.මෙහිදි තෙවන සැකකරු වු හිටපු නියෝජ්‍ය පොලිස්පති වාස් ගුණවර්ධන මහතා වෙනුවෙන් පෙනීසිටි ජනාධිපති නිතිඥ හේමන්ත වර්ණකුලසුරිය මහතා පවසා සිටියේ මහත් වු ඛෙදවාචකයක පසුබිම වු‍ මෙය කුමන්ත්‍රණකාරි බලවේගයක් හමුවේ ඇදීයන නඩුවක්, ම‍ගේ සේවාදායකයා අතිදක්ෂ ලෙස වැඩකළ නිසා විශේෂ වරප්‍රසාද යක් ලෙස උසස්විම ලැබුණා‍.කෙනෙකු මල පසු ඔහු කළ හොද ඔහු සමග මිහිදන් වෙනවා නමුත් ඔහු කළ නරක ඔහු පසු පස හඹාඑනවා කියලා ශේක්ෂ්පියර් කියා තිබෙනවා. කොටි සංවිධානයේ නායක වෙළුපිල්ලේ ප්‍රභාකරන් පවසා සිටින්නේ ඊට වඩා හාත්පසින් වෙනස් දෙයක් “සිංහල මිනිසුන්ට හැමදේම මතකයේ තිබෙන්නේ ඊළග ක්‍රිකට් මැච් එක තියෙනකල් පමණකයැයි ඔහු පවසා තිබෙනවා”.රට හෙල්ලු කහවත්ත මිනිස්සු බිය කළ ග්‍රිස් බිල්ලෝ පිළිබඳ මිනිස්සුන්ට අමතන වෙලා, ඕපපාතික ග්‍රිස් බිල්ලෝ හා කහවත්ත ස්ත්‍රි දුෂණ මරණ දෙකක් ඇති වුණා. මේ සිද්ධිය සම්බන්ධයෙන් ප්‍රදේශිය සභා මන්ත්‍රිකෙනෙකු අත්අඩංගුවට ගනු ලැබුවා, එහෙත් දිගින්දිගටම මරණ වුණා, රජය හා මිනිසුන් බියේ ඇලලී ගියා. රත්නපුරයේම මිනි 11ක් නැති වුණා, රජයට හා පොලිසියට තර්ජනයක් වු මෙම පරික්ෂණය නි‍යෝජ්‍ය පොලිස්පති වාස් ගුණවර්ධන මහතා වෙත බාර දුන්නා. තික්ෂණ ඥානය පලපුරුද්ද මත සති දෙකකින් බිය තුරන් කළා.මෙසේ මහගු සේවයක් කළ උසස් පොලිස් නිලධාරියෙකුට පොලිසිය තුළම දෝෂාරෝපණයට ලක් වෙලා, ඔහු කහවත්තට නොගියා නම් ග්‍රිස් බිල්ලෝ කහවත්ත ස්ත්‍රි දුෂකයෝ තවම නිදැල්ලේ අපි නිදා ගන්නේ නැතුව කළ හොද මතක තියාගමු කියා ඉල්ලා සිටිනවායැයි පවසමින් නිතිඥවරයා සිය කරුණු දැක්විම අවසන් කළේය.අදාළ කරුණු සැලකිල්ලට ගනිමින් මහේස්ත්‍රාත්වරයා සැකකරුවන් වු ක්‍රිෂාන්ත කෝරළගේ, ඉන්දික බමුණුසිංහ,නියෝජ්‍ය පොලිස්පති වාස්ගුණවර්ධන, ගාමිණි චන්ද්‍රසිරි, මෙහොමඩ් පවුස්ඩින්, රංගන දිසානායක, රවිදු ගුණවර්ධන හා දිමුතු හෙට්ටිආරච්චි යන සැකකරුවන් තවදුරටත් මේ මස 24 වන දින දක්වා රක්ෂිතබන්ධනාගාරගත කිරිමට නියම කළේය. පැමිණිල්ල වෙනුවෙන් රජයේ අධිනිතිඥ වසන්ත පෙරේරා,රහස් පොලිසියේ පොලිස් අධිකාරි ශානි අබේසේකර, පොලිස් පරික්ෂක රංජිත් මුණසිංහ හා උපාලි බණ්ඩාර පෙනි සිටියහ.සැකකරුවන් වෙනුවෙන් ජනාධිපති නිතිඥ හේමන්ත වර්ණකුලසුරිය, අජිත් පතිරණ, අනුර සෙනෙවිරත්න, රසික සමරවික්‍රම හා අගතියට පත් පාර්ශවය වෙනුවෙන් නලින් ඉන්ද්‍රතිස්ස හා චරිත් තුඩුවගේ පෙනි සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309112</link>
    <topic>දික්ඔය ආහාර විසවී 140ක් රෝහලේ</topic>
    <author>අ‍සේල කුරුළුවංශ හැටන් සමුහ - චන්දන ජයවීර</author>
    <content>හැටන් දික්ඔය තේ වත්ත ප්‍රදේශයේ ආහාරයක් විස විම හේතුවෙන් රෝගාතුරු වු ළමයි ,කාන්තාවන් ඇතුළු පුද්ගලයන්140ක් පමණ ඊයේ (10)උදෑසන දික්ඔය මුලික රෝහලට ඇතුළත් කර තිබේ.දික්ඔය තේ වත්ත ප්‍රදේශයේ පසුගිය 08 වන දා පැවති විනායගර් දේව පුජාව අවසානයේ දන්සලට ලබා දුන් දිවා ආහාර තුළ කිසියම් විෂක් ඇතුළත් විම මේ පිරිස රෝගි විමට හේතුවි තිබේ.රෝගි වු පුද්ගලයිට වමනය,පාචනය,ක්ලාන්තය හා දැඩි බඩරිදුම් යන රෝග ලක්ෂණ ඇතිවි තිබින. මෙසේ රෝගි වු සිරිස අතර 140ක් පමණ දික්ඔය මුලික රෝහල වෙත පැමිණ තිබු අතර ඔවුන් අතරින් 31ක් නේවාසිකව ප්‍ර‍තිකාර කිරිම සදහා රෝහලට ඇතුළත් කර තිබින.ඒ අතර කාන්තාවන් 22ක් හා 09ක් පිරිමින්ය.අනේකුත් රොගින් රෝහල් භාහිර අංශයෙන් ප්‍ර‍තිකාර ලැබිමෙන් පසු පිටව ගොස් තිබේ.ප්‍ර‍තිකාර ලැබු කිසිදු පුද්ගලයෙකුගේ තත්ත්වය බරපතළ නොවන බව දික්ඔය මුලික රෝහලේ වෛද්‍ය අධිකාරි නිහාල් විරසුරුය මහතා පැවසිය.ඉහත තත්ත්වය පිළිබදව එම ප්‍රදේශය භාර මහජන සෞඛ්‍ය පරික්ෂකවරයාගෙන් කළ විමසිමකදි පැවසුවේ එම ආගමික උත්සව කමිටුව මෙවන් දන්සලක් ලබා දිම සම්බන්ධව තමා දැනුවත් කර නොමැති බවත් අවසරයකින් තොරව සිදුකළ මේ කටයුත්ත සමිබන්ධව කෝවිල් පරිපාලන කමිටුව සම්බන්ධයෙන් පරික්ෂණයකින් පසු නෛතික පියවර ගැකනිමට කටයුතු කරන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309113</link>
    <topic>වවුනියාව-මන්නාරම ජන රැලි ජනපති අමතයි</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>උතුරු පළාත් සභා මැතිවරණයේ එක්සත් ජනතා නිදහස් සන්ධාන අපේක්ෂකයන්ගේ ජයග්‍රහණය තහවුරු කරන විජයග්‍රාහී ජන රැලි ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (11) වවුනියාව සහ මන්නාරම දී පැවැත්වේ.මෙවර උතුරු පළාත් මැතිවරණය වෙනුවෙන් ජනාධිපතිතුමාගේ ප්‍රධානත්වයෙන් උතුරේ පැවැත්වෙන ප්‍රථම රැලිය වන්නේ වවුනියාව ජනරැලියයි.සතුටයි නිදහසයි දිනවමු තේමාව ඔස්සේ පළාත් සභා මැතිවරණයට තරග වැද සිටින එක්සත් ජනතා නිදහස් සන්ධානය සංවිධාන කරන ජනරැලි මාලවේ පස්වැනි රැලිය වවුනියාව නගරයේදී අද උදෑසන දහයට පැවැත්වෙන අතර හයවැන්න සවස දෙකට මන්නාරමදී පැවැත්වේ.ශ්‍රී ලංකා නිදහස් පක්ෂය ප්‍රමුඛ සන්ධානයේ සෙසු පක්ෂ නායකයන්, මැතිඇමැතිවරුන්, පළාත් සභා අපේක්ෂකයන් මේ අවස්ථාවට එක්වීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309114</link>
    <topic>ලේක්හවුස් ශාඛාවක් කිළිනොච්චියට</topic>
    <author>සුභාෂීණී සේනානායක</author>
    <content>සීමාසහිත එක්සත් ප්‍රවෘත්ති පත්‍ර සමාගමේ නව ශාඛා කාර්යාලයක් කිළිනොච්චියේදී පාර්ලිමේන්තු මන්ත්‍රි නාමල් රාජපක්ෂ මහතාගේ ප්‍රධානත්වයෙන් හෙට (12) විවෘත කෙරේ.දශක ගණනාවක් පුරා යුද බියෙන් පැවැති කිළිනොච්චි ප්‍රදේශයේ ජනතාවට ලේක්හවුස් ආයතනයේ සේවා වඩාත් පහසුවෙන් ලබා දිම මෙහි අරමුණ බව ලේක්හවුස් ආයතනයේ කතෘමණ්ඩල අධ්‍යක්ෂ සීලරතන සෙනරත් මහතා කියා සිටී.ඒ -09 පරේ ,අංක 164, තූර්කා ඉලෙක්ට්‍රොනික් ගොඩනැගිලිලේ ස්ථාපික කරන මෙම කාර්යාලයෙන් ලේක්හවුස් ප්‍රකාශන මෙහිදී ලබා ගත හැකි වන අතර ‍ලේක්හවුස් සියලු ප්‍රකාශන සඳහා දැනිවීම් භාරගැනිමද මෙහිදි සිදු කෙරේ.ලේක්හවුස් ආයතනය සිදුකරන සමාජ මෙහෙනර වඩාත් පුළුල් කරමින් ඇරඹෙන මේ ශාඛා කාර්යාලය මගින් කොළඹ ප්‍රධාන ආයතනය මගින් සිචුකරන සියලු සේවාවන් ලබා ගැනිමට හැකිවන බව අලෙවි හා ශාඛා කාර්යාල ප්‍රධානී සුනිල් සෙන්දනායක මහතා දිනමිණට ප්‍රකාශ කළේය. මේ අවස්ථාවට ප්‍රදේශ‍යේ මැති ඇමැතිවරුන් රාජ්‍ය නිලධාරින් සහ ව්‍යාපාරිකයින් සහ ප්‍රදේශයේ ජනනතාව සහභාගී වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309115</link>
    <topic>වතුකරයේ ලයින් කාමර තුරන් කරනවා</topic>
    <author/>
    <content>වතු ජනතාවගේ අවශ්‍යතා සොයා බලා ඉටු කර දුන් එකම ආණ්ඩුව වශයෙන් වතුකරයේ ලයින් කාමර සංකල්පය තුරන් කිරීමට පියවර ගන්නා බව ජනාධිපති මහින්ද රාජපක්ෂ මහතා පැවැසීය.වතු ජනතාව යම් ජයග්‍රහණයක් ලැබුවා නම් ඒ වත්මන් ආණ්ඩුව යටතේ පමණක් බව පෙන්වා දුන් ජනාධිපතිවරයා ඔවුන් වෙනුවෙන් නිවාස තනා දීමේ වැඩපිළිවෙළක් නුදුරේදීම ක්‍රියාත්මක කරන බව ප්‍රකාශ කළේය.ජනාධිපතිවරයා මෙසේ ප්‍රකාශ කළේ එක්සත් ජනතා නිදහස් සන්ධානයෙන් මෙවර මධ්‍යම පළාත් සභාවට තරග වදින අපේක්ෂකයන්ගේ ජයග්‍රහණය වෙනුවෙන් හැටන්, ඩන්බාර් ක්‍රීඩාංගණයේදී පෙරේදා (09) පැවැති ජනරැලියට එක්වෙමිනි.සතුටයි නිදහසයි දිනවමු තේමාව ඔස්සේ මෙවර පළාත් සභා මැතිවරණයට තරග වැද සිටින එක්සත් ජනතා නිදහස් සන්ධානය ජනාධිපති මහින්ද රාජපක්ෂ මහතාගේ ප්‍රධානත්වයෙන් පවත්වන විජයග්‍රාහී ජන රැලි මාලාවේ සිවුවැනි රැලිය මෙයයි. දහස් සංඛ්‍යාත ජන සංඛ්‍යාවකගේ සහභාගීත්වයෙන් පැවැති ජනරැලිය අමතමින් ජනාධිපතිවරයා ප්‍රකාශ කළේ කියන දේ කරන, කරන දේ කියන ආණ්ඩුවක් වශයෙන් ජනතාවට දුන් සෑම පොරොන්දුවක්ම මේ වන විට ඉෂ්ඨ කර ඇති බවයි.ත්‍රස්තවාදයෙන් රට නිදහස් කර ගන්නා බවට මෙන්ම සියලු ජාතීන්ට සමඟියෙන් ජීවත් විය හැකි රටක් ගොඩනඟන බවට දුන් පොරොන්දු අද ඉෂ්ඨ කර තිබෙන බවත් ජනාධිපතිවරයා ප්‍රකාශ කළේය. පාසල්, මාර්ග, විදුලිය දුන්නා පමණක් නොව වතුකරයෙන් තානාපතිවරුන් පවා පත් කිරීමට පියවර ගෙන තිබෙන බවත් ඇතැම් සමාගම් වතුවල තේ වගාව උගුලා දමා මුඩු බිම් බිහිකිරිමට කරන කටයුත්තත් වහාම නතර කිරීමට පියවර ගන්නා බවත් ජනාධිපතිවරයා පැවසීය.ඇමැතිවරුන් වන මහින්දානන්ද අලුත්ගමගේ, මහින්ද අමරවීර, නියෝජ්‍ය ඇමැති ප්‍රේමලාල් ජයසේකර, කම්කරු ජාතික සංගමයේ නායක, පාර්ලිමේන්තු මන්ත්‍රී පී. දිගම්බරන්, ශ්‍රී ලංකා නිදහස් පක්ෂයේ පස්සර සංවිධායක, හිටපු නියෝජ්‍ය ඇමැති වඩිවේල් සුරේෂ් මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309116</link>
    <topic>පැරදිලා පැරදිලාහොඳටම හෙම්බත් වෙලා</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>පැරදිලා පැරදිලා තමන් හොඳටම හෙම්බත් වී ඇතැයි එජාප පාර්ලිමේන්තු මන්ත්‍රී සජිත් ප්‍රේමදාස මහතා පවසයි. එජාපය 1994 සිට වසර 2 1/2ක් ඇරෙන්න ඉතිරි මුළු කාලය පුරාම මැතිවරණ පැරදුණු බවද ඒ මහතා කීය.දවුලගල ප්‍රදේශයේ පැවති ජන හමුවකදී සජිත් ප්‍රේමදාස මහතා මේ බව ප්‍රකාශ කළේය. පැරදිල පැරදිලා මා හොඳටම හෙම්බත් වෙලා ඉන්නේ. තමුන්නාන්සේලාත් හෙම්බත් වෙලා නේද යැයි මෙහිදී ඒ මහතා කීවේය.විපක්ෂයේ තනතුරුවලින් මටවත් ජනතාවටත් වැඩක් නැහැ. ඒ නිසා විපක්ෂයේ තනතුරු මට වැඩක්ම නැහැ. ප්‍රේමදාසලා කපන්න කපන්න ඉදිරියට එන්නේ යැයිද හෙතෙම පැවසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309117</link>
    <topic>උතුරේ ස්වාධීන කණ්ඩායමක්එජනිසයට සහාය පළකරයි</topic>
    <author>මහින්ද අලුත්ගෙදර</author>
    <content>වලිකාමම් බටහිර ප්‍රාදේශීය සභාවේ හිටපු සභාපති සහ උතුරු පළාත් සභාව සඳහා ස්වාධීන කණ්ඩායම අංක තුන යටතේ තරග කරන කණ්ඩායම් නායක, එන්. තිරිලෝගනාදන් මහතා ඇතුළු අපේක්ෂකයන් එක්සත් ජනතා නිදහස් සන්ධානයට සහාය පළකිරීම සඳහා කැමැත්ත පළකරයි.යාපනය, කොකුවිල් බටහිර ප්‍රදේශයේ දී ඊයේ (10) පැවැති උත්සවයක දී ශ්‍රී ලංකා නිදහස් පක්ෂයේ ජාතික සංවිධායක සහ ආර්ථික සංවර්ධන ඇමැති බැසිල් රාජපක්ෂ මහතා හමුවූ මේ පිරිස වත්මන් රජයේ සුබවාදී වැඩපිළිවෙළ හේතුවෙන් ඊට සහාය පළකිරීම සඳහා කැමැත්ත පළ කළහ.උතුරු පළාත් සභාව සඳහා යාපනය දිස්ත්‍රික්කයෙන් එක්සත් ජනතා නිදහස් සන්ධානයට තරගකරන අපේක්ෂකයන්ගේ ජය තහවුරු කිරීම වෙනුවෙන් මේ උත්සවය සංවිධානයකර තිබූ අතර එය ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්විණි.ස්වාධීන කණ්ඩායම අංක 03 අපේක්ෂකයන් වන කනපති කදිරවේල්, ජේ ක්‍රිෂ්නමලර්, ජේ ඥානලක්ෂ්මි මහත්ම මහත්මීන් සහ වලිකාමම් දකුණ ප්‍රාදේශීය සභාවේ ද්‍රවිඩ ජාතික සන්ධානයේ මන්ත්‍රී වසන්තනාදන් ශිවනාදන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309118</link>
    <topic>දියකාවා iv මෙහෙයුමටත්‍රිවිධ හමුදාවේ 2700ක්</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදාවේ ඒකාබද්ධ යුද අභ්‍යාසය 'දියකාවා 4 - 2013' මෙහෙයුම 2700ක පමණ ත්‍රිවිධ හමුදා සාමාජිකයන්ගේ සහ විදේශීය හමුදා නියෝජිතයන් 40 දෙනකුගේ සහභාගීත්වයෙන් අද (11) නැගෙනහිර ආරක්ෂක සේනා බල ප්‍රදේශ ආවරණය කෙරෙමින් ආරම්භ කෙරේ.දියකාවා 4 යුද අභ්‍යාසය ලබන 23 වැනිදා දක්වා කදිරවේලි, වාකරෙයි, ත්‍රිකෝණමඩු, තොප්පිගල, නරකමුල්ල සහ මඩකළපුව යන බල ප්‍රදේශ ආවරණය කරමින් පැවැත්වෙයි.මේ යුද පුහුණු අභ්‍යාසය සිවුවන වරටත් යුද හමුදාව, නාවික සහ ගුවන් හමුදාව එක්ව විශේෂ බළකාභට පිරිස් සමග එකම කණ්ඩායමක් ලෙස ඒකාබද්ධ වී පුහුණු ක්‍රියාන්විතයන් සිදුකිරීම සඳහා සැලසුම් කර ඇත. එහිදී දක්ෂ යුද උපායන් උපයෝගී කර ගනිමින් පිවිසීම, වටකිරීමේ සැලසුම් ප්‍රහාර දියත් කිරීම සහ භට පිරිස්වලට අණදීම ආදිය පිළිබඳව පුහුණුවීම් සිදු කිරීමට නියමිතය.සති දෙකකට අධික ‍යුද අභ්‍යාසය තුළින් කමාන්ඩෝ රෙජිමේන්තුව සහ විශේෂ බළකායේ සාමාජිකයන් නාවික සහ ගුවන් විශේෂ බළකා සාමාජිකයන්ගේ ක්‍රියාන්විත හැකියාවන් නිරන්තර යුද සූදානම සියලු නිලයන් තුළ පවත්වාගැනීම සහ වර්ධනය කර ගැනීම මෙහි අරමුණ වෙයි.ක්‍රියාන්විත සැලසුම් කිරීම, සූදානම්වීම, තොරතුරු විශ්ලේෂණය ඇතුළු විශේෂ ක්‍රියාන්විත සිදු කිරීම යුද්ධ හමුදා මාණ්ඩලික ප්‍රධානී ඒ.ඩබ්ලිව්.ජේ. ක්‍රිශාන්ත ද සිල්වාගේ පූර්ණ අධීක්ෂණය යටතේ සිදු වෙයි.යුද්ධ හමුදාපති ලුතිනන් ජෙනරාල් දයා රත්නායක මහතාගේ පූර්ණ මගපෙන්වීම මෙම යුද අභ්‍යාසය සාර්ථකව සිදු කිරීමට ලබාදී ඇති අතර ලෝකයේ ඇති භයානකම ත්‍රස්ත කල්ලිය පරාජය කළ ශ්‍රී ලංකා යුද්ධ හමුදාවට ඉදිරියටත් ජාතික ආරක්ෂාව අරමුණු කර ගනිමින් ඉදිරියේදී මව්බිමට පැමිණීමට කිනම් හෝ අභියෝගයකට හෝ රටේ ජනතාවගේ ආරක්ෂකයා ලෙස කටයුතු කිරීමට පුහුණුව මේ තුළින් ලබා ගනී.ආරක්ෂක ලේකම් ගෝඨාභය රාජපක්ෂ මහතාගේ සංකල්පයකට අනුව මෙවැනි යුද අභ්‍යාස සැලසුම් කර තිබේ.දියකාවා 4 වෙනුවෙන් මාධ්‍ය සාකච්ඡාවක් ඊයේ (10) යුද හමුදා ඉංජිනේරු බළකායේදී දියකාවා මෙහෙයුම් අධ්‍යක්ෂ බ්‍රිගේඩියර් පියල් වික්‍රමසිංහ මහතාගේ ප්‍රධානත්වයෙන් පැවැත්විණි.බ්‍රිගේඩියර් රැල්ෆ් ප්‍රනාන්දු, කොමදෝරු නිරන්ජන් ආටිගල, පියාසර නිලධාරී ප්‍රසංග කුරුවිට, බ්‍රිගේඩියර් ජයන්ත රත්නායක, කර්නල් ජයන්ත බාලසූරිය, කර්නල් නිශ්ශංක ඊරියගම ඇතුළු නිලධාරීන් පිරිසක් මේ අවස්ථාවට සහභාගී වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n1309119</link>
    <topic>සරසවි කඩඉම් ලකුණු ඔක්තෝබරයේ</topic>
    <author>සමන්මලී ප්‍රියශාන්ති</author>
    <content>2012 විශ්වවිද්‍යාල කඩඉම් ලකුණු ඔක්තොම්බර් මාස‍ය තුළ නිකුත් කිරීමට බලාපොරොත්තු වන බව විශ්වවිද්‍යාල ප්‍රතිපාදන කොමිසන් සභාවේ සභාපතිනී මහාචාර්ය ක්ෂණිකා හිරිඹුරේගම මහත්මිය පැවසීය.ඔක්තොම්බර් මස මුල් සති දෙක තුළ කඩඉම් ලකුණු නිකුත් කිරීමට අදහස් කළත් ඇතැම් විශ්වවිද්‍යාල මේ වන විටත් ප්‍රායෝගික පරීක්ෂණ හා අභියෝගතා පරික්ෂණ සිදු කරන බැවින් කඩඉම් ලකුණු නිකුත් කරන දිනයක් ප්‍රකාශ කළ නොහැකි බවද හිරිඹුරේගම මහත්මිය කීවාය.විශ්වවිද්‍යාල ප්‍රවේශය සඳහා අයදුම්පත් කැඳවීමෙන් පසු කඩඉම් ලකුණු නිකුත් කිරීමට මාස තුනක් පමණ ගත වන බව කී ඒ මහත්මිය ඒ කාලය තුළ කඩඉම් ලකුණු ගණනය කිරීම අදියර කිහිපයක් ඔස්සේ සිදු කරන බවද පැවසුවාය.ගිය වසරේ විශ්වවිද්‍යාලවලට බඳවා ගැනීම පමා වීම හේතුවෙන් මෙවර සිසුන් බඳවා ගැනීමේ කටයුතු වලද සුලු පමාවක් සිදු වු බව අවධාරණය කළ ඇය කඩඉම් ලකුණු කඩිනමින් නිකුත් කර සිසුන් විශ්වවිද්‍යාලවලට බඳවා ගැනීමට පියවර ගන්නා බවද කීවාය. බඳවා ගනු ලබන සියලු සිසුන් වෙනුවෙන් උසස් අධ්‍යාපන අමාත්‍යාංශය නායකත්ව වැඩමුළුව පැවැත්වීමටද කටයුතු යොදා තිබෙන බවද සභාපතිනිය ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091110</link>
    <topic>ඩුබායි සිට ගෙනා ලක්ෂ 31ක වි‍දේශීය සිගරැට් අත්අඩංගුවට</topic>
    <author>නිමල් රාජපක්ෂ, සුභාෂිනී සේනානායක, කුමාරසිරි ප්‍රසාද්</author>
    <content>ඩුබායි සිට මෙරටට පැමිණි මගීන් ගේ ගමන්මළු සගවා තිබු රුපියල් තිස්එක් ලක්ෂයක් වාටි‍නා වි‍දේශීය සිගරැට් තොගයක් සමග ශ්‍රී ලාංකිකයින් තිදෙනකු ගුවන්තොටුපළ රේගු නිලධාරීන් ඊයේ(10)අළුයම පහට පමණ අත්අඩංගුවට ගෙන ඇත.අත්අඩංගුවට ගත් සිගරැට් තොගයේ ‍ටීම් (TEAM)වර්ගයේ විදේශීය සිගරැට් එක්ලක්ෂ විසිපන්දහසක් තිබු බව ගුවන්තොටුපළ රේගු අධ්‍යක්ෂ සරත් නෝනිස් මහතා පවසයි.කුරුණෑගල ප්‍රදේශයේ පදිංචි පුද්ගලයන් තිදෙනා ඩුබායි රටේ දිගු කළක් සේවය කර මෙරටට පැමිණෙන්නන් ලෙස රගපාමින් රේගු නිලධාරීන් නොමඟ යැවීම සදහා විශාල ප්‍රමාණයේ ශීතකරණ තුනක් සමඟ ගමන්මළු තුනක් රැගෙනවිත් තිබේ.අදාළ පුද්ගලයන්ගේ ගමන්මළු පරික්ෂා කිරීමේ දී සිගරැට් තොගය සොයා ගැණීමට රේගු නිලධාරීන් සමත්වී ඇත.අත්අඩංගුවට ගත් සිගරැට් තොගය හා සැකකරුවන් පිළිබද දඩුවම් පැමිණිවීම හා සිගරැට් තොගය රාජසන්තක කිරීම පිළිබද ගුවන්තොටුපළ රේගු අධ්‍යක්ෂ සරත් නෝනිස් මහතා ඇතුළු නිලධාරීන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091111</link>
    <topic>ටී.එන්.ඒ. මැතිවරණ ප්‍රකාශය උතුරේ තරුණයන්ට දිගුකළ සයනයිඩ් කරලක්</topic>
    <author>සිතාරා සේනානි සහ නුවන් කොඩිකාර</author>
    <content>උතුරු පළාත් සභා මැතිවරණය වෙනුවෙන් දෙමළ ජාතික සන්ධානය ඉදිරිපත් කළ මැතිවරණ ප්‍රකාශය උතුරේ තරුණයන් වෙත නැවත වරක් දිගුකළ සයනයිඩ් කරලක් බව ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා පෙන්වා දෙයි.මේ ලියැවිල්ල මැතිවරණ ප්‍රකාශනයක් නොවන බව කී ඇමැතිවරයා, එය දෙමළ ජනතාව හා සිංහල ජනතාව අතර සංහිඳියාවක් ඇතිවීම වළක්වා එම දෙපිරිස සදාකාලිකව වෙන්කැර තැබීමේ අරමුණ ඇතිව සකස් කළ උපක්‍රමික ලියැවිල්ලක් බවද පැවැසීය.ඇමැති ඩලස් අලහප්පෙරුම මහතා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (10) පැවැති මාධ්‍ය හමුවේදී ය.තිස් අවුරුදු යුද්ධයෙන් දෙමළ ජාතික සන්ධානය කිසිදු පාඩමක් උගෙන නොමැති බව මේ මැතිවරණ ප්‍රකාශයෙන් මැනවින් පිළිබිඹු වන බවද ඇමැතිවරයා මෙහිදී පැවැසීය.එසේම මෙරට පශ්චාත් යුද සමයේ ඉදිරිපත් කළ වඩාත් අන්තවාදී ලියැවිල්ල දෙමළ සන්ධානයේ උතුරු පළාත් මැතිවරණ ප්‍රකාශය බව පෙන්වා දුන් ඇමැතිවරයා එය උතුරේ තරුණයන් අතට ආයුධ ලබාදීමට මුල්වූ වඩුක්කෝඩෙයි ප්‍රකාශනය තව දුරටත් ඉදිරියට ගෙන යාමක් ලෙස හඳුන්වා දිය හැකි බවද සඳහන් කළේය.දෙමළ සන්ධානයේ මේ ලියැවිල්ලෙන් ප්‍රධාන අරමුණ දෙකක් ඉටු කැර ගැනීමට ‍අපේක්ෂා කර ඇති බව කී අලහප්පෙරුම මහතා, අන්තර්ජාතික අවධානය හා දෙමළ ඩයස්පෝරාවේ ආධාර ලබා ගැනීමත්, දකුණේ සිංහල ජනතාව උසිගැන්වීමත් එම අරමුණු බවද කීවේය.මේ දෙකෙන් වඩාත් භයානක වන්නේ සිංහල ජනතාව උසිගැන්වීම බැවින් දෙමළ සන්ධානයේ උපක්‍රමයට හසු නොවන ලෙස සිංහල ජනතාවගෙන් ඉල්ලා සිටින බවද පැවැසීය.ජනාධිපති මහින්ද රාජපක්ෂ මහතාගේ රජය ත්‍රස්තවාදය පරාජය කර රටේ ස්වෛරීභාවය ආරක්ෂා කර ඇති බැවින් ජනාධිපතිතුමා කෙරෙහි ජනතාව තැබූ විශ්වාසය තවදුරටත් එලෙසින් ම තබා ගන්නැයි ජනතාවගෙන් මේ මොහොතේ ඉල්ලා සිටින බවද කීවේය.මැතිවරණ ප්‍රතිඵල අනුව දෙමළ සන්ධානයට උතුරේ බලය ලබාගැනීමේදී යම් ගැටලුවක් මතුවුවහොත් එක්සත් ජාතික පක්ෂයේ සහාය ලබා ගැනීම සඳහා දෙමළ සන්ධානය සහ එක්සත් ජාතික පක්ෂය සාකච්ඡාවක් පවත්වා ඇති බව තමන්ට නිල නොවන ආරංචියක් ලැබී තිබෙන බව ද, එසේ වුවද එක්සත් ජාතික පක්ෂයට එකම මන්ත්‍රී ධුරයක් හෝ දිනා ගැනීමට හැකි වනු ඇතැයි තමන් විශ්වාස නොකරන බවද පැවැසීය.හිටපු අග විනිසුරු අශෝක ද සිල්වා මහතා ජනාධිපති උපදේශකවරයකු ලෙස පත්වූ අවස්ථාවේ එය දරුණු ලෙස විවේචනය කළ එජාපය ශ්‍රේෂ්ඨාධිකරණයේ හිටපු විනිසුරුවරයකු වන විග්නේෂ්වරන් මහතා දෙමළ සන්ධානයෙන් මැතිවරණයට ඉදිරිපත් වීම සම්බන්ධයෙන් මුනිවත රැකීමත්, මේ රටේ දෙමළ ජනතාවට දරුණු ලෙස පහර දුන් බවට දෙමළ සන්ධානය තම මැතිවරණ ප්‍රකාශයෙන් වසර කිහිපයක් නම් කළත් එම අවස්ථාවල එජාපය බලයේ සිටි බව පෙන්වා නොදීමත් මත මේ පක්ෂ දෙක අතර යම් එකඟතාවක් ඇති බව පෙනී යන බවත් කීවේය.එක්සත් ජනතා නිදහස් සන්ධානයේ මහ ලේකම්, ඇමැති සුසිල් ප්‍රේමජයන්ත මහතා මෙහිදී පැවැසුවේ එක්සත් ජනතා නිදහස් සන්ධානය දෙමළ සන්ධානයේ මැතිවරණ ප්‍රකාශය පරාජය කිරීමේ සටනෙහි මේ වනවිට නිරතව සිටින බවත්, එම සටනට සහයෝගය දෙන ලෙස සියලුදෙනාගෙන් ඉල්ලා සිටින බවත් ය.ජ්‍යෙෂ්ඨ ඇමැති ඒ.එච්.එම්. ෆවුසි මහතා ද මෙහිදී අදහස් දැක්වීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091112</link>
    <topic>මත්ද්‍රව්‍ය සිද්ධියට රේගු අත්අඩංගුවට පත්වූ දෙදෙනා පොලිස් බාරයට</topic>
    <author>සුභාෂිණී සේනානායක</author>
    <content>මත්ද්‍රව්‍ය ඇති බවට සැකකොට දැනට රේගුව රඳවාගෙන තිබෙන කන්ටේනර් දෙක සම්බන්ධයෙන් අත්අඩංගුවට ගත් පාකිස්තාන ජාතිකයා සහ ශ්‍රී ලාංකිකයා ප්‍රශ්න කිරීමෙන් අනතුරුව පොලිසිය වෙත භාරදීමට ශ්‍රී ලංකා රේගු ආදායම් අධීක්ෂණ අංශය ක්‍රියා කොට ඇත.අගොස්තු මස 28 වැනිදා සහ සැප්තැම්බර් මස 2 වැනිදා ‍පාකිස්තානයේ සිට මෙරටට ගෙන්වන ලද මෙම සැකසහිත කන්ටේනර් දෙක සම්බන්ධයෙන් පුළුල් පරීක්ෂණයක් ආරම්භ කර ඇතැයි රේගු ආදායම් අධීක්ෂණ අංශයේ අධ්‍යක්ෂ මාලි පියසේන මහතා 'දිනමිණ'ට ප්‍රකාශ කළේය.රේගු බුද්ධි අංශයට ලැබුණු තොරතුරක් මත මෙම කන්ටේනර් දෙක සම්බන්ධයෙන් විමසිලිමත් වූ බව පවසන මාලි පියසේන මහතා ඉන් එක් කන්ටේනරයක් කොළඹ ව්‍යාපාරිකයකුගේ නමට ව්‍යාජ ලිපිනයකට එවූ එකක් බවත් අනෙක් කන්ටේනරය පාකිස්තාන ජාතිකයකු භාර ගැනීමට නියමිතව තිබූ බවත් කියා සිටියේය.ඉදිරි දින කීපයේ දී මෙම කන්ටේනර් දෙක සම්බන්ධ පරීක්ෂණ සිදු කර අවසන් කරන බව කී මාලි පියසේන මහතා අවශ්‍ය වූ වහාම එම පුද්ගලයන් දෙදෙනා ඉදිරිපත් කරන ලෙස පොලිසියට දැනුම් දුන් බව ද කීවේය.රේගු අධ්‍යක්ෂ ජනරාල් ජගත් විජේවීර මහතාගේ උපදෙස් පරිදි ඉදිරියේ දී මෙරටට එන සැක සහිත සියලුම කන්ටේනර් පරීක්ෂා කිරීමට පියවර ගන්නා බවද මාලි පියසේන මහතා වැඩිදුරටත් කියා සිටියේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091113</link>
    <topic>පින්නවල සංචාරක පුරවරයට ප්‍රජා සංචාරක ගම්මානයක්</topic>
    <author/>
    <content>අපේ පාරම්පරික ශිල්ප කලාවන් සහ සංස්කෘතික උරුමය ලොවට හඳුන්වා දීමේ අරමුණින් ජනාධිපති මහින්ද රාජපක්‍ෂ මැතිතුමාගේ උපදෙස් මත ප්‍රජා සංචාරක ගම්මාන වැඩසටහන රත්නපුර සහ කෑගල්ල දිස්ත්‍රික් දෙකේ ස්ථාන කීපයක ආරම්භ කිරීමට දැනටමත් මූලික පියවර ගෙන ඇතැයි සබරගමු මහ ඇමති මහීපාල හේරත් මහතා සඳහන් කරයි.ඔහු මේ බව සඳහන් කළේ පසුගියදා සබරගමු පළාත් සභාවේ පැවති සමාලෝචන රැස්වීමකදීය. සබරගමු පළාත් සංචාරක අමාත්‍යාංශය සහ ශශ්‍රී ලංකා සබරගමු විශ්වවිද්‍යාලය මෙම වැඩපිළිවෙළ ක්‍රියාත්මක කිරීම සඳහා සම්පත් දායකත්වය සපයයි.මෙහිදී මහ ඇමැතිවරයා සඳහන් කළේ් ශ්‍රී ලංකාවට පැමිණෙන විදේශ සංචාරකයින්ගේ වැඩිම ආකර්ශනයට ලක් වූ ස්ථානය ලෙස පින්නවල අලි අනාථාගාරය හඳුනාගෙන ඇති බවය. පසුගිය වසරේ පමණක් මෙහි පැමිණි විදෙස් සංචාරකයින්ගෙන් 80% හෙවත් අටලක්‍ෂයක් පින්නවලට පැමිණ ඇති අතර එම සංඛ්‍යාව වසරින් වසර වර්ධනය වේ.මේ අතර පසුගිය දිනෙක පින්නවල අලි අනාථාගාරයට පැමිණි ජනාධිපතිවරයා සංචාරක කේන්ද්‍රස්ථානයක් සේ පින්නවල සහ රඹුක්කන තවදුරටත් සංවර්ධනය කිරීමට නියෝග රැසක් ලබා දුන් බව කී මහ ඇමැතිවරයා සංචාරක ව්‍යාපාරයේ ප්‍රතිලාභ ජනතාව අතට පත්කිරීමත්, විදෙස් සංචාරකයින් හරහා අපේ පාරම්පරික ශිල්ප කලා සහ ජන සංස්කෘතිය ලොවට ගෙන යාම සඳහාත් පින්නවල අලි අනාථාගාරය සහ ඉදිවෙමින් පවත්නා නව සත්ත්ව උද්‍යානය ආසන්නයේ ප්‍රජා සත්කාරක ගම්මානයක් ආරම්භ කිරීමට උපදෙස් දුන් බව ද කීය.ඒ අනුව සබරගමු විශ්වවිද්‍යාලය ඒ පිළිබඳ සැලසුම් සම්පාදනය කිරීමෙන් පසු එය ක්‍රියාත්මක කෙරේ. ප්‍රජා සත්කාරක ගම්මාන වැඩසටහන ස්වීඩනයේ ස්ටොක්හෝම් නගරාසන්නයේ ඉඬචදඵඥද හි මුලින්ම ආරම්භ වූ අතර පසුව චීනයේ හයිනාන් දූපත, කොරියාවේ යුන්ජින් කලාපයේ ඇතුළු ලොව පුරා සාර්ථකව ක්‍රියාත්මක වන්නකි.පින්නවල අලි අනාථාගාරය ආසන්නයේ ඉදිකෙරෙන ප්‍රජා සත්කාරක ගම්මානය තුළ අපට ආවේණික පාරම්පරික හස්ත කර්මාන්ත, ශිල්ප කලා, ආහාර පාන සම්පාදනය ඇතුළු අපේ පාරම්පරික සමාජ ආර්ථිකයේ මනා හරස්කඩක් නිරූපනය වන පරිදි සැකසෙන බව ද මහ ඇමැතිවරයා සඳහන් කළේය.පින්නවලට අමතරව කිතුල්ගල, බෙලිහුල්ඔය, හදගිරිය, වවුල්පනේ, මෝනින්සයිට්, මඩුවන්වල වැනි සංචාරක ආකර්ශනීය ස්ථානවල මෙවන් ප්‍රජා සංචාරක ගම්මාන කිහිපයක්ම ඉදිකරන බව ද කී මහ ඇමැතිවරයා සබරගමුවට පැමිණෙන විදෙස් සංචාරකයින් වැඩි දින ගණනක් සබරගමුවේ රඳවා ගනිමින් ආර්ථික ප්‍රතිලාභ පළාතට වැඩිපුර ලබාගැනීම ද මෙමඟින් අපේක්‍ෂිත බව ද කීය.මෙම අවස්ථාවට කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, සබරගමුව විශ්වවිද්‍යාලයේ සංචාරක කළමනාකරණ පීඨයේ සංචාරක කළමනාකරණ අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ඉරාජ් රත්නායක යන මහත්වරු ඇතුළු නිලධාරීන් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091118</link>
    <topic>තාවකාලික හැදුනුම්පත් අයදුම්පත් අවසන් දිනය දීර්ඝ කෙරේ</topic>
    <author>අනුර ප්‍රේමලාල් සහ රක්ෂණ ශ්‍රීයන්ත</author>
    <content>මධ්‍යම ,උතුරු සහ වයඹ පළාත් සභා ඡන්ද විමසීමේදී ඡන්දය භාවිතා කිරීම සදහා අවශ්‍ය තාවකාලික හැදුනුම්පත් ලබාගැනීම සදහා අයදුම්පත් භාරගැනීමේ අවසන් දිනය මේ මස 15 වෙනිදා දක්වා දීර්ඝ කර ඇති බව මැතිවරණ මහලේකම් කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091119</link>
    <topic>ශ්‍රී ලංකාව සහ චීනය උපායමාර්ගික සහයෝගීතාව යළි තහවුරු කරයි</topic>
    <author/>
    <content>දැන් දිවයිනට පැමිණ සිටින චීන කොමියුනිස්ට් පක්‍ෂ ස්ථාවර කමිටුවේ දේශපාලන මණ්ඩල සාමාජික ලියූ යූන්ෂාන් (ඹ්ඪභ කභදඵඩචද) මහතා සහ ජනාධිපති මහින්ද රාජපක්‍ෂ මහතා අතර ඊයේ (10) උදේ ජනාධිපති මන්දිරයේ පැවැති හමුවේ දී මේ වසර මුල ජනාධිපතිතුමාගේ චීන චාරිකාවේ දී එකඟ වූ පරිදි දෙරට අතර උපාය මාර්ගික සහයෝගීතාව වෙනුවෙන් වූ සිය කැපවීම යළි තහවුරු කරනු ලැබීය.ශ්‍රී ලංකාවට ලබා දෙන දිගු කාලීන සහයෝගයට ස්තූ®තිය පුද කළ රාජපක්‍ෂ මැතිතුමා 2013 මැයි මස තමා චීනයේ සිදු කළ චාරිකාවේ දී එකඟ වූ ගිවිසුම් ක්‍රියාවට නැංවීමට දෙරට කඩිනමින් ක්‍රියා කළ යුතු බව පැවසීය. මෙම චාරිකාවේ දී රාජපක්‍ෂ මහතා සහ චීන අගමැති ලී කෙකීයැන්ග් (ඹ්ඪ ම්ඥඳඪචදඨ) මැතිතුමා අතර පැවැති ද්විපාර්ශ්වික සාකච්ඡාවල දී “දෙරට අතර පවත්නා දිගුකාලීන මිතුදම දැන් උපාය මාර්ගික සහයෝගීතා මට්ටමට ළඟා වී ඇතැයි චීන අගමැතිවරයා සඳහන් කළේය.දෙරට අතර සහයෝගීතාව වර්ධනය කරනු පිණිස ගිවිසුම් ක්‍රියාවට නැංවීම තම පළමු ශශ්‍රී ලංකා චාරිකාවේ අරමුණ බව ලියු මහතා දන්වා සිටියේය. තමන්ට දක්වන සහයෝගීතාව වෙනුවෙන් චීන රජය සැමවිටම ශ්‍රී ලංකාවට කෘතඥ වන බව ඒ මහතා වැඩිදුරටත් පැවසීය.“චීන ජනතාව කෙරෙහි ශ්‍රී ලාංකිකයන් දක්වන හෘදයාංගම මිතුදම තමාට දැනෙන බව“ ලියු මහතා සඳහන් කළේය. නිදහස් වෙළෙඳ ගිවිසුමක් අත්සන් කිරීම තුළින් දෙරට අතර පවත්නා ආර්ථික සහයෝගීතාව ඉහළ තලයකට ගෙන එනු ඇති බව පැවසූ ලියු මහතා ආර්ථික සහයෝගීතාව, සංස්කෘතිය, විද්‍යාව හා තාක්ෂණය වැනි වෙනත් ක්ෂේත්‍රවල සහයෝගීතාවට ඉතා හොඳ ප්‍රවේශයක් සලසනු ඇති බව කියා සිටියේ ය.චීන ජනාධිපති ෂී ජින්පින්ග් (ඔඪ බ්ඪදනඪදඨ) මැතිතුමාගේ සුබ පැතුම් ජනාධිපති රාජපක්‍ෂ මැතිතුමා වෙත පුද කළ ලියු මහතා පසුගිය මැයි මස ෂැන්ෂි ප්‍රාන්තයේ පැවැති 2013 ආසියානු දේශපාලන පක්‍ෂ අන්තර්ජාතික සමුළුවට ජනාධිපති රාජපක්‍ෂ මැතිතුමා සහභාගි වීම චීන රජය අගය කරන බව ප්‍රකාශ කළේය. අන්තර් පක්‍ෂ සබඳතා අන්තර් රාජ්‍ය සබඳතාවන්හි වැදගත් අංගයක් බව පෙන්වා දුන් ලියු මහතා චීන ;කාමියුනිස්ට් පක්‍ෂය ශශ්‍රී ලංකාව සමඟින් වන තම සබඳතාවන් වැදගත් කොට සළකන බව ද පැවසීය.ලියු මහතා සමඟ සාකච්ඡාවට සහභාගි වූ ඉහළ පෙළේ දූත පිරිසට චීන කොමියුනිස්ට් පක්‍ෂ මධ්‍යම කමිටුවේ උප ඇමතිවරු කිහිප දෙනෙක් ද ශශ්‍රී ලංකාවේ චීන තානාපති වූ ජියැන්ග්හෝ (එභ බ්ඪචදඨඩචධ) මහතා ද අයත් වූහ.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාල ද සිල්වා, ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන, විදේශ කටයුතු නියෝජ්‍ය අමාත්‍ය නියොමාල් පෙරේරා, ජනමාධ්‍ය හා ප්‍රවෘත්ති අමාත්‍යාංශයේ අධීක්‍ෂණ මන්ත්‍රී ඒ. එච්. එම්. අස්වර්, විදේශ අමාත්‍යාංශ ලේකම් කරුණාතිලක අමුණුගම සහ චීනයේ ශ්‍රී ලංකා තානාපති රංජිත් උයන්ගොඩ යන මහත්වරු මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091120</link>
    <topic>එළඹෙන පළාත් සභා මැතිවරණය</topic>
    <author>මහින්ද අලුත්ගෙදර</author>
    <content>එළඹෙන පළාත් සභා මැතිවරණය නිදහස් හා සාමකාමී ලෙස පැවැත්වීම සඳහා අවශ්‍ය සෑම පියවරක්ම ගන්නා බව රජය අවධාරණය කරයි.මේ මස 21 දා මධ්‍යම, වයඹ සහ උතුරු පළාත් සභා මැතිවරණය පැවැත්වීමට නියමිත අතර එම මැතිවරණයේ කටයුතු වෙනුවෙන් හමුදා භටයන් යොදා ගන්නා බවට කරන චෝදනා තරයේ ප්‍රතික්ෂේප කරන බවද ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.මේ අතර ඇමැතිවරයා පෙන්වා දෙන්නේ මීට වසර පහකට පෙර උතුරු පළාතේ පැවැති තත්ත්වයට සාපේක්ෂව වර්තමාන තත්ත්වය බොහෝ සෙයින් වෙනස් බවත් නිදහස් හා සාමකාමී වාතාවරණයක් යටතේ සීග්‍ර දියුණුවකට ලක්ව තිබෙන බවත්ය.ඇමැතිවරයා මේ බව සදහන් කළේ යාපනයේදී පැවැති විශේෂ ප්‍රවෘත්ති සාකච්ඡාවක් සදහා සහභාගි වෙමිනි.උතුරු පළාත් සභා මැතිවරණය සදහා එක්සත් ජනතා නිදහස් සන්ධානයෙන් තරගකරන අපේක්ෂකයන්ගේ ආධාරකරුවන්ට ඇතැමුන් තර්ජන එල්ලකරන බව පෙන්වාදුන් බැසිල් රාජපක්ෂ මහතා සිදුවෑන් රථයකින් පැමිණි පිරිසක් කිලිනොච්චියේදී ඔවුන්ට තර්ජනයකර තිබෙන බවද සදහන් කළේය.මේ අතර එක්සත් ජනතා නිදහස් සන්ධානයේ ආධාරකරුවන් පිරිසක් පත්‍රිකා බෙදමින් සිටි අවස්ථාවක එම ස්ථානයට පැමිණි පිරිසක් ඔවුන්ගේ ඡායාරූප ලබාගෙන තිබෙන බවද එවැනි පිරිස් සන්ධාන ආධාරකරුවන්ට එරෙහිව ශාරීරික වධහිංසා සිදුකිරීමේ ක්‍රියාවලියකට යොමුව ඇතැයිද පෙන්වා දුන්නේය.ඊට අමතරව වැඩිදුරටත් අදහස් දක්වමින් ආර්ථික සංවර්ධන ඇමැතිවරයා සදහන් කළේ දෙමල ජාතික සන්ධානයට සිය මැතිවරණ ව්‍යාපාරය කිසිදු තර්ජනයකින් තොරව සිදුකරගෙන යාමට අවස්ථාව ලැබී තිබෙන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091114</link>
    <topic>ලෝක සිය දිවි නසා ගැනීම වැළැක්වීමේ දිනයේ දී කනේරු ඇට කෑ වීරකැටියේ තරුණිය මරුට</topic>
    <author>දකුණු පළත් සංචාරක‍</author>
    <content>ලෝක සියදිවිහානි කර ගැනීමේ වැළැක්වීමේ දිනය යෙදී තිබූ ඊයේ (10) දින ප්‍රේම සම්බන්ධතාවයක් බිඳීයාම නිසා කලකිරීමට පත් තරුණියක් කනේරු ඇට කා දිවි හානිකර ගෙන ඇත.මෙසේ දිවිහානි කරගෙන ඇත්තේ වීරකැටිය ප්‍රදේශයේ පදිංචිව සිටි විසි දෙහැවිරිදි තරුණියකි. මිය ගිය තරුණියගේ හදිසි මරණ පරීක්ෂණය ඊයේ (10) ගාල්ල කරාපිටිය ශික්ෂණ රෝහලේදී පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091115</link>
    <topic>මාධ්‍යවේදී රෝහණ ජයලාල්ගේපියාගේ අවසන් කටයුතු අද</topic>
    <author/>
    <content>‘සන්ඩේ ඔබ්සවර්’ පුවත්පතේ මාධ්‍යවේදී රෝහණ ජයලාල් මහතාගේ ආදරණීය පියාණන් වූ බී. ඒ. කරුණාරත්න මහතා (67) අභාවප්‍රාප්ත විය.කරුණාරත්න මහතා, සිළුමිණ පුවත්පතේ මාධ්‍යවේදීනී ඉනෝකා සමරවික්‍රම මහත්මියගේ ආදරණීය මාමණ්ඩියද වෙයි.ඒ මහතාගේ දේහය වැල්මිල්ල, කිඳෙල්පිටිය සේනපුර අංක 32 නිවසේ තැන්පත් කර ඇති අතර අවසන් කටයුතු අද (11) සවස 4.00ට බණ්ඩාරගම ආදාහනාගාරයේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091123</link>
    <topic>ශ්‍රී ලාංකිකයන්ගේ මදසරුභා‍වය ඉහළ ගිහින්</topic>
    <author>සන්ධ්‍යා කරුණාරත්න</author>
    <content>මදසරුභා‍වයෙන් පෙළෙන මෙරට කාන්තාවන්ගේ සහ පිරිමින්ගේ සංඛ්‍යාව ඉහළ ගොස් ඇති බව ශ්‍රී ලංකා පවුල් සංවිධාන සංගමය පවසයි.විවාහ වීමට සුදුසු කාලයේ විවාහ වීම සිදු වුව ද දරුවකු ලබාගත යුතු නියමිත කාලයේ දරුවන් ලබා ගැනීමට උනන්දු නොවීම මීට ප්‍රධාන හේතුව බව සංගමයේ වෛද්‍ය අධ්‍යක්ෂිකා වෛද්‍ය සුමිත්‍රා තිසේරා මහත්මිය පැවැසුවාය.උසස් අධ්‍යාපනය, ගෙවල් දොරවල් සාදා නිමා කිරීම, රැකියාවේ උසස් වීම් ලබා ගැනීම යනා දී හේතූන් සම්පූර්ණ කර ගෙන දරුවකු ලබා ගැනීමට සැලසුම් කරන විට දරුවකු ලැබිය යුතු සරු කාලය ඉක්මවා ගොස් තිබීමෙන් කාන්තාවන් හා පිරිමින් මදසරුභාවයට පත් වේ. ශ්‍රී ලංකා පවුල් සංවිධාන සංගමයට වසර 60 ක් පිරීම සහ සංගමයේ වාර්ෂික වාර්තාවට ජාත්‍යන්තර සම්මාන හිමිවීම පිළිබඳ මාධ්‍යවේදීන් දැනුවත් කරමින් ඒ මහත්මිය සංගම් මූලස්ථානයේ දී ඊයේ (10) මේ බව පැවැසුවාය.පිරිමින්ගෙන් සියයට 40 ක් ද, කාන්තාවන්ගෙන් සියයට 30 ක් ද, දෙපාර්ශ්වයෙන්ම සියයට 30 ක් ද වශයෙන් කුමන හෝ හේතුවක් නිසා මදසරුභාවයට පත්ව තිබෙන්නේ යැයි ද ඇය පැවැසුවාය.මදසරුභාවය හේතුවෙන් ප්‍රතිකාර ලබා ගැනීම සඳහා කාන්තාවන් 30 දෙනකු පමණ මාසිකව සංගමයට පැමිණෙන බව ද ඇය කීවාය.පවුල් සැලසුම් ක්‍රම භාවිතය නිසා කාන්තාවන් සහ පිරිමින් මදසරුභාවයට පත්ව නොමැති බවත් උපදේශනය මඟින් ඔවුන්ට ප්‍රතිකාර ලබාදීමෙන් දරුවකු ලැබීමට හැකි බවත් වෛද්‍යවරිය පැවැසුවාය.වර්තමානය වන විට විවිධ හේතූන් නිසා ගැහැණු දරුවන් වයස අවුරුදු 11 දී 12 දී පමණ වැඩිවියට පත් වන අතර විවාහ වීම ප්‍රමාද වන විට දරුවකු ලැබීමට පවත්නා සරු කාලය ඉක්මවා ගොස් ඇති බව ද වෛද්‍ය සුමිත්‍රා මහත්මිය කීවාය.වයස අවුරුදු 35 ට පෙර අවම වශයෙන් දරුවන් දෙතුන් දෙනකු ලබා තිබීම සරුභාවයේ හොඳම ලක්ෂණයක් බවත් වර්තමාන සංකීර්ණ සමාජ රටාව තුළ කාන්තා හා පිරිමි දෙපාර්ශ්වයටම මදසරුභාවය පිළිබඳ විවිධ ගැටලු පවතින බවත් ඒ මහත්මිය පැවැසීය.කිසියම් කාන්තාවකට හෝ පිරිමියකුට මදසරුභාවය ‍හෝ පවුල් සැලසුම සම්බන්ධයෙන් ගැටලුවක් පවතින්නේ නම් 0112588488 දුරකථන අංකය ඇමතීමෙන් විසඳුම් ලබා ගත හැකි බව ශ්‍රී ලංකා පවුල් සංවිධාන සංගමය මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091116</link>
    <topic>මාල හොරා අත්අඩංගුවට</topic>
    <author>හුංගම සමූහ-වීරකැටිය සමූහ</author>
    <content>ගන්දර කඹුරුපිටිය වලස්මුල්ල සහ තිහගොඩ ප්‍රදේශවලදී කාන්තාවන්ගේ ගෙල බැඳි මාල කැඩූ බවට සැකකරන බෙලිඅත්ත කම්බුස්සාවල ප්‍රදේශයේ පදිංචි අයෙකු තංගල්ල කොට්ඨාස අපරාධ විමර්ශන ඒකකය මගින් 9 වැනි උදේ බෙලිඅත්ත නගරයේදී සැකපිට අත්අඩංගුවට ගන්නා ලදී.සැකකරු වැඩිදුර පරීක්ෂණ සඳහා වලස්මුල්ල පොලිසියට භාරදී ඇති අතර මාල කැඩීමට යොදාගත් යතුරුපැදියක්ද අත්අඩංගුවට ගෙන තිබේ.තංගල්ල කොට්ඨාස අපරාධ විමර්ශන ඒකකයේ ස්ථානාධිපති පො.ප. වී.ඒ.ඒ.ඩී. සුසන්ත ඇතුළු නිලධාරීන් සැකකරු අත්අඩංගුවට ගැනීමට කටයුතු ක‍ර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091117</link>
    <topic>උ/මැද පළාත් සභා රැස්වීමවිනාඩි 20කට සීමා වෙයි</topic>
    <author/>
    <content>උතුරුමැද පළාත් සභාවේ ඊයේ රැස්වීම විනාඩි 20කට සීමා විය. ඊයේ (10) උදෑසන පළාත් සභා සභාපති ටී.එම්. සිරිපාල මහතාගේ ප්‍රධානත්වයෙන් පෙරවරු 10.00ට ආරම්භභ වූ පළාත් සභාව හරියටම පෙරවරු 10.20ට කල් තබන ලදී.උතුරුමැද පළාත් ප්‍රධාන අමාත්‍යවරයා සමඟ ආණ්ඩු පක්ෂ මැති ඇමැතිවරුන් 11 දෙනෙක් සහභාගී වූ අතර විපක්ෂයේ මන්ත්‍රීවරුන් 5 දෙනෙක් සහභාගී විය.උතුරුමැද පළාත් සභාවේ සභාවාර හතරක්ම විනාඩි ගණනකට සීමාවීම පිළිබඳව බොහෝ අයට ප්‍රශ්නයක් විය. ජනතා විමුක්ති පෙරමුණේ එකම මන්ත්‍රී වරයාද විපක්ෂ නායකවරයාද ඊයේ (10) පළාත් සභාවට පැමිණ සිටියේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091121</link>
    <topic>වෑන් රථයකට හැපුණුකාන්තාවන් දෙදෙනාගෙන්එක් අයෙක් මරුට</topic>
    <author>සීදුව සමූහ</author>
    <content>කොටුගොඩ ගුරුගේවත්ත පාර අයිනේ් සිටි කාන්තාවන් දෙදෙනකු සීදුව සිට කොටුගොඩ දක්වා ධාවනය වූ වෑන් රථයක හැපීමෙන් බරපතළ ලෙස තුවාල ලබා කොළඹ ජාතික රෝහලට ඇතුළත් කිරීමෙන් පසු ප්‍රතිකාර ලබා පසුව ගම්පහ රෝහලට ඇතුළත් කිරීමෙන් පසු පෙරේදා (9) දහවල් එක් කාන්තාවක් මියගොස් ඇත.මෙසේ මියගොස් ඇත්තේ ඒකල කර්මාන්ත ශාලාවක සේවය කළ පොළොන්නරුව මැදිරිගිරිය දිවුලන්කඩවල පදිංචිව සිටි පී. ජී. විනීතා කල්යානි නම් 29 හැවිරිදි විවාහක කාන්තාවකි. තුවාල ලැබූ අනික් කාන්තාව වැඩිදුරටත් ප්‍රතිකාර ලබති.අනතුර සිදුව ඇත්තේ සැප්තැම්බර් 07 වැනි දින සවස 3.40ට පමණ බව සීදුව පොලිසිය පැවසීය.අනතුරින් පසු සීදුව පොලිසියේ රථවාහන අංශය පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=n13091122</link>
    <topic>බිරිය මිය ගිය බව සිතා ගුරුගොඩ ඔයට පැන දිවි කෙළවර කැර ගනී</topic>
    <author>සබරගමුව සමූහ</author>
    <content>බිරියගේ හිසට කැත්තෙන් කොටා දරුණු තුවාල සිදු කැර අතුරුදන් වූ සැමියාගේ මළසිරුර පසුගිය (9)දා පස්වරුවේ පින්දෙනිය පොලිස් වසමේ මල්මඩුව ප්‍රදේශයේ ගලා බසින ගුරුගොඩ ඔයේ රැඳී තිබිය දී ප්‍රදේශවාසින් විසින් සොයාගෙන ඇත.මෙසේ මියගොස් ඇත්තේ පින්දෙනිය පොලිස් බල ප්‍රදේශයේ අටාල අක්කර 10 කුරුණෑගොඩ ප්‍රදේශයේ පදිංචි නිමල් රංජිත් නම් 37 හැවිරිදි පුද්ගලයෙකි.මියගිය අය මීට පෙර එනම් පසුගිය (2) දා ඉහත ලිපිනයේ පදිංචි නිවසේ දී තිදරු මවක් වූ තම විවාහක බිරියගේ හිසට පහර දීමෙන් ඇය බලවත් ලෙස අසාධ්‍ය තත්ත්වයට පත්ව කෑගල්ල රෝහලට ඇතුළත් කැර තිබුණු බවද ඇයගේ් හිසෙහි වූ තුවාල සඳහා මැහුම් 53ක් යෙදීමට සිදු වූ බවද රෝහල් ආරංචි මාර්ග කියයි.මෙම අඹුසැමි යුවළගේ ආරාවුල සමථය කිරීමට ගිය බිරියගේ සහෝදරියක් ද මෙහිදී තුවාල ලබා තිබුණි.තමා පහර දීමෙන් තුවාල ලැබූ බිරිය මියගියේ යැයි සිතා සැමියා වස පානය කැර ගුරුගොඩ ඔයට පනින්නට ඇතැයි ප්‍රදේශවාසින් පවසති.මෙසේ ගුරුගොඩ ඔයෙන් ගොඩට ගත් මළසිරුර පිළිබඳ පශ්චාත් මරණ පරීක්ෂණය ඊයේ (10) කරවනැල්ල මූලික රෝහල් අධිකරණ සංකීර්ණයේ දී සිදු කිරීමට ද නියමිතව තිබුණි.මෙම අපරාධ පිළිබඳ වැඩිදුර පරීක්ෂණ කෑගල්ල පොලිස් අධිකාරී පි‍්‍රයලාල් දසනායක, සහකාර පොලිස් අධිකාරී එල්. ධර්මසේන යන මහත්වරුන්ගේ උපදෙස් පරිදි පින්දෙනිය පොලිසියේ ස්ථානාධිපති පො.ප. සෙනරත් සුමනපාල, උ.පො.ප. කෝසල, පො.සැ. 44207 නිහාල්, පො.සැ. 64462 රණවීර, පො.කො. 41841 නන්දසිරි යන නිලධාරීන් පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=r1309111</link>
    <topic>විසකුරු වුණත් රැකගතයුතු මුලතිව් මුහුදු නයි</topic>
    <author>සටහන හා ඡායාරූප ගාල්ල දිසා සමූහ – නන්දසිරි වැලිගමගේ</author>
    <content>මුලතිව් මුහුදේ සිටින “මුහුදු නයි” පිළිබඳව ඔබ අසා තිබේද? මුහුදු නයි පිළිබඳ කතා පුවත දිනමිණට වාර්තා වූයේ ගාල්ලේ මුහුදු පුරාවිද්‍යා ගවේෂණ කණ්ඩායමකින් ලද තොරතුරු ඇසුරිනි.වඳ වී ගෙන යන සත්ව විශේෂයක් ලෙස මුහුදු නයි හඳුනාගෙන ඇති බව එම මුහුදු පුරාවිද්‍යා ගවේෂකයෝ පවසති.චීනය, ජපානය, වැනි රටවල වේළන ලද මුහුදු නයි බොක්ක සඳහා රුපියල් හතළිස් දහසක පමණ වටිනා කමක් ඇත.ඉහත කී ගවේෂක පිරිස පසුගිය දා උතුරු මුහුදේ පුරාවිද්‍යා ගවේෂණයක නිරත වී තිබේ. ඔවුන් මුහුදු පතුලේ කිමිදෙද්දී මේ මුහුදු නයි විශේෂය දැක ගැනීමට හැකි වී ඇත. ඉතා භයානක නයි විශේෂයක් වන මොවුන් පිඹුරන් තරම් විශාල බව ඔවුහු පවසති.මේ පිළිබඳව අදහස් දක්වමින් අභ්‍යාසලාභී මුහුදු පුරා විද්‍යා ගවේශක රුක්ෂාන් ප්‍රකාශ කර සිටියේ මේ නයින්ගේ විෂ සයනයිට් කරල් තරම් විෂ සහිත බවය. ජලජ ජෛව සම්පතක් වන මේ සත්වයින් ආරක්‍ෂා කර ගැනීම වගකිව යුතු අංශවල යුතුකම කි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=r1309112</link>
    <topic>ආයුධ තොගයක්සොයා ගනී</topic>
    <author>මඩකළපු සමූහ</author>
    <content>මඩකළපු දිස්ත්‍රික්කයේ කලවන්චිකුඩි ප්‍රදේශයේ නිවෙසක සඟවා තිබූ විශාල ආයුධ තොගයක් පොලිසිය සොයා ගෙන ඇත. ටී-56 වර්ගයේ තුවක්කු, උණ්ඩ ඇතුළු ආයුධ තොගයක් මෙලෙස පොලිසිය සොයාගෙන තිබේ.කලවන්චිකුඩි පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=r1309113</link>
    <topic>ලංකාවේ ගෘහ සේවිකාවන් නොමරා මරණ කුරුණෑගල කුමාරිගේ සෞදි වදකාගාරය</topic>
    <author/>
    <content>පවුලේ අගහිඟකම් හේතුවෙන් ඉසුරු සොයා සෞදි ආරාබි රාජ්‍යයේ ගෘහ සේවිකාවක් වශයෙන් සේවයට ගිය අනුරාධපුර සාලියපුර ප්‍රදේශයේ තරුණියක් එරටේ අගනුවර වන රියාද්වල පිහිටි වධකාගාරයක දී විවිධ වධහිංසනයන්ට ලක් වී පසුගිය දා ලංකාවට පැමිණ ඇත.පසුගිය අගොස්තු මස 14 වැනිදා සවුදි ආරාබි රාජ්‍යයේ ගෘහ සේවිකාවක් වශයෙන් අනුරාධපුර සාලියපුර හයේ කණුව කල්දේරාවත්තේ තාවකාලිකව පදිංචිව සිටින එස්.පී.වත්සලා සෙව්වන්දි (18)මෙනවිය මෙරටින් පිටත්ව ගොස් තිබේ.අගොස්තු මස 15 වැනිදා දිනයේ සිට ඇයට විඳින්නට සිදු වූ දුක් ගැහැට සම්බන්ධයෙන් හා රියාද් නුවර පිහිටි ඒජන්සිකරුවකුගේ වදකාගාරය සම්බන්ධයෙන් ඇය අපට තොරතුරු හෙළි කළාය. දින 21ක පමණ කාලයක් අනේකවිධ දුක් වධබන්ධනයන්ට ලක් වූ එස්.පී.වත්සලා සෙව්වන්දි මෙනවිය ඇය මුහුණ දුන් බිහිසුණු අත්දැකීම් අප සමඟ ඉතා අපහසුවෙන් පැවැසුවේ මේ අයුරිනි.මම රියාද් නුවරට 15 වැනිදා ගියා. ඉන්පසුව රියාද් නුවර සිට පැය 8ක් පමණ ගතකරමින් , කන්තාර ප්‍රදේශයක නිවෙසකට රැගෙන ගියා. ඒ නිවෙස දෙමහල් නිවෙසක්. වටපිටාවේ තිබ්බේ තව ගෙවල් 3 ක් විතරයි. නිවෙසේ වයසක කාන්තාවක් හා ළමයින් 12ක් සිටියා. පිරිමි හිටිය ගාන කියන්න බෑ. එක එක වේලාවට එක එක මුහුණු දකිනවා.මම ගෙදරට ගියේ ගොඩාක් බඩගිනි වේලා. නමුත් මට කිසිම කෑමක් බීමක් දුන්නේ නෑ. මුළු නිවෙසම අස්පස් කරන්න කිව්වා. දින 03ක් පමණ නිරාහාරවමයි සිටියේ. හරිහමන් කෑමක් නෑ. කෑම ඉල්ලුවාම මස් කට්ටකුයි, බත් දන්කුඩයි දුන්නා.මම කිව්වා මම ලංකාවේදීවත් මෙහෙම කාලා නෑ කියලා. ඒ ගෙදර තව ඉන්දුනිසියාවේ ගැණු ළමයකුත් හිටියා. ඊට පස්සේ මම ගෙදර වැඩ කරමින් ඉද්දි ගෙදර කෙනෙක් මට කතා කළා. නමුත් මට දරුවන්ගේ සද්දේ නිසා ඇහුනේ නෑ. ඉන්පසු රියාද් නුවර ඉන්න ඒජන්සියේ (කැෆල්) බාබා ඇවිල්ලා මට කොස්සකින් හොඳටම ගැහුවා. මට ඇඳූම්වලම මළපහ වුණා. නැගිට ගන්නත් මට බැරි වුණා. ඉන්දුනිසියාවේ ගැණු ළමයා ඒවේලේ මාව හෝදලා කරලා උදව් කළා.පසුව බාබා මාව ටැක්සියකින් අරන් ගිහින් මඟ දී බස් එකකට දාගෙන රියාද් නුවර ඒජන්සියට අරන් ආවා. ඇවිල්ලා මාව ශ්‍රී ලංකාවේ ගෘහ සේවිකාවන් රඳවාගෙන සිටින කාමරයකට (වදකාගාරයක්) දැම්මා. ඒකේ ශ්‍රී ලංකාවේ විවිධ ප්‍රදේශවල කාන්තාවන් හිටියා. බබාලා හම්බුවෙන්නත් 3 දෙනෙක් හිටියා. ඔවුන් වයස අවුරුදු 29 32 හා 41 අය. අපි ඔක්කොම 24 දෙනෙක් ඒ කාමරයේ හිටියා. කන්න දෙන්නේ නෑ. දවල් කෑම එක දෙන්නේ හවස 3ට. රෑ කෑම එක දෙන්නේ පහුවදා පාන්දර 3ට. කෑම එක දීලා ඉවර වුණ හැටියේ හවස 4 විතර ඒජන්සියේ දෙවනියා (ෆාදර්) කියන පුද්ගලයා එතන්ට එනවා. ඇවිල්ලා කොහේ හරි තැනකට වැඩට යවන්න හදන්නේ. බෑ කිව්වහම බිම දාගෙන ගහනවා.මම එකට එක හිටපු නිසා මට පුදුම විදියට ගැහුවා. වැලි පුරවපු හෝස් එකකින් මට ගහපු වාර අනන්තයි. බබාලා හම්බවෙන්න ඉන්න 3දෙනොම බිම දාලා බඩවල් පාගනවා. ගුටි කෑම ඉවසන්නම බැරිතැන මම කිව්වා ආපසු එක පාරක් හරි ගැහුවොත් හැට්ට කට්ටක් අරගෙන විදුලි කම්බියක් හිල් කරලා අපිත් මැරිලා තොපිත් අලු කරනවා කියලා. මේ නිසා පහර දීම ටිකක් අඩු වුණා. නමුත් ආපු ගමන් ෆාදර් කියන මිනිහා මාව අල්ලගෙන මට පුදුම විදියට ගැහුවා. බිත්තියේ ඔළුව පස් පාරක් ඇන්නා. ඊට පස්සේ කිව්වා ඇඳූම් ගලවපන් කියලා. මම කිව්වා උඹට ඕනනම් , ඇඳූම් ගලවගනින් කියලා. මේ රඳවා ගෙන ඉන්න කාන්තාවන් විවිධ පුද්ගලයන්ට මුදලට අලවි කරනවා. දවසක් මාවත් රුපියල් 25000කට විකුණලා මිනිහෙක් එක්ක යන්න කිව්වා.මම කිව්වා තෝ සල්ලි ගත්තානම් තෝම පල කියලා. ලංකාවේ අයියා කෙනකුත් මේ ඒජන්සියේ වැඩ කරනවා. එයා පුළු පුළුවන් විදියට අපට උදව් කළා. කුරුණැගල පැත්තේ කුමාරි කියන ගැණු කෙනා තමයි මේ වධකාගාරය භාරව ඉන්නේ. ඒජන්සියේ අයිතිකාරයාගේ ගෙදර තියෙන්නේ මේ ස්ථානයේ ඉඳලා මීටර් 100 ක් පමණ දුරින්. මම සමහර දාට කුරුණැගල ගැණු කෙනත් එක්ක එහේ ගිහිල්ලා ඒ ගෙදර වැඩ කරලා අපි සියලු දෙනාටම කන්න කෑම අරගෙන ආවා.මම හැමදෙනාමට කෑම කට කට හරි කැව්වා. බාබාලා හම්බ වෙන්න ඉන්න අය විවිධ කෑම කන්න ආශාවෙන් ඉන්නේ. සල්ලි එකතු කරලා කෑම ගෙනල්ලා ඒ අයට ක්නන දුන්නා. අපේ කාන්තාවෝ විශාල පිරිසක් පුදුම අපහසුතාවයකට පත් වෙලා ඉන්නේ. මාස 04 ක් විතර මේ කට්ටිය මේ වධකාගාරයේ හිරවෙලා.නුවර , බඳූල්ල වගේ ප්‍රදේශ වල විශාල පිරිසක් මෙහි ඉන්නවා. ඊට අමතරව වෙනම වධකාගාරයක සුඩානයේ කාන්තාවන් පිරිසකුත් ඉන්නවා. මාගේ වාසනාවකට වගේ මට දින 21කින් පමණ ලංකාවට එන්න ලැබුණා. මම සතයක් වත් නැතුව ලංකාවට ආවේ. සාජාවලට ඇවිල්ලා පැය ගාණක් එහේ එයාර්පෝට් එකේ හිටියා. මට කන්න වත් වතුර පොදක්වත් ලැබුණේ නැහැ. ගුවන් යානයේ දී කෑම මොනවහරි ගන්න කියලා අයියා කෙනෙක් මට රියාල් 50 (1500)ක් දුන්නා.මට ඉවසගන්න බැරි අපේ රටේ කාන්තාවෝ 23ක් මේ වධකාගාරයේ දුක් විදිනවා. ඔවුන් බේරා ගන්න කටයුතු කරන්න කියලා මම බලධාරීන්ගෙන් ඉල්ලීමක් කරනවා. සවුදි ආරාබියේ රියාද් අගනුවරදී දරුණු වධහිංසනයට ලක් වූ වත්සලා සෙව්වන්දි මෙනවිය මේ වනවිට දැඩි ලෙස රෝගාතුරව සිටින අතර , ඇයට හරිහැටි කතා කර ගැනීමටවත් නොහැකිව සිටී.ඇගේ පාද , මුහුණට , කලවා , දණහිස් , උදරයට , හිසට දැඩි ලෙස පහර දී තලා දමා ඇති අතර ඇයට ප්‍රතිකාර ලබා ගැනීමට වත් මුදල් නැති බව ඇය පැවැසුවාය. මව රෝගාතුරව සිටිය දී ගේ දොර ඉඩකඩම් පවා විකුණා ප්‍රතිකාර කළ බවත් , ඉන් පසු මව මිය ගිය බවත් ඇය පැවැසුවාය.මේ නිසා තමන්ටත් , පියාටත් ඉන්න හිටින්නට තැනක් නොමැති නිසා දැනට තාවකාලිකව අනුරාධපුර මහ නගර සභාවේ හිටපු නගරාධිපති වෛද්‍ය කිත්සිරි කල්දේරා මහතාගේ නිවෙසේ පදිංචිව සිටින බව ද ඇය සඳහන් කළාය. නිවෙසක් තනා ගැනීමේ අරමුණින් තමන් විදේශ ගත වූ බවත් , එහෙත් අනුරාධපුර ප්‍රදේශයේ හොර ඒජන්සිකරුවකුට රැවටී , තමන්ට මේ අවාසනාවන්ත ඉරණමට මුහුණ පෑමට සිදු වූ බවත් ඇය අපහට පවසා සිටියා ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=r1309114</link>
    <topic>කොල්ලුපිටියේ ‘කැබ් සර්විස්’ එකකින් පැහැරගත්නවීන මෝටර් රථය සොයා ගනී</topic>
    <author>කඩවත විශේෂ – විජය ශ්‍රී ගම්මන</author>
    <content>කොල්ලුපිටිය කැබ් ආයතනයකින් පැහැර ගන්නා ලද රුපියල් ලක්‍ෂ 50 කට ආසන්න වටිනාකමකින් යුත් “හයිබ්‍රිඩ්” අති නවීන මෝටර් රථය සොයාගෙන තිබේ. කඩවත හා නිට්ටඹුව පොලිස් ස්ථාන කළ කාර්යක්‍ෂම මෙහෙයුම් නිසා මෙය සොයාගැනීමට හැකි වී ඇත.දැනට සොයාගෙන ඇති තොරතුරු අනුව පැහැර ගැනීම සිදුකර ඇත්තේ මෙසේය.කොල්ලුපිටියේ සමාජ ශාලාවක සිට යක්කලට යාමට යැයි කියා ව්‍යාජ දුරකථන ඇමතුමක් මගින් මෝටර් රථය ගෙන්වාගෙන ඇත.සැකකරුවන් යක්කල යන බව පවසා මෝටර් රථයෙන් යන ගමන් කඩවත ප්‍රදේශයේ පාළු ස්ථානයකදී රියැදුරා ඇද මහමඟ දමා එහි තිබූ තාක්ෂණික මෙවලම් ද (ජී. පී. එස්.) ගලවා විසිකර දමා තිබේ.අපරාධ රැසකට දින 3 ක් ම මෝටර් රථය යොදවාගෙන තිබියදී නිට්ටඹුව පොලිසිය මගින් අත්අඩංගුවට ගන්නා ලදී.කැලණිය කොට්ඨාස භාර පොලිස් අධිකාරී සී. ඊ. එදිරිසිංහ, කඩවත පොලිස් ස්ථානාධිපති ප්‍රධාන පොලිස් පරීක්‍ෂක ඩී. ඇස්. වික්‍රමසිංහ, ගම්පහ කොට්ඨාස භාර ජ්‍යෙෂ්ඨ පොලිස් අධිකාරි විජිත ඩී. කොමසාරු යන නිලධාරීන්ගේ උපදෙස් පරිදි කඩවත අපරාධ විමර්ශන අංශයේ ස්ථානාධිපති පො. ප. ගැමුණු ගුණරත්න, සැරයන් (8922) ගණේපොල, නිට්ටඹුව පොලිසියේ පො. පරීක්‍ෂක හෙට්ටිආරච්චි යන නිලධාරීන් ඒකාබද්ධව වැඩිදුරටත් විමර්ශන කටයුතු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=r1309115</link>
    <topic>හොරණ අනවසර පදිංචිකරුවන්3000කට බලපත්‍ර</topic>
    <author>කළුතර දිසා සමූහ – දයාරත්න කුමාරසිංහ</author>
    <content>හොරණ ප්‍රාදේශීය ලේකම් කොට්ඨාසයේ රජයට අයත් ඉඩම්වල අනවසරයෙන් පදිංචිව සිටින අඩු ආදායම්ලාභී පවුල් තුන්දහසකට ආසන්න පිරිසකට බලපත්‍ර ලබාදීමේ වැඩපිළිවෙළක් හොරණ ප්‍රාදේශීය ලේකම් නිශාන්ති ජයසිංහ මහත්මිය විසින් ක්‍රියාත්මක කර තිබේ.මේ වැඩපිළිවෙළ අනුව දැනට නිවාස ඉදිකරගෙන සිටින පවුල්වලට එක් පවුලකට පර්චස් පහළොවක් හෝ දොළහක් සමඟ ස්ථිර ඔප්පු ලබා දෙන බවත්, මේ වන විට ඔප්පු එක්දහස් නවසීයක් ලබා දී ඇති බවත් ප්‍රාදේශීය ලේකම්වරිය වැඩිදුරටත් සඳහන් කළාය.හොරණ ප්‍රාදේශීය ලේකම් කොට්ඨාසයට අයත් බලප්‍රදේශයේ ග්‍රාම නිලධාරි වසම් හැට එකක ඇති රජයට අයත් මුළු ඉඩම් කැබලි ප්‍රමාණය 3200 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=r1309116</link>
    <topic>කළුතර ග්‍රාම වසම් 25ක නිලධාරී පුරප්පාඩු</topic>
    <author>කළුතර මධ්‍යම විශේෂ – එච්. එල්. සුනිල් ශාන්ත</author>
    <content>කළුතර ප්‍රාදේශීය ලේකම් කොට්ඨාසයට ග්‍රාම නිලධාරි වසම් 87ක් ඇති නමුත් ග්‍රාම නිලධාරි මහත්ම මහත්මීන් දැනට සේවය කරනුයේ ඉන් ග්‍රාම නිලධාරි වසම් 62 ක පමණි.කළුතර ප්‍රාදේශීය ලේකම් කොට්ඨාසයේ පමණක් ග්‍රාම නිලධාරීන් 25 දෙනකුගේ පුරප්පාඩු තිබේ.මේ තත්ත්වය නිසා එක් ග්‍රාම නිලධාරියකුට තමාගේ නියමිත බලප්‍රදේශයට අමතරව තවත් ග්‍රාම නිලධාරි වසම් කිහිපයක වැඩ ආවරණය කිරීමට සිදු වී ඇතැයි ද, දැනට රට පුරා ඉතා තදින් ක්‍රියාත්මක වන ඩෙංගු වසංගතය මැඬලීමේ කටයුතු ආදී අමතර රාජකාරි කටයුතු ද මොවුන්ට පැවරී තිබීම නිසා එම ග්‍රාම නිලධාරීහු දැඩි අසීරුතාවකට පත්ව ඇති බව ද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309111</link>
    <topic>ජීවිත අහිමි නොවන තැනට මැරතන් දුවන්න කොළඹ මැරතන් තරගයෙන් ඉගෙන ගන්න</topic>
    <author>වර්නන් ගුණසේකර</author>
    <content>ජීවිත පවා අහිමි වන පරිදි මහ දවාලේ මැරතන් තරග පවත්වන්නන්ට එවැනි අනතුරු සිදු නොවී නියමාකාරව මැරතන් තරග පවත්වන්නේ කෙසේද යන්න ‘එල්.එස්.ආර්. කොළඹ මැරතන්’ තරගයෙන් ඉගෙන ගත හැකි යැයි ක්‍රීඩා වෛද්‍ය ආයතනයේ අධ්‍යක්ෂ ජනරාල් මහාචාර්ය අර්ජුන ද සිල්වා මහතා පවසයි.“මහ දවාලේ පැවැත්වූ මැරතන් තරගවලදී සිසුන්ගේ ජීවිත පවා නැතිවුණා. එවැනි තරග සංවිධානය කරන අයට කොළඹ මැරතන් තරගයෙන් ඉගෙන ගන්න බොහෝ දේවල් තියෙනවා. මේ තරගය හරියටම උදේ හයට පටන් ගන්නවා” අර්ජුන ද සිල්වා මහතා පෙන්නා දෙයි.ජලය හා සොබාදහම පදනම් කර ගත් ක්‍රියාකාරකම් සපයන දිවයිනේ ප්‍රධානතම සංචාරක ඒජන්සියක් වන ලංකා ස්පෝට්රයිසන් ආයතනය ශ්‍රී ලන්කන් ගුවන් සේවාවේ ප්‍රධාන අනුග්‍රහයෙන් 13 වැනි වතාවටත් ඔක්තෝබර් මස 6 වැනි දින කොළඹ සිට මීගමුව දක්වා පවත්වනු ලබන එල්.එස්.ආර්.කොළඹ මැරතන් තරගය සම්බන්ධයෙන් කොළඹ ගලදාරි හෝටලයේදී පැවැති මාධ්‍ය හමුවේදී අදහස් දක්වමින් මහාචාර්යවරයා එසේ කියා සිටියේය.“මෙවැනි තරගයක් පෞද්ගලික ආයතනයක් විසින් පැවැත්වීම රටේ අනෙක් ආයතනවලටත් හොඳ උදාහරණයක්. ක්‍රීඩා වෛද්‍ය ආයතනයේ උපරිම සහයෝගය මේ සඳහා අපි ලබා දෙනවා” යැයි අර්ජුන ද සිල්වා මහතා එහිදී කියා සිටියේය.ලොව ප්‍රධානතම ජාත්‍යන්තර මැරතන් තරගයක් වන ලන්ඩන් තරගය එහි සංවිධායකයන් විසින් වැඩි වශයෙන් යොදා ගන්නේ එරට සුන්දර ස්ථාන ලොවට ප්‍රදර්ශනය කිරීමට බවත් මේ තරගයද ඉදිරියේදී කොළඹට සීමා කර පැවැත්වීමට කටයුතු සංවිධානය කරන්නේ නම් එය ශ්‍රී ලංකාවේ සංචාරක ව්‍යාපාරයේ දියුණුවට ඉමහත් රුකුලක් වනු ඇති බවත් ඒ මහතා ප්‍රකාශ කළේය.“අගනුවර මහා මාර්ග විශාල වෙමින් පදික වේදිකා අලුතින් නිර්මාණය වෙමින් කොළඹට දැන් නව අලංකාරයක් එක්වෙමින් තිබෙනවා. ඒ ලස්සන කොළඹ සිදුවන සංවර්ධනය ජාත්‍යන්තරයට ප්‍රදර්ශනය කිරීමට මේ තරගය කොළඹට ගෙන ඒමෙන් හැකිවෙනවා” යැයි අර්ජුන ද සිල්වා මහතා වැඩි දුරටත් පවසා සිටියේය.සෑම වසරකම ඔක්තෝබරයේ පළමු ඉරු දිනයේ පවත්වන ජාත්‍යන්තර මැරතන් තරගයක් ලෙසින් එල්.එස්.ආර්.කොළඹ මැරතන් තරගය දැන් ජාත්‍යන්තර මැරතන් හා දුර දිවීමේ තරග සංවිධානයේ (ඒ.අයි.එම්.එස්.) වාර්ෂික කැලැන්ඩරයට ඇතුළත් කර තිබේ. මේ තරගය 1998 වසරේදී ප්‍රථම වතාවට පැවැති අවස්ථාවේදී ඊට විදේශිකයන් 28 දෙනෙක් හා දේශීය තරගකරුවන් 328 දෙනෙකු සහභාගි වූහ.“12 වැනි වතාවට පසුගිය වසරේ තරගය පවත්වද්දී අපි තරගකරුවන් සංඛ්‍යාව 3000කට සීමා කරන්න තීරණය කළා. නමුත් එය 3700 ඉක්මවා ගියා. මේ වසරේ තරගයට දෙස් විදෙස් තරගකරුවන් 5000ක් පමණ සහභාගි වනු ඇතැයි අපේක්ෂා කරනවා” යැයි ලංකා ස්පෝට්රයිසන් ආයතනයේ ප්‍රධානී තිලක් වීරසිංහ මහතා කියා සිටියේය.“මේ යන විදියට තරගයේ සහභාගිත්වය ලබන වසර දෙවසර වන විට දසදහස ඉක්මවාවි. එවිට අපට තරගය මීගමුව දක්වා ගෙන යන්න බැහැ. සෙනඟ වැඩියි. තරගය කොළඹට පමණක් සීමා කරන ලෙසට විවිධ යෝජනා මතුවෙමින් තිබෙනවා. එහෙම කරන කොට තාක්ෂණික ගැටළු බොහොමයක් මතුවේවි. පාරවල් වහන්න වේවි. මේ වගේ දෙයක් මට තනියම කරන්න බැහැ. ඊට රාජ්‍ය අනුග්‍රහය ලැබෙන්න ඕන.”තරගය කොළඹ පැවැත්වීමේ පළමු මාර්ග අධීක්ෂණය අදතරගය පැවැත්වීම සඳහා ජාත්‍යන්තර සංවිධානය විසින් මාර්ගය මැන බලා පරීක්ෂා කිරීමෙන් පසුව සහතිකයක් ලබා දිය යුතුව තිබේ. ඒ අනුව මෙවර තරගය පැවැත්වෙන කොළඹ සිට මීගමුව දක්වා මාර්ගය පරීක්ෂාව මේ දිනවල සිදු කෙරෙමින් තිබේ. ඒ සඳහා ජාත්‍යන්තර මැරතන් හා දුර දිවීමේ සංවිධානයේ උප සභාපති ඩේව් කන්ඩි මහතා දැන් දිවයිනට පැමිණ සිටී.“තරගය පවත්වන මාර්ගය පරීක්ෂා කරන අතරවාරයේ කොළඹ මාර්ග පරීක්ෂාවක්ද අද සිදු කෙ‍ෙරනවා. එය තරගය කොළඹට ගෙන ඒමේ උත්සාහයක පළමු පියවර වෙන්න පුළුවනි” යනුවෙන් තිලක් වීරසිංහ මහතා පැවසීය. ඩේව් කන්ඩි මහතාට අමතරව ජාත්‍යන්තර සංවිධානයේ සුදුසුකම් ලබා සිටින ශ්‍රී ලාංකික නිළධාරීන් දෙදෙනකුද මීගමුව දක්වා තරග මාර්ගය මැන බැලීමේ කටයුතු වලට සහභාගි වන බවද ඒ මහතා කීය.සංචාරක ව්‍යාපාරයේ දියුණුවට ක්‍රීඩාවශ්‍රී ලන්කන් ගුවන් සේවාවේ ප්‍රධාන වෙළඳ නිළධාරී ජී.ටී.ජයසීලන් මහතා අදහස් දක්වමින්, මේ තරගය 1998 වසරේ ආරම්භ වූ අවස්ථාවේ සිට එහි මූලික සැලැස්මේ කොටස්කරුවන් ලෙස ශ්‍රී ලන්කන් එයාර්ලයින්ස් සිටි බව මතක් කර දුන්නේය.මෙරට සංචාරක ව්‍යාපාරය දියුණු කිරීමෙහි ලා වඩාත්ම ඵලදායී වාහනයක් ලෙසින් ක්‍රීඩාව හඳුනා ගෙන ඇති බව පැවසූ ඒ මහතා ශ්‍රී ලංකාව අද ලොව තිබෙන ඉතාමත්ම සාමකාමී රට බවට පත්ව තිබෙන බවද කියා සිටියේය. විදේශයන්හි තිබෙන සෑම ශ්‍රී ලන්කන් එයාර්ලයින්ස් ආයතනයක්ම විවිධ සංචාරක පැකේජ මගින් මේ මැරතන් තරගය ප්‍රවර්ධනය කරමින් සිටින බවද ජයසීලන් මහතා කියා සිටියේය.ශ්‍රී ලංකා සංචාරක ප්‍රවර්ධන කාර්යාංශයේ වෙළඳ අධ්‍යක්ෂිකා මදුබානි පෙරේරා, බස්නාහිර පළාත් සංචාරක මණ්ඩලයේ සභාපති ක්ලෝඩ් තෝමස්, ශ්‍රී ලංකා මලල ක්‍රීඩා සංගමයේ උප සභාපති ජී.එල්.එස්.පෙරේරා, ජාත්‍යන්තර මැරතන් හා දුර දිවීමේ සංවිධානයේ උප සභාපති ඩේව් කන්ඩි, ක්‍රීඩා අධ්‍යක්ෂ ජනරාල් රංජනී ජයකොඩි, හිටපු ශ්‍රී ලංකා මැරතන් ශූර විමලසේන පෙරේරා යන මහත්ම මහත්මීහුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309118</link>
    <topic>ජාතික ක්‍රිකට් අඹරේ රංගන හේරත් බැබළේ</topic>
    <author>ෆවුස් මොහොමඩ්</author>
    <content>ඩයලොග් සමාගම විසින් පළමුවරට ශ්‍රී ලංකා ක්‍රිකට් ආයතනය හා එක්ව සංවිධාන කරනු ලැබූ ඩයලොග් ශ්‍රී ලංකා ක්‍රිකට් සම්මාන රාත්‍රියේදී වසරේ ක්‍රීඩකයා සම්මානය දිනාගැනීමට ශ්‍රී ලංකා පිලේ සුපිරි දඟ පන්දු යවන්නා වන රංගන හේරත් ඊ‍යේ සමත්විය. එම සම්මානයට අමතරව වසරේ හොඳම ටෙස්ට් ක්‍රිකට් පන්දු යවන්නාගේ සම්මානය ද හේරත්ට හිමිවිය.බත්තරමුල්ල වෝටර්ස් ඒජ්හී ඊයේ රාත්‍රියේ පැවැති මේ සම්මාන උළෙලේදී වසරේ ජනප්‍රියම ක්‍රිකට් ක්‍රීඩකයාගේ සම්මානයත්, වසරේ හොඳම ටෙස්ට් පිතිකරු සම්මානයත් දිනා ගැනීමට ප්‍රවීණ පිතිකරු කුමාර් සංගක්කාර සමත්විය.අති උත්කර්ෂවත් ලෙස පැවැති මේ සම්මාන උළෙලේ හොඳම එක්දින පිතිකරු ලෙස සම්මානය දිනාගනු ලැබුවේ තිලකරත්න ඩිල්ෂාන් විසිනි.හොඳම එක්දින පන්දු යවන්නා ලෙස ලසිත් මාලිංග සම්මාන දිනු අතර හොඳම තුන්ඉරියව් ක්‍රීඩකයාගේ සම්මානය හිමිවුයේ ශ්‍රී ලංකා ටෙස්ට් හා එක්දින නායක ඇන්ජලෝ මැතිව්ස්ටය. වසරේ නැගී එන ක්‍රිකට් ක්‍රීඩකයාගේ සම්මානය විස්සයි 20 නායක දිනේෂ් චන්දිමාල්ට හිමිවුණි.කාන්තා සම්මාන ප්‍රදානයේදී ඩයලොග් වසරේ ක්‍රීඩිකාවගේ සම්මානය දිනාගනු ලැබුවේ ශ්‍රී ලංකා කාන්තා ක්‍රිකට් නායිකා ශෂිකලා සිරිවර්ධන විසිනි. ඇය කාන්තා එක්දින ක්‍රිකට් අංශයේ දක්ෂතම තුන් ඉරියව් ක්‍රීඩිකාවගේ සම්මානය ද දිනා ගත්තාය. දක්ෂතම පිතිකාරිනිය ලෙස දිපිකා රසාංගිකා සම්මාන දිනු අතර දක්ෂතම පන්දු යවන්නිය ලෙස චමනි සෙනවිරත්න සම්මාන දිනුවාය.මෙම සම්මානවලට අමතරව අන්තර් සමාජ කාන්තා හා පිරිමි ක්‍රිකට් තරගාවලියේ විශිෂ්ටතම ක්‍රීඩක ක්‍රීඩිකාවන්ට ද, අවුරුදු 23න් පහළ ක්‍රීඩකයන්ටද, හොඳම විනිසුරුවරුන්ට ද සම්මාන ප්‍රදානය කෙරිණි‍. මෙවර සම්මාන උළෙලේ දී වසරේ විශිෂ්ටතම ක්‍රීඩා මාධ්‍යවේදීන්ට සම්මාන පිරිනැමීම විශේෂ සිදුවීමක් විය.ක්‍රීඩා අමාත්‍යංශයේ ලේකම් අනුර ජයවික්‍රම, ඩයලොග් ආයතනයේ ප්‍රධාන විධායක ආචාර්ය හාන්ස් වි‍‍ජේසූරිය, එම ආයතනයේ ප්‍රධාන අලෙවි විධායක අමලි නානායක්කාර, ශ්‍රී ලංකා ක්‍රිකට් ආයතනයේ සභාපති ජයන්ත ධර්මදාස මහත්ම මහත්මීහූ ඇතුළු වත්මන් හා හිටපු ක්‍රිකට් ක්‍රීඩකයන් රැසක් සම්මාන උළෙලට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309112</link>
    <topic>ක්‍රීඩකයන්ට තහනම් උත්තේජක ලබාදෙන පුහුණුකරුවන්ට ඉදිරියේදී සිර දඬුවම්</topic>
    <author>ෆවුස් මොහොමඩ්</author>
    <content>මින් ඉදිරියට ක්‍රීඩකයන්ට තහනම් උත්තේජක සපයන පුහුණුකරුවන්ට සිර දඬුවම් ලබා දීමට කටයුතු කරන බව ජාතික ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා 'දිනමිණ'ට ප්‍රකාශ කළේය. මේ සම්බන්ධව කෙටුම්පත් සකස් කිරීම අවසන් වී ඇති බවත්, ඉදිරියේ දි එය පාර්ලිමේන්තුවට ඉදිරිපත් කොට සම්මත කරගැනීමෙන් අනතුරුව ක්‍රීඩකයන්ට තහනම්උත්තේජක ලබාදෙන පුහුණුකරුවන්ට එරෙහිව නීති මාර්ගයෙන් කටයුතු ‍කොට සිර දඬුවම් ලබා දීමට පියවර ගන්නා බවත් මහාචාර්යවරයා කීවේය.'තව මාසයක් ඇතුළත අපිට මේ සම්බන්ධව කටයුතු කිරීමට අවස්ථාව ලැබේවි. ක්‍රීඩකයන්ට තහනම් උත්තේජක සපයන පුහුණුකරුට හෝ වෙනත් ඕනෑම ‍අයකුට එරෙහිව නීති මාර්ගයෙන් කටයුතු කරන්නට අපිට ඉදිරියේදී හැකිවේවි. එ‍සේ තහනම් උත්තේජක ලබාදෙන පුහුණුකරුට හෝ වෙනත් අයකුට වසර දෙකක උපරිම සිර දඬුවම් ලබා දීමට හැකි අයුරින් මේ කෙටුම්පත් සකස්කොට තිබෙනවා.'මහාචාර්ය අර්ජුන ද සිල්වා මහතා කීවේය. මහාචාර්යවරයා මේ බව සඳහන් කළේ පසුගියදා ඩී.එස්.සේනානායක විදුහලේ අවුරුදු 20න් පහළ රගර් ක්‍රීඩකයන් දෙදෙනකුට ‍ඔවුන්ගේ පුහුණුකරු විසින් තහනම් උත්තේජක සපයා ඇති බවට කරුණු අනාවරණය වීමේ හේතුවෙනි. චෝදනා තහවුරුවීමෙන් පසුව පැවැති පරික්ෂණවල ප්‍රතිඵල අනුව නිකුත් වූ වාර්තාව මත අදාල ක්‍රීඩකයන් දෙදෙනාට මාස හයක තරග තහනමක් පැනවීමට ක්‍රීඩා වෛද්‍ය ආයතනය කටයුතු කළේය.පසුගිය ජූනි මාසයේ නිමාවට පත්වූ අන්තර් පාසල් අවුරුදු 20න් පහළ ලීග් රගර් තරගාවලියේ පළමු කොටසේ ‘බී’ කාණ්ඩය නියෝජනය කළ ඩී.එස්.සේනානායක විදුහල් පිල එහි දි ගල්කිස්ස සාන්ත තෝමස් විදුහල් පිල සමග පැවැති තරගයෙන් පසුව කරනු ලැබූ පරික්ෂණවලදී එම ක්‍රීඩකයන් දෙදෙනා මීතයිල් හෙක්සමින් නමැති තහනම් උත්තේජක භාවිතා කර ඇතැයි මුල්වරට අනාවරණය වීය.එම තරගයෙන් ඩී.එස්.සේනානායක විදුහල් පිල ලකුණු 23 -20ක ජයක් වාර්තා කළ අතර පරික්ෂණ කටයුතුවල වාර්තා නිකුත්කිරීමෙන් පසුව එම තරග‍යේ ජය සාන්ත ‍තෝමස් විදුහලට ලබා දීමට ශ්‍රී ලංකා පාසල් රගර් සංගමය පියවර ගෙන තිබිණි. එම තරගාවලියේ දි ඩී.එස්.සේනානායක විදුහල් පිල පළමු කොටසේ 'බී' කාණ්ඩයේ අනුශූරතාව දිනාගත් අතර සාන්ත ‍තෝමස් විදුහල් පිල ශූරතාව අත්කර ගත්තේය.කෙසේවුවත් එම කාණ්ඩයේ ශ්‍රේණිගත කිරීමෙන් ඩි.එස්.සේනානායක විදුහල් පිල ඉවත් කිරීමේ හෝ තත්ත්වය පහත දැමීමක් හෝ ශ්‍රි ලංකා පාසල් රගර් සංගමය මේ සම්බන්ධව පැවැත්වීමට නියමිත පරික්ෂණයෙන් පසුව සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309113</link>
    <topic>අමෙරිකානු ‍විවෘත ටෙනිස් කිරුළ නඩාල්ට</topic>
    <author/>
    <content>ලෝක ටෙනිස් ශ්‍රේණිගත කිරීම්වල අංක එකේ පසුවන නොවැක් ඩිජොකෝවික්ට එරෙහිව පැවැති අමෙරිකානු විවෘත ටෙනිස් ශූරතාවලියේ අවසන් තරගයෙන් ලකුණු 6 – 2, 3 – 6, 6 – 4ක් සහ 6 – 1ක ජයක් ලැබූ ස්පාඤ්ඤයේ සුපිරි ටෙනිස් ක්‍රීඩක රෆායල් නඩාල් සිය දෙවැනි අමෙරිකානු ටෙනිස් කිරුළ අත්කරගත්තේය.එය නඩාල් විසින් ජයගනු ලැබූ දෙවැනි අමෙරිකානු ටෙනිස් ශූරතාව ද වේ.මීට පෙර 2010 දී අමෙරිකානු ටෙනිස් ශූරතාව දිනූ නඩාල් මෙවර වාර්තා කළේ ඔහුගේ 13වැනි ග්‍රෑන්ඩ් ස්ලෑම් ශූරතාවයි. ශූරතාවට අමතරව ‍අමෙරිකානු ඩොලර් මිලියන 3.6ක ත්‍යාගයක් හිමිකර ගැනීමට ද නඩාල් සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309114</link>
    <topic>දකුණු ආසියාවෙන් එහා මැරතන් තරගවලට ක්‍රීඩකයන් යැවීම මුදල් නාස්ති කිරීමක් පමණයි</topic>
    <author>වර්නන් ගුණසේකර</author>
    <content>දකුණු ආසියාවෙන් පිටත පැවැත්වෙන මැරතන් තරග සඳහා ශ්‍රී ලංකාවෙන් ක්‍රීඩකයන් සහභාගි කරවීම රජයේ මුදල් නාස්ති කිරීමක් පමණක් බව හිටපු ශ්‍රී ලංකා මැරතන් ශූර ආර්.ඒ.විමලසේන පෙරේරා පවසයි.“මැරතන් තරග අතින් ශ්‍රී ලංකාව ඉන්නේ දකුණු ආසියාතික මට්ටමේ පමණයි. ආසියානු මට්ටමේ තරගවලට යවනවා නම් අඩුම ගණනේ පැය 2යි මිනිත්තු 22ට අඩුවෙන් කරන්න ඕන” ඔලිම්පික්ස් ඇතුළු ජාත්‍යන්තර මැරතන් තරගවලදී ශ්‍රී ලංකාව නියෝජනය කර ඇති විමලසේන පෙරේරා කියයි.එම කාලය තුළ තරගය නිම කරන තරගකරුවන් විදෙස් තරගවලට සහභාගි කොට ඔවුනට අත්දැකීමක් ලබා දෙනවා මිස ඊට අඩු කාලයක් ඇති මැරතන් තරගකරුවන් දකුණු ආසියානු කලාපයෙන් ඔබ්බට ඇති තරගවලට යැවීම නිෂ්ඵල ක්‍රියාවකැයි ඒ මහතා සඳහන් කරයි.විමලසේන පෙරේරා පිහිටුවූ පැය 2යි මිනිත්තු 22යි තත්පර 5ක ශ්‍රී ලංකා වාර්තාව 1966 වසරේ සිට 1991 වසර දක්වා ම නොමැකී පැවතිණි. අවසානයේ, වසර 25කට පසුව එම වාර්තා බිඳ හෙලන ලැබුවේ මෙරට බිහිවූ තවත් මැරතන් ශූරයකු වන එන්.කරුණාරත්න යි. කරුණාරත්න එම වාර්තාව මකා දැමුවේ ශ්‍රී ලංකා තරග බිමේදීය.ඊට පෙර 1975 වසරේදී එස්.එල්.බී.රෝසා ජපානයේ මැරතන් තරගයේදී 11 වැනියා වෙමින් පැය 2 මිනිත්තු 14යි තත්පර 31ක කාලයක් සටහන් කළේය. රෝසා එදා එම තරගයට සහභාගි වූයේ අමෙරිකාවේ පදිංචි වී සිටින අතරවාරයේය. වර්තමාන ජාතික මැරතන් ශූරයා වන අනුරාධ ඉන්ද්‍රජිත් කුරේ දැන් එංගලන්තයේ පදිංචිව සිටී.2012 ඔලිම්පික් උළෙලේදී 55 වැනියා වූ ඔහු ඔලිම්පික් ක්‍රීඩා උළෙලක මැරතන් තරගයකදී මෙතෙක් අඩුම වේලාවක් සටහන් කර සිටින ශ්‍රී ලාංකිකයා වෙයි.දියතලාව හා නුවරඑළිය වැනි කඳු ආශ්‍රිත ශීත ප්‍රදේශවල මැරතන් තරගකරුවන් පුහුණු කරවිය යුතු බව පවසන විමලසේන පෙරේරා ශ්‍රී ලංකාව ජාත්‍යන්තර මැරතන් තරග බිමට ගෙන යාමට හැකියාව තිබෙන එකම පුද්ගලයා ප්‍රවීණ මලල ක්‍රීඩා පුහුණුකරු යෝගානන්ද විජේසුන්දර මහතා පමණක් බවට විශ්වාස කරයි.ශ්‍රී ලංකාවේ මලල ක්‍රීඩාව ජාත්‍යන්තර තළයට ගෙන යාමට ක්‍රීඩා ඇමැති මහින්දානන්ද අළුත්ගමගේ මහතා ගන්නා වෙහෙස ඉතාමත් අගය කරන බව පවසන විමලසේන පෙරේරා, ඒ සඳහා අවශ්‍ය සියළුම පහසුකම් ක්‍රීඩක ක්‍රීඩිකාවන්ට ලබා දෙමින් අළුත්ගමගේ මහතා කරගෙන යන ප්‍රශංසනීය මෙහෙවර මීට පෙර සිටි ක්‍රීඩා ඇමැතිවරුන් බොහෝ දෙනෙකුගෙන් තමා දැක නැතැයිද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309115</link>
    <topic>කැකිරාව ම.විද්‍යාලයට කලාප ශූරතාව</topic>
    <author>කැකිරාව සමූහ</author>
    <content>කැකිරාව අධ්‍යාපන කලාප ක්‍රීඩා තරගාවලියේ ශූරතාව දිනාගැනීමට ලකුණු 127ක් ලබාගත් කැකිරාව මධ්‍ය විද්‍යාලය සමත්විය. අනුශූරතාව ලකුණු ලකුණු 67ක් රැස්කළ බස්තියන් සිල්වා මහා විද්‍යාලයටත්, තෙවැනි ස්ථානය හබරණ ඉසුරු විදුහලටත් (ලකුණු 46) හිමිවිය.මෙවර තරගාවලියේ විශේෂත්වය වුයේ අලගොල්ලෑව සාන්ත අන්තෝනි මහ විදුහල ක්‍රීඩා කටයුතු පුහුණු කිරීමට ශාරීරික අධ්‍යාපන ගුරුවරයෙකු නොමැතිව පාසල් 31ක් අතරින් පස්වැනි ස්ථානය දිනාගැනීමයි.කැකිරාව, පලාගල, පලුගස්වැව, ඉපලෝගම හා තිරප්පනේ අධ්‍යාපන කොට්ටාස 5 නි‍යෝජනය කරමින් පාසල් තරගාවලියට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309116</link>
    <topic>පළාත් ක්‍රීඩා සමස්ත ශූරතාව ගාල්ලට</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>විසිතුන් වැනි දකුණු පළාත් ක්‍රීඩා උළෙලේ සමස්ත ශූරතාව දිනාගැනීමට ගාල්ල දිස්ත්‍රික්කය සමත්විය. එහි අනුශූරතාව හිමිකර ගත්තේ මාතර දිස්ත්‍රික්කයයි.ගාල්ල දිස්ත්‍රික්කය තරගාවලියේදී ලකුණු ක880ක් ලබාගත් අතර මාතර දිස්ත්‍රික්කය ලකුණු 448.5ක් හා හම්බන්තොට දිස්ත්‍රික්කය ලකුණු 348.5ක් ලබාගත්තේය.මාතර උයන්වත්ත පිටියේදී පැවැති පසුගියදා පැවැති තරගාවලියේදී නව තරග වාර්තා 2ක් බිහිවිය. ගාල්ල දිස්ත්‍රික්කයේ චමිල් නිශාන් මීටර් 5000 ඉසව්ව විනාඩි 15:08.8කින් නිමකරමින් නව තරග වාර්තාවක් බිහි කළේය. ඔහු විසින් බිඳ හෙලණු ලැබුවේ 1995 ව‍සරේදී ගාල්ල දිස්ත්‍රික්කයේ ශාන්ත පද්මසේන (15:11.6) තබා තිබු වාර්තාවයි.දෙවැනි වාර්තාව තරගාවලියේ දක්ෂතම ක්‍රීඩිකාව ලෙස නම් කළ හම්බන්තොට දිස්ත්‍රික්කයේ ඩබ්.කේ.එල්.ඒ.නිමාලි මිටර් 400 ඉසව්ව තත්පර 56.5කින් නිමකරමින් පිහිටවුවාය. ඇය අතින් බිඳ වැටුණේ 2003දී හම්බන්තොට දිස්ත්‍රික්කයේම එම්.ජී.ජී.එල්.එස්.අයිරංගනී (තත්.57.01)පිහිටු තිබු වාර්තාවයි. තරගාවලියේ දක්ෂතම ක්‍රීඩකයා ලෙස ගාල්ල දිස්ත්‍රික්කයේ සනත් උදයංග නම් කෙරිණි.තරගාවලියේ ප්‍රතිඵල මෙසේය.කණ්ඩායම් තරග පිරිමිබැඩ්මින්ටන්-1.ගාල්ල, පැසිපන්දු-1.ගාල්ල, 2.මාතර, ක්‍රිකට්-1.හම්බන්තොට, 2.මාතර, එල්ලේ-1.හම්බන්තොට, 2.ගාල්ල, පාපන්දු-1.ගාල්ල, 2.හම්බන්තොට, හොකී-1.ගාල්ල, 2.මාතර, කබඩි-1.ගාල්ල, 2.මාතර, මේස පන්දු-1.ගාල්ල, වොලිබෝල්-1.ගාල්ල, 2.හම්බන්තොට, වෙරළ වොලිබෝල්-1.ගාල්ල, ශූරතා-1.ගාල්ල, 2.හම්බන්තොටකණ්ඩායම් තරග කාන්තාබැඩ්මින්ටන්-1.ගාල්ල, පැසිපන්දු-1.ගාල්ල, 2.මාතර, ක්‍රිකට්-1.ගාල්ල, 2.හම්බන්තොට, එල්ලේ-1.ගාල්ල, 2.හම්බන්තොට, පාපන්දු-1.ගාල්ල, 2.හම්බන්තොට, හොකී-1.ගාල්ල, කබඩි-1.ගාල්ල, 2.මාතර, මේස පන්දු-1.ගාල්ල, වොලිබෝල්-1.මාතර, 2.හම්බන්තොට, වෙරළ වොලිබෝල්-1.මාතර, 2.හම්බන්තොට, ශූරතා-1.ගාල්ල, 2.මාතරබර පංති තරග පිරිමිකරාතේ දෝ-1.ගාල්ල, 2.මාතර, බොක්සිං-1.මාතර, 2.ගාල්ල, කායවර්ධන-1.මාතර, 2.හම්බන්තොට, තයිකොන්ඩෝ-1.ගාල්ල, 2.මාතර, බර ඉසිලීම-1.ගාල්ල, 2.හම්බන්තොට, මල්ලවපොර-1.මාතර, 2.ගාල්ල, ජූඩෝ-1.මාතර, 2.හම්බන්තොට, ශූරතා-1.මාතර, 2.ගාල්ලබරපංති තරග කාන්තාකරාතේ දෝ-1.ගාල්ල, 2.මාතර, තයිකොන්ඩෝ-1.හම්බන්තොට, 2.මාතර, බර ඉසිලීම-1.හම්බන්තොට, ශූරතා-1.හම්බන්තොට, 2.මාතරපිහිනුම් පිරිමි-1.ගාල්ල, 2.මාතර, කාන්තා-1.ගාල්ල, 2.හම්බන්තොට, ජිම්නාස්ටික් පිරිමි-1.මාතර, 2.ගාල්ල, කාන්තා-1.ගාල්ල, පාපැදි පිරිමි-1.ගාල්ල, කාන්තා-1.මාතර, 2.ගාල්ලමලල ක්‍රීඩා පිරිමි-1.ගාල්ල, 2.හම්බන්තොට, කාන්තා-1.ගාල්ල, 2.හම්බන්තොට.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=s1309117</link>
    <topic>සාෆ් ශූරතාවක් දිනා නැති ඇෆ්ගනිස්තානය ඉන්දියාවට එරෙහි අවසන් සටන අද අරඹයි</topic>
    <author>ප්‍රින්ස් ගුණසේකර</author>
    <content>දකුණු ආසියා පාපන්දු ශූරතාවලියේ අවසන් මහා තරගය ඉන්දියාව හා ඇෆ්ගනිස්තානය අතර නේපාලයේ කත්මන්ඩු නුවර දසරාත් රංගසාලා ක්‍රීඩාංගණයේදී අද පස්වරු 6.30ට පැවැත්වේ.පෙරැළිකාර අවසන් පූර්ව තරග 2කදී ඉන්දියාව ගෝල් 1-0කින් මාලදිවයිනද, ඇෆ්ගනිස්තානය ගෝල් 1-0කින් සත්කාරක නේපාලයද පරදවා අවසන් මහා තරගයට සුදුසුකම් ලබාගත්හ.අවසන් වරට 2011දී පැවැති නවදිල්ලි ‍සා‍ෆ් ශූරතාවලියේදීද ඉන්දියාව හා ඇෆ්ගනිස්තානය අවසන් සටනට පැමිණ අවසානයේ ගෝල් 4-0කින් ඉන්දියාව සාෆ් ශූරතාවට හිමිකම් කීය. එම තරගාවලියේදීද අවසන් පූර්ව තරග වටයේදී පරාජයවී ඉවතට ගියේ මාලදිවයින හා නේපාලය වීම තවත් විශේෂ සිදුවීමකි.ඇෆ්ගනිස්තානයේ වසර කිහිපයක් තිස්සේ පවතින ත්‍රස්තවාදී ක්‍රියා හේතුවෙන් එරට පාපන්දු ක්‍රීඩාවටද බලපෑම් ඇතිව තිබෙන අතර ඒ හේතුවෙන් සාෆ් ශූරතාවලි කිහිපයක්ම ඔවුන්ට අහිමිවිය. තවමත් සාෆ් ශූරතාවලියක් දිනා නැති ඇ‍ෆ්ගනිස්තානය අද තරගයේදී ඉන්දියාව පරදා එම සිහිනය සැබෑ කරගැනීමේ අදිටනින් පසුවේ.ඇෆ්ගනිස්තානයේ ක්‍රීඩකයන් 10ක්ම ඔස්ට්‍රේලියාව, ජර්මනිය හා ඉන්දියාවේ ක්‍රීඩා සමාජවලට ක්‍රීඩා කොට හසල අත්දැකීම් ඇත්තවුන් බැවින් අද උණුසුම් සටනක් ඉන්දීය පිලට ලැබෙනු ඇතැයි විශ්වාස කළ හැක.කළාපීය පාපන්දු ශූරතාව හයවතාවක් දිනාගෙන සිටින ඉන්දියාව අද තරගය ජයගතහොත් සාෆ් පාපන්දු කුසලානය පිට පිට තෙවැනි වරටත් දිනා ගැනීමේ ‍‍‍ඓතිහාසික සටහනක් තබනු ඇත.2009 හා 2011 ඉන්දියාව සාෆ් පාපන්දු ශූරතාව දිනා ඇති අතර 1997දී හා 1999දී පිට පිට දෙවතාවක් ජයගෙන 2003දී පිට පිට තෙවැනි වරට දිනාගැනීමේ අවස්ථාව බංග්ලාදේශයට පරාජයවී අහිමිව ගියේය.ඇෆ්ගනිස්තානය මේ තරගාවලියේ මුලික වටයේදී 3-0කින් භූතානය, 3-1කින් ශ්‍රී ලංකාව පරාජය කළ අතර මාලදිවයින සමග තරගය ජය පරාජයෙන් තොරව නිමා කළේය. ඉන්දියාව මූලික වටයේදී 1-0කින් පාකිස්තානය, 2-1කින් නේපාලය පරාජය කළ අතර බංග්ලාදේශය සමග තරගය ජය පරාජයෙන් තොරව නිමා කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=f1309111</link>
    <topic>දෙමළ සන්ධානය ඡන්දය ඉල්ලන්නේ ව්‍යවස්ථාව කඩන්න</topic>
    <author>සාකච්ඡා කළේ චන්දන ජයවීර</author>
    <content>එක්සත් ජාතීන්ගේ මානව හිමිකම් මහ කොමසාරිස්වරිය ශ්‍රී ලංකා සංචාරය අතරතුර විෂය පථයෙන් බැහැරව කළ ප්‍රකාශයට රජය රාජ්‍යතාන්ත්‍රික ලෙස පිළිතුරක් දිය යුතු බව පවසන පාර්ලිමේන්තු මන්ත්‍රී අතුරලියේ රතන හිමියන්, ද්‍රවිඩ ජාතික සන්ධානයේ මැතිවරණ ප්‍රකාශය නීති විරෝධී හෙයින් එයට විරුද්ධව ද නීත්‍යානුකූලව කටයුතු කළ යුතු යැයි මෙසේ පවසයි.* නවනීදන් පිල්ලේගේ ශ්‍රී ලංකා සංචාරයේ දී අමාත්‍යංශ බෙදීම ගැන මෙන්ම පළාත් සභාවන්ට බලය පැවරීම යනාදිය ගැන ඇය කළ ප්‍රකාශ පිළිබඳ ඔබ වහන්සේගේ අදහස කුමක්ද?දේශපාලන බෙදීම්වලින් තොරව රටක් විදිහට මේ රටේ ප්‍රධාන පක්‍ෂ දෙක හිතන්නෙ නැති ප්‍රශ්නයක් තිබෙනවා. අනික් කුඩා පක්‍ෂ මොනව කිව්වත් ජාතික ප්‍රශ්නය සම්බන්ධයෙන් ශ්‍රී ලංකා නිදහස් පක්‍ෂය හා එක්සත් ජාතික පක්‍ෂය අතර එකඟතාවක් තිබිය යුතුයි.මේක පැහැදිලිවම විදේශීය බලපෑමක්. රටක ව්‍යවස්ථාව වෙනස් කළ යුතුද නැද්ද යන්න තීරණය කිරීම ඒ රටේ ජනතාවගේ අයිතිවාසිකමක්.මේ ප්‍රකාශයට ගැන තනි තනි ඇමතිවරු කතා කළාට වැඩක් නැහැ. කැබිනට් මණ්ඩලයේ පූර්ව සාකච්ඡාවක් කර ඉන්පසු අන්තර් පක්‍ෂ අතර සාකච්ඡාවක් පවත්වා රජයක් විදිහට ප්‍රකාශයක් කළ යුතුයි.* එක්සත් ජාතීන්ගේ මානව හිමිකම් මහ කොමසාරිස්වරියගේ ප්‍රකාශයට රාජ්‍යතාන්ත්‍රික මට්ටමින් පිළිතුරු දීමේ වැදගත්කමක් පැන නඟින්නේ ඇයි?පිල්ලෙට පිළිතුරු දෙනව කියන්නේ තනි කාන්තාවකට උත්තර දීමක් නෙවෙයි. ඇය නියෝජනය කරන්නේ ශ්‍රී ලංකාව සාමාජිකත්වය දරන එක්සත් ජාතීන්ගේ සංවිධානයේ මානව හිමිකම් කමිටුවයි. අපි ඇයට පිළිතුරු දිය යුත්තේ ඇගේ ජාතිකත්වය හුවා දක්වමින් ඇය දෙමළ කියලා නෙමෙයි.එක්සත් ජාතීන්ගේ සංවිධානය තුළ ඇගේ ප්‍රකාශය ස්වාධීන රාජ්‍යයකට කළ බලපෑමක් හැටියට ප්‍රශ්න කිරීමකට ලක් කළ යුතුයි. එය ආණ්ඩුව සංවිධානාත්මකව කළ යුතු වැඩක්. ඈ පිටුපස ඉන්දියාව ප්‍රමුඛ බටහිර රටවල් හිටගන්නවා. එය අසීරු තත්ත්වයක්. නමුත් අපි එයට මුහුණ දී තිබෙනවා.මේ ප්‍රශ්නයේ දී ලංකාව සම්ප්‍රදායික අන්තර්ජාතික සංවිධානවලට වඩා නොබැඳි ජාතීන්ගේ සමුළුව වැනි සංවිධාන ව්‍යුහ හරහා මතයක් ගොඩනැඟීමට ක්‍රියා කළ යුතුයි.* පිල්ලේ මහත්මිය, ඇගේ පුවත්පත් සාකච්ඡාවේ දී ශ්‍රී ලංකාව අධිකාරීවාදයකට ගමන් කරන බවටත් ප්‍රජාතන්ත්‍රවාදයේ බිඳ වැටීමක් ඇති බවටත් කළ ප්‍රකාශය ගැන ඔබේ අදහස කුමක් ද?ප්‍රජාතන්ත්‍රවාදය පිළිබඳ ආණ්ඩුවේ ක්‍රියා පිළිවෙතේ වැරැද්දක් නැහැ. ඒ නිසා අන්තර්ජාතික වශයෙන් මැදිහත් වීමක් අවශ්‍ය නැහැ. අඩුපාඩු තිබෙනවා නම් ඒවා අපිට නිවැරදි කර ගත හැකියි.* අන්‍ය ආගම් අදහන්නට සිදුවන බාධා කිරීම් ගැන ඇය දැක්වූ අදහස ගැන ඔබ වහන්සේට කියන්නට තිබෙන්නේ කුමක් ද?ලංකාවේ ආගමික නිදහසක් නැහැ කියන කතාව අසත්‍යයක්. ඇගේ අනිත් ප්‍රකාශ වගේම එම ප්‍රකාශයත් අපි මුළුමනින්ම ප්‍රතික්ෂේප කරනවා.* ද්‍රවිඩ ජාතික සන්ධානය ඔවුන්ගේ මැතිවරණ ප්‍රකාශය පිල්ලේ මැතිනියගේ ශ්‍රී ලංකා සංචාරය හමාරවි නොබෝ දිනකින් එළි දක්වනු ලැබුවා. එයින් ඔවුන් ස්වයංපාලන ඉල්ලීමක් ඉදිරිපත් කර තිබෙනවා. ඔබ වහන්සේ මේ තත්ත්වය දකින්නේ කොහොම ද?මේක සම්පූර්ණයෙන්ම නීති විරෝධී ඉල්ලීමක්. අපි සියලු දෙනාම රටේ ආණ්ඩුක්‍රම ව්‍යවස්ථාව ආරක්‍ෂා කරන්න බැඳී සිටිනවා. ද්‍රවිඩ ජාතික සන්ධානයේ මැතිවරණ ප්‍රකාශය ආණ්ඩුක්‍රම ව්‍යවස්ථාවට එරෙහිව ජන වරමක් ඉල්ලීමක්. එයට විරුද්ධව නීත්‍යානුකූලව කටයුතු කළ යුතුයි.දෙමළ ජනතාවගෙන් බහුතරය ජීවත් වෙන්නේ උතුරු නැඟෙනහිර පළාතෙන් බාහිරවයි. ඒ නිසා දෙමළ නිජබිමක් ගැන කතා කිරීම තේරුමක් නැති ප්‍රකාශයක්. ඔවුන් මේ ඉල්ලන්නේ දෙමළ ජනතාවගේ අයිතිවාසිකමක් නෙවෙයි. ඔවුන් හදන්නේ දෙමළ ජාතිවාදය හරහා උතුරු පළාත් සභාවේ බලය ලබා ගන්නයි. රජය එයට නීතිමය රාමුව තුළ විසඳුමක් දිය යුතුයි. නමුත් එයට දිය යුතු හොඳම විකල්පය දෙමළ ජනතාව දිනා ගැනීමේ වැඩපිළිවෙළක් ක්‍රියාවට නැංවීමයි.* ද්‍රවිඩ ජාතික සන්ධානයේ මැතිවරණ ප්‍රකාශනයෙන් ස්වයංපාලන ඉල්ලීමකට අමතරව උතුරු නැෙඟනහිර දෙපළාත ඒකාබද්්ධ කිරීම ගැනත් කතා කර තිබෙනවා නේද?අපි මෙය දකින්නේ රට නැවත යුද්ධයකට තල්ලු කර ගෙන යාමේ උත්සාහයක් හැටියටයි. මේ සම්බන්ධයෙන් ආණ්ඩුව ක්‍රියා කිරීම සුක්‍ෂමව කළ යුත්තක්. ආණ්ඩුව මැතිවරණයක් පාමුල සිටින නිසා මෙයට දිය හැකි හොඳම උත්තරය උතුරේ ඡන්දයෙන් සැලකිය යුතු ප්‍රතිඵලයක් ලබා ගැනීමයි.* පළාත් සභා සතු සමහර බලතල ඉවත් කිරීමෙන් තොරව උතුරේ ඡන්දය පැවැත්වීම රටට හානි කර බවට ඔබ වහන්සේ දැක්වූ අදහසේ තවදුරටත් සිටිනවා ද?අපි කියාපු කතාව දැනටමත් ඔප්පුවෙලා තිබෙනවා. දෙමළ ජාතික සන්ධානය කියන්නේ කොටි සංවිධානයේ දේශපාලන පෙරමුණ. වෙනත් දේශපාලන පෙරමුණක් ජයග්‍රහණය කිරීමේ උපාය මාර්ගයකින් තොරව මේ මොහොතේ උතුරේ ඡන්දයක් පැවැත්වීම තර්කානුකූලව අවාසිදායකයි.* මැතිවරණ පැවැත්වීම ප්‍රජාතන්ත්‍රවාදී රටක ලක්‍ෂණයක් නේද?මැතිවරණ පැවැත්වීම හොඳ දෙයක්. මේ ආණ්ඩුව කරන්නෙත් බලයේ සිටින වෙනත් ඕනෑම පක්‍ෂයක් කරනව වගේ තමන්ගේ බල ව්‍යාපෘතිය පවත්වාගෙන යාමයි. ඒ කියන්නේ විපක්‍ෂය ඉතාම දුර්වල අවස්ථාවක ආණ්ඩුව ඡන්ද තියනවා. ඒවායින් ආණ්ඩුවට ජයග්‍රහණ ලැබෙනවා. ආණ්ඩුව සකස් කළ මැතිවරණ සිතියමකට අනුව ඉදිරියට ගමන් කරනවා. එහි වරදක් කියන්න බැහැ. ප්‍රජාතන්ත්‍ර විරෝධී නැහැ.නමුත් පළාත් සභා ක්‍රමය ගැනත් මැතිවරණ තියන විදිහ ගැනත් නව ජාතික ප්‍රතිපත්තියකට ආණ්ඩුව ගමන් කළ යුතුයි. මම එහෙම කියන්නේ පාර්ලිමේන්තුවේ තුනෙන් දෙකක් තියෙන නිසා අපි මෙයට වඩා වෙනස් විදිහකට ගමන් කළ යුතු බවයි.* ටී.එන්.ඒ සංවිධානය මුලින් ආණ්ඩුවට චෝදනා කළේ උතුරට ඡන්දයක් දෙන්නේ නැහැ කියලයි. ඉන්පසු ඔවුන් ඡන්දය සදහා දින නියම කිරීම නොකරන බව ප්‍රකාශ කළා. දැන් ඔවුන් සාධාරණ ඡන්දයක් පැවැත්වීම ගැන සැක මතු කරනවා. මෙයින් ‍ෙපනෙන්නේ ඔවුන්ට ඡන්දයට මුහුණ දීම ගැන මෙන්ම ජයග්‍රහණය ගැනත් අවිශ්වාස බව නොවේ ද?මට ඒ ගැන කිසිවක් කියන්න බැහැ. ඒකට හේතුව උතුරේ ඡන්දය ගැන මට හොඳ අත්දැකීමක් නැතිවීමයි. පොදුවේ කතා කළොත් ටී.එන්.ඒ මැතිවරණ ප්‍රකාශනයෙන් ඔවුන් එල්.ටී.ටී.ඊයේ දේශපාලන මතවාදය තුළ බෙදුම්වාදය කරා ගමන් කරන බව ඉතාම පැහැදිලියි.කොටි සංවිධානය බිහිවූයේත් විදේශීය බලපෑම්වලින් කියන දෙය රහසක් නොවෙයි. ඒ විදිහට විදේශ බලපෑම්වල හස්තය යළිත් ලංකාවේ ක්‍රියාත්මක වෙනවා. අපි මේ තත්ත්වයට මුහුණ දිය යුත්තේ ඥානාන්විතව ජාතික සැලැස්මකට අනුවයි.* ආණ්ඩුව එවැනි ජාතික සැලැස්මකට අනුව කටයුතු කරන්න කුමන ආකාරයේ ප්‍රවේශයක් ගත යුතු ද?යුද්ධයෙන් පස්සේ පළමු වසර හතරේ දී ආණ්ඩුවට දෙමළ ජනතාව දිනාගෙන ටී.එන්.ඒ එකට වඩා බලවත් සමාජ දේශපාලන ව්‍යාපාරයක් දක්වා ගමන් කළ යුතුව තිබුණා. මධ්‍යස්ථ දෙමළ ජනතාව දිනාගත හැකි පරිදි විකල්ප දෙමළ දේශපාලන නායකත්වයක් ගොඩනැඟිය යුතුව තිබුණා. ආණ්ඩුව උතුරේ පාරවල්, පාලම් හැදුව විත්තිය ඇත්ත. අවතැන් වූ ජනතාව ඔවුන් ජීවත් වූ ප්‍රදේශවල පදිංචි කළ විත්තිය ඇත්ත. ත්‍රස්තවාදය පරාජය කළ වෙනත් රටවලට වැඩිය කාර්යක්‍ෂමව අපි හොඳින් වැඩ බව ඇත්ත.නමුත් අපි ජාතික සංවර්ධන සැලැස්මත් එක්ක විධිමත්ව ගමන් කළා නම් උතුරේ තරුණයන් දිනා ගන්න තිබුණා. රැකියා විරහිත තරුණයන්ට තිබෙන්නේ ජාතික ප්‍රශ්නයක් නෙවෙයි. ඔවුන් විරැකියාව ප්‍රකාශ කරන්නේ ටී.එන්.ඒ මඟින්. එය ආණ්ඩුවට අවාසිදායක යි.* පළාත් සභා සතු සමහර බලතල ඉවත් කිරීම සඳහා ඔබ වහන්සේ ඉදිරිපත් කළ යෝජනාවෙන් පසු ඒ ගැන අවශ්‍ය නිර්දේශ ඉදිරිපත් කිරීමට ආණ්ඩු පාර්ලිමේන්තු තේරීම් කාරක සභාවක් පත් කළා. ජාතික හෙළ උරුමය පසුගියදා එයින් ඉවත් වූයේ ඇයි?අපි බලාපොරොත්තු වන විදිහට එයින් තීරණයක් ලැබෙන බවක් පෙනෙන්න නැහැ. කාලය ගත කරන ක්‍රියාවලියක් නිසා අපි එයින් ඉවත් වෙනවා.* පෞද්ගලික පනතක් නීතියක් බවට පත් කිරීමට කාලයක් ගත වෙනවා. ඒ කාලය ලබා දීම මෙහිදී සිදුවී නැහැ නේද?නැහැ. එයින් යමක් කෙරෙන විදිහක් නැහැ.* මැතිවරණ කාල සීමාවක සෑම දේශපාලන පක්‍ෂයකම අවධානය ඒ කෙරෙහි යොමුවීම ස්වභාවිකයි නේද? ආණ්ඩුව කල් මරනවා ද යන්න බලන්න මැතිවරණයෙන් පසු ඔවුන්ගේ ක්‍රියාකාරීත්වය නිරීක්‍ෂණය කළ යුතුයි නේද?නැහැ. අපි මුල ඉඳලම කිව්වෙ මැතිවරණය තියන්න කලින් මේ ගැන තීරණයක් ගන්නයි කියලයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=f1309112</link>
    <topic/>
    <author>සටහන සමදරා ජයසිංහ</author>
    <content>වර්තමානය වනවිට අභාවයට යන ශ්‍රී ලාංකේය ජන කතා සම්ප්‍රදාය ලිඛිත බසට හරවා නූතන ළමා පරපුර වෙනුවෙන් දායාද කිරීමට, ගන්නා වෑයමට කදිම නිදසුන් සපයන්නේ, ඔහු විසින් රචිත අශ්ව බිත්තරය, නරියාට පාඩමක්, මොනරාගේ ඇඳුම වැනි ජන කතා එකතුවෙනි. වෘත්තීය කාටුන් චිත්‍ර ශිල්පියෙකු ලෙස උපතින් රැගෙන ආ කුසලතාවට ලේඛන කලාව ද එකතු කරගත් ඔහු රුවන් තරස්වින් ය. දරුවන් වෙනුවෙන්, ජන කතා ආශ්‍රයෙන් ලියා සිතුවම්ගත කරන ලද “පියාඹන අලියා” ඔහුගේ සිව්වැනි කෘතියයි. මේ කතාබහ ඒ නිමිත්තෙනි.* ශ්‍රී ලංකාවට ආවේණික ජන කතා, කතා පොතකට ගෙන ඒමට සිතුවේ ඇයි?ප්‍රධානම දේ අපේ ජන කතාවල තිබෙන සරල බව. මේ සරල බව නිසා දරුවන්ට කතාව තේරුම් ගැනීම ඉතා පහසුයි. දෙවැනි කරුණ වන්නේ අතීතයේ ජනවහරින් ආ ජන කතා වර්තමානයේ ළමා පරපුරට අසන්නට ලැබෙන්නේ නැති වීම. අද දරුෙවා ජන කතාවක් කියන්නේ කුමක්ද කියලා දන්නේ නැහැ. මේවා ඇහෙන්නේ නැහැ. ඒ නිසා මම හිතුවා එදා අපි අපේ මුතුන් මිත්තන්ගෙන් අසා දැනගත්, අපි ආසාවෙන් රසවින්ද විවිධ ජන කතා කිහිපයක් මේ කාලේ දරුවන්ට රසවිඳින්න, ලියන්න, අඳින්න ඕනේ කියලා.ඒ අනුව මං පළමුව අශ්ව බිත්තරය, ඉන්පසු නරියාට පාඩමක්, මොනරාගේ ඇඳුම කියන ළමා කතා පොත් පෙළ රචනා කළා. පසුව පියාඹන අලියා නමින් මේ කතා පොත රචනා කළා. මේ සෑම පොතකටම වස්තු විෂය කරගත්තේ අපේ ජන කතා ගොන්නෙන් ගත් කතායි.* පියාඹන අලියා හි කතාන්දරය ඉතා ජනප්‍රිය, බොහෝ දෙනෙක් අසා ඇති කතාවක්. මෙය නැවත රචනා කිරීම නිශ්ඵල කාර්යයක් නොවේද?පියාඹන අලියා පොතට පාදක කර ගත්තේ අපි හොඳින්ම දන්නා ගමරාළ දිව්‍ය ලෝකේ ගියා කියන ජන කතාව. ඒත් වර්තමානයේ එම කතාවත් නොදන්නා ළමයින් ඉන්න පුළුවන්. ජන සාහිත්‍යයේ මුල්ම බීජය ජනකතාව. මේවා ඉදිරියටත් රැක ගැනීමට නම් කොහේ හෝ ලියවිය යුතුයි. ලිඛිතව තිබුණොත් මේ ජනකතා හැමදාම පවතියි. හොඳ දේවල් කොපමණ තිබුණත් වැඩිවන්නේ නැහැ.ඉස්සර වැඩිහිටියන් දරු මුනුබුරන් වටකරගෙන බොහෝම අපූරුවට මේ කතා කියලා දුන්නා.දරුවන් හරි ආශාවෙන් මේ කතා රසවින්ඳා. ඒත් කියන්න කනගාටුයි අද තත්ත්වය ඊට හාත්පසින් වෙනස්. අද වැඩිහිටියන්ට දරුවන්ට කතන්දරයක් කියලා දෙන්න වෙලාවක් නැහැ. හවස 6.30ට පටන් ගත්තාම රෑ 10 වෙනකම් රූපවාහිනියට වහල්වෙලා. දරුවොත් කාටුන්වලට ඇබ්බැහි වෙලා. ජන කතා තබා සුරංගනා කතාවත් දරුවන් අතරට යන්නේ නැහැ. අපේ දේ වැළලිලා යනවා. බෙන්ටෙන්, සුපර්මෑන්, ස්පයිඩර්මෑන් අද දරුවන්ගේ වීරයෝ වෙලා. මේ දේවල් වෙනස් විය යුතුයි. දරුවෝ සාහිත්‍යයට යොමුවිය යුතුයි. වැඩිහිටියන් විදිහට ජන කතාව නැවත දරුවන් අතරට ගෙනයාමටයි මං මේ ලෙසට කතාන්දර පොත් රචනා කරලා උත්සාහ ගන්නේ.* මේ කෘතියේ එන කතාව සිංහල, දෙමළ, ඉංග්‍රීසි යන භාෂා ත්‍රිත්වයෙන්ම රචිතයි. එයට විශේෂ හේතුවක් තිබෙනවාද?අද ජීවත්වන දරුවන් මේ භාෂා තුනෙන්ම ඉගෙන ගන්නවා. දෙමළ භාෂාව ප්‍රාථමික විෂය නිර්දේශයට ඇතුළත්. ඒ නිසායි කියවීමේ පහසුවට මට භාෂා තුනෙන්ම රචනා කරන්න හිතුණෙ. එවිට ද්‍රවිඩ දරුවන්ටත් අපේ සිංහල ජන කතා සම්ප්‍රදාය කියවා රසවිඳීන්න පුළුවන් වගේම ජාත්‍යන්තර පාසල්වල ඉංග්‍රීසි භාෂාවෙන් ඉගෙනගන්නා දරුවන්ටත් මේ ජන කතා පහසුවෙන් කියවා අවබෝධ කර ගැනීමට හැකියි.මෙහි කතාව දෙමළ භාෂාවට පරිවර්තනය කර දුන් අරුල් සත්‍යනාදන්ව සහ ඉංග්‍රීසි බසට පරිවර්තනය කර දුන් සචිත්‍ර මහේන්ද්‍රව විශේෂයෙන් මතක් කළ යුතුයි. මෙහි සියලු මුද්‍රණ කටයුතු සිදුකෙරුණේ සීමාසහිත එක්සත් ප්‍රවෘත්ති පත්‍ර සමාගමේ මුද්‍රණ අංශයෙන්.* මුල් කතාවට වඩා ඔබ ලියූ කතාවේ ඇතැම් තැන් වෙනස් නේද?ජන කතාව රටින් රටට ප්‍රදේශයෙන් ප්‍රදේශයට වෙනස් වෙනවා. ඇතැම් අවස්ථාවල ඉන්දියානු ජනකතා, අරාබි ජන කතාවලින් එන සමහර කතා අපේ ජන කතාවලට එකතුවුණා. මේ ආකාරයට ජන කතාවලට රීතියක් හෝ සීමා මායිම් නැහැ. ජන කතා පැමිණියේ කටවහරින්. එදා වැඩිහිටියන් දරුවන්ගේ රස වින්දනය උදෙසා විවිධ තැන්වලද,ී කතාවට අලුත් යමක් එකතු කළා. නැත්නම් කතාවට ගැළපෙන ලෙස වෙනස් කළා. එමනිසා එක ම ජන කතාව වූවත් ප්‍රදේශයෙන් ප්‍රදේශයට වෙනස් වෙන්න පුළුවන්.පියාඹන අලියා පොතේ වගේම එයට කලින් රචනා කළ පොත්වලත් ඇතැම් වචන මුල් කතාවට වඩා තරමක් වෙනස් කළ අවස්ථා තිබෙනවා. ඒත් ඒ වෙනස්වීම, මුල් ජන කතාවට කිසිදු හානියක් කර නැහැ.* දරුවන් වෙනුවෙන් පොතක් රචනා කිරීමේ දී ඔබ අනුගමනය කරන විශේෂ ක්‍රමවේදයක් තිබෙනවාද?ළමා සාහිත්‍යකරණය කියන්නේ බොහෝම සැළකිල්ලෙන් හා වගකීමෙන් කළ යුතු කාර්යයක්. දරුවන් ජීවත් වන්නේ් සුරංගනා ලෝකවල. ඒ ලෝකේ හරි සුන්දරයි. එමනිසා පළමුව ළමා මනස වටහා ගත යුතුයි. ඒ වගේ භාෂාව පිළිබඳ මනා වැටහීමක් හා අවබෝධයක් තිබිය යුතුයි. නැතිනම් වැරැදි අක්ෂර වින්‍යාස සමඟ පොත් ලිව්වොත් එය දරුවන්ට හා මවු භාෂාවට කරන ලොකු අසාධාරණයක්.* මේ කතාවේ හැම සිදුවීමකට ගැළපෙන ලෙස ඔබ චිත්‍ර එකතු කර තිබෙනවා. ඒ පිළිබඳ යමක් සඳහන් කළහොත්?මෙහි චිත්‍ර වර්ණ ගන්වලා තිබෙන්නේ පෝස්ටර් වර්ණ හා දිය සායම්වලින්. මං දැකලා තිබෙනවා ඇතැම් කතා පොත්වල සිතුවම්වලට වර්ණ යොදලා තිබෙන්නේ ඩිජිටල් වර්ණ (කෘත්‍රිම) භාවිත කරමින්. එසේත් නැත්නම් වෛවර්ණ හා තද වර්ණ. මං වෘත්තියෙන් චිත්‍ර ශිල්පියකු වන නිසා මගේ අවබෝධය හැටියට දරුවන්ට වඩාත් උචිත වන්නේ අතින් අඳින ලද, නියමිත වර්ණ යොදන ලද චිත්‍ර. මේ චිත්‍ර සුන්දර හා සරල විය යුතුයි.අකුරු කියවීමට නොදන්නා දරුවෙකුට වුණත් මෙහි තිබෙන චිත්‍ර හරහා මුළු කතාවම රසවිඳින්න පුළුවන්. මං ළමා කතා පොත් ලිවීමට පෙර ජපානයේ පැවැත් වූ කොන්කොර්ස් චිත්‍ර තරගයට ජන කතාවක් චිත්‍ර සමඟ ලියා ඉදිරිපත් කළා. එහිදී විශේෂ අවධානයට යොමු වී තිබුණේ කතාව චිත්‍ර මඟින් කියවීමට හැකිවේද යන්නයි. ඒ අනුව මා විසින් යැවූ “අශ්ව බිත්තරය” ජන කතාවට ලෝකඩ පදක්කමක් හිමිවුණා. ඉන්පසු තමයි ජන කතා ආශ්‍රයෙන් ළමා පොත් ලිවීමට මා පෙලඹුණේ. ඉදිරියටත් ජන කතා ආශ්‍රිතව ළමා පොත් ලියන්න මං බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>11</day>
    </date>
    <link>http://www.dinamina.lk/2013/09/11/_art.asp?fn=f1309113</link>
    <topic>කසුරිගේ හොඳම පොත නෑසෙන මානය යි!</topic>
    <author>රන්ජන් අමරරත්න</author>
    <content>කරුණාදාස සූරියආරච්චි නම් නවකතාකරුවා කිසියම් සන්ධිස්ථානයකට පැමිණ සිටී. ඔහු මෙතෙක් සිය නිර්මාණ ගවේෂණය ගෙන ගියේ සූත්‍රයකින් තොරව ඉබාගාතේ ය. දැන් ඔහුට සූත්‍රයක් හා න්‍යායයක් තිබේ. තර්කයක් හා පිළිවෙළක් ද තිබේ.කසුරීගේ අභිනව ප්‍රබන්ධය ඊට කදිම නිදසුන යි. එය “නෑසෙන මානය” ලෙසින් නම් කොට ඇත. මිනිසා සදාකාලිකව විඳවන එහෙත් පෙරළා නිරීක්ෂණයට හසු නො වන හුදෙකලාවේ වේදනාව මේ නවකතාව පුරාම ගලායයි. හුදෙකලාව ක්‍රියාවලියක ප්‍රතිඵලයෙකි. එම ක්‍රියාවලිය සංකීර්ණ වන අතර ඒ තුළ තවත් බොහෝ දෑ තිබේ.“නෑසෙන මානය” නවකතාව ප්‍රධාන මාන හතරක් ඔස්සේ නිරික්ෂණය කළ හැකි ය.i. පශ්චාද් ධනවාදී සමාජයේ හුදෙකලාවii. අධ්‍යාත්මික ගවේෂණයේ දී මතුවන හුදෙකලාවiii. පවුල් සංස්ථාවේ කඩාවැටීමෙන් ගොඩනැඟෙන හුදෙකලාවiv. සහෘදයන් වෙන්වීම නිසා ඇති වන හුදෙකලාවපශ්චාද් ධනවාදී සමාජය කඩා වැටෙන්නට පටන්ගෙන තිබේ. ලෝකයේ දෙවන ශක්තිමත්ම ආර්ථිකය හිමි ජපානයේ මිනිසා තනි වී ඇත. කලකිරීම, තනිකම ඒ සමාජයේ සංවේදනා බවට පත්ව තිබේ. ලෝකයේ පළමු ආර්ථිකය හිමි අමෙරිකාවේ ඇත්තේ උග්‍ර තරගයකි. සමාජය සාමූහිකත්වයේ සිට අතිශය පෞද්ගලිකත්වයට ගමන් කරයි. එහි ඇත්තේ එකෙකුට – එකෙක් නැති සමාජයකි. ඒ අතර දුප්පතුන් බෝවීම වැඩි වී ඇත. කලකිරීම වැඩි වී ඇත. බැංකු ක්‍රමය කඩා වැටී ඇත. කේන්ද්‍රීය රටවල මතුවී ඇති මේ ගැටලුව සෙමෙන් පරිධියේ රටවලට ද කාන්දු වෙන්නට පටන්ගෙන තිබේ.කාර්මික විප්ලවයෙන් පසු ද, දෙවැනි ලෝක යුද්ධයෙන් පසු ද, කලාකරුවා පෞද්ගලික ජීවිතය ප්‍රශ්න කරන්නට පටන් ගත්තේ ය. ඒ සඳහා නව ආකෘති හා අලුත් විලාස කලාව හා සාහිත්‍ය ඔස්සේ ගොඩනැඟිණි. සමහරු ජීවිතයේ ගැටලු හාස්‍යයට ලක් කළහ. තව සමහරු ඊට විකාරරූපී බවක් එක් කළහ. තවත් සමහරු මේ සෑම සිද්ධියකම කුරිරු බවක් සටහන් කළහ. තුන්වැනි ලෝක යුද්ධයක් හෝ බරපතළ විනාශයක් හෝ අබියස සිටින නූතන ලෝකය මිනිසා පිළිබඳ තව - තවත් ආකෘති හා විලාස නිමවයි. නූතන ලෝක ප්‍රබන්ධ කතාවේ පතාක යෝධයන් දෙදෙනකු වන හරුකි මුරකාමී හා ගාර්ෂියා මාර්කේස් ද මේ ගැටලුව සිය ප්‍රබන්ධ සඳහා තෝරා ගනිති. මුරකාමී හුදෙකලාවේ වේදනාව විඳිමින් ම එය ප්‍රශ්න කරයි. මාර්කේස් හුදෙකලාවෙන් බැහැර වී ඊට හාස්‍යයක් එක් කරයි. කුමක් වුණ හුදෙකලාවේ වේදනාව පොදු මිනිසා අත්විඳින යථාර්ථයෙකි.පෙරදිග ආගම් – දර්ශන ගණනාවක ඉගැන්වීම වන්නේ මිනිසාගේ සෑම ක්‍රියාකාරකමක ප්‍රතිඵලය දුකෙන් කෙළවර වන බව ය. තාවකාලික සන්තෘෂ්ටිය මිනිසා මුළාකරන හා ඔහුගේ විමුක්ති මාර්ගය අහුරන “බැරියර් එකක්” ලෙස මේ දර්ශන විසින් පෙන්වා දෙනු ලැබේ. ඒ අර්ථයෙන් ද කසුරිගේ පොතට නව මානයක් ලබා දිය හැකි ය. මෙහි එන ඉස්කෝලේ මහත්තයා මරණ මංචකයේ සිට ශ්‍යාමා එනතුරු බලා සිටී. මාස, සති, දින, පැය, තත්ත්පර ලෙසින් ගෙවී යයි. එහෙත් ශ්‍යාමා රැගත් වෑන් රථය මහලු නිවාසයේ පෝටිකෝව යටට එන්නේ නැත. ශ්‍යාමා ඔහුගේ ඥාතියෙක් නොවේ. ඇය වීරසේකර මහතාගේ මිනිබිරිය යි. එහෙත් ඉස්කෝලේ මහත්තයා බලා සිටින්නේ තමන්ගේ මිනිබිරිය එනතුරු ය. ජීවිතය කෙතරම් සංකීර්ණ ද?නූතන පාරිභෝගික සමාජය තුළ පවුල් සංස්ථාවේ ඒකාග්‍රතාව බිඳ වැටී ඇත. මාපියෝ ස්වකීය මාර්ගවල යති. දරුවෝ අනාගත ඉලක්ක කරා වෙනත් දිශාවකට වේගයෙන් පියාඹති. දෙපිරිස අතර මහා පරතරයක් තිබේ. ශ්‍යාමා යනු දක්ෂ - තීක්ෂණ දරුවෙකි. බොහෝ දේ දරාගැනීම හා ඉලක්කය කරා ගමන් කිරීම ඇගේ විශේෂත්වය යි. එහෙත් ඇය පවා අවසානයේ එකම චක්‍රයකට වැටේ. එය වනා හී මේ සමාජ ක්‍රමයේ ස්වභාවය යි. ශ්‍යාමා කෙතරම් ආත්මාර්ථකාමී වන්නේ ද යත්; සිය එක ම පිළිසරණ වූ සීයාට ඉඩම් ලියා දෙන්නැ’යි බලකරයි.මේ කතාව විරහව පිළිබඳ කාව්‍යයක් ලෙස ද ගත හැකි ය. වීරසේකර නම් ප්‍රධාන චරිතයට තම බිරිය අහිමි වේ. දරුවන් අහිමි වේ. මිතුරන් අහිමි වේ. අවසානයේ සිය එක ම බලාපොරොත්තුව වූ මිනිබිරිය ද අහිමි වේ. ඉඩ –කඩම්, ගේ දොර අහිමි වේ. ඔහු සිය පැන්ෂන් පඩිය සමඟ මහලු නිවාසයට යයි. එහි සිට මරණය තෙක් ම අතීත ස්මර්ණයක යෙදීම කතාවට ඇතුළත් වී තිබේ. ඔහුට හමුවන මිතුරන්ගේ අතුරු කතාවල ඇත්තේ ද මිනිසාගේ තනිවීම හා මරණය පිළිබඳ කථාන්දර ය.“මට තව සීයක් ගේන්ඩ, ඒ සීය මං බොන්නෙ; ඔයාගෙ ප්‍රශ්නෙ වෙනුවෙන්.” මොක ද අද තනියම?” ඒකියන ප්‍රශ්නෙ වෙනුවෙන්; ඒක ලේසියෙන් උත්තර දෙන්ඩ පුළුවන් ප්‍රශ්නයක් නෙමෙයි. හරි අමාරුම ප්‍රශ්නයක්!” -“ නෑසෙන මානය” (පිටුව 85)ගුරු මහත්තයා, පියදාස අයියාට එසේ කියයි.ගුරු මහත්තයා පාරිභෝගිකයා ය. පියදාස අයියා ඔහුට සේවය ලබා දෙන වේටරයා ය. දෙදෙනා අතර ඇත්තේ හෘදයාංගම සම්බන්ධයෙකි. මොකද අද තනියම යන ප්‍රශ්නයට නිශ්චිත පිළිතුරක් නැත. එහෙත් මිනිසා නැවත - නැවත ප්‍රශ්න කරන්නේ ද එයම ය. ගුරු මහත්තයා අරක්කු සීය නො බී මොකද අද තනියම යන ප්‍රශ්නයත් කැටුව තැබෑරුමෙන් පිට වී යයි. මිනිසුන් බොන්නේ ඇයි කියන ප්‍රශ්නයට නිශ්චිත පිළිතුරක් නැත. මිනිසුන් තනි වෙන්නේ ඇයි යන ප්‍රශ්නයට ද නිශ්චිත පිළිතුරක් නැත. එහෙත් එබඳු ප්‍රශ්න තුළ ලෝකය වටහා ගත හැකි හැඟීම් හා කථාන්දර තිබේ.කතුවරයා සංකීර්ණ චරිත නිරූපණයක නිරත වෙයි. ඔහුට ඒ ඒ චරිතවල හැසිරීම් පිළිබඳ සියුම් නිරීක්ෂණයක් ද තිබේ. නිවෙසේ අලුත් ලේලිය වූ ජීවනී පොල් ගාන්නේ ද එම නිවෙසේ මිනිබිරිය වූ ශ්‍යාමා පොල් ගාන්නේ ද යන්න කුස්සියට නොගොස් වටහාගන්නට වීරසේකරට පුළුවන. ඒ පොල්ගාන රිද්මයට අනුව ය. ජීවනී පොල්ගාන්නේ තදබල කේන්තියකින් – කිසිවකුගෙන් පළිගැනීමට මෙන් ය. එහෙත් ශ්‍යාමා පොල් ගාන්නේ මන්දගාමී ලෙස එක්තරා ලතාවකට ය. දෙදෙනාගේ සිතිවිලි එකිනෙකාට ප්‍රතිවිරුද්ධ ලෙස ගමන් කරන අයුරු කතුවරයා සංකේතාත්මක ව දක්වයි.කසුරී සිය වෘත්තාන්තයේ පසුබිම සඳහා අපූරු ස්ථාන හතරක් තෝරා ගනී.i කන්තෝරුවii තැබෑරුමiii හිර ගෙදරiv මහලු මඩමකන්තෝරුව භාවිත වන්නේ පූර්ණ තරගය සහිත විවෘත වෙළෙඳ පොළක් ලෙස ය. එහි මුදල් ගනුදෙනු තිබේ. මනුෂ්‍ය ගනු දෙනු තිබේ. දේශපාලන ගනුදෙනු තිබේ. පරාක්‍රම හා වීරසේකර අතර සීට්ටු ගනුදෙනුව නිරූපණය කර ඇත්තේ මුදල් ගනුදෙනුවකට වඩා මානුෂික ගනුදෙනු වක් ලෙස ය. මිනිබිරියගේ වැඩිවිය පැමිණීමේ උත්සවය සඳහා චේන් පොටක් ලබාදීමට වීරසේකර සීට්ටුව හෙට්ටු කරයි. තම මව දඹදිව වන්දනාවේ යැවීම සඳහා සල්ලි ටිකක් දීමට පරාක්‍රම සීට්ටුව හෙට්ටු කරයි. වීරසේකර සීට්ටුව ලබා ගනී. එහෙත් ඔහු ජීවිත කාලය පුරාවටම ඒ වෙනුවෙන් පසු තැවෙයි. කැන්ටිමේ දී නැවත හමුවන දෙදෙනාගේ පරස්පරය නිරූපණය වන්නේ මුංඇට පිඟානකින් ය.තැබෑරුම භාවිත වන්නේ විශ්වවිද්‍යාලයක් හෙවත් සංවාද මණ්ඩපයක් ලෙසය. දේශපාලනය, ආර්ථිකය හැරුණු කොට එහිලා වැඩියෙන් ම සංවාදයට හසු වන්නේ වර්තමාන ශ්‍රී ලාංකේය ජීවිතය යි. ජීවිතය පිළිබඳ විවිධාකාර කියැවීම් එහි ඇත. පියදාස අයියා හෙවත් වේටරයා තම කතාව කියන අතර ම තවත් කතා ගණනාවක් කියයි. ඒ සියල්ල නූතන මිනිසුන් ගැන ය. ඔවුන්ගේ ඛේදවාචක ගැන ය. හිර ගෙදර කතා කිහිපයක් ද නවකතාවේ අතුරු කතා බවට පත් ව තිබේ. හිර ගෙදර නිරූපණය වන්නේ කතා සාගරයක් ලෙස ය. එය පත්තර කන්තෝරුවකට සමාන ය. මහලු මඩම භාවිත වන්නේ ආරාමයක් නැතහොත් පන්සලක් ලෙස ය. එහි ජීවත්වන සියලු චරිත නිහඬ ය. සංවාදයක් ඇත්තේ කලාතුරකින් ය. සියල්ලෝ ම අතීතයට විනිශ්චයන් දෙමින් හුදෙකලාව ගත කරති. ඔවුනට කාලයේ සීමාවන් නැත. නෑසෙන මානය නවකතාව තුළ ප්‍රධාන වෘත්තාන්ත හතරක් තිබේ.i සුරවීරගේ කතාවii පියදාස අයියාගේ කතාවiii ශ්‍යාමාගේ හෙවත් මිනිබිරියගේ කතාවiv වීරසේකරගේ කතාවමෙහි ප්‍රධාන චරිතය වීරසේකර යැයි සැලැකිය හැකි වුව සෙසු චරිත ද්විතීයක වන්නේ නැත. අනෙකුත් කතා තුළ දී වීරසේකර යනු ශ්‍රාවකයකු පමණි. සුරවීර යනු වීරසේකරගේ කල්‍යාණ මිත්‍රයා ය. ඔහු මේ ආර්ථික ක්‍රමය තුළ නන්නත්තාර වූවෙකි. එහෙත් ඔහු අවංක, සෘජු, දක්ෂ මිනිසෙකි. බේබද්දෙකි. ඔහුගේ දියණිය මෙන් ම බිරිය ද ඔහු හැර යති. සුරවීර ජීවිතය පිළිබඳ අතිශය සංවේදී ප්‍රශ්න කිරීමකින් පසු සියදිවි නසා ගනී. පියදාස අයියාගේ හිර ගෙදර ජීවිතය මෙන් ම ඔහු මිනීමැරුමකට සම්බන්ධ වන සිද්ධියට ද නූතන ජීවිතයට පාඩමක් වැනි ය. පියදාස අයියා ජීවිතය දෙස බලන උපේක්ෂාව පාඨකයාට තවත් අලුත් කතාවක් වැනි ය.“එක කාලෙකදි හුඟාක් දේවල් අපට ළංවෙනවා. තවත් කාලෙකදී ඒ හුඟාක් දේවල් අපෙන් ඈත් වෙනවා හිරේ ඉන්න කොට හුඟාක් දේවල් මගෙන් ඈත් වුණා. ඒත් කවදාවත් ඈත් නොවන සමහර දේවල් ළං වුණා. එහෙම තමයි සෑර් ඕකෙ හැටි. ඈත් වුණාම දරාගන්ඩ බැරි නම් ළං වුණාම සතුටු වෙන්ඩත් හොඳ නෑ. මට කොච්චර දේවල් නැතිවෙලා තියෙනවා ද සෑර්? ඒත් මට කොච්චර දේවල් ලැබිල තියෙනවද? ඇයි සර්ලගෙ ආස්සරේ....?!පියදාස යනු අත්දැකීම් බහුල පරිණත මිනිසෙකි. බිරිය වෛශ්‍යාවක වීම ගැන ඔහු කිසි දිනෙක කෝපයට පත් වන්නේ නැත. බිරිය තමන් හැර යෑම ගැන ද ඔහු දුක් වන්නේ නැත. ඒ මිනිසාගේ පරිණතභාවයේ ස්වාභාවය ය. ශ්‍යාමාගේ කතාවෙන් ද, වීරසේකරගේ කතාවෙන් ද මතු වන්නේ ගැඹුරු මනුෂ්‍ය සබඳකම් ය. එය අව්‍යාජ ලෙසත්, සංවේදී ලෙසත් නිරූපණය කිරීමට කතුවරයා සමත් වී තිබේ.විවේක බුද්ධියෙන් තොරව මේ කතාව කියවාගෙන යන කෙනකු මෙය බේබද්දන්ගේ හොල්මන් කතාවක් යැයි බැහැර කරන්නට පුළුවන. වැදගත් කාර්යය වන්නේ මෙහි යටි පෙළ අල්ලාගැනීම ය. හුදෙකලාව, තනිකම, වෙනස්වීම, රෝග, බලාපොරොත්තු සුන්වීම යන සංකීර්ණ වේදනා අතර ළය නො පැලී ජීවත්වන මිනිසකු පිළිබඳ කථාන්දරය එක අතකින් මින් නිරූපිතය. ඒ අතර ම ඔහු සිය වටපිටාවෙන් එකතු කර ගන්නා කතාවල ඇත්තේ ද එබඳු ම වේදනාවක් බව වීරසේකර අපට කියයි. මේ තත්ත්වය අප අත්විඳින යථාර්ථය යි. එය මුළු ලෝකයට ම පොදු ය.මේ කතාව පුරා දිවයන වේදනාවේ ස්වරය ඔහුගේ භාෂාවේ ද තිබේ. සාහිත්‍යකරුවන් අතර ප්‍රකට ෆෙඩ්රික් ෂිලර්ගේ විග්‍රහයට අනුව අව්‍යාජ හා සංවේදී කවියා තම සංවේදී බව ද පෙරළා ප්‍රශ්න කරයි. මේ කතුවරයා ද මිනිසාගේ සදාකාලික වේදනාව යම් පමණකින් ප්‍රශ්න කර තිබේ. කරුණාදාස සූරියආරච්චි මහතා මෙතෙක් ප්‍රකාශයට පත් කළ හොඳම නවකතාව “නෑසෙන මානය” යැයි කියමි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309121</link>
    <topic>ඇඳුම් ගලවා නිරුවත් කොටබිම පෙරළා රැග් එක දීලා</topic>
    <author>සමන්මලී ප්‍රියශාන්ති</author>
    <content>නවක සිසු සිසුවියන් පිරිසක් හිරිකටුව ගඟ අයිනට රැගෙන විත් සියලු ඇඳුම් ගලවා නිරුවතින් බිම පෙරළවා ශාරීරික හා මානසික ලෙස නවක වදය ලබා දී ඇති බවට හඳුනා ගත් සබරගමුව විශ්වවිද්‍යාලයේ ජ්‍යෙෂ්ඨ සිසුන් 7 දෙනකු හා සිසුවියන් 4 දෙනකු සම්බන්ධයෙන් විනය පරීක්ෂණ සිදු කෙරේ. සිංහරාජ හා ආරියතිලක නේවාසිකාගාරවලදී ද නවක සිසු සිසුවියන්ගේ ඇඳුම් ගලවා වැසිකිළි තුළ බිම පෙරළවා දරුණු ලෙස මෙම ජ්‍යෙෂ්ඨ සිසුන් විසින් නවකවදය ලබා දී ඇති බවට තොරතුරු හෙළි වේ.ජ්‍යෙෂ්ඨ සිසුන් නවක සිසුන්ට අසභ්‍ය වචනවලින් අමතමින් වැසිකිළි තුළ බඩ ගාන ලෙස තර්ජනය කර ඇතැයිද තොරතුරු වාර්තා වේ. ජ්‍යෙෂ්ඨ සිසුන් විසින් තමන්ට දරුණු ලෙස නවකවදය ලබා දෙන බවට නවක සිසු සිසුවියන් විසින් විශ්වවිද්‍යාල පාලනාධිකාරියට තොරතුරු ලබා දි ඇතත් ඊට උපකුලපතිවරයාගෙන් හෝ පාලනාධිකාරියෙන් විසඳුමක් ලැබි නොමැත.මේ නිසා නවක සිසුන් ඒ සම්බන්ධයෙන් උසස් අධ්‍යාපන ඇමැතිවරයා වෙත සෘජුව දන්වා තිබෙන අතර මේ ජ්‍යෙෂ්ඨ සිසුන් සම්බන්ධයෙන් වහාම පරීක්ෂණ පවත්වා වැරදිකරුවන් වන සියලු දෙනා විශ්වවිද්‍යාලයෙන් නෙරපා හරින්නට කටයුතු කරන ලෙස ඇමැතිවරයා පාලනාධිකාරියට දැනුම් දී තිබේ.එම නියෝගය අනුව මේ වන විට විශ්වවිද්‍යාල පාලනාධිකාරිය නවකවදය ලබා දුන් බවට හඳුනා ගත් සිසුන් සම්බන්ධයෙන් පරීක්ෂණ ආරම්භ කර තිබේ.නවකවදය හේතුවෙන් සබරගමු විශ්වවිද්‍යාලයේ නවක සිසුන් තිදෙනෙකු මේ වන විට අධ්‍යාපන කටයුතු නවතා දමා නිවෙස් වලට ගොස් තිබෙන බව විශ්වවිද්‍යාල ආරංචි මාර්ග සඳහන් කරයි.සබරගමුව විශ්වවිද්‍යාලයේ පසුගිය සති දෙකක කාලය තුළ නවකවදය ඉතා දරුණු ලෙස ක්‍රියාත්මක වී තිබෙන අතර මේ වන විට නවක සිසුන් දැඩි මානසික අසහනයකට ලක්ව තිබෙන බවත් වාර්තා වේ.සබරගමුව විශ්වවිද්‍යාලයේ අතීතයේද දරුණු ලෙස නවකවදය ක්‍රියාත්මක වු නමුත් පසුගිය වසර කිහිපයේදී ඒ සම්බන්ධයෙන් දඩුවම් පැනවීම නිසා නවකවද සිද්ධීන් වාර්තා වීම පහළ මට්ටමක පැවතිණි. විශ්වවිද්‍යාලය මේ තත්ත්වයට ගෙන ඒම සඳහා සිසුන් 300 කට පමණ දඬුවම් ලබා දීමට සිදු වු බව උසස් අධ්‍යාපන අමාත්‍යාංශයේ ශිෂ්‍ය කටයුතු පිළිබද අධ්‍යක්ෂ ‍ජනරාල් කීර්ති මාවැල්ලගේ මහතා පැවසීය.මෙම නවකවද සිද්ධියට සම්බන්ධ සියලු සිසුන්ට නවකවද පනත යටතේ අත්අඩංගුවට ගෙන දඬුවම් ලබාදීමට කටයුතු කරන බවත් ඒ මහතා කිවේය.   .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309127</link>
    <topic>ඇතැමුන්ගේ ප්‍රතිපත්ති ප්‍රකාශන එදා ප්‍රභාකරන් ඉල්ලූ ඒවාමයි</topic>
    <author>ධනුෂ්ක ගොඩකුඹුර වවුනියාව සිට</author>
    <content>ඊළාම් සිහිනය දේශපාලන න්‍යාය පත්‍රයක් වී යළි මතු වුවත් රට කෑලිවලට කඩන්නට කිසිවකුට ඉඩ තබන්නේ නැති බව ජනාධිපති මහින්ද රාජපක්ෂ මහතා අවධාරණය කළේය.ඇතැම් අයගේ ප්‍රතිපත්ති ප්‍රකාශන වශයෙන් යළි එළි දක්වා තිබෙන්නේ වසර හතරකට පෙර ප්‍රභාකරන් කළ ඉල්ලීම් බව පැවසූ ජනාධිපතිවරයා ප්‍රභාකරන්ට නොහැකි වූ දේ කරන්නට යළිත් කිසිවකුට ඉඩ නොදෙන බවත් රට බෙදන්නට තවත් කථා කිරීමෙන් ඵලක් නැති බවත් පැවසීය.දිනා ගත් නිදහස නැති කර ගන්නට උතුරේ හෝ දකුණේ කිසිවකුත් කැමැති නොවන බව පෙන්වා දුන් ජනාධිපතිවරයා රට බෙදන ඊළාම් සිහින මත හිඳිමින් ජාතිවාදය අවුස්සමින් ජීවත් වන්නට පුළුවන්කමක් නැති බවත් ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එක්සත් ජනතා නිදහස් සන්ධානයෙන් උතුරු පළාත් සභාවට තරග වැද සිටින වවුනියාව දිස්ත්‍රික් අපේක්ෂකයන්ගේ ජයග්‍රහණය තහවුරු කරන විජයග්‍රාහී ජන රැලියට වවුනියාව නගරයේදී ඊයේ (11) එක්වෙමිනි.උතුරට පමණක් නොව දකුණටත් බලපාන යම් යම් ගැටලු තිබෙන බව පෙන්වා දුන් ජනාධිපතිවරයා ඒ සියල්ල විසඳා ගනිමින් ඉදිරියට යාමට සැවොම එක්විය යුතු බව පැවසීය.ජාතිවාදයට සම්පූර්ණයෙන්ම විරුද්ධ වත්මන් රජය සියලු ආගම්වලට, ජාතීන්ට ගරු කරන රජයක් බවත් සෑම ජාතියක් ආගමක්ම රැකගෙන සියලු ජාතීන්ට ගරු කරමින් එකම රටක් තුළ ජීවත්වන්නට අප ඉගෙන ගත යුතු බවත් ජනාධිපතිවරයා කීවේය. එක්සත් ජනතා නිදහස් සන්ධානයේ මහලේකම්, ඇමැති සුසිල් ප්‍රේමජයන්ත, ඇමැති රිෂාඩ් බදියුදීන්, පාර්ලිමේන්තු මන්ත්‍රීවරුන් වන ප්‍රභා ගනේෂන්, උනයිස් ෆාරුක්, එස්. සී. මුතුකුමාරණ, එච්. පී. පියසේන, වවුනියාව ශ්‍රී ලංකා නිදහස් පක්ෂ ප්‍රධාන සංවිධායක ප්‍රේමරත්න සුමතිපාල මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309128</link>
    <topic>හිටපු එල්ටීටීඊ නායකයෙක්තවත් 25ක් සමඟ ආණ්ඩුවට</topic>
    <author>ජයසිරි මුණසිංහ මන්නාරම සිට</author>
    <content>ජනාධිපති මහින්ද රාජපක්ෂ මහතාගේ නායකත්වයෙන් යුතු එක්සත් ජනතා නිදහස් සන්ධාන ආණ්ඩුව ගෙන යන රට සංවර්ධනය කිරීමේ උදාර වැඩපිළිවෙළ පිළිබඳ පැහැදී මන්නාරම හිටපු එල්.ටී.ටී.ඊ. දේශපාලන නායක එරම්බමූර්ති ශිවානන්ද රාජා (රොබට්) මහතා ප්‍රධාන සාමාජිකයෝ විසිපස් දෙනකු, ශ්‍රී ලංකා මුස්ලිම් කොංග්‍රසයේ මන්තෙයි හා මන්නාරම ප්‍රාදේශීය සභා මන්ත්‍රීවරු දෙදෙනකු ජනාධිපතිවරයාගේ ප්‍රධානත්වයෙන් මන්නාරම ඊයේ (11) පැවැති ජනහමුවේ දී ආණ්ඩුවට එක්වූහ.වසර 2013 උතුරු පළාත් සභාවේ මංගල මැතිවරණයේ දී තම පූර්ණ සහාය බුලත්කොළය ලකුණින් තරග කරන කණ්ඩායමේ ජයග්‍රහණය වෙනුවෙන් කැප කරන බවටද මේ පිරිස මෙහිදී ප්‍රතිඥා දුන්හ. ශ්‍රී ලංකා මුස්ලිම් කොංග්‍රසයේ මන්නාරම ප්‍රාදේශීය සභා මන්ත්‍රී එම්. අර්ෆාත්, මන්තෙයි ප්‍රාදේශීය සභා මන්ත්‍රී රවුෆික් මාස්ටර් යන මහත්වරු ජනාධිපතිවරයාට බුලත් හුරුලු පිරිනමා තම සහාය පළකළහ.ජනාධිපතිවරයාගේ ප්‍රධානත්වයෙන් මන්නාරම මහජන ක්‍රීඩාංගණයේ පැවැති සතුටයි – නිදහසයි දිනවමු! තේමාව පෙරදැරි කරගත් ජනහමුවට බෞද්ධ, හින්දු, කතෝලික හා ඉස්ලාම් ආගමික නායක පූජක ප්‍රසාදීන් වහන්සේලා පැමිණ ආශිර්වාද පළ කළහ.ධීවර හා ජලජ සම්පත් ඇමැති දොස්තර රාජිත සේනාරත්න, කර්මාන්ත හා වාණිජ කටයුතු ඇමැති රිෂාඩ් බදුර්දීන්, කොළඹ දිස්ත්‍රික් පාර්ලිමේන්තු මන්ත්‍රී ප්‍රභා ගනේෂන්, වන්නි දිස්ත්‍රික් පාර්ලිමේන්තු මන්ත්‍රී උහයිස් ෆාරුක් යන මහත්වරු මෙහිදී කථා කළහ.එක්සත් ජනතා නිදහස් සන්ධානයේ මහ ලේකම් හා ඇමැති සුසිල් ප්‍රේමජයන්ත, ධීවර හා ජලජ සම්පත් නියෝජ්‍ය ඇමැති සරත් ගුණරත්න, ආර්ථික සංවර්ධන නියෝජ්‍ය ඇමැති ඒ. එම්. එල්. එස්. හිස්බුල්ලා යන මහත්වරු ප්‍රධාන අතිවිශාල පිරිසක් මේ ජනරැලියට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309129</link>
    <topic>සිරකරු දිනය අදයි</topic>
    <author>බුද්ධිකා ඉඹුලාන</author>
    <content>අදට (12) යෙදෙන සිරකරු දිනය නිමිත්තෙන් සිරකරුවන් 1500 දෙනකු ජනාධිපති මහින්ද රාජපක්ෂ මහතා පිරිනමන විශේෂ රාජ්‍ය සමාව යටතේ නිදහස ලබනු ඇත.දහසක් පමණ සුළු වැරදි සම්බන්ධයෙන් දඩ මුදල් ගෙවා ගැනීමට නොහැකිව සිටින අයයි. ඔවුන් දැනට ගෙවා ඇති සිරදඬුවම් කාලය සලකා බලා ඉදිරියට ගෙවීමට ඇති දඬුවම් කාලය මේ මගින් අහෝසි කෙරේ. අවුරුදු 70 ඉක්මවූ වයස්ගත සිරකරුවන්ට ඉදිරියට ඇති දඬුවම් කාලය නොසලකා හැර ඔවුන්ද නිදහස් කිරීම ජනාධිපති විශේෂ සමාව යටතේ සිදුවේ.අද (12) දින දක්වා දඬුවම් විඳින සියලුම සිරකරුවන් ගෙවන ලද වසරක දඬුවම් කාලයකට හෝ ඉන් කොටසකට සතිය බැගින් වූ සමා කාලයක් මගින් දඬුවම කෙටි කර ඔවුනට ද මේ යටතේ නිදහස ලබා දී ඇත.මෙයට අමතරව බන්ධනාගාර දෙපාර්තමේන්තුවේ බලපත්‍ර මණ්ඩලය මගින් නියම කළ විශේෂ බලපත්‍ර යටතේ තවත් සිරකරුවන් 17 දෙනෙකු අද (12) දින නිදහස ලබයි. මෙම සිරකරුවන් නිදහස් කිරීම අද කොළඹ අග්‍රශ්‍රාවක විහාර පරිශ්‍රයේ දී පැවැත්වෙන ජාතික සිරකරු දින උත්සවයේ දී නිල වශයෙන් පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා අතින් සිදුකෙරේ.නීතිවිරෝධී රැස්වීම්, දරුණු මංකොල්ලකෑම්, දරුණු මිනීමැරුම්, ගෙවල් බිඳීම්, රාජද්‍රෝහී ක්‍රියා, පැහැර ගැනීම්, අසැබි ප්‍රකාශන මගින් ළමුන් පෙලඹවීම්, ස්ත්‍රී - ළමා දූෂණ, ණය බදුකර හෝ අල්ලස් වැරදි, ත්‍රස්ත විරෝධී ක්‍රියා, හදිසි නීති උල්ලංඝනය ඇතුළු වැරදි විස්සකට යටත්ව දඬුවම් විඳින සිරකරුවන් හැර සෙසු සිරකරුවන් මෙම විශේෂ රාජ්‍ය සමාවට හිමිකම් කියනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309125</link>
    <topic>නුවරඑළියපූඬලුඔයජන රැලි අද</topic>
    <author>ධනුෂ්ක ගොඩකුඹුර</author>
    <content>මධ්‍යම පළාත් සභා මැතිවරණයේ එක්සත් ජනතා නිදහස් සන්ධාන අපේක්ෂකයන්ගේ ජයග්‍රහණය තහවුරු කරන විජයග්‍රාහී ජන රැලි ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (12) සවස දෙකට නුවරඑළිය, පූඬලුඔය නගරයේදී පැවැත්වේ.සතුටයි නිදහසයි දිනවමු තේමාව ඔස්සේ පළාත් සභා මැතිවරණයට ඉදිරිපත්ව සිටින එක්සත් ජනතා නිදහස් සන්ධානය සංවිධාන කරන ජනරැලි මාලවේ හත්වැනි රැලිය වන්නේ අද පැවැත්වෙන නුවරඑළිය රැලියයි.ශ්‍රී ලංකා නිදහස් පක්ෂය ප්‍රමුඛ සන්ධානයේ සෙසු පක්ෂ නායකයන්, මැති ඇමැතිවරුන්, පළාත් සභා අපේක්ෂකයන් මේ අවස්ථාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309122</link>
    <topic>විදේශ රැකියා ඉලක්කය ජය ගැනීමට‍ හොඳ අවස්ථාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකා විදේශ රැකියා ක්ෂේත්‍රයේ අපේක්ෂිත ඉලක්කය ජය ගැනීම සඳහා පොදුරාජ්‍ය මණ්ඩලීය සමුළුව ශ්‍රී ලංකාවට තීරණාත්මක සාධකයක් බව ශ්‍රී ලංකා විදේශ රැකියා ඒජන්සියේ සභාපති සේනක අබේගුණසේකර මහතා පවසයි.ඒ අනුව එළඹෙන 2016 වනවිට විදේශ රැකියා ක්ෂේත්‍රයෙන් වාර්ෂිකව උපයා ගැනීමට අපේක්ෂිත ඇමෙරිකානු ඩොලර් මිලියන 10,000 ඉලක්කය කරා ගමන් කිරීමේ හැකියාව තිබෙන බව පෙන්වා දෙන ඒ මහතා ශ්‍රී ලාංකික ශ්‍රමිකයන් නොයවන රටවලට ද අපේ ශ්‍රමිකයන් යැවීම සඳහා හොඳ අවස්ථාවක් බව සඳහන් කරයි.එළඹෙන නොවැම්බර් මාසයේ ශ්‍රී ලංකාවේදී පැවැත්වෙන පොදුරාජ්‍ය මණඩලීය සමුළුව සෑම අංශයකින්ම ශ්‍රී ලංකාවට වැදගත් බව පෙන්වාදෙන සේනක අබේගුණසේකර මහතා එම මණ්ඩලයට දිගු ඉතිහාසයක් තිබෙන බව ද ලොව ධනවත් රටවල් රැසක් එහි සාමාජිකත්වය දරන බවද සිහිපත් කරයි.මේ අතර ඒ මහතා පෙන්වා දෙන්නේ යටත් විජිත යුගයේ සිටි ‍රටවලින් සැඳුම්ලත් පොදුරාජ්‍ය මණ්ඩලය තුළ සිංගප්පූරුව, මැලේසියාව, බෲනෙයි රාජ්‍ය යන රටවල්ද නියෝජනය කරන අතර එවැනි රටවලට වැඩි වැඩියෙන් ශ්‍රී ලාංකික පුහුණු ශ්‍රමිකයන් යැවීමට අවස්ථාව සලසා ගතහැකි බවත් එය අපේ රටට හිතකර තත්ත්වයක් බවත්ය.මේ වනවිට සීෂෙල්ස් රාජ්‍යයට අපේ රටේ ගුරුවරුන් යොමුකරන බව පෙන්වා දුන් සභාපතිවරයා රුපියල් 150,000 ට වැඩි මාසික වැටුපක් ඔවුන් ලබන බවද එවැනි ඉහළ වැටුප් සහිත රැකියාවන් සඳහා ශ්‍රී ලාංකිකයන් යැවීම සඳහා පොදුරාජ්‍ය මණ්ඩලීය සමුළුව හොඳම අවස්ථාවක් බවද කියා සිටී.විදේශ රැකියා සඳහා පිටත්ව යාමට බලාපොරොත්තුවෙන් පසුවන ශ්‍රී ලාංකිකයන්ගේ දත්ත එකතුවක් තම ඒජන්සිය තුළ පවතින බව පෙන්වා දෙන ඒ මහතා පොදුරාජ්‍ය මණ්ඩලීය සමුළුවට සමගාමීව බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේදී පැවැත්වෙන ප්‍රදර්ශනය සඳහා ප්‍රදර්ශන කුටියක් ඉදිරිපත් කරන බවද එහිදී අදාළ දත්ත එකතුව ඉදිරිපත් කළ හැකි බවද සඳහන් කරයි.මේ අතර සේනක අබේගුණසේකර මහතා පෙන්වාදෙන්නේ විදේශ රැකියාවන්හි නිරතව සිටින ශ්‍රී ලාංකිකයන් උපයන විදේශ විනිමය ප්‍රමාණය මේ රටට ඉන්ධන ආනායනය කිරීම සඳහා වැයවන මුදලට සමාන බවත් ඒ අනුව ඉන්ධන ආනයනය වෙනුවෙන් ණය වියයුතු නැති බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309123</link>
    <topic>අද-හෙට සහ අනිද්දාත්තැපැල් ඡන්දය දැමීමට ඉඩ</topic>
    <author>නිරූෂි විමලවීර</author>
    <content>මධ්‍යම, වයඹ හා උතුරු පළාත් සභා මැතිවරණයේ තැපෑලෙන් ඡන්දය සලකුණු කිරීමට සුදුසුකම් ලබා මෙතෙක් ඡන්දය භාවිතා නොකළ තැපැල් ඡන්ද දායකයන්ට අද (12) හෙට (13) හා අනිද්දා (14) තෙදින අදාළ දිස්ත්‍රික් මැතිවරණ කාර්යාලයේදී ඡන්දය භාවිතා කිරීමේ අවස්ථාව ඇති බව මැතිවරණ ‍මහ ලේකම් කාර්යාලය පවසයි.තැපෑලෙන් ඡන්දය සලකුණු කිරීම සඳහා මෙවර 111383 තැපැල් ඡන්දදායකයින් පිරිසක් සුදුසුකම් ලබා තිබූ බවත් 9 - 10 දෙදින තැපැල් ඡන්දය භාවිතා කිරීම ඉතා ප්‍රශස්ථ මට්ටමක පැවැති බවත් නියෝජ්‍ය මැතිවරණ කොමසාරිස් එම්.එම්. මොහොමඩ් මහතා ප්‍රකාශ කෙළේය.9 හා 10 දෙදින භාවිතා නොකළ සියලු තැපැල් ඡන්ද පත්‍රිකා අයත් පැකටටුව මේ වන විට ඡන්දහිමි කාර්යාල මගින් විවෘත නොකොට අදාළ දිස්ත්‍රික් කාර්යාල වෙත යවා ඇතැයිද හෙතෙම අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309124</link>
    <topic>කුරුණෑගල 9200කට තැපැල් ඡන්දය නෑ</topic>
    <author>විජයානි එදිරිසිංහ</author>
    <content>කුරුණෑගල දිස්ත්‍රික්කයේ ඡන්දදායකයන් නවදහස් දෙසීයකට පමණ මෙවර පළාත් සභා ඡන්දයේදී තැපැල් ඡන්ද පාවිච්චි කිරීමේ අවස්ථාව අහිමි වී ගොස් තිබේ.ඒ අනුව තැපැල් ඡන්ද හිමි ඡන්දදායකයන් සංඛ්‍යාව 55577 ක් වන අතර ඉන් ඡන්දය පාවිච්චි කිරීමට අවස්ථාව සැලසී තිබුණේ ඡන්දදායකයන් 46374කට පමණි.තැපැල් ඡන්ද අයැදුම්පත් ලබාදී ඇති නියමිත කාලය තුළ මැතිවරණ කාර්යාලය වෙත යැවීමට රාජ්‍ය ආයතනවල ඇතැම් නිලධාරීන් අපොහොසත් වීම නිසා තැපැල් ඡන්ද අයදුම්පත් ප්‍රතික්ෂේපවීම ප්‍රධාන හේතුව වෙයි.මෙතරම් විශාල පිරිසකට තැපැල් ඡන්ද අහිමිවීම නිසා රාජ්‍ය සේවකයෝ දැඩි කනස්සල්ලට පත්ව සිටිති.රාජ්‍ය සේවකයන් මෙතරම් විශාල පිරිසකට තැපැල් ඡන්දය අහිමි වීම තුළ කඩාකප්පල්කාරී සැලසුමක් ඇතැයි ඡන්දය දීමට අවස්ථාව නොලැබුණු රාජ්‍ය සේවකයෝ පැවසූහ.කුරුණෑගල රාජ්‍ය ආයතන කිහිපයක් සමඟ දිනමිණ කතා කළ අවස්ථාවේ හෙළිදරව් වූයේ ඡන්දදායකයන් ඔවුන්ගේ තැපැල් ඡන්ද ඉල්ලුම් කිරීම් නියමිත වේලාවට සිදු කළත් එම රාජ්‍ය ආයතනවල ආයතන ශාඛා මගින් තැපැල් ඡන්ද අයදුම්පත් මැතිවරණ කාර්යාලය වෙත ලබාදීමට හිතාමතාම ප්‍රමාද කර ඇති බවයි.රාජ්‍ය සේවකයන් මෙතරම් විශාල පිරිසකට තැපැල් ඡන්ද අහිමිවූයේ කෙසේද යන්න පිළිබඳව කුරුණෑගල මැතිවරණ කොමසාරිස් කාර්යාලයේ සහකාර මැතිවරණ කොමසාරිස්වරයකුගෙන් විමසූ විට ඒ මහතා කියා සිටියේ ලබාදී ඇති නියමිත කාලය තුළ තැපැල් ඡන්ද අයදුම්පත් එවූ ආයතනවල ඡන්ද දායකයන්ට තැපැල් ඡන්ද එවා ඇති බවයි.තවද තැපැල් ඡන්ද අයදුම් කිරීමට ලබාදී තිබූ අවසන් දිනයේ නියමිත පරිදි රාජ්‍ය ආයතනවලින් අයදුම්පත් නොලැබී තිබූ නිසා එම රාජ්‍ය ආයතනවලට සහායක් වශයෙන් තවත් දිනයක් කාලය දීර්ඝ කරදීමටද පියවර ගෙන තිබුණි.ඇතැම් රාජ්‍ය ආයතනවලින් ඡන්ද අයදුම්පත් භාරගැනීමේ අවසන් දිනයට දින 5 - 6 ක් ප්‍රමාදවී එම අයදුම්පත් එවා ඇත.රජයේ ආයතනවල ඉහළ නිලධාරීන් නියමිත ආකාරයෙන් සොයා බලා නියමිත වේලාවට මේවා එවීමට පියවර නොගැනීමේ වරද නිසා මෙතරම් විශාල පිරිසකට තැපැල් ඡන්දය අහිමි වී තිබේ.මෙම ගැටලුවට විකල්පයක් ලෙස ඉදිරියට එන ඡන්ද දිනයේදී තැපැල් ඡන්ද අහිමි වූ ඡන්ද දායකයන්ට තම ප්‍රදේශයට ගොස් ඡන්දය දැමීමට අවස්ථාව සලසා ඇති බව කුරුණෑගල මැතිවරණ කාර්යාලයේ මෙම නිලධාරියා කීය.එහෙත් මෙම ක්‍රමය ප්‍රායෝගිකව ක්‍රියාත්මක කිරීමට නොහැකි ගැටලු ඇති බව රාජ්‍ය සේවකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091225</link>
    <topic>පොදු රාජ්‍ය මණ්ඩලීය සමුළුවට කොළඹ පාසල් 31කට නිවාඩු</topic>
    <author>සුභාෂීණී සේනානායක</author>
    <content>පොදු රාජ්‍ය මණ්ඩලීය සමුළුව නිමිති කොට ගෙන කොළඹ පාසල් 31ක් නොවැම්බර් මස 6 වනදා සිට 19 වනදා දක්වා වසා තැ‍බීමට අධ්‍යාපන අමාත්‍යාංශය තීරණය කර ඇත.එහිදී අහිමි වන දින ආවරණ කිරීම සඳහා විදුහල් වෙත ලබාදී ඇති විකල්ප වැඩසටහන් ඒ ඒ විදුහල් මඟින් සාකච්ඡා කර තීරණය කරනු ලැබේ.වසා තැබෙන පාසල් මෙසේය.2013-11-06 සිට 2013-11-19 දක්වාමහානාම විදුහල, කොළඹ 03 - බාරොන් ජයතිලක විදුහල මාළිගාවත්ත – රාජසිංහ විදුහල, මාළිගාවත්ත – අශෝක විදුහල, මරදාන – ආනන්ද විදුහල, මරදාන – විහාර මහා දේවි බාලිකා විදුහල, මරදාන - සංඝරාජ විදුහල, මරදාන - හෝලි රොසරි සිංහල විදුහල, කොම්පඤ්ඤ වීදිය - හෝලි රොසරි දෙමළ විදුහල, කොම්පඤ්ඤ වීදිය – ටී. බී. ජයා විදුහල, කොම්පඤ්ඤ වීදිය – අල් ඉග්බාග් විදුහල, කොම්පඤ්ඤ වීදිය – මිහිඳු විදුහල, කෙසෙල්වත්ත – අල්හිග්මා විදුහල, කෙසෙල්වත්ත - කොටහේන මධ්‍ය මහා විද්‍යාලය, කොටහේන - ශාන්ත පාවුලු බාලිකා විදුහල, බම්බලපිටිය – හින්දු විදුහල, බම්බලපිටිය – විශාකා විදුහල, කොළඹ 05 - ඉසිපතන විදුහල, කොළඹ 05, සී. ඩබ්. ඩබ්. කන්නන්ගර විදුහල, කොළඹ 08 - සුසමයවර්ධන විදුහල, කොළඹ 08 - රාජකීය විදුහල, කොළඹ 07 – ඩී. එස්. සේනානායක විදුහල, කොළඹ 07 - තර්ස්ටන් විදුහල, කොළඹ 03 - සිරිමාවෝ බණ්ඩාරනායක විදුහල, කොළඹ 07 - ආනන්ද බාලිකා විදුහල, මරදාන - ගෝතමී බාලිකා විදුහල, මරදාන – නාලන්ද මහා විද්‍යාලය, බොරැල්ල – මහාබෝධි විද්‍යාලය, කොළඹ 02 - සාතිපුත්ත විද්‍යාලය, කොළඹ 02 -2013 – 11 – 09 සිට 2013 – 11 – 19 දක්වාඅල්හිදියා මහ විදුහල, කොළඹ 10 – ඊ. ඒ. ගුණසිංහ විද්‍යාලය, කොළඹ 12..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n1309126</link>
    <topic>ස්වර්ණ පුස්තක දිනා...</topic>
    <author>ඡායාරූපය බන්දුල අලහකෝන්</author>
    <content>ශ්‍රී ලංකා පොත් ප්‍රකාශකයන්ගේ සංගමය සංවිධාන කළ ‘ස්වර්ණ පුස්තක’ සම්මාන උළෙලේදී වසරේ හොඳම නවකතාව ලෙස තෝරාගත් ‘කාල සර්ප’ කෘතියේ කර්තෘ කීර්ති වැලිසරගේ මහතා සිය සම්මානය අතැතිව.සබරගමුව පළාත් ආණ්ඩුකාර වි.ජ.මු. ලොකුබණ්ඩාර මහතාගේ ප්‍රධානත්වයෙන් කොළඹ බණ්ඩාරනායක අනුස්මරණ සම්මන්ත්‍රණ ශාලාවේදී පෙරේදා රාත්‍රි මේ සම්මාන උළෙල පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091210</link>
    <topic>දෙමළ සන්ධානයේ ප්‍රකාශය තරයේ ප්‍රතික්ෂේප කරනවා</topic>
    <author>මහින්ද අලුත්ගෙදර</author>
    <content>බෙදුම්වාදය රටතුළ ඇති කරමින් එල්ටීටීඊ න්‍යාය පත්‍රය ක්‍රියාත්මක කිරීම වෙනුවෙන් දෙමල ජාතික සන්ධානය ඉදිරිපත්කර තිබෙන මැතිවරණ ප්‍රකාශය තරයේ ප්‍රතික්ෂේප කරන බව අන්තර් ආගමික නායකයෝ අවධාරණය කරති.රටේ ජාතික හා ආගමික අසමඟිය ඇතිකරමින් නිදහස් හා සාමකාමී ශ්‍රී ලංකාව බෙදා වෙන්කිරීම ඔවුන්ගේ අරමුණ වී තිබෙන බවද දිනූ නිදහස සුරක්ෂිත කිරීම සඳහා උතුරේ දෙමල ජනතාව කටයුතු කරනු ඇතැයි අපේක්ෂා කරන බවද උන් වහන්සේලා දෙමල ජාතික සන්ධානය ජාත්‍යන්තරයෙන් සහාය ඉල්ලන්නේ රට බෙදා වෙන් කිරීමට වුවද රජය ජාත්‍යන්තරයෙන් සහාය ඉල්ලන්නේ සංවර්ධනය අතින් ඉහළම තැනකට රට ගෙනයාම බවද ප්‍රකාශ කරති.අන්තර් ආගමික නායකයෝ මේ බව සදහන් කළේ කොළඹ දී ඊයේ (11) පැවැති විශේෂ මාධ්‍ය හමුවකට සහභාගි වෙමිනි.එහිදී අදහස් පළකරමින් ධර්ම රශ්මි පදනමේ සභාපති ගලගම ධම්මරංසි හිමියෝ ප්‍රකාශ කළේ උතුරු පළාත් සභා මැතිවරණය වෙනුවෙන් ඉදිරිපත්වී සිටින දෙමල ජාතික සන්ධානය ඉදිරිපත් කළ මැතිවරණ ප්‍රකාශය සම්බන්ධයෙන් කණගාටුවට පත්වන බවත් ජාතීන් අතර සහ ආගමිකයන් අතර අන්‍යෝන්‍ය විශ්වාසය සහ ගෞරවය සුරැකෙන පදිරි එවැනි ප්‍රකාශයක් ඉදිරිපත් කළයුතු බවත්ය.දෙමල ජාතික සන්ධානය ඉදිරිපත් කළ මැතිවරණ ප්‍රකාශය මේ රටේ ජාතික, ආගමික අසමඟිය ඇතිකිරීමටත් ජාතීන් බෙදා වෙන් කිරීමටත් කළ එකක් බව පෙන්වාදුන් උන් වහන්සේ දශක තුනක කාලයක් විඳිදුක මේ රටේ ජනතාව හොඳින් දන්නා බවද එවැනි කිසිඳු හැඟීමක් නොමැතිව ඔවුන් මේ මැතිවරණ ප්‍රකාශය ඉදිරිපත්කර තිබෙන බවද සදහන් කළහ.‍‍එල්ටීටීඊ සංවිධානයට අවශ්‍ය න්‍යාය පත්‍රයක් මේ තුළින් ඉදිරිපත්කර තිබෙන අතර රට බෙදා, ජාතීන් වෙන්කරන ව්‍යායාමයෙන් ඉවත්විය යුතු බවද ජාති, ආගම් ආදී භේදයකින් තොරව සියලු දෙනාම එක්ව කටයුතු කරන්නේ නම් ඔවුන්ට ද සහයෝගය ලබාදෙන බව ද පැවසූ ධම්මරංසි හි‍මියෝ දෙමල ජාතික සන්ධානය බලයට පැමිණෙන්නේ නම් යළිත් වරක් අපේ රට දෙකඩ වීමේ උවදුරකට ලක්වන බව ද පෙන්වා දුන්හ.ජාතික හා ආගමික සමඟිය සඳහා වන ළමා පදනමේ සභාපති සරත් හෙට්ටිආරච්චි පියතුමා මෙහි දී සදහන් කළේ 13 වැනි ආණ්ඩුක්‍රම ව්‍යාවස්ථාව නියම ලෙස ක්‍රියාවට නැංවීමක් ලෙස උතුරු පළාත් සභා මැතිවරණය හඳුන්වාදිය හැකි බවත් එහි දී යළිත් වරක් ප්‍රභාකරන් වීරයෙක් ලෙස කරළියට ගෙන ඒමට දෙමල ජාතික සන්ධානය උත්සාහ ගන්නා බවත්ය.මෙවැනි පිරිසක් බලයට පැමිණෙන්නේ නම් ශ්‍රී ලංකාවේ ඉරණම කුමක්දැයි ප්‍රශ්න කළ සරත් හෙට්ටිආරච්චි පියතුමා බෙදුම්වාදය ශක්තිමත් කොට අරාජික රටක් බවට ශ්‍රී ලංකාව පත්කිරීම සඳහා උත්සාහ කරන පිරිසට ජනතාව නිසි පිළිතුරු ලබාදෙනු ඇතැයි විශ්වාසය පළ කළේය.මෙහි දී අදහස් පළකරමින් ජාත්‍යන්තර හින්දු ආගමික සම්මේලනයේ ලේකම් රාමචන්ද්‍ර බාබුෂර්මා කුරුක්කල්තුමා සදහන් කළේ වත්මන් රජය චීනයෙන් මුදල් ගෙන මාර්ග ඉදිකරන බවට සහ ජපානයෙන් මුදල් ගෙන රෝහල් ඉදිකරන බවට දෙමල ජාතික සන්ධානය චෝදනා කරන බවත් අපේ රට බෙදා වෙන්කළ යුතු බවට ඔවුන් ඉන්දියාව, අමෙරිකාව සහ නවදීදන් පිල්ලේට ප්‍රකාශ කරන බවත්ය.ශ්‍රී ලංකාවට මුදල් එවන්න එපා යනුවෙන් විරෝධය පළ කරන ඔවුන් දෙමල ඊළම වෙනුවෙන් ඡන්දය ඉල්ලන බව ද පැවසුවේය.දෙමල ජනතාව රවටා ඡන්දය ලබාගැනීම දෙමල ජාතික සන්ධානයේ ප්‍රතිපත්තිය වී තිබෙන අතර නමුත් එය ඉටු නොවන බවද මෙම ඡන්දයෙන් දිනුවද පැරදුනද එය ජනාධිපති මහින්ද රාජපක්ෂ මහතාට ප්‍රශ්නයක් ඇති නොවන බවද ප්‍රකාශ කළ කුරුක්කල්තුමා හුදෙක්ම ඔවුන්ගේ ඡන්ද ප්‍රකාශය දෙමල ජනතාව පිළිනොගන්නා බවද පෙන්වා දුන්නේය.ශ්‍රී ලංකා මොහමදියා සංගමයේ සභාපති හසන් මෞලවි පූජකවරයා මෙහිදී සදහන් කළේ ත්‍රස්තවාදයට යළි පණ දෙන්නට දෙමල ජාතික සන්ධානය උත්සාහ කරන බවත් ජනාධිපති මහින්ද රාජපක්ෂ මහතාට ඡන්දය දුන් අය සේම ඒ මහතාට විරුද්ධව ඡන්දය දුන් අයද අද සාමයේ ප්‍රතිඵල භුක්ති විඳින බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091211</link>
    <topic>කොළඹ-මිනුවන්ගොඩ පෞද්ගලික බස්දෙවැනි දිනයටත් වර්ජනයේ</topic>
    <author>ශීලා උඩුවර සහ රක්ෂණ ශ්‍රියන්ත</author>
    <content>කොළඹ-මිනුවන්ගොඩ 265 මාර්ගයේ පෞද්ගලික බස් වර්ජනය හේතුවෙන් දෙවැනි දිනයටත් ඊයේ (11) මගී ජනතාව මහත් අපහසුතාවට පත්වූහ.එම මාර්ගය සඳහා අලුතින් බස් රථයක් යෙදවීමට බලපත්‍රයක් ලබාදීමට විරෝධය පාමින් මෙම වර්ජනය පෙරේදා (10) අරඹා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091212</link>
    <topic>ප්‍රාථමික පාසල් 5000ක් ළමා මිතුරු පාසල් ලෙස ප්‍රතිපෝෂණය කෙරේ</topic>
    <author>සුභාෂීණී සේනානායක</author>
    <content>යුනිසෙෆ් වාර්තාවලට අනුව දකුණු ආසියාවේ සෙසු රටවලට සාපේක්ෂව ලංකාවේ ප්‍රාථමික අධ්‍යාපනය ඉතා ඉහළ මට්ටමක පවතින බව වාර්තා වේ.ඈත එපිට ගම්බද දරුවන් පවා ප්‍රාථමික අධ්‍යාපන මට්ටමේ දී විශිෂ්ට ප්‍රතිඵල අත්පත් කරගන්නා නිසා එය හොඳින් තහවුරු වන බවත් අධ්‍යාපන අමාත්‍ය බන්දුල ගුණවර්ධන මහතා පවසයි.උතුරු නැගෙනහිර ඇතුළු සියලු පළාත් නියෝජනය කරමින් දිවයින පුරා පාසල් දහසක් ද්වීතීයික පාසල් ලෙස ප්‍රතිසංවර්ධනය වන බවත් ඊට සමගාමීව 1-5 දක්වා ප්‍රාථමික අධ්‍යාපනය නගා සිටුවීම වෙනුවෙන් ප්‍රාථමික පාසල් 5000ක් ළමා මිතුරු පාසල් ලෙස ප්‍රතිපෝෂණය කිරීමට වත්මන් රජය කටයුතු යොදා ඇති බවත් මෙහි දී අමාත්‍යතුමා සඳහන් කළේ ය.දරුවන්ගේ ප්‍රථමික අධ්‍යාපන අවධිය ගැන මවුපියන් කොතෙකුත් කරදරවන නමුත් ලංකාවේ ප්‍රාථමික අධ්‍යාපනය සතුටුදායක මට්ටමක පවතින බවද, ගම්බද පාසල්වල පහේ ශිෂ්‍යත්ව සමතුන් සංඛ්‍යාවේ වැඩිවීම, පාසල්වලට ඇතුළත්වන දරුවන් වැඩිවීම, ඇදහැලෙන දරුවන් අඩුවීම ආදිය මගින් හොඳින් තහවුරු වන බව ද වැඩිදුරටත් කරුණු දක්වමින් අමාත්‍යතුමන් පැහැදිලි කළේ ය.වසර 2016 වනවිට, 6-13 තෙක් ශ්‍රේණිවල ද්විතීයික අධ්‍යාපන අවස්ථා සංවර්ධනය කරමින් ජනප්‍රිය යැයි සම්මත පාසල්වල පවත්නා සියලූ පහසුකම්වලින් සමන්විත පාසල් 3ක් බැගින් සෑම ප්‍රාදේශීය ලේකම් කොට්ඨාසයක ම ප්‍රතිනිර්මාණය කිරීමට ද කටයුතු යොදා ඇති බව ගුණවර්ධන මහතා වැඩිදුරටත් සඳහන් කළේය.අමාත්‍යවරයා මේ බව ප්‍රකාශ කළේ පසුගියදා(4) දින පාසල් දහස ව්‍යාපෘතිය යටතේ සංවර්ධනය කෙරෙන මහරගම බුවනෙකබා විද්‍යාලයීය මහින්දෝදය තාක්ෂණ විද්‍යාගාරයට මුල්ගල තැබීමේ උත්සව අවස්ථාවට එක්වෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091213</link>
    <topic>‘රන්දිව’ට වාරණයක්</topic>
    <author>රෝෂන් තුෂාර</author>
    <content>කැල්සියම් නයිට්ට්‍රේට් භාවිතයෙන් කොහුබත් ආශ්‍රිත නිෂ්පාදන කරන මීරිගම අපනයන සැකසුම් කලාපයේ පිහිටි නෝර්වේ සමාගමක් සම්බන්ධයෙන් අපහාසාත්මක පුවත් පළකිරීම වළක්වමින් . ‘රන්දිව’ පුවත්පතට වාරණ නියෝගයක් කොළඹ දිසා අධිකරණය ඊයේ(11)නිකුත් කළේය.මීරිගම ජී‍‍‍ෆි ප්‍රොඩක්ට්ස් එස් එල් සමාගම පැවරූ නඩුවක් සළකා බැලු කොළඹ ප්‍රධාන දිසා විනිසුරු ප්‍රදීප් හෙට්ටිආරචිචි මහතා මේ වාරණය ලබන 25 දින දක්වා බලපැවැත්වෙන පරිදි නිකුත් කළේය.කැල්සියම් නයිට්රේට් කර්මාත්තශාලා අවට පරිසරයට එක්වීමෙන් පරිසර සමතුලිතතාවට, මිනිසුන්ට, ගංගා ජලයට, මත්ස්‍යයන්ට හා පසට විශාල හානියක් සිදුවී ඇති බවට හුවා දක්වමින් පුවත්පත් ලිපි දෙකක් ප්‍රසිද්ධ කරමින් කර්මාන්ත ශාලාවට අපහාසයක් අපකීර්තියක් සිදුකර ඇති බවත්, සිදු වී ඇති එම අගතියට රුපියල් මිලියන පන්සීයක වන්දියක් පුවත්පත් සමාගමෙන් අයකැර දෙන ලෙසත් ඉල්ලා මේ නඩුව පැවරීය.‘නෝර්වේ ව්‍යාපෘතියෙන් පොල් ත්‍රිකෝණය විනාශවෙයි’ මැයෙන් පසුගිය අගෝස්තු 25 දින පළවු ලිපියට හා පසුගිය 1 දින පළවු ‘නෝර්වේ කම්හල ආයෝජන මණ්ඩලයේ කනෙන් රිංගයි’ මැයෙන් පළවූ ලිපියට විරුද්ධව මේ නඩුව ගොනු කළේය.ජීෆී සමාගම 2003 වසරේ ආරම්භ කළ බවත් එතැන් සි‍ට අදාළ අමාත්‍යාංශවල අනුමැතිය පරිදි පාරිසරික බලපත්‍ර සහිතව සමාගමේ පොල් ලෙලි කොහුබත් ආශ්‍රිත නිෂ්පාදන කරන බවත් ඒ සඳහා බහුල වශයෙන් කැල්සියම් නයිට්රේට් භාවිත කරන බවත් ජනාධිපති නීතීඥ රෝමේෂ් ද සිල්වා මහතා අධිකරණයට පැවසීය.නිෂ්පාදන ක්‍රියාවලියෙන් පසු අප ද්‍රව්‍ය තනුක කිරීමෙන් පසුව පරිසරයට මුදා හරින බව ද නීතීඥවරයා පැවැසීය.කරුණු සළකා බැලු ප්‍රධාන දිසා විනිසුරුවරයා වගඋත්තරකරුවන්ට අතුරු තහනම් දැන්වීම් හා නොතිසි නිකුත් කරමිනු ලබන 25 දින කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091214</link>
    <topic>ජපානයේ විදේශ කටයුතු නි. ඇමැති අද ශ්‍රී ලංකාවට</topic>
    <author>මහින්ද අලුත්ගෙදර</author>
    <content>නිල සංචාරයක් සඳහා ජපානයේ විදේශ කටයුතු නියෝජ්‍ය ඇමැති මිනොරු කිවුචි (Minoru Kiuchi) මහතා අද (12) ශ්‍රී ලංකාවට පැමිණෙයි.ශ්‍රී ලංකාව සහ ජපානය අතර පවතින ද්වීපාර්ශ්වික වෙළෙඳාම වැඩිදියුණු කිරීමේ අරමුණින් ශ්‍රී ලංකාවට පැමිණෙන ඒ මහතා ආර්ථික සංවර්ධන අමාත්‍යාංශය සහ ජපානයේ ව්‍යාපාරික සංසඳය එක්ව සංවිධානය කරන විශේෂ සැසියකටද සහභාගිවන බව ශ්‍රී ලංකාවේ ජපාන තානාපති කාර්යාලය පවසයි.මෙය ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වේ.ජනාධිපති මහින්ද රාජපක්ෂ මහතා පසුගිය මාර්තු මාසයේ දී ජපානයේ සිදු කළ නිල සංචාරයේ සහ එරට නියෝජ්‍ය අගමැති ටාරෝ අසෝ මහතා මේ වසරේ මැයි මාසයේදී ශ්‍රී ලංකාවේ කළ සංචාරයන්හි ප්‍රතිඵලයක් වශයෙන් ජපාන නියෝජ්‍ය විදේශ කටයුතු ඇමැතිවරයා මෙරටට පැමිණෙන බවද එම තානාපති කාර්යාලය පෙන්වාදෙයි.ශ්‍රී ලංකාවේ රැදී සිටින කාලය තුළ ඒ මහතා විදේශ කටයුතු ඇමැති මහාචාර්ය ජී. එල් පීරිස් මහතා සමඟ ද්වීපාර්ශ්වික සාකච්ඡා පැවැත්වීමට ද නියමිත අතර ශ්‍රී ලංකාව සහ ජපානය අතර පවතින දීර්ඝ කාලීන සබඳතා සම්බන්ධයෙන් විශේෂ අවධානයක් යොමු කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091215</link>
    <topic>වයඹ නිවාස 277835කට විදුලිය</topic>
    <author>චමීර ඇල්ලදෙණිය</author>
    <content>මහින්ද රාජපක්ෂ රජය යටතේ වයඹ පළාතට විදුලි යෝජනා ක්‍රම 400ක් හා විදුලි දිගු 7163ක් ලබා දී ඇති අතර, නිවාස 277835 ක් වෙනුවෙන් විදුලිය ලබාදීම සිදු කර ඇත.මේ සඳහා රුපියල් මිලියන 6473 ක් විදයම් කර ඇති අතර, 2014 වසර වන විට වයඹ පළාතම සම්පූර්ණයෙන් විදුලියනය කිරීමට විදුලිබල හා බලශක්ති අමාත්‍යංශය පියවර ගෙන ඇත.කුරුණෑගල දිස්ත්‍රික්කයේ, ගල්ගමුව මැතිවරණ කොට්ඨාසයේ බෝගහයාය, තිබ්බටුවාව, කටුගම්පොල යන ගම්මාන වෙනුවෙන් ඉදිකළ විදුලි යෝජනා ක්‍රම ඇමැති පවිත්‍රා වන්නිආරච්චි මහත්මිය විවෘත කිරීමෙන් පසුව පැවැති උත්සවයේ දී මෙම කරුණු අනාවරණය විය. රුපියල් ලක්ෂ 200 ක් වැය කරමින් ඉදිකළ මෙම ව්‍යාපෘතිය මගින් නිවාස 500 කට විදුලිය සැපයේ. මෙමගින් ප්‍රදේශයේ සුළුකර්මාන්ත ඇතුළුව ජනතාවගේ ජනජීවිත නගාසිටුවීමට හැකිවන බව විදුලිබල හා බලශක්ති ඇමැති පවිත්‍රා වන්නිආරච්චි මහත්මිය ප්‍රකාශ කළාය.2013 වර්ෂයේ ජූලි මස වනවිට වයඹ පළාතේ කුරුණැගල දිස්ත්‍රික්කයේ 92% ක් විදුලියෙන් ආවරණය කර ඇති අතර පුත්තලම දිස්ත්‍රික්කයේ 84% ක ප්‍රතිශතයක් විදුලියෙන් ආවරණය කර තිබේ.මේ වනවිට වයඹ පළාත තුළ ප්‍රධාන නගර ආවරණය වන පරිද්දෙන් විදුලිය ලබාදී ඇති අතර ඉදිරියේ දී වයඹ දුෂ්කර ග්‍රාමීය ජනතාවගේ විදුලි අවශ්‍යතා 100% ක් සපුරාලීම සඳහා විදුලි දිගු රැසක් ක්‍රියාත්මක කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091216</link>
    <topic>හෙරොයින් බෙදාහැරියැයිනීතිඥ පුතා අත්අඩංගුවට</topic>
    <author>නිමල් රාජපක්ෂ</author>
    <content>ජා-ඇළ ග‍ණේමුල්ල ඇතුළු ප්‍රදේශ රැසකට හෙරොයින් බෙදාහරින අයකු රුපියල් පනස්දහසක් වටිනා හෙරොයින් තොගයක් සමඟින් කුඩාබොල්ලත ප්‍රදේශයේ දී ගණේමුල්ල පොලිසිය අත්අඩංගුවට ගෙන ඇත.අත්අඩංගුවට ගත් සැකකරු නීතිඥවරයකුගේ පුතකු බව ‍ගණේමුල්ල පොලිස්ථානාධිපති දමින්ද සෝමජිත් මහතා පවසයි. සැකකරු කොටුකරගන්නා විට සන්තකයේ තිබී හෙරොයින් මිලිග්‍රෑම් එකසිය විස්සක් සොයාගත් බව සෝමජිත් මහතා පැවැසීය.ගෝලයන් තිදෙනකු යොදාගෙන ඔවුනට ජංගම දුරකථන ලබා දී ඒමගින් හෙරොයින් ජවාරම සරුවට සිදුකරන බව සැකකරු පොලිස් නිලධාරින් ඉදිරියේ පාපොචිචාරණය කර ඇත. අත්අඩංගුවට ගත් සැකකරු ඊයේ (11) ගම්පහ මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.ගණේමුල්ල පොලිස්ථානාධිපති දමින්ද සෝමජිත් මහතාගේ උපදෙස් මත, පොලිස් පරීක්ෂක වැන්ඩගට්, කොස්තා 81155 කුමාර, 66375 ආරියරත්න, 41282 සමරතුංග මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091217</link>
    <topic>හමුදාවේ දෙදෙනකු මැරුවාට අධි චෝදනා පත්‍ර බාරදෙයි</topic>
    <author>කුමුදු හෙට්ටිආරච්චි</author>
    <content>එල්ටීටීඊ සංවිධානයේ මරාගෙන මැරෙන බෝම්බකරුවන් හා එක්ව යුද හමුදා බස්රථයක් ඉලක්ක කර ගනිමින් ක්ලේමෝ බෝම්බයක් පුපුරවා හැර යුද හමුදා නිලධාරීන් දෙදෙනකු ඝාතනය කළ කොටි සාමාජිකයකුට එරෙහිව කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් හමුවේ(10) අධි චෝදනා පත්‍ර බාර දුන්නේය.සෙල්වනායගම් ආනන්ද වර්නන් හෙවත් අරවින්දන් නමැති විත්තිකරුට එසේ අධි චෝදනා පත්‍ර බාරදෙන ලදී. 2007 මැයි මස 24 හෝ මැයි 31 අතර කාලයේ දී පිටකොටුවේ දී ශ්‍රී ලංකා යුද හමුදාවට අයත් බසයක් ඉලක්ක කැර ක්ලෝමෝ බෝම්බයක් පුපුරවා හැරීමට අනුබල දීම හා කුමන්ත්‍රණය කිරීම යන අධි චෝදනා මත විත්තිකරුට එරෙහිව නීතිපතිවරයා මෙම අධි චෝදනා ගොනුකර ඇත.මෙම ක්ලේමෝ බෝම්බ ප්‍රහාරයෙන් යුද හමුදා කෝප්‍රල්වරුන් වන වසන්ත කුමාර, ප්‍රියන්ත නානායක්කාර යන මහත්වරු ජීවිතක්ෂයට පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091218</link>
    <topic>එජාපයට පළාත් සභාවල බලය ලබා ගන්න බෑ</topic>
    <author/>
    <content>පළාත් සභාවල බලය ලබාගැනීමට එක්සත් ජාතික පක්ෂයට නොහැකි බවත්, එම පක්ෂයට ඡන්දය ලබාදීම ප්‍රයෝජනයක් නොමැති ක්‍රියාවක් බවත් අධිකරණ ඇමැති රවුෆ් හකීම් මහතා පැවසීය.ශ්‍රී ලංකා මුස්ලිම් කොංග්‍රස් නායක අධිකරණ ඇමැති රවුෆ් හකීම් මහතා මේ අදහස් පළ කළේ වයඹ පළාත් සභාව සඳහා මුස්ලිම් කොංග්‍රසය නියෝජනය කරමින් ඉදිරිපත්ව සිටින අපේක්‍ෂකයින්ගේ ජය තහවුරු කිරීම සඳහා මාවතගම පරගහදෙණිය ප්‍රදේශයේදී පසුගියදා පැවැති ජනහමුවකට එක් වෙමිනි.එහිදී තවදුරටත් අදහස් දැක්වූ ඇමැති රවුෆ් හකීම් මහතා මෙසේ ද පැවසීය.අද එක්සත් ජාතික පක්ෂය විශාල වශයෙන් දුර්වල වෙලා. බහුතර සිංහල ජනතාවගේ ඡන්දය ලබා ගැනීමට අපොහොසත් වෙලා තිබෙනවා. එනිසා ඔවුන් මුස්ලිම් ජනතාවගේ ඡන්දය ලබා ගැනීමට උත්සාහ කරනවා. එක්සත් ජාතික පක්ෂය කළ යුත්තේ ඡන්ද පදනම වැඩි කර ගැනීමට නම් සිංහල ජනතාව දිනා ගැනීමට කටයුතු කිරීම මිස මුස්ලිම් ජනතාවගේ ඡන්දය ලබා ගැනීමට කටයුතු කිරීම නොවෙයි. නියත වශයෙන්ම වයඹ හා මධ්‍යම පළාත් සභාවල බලය එක්සත් ජනතා නිදහස් සන්ධානය ලබා ගන්නවා. ඒ නිසා එක්සත් ජාතික පක්ෂයට ඡන්දය ලබාදීමෙන් වැඩක් නැහැ.ශ්‍රී ලංකා මුස්ලිම් කොංග්‍රස් නායකයා වශයෙන් මා එක්සත් ජාතික පක්ෂය බලයට ගෙන ඒමට දෙවරක්ම සහාය ලබා දුන්නා. නමුත් ඔවුන්ට ලබාගත් ජයග්‍රහණ ආරක්ෂා කර ගන්න බැරි වුණා. අද වන විට එක්සත් ජාතික පක්ෂයට සිංහල ජනතාව අතරට යාමට අපොහොසත්ව තිබෙන බව ඉතා පැහැදිලි කරුණක්. එනිසා ඔවුන් මුස්ලිම් ජනතාව අතරට ගිහිං ඒ අයගේ ඡන්දය ලබා ගැනීමට උත්සාහ කරන බවත් බලය ලබා ගැනීමට නොහැකි පක්ෂයකට ඡන්දය ලබාදීමෙන් වැඩක් නොමැති බව ජනතාව අවබෝධ කරගත යුතු බවත් ඇමැතිවරයා සඳහන් කළේය.ශ්‍රී ලංකා මුස්ලිම් කොංග්‍රස් මහ ලේකම් පාර්ලිමේන්තු මන්ත්‍රී හසන් අලි, පාර්ලිමේන්තු මන්ත්‍රී ඒ. එස් . එම්. අස්ලම්, නැඟෙනහිර පළාත් සභා මන්ත්‍රී ඒ. එල්. තවම්, මුස්ලිම් කොංග්‍රස් උත්තරීතර මණ්ඩල සාමාජිකයන් වන යෙහියා ඛාන්, මවුලවි හනිෆා, වයඹ පළාත් සභාවේ ශ්‍රී ලංකා මුස්ලිම් කොංග්‍රස් හිටපු මන්ත්‍රීවරුන් වන රිස්වි ජවහර්ෂා එම්. තස්ලින් සහ අනෙකුත් අපේක්‍ෂක මහත්වරුන් ඇතුළු විශාල පිරිසක් මේ අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091219</link>
    <topic>නිල සංචාරයක් සඳහා ශ්‍රී ලංකාවට පැමිණි චීනයේ . . . .</topic>
    <author>ඡායාරූපය - සුදත් සිල්වා</author>
    <content>නිල සංචාරයක් සඳහා ශ්‍රී ලංකාවට පැමිණි චීනයේ උප අගමැති සහ කොමියුනිස්ට් පක්ෂ ස්ථාවර කමිටුවේ දේශපාලන මණ්ඩල සාමාජික ලියු යුන්ෂාන් මහතා ජනාධිපති මන්දිරයේදී ජනාධිපති මහින්ද රාජපක්ෂ මහතා හමුවී සාකච්ඡාවක නිරතව සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091220</link>
    <topic>මෙරට දේශපාලනයේ කාන්තා නියෝජනය පහළ මට්ටමක පැවතීම අඩුපාඩුවක්</topic>
    <author>මහානාම ගලහිටියාව - මහනුවර උතුර විශේෂ</author>
    <content>පසුගියදා දකුණු අප්‍රිකාවේ ජොහැන්ස්බර්ග් නුවර පැවැති පොදු රාජ්‍ය මණ්ඩලීය පාර්ලිමේන්තු සංසදයේ විශේෂ රැස්වීමේ දී සාකච්ඡාවට භාජනය වූ කරුණු අතර, වර්තමානයේ ලෝකයේ බොහෝ රටවල දේශපාලන ක්ෂේත්‍රයේ කාන්තා සහභාගිත්වයේ පවතින අඩු බව එක් මාතෘකාවක් වූයේ යැයි වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පැවැසීය.දේශපාලන ක්ෂේත්‍රය කුළ පාර්ලිමේන්තුව හා පළාත් පාලන ආයතන තුළ වඩාත් වැඩි කාන්තා නියෝජනයක් තිබිය යුතුය කියන කාරණය අද ලෝකයේ හැම රටකම පාහේ පවතින ප්‍රවණතාවයක් යැයිද ඇමැතිවරයා කීය.මෙවර මධ්‍යම පළාත් සභා මැතිවරණයේදී එක්සත් ජනතා නිදහස් සන්ධානයෙන් මහනුවර දිස්ත්‍රික්කය සඳහා තරග කරන එකම කාන්තාව වන සඳමාලි මංගලගම මහත්මියට ආධාර පිණිස හාරිස්පත්තුවේ ඇල්ලේකඩේදී පැවැති ජනහමුවකදී ඇමැතිවරයා ඒ බව ප්‍රකාශ කළේය.අද අපටත් වඩා විශාල වශයෙන් සාක්ෂරතාවයෙන් අඩු බංග්ලාදේශය, ඉන්දියාව වැනි රටවල්වල විශාල කාන්තා නියෝජනයක් දේශපාලන ක්ෂේත්‍රයේ තිබෙන බවත්, නමුත් ශ්‍රී ලංකාවේ පාර්ලිමේන්තුවේ, පළාත් සභාවේ, ප්‍රාදේශීය සභාවේ කාන්තා නියෝජනයේ අඩු බවක් දක්නට ලැබීම එක්තරා අඩුපාඩුවක් බවත් ඒ මහතා සඳහන් කළේය.ඇමැතිවරයා මෙසේද පැවැසීය. අද ලෝකයේ බොහෝ රටවල වගේම ශ්‍රී ලංකාවේද කාන්තාවෝ කාන්තාවන්ටත් ඡන්දය දීලා, පිරිමින්ටත් ඡන්දය දීලා, කාන්තාවන් වැඩි ප්‍රමාණයක් අනිවාර්යයෙන්ම මේ තීරණ ගන්නා මණ්ඩලවලටත් යනවා. ඒ නිසා විශේෂයෙන් ලෝකයේ ළමා අයිතිවාසිකම්, කාන්තා අයිතිවාසිකම් යන මේවා ගැන අද බොහෝ සෙයින් සාකච්ඡා වන කාලයක්.කාන්තාවන්ගේ අයිතිවාසිකම් රකින්ට ඕනෑ. කාන්තා හිංසනය වළක්වන්නට ඕනෑ. කාන්තාවන් සවිබල ගන්වන්නට ඕනෑ කියන සංකල්ප දේශපාලන ක්ෂේත්‍රයේ රටේ හැමතැනම සාකච්ඡාවට භාජනය වන අවධියක්. ඒ නිසා අද දේශපාලනයේ කාන්තා නියෝජනය ඉතා වැදගත් වෙනවා.කාන්තාවන් පිටිපස්සට දාලා දේශපාලනය කරන්ට බැහැ. ජනාධිපතිතුමා අද එඩිතර ලීලාවෙන් වැජඹෙන්නේ. රටේ නායකත්වයේ ඉන්නේ මේ රටේ කාන්තාවන් විශේෂයෙන්ම එතුමා කෙරෙහි දක්වන ආදරය හා බැඳීම නිසා. විශේෂයෙන් අද ත්‍රස්තවාදය දුරුකරලා, මේ රටේ කාන්තාවන් කඳුළු පිරි දෙනෙතින් යුතුව කල් ගෙවූ කාලය අවසන් කරලා සිනාමුසු මුහුණින් ජීවිතයට මුහුණ දෙන්ට අවශ්‍ය පසුබිම සලසා දුන්නා.එදා අපේ රටේ කාන්තාවන් ජීවිතයේ මුහුණ පෑ බිහිසුණුම අවදිය ජනාධිපතිතුමා තුරන් කර දැම්මා. අද කාන්තාවන්ට පමණක් නොව රටේ සියලු පුරවැසියන්ට නිදහසේ රටේ ඕනෑම තැනක සැරිසරන්නට පුළුවන්. අද බෝම්බ නැහැ සාමය සමගිය රටේ රජකරනවා. සංවර්ධනයද ශීඝ්‍රයෙන් ඉදිරියට ඇදී යනවා. මේ වනවිට උපාධිධාරීන් 60,000 කට රජයේ රැකියා ලබාදී තිබෙනවා. එවැනි සංවර්ධනයක් මේ රටේ ඇති වුණේ එක්සත් ජනතා නිදහස් සන්ධානයේ රජයක් පත්වීම නිසයි. මේ යන ඉදිරි ගමන ආපසු හරවන්න එපා.අපේ දරුවන්ගේ අනාගතය වෙනුවෙන් කාන්තාවන් පෙරමුණ ගන්නට ඕනෑ. ඒ නිසා තමයි දැන් ජනාධිපතිතුමා කාන්තාවන් වැඩි වශයෙන් දේශපාලනයට යොමුකිරීමට සූදානම් වන්නේ. ඒ නිසා මධ්‍යම පළාත් සභාවේ මහනුවර දිස්ත්‍රික්කයේ එජනිස එකම කාන්තා නියෝජනය ශක්තිමත් කරන ලෙස මම ඔබගෙන් ඉල්ලා සිටිනවා.අපේක්ෂිකා සඳමාලි මංගලගම මහත්මිය - දැනට මා මහනුවර දිස්ත්‍රික්කයේ කාන්තා බල මණ්ඩල 300 ක පමණ උපදේශිකාවක් ලෙස කටයුතු කරනවා. ඒ තුළින් මා බලාපොරොත්තු වන්නේ මේ දිස්ත්‍රික්කයේ කාන්තාවන් ස්වයං රැකියා සඳහා දිරිමත් කිරීමටයි. අපේ රට තරගකාරීව ශීඝ්‍ර දියුණුවක් කරා ගමන්කරන යුගයක කාන්තාව උරෙන් උර ගැටී ශීඝ්‍ර නිෂ්පාදන ක්‍රියාවලියකට දායක වෙමින් සිටිනවා.එසේම ගෘහයේදී ගෘහණියක් ලෙසින්, යහපත් භාර්යාවක් ලෙසින්, උත්තරීතර මවක් ලෙසින් දරුවන් හදා වඩා යහපත් දිවිපෙවෙතක් උදෙසා කාන්තාව කරන මෙහෙය සුලුපටු නොවේ. මේ සියලු දේ මා හඳුනනවා. එනිසා පළාත් සභාවේ කාන්තා නියෝජනය වශයෙන් ඔබ වෙනුවෙන් සියලු අංශවලින් කළ හැකි උපරිම මෙහෙවරක යෙදීමට ප්‍රතිඥා දෙන්නේ යැයි කීවාය.ඇල්ලේකඩේ ශ්‍රී නාගරුක්ඛාරාමාධිපති පණ්ඩිත වැලිවෙහෙර උපාලි, අලවතුගොඩ ශ්‍රී විසුද්ධාරාමාධිපති ඉලුක්කුඹුරේ සීවලී හිමිවරු මෙහිදී අනුශාසනා පැවැත්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091221</link>
    <topic>දුම්රිය අධිකාරිට ලොකුකම් පෑ පොඩ්ඩා පසුබසී</topic>
    <author>නිමල් රාජපක්ෂ</author>
    <content>මට 'ගෝඨාභයට' කියා විනාඩි තුනෙන් දුම්රිය ප්‍රවේශ පත්‍ර ලබාදෙන ක්‍රමවේදය වෙනස් කරන බවට කොටුව දුම්රිය ස්ථානයේ අධිකාරිවරයාට ලොකුකම්පාන්නට ගිය පොඩ්ඩෙකු පසුව හීන්සීරුවේ පසුබැස ගිය සිද්ධියක් පෙරේදා (10) දහවල් කොටුව දුම්රිය ස්ථානය තුළ දක්නට ලැබුණි.නිකුත් කරන වේලාවට කලින් ප්‍රවේශපත්‍රයක් ඉල්ලා එය නොලැබුණු විට ආරක්ෂක ලේකම්වරයාගේ නම සඳහන් කළ මේ පුද්ගලයාට දුම්රිය ස්ථාන අධිකාරීවරයා නිසි පරිදි උත්තර දුන් නිසා ඔහුට හකුලාගෙන යාමට සිදු විය.තමන් ආරක්ෂක අමාත්‍යාංශයේ නිලධාරියකු යැයි කියමින් කොටුව දුම්රිය ස්ථානයේ අධිකාරිවරයාගේ කාර්යාලයට පෙරේදා (10) දහවල් 1.45ට පැමිණි තරුණයකු නාත්තන්ඩියට යාමට දෙවන පන්තියේ ප්‍රවේශපත්‍රයක් අවශ්‍ය බව පවසා තිබේ. දෙවන පන්තියේ මැදිරි සහිත දුම්රියන් නාත්තන්ඩිය බලා ධාවනය වන්නේ සවස 4 හා 5ට පසුව බව පවසා ඇති දුම්රිය ස්ථාන අධිකාරිවරයා වේලාසන එම දුම්රිය සඳහා ප්‍රවේශ පත්‍ර ලබා නොදෙන බව ප්‍රකාශ කර තිබේ. එම ප්‍රකාශයෙන් එකවරම කෝප වූ මේ තරුණයා තමා හවස දුම්රිය එන වේලාවට පැමිණෙන බව කියමින් නාත්තන්ඩියට යාමට දෙවන පන්තියේ ප්‍රවේශ පත්‍රයක් ලබාදෙන ලෙස අවධාරණය කර ඇත.එහිදී දුම්රිය ස්ථාන අධිකාරී මහතා දෙවන පංතියේ දුම්රිය මැදිරි තිබෙන දුම්රියයන් සවස හතරෙන් පසු හා පහෙන් පසු ධාවනය වන බැවින් වේලාසන එම ප්‍රවේශ පත්‍ර ලබා නොදෙන බව පවසා ඇත. එහිදී එක්වරම කුපිතවු මේ තරුණයා මම හවසට දුම්රිය එන වෙලාවටම එන බැවින් වේලාසන නාත්තන්ඩියට දෙවන පංතියේ ප්‍රවේශ පත්‍රයක් ලබාගත යුතු බව ට අවධාරණය කොට ඇත.එහිදී දුම්රිය ස්ථාන අධිකාරී මහතා පැමිණ සිටි ආරක්ෂක අමාත්‍යාංශයේ යැයි පැවසු නරුණයාට වේලාසන ප්‍රවේශ පත්‍ර දැනට ලබා නොදෙන බවත් ඉදිරියේදී ප්‍රවේශ පත්‍ර ලබාදෙන ක්‍රමවේදය වෙනස් කිරීමට පියවර ගන්නම් යනුවෙන් පවසා ඇත.මෙහිදී එක්වරම කුපිතවු ආරක්ෂක අමාත්‍යංශයේ යැයි කියාගත් අ‍ය මං ගෝඨාභයට කියා විනාඩි තුනෙන් මේ ක්‍ර‍මවේදය වෙනස් කරනවා .එවිට මට නාත්තන්ඩියට ප්‍රවේශ පත්‍ර ලබාදෙන්නවෙයි යනුවෙන් ‍තර්ජනය කොට ඇත. කුරිරු ත්‍රස්තවාදීන්ගෙන් මෙ රට බේරාගත් ආරක්ෂක ලේකම් ගෝඨාභය රාජපක්ෂ මහතාට කිසිදු ගරුසරුවක් නොමැතිව ඹහුගේ නම අයථා ලෙස භාවිතා කරන මෙවැනි පිරිස් නිසා රජය දැඩි අපහසු තාවට පත්වන අවස්ථා බොහෝයි. ආරක්ෂක ලේකම්තුමා මෙවැනි පුද්ගලයන් පිළිබද දැඩි අවධානය යොමු කරන්නේ නම් රාජ්‍ය ආයතනවල නිලධාරීන් මෙවැනි අපහසුතාවන්ට පත්වන්නේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091222</link>
    <topic>පාරම්පරික දේශීය සහල් පරිභෝජනය ප්‍රචලිත කිරීමට නව ව්‍යාපෘතියක්</topic>
    <author>සමන්මලී ප්‍රියශාන්ති</author>
    <content>ඖෂධීය ගු‍ණයෙන් යුත් පාරම්පරික දේශීය සහල් පරිභෝජනය ප්‍රචලිත කිරීමේ අරමුණෙන් තිරසාය යාය සංවර්ධන වැඩසටහන නමින් නව ව්‍යාපෘතියක් ආරම්භ කිරීමට කෘෂිකර්ම අමාත්‍යාංශය කටයුතු යොදා තිබේ.දිස්ත්‍රික්ක 11ක මේ යටතේ මේ වන විට අක්කර 5,000 කට ආසන්න ප්‍රමාණයක වගා කටයුතු ක්‍රියාත්මක කර තිබේ. වගා බිම් ප්‍රමාණය පුළුල් කරමින් පාරම්පරික දේශීය සහල් නිෂ්පාදනයත් ඊට සමගාමීව පරිභෝජනය ප්‍රචලිත කිරීමත් මේ වැඩසටහනේ මූලික පරමාර්ථය වේ.මා වී, සුවදැල්, රත්දැල්, කළුහීනටි, මඩතවාළු ඇතුළු දේශීය පාරම්පරික සහල් වර්ග රැසක් මේ වැඩසටහන යටතේ වගා කිරීමට සැලසුම් කර තිබේ.වගා කෙරෙන වී අස්වැන්න ගොවීන්ගෙන් මිල දී ගෙන දේශීය පාරිභෝගිකයන් අතර ප්‍රචලිත කිරීම සඳහා කෘෂිකර්ම අමාත්‍යාංශයට අනුබද්ධිත හදබිම අධිකාරිය ඇතුළු සෙසු ආයතන මෙන්ම වී අලෙවි මණ්ඩලය, ගොවිජන සංවර්ධන දෙපාර්තමේන්තුව, වාරිමාර්ග දෙපාර්තමේන්තුව, මහවැලි සංවර්ධන අධිකාරිය, වන සංරක්ෂණ දෙපාර්තමේන්තුව ආදී ආයතන සමඟ වැඩපිළිවෙළක් සකස් කරන ‍ලෙස කෘෂිකර්ම ඇමැති මහින්ද යාපා අබේවර්ධන මහතා අදාළ නිලධාරීන්ට උපදෙස් දී තිබේ.දැනට දියවන්නා ඔය ආශ්‍රිතව ආරම්භ කර ඇති කිඹුලාඇළ ප්‍රදේශයේ පාරම්පරික වී වගා යායට අවශ්‍ය තාක්ෂණික සහය ලබාදීමට ද කෘෂිකර්ම අමාත්‍යාංශය ඉදිරිපත් වී ඇත. ඉදිරියේදී මේ වැඩසටහන දිවයින පුරා ව්‍යාප්ත කිරීමට කෘෂිකර්ම අමාත්‍යාංශය සැලසුම් කර තිබේ.මීට අමතරව ඉදිරියේදී මේ ව්‍යාපෘතිය හරහා අපනයනය ඉලක්ක කර ගත් පාරම්පරික දේශීය සහල් නිෂ්පාදනය ව්‍යාප්ත කිරීමේ වැඩපිළිවෙළක් ද ආරම්භ කිරීමට නියමිතය. බාස්මතී සහල් සඳහා වැය වන විදේශ විනිමය පිළිබඳව අවධානය යොමු කරමින් ඊට ආදේශකයක් ලෙස පරිභෝජනය කළ හැකි දේශීය සහල් වර්ග සංචාරක ව්‍යාපාරයට යොදා ගැනීම කෙරෙහිද කෘෂිකර්ම අමාත්‍යාංශයේ අවධානය යොමු ව ඇත.ශීඝ්‍රයෙන් ව්‍යාප්ත වන බෝ නොවන රෝග ව්‍යාප්තියට විසඳූමක් වශයෙන් ජනතාවගේ සහල් පරිභෝජන අවශ්‍යතාව කාලානුරූපීව වෙනස් කිරීම සඳහා තිරසාර යාය ව්‍යාපෘතිය මඟින් සිදු වනු ඇති බවට කෘෂිකර්ම අමාත්‍යාංශය විශ්වාසය පල කරයි. විශේෂයෙන් දියවැඩියාව, අධික රුධිරපීඩනය, පිළිකාව ආදී බෝ නොවන රෝග රැසකට බලපා ඇති වර්තමාන ආහාර රටාවේ දුර්වලතා මඟහරවා ගනිමින් පෝෂ්‍ය ගුණයෙන් අනූන වස විසෙන් තොර සමබල ආහාර වේලක අවශ්‍යතාව පූරණය කිරීමට පාරම්පරික දේශීය සහල් නිෂ්පාදනය ව්‍යාප්තිය සහ භාවිතය ප්‍රචලිත කිරීම වැදගත් වන බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091223</link>
    <topic>පොලිස් රණවිරු යැපෙන්නන්ගේ සංගමයෙන්ජනාධිපති සහකාර ලේකම්ට සංදේශයක්</topic>
    <author/>
    <content>ත්‍රිවිධ හමුදාවට ලබාදෙන සංයුක්ත දීමනාව 2012 වසරේ සැප්තැම්බර් 17 දිනට පෙර මියගිය පොලිස් නිලධාරීන්ගේ යැපෙන්නන් සඳහා ද ලබාදෙන ලෙස ඉල්ලමින් ශ්‍රී ලංකා පොලිස් රණවිරු යැපෙන්නන්ගේ සංගමය ජනාධිපති මහින්ද රාජපක්ෂ මහතාගෙන් ඉල්ලා සිටී.පොලිස් නිලධාරීන්ගේ යැපෙන්නන් සඳහා යැපෙන්නන්ගේ දීමනාවක් නොගෙවන නමුත් 1989.06.15 දිනැති අංක 562/11 දරන ගැසට් පත්‍රයට අනුව යුද හමුදා සාමාජිකයන්ගේ යැපෙන්නන්ට දීමනාවක් ලබාදන බව මේ සංගමය පෙන්වා දෙයි.පොලිස් විශේෂ කාර්ය බළකායද යුද්ධයේදී හමුදාව ලෙසම මෙහෙයක් කළද පොලිසිය දෙපාර්තමේන්තුවක් බැවින් එවැනි දීමනාවක් නොගෙවන බව දැනුම් දී ඇති බවද පොලිසිය දෙපාර්තමේන්තුවක් වූවද පැය අටකට සේවාව සීමා වී නැති බව පෙන්වා දෙමින් පොලිස් රණවිරු යැපෙන්නන්ගේ සංගමය ජනාධිපති සහකාර ලේකම් මේදා අබේමුල්ල මහත්මිය වෙත ඊයේ (11) සංදේශයක් බාරදෙන ලදී.පොලිස්පතිවරයාගේ ඉල්ලීම පරිදි ඉකුත් වසරේ සැප්තැම්බර් 17 දා සිට පොලිස් ආබාධිත වූවන් වෙනුවෙන් සංයුක්ත දීමනාවට සමාන දීමනාවක් ගෙවීමට අනුමැතිය ලබාදී ඇතත් එහිදී මියගිය නිලධාරින්ගේ යැපෙන්නන් අමතක කර ඇති බව එම සංගමය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091224</link>
    <topic>ප්‍රජාතන්ත්‍රවාදී මැතිවරණයකට ප්‍රවේශවන්න</topic>
    <author>සිතාරා සේනානී සහ නුවන් කොඩිකාර</author>
    <content>මේ මොහොතේ සිට හෝ ප්‍රජාතන්ත්‍රවාදී මැතිවරණයකට ප්‍රවේශවන්නැයි එක්සත් ජාතික පක්ෂයට සහෝදරත්වයෙන් ආරාධනා කරන බව යෞවන කටයුතු හා නිපුණතා සංවර්ධන ඇමැති ඩලස් අලහප්ෙපරුම මහතා පැවසීය.එසේ නොවුණහොත් මැතිවරණය ඇල්මැරුණු ස්වරූපයක් ගන්නා බව හෙතෙම කීවේය.ශ්‍රී ලංකා නිදහස් පක්ෂ මූලස්ථානයේ ඊයේ (10) පැවැති මාධ්‍ය හමුවේ දී ඇමැතිවරයා එසේ ප්‍රකාශ කළේය.කොළඹටවී මාධ්‍ය සාකච්ඡා පැවැත්වීමෙන් පමණක් මැතිවරණ ජයග්‍රහණය කිරීමට නොහැති බවත් එසේ නොකර පොළවට බැස මැතිවරණයට උත්තේජනයක් ලබාදෙන ලෙසත් ඒ මහතා එජාපයෙන් ඉල්ලා සිටියේ ය.එජාප පනස් වෙනි සංවත්සරයේ සිට සෑම සංවත්සර උළෙලකදීම රජය පෙරලා ඊළග සංවත්සරය පවත් වන බවට විපක්ෂ නායකවරයා පවසන බවත් ඔහුට ලබන සංවත්සරයේ දි පමණක් නොව තවත් දීර්ඝ කාලයක් රජය පෙරළීමේ සිහිනය දකිමින් සිටීමට සිදුවන බවත් අලහප්පේරුම මහතා පැවැසීය.බලය බන්දේසියක තබා දොතට ගෙනවිත් දෙන තෙක් එජාප නායකයා ප්‍රමුඛ නියෝජිතයෝ බලා සිටින බවද ඇමැතිවරයා කීවේය.යෞවන කටයුතු හා නිපුණතා සංවර්ධන ඇමැතිවරයා මෙසේද ප්‍රකාශ කළේය.මේ මැතිවරණය දිහා බැලුවම එජාපය ඇතුළු විපක්ෂයේ කඩා වැටීම හොඳ හැටි දැකගත හැකියි. තේමා පාඨ නැහැ, සටන් පාඨ නැහැ, පක්ෂය වෙනුවෙන් නිකුත් කළ පත්‍රිකාවක් නැහැ. අඩුම ගානේ දීර්ඝ කාලයක් පක්ෂයත් සමඟ සිටී සාමාජියන් ආරක්ෂා කරගන්න වත් විපක්ෂයට නොහැකි වී තිබෙනවා. මෙවැනි තත්ත්වයක් ඇතිවුණාම ජනතාව මැතිවරණ දිහා බලන්නේ ඇල් මැරුනු ස්වරූපයෙන්. ඒය ප්‍රජාතන්ත්‍රවාදී ක්‍රමයකට ගැලපෙන්නේ නැහැ. එම නිසා අපි එජාපයෙන් ඉල්ලා සිටිනවා යම් සටනක් දෙන්න හෝ එන්න කියලා.එහෙම නැතුව වෙනත් මැතිවරණ ගැන කතා කර කර ඉඳලා පලක් නැහැ. මුලින් කළයුත්තේ ලැබිලා තියෙන ඡන්දය ජයග්‍රහණය කිරීමට උත්සහ කිරීමයි. එසේ නොමැතිව මැතිවරණයෙන් පසු දොස් නඟන්න එපා යැයිද හෙතම කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091226</link>
    <topic>ඔස්ට්‍රේලියානු නව අගමැතිට ජනපතිගෙන් සුබ පැතුම්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දී පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව සඳහා සහභාගිවන ඔස්ට්‍රේලියානු නව අගමැති ටෝනි ඇ‍බොට් (Tony Abbott) මහතා පිළිගැනීමට තමා සූදානම් බව ජනාධිපති මහින්ද රාජපක්ෂ මහතා පවසයි.ඔස්ට්‍රේලියාවේ නව අගමැතිවරයාට සුබ පැතුම් පිරිනැමීම සඳහා දුරකතනයෙන් සම්බන්ධ වූ අවස්ථාවේ දී ඒ මහතා මේ බව සදහන් කළේය.මෙහිදී ඒ මහතා සදහන් කළේ ඔස්ට්‍රේලියානු අගමැතිවරයාගේ ධූර කාලය තුළ සාර්ථකව කටයුතු කරගෙන යාමට හැකිවේවා යනුවෙනි. නීති විරෝධී සංක්‍රමණිකයන් වැළැක්වීම සඳහා ශ්‍රී ලංකා රජය ගන්නා උත්සාහය සම්බන්ධයෙන් ප්‍රසාදය පළකළ ඔස්ට්‍රේලියානු නව අගමැතිවරයා දෙරට අතර සබඳතා තවදුරටත් ශක්තිමත් කරගැනීම සම්බන්ධයෙන් ද අවධානය යොමු කළේය. එළඹෙන නොවැම්බර් මාසයේ ශ්‍රී ලංකාවේ දී පැවැත්වෙන පොදුරාජ්‍ය මණ්ඩලීය සමුළුව සඳහා සහභාගි වන බවට ඕස්ට්‍රේලියාව දැනටමත් දැනුම් දී තිබෙන අතර ඊට අමතරව සාමාජික සෙසු රටවල් ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091227</link>
    <topic>කූට ජල බෝතල් ගැන තොරතුරු හෙළිවෙයි</topic>
    <author>සන්ධ්‍යා කරුණාරත්න</author>
    <content>නීත්‍යානුකූලව පානීය ජල බෝතල් නිෂ්පාදනය කරන ආයතන අනුගමනය කරමින් ව්‍යාජ ජල බෝතල් නිෂ්පාදනය කරන කූට ව්‍යාපාරයන් සම්බන්ධයෙන් තොරතුරු අනාවරණය කර ගැනීමට සෞඛ්‍ය අමාත්‍යාංශයට හැකි වී ඇත.එම තොරුතුරු අනුව පිටකොටුව ප්‍රදේශයේ කළ පරීක්ෂා කිරීම්වලදී එවැනි ජල බෝතල් කිහිපයක් හඳුනා ගැනීමට අමාත්‍යාංශයේ නිලධාරීන්ට හැකි වී ති‍බේ. මිනිස් පරිභෝජනය සඳහා මිලදී ගන්නා පානීය ජල බෝතල්වල CFA අකුරු සහිතව ලියාපදිංචි අංකයක් පවතින්නේද යන්න පරීක්ෂා කර මිලදී ගැනීමට මහජනතාව කටයුතු කළ යුතු බවත් එමඟින් ව්‍යාජ ජල බෝතල් හඳුනාගත හැකි බවත් අමාත්‍යාංශය පවසයි.මෙරට ප්‍රධාන ආහාර බලධාරියා වන සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල, කොළඹ නගර සභා ප්‍රධාන වෛද්‍ය නිලධාරි ප්‍රදීප් කාරියවසම් මහත්වරු ඇතුළු ආහාර හා ඖෂධ පරීක්ෂකවරුන්ද, මහජන සෞඛ්‍ය පරීක්ෂකවරුන් ද ඊයේ (11) මේ පරීක්ෂා කිරීම්වලට සහභාගී වූහ.මිනිස් පරිභෝජනයට නුසුදුසු ආහාර හා පළතුරු තොගයක් ද අත්අඩංගුවට ගෙන භූමිතෙල් දමා විනාශ කිරීමට අමාත්‍යාංශය පියවර ගෙන ඇත.ජල බෝතල් නිෂ්පාදන සමාගම් 32 ක් අමාත්‍යාංශයේ ලියාපදිංචි වී ඇතැයි ද, එම ආයතනවල ප්‍රධානීන් කැඳවා මේ කූට ව්‍යාපාරය සම්බන්ධයෙන් ඉදිරි සති දෙක තුළදී ඔවුන් දැනුවත් කරන්නේ යැයි ද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=n13091228</link>
    <topic>දිනාගත් නිදහස ස්ථාවරත්වය අවුල් කිරීමක්</topic>
    <author/>
    <content>ශ්‍රී ලංකාවට පැමිණි අවස්ථාවේදී තමන් මුණ ගැසුණු මානව හිමිකමට ක්‍රියාකාරීන් හා මාධ්‍යවේදීන් මෙන්ම හමු වූ වෙනත් පුද්ගලයන් ආරක්ෂා කළ යුතු බව එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පිල්ලේ මහත්මිය ජිනීවා මානව හිමිකම් කවුන්සිලයේදී ප්‍රකාශ කිරීම මේ රට දිනාගත් නිදහස සාමය හා ස්ථාවරභාවය අවුල් කිරීමක් බව සිවිල් ගුවන්සේවා අමාත්‍ය පියංකර ජයරත්න මහතා අවධාරණය කරයි.ආනමඩුව ආසනයේ මහකුඹුක්කඩවල ප්‍රදේශයේ පැවැති ජන රැළියක් අමතමින් අමාත්‍යවරයා මෙසේ කියා සිටියේය.තර්ජනය කිරීම, බියවැද්දීම හා පහරදීම පිළිබඳව ද අවධානය යොමු කරන ලෙස ඇය විසින් කවුන්සිලයේදී ප්‍රකාශ කර තිබෙනවා. මේ සියලු කරුණු කාරණා වලින් කියාපාන්නේ අතිමහත් පරිශ්‍රමයක් දරා ජීවිත දහස් ගණන් පරිත්‍යාග කරමින් ලබාගත් නිදහස සාමය මෙන්ම සියලු ජන කොටස්වලට එක හා සමාන අයිතිවාසිකම් භුක්ති විඳීමේ නිදහස නොමැති බව සමස්ත ලෝකයටම වැරැදි චිත්‍රයක් නිර්මාණය කිරීමට බවද හෙතෙම වැඩිදුරටත් අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309121</link>
    <topic>හෝමාගම ප්‍රා. සභාවේලක්ෂ 30ක කැබ් රථයට මොකද වුණේ ?</topic>
    <author>හෝමාගම සංචාරක මංජුල හිරිපිටිය</author>
    <content>හෝමාගම ප්‍රාදේශීය සභාවට අයත් රුපියල් ලක්‍ෂ තිහකට අධික වටිනා ඩබල් කැබ් රථයක් අස්ථානගතවීම සම්බන්ධයෙන් පුළුල් පරීක්‍ෂණයක් පැවැත්විය යුතු බව සභාවේ උප සභාපති ඉන්දික කෝරළගේ, විපක්‍ෂ නායක අරුණ පනාගොඩ මහත්වරුන් හා මන්ත්‍රීවරු පවසති.50 - 8509 අංක දරන මෙම ඩබල් කැබ් රථය ජපානයේ නිෂ්පාදිත ‘බ්‍රෑන්ඩ් නිව්’ තත්ත්වයෙන් මෙරටට ගෙන්වා ඇත.මෙම කැබ් රථය වසර ගණනාවක සිට සභාවේ පත්වූ සභාපතිවරුන්ගේ නිල ගමන් කටයුතු සඳහා යොදවා තිබී ඇති අතර, අනතුරුව සභාවේ මුදල් යොදවා මිලදී ගත් නව ඩබල් කැබ් රථ දෙක සමඟ ඉහත කැබ් රථය භාවිතයෙන් ඉවත් කළ බව සභාවේ අභ්‍යන්තර ආරංචි මාර්ග සඳහන් කරයි.2011 වසරේ ජනවාරි මස සිට අස්ථානගතවී ඇතැයි පවසන මෙම කැබ් රථය අලුත්වැඩියාවක් සඳහා රත්මලාන ප්‍රදේශයේ ගරාජයකට ලබාදී ඇතැයි සභාවේ උසස් නිලධාරියෙක් පැවසීය.2011 ජනවාරි මස දී ගරාජයකට ලබාදුන් බව පවසා කැබ් රථයට, එම වසරේ හත්වැනි මසදී කැබ් රථයේ නඩත්තු කටයුතු සඳහා තවත් සැලකිය යුතු මුදලක් ලබාගැනීමට සභාවේ නිලධාරීන් නිර්දේශ කිරීම හා වසර දෙකකට අධික කාලයක සිට කැබ් රථය අස්ථානගතවීම සම්බන්ධයෙන් විධිමත් පරීක්‍ෂණයක් පැවැත්වීමට අදාළ අංශවලට දන්වා සිටින බව සභාවේ උප සභාපති, විපක්‍ෂ නායක ඇතුළු මන්ත්‍රීවරු ප්‍රකාශ කර සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309122</link>
    <topic>ඇතම් රාජ්‍ය නොවන සංවිධාන ලබාදෙන ඇස් කණ්ණාඩි පැළඳීමෙන් අතුරු අබාධ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ඇතම් රාජ්‍ය නොවන සංවිධානවලින් ලබා දෙන ඇස් කණ්ණාඩි පැළදීමෙන් ඇස්වල අතුරු ආබාධ සිදුවෙන බව වයඹ පළාත් සමාජ සේවා දෙපාර්තමේන්තුව පවසයි.වයස අවුරුදු 40 ඉක්ම වූ පුද්ගලයන් සදහා අක්ෂි සායනයන් පවත්වා රුපියල් ලක්ෂ විස්සක පමණ ඇස් කණ්ණාඩි සමාජ සේවා දෙපාර්තමේන්තුව මගින් විශේෂඥ වෛද්‍යවරුන්ගේ උපදෙස් මත ලබා දී තිබෙන බැව් කුරුණෑගල දිස්ත්‍රික් සමාජ සේවා දෙපාර්තමේන්තුවේ උසස් නිලධාරියෙක් “දිනමිණ”ට පැවසීය.රාජ්‍ය නොවන සංවිධාන හරහා ගෙන යන මේ වැඩපිළිවෙළ අවම කිරීම සඳහා විශේෂඥ වැඩපිළිවෙළක් මේ වන විට ආරම්භ කොට තිබෙන බවත් ඒ සඳහා නවීන ඇස් කණ්ණාඩි ලබා දීමට කර ගෙන යන බවත් කීය.විශේෂඥ පරීක්ෂාවට ලක් නොකර ලබා දෙන ඇස් කණ්ණාඩි ලබා ගැනීමෙන් වළකින ලෙසට වයඹ පළාත් සමාජසේවා දෙපාර්තමේන්තුව ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309123</link>
    <topic>කළුතර ගොවිජන සේවා මධ්‍යස්ථානභූමිවල භෝග වගා ව්‍යාපෘති අරඹයි</topic>
    <author>නාගොඩ විශේෂ – එන්. විජේරත්න</author>
    <content>කළුතර දිස්ත්‍රික් සහකාර ගොවිජන සංවර්ධන කොමසාරිස් බී. ඒ. එන්. දිල්රුක්ෂි මහත්මියගේ උපදෙස් හා මඟ පෙන්වීම යටතේ කළුතර දිස්ත්‍රික්කයට අයත් සියලුම ගොවිජන සේවා මධ්‍යස්ථාන භූමි වගා කිරීමේ වැඩසටහනක් ක්‍රියාත්මක කර තිබේ.මේ අනුව දොඩන්ගොඩ ගොවිජන සේවා මධ්‍යස්ථාන භූමිය වගා කිරීමේ වැඩ කටයුතු එහි ගොවිජන සංවර්ධන නිලධාරිනි එම්. ඩී. ඩී. ප්‍රනාන්දු මහත්මිය ගේ මූලිකත්වයෙන් යුතුව කෘෂිකර්ම උපදේ්ශක ගයාන් සංජීව මහතාගේ ද උපදේශකත්වය යටතේ සියලුම කෘෂිකර්ම පර්යේෂණ හා නිෂ්පාදන සහකාර නිලධාරීන් ඇතුළු සමස්්ත කාර්ය මණ්ඩලයේ පූර්ණ සහයෝගයෙන් ක්‍රියාත්මක වේ.එළවළු, පලා වර්ග, අල භෝග, වැල් භෝග, කුළුබඩු භෝග, ඖෂධිය ශාක, පලතුරු වර්ග සහ විවිධ මල් වර්ග ද මේ වන විට දොඩන්ගොඩ ගොවිජන සේවා මධ්‍යස්ථාන භූමිය තුළ වගා කර ඇති අයුරු දැකගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309124</link>
    <topic>වරකාපොළ අධිකරණයේ දිනකටනඩත්තු නඩු 94ක්: විසිදෙනකුට වරෙන්තු</topic>
    <author>අලව්ව විශේෂ ඒ. කීර්තිසේන</author>
    <content>වරකාපොළ මහේස්ත්‍රාත් සනත් ජේ. මොරවක මහතා ඉදිරියේ පසුගියදා නඩත්තු නඩු 94ක් විභාගයට ගැනිණි.මින් විත්තිකාර සැමියන් විසිදෙනෙක් මෙදින පැමිණ නොසිටි හෙයින් ඔවුන්ට විරුද්ධව විරෙන්තු නිකුත් කරන ලදී. මෙදින සැමියන් විසින් බිරියන්ට ගෙන ලද මුළු නඩත්තු මුදල රුපියල් තුන් ලක්ෂ දොළොස් දාහකි. (රු.3,12000)ස්වාමිපුරුෂයන් විසින් ද්වේශසහගත ලෙස තම බිරියන් සහ දරුවන් අතහැර යාම සහ බිරියන් විසින් විවිධ හේතූන් මත තම ස්වාමිපුරුෂයන් අතහැර යාමත් මෙම නඩුවලට හේතුවයි.කෙසේ වෙතත් නඩත්තු මුදල ගෙවනුයේ පුරුෂයා විසින්ය. බිරියන් නියමිත දිනට උසාවි එනුයේ තම මාසික පඩිය ගැනීමට එන්නාක් මෙනි.මෙදින සමහර කාන්තාවන් පැමිණ සිටියේ තම දරුවා හෝ දරුවන් දෙතුªන් දෙනා සමඟය. මෙම දරුවෝ විත්ති කූඩුවේ සිටින තම පියා දෙස විටින් විට බලන ආකාරය දුටු කාටත් එය සිත්කම්පා කරවන සුළු දසුනක් විය. එහෙත් බිරියන් වන්දි මුදල රැගෙන උසාවියෙන් පිටව යනුයේ සිනා මුසු මුහුණෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309125</link>
    <topic>ගම්මිරිස් වගාවේ සෙවණ ගස්කප්පාදුව පිළිබඳව පුහුණු වැඩසටහනක්</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>පොල්ගහවෙල ප්‍රාදේශීය ලේකම් කොට්ඨාසයේ ගම්මිරිස් වගාවේ නිරතවී සිටින ගොවීන්ට සෙවණ ශාක කප්පාදුව පිළිබඳව අවශ්‍ය දැනුම ලබාදීමේ පුහුණු වැඩසටහන් රැසක් ප්‍රදේශයේ ගම්මිරිස් වගා බිම් රැසක දී පැවැත්විණි.ගම්මිරිස් වගාවේ සෙවණ පාලනය කිරීම සඳහා අපනයන කෘෂිකර්ම දෙපාර්තමේන්තුව මගින් ක්‍රියාත්මක කරන ලද සෙවණ ශාක කප්පාදු සතියේ දී ගොවීන්ට මෙම පුහුණුව ලබාදීම සිදුකර ඇත.ගම්මිරිස් වගාවෙන් හොඳ ආදායමක් ලබාගැනීම සඳහා සෙවණ ශාක කප්පාදු කිරීමේ ඇති වැදගත්කම පිළිබඳව ප්‍රදේ්ශයේ ගම්මිරිස් වගාකරුවන් දැනුවත් කිරීම මෙම පුහුණු වැඩසටහන් මගින් සිදු කෙරුණි.අපනයන කෘෂිකර්ම දෙපාර්තමේන්තුව මඟින් කුරුණෑගල දිස්ත්‍රික්කයේ ගම්මිරිස් වගාවේ යෙදී සිටින සියලුම ගොවීන් සඳහා මෙම සෙවණ ශාක කප්පාදු කිරීමේ පුහුණු වැඩසටහන් පවත්වාගෙන යාම දිගටම සිදුකෙරෙන බව පැවසු පොතුහැර ගොවිජන සේවා මධ්‍යස්ථානයේ අපනයන කෘෂිකර්ම ව්‍යාප්ති නිලධාරි එච්. එම්. පී. හේරත් මහතා, ගම්මිරිස් වගාවේ මෙම සෙවණ ශාක කප්පාදු වැඩසටහන අනුගමනය කිරීමෙන් ගම්මිරිස් වැලකින් කිලෝ ග්‍රෑම් 10 ක පමණ අස්වැන්නක් ලබාගත හැකි බව ද පැවසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309126</link>
    <topic>ඖෂධ ලබා ගැනීමේදීරෝගීන්ට අසීරුතා</topic>
    <author>යක්කල විශේෂ - රුවන් සමන්ත අධිකාරී</author>
    <content>ගම්පහ මහ රෝහලේ ඖෂධ නිකුත් කරන ස්ථානයෙන් ඖෂධ ලබාගැනීමට යෑමේදී ඉමහත් ගැටලුවලට මුහුණ පෑමට සිදුවන බව එහි සායන සඳහා පැමිණෙන රෝගීන් හා බාහිර රෝගී අංශයෙන් ප්‍රතිකාර ලබාගැනීමට පැමිණෙන ජනතාව පවසති.ඖෂධ ලබා ගැනීම සඳහා දිනපතා විශාල පිරිසක් පැමිණෙන අතර ඖෂධ නිකුත් කිරීම සඳහා කව්ලු අටක් තිබුණ ද, ඖෂධ නිකුත් කිරීම සිදුකරනුයේ කව්ලු තුනකින් පමණක් වන අතර ඉන් එක් කව්ලුවක් සේවක මණ්ඩලය සඳහා වෙන්කර ඇත.බාහිර රෝගීන්හට ඖෂධ ලබාගැනීම සඳහා තව එක් කව්ලුවක් හෝ විවෘත කළහොත් මෙම තදබදය අවම කර ගත හැකි බව පෙන්වා දෙන ජනතාව ඒ සඳහා රෝහල් බලධාරීන්ගේ අවධානය යොමුවෙනු ඇතැයි අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309127</link>
    <topic>අධ්‍යාපන කාර්යාලයේසුළු සේවක හිඟයක්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>හොරණ කලාප අධ්‍යාපන කාර්යාලයේ හා ප්‍රදේශයේ පාසල් ගණනාවක සුළු සේවක හිඟයක් පවතී.මේ වනවිට කලාප අධ්‍යාපන කාර්යාලයේ සුළු සේවකයන් කිසිවකු නැත. ඒ නිසා කාර්යාලයේ අංශවල පවිත්‍රතා කටයුතු ඇතැම් සුළු සේවකයෙකුගේ අවශ්‍යතා කාර්යාල සේවකන් විසින්ම සිදුකර ගැනීමට සිදුවී තිබේ.මීට ප්‍රධාන හේතුව වී ඇත්තේ අධ්‍යාපන කලාප කාර්යාලයේ මෙන්ම පාසල්වලද සේවයේ යෙදී සිටි යම් සේවක සේවිකාවන් 34ක් මීට පෙර පැවති රාජ්‍ය කළමනාකාර සහායක විභාගයෙන් සමත්ව උසස්වීම් ලැබ සේවයෙන් ඉල්ලා අස්වී යාමය.මෑතක් වන තුරු කලාපයේ පාසල්වල සුළු සේවක මහත්ම මහත්මීන් 133 කු සේවයේ යෙදී සිටි අතර, සේවකයින් 34ක් උසස්වීම් ලැබූ වෙනත් රාජ්‍ය ආයතනවලට යාම නිසා සුළු සේවක පුරප්පාඩු 99ක් පවතින බව කලාප අධ්‍යාපන අධ්‍යක්ෂිකා මහත්මිය ‘දිනමිණ’ට පැවසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309128</link>
    <topic>අසත්‍ය චෝදනා නඟන කොටි හිතවාදීන්ටරටේ සිදුවන ශීඝ්‍ර සංවර්ධනය බලන් ඉන්න බෑ</topic>
    <author>ගාමිණී. බී. දිසානායකහාරිස්පත්තුව මධ්‍යම විශේෂ</author>
    <content>අපි කුරිරු කොටි ත්‍රස්තවාදය මානුෂීය මෙහෙයුමෙන් පරාජය කළත් ජාත්‍යන්තර කොටි හිතවාදීන් සහ ඩයස්පෝරාව වත්මන් රජය මානව හිමිකම් කඩකර ඇති බවට අසත්‍ය චෝදනා නඟමින් අපේ රටට අපකීර්තියක් ගෙන දීමේ විශාල උත්සාහයක යෙදෙමින් සිටිනවා.ඔවුන්ට අපේ රටේ සිදුවෙමින් පවතින ශීඝ්‍ර සංවර්ධනය දෙස බලා සිටීමට බැරිව සිටින්නේ යැයි ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා පැවැසීය.මධ්‍යම පළාත් සභා (එජනිස) අපේක්ෂක ගුණතිලක රාජපක්ෂ මහතාට සහය පළකිරීම සඳහා හාරිස්පත්තුවේ ගල්ලෑල්ල ග්‍රාමයේ පැවැති ජනහමුවකදී ඒ මහතා එසේ පැවැසීය.ඇමැතිවරයා මෙසේද කීය.පසුගියදා අපේ රටට පැමිණි නවනීන්දන් පිල්ලේ මානව හිමිකම් කොමසාරිස්තුමිය ස්වාධීන විමර්ශනයකින් තොරව පක්ෂග්‍රාහී විමර්ශනයකින් පසුව අපේ රට ඒකාධිපති රාජ්‍ය පාලනයක ස්වරූපයක් ගනිමින් සිටිනවා යනුවෙන් ප්‍රකාශයක් නිකුත් කර තිබෙනවා.එතුමිය මේ රටට පැමිණෙන විටත් අපේ රටේ පළාත් තුනක මැතිවරණ පවත්වනවා. මහජනතාවට තමන්ට කැමති පක්ෂයක් පුද්ගලයින් තෝරාගැනීමේ නිදහස ලබාදී තිබෙනවා. මෙයට වැඩිය ප්‍රජාතන්ත්‍රවාදයක් ලෝකේ තිබෙනවාද.වසර තිහක් ලෝක ජනතාව දණගස්වපු, නායකයන් ගණනාවක් ඝාතනය කළ කුරිරු කොටි ත්‍රස්තවාදීන් දෙවසරක් ඇතුළත පරාජය කළ වත්මන් රජය මානුෂික මෙහෙයුම් සිදුකෙරෙමින් පැවැති යුගයේ වුවද රටේ සංවර්ධනය අඩු කෙළේ නෑ. සෞඛ්‍ය, අධ්‍යාපනය ආදී රාජ්‍ය සේවා සඳහා ලබාදුන් ප්‍රතිපාදන වැඩිකළා මිස අඩුකළේ නෑ. වරායන්, ගුවන්තොටුපොළ, ක්‍රීඩාංගණ, නිවාස යෝජනා ක්‍රම, දැවැන්ත වාරි ව්‍යාපෘති එලෙසම සංවර්ධනය කළා.එදා පැවැති (එජාප) රාජ්‍ය සේවය විශාල ලෙස කප්පාදු කළා. වත්මන් රජය බලයට පැමිණීමෙන් පසු උපාධිධාරින් පනස් දෙදහසක් එක්වර රාජ්‍ය ‍ෙස්වයට ඇතුළත් කළා. ලක්ෂ අට දක්වා අඩුකර තිබූූ රාජ්‍ය සේවය ලක්ෂ දහතුන දක්වා වැඩි කළා. ගම්මාන දාහතර දාහක සංවර්ධන කටයුතු එකවර මගනැඟුම, ගම නැඟුම යටතේ ආරම්භ කළා.ජලය සහ විදුලි සැපයුම් විශාල වශයෙන් සිදුකළ ශ්‍රී ලාංකිකයන්ට පමණක් නොව ලෝකයේ ඕනෑම සංචාරකයකුට ශ්‍රී ලංකාවේ ඕනෑම පළාතක නිදහසේ සංචාරය කිරීමේ නිදහස ලබාදී තිබෙනවා. වත්මන් රජය සිදුකෙරෙමින් පවතින මෙම කාර්යයන් ඒකාධිපති පාලන ස්වරූපයක් ගන්නා ක්‍රියා පිළිවෙත්ද?මේ තමයි ශ්‍රී ලංකාව ආසියාවේ ආශ්චර්ය කරා ගමන් කරන ආකාරය. අද අපේ අනාගත පරපුරට රට ගැන අනාගතය ගැන විශ්වාසයක් තබාගත හැකියි. මෙවර මධ්‍යම පළාත් සභාවට තරග වදින (එජනිස) අපේක්ෂකයන්ට තරගයක් නෑ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=r1309129</link>
    <topic>ලක්ෂ 65ක් ගසා කෑගුරුවරිය වස බොයි</topic>
    <author>වවුනියාව මධ්‍යම විශේෂ</author>
    <content>බැංකුවලින් සහ ප්‍රදේශයේ හිතවතුන්ගෙන් ලක්ෂ ගණනාවක් ගසා කෑ සක්විති ගුරුවරියක් වස පානය කර සියදිවි නසාගැනීමට තැත් කර තිබේ. කනිටු විදුහලක සේවය කරන මේ ගුරුවරිය අවට අයගෙන් ණය වශයෙන් පොලියත් සමඟ ආපසු දීමට යැයි පවසා රුපියල් ලක්ෂ 65ක් පමණ ලබාගෙන ඇතැයි පැවැසේ.මීට අමතරව රජයේ සහ පුද්ගලික බැංකුවලින් ද රුපියල් ලක්ෂ ගණනක් ණය වී ඇති අතර, මැය දැනට සේවය කරන පාසලෙන් ස්ථාන මාරුවක් ලබා තම පදිංචි නිවෙස හා ඉඩම ද විකුණා දමා වෙනත් ප්‍රදේශයකට හොර රහසේ පවුලේ සියලු දෙනාම සමඟ යාමට සූදානම් වී සිට ඇත.නමුත් මේ රහස කෙසේ හෝ ණය කරුවන්ට හෙළිවීමත් සමඟ ඔවුන් නිවෙසට පැමිණ මුදල් ඉල්ලා කරදර කිරීමෙන් අනතුරුව ඇය වස පානය කර ඇත. පසුව ඇය වවුනියාව රෝහලට ඇතුලත්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=s1309126</link>
    <topic>සාෆ් පාපන්දු ඉතිහාසය වෙනස් කරමින් ඇෆ්ගන් ක්‍රීඩකයෝ ඉන්දියාව පරදවති</topic>
    <author>ප්‍රින්ස් ගුණසේකර</author>
    <content>දකුණු ආසියානු පාපන්දු ඉතිහාසයට අලුත් පරිච්ඡේදයක් එක්කළ ඇෆ්ගනිස්තානය පළමු වරට සාෆ් රන් කුසලානය හිමිකර ගත්තේය. නේපාලයේ දසරාත් රංගසාලා ක්‍රීඩාංගණයේ ඊයේ පැවැති අවසන් මහා තරගයේදී ගෝල් 2-0කින් ඉන්දියාව පරදා ඇෆ්ගනිස්තානය මේ ඓතිහාසික ජය වාර්තා කළේය.වසර 2011දී ඉන්දියාව හමුවේ ගෝල් 4-0කින් ශූරතාව අහිමිකරගත් ඇෆ්ගන් ක්‍රීඩකයෝ මෙවර ශූරතාව දිනා ගැනීමේ අධිෂ්ඨානයකින් පිවිස තම සිහිනය සැබෑ කරගත්හ.තරගයේ 9වැනි මිනිත්තුවේදී ඉන්දීය ක්‍රීඩකයන් අන්දමන්ද කරමින් ඇෆ්ගනිස්තානයේ මුෂ්ටාෆ් ඇස්ඩොසී ගෝලයක් වාර්තා කරමින් ජයග්‍රහණයේ ආරම්භය සටහන් කළේය. බෙල්ලා ඇරොසුගේ අගනා පන්දු යොමුවක් ඉන්දීය ගෝල් රකින්නාගේ ඉලක්කයට හසුනොවී එල්ල කිරීමට මුෂ්ටාෆා සමත්විය.තරගයේ පළමු භාගය ගෝල් 1-0ක් ලෙස ඇෆ්ගනිස්තානය ඉදිරියෙන් සිටි අතර ඉන්දීය ක්‍රීඩකයන් විවේකයේදී කළ සියලු සැලසුම් දෙවැනි භාගයේදී ව්‍යවර්ථ කිරීමට ඇෆ්ගන් ක්‍රීඩකයන් කටයුතු කළහ.එහි ප්‍රතිඵලය වුයේ 62 වැනි මිනිත්තුවේදී ගෝල් කණුව ඉදිරියේදී සන්ජර් අහමදී අගනා ගෝලයක් ලබා ගනිමින් ඉන්දීය ආරක්ෂක වළල්ලට ප්‍රබල තර්ජනයක් ගෙන ඒමය. ඉන්දීය දැල් රකින ක්‍රීඩකයාගේ පළමු උත්සහය සාර්ථකවී ඉදිරියට එන පන්දුවට හිසෙන් පහරක් එල්ලකර ඇෆ්ගන් දෙවැනි ගෝලය සටහන් කිරීම ඉන්දීය ක්‍රීඩකයන්ගේ බලාපොරොත්තු සුන් කළහ.ලෝක පාපන්දු ශ්‍රේණිගත කිරීමේ 139 වැනි ස්ථානයේ සිටි ඇෆ්ගනිස්තානය 145 වැනි ස්ථානයේ සිටි ඉන්දියාවට ප්‍රබල අභියෝගයක් දෙනු ඇතැයි බොහෝ දෙනා පළ කළ විචාර සනාථ වුයේ ඇෆ්ගන් ආරක්ෂක වළල්ලේ දක්ෂතාව හේතුවෙනි. එම ආරක්ෂක වළල්ලේ දක්ෂතාව ඉතාම සැලසුම් සහගත ක්‍රීඩා විලාශයක් වීම කැපී පෙනුණි.සා‍ෆ් ශූරතාව දිනාගත් ඇෆ්ගනිස්තානය මුල්වරට ජාත්‍යන්තර පාපන්දු කුසලානයකට හිමිකම්කීමද විශේෂත්වයකි. ජයග්‍රාහී ඇෆ්ගනිස්තානයට අමෙරිකානු ඩොලර් 50,000ක මුදලක් හිමිවු අතර අනුශූර ඉන්දියාවට අමෙරිකානු ඩොලර් 25,000ක් හිමිවිය. තරගාවලියේ ගෝල් 10ක් ලැබු මාලදිවයින් පාපන්දු නායක අලි අෂ්ෆාක් දක්ෂතම ක්‍රීඩකයා වු අතර තරගාවලියේ වටිනාම ක්‍රීඩකයාට හිමි සම්මානය ඇෆ්ගනිස්තානයේ මන්සූර් ෆගිර්යා දිනාගත්තේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=s1309121</link>
    <topic>වසරේ නැ එන ක්‍රීඩකයා චන්දිමාල් එක්දින තුන් ඉරියව් ක්‍රීඩකයා මැතිව්ස්</topic>
    <author>ෆවුස් මොහොමඩ්</author>
    <content>ජාතික හා ජාත්‍යන්තර මට්ටමෙන් ක්‍රිකට් පිටිය දිග් විජය කරන මෙරට විශිෂ්ටතම ක්‍රීඩක ක්‍රීඩිකාවන් අගයනු වස් ශ්‍රී ලංකා ක්‍රිකට් ආයතනය විසින් ඩයලොග් සමාගම හා එක්ව මෙහෙයවනු ලැබූ ‘ඩයලොග් ශ්‍රී ලංකා ක්‍රිකට්‘ සම්මාන උළෙලේ දී වසරේ නැ එන ක්‍රීඩකයා සම්මානය අත්කර ගැනීමට ශ්‍රී ලංකා විස්සයි20 ක්‍රිකට් නායක දිනේෂ් චන්දිමාල් සමත්විය.ගෙවුණු වසරේ ජාත්‍යන්තර ක්‍රිකට් පිටියේ විශිෂ්ට දස්කම් දැක්වූ චන්දිමාල් ලෝක ක්‍රිකට් කරලියේ කැපී පෙනෙන යොවුන් ක්‍රීඩකයකු බවට පත්වීම හේතුවෙන් මේ සම්මානයට හිමිකම් කී අතර අන්තර් ජාතික එක්දින තරග බිමේ විශිෂ්ටතම තුන් ඉරියව් ක්‍රීඩකයා ලෙස සම්මානයට පාත්‍රවීමට ශ්‍රී ලංකා ක්‍රිකට් නායක ඇන්ජෙලෝ මැතිව්ස් සමත්විය.බත්තරමුල්ල වෝටර්ස් ඒජ් හී පසුගියදා පැවැති මේ සම්මාන රාත්‍රියේ විශේෂත්වය වූයේ පසුගිය වසරේ ක්‍රිකට් ක්ෂේත්‍රයට අනුපමේය සේවයක් කළ විශිෂ්ටතම ක්‍රීඩා මාධ්‍ය වේදීන් පස්දෙනකු සම්මානයට පාත්‍රවීමය.ඩේලි නිවුස් පුවත්පතේ ක්‍රීඩා උපදේශක කර්තෘ එල්මෝ රොඩ්රිගොපුල්ලේ මහතා ඉංග්‍රීසි මාධ්‍යයෙන් එම සම්මානය ලබා ගනිද්දී ලංකාදීප පුවත්පතේ ක්‍රිඩා කර්තෘ දමින්ද විජේසූරිය සිංහල මාධ්‍යයෙන් එම සම්මානයට හිමිකම් කීවේය. වීරකේසරි පුවත්පතේ නෙවිල් ඇන්තනී මහතා දෙමළ මාධ්‍ය යෙන් සම්මානයට පාත්‍රවිය.වසරේ විශිෂ්ටතම ක්‍රීඩා මාධ්‍ය වේදී සම්මානය දිනා ගනු ලැබුවේ ඩේලි මිරර් පුවත්පතේ චන්නක ද සිල්වා මහතා විසිනි. ගුවන් විදුලියෙන් ක්‍රිකට් පිටියට කළ මහඟු මෙහෙවර උදෙසා ප්‍රවීණ විස්තර විචාරක පාලිත පෙරේරා මහතාට විශේෂ සම්මානයක් හිමිවිය.සම්මාන ලැබුවෝ මෙසේය.දේශීය සම්මාන ප්‍රදානය අන්තර් සමාජ දෙවැනි පෙළ කාන්තා ක්‍රිකට්දක්ෂතම පිතිකාරිනිය - ශිරෝමි අතුකෝරල (ශක්ති ක්‍රිඩා සමාජය), දක්ෂතම පන්දු යවන්නිය - අමා කාංචනා (ගුවන් හමුදාව), දක්ෂතම තුන් ඉරියව් ක්‍රීඩිකාව - අයේෂා සඳමාලී (යුද හමුදාව), ශූරියෝ - යුද හමුදාව, අනුශූරියෝ - ගුවන් හමුදාවඅන්තර් සමාජ පළමු පෙළ කාන්තා ක්‍රිකට්දක්ෂතම පිතිකාරිනිය - යසෝධා මෙන්ඩිස් (ගුවන් හමුදාව), දක්ෂතම පන්දු යවන්නිය - ඉනෝකා රණවීර (නාවික හමුදාව) දක්ෂතම තුන් ඉරියව් ක්‍රීඩිකාව - ශෂිකලා සිරිවර්ධන (නාවික) ශූරියෝ - නාවික හමුදාව, අනුශූරියෝ - ගුවන් හමුදාව.අවුරුදු 23න් පහළ දෙවැනි කොටසදක්ෂතම පිතිකරු - තරිඳු මධුසංඛ (සෙබස්තියනයිට්ස්), දක්ෂතම පන්දු යවන්නා - මොහොමඩ් අස්ලම් (සැරසන්ස්), දක්ෂතම තුන් ඉරියව් ක්‍රීඩකයා - කල්ප බණ්ඩාරනායක, ශූරයෝ - අම්බලන්ගොඩ සිංහ ක්‍රීඩා සමාජය, අනුශූරයෝ - මීගමුව ක්‍රිකට් සමාජය.අවුරුදු 23න් පහළ පළමු කොටසදක්ෂතම පිතිකරු - ශිහාන් කමලීන් (කෝල්ට්ස්), දක්ෂතම පන්දු යවන්නා - දුලාංජන මෙන්ඩිස් (නාවික), දක්ෂතම තුන් ඉරියව් ක්‍රීඩකයා - ශෙහාන් ජයසූරිය (මුවර්ස්), ශූරයෝ - ද්‍රවිඩ සංගම් පිල, අනුශූරයෝ - මුවර්ස් ක්‍රීඩා සමාජය.අවුරුදු 23න් පහළ තුන්වැනි කොටස (විශේෂ සම්මානය) හොරණ ක්‍රිකට් සමාජයඩොනවන් ඇන්ඩ්‍රි තරගාවලියදක්ෂතම පිතිකරු - ගිහාන් නිම්සල (ඕල්ඩ් සෙරවේෂන්ස්), දක්ෂතම පන්දු යවන්නා - නිපුන රණසිංහ (නාරම්මල ක්‍රිකට් සමාජය), දක්ෂතම තුන් ඉරියව් ක්‍රීඩකයා - චානක විජේවර්ධන (කොළඹ සරසවිය), ශූරයෝ - මීගමුව ක්‍රිකට් සමාජය, අනුශූරයෝ - නාරම්මල ක්‍රිකට් සමාජයපී.සරා ලීග් තරගාවලියදක්ෂතම පිතිකරු - ශෙහාන් අරවින්ද (අන්තෝනියන්ස්), දක්ෂතම පන්දු යවන්නා - බුද්ධික සංජීව (කලුතර නාගරික), දක්ෂතම තුන් ඉරියව් ක්‍රීඩකයා - තිළිණ හේරත් (කුරුණෑගල ක්‍රී.ස.), ශූරයෝ - කලුතර නාගරික, අනුශූරයෝ - පොලිස් ක්‍රීඩා සමාජයඅන්තර් සමාජ විස්සයි20දක්ෂතම පිතිකරු - සුජිත් නිකේතන (මුවර්ස්), දක්ෂතම පන්දු යවන්නා - අරවින්ද ප්‍රේමරත්න (කුරුණෑගල යොවුන්), දක්ෂතම තුන් ඉරියව් ක්‍රීඩකයා - කෞෂාල් ලොකුආරච්චි (එස්.එස්.සී.), ශූරයෝ - බී.ආර්.සී., අනුශූරයෝ - කෝල්ට්ස්.අන්තර් සමාජ එක්දිනදක්ෂතම පිතිකරු - කුසල් ජනිත් පෙරේරා (කෝල්ට්ස්), දක්ෂතම පන්දු යවන්නා - අජන්ත මෙන්ඩිස් (යුද හමුදාව), දක්ෂතම තුන් ඉරියව් ක්‍රීඩකයා - ගීත් කුමාර (මේරියන්ස්), ශූරයෝ - රාගම ක්‍රිකට් සමාජය, අනුශූරයෝ - එස්.එස්.සී.අන්තර් සමාජ ප්‍රිමියර් ලීග්දක්ෂතම පිතිකරු - කෞෂාල් සිල්වා (එස්.එස්.සී.), දක්ෂතම පන්දු යවන්නා - මලින්ද පුෂ්පකුමාර (මුවර්ස්), දක්ෂතම තුන් ඉරියව් ක්‍රීඩකයා - දිල්රුවන් පෙරේරා (පානදුර ක්‍රීඩා සමාජය), ශූරයෝ - එස්.එස්.සී., අනුශූරයෝ - මුවර්ස්.ජාත්‍යන්තර සම්මාන ප්‍රදානය එක්දින තරග (කාන්තා)දක්ෂතම පිතිකාරිනිය - දීපිකා රසාංගිකා, දක්ෂතම පන්දු යවන්නිය - චමනී සෙනෙවිරත්න, දක්ෂතම තුන් ඉරියව් ක්‍රීඩිකාව - ශෂිකලා සිරිවර්ධනඩයලොග් වසරේ ක්‍රීඩිකාව - ශෂිකලා සිරිවර්ධනවසරේ නැගී එන ක්‍රීඩකයා - දිනේෂ් චන්දිමාල්ටෙස්ට් තරගදක්ෂතම පිතිකරු - කුමාර් සංගක්කාර, දක්ෂතම පන්දු යවන්නා - රංගන හේරත්එක්දින තරගදක්ෂතම පිතිකරු - තිලකරත්න ඩිල්ෂාන්, දක්ෂතම පන්දු යවන්නා - ලසිත් මාලිංග,  දක්ෂතම තුන් ඉරියව් ක්‍රීඩකයා - ඇන්ජෙලෝ මැතිව්ස්තරග විනිසුරුවන් සඳහා වන සම්මානප්‍රිමියර් ලීග් ‘ඒ‘ කොටස - රවීන්ද්‍ර විමලසිරි, ප්‍රිමියර් ලීග් ‘බී‘ කොටස - නිලාන් ද සිල්වා, සරා කුසලාන -ක්‍රිෂාන්ත රොඩ්‍රිගෝ.ඩයලොග් වසරේ ක්‍රීඩකයා - රංගන හේරත්වසරේ ජනප්‍රියතම ක්‍රීඩකයා - කුමාර් සංගක්කාර.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=s1309122</link>
    <topic>රාජ්‍ය සේවා සැහැල්ලු පන්දු ක්‍රිකට් ශූරතාවමධ්‍යම පළාත් අධ්‍යාපන දෙපාර්තමේන්තුවට</topic>
    <author/>
    <content>ශ්‍රී ලංකා රාජ්‍ය සේවා ක්‍රීඩා සංගමය 18 වැනි වරටත් සංවිධානය කළ රාජ්‍ය සේවා සැහැල්ලු පන්දු ක්‍රිකට් තරගාවලියේ ශූරතාව දිනා ගැනීමට මධ්‍යම පළාත් අධ්‍යාපන දෙපාර්තමේන්තු කණ්ඩායම සමත් විය.දිවයිනේ රාජ්‍ය සේවා කණ්ඩායම් 52කගේ සහභාගිත්වයෙන් නාරාහේන්පිට ශාලිකා ක්‍රීඩාංගණයේදී පැවැති මේ තරගාවලියේ අවසාන තරගයේදී දෙහිවල ජාතික සත්වෝද්‍යාන දෙපාර්තමේන්තු කණ්ඩායම ලකුණු 81කින් පරදවමින් මධ්‍යම පළාත් අධ්‍යාපන දෙපාර්තමේන්තුව ශූරතාව හිමිකර ගත්තේය.මධ්‍යම පළාත් අධ්‍යාපන දෙපාර්තමේන්තු කණ්ඩායමේ එස්.සුදාහරන් හා ඒ.අයි.ගාල්ලගේ පිළිවෙලින් අවසන් තරගයේ වීරයා හා තරගාවලියේ වීරයා ලෙස තේරිණි. මීට අමතරව ගාල්ලගේ මේ තරගාවලියේ හොඳම පිතිකරු ලෙසින්ද නම් කෙරිණි.ශ්‍රී ලංකා රාජ්‍ය සේවා ක්‍රීඩා සංගමයේ සභාපති ඩර්වින් පෙරේරා මහතාගේ ප්‍රධානත්වයෙන් ත්‍යාග ප්‍රදානය සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=s1309123</link>
    <topic>ජගත් ඔලිම්පික් මහ පුටුව ජර්මනියේ තෝමස් බාක් ට</topic>
    <author/>
    <content>ජගත් ඔලිම්පික් කමිටුවේ නව සභාපතිවරයා ලෙස ජර්මනියේ 59 හැවිරිදි තෝමස් බාක් තේරී පත්ව සිටී. ජාත්‍යන්තර ක්‍රීඩාවේ වඩාත්ම බලගතු තනතුරට පත්වූ පළමු ඔලිම්පික් ‍රන් පදක්කම්ලාභියා බාක් වෙයි. 1976 ඔලිම්පික් උළෙලේදී ඔහු බටහිර ජර්මන් කණ්ඩායම නියෝජනය කරමින් රන් පදක්කමක් දිනා ගත්තේය.තෝමස් බාක් තේරී පත්වූයේ වසර 12ක් ජගත් ඔලිම්පික් කමිටුවේ සභාපතිව සිටි ජැක්ස් රෝග්ගෙන් හිස්වූ තනතුරටය.කමිටුවේ සාමාජිකයන්ගේ දෙවැනි වටයේ ඡන්ද විමසීමේදී බාක් ජයග්‍රහණය කළේය. ඔහු සමග තවත් පස් දෙනෙකු තරග කළ අතර බාක් ඡන්ද 49ක් ලබා ගත්තේය. ඉලක්කම් දෙකේ ඡන්ද සංඛ්‍යාවක් (29) ලබා ගත් එකම ප්‍රතිවාදියා වූයේ පොටෝ රිකෝ හි බැංකුකරුවකු වන රිචඩ් කැරියන් ය.ජගත් මලල ක්‍රීඩාවේ සුපිරි තරුවක් වන සර්ජි බුබ්කාට ඡන්ද 4ක් පමණක් ලැබෙමින් අත්වූයේ නින්දිත පරාජයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=s1309124</link>
    <topic>වැලිගම රෝයල්ස්ට ඩී.සී.එල් කුසලානය</topic>
    <author>මාතර ක්‍රීඩා හා දික්වැල්ල විශේෂ</author>
    <content>දික්වැල්ල ක්‍රිකට් ප්‍රවීණයන්ගේ එකමුතුව දික්වැල්ල ප්‍රාදේශීය සභාව සහ වෙළඳ සංගමය එක්ව සංවිධාන කළ අට සාමාජික ක්‍රිකට් තරගාවලියේ ඩී.සී.එල් කුසාලනය සමගින් රුපියල් ලක්ෂයක මුදල් ත්‍යාගය හිමිකර ගැනීමට වැලිගම රෝයල් කණ්ඩායම සමත්විය. තරගාවලියේ අනුශූරතාව දික්වැල්ල ජොලි බෝයිස් කණ්ඩායමට හිමිවිය.දික්වැල්ල පොදු ක්‍රීඩාංගණයේදී පැවැති තරගාවලියේ ප්‍රදර්ශන තරගක් හේනානිගල ගුනබණ්ඩේ ඇත්තන්ගේ නායකත්වයෙන් යුත් ආදීවාසී පිල සහ යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා නායකත්වය දුන් දික්වැල්ල රාජ්‍ය ආයතන ප්‍රධානීන්ගේ කණ්ඩායම අතර පැවැත්විණි. එම තරගය ජයගැනීමට හේනානිගල කණ්ඩායම සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=s1309125</link>
    <topic>නැවියන්ගේ ප්‍රහාරය හමුවේ පීටරයිට් පසු බසී</topic>
    <author>නිරෝෂාන් ප්‍රියංකර</author>
    <content>කොළඹ හෙන්රි පේද්‍රිස් පිටියේ පැවැති කාල්ටන් බාස්කට්බෝල් ශූරතාවලියේ පළමු කොටසේ බී කාණ්ඩයේ 11වැනි තරගයෙන් පීටරයිට් පිල පරදවා ලකුණු 70-55ක ජයක් හිමිකර ගැනීමට ශ්‍රී ලංකා නාවික හමුදාව කණ්ඩායම සමත්විය. පළමු භාගය 28-26ක් ලෙසින් පැවැති අතර තරගයේ තෙවැන් කාර්තුවේදී උණුසුම් සටනකින් ජයගැනීමට නාවිකයන්ට හැකිවිය.චරිත් පෙරේරා ලකුණු 26ක්, දනුක මුතුකුඩආරච්චි ලකුණු 17 රැස්කරමින් නාවික පිල ජයග්‍රහණය කරාගෙන ගියේය. පීටරයිට් වෙනුවෙන් ලක්ෂාන් සමරසිංහ ලකුණු 22ක් හා ජෙරාඩ් ප්‍රනාන්දු ලකුණු 12ක් රැස් කළේය.ඒ කාණ්ඩයේ 8වැන්න වු කොළඹ බුල්ස් පිල හා වත්තල බාස්කට්බෝල් පිල අතර තරගයෙන් ලකුණු 3ක විශිෂ්ට ජයක් හිමිකර ගැනීමට සමත්විය. පළමු භාගයේදී වත්තල පිල 18-23ක් ලෙස ඉදිරියෙන් පසුවු අතර තරගය නිමාවුයේ ලකුණු 54-51ක් ලෙස කොළඹ පිලට ජය හිමිවෙමිනි.කොළඹ පිල ජයග්‍රහණය කරාගෙන ගිය ශානක පෙරේරා ලකුණු 12ක් හා මොහෙදීන් මෆාස් ලකුණු 8ක් ලබාගත් අතර වත්තල පිලට ජගත් පුෂ්පකුමාර හා තුෂාර ජයරත්න ලකුණු 12 බැගින් එක් කළේය.බ්ලැක්ස්-බ්ලුස් ජයගනීපළමු කොටසේ තරගාවලියේ 9 වැනි දිනට පැවැති තරගවලින් විශිෂ්ට ජයග්‍රහණ හිමිකර ගැනීමට හම්බන්තොට බ්ලැක්ස් හා බ්ලූස් කණ්ඩායම් සමත්වුහ.බ්ලැක්ස් පිල හමුවේ ඕල්ඩ් බෙන්ස් ලකුණු 70-43කින් ද, බ්ලූස් හමුවේ ශ්‍රී ලංකා පොලිස් පිල ලකුණු 67-42කින්ද පරාජයට පත්විය.කුරුණෑගලට තියුණු ජයක්තරගාවලියේ දෙවැනි කො‍ටසින් 18 වැනි දිනට පැවැති තරගයකින් තියුණු ජයක් හිමිකර ගැනීමට කුරුණෑගල කණ්ඩායම සමත්විය. පොලිස් පිටියේ පැවැති තරගයේ පළමු භාගයේදී ලකුණු 33-25ක් ලෙස කුරුණෑගල ඉදිරියෙන් සිටියද තරගය නිමවනවිට ලකුණු තත්ත්වය වුයේ 68-66ක් ලෙසිනි. සහන් ලකුණු 25ක් රැස්කරමින් කුරුණෑගල පිල ජයග්‍රහණය කරාගෙන ගිය අතර ටිෂාන් ලකුණු 23ක් ඔටර්ස් පිලට එක් කළේය.කොළඹ ජාත්‍යන්තර පාසල, කොළඹ 'බී' හා ඕල් ග්‍රීන්ස් කණ්ඩායම්ද එදින ජයග්‍රහණ වාර්තා කළේය. ඕල් ග්‍රීන්ස් හමුවේ ඕල්ඩ් කැම්බ්‍රියන්ස් ලකුණු 75-65කින් පරාජයට පත්විය.අමාල් පිටියේ පැවැති තරගවලින් කොළඹ ජාත්‍යන්තර පාසල රාවන්ස් ලකුණු 70-45කින් පරාජයට පත්කළ අතර වාසින්ස් පිලට එරෙහිව ලකුණු 82-58ක ජයක් කොළඹ 'බී' පිලට හිමිවිය. රමේෂ් 24 (ඕල්ඩ් කැම්බ්‍රියන්ස්), තරිඳු 23 (ඕල් ග්‍රීන්ස්), මාර්ක් 23 (කොළඹ 'බී'), විමුක්ති 21 (වාසින්ස්), ලසිත් 14 (ජාත්‍යන්තර පාසල) හා ලසිත් 18 (රාවන්ස්) කණ්ඩායම් වෙනුවෙන් වැඩිම ලකුණු රැස් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=f1309121</link>
    <topic>තුවාල හොඳ වීගෙන එනකොටපතුරු ගහන්න එපා</topic>
    <author>සාකච්ජා කළේ සුභාෂීණී සේනානායක</author>
    <content>වයඹ, මධ්‍යම සහ උතුරු පළාත්වල පළාත් සභා මැතිවරණය ලබන 21 වනදා පැවැත්වේ. ඒ සම්බන්ධයෙන් සිවිල් ගුවන් සේවා ඇමැති පියංකර ජයරත්න මහතා සමඟ දිනමිණ සිදු කළ සාකච්ඡාවකි.ඇමැතිතුමනි, වත්මන් දේශපාලන වාතාවරණය ඔබ දකින්නේ කොහොමද?මා විශ්වාස කරන අන්දමට නිදහසින් පසු ශක්තිමත් හා ප්‍රජාතන්ත්‍රවාදී ගුණාංග අතින් පිරුණු රාජ්‍යයක් පවතින කාලවකවානුවක් ලෙසයි එක්සත් ජනතා නිදහස් සන්ධාන රජයේ ක්‍රියාකලාපය මා දකින්නේ. එපමණක් නොවෙයි ඔබ දන්නවා විධිමත් රාජ්‍ය කළමණාකරණයක් සහිත ඵලදායිතාව ඉහළින් ක්‍රියාත්මක වන රාජ්‍ය කළමණාකාරිත්වයක් අප සතුව පවතීන බව.අපි අද නිවැරැදි දිශාවකට යොමු කර තිබෙනවා. ජනාධිපති මහින්ද රාජපක්ෂ මහතාගේ දුරදර්ශි වැඩපිළිවෙළ තුළ ඉදිරි අනාගත සංවර්ධන තවදුරටත් මෙහෙය වන කෙටි කාලීන දේශපාලන අරමුණුවලින් බැහැර වී සුබ සාධනය සලසන ගමන්ම රටේ ස්ථාවරය පවත්වා ගෙන යා හැකි වී තිබෙනවා.මේ නිසා තමයි වරායවල් හැදෙන්නේ, ගුවන්තොටුපලවල් හැදෙන්නේ, අධිවේගී මාර්ග හැදෙන්නේ මේවායේ ප්‍රතිඵල එක රැයකින් බලාපොරොත්තු වෙන එක ගැන හිතන එක අසාධාරණයි.ආණ්ඩුවට ද්වේශයෙන් චෝදනා කරනවට වඩා සාධාරණ විවේචනයක් කරනවා නම් ඒකයි. මේ මොහොතේ වටින්නේ අද වැඩිහිටි සියලු දෙනාගේ වගකීම වෙන්නේ ශක්තිමත් රටක්, ඊළඟ පරම්පරාවට නිර්මාණය කර දීම. එහෙම නැතුව මහා කැපකිරීම් සම්භාරයක් කරලා බේරා ගත් රට නැවත විදේශ බලවේග එක්ක එකතුවෙලා ලේ විලක් කරන එක නොවේ.ඒ වුණාට රටේ ජීවන වියදම ඉහළයි. ජනයා පීඩාවට පත්වෙලා තියනවා කියලයි විපක්ෂය කියන්නේ, මේ ගැන මොකද හිතන්නේ?විපක්ෂය හැමදාම බැලුවේ ජනතාව පිඩාවට පත් වෙලා තියනවා කියලා දේශපාලනය කරන්න. නමුත් මේ රටේ පැවති සාමකාමී මැතිවරණ සියල්ලම අපි ජයග්‍රහණය කළා. එතකොට ජනතාව කියන්නේ රටේ ප්‍රශ්න තිබුණත් ආණ්ඩුවේ ගමන් මඟ නිවැරැදියි කියන එකනේ. රටේ ජනතාවට ගැටලු නැති වෙන්න බැහැ. අපි ඉන්නේ පශ්චාත් යුද සමයක. සෑම රටක්ම දරුණු යුද්ධයකට මුහුණ දීලා නැවත ගොඩ නැඟෙන විට යම් යම් ගැටලු ඇති වෙනව‍ා.යුද්ධය නිමා වෙන විට උතුරේ බොහෝ විනාශයන් සිදු වෙලා තිබුණේ. වසර ගණනාවකින් විධිමත් ලෙස යටිතල පහසුකම් ගොඩ නඟලා නැහැ. බොහොමයක් ප්‍රශ්න එකම තැන පල් වෙලා තිබුණෙ. වෙනත් රටවල පශ්චාත් යුද සමයන්හි ඉටු නොකළ, ලබා නොගත් ජයග්‍රහණ රැසක් මේ රජය ලබා ගෙන තියනවා. අවතැන් වු අය යළිත් පුරුදු ස්ථානවලට යොමු කරලා. බිම් බෝම්බ තවාන් පිටින් ඉවත් කරලා තියනවා. දැන් අපි ඉන්නේ සාමකාමී පරිසරයක. අද විදුලි සැපයුම 90% දක්වා වැඩි වෙලා.මිනිසුන්ගේ අධ්‍යාපන දැනුම වැඩි කරන්න තාක්ෂණය ගම්මානවලට ගෙනියන්න ක්‍රියාකාරකම් නිර්මාණය වෙනවා. ඊළඟ පරම්පරාවේ දක්ෂතා රටටම ලබා ගැනීමට හැකි පරිදි අපි මෙම සමාජය ශක්තිමත් කරමින් සිටිනවා ඒ තත්ත්වය තුළ අද අප සියලු දෙනාටම යම් යම් කැප කිරීම් කරන්නට සිදු වේවි. එහෙම නොකළොත් හෙට උපදින දරුවන්ගේ අනාගතය අදුරු වේවි.ඇමැතිතුමනි, 13වන ව්‍යවස්ථාව සංශෝධනය ගැන විවිධ මත තියෙනවා. ඒ ගැන ඔබේ අදහස කුමක්ද?මේක අපේ රට. අපි ජීවත් වෙලා මැරෙන රට. අපි මේ රට ඉදිරි පරම්පරාවට භාර දීලා මිය යන්න ඕනෑ ආයෙත් රටේ ලේ වැගිරීමක් ඇති නොවන විදියටයි. 1815 පස්සේ අපේ රටේ විවිධ කැරලි කෝලාහල ඇති වුණා. සමහර ඒවා විමුක්ති අරගල, සමහර ඒවා ජාතිවාදී ස්වරූපයෙන් ආපු අරගල, ජාතිවාදී අරගලවලට පසුබිම් වෙලා තිබුණේ එකිනෙකා කෙරෙහි වු වෛරය සහ ක්‍රෝධය. මේ රටේ සිංහල, දෙමළ, මුස්ලිම් ඇතුළු හැම වර්ගයකම මිනිස්සු ඇති තරම් ලේ හැලුවා.මිනිස්සු මැරුණා, පාරවල් දිගේ ලේ ගලාගෙන ගියා, ආයෙත් බෙදුම්වාදී විෂ බීජය පතුරවන්න 13 ව්‍යවස්ථාව සංශෝධනය ඉවහල් වෙනවා. මේ පුංචි රටේ ආයුධ සහිත පොලිස් බලතල සහිත පළාත් 08ක් ඇති වුණොත් ඒකේ ප්‍රතිඵල හිතාගන්නවත් බැහැ. එක් පැත්තකින් පොලිස් අවසරය නොදුන්නොත් කිසිම පළාතකට රාජ්‍ය නායකයාට යන්ඩ බැරි වෙයි. මාධ්‍යවේදින් වන ඔබට නිදහසේ මාධ්‍ය කටයුතු කරන්න පළාතකින් තවත් පළාතකට යන්න බැරි වෙන්න පුළුවන්.අද පළාත්වලට ඕනේ පොලිස් බල තල හෝ ඉඩම් බලතල නොවෙයි. පළාත් තුළ සමානුපාතිකව සංවර්ධනය කරන එක. මිනිසුන්ගේ මුලික ගැටලුවලට විසැඳුම් සපයලා දිලා රජය ආරක්ෂාව සහතික කරලා දුන්නාම සියලු ගැටලු විසැදෙනු ඇත.අද වගේ ආණ්ඩුවයි පළාත් සභාවයි එක පක්ෂයකින් තිබුණොත් යහපත්. නැත්නම් වෙන්නෙ සංහිඳියාව වෙනුවෙන් අරගල කරන්න. විරුද්ධ පක්ෂ මත දරන මිනිසුන්ටත් අගතියක් සිද්ධවේවි. තව පැත්තකින් අපි දැක්කා උතුරේ අරගලය වෙලාවේ සන්නද්ධ පොලිසියක් උතුරේ හිටියා.ඔවුන් කටයුතු කළේ අර්ධ මිලිටරි හමුදාවක් විදියට.රටේ ආරක්ෂාවට වගකියන්න ඕනි මධ්‍යම රජය. හැම වර්ගයකම මිනිසුන්ගේ ජීවත් වීමේ අයිතිය රකින්න ඕනෑ. ජනාධිපතිතුමා අද සෑම වර්ගයකම මිනිසුන්ගේ ආරක්ෂාව වෙනුවෙන් කැපී පෙනෙන වැඩ කොටසක් සිදු කරනවා. සංශෝධනය තුළින් නැවත හදන්ඩ හදන්නේ උතුරේ අලුත් ජන කොට්ඨාශයක් ජීවත්වන බව. අපි ශ්‍රී ලාංකිකයෝ විදියට සිතමු. බෙදුම්වාදය වෙනුවෙන් අප කැප කරපු ජීවිතවල වන්දිය අපට උපදෙස් දෙන රටවලට ගෙවන්න බැහැ.උතුරේ ජනතාව දකුණේ ජනතාව කියලා වර්ගීකරණයක් අවශ්‍ය වන්නේ නැහැ. අද ආර්ථික සංවර්ධන අමාත්‍යාංශය විශාල වැඩ කොටසක් උතුරු පළාතේ බැසිල් රාජපක්ෂ ඇමැතිතුමාගේ නායකත්වයෙන් සිදු කරනවා. මේ තුවාල සුව වීගෙන එන වෙලාවේ යළිත් පතුරු ගහලා හම ගහලා ලේ ගලන්න සලස්වන එක මහ අපරාධයක්. උතුරේ අධිවේගී මාර්ග හැදුණම අපිට සුළු කාලයකින් ඒ පළාත්වලට යන්න පුළුවන්.පළාත් සභා ක්‍රමය ගැන මොකද හිතෙන්නේ?අපි අද මැතිවරණ 11 ක් පවත්වා තිබෙනවා. ඒ සියල්ලම ජයග්‍රහණය කළා. වගේම ඊටත් වැඩි ජයග්‍රහණයක් මේ ඡන්දයෙන් ලැබෙනවා කියලා මට විශ්වාසයක් තියෙනවා. ඒකට හේතුව තමයි විපක්ෂයක් නැතිකම. ජාතිද්‍රෝහීන් ලෙසයි. විපක්ෂය කටයුතු කරන්නේ. ඊයේ පෙරේදා මේ රට ගිනි තියන්න ආපු නවනීදන් පිල්ලේ මහත්මියට ගිහින් කේළම් කියලා රට අරාජික කරන්න ඔවුන් දැඩි මහන්සියක් ගත්තා. එයා ආවේ කොටි ත්‍රස්තවාදය නැති කළ එකේ පළිය ගන්න.අපේ රට ගැන කේළාම් කීවාම අපහසුතාවට පත් වෙන්නේ රටේ ත්‍රිවිධ හමුදාව සහ පොලිසියේ රණවිරුවන්. මොවුන්ට එරෙහිව කේළාම් කියන එකට මේ රටේ මිනිසුන්ගෙන් සමාවක් ලැබෙන්නේ නැහැ. නවනීදන් පිල්ලේ පිළිගත්තා කොටීන් ලෝකයේ දරුණුතම ත්‍රස්තවාදීන් බව. ඉතින් ‍ප්‍රශ්නයට පිළිතුර එතැනම තියෙනවා. දරුණු ත්‍රස්තවාදයක් විනාශ කරන්න ඒ අයගේ භාෂාවෙන්ම පිළිතුරු දෙන්නට සිදු වෙනවා. රජයට සිදු වුණේ ඒකයි.මේ යථාර්ථය එ. ජා. ප. නායකයාට තේරෙන්නේ නැති තාක් මේ රටට විපක්ෂයක් ඉතිරි වන්නේ නැහැ. අනෙක ජනතා විමුක්ති පෙරමුණේ නායකයන් කීවා. මේ රටේ මිනිස්සු අවිහිංසාවාදය ගැන වඩාත් විශ්වාසයක් තියන අයයි කියලා. ඒ අය ඉතිහාසය පුරාම සිදු කළ දේ මේ රටේ ජනතාව දන්නවා.ඔබේ දිස්ත්‍රික්කයේ ක්‍රියාත්මක වන දැයට කිරුළ ගැන යමක් කීවොත්...ඇත්තටම මෙම ව්‍යාපෘතිය පුත්තලම දිස්ත්‍රිකක්කය තුළ ක්‍රියාත්මක කිරීමට ජනාධිපතිතුමා තීරණය කිරීම ඉතාම කාලෝචිත අදහසක්. මෙම ජාතික වැඩ සටහනට ආර්ථික සංවර්ධන ඇමැතිවරයා නව මුහුණුවරක් ලබා දී තියෙනවා. ග්‍රාම සේවා වසම් 548 තුළ ජන හමු පවත්වලා එයාලගේ ගැටලු පිළිබඳ සියලුම නිලධාරීන් කතා කරනවා.ඒක දුෂ්කර ගම්මානවල ඉන්න ජනතාව ලැබුණු හොඳ අවස්ථාවක්. එක් අතකින් රාජ්‍ය. නිලධාරීන්ටත් ගම්වල සැබෑ තතු දැන ගන්න හොඳ අවස්ථාවක් ලැබෙනවා.සමහර වේලාවට ඉතා පුංචි ගැටලු තියෙනවා. ඒවාට විසැඳුම් දෙන්න පුළුවන්.වසර ගණනක් කල් මරපුවා ඉක්මනින් විසැඳුම් ලබා දීමත් මේ වැඩ සටහනේ සුබවාදී තත්ත්වයක්.දැයට කිරුළ ජාතික වැඩ සටහන හුදෙක් සංදර්ශනයක් විතරක් කියපු විපක්ෂය දැන් බනිනවා.ජනතාවගේ ගැටලු විසඳන්න ගමට යනවා කියලා .පුත්තලම දිස්ත්‍රික්කය තුළ දැයට කිරුළ වැඩ සටහනට නව හැඩයක් ගේනවා.අනෙක් පැත්තෙන් දුෂ්කර ගම්මාන රැසකට ලොකු වැඩක් වෙනවා.මා කතා කළේ විශේෂයෙන් ආණමඩුව ගැන වුණත් අනෙකුත් ප්‍රාදේශීය ලේකම් කොට්ඨාශවලටත් මිලියන දහස් ගණනක සංවර්ධන අරමුදල් වෙන් කරලා තියෙනවා .මේ අනුව පුත්තලම දිස්ත්‍රික්කයට වෙන් කර ඇති මුදල රු. මිලියන 15.5 ක්. ඒ තුළින් මෙම දිස්ත්‍රික්කයේ දුෂ්කර ගම්මාන රැසක ගැටලුවලට විසැඳුම් ලැබේවි. මේ ව්‍යාපෘතිය බලාගෙන කරපු එකක් නොවෙයි. මාස ගණනකට කලින් ජනාධිපතිතුමා ගත් තීරණයකට අනුව කෙරෙන මහා සංවර්ධන වැඩ සටහනක්.විපක්ෂය කියන විදියට රටේ සල්ලි වියදම් වෙනවා කියලා රටේ සංවර්ධන වැඩ සටහන් නතර කරන්න බැහැනේ .ඒක අඛණ්ඩ ක්‍රියාවලියක් විදියට ඉදිරියට යන්න ඕනෑ . ඒවායේ තියෙන අඩුපාඩු පෙන්වන එකයි සාධාරණ වෙන්නේ වසර ගණනාවකට පස්සේ මේ දිස්ත්‍රික්කය තුළ ඒකාබද්ධ සංවර්ධන වැඩපිළිවෙළක් ක්‍රියාවට නැංවිලා නැහැ.ඒ අඩුව මේ තුළින් පිරිමහගන්න අපි කණ්ඩායමක් විදියට උත්සාහ ගන්නවා. දූවිලි නැ‍ඟෙන පාරවල් කාපට් කරලා කුඩා ගොවීන්ගේ වැව් ටික හදලා දීලා ආර්ථිකය නංවා අපට නිදහසේ හුස්ම ටික හැරලා මිය යන්න පුළුවන්. අපේ මේ විනාශ වන රට ගොඩනැඟීම අපගේ වගකීම ලෙසයි මා දකින්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=f1309122</link>
    <topic>ජනප්‍රිය පාසල් ගැටලුවට2015දී විසැඳුම් ලැබෙනවා</topic>
    <author>සංවාද සටහන අයන්ති විතාන ඡායාරූප - රුවන් ද සිල්වා</author>
    <content>අධ්‍යාපන අමාත්‍යාංශය යනු රටේ ප්‍රමුඛතම අමාත්‍යාංශයකි. රටේ අනාගතය සකස් කරන රටේ දිශානතිය තීරණය කරන අමාත්‍යාංශයක් ලෙස මෙය හැඳීන්විය හැකිය. ලක්ෂ 40ක් දරුවෝ සිප්සතර හදාරති. ඒ දරුවන්ට අවශ්‍ය සියලු පහසුකම් ලබා දෙනුයේ අධ්‍යාපන අමාත්‍යාංශය මඟිනි. එහි ප්‍රධාන රාජ්‍ය නිලධාරියා වන්නේ අධ්‍යාපන ලේකම්තුමායි. අධ්‍යාපන අමාත්‍යාංශයේ ඉදිරි වැඩපිළිවෙළ ගැන එහි ලේකම් අනුර දිසානායක මහතා සමඟ කළ සාකච්ඡාවකි මේ.ශ්‍රී ලංකාවේ ප්‍රමුඛතම අමාත්‍යාංශයක් ලෙස අධ්‍යාපන අමාත්‍යාංශය හැඳින්විය හැකියි. එහි ලේකම් ධුරය අනෙක් අමාත්‍යාංශවල ලේකම් ධුරවලට වඩා භාරදුර කාර්යයක්. ඔබ මේ තනතුරට පත්වී සති කිහිපයක් පමණයි. අධ්‍යාපන ලේකම් ලෙස ඔබගේ ඉදිරි වැඩපිළිවෙළ ගැන පැහැදිලි කිරීමක් කරන්න?අධ්‍යාපන අමාත්‍යාංශයට පුළුල් හා සංකීර්ණ විෂය ක්ෂේත්‍රයක් අයත් වෙනවා. එහිදී ජාතික ප්‍රතිපත්තියට අනුකූල රාජකාරි රාශියක් අධ්‍යාපන අමාත්‍යාංශයට පැවරී තිබෙනවා.අධ්‍යාපන ප්‍රතිපත්ති සකස් කිරීම, විභාග පැවැත්වීම, විෂය මාලා සකස් කිරීම, පෙළ පොත් සකස් කිරීම ආදී කටයුතු දිවයිනේ පළාත් නවයක් සමඟ ඉතා සහයෝගයෙන් සහ සංහිඳියාවෙන් පවත්වාගෙන යාම තමයි අපට තිබෙන අභියෝගය. රට පුරා සිටින දරුවන් ලක්ෂ 40ක් ගුරුවරුන් 2,25,000ක් අපේ සේවය ලබාගන්නවා. අධ්‍යාපන ක්‍රියාදාමය වඩාත් ප්‍රශස්තව පවත්වාගෙන යාම සඳහායි ඇමැතිතුමාගේ මාර්ගෝපදේශයක්තවය යටතේ මම පසුගිය මාසයේ රාජකාරි භාරගත්තේ.21 වැනි ශතවර්ෂයේ වෙළඳ පොළ ආර්ථිකයට ගැළපෙන ක්‍රමවත් අධ්‍යාපන ක්‍රමවේදයක් සැකසීම සඳහා අවශ්‍ය වෙනස්කම් කඩිනමින් සිදුකිරීමයි අපේ අරමුණ.ඵහිදී ගුරු සේවයේ ගුණාත්මක තත්ත්වය ඉහළ දැමීම සඳහා සියලුම ගුරු සංගම් සමඟ ඉදිරි දින 30 ඇතුළතදී සාකච්ඡා කිරීමට අපේක්ෂා කරනවා. විද්වත් මණ්ඩලයකින් සමන්විත කමිටුවක් සමඟ සාකච්ඡා කරල වඩා හොඳ ගුරු සේවයක් ස්ථාපිත කිරීමට කුමන ආකාරයෙන් මැදිහත් විය යුතුද යන්න මෙහිදී සොයා බැලෙනවා. එම කමිටුවේ වාර්තාව පැමිණි පසු අපේ දරුවන්ගේ අධ්‍යාපනයේ ගුණාත්මක භාවය වර්ධනය කිරීමට ක්‍රියාත්මක කළ යුතු ක්‍රමෝපායන් පිළිබඳ තීරණය කරනවා.වර්තමාන පාසල් විෂයමාලාව ගැන විවේචන එල්ලවෙලා තියනවා නේද?අද හැමෝම කියන දෙයක් තමයි දැන් තියෙන විෂය මාලාව දරුවන්ට බර වැඩියි කියන චෝදනාව. මම ඒ පිළිබඳව විශේෂ අවධානයක් යොමු කරල තියෙනවා. ඒ පිළිබඳ විද්වත් මණ්ඩලයක් පත්කරල සාකච්ඡා වට දෙකක් පැවැත්වූවා. එහිදී අනෙකුත් කලාපීය රටවල තියෙන අධ්‍යාපනයට සමගාමීව අපේ විෂයමාලාව කුමන ආකාරයෙන් සකස් විය යුතු ද යන්න විමසා බැලෙනවා. මේ සියලු කරුණු පදනම් කරගෙන දරුවන්, ගුරුවරුන්, මවුපියන් යන මේ සියලු ක්ෂේත්‍ර වඩාත් ආකර්ෂණය කරන ක්‍රමවේදයකට යොමුවීමයි අපේ මේ උත්සාහය.ඊට අමතරව නවීන අධ්‍යාපන ක්‍රමෝපායන් හඳුන්වාදීම සඳහා අධ්‍යාපන ක්ෂේත්‍රයේ ප්‍රතිසංස්කරණ රාශියක් කරන්නට තිබෙනවා. එහිදී මහින්ද චින්තන ඉදිරි දැක්ම පුනර්ජීවන වැඩසටහන ඔස්සේ දිවයිනේ පාසල් 9700 අතුරෙන් තෝරාගත් පාසල් 1000ක් සහ තෝරාගත් පෝෂිත ප්‍රාථමික පාසල් සංවර්ධනය කිරීමට තෝරාගෙන තිබෙනවා. මේ මගින් අප අපේක්ෂා කරන්නේ තරගකාරී ජනප්‍රිය පාසල් වටා ඇතිවන තදබදය අඩුකිරීමයි.එමෙන්ම නව පාසල් වාරය ආරම්භයත් සමඟම තාක්ෂණ විෂය ධාරාවට අලුතින් දරුවන් 14,000ක් පමණ සම්බන්ධ වෙනවා. ඒ දරුවන්ගේ විශ්වාසය රැකෙන ආකාරයට අවශ්‍ය මානව සම්පත් සහ ගුරුවරු ලබාදීමට අපේ සහෝදර අමාත්‍යාංශයක් වන යෞවන කටයුතු හා වෘත්තීය පුහුණු අමාත්‍යාංශය අප සමඟ එක්ව කටයුතු කරනවා.විශේෂයෙන් පළමු ශ්‍රේණියට ළමයින් ඇතුළත් කර ගැනීමේදී බොහෝ මවුපියන් ජනප්‍රිය පාසල්වලට තම දරුවන් ඇතුළත් කර ගැනීමට උත්සාහ කරනවා. එහිදී ඔවුන් අධ්‍යාපන ඇමැති, අධ්‍යාපන ලේකම්ගේ උදව් ලබාගැනීමට ෙපළ‍ඹෙනවා. මේ ඉල්ලීම් හමුවේ ඔබ ක්‍රියා කරන්නේ කෙසේද?ඕනෑම අධ්‍යාපන ඇමැතිවරයෙක් ලේකම්වරයෙක් මුල් මාස හය ඇතුළත මුහුණ දෙන තත්ත්වයක් මෙය.ජනප්‍රිය පාසල් යන සංවාදය එන්නේ සම්පත් ඌණතාවය නිසයි. සම්පත් බහුල ජනප්‍රිය යැයි තෝරාගත් පාසල් පනස් ගණනක් සඳහා තමන්ගේ දරුවා ද ඇතුළත් කරගැනීමට මව්පියන් උත්සාහ ගන්නවා. මේ ඒකරාශී වීම නිසා විශාල තදබදයක් ඇතිවෙනවා.මේ ගැටලුවට පිළියම් යෙදීම සඳහා අප කළ යුතුව තිබෙන්නේ කඩිනමින් ජනප්‍රිය පාසල් පද්ධතිය පුළුල් කිරිමයි. ඒ සඳහා ජනප්‍රිය පාසල් පනස් ගණන දහසක් දක්වා පුළුල් කිරීමයි අපේ අරමුණ. සඳුදාට, බදාදාට මව්පියන් අධ්‍යාපන අමාත්‍යාංශය වට කරන තත්ත්වය මේ මගින් අවම කරගැනීමට පුළුවන්.මව්පියන් සැමවිටම උත්සාහ ගන්නේ තම දරුවන්ට හොඳම දේ දීමටයි. ඒ වෙනුවෙන් ගන්නා උත්සාහයේදී අප කිසිසේත් ඔවුන්ව කරදරකාරයන් ලෙස දකින්නේ නැහැ. ඔවුන්ගේ අවශ්‍යතාවයට සවන්දීමටත් විශ්වාසය දිනාගැනීමටත් අප නිරතුරුව කටයුතු කරනවා. අප විශ්වාස කරනවා නව වැඩපිළිවෙළ යටතේ 2015න් පසුව මේ තත්ත්වයට පිළියම් ලැබේවි කියා.පාසල්වලට ළමයින් ඇතුළත් කර ගැනීමේදී විවිධ අල්ලස් හා දූෂණ චෝදනා විදුහල්පතිවරුන්ට මෙන්ම අධ්‍යාපන බලධාරීන්ටත් එල්ල වෙනවා. පසුගියදා කොළඹට ආසන්න විදුහලක විදුහල්පතිවරයෙක් ලිංගික අල්ලස් චෝදනා මත අත්අඩංගුවට ගනු ලැබූවා. මෙවැනි චෝදනා එල්ලවීම අධ්‍යාපන ක්ෂේත්‍රයට නිග්‍රහයක් නේද?ගුරු වෘත්තිය, විදුහල්පති වෘත්තිය සමාජය ඉතා ගරුකරන වෘත්තීන්. ඒ වෘත්තීන්හි ගෞරවය ආරක්ෂා කිරීම ඒ අයගේ ලොකු වගකීමක්. පසුගිය වසර පහ ඇතුළත මෙවැනි සිදුවීම් දෙකක් පමණයි වාර්තාවී තිබෙන්නේ. නමුත් සමස්තයක් ලෙස ගත් කල ඉතාම ගෞරවනීය ආකාරයට, කැපවීමෙන් කටයුතු කරන විශාල පිරිසක් මේ ක්ෂේත්‍රයේ ඉන්නවා.මෙවැනි කිහිප දෙනෙක් විසින් සිදු කරන ක්‍රියාවන් නිසා හානියක් වුවත් ඒ සෑම අවස්ථාවකදීම ඒ අයට විරුද්ධව කටයුතු කරනවා. අල්ලස් හෝ දූෂණ කොමිසමත් සමඟ සම්බන්ධ වි ඒ කටයුතු කඩිනම් කරනවා. නොගැළපෙන මිනිසුන් මේ වෘත්තියට සම්බන්ධවුණාම සිදුවන දෙයක් තමයි මේ අවස්ථාවෙන් නිරූපණය වෙන්නේ.ලංකාව පුරා පාසල් සංවර්ධනය කිරීමේ වැඩපිළිවෙළක් වශයෙන් මහින්දෝදය පාසල් සංවර්ධනය වැඩපිළිවෙළ කොතෙක් දුරට සාර්ථකද?අධ්‍යාපන අමැතිතුමාගේ උපදෙස් අනුව අප සැලසුම් කර තිබෙන්නේ 2013 දෙසැම්බර් 31 වැනිදා වනවිට මහින්දෝදය විද්‍යාගාර 1000ක් ඉදිකිරීමයි. ඇත්තෙන්ම මෙය අභියෝගයක්. නමුත් ඉතාම සතුටුයි කියන්න පළමු මාස 06 ඇතුළත ගොඩනැගිලි 435ක් නිමකර ඇති අතර ඉතිරි ගොඩනැගිලිවල වැඩ අවසන් මාස හයේදී නිමකිරීමට අපේක්‍ෂා කරනවා. කෙසේ හෝ දෙසැම්බර් 31 වන විට සියලු ඉදිකිරීම් සම්පූර්ණ කරනවා.ලබන වසරේ පළමු පාසල් වාරයේදී මේ විද්‍යාගාරවලට උපකරණ සැපයීම නියමිත අතර දෙවැනි පාසල් වාරයේ සිට දරුවන්ට තමන්ගේ අධ්‍යාපන කටයුතුවල නිරත විය හැකියි. මීට අමතරව මේ වැඩසටහන යටතේ නවීන මෘදුකාංග සහිත භාෂාගාර, ගණිතය ප්‍රවර්ධනය කිරීමට ගණිතාගාර ලබාදීම ද සිදු කරනවා. මෙය හුදෙක් ගොඩනැගිලි ගොන්නක් ඉදිකිරීමක් නොවෙයි. මේ යටිතල පහසුකම් ලබාදීම මගින් අප අපේක්‍ෂා කරන ඉලක්කවලට ළඟාවීමට හැකිවේ යැයි විශ්වාස කරනවා.පාසල් දරුවන්ට දිවා ආහාරය ලබාදීමේ වැඩපිළිවෙළ ආහාර සැපයුම්කරුවන්ට මුදල් නොලැබීම නිසා නැවතී ඇති බව මාධ්‍ය මගින් පළවී තිබුණා. මෙහි සැබෑ තත්ත්වය කුමක්ද?අධ්‍යාපන සේවා අමාත්‍යාංශයේ විෂය පථයටයි පෝෂණ කටයුතු අදාළ වෙන්නේ. දැනට පාසල් යන දරුවන් ලක්ෂ 07ක පමණ ප්‍රමාණයක් දිවා ආහාරය සඳහා හිමිකම් ලබනවා. පෝෂ්‍යදායි ආහාර වේලක් ලබාදීමේ අරමුණ වඩාත් අර්ථ ගන්වමින් අප දැන් සතියකට දින දෙකක් දිවා ආහාරය සමග බිත්තර ලබා දෙනවා. පහසුකම් තියෙන සෑම පාසලකටම දියර කිරි ලබාදෙනවා.කිසියම් මුදලක් පාසල් කමිටුවට අප ලබාදුන් පසුව සමෘද්ධි ලාභීන්, මවුපියන්, ගුරුවරුන් ද සක්‍රීයව දායක වන ක්‍රමයක් අනුවයි මෙය සිදු කෙරෙන්නේ. සැපයුම්කරුවන්ට මුදල් ප්‍රවාහනයේදී යම් යම් අවස්ථාවලදී ප්‍රමාදයන් සිදුවුණත් ඒ වැඩසටහන අඛණ්ඩව සිදුකරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=f1309123</link>
    <topic>මේ මස 14 දා ජනතා අයිතියට පැවරෙන චුන්නාකම්,ග්‍රිඩ් විදුලි උප පොළ</topic>
    <author>සිසිර විජේසිංහ මාධ්‍ය ලේකම් විදුලිබල හා බලශක්ති අමාත්‍යාංශය ඡායාරූප- තුසිත බලංගොඩ</author>
    <content>අරුණලු කිරණින් නැහැවෙන, හැම උදෑසනකම අලුත් පාලමක්, අලුත් පාරක්, අලුත් කඩවීදියක්, අලුත් කාර්යාලයක් උතුරු වැසියන්ගේ අයිතියට පැවරෙන බව අද කිසිවෙකුටත් නොරහසකි. මේ සිනාසෙන මුහුණුත් කතාකරන ඇසුත් අපට පුන පුනා කියන්නේ ඒ යථාර්ථයයි.වසර 22කට පෙර ලක්ෂපාන බලාගාරය හරහා යාපනය අර්ධද්වීපයට විදුලිය සම්ප්‍රේෂණය කරනු ලැබූ අතර කොටි ත්‍රස්තවාදී ක්‍රියාකාරකම් හේතුවෙන් 1990 සිට එම ක්‍රියාවලිිය බිඳවැටිණි.පසුව යාපනය අර්ධද්වීපයට විදුලිය බලය සැපයීම සඳහා මහාපරිමාණ විදුලි ජනන යන්ත්‍ර භාවිත කළ අතර එයද එතරම් ගුණාත්මක මට්ටමක නොතිබිණි. උතුරු ප්‍රදේශයේ යාපනය නගරය ඇතුළු සීමිත ප්‍රදේශයකට පමණක් විදුලිය පහසුකම් සපයා තිබූ අතර 2009 වසරේ යුද්ධයේ නිමාවත් සමඟ යුද්ධයෙන් පීඩාවට පත් ජනතාවට සහන සැලසීමේ අරමුණෙන් ජනාධිපති මහින්ද රාජපක්ෂ මැතිතුමන්ගේ මෙහෙයවීම හා මඟපෙන්වීම මත ආර්ථික සංවර්ධන අමාත්‍යාංශය විසින් ක්‍රියාත්මක කළ “උතුරු වසන්තය” කඩිනම් සංවර්ධන වැඩසටහන යටතේ උතුරු ප්‍රදේශයට විදුලිය ලබාදීම ආරම්භ විය.එමඟින් යාපනය අර්ධද්වීපයේ විදුලිය අවශ්‍යතාවට තාවකාලික පිළියමක් ලැබුණද එයින් අඛණ්ඩව විදුලිය සැපයීමට නොහැකි විය. මෙම තත්ත්වය කෙරෙහි අවධානය යොමු කළ රජය අධිසැර විදුලි රැහැන් මාර්ග පද්ධතියක් ඔස්සේ යාපනය චුන්නාකම් දක්වා රැගෙන යාම සඳහා ග්‍රිඩ් විදුලි උප පොළක් ස්ථාපනය කළේය. ඒ අනුව දශක දෙකකට පසුව ජාතික විදුලිබල පද්ධතිය තුළ උතුර දකුණ යා කරමින් චුන්නාකම් විදුලි උප පොළ ජනතා අයිතියට පත් කිරීමේ සුබ මුහුර්තිය දැන් එළඹ තිබේ.ඒ පිළිබඳව තම හෘදයාංගම සතුට පළ කරන, විදුලිබල හා බලශක්ති ඇමතිනී, නීතිඥ පවිත්‍රා දේවි වන්නිආරච්චි මැතිනිය දක්වන්නේ මෙවන් අදහසකි.“උතුරේ වැසියන්ගේ ජීවන තත්ත්වය හැකි උපරිම මට්ටමකට ගෙන එමින් ඔවුන්ගේ හෙට දවස, වඩා සුරක්ෂිත, පැහැබර එකක් බවට පත්කරවීම, ජනපතිඳුන් ප්‍රමුඛ අප රජයේ මුඛ්‍ය පරමාර්ථයයි. චුන්නාකම් ග්‍රිඩ් විදුලි උප පොළ යනු, ඒ සඳහා රජය තැබූ තවත් එක් ප්‍රශංසනීය පියවරක් බව මා නිහතමානීව සිහිපත් කරන්නට කැමතියි.එමඟින්, උතුරේ සුළු හා මධ්‍ය පරිමාණ, මෙන්ම මහා පරිමාණයේ කර්මාන්තකරුවන්ට ධීවරයින් ඇතුළු සමස්ත ප්‍රජාවටම. තම ජීවන මාර්ග නඟාසිටුවීම සඳහා මහා ජීවබලයක් සැපයෙනවා. ජාතික විදුලිබල පද්ධතිය හරහා දවසේ පැය 24 පුරා නොකඩවා විදුලිය ලබාදීම යනු, එක් අතකින් ඔවුන්ගේ සිහින සැබෑ කරවීමක්. අනෙක් අතින් ජාතික ආර්ථිකය ශක්තිමත් කරවීම සඳහා උතුරේ දායකත්වය වැඩි වැඩියෙන් ලබා ගැනීමට හැකිවීමත් චුන්නාකම් ග්‍රිඩ් විදුලි උප පොළ හරහා අපට ලැබෙන සුවිශේෂී වරප්‍රසාදයක්.”සැප්තැම්බර් මස 14 දින සිට මෙසේ චුන්නාකම් විදුලි උප පොල හරහා ජාතික විදුලිබල පද්ධතියෙන් යාපනය අර්ධද්වීපයට විදුලිය සැපයෙනු ඇත.මෙගාවොට් 63ක විදුලිය ධාරිතාවක් යාපනය අර්ධද්වීපයට සම්ප්‍රේෂණය කිරීමට අපේක්ෂිත අතර එමඟින් නිවාස 120,000කට පමණ ජාතික විදුලිබල පද්ධතිය හරහා විදුලිය සපයනු ලැබේ. මීට අමතරව සුළු හා මධ්‍ය පරිමාණ කර්මාන්ත සඳහා ද විදුලිය ලබාදීමට මෙමඟින් හැකිවේ. ඒ අනුව චුන්කානම් ග්‍රිඩ් විදුලි උප පොළ ක්‍රියාත්මක වීමත් සමඟ යාපනය අර්ධද්වීපයේ සමස්ත විදුලිය අවශ්‍යතාව සම්පූර්ණ කෙරෙන අතර මේ සඳහා රජය වැය කළ මුදල රු. මිලියන 1800කි.උතුරේ ජනතාවගේ හෙට දවස තව තවත් ප්‍රභාමත් කරවීම උදෙසා ජනාධිපති මහින්ද රාජපක්ෂ මැතිඳුන් ප්‍රමුඛ රජය ගෙන යන මේ වැඩපිළිවෙළ තව තවත් ශක්තිමත් කරවීම අප සියලුදෙනාගේ යුතුකම හා වගකීමය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=f1309124</link>
    <topic>ගමට ගැම්මක් ගෙනෙන ඊගම්මාන</topic>
    <author>මහානාම ගලහිටියාව මහනුවර උතුර විශේෂ</author>
    <content>දැනුම කේන්ද්‍ර කොටගත් 21 වන සියවසේ සමාජය සඳහා මානව සම්පත සංවර්ධනය කිරීමේ “මහින්ද චින්තන” ජාතික වැඩසටහන යටතේ තොරතුරු තාක්ෂණය ග්‍රාමීය ප්‍රජාව වෙත සමීප කරවීමේ ප්‍රයත්නය තව දුරටත් ශක්තිමත් වෙයි. පාසල් ප්‍රජාව සම්බන්ධ කරමින් දැනටමත් ස්්ථාපිත කොට ඇති දිවයිනේ පාසල් පරිගණක ඉගෙනුම් මධ්‍යස්ථාන අතරින් තෝරාගත් පාසල්වල “ඊ-ගම්මාන” ස්ථාපිත කිරීම අධ්‍යාපන අමාත්‍යාංශයේ ද්විතීයික අධ්‍යාපන නවීකරණ ව්‍යාපෘතිය පියවර ගෙන තිබේ.මේ යටතේ වැඩසටහන් රැසක් දියත්කර ඇති අතර, අධ්‍යාපන අමාත්‍යාංශයේ දැනුමැති සමාජයක් සඳහා අධ්‍යාපනය යටතේ ක්‍රියාත්මක වන ඊ – ගම්මාන වැඩසටහන ප්‍රමුඛත්වයක් ගනී. මෙහිලා දැනට සාර්ථකව ක්‍රියාත්මක වන පාසල් පරිගණක මධ්‍යස්ථාන ඔස්සේ පාසල් කාලයෙන් පසුව සවස් කාලයේ හා සති අන්තයේ පාසල් හැරගිය තරුණ පිරිස් වෙත පරිගණක දැනුම ලබාදීමට කටයුතු යොදා ඇත.ඒ අනුව කෘෂිකාර්මික, ස්වයං රැකියා, රාජ්‍ය සේවා හා වැඩිහිටි අධ්‍යාපනික සේවා සඳහා මෙන්ම අන්තර්ජාලය ඔස්සේ විශ්ව දැනුම වර්ධනය කර ගැනීමේ අවස්ථා මෙම ඊ – ගම්මාන ආශ්‍රිත ප්‍රජාව වෙත අඛණ්ඩව හා විධිමත්ව ලබාදීමට අපේක්ෂා කෙරේ. විශේෂයෙන් මෙයින් බලාපොරොත්තු වන්නේ තොරතුරු තාක්ෂණය ඔස්සේ අඩු පහසුකම් ඇති දුෂ්කර ප්‍රදේශවල තොරතුරු සාක්ෂරතාව වර්ධනය කර ජනතාව ගේ ආර්ථිකය ශක්තිමත් කිරීම හා රැකියා අවස්ථා සුලභ කිරීමයි.එමෙන්ම අන්තර් ජාලය හරහා කිසියම් නිශ්චිත ව්‍යාපාරයකට බාහිරව සිටිමින් ව්‍යාපාරය ආශ්‍රිත ගිණුම් හා අලෙවිකරණ ක්‍රියාවලීන්වල නියැළිමේ රැකියා අවස්ථා සඳහා උගත් ග්‍රාමීය තරුණ කොටස් යොමු කිරිම සඳහා වෙබ් අඩවි නිර්මාණය කිරීමටත්, සේවා සමාගම් ස්ථාපනය කිරීමටත්, එක් ඊ – ගම්මානයක් ආශ්‍රිතව රැකියා අවස්ථා නිර්මාණය කිරිමටත් අපේක්‍ෂිතය. මෙම වැඩසටහන “නැණසල” ව්‍යාපෘතිය සමඟ පුළුල් කර ඇති අතර, දැනට දිවයින පුරා පිහිටි පාසල් පරිගණක ඉගෙනුම් මධ්‍යස්්ථාන 1500 කි.විද්‍යා, ගණිත, ඉංග්‍රීසි හා සමාජ අධ්‍යයනය ඇතුළු විෂයයන් රාශියක් සඳහා මෘදුකාංග සහිත සංයුක්ත තැටි මේ යටතේ සෑම පාසලකම පරිහරණය සඳහා මෙම ව්‍යාපෘතියට මුදාහැර ඇත.මේ අනුව අධ්‍යාපන මෘදුකාංග නිර්මාණ ක්‍රියාවලිය හරහා ගුරු භවතුන් අන්තර් ජාතික තරග වලට යොමු කිරීමේ වාර්ෂික වැඩසටහනක් ද දැනටමත් ක්‍රියාත්මක වේ. ඊ – ගම්මාන වැඩසටහන හා අධ්‍යාපන අමාත්‍යාංශයේ තොරතුරු තාක්ෂණ අධ්‍යාපන වැඩපිළිවෙළ අනුව මේ වනවිට දිවයින පුරා අංග සම්පූර්ණ පාසල් පරිගණක විද්‍යාගාර රැසක් ආරම්භ කොට තොරතුරු තාක්ෂණ අධ්‍යාපනය ව්‍යාප්ත කර ඇත. මෙම ඊ – ගම්මාන ව්‍යාපෘතිය යටතේ දිවයිනේ මුල්ම ඊ – ගම්මානය පිහිටුවා ඇත්තේ අනුරාධපුර දිස්ත්‍රික්කයේ මහවිලච්චිය යි.මධ්‍යම පළාත් සභාවේ ප්‍රථම ඊ – ගම්මානය මාතලේ දිස්ත්‍රික්කයේ මහලකොටුව ශ්‍රී සුමණ මහා විද්‍යාලයේ පිහිටුවා ඇත. අධ්‍යාපනික නවීකරණ ව්‍යාපෘතිය යටතේ මෙම විදුහලට අති නවීකරණ විද්‍යාගාරයක් ලැබීමත් සමඟම පළාතේ තොරතුරු තාක්ෂණයේ සුවිශේෂි අනන්‍යතාවයක් ගොඩ නඟා ගැනීමට මෙම විදුහල සමත් විය.මධ්‍යම පළාත් හිටපු ප්‍රධාන අමාත්‍ය සරත් ඒකනායක මහතාගේ දැඩි උත්සාහයෙන් අධ්‍යාපන අමාත්‍යාංශය හා එක්ව මධ්‍යම පළාත් ඊ-ගම්මාන වැඩසටහන සුවිශේෂි මාවතකට එළඹ ඇත. තවත් ඊ – ගම්මාන 9 ක් පළාත තුළ ස්ථාපිත කිරීමට තීරණය කර ඇත.එමෙන්ම පාසල් පරිගණක ඒකකය ගම්මානයේ තොරතුරු තාක්ෂණ සම්පත් මධ්‍යස්ථානය බවට මේ යටතේ පත් කෙරෙන අතර, ගමේ ක්‍රීඩාව සහ නිර්මාණාත්මකව කුසලතාවන් මඟින් විනෝදාස්වාදය ලබා ගැනීම හා සම්බන්ධතා ගොඩ නඟා ගැනීමට මෙන්ම අර්ථාන්විත ලෙස දිරිමත් කිරීමට තොරතුරු තාක්ෂණය යොදා ගැනීමට මේ යටතේ පියවර ගැනේ. මෙම තේමාවන්ට අමතරව තම ගම්මානයේ සම්ප්‍රදායික ලක්ෂණ හා වටපිටාව පදනම් කරගෙන ඊට අදාළ වැඩසටහන් ද ක්‍රියාත්මක කිරීම මෙම වැඩසටහනේ තවත් ප්‍රවණතාවකි.21 වැනි සියවසේ ප්‍රාග්ධනය ලෙස සලකනු ලබන්නේ දැනුමයි. එබැවින් රටක් සංවර්ධනයේ දී ජනතාවගේ දැනුම වර්ධනය වීම අත්‍යාවශ්‍යම කාරණාවක් වී තිබේ. දැනුම වර්ධනය කිරීම සඳහා මහින්ද චින්තන ඉදිරි දැක්ම වැඩපිළිවෙළ අනුව මධ්‍යම පළාත් ඊ-ගම්මාන සංකල්පය වැදගත් කාර්යභාරයක් ඉටු කරනු ලබයි. ගමකට, ප්‍රදේ්ශයකට හෝ පළාතකට පමණක් සීමා නොවී මුළු රට පුරාම ව්‍යාප්ත වන “ඊ-ගම්මාන සංකල්පය” ශ්‍රී ලංකාව ආසියාවේ ආශ්චර්යය කරා පිය නගන මාවතේ පෙර ගමන්කරු වී ඇත.(මධ්‍යම පළාත් අධ්‍යාපන දෙපාර්තමේන්තුවේ තොරතුරු ඇසුරිනි.).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>12</day>
    </date>
    <link>http://www.dinamina.lk/2013/09/12/_art.asp?fn=f1309125</link>
    <topic>මම සිනමාව ගැන කලකිරිලා නැහැ</topic>
    <author>සටහන සමදරා ජයසිංහ</author>
    <content>දක්ෂ රංගන ශිල්පියකුට ඕනෑම චරිතයක් රඟපෑ හැකි බව ඔහු ප්‍රායෝගිකව පෙන්වා දී ඇත. විටෙක හැඩිදැඩි දාමරිකයකු වන ඔහු, තවත් විටෙක සුකොමල කාන්තා චරිතයකට පණපොවයි. එදා තටු, ඉරි වැනි ප්‍රහසනාත්මක නාට්‍ය ද්විත්වයේ නිර්මාණකරුවා වූ ඔහු පාතාලේ සොල්දාදුවා නාට්‍ය හරහා සිය විශිෂ්ට කලා කෞශල්‍යය ද විදහාපෑවේය. විවිධ චරිත ඔස්සේ ප්‍රේක්ෂකයා හමුවට එන ජයසේකර අපොන්සු, වේදිකාවෙන්, පුංචි තිරයත්, වර්තමානයේ රිදී තිරයටත් පිවිස ඇත. සිය කුළුඳුල් සිනමා අධ්‍යක්ෂණය වන “සීතා මං ආවා” සමඟින් හෙට (13) සිට ඔබ හමුවට එන ජයසේකර අපොන්සු අද රසමංජරී කතාබහට එක්විය.“සීතා මං ආවා” ඔබේ පළමු චිත්‍රපට අධ්‍යක්ෂණය. කතා කරමු ඒ ගැන?මේ චිත්‍රපටය හාස්‍ය හා කුතුහලය රැගත් චිත්‍රපටයක්. මෙහි ප්‍රධාන චරිතය වන්නේ රාවණා කියන ඓතිහාසික රජ චරිතය. ඒ වටා රාමා, සීතා හනුමන්තා යන චරිත තිබෙනවා. අලුතින් එකතු වනවා පාසිං බායි හා ගයිඩා යන චරිත.මෙය රාවණා රජු තේමා කරගත් නමුත් හාස්‍ය කැටිකොට ගත් චිත්‍රපටයක්. චිත්‍රපටය පුරාවට ආරම්භයේ සිට අවසානය දක්වාම සිනහා වෙන්න පුළුවන්. හෙට (13) සිට එල්. එන්. ඩී. හා එම්. පී. අයි සිනමා මණ්ඩලයේ සිනමා ශාලාවල මෙය ප්‍රදර්ශනය වනවා.රාවණා රජු යන චරිතය ඓතිහාසික වටිනාකමක් ඇති චරිතයක්. විශේෂයෙන්ම රාමා, සීතා, හනුමන්තා යනු හින්දු ආගමිකයන් අදහන දේව චරිත. මෙවැනි චරිත හාස්‍යයට ලක්කිරීම සුදුසුද?මෙතැනදි රාමා, සීතා හෝ රාවණා චරිත කිසිසේත් අපහාසයට, උපහාසයට ලක්වන්නේ නැහැ. අපි අසා ඇති පරිදි රාමා යනු සීතාට හදවතින් ආදරය කළ හා සීතා යනු පති භක්තිය ඉහළින්ම රැකි කාන්තාවක්. රාවණා කියන්නේ ශ්‍රේෂ්ඨ රජ කෙනෙක්. මේ ඉතිහාසගත කතා පුවතින් අපේ සමාජයට ගත හැකි දේවල් තිබෙනවා. ඒ ටිකයි මම මේ චිත්‍රපටයට අරගෙන තිබෙන්නේ. දැන් බලන්න රාම වැනි චරිත, සීතා වැනි චරිත, රාවණා වැනි චරිත මේ සමාජයේ තවමත් ජීවත් වෙනවා.එවැනි චරිත හරහා යම් පණිවිඩයක්, ආදර්ශයක් වත්මන් සමාජයට දිය හැකියි. ඒ අතරම ඒ තුළට හාස්‍ය එකතු කර ප්‍රේක්ෂකයාට වින්දනයක් ලබාදීමත් එක්තරා අභියෝගයක්. නමුත් කිසිම විටෙක මුල් ඓතිහාසික කතාවට හෝ එහි චරිතවලට කිසිදු හානියක් මේ චිත්‍රපටය හරහා සිදුවන්නේ නැහැ.වර්තමානයේ බොහෝ චිත්‍රපට නිර්මාණය වන්නේ ඓතිහාසික කතාවලට පණපොවමින්. ඔබේ උත්සාහයත් එවැනි කතාවක් හරහා ඉස්මතු වීමටද?වත්මන් සිනමා ක්ෂේත්‍රය දෙස බැලූ විට ඔබ එසේ සිතීම නිවැරැදියි. නමුත් මම කිසිම අධ්‍යක්ෂවරයෙකු හෝ සිනමාපටයක් කොපි කරලා චිත්‍රපට හදන්න උත්සහ කරන්නේ නැහැ. එහෙම කරනවා නම් මම මෙයට කලින් චිත්‍රපට හදනවා. මම මෙතෙක් ගෙනආ ශෛලියක් තිබෙනවා.එහි හාස්‍ය ප්‍රධානයි. ඒ නිසා මම ගමන් කරන්නේ ඒ මාවතේ. මගේ සියලු නිර්මාණ තුළට හාස්‍ය එකතු කරගෙන තිබෙනවා. ඓතිහාසික කතාවක් හෝ වේවා, වෙන කතාවක් හෝ වේවා මෙය චිත්‍රපටයට සුදුසුයි කියා සිතුනොත් මම එය නිර්මාණය කරනවා. මෙතුවක්කල් මම කරපු කිසිම නිර්මාණයක් අනිත් අය කොපි කරලා හදපුවා නෙමෙයි. ජයසේකර අපොන්සු කියනා නිර්මාණකරුවාගේ අනන්‍යතාව මෙහි තිබෙනවා.වසර ගණනාවක් කලා ක්ෂේත්‍රයේ රැඳී සිටි ඔබගේ පළමු චිත්‍රපටය මෙතරම් පමා වුණේ ඇයි?චිත්‍රපටයක් අධ්‍යක්ෂණය කිරීම අද හිතලා හෙට කරන්න පුළුවන් දෙයක් නෙමෙයි. එයට කාලයක් අවශ්‍යයයි. කලාව සමඟ ගනුදෙනු කිරීමෙන් ලබා ගන්නා දැනුම හා පන්නරය, අත්දැකීම් මේ සඳහා වැදගත්වනවා. විශේෂයෙන්ම හොඳ නිෂ්පාදකයෙක් අවශ්‍යයයි. මගේ භාග්‍යයට මට චමින්ද රණසිංහ මහතාව හමුවුණා. ඔහු තමයි සීතා මං ආවා චිත්‍රපටයේ නිෂ්පාදකයා. මෙය මගේ පළමු චිත්‍රපටය ලෙස හැඳින්වූවත් මම මෙයට වසර 22කට පෙර රෑ රූ නමින් සිනමා නිර්මාණයක් කළා.නමුත් පසුගිය භීෂණ අවධිය නිසා එය තිරගත වීමේ ගැටලු ඇතිවුණා. ගෙවල් ඉඩම් උකස් තියලා ණය බේරුවා. ඒත් මම සිනමාව කෙරෙහි කලකිරුනෙ නැහැ. ඒ අවස්ථාවේ නිෂ්පාදකවරයා මට මුණගැසුණෙ. ඔහු රෑ රූ චිත්‍රපටය නරඹලා මට කිව්වා “දක්ෂ චිත්‍රපට අධ්‍යක්ෂවරයෙක් මෙහෙම නිහඬව ඉන්න එක අපරාධයක්. අයියා චිත්‍රපටයක් කරන්න මම එය නිෂ්පාදනය කරන්නම් කියලා. ඔහුගේ වචන මාව දිරිමත් කළා. ඒ නිසා මම මේ චිත්‍රපටය හදන්න සුදුසුම වේලාව මෙය බව සිතුවා.මේ චිත්‍රපටයට රාමායණයෙන් කරුණු එකතු කර ගත්තද?ඇත්තටම රාමායණයට වඩා මගේ හිත ගත්තේ ශ්‍රී ලංකාව පුරා රාවණා පිළිබඳ ඇති විවිධ කතා. ඒ හරහා මම ඒ පිළිබඳ සොයන්න පටන් ගත්තා. එවිට මට රාවණා මෙරට රජ කෙනෙක් ලෙස, මියගිය පසු බෙහෙත් ඔරුවක ඔහුගේ දේහය තැන්පත් කර ඇති බවට ද ජනප්‍රවාදයේ තිබෙන බවට චනගන්න ලැබුණා.ඒ කතාව තමයි මම ප්‍රධාන ලෙස චිත්‍රපටයට යොදා ගත්තේ. රාමායණයෙන් රාම සීතා කියන චරිත ගත්තා. වරෙක රාමායණය පොත මම මගේ අම්මාට කියවීම සඳහා ගෙනවිත් දුන්නා. අම්මා තමයි මට රාමායණයෙන් චිත්‍රපටයක් හදන්න කියලා මුලින්ම කිව්වේ. කාලයක් ගියත් ඒ වචන මගේ හිතේ තැන්පත් වෙලා තිබිලා පසුව එය චිත්‍රපටයක් බවට පත්වුණා.ඉතිහාස කතාවක් මේ කාලයට ගැළපෙන ලෙස යොදා ගන්නේ කොහොමද?මෙහිදී රාවණා නැවත උපදිනවා. ඒ වගේම මුළු චිත්‍රපටය පුරාවටම රාමාගේ සිතේ සීතා ගැන ඇතිවුණ සැකය පෙන්වනවා. මේ චිත්‍රපටය මායාවන්, සත්‍යයන්, යථාර්ථයන් අපූරුවට කැටිකොට ගත් චිත්‍රපටයක් බව රැඟුම් පාලක මණ්ඩලයෙන් ද අගැයීමට ලක්කළා. මම හිතනවා වර්තමානයේ පවුල් සංස්ථාවට සමාජයේ විවිධ අංශ නියෝජනය කරන පුද්ගලයන්ට තමා පිළිබඳ යම් අවබෝධයක් මේ චිත්‍රපටය නැරැඹීම හරහා ලබා ගන්න පුළුවන්. මෙහි හාස්‍යයට යටින් ලොකු ගැඹුරක් පෙනෙන චිත්‍රපටයක්.මෙහි රංගන ශිල්පීන් පිළිබඳ කතා කළහොත්?රාමාගේ චරිතය රාමදාස් රමාචන්ද්‍රන් ලෙස බන්ධු සමරසිංහ නිරූපණය කරනවා. මෙතෙක් බන්ධුගේ දුටු සුපුරුදු රංගනය වෙනුවට නව රංගන ශෛලියක් ගොඩනඟන්න මෙහිදී මට හැකිවුණා. සීතාගේ චරිතය චංචලා වර්ණසූරිය,රගපානවා කුමාර තිරිමාදුර, බන්දුල විජේවීර, සරත් කුලාංග, රංජිත් ද සිල්වා, ජීවන් හඳුන්නෙත්ති, ගාමිණී කොස්තා, සරත් දඹවින්න, තුසිත වීරසිංහ ඇතුළු පිරිසක් රංගනයෙන් එක්වනවා. උරේෂා රවිහාරි හා සිනමාවට ප්‍රථම වරට ගී ගයන මාරියෝ ආනන්ද හා රොඩ්නි වර්ණකුල මෙහි ගීත ගායනයෙන් එක්වනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309131</link>
    <topic>කම්කරුවන්ගෙන් පරීක්ෂකට සන්තෝසම්</topic>
    <author>විජයානි එදිරිසිංහ</author>
    <content>ශ්‍රී ලංකා දුම්රිය දෙපාර්තමේන්තුවේ කම්කරු සේවකයන් හාරදහසකගේ පමණ රාජකාරියට පැමිණීම සහ හැරයාම, පැමිණීමේ ලේඛනවල හෝ ඇඟිලි සලකුණු සටහන්වල හෝ සඳහන් නොවේ. ඒ වෙනුවට වැඩ පරීක්ෂකවරයා අත පවතින කොටු පිරවීමේ ලේඛනයෙහි පැමිණීම හා පිටවීම දක්වනු ලැබේ. ඒ අනුව වැඩ පරීක්ෂකවරයාගේ අභිමතයට අනුව සේවකයන්ගේ පැමිණීම් හා පිටවීම් ලකුණු කරනු ලැබේ. මේ ක්‍රමය මත දුම්රිය සේවකයන් හාරදහසක් පමණ සේවයට වාර්තා නොකොට වැටුප් ලබන බව වාර්තා වී තිබේ.  දෙපාර්තමේන්තුවෙන් බැහැරව සේවයට යන සෑම කම්කරු සේවකයකුම ඔහු සේවයට පැමිණි දිනය, වේලාව, හැරගිය වේලාව එම කොලයේ කොටුවක සටහන් කරයි.කොටු කොලය තිබෙන්නේ කම්කරු සේවක කණ්ඩායම බාර වැඩ පරීක්ෂකවරයාගේ සාක්කුවේය. කම්කරු සේවකයන් කාර්යාලයට පැමිණ සේවයට බැහැරව ගියත් එම කාර්යාලයේ ඔවුන් වෙනුවෙන් පැමිණීම හැරයාම සටහන් කිරීමට නාම ලේඛන පොතක් හෝ ඇඟිලි සළකුණු යෙදීමේ වේලාසටහන් යන්ත්‍ර නොමැත.සේවකයා කුමන වේලාවක රැකියාවට පැමිණියද රැකියාව අහවර වී ගියද ඔවුන්ට ඕනෑ වෙලාවක් කොටු කො‍ලයේ සටහන් කළ හැකිය. ඒ සඳහා අවශ්‍ය වෙන්නේ කොටු කොලය බාරව සිටින වැඩ පරීක්ෂකවරයාගේ හිත හොඳින් තබා ගැනීම පමණි.කොටු කොලයේ මුවාවෙන් රාජකාරියට පැය ගණනක් ප්‍රමාද වී පැමිණියත් පැය ගණනක් කළින් බැහැරව ගියත් ඔවුන්ට ලැබෙන අතිකාලවල නම් අඩුවක් නැත.දින දෙක තුන සේවයට නොපැමිණෙන ඇතැම් කම්කරු සේවකයෝ ‍වැඩ පරීක්ෂකවරයා ඔවුන් නොපැමිණි දිනවලටද සේවයට පැමිණි බව සටහන් කරවා ගන්නා අවස්ථාද බොහෝය.මේවා කරගන්නේ නිකම් නොවේ. ඇතැම් වැඩ පරීක්ෂකවරු මාසය අවසානයේ ඔහු යටතේ සිටි කම්කරුවන්ගෙන් සීට්ටුවකට යැයි මුදල් එකතු කරයි. මේ සීට්ටුවක් නොව කම්කරුවන් සිදු කරන දූෂණ වංචා වලට ‍ඔහු අය කරන ගාස්තුවක් වෙයි.වැඩ පරික්ෂකවරයාගේ සේවයට පැමිණීම සහ හැරයාම සටහන් වෙන්නේ ද එම කොටු කොලයේය. ඔහු කොටු කොලය සාක්කුවේ දමාගෙන දවස් දෙක තුනකින් පැමිණියත් ඔහු සෙවීමට දෙපාර්තමේන්තුවෙන් කිසිවෙකුත් පත් කර නොමැත. කොටු කොලය සතියකට වරක් දෙපාර්තමේන්තු‍වට ගෙනවිත් අදාළ නිලධාරියාගෙන් අත්සන් කරගෙන ගිය පසු සියලු දූෂණ වංචා හොර මගඩි අනුමතය.මේ කෙටු පිරවීම මීට වසර 30 - 40කට පෙර දෙපාර්තමේන්තුවලින් බැහැරව ගිය යල් පැන ගිය ක්‍රමයකි. දුම්රිය දෙපාර්තමේන්තුව පමණක් මේ වන විටත් මෙය භාවිතා කරන්නේ ඔවුන්ගේ වාසිය සඳහාය. එම දෙපාර්තමේන්තුවේ පැමිණීමේ හා හැරයාමේ නාම ලේඛන සටහන් හරහාද මසකට රුපියල් කෝටි 50 - 60 අතිකාල වංචා සිදුවෙයි. කොටු කොල භාවිතාව නිසා දුම්රිය දෙපාර්තමේන්තුවේ හාරදහසක් පමණ වූ සුළු සේවකයන්ගෙන් අඩකගෙන් වත් නියමිත සේවවාවක් රජයට නොලැබෙන බවද හෙළිවී තිබේඑහෙත් මේ දෙපාර්තමේන්තුව හරහා රජයට දැරීමට සිදුවී ඇති මූල්‍යමය හානිය වළක්වා ගැනීමට අදාළ බලධාරීන් කිසිවෙකුත් පියවර ගෙන නැත. දෙපාර්තමේන්තුවේ ඇතැම් පිරිස් ප්‍රකාශ කරන්නේ එම දෙපාර්තමේන්තුවේ ඉහළ නිලධාරීන්ගේ සිට සුළු සේවකයා දක්වාම විශාල වශයෙන් දූෂණ වංචා සිදු කරන නිසා ඒවා වැළැක්වීමට පියවර නොගන්නා බවයි.මෑතකදී ඇඟිලි සලකුණු යන්ත්‍ර ක්‍රියාත්මක කිරීමට වහාම පියවර ගන්නා ලෙසට දුම්රිය සාමාන්‍යාධිකාරීවරයා ලිඛිතව අංශ ගණනාවකට දැන්වූවත් ඒවා ලේඛනවලට පමණක් සීමා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309132</link>
    <topic>ටීඑන්ඒ ප්‍රතිපත්ති ප්‍රකාශයට රජය කනගාටුව ප්‍රකාශ කරයි</topic>
    <author/>
    <content>සිතාරා සේනානී සහ නුවන් කොඩිකාරටීඑන්ඒ ප්‍රතිපත්ති ප්‍රකාශය ව්‍යවස්ථාවට අනුකූල නොවන හෙයින් ඊට රජයේ කනගාටුව ප්‍රකාශ කරන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය. එම ප්‍රතිපත්ති ප්‍රකාශයට විරෝධය පාමින් ඇතැම් පිරිස් උසාවි යන බව පවසා ඇතැයිද හෙතෙම ප්‍රකාශ කළේය. ජනමාධ්‍ය හා ප්‍රවෘත්ති අමාත්‍යාංශයේ ඊයේ (12) පැවැති කැබිනට් තීරණ දැනුම්දීමේ මධ්‍ය සාකච්ඡාවට සහභාගිවෙමින් ඇමැතිවරයා එසේ කීවේය. එල්.ටී.ටී.ඊය ගෙන ගිය වැඩපිළිවෙළ එල්.ටී.ටී.ඊය නොමැතිව ක්‍රියාත්මක කිරීමට උත්සාහ ගැනීමක් මේ ලියවිල්ලෙන් පෙන්නුම් කරන බව පවසන ඒ මහතා එය කිසිසේත් පිළිනොගන්නා බව පැවසීය.මීට පෙරද දෙමළ ජාතික සන්ධානයේ මන්ත්‍රීවරුන් පාර්ලිමේන්තුවේදී එල්.ටී. ටී.ඊය‍ට සහය පළ කරමින් බොහෝ අවස්ථාවල කතා කළ බව ද රඹුක්වැල්ල මහතා ප්‍රකාශ කළේය. හමුදා නිලධාරීන් උතුරේ මැතිවරණ ප්‍රචාර සඳහා යොදා ගන්නා බවට චෝදනාවක් රජයට එල්ලවී තියෙන බවට මාධ්‍යවේදියකු නැගු ප්‍රශ්නයකට පිළිතුරු දුන් ඇමැතිවරයා යම් අයකු එසේ චෝදනා කරන්නේ නම් එය මුළුමනින්ම ප්‍රතික්ෂේප කරන බවත් ඒ පිළිබඳ පැමිණිල්ලක් ඇත්තේ නම් සොයා බලන බවත් පැවසීය.පාර්ලිමේන්තු තේරීම් කාරක සභාවෙන් ඇතැම් පක්ෂ ඉවත්වන බවට කර ඇති ප්‍රකාශ අනුව එහි ඉදිරි තත්ත්වය කුමක්දැයි මෙහිදී මාධ්‍යවේදියකු නැගූ ප්‍රශ්නයකය පිළිතුරු දුන් ඇමැතිවරයා. ඊට සහභාවීමේ හෝ නොවීමේ සහ තම මත පැවසීමේ අයිතිය පක්ෂවලට තියෙනවා. එහෙත් යම් ප්‍රශ්නයකට පුළුල් එකඟත්වයකින් විසඳුමක් සෙවීමේ පාර්ලිමේන්තු මෙවලමක් ලෙසයි තේරීම් කාරක සභාවක් සැලකිය හැකිවන්නේ. එහෙත් ඒ අනුව රජයේ පාර්ශ්වයෙන් එම ක්‍රියාදාමය ඉදිරියට ගෙනයනවා.මේ අවස්ථාවට ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්. එම් අස්වර් මහතා ද සහභාගිවී සිටියේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309133</link>
    <topic>පොදුරද සමුළුව මෙරට සාමයේ උච්චම අවස්ථාවක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය සමුළුව ශ්‍රී ලංකාවේ දී පැවැත්වීම ජනාධිපති මහින්ද රාජපක්ෂ මහතා ප්‍රමුඛ වත්මන් රජය ළඟා කර ගත් සාමයේ ප්‍රථිඵල මල්ඵල ගැන්වෙන උච්චතම අවස්ථාව බව ජනමාධ්‍ය හා ප්‍රවෘත්ති අමාත්‍යාංශයේ සහ පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ හිටපු ලේකම් ඒ. දිසානායක මහතා පැවැසීය.වත්මන් ශ්‍රී ලංකාව නිදහස් හා සාමකාමී රටක් බව පෙන්වා දෙන ලේකම්වරයා නොබැඳි ජාතීන්ගේ සමුළුව හැරෙන්නට නිදහසින් පසුව ශ්‍රී ලංකාවේ දී පවත්වන වැදගත්ම ජාත්‍යන්තර සමුළුව මෙය බවද පෙන්වාදෙයි.පොදුරාජ්‍ය මණ්ඩලීය සාමාජික රටක් වන ශ්‍රී ලංකාවේ එම මණ්ඩලීය සමුළුව පවත්වන පළමු අවස්ථාව මෙය බව සිහිපත් කරන . දිසානායක මහතා බ්‍රිතාන්‍යය, ඔස්ට්‍රේලියාව, නවසිලන්තය, සිංගප්පූරුව හා මැලේසියාව ඇතුළු ලොව ධනවත් සහ දියුණු රටවල් රැසක රාජ්‍ය නායකයන් ඇතුළු නියෝජිතයෝ ශ්‍රී ලංකාවට පැමිණෙන බවද කීය. ලෝකයේ ආර්ථික බලවතුන් විශාල පිරිසක් ශ්‍රී ලංකාවට පැමිණීම හේතුවෙන් අපේ රටට සුවිශේෂී වාසි රැසක් අත්කර ගත හැකි බවත් එය ආර්ථීක මෙන්ම වෙළෙඳ, ව්‍යාපාර ආදී ක්ෂේත්‍රයන්ට වැදගත්වන බවත් හෙතෙම ප්‍රකාශ කෙළේය.වත්මන් රජයේ සාමය සම්බන්ධයෙන් මෙන්ම සංවර්ධනය පිළිබඳව ලෝකයේම අවධානය යොමුව තිබෙන අවස්ථාවක පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ දී පැවැත්වීම මෙහි ඇති වැදගත්කම බව පෙන්වාදෙන දිසානායක මහතා ජාතීන් කිහිපයක් වෙසෙන ශ්‍රී ලංකාවේ ජනතාවට ලොව සෙසු ජාතීන් සමඟ කටයුතු කරන්නට අවස්ථාව සැලසෙන බවද සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309134</link>
    <topic>ජනතාවගේ ප්‍රජාතන්ත්‍රවාදය රැක දුන්නේ වත්මන් රජයයි</topic>
    <author>ධනුෂ්ක ගොඩකුඹුර පූඬලුඔය සිට</author>
    <content>රටේ ප්‍රජාතන්ත්‍රවාදය නැතැයි ඇතැමුන් චෝදනා කළත් නිසිකලට සාධාරණ හා නිදහස් මැතිවරණ පවත්වා ජනතාවගේ ප්‍රජාතන්ත්‍රවාදය රැක දුන්නේ වත්මන් රජය බව ජනාධිපති මහින්ද රාජපක්ෂ මහතා පැවැසීය.ප්‍රජාතන්ත්‍රවාදයට ගරු කරමින් පවත්වන මැතිවරණ ජයග්‍රහණය කරන්නට දුර්වල විපක්ෂයට නොහැකි වීම ආණ්ඩුවේ වරදක් නොවන බව පැවසූ ජනාධිපතිවරයා ජනතා සේවය නිසි ලෙස ඉටු කළහොත් ජනතාවගේ ආශිර්වාදයත් හිමි වන බව ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එක්සත් ජනතා නිදහස් සන්ධානයෙන් මධ්‍යම පළාත් සභාවට තරග වැද සිටින නුවරඑළිය දිස්ත්‍රික් අපේක්ෂකයන්ගේ ජයග්‍රහණය තහවුරු කරන විජයග්‍රාහී ජන රැලියට පූඬලුඔය නගරයේ දී ඊයේ (12) එක්වෙමිනි.වසර තිහකට පසු උතුරු පළාතට නිදහස් හා සාධාරණ මැතිවරණයක් ලබා දී ඇති බව පැවසූ ජනාධිපතිවරයා දෙවැනි තැනවත් දිනා ගන්නට නොහැකි තරම් දුර්වලව සිටින එක්සත් ජාතික පක්ෂයට එම මැතිවරණයෙන් හිමි වන්නේ තෙවැනි හෝ සිවුවැනි තැන බවත් ප්‍රකාශ කළේය.මේ මැතිවරණ දෙස බොහෝදෙනා විමසිල්ලෙන් බලා සිටින බවත් තමාට විරුද්ධව කියන්නට දෙයක් නොමැතිව සිටින විපක්ෂය රටේ ප්‍රජාතන්ත්‍රවාදය නැති බවට ලෝකයට ගතු කියන බවත් ජනාධිපතිවරයා පැවැසීය. ඊයේ පෙරේදා විභාගයෙන් සමත් වූ අය හැර අනෙකුත් සියලු උපාධිධාරීන්ට රැකියා ලබා දුන් බවත් විශ්වවිද්‍යාලයෙන් පිටතට එන විටම රැකියා ලබා දෙන ක්‍රමවේදයක් සකසන බවත් ජනාධිපතිවරයා වැඩිදුරටත් පැවැසීය. ඇමැතිවරුන් වන නිමල් සිරිපාල ද සිල්වා, සී. බී. රත්නායක, නවීන් දිසානායක, ඩිලාන් පෙරේරා, මහින්ද අමරවීර, ඌව පළාත් ප්‍රධාන ඇමැති ශෂීන්ද්‍ර රාජපක්ෂ, පාර්ලිමේන්තු මන්ත්‍රී චාමික බුද්ධදාස මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309135</link>
    <topic>සක්විති රණසිංහ අධිකරණයේ හඬා වැටෙයි</topic>
    <author>කුමුදු හෙට්ටිආරච්චි</author>
    <content>‘සක්විති රණසිංහ’ කොළඹ මහාධිකරණය හමුවේ ඊයේ(12) හඬා වැටෙමින් ප්‍රකාශයක් කිරීමට අවසර ලබා දෙන ලෙස ඉල්ලා සිටියේය. ඔහු මෙසේ හඩා වැටුණේ සිය බිරියව සිටි කුමාරි අනුරාදිනී නමැත්තිය බාලවයස්කාරියක්ව සිටියදී දෙමාපියන්ගේ භාරකාරත්වයෙන් අපහරණය කළ බවට අධි චෝදනා ලැබ සිටින හෙයින් තමාට කොළඹ මහාධිකරණය හමුවේ ප්‍රකාශයක් කිරීමට අවසර ලබා දෙන ලෙස ඉල්ලමිණි.මෙම නඩුව කොළඹ මහාධිකරණ විනිසුරු දේවිකා තෙන්නකෝන් මහත්මිය හමුවේ ඊයේ(12) කැද වූ අවස්ථාවේ බන්ධනාගාරය මගින් අබේ රණසිංහ මුදියන්සෙලාගේ චන්දන වීරකුමාර හෙවත් සක්විති රණසිංහ අධිකරණයට ඉදිරිපත් කර තිබුණි. නඩුව කැඳ වූ අවස්ථාවේ විත්තිකූඩුවට නැගි 'සක්විති රණසිංහ හඬා වැටෙමින් තමාට ප්‍රකාශයක් කිරීමට අවසර ලබා දෙන ලෙසට එසේ ඉල්ලා සිටියේය.අධිකරණය හමුවේ පැවසීමට ඇති කරුණක් වෙතොත් තම නීතීඥ මහතා මගින් අධිකරණයට දැනුම් දෙන ලෙස ඒ අවස්ථාවේ විනිසුරුවරිය ප්‍රකාශ කර සිටියේය. නඩුවේ පළමු සාක්කිකාරිය වන 'සක්විති රණසිංහ'ගේ බිරියව සිටි කුමාරි අනුරාදිනී නමැත්තිය ද ඊයේ අධිකරණය හමුවේ පෙනී සිටියාය.මෙම නඩුව මේ 24වැනිදාට විභාගයට ගැනීමට තීරණය කළ විනිසුරුවරිය එදිනට සාක්කිකාරියට අධිකරණය හමුවේ පෙනී සිටින ලෙසට අවවාද කළාය. විවාහක බිරිය වන කුමාරි අනුරාදනී නමැත්තිය වයස අවුරුදු 16කට අඩු තැනැත්තියක්ව සිටිය දී 1988 මාර්තු මස 30 වැනිදා හෝ ඊට ආසන්න දිනක දී ඇගේ දෙමාපියන්ගේ භාරකාරත්වයෙන් අපහරණය කිරීම හා 1999 පෙබරවාරි මස 28 වැනිදා අතර කාලයේ දී ගල්කිස්සේ දී ඇයව දූෂණය කිරීම යන අධිචෝදනා මත විත්තිකරුට එරෙහිව නීතිපතිවරයා මෙම නඩුව ගොනු කර ඇත. රජයේ නීතීඥ මහේෂි ද සිල්වා මහත්මිය මෙම නඩුවේ පැමිණිල්ල මෙහෙය වූ අතර විත්තිකරු වෙනුවෙන් නීතීඥ රවින්ද්‍ර සෙනරත් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309136</link>
    <topic>හොර දුම්වැටි බෙහෙත් රේගු දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමුහ</author>
    <content>සාජා සිට මෙරටට අනවසරයෙන් රැගෙන පැමිණී රුපියල් නව ලක්ෂ විසිපන්දහසක් වටිනා දුම්වැටි තොගයක් සහ චෙන්නායි නුවර සිට අනවසරයෙන් ගෙනා ට්‍රැමඩෝල් හයිඩ්‍රොක්ලෝරයිඩ් කරල් 5000ක් ඊයේ රේගු අත්අඩංගුවට පත් විය.ඉන්දියාවේ චෙන්නායි නුවර සිට අලුයම 2.20ට පමණ පැමිණී ස්පයිස් ජෙට් ගුවන්යානයෙන් රැගෙන පැමිණි වේදනා නාශක පෙති තොගය මෙරටට රැගෙන විත් ඇත්තේ කුලියාපිටිය පදිංචි ශ්‍රී ලාංකිකයෙකි.ආනයන පාලන දෙපාර්තමේන්තුවේ සහ සුවඳ විලවුන් අධිකාරියේ අවසරය ඇතිව මෙරටට රැගෙන ආ යුතු මෙම ඖෂධ තොගයේ වටිනාකම රුපියල් ලක්ෂයකි. නියෝජ්‍ය රේගු අධිකාරි ඩී. ඩී. එස්. සී. මයිකල් මහතා මෙම අනවසර ඖෂධ තොගය අත්අඩංගුවට ගත් අතර නියෝජ්‍ය රේගු අධ්‍යක්ෂ කේ ඒ ධර්මසේන මහතා සිදු කළ පරීක්ෂණයෙන් අනතුරුව රුපියල් විසිපන්දහසක දඩයක් නියම කර ඇත.සාජා නුවර සිට ගෙනා දුම්වැටි ප්‍රමාණය 37000ක් වන අතර කාටුන් ප්‍රමාණය 185කි.සහකාර ‍රේගු අධිකාරි එල් පී එම් පී කුමාර මහතා මෙම වැටලීම සිදු කර ඇති අතර රේගු අධිකාරි ඉන්ද්‍රා උඩවත්ත මහතා විමර්ශන කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309137</link>
    <topic>පුද්ගලයන් ඔස්ට්‍රේලියා පැටවූ මහ මොළකරු කොටු වෙයි</topic>
    <author>මාතර සමූහ ඩබ්ලිව්.පී. ධර්මසේන</author>
    <content>මුහුදු මාර්ගයෙන් ඔස්ට්‍රේලියාවට පුද්ගලයන් යවන මිනිස් ජාවාරමේ මහ මොළකරු වූ කෝටිපති ව්‍යාපාරිකයකු කිරිබත්ගොඩ නගරයේ දී මාතර කොට්ඨාස අපරාධ විමර්ශන අංශය පෙරේදා (11) අත්අඩංගුවට ගෙන ඇත. මෙසේ අත්අඩංගුවට ගත්තේ ත්‍රිකුණාමලය චීන වරායේ පදිංචි 62 හැවිරිදි සුපිරි ගණයේ කෝටිපති ව්‍යාපාරිකයෙකි. මීට පෙර මේ ජාවාරමට අත්අඩංගුවට ගෙන රක්ෂිත බන්ධනාගාර ගත කර ඇති සැකකරුවන්ගෙන් හෙළි වූ තොරතුරු මත මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ධම්මික හපුගොඩ මහතා ඇතුළු පොලිස් නිලධාරීන් මාස 2ක් පුරා සැකකරු අත්අඩංගුවට ගැනීමට ඔහු පසුපස හඹා ගාස් තිබේ. ඔහු වෙස් මාරු කරමින් දිනපතා පදිංචි ස්ථාන ‍මාරු කරමින් දුරකථන සිම් කාඩ්පත් දෛනිකව වෙනස් කරමින් පොලිසියෙන් සැඟවීමට උත්සාහගෙන ඇත.මොහු ත්‍රිකුණාමලය, කුරුණෑගල සහ වෙනත් ප්‍රදේශවල කෝටි ගණන් වටිනා නිවාස මිලදී ගෙන ඇති අතර ජාවාරමට බෝට්ටු සපයමින් තැරැව්කරුවන් යොදමින් මේ මිනිස් ජාවාරම මෙහෙය වූ ප්‍රධාන මෙහෙයුම්කරු වශයෙන් කටයුතු කර ඇත.හොරෙන් ඕස්ට්‍රේලියාවට මිනිසුන් පිටත් කිරීමේ ජාවාරමේ ප්‍රධාන දම්වැලේ පුරුක් වශයෙන් මේ වන විට 26 දෙනෙකු රක්ෂිත බන්ධනාගාර ගත කර ඇති අතර ඒ පිරිස අතර නාවික හමුදාවේ ලෙප්ටිනන් කමන්ඩර්වරයෙක් නාවික හමුදාවේ සංඥා පණිවිඩ මධ්‍යස්ථානයේ තිදෙනෙක් සහ නාවික හමුදාවේ බුද්ධි අංශ නිලධාරියෙක් වශයෙන් නාවික හමුදාවට සම්බන්ධ පස් දෙනෙක් මේ වන විට රක්ෂිත බන්ධනාගාරගත කර ඇත. සැකකරු ඊයේ (12) මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.මාතර කොට්ඨාස අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක ධම්මික හපුගොඩ මහතාගේ මෙහෙයවීමෙන් පොලිස් පරීක්ෂක පී.එස්.සී. සංජීව කොස්තාපල් අජිත් මේනක රොහාන් යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309138</link>
    <topic>සන්ධානයේ අද රැලිය හලාවත දී</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>වයඹ පළාත් සභා මැතිවරණයේ එක්සත් ජනතා නිදහස් සන්ධාන අපේක්ෂකයන්ගේ ජයග්‍රහණය තහවුරු කරන විජයග්‍රාහී ජන රැලිය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (13) සවස දෙකට හලාවත ෂර්ලි කොරෙයා ක්‍රීඩාංගණයේ දී පැවැත්වේ.සතුටයි නිදහසයි දිනවමු තේමාව ඔස්සේ පළාත් සභා මැතිවරණයට ඉදිරිපත්ව සිටින එක්සත් ජනතා නිදහස් සන්ධානය සංවිධාන කරන ජනරැලි මාලවේ අට වැන්න වන මෙම ජන රැලිය වයඹ පළාතේ පැවැත්වෙන දෙවැන්න වේ. ජනාධිපතිවරයා අද උදෑසන නාත්තන්ඩිය දම්මිස්සර විද්‍යාලයේ සියවස් සමරුවට ද සහභාගී වෙයි.ශ්‍රී ලංකා නිදහස් පක්ෂය ප්‍රමුඛ සන්ධානයේ සෙසු පක්ෂ නායකයන්, මැතිඇමැතිවරුන්, වයඹ පළාත් සභා අපේක්ෂකයන් මේ අවස්ථාවට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n1309139</link>
    <topic>චුන්නාකම් විදුලි උපපොළ ජනපති අතින් ජනතා අයිතියට</topic>
    <author>චමීර ඇල්ලදෙණිය</author>
    <content>දශක දෙකකට පසුව ජාතික විදුලිබල පද්ධතිය තුළ උතුර දකුණ යාකරමින් යාපනය චුන්නාකම් ග්‍රිඩ් විදුලි උපපොළ ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (14) ජනතා අයිතියට පත් කෙරේ.චුන්නාකම් විදුලි උපපොළ හරහා මෙගාවොට් 63ක ධාරිතාවක් යාපනය අර්ධද්වීපයට සම්ප්‍රේෂණය කිරීමට අපේක්ෂිත අතර එමගින් නිවාස 120,000කට පමණ ජාතික විදුලිබල පද්ධතිය හරහා විදුලිය සපයනු ලැබේ. මීට අමතරව සුළු, මධ්‍ය හා මහා පරිමාණ කර්මාන්ත සඳහාද විදුලිය ලබා දීමට මෙමගින් හැකිවේ. මේ සඳහා රජය වැය කළ මුදල රුපියල් මිලියන 1800කි. ඒ අනුව චුන්නාකම් ග්‍රිඩ් විදුලි උපපොළ ක්‍රියාත්මකවීමත් සමග යාපනය අර්ධද්වීපයේ සමස්ථ විදුලිය අවශ්‍යතාවය ද සම්පූර්ණ වේ.වසර 23කට පෙර ලක්ෂපාණ බලාගාරය හරහා යාපනය අර්ධද්වීපයට විදුලිය සම්ප්‍රේෂණය කරනු ලැබූ අතර කොටි ත්‍රස්තවාදී ක්‍රියාකාරකම් හේතුවෙන් 1990 සිට එම ක්‍රියාවලිය බිඳ වැටිණි. පසුව යාපනය අර්ධද්වීපයට විදුලිය බලය සැපයීම සඳහා මහා පරිමාණ විදුලි ජනන යන්ත්‍ර භාවිතා කළ අතර එයද එතරම් ගුණාත්මක මට්ටමක නොතිබිණි. උතුරු ප්‍රදේශයේ යාපනය නගරය ඇතුළු සීමිත ප්‍රදේශයකට පමණක් විදුලිය පහසුකම් සපයා තිබු අතර 2009 වසරේ යුද්ධයේ නිමාවත් සමඟ ජනාධිපති මහින්ද රාජපක්ෂ මැතිතුමන් යුද්ධයෙන් පීඩාවටපත් ජනතාවට සහන සැලසීමේ අරමුණෙන් ක්‍රියාත්මක කළ "උතුරු වසන්තය" වැඩසටහන යටතේ උතුරු ප්‍රදේශයට විදුලිය ලබා දීම ආරම්භ කෙරිණි. උතුරු වසන්තය විදුලි ව්‍යාපෘතිය වෙනුවෙන් රු. මිලියන 3839ක් වැය කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091310</link>
    <topic>ලේක්හවුස් නව ශාඛාව කිළිනොච්චියේ විවෘත වෙයි</topic>
    <author/>
    <content>සීමාසහිත එක්සත් ප්‍රවෘත්ති පත්‍ර සමාගමේ කිළිනොච්චි නව ශාඛා කාර්යාලය ඊයේ (12) පෙරවරුවේ විවෘත කෙරිණි.ඒ 9 මාර්ගයේ අංක 164, තුර්කා ඉලෙක්ට්‍රොනික් ගොඩනැගිල්ලේ මේ කාර්යාලය ස්ථාපිත කෙරිණි.ශ්‍රී ලංකා නිදහස් පක්ෂ කිළිනොච්චි දිස්ත්‍රික් ප්‍රධාන සංවිධායිකා ගීතාංජලී නගුලේෂ්වරම්, ජාතික ආහාර ප්‍රවර්ධන මණ්ඩලයේ සභාපතිනි කුමුදුනී ගුණසේකර, ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත්, අංශ ප්‍රධානී අලෙවි හා ශාඛා කාර්යාල කළමනාකාර සුනිල් සෙන්දනායක යන මහත්ම මහත්මීන්ගේ ප්‍රධානත්වයෙන් නව ශාඛා කාර්යාලය විවෘත කෙරිණි.මේ නව ශාඛා කාර්යාලයෙන් ලේක්හවුස් ප්‍රකාශන මිලදීගත හැකි අතර ලේක්හවුස් ප්‍රකාශන සඳහා දැන්වීම් පළ කර ගැනීමට හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091311</link>
    <topic>වසර 30ක් පුරා පූකුලමේ නොපිහිටවූ ඡන්ද මධ්‍යස්ථානය මෙවර ඡන්දයට</topic>
    <author>මුන්නේශ්වරම සමූහ ඊ.සී. ප්‍රනාන්දු</author>
    <content>පසුගිය තිස් වසරක කාලය තුළ වනාතවිල්ලුව පුකුලම ධීවර ගම්මානයේ ඡන්ද දායකයින් සඳහා පුකුලම ගමේ නොපිහිටවූ ඡන්ද මධ්‍යස්ථානය මෙවර වයඹ පළාත් සභා මැතිවරණය සඳහා එම ගමේම ස්ථාපිත කිරීමට පුත්තලම තේරීම් භාර නිලධාරී කාර්යාලය තීරණය කර ඇත.කොටි සංවිධානය විසින් මෙම ගම්මානයේ ජීවත් වූ සිංහල, ධීවර ජනතාව එළවූ නිසා ඔවුන් කල්පිටිය ප්‍රාදේශීය ලේකම් කොට්ඨාසය තුළ සරණාගත කඳවුරු තුළ වාසය කළහ. යුද්ධය අවසන් වී තිබීම නිසා වසර 30ක කාලයක තුළ එම ගමේ ඡන්දදායකයින් සඳහා එළුවන්කුලම විදුහලේ පවත්වාගෙන ගිය ඡන්ද මධ්‍යස්ථානය මෙවර සුපුරුදු අයුරින් පුකුලම ගම්මානයේම ස්ථාපිත කරනු ඇත. මේ නිසා තමනට මෙවර තම ගමේ සිටම ඡන්දය ප්‍රකාශ කිරීමට ඉඩ ලැබීම ගැන එම ජනතාව සතුට පළ කරති. මෙම ඡන්ද මධ්‍යස්ථානය සඳහා එකල රාජකාරි යන නිලධාරීන් අනුරාධපුර මැදවච්චිය හරහා මන්නාරම කපුවත්ත හරහා පුකුලමට යායුතු වුවත් මෙවර ඔවුනට නොච්චියාගම, ඔයාමඩුව සෙට්ටිකුලම හරහා මන්නාරම දෙසට ගොස් පුකුලම බලා පැමිණිය හැකි බවත් කියති. එම මාර්ගය ද කාපට් දමා සංවර්ධනය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091312</link>
    <topic>කොළඹ කොටුවෙන් සවස 4.40 පොල්ගහවෙල</topic>
    <author/>
    <content>නිමල් රාජපක්ෂකොටුව දුම්රිය ස්ථානයෙන් සවස 4.40ට පොල්ගහවෙල බලා ධාවනය වන අංක 469 දරන ශීඝ්‍රගාමී කාර්යාල දුම්රිය දිනපතා හිතාමතාම ප්‍රමාදකර ධාවනය කරවීම නිසා ගණේමුල්ල හා ගම්පහ යන දුම්රිය ස්ථානවලට යන මගීන් පැය එකහමාරකට වැඩිකාලයක් දුම්රිය තුළ කල්මැරීමට සිදුවී ඇත.මෙම දුම්රිය කොටුව, මරදාන හා දෙමටගොඩ යන දුම්රිය ස්ථානවල නතරකර තිබෙන විට දුම්රිය සාමාන්‍යාධිකාරීවරයාට හෝ දුම්රිය ගමනාගමන අධිකාරීවරයාට දැන්වුවිට පමණක් දුම්රිය ප්‍රධාන දුම්රිය මාර්ගයේ ධාවනයට වර්ණ සංඥා ලැබෙනු ඇත. එසේ නොමැති දිනවලට මෙම දුම්රිය දෙමටගොඩ දුම්රිය ස්ථානයේ සිට රාගම දක්වා තුන්වන දුම්රිය මාර්ගයේ විනාඩි පනහකට වැඩි කාලයක් ලබාගෙන ධාවනය කිරීමට දුම්රිය පාලක මැදිරිය වර්ණ සංඥා ලබා‍ දෙනු ඇත. ඊට පිටු පසින් කොටුව දුම්රිය ස්ථානයෙන් 4.45 හලාවත බලා ධාවනයවන දුම්රියත්, 4.50 රඹුක්කන බලා ධාවනය වන දුම්රියත්, පස්වරු 5.10 කුරුණෑගල බලා ධාවනය වන දුම්රියත් ප්‍රධාන මාර්ගයේ මේ අතර වාරයේ ධාවනය කෙරේ. මෙම සියලු දුම්රියයන් යන තුරු පොල්ගහවෙල ශීඝ්‍රගාමී දුම්රිය ඉබිගමනින් රාගම දක්වා ධාවනය කෙරේ.පස්වරු 4.40 දුම්රිය දෙමටගොඩ දුම්රිය ස්ථානයේ සිට ගණේමුල්ල දුම්රිය ස්ථානය දක්වා ශීඝ්‍රගාමීව ධාවනය වන බැවින් නියමිත වේලාවට ධාවනය වුවහොත් ගණේමුල්ල දුම්රිය ස්ථානයට පස්වරු 5.10 ටත් , ගම්පහ දුම්රිය ස්ථානයට පස්වරු 5.20ටත් ළගාවීමට නියමිතය.මගීන් දහස්ගණනක් රාජකාරි නිමවී ශීඝ්‍රගාමී දුම්රියකට ගොඩවන්නේ ඉක්මනින් නිවෙස් බලා ගමන් කිරීමටය. නමුත් දුම්රිය පාලක මැදිරිය අංක469 දරන ශීඝ්‍රගාමී දුම්රිය හිතාමතා ප්‍රමාද කිරීම පිළිබඳ ප්‍රවාහන ඇමැති කුමාර වෙල්ගම මහතා ඇතුළු දුම්රිය බලාධාරීන් ගේ අවධානය යොමු වන්නේ නම් මගීන්ට සිදුවන අපහසුතාව මගහැරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091313</link>
    <topic>තාක්ෂණවේදය හදාරන සිසුන් 1500ක් 2016 දී සරසවිවලට</topic>
    <author>සුභාෂිණී සේනානායක</author>
    <content>උසස් පෙළ තාක්ෂණවේදී විෂය ධාරාව හදාරන සිසුන්ගෙන් ප්‍රථම වරට සිසුන් 1500 දෙනකු පමණ 2016 දී විශ්වවිද්‍යාලවලට ඇතුළත් කර ගැනීමට අධ්‍යාපන අමාත්‍යාංශය සැළසුම් කර ඇත.මේ අනුව මෙම විෂය ධාරාව හදාරන සිසුන්ගෙන් විශ්වවිද්‍යාලයට ඇතුළත් කර ගන්නා සිසුන් ප්‍රමාණය වසරින් වසර වැඩි වන බවත් අධ්‍යතන ලෝකයට ගැළපෙන ආකාරයෙන් තාක්ෂණවේදී උපාධිය පිරිනැමීමට ක්‍රියා කරන බවත් අධ්‍යාපන අමාත්‍ය බන්දුල ගුණවර්ධන මහතා පැවසීය.අපොස උසස් පෙළ විභාගයේ දී තාක්ෂණවේදී විෂය ධාරාව සඳහා ප්‍රායෝගික පරීක්ෂණයේ දී ලකුණු 25ක් ලැබෙන බැවින් සිසුන්ගේ ප්‍රායෝගික ක්‍රියාකාරකම් සඳහා අවශ්‍ය විවිධ උපකරණ, යන්ත්‍ර සූත්‍ර ආදියෙන් සමන්විත 'මහින්දෝදය තාක්ෂණ ඒකකය' නමින් තෙමහල් ගොඩනැගිල්ලක් උසස් පෙළ තාක්ෂණවේදී විෂය ධාරාව ආරම්භ කරන පාසල්වල ඉදිකෙරෙන බවද ඇමතිවරයා සඳහන් කළේය.ප්‍රථම තෙමහල් 'මහින්දෝදය තාක්ෂණ ඒකකය' ඉදි කිරීම සඳහා හෝමාගම මහින්ද රාජපක්ෂ විද්‍යාලයේ දී මුල්ගල තැබූ බව ද ගුණවර්ධන මහතා කියා සිටියේ ය.යෞවන කටයුතු හා නිපුණතා අමාත්‍යාංශය යටතේ ඉදිවෙන විශ්වවිද්‍යාල විද්‍යායතන 25 සඳහා 2016 දී සිසුන් 7500ක් බඳවා ගැනෙන බව කී ඇමතිවරයා අධිවේගී මාර්ග ඉදිවෙමින් ජීවිතයේ ලැබීමට නොහැකි වූ අත්දැකීමක් ලැබීමට හැකි නම් ඒ තුළින් රටක පරිවර්තනයක් තිබෙන අතර එය රටේ දක්නට ලැබෙන වෙනසක් බවද පෙන්වා දුන්නේය.සියලු ජාතීන්ට නිදහසේ ජීවත්වීමට ජනාධිපති මහින්ද රාජපක්ෂ මහතා රට නිර්මාණය කළ නිසා එතුමාට අප ණයගැති වන බව පෙන්වා දුන් ගුණවර්ධන මහතා ආපස්සට ගිය රට නැවත ගොඩනැගීමට කටයුතු කර තිබෙන බව ද සඳහන් කළේය.දශක තුනක ප්‍රභාකරන්ගේ කුරිරු ත්‍රස්තවාදයෙන් රට නිදහස් කර ගත් ජනාධිපතිතුමා, පටු අරමුණු හේතුවෙන් ජාත්‍යන්තර අධිකරණයට ගෙන යාමට උත්සාහයක යෙදී සිටින බවත් එවැනි අවස්ථාවක සියලු දෙනා එක්ව කටයුතු කළ යුතු බවත් හෙතෙම වැඩිදුරටත් පැවසීය.හෝමාගම මාදොළුවාව මහා විද්‍යාලයේ පසුගියදා පැවැති උත්සවයක දී ඇමැති ගුණවර්ධන මහතා මේ බව පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091314</link>
    <topic>දුම්රිය සාමාන්‍යාධිකාරිගේ ගැසට් නිවේදනය අතුරු තහනමට ලක්කරන්නැයි ඉල්ලීම ඉවතට</topic>
    <author>රෝෂන් තුෂාර</author>
    <content>ප්‍රවාහන අමාත්‍යාංශයේ ලේකම් වරයාගේ උපදෙස් පරිදි ලංකා දුම්රිය දෛනික වැටුප් ලබන සේවක සුබ සාධක සංගමය විසුරුවාහැරීමට දුම්රිය සාමාන්‍යාධිකාරි බී.ඒ.පී ආරියරත්න මහතා අද(13) ප්‍රකාශයට පත්කරන ගැසට් නිවේදනයක් අතුරු තහනමට ලක්කරන්නැයි එම දුම්රිය සංගමය කළ ඉල්ලීම කොළඹ දිසා අධිකරණය ඊයේ(12) ප්‍රතික්ෂේප කළේය.ලංකා දුම්රිය දෛනික වැටුප් ලබන සේවක සුබ සාධක සංගමයේ නිළධාරීන් පැවරූ නඩුවක් සළකා බැලු කොළඹ ප්‍රධාන දිසා විනිසුරු ප්‍රදිප් හෙට්ටිආරච්චි මහතා මෙසේ තහනම් ඉල්ලීම ප්‍රතික්ෂේප කළේය.ප්‍රවාහන අමාත්‍යාංශයේ ලේකම් ධම්මික පෙරේරා, දුම්රිය සාමාන්‍යාධිකාර් බි.ඒ.පි ආරියරත්න මහතා, ඇතුළු පිරිසක් වගඋත්තරකරුවන් කරමින් නඩුව පැවරීය.දුම්රිය සංගමයේ සභාපති කේ‍. කේ.එන්.පි කීර්ති ඇතුළු පැමිණිලිකාර නිළධාරින් වෙනුවෙන් අධිකරණයට කරුණු දක්වමින් කියා සිටියේ තම සංගමයේ වත්මන් කළමනාකාර කමිටුව විසුරුවා හැරීමට වගඋත්තරකරුවන් ගෙන ඇති තීරණය නීත්‍යනුකූල නොවන ‍බවය. එම තීරණයට අනුව අද (13) දින නව නිළධාරීන් දෙදෙනකුගෙන් සමන්විත කමිටුවක් නම් කර ගැසට් නිවේදනයක් නිකුත් කිරීම තම සංගමයේ ව්‍යවස්ථාවට පටහැනි ක්‍රියාවක් බව සදහන් කෙරිණි.සංගමයේ නිළධාරි මණ්ඩලය සංවත්සරික මහ සභාවකින් නීත්‍යනුකූලව පත්වි ඇති බව ද සහඳන් කෙරිණි.නව කමිටුවක් පත්කළ හැක්කේ වත්මන් කමිටුව නීති විරෝධි, ව්‍යවස්ථා විරෝධි ක්‍රියාවක් සිදු කළ අවස්ථාවක දී පමණක් බවත් පෙන්වා දුන් පැමිණිලිකරුවන් එවැනි චෝදනාවක් වත්මන් කමිටුවට එල්ල වී නොමැති බව අධිකරණයට පැවැසීය.කරුණු සළකා බැලු දිසා විනිසුරුවරයා වගඋත්තරකරුවන්ට එරෙහි තහනම් ඉල්ලීම ප්‍රතික්ෂේප කරමින් අතුරු තහනම් දැන්වීම් හා නොතීසී පමණක් නිකුත් කර ලබන 3 දින අධිකරණයේ කරුණු දක්වන ලෙසට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091315</link>
    <topic>නුගේගොඩ අනුලා විද්‍යාලයේ දී  විශේෂ විද්‍යා සම්මන්ත්‍රණයක්</topic>
    <author>උපාලි කරුණාරත්න</author>
    <content>තාක්ෂණ හා පර්යේෂණ අමාත්‍යාංශයේ මඟ පෙන්වීම යටතේ, පාසල් දරුවන්ගේ විද්‍යා දැනුම වර්ධනය කිරීමේ අරමුණින් ජාතික විද්‍යා පදනම විසින් සංවිධානය කරනු ලබන පාසල් විද්‍යා සම්මන්ත්‍රණ මාලාවේ විශේෂ වැඩසටහනක්, තාක්ෂණ හා පර්යේෂණ අමාත්‍ය පාඨලී චම්පික රණවක මහතාගේ ප්‍රධානත්වයෙන් නුගේගොඩ අනුලා විද්‍යාලයේ දී අද (13) පැවැත්වේ.පෙ. ව 8.15 සිට ප.ව 2.00 දක්වා මෙම වැඩසටහන පැවැත්වෙන අතර, මේ සඳහා අනුලා විද්‍යාලය ද ඇතුළුව කොළඹ අවට ආරාධිත පාසල් දහයක උසස් පෙළ විද්‍යා විෂය හදාරන ශිෂ්‍ය ශිෂ්‍යාවන් 500 ක පමණ පිරිසක් ඇතුළු ගුරුවරුන් ද සහභාගී වීමට නියමිතය.මේ සඳහා ශ්‍රී ලංකා පරමාණු ශක්ති අධිකාරිය, කාර්මික තාක්ෂණ ආයතනය, ශ්‍රී ලංකා ප්‍රමිතිකරණ ආයතනය, නැනෝ තාක්ෂණ ආයතනය සහ ජාතික ඉංජිනේරු පර්යේෂණ සහ සංවර්ධන මධ්‍යස්ථානය ද එක්වන බව තාක්ෂණ හා පර්යේෂණ අමාත්‍යාංශය පවසයි ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091316</link>
    <topic>නුගගහපුර පස් කන්දේ ප්‍රශ්නයට සති දෙකක් තුළ තීරණයක් ගන්න</topic>
    <author>නෙල්කා මැදගෙදර</author>
    <content>කොළඹ 5, කිරුළපන, නුගගහපුර ජාතික නිවාස යෝජනා ක්‍රමය ආසන්නව පිහිටි ගල් සහිත විශාල පස් කන්ද කඩා වැටීම වළක්වන ආරක්ෂක බැම්මක් ඉදි කිරීම සම්බන්ධයෙන් සති දෙකක් තුළ දී කොළඹ මහ නගර සභාවෙහි නගරාධිපතිවරයා හමු වී සකච්ඡා කර තීරණයකට එළඹෙන ලෙස එම නිවැසියන්ට ශ්‍රේෂ්ඨාධිකරණය උපදෙස් දුන්නේ ය.එම පස් කන්ද වරින් වර කඩා වැටීම හේතුවෙන් සිය නිවාසවලට දැඩි අලාභාහානි සිදු වන බව පවසමින් එම නිවැසියන් ගොනුකළ පෙත්සමක් සලකා බැලූ අධිකරණය මෙම දැනුම් දීම කෙළේ ය.එම ආරක්ෂක බැම්ම ඉදිකිරීමට කොළඹ නගර සභාව 2004 වසරේ සිට එකඟතාව පළ කර ඇතත් මෙතෙක් එය ක්‍රියාත්මක කර නැතැයි පෙත්සම්කරුවෝ පැමිණිලි කර සිටියහ.ශිරාණි තිලකවර්ධන, ප්‍රියසාත් ඩෙප්, ඊවා වනසුන්දර යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදි.කිරුළපන පොල්හේන්ගොඩ පාරේ නුගගහපුර නිවාස සංකීර්ණයෙහි පදිංචිකරුවන් 33 දෙනකු විසින් මෙම පෙත්සම ගොනු කර තිබුණි.කොළඹ මහ නගර සභාව, එහි නගරාධිපතිවරයා, නාගරික කොමසාරිස්වරිය, නීතිපතිවරයා ඇතුළු 33 දෙනකු මෙම පෙත්සමෙහි වග උත්තරකරුවෝ කර සිටිති.පෙත්සම්කරුවන් කිරුළපන නුගගහපුර ප්‍රදේශයෙහි නිවාස සංවර්ධන අධිකාරිය විසින් ඉදි කළ නිවාස යෝජනා ක්‍රමයෙහි දීර්ඝකාලීනව පදිංචිව සිටින අය වෙති. එම නිවාස සංකීර්ණය ආසන්නයෙහි ගල් සහිත විශාල පස්කන්දක් ඇති බව දැක්වේ.එහි කොටස්වරින් වර කඩා වැටීම හේතුවෙන් නිවාසවලට දැඩි හානි සිදු වූ බව පෙත්සමෙහි සඳහන් වේ.එම පස් කන්ද වැසි දිනවල වරින් වර කඩා වැටීමේ අවදානමක් ඇති බවද සඳහන් වේ. මේ සඳහා ආරක්ෂක බැම්මක් ඉදිකිරීමට එකඟ වූ නගර සභාව ඒ සඳහා වන ටෙන්ඩර් ද කැඳවා තිබේ. එහෙත් මෙතෙක් එය ඉදි කිරීමට පියවර ගෙන නැත. එබැවින් එම ආරක්ෂක බැම්ම ඉදිකරන ලෙස නගරාධිපතිවරයා ඇතුළු බලධාරින්ට නියෝග කරන ලෙස පෙත්සම්කරුවෝ අධිකරණයෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091317</link>
    <topic>එජාපයට එරෙහි ශිරාල්ගේ නඩුව ඉල්ලා අස් කරගනී</topic>
    <author>ශිරෝමි අබයසිංහ</author>
    <content>එක්සත් ජාතික පක්ෂය සිය සාමාජිකත්වය අහෝසි කිරීමට එරෙහිව බස්නාහිර පළාත් සභා මන්ත්‍රී ශිරාල් ලක්තිලක මහතා එජාප නායක රනිල් වික්‍රමසිංහ මහතා ඇතුළු පක්ෂ නිලධාරීන් පිරිසකට එරෙහිව නුගේ‍ගොඩ දිසා අධිකරණය හමුවේ පවරා ඇති නඩුව තව දුරටත් පවත්වා ගෙන නොයන බව දන්වමින් ඉල්ලා අස් කර ගත්තේය.එම ඉල්ලීමට අවසර දුන් නුගේගොඩ දිසා විනිසුරු නාමල් බලල්ල මහතා නඩුව නිශ්ප්‍රභ කළේය.‍පක්ෂ සාමාජිකත්වය අහෝසි කිරීමට එරෙහිව අභායාචනාධිකරණය හමුවේ නඩුවක් පවරා ඇති බැවින් දිසා අධිකරණයේ නඩුව ඉල්ලා අස් කර ගන්නා බව පැමිණිල්ල අධිකරණය‍ට දැනුම් දුන්නේය. ශ්‍රී ජයවර්ධනපුර කෝට්ටේ මහ නගර සභාව වෙනුවෙන් 2011.10.08 පැවැති පළාත් පාලන මැතිවරණයේ දී ශිරාල් ලක්තිලක මහතා එජාපයට සහයෝගය නොදී කඩුව ලකුණෙන් තරග කළ ස්වාධීන කණ්ඩායමකට සහ‍යෝගය දුන්නේ යැයි චෝදනා මත ඔහුට එරෙහිව විනය පරීක්ෂණයක් පැවැත්වීම සහ ඔහුගේ පක්ෂ සාමාජිකත්වය අහෝසි කිරීම වළකාලන ලෙස ඉල්ලමින් මෙම නඩුව පවරා තිබිණි.මැතිවරණයේ දී එජාපය හැර වෙනත් පක්ෂයකට සහය නොදුන් බවට මාධ්‍යවලට ප්‍රකාශයක් නිකුත් කරන ලෙස පක්ෂයේ මහ ලේකම්වරයා ලක්තිලක මහතාට දැනුම් දුන් නමුදු එසේ කිරීමට ඔහු අපොහොසත් වූ බවද පක්ෂ සාමාජිකත්වය අහෝසි කරන බව දන්වමින් එවා තිබූ ලිපියේ සඳහන් වී තිබූ බවද පැමිණිල්ලේ සඳහන් කර තිබිණි. ලක්තිලක මහතාගේ පක්ෂ සාමාජිකත්වය අහෝසි කිරීම ද චෝදනා පත්‍රය මත විනය පරීක්ෂණයක් පවත්වා තීන්දුවක් ගැනීම වළකාලන වාරණ නියෝගයක් නඩුව ආරම්භයේ දී පනවා තිබූ අතර අවසානය දක්වාම එය බල පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091318</link>
    <topic>ඉදිරි අභියෝග ජය ගන්නට ‘අනාගත මිහි මඬල’ වැඩමුළුවක්</topic>
    <author>අනුර ප්‍රේමලාල්</author>
    <content>රටේ ස්ථිරසාර සංවර්ධනයක් ඇති කිරීමේ දී විද්‍යා හා තාක්ෂණය, සෞඛ්‍ය හා පරිසර යන ක්ෂේත්‍රයන් හි අපට මුහුණපාන්නට සිදුවන අභියෝග ජය ගැනීමටත් ඊට අදාළ වන ආයතන සම්බන්ධීකරණය කරගැනීමටත් අරඹන ලැබු විද්‍යා, තාක්ෂණ හා නවෝත්පාදන කාර්යාලය මගින් ලබන 17-18 දෙදින යන්හි 'අනාගත මිහි මඬල' යනුවෙන් වැඩමුළුවක් කොළඹ පැවැත්වෙන බව විද්‍යා කටයුතු පිළිබඳ ජ්‍යෙෂ්ඨ ඇමැති මහාචාර්ය තිස්ස විතාරණ මහතා පවසයි.ඇමතිවරයා මේ බව සඳහන් කළේ අද (11) කොළඹ රාමඩා හෝටලයේ පැවැති මාධ්‍ය හමුවක දී ය. මෙය විද්‍යා හා තාක්ෂණ කටයුතු පිළිබඳ ජ්‍යෙෂ්ඨ අමාත්‍යාංශයේ උපදේශකත්වයෙන් සිදුකෙරේ.එහිදී වැඩිදුරටත් අදහස් දැක්වු මහාචාර්ය විතාරණ මහතා මෙහිදි ගොඩනැඟිලි ඉදි කොට විවෘත වීමක් සිදුනොවන අතර තිබෙන සම්පත් ප්‍රයෝජණයට ගෙන මේ කාර්ය සිදුවන බව පැවසීය. මේ වැඩමුළුවේ අභිමතාර්ථ වන්නේ අනාගත මිහිමඬල වැඩසටහනත් එහි දැක්ම, ව්‍යුහය හා මෙහෙයවීම පිළිබඳවත් ශ්‍රී ලාංකික විද්‍යාඥයන්, ප්‍රතිපත්ති සැලසුම් කරන්නන්, ඉහළ පෙළේ රාජ්‍ය නිලධාරින්, ප්‍රතිපාදන දායකයින් සහ අනෙකුත් අදාළ පාර්ශ්ව අතර අවබෝධයක් ඇති කිරීමයි.අනාගත මිහිමඬල වැඩසටහන වැඩිදියුණු කිරීමට දායකවන කලාපීය පර්ශ්වකරුවන් සහ ජාතික පර්යේෂණ ප්‍රමුඛතාව පර්යේෂණ ගැටලු , අවශ්‍ය නිපුණතා හඳුනා ගැනීම.ශ්‍රී ලංකාවේ අනාගත මිහිමඬල වැඩසටහන ක්‍රියාත්මක කිරීමේ වාසි සහ මුහුණපෑමට සිදුවන අභීයෝග පිළිබඳ සාකච්ඡා කිරීම හා අනාගත මිහිමඬල උදෙසා ජාතික මෙන්ම කලාපීය අඩිතාලමක් ස්ථාපිත කිරීම සඳහා වඩාත් සුදුසු ක්‍රමවේද සොයා බැලීම වැනි කරුණුවේ. ඒ අනුව මෙහි අපේක්ෂිත ප්‍රතිඵල වනුයේ අනාගත මිහිමඬල වැඩසටහනත් එහි දැක්ම, ‍පර්යේෂණ ව්‍යුහය හා මෙහෙයවීමත් පිළිබඳ ජාතික න්‍යාය පත්‍රයක් සකස් කිරීම, දැනට පවතින ජාතික පර්යේෂණ සැලසුම් සමග හඳුනාගත් සබඳතා, හඳුනාගත් අනාගත පර්යේෂණ ප්‍රමුඛතා, ශ්‍රී ලංකාවේ අනාගත මිහිමඬල ක්‍රියාකාරකම් හා සබැඳි මීළඟ පියවර සඳහා අවශ්‍ය මග පෙන්වීම වැනි දේවල් බව ඇමතිවරයා කීවේය.මෙහිදි අදහස් දැක්වු විද්‍යා හා තාක්ෂණ හා නවෝත්පාදන කාර්යාලයේ අධ්‍යක්ෂවරයකු වන මහාචාර්ය අජිත් අල්විස් මහතා මෙ මගින් අපේ අපනයන සඳහා අධිතාක්ෂණය එක්කොට ඒවායේ වටිනාකම් යම් කාලයක් තුළදී වැඩිකර ගැනීමේ වැඩපිළිවෙළක් ගැනද මෙහිදී සාකච්ඡා කරන බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091319</link>
    <topic>නඩුවේ එක් පාර්ශ්වයකට වාසිවෙන්න සාක්කි දෙන්න අල්ලස් ගත්තැයි ශරිර ඇප</topic>
    <author>සිරන්ජනි කුමාරි</author>
    <content>අවිස්සාවේල්ල මහාධිකරණයේ විභාග වන මිනිමැරුම් නඩුවක සාක්කි එක් පාර්ශ්වයකට වාසිවන අන්දමෙන් ලබා දීම සඳහා රුපියල් දසදහසක අල්ලස් මුදලක් ගත් බව කියන සිද්ධිය සම්බන්ධයෙන් රක්ෂිත බන්ධනාගාරගතව සිටි සැකකරු රුපියල් ලක්ෂයක ශරිර ඇපයක්මත මුදා හැරීමට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (12) නියම කළේය.මෙසේ ඇප මත මුදා හැරියේ හොරගලගේ පියදාස රාළහාමි නැමැත්තාය.බන්ධනාගාරය විසින් සැකකරු ඊයේ අධිකරණය වෙත ඉදිරිපත් කොට තිබූ අතර ඔහු විවෘත අධිකරණයේ පවසා සිටියේ තමාගේ නොදැනුවත්කම මත මෙම සිද්ධිය වු බවත් තමන්ට ඇප ලබාදෙන්න කිසිවෙකුත් නොමැති බැවින් පුද්ගලික ඇපයක් නියම කරන ලෙසය.අල්ලස් කොමිසමේ සැරයන් චන්ද්‍රසිරි මහතා පවසා සිටියේ මෙම සිද්ධිය සම්බන්ධයෙන් විමර්ශන අවසන් ව ඇති බැවින් ඇප ලබා දිමට‍ විරුද්ධ නැති බවය.අවිස්සාවේල්ල මහාධිකරණයේ විභාග වන මිනිමැරුම් නඩුවක සාක්කි එක් පාර්ශ්වයකට වාසිවන අයුරින් ලබා දිමට රුපියල් 20,000ක මුදලක් ඉල්ලා රුපියල් 10,000ක් හෝමාගම දුම්රිය පළ අසල දී ලබා ගනිද් දී අල්ලස් කොමිසම විසින් අත්අඩංගුවට ගෙන තිබේ. සැකකරු ඉකුත් 29 වන දින අධිකරණයට ඉදිරිපත් කිරිමෙන් අනතුරුව මේ මස 12 වන දින දක්වා රක්ෂිත බන්ධනාගාරගත කර තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091320</link>
    <topic>දුම්වැටි විරෝධී වැඩසටහන 17දා කැලණියෙන් ඇරැඹේ</topic>
    <author>උපාලි කරුණාරත්න</author>
    <content>දුම්වැටියෙන් තොර දේශයක් උදෙසා වැඩපිළිවෙළ මෙම 17 දින කැලණිය රාජ මහා විහාරයෙන් ආරම්භ කරන බව පාර්ලිමේන්තු මන්ත්‍රී අතුරලියේ රතන හිමියෝ පැවසූහ.ශ්‍රීමත් අනගාරික ධර්මපාල තුමාගේ ජන්ම සමරුව එදින ට යෙදෙන බැව් පැවසූ ජාතික සංඝ සම්මේලනයේ ලේකම් දොඹගොඩ සාරානන්ද හිමියෝ පෙරවරු 9ට විහාරස්ථානයේ දී දුම්වැටිවලට එරෙහිව සත්‍යග්‍රහයක් පවත්වා කිරිබත්ගොඩ සහ කඩවත නගරයන්හි දී දුම්වැටි අලෙවියට , ප්‍රචාරණයට , භාවිතයට එරෙහිව දැවැන්ත විරෝධතාවක් ජාතික සංඝ සම්මේලනය ප්‍රමුඛ දුම්වැටි විරෝධී සංවිධාන පවත්වන බව ප්‍රකාශ කළහ. 17 සිට දින හතක් කොළඹ, කළුතර සහ ගම්පහ දිස්ත්‍රිකයන්හි ප්‍රධාන නගර ආශ්‍රිතව ද මෙම විරෝධතා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091321</link>
    <topic>මෙවර මැතිවරණයේ දී එජාප ඡන්ද පදනම 20% දක්වා පහත වැටෙනවා</topic>
    <author>අසේල කුරුළුවංශ</author>
    <content>මෙවර මැතිවරණයේදී එජාප ඡන්ද පදනම 20% දක්වා පහත වැටෙන බව වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පවසයි.උතුරේ ඡන්දයෙන් එජාපය තුන්වන හෝ සිව්වන තැනට ඇදවැටෙන බව ද ඒ මහතා කීය.යටිනුවර පැවති මැතිවරණ රැස්වීමකදී ඒ මහතා මේ බව කීවේය.එදා ඩී. එස්. සේනානායක මහතා එක්සත් ජාතික පක්‍ෂයට නායකත්වය දෙමින් අධිරාජ්‍යවාදීන්ගෙන් මුදාගත් රට මෙදා එජාප නායකයා අධිරාජ්‍යවාදීන්ට පාවාදීමට උත්සාහ කරන බව ද හෙතෙම ප්‍රකාශ කළේය.ජාතිවාදී අදහස් ඇති ත්‍රීවිල් පක්‍ෂ සමඟ එජාපය අද දීග ගොස් ඇති බව ද ගුණසේකර මහතා කීවේය.එජාප නායකයා අද උතුරේ ගොස් දේශපාලනය කරන්නේ මහින්ද රාජපක්‍ෂ මහතාට පින්සිදු වන්නට බවත්, එදා කොළඹට වී සුර සැප විඳි ටී. එන්. ඒ. නියෝජිතයන් අද යළිත් ඒ සැප විඳීම සඳහා අහිංසක දෙමළ ජනතාව රවටමින් සිටින බවත් කී ඒ මහතා, මේ රැවටිලිකාරයින් දේශපාලනයෙන් අතුගා දැමිය යුතු බව ද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091322</link>
    <topic>සොයිසාපුර මහල් නිවාස සංකීර්ණයේ පළමු අදියර ජනපති අතින් විවෘත වෙයි</topic>
    <author>චන්දිමා එදිරිමාන්න</author>
    <content>රුපියල් මිලියන 50 ක වියදමින් ඉදිවන සහ ප්‍රතිසංස්කරණය කරන ලද සොයිසාපුර මහල් නිවාස සංකීර්ණයේ පළමු අදියර ජනතා අයිතියට පත්කිරීම ලෝක ජනාවාස සතියට සමගාමීව ඔක්තෝම්බර් 07 වන දා ජනාධිපති මහින්ද රාජපක්ෂ මහතාගේ අතින් සිදුකිරීමට නියමිතයමෙහි නිවාස සංඛ්‍යාව 20 කි. නිවසක් වර්ග අඩි 500 කින් සමන්විත ය. එක් නිවසක් සඳහා ඇස්තමේන්තු ගත වටිනාකම රුපියල් ලක්ෂ 25 කි. මේ වන විටත් 95% පමණ වැඩ අවසන් කර ඇති මෙම නිවාස ව්‍යාපෘතියේ ඉදිකිරීම් භාරව කටයුතු කරන්නේ ශ්‍රී ලංකා රාජ්‍ය ඉංජිනේරු සංස්ථාව හා ජාතික නිවාස සංවර්ධන අධිකාරියයි.මොරටුව ප්‍රදේශයේ අලුතින් ඉදිවන මළාපවහන පද්ධතිය නිසා නිවාස අහිමිවන සොයිසාපුර මහල් නිවාස ව්‍යාපෘතියේ පවුල් වෙනුවෙන් මෙම මොරටුව සොයිසාපුර පුනස්ථාපන නිවාස ව්‍යාපෘතිය ඉදි වේ. නිවාස ව්‍යාපෘතිය සකස් කළ අතර විමල් වීරවංශ ඇමැතිවරයාගේ උපදෙස් පරිදි ආරම්භ කරන ලද්දේ 2011 නොවැම්බර් මස 18 වෙනිදාය. ජනසෙවණ නගමු පුරවර ” සංකල්පය යටතේ මොරටුව සොයිසාපුර මහල් නිවාස සංකීර්ණයේ ප්‍රතිසංස්කරණ කටයුතු ආරම්භ කෙරුණේ 2011 වර්ෂයේ මැයි මාසයේය. වර්ෂ 1969 දී ඉදිකෙරුණු මෙම නිවාස සංකීර්ණය මෙවැනි පුළුල් ප්‍රතිසංස්කරණයකට ලක්වන්නේ වසර 42කට පසුවයි. මෙම මොරටුව සොයිසාපුර නිවාස සංකීරණය තුළ නිවාස 1992 ක් පිහිටා ඇති අතර පුද්ගලයෝ 10 000 කට ආසන්න පිරිසක් ජිවත් වෙති. ඇමැති විමල් වීරවංශ මහතා මෙහි නිරීක්ෂණ චාරිකාවකට පසුගියදා සහභාගී වූහ.මෙහිදී ඇමැතිවරයා කියා සිටියේ ඔක්තෝම්බර් මස 7 වෙනි දිනට යෙදී ඇති ලෝක ජනාවාස දිනය නිමිත්තෙන් මොරටුව කේන්ද්‍ර කරගෙන වැඩසටහන් රැසක් සහිව ලෝක ජනාවාස දිනය සමරන්නට සියලු කටයුතු සංවිධානය කොට ඇති අතර ඒ නිමිත්තෙන් ජනාවාස සතියක් ප්‍රකාශයට පත්කර දීපව්‍යාප්ත වැඩසටහන් මාලාවක් ක්‍රියාත්මක කිරීමටද කටයුතු යොදා ඇති බවයි.රුපියල් මිලියන 300 කට වඩා වැඩි මුදලක් වැයකර සොයිසාපුර මහල් නිවාස සංකීර්ණයේ ප්‍රතිසංස්කරණ කටයුතු සිදු කර තිබෙන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091323</link>
    <topic>සිගරට් පැකට් මත රූපමය අවවාද යොදන  ගැසට් නිවේදනය කඩිනමින් ක්‍රියාත්මක කරන්න</topic>
    <author/>
    <content>සිගරට් පැකට්ටුව දෙපස 80% ක් ආවරණය වන පරිදි රූපමය අවවාද ප්‍රදර්ශනය කිරීමට අදාල ගැසට් නිවේදනය කඩිනමින් ක්‍රියාත්මක කරන‍ ලෙස මහා සංඝරත්නය රජයෙන් ඉල්ලා සිටී. දුම්වැටි, මධ්‍යසාර හා මත්ද්‍රව්‍ය භාවිතය මෙරටින් තුරන් කිරීමෙන් නීරෝගිමත් සමාජයක් බිහි කිරීම වෙනුවෙන් ක්‍රියාත්මක කරන රජයේ 'මතට තිත' වැඩපිළිවෙළ අගය කරන සංඝරත්නය, එය ප්‍රමාද වීම හේතුවෙන් දුම්කොළ සමාගම් උපක්‍රමශීලීව ලිස්සා යන බව ද අවධාරණය කර සිටී.‍මේ සඳහා කඩිනම් පියවර ගෙන මානව සම්පත ආරක්ෂා කිරීමට සැවොම එක් වන ලෙස මහා සංඝරත්නය වගකිවයුත්තන්ගෙන් ඉල්ලා සිටී.දුම් වැටි ඇතුළු මධ්‍යසාර හා මත් ද්‍රව්‍ය භාවිතය හේතුවෙන් දිනෙන් දින වර්ධනය වන පිළිකා, හෘද රෝග අවධානම නිසා අකල් මරණයන්ට ගොදුරු වන පිරිස ඉතා ඉහළ ගොස් ඇති බව මල්වතු පාර්ශවයේ මහා නායක තිබ්බටුවාවේ ශ්‍රී සිද්ධාර්ථ සුමංගල හිමියෝ පවසති‍.දුම්වැටි හෝ මත්ද්‍රව්‍ය භාවිතා කිරීම නිසා ඒවා භාවිතා කරන පුද්ගලයා පමණක් නොව අන් අයටත් පරිසරයටත් ඉන් විශාල හානියක් සිදු වන බවත් මත්ද්‍රව්‍ය භාවිතයට පෙළඹෙන්නන් ඉන් මුදවා ගැනීම ර‍ජයේ යුතුකම යැයි ද උන්වහන්සේ පවසති.බුදු දහමට අනුව මිනිසා රෝගාතුර වීම ස්වභාවික වුව ද මිනිසාගේම නොසැලකිලිමත්භාවය නිසා ඇති වන රෝගී තත්ත්වයන් සමාජ පිළිලයක් බවට පත්ව ඇති බව අස්ගිරි පාර්ශවයේ මහා නායක උඩුගම ශ්‍රී බුද්ධ රක්ඛිත හිමියෝ නිවේදනය කරති. මෙහි අන්තරායක පාර්ශවය වන්නේ මෙරට බාල පරපුර බවත් මෙවැනි අන්තරායකර පුරුදුවල ඇබ්බැහි වූ රෝගී දරු පිරිසක් සහිතව රටට අනාගතයක් තිබේ ද යන්න උන්වහන්සේ විමසති. ජනාධිපති මහින්ද රාජපක්ෂ මහතා 'මතට තිත' වැඩපිළිවෙළ යටතේ ජාතිය වනසන මේ පුරුදුවලින් ජනතාව බේරා ගැනීමට කටයුතු කරන අතර සිගරට් පැකට්ටු මත රූපමය අවවාද ඇතුළත් කිරීමට සෞඛ්‍ය අමාත්‍යාංශය මගින් ගෙන ඇති තීරණය කඩිනමින් ක්‍රියාත්මක කළ යුතු බව ද උන්වහන්සේ කියා සිටී. රටක සම්පත වන දරු පරපුර අගාධයට ඇද දමන උගුල් අහුරා දැමීම වග කිවයුත්තන්ගේ හා රජයේ යුතුකම වන බව ශ්‍රී ලංකා රාමඤ්ඤ මහා නිකායේ මහා නායක අති පූජ්‍ය නාපාන පේමසිරි ‍හිමියෝ පවසති.වෛද්‍ය මතයට අනුව මධ්‍යසාරවලට වඩා දුම් බීම පෙනහළු පිළිකා, අංශභාගය භයානක රෝග ඇතිකරවන්නක් බව සිහිපත් කරන උන් වහන්සේ, මේ නිසා මිය යන ප්‍රමාණය දහස් ගණනින් වැඩි කර ගැනීමට දුම්කොල සමාගම් කූඨ උපක්‍රම යොදන බව ද පෙන්වා දෙති. ආශ්චර්යමත් ශ්‍රී ලංකාවක් ගොඩ නගා ගැනීමට නම් නීරෝගී දරු පරපුරක අවශ්‍යතාවය තිබෙන බව ද උන් වහන්සේ වැඩි දුරටත් පෙන්වා දෙති.යුද්ධය නිමා වීමෙන් ශ්‍රී ලංකාවේ පෙර වූ මිනිස් සංහාරය නතර වූ බවත් දුම්වැටි, මධ්‍යසාර හා මත්ද්‍රව්‍ය භාවිතය නිසා මෙරටට අහිමි වන මිනිස් ජීවිත අති විශාල වී ඇති බවත් ශ්‍රී ලංකා අමරපුර මහා නිකායේ මහා නායක අති පූජ්‍ය දවුල්දෙන ඤාණිස්සර හිමියෝ පවසති. දුම්වැටි භාවිතය නිසා ශ්‍රී ලංකාවේ වසරකට අහිමි වන මිනිස් ජීවිත ගණන 12,000ත් 20,000ත් අතර වන බව උන්වහන්දේ පෙන්වා දෙති.මේ නිසා විශාල මුදල් ප්‍රමාණයක් අහිමි වනවා මෙන්ම ශ්‍රම සම්පත ද රටට අහිමි වන බව සඳහන් කරන උන්වහන්සේ, දියුණු වන රටක් ලෙස විශාල ධනස්කන්ධයක් පුළුස්සා දැමීමක් මෙන්ම විදේශයට යැවීමත් මින් සිදු වන්නේ යැයි ද කියති. ළමා කාලයේ දී තම මවුපියන් අහිමි වීම නිසා දරු පරපුර ද ස්වාමි පුරුෂයන් අහිමි වීම නිසා බිරින්දෑවරු රැසක් ද අන්ත අසරණ තත්ත්වයට පත් වන බව සඳහන් කරන උන් වහන්සේ, සිගරට් පැකට්ටු මත රූපමය අවවාද යොදා නොපමාව රජයේ තීරණය ක්‍රියාත්මක කරන ලෙස වැඩි දුරටත් ඉල්ලති‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091324</link>
    <topic>ඉදිරි අයවැයෙන් විශ්‍රාමිකයන්ට සහන රැසක් ලබාදීමට නියමිතයි</topic>
    <author>කටුගස්තොට සමූහගාමිණී චන්ද්‍රසේන</author>
    <content>ඉදිරි අයවැයෙන් මේ රටේ ලක්ෂ පහක් පමණ සිටින විශ්‍රාමිකයන්ට සහන රැසක් ලබාදීමට ජනාධිපතිතුමා උපදෙස් දී ඇතැයි ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා පැවැසීය.අයවැය රහස් කළින් හෙළිකිරීම සම්ප්‍රදායට විරුද්ධ නිසා ලැබෙන සහන මොනවාද කියා දැන්ම කියන්න බැහැ. එහෙත් ඉදිරි අයවැය කථාව අහන විට ඔබ සැම සතුටු වන බව මට විශ්වාස යයිද ඇමැතිවරයා කීය.ආචාර්ය සරත් අමුණුගම මහතා පෙරේදා 11 දා ශ්‍රී ලංකා විශ්‍රාමික සංගමයේ ජනහමුවක් අමතා මහනුවරදී එසේ පැවැසීය.ශ්‍රී ලංකා විශ්‍රාමික සංගමයේ නියෝජිත රැස්වීමක් 11 දා මහනුවර දළදා මාලිගාව අසල බෞද්ධ මන්දිරයේදී පැවැති අවස්ථාවේදී ඇමැතිවරයා එසේ පැවැසීය.රාජ්‍ය සේවයේ විවිධ තනතුරු දරමින් මෙරට ජනතාවට අමිල සේවයක් කළ ඔබ අද විශ්‍රාමිකයන් වී සිටියත් අප තුළ ඔබ සැම පිළිබඳ විශාල ගෞරවයක් තිබෙනවා. අද රාජ්‍ය සේවයට බැඳෙන නවකයන්ට ඔබලාගෙන් ගත යුතු ආදර්ශ රැසක් තිබෙනවා.මෙරට රාජ්‍ය සේවයේ පවතින යම් යම් වැටුප් විෂමතා නිසා ගැටලු ඇති බව අප දන්නවා. එදා ඔබලා විදුහල්පතිවරු ලෙස ගත් වැටුපට වඩා හතර ගුණයකින් වැඩි වැටුපක් ඔබලාගෙන් අධ්‍යාපනය ලබා අද ගුරුවරු ලෙස කටයුතු කරන ගෝලයෝ ගන්නවා. ඉදිරියේදී ටිකෙන් ටික මේ වැටුප් විෂමතා අඩු කරන්න අප කටයුතු කරනවා.රටක අයවැය පරතරය අඩුවී රටේ ආදායම් වැඩිවන විට රට සංවර්ධනය වනවිට ලෝකයේ මූල්‍යාධාර සංවිධාන ඒ රටට ආධාර දෙන්න කැමති වෙනවා. අද ලෝකයේ පවතින ආර්ථික අර්බුදය හමුවේ සමහර රටවල් අන්ත අසරණ වෙලා. එහෙත් ඒ තත්ත්වය ලංකාවට නැහැ. අපේ අයවැය පරතරය 5% දක්වා අඩු කිරීමට ඉදිරියේදී කටයුතු කරනවා.මා රාජ්‍ය පරිපාලන ඇමැතිව සිටියදී මෙරට රාජ්‍ය සේවකයන්ගේ හා විශ්‍රාමිකයන්ගේ වැටුප් තම බැංකු ගිණුම හරහා ලබා ගැනීමට කටයුතු සලසා දුන්නේ රාජ්‍ය සේවයට ගෞරවයක් එක් කිරීමටයි. දැන් තමුන්නාන්සේලාට තම වැටුප ගන්න කාගෙවත් ළඟ දණ නමන්න අවශ්‍ය නැහැ.මෙහිදී ජ්‍යෙෂ්ඨ අමාත්‍ය ඩියු ගුණසේකර, මධ්‍යම පළාතේ හිටපු ප්‍රධාන අමාත්‍ය සරත් ඒකනායක යන මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=n13091325</link>
    <topic>ත්‍රස්තවාදය පරදා ලැබූ විජයග්‍රහණයේ ප්‍රතිලාභ ලෝකයේ සෙසු රටවලට ද අත්කර දීමට හැකි වුණා</topic>
    <author/>
    <content>තිස් වසරක් පැවැති ත්‍රස්තවාදය පරදවා ශ්‍රී ලංකාව අත්කර ගත් ජයග්‍රහණයේ ප්‍රතිලාභ ශ්‍රී ලංකාවට පමණක් නොව ලෝකයේ පුළුල් ප්‍රදේශ රැසකට අක්කර දී ඇති බවත්, ත්‍රස්තවාදය පරාජය කර නොතිබුණේ නම් අසල්වැසි රටවල ස්ථාවරභාවයට හා ඉන්දියානු සාගරයේ මුහුදු මාර්ගවල ආරක්‍ෂාව අර්බුදකාරී ස්වභාවයක් ගනු ඇති බවත් විදේශ කටයුතු ඇමැති මහාචාර්ය ජී. එල්. පීරිස් මහතා පසුගියදා එක්සත් අරාබි එමීර් රාජ්‍යයේ දී පැවැසීය.මුහුදු කොල්ලකෑම මර්දනය කිරීම පිළිබඳ ඉහළ පෙළේ රාජ්‍ය, ‍ෙපෟද්ගලික තුන්වැනි සම්මන්ත්‍රණයේදී අමාත්‍යවරුන්ගේ රැස්වීම අමතමින් අමාත්‍යවරයා එම අදහස් පළකළේය.රටවල් 52 ක නියෝජිතවරුන් සහභාගි වූ මෙම අන්තර්ජාතික සම්මන්ත්‍රණය එක්සත් අරාබි එමීර් රාජ්‍යයේ විදේශ කටයුතු අමාත්‍ය ෂෙයික් අබ්දුල්ලා බින් සයෙඩ් අල් හශ්යාන් මහතාගේ සමාරම්භකත්වයෙන් ඇරඹිණි. මෙම කලාපය තුළ පවත්නා ත්‍රස්තවාදී කටයුතු ඉතා සංකීර්ණ මෙන්ම එකිනෙකට සම්බන්ධ වී පවත්නා බැව් සඳහන් කළ පීරිස් මහතා, ශ්‍රී ලංකාවේ ත්‍රස්තවාදය එලෙසම පැවතියා නම් දකුණු ආසියාවේ සහ ඉන් ඔබ්බෙහි ආරක්‍ෂාව ඉතා අන්තරාදායක තත්ත්වයකට පත්වීමට ඉඩ තිබූ බව ද පැවසීය.අප්‍රිකාවේ උතුරු ප්‍රදේශයේ හා වෙනත් ප්‍රදේශවල ත්‍රස්තවාදී ප්‍රචණ්ඩත්වය අත්කර දුන් ඵලවිපාක මගින් මෙහි සත්‍ය තත්ත්වය හොඳින් පෙන්නුම් කරන්නේ යැයි ද අමාත්‍යවරයා පැවසීය. සිව් වසරකට පෙර යුද්ධය අවසාන කිරීමෙන් පසු ශ්‍රී ලංකාවේ ත්‍රස්තවාදී ප්‍රචණ්ඩකාරී ක්‍රියා කිසිවක් සිදු නොවූ බව පෙන්වා දුන් අමාත්‍යවරයා වෙනත් රටවල ගැටුම්වලින් පසු කාලය සම්බන්ධයෙන් මෙලෙස සාධාරණ වශයෙන් ප්‍රකාශ කළ නොහැකි බව ද සඳහන් කළේය.ලෝක ආර්ථිකයේ තෙල් ප්‍රවාහන කටයුතුවලින් තුනෙන් එකකට වැඩි ප්‍රමාණයක් සිදුකරන ඉන්දියානු සාගරයේ මුහුදු කොල්ලකෑම් කටයුතු මර්දනය කිරීමෙහිලා ප්‍රධාන කාර්ය භාරයක් ඉටුකිරීමට ශ්‍රී ලංකාවට හැකි වී ඇත්තේ මේ ආකාරයෙන් ස්ථාපිත කළ සාමය හා ස්ථාවරභාවය තුළින් බව ද පීරිස් මහතා වැඩිදුරටත් පැවසීය.සමුද්‍රාසන්න රටවල ආරක්‍ෂාව හා ආර්ථිකය යන කරුණු දෙකම අනතුරේ හෙළන, මිනිසුන් නීති විරෝධී ලෙස ප්‍රවාහනය කිරීම සහ මත්ද්‍රව්‍ය හා සම්බන්ධ නීති විරෝධී ක්‍රියාකාරකම්, මුදල් විශුද්ධිකරණය, අවි ජාවාරම්, වීසා ජාවාරම් ඇතුළු වෙනත් ව්‍යාපාර මැඬලීම සඳහා ශ්‍රී ලංකා නාවික හමුදාව විසින් ඔවුන්ගේ මූල්‍ය හා භෞතික සම්පත් යොදවමින් ලබාදෙන විශිෂ්ට දායකත්වය පිළිබඳව ද ඇමැතිවරයා මෙහිදී විස්තර කර සිටියේය. මෙම ක්‍රියාකාරකම් පාලනය කිරීම සම්බන්ධයෙන් ප්‍රශංසනීය මෙහෙවරක් සිදුකරනු ලබන ශ්‍රී ලංකාව හා ඕස්ට්‍රේලියාව අතර ඒකාබද්ධ ක්‍රියාකාරී කණ්ඩායම උදාහරණයක් ලෙස අමාත්‍යවරයා මෙහිදී ගෙන හැර දක්වනු ලැබීය.මුහුදු කොල්ලකෑමට එරෙහිව ගනු ලබන ඵලදායී පියවර සම්බන්ධයෙන් ජාත්‍යන්තර නීතියේ වර්තමාන යාන්ත්‍රණවල පැහැදිලිව පෙන්නුම් කරන අඩුලුහුඬුකම් පිටුදැකීම සඳහා සහාය ලබාදීමට නෛතික විශේෂඥභාවයක් ශ්‍රී ලංකාව සතු බව ද පීරිස් මහතා කියා සිටියේය. ගොඩබිම සිටින ඉතා නවීන උපක්‍රම භාවිතා කරමින් කණ්ඩායම් විසින් සංවිධානාත්මකව සිදුකරනු ලබන කටයුතු වැළැක්වීමට ප්‍රමාණවත් තරම් පියවර ගෙන නොතිබීම, මුහුදු ‍ෙකාල්ලකරුවන් අත්අඩංගුවට ගැනීම සඳහා පියවර ගනු ලබන රටකට මූල්‍යමය සහාය මදවීම, මුහුදු කොල්ලකෑම හා සම්බන්ධව සිදුකරන වැරදිවලට එරෙහිව කටයුතු කිරීමට ජාත්‍යන්තර මට්ටමේ අධිකරණ බලයක් පැවරුණ යෝග්‍ය විනිශ්චය සභාවක් නොමැතිවීම සහ මුහුදු කොල්ලකෑම හා සබැඳි ක්‍රියාකාරකම්වලින් ලබාගන්නා ප්‍රතිලාභ පිළිබඳව සොයා බැලීමට ජාත්‍යන්තර පද්ධතියක් නොමැතිවීම මේ සඳහා උදාහරණ වශයෙන් පීරිස් මහතා පෙන්වා දෙනු ලැබීය.එක්සත් ජාතීන්ගේ මහා සභා රැස්වීමේ සභාපති ලෙස හා සාගර නීතිය පිළිබඳ එක්සත් ජාතීන්ගේ සමුළුවේ මුලසුන හෙබවූ හිටපු තානාපති ෂර්ලි අමරසිංහ මහතා සහ ජාත්‍යන්තර අධිකරණයේ උපසභාපති ලෙස සිය අනුග්‍රහය ලබා දුන් විනිසුරු ක්‍රිස්ටි වීරමන්ත්‍රි මහතා ඇතුළු සම්භාවනීය ශ්‍රී ලාංකිකයන් විසින් ජාත්‍යන්තර නීතියේ අදාළ ක්ෂේත්‍ර වැඩිදියුණු කිරීම සඳහා ඉටුකරන ලද සේවය මෙහිදී අමාත්‍යවරයා සිහිපත් කළේය.අවසාන වශයෙන් සාගර සම්පත්වලින් සමන්විත වන නිල් ආර්ථිකය සම්බන්ධයෙන් වර්ධනය වන වැදගත්කම පිළිබඳව සඳහන් කළ පීරිස් මහතා, මහද්වීපය හා අනන්‍ය ආර්ථික කලාපය උපයෝජනයට ලක්කිරීම පාලනය කරන ජාත්‍යන්තර ක්‍රමවේදය සංශෝධනය කිරීමේ අවශ්‍යතාව පිළිබඳව සහ සාගර දූෂණය හා සාගර සම්පත් අධික ලෙස උපයෝජනය කිරීම පාලනය කිරීම සඳහා ඵලදායී පියවර ගැනීම කඩිනමින් සිදුවිය යුතු බැව් පැවසීය.ශ්‍රී ලංකා විදේශ අමාත්‍යවරයා සමඟ නෙදර්ලන්තයේ විදේශ කටයුතු අමාත්‍ය ෆ්රෑන්ස් ටිම්මර්මන්ස්, බංග්ලාදේශයේ විදේශ කටයුතු අමාත්‍ය ආචාර්ය දිපු මෝනි, මොරොක්කෝවේ විදේශ කටයුතු අමාත්‍ය සාද් එඩ්වින් එල්. ඔත්මානි සහ ටැනිසානියාවේ විදේශ කටයුතු අමාත්‍ය බර්නාඩ් කේ මෙම්බේ යන අමාත්‍යවරුන් සමුළුවේ එක කණ්ඩායමකට අයත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309131</link>
    <topic>වෑවල සීලරතන හිමිගේ  ආවාස කුටියට  ගිනි තබලා</topic>
    <author>මතුගම සංචාරක සහ බුලත්සිංහල විශේෂ</author>
    <content>පසුගිය දිනවල අර්බුද රැසක් මැද පවත්වාගෙන ගිය බුලත්සිංහල ඈගල්ඔය ඇන්ඩසන් වත්තේ ගල් තලාවක පවත්වාගෙන ගිය පාරමිතා විශ්ව සමාධි බෞද්ධ නිකේතනයේ විහාරාධිපති හිමි වැඩ සිටි ආවාස කුටියට සාහසික කල්ලියක් ඊයේ (12) දින අලුයම ගිනි තබා විනාශ කොට ඇත.තම ආවාස කුටියේ සැතපී සිටි වෑවල සීලරතන හිමියන්ගේ හා එහි සිටි තරුණයාගේ ජීවිත බේරාගෙන ඇත්තේ අනූනවයෙනි.එහි සැතපී සිටින විට ගිනි දළු ඇවිලෙන අයුරු දැක වහාම එළියට ඇවිත් ගින්න නිවා දැමීමට කටයුතු කළේය.විහාරස්ථානයේ ඇති ඝණ්ඨාරය නාදකොට අසල්වැසියන් කැඳවාගෙන ගින්න නිවා දැමීමට කටයුතු කළේය.මෙම ගින්නෙන් ආවාසගෙය ගිනි ගෙන සම්පූර්ණයෙන්ම විනාශව ගොස් ඇත.මේ බෞද්ධ මධ්‍යස්ථානය සම්බන්ධයෙන් පසුගිය දිනවල බුලත්සිංහල ප්‍රදේශයේ අර්බුදකාරී තත්ත්වයක් පැන නැඟී තිබුණි.මේ බෞද්ධ මධ්‍යස්ථානය කඩා බිඳ දැමීමට අවස්ථා කිහිපයකදී උත්සහ දරා තිබේ.වෑවල සීලරතන හිමියන් කලින් වසර පහකට ආසන්න කාලයක් වැඩසිටියේ ඈගල්ඔය ශශ්‍රී සුනන්දාරාම විහාරස්ථානයේය. නව විහාරස්ථානයේ විහාරාධිපති හිමියන් සමඟ ඇතිවූ අර්බුදයකින් පසු මෙම ස්ථානයේ ආවාසයක් තනාගෙන මේ බෞද්ධ මධ්‍යස්ථානය ආරම්භ කරන ලදී. මෙයට සති කීපයකට ඉහත දී මේ ධර්ම නිකේතනයට කිසිදු හානියක් නොකරන ලෙස ඉල්ලමින් ස්වාමීන් වහන්සේලා ඇතුළු මහා සංඝරත්නය බුලත්සිංහල ප්‍රාදේශීය සභාව ඉදිරිපිටට පැමිණ සාමකාමී උද්ඝෝෂණයක නිරත වූහ. එය සාමකාමීව විසිර ගියහ.මේ සම්බන්ධයෙන් බුලත්සිංහල ප්‍රාදේශීය දේශපාලනඥයකු පිළිබඳව චෝදනා එල්ල වී තිබුණ බව ද පොලිසිය කියයි.මෙම විශ්ව සමාධි ධර්ම නිකේතනය සම්බන්ධයෙන් බුලත්සිංහල පොලිසියට ඉදිරිපත් වූ පැමිණිලි රාශියක් බුලත්සිංහල පොලිස් ස්ථානාධිපති එච්. ඒ. ගුණරත්න මහතා පරීක්‍ෂණ කොට ඇත.වෑවල සීලරතන හිමියෝ මෙසේ පැවසූහ.මම ඊයේ රාත්‍රී ධර්ම නිකේතනයේ ඇති ආවාස කුටියේ වැඩ සිටියා. අලුයම් කාලයේ ගිනි ඇවිලෙන ස්වභාවයක් දැක්කා. වහාම අවදි වී එළියට ආවා. එය නිවා දැමීමට උත්සහ කළා. ඝණ්ඨාරය නාද කළා. අසල්වැසියන් ඇවිත් ගින්න නිවා දැම්මා. මේ නිසා මාගේ ජීවිතයට පවා හානි සිදුවන්න ඉඩ තිබුණා. මෙයට විරුද්ධ පිරිසගේ ක්‍රියාවක්. ඒ අයට චෝදනා කරනවා.වරාය හා මහාමාර්ග ව්‍යාපෘති ඇමැති නිර්මල කොතලාවල මහතා ද, පැමිණ සොයා බලා විධිමත් පරීක්‍ෂණ පවත්වන ලෙස පොලිසියට උපදෙස් දුන්නාය. මතුගම සහකාර පොලිස් අධිකාරි සුනිල් පියරත්න මහතාගේ මෙහෙයවීමෙන් බුලත්සිංහල, පොලිස් ස්ථානාධිපති එච්. ඒ. ගුණරත්න මහතා ඇතුªළු විශේෂ පොලිස් කණ්ඩායම් රාශියක් පරීක්‍ෂණ පවත්වයි.පොලිස් සුනඛයින් ද යොදා පරීක්‍ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309132</link>
    <topic>වාහන 1200කට තහනම් නියෝග</topic>
    <author>මාතර සමූහ</author>
    <content>මේ වර්ෂයේ ඉකුත්වූ මාස 08 තුළ මාතර දිස්ත්‍රික්කයේ ධාවනයට නුසුදුසු වාහන 1200කට ආසන්න ප්‍රමාණයකට තහනම් නියෝග නිකුත්කර ඇති බව මාතර මෝටර් රථ දෙපාර්තමේන්තුවේ බලධාරින් පවසයි.මේ වාහනවලින් අඩුපාඩු සම්පූර්ණ කර දින 14ක් තුළ මෝටර් රථ දෙපාර්තමේන්තුවට පෙන්වීමට අසමත්වූ වාහන 1100කට වැඩි ප්‍රමාණයකට පොලිසිය විසින් අධිකරණයේ නඩු පවරා ඇත.අඩුපාඩු සහ වෙනස් කිරීම්වලට භාජනය කර ඇති වාහන පැයකට කිලෝමීටර් 50 වේගය ඉක්මවන විට පාලනයකින් තොරවීම නිසා මිනිස් ජීවිත දේපළවලට වන හානිය අවම කිරීම සඳහා මේ පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309133</link>
    <topic>දඹුල්ල නි.නගරාධිපතිට එරෙහිව පෙදරේරුවෙක් මාර ගසකට නඟී</topic>
    <author/>
    <content>දඹුල්ල නියෝජ්‍ය නගරාධිපති කුසුම්සිරි ආරියරත්න මහතාට විරෝධය ප්‍රකාශ කරමින් පෙදරේරුවරයෙකු දඹුල්ල බස්නැවතුම ඉදිරිපිට මාරගසකට නැඟ මාරාන්තික උපවාසයක් ඊයේ (12) අලුයම සිට ආරම්භ කර තිබේ.ගලේවෙල මීවලපත හා පදිංචි ඩබ්.ඩී.ඉන්දික කුමාර නමැති අය විරෝධතා පුවරුවක්ද ප්‍රදර්ශනය කරමින් කියා සිටින්නේ නියෝජ්‍ය නගරාධිපති කුසුම්සිරි ආරියරත්න මහතාගේ ව්‍යාපාරික ගොඩනැඟිල්ලක කපරාරු කිරීමේ කාර්යය වෙනුවෙන් තමන්ට රුපියල් 93,000/- ක මුදලක් ගෙවීම් පැහැර හැර තිබෙන බවත් එම මුදල ලබාදෙන තුරු තමන් මේ මාරාන්තික උපවාසය නොනවත්වන බවයි.තමන් මේ මුදල ලබා ගැනීම සඳහා ගලේවෙල පොලිසියට, ශ්‍රී ලංකා නිදහස් පක්ෂ ප්‍රධාන කාර්යාලයට පැමිණිලි කළත් සාධාරණයක් ඉටු නොවූ බවද කියා සිටී.මේ පිළිබඳ දඹුල්ල නියෝජ්‍ය නගරාධිපති කුසුම්සිරි ආරියරත්න මහතාගෙන් විමසීමේදී කියා සිටියේ මෙය දේශපාලන කුමන්ත්‍රණයකට දඹුල්ල නගරාධිපතිවරයා විසින් සිදු කරන්නට දැරූ උත්සහයක් බවත් මේ පෙදරේරුවාට රු.ලක්ෂ දෙකකට වඩා මුදලක් ලබා දී ඇති බවත් ය. තවත් රු. 25000/- ක මුදලක් ලබාදීමට තිබෙන බවත් තම ගොඩනැඟිල්ලේ නිසියාකාරව වැඩ අවසන් නොවීම නිසා එම මුදල රඳවා තැබූ බවත් හෙතෙම වැඩිදුරටත් පැවැසීය.කුසුම්සිරි ආරියරත්න මහතා නඟන චෝදනාව පිළිබඳ දඹුල්ල නගරාධිපති ජාලිය ඕපාත මහතාගෙන් විමසීමේදී කියා සිටියේ එම චෝදනා තමන් ප්‍රතික්ෂේප කරන බවයි.මේ අයට කුමන්ත්‍රණය කරමින් සිටිනවාට වඩා තමන්ට සංවර්ධන කටයුතු පිළිබඳ වැඩ අතිවිශාල ප්‍රමාණයක් තිබෙන බවත් පැවැසීය.මේ අතර දඹුල්ල මහ නගර සභාවේ විපක්ෂ නායක තිස්ස බංඩාර හේරත් මහතා මේ ස්ථානයට පැමිණ උපවාසකරුගෙන් තොරතුරු විමසා සිටීමද විශේෂත්වයක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309134</link>
    <topic>මාතලේ සියලු පාසල්වල ‘මුල්ගල්’ තැබීම් තහනම්</topic>
    <author>සීගිරිය විශේෂ</author>
    <content>මාතලේ දිස්ත්‍රික්කයේ පාසල් ගණනාවක විවෘත කිරීම් හා මුල්ගල් තැබීමේ උත්සව මැතිවරණය අවසන් වනතුරු අත්හිටුවන ලෙස මාතලේ සහකාර මැතිවරණ කොමසාරිස් ශානික රූපසිංහ මහතා මධ්‍යම පළාත් අධ්‍යාපන අධ්‍යක්‍ෂවරයාට ලිඛිතව දැනුම් දී තිබේ. මේ මස 13 සහ 16 දිනවලදී මාතලේ විදුහල් ගණනාවක මේ උත්සව සංවිධානය කර තිබුණේ අධ්‍යාපන ඇමැතිවරයාගේ ප්‍රධානත්වයෙන් පැවැත්වීම සඳහායි.මේ උත්සවවලින් මැතිවරණ ව්‍යාපාරයට හානියක් සිදුවන බවත්, මේ පිළිබඳ අවධානය යොමුකැරෙන ලෙස ලැබී ඇති පැමිණිලි පිළිබඳ අවධානය යොමු කැර සාධාරණ මැතිවරණයකට අවශ්‍ය වටපිටාව ඇතිකිරීම සඳහා මේ තීන්දුවට පැමිණි බවත් ලිපිය මඟින් දැනුම් දී ඇත.හදිසි සහ අත්‍යාවශ්‍ය නොවන මෙම රැස්වීම් නිරීක්‍ෂණ චාරිකා මෙන්ම විවෘත කිරීම් සිදුකෙරුණහොත් මැතිවරණයට බලපාන බව එම ලිපිය මගින් දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309135</link>
    <topic>අනුරපුර රෝහලේ වෛද්‍ය හිඟයෙන් වකුගඩු රෝගීහු ජීවිත අවධානමක</topic>
    <author>අනුරාධපුර මධ්‍යම විශේෂ</author>
    <content>වකුගඩු ඒකකයෙන් ප්‍රතිකාර ලබාගැනීම සඳහා අනුරාධපුර ශික්ෂණ රෝහලට පැමිණෙන රෝගීන් විශාල සංඛ්‍යාවකට ප්‍රතිකාර කිරීම සඳහා අවශ්‍ය වෛද්‍යවරුන් සහ හෙදියන් ප්‍රමාණවත් ලෙස නොමැති වීමෙන් රෝගීන් දැඩි ජීවිත අවදානමකට ලක් ව සිටිති.මේ පිළිබඳ අනුරාධපුර ශික්ෂණ රෝහලේ අධ්‍යක්ෂක වෛද්‍ය ඩබ්.අතපත්තු මහතාගෙන් කළ විමසීමක දී ඔහු කියා සිටියේ වකුගඩු ඒකකයට පමණක් නොව මුළු රෝහලටම හෙද හෙදියන්ගේ හා වෛද්‍යවරුන්ගේ පුරප්පාඩුව දැඩිව තිබෙන බවයි. ලංකාවේ බොහෝ රෝහල්වල මේ පුරප්පාඩු පවතින බවත් තමන් මේ පිළිබඳව සෞඛ්‍ය අමාත්‍යාංශයට ලිඛිතව දන්වා තිබෙන බවත් හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309136</link>
    <topic>වසර දෙකකින් එප්පාවල සිද්ධාර්ථයට උසස් පෙළ විද්‍යා ගුරුවරයෙක් නෑ</topic>
    <author>කලාවැව සමූහකේ.ජී.සමරකෝන්</author>
    <content>දැනට වසර දෙකක පමණ කාලයක සිට එප්පාවල “ශශ්‍රී සිද්ධාර්ථ” මධ්‍ය මහා විද්‍යාලයට භෞතික විද්‍යාව ඉගැන්වීමට ගුරුවරයකු පත්කර එවා නැති බව එම සිසුදරු දැරියන්ගේ මවුපියෝ පවසති. මේ නිසා එම පාසලේ උසස්පෙළ හදාරන සිසුසිසුවියන් 70ක් පමණ දැඩි අපහසුතාවට පත්ව සිටිති.එප්පාවල මැදි විදුහල හැරුණු විට වෙනත් එම ප්‍රදේශයේ කිසිදු විද්‍යාලයක උසස්පෙළ විද්‍යා විෂයය ඉගැන්වීම සිදු නොකෙරෙන නිසා ආර්ථික පීඩනයට ලක්ව සිටින මවුපියන්ට කිසිවක් කර කියාගත නොහැකි අසරණ තත්ත්වයට පත්ව තිබේ.මේ වන විට සාමාන්‍ය පෙළ සිසුන්ට විද්‍යාව උගන්වන උතුරු මැද පළාතේ සාමාන්‍ය පාසල් ගණනාවක ගුරුවරුන් 16 දෙනකු පමණ සේවය කරන හෙයින් ඒ අයගෙන් එක් ගුරුවරයකු හෝ මේ විද්‍යාලයට ලබා දෙන ලෙස මවුපියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309137</link>
    <topic>කරිඤ්ඤංවලට නිදිපෙති දමා බේබදු රැල නිදිකරලා</topic>
    <author>මාතර සමූහඩබ්ලිව්. පී. ධර්මසේන</author>
    <content>කරිඤ්ඤංවලට නිදිපෙති මිශ්‍ර කර ගනුදෙනුකරුවන් දවස පුරා නිදිකරවන අපූරු කරිඤ්ඤං ව්‍යාපාරිකයකු මාතර සුරාබදු ස්ථානයේ නිලධාරීන් විසින් පසුගියදා අල්ලාගෙන ඇත.මේ සැකකරු මොරවක ගොඩැල්ලෙවෙල පදිංචි 38 හැවිරිදි විවාහකයෙකි. මේ පුද්ගලයා කරිඤ්ඤංවලට විෂ මිශ්‍ර මත් පෙති එක්කර තම සැමියන්ට බීමට දී ඔවුන් දවස පුරා නිදිකරවන බවට බිරින්දෑවරුන් සුරාබදු කොමසාරිස් ජනරාල්වරයාට පෙත්සමක් යවා තිබේ.ඒ අනුව මාතර සුරාබදු අධිකාරි කාර්යාලයේ සුරාබදු අධිකාරි එච්. ඩබ්ලිව්. ඩී. කුලතුංග මහතාගේ උපදෙස් පරිදි ස්ථානාධිපති ජී. ගුණතිලක මහතාගේ මෙහෙයවීමෙන් සුරාබදු නියාමක මංජුල මහතා ඇතුළු නිලධාරීන් මෙම ස්ථානය වටලා කරිඤ්ඤං බෝතල් 9 ක් අත්අඩංගුවට ගෙන ඇත. මෙම පුද්ගලයා කිතුල් රා මැදීමට බලපත්‍රයක් ගෙන කරිඤ්ඤං ජාවාරම සිදුකර ඇති බව සොයාගෙන ඇත.සැකකරු මේ මස 20 වන දින මොරවක මහේස්ත්‍රාත් අධිකරණයට ඉදිරිපත් කිරීමට නියමිතව ඇති අතර අත්අඩංගුවට ගනු ලැබූ කරිඤ්ඤං බෝතල් 9 ට විෂ නිදි පෙති මිශ්‍ර කර ඇද්ද? යනුවෙන් රස පරීක්‍ෂක වාර්තාවක් කැඳවීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309138</link>
    <topic>නාම පුවරු වැසී හැමෝම අමාරුවේ</topic>
    <author>උකුවෙල සංචාරක</author>
    <content>මාතලේ මහනුවර ඒ-9 මාර්ගයේ සවිකර ඇති දිශාව සඳහන් නාම පුවරු ආවරණය වී ඇති නිසා රථවාහන පදවන්නන් විවිධ අපහසුතා හා රිය අනතුරුවලට ද ලක්වන බව රියදුරෝ පවසති.මේ නාම පුවරුව මාතලේ මහනුවර මාර්ගයේ ඇතුල්වල හන්දිය සවිකර ඇති අතර, නාම පුවරුව දිශාව නොපෙනෙන ආකාරයට දුරකථන කණුවක් ද සවිකර තිබේ. මේ සම්බන්ධව මහ මාර්ග හෝ දුරකථන කණු සිටවු කිසි කෙනකුගේ අවධානය යොමු නොවීම කනගාටුවට හේතුවක් වන්නට ඇතැයි බොහෝ අය පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r1309139</link>
    <topic>නැඟෙනහිර ‘ජන මනස’ හදන්න අනෝජා නාට්‍ය නඩයක් රැගෙන යයි</topic>
    <author>ත්‍රිකුණාමලය විශේෂඒ. ටී. එම්. ගුණානන්ද</author>
    <content>ශ්චාත් යුද වාතාවරණය තුළ නැඟෙනහිර පළාතේ රාජකාරියේ නියුතු ආරක්‍ෂක අංශ සාමාජිකයන්ගේ හා සිවිල් වැසියන්ගේ් මානසික ඒකග්‍රතාව යහපත් මට්ටමකට ගෙන එමින් යහපත් මනසකින් යුත් පිරිසක් බිහි කිරීමට ප්‍රවීණ සිනමා නිළි අනෝජා වීරසිංහ මහත්මිය ප්‍රමුඛ අභින නාට්‍ය කණ්ඩායම ත්‍රිකුණාමලයේ සංචාරයක නිරතව සිටී.නාවික හමුදාපති වයිස් අද්මිරාල් ජයනාත් කොළඹගේ මහතාගේ හා නැඟෙනහිර ආරක්‍ෂක සේනා ආඥාපති මේජර් ජනරාල් ලාල් පෙරේරා මහත්වරු මේ සඳහා මුල් වී සිටිති.මෙහි එක් දර්ශනවාරයක් කන්තලේ අග්‍රබෝධි පිරිවෙනේදී 222 බලසේනාධිපති බ්‍රිගේඩියර් පාලිත ප්‍රනාන්දු මහතාගේ මෙහෙයවීමෙන් පැවැත්විණි. මානසික රෝගයට පත්වන රෝගියෙක් රෝගය සුව වී ගැරහුම් නිසා යළිත් මානසික රෝගියෙකු වී අවසානයේ මිනීමරුවකු බවට පත්වන අයුරු මෙය නාට්‍යානුසාරයෙන් ප්‍රදර්ශනය වේ.මේ සම්බන්ධයෙන් අදහස් දැක්වූ ප්‍රවීණ සිනමා නිළි අනෝජා වීරසිංහ මහත්මිය - අපේ ප්‍රශ්න අපි වටහා නොගැනීම නිසා ඇතිවන මානසික තත්ත්වයක් මේ නාට්‍යයෙන් පෙන්වනවා. උතුරු, නැඟෙනහිර පළාතේ මේ තත්ත්වය විශේෂයෙන් දක්නට පුළුවන්.ගෘහස්ථ හිංසනය, ළමා අපචාර දෙමළ ජන සමාජයේ දෑවැද්ද නිසා ඇතිවන ප්‍රශ්න, වැන්දඹු ප්‍රශ්න, අපි අතරින් කවුරු හෝ මානසික ප්‍රශ්නයකින් හෝ විශාදයකින් නිරන්තරයෙන් පෙළෙනවා. යුද ආතතිය නිසා ඇතිවන මානසික ප්‍රශ්න මේ ප්‍රදේශයේ වැඩියෙන් දකින්න පුළුවන්. පශ්චාත් යුද ආතතිය මේ ප්‍රදේශයේ සාමාන්‍ය ජනතාව අතර විතරක් නොවෙයි. ආරක්‍ෂක අංශ අතර පවා තිබෙනවා. අද මේ ප්‍රදේශවල මානසික සෞඛ්‍ය පිරිහිල බෞද්ධ රටක් ලෙසත් බෞද්ධයන් ලෙසත් අපි මේ තත්ත්වයට මුහුණදීමට සිදුවෙලා තිබෙනවා.මේ අවස්ථාවට සම්බන්ධ වූ ශ්‍රී ලංකා නාවික හමුදාවේ මනෝ උපදේශිකා උප ලුතිනන් දිමුතු පැස්කුවෙල් මෙනෙවියඅපි එල්බගෙන ඇති දේවල්වල ආකල්පමය වෙනසක් ඇති කළ යුතුයි. අප හතරදෙනකුගෙන් එක් අයෙක් යම් මානසික පීඩනයකින් හෝ රෝගයකින් ‍ෙපළෙනවා. මානසික ගැටලුවලට හොඳ විසඳුමක් කලාකාරයන්ට දෙන්න පුලුවන්.නැඟෙනහිර ආරක්‍ෂක සේනා ආඥාපති මේජර් ජනරාල් ලාල් පෙරේරාමෙවැනි වැඩ සටහන් කිහිපයක් වැලිකන්දේ හා මඩකළපුවේ දශක තුනක යුද්ධයට මුහුණදුන් ගැබිනි මවුවරුන් යුද මානසිකත්වයෙන් බිහිකළ දරුවන්ගේ දරුවෝ අද බිහිකරන්නේ සාමකාමී පරිසරයක්. යුද බියෙන් සිටි දරුවන්ගේ මානසික ආතතිය නැති කිරීමට අපට ඕනෑ වුණා. ඒ අනුව අපි නැඟෙනහිර පළාතේ මේවැනි වැඩ සටහන් පහක් කරලා තියනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=r13091310</link>
    <topic>රත්ගම වැටලීමෙන් 4ක් කොටුවෙති</topic>
    <author>දකුණු පළාත් සංචාරක</author>
    <content>රත්ගම පොලිසිය විසින් කළ මෙහෙයුමක දී අධිකරණය මඟහරිමින් සිටි සැකකරුවන් තිදෙනකු හා කසිප්පු ජාවාරමේ යෙදී සිටි කාන්තාවක් පෙරේදා (11) රාත්‍රි අත්අඩංගුවට ගෙන තිබේ.කාන්තාව ළඟ තිබී කසිප්පු ඩ්‍රෑම්ස් තිස් දෙකක් ද පොලිසිය සොයාගෙන ඇත. අධිකරණය මඟහරිමින් සිටි සැකකරුවන් දෙදෙනකු හික්කඩුව පොලිසියට අවශ්‍යව සිටි පුද්ගලයන් දෙදෙනෙකි. අනික් පුද්ගලයා රත්ගම පොලිසියට අවශ්‍යව සිටි තැනැත්තෙකි.ගාල්ල පොලිස් විශේෂ කොට්ඨාසය හා ඒකාබද්ධව මේ වැටලීම සිදුකොට ඇත. රත්ගම වැඩ බලන පොලිස් ස්්ථානාධිපති එල්. ඩී. එන්. කරුණාරත්න මහතා ඇතුළු නිලධාරීන් විසින් මේ වැටලීම කරනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309131</link>
    <topic>දකුණු ආසියා රටවල් අතර නව පාපන්දු ශූරතාවලි 2ක්</topic>
    <author>ප්‍රින්ස් ගුණසේකර‍</author>
    <content>දකුණු ආසියාවේ රටවල් අතර නව පාපන්දු ශූරතාවලි දෙකක් හඳුන්වාදීමට කළාපීය පාපන්දු සම්මේලන විධායක සභාව තීරණය කරයි.සාෆ් ක්‍රීඩා සමාජ ශූරතාවලිය හා 19න් පහළ සාෆ් ශූරතාවලිය එම නව තරග සැලසුම් වේ. මේ ශූරතාවලි දෙකම සාෆ් ශූරතාවලිය මෙන් වසර දෙකකට වරක් පැවැත්වීමට කටයුතු යෙදේ.දකුණු ආසියාවේ රටවල් තුළ ක්‍රියාත්මක වන ක්‍රීඩා සමාජ තරගවලින් ජය ලබන හොඳම කණ්ඩායම් අටක් අතරේ සාෆ් ක්‍රීඩා සමාජ ශූරතාවලිය පැවැත්වෙන අතර එය එක් ක්‍රීඩාංගණයක දින 12කදී නිමා කිරීමට බලාපොරොත්තු වේ.මේ නව පාපන්දු ශූරතාවලිය ලබන වසරේ අගෝස්තු මාසයේදී කුමන රටේ පැවැත්වෙන්නේද යන්න ඉදිරි කාලයේ ප්‍රකාශ කරන බව දකුණු ආසියානු පාපන්දු ලේකම් ඇල්බර්ටෝ කොලකෝ මහතා මාධ්‍යයට පැවැසීය.දකුණු ආසියා පාපන්දු සම්මේලනයේ අනුග්‍රාහක සහකරුවන 'වර්ල්ඩ් ස්පෝර්ට්ස් ගෲප්' (MSG) සමග පවත්වන සාකච්ඡාවකින් අනතුරුව 19න් පහළ සාෆ් ශූරතාවලියේ දින වකවානු තීරණය කරන බව ඒ මහතා පැවැසීය.කළාපයේ රටවල් තුළ පාපන්දු ක්‍රීඩාව ජනප්‍රිය වෙමින් තිබෙන බවත් නව පාපන්දු ශූරතාවලි සංවිධාන කිරීමෙන් ජාතික කණ්ඩායම්වල ශක්තිය වැඩිවනු ඇති බවත් දකුණු ආසියා පාපන්දු සම්මේලනයේ විධායක සභාවේ විශ්වාසයවී තිබේ.19න් පහළ සාෆ් ශූරතාවලියෙන් නැඟී එන පාපන්දු පරපුරක් නිර්මාණය වනු ඇතැයි විධායක කමිටු නියෝජිතයෝ අපේක්ෂා කරති.මේ අතර වසර 2015දී පැවැත්වෙන මීලඟ සාෆ් ශූරතාවලිය ඉන්දියාවේදී පැවැත්වීමට දකුණු ආසියානු පාපන්දු සම්මේලනය ඒකමතිකව තීරණය කළේය. 11 වැනි සාෆ් ශූරතාවලිය වන එය ඉන්දියාවේ නවදිල්ලි හෝ කේරළ යන නගරයක පැවැත්වීමට ඉන්දීය පාපන්දු සම්මේලනය අපේක්ෂා කරයි.මෙයට පෙර 1999දී ගෝවා හා 2011දී නවදිල්ලියේ සාෆ් ශූරතාවලිය පැවැති අතර 2015දී ඉන්දියාවේ තෙවැනි වරට සංවිධානය වේ.සාෆ් කාන්තා ශූරතාවලිය පාකිස්තානයේදී පැවැත්වීමට දකුණු ආසියානු පාපන්දු විධායක සභාවේ එකඟත්වය පළවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309132</link>
    <topic>අනුරාධපුරයට නව අත්දැකීමක් සමගින් රෝඩ් රේස් 28-29 දිනවල දී</topic>
    <author>අමිල ප්‍රභාත් වනසිංහ, තෙන්නකොන් කුලසේකර හා හිදෝගම සමූහ</author>
    <content>ශ්‍රී ලංකා ‍‍මෝටර් රථ සංගමය, ස්ලාඩා සංගමය හා රජරට මෝටර් රථ සංගමය එක්ව සංවිධාන කරන 'රෝඩ් රේස්' මෝටර් රථ තරගාවලිය මේ මස 28-29 දෙදින අනුරාධපුර නගරයේදී පැවැත්වේ.පාර්ලිමේන්තු මන්ත්‍රී නාමල් රාජපක්ෂ, උතුරු මැද පළාත් ප්‍රධාන ඇමැති එස්.එම්.රංජිත් මහත්වරුන්ගේ සහ‍යෝගයෙන් අනුරාධපුරයේදී ප්‍රථම වරට පැවැත්වෙන තරගාවලිය පිළිබඳ මාධ්‍ය දැනුවත් කිරීමේ හමුවක් පසුගියදා උතුරු මැද පළාත් සභා ශ්‍රවණාගාරයේදී පැවැත්විණි.තරගාවලියට මෝටර් රථ තරග ඉසව් 14ක් හා යතුරු පැදි තරග 10ක් ඇතුළත් වෙති. 28 වැනිදා පුහුණු තරග පැවැත්වෙන අතර 29 වැනිදා පෙරවරුවේ තරගාවලිය අනුරාධපුර වික්ටරි රෝහල අසලින් ආරම්භ වේ. තරගයේ ගමන් මාර්ගය ලෙස ජයන්ති වට රවුමෙන් වමට හැරී පොලිස් වටරවුමෙන් බැංකු පෙදෙස මාර්ගය ඔස්සේ ඔරලෝසු කණුව වට රවුමෙන් හැරී ආරම්භක ස්ථානයට පැමිණීමට නියමිතය. එක් වටයක් කිලෝමීටර් 2.6ක දුරකින් යුක්තවේ.ජාතික හා ජාත්‍යන්තර තරගකරුවන් ඇතුළු ක්‍රීඩකයන් 150ක් පමණ මේ සඳහා එක්වීමට නියමිතය.රෝඩ් රේස් එකක් අනුරාධපුර නගරයේ පවත්වන්නේ ප්‍රථම වතාවට. මෙහි මාර්ග ඉතාම හොඳින් සකස්කර තිබෙනවා. නගරය මුල් කරගෙන ක්‍රීඩා පිටි 6ක් තියෙනවා. ‍එම ක්‍රීඩා පිටිවල සිට ප්‍රේක්ෂකයන්ට තරග නැරඹීමේ අවස්ථාව උදාවෙනවා යැයි ස්ලාඩා සංවිධානයේ උප ලේකම් නිශාන් වාසලතන්ත්‍රී මහතා මාධ්‍ය හමුවේදී කියා සිටියේය. අනුරාධපුර දිස්ත්‍රික්කයේ ක්‍රීඩකයන් දිරිමත් කිරීමත් මේ තරගාවලියේ තුළින් පිහිටුවන ලබන ක්‍රීඩා අරමුදලින් දිස්ත්‍රික්කයේ ඕනෑම ක්‍රීඩාවක් සඳහා දක්ෂතා දක්වන ක්‍රීඩකයන්ට උදව් කිරීමත් අරමුණින් තරගාවලිය සංවිධානය‍ වේ.මාධ්‍ය හමුවට උතුරු මැද පළාත් ප්‍රධාන ඇමැතිවරයාගේ මහජන සම්බන්ධීකරණ ලේකම් හා රජරට යතුරු පැදි සංගමයේ නියෝජිත උදය විජේරත්න, ස්ලාඩා සංවිධානයේ සභාපති රොඩ්නි මේෂන්, උප ලේකම් නිශාන් වාසලතන්ත්‍රී, ශ්‍රී ලංකා මෝටර් රථ සංගමයේ උප ලේකම් ශේන් ගුනෝදන යන මහත්වරුන් ඇතුළු පිරිසක් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309133</link>
    <topic>පාකිස්තානයේ ෆයිසලාබාද් වුල්ව්ස් පිලට වීසා දීම ඉන්දියාව ප්‍රතික්ෂේප කරයි</topic>
    <author/>
    <content>ඉන්දියාවේදී මේ මස 17 වැනිදා ඇරඹීමට නියමිත චැම්පියන්ස් ලීග් විස්සයි 20 ක්‍රිකට් තරගාවලියට සහභාගී වන පාකිස්තානයේ ෆසිසලාබාද් වුල්ව්ස් කණ්ඩායමට වීසා නිකුත් කිරීම ඉන්දියාව ප්‍රතික්ෂේප කර තිබේ.ඉන්දියාව හා පාකිස්තානය අතර මතුවී ඇති නොසන්සුන්කාරී වාතාවරණය මීට හේතුවී තිබේ.දෙරට අතර මෙවන් නොසන්සුන්කාරී තත්ත්වයක් ඇතිව තිබෙන්නේ දෙරටේ පාලනයට නතු කාශ්මීරයේ දේශසීමාව ඔස්සේ සටන් විරාමය උල්ලංඝණය වී තිබීමය. එහෙයින් පාකිස්තාන කණ්ඩායමට වීසා නිකුත් නොකිරීමට ඉන්දීය රජය තීරණය කර ඇත. පවත්නා තත්ත්වය යටතේ පූර්වාරක්ෂක පියවර ගැන්මේ අවශ්‍යතාවය මත මේ තීරණය ගත් බව ඉන්දීය රජය ප්‍රකාශ කරයි.මිස්බා උල් හක්ගේ නායකත්වයෙන් යුත් ෆයිසලාබාද් කණ්ඩායමට 17 දායින් ඇරඹෙන සුදුසුකම් ලැබීමේ තරග සඳහා කලින් ආරාධනා කර තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309134</link>
    <topic>සම ශූරතා දිනති</topic>
    <author/>
    <content>නාවික හා ගුවන් හමුදා කණ්ඩායම් අතර පසුගියදා පැවැති අන්තර් සමාජ පළමු කොටසේ කාන්තා අවසන් මහා තරගයට වර්ෂාව හරස්වීම හේතුවෙන් දෙපිලම සම ශූරයන් බවට පත්වූහ.එන්.සී.සී‍.ක්‍රීඩා පිටියේ පැවැති මේ තරගයේ පළමුව පන්දුවට පහරදුන් ගුවන් හමුදා පිල ඕවර 49.3කදී ලකුණු 177කට දැවී ගිය අතර වර්ෂාව පතිතවීම හේතුවෙන් නාවික හමුදා පිලේ ඉනිම ආරම්භ කිරීමට නොහැකිවිය.‍ගුවන් හමුදා ඉනිමේ දී යසෝධා මෙන්ඩිස් ලකුණු 47ක් හා චමරි අතපත්තු ලකුණු 30 රැස් කළහ. පන්දු යැවීමේ දී උදේශිකා ප්‍රබෝධනී ලකුණු 15කට කඩුලු 2ක් ද, ශෂිකලා සිරිවර්ධන ලකුණු 36කට කඩුලු 2ක් ද බිඳ දැමූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309135</link>
    <topic>බදුල්ල දිස්ත්‍රික් ලේකම් කාර්යාලයට ජය</topic>
    <author/>
    <content>බදුල්ල දිස්ත්‍රික් ප්‍රාදේශීය ලේකම් කාර්යාල අතර පැවැති තරගාවලියේ ප්‍රථම ස්ථානය දිනාගැනීමට බදුල්ල දිස්ත්‍රික් ලේකම් කාර්යාලය සමත්වු අතර දෙවැනි ස්ථානය පස්සර ප්‍රාදේශීය ලේකම් කාර්යාලයට හිමිවිය.ප්‍රාදේශීය ලේකම් කාර්යාලවල නිලධාරීන්ගේ ක්‍රීඩා ‍කුසලතා සහ සුහදත්වය වර්ධනය කිරීමේ අරමුණින් සංවිධාන කළ තරගාවලිය ග්ලෝබල් ලයිෆ්ස්ටයිල් ලංකා ආයතනයේ පූර්ණ අනුග්‍රහයෙන් පසුගියදා බදුල්ල ක්‍රිකට් ක්‍රීඩාංගණයේදී පැවැත්විණි.තරගාවලිය පිළිබඳ අදහස් දැක්වු ග්ලෝබල් ලයිෆ්ස්ටයිල් ලංකා ආයතනයේ කළමනාකාර අධ්‍යක්ෂ විල්වරාජන් විජේරත්න මහතා පැවැසුවේ රජයේ සේවයකයන් දිරිමත් කිරීම සඳහා පවත්වන මෙවැනි ක්‍රීඩා උත්සව සඳහා අනුග්‍රහය දැක්වීමට කටයුතු කිරීම ඉතා වැදගත් බවයි. ප්‍රාදේශීය ලේකම් කාර්යාල 16ක ක්‍රීඩක ක්‍රීඩිකාවන් එක්වු තරගාවලියට සැහැල්ලු පන්දු ක්‍රිකට්, වොලිබෝල්, නෙට්බෝල්, බැඩ්මින්ටන්, කැරම්, දාම්, චෙස් සහ සහය දිවීමේ තරග ඇතුළත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309136</link>
    <topic>නුවරඑළිය එල්ලේ සංගමය පිහිටුවයි</topic>
    <author/>
    <content>රටපුරා දිස්ත්‍රික් එල්ලේ සංගම් පිහිටුවීමේ වැඩ පිළිවෙළ යටතේ නුවරඑළිය දිස්ත්‍රික් එල්ලේ සංගමය පසුගියදා පිහිටුවනු ලැබීය.ශ්‍රී ලංකා එල්ලේ සම්මේලනයේ සභාපති ලුතිනන් යෝෂිත රාජපක්ෂ මහතාගේ අදහසක් මත ක්‍රියාවට නැ‍ඟෙන දිස්ත්‍රික් එල්ලේ සංගම් පිහිටුවීමේ වැඩ පිළිවෙළ අනුව නුවරඑළියේ පිහිටුවන ලද්දේ තෙවැනි දිස්ත්‍රික් සංගමයයි. මෙයට පෙර පුත්තලම හා හම්බන්තොට දිස්ත්‍රික් එල්ලේ සංගම් පිහිටුවිය.ඇමැති සී.බී.රත්නායක මහතාගේ ප්‍රධානත්වයෙන් පිහිටවු නුවරඑළිය දිස්ත්‍රික් එල්ලේ සංගමයේ සභාපති ලෙස අභීත රත්නායක මහතා තේරී පත්වුණු අතර ලේකම් ලෙස ගාමිණී බණ්ඩාර මහතා තේරී පත්විය.මේ අවස්ථාවට දිස්ත්‍රික් ක්‍රීඩා නිලධාරීන් සහභාගීවු අතර ප්‍රදේශයේ එල්ලේ ක්‍රීඩා කණ්ඩායම් නියෝජනය කරන 100කට අධික පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309137</link>
    <topic>අයි.එෆ්.එස්.ක්‍රීඩා ශූරතාව ලැනිස්ටර්ස් පිලට</topic>
    <author/>
    <content>මෘදුකාංග ක්ෂේත්‍රයේ ජාත්‍යන්තර වශයෙන් කීර්තිමත් නමක් දිනා ඇති IFS ආයතනයේ ශ්‍රී ලංකා කාර්ය මණ්ඩල සාමාජිකයන්ගේ ක්‍රීඩා දිනය කොළඹ හැව්ලොක් පිටියේදී පැවැත්විණි. නිවාස 4ක් යටතේ පැවැති මේ උළෙලේදී ක්‍රිකට්, නෙට්බෝල්, දුණු විදීම, රගර්, සහය දිවීම, කැරම් හා බැඩ්මින්ටන් ක්‍රීඩා පැවැති අතර සමස්ත ශූරතාව “ලැනිස්ටර්ස්” නිවාසයටද අනුශූරතාව “බැරතෙනස්” නිවාසයටද හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309138</link>
    <topic>වුෂූ පුහුණු වැඩ‍මුලුවක්</topic>
    <author/>
    <content>වුෂූ ක්‍රීඩාවට යොමුවී සිටින ක්‍රීඩක ක්‍රීඩිකාවන්ගේ දක්ෂතා ඔප් නැංවීමේ අරමුණින් ඔවුන්ට ජාත්‍යන්තර අත්දැකීම් ලබාදෙමින් වුෂූ පුහුණු වැඩමුලුවක් පැවැත්වීමට ශ්‍රී ලංකා වුෂූ සම්මේලනය කටයුතු යොදා තිබේ. ඒ අනුව මේ මස 14 සහ 15 දෙදින නුවරඑළිය මහනගර සභා ගෘහස්ත ක්‍රීඩාගාරයේ දී පෙරවරු 9.00 සිට පස්වරු 4.30 දක්වා මේ පුහුණු වැඩමුලුව පැවැත්වීමට නියමිතය.වුෂූ ක්‍රීඩාවට උනන්දුවක් දක්වන හා දැනට ක්‍රීඩාවේ නිරතව සිටින සියලුම ක්‍රීඩක ක්‍රීඩිකාවන්ට මේ සඳහා සහභාගි විය හැකිය. ක්‍රීඩා සමාජ මගින් හෝ තනි තනිව ඉදිරිපත් විය හැකි මේ වැඩමුලුව අවසානයේ වටිනා සහතිකපත් පිරිනැමෙන බව එම සම්මේලනය දන්වා සිටියි. මේ පිළිබඳ වැඩි විස්තර රුචිර බෝධිනායක, තරග කමිටු ලේකම් (දුරකතන අංක 0715351910 ) හෝ පුහුණු වැඩමුලුවේ ප්‍රධාන සංවිධායක හේමන්ත රාජපක්ෂ (දුරකතන අංක 0718582767) අමතන ලෙසත් වුෂූ සම්මේලනය දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s1309139</link>
    <topic>බස්නාහිර පළාත් මේස පන්දු හෙට</topic>
    <author/>
    <content>අයි‍.ඇන්ඩ්.ඩී මේස පන්දු පුහුණු පාසල සංවිධාන කරන බස්නාහිර පළාත් විවෘත ශ්‍රේණිගත මේස පන්දු තරගාවලිය 14-15 දෙදින ගල්කිස්ස සාන්ත තෝමස් ගෘහස්ත ක්‍රීඩාගාරයේදී පැවැත්වේ.ක්‍රීඩක ක්‍රීඩිකාවන් 550කට ආසන්න සංඛ්‍යාවක් එක්වන තරගාවලියේදී අවු.8, 10, 12, 15 හා 18න් පහළ ලෙස පිරිමි/කාන්තා තරග සහ විවෘත තරග පැවැත්වීමට නියමිතය. අර්ධ අවසන් පූර්ව වටයේ සිට සියලු ජයග්‍රාහකයන්ට ශූරතා කුසලාන සහ ත්‍යාග හිමිවන අතර සහභාගීවන සියලු තරගකරුවන්ට සහතිකපත් පිරිනැමෙන බව සංවිධායකයෝ පවසති. ක්‍රීඩා අමාත්‍යාංශ වෛද්‍ය ලාල් ඒකනායක මහතා ප්‍රධාන ආරාධිතයා ලෙසින් එක්වන තරගාවලියට ස්ටිගා, අබාස්න්, නෙස්ට්ලේ සහ ප්‍රීමා ආයතන අනුග්‍රහය දක්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s13091310</link>
    <topic>කඹ ඇදීමේ තරගාවලිය 29දා</topic>
    <author/>
    <content>ශ්‍රී ලංකා කඹ ඇදීමේ සම්මේලනය මගින් පළමු වරට සංවිධානය කරනු ලබන ගෘහස්ත කඹ ඇදීමේ තරගාවලිය මේ මස 29වැනිදා දියගම මහින්ද රාජපක්ෂ ජාත්‍යන්තර ක්‍රීඩාංගණයේ දී පැවැත්වේ. දිවයිනේ සෑම ක්‍රීඩා සමාජයකටම සහභාගි විය හැකි මේ තරගාවලිය කිලෝ ග්‍රෑම් 540 -640 බර පන්තිය යටතේ පැවැත්වේ. මේ සඳහා සහභාගිවන කණ්ඩායම් මේ මස 20 දිනට පෙර දුරකතන අංක 0717397830 හෝ 0715999332 මගින් හෝ christyf@seylan.lk විද්‍යුත් තැපෑලෙන් වැඩි විස්තර ලබා ගන්නා ලෙස සංවිධායක මණ්ඩලය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s13091311</link>
    <topic>අගමැති කුසලාන මේස පන්දු අද සිට</topic>
    <author/>
    <content>අගමැති අභියෝග ශූරතා මධ්‍යම පළාත් මේස පන්දු තරගාවලිය අද (13) පෙරවරු 9.00ට අගමැති දි.මු.ජයරත්න මහතාගේ ප්‍රධානත්වයෙන් දොළුව, ජගත් රාජපක්ෂ ජාත්‍යන්තර මේස පන්දු ක්‍රීඩාංගණයේදී ආරම්භවේ.13, 14, 15 යන දිනවල පැවැත්වෙන තරගාවලිය සඳහා මධ්‍යම පළාතේ පාසල් 30ක තරගකරුවන් 360 දෙනෙකු කණ්ඩායම් 120ක් යටතේ තරග වැදීමට නියමිතය.මහනුවර දිස්ත්‍රික් මේස පන්දු සංගමය සංවිධාන කරන තරගාවලි‍යේ ආරම්භ උත්සවයට ක්‍රීඩා ඇමැති මහින්දානන්ද අලුත්ගමගේ, මහතා ද සහභාගීවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s13091312</link>
    <topic>රුවන්වැල්ල ක්‍රිකට්</topic>
    <author>රුවන්වැල්ල සමූහ</author>
    <content>සබරගමු පළාත් සභා මන්ත්‍රී වෛද්‍ය පරාක්‍රම අතාවුද ශූරතාව සඳහා පැවැත්වෙන සය සාමාජික විස්සයි 20 ක්‍රිකට් තරගාවලිය 14-15 දෙදින කන්නත්තොට සුලෙයිමානියා මහා විදුහල් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s13091313</link>
    <topic>බියුටීන් කාන්තා ක්‍රිකට් වර්ණ රාත්‍රිය</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=s13091314</link>
    <topic>මෙරූන්ස් කණ්ඩායමේ නිල අනුග්‍රහකයා ලෙස ජැට් හෝල්ඩිංග්ස් ආයතනය</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=f1309131</link>
    <topic>මගේ මේ සුබපැතුම් නිමල්ට හරියන්නේ නෑ</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සති අන්තයේ ගත කළේ මහනුවර ජනාධිපති මන්දිරයේ ය. පළාත් සභා මැතිවරණයේ රැස්වීම් කිහිපයක් යොදාගෙන තිබීම ඊට හේතුවිය.එක්සත් ජනතා නිදහස් සන්ධාන ජය තහවුරු කෙරෙන දිගන රැලියෙන් පසු ජනාධිපතිතුමා කුණ්ඩසාලේ අර්ල් රීජන්ස් හෝටලය බලා නික්ම ගියේ සුවිශේෂ සාදයකට එක්වීම සඳහාය. ජනාධිපතිවරයා හෝටලයට ළඟ වනවිටත් කෙහෙළිය රඹුක්වැල්ල, රෝහිත අබේගුණවර්ධන, අර්ල් ගුණසේකර, මහින්දානන්ද අලුත්ගමගේ, ලොහාන් රත්වත්තේ, දිලුම් අමුණුගම මහත්වරු පැමිණ සිටියහ. ජනාධිපතිතුමාගේ පැමිණීමත් සමඟ විදේශගතව සිටි නිමල් සිරිපාල ද සිල්වා මහතා ද පැමිණියේය.“කොහොමද නිමල් ගමන” ජනාධිපතිතුමා ඇසීය.“හොඳයි සර්” නිමල් පිළිතුරු දුන්නේය.ජනාධිපතිතුමා ප්‍රමුඛ පිරිස උඩුමහලට නැගුණේ තේ පැන් සංග්‍රහය භුක්ති විඳීම සඳහාය. තේ පැන් සංග්‍රහයෙන් පසු පිරිස පහත මාලයට පැමිණියේ කිසිදු හැල හොල්මනකින් තොරවය. පහත මාලයේ මේසයක් මත තිබූ “ඩෑම් ආකෘති” සහිත කේක් ගෙඩිය දුටු සැවොම සිනාසුන අතර නිමල් සිරිපාල ද සිල්වා මහතා අන්දමන්ද වී වටපිට බැලීය. කේක් ගෙඩියේ දැල්වෙමින් තිබූ ඉටිපන්දම් නිවා දැමූ නිමල් සිරිපාල කේක් කෑල්ලක් කපා ජනාධිපතිතුමාට පිළිගැන්වීමට සැරසුණේය.“ඔහොම ඉන්න නිමල්” “ඔහොම ඉන්න”, බර්ත් ඩේ එක ඔයාගෙනේ කියමින් ජනාධිපතිතුමා කේක් කෑල්ලක් නිමල් සිරිපාලට කැවීය. පසුව උණුසුම් හාද්දක් නිමල්ට දුන් ජනාධිපතිතුමා “මගේ සුබපැතුම් නිමල්ට හරියන් නෑ”. නිමල්ට ඕනෑ සුන්දර මටසිළිටු හාදු කියමින් ජනාධිපතිතුමා සිනාසුණේ සියලුදෙනා සිනා සයුරේ ගිල්වමින්ය.*ඇමැති ජනකගේදෑසට කඳුළුඉන්දියානු ආකාරයට සූදානම් කර තිබූ රාත්‍රී භෝජන සංග්‍රහය භුක්ති විඳි ජනාධිපතිතුමා මන්දිරය බලා නික්ම ගියේ මධ්‍යම රාත්‍රිය ආසන්නව තිබියදීය.පසු දින උදෑසන 6.00 ට පමණ ලොහාන් හා මහින්දානන්ද සමඟ බෝගම්බර ශරීර සුවතා මධ්‍යස්ථානයට ගොස් ව්‍යායාම්වල නිරත වූ ජනාධිපතිතුමා මන්දිරයට පැමිණියේ උදෑසන ආහාරය සඳහාය.දිවා ආහාරයෙන් පසු මාතලේ එජනිස ජන රැලියට ජනාධිපතිතුමා සහභාගී වන අවස්ථාවේදී ජනතාව ඔල්වරසන් දුන්නේ ප්‍රීති ප්‍රමෝදයට පත්වය. ජන රැලිය නිමවා රෝගාතුරව සිටින ජනක බණ්ඩාර තෙන්නකෝන් මහතාගේ සුවදුක් බැලීමට ජනකගේ නිවසට යෑමටද ජනාධිපතිතුමා අමතක නොකළේය.ජනාධිපතිතුමාගේ ඇති කරුණා මහිමයට ජනකගේ දෙනෙතට කඳුළු බිඳු නැගුණි.ළෙන්ගතු සිනහවකින් මුව සරසාගෙන සිටි ජනාධිපතිවරයා මහත් උණුසුම් අයුරින් ජනක බණ්ඩාර පිළිගත්තේය. සාලයේ අසුන්ගෙන පැය භාගයක් පමණ සුහද කතා බහක නිරත වූ ජනාධිපතිතුමා “දැන් කොහොමද අසනීප තත්ත්වය?” ලොකුවට මහන්සි වෙන්න එපා. පුතාට වැඩ ටික කරගෙන යන්න කියන්න” කීය. සියල්ල පිළිගනිමින් ජනක බණ්ඩාර හිස වැනීය. තේ පැන් සංග්‍රහයක් භුක්ති විඳි ජනාධිපතිතුමා ජනක බණ්ඩාරගේ සිඟිති මිනිබිරිය ගෙන සුරතල් කරමින් සිට ඡායාරූපයක් ගැනීමට අමතක නොකළේය.සවස මන්දිරයට ගිය ජනාධිපතිතුමා මහනුවර දිස්ත්‍රික් නීතිඥවරුන් වෙනුවෙන් පැවැති රාත්‍රී භෝජන සංග්‍රහයටද සහභාගි වීය.ඉරිදා උදෑසන ලොහාන් මහින්දානන්ද කැටුව නුවර වැව රවුමේ ශරීර සුවතා සඳහා ගිය ජනාධිපතිවරයාට වර්ෂාව හරස් විය.“වැස්ස හරියන පාටක් නෑ ලොහාන්, අපි ජිම් එකට යමු” ජනාධිපතිතුමා කීය.හාඳමයි සර්, ලොහාන් කීවේය.ව්‍යායාමවලින් පසු නැවත මන්දිරයට පැමිණි ජනාධිපතිවරයා හමුවීමට දයාසිරි ජයසේකර මහතා ප්‍රමුඛ එජාප මන්ත්‍රීවරු පිරිසක් පැමිණ සිටියහ.“අපි කතා බහ කරන්න ඉස්සර උදේට කාලා ඉමු. එන්න මාත් එක්ක උදේ ආහාර ගමු” ජනාධිපතිතුමා කීවේ සුන්දර සිනහවකින් මුව සරසාගෙනය.“දයාසිරි ඔයා එක්ක මේ තරම් පිරිසක් පැමිණීම හොඳ ප්‍රගතියක්. මේ අය සංවිධායකයන්ට හඳුන්වලා දීලත් ඔයා කළේ හොඳ දෙයක්” ජනාධිපතිතුමා කීවේය.* දයාසිරිට තෑග්ගක්සර්, මම මේ පිරිස ඒ ඒ ආසනවල ඇමැතිවරුන්ට ආසන සංවිධායකයන්ට හඳුන්වා දුන්නා. දයාසිරි කීවේය.ෂා ඒක කොච්චර හොඳ දෙයක්ද?මේ අය ආසන සංවිධායකවරු එක්ක එක්වී වැඩ කළාම හොඳ අනාගතයක් මේ අයටත් හැඩ ගැසෙනවා ජනාධිපතිතුමා කීවේය. සියලු දෙනා ජනාධිපතිතුමා සමඟ සමූහ ඡායාරූපයකටද පෙනී සිටියේය.“වයඹ සංවර්ධන සැලැස්ම” ඇතුළත් වැඩපිළිවෙළ දයාසිරි ජනාධිපතිතුමාට ඒ අවස්ථාවේ පිළිගැන්වීය. දයාසිරි ඔහොම ඉන්න මගෙනුත් ඔයාට වැඩපිළිවෙළක් කියමින් ජනාධිපතිතුමා ‘මහින්ද චින්තන ඉදිරි දැක්ම’ දයාසිරිට පිළිගැන්වීය. ජනාධිපතිතුමා මහින්ද චින්තන ඉදිරි දැක්මේ මෙසේ සටහන් කළේය. “හිතවත් දයාසිරි ඔබට මගෙන් “මීට මහින්ද රාජපක්ෂ.“මම මේ පොත මීට පෙර කාටවත් මේ අයුරින් පිළිගන්වා නැහැ.” ජනාධිපතිතුමා දයාසිරිට සුබ පතමින් කීවේය.ජනාධිපති මැදුරේ පැවැති උලමාවරුන් ඇතුළු මුස්ලිම්වරුන්ගේ හමුවකට ජනාධිපතිතුමා සහභාගි විය. දිවා ආහාරයෙන් පසු එම හමුව නිමාවිය. දිගම්බරන් සංවිධානය කළ හැටන් නගරයේ ජන රැලියට ගිය ජනාධිපතිවරයා දමිළ ජනතාව උණුසුම් අයුරින් පිළිගත්තේය.දෙමළ ජනයාප්‍රීති ප්‍රමෝදයටපාර දෙපස රැස්ව සිටි අතිවිශාල ජනතාව ජනාධිපතිතුමාට දෑත් ඔසවා ආචාර කළේය. ජනාධිපතිවරයාද ඔවුන්ට සුරත ඔසවා ආචාර කිරීමටද අමතක නොකළේය.අතුරු සිදුරු නැතිව පිරී තිබූ හැටන් රැළියට ජනාධිපතිතුමා ප්‍රවිශ්ට වීමත් සමඟ දමිළ ජනතාව ප්‍රීති ඝෝෂා කළහ. ජනාධිපතිතුමා එහිදී දමිළ බසින් කථා කළේ දෙමළ ජනතාව ප්‍රීති ප්‍රමෝදයට පත්කරමින්ය. ජන රැළිය නිමවා ගිනිගත්හේන මාර්ගයේ ඉදිරියට ඇදුණු ජනාධිපතිතුමා රැගත් රථය මනස්කාන්ත පරිසරයක පිහිටි ගිමන්හළක් ළඟ නැව­ැත්විය.මහින්දානන්ද, ලොහාන්, අමරවීර උගන්ඩා නියෝජිතයෙක් ඇතුළු පිරිස සුහද කතාබහක නිරත වෙමින් සිට තේ පැන් සංග්‍රහයකට එක්විය. සංග්‍රහයෙන් පසු ලොහාන් මෝටර් රථයේ නංවා ගත් ජනාධිපතිතුමා කොළඹ බලා පිටත් විය. කිතුල්ගල නගරය ළඟාවෙත්ම කළුකොහුතැන්නේදී රථය නවතන ලෙස ජනාධිපතිතුමා රියදුරුට සංඥා කළේය. පොඩ්ඩක් එන්න ලොහාන් කී ජනාධිපතිතුමා “ගිනිගත්හේන විදුලි යෝජනා ක්‍රමයක් නිසා මෙහෙ වතුර ප්‍රශ්නලු” අපි බලමුකෝ ජනාධිපතිවරයා කීවේය. ජනාධිපතිතුමා දුටු ජනතාව ජනාධිපතිවරයා වටා රොක්වූහ.“සර් අපි මේ ප්‍රශ්න ඔබතුමාට ලියලත් එව්වනේ” ගැමියෙක් කීය.“ආ ඔව් ඔව් ඒක තමා මම මේ ආවේ” ජනාධිපතිතුමා කීවේය.ගම්මුන් ජනාධිපතිවරයා දැක ගැනීමට එක් රොක් වී සිටියහ. වීදුරුව පහත් කරන්නැයි රියදුරුට සංඥා කළ ජනාධිපතිතුමා ජනතාවට අත වනමින් ගමන් කළේය.* මෙතැන හොඳයිරැස්වීමක් තියන්නජනාධිපතිවරයාගේ රථය යටියන්තොට ළඟාවන විට හෙලිකොප්ටර් යානය එහි ළඟා වී තිබුණි. ජනාධිපතිතුමා දැක ගැනීමට දහස් සංඛ්‍යාත අතිවිශාල ජනතාවක් එම ස්ථානයට පැමිණ සිටියහ. මෙතන හොඳයි රැස්වීමක් තියන්න මෙතනනේ අපිට රැස්වීම තියන්න තිබුණේ ජනාධිපතිතුමා ලොහාන් දෙස බලා කීවේ සිනාසෙමින්ය. ජනතාවට ආචාර කරමින් හෙලිකොප්ටර් යානයට නැඟී ජනාධිපතිතුමා ලොහාන් සමඟ කොළඹ බලා පිටත් විය.* මටත් දැන් හැට පැනලාවිපක්‍ෂ නායක රනිල් වික්‍රමසිංහ මහතාගේ ප්‍රධානත්වයෙන් එජාප 67 වන සංවත්සරය පැවැතියේ පසුගිය සිකුරාදා සිරිකොතේ දී ය. ‘67 – ජය ළඟයි’ තේමාව යටතේ සංවත්සරය සංවිධානය කර තිබුණේ රුවන් විජේවර්ධන මහතා ය. අද අපි 67 වන සංවත්සරය සමරනවා. මටත් දැන් හැට පැනලා.ජේ. ආර්. ජයවර්ධන මහතා බලයට ආවෙත්, 71 න්, මම බලා හිටියේ මේ කාලය එනතුරුයි. එදා තරුණයො ලෙස අපි ජේ. ආර් ට ශක්තියක් වුණා. තරුණ ඔබ පක්‍ෂය වෙනුවෙන් කැප වී කටයුතු කළ යුතුයි” රනිල් කියා සිටියේ ය. පක්‍ෂ මහ ලේකම්වරයා ඊට සහභාගී නොවීය. එය කැපී පෙනුණි. විපක්‍ෂ නායක සෙනසුරාදා හා ඉරිදා සිටියේ කොළඹින් බැහැරව ය. යාපහුව, වාරියපොළ, මාවතගම, මැල්සිරිපුර ආදී වයඹ පළාත් සභා මැතිවරණයේ ප්‍රචාරක රැලි කිහිපයකට සහභාගී වීම ඊට හේතු විය.විපක්‍ෂ නායකවරයා හමුවීමට සඳුදා උදේ ජාවත්ත කාර්යාලයට චීන නියෝජ්‍ය අගමැති ලියු යැන්ෂුන් මහතා පැමිණියේ ය. වික්‍රමසිංහ මහතා යැන්ෂුන් මහතා ඉතා උණුසුම් අයුරින් පිළිගත්තේ ය. රවි, තිස්ස, මංගල ඊට එක් වී සිටි අතර ඔවුන් පැය භාගයක් පමණ සුහද කතා බහක නිරත වූහ. පක්‍ෂ මාධ්‍ය කමිටුව එම ස්ථානයේ දීම ඉරිදා සවස පැවතියේ රනිල්ගේ ප්‍රධානත්වයෙන් ය. “නායකතුමා සහභාගී වන පළාත් සභා ප්‍රචාරක රැලි 37 සිට 46 දක්වා ඉහළ නංවා තිබෙනවා” යැයි තිස්ස කීය.“ඒක හොඳයි තව ටික දවසයිනෙ ඡන්දෙට තියෙන්නෙ විපක්‍ෂ නායකවරයා” කීවේය.* පිල්ලේගේ ප්‍රකාශයට එජාපය කලබල වේ“නිදහස් චතුරශ්‍රයෙන් ඩී. එස්. පිළිරුව ඉවත් කරන ලෙසත්, ජාතික කොඩියෙන් සිංහ ලාංඡනය ඉවත් කරන ලෙසත් නවනීදන් කියා තිබෙනවා” මේක බරපතළ ප්‍රකාශයක් නායකතුමනි මේ ගැන වහාම සොයා බලන්න, තිස්ස කීවේය.මම ඒ ගැන එක්සත් ජාතීන්ගේ ශ්‍රී ලංකා නියෝජිතයාට ලිඛිතව දැනුම් දෙනවා, තිස්ස කලබල වෙන්න එපා, රනිල් කීවේය.ගිය අඟහරුවාදා නුගේගොඩ නාලන්දාරාමයේ දී සමගි බලවේගය රැස් වූයේ රනිල්ගේ ප්‍රධානත්වයෙන් ය. මංගල, තිස්ස, දයා ගමගේ, සරත් මනමේන්ද්‍ර ඇතුළු පිරිසක් ඊට එක් වූහ. දිස්ත්‍රික් ක්‍රියාකාරී කමිටු පිහිටුවීමට මෙහිදී සාකච්ඡා විය. මුල්ම ක්‍රියාකාරී කමිටුව මාතරින් අරඹමු” මංගල කීය. බොහොම හොඳයි රනිල් කීවේය.* කොළඹ වගේ පාරවල් යාපනයේත් තියෙනවාජනතා විමුක්ති පෙරමුණේ දේ්ශපාලන මණ්ඩලය බදාදා උදේ කොළඹ දී රැස් විය. “දෙමළ ජාතික සන්ධාන ප්‍රතිපත්ති ප්‍රකාශයෙන්” නිජභූමි සංකල්පය, උතුරු නැඟෙනහිර වෙන් කිරීමෙන් පෙන්වන්නේ බෙදුම්වාදය තමයි, උතුරු - නැගෙනහිර වෙන් කිරීමේ අධිකරණ ක්‍රියා මාර්ගය ගත්තේ අපි. මෙයින් වෙන්නේ වෙනම රාජ්‍යයකට යන පාර කපන එකයි. එක්වීම වෙනුවට වෙන්වීම ඔවුන් තෝරාගෙන” ප්‍රධාන ලේකම් ටිල්වින් සිල්වා කීය.සෝමවංශ අමරසිංහ කීවේ ය. පිල්ලේ නෝනා ඇවිත් මහ ලොකුවට මානව හිමිකම් ගැන කතා කළා, වාර්තා ඉදිරිපත් කළා, නමුත් එයාට යම්තම්වත් මාතලේ සමූහ මිනී වළ ගැන මතකයක් තිබුණේ නැහැ. ඒ අයගේ මානව හිමිකම් ආරක්‍ෂා වුණා කියල ද පිල්ලේ නෝනා කියන්නේ එයාගෙ අරමුණ, අපිට පැහැදිලියි අනුර දිසානායක කීවේය.යාපනය මහජන පුස්තකාලයේ දී ජ.වි.පෙ “ජාතික ප්‍රශ්නය විසඳීම සඳහා ප්‍රවේශයක්” තේමාව යටතේ සම්මන්ත්‍රණයක් සංවිධානය කළේ ය. ටිල්වින්, රාමලිංගම්, සුනිල් හඳුන්නෙත්ති ඊට එක් වූහ. ටිල්වින්ගේ දේශනය දෙමළ බසට ද පරිවර්තනය කෙරුණු අතර සම්මන්ත්‍රණයට පැමිණ සිටි දෙමළ ජනතාව ඉතා උනන්දුවෙන් දේශනය අසා සිටියහ.වසර 32 පසු වමේ දේශපාලන පක්‍ෂයක් උතුරට ඒම ගැන අපි සතුටු වෙනවා. නමුත් කොළඹ වගේ පාරවල් මෙහේත් හොඳීන් තියෙනවා. දෙමළ ජාතිකයෙක් ටිල්වින්ට කීය. යාපනය විශ්වවිද්‍යාල කලා පීඨයේ මහාචාර්යවරයෙක් ටිල්වින් හමු වී “ඔබතුමාලාගේ වැඩේ හොඳයි, මේක මැතිවරණ කාලෙට සීමා කරන්න එපා, වමේ පක්‍ෂයක් ලෙස ජාතික සමඟිය ගොඩ නගන්න ක්‍රියා කරන්න” යැයි කීවේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>13</day>
    </date>
    <link>http://www.dinamina.lk/2013/09/13/_art.asp?fn=f1309132</link>
    <topic>බැරල් බෝම්බයට යාල් දේවිය සුනු විසුණු වුණා</topic>
    <author>සටහන</author>
    <content>සැප්තැම්බර් 14 සෙනසුරාදා සිට යාල්දේවිය කිලිනොච්චිය බලා ගමන් අරඹයි. මේ ලිපිය ඒ නිමිත්තෙනි.ම්ලේච්ඡ කොටි ත්‍රස්තවාදීන් 1985 ජනවාරි 19 වැනිදා පස්වරු 6.00ට පමණ යාල්දේවි දුම්රියට කොකාවිල් ආසන්නයේදී බැරල් බෝම්බ අටවා පුපුරුවා හැර පසුදින දුම්රියේ පෙට්ටි 13 ගිනි තබා විනාශ කළ අතර එහි ගමන් ගත් යුද හමුදාවේ 24 දෙනකු ඇතුළු 35 දෙනෙක් මියගිය බව එදින දුම්රියේ ගමන්ගත් එම බිහිසුණු අවස්ථාවට මුහුණ දී දිවි බේරුණු යුද හමුදාවේ හිටපු කපිතාන් ජයසුන්දර සිසිර බණ්ඩාර මහතා මීට වසර 28 කට පෙර තමා මුහුණ දුන් එම බිහිසුණු අවස්ථාව සිහිපත් කළේය.යාල් දේවි දුම්රිය පුපුරුවා හැරීමෙන් පසු කොටි ත්‍රස්තයන් උතුර බලා දිවෙන දුම්රිය මාර්ගය සම්පූර්ණයෙන් විනාශ කර ඒවායේ සිල්පර කොටන් ගලවා බංකර් තැනීමට යොදා ගත්තේය.දශක තුනකට වඩා වැඩි කාලයක් පැවැති කොටි භීෂණයෙන් පසු වර්තමාන රජය කොටි බලමුළු පරදවා යළි උතුරු දේශය ගොඩගෙන සශ්‍රීක කර දුම්රිය මාර්ගය පිළිසකර කර එහි මංගල දුම්රිය ගමන ආරම්භ කෙරෙන්නේ හෙට (14) ජනාධිපති මහින්ද රාජපක්‍ෂ මහතාගේ ප්‍රධානත්වයෙන්ය.කොටි එදා යාල්දේවි පුපුරුවා හැර තිබුණේ කොකාවිල් මාන්කුලම් අතරදීය. පස්වරු 6.30ට පමණය.බොක්කුවක් යට තිබූ විශාල බැරල් තුනකට බෝම්බ පුරවා දුම්රිය ඒ මතින් ගමන් කරද්දී පිපිරවීම සැලසුම විය.මෙම බැරල් බෝම්බවලට සවිකර තිබූ වයර් දුර සිට එකට එකතු කර පිපිරවීමට කොටි කිහිපදෙනෙක් යොදා පිපිරීමත් සමඟ දුම්රියට වෙඩි තැබීමට තවත් කණ්ඩායම් යොදවා තිබිණි.එදින දෙමළ පුද්ගලයන්ට දුම්රියේ ගමන් නොකරන ලෙසට පණිවුඩ ලබාදී තිබුණි. එබැවින් දුම්රියේ දෙමළ ජාතිකයන් සිටියේ සුළු පිරිසකි.දුම්රියට කොටි ප්‍රහාරයක් එල්ලකිරීමට සූදානම්ව ඇති බවට දුම්රියේ ගමන්ගත් කපිතාන් සිසිර බණ්ඩාර ඇතුළු පිරිසට තොරතුරු ලැබී තිබුණි. ඒ අනුව ඔවුන් දුම්රිය යාපනය දක්වා යාම අතරමග නවත්වා ආපසු කොළඹ බලා යාමට තීරණය කර තිබේ.ඒ අනුව පස්වරු 6.00ට පමණ දුම්රිය ආපසු කොළඹ බලා ධාවනය කර තිබුණේ එහි විදුලියද විසන්ධි කර කරුවලේය.කිසිඳු දුම්රිය ස්ථානයක නොනවත්වා අධික වේගයෙන් ගමන් කිරීමට රියැදුරු රෆියෙල් සහ ඔහුගේ දෙවනියාද සාකච්ඡා කරගෙන තිබුණි.හමුදා කපිතාන් බණ්ඩාර ඔහුගේ ආරක්‍ෂක කපිතාන් ඇතුලු පිරිස ගමන්ගෙන තිබුණේ එන්ජිම ආසන්නයේම තිබූ දුම්රිය අංගනයේය.කොටි උපදෙස් මත අතරමග දුම්රිය ස්ථානවල සිටි දුම්රිය සේවකයන්ද දුම්රියට සංඥා නොදී මගහැර ගොස් තිබිණි.දුම්රිය අධික වේගයෙන් අඳුරේම ධාවනය වෙද්දී පාලම යට තිබූ බෝම්බ තුනෙන් දෙකක් පුපුරා ගොස් ඇත.දුම්රිය අඳුරේ ධාවනය වූ නිසා පළමු බැරල් බෝම්බය නියමාකාරයෙන් පිපිරවීමේ ඉලක්කය කොටින්ට ගත නොහැකි වූ නිසාත් දුම්රිය අධික වේගයෙන් ගමන්ගත් නිසාත් එන්ජිම සහ පළමු දුම්රිය පෙට්ටියේ කොටසක් බෝම්බයට හසුවී නොමැත.කපිතාන් බණ්ඩාර, රියදුරු සහායක සහ කපිතාන් බණ්ඩාරගේ ආරක්‍ෂකයන්ගේ ජීවිත බේරුනේ එම කොටසේ ගමන්ගත් නිසාය.දුම්රිය එන්ජිම සහ ඉදිරි කොටස අනතුර සිදුවී තවත් කිලෝමීටරයක් පමණ නොනවත්වා ගමන්ගෙන තිබේ.පසුව වැකුම් අවසන් වීමත් දුම්රියේ ගමන්ගත් සෙසු පිරිස බේරාගැනීමටත් අවශ්‍ය නිසා නැවත දුම්රිය පිපිරීම සිදුවූ ස්ථානයට ධාවනය කර ඇත.ඒ වනවිටත් කොටි වෙඩි ප්‍රහාර එල්ලකරමින් තිබිණි. එම අඳුරේ විනාශ වී ගිය ජීවිත බේරා ගැනීමේ තනි සටනක යෙදීමට කපිතාන් බණ්ඩාරට සිදුවිය.ඔහු තුවාල වී සිටි 28 දෙනකු කරපිටින් ගෙනවිත් දුම්රිය එංජිමට දමා තිබේ. 35 දෙනකුගේ සිරුරද ඒ අතර විය. කිළිනොච්චි සිංහල පාසලක ඉගැන්වූ ස්වාමීන්වහන්සේ නමකගේ ජීවිතයද බේරාගත් අය අතර විය.අත් පා අහිමි පිරිසෙන් තවත් අටදෙනෙක් මියගොස් තිබිණි. අනතුරුව මේ පිරිස මාන්කුලම් වෙතද අනතුරුව අනුරාධපුරය වෙතද ගෙනගොස් ප්‍රතිකාර ලබාදීම සිදුකර තිබේ.1985 ජනවාරි 19 වැනිදා එම බිහිසුණු අත්දැකීමට මුහුණදී ජීවිතය බේරාගත් එකම හමුදා නිලධාරියා වූයේ කපිතාන් බණ්ඩාර මහතාය. ඔහු අද විශ්‍රාමික කපිතාන්වරයෙකි. දුම්රියේ රියැදුරු රෆියෙල් මහතාද විශ්‍රාමික දුම්රිය රියැදුරු මහතෙකි. ඒ මහතා වේවැල්දෙණියේ පදිංචිව සිටියි.යාල්දේවිය පුපුරුවා හැර වසර 28 කට පසු රටට මෙවන් නිදහසක් ලැබී යළි යාල්දේවි උතුර බලා ධාවනය වේ යැයි සිහිනෙකුද නොසිතූ බව කපිතාන් බණ්ඩාර මහතාත් රියැදුරු රෆියෙල් මහතාත් පවසයි. හෙට යාල්දේවි මංගල ගමන නිමිත්තෙන් කිළිනොච්චියේ පැවැත්වෙන උත්සවයට කපිතාන් බණ්ඩාර මහතාටත්, රියැදුරු රෆියෙල් මහතාටත් දුම්රිය සාමාන්‍යාධිකාරීවරයා විසින් ආරාධනා කර තිබේ.කපිතාන් බණ්ඩාර මහතා යාල්දේවි පුපුරා යාමේ බිහිසුණු අවස්ථාවට මුහුණ දුන් ආකාරය මෙසේ විස්තර කළේය.මා එවකට සේවය කළේ පනාගොඩ යුද හමුදා කඳවුරේ. උතුරේ කොටි භීෂණය නිසා හමුදාවේ වැඩි පිරිසක් උතුරට යොදා සිටියා.එදින අලුයම 5.45ට තිබූ යාල්දේවි දුම්රියෙන් යාපනය බලා අප පිටත් වුණා. මා සමඟ හමුදාවේ 30 දෙනකු සිටියා. උතුරේ කඳවුරු කිහිපයක හමුදා නිලධාරීන්ගේ වැටුප් සමඟ පතරොම් තොගයක් යාපනයට ගෙන යාමට මට බාරදී තිබුණා. ඒ අනුව අප රහසිගතව මේවාද රැගෙන ගියා.අප ගමන්ගත් දුම්රියේ රියැදුරු ලෙස කටයුතු කළේ රෆියෙල් ලියනගේ් මහතා. එදා එක්තරා විශේෂ සිදුවීමක් වුණා. එනම්, රෆියෙල් මහතා අනුරාධපුර දුම්රිය ස්ථානය දක්වා ගොස් එතැනින් වෙනත් රිය­ැදුරකුට බාරදීමට නියමිතව තිබුණා. එදා එහිදී දුම්රිය බාරගැනීමට සිටියේ ද්‍රවිඩ ජාතික රියැදුරෙක්. නමුත් ඔහු ලෙඩ නිවාඩු දමා තිබුණා. දෙමළ ගාඩ්වරු ද ලෙඩ නිවාඩු දමා තිබුණා. එම නිසා රෆියෙල් මහතා දුම්රියේ රියදුරු ලෙස යාපනය දක්වාම යාමට බාර ගත්තා.යාල්දේවි අලිමංකඩ දක්වා ගියා. ඒ යන අතරතුර අපට විවිධ ආකාරයෙන් දැනගැනීමට ලැබුණා කොටි ත්‍රස්තවාදීන් දුම්රියට යම් කිසි ප්‍රහාරයක් එල්ල කිරීමට සූදානම්ව සිටින බව. ඔවුන් දැනගෙන තිබුණා යාපනයේ හමුදා භට පිරිස් වැටුප් ලබාගෙන අනතුරුව එම දුම්රියෙන් වැඩි පිරිසක් ආපසු එන බව. එමනිසා ඔවුන් හමුදාවේ විශාල පිරිසක් සමඟ දුම්රිය පුපුරුවා හැරීමට සූදානම් කර තිබුණා.මෙම ආරංචියත් සමඟ මම රැගෙන ගිය මුදල් සහ පතරොම් තොගය අලිමංකඩ හමුදා කඳවුරකට බාර දුන්නා.මේ අතර එක්තරා කාන්තාවක් දරුවකුද වඩාගෙන කඳවුරට පැමිණියා. ඇය සිංහල තරුණියක්. විවාහවී තිබුණේ දෙමළ අයකු සමඟයි. ඔහු ඒ වනවිට අනුරාධපුර දුම්රිය ස්ථානයේ සේවය කළා. ඇය අලිමංකඩ ප්‍රදේශයේ පදිංචිව සිටියා. ඇය දරුවාද රැගෙන හමුදා කඳවුරට පැමිණ කොටි දුම්රිය පිපිරවීමට සූදානම් කර ඇති බව කීවා. ඒ සමඟම ඇය කඳවුරට එන බව ඔවුන් දුටුු නිසා ආපසු යාමට නොහැකි බවත් කියා සිටියා. ඇය දුන් තොරතුරු සත්‍ය වෙමින් කොටි දුම්රිය පුපුරුවා හරින බවට තොරතුරු ලැබුණා. එම නිසයි යාපනය ගමන නවතා ආපසු කොළඹ යාමට තීරණය කළේ.දුම්රිය එන්ජිම සහ ඉදිරි කොටස බේරුනේ දුම්රිය අඳුරේ ගමන් කරවීමට රියැදුරු රෆියෙල් මහතා ගත් තීරණය නිසයි. නැති නම් කොටින්ගේ පළමු බෝම්බ බැරලයට එන්ජිම ඉලක්ක වෙනවා. එසේනම් අද අපේ ජීවිතත් ඊට ගොදුරු වී හමාරයි.කොටි එදා කළ විනාශයෙන් අපේ හමුදාවේ 24ක් සමඟ 35 දෙනෙක් මිය ගියා. මා මගේ කරපිටින් ගෙනවිත් ජීවිත 20ක් බේරාගත්තා. තුවාල ලැබූ මියගිය කිසිවකුත් එහි දමා අපේ ජීවිත බේරාගෙන යාමට උත්සාහ කළේ නැහැ. බේරුන එන්ජින් පෙට්ටිය නැවත සිද්ධිය වූ ස්ථානයට ගෙනගොස් හැකි තරමට ඔවුන් බේරා ගැනීමට කටයුතු කළ නිසා 20 දෙනකු බේරා ගත හැකි වුණා. නැතිනම් පසුදින කොටි කොච්චියට ගිනි තබද්දී ඔවුන් සියලු දෙනාද එතැනම දැවී යාමට ඉඩ තිබුණා. කපිතාන් බණ්ඩාර මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309148</link>
    <topic>අපේ රාවණාට අපහාස බෑරාවණා බලය කුලප්පු වෙයි</topic>
    <author>රක්ෂණ ශ්‍රියන්ත</author>
    <content>ප්‍රවීණ සිනමාකරුවකු වන ජයසේකර අපොන්සු මහතාගේ ‘සීතා මං ආවා’ චිත්‍රපටයේ මංගල දර්ශනය බොරැල්ලේ ‘රිට්ස්’ සිනමා ශාලාවේ දී ඊයේ පැවැත් වූ අතර, එම ස්ථානයට කඩාවැදුණු රාවණා බළකායේ සාමාජිකයෝ ඊට බාධා කරන්නට පටන් ගත්හ.රාම – රාවණා - සීතා නම් තුන ඉවත් නොකොට මේ චිත්‍රපටය ප්‍රදර්ශනය කිරීමට ඉඩ නොදෙන්නේ යැයි රාවණා බළකාය ස්ථිර වශයෙන් කියා සිටී. එය ගණනකට නොගෙන චිත්‍රපටය ප්‍රදර්ශනය කරන්නේ නම් ඊට එරෙහිව යුද ප්‍රකාශ කරන්නේ යැයි ද රාවණා බළකාය තවදුරටත් කියා සිටී.‘සීතා මං ආවා’ චිත්‍රපටය තිරගතවෙද්දී රාවණා බලය සංවිධානයෙන් එම චිත්‍රපටය නැරඹීමට වඩින ලද භික්ෂුන් වහන්සේ 17 නමක් නැගිට ආපසු වැඩියහ.මේ සම්බන්ධයෙන් ‘දිනමිණ’ට අදහස් දැක්වූ රාවණා බලයේ මහලේකම් ඉත්තෑකන්දේ සද්ධාතිස්ස හිමියෝ මෙසේ අදහස් දැක්වූහ.රාවණා රජතුමා ශ්‍රී ලංකාවේ ඉතිහාසයේ විශාල අද්විතීය වෙනස්කම් කරනු ලැබූ රජතුමෙකි. එතුමාගේ චරිතයට විශාල හානියක් හා අපහාසයක් මේ චිත්‍රපටයෙන් සිදු කරනවා. ඉදිරියේදී අප මේ සඳහා අවශ්‍ය නීතිමය පියවර හා තීන්දු තීරණ ගන්නවා. මේ අසහාය රජතුමාට කිසිවෙකුට අපහාස කිරීමට ඉඩදිය නොහැකියි.මේ පිළිබඳ චිත්‍රපටය තිරගත වූ බොරැල්ල රිට්ස් සිනමා හලේ කළමනාකරු මාටින් වික්‍රමරත්න මහතා ද අදහස් දැක්වීය.“මා වසර 32ක් චිත්‍රපට සංස්ථාවේ නොයෙක් ධුරයන් දරා ක්‍රියා කර ඇති’ මුත් ඒ කාලයේ මෙවන් අද්වීතිය චිත්‍රපටයක් නරඹා නැත. මේ චිත්‍රපටය නරඹන කිසිවෙකු තම අසුනෙන් නැගිට යන්නේ නැත. මෙහි හැම රූප රාමුවක්ම කුතුහලය දනවන බවත් ප්‍රේක්ෂකයන්ගෙන් රඟහල පිරියන බවත් ඔහු කියා සිටියේය. එබැවින් මේ චිත්‍රපටය කාටවත් හානියක් හිංසනයක් නොවේ. මේ තුළින් බෞද්ධ භික්ෂුත්වයටත්, රාවණා රජුටත් , ගෞරවයක් සිදු කෙරෙනවා. නමුත් බොරැල්ල පොලිසියේ ස්ථානාධිපතිවරයා මට කීවා මේ චිත්‍රපටය ප්‍රදර්ශනය වළක්වන ලෙසත් එහි කටවුට් ගලවා ඉවත් කරන ලෙසත්. එසේ කීමට හේතුවූයේ බුද්ධි අංශ මඟින් ඔහුට වාර්තා කර ඇති තොරතුරු අනුව හා රාවණා බලය මීට විරුද්ධව කටයුතු කරන බවට ලැබුණු තොරතුරු අනුවය. එම නිසා කටවුට් පෝස්ටර් හා ප්‍රදර්ශනය නවතා දමන ලෙසට උපදෙස් ලබා දී ඇත.මේ පිළිබඳ අදහස් දැක්වූ චිත්‍රපටයේ නිෂ්පාදක චමින්ද රණසිංහ මහතා ....“මා රුපියල් කෝටියකට වඩා චිත්‍රපටයට වියදම් කළා. මෙසේ කළේ ණය වෙමින් හොඳ බෞද්ධයෙකු ලෙස රාවණා රජතුමාගේත් බෞද්ධ භික්ෂුන් වහන්සේගේත් ඇති බලය තවදුරටත් ලොවට ඉස්මතු කිරීමටයි.”මම දහදුක් විඳ නිෂ්පාදනය කරන ලද මේ චිත්‍රපටය ප්‍රදර්ශනය කිරීමට රාවණා බලය ඉඩ නොදුන්නොත් මා රාවණා බලය ඉදිරිපිටට ගොස් දිවි නසාගන්න ගිනි තියා ගන්නවා. මා උත්සාහ කළේ අපේ අභාවයට යන සංස්කෘතියත් පැරණි පුරාවෘතාන්තත් ඉදිරියට ගෙන ඒමටයි. ඒවා අලුත් පරම්පරාවට දායාද කිරීමටයි.එලෙසම මම හොඳ බෞද්ධයෙක්. මට අවශ්‍ය සියලු ආගමික සහජීවනය ඇතිවන ආකාරයෙන් නිර්මාණ කිරීමටයි.මේ චිත්‍රපටය සඳහා චිත්‍රපට සංස්ථාවෙනුත් රැඟුම් පාලක මණ්ඩලයෙනුත් අනුමැතිය ලැබී තිබෙනවා. එසේ තිබියදීත් රාවණා බලය මේ සඳහා විරෝධය පෑම දරාගත නොහැකියි.අහිංසක කලාකරුවන් විදිහට නිර්මාණයක් කරපුවිට මේවා විනාශ කරන්න හදන උදවිය ගැන ඉතා කනගාටුදායකයි. මට දිවි නසාගන්නවා ඇරුණු විට වෙන කළ යුතු දෙයක් නෑ.චිත්‍රපටයේ කථාව දෙබස් හා තිරරචනය කොට අධ්‍යක්ෂණය කළ ජයසේකර අපොන්සු මහතා:-මේ චිත්‍රපටයේ දී රාවණා රජුට කිසිදු අපහාසයක් සිදුවන්නේ නෑ. රාවණා රජුගේ අසහාය ශක්තිය හා ප්‍රබලත්වය ඉස්මතු වන ආකාරයෙන් මෙය නිර්මාණය කර තිබෙනවා.මෙහිදී රාවණා රජුට විමුක්තිය සොයා ගැනීමට උදව් කරන්නේත් මහා සංඝයා වහන්සේයි.චිත්‍රපටයේ දී රාවණා රජුගේ දේහය ගල් ගෙයක තිබී හමුවූ පසු එතුමාගේ බලය කීර්තිය වැඩිවන ආකාරය භාවනාව තුළින් ඉස්මතු වන ආකාරය කියා දෙන්නෙත් මහා සංඝයා වහන්සේයි. අප පැරණි කතාවක් ජනතාවට කියාදීමට උත්සාහ කළා. නමුත් මෙයින් කාටවත් අපහාසයක් හිංසාවක් සිදුකිරීමට උත්සහ කළේ නෑ. අපට අවශ්‍ය සිනමා කර්මාන්තය තුළ අපේ දේ අපේ ජනතාවට කියාදීම පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309149</link>
    <topic>රට ගොඩනඟන වත්මන් රජයජාතික උරුමයන් වනසන්නේ නෑ</topic>
    <author>ධනුෂ්ක ගොඩකුඹුර හලාවත සිට</author>
    <content>සියලු ජාතීන් හා ආගම්වලට ගරු කරමින් රට ගොඩනඟන මාවතක ගමන් කරන වත්මන් රජය ජාතික උරුමයන් සුරකින රජයක් මිස කඩා බිඳ දමා විනාශ කරන රජයක් නොවන බව ජනාධිපති මහින්ද රාජපක්ෂ මහතා අවධාරණය කළේය.මේ රටේ ජාතික උරුමයන් අමතක කරන්නට කිසිවකුටත් අයිතියක් නොමැති බව අවධාරණය කළ ජනාධිපතිවරයා ජාතික උරුමයන් අමතක කර රටක් ගොඩනැඟිය නොහැකි බවත් අනාගත පරපුර වෙනුවෙන් අපේ ජාතික උරුමයන් ආරක්ෂා කර දීම අද දවසේ සියලු නායකයන්ගේ වගකීම බවත් ප්‍රකාශ කළේය.පිළිරුවක් පිළිබඳ කළ ප්‍රකාශයකින් කලබල වී පිටරටට ලිපි යවන අයට බෞද්ධ කොඩිය පිළිබඳ කළ ප්‍රකාශය මතක් නොවීම කනගාටුවට කරුණක් බවත් බෞද්ධ කොඩිය යනු වසර 2600ක් ඉපැරැණි බෞද්ධාගමේ මේ රටේ ජාතික උරුමයක් වශයෙන් පැවැති සංකේතයක් බවත් ජනාධිපතිවරයා පැවැසීය.ජනාධිපතිවරයා මෙසේ ප්‍රකාශ කළේ වයඹ පළාත් සභා මැතිවරණයේ එක්සත් ජනතා නිදහස් සන්ධානයේ පුත්තලම දිස්ත්‍රික් අපේක්ෂකයන්ගේ ජයග්‍රහණය තහවුරු කිරීමට හලාවත ෂර්ලි කොරෙයා ක්‍රීඩාංගණයේ දී ඊයේ (13) පැවැති ජනහමුවක් අමතමිනි.බෞද්ධ කොඩිය සියයට 75ක් වන බෞද්ධයන්ගේ පමණක් නොව සමස්ත ශ්‍රී ලාංකේය ජනතාවගේ සංකේතයක් බව ජනාධිපතිවරයා පැවැසීය. තමා සියලු ජාතීන්ට, ආගම්වලට එක සමානව සළකන නායකයකු බව පෙන්වා දුන් ජනාධිපතිවරයා ජාතීන් අතර භේද ඇති කිරීමට ගන්නා උත්සාහයන්ට නොරැවටී සියලු දෙනාම එකමුතුව රට ගොඩනැඟීමට කටයුතු කළ යුතු බව පැවැසීය.පුත්තලම් දිස්ත්‍රික්කයේ ජනතාවගේ සෑම ප්‍රශ්නයක් කෙරෙහිම අවධානය යොමු කර ඒවා විසැඳීමට කටයුතු කරන බවත්, සෑම ආසනයකම කිලෝමීටර් 25 බැගින් දිස්ත්‍රික්කයේ මාර්ග කිලෝමීටර් 125ක් කාපට් කිරීමේ කටයුතු අද ආරම්භ කරන බවත් ජනාධිපතිවරයා වැඩිදුරටත් ප්‍රකාශ කළේය.ශ්‍රී ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන, ජ්‍යෙෂ්ඨ ඇමැතිවරුන් වන මිල්රෝයි පෙරේරා, ඒ. එච්. එම්. ෆවුසි, ඇමැති රෝහිත අබේගුණවර්ධන, නියෝජ්‍ය ඇමැති නියෝමාල් පෙරේරා, පාර්ලිමේන්තු මන්ත්‍රී වික්ටර් ඇන්ටනී මහත්වරු ද මෙහි දී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091410</link>
    <topic>ඉන්දීය ක්‍රීඩකයන් 2කට තහනමක්</topic>
    <author>ප්‍රින්ස් ගුණසේකර</author>
    <content>මුදලට ක්‍රිකට් තරග පාවාදීමේ චෝදනා මත ඉන්දීය ජාතික පිලේ වේග පන්දු යැවූ එස්.ශ්‍රී සාන්ත් හා රාජස්ථාන් රෝයල් ක්‍රීඩක ඇන්කීට් චවාන්ට ජීවිතාන්තය දක්වා තරග තහනමක් පැනවෙයි.නිමාවට පත්වූ ඉන්දීය ප්‍රීමියර් ලීග් ක්‍රිකට් තරගාවලියේ දී තරග පරාජය කිරීමට බුකිකරුවන්ගෙන් ලක්ෂ ගණන් මුදල් ගැනීමේ චෝදනාවට පොලිස් අත් අඩංගුවේ සිටි මේ දෙදෙනාට එරෙහිව ඉන්දීය ක්‍රිකට් පාලක මණ්ඩලය කළ පරීක්ෂණයකින් අනතුරුව ඊයේ මේ තීරණය ප්‍රකාශයට පත් කෙරුණී.මෙයට අමතරව තරග පාවාදීම්වලට සම්බන්ධ යැයි කියන අමිත් සිංට වසර 5ක තහනමක්, සිද්ධාර්ත් ට්‍රිවේදීට වසරක තහනමක් හා 19න් පහළ ලෝක කුසලාන ක්‍රීඩක හමීට් සිංග්ට ලිහිල් දඩුවමක් ප්‍රකාශයට පත් කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309141</link>
    <topic>වසර 17කට පෙරකොටහේනේදී ඇල්ලූ ලොරියේතවත් පුපුරන ද්‍රව්‍ය කිලෝ 100ක්</topic>
    <author>විජයානි එදිරිසිංහ</author>
    <content>කොළඹ බෝම්බ පුපුරුවා මහා විනාශයක් කිරීමේ අරමුණින් ටී.එන්.ටී. වර්ගයේ අධි බලැති පුපුරන ද්‍රව්‍ය ‍කිලෝ 750ක් සමඟ මෙයට වසර 17කට පෙර අත්අඩංගුවට ගත් ලොරි රථයේ තිබී තවත් එම වර්ගයේම පුපුරන ද්‍රව්‍ය කිලෝ 100ක් සොයා ගැනීමට පොලිසිය පෙරේදා (12) සමත් විය.1996 පෙබරවාරි 12වැනිදා කොටහේන ප්‍රදේශයේදී කොටි සැකකරුවන් තිදෙනකුද සමඟ අත්අඩංගුවට ගත් මෙම ලොරිය සියලු ආරක්ෂක අංශවල පරීක්ෂාවෙන් අනතුරුව කොළඹ 14 කොටහේන සාම විහාර භූමියේ නවතා තිබී ඇත.මෙම ලොරිය වසර 17ක් තිස්සේ එම ස්ථානයේ දිරාපත්වෙමින් තිබූ අතර නඩු විභාගවලින් පසු අධිකරණ නියෝග මත පෙරේදා එම ලොරිය බර ඉසිලීමේ යන්ත්‍රයක් යොදා ඉවත් කිරීමට කටයුතු කෙරිණි.එම ඉවත් කිරීම් සිදු කරන අවස්ථාවේ දිරාපත් වූ ලොරියේ කැබලි කඩා වැටී ඇති අතර ඒ සමඟ එතුළ තිබී තවත් ටී.එන්.ටී. වර්ගයේ අධිබලැති පුපුරන ද්‍රව්‍ය කිලෝ 100ක් අඩංගු පෙට්ටි 8ක් තිබූ බව පොලිසිය පවසයි.1996 සොයාගත් පුපුරන ද්‍රව්‍ය කිලෝ 750 සොයා ගත්තේ ලොරියේ චැසිය තුළ අසුරා තිබියදීය. මෙම පුපුරන ද්‍රව්‍ය තොගය ලොරියේ චැසියට යාබදව සවිකැර තිබෙන යකඩ පෙට්ටියක අසුරා තිබී ඇති බව අනාවරණය වී තිබේ.විශේෂ කාර්ය බළකාය සහ බෝම්බ නිශ්ක්‍රීය අංශය පැමිණ මෙම බෝම්බ තොගය පරීක්ෂා කැර ඇති අතර එම පුපුරන ද්‍රව්‍ය තවමත් සක්‍රිය තත්ත්වයේ පවතින ඒවා බව සොයාගෙන තිබේ.1996 දී කොළඹ මහා විනාශයක් කිරීමට ගෙන ආ බව කියන මෙම බෝම්බ ලොරිය පොලිසියේ බෝම්බ නිශ්ක්‍රීය අංශය, රහස් පොලිසිය, විශේෂ කාර්ය බළකාය, ත්‍රස්ත විමර්ශන ඒකකය ඇතුළු ආරක්ෂක අංශවල නිලධාරීන් විශාල පිරිසකගේ පරීක්ෂාවට ලක්වී තිබිණි. එහෙත් ඉහත කී ආරක්ෂක නිලධාරීන්ගේ පරීක්ෂාවට මෙම පුපුරන ද්‍රව්‍ය තොගය ඇස නොගැසුණේ කෙසේද යන්න පිළිබඳව ඉහළ පොලිස් නිලධාරීන්ගේ මවිතයට හේතුවී තිබේ.මේ පිළිබඳව පරීක්ෂණයක් පැවැත්වීමටද අවධානය යොමුවී ඇත.පුපුරන ද්‍රව්‍ය තොගය ඊයේ (13) විනාශ කිරීමට පියවර ගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309142</link>
    <topic>ඇමරන්-සිලෝන් වෝටර්පානීය ජල බෝතල් වෙළෙඳ පොළෙන් ඉවතට</topic>
    <author>සිතාරා සේනානි,</author>
    <content>ඇමරන් (Amaron) සහ සිලෝන් වෝටර් (Ceylon Water) නමැති සන්නාම යටතේ අලෙවි කරන පානීය ජල බෝතල් වහාම වෙළෙඳපොළෙන් ඉවත් කිරීමටත්, එම නිෂ්පාදන ආයතනවලට නඩු පැවරීමටත් සෞඛ්‍ය සේවා අධ්‍යක්ෂ ජනරාල්වරයා තීරණය කර තිබේ. වලංගු ලියාපදිංචි සහතිකයක් නොමැතිව මෙකී සන්නාම දෙක යටතේ පානීය ජල බෝතල් වෙළෙඳපොළේ අලෙවි කරන බව සනාථවී තිබේ.සෞඛ්‍ය අමාත්‍යාංශය සහ කොළඹ මහ නගර සභාවේ සෞඛ්‍ය අංශය එක්ව පිටකොටුවේ සිදුකළ පරීක්ෂා කිරීම්වලදී ඉහත සන්නාම යටතේ පානීය ජල බෝතල් තොග පිටින් ගබඩා කර තිබියදී හමුවී තිබේ.Amaron සන්නාමය යටතේ අලෙවි කරන පානීය ජල බෝතල්වල දවටනය සහ සන්නාමය වෙනත් ප්‍රසිද්ධ ජල බෝතල් නිෂ්පාදනයක් අනුකරණය කරමින් මහජනතාව නාමඟ යවන පරිදි සකස් කැර ඇත.1980 අංක 26 දරන ආහාර පනතේ 32වැනි වගන්තිය යටතේ 2005 වසරේ සාදන ලද අංක 1420/4 නියෝග සහ 3.1වගන්තිය අනුව කිසිම තැනැත්තකු ප්‍රධාන ආහාර බලධරයා වෙතින් ලියාපදිංචිය සහතික කිරීමකින් තොරව ස්වාභාවික ඛනිජ ජලය හෝ පානීය ජලය බෝතල් කිරීම හෝ ඇසුරුම් කිරීම සිදුනොකළ යුතුය.ඒ අනුව ඉහත නිෂ්පාදන දෙක වෙළෙඳ පොළේ අලෙවි කළත් ඒවා නීත්‍යනුකූල ලෙස ලියාපදිංචි කර නොමැත. එම නිසා 190/ඩී/1,සමාද්ධිගම, කොටුගොඩ, ඕපාත නමැති ස්ථානයේ පිහිටි කර්මාන්ත ශාලාවක නිපදවන Amaron නමැති පානීය ජල බෝතල් නිෂ්පාදනාගාරයටත්, කර්මාන්තපුරය දෙවන අදියර, පැරඩයිස්වත්ත, කුරුවිට, රත්නපුර නමැති ස්ථානයේ නිපදවන Ceylon Water නමැති පානීය ජල බොතල් නිෂ්පාදනාගාරයටත් එරෙහිව වහාම නීතිමය පියවර ගන්නා ලෙසත්, එම ස්ථානවල නිෂ්පාදන කටයුතු වැළැක්වීමට පියවර ගන්නා ලෙසත් එකී ප්‍රදේශවල සෞඛ්‍ය බලධාරින්ට උපදෙස් දී තිබේ.සෞඛ්‍ය අමාත්‍යාංශයේ ලියාපදිංචියකින් තොරව අලෙවි කරන පානීය ජල බෝතල්වල සෞඛ්‍ය සම්පන්න භාවය පිළිබඳ ගැටලු සහගත තත්ත්වයක් පවතින නිසා එවැනි ජල බෝතල් මිලදී නොගන්නා ලෙස සෞඛ්‍ය අමාත්‍යාංශය මහජනතාවගෙන් ඉල්ලා සිටී. එවැනි පානීය ජල බෝතල්වල අඩංගු ජලය ලබා ගන්නා ලද ජල මූලාශ්‍රවල තත්ත්වය කෙසේද යන්න පිළිබඳ නිසි අගැයීමක් සිදුනොවේ. එම නිසා විවිධ රෝග, විශේෂයෙන් ජලය ආශ්‍රිතව හට ගන්නා පාචනය, සෙංගමාලය, අතීසාරය වැනි රෝග වැළඳීමේ අවදානමක් ඇතැයි සෞඛ්‍ය අමාත්‍යාංශය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309143</link>
    <topic>නාය යෑමෙන් නාවලපිටි‍‍යේමාර්ග රැසක් වැසේ</topic>
    <author>ගම්පොළ සමූහ</author>
    <content>හැටන් මහනුවර ප්‍රධාන මාර්ගයේ නාවලපිටිය මීපිටිය ප්‍රදේශයේ ඊයේ (13) උදෑසන නායයාමෙන් එම මාර්ගය සම්පූර්ණයෙන්ම වැසීයාම නිසා සියලු වාහන ධාවන කටයුතු නරත වී ඇත.කඳුකර ප්‍රදේශයට ඇද හැලෙන ධාරාණිපාත වර්ෂාවත් සමඟ මෙම නාය යාම සිදුවී ඇත. නාය යාමෙන් නාවලපිටිය කොළඹ හැටන් මහනුවර හා ගිනිගත්හේන නාවලපිටිය වාහන ධාවන කටයුතු ඇනහිට ඇත.මාර්ගයට ඉහළින් ඇති නිවසක් අසලින් පස් කන්දක් කඩා වැටී මෙම මාර්ගය වැසී ගොස් ඇති අතර නාය යාම නිසා එම නිවැසියන් ද එම ස්ථානයෙන් ඉවත් කිරීමට පස්බාග කෝරළේ ප්‍රාදේශීය ලේකම් කාර්යාලය මඟින් කටයුතු යොදා ඇත.මාර්ග සංවර්ධන අධිකාරියේ නිලධාරීන් පැවසුවේ මෙම පස්කන්ද මාර්ගයෙන් ඉවත් කිරීමට කටයුතු කරන බවයි. නාය සමඟ පහළට ඇදී විත් ඇති ගස් විදුලි රැහැන් මතට වැටී ඇති නිසා ඒවා ඉවත් කිරීම අපහසු වී ඇති බවද ඔවුහු සඳහන් කළේය.මෙම මාර්ගය වැසීයාමත් සමඟ පාසල් ළමුන්, රැකියා කරන්නවුන් විශාල පිරිසක් දැඩි අපහසුවට පත්වූහ. මෙම නාය ගිය ස්ථානය අසල ප්‍රධාන මාර්ගය ගිලා බැසීමටද පටන්ගෙන ඇති අතර එම ස්ථානයද දැඩි අවදානමට ලක්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309144</link>
    <topic>මිත්‍රත්වයේ පණිවිඩය රැගෙන ජනපති අද යාල් දේවියෙන් කිළිනොච්චි යයි</topic>
    <author>ධනුෂ්ක ගොඩකුඹුර-අමිල ප්‍රභාත් වනසිංහ</author>
    <content>දශක ගණනාවක් උතුරත් දකුණත් යා කරමින් ධාවනය වූ යාල්දේවිය වසර 23කට පසු දකුණේ ජනතාවගේ මිත්‍රත්වයේ පණිවිඩයත් රැගෙන ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (14) උදෑසන ඕමන්තේ සිට කිලිනොච්චිය බලා ගමන් අරඹයි.ශ්‍රී ලංකාවේ දීර්ඝතම හා වැඩිම ආදායමක් ඉපැයූ දුම්ර්ය මාර්ගය වන උතුරු දුම්රිය මාර්ගයේ යාල්දේවී දුම්රිය ත්‍රස්තවාදීන්ගේ බෝම්බ ප්‍රහාරයකින් දෙකඩ වූ අතර උත්සන්න වූ ත්‍රස්ත ප්‍රහාර නිසා 1990 වසරේදී සම්පූර්ණයෙන්ම ගමනාගමන කටයුතු නවතා දමන ලදී.ජනාධිපතිතුමාගේ නායකත්වයෙන් 2009 වසරේදී ත්‍රස්තවාදය මෙරටින් තුරන් කර දැමීමෙන් පසුව උතුරත් දකුණත් යා කෙරෙන උතුරු දුම්රිය මාර්ගය කඩිනමින් ප්‍රතිසංස්කරණය කිරීමට දුම්රිය දෙපාර්තමේන්තුව කටයුතු ආරම්භ කළේය.උතුරු මිතුරු වැඩපිළිවෙළ යටතේ 2010 වසරේදී වවුනියාව සිට කිලෝමීටර් 4ක් ඈතින් පිහිටි තාණ්ඩිකුලම දුම්රිය ස්ථානය විවෘත කෙරුණු අතර ඕමන්තේ දක්වා දුම්රිය ගමන් 2011 දී ආරම්භ කෙරිණ.යුද්ධය නිමවී වසර 4ක් ඇතුළත කිලිනොච්චිය දක්වාම දුම්රිය මාර්ගය අලුතෙන් නැවත ඉදි කර ඇත. ලබන වසරේ අප්‍රේල් මාසයේ සිට කන්කසන්තුරේ දක්වාම දුම්රිය ධාවනයට දෙපාර්තමේන්තුව සැලසුම් සකසා ඇත.උතුරු දුම්රිය මාර්ගයේ දුම්රිය ධාවනය අරඹමින් ඕමන්ත දුම්රිය පොළේ සිට දුම්රියෙන් කිලිනොච්චිය බලා යන ජනාධිපතිතුමා කිලිනොච්චි නගරයේ පැවැත්වෙන දැවැන්ත ජන රැලියට ද එක්වෙයි.යාල්දේවිය ත්‍රස්ත ප්‍රහාරයට ලක් වූ 1985 ජනවාරි මස 19 වැනි දින රියැදුරු ලෙස සේවය කළ රැපියෙල් ලියනගේ, දුම්රියේ ආරක්ෂාවට ගමන් කළ යුද හමුදා කපිතාන් සිසිර බණ්ඩාර මහත්වරුන්ද ජනාධිපතිවරයා සමඟ දුම්රිය ගමනට ඇරැයුම් ලැබ සිටිති.කොළඹ සිට කන්කසන්තුරේ දක්වා ධාවනය වන යාල්දේවී දුම්රිය 1956 වසරේදී ප්‍රථම වරට ධාවනය වූ අතර එතැන් පටන් 1990 දක්වාම යාපනය කොළම අතර ජනප්‍රියතම ප්‍රවාහන මාධ්‍යය විය. දුම්රිය දෙපාර්තමේන්තු ඉතිහාසයේ වැඩිම ආදායම් ඉපැයූ යාල්දේවියේ 1976 වසරේ දිනකට මගීන් 11000ක් ගමන් කර ඇති බව සඳහන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309145</link>
    <topic>දැරියක් අපයෝජනය කැර මරා දැමූ30 හැවිරිදි පුද්ගලයාට මරණ දඬුවම</topic>
    <author>සමන්ති වීරසේකර</author>
    <content>බාලවයස්කාර දැරියක අපයෝජනය කොට මරාදැමීමේ සිද්ධියක් සම්බන්ධයෙන් වරදකරු වූ වයස අවුරුදු තිහක පුද්ගලයකුට ඊයේ (13දා) මහනුවර පළාත්බද මහාධිකරණ විනිසුරු මනිලාල් වෛද්‍යතිලක මහතා මරණ දණ්ඩනය ලබා දුන්නේය.මෙසේ මරණ දඬුවම් හිමි වූයේ හුන්නස්ගිරිය ගනේගල පදිංචි ඒකනායක මුදියන්සේලාගේ සමරවීර ඒකනායක නමැත්තාටය.  වසර 2002 සැප්තැම්බර් 23 වැනි දින ගනේගල ප්‍රදේශයේ පදිංචි වයස අවුරුදු 16ක බාලවයස්කාර දැරියක් බලහත්කාරයෙන් පැහැරගෙන යාම, දූෂණය කිරීම සහ මරණයට පත් කිරීම සමරවීර ඒකනායක නමැත්තාට එල්ල වී තිබූ චෝදනා තුන වේ.උඩුදුම්බර පොලිසිය මඟින් සැකකරු අත්අඩංගුවට ගෙන අධිකරණයට ඉදිරිපත් කෙරුණු අතර මූලික විමර්ෂණ සියල්ල ක්‍රමානුකූලව සිදු කෙරිණි.සියලු කරුණු සලකා බැලීමෙන් අනතුරුව විනිසුරු වෛද්‍යතිලක මහතා වරදකරුගේ පළමු චෝදනාව වෙනුවෙන් වසර හතක් බරපතළ වැඩසහිත සිරදඬුවම්ද දෙවන චෝදනාව වෙනුවෙන්බරපතළ වැඩ සහිත වසර විස්සක සිරදඬුවම්ද තෙවන චෝදනාව වෙනුවෙන් මරණ දඬුවම ද නියම කරන ලදී.රජය වෙනුවෙන් රජයේ ජ්‍යෙෂ්ඨ නීතිඥ මිලාන් රත්නායක, චූදිත වෙනුවෙන් නීතිඥ පියසිරි අබේකෝන් යන මහත්වරු කරුණු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309146</link>
    <topic>ප්‍රභාකරන්ගේ හා විග්නේශ්වරන්ගේඡායාරූප අලවමින් අත්පත්‍රිකා බෙදූ</topic>
    <author>චන්ද්‍රිකා පෙරේරා</author>
    <content>මියගිය එල්.ටී.ටී.ඊ ත්‍රස්තවාදී නායක ප්‍රභාකරන්ගේ හා උතුරු මහ ඇමැති අපේක්ෂක විග්නේශ්වරන් මහතාගේ ඡායාරූපය සහිත අත්පත්‍රිකා බෙදමින් ප්‍රදේශයේ ප්‍රසිද්ධ ස්ථානවල අලවමින් මැතිවරණ ප්‍රචාරයේ යෙදී සිටි පුද්ගලයන් සිවු දෙනෙක් පත්‍රිකා ප්‍රවාහනය කළ බස් රථය ද සමඟ කොඩිකාමම් ප්‍රදේශයේ දී ඊයේ (13) දහවල් 12.15ට පමණ අත්අඩංගුවට ගෙන තිබේ.මේ පත්‍රිකා බෙදමින් ප්‍රභාකරන් සිය නායකයා ලෙස සලකා ඡන්දය ලබාදෙන ලෙස ප්‍රදේශවාසීන් ට බලකර ඇති මේ පුද්ගලයන් අපේක්ෂකයන් පිරිසකගේ නම් හා ඉලක්කම් සඳහන් කැර ඒවාට කතිරය ගසා මනාපය ලබා දෙන ලෙස පවසා ඇතැයි පොලිසිය පවසයි.ත්‍රස්ත නායක ප්‍රභාකරන්ගේ ඡායාරූපය යොදාගනිමින් ජනතාව බියවද්දා කතිරය ලබා ගැනීමට උත්සහ කිරීම සම්බන්ධයෙන් සැකකරුවන් අත්අඩංගුවට ගෙන තිබෙන අතර අත්අඩංගුවට පත්වූවන් නීති විරෝධී ලෙස ඡන්ද ප්‍රචාරක කටයුතු වල යෙදී සිටි අය බව පොලිසිය සඳහන් කරයි.බස් රථයක් යොදාගනිමින් ප්‍රදේශය පුරා සැරිසරමින් ප්‍රචාරක කටයුතු වල යෙදී සිටියදී මොවුන් අත්අඩංගුවට පත්ව තිබෙන අතර සැකකකරුවන්ට මේ සඳහා නායකත්වය සැපයූ අය කවුරුන් ද යන්න පිළිබඳ හඳුනා ගැනීම සඳහා කොඩිකාමම් පොලිසිය සැකකරුවන්ගෙන් ප්‍රශ්න කරගෙන යයි. උතුර බාර නියෝජ්‍ය පොලිස්පති ඉන්දු කරුණාරත්න මහතාගේ උපදෙස් මත සිද්ධිය පිළිබඳ පරීක්ෂණ පවත්වයි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n1309147</link>
    <topic>කුඩු කන්ටේනරයගැන සොයන්නආසියාවේ අපරාධ අංශ ලොක්කෙක් එයි</topic>
    <author>සුභාෂීණී සේනානායකකටුනායක සමූහ</author>
    <content>හෙරොයින් කිලෝග්රෑම් 261ක් ගෙනා කන්ටේනරය සම්බන්ධයෙන් පරීක්ෂණ පැවැත්වීමට ආසියානු කලාපයේ අපරාධ අංශයේ ඉහළ නිළධාරියකු මෙරටට පැමිණ තිබේ.පසුගිය 9 වනදා මෙරටට පැමිණි මෙම නිලධාරියා දිල්ලි නුවර සිට පැමිණ ඇති අතර ශ්‍රී ලංකා රේගුවේ ඉහළ නිළධාරින් සමග පරීක්ෂණ කටයුතු ආරම්භ කැර ඇත.මෙම පරීක්ෂනය සිදු කරන අතරම පසුගිය අගෝස්තු 28 වැනිදා සහ සැප්තැම්බර් 02 වැනිදා පකිස්තානයේ සිට මෙරටට ගෙනා තවත් කන්ටේනර් දෙකක් සම්බන්ධයෙන්ද පරීක්ෂණ සිදු කරන බව රේගුවේ ඉහළ නිළදාරියකු දිනමිණට කීවේය.පකිස්තානයේ සිට මෙරටට රැගෙන පැමිණි මෙම කන්ටේනරයේ වටිනාකම රුපියල් කෝටී 261ක් පමණ වන අතර මෙම හෙරොයින් තොගය මෙරටට රැගෙන ආවාද මෙරටින් වෙනත් රටකට යැවීම සඳහා රැගෙන ආවාද යන්න සම්බන්ධයෙන් පුළුල් පරීක්ෂණයක් ආරම්භ කර ඇත.හෙරොයින් කිලෝ 261 ගෙනා කන්ටේනරය සම්බන්ධයෙන් පකිස්තානු ජාතිකයෙකු සහ ශ්‍රී ලාංකිකයන් තිදෙනෙකු අත්අඩංගුවට ගෙන ඇති අතර විමර්ශන කටයුතු සිදුකරනු ලබන කන්ටේනරු දෙක සම්බන්ධයෙන් පකිස්තානු ජාතිකයකු සහ ශ්‍රී ලාංකිකයකු අත්අඩංගුවට ගෙන රේගු ආදායම් අධීක්ෂන අංශය ප්‍රශ්න කිරිමෙන් අනතුරුව නැවත අවශ්‍ය වු වටක භාර දෙන ලෙසට දන්වමින් පොලියට භාර දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091411</link>
    <topic>තිරිඟු පිටි මිල පහත දැමිය හැකියි</topic>
    <author/>
    <content>මේ වන විට මෙරට වෙළෙඳ පොළේ පාන් පිටි කිලෝ ග්‍රෑමයක සිල්ලර මිල රු. 104/- දක්වා ඉහළ ගොස් තිබේ.නමුත් ලෝක වෙළෙඳ පොළේ තිරිඟු ඇට මිල ගණන් මේ වන විට පහළ ගොස් ඇත. මේ හේතුවෙන් මෙරට වෙළෙඳ පොළේ ද පාන් පිටි මිල ගණන් පහළ දැමිය හැකි බව කොළඹ තොග වෙළෙඳුන්ගේ සංගමයේ ස්ථාවරයයි.අපගේ තර්කය වන්නේ පාන් පිටි කිලෝ ග්‍රෑමයක් රු. 85 කට පමණ දැනට පාරිභෝගිකයන්ට අලෙවි කළ හැකි බවයි. ඒ සඳහා කළ යුත්තේ ඊට පෙර අවස්ථා දෙකකදී වැඩි කරන ලද ගාස්තුව අඩු කිරීමයි. මේ වන විට ලෝක වෙළෙඳ පොළේ තිරිඟු ඇට මිල පහළ ගොස් ඇති බැවින් එහි වාසිය පාරිභෝගිකයන්ට ලබා දෙන ලෙසත් බලධාරීන්ගෙන් ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091415</link>
    <topic>ආරක්ෂක ලේකම්ගේ ප්‍රකාශයෙන්මුස්ලිම් ජනයාට හානියක් නෑ</topic>
    <author/>
    <content>ආරක්ෂක අමාත්‍යාංශ ලේකම් ගෝඨාභය රාජපක්ෂ මහතා “අන්තවාදී මුස්ලිම් කොටස” යන්නෙන් කළ ප්‍රකාශය සමස්ත මුස්ලිම් ප්‍රජාව අපහසුතාවට පත් කිරීමක් නොවන බව ආයෝජන ප්‍රවර්ධන නියෝජ්‍ය ඇමති ජනාධිපති නීතිඥ ෆයිසර් මුස්තාපා මහතා පැවැසීය.අන්තවාදී කණ්ඩායමක් මුස්ලිම් හෝ දෙමළ හෝ සිංහල හෝ වේවා රටේ භෞමික අඛණ්ඩතාවට බාධාවක් වන බව පෙන්වා දුන් මුස්තාපා මහතා සමහර මුස්ලිම් පක්ෂ මේ ප්‍රකාශය මඟින් මුස්ලිම් ජනතාව අපහසුතාවට පත්වූ බව ප්‍රකාශ කළත් බහුතර මුස්ලිම් ජනතාව එවැනි මතයක නොමැති බව ප්‍රකාශ කෙළේය.බිංගිරිය හෙට්ටිපොල ඇතුනුගහ කොටුව ප්‍රදේශයේ පැවැති එක්සත් ජනතා නිදහස් සන්ධාන මහජන රැලියක් අමතමින් ඇමතිවරයා එම අදහස් පළ කළේය.ෆයිසර් මුස්තාපා මහතා මෙසේ ද පැවැසීය.මෙරට මුස්ලිම් ජනතාවට අතීතය අමතක නෑ. ආරක්ෂක ලේකම්තුමාගේ පුළුල් දේශපාලනික සහ සංග්‍රාමික දැනුම හේතු කොටගෙන මෙරට කුරිරු යුද්ධය නැවතීමට පුළුවන් වුණා. එයින් අපට ලැබුණු සාමයේ සංහිඳියාවේ ප්‍රතිඵල වඩාත් භුක්ති විඳින්නේ නැෙ¼ඟනහිර මුස්ලිම් ජනතාවයි.අතීතයේ දී මෙරට අධිරාජ්‍ය විරෝධී සටන්වල දී මුස්ලිම් ජනතාව, සිංහල ජනතාව සමඟ සිටියාක් මෙන්, වීරපුරන් අප්පු මන්මලේ සමඟ එක්ව යුද්ධය කළාක් මෙන් වර්තමානයේ දී මුස්ලිම් ජනතාව සිංහල බහුතරය සමඟ එක්ව යුද්ධය නිම කිරීමට ජනපතිතුමාට සහයෝගය ලබාදුන්නා.මේ අනුව මට එක සහතිකයක් කිසිම සැකයක් නැතුව විශේෂයෙන් මෙරට සිංහල ජනතාවට ලබාදෙන්න පුළුවන්. “මෙරට මුස්ලිම් ජනතාව කිසිදිනක බාහිර අන්තවාදී කණ්ඩායම් සමඟ එකතු නොවන බවත්, වෙනම රටක් සඳහා බිම් අඟලක් නොඉල්ලන බවත්” ඇමැතිවරයා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091416</link>
    <topic>දළ දේශීය නිෂ්පාදිතයේ සියයට 6.8 ක වර්ධනයක්</topic>
    <author/>
    <content>2012 දෙවැනි කාර්තුවට සාපේක්ෂව 2013 දෙවැනි කාර්තුවේ ශ්‍රී ලංකාවේ දළ දේශීය නිෂ්පාදිතයේ වර්ධනය (ආර්ථික වර්ධනය) සියයට 6.8 ක් බව ජනලේඛන හා සංඛ්‍යාලේඛන දෙපාර්තමේන්තුව නිවේදනය කරයි.ආර්ථිකයේ ප්‍රධාන අංශ තුන වන කර්මාන්ත, සේවා හා කෘෂිකර්ම අංශවල පිළිවෙළින් සියයට 10.1, සියයට 6.6 ක වර්ධනයක් හා සියයට 1.1 ක පසුබෑමක් වාර්තා වී ඇත.ඉහත අංශ තුන අතරින් දළ ජාතික නිෂ්පාදිතයට ඉහළම දායකත්වය ලැබී ඇත්තේ සේවා අංශයෙනි. එය සියයට 59.1 කි. කර්මාන්ත අංශවල දායකත්වය පිළිවෙළින් සියයට 30.2 ක් හා 10.7 ක් වේ.ප්‍රධාන අංශවල උප අංශ අතරින් පතල් හා කැණීම් අංශය සියයට 12.6 ක ද, විදුලිය, ගෑස් හා ජලය අංශ සියයට 16.2 ක් ද, ඉදිකිරීම් සියයට 17.8 ක් ද හෝටල් හා ආපනශාලා සියයට 21.1 ක් ද, ප්‍රවාහන සහ සන්නිවේදනය සියයට 9.5 ක් ද, බැංකු, රක්ෂණ හා නිශ්චල දේපළ සියයට 6.3 ක් ලෙස ඉහළ වර්ධනයක් පෙන්නුම් කරන බව ද එම නිවේදනයේ දැක්වේ.ආර්ථිකයේ සියලු භාණ්ඩ හා සේවාවල සාමාන්‍ය මිල මට්ටම නිරූපණය කරන දර්ශකය 2002 දී ඒකක 100ක් ලෙස ගත් විට 2012 දෙවැනි කාර්තුවේ දී ඒකක 239.7 වූ අතර, එය 2013 දෙවැනි කාර්තුවේදී ඒකක 255.5 ක් දක්වා ඉහළ ගොස් ඇත.ඒ අනුව සියලුම පාරිභෝජන, අතරමැදි හා ආයෝජන භාණ්ඩවල සමස්ත උද්ධමන අනුපාතය සියයට 6.6 ක් වන බව දෙපාර්තමේන්තුව නිවේදනය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091417</link>
    <topic>මීරිගම සභාපති පහර දුන්නැයිසේවකයෙක් මීරිගම රෝහලට</topic>
    <author>කොටදෙනියාව සමූහ එම්.පී. කුමාර</author>
    <content>රාජකාරියේ යෙදී සිටිය දී මීරිගම ප්‍රාදේශීය සභාපතිවරයාගේ පහර කෑමට ලක්වූ බව කියන කාර්යාල කාර්ය සහායකයකු ඊයේ 13 පස්වරුවේ මීරිගම රෝහලට ඇතුළත් කරනු ලැබීය.මෙසේ රෝහල් ගත කර ඇත්තේ මීරිගම ප්‍රාදේශීය සභාවේ ප‍්‍රධාන කාර්යාලයට අනුයුක්තව සේවය කරන ඒ.එම්.බී. ජගත් කුමාර 49 මහතාය.ඊයේ 13 පස්වරුවේ සේවයේ යෙදී සිටිය දී ඇතිවූ රාජකාරි ප්‍රශ්නයක් පිළිබඳ තවත් සේවිකාවක හා ඇතිවූ කතාබහක් සම්බන්ධයෙන් උරණවූ සභාපති ආනන්ද ෙප්‍ර්මචන්ද්‍ර රණවීර මහතා තමන්ට අතින් පයින් පහරදුන් බවත් බිම වැටුණු පසු පාගා දැමූ බවත් ජගත් කුමාර මහතා පැවැසීය. මෙම සිද්ධිය වන අවස්ථාවේ කාර්යාලයේ සේවක පිරිසක් මේ සිදුවීම දුටු බව ද පසුව තැලුම් තුවාලවලට ප්‍රතිකාර ලබා ගැනීම සදහා රෝහල් ගතවූ බව ද ඔහු කීය.මේ පිළිබද මීරිගම ප්‍රාදේශීය සභාවේ සභාපති ආනන්ද ප්‍රේමචන්ද්‍ර රණවීර මහතාගෙන් දුරකතනයෙන් කළ විමසීමේ දී මෙම සේවකයා හයියෙන් කෑගසමින් අරාවුලක් ඇති කළ අවස්ථාවේ මෙය කාර්යාලයක් බැවින් එසේ නොකරන ලෙසට උපදෙස් දී ආපසු හැරෙද්දී තමන්ගේ පිටට පහරක් එල්ල කළ බවත් ඒ අවස්ථාවේ දී එම සේවකයා තල්ලූ කර දැමූ බවත් පැවසීය.සිද්ධිය පිළිබඳ මීරිගම පොලිසියට පැමිණිලි කර ඇති අතර මීරිගම පොලිසියේ උප පොලිස් පරීක්ෂක ආනන්ද මහතා ඇතුළු නිලධාරීහු සිද්ධිය පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091418</link>
    <topic>කුකුළු මස් ව්‍යංජනයේ සඟවාරැඳවියකුට කුඩු ගෙන‍ගොස් දැලේ</topic>
    <author>බුද්ධිකා ඉඹුලාන</author>
    <content>අයිස් ක්‍රීම් අසුරණයක ව්‍යාජ ලෙසපතුළක් සකස් කර හෙරොයින් ග්‍රෑම් 20 ක් අතුරා ඒ මතට කුකුළු මස්ව්‍යංජනයක් දමා කොළඹ රිමාන්ඩ් බන්ධනාගාරයේ රැඳවියකුට ලබා දීමට පැමිණි පුද්ගලයකු බන්ධනාගාර බුද්ධි අංශ නිළධාරීන් විසින් ඊයේ (13) අත්අඩංගුවට ගෙන ඇත.මෙම හෙරොයින්වල වටිනාකම රුපියල් 1,30,000 ක් පමණ වෙතැයි බන්ධනාගාර බුද්ධි අංශය කියයි.ආයුධ ළඟ තබා ගැනීම සහ මිනීමැරුම් චෝදනා මත කොළඹ රිමාන්ඩ් බන්ධනාගාරයේ රඳවා සිටින මෙම රැඳවියා හමුවීමට පැමිණි පානදුර ප්‍රදේශයේ ඔහුගේ මිතුරකු මෙසේ බුද්ධි අංශ නිළධාරීන්ගේ පරීක්ෂාවට ලක්ව ඇත.මේ අතර පෙරේදා (12) බන්ධනාගාර බුද්ධි අංශ නිළධාරීන් වැලිකඩ කාන්තා අංශයේ සිදු කළ සෝදිසිමෙහෙයුමක දී රැඳවියකු බැලීමට පැමිණි අයකු ගෙන ආ පීකුදු ව්‍යංජනයක තිබී හෙරොයින් මිලි ග්‍රෑම් 500සොයා ගැනීමට ද සමත්වී ඇත. මෙම මත්ද්‍රව්‍ය සහ පුද්ගලයන්,මත්ද්‍රව්‍ය නාශක අංශය වෙත වැඩිදුර පරික්ෂණ සඳහා යොමු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091420</link>
    <topic>කුඩා දැරියක් අපයෝජනය කළදෙදරු පියාට බරපතළ වැඩ ඇතිදොළොස් වසරක හිර දඬුවම්</topic>
    <author>කුමුදු හෙට්ටිආරච්චි</author>
    <content>පාලු නිවසකට ඇදගෙන ගොස් ලිංගික තෘප්තියක් ලබා ගැනීමට හත් හැවිරිදි පාසල් දැරියක අයුතු ලෙස ස්පර්ෂ කර ලිංගික අපයෝජනයක් කළ බවට වරදකරු වූ දෙදරු පියකුට කොළඹ මහාධිකරණ විනිසුරු කුමුදුනී වික්‍රමසිංහ මහත්මිය බරපතළ වැඩ සහිත දොළොස් වසරක සිරදඬුවමක් ඊයේ(13) නියම කළාය.අපයෝජනටය ලක් වූ දැරියගේ වයසේම දැරියක් විත්තිකරුට සිටීම යන කරුණ විශේෂයෙන් සැලකිල්ලට ගත් විනිසුරුවරිය චූදිතට එසේ වසර 12ක සිරදඬුවමක් නියම කෙරිණි.තවද සිර දඬුවමට අමතරව අපයෝජනයට ලක් වූ දැරියට රුපියල් 75,000ක වන්දි මුදලක් ලබා දීමට ද රුපියල් තුන්දහසක දඩ මුදලක් ගෙවීමට ද විත්තිකරුට නියම කළ විනිසුරුවරිය වන්දි මුදල් හා දඩ මුදල් නොගෙවන්නේනම් අමතර මාස 9ක සිර දඬුවමක් ද නියම කළේය.2001 පෙබරවාරි මස 1වැනිදා හෝ ඊට ආසන්න දිනක දී ලිංගික තෘප්තියක් ලබා ගැනීම සඳහා බාලවසය්කාරියක් වූ 7 හැවිරිදි දැරියක් ලිංගික අපයෝජනයට ලක් කළ බවට විත්තිකරුට එරෙහිව නීතිපත්වරයා චෝදනා ගොනු කර තිබුණි. නඩු විභාගයෙන් පසු චූදිත එම චෝදනාවන්ට වරද කරු කර ඇති බව නඩුව ඊයේ කැඳ වූ අවස්ථාවේ විනිසුරුවරිය ප්‍රකාශ කර සිටියාය.නඩු විභාගයේ දී විත්තිකරුට එරෙහි චෝදනා පැමිණිල්ල සාධාරණ සැකයකින් තොරව ඔප්පු කර ඇති බවද විනිසුරුවරිය ප්‍රකාශ කළාය.තම නිවස අසල කඩයට යමින් සිටි මෙම දැරිය පාලු නිවසකට ඇදගෙන ගොස් විත්තිකරු මෙසේ අපයෝජනයට ලක් කර ඇති බව පැමිණිල්ල නඩු විභාගයේ දී ඔප්පු කර තිබුණි.චූදිතයා කුඩා දරුවන් දෙදෙනෙකුගේ පියකු බවත් වැඩිමහල් දියණියට වයස අවුරුදු 7ක් බවත් විත්තිකරුට පෙර වැරදි හෝ පවත්නා නඩු කිසිවක් නොමැති බවත් මෙම සිද්ධියෙන් දැරිය මානසික පීඩනයකට පත් වූ බව සඳහන් නොවන බවත් විත්තිකරුට දඬුවම් ලිහිල් කිරීම සම්බන්ධව අධිකරණයට කරුණු දක්වමින් විත්තිකරු වෙනුවෙන් පෙනී සිටි නීතීඥවරයා පැවසීය.මෙම අවස්ථාවේ පැමිණිල්ල වෙනුවෙන් පෙනී සිටි රජයේ නීතීඥ දමිතිනී ද සිල්වා මහත්මිය පවසා සිටියේ විත්තිකරු මේ වන විටත් අධිකරණය මගින් වරද කරු කර ඇති බවයි.වසස අවුරුදු 7ක දැරියක් ලිංගික අපයෝජනයකට ලක් වූ විට එම දැරියට මානසික පීඩනයක් ඇති නොවූ බව පැවසීම පුදුම සහගත බවත් තම දැරියගේ වයසේම පසු වූ දැරියක් විත්තිකරු මෙසේ ලිංගික අපයෝජනයට ලක් කර ඇති බවත් විත්තිකරුට දඬුවම් නියමකරමින් විනිසුරුවරිය ප්‍රකාශ කළාය.විත්තිකරුට නියම කළ සිර දඬුවම ඊයේ සිට ක්‍රියාත්මක කිරීමට විනිසුරුවරිය බන්ධනාගාර අධිකාරිවරයාට නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091421</link>
    <topic>වේ ප්‍රෝටීන් අඩංගු ආහාරවල බොටියුලිනම් බැක්ටීරියාව නැහැ</topic>
    <author>සන්ධ්‍යා කරුණාරත්න</author>
    <content>වේ ප්‍රෝටීන් අඩංගු ආහාරවල ක්ලොස්ට්‍රිඩියම් බොටියුලිනම් බැක්ටීරියාව නොමැති බවට තහවුරු වීම නිසා එම ආහාර වෙළඳපොළේ අලෙවිය සඳහා නිදහස් කිරීමට ආහාර උපදේශක කමිටුව තීරණය කර ඇත.WPC80 අධිසාන්ද්‍රිත වේ ප්‍රෝටීන අඩංගු ආහාරවල ක්ලොස්ට්‍රිඩියම් බොටියුලිනම් බැක්ටීරියාව අන්තර්ගත ද යන්න සොයාබැලීමට වෛද්‍ය පර්යේෂණායතනය මඟින් ආහාර සාම්පල් 104ක් පරීක්ෂා කෙරිණ. කිසිදු සාම්පලයක බැක්ටීරියාව අඩංගු බවට තහවුරු නොවීමත් සමඟ අමාත්‍යාංශය මේ තීරණය ගෙන තිබේ. 1980 අංක 26 දරණ ආහාර පනතේ බලය ලත් නිලධාරීන් මඟින් වේ ප්‍රෝටීන, අධිසාන්ද්‍රිත වේ ප්‍රෝටීන, වේ පවුඩර් අඩංගු ආහාර අත්අඩංගුවට ගෙන තාවකාලිකව රදවාගෙන ඇත්නම් ඒවා වහාම විකිණීම සඳහා නිදහස් කිරීමට ද ආහාර උපදේශක කමිටුව තීරණය කර ඇත.එකී ආහාර සඳහා මීට කලින් දන්වා තිබූ පරිදි ක්ලෝස්ට්‍රිඩියම් බොටියුලිනම් බැක්ටීරියාව නොමැති බවට දැක්වෙන විශේෂ ලේබලය තව දුරටත් ඇලවීම අවශ්‍ය නොවන බව ද සෞඛ්‍ය අමාත්‍යාංශය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091422</link>
    <topic>මහ වැස්සට මීරිගම ගම් රැසකට ගංවතුර</topic>
    <author>කොටදෙනියාව සමූහ එම්.පී. කුමාර</author>
    <content>නොකඩවා ඇද හැලුණු මහ වැසි නිසා මීරිගම ප්‍රදේශයේ ගම්මාන රැසක මාර්ග ජලයෙන් යටවීමෙන් ගමනාගමන කටයුතුවලට බාධා පැමිණ පවුල් සිය ගණනක ජනතාව අපහසුතාවට පත්වූහ. ඊයේ 13 උදේ වන විට මීරිගම නගරයේ දංඹ්විට පාර යටවී තිබූ අතර දහවල් වනවිට එහි ජලය බැස ගොස් තිබිණි. ගිරිඋල්ල පස්යාල පාරේ ගල්අමුණ ප‍්‍රදේශයේ මාර්ගය ඊයේ 13 දහවල් වනතුරුම ජලයෙන් යටවී තිබීම නිසා යතුරු පැදි හා ති‍්‍රරෝද ආදිය ගමන් කරවීම අපහසු තත්ත්වයක පැවතිණි.පස්යාල නාඹුලූව පාර යටවීමෙන් වැඩි දෙනෙකු අපහසුතාවට පත්වූ අතර පල්ලෙවෙල ප‍්‍රදේශයේ මාර්ග රැසක් ද යටවී තිබිණි. පල්ලෙවෙල පූගොඩ පාර, පල්ලෙවෙල මැදගම්පිටිය පාර , පල්ලෙවෙල වල්බෝලාන ප‍්‍රදේශයේ මාර්ග කිහිපයක් ද යට වී තිබෙනු දැකිය හැකිවිය.මහ වැසි තත්ත්වය නිසා දරුවන් පාසල් පැමිණිම ද අඩු මට්ටමක පැවතුනු බව සොයා බැලීමේ දී දැන ගත හැකිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091423</link>
    <topic>මධ්‍යම – වයඹ – උතුරු ඡන්දයට විදෙස් නිරීක්ෂකයෝ 24ක් එති</topic>
    <author>නිරූෂි විමලවීර</author>
    <content>මධ්‍යම, වයඹ හා උතුරු පළාත් සභා මැතිවරණයේ නිරීක්ෂක කටයුතු සඳහා විසිහතර දෙනෙකුගෙන් සමන්විත විදේශ මැතිවරණ නිරීක්ෂකයන් පිරිසක් මෙරටට පැමිණ ඇති බව, මැතිවරණ මහ ලේකම් කාර්යාලය අනාවරණය කෙළේය.දකුණු ආසියානු මැතිවරණ කළමනාකරණ ආයතනය නියෝජනය කරමින් පැමිණෙන විසි දෙනෙකුගෙන් සමන්විත විදේශ කණ්ඩායමේ සභාපතිත්වය ඉන්දියානු මැතිවරණ කොමිසමේ හිටපු කොමසාරිස් එන්. ගෝපාලස්වාමි මහතා දරන බව, මැතිවරණ කොමසාරිස් මහින්ද දේශපි‍්‍රය මහතා පැවසීය.එම නිරීක්ෂක කණ්ඩායමේ සෙසු සාමාජිකයන්ට ඇෆ්ගනිස්ථානය, භූතානය, පාකිස්ථානය, බංගලාදේශය, ඉන්දියාව, මාලදිවයින හා නේපාලය යන රටවල් හතක නියෝජිතයන් ඇතුළත් වේ. මේ පිරිස පක්ෂ ලේකම්වරු හා නියෝජිතයන් මුණගැසීමටත්, (16)දා උදේ පොලිස්පතිතුමා මුණගැසීමටත් නියමිත බව කී කොමසාරිස්වරයා ඔවුන් 16දා සවස යාපනය බලා පිටත්වීමට නියමිත බව කීය.පොදු රාජ්‍ය මණ්ඩලීය මහ ලේකම් කාර්යාලයේ මහා ලේකම්වරයා කෙන්යාවේ හිටපු උප ජනාධිපති ස්ටෙෆන් කලොන්සු මහතා ප්‍රධාන සිව් පුද්ගල නිරීක්ෂක කණ්ඩායමක් ද ඡන්ද නිරීක්ෂණය සඳහා පත් කර ඇතැයි හෙතෙම වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=n13091424</link>
    <topic>කොළඹ මහ නගර සභාවේ ලිපි ගොනු පිළිස්සීම ගැනඅවසන් වාර්තාව සකසා අවසන්</topic>
    <author>නිරූෂි විමලවීර</author>
    <content>පළාත් කොමසාරිස් වාර්තාව හා කොළඹ මහ නගර සභා විගණන වාර්තාව පුළුල් ලෙස අධ්‍යනය කිරීමෙන් පසු කොළඹ මහ නගර සභාවේ ලිපි ගොනු පුළුස්සා විනාශ කිරීමේ සිද්ධියට අදාළ අවසන් වාර්තාව සකසා ඇතැයි බස්නාහිර පළාත් ලේකම් කාර්යාලය පවසයි.අදාළ වාර්තාව අඟහරුවාදා පළාත් ප්‍රධාන ලේකම් ජයන්ති විජේතුංග මහත්මියට බාර දෙන බවත්, බස්නාහිර පළාත් පාලන ලේකම් එන්. ටී. කොඩිකාර මහතා ප්‍රකාශ කෙළේය. පළාත් ලේකම්වරිය මඟින් එය මහ ඇමැතිවරයාටත් ආණ්ඩුකාරවරයාටත් යැවෙන බවද හෙතෙම සඳහන් කෙළේය.බස්නාහිර පළාත් පාලන කොමසාරිස් චන්ද්‍රාණි සමරකෝන් මහත්මියගේ වාර්තාව පසුගිය සතියේ ලැබුණ බව කී ඒ මහතා ඊට කොළඹ නගර සභාවේ විගණන වාර්තා තොරතුරු ද ඇතුළත් කර අවසන් වාර්තාව සැකසූ බව ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309141</link>
    <topic>වත්තල-අවරකොටුව ජනතාවවිඳින දුක...මේ බලන්න</topic>
    <author>හැඳල විශේෂ ජුලියන් කෝරාළ</author>
    <content>වත්තල අවරකොටුව දරු පවුල් අඩුපාඩු රැසක් මැද දුක්ඛිත ජීවිත ගත කරති. කිඹුලන්ගෙන් පිරී ඉතිරී තිබෙන ඇළමාර්ගය ජපන් ජබර වැවීම නිසා වල්බිහිවී ඇත. මේ නිසා ජලය බැස නොයයි. ඒ හේතුවෙන් පොදවැස්සට යටවන ගේ දොර අවර කොටුවේ තිබේ.එසේම සමහර නිවැසියන්ට තම ගෙවල්වලට යාමට හරි හැටි පාරක් තොටක් ද නැත. මෙහි ජීවත්වන ජනතාවට වැසිකිළි කැසිකිළි පහසුකම්ද අවම තත්ත්වයකින් තිබේ. රාජ්‍ය නොවන ආයතනවලින් සමහරුන්ට මේ පහසුකම් ලබා දී ඇත. එහෙත් ප්‍රමිතිගත වැසිකිළියක් තනා ගැනීමට ඔවුන්ට වත්කමක් නැති නිසා ඔව්හු දුක් විඳීති. වැසි කාලයට පිරෙන ජලය නිසා වැසිකිළි උතුරා යයි.මේ ප්‍රදේශයේ ජලය රැෙඳන නිසා මැසි මදුරු උවදුර තදින්ම තිබේ. මේ ගම්මානයට ක්‍රීඩා පිටියක් නැතත් ළමා උද්‍යානයක් සකසා තිබුණි. එහෙත් එහි නඩත්තුව වත්තල ප්‍රාදේශීය සභාව මඟහැර සිටීම නිසා අද එය භාවිතා නොකළ හැකි තරමටම විනාශ වී තිබේ.ලෝක ළමා දිනය ළඟ ළඟම එයි. එදිනට පෙර මේ ළමා උද්‍යානය පිළිසකර කරදෙන ලෙසට රාජ්‍ය නොවන සංවිධානයක හෝ රාජ්‍ය බලධාරීන්ගේ හෝ අවධානය යොමුවේවායි ප්‍රදේශවාසීහු ඉල්ලති.එසේම ඇළ ශුද්ධ පවිත්‍ර කර ඇතිවිය හැකි ගංවතුර තර්ජනයෙන් මුදා ගන්නා ලෙස ගම්වාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309142</link>
    <topic>මාවනැල්ල ග්‍රාමීය මාර්ග 11ක්කාපට් කරන්න කෝටි හතරක්</topic>
    <author>සබරගමුව සංචාරක - ගාමිණී ජයන්ත</author>
    <content>දැයට කිරුළ 2014 ජාතික සංවර්ධන වැඩසටහනට සමගාමීව මාවනැල්ල මැතිවරණ කොට්ඨාසයේ ග්‍රාමීය මාර්ග එකොළහක කිලෝ මීටර් 31ක් කඩිනමින් කාපට්කර සංවර්ධනය කිරීම සඳහා ආර්ථික කටයුතු අමාත්‍යාංශය මගින් රුපියල් තුන්කෝටි හැත්තෑදෙලක්ෂයක මුදල් ප්‍රතිපාදන ලබාදී ඇත.මාවනැල්ල මැතිවරණ කොට්ඨාසයේ මාවනැල්ල, මාකෙහෙල්වල ග්‍රාමීය මාර්ගය, මාකෙහෙල්වල ඉහළ කෝට්ටේ මාර්ගය, අංවාරම ඉලුක්ගොඩ ග්‍රාමීය මාර්ගය, වැලිගල්ල දාස්වත්ත මාර්ගය, හිගුල මොල්ලිගොඩ ග්‍රාමීය මාර්ගය උතුවන්කන්ද වෑගත්තලේ ග්‍රාමීය මාර්ගය, හෙම්මාතගම - කොටෙගොඩ ග්‍රාමීය මාර්ගය, වලමීගොඩ ඉහලතඹවිට, එරමිණිගම්මන ග්‍රාමීය මාර්ගය, මාවනැල්ල මාවන ග්‍රාමීය මාර්ගය, ඕලාන හන්දිය තඹවිට එරමිණිගම්මන ග්‍රාමීය මාර්ගය, කෙහෙල්පන්නල පුහුල්හේන ග්‍රාමීය මාර්ගය, උයන්වත්ත කටුගහවත්ත ග්‍රාමීය මාර්ගය, කඩිනමින් සංවර්ධන කිරීමේ වැඩකටයුතු ආරම්භ කර ඇති බව ග්‍රාමීය කටයුතු ජ්‍යෙෂ්ඨ ඇමැති අතාවුද සෙනවිරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309143</link>
    <topic>සපුගස්කන්ද පොලිස් ස්ථානය ඵලදායිතා නිලධාරීන්ගේ නිරීක්‍ෂණයට</topic>
    <author>බියගම විශේෂ - රංජිත් අම්පිටියාවත්ත</author>
    <content>එස් - 5 සංකල්පය යටතේ දිවයිනේ පොලිස් ස්ථාන නිරීක්‍ෂණය කිරීමේ වැඩසටහන යටතේ කැලණිය පොලිස් කොට්ඨාසයේ සපුගස්කන්ද පොලිස් ස්ථානය නිරීක්‍ෂණයට ජාතික ඵලදායිතා ලේකම් කාර්යාලයීය නිලධාරීහු පසුගියදා එහි ගියහ.එම පොලිස් ස්ථානාධිපති පොලිස් පරීක්‍ෂක පී. ජී. එස් රොෂාන් සංජීව මහතා ඇතුළු අංශ භාර ස්ථානාධිපතිවරු වන පො. ප. තුසිත ජයකොඩි, ආර්. අරුණ ශාන්ත, රුමේෂ් ප්‍රනාන්දු, උප පොලිස් පරීක්‍ෂක ජී. පී. සිරිසේන සහ උ. පො. ප. හිදුරන්ගල යන මහත්වරු ඔවුනට අවශ්‍ය සහාය ලබාදුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309144</link>
    <topic>වෛද්‍ය සේවයට සුදුසුකම් ලැබූ800කට දෙමළ භාෂා පුහුණුව</topic>
    <author>මතුගම සංචාරක</author>
    <content>රජයේ රෝහල්වල වෛද්‍ය සේවයට ඇතුල්වීමට අපේක්ෂිත වෛද්‍යවරුන්ට හා වෛද්‍යවරියන්ට දෙමළ භාෂාව පුහුණු කිරීමට අගලවත්ත ගලේවත්තේ ජාතික භාෂා අධ්‍යාපන පුහුණු ආයතනය පියවර ගෙන ඇත.රජයේ වෛද්‍ය නිලධාරීන්ගේ සංගමය කරන ලද ඉල්ලීමකට අනුව අමාත්‍යාංශය මඟින් මේ වැඩසටහන ක්‍රියාත්මක කරන ලදී. සෞඛ්‍ය අමාත්‍යාංශය ද එයට පූර්ණදායකත්වය ලබා දුන්නේය.වෛද්‍ය නිලධාරීන් 800ක් සඳහා කණ්ඩායම් වශයෙන් මේ පුහුණුව ලබාදුණි.එක් කණ්ඩායමකට දින එකොළහක පුහුණුවක් ලැබුණි.පුහුණුව අවසන් කළ පසු විසිරයාමේ දී විවිධ ප්‍රසංගයක් ද පැවැත්විණි.පුහුණුව අවසන් කළ පිරිසට සහතික ප්‍රදානය කිරීමේ උත්සවයට භාෂා හා සමාජ ඒකාබද්ධතා ඇමැති වාසුදේව නානායක්කාර, රාජ්‍ය භාෂා කොමාසාරිස් ජේ. ඩී. සී . ජයසිංහ, ජාතික භාෂා අධ්‍යන සහ පුහුණු ආයතනයේ සභාපතිනි සීතා විතානාරච්චි, අධ්‍යක්ෂ ජනරාල් ප්‍රසාත් ආර්. හේරත් යන මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309145</link>
    <topic>ඊරියවැටිය දෙමහල් නිවසක උඩුමහලින්ඉවතලන අපවිත්‍ර දෑ මහ පාරට</topic>
    <author>කැලණිය විශේෂ –ලයනල් පී. පෙරේරා</author>
    <content>කැලණිය ඊරියවැටිය ප්‍රදේශයේ හුණුපිටිය සුසාන භූමියට ආසන්න දෙමහල් නිවෙසක උඩුමහලේ සිට බැහැර කරන කුණු වැනි අපද්‍රව්‍ය සහ නිවසේ සිට පොලිතීන් බෑග්වලට මුත්‍රා කර ඒවා මහා මාර්ගයට විසිකර දැමීමේ අශෝභන ක්‍රියාවක් හේතුවෙන් ප්‍රදේශවාසීහු දැඩිසේ කෝපවී සිටිති.මේ ක්‍රියාව මේ නිවසේ ගෘහ මූලික වැඩිහිටි කාන්තාවක් විසින් සිදුකරන බවත් ඇය සමාදාන විනිශ්චයකාරවරියක් බවත් ප්‍රදේශවාසීහු චෝදනා කර සිටිති.මේ ස්ථානයේ ත්‍රිරෝද රථ ගාලක් ද ඇති බව පැවසූ ප්‍රදේ්ශවාසීන්, ඇය විසින් උඩුමහලේ සිට පහළ මහා මාර්ගයට විසි කරනු ලබන මුත්‍රා බෑග් එම රථවලට ද වැටීමේ හේතුවෙන් එහි රියැදුරන් ද උරනව සිටින බවද පවසයි.මේ අශෝභන ක්‍රියාව නවතා දමන ලෙස කෙතෙක් ඉල්ලා සිටිය ද, ඇය විසින් මෙය දිගින් දිගටම සිදුකරන බව පවසන ප්‍රදේශවාසීහු, මේ සම්බන්ධයෙන් අදාළ බලධාරීන් විසින් කටයුතු කර මෙය නවතා දැමීමට ක්‍රියා කරනු ඇතැයි බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309146</link>
    <topic>දිවි නැමෙන්පොල් වගාවට වැඩි ඉඩ</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික්කයේ ‘දිවිනැගුම’ වැඩ සටහන යටතේ පොල්පැළ 11815ක්ද, “කප්රුකයි සිප් නැණයි” පාසල් වැඩ සටහන යටතේ බඳුන් පොල්පැළ 23439ක් ගම්පහ දිසාවේ පාසල්වලට බෙදා දී ඇත.පොල්වගාව ව්‍යාප්ත කිරීමේ “කප්රුක පුරවර වැඩසටහන යටතේ දිවුලපිටිය, කටාන, මීරිගම, දොම්පේ, අත්තනගල්ල, මිනුවන්ගොඩ ප්‍රාදේශීය ලේකම් කොට්ඨාසවල පොල්පැළ 36310ක්ද, අක්කරයකට පාලු පැළ 24 බැගින් පැළ 21135ක් හා යටිවගාව, නැවතවගාව, නව වගාව, යටතේ පොල්පැළ 42962ක්ද බෙදා දී පොල්වගාව ව්‍යාප්ත කිරීමට පොල්වගාකිරීමේ මණ්ඩලය කටයුතු කර ඇතැයි ගම්පහ ප්‍රාදේශීය කළමනාකාර ආර්.එස්. කුලරත්න මහතා ගම්පහ දිස්ත්‍රික් කෘෂිකර්ම කමිටුවේ දී හෙළිකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309147</link>
    <topic>ජල මූලාශ්‍රවල‘ඊකෝලා’ තිබේදැයි සොයයි</topic>
    <author>පානදුර සමූහ කපිල සෝමරත්න</author>
    <content>පානදුර නාගරික ප්‍රදේශයට ජාතික ජල සම්පාදන හා ජලපවාහන මණ්ඩලයෙන් සපයන පානීය ජලයේ සහ පානදුර නගර සභා බල ප්‍රදේශයේ ජල මූලාශ්‍රවල (ලිං ජලය) මිනිස් සිරුරට අහිතකර ඊ කෝලා සහ කොලිපෝම් බැක්ටීරියාව තිබේදැයි සොයා ගැනීම සඳහා කළුතර ජාතික සෞඛ්‍ය පර්යේෂණ විද්‍යායතනය පරීක්ෂණ ආරම්භ කර ඇත.පානදුර සිට ලැබෙන පානීය ජලයේ සහ ජල මූලාශ්‍රවල ලබාගත් සම්පල් 14ක් පානදුර නාගරික මහජන සෞඛ්‍ය නිලධාරීන් විසින් එම විද්‍යායතනයට ඉදිරිපත් කර ඇත.ඉකුත් වසරේ දී පාණදුර නගරයේ දිවා ආහාර පිළියෙල කරන ස්ථාන දෙකක් වටලා එම ආහාරවල සාම්පල් කළුතර ජාතික සෞඛ්‍ය පර්යේෂණ විද්‍යායතනයට යවා පරීක්ෂණයකට ලක්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=r1309148</link>
    <topic>මාතෘ සායනය ඉවතට:මවුවරු-දරුවෝ අසීරුවට</topic>
    <author>වාද්දුව සමූහ එස්. ආර්. පියදාස</author>
    <content>තන්ත්‍රීමුල්ල මාතෘ හා ලදරු සායනය පවත්වාගෙන ආ ස්ථානයෙන් ඉවත් කිරීම නිසා ඒ ආයතනයෙන් සායන සේවාවක් සලසා ගත් මවුවරු දැඩි අසීරුතාවකට මුහුණ පාන බව ජනතාව පවසති.හිරණ ‘අම්බලන්දූව‘ බෙක්කේගම ගල්තුඩේ සහ තන්ත්‍රිමුල්ල යන ගම්වල ගැබිනි මාතාවක් මේ දුෂ්කරතා වලට මුහුණ පා සිටිති.මේ නිසා එම ගම්වල ගැබිනි මාතාවකට බොහෝ දුර ගෙවා හිරණ පොලිසිය අසල තිබෙන ආයතනයකට පැමිණීමට සිදුවී ඇති බැවින් කළක් තන්ත්‍රිමුල්ල සායනය පැවැත්වූ පානදුර ප්‍රාදේශීය සභා උප කාර්යාල ගොඩනැගිල්ලේ ඒ ආසන්නයේම ස්ථානයක තන්ත්‍රීමුල්ල සායනය පවත්වන ලෙස පානදුර ප්‍රාදේශීය සභාවට යෝජනාවක් ඉදිරිපත්වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309141</link>
    <topic>සමපෝෂ පාසල් පාපන්දු ශූරතාවලියකණ්ඩායම් 600කින් අද ඇරැඹේ</topic>
    <author>ප්‍රින්ස් ගුණසේකර</author>
    <content>සිලෝන් බිස්කට් අනුබද්ධිත ප්ලෙන්ටි ෆුඩ්ස් සමාගමේ සමපෝෂ අනුග්‍රහයෙන් පස්වැනි වරටත් පැවැත්වෙන 15න් පහළ අන්තර් පාසල් පාපන්දු තරගාවලිය අද ආරම්භ වේ.ත්‍රස්තවාදය නිමාවීමෙන් පසුව පවතින සාමකාමී වාතාවරණය සැලකිල්ලට ගෙන මුලතිව් හා කිලිනොච්චි දිස්ත්‍රික්කවල මෙවර මූලික වටයේ තරග පැවැත්වීමට කටයුතු යොදා ඇත.බාලක කණ්ඩායම් 480ක් හා බාලිකා කණ්ඩායම් 120ක් නියෝජනය කරන මේ තරගාවලියට රටපුරා පාසල් 600ක් සහභාගී වෙති. මෙවර 15න් පහළ පාසල් පාපන්දු තරගාවලියට ක්‍රීඩක ක්‍රීඩිකාවෝ 9000ක් සහභාගී වෙති.තරගාවලියේ මූලික වටයේ තරග රටපුරා මධ්‍යස්ථාන 30කදී පැවැත්වේ. එයින් බාලක බාලිකා දෙඅංශයෙන්ම කණ්ඩායම් 21 බැගින් අවසන් වටයට තෝරා ගැනේ. අවසන් වටයේ තරග ඔක්තෝබර් 11 සිට 13 දක්වා පැවැත්වීමට සැලසුම් කොට ඇත. ජයග්‍රාහී කණ්ඩායම් දෙකට සමපෝෂ පාපන්දු ශූරතාව පිරිනැමෙන අතර අනුශූර බාලක බාලිකා කණ්ඩායම් දෙකට හා තෙවැනි ස්ථානය දිනාගන්නා කණ්ඩායම් දෙකට වටිනා ත්‍යාග හා සහතිකපත් පිරිනැමේ.15න් පහළ පාසල් පාපන්දු තරගාවලිය පුරා කැපී පෙනෙන දක්ෂතම ක්‍රීඩකයා, දක්ෂතම ක්‍රීඩිකාව හා දක්ෂතම ගෝල් රකින්නා, දක්ෂතම ගෝල් රකින්නිය තෝරා කුසලාන පිරිනැමීමට කටයුතු කෙරේ.මේ පිළිබඳ මාධ්‍ය හමුවක් ශ්‍රී ලංකා පාපන්දු නිවහනේදී පෙරේදා පැවැති අතර එහිදී අදහස් දැක්වු ශ්‍රී ලංකා පාසල් පාපන්දු සංගමයේ වැඩ බලන ලේකම් රාහුල සිරිවර්ධන මහතා පැවැසුවේ පාසල් අධ්‍යාපනයට බාධා නොවන පරිදි තරගාවලිය සංවිධානය කොට ඇති බවයි. ප්ලෙන්ටි ෆුඩ්ස් සමාගමේ ප්‍රධාන විධායක ශම්මි කරුණාරත්න මහතා සඳහන් කළේ දෙස් විදෙස් පාපන්දු තරගාවලි කිහිපයකටම අනුග්‍රහය දැක්වු තම සමාගම ඉදිරියේදීත් ක්‍රීඩාව සමග අත්වැල් බැඳ ගන්නා බවයි. “ක්‍රීඩාව ශක්ති සම්පන්න බව විදහා දැක්වීමට පමණක් නොව දරා ගැනීමේ ශක්තිය ආත්ම විශ්වාසය හා සංයමය ගොඩනැගීමට ඉවහල් වෙනවා” කරුණාරත්න මහතා පැවැසීය. ප්ලෙන්ටි ෆුඩ්ස් අලෙවි සාමාන්‍යාධිකාරී වසන්ත චන්ද්‍රපාල හා පාසල් පාපන්දු සංගමයේ නිලධාරීහුද අදහස් දැක්වුහ.පසුගිය වසරේ පැවැති පාසල් පාපන්දු තරගාවලියේදී බාලක ශූරතාව කොළඹ සහිරා විදුහල දිනාගත් අතර බාලිකා ශූරතාව කුරුණෑගල මලියදේව බාලිකා විදුහලට හිමිවිය. බාලක අනුශූරතාව කළුතර හෝලි ක්‍රොස් විදුහලට හා තෙවැනි ස්ථානය ‍කින්නියා අල් අක්සාර් විදුහලට හිමිවිය. බාලිකා අනුශූරතාව කුරුණෑගල කවීෂගමුව මහා විදුහල හා තෙවැනි ස්ථානය මීගමුව ආවේ මරියා කන්‍යාරාමය දිනා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309142</link>
    <topic>දිගටම ඉන්නවාද ? යනවාද ?ෆෝඩ්ගේ තීරණය ලබන සතියේ</topic>
    <author/>
    <content>ශ්‍රී ලංකා ක්‍රිකට් පුහුණුකරු ග්‍රැහැම් ෆෝඩ් ශ්‍රී ලංකා ක්‍රිකට් කණ්ඩායම සමග ඔහුගේ අනාගත සැලැස්ම කුමක්ද යන්න පිළිබඳව ලබන සතියේ දන්වා සිටිනු ඇත. ශ්‍රී ලංකා ක්‍රිකට් කණ්ඩායමේ ප්‍රධාන පුහුණුකරු ෆෝඩ් ශ්‍රී ලංකා ක්‍රිකට් ආයතනය සමග ඔහුගේ අනාගත සැලසුම් සාකච්ඡා කිරීම සඳහා ශ්‍රී ලංකා කණ්ඩායමේ කළමනාකරු හා වැඩ බලන ප්‍රධාන විධායක නිළධාරි ඇතුළු ශ්‍රී ලංකා ක්‍රිකට් නිළධාරීන් ඊයේ මුණගැසුනු බව එම ආයතනය නිවේදනය කළේය.ෆෝඩ් මහතාගේ පවුලේ කටයුතුවලට ඔහුගේ කැපවීම සම්බන්ධයෙන් ශ්‍රී ලංකා ක්‍රිකට් ආයතනය විසින් විකල්ප කිහිපයක් යෝජනා කෙරුනු බවත් ඒ කාරණා ගැන ෆෝඩ් මහතා ඔහුගේ පවුල සමග සලකා බැලීමෙන් පසුව ලබන සතියේදී ඔහුගේ සැලැස්ම ශ්‍රී ලංකා ක්‍රිකට් ආයතනයට ඉදිරිපත් කරනු ඇති බවත් එම නිවේදනයේ සඳහන් වේ.සිය පවුලේ කටයුතුවලට වැඩි අවධානයක් යොමු කිරීම සඳහා තමාගේ කොන්ත්‍රාත්තුව දීර්ඝ නොකරන ලෙසට ග්‍රැහැම් ෆෝඩ් ශ්‍රී ලංකා ක්‍රිකට් ආයතනයෙන් ඉල්ලීමක් කර තිබේ. ශ්‍රී ලංකා ක්‍රිකට් පුහුණුකරු ලෙසින් ඒ මහතා ශ්‍රී ලංකා ක්‍රිකට් සමග අස්සන් කර ඇති දෙවසරක කොන්ත්‍රාත්තුව අවසන් වීමට නියමිතව ඇත්තේ ලබන ජනවාරි මාසයේදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309143</link>
    <topic>ද.ආසියා කනිෂ්ඨමලල ක්‍රීඩා ඉන්දියාවේදී</topic>
    <author>ප්‍රින්ස් ගුණසේකර</author>
    <content>දකුණු ආසියා කනිෂ්ඨ මලල ක්‍රීඩා ශූරතාවලිය නොවැම්බර් 9-10 දිනවල බටහිර බෙංගාලයේ රංචි නුවර පැවැත්වේ. මේ මස 27 හා 28 දිනවල පැවැත්වීමට නියමිතව තිබු මේ මලල ක්‍රීඩා ශූරතාවලිය නොවැලැක්විය ‍හැකි හේතු මත නොවැම්බර් දක්වා කල් දැමු බව ඉන්දීය මලල ක්‍රීඩා සම්මේලනය ශ්‍රී ලංකාවට දැනුම්දී ඇත.වසය අවුරුදු 20න් පහළ ක්‍රීඩක ක්‍රීඩිකාවන් වෙනුවෙන් සංවිධානය කෙරෙන මේ මලල ක්‍රීඩා ශූරතාවලිය අනාගතයේ දක්ෂ ක්‍රීඩක ක්‍රීඩිකාවන් බිහිකර ගැනීමට හොඳ අඩිතාලමක් බව ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පෙන්වා දෙයි.කනිෂ්ඨ මලල ක්‍රීඩක ක්‍රීඩිකාවන් ඉදිරියට ගැනීමේ වැඩ පිළිවෙළක් ශ්‍රී ලංකා මලල ක්‍රීඩා සංගමය ඉදිරියේදී ක්‍රියාවට නංවන බැවින් දකුණු ආසියානු කනිෂ්ඨ මලල ක්‍රීඩා ශූරතාවලිය දක්ෂතා මැන බැලීමේ අවස්ථාවක් වනු ඇතැයි ප්‍රනාන්දු මහතා විශ්වාසය පළ කළේය.ලබන වසරේ චීනයේ නැංජින් හී යොවුන් ඔලිම්පික් ක්‍රීඩා උළෙල පැවැත්වෙන අතර ආසියානු කනිෂ්ඨ මලල ක්‍රීඩා ශූරතාවලියද සංවිධානය කෙරේ. මේ තරගාවලි දෙකම ශ්‍රී ලංකාවේ නැඟී එන ක්‍රීඩක ක්‍රීඩිකාවන්ට වැදගත් බව පෙන්වා දෙන මලල ක්‍රීඩා සභාපතිවරයා පවසන්නේ ඒ සඳහා සුදුසු කණ්ඩායමක් සුදානම් කරන බවයි.මේ වසරේ පැවැති ආසියානු යොවුන් ක්‍රීඩා උළෙලේදී ශ්‍රී ලංකාව දිනාගත් පදක්කම් හයෙන් හතරක් මලල ක්‍රීඩා ඉසව්වලින් වු අතර කොළඹදී නිමාවු ආසියානු කනිෂ්ඨ මලල ක්‍රීඩා ශූරතාවලියේදී ශ්‍රී ලංකාවට පදක්කම් 6ක් හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309144</link>
    <topic>පාපන්දු ක්‍රීඩකයාට වාර්තාගත මිලක්</topic>
    <author/>
    <content>සුප්‍රකට පාපන්දු කණ්ඩායමක් වන රියල් මැඩ්රිඩ් කණ්ඩායමට එක්වූ 24 හැවිරිදි ඉදිරිපෙළ ක්‍රීඩක ගැරත් බේල්ට යුරෝ මිලියන 100ක මුදලක කොන්ත්‍රාත්තුවක් ලබාදීම විමතියට කරුණක් බව ප්‍රංශයේ හිටපු පාපන්දු නායක සිනෙඩින් සිඩෑන් ප්‍රකාශ කළේය.මීට පෙර වාර්තාගත වැඩිම මුදලකට අලෙවි වූ පාපන්දු ක්‍රිඩකයා ලෙස යුරෝ මිලියන 75කට රියල් මැඩ්රිඩ් පිලට අලෙවි වූ සිඩෑන් මාධ්‍ය වෙත මෙසේ කියා සිටියේය.'මීට වසර 10කට පෙර රියල් මැඩ්රිඩ් පිල ම‍ගේ සේවය ලබා ගන්න මට යුරෝ මිලියන 75ක් ගෙව්වා. ඒ මොහොතේ මා කීවේ මා මෙතරම් මුදලකට වටින්නේ නැති බවයි. නමුත් දැන් සියල්ල වෙනස්වෙලා. පාපන්දු ක්‍රීඩාවේ හැටි ඔහොම තමයි.'.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309145</link>
    <topic>ක්‍රීඩක ක්‍රීඩිකාවන් 501කට වර්ණ පිරිනැමෙනපාසල් ක්‍රීඩා මයිලෝ වර්ණ ප්‍රදානෝත්සවය 27දා</topic>
    <author>වර්නන් ගුණසේකර</author>
    <content>2012 වසරේදී පාසල් ක්‍රීඩා 35ක ජාත්‍යන්තර මට්ටමේ ජයග්‍රහණ හෝ සහභාගිත්වය දක්වනු ලැබූ මෙන්ම ජාතික මට්ටමේ දක්ෂතා ප්‍රදර්ශනය කළ ක්‍රීඩක ක්‍රීඩිකාවන් 501 දෙනෙකුට වර්ණ හිමිවන ශ්‍රී ලංකා පාසල් ක්‍රීඩා මයිලෝ වර්ණ ප්‍රදානෝත්සවය ලබන 27 වැනි දින පස්වරු 2.00 සිට කොළඹ බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේදී පැවැත්වේ.20 වැනි වරටත් නෙස්ලේ ලංකා සමාගමේ මයිලෝ අනුග්‍රහය දක්වන මේ වර්ණ ප්‍රදානෝත්සවය සංවිධානය කිරීම සඳහා අධ්‍යාපන අමාත්‍යංශය හා ශ්‍රී ලංකා පාසල් ක්‍රීඩා සභාව, සීමාසහිත නෙස්ලේ ලංකා සමාගම හා එක්ව සිටිති.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්වෙන මේ වර්ණ ප්‍රදානෝත්සවයට සීමාසහිත නෙස්ලේ ලංකා සමාගමේ කළමනාකාර අධ්‍යක්ෂ ගනේෂන් අම්පලවාන මහතා විශේෂ ආරාධිත අමුත්තා ලෙස සහභාගි වනු ඇත.මේ අවස්ථාවේදී දිවයිනේ විවිධ පළාත්වල ක්‍රීඩක ක්‍රීඩිකාවන්ට වර්ණ හිමිවීමට නියමිත බැවින් පළාත්වල ප්‍රධාන අමාත්‍යවරුන්ටද මේ සඳහා ආරාධනා කර තිබේ.වොලිබෝල්, පිහිණුම්, මලල ක්‍රීඩා, ඇරොබික් ජිම්නාස්ටික්, බැඩ්මින්ටන්, ජිම්නාස්ටික්, හොකී, වුෂූ, කඳු තරණය, ටයිකොන්ඩෝ, ජීවිතාරක්ෂක, ත්‍රෝබෝල්, ජූඩෝ, මල්ලවපොර, ක්‍රිකට්, පාපැදි, පාපන්දු, සවි එසවීම/බර ඉසිලීම, බොක්සිං, කැරම්, චෙස්, ඔරු පැදීම, එල්ලේ, හෑන්ඩ්බෝල්, රගර්, සැහැල්ලු පන්දු ක්‍රිකට්, ටේබල් ටෙනිස්, ටෙනිස්, බාස්කට්බෝල්, කබඩි, කරාතේ, නෙට්බෝල් හා ස්කොෂ් යන ක්‍රීඩාවල දස්කම් දැක්වූ ක්‍රීඩක ක්‍රීඩිකාවන්ට වර්ණ ප්‍රදානය කෙරෙනු ඇත.අදාල ක්‍රීඩා සඳහා වන පාසල් සංගම්වල යෝජනා අනුව විශේෂ කුසලතා සඳහා නම් කර ඇති ක්‍රීඩක ක්‍රීඩිකාවන් මෙසේය.දක්ෂතම ක්‍රීඩකයා1.මැතිව් අබේසිංහ – පිහිණුම් (ආසියානු ජාත්‍යන්තර පාසල)2.පී.එස්.ටී.කෞෂාල් – ක්‍රිකට් (රත්ගම දේව පතිරාජ විද්‍යාලය)3.මිලාන් දිසානායක – මලල ක්‍රීඩ (හංවැල්ල රාජසිංහ මධ්‍ය විද්‍යාලය)දක්ෂතම ක්‍රීඩිකාව1.තිලිණි ප්‍රමෝදිකා හෙන්දහේවා – බැඩ්මින්ටන් (කොළඹ විශාඛා විද්‍යාලය)2.ශිවන්ති කුමාරි රත්නායක – මලල ක්‍රීඩා (කෑගල්ල ශාන්ත ජෝශප් බාලිකා විද්‍යාලය)3.මජිකෝ රහීම් – පිහිණුම් (ආසියානු ජාත්‍යන්තර පාසල)නැඟී එන ක්‍රීඩකයා1.අකිල ධනංජය – ක්‍රිකට් (පානදුර මහානාම විද්‍යාලය)2.දුලාජ් මධුශංක – මලල ක්‍රීඩා (පස්යාල මහා විද්‍යාලය)නැඟී එන ක්‍රීඩිකාව1.නිමිකෝ රහීම් – පිහිණුම් (ආසියානු ජාත්‍යන්තර පාසල)2.තිසලා අල්ගම – නෙට්බෝල් (කොළඹ විශාඛා විද්‍යාලය)3.නිමේෂා සිරිවර්ධන – මලල ක්‍රීඩා (ගලෙන් බිඳුනුවැව මධ්‍ය මහා විද්‍යාලය).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309146</link>
    <topic>ජාතික බිලියඩ් අවසන් මහා තරගය හෙට</topic>
    <author>ෆවුස් මොහොමඩ්</author>
    <content>ජාතික බිලියඩ් ශූරතාව 21වතාවක් දිනාගනිමින් අද්විතීය වාර්තාවකට හිමිකම් කියන වරාය අධිකාරියේ කේ.එච්.සිරිසෝම මෙවර තරගාවලියේ අවසන් පූර්ව වටයේ දී මුවර්ස් ක්‍රීඩා සමාජයේ අබ්දුල් සත්තාර්ට එරෙහිව තරග වට 5 -1ක ජයක් අත්කර ගනිමින් අවසන් තරගයට සුදුසුකම් ලැබීමට සමත්විය. සිය 22වැනි ජාතික බිලියඩ් ශූරතාව අත් කරගැනීමේ අරමුණින් අවසන් මහා තරගයට පිවිසි සිරිසෝමට එරෙහිව තරග වැදීමට ගාල්ල බිලියඩ් සමාජයේ එම්.එම්.ජිෆ්රි සුදුසුකම් ලබා සිටියි. අවසන් පූර්ව වටයේ දී ජිෆ්රි හමුවේ තියුණු සටනකින් පසුව තරග වට 5 -4ක් ලෙස පරාජයට පත්වූයේ යුද හමුදාවේ එම්.එම්.මුබීන්ය.ශ්‍රී ලංකා බිලියඩ් හා ස්නූකර් සංගමය මෙහෙයවනු ලබන මේ තරගාවලියේ අවසන් මහා තරගය හෙට (15) සුගතදාස හෝටල් සංකීර්ණයේ පිහිටි බිලියඩ් සංගම් මූලස්ථානයේ දී පැවැත්වේ. සිංගර් ශ්‍රී ලංකා අනුග්‍රාහකත්වය දරන ජාතික බිලියඩ් ශූරතාවලිය මෙවර පැවැත්වෙන්නේ 61වැනි වරටය.මෙවර තරගාවලියේ අවසන් වටයට මෙරට ප්‍රබලතම ක්‍රීඩකයන් 16ක් තරග වැදුණු අතර පිළිමලුන් පිටුදැකීමේ ක්‍රමයට තරගාවලිය පැවැත්විණි. එහිදී පළමු වටයේ හා අර්ධ අවසන් වටයේ තරගයට වට 7ක් ඇතුළත් වූ අවසන් පූර්ව තරගය වට 9කින් සමන්විත විය. අවසන් මහා තරගය වට 11කින් යුතුව පැවැත්වීමට කටයුතු යොදා තිබේ.තරගාවලියේ අර්ධ අවසන් පූර්ව වටයේ දී තරග වට 4 -3ක් ලෙස එස්.එච්.එම්.අස්ලම් පරාජය කිරීමට එම්.එම්.මුබීන් සමත්වූ අතර තරග වට 4-2ක් ලෙස යුද හමුදාවේ මේජර් ඩබ්.එම්.චන්ද්‍රදාස පරාජය කිරීමට වරාය අධිකාරියේ කේ.එච්.සිරිසෝම සමත්විය. මුවර්ස් ක්‍රීඩා සමාජයේ අබ්දුල් සත්තාර් තරග වට 4-0කින් වයි.එම්.සී.ඒ. හී ගාමිණී දේවප්‍රිය පරාජය කළ අතර තරග වට 4-3කින් මුවර්ස් ක්‍රීඩා සමාජයේ ඒ.ඒ.කරීම් පරාජය කිරීමට ගාල්ල බිලියඩ් සමාජයේ එම්.එම්.ජිෆ්රි සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309147</link>
    <topic>කාල්ටන් කුසලාන බාස්කට්බෝල්රෝද පුටු ප්‍රදර්ශන තරගය හෙට</topic>
    <author>නිරෝෂාන් ප්‍රියංකර</author>
    <content>තාරුණ්‍යයට හෙටක් සංවිධානය හා හම්බන්තොට ක්‍රීඩා සමාජය එක්ව සංවිධාන කරන 5වැනි කාල්ටන් කුසලාන බාස්කට්බෝල් ශූරතාවලියේ ආකර්ෂණය වැඩි කිරීමට ප්‍රථම වරට එක්කළ රෝද පුටු බාස්කට්බෝල් තරගය හෙට රාත්‍රී 7.00ට කොළඹ හෙන්රි පේද්‍රිස් පිටියේදී පැවැත්වේ.රණවිරු සේවා අධිකාරියේ සහ‍යෝගයෙන් පැවැත්වෙන තරගයට රටදැය වෙනුවෙන් සටහන් බිමට ගොස් ආබාධිත තත්තවයට පත්වු රණවිරුවන් එක්වෙති. මෙහිදී ගජබා හා විජයබා නියෝජනය කරන කණ්ඩායම් දෙක තරග වැදීමට නියමිතය.මෙවර තරගාවලියට අතිරේක ඉසව්වක් ලෙසින් එක්වු අවු.14න් පහළ සමස්ත ලංකා පාසල් තරගාවලිය අද ආරම්භ වීමට නියමිතව තිබූ අතර තරගාවලිය මේ මස 20-21 දක්වා කල්දැමීමට සංවිධායකයෝ තීරණය කර තිබේ.තරගාවලියට පාසල් නියෝජන කරමින් බාලක බාලිකා කණ්ඩායම් 60ක් ඇතුළත්ව සිටිති.ගුවන් හමුදාවට ජයමේ අතර තරගාවලියේ පළමු කොටස යටතේ ශ්‍රී ලංකා පොලිසිය සමග පැවැති තරගයෙන් තියුණු ජයක් හිමිකර ගැනීමට ශ්‍රී ලංකා ගුවන් හමුදා පිල සමත්විය.තියුණු මුහුණුවරක් ගත් තරගයේ පළමු භාගය නිමාවන විට දෙපිළම ලකුණු 20 බැගින් ලබා සම තත්ත්වයේ පසුවිණි. තරගය අවසන් වුයේ ලකුණු 52-53ක් ලෙස ගුවන් පිලට ජය හිමිවීමෙනි.දෙවැනි කොටසින් රාජකීය සහ ඩීපීඑම්සී කණ්ඩායම් ජයග්‍රහණ වාර්තා කිරීමට සමත්වුහ. එහිදී රාජකීයන් හමුවේ වාසින්ස් පාරාජයට පත්වු අතර ඩීපීඑම්සී හමුවේ බෆලෝස් බී පිල පරාජය වුයේ ලකුණු 69-45ක් ලෙසිනි. පළමු භාගය නිමාවනවිට ඩීපීඑම්සී පිල ලකුණු 34-17ක් ලෙස ඉදිරියෙන් පසුවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309148</link>
    <topic>අන්තර් සමාජ කාන්තා දෙවැනි පෙළ ක්‍රිකට් තරගාවලියේ දක්ෂතම පන්දු යවන්නිය අමා</topic>
    <author/>
    <content>ඩයලොග් - ශ්‍රී ලංකා ක්‍රිකට් සම්මාන උළෙලේ දී අන්තර් සමාජ කාන්තා දෙවැනි පෙළ ක්‍රිකට් තරගාවලියේ දක්ෂතම පන්දු යවන්නිය ලෙස සම්මාන දිනා ගැනීමට ගුවන් හමුදා කණ්ඩායම නියෝජනය කරන අමා කාංචනා සමත්වූවාය. ඇයට හිමි සම්මානය ශ්‍රී ලංකා ජාතික ක්‍රිකට් පිලේ හිටපු නායකයකු වන අනුර තෙන්නකෝන් මහතා අතින් ලබා ගත් අයුරු. ඡායාරූපය - රංජිත් අසංක.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s1309149</link>
    <topic>ජිම්නාස්ටික් ශූරීයට දුමින්දගෙන් ලැප්ටොප් එකක්</topic>
    <author/>
    <content>ජාතික ජිම්නාස්ටික් ශූරී සමනලී ගුණතිලකට පාර්ලිමේන්තු මන්ත්‍රී ආර්.දුමින්ද සිල්වා මහතාගේ පෞද්ගලික මුදලින් 'ලැප්ටොප්' පරිගණකයක් පරිත්‍යාග කළ අයුරු. ඇය අධ්‍යාපන ලබන කොළොන්නාව බාලිකා විදුහලේදී මේ ප්‍රදානය සිදු කෙරුණු අතර විදුහල්පතිනි එන්.ජී.වයි.හේරත් මහත්මියද සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s13091410</link>
    <topic>ෆයිසලාබාද් වුල්ව්ස්ට ඉන්දියාව වීසා දෙයි</topic>
    <author/>
    <content>ඉන්දියාවේ පැවැත්වෙන චැම්පියන්ස් ලීග් විස්සයි20 තරගාවලියට සහභාගි වීම සඳහා පාකිස්තානයේ ෆයිසලාබාද් වුල්ව්ස් කණ්ඩායමට වීසා ලබා දීමට ඉන්දියාව තීරණය කර තිබේ.දින කිහිපයක අවිනිශ්චිතතාවයකින් පසුව ෆයිසලාබාද් ක්‍රීඩකයන්ට වීසා ලබා දීමට පාකිස්තානයේ ඉන්දියා තානාපති කාර්යාලය ඊයේ පියවර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=s13091411</link>
    <topic>නෙට්බෝල් පුහුණුකාරිනිය රට වටින්ම සොයයි</topic>
    <author/>
    <content>මේ වසරේ දෙසැම්බර් මාසයේ සිංගප්පූරුවේ පැවැත්වෙන නේෂන් කප් නෙට්බෝල් තරගාවලියට සහභාගීවන ශ්‍රී ලංකා පිලේ පුහුණුකාරිනිය තෝරා ගැනීමට අයැදුම්පත් කැඳවයි. ඒ සඳහා සුදුසුකම් ඇති අයට මේ මස 25 වැනිදා දක්වා අයැදුම්පත් යොමු කළ හැක.අන්තර්ජාතික නෙට්බෝල් තරග අත්දැකීම් ඇති සාමාන්‍ය පෙළ හෝ උසස් පෙළ විභාගයට පෙනී සිටි පුහුණුකරුවකු ලෙස උසස් පාඨමාලාවක් හදාරා ඇති අය අයැදුම් කිරීමට සුදුසුකම් ලබයි. හදාරා ඇති අන්තර්ජාතික නෙට්බෝල් පාඨමාලා පිළිබඳ විස්තර, දැනට පුහුණුකරන ක්‍රීඩා සමාජය අයැදුම්පතේ සඳහන් කළ යුතු අතර ජාතික නෙට්බෝල් පිල තරගාවලියට සුදානම් කරන කෙටිකාලීන පුහුණු සැලස්මක්ද ඉදිරිපත් කළ යුතු වේ. අයැදුම්පත් ලියාපදිංචි තැපෑලෙන් ලේකම් ශ්‍යාමා කුරේ, 282/1 ස්ටැන්ලි තිලකරත්න මාවත, නුගේගොඩ යන ලිපිනයට යොමු කළ යුතු අතර 0714186521 හා 0718227646 යන දුරකථන ඇමැතීමෙන් වැඩිදුර විස්තර ලබාගත හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=f1309141</link>
    <topic>යාල් දේවියඋතුරට කැන්දගෙන යන්නේ දකුණේ සහෝදරත්වයයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>ත්‍රස්තවාදීන් විසින් විනාශ කළේ උතුරේ දුම්රිය ඇතුළු ප්‍රවාහන පද්ධතිය පමණක් නොවේ. උතුරු දකුණු සැබෑ සංහිඳියාවම ඔවුන් විනාශ කළා. උතුරේ ජනජීවිතය මුළුමනින්ම අඩාල කළා. උතුරේ ජනතාවගේ ජීවන රටාව දශක ගණනාවකින් ආපස්සට ගෙන ගියා. එහෙත්, ජනාධිපතිතුමාගේ නායකත්වය යටතේ අභීත රණවිරුවන්ගේ ජීවිත පරිත්‍යාගයෙන් නැවත උතුරටත් - දකුණටත් සාමය උදා කරනු ලැබුවා. එදා පටන් මේ දක්වා ගෙවී ගිය සිව් වසර තුළ උතුරට සාමයේ අරුණළු උදාවෙලා තියෙනවා පමණක් නෙවෙයි දැවැන්ත සංවර්ධනයක් සිදුවෙනවා. එහි විශේෂ පැතිකඩක් තමයි. ප්‍රවාහන පද්ධතිය නඟා සිටුවීම. ත්‍රස්තවාදීන් විසින් වසර 30ක් පුරා දුම්රිය මාර්ග ඇතුළු සම්පූර්ණ මාර්ග පද්ධතියම විනාශ කළා. දුම්රිය මාර්ගයේ රේල් පීලි, සිල්පර කොටන් ඔවුන්ගේ බංකර ඉදිකරන්න යොදා ගත්තා.එහෙත්, අපට හැකිවී තියෙනවා මේ වනවිට කිලිනොච්චියට දුම්රියක් ධාවනය කරන්න. ඇත්තටම මේක ඓතිහාසික අවස්ථාවක්. උතුරේ ජනතාවට මේ අවස්ථාව සුවිශේෂයි. වසර 23කට පෙර අවසන් ගමන් ගොස් සිටි යාල් දේවිය නැවත උතුරට කැන්දාගෙන ඒම ඇත්තෙන්ම සිහිනයක් සැබෑ වීමක්. යාල් දේවිය උතුරට කැන්දාගෙන යන්නේ හුදෙකලාව නෙවෙයි. දකුණේ සහෝදරත්වය හා සහජීවනයත් සමඟයි. ඒ නිසා උතුරු - දකුණු සංහිඳියාව නැවත ගොඩනැඟීමට මෙය විශාල ශක්තියක් වනු ඇතැයි අපි සිතනවා. මේ අවස්ථාව උතුරේ දෙමළ ජනතාවට පමණක් නොව මුළුමහත් ශ්‍රී ලාංකිකයන්ටම අභිමානයක් වගේම ඓතිහාසික කාරණයක්.අනූව දශකයෙන් පසුව වව්නියාවෙන් ඔබ්බට උතුර දෙසට දුම්රියක් ධාවනය වුණේ නෑ. දුම්රිය දෙපාර්තමේන්තුවේ උත්සාහය මත මීට පෙර අපි ඕමන්තේ දක්වා දුම්රිය මාර්ගය ඉදි කර දුම්රියක් ධාවනය කිරීමට සැලැස්සුවා. ඉන්පසු ඉන්දීය රජය සමඟ එක්ව ඉන්දීය ණය ආධාර මත ඕමන්තේ සිට කි.මී. 90 දුරින් පිහිටි පලෙයි දක්වා උතුරු දුම්රිය මාර්ගයේ පළමු අදියර ඉදි කරන්න ඉන්දීය ඉර්කොන් සමාගමට භාරදුන්නා. ඒ මාර්ගයේ කි.මී. 62ක දුරක් කිලිනොච්චිය දක්වා ඇ.ඩොලර් මිලියන 185 ක් වැය කර දුම්රිය මාර්ගය හා විදුලි සංඥා පද්ධතිය ඔවුන් විසින් ඉදි කර අවසන් කළා.පලෙයි සිට යාපනය දක්වාත් යාපනය සිට කන්කසන්තුරය දක්වාත් වශයෙන් මේ ව්‍යාපෘතියේ දෙවන හා තුන්වන අදියර මේ වනවිටත් ක්‍රියාත්මකයි. ලබන වර්ෂයේ අප්‍රේල් මාසය වනවිට යාපනය දක්වාත් වර්-ෂය අවසානය වනවිට කන්කසන්තුරය දක්වාත් දුම්රිය මාර්ගය ඉදිකොට දුම්රිය ධාවනය කරවීම අපේ අපේක්ෂාවයි.දුම්රිය ස්ථාන ඉදි කිරීම විවිධ ආයතන විසින් භාරගෙන තියෙනවා. මීට සමගාමීව මැදවච්චිය සිට තලෙයිමන්නාරම දක්වා දුම්රිය මාර්ගයත් කඩිනමින් ඉදි වෙනවා. මැදවච්චිය සිට කි.මී. 47ක් දුරින් පිහිටි මඩු දක්වා දුම්රිය මාර්ගය ඉදිකොට දුම්රිය ධාවනය දැනටත් සිදු වෙනවා. ඒ සඳහා ඇ.ඩොලර් මිලියන 83.3 ක මුදලක් වැය වුණා. මන්නාරම දක්වා වූ ඉතිරි කි.මී. 63 දුර දුම්රිය මාර්ගය මේ වර්ෂයේ අග භාගය වනවිට ඉදිකොට අවසන් කිරීමට තමයි සැලසුම් කරල තියෙන්නෙ. ඒ සඳහා ඇස්තමේන්තුගත මුදල ඇ.ඩොලර් මිලියන 149.7ක්.ඔව්, ඇත්තටම යුද්ධයේදී මිය ගිය අපේ රණවිරුවන් ඇතුළු ජනතාව මෙන්ම ත්‍රස්තවාදීන් විසින් ඝාතනය කළ උතුරේ නිරායුධ අහිංසක දමිළ ජනතාවටත් සාධාරණය ඉටු කිරීම තමයි ඉන් අපේක්ෂා කරන්නේ. උතුරේත් - දකුණේත් මිය ගියේ ශ්‍රී ලාංකික ජනතාවයි. ඒ, සිංහල ද දෙමළ ද මුස්ලිම් ද කියල භේදයක් නෑ. ඒ නිසාම තමයි ත්‍රස්තවාදයෙන් මේ රට නිදහස් කර ගැනීමෙන් පසුව විශේෂයෙන්ම උතුරේ බිඳ වැටී තිබූ, අඩාල වී තිබූ ජන ජීවිතය යථා තත්ත්වයට පත් කරන්න ජනාධිපතිතුමා ඇතුළු රජය දැවැන්ත සංවර්ධන ව්‍යාපෘති ක්‍රියාත්මක කරන්න පටන් ගත්තේ. මිය ගිය අයට පණ දෙන්න බෑ. එහෙත්, ඔවුන්ගෙන් යැපෙන්නන්ට සාධාරණයක් ඉටුකළ යුතුයි. සැබෑ සාමය උදා වන්නේ එවිටයි. අද උතුරේ මාර්ග පද්ධතිය සම්පූර්ණයෙන්ම නවීකරණය කරලා තියෙනවා. පාසල් නවීකරණය කරලා ආගමික නිදහස උදා කරලා. වෙළෙඳපොළ ගොඩනඟමින් ආර්ථිකය ශක්තිමත් කිරීමට පියවර අරන්. උතුරේ නිෂ්පාදන දකුණට යැවීමට අවශ්‍ය කටයුතු යොදලා. විවිධ ආයෝජනයන්ට අවස්ථාව සලසා තිබෙනවා ආයෝජන කිරීමට. බැසිල් රාජපක්ෂ ඇමැතිතුමා යටතේ ක්‍රියාත්මක වූ උතුරු වසන්තය තුළින් උතුරේ ජනතාවට විශාල සංවර්ධනයක් සිදු වූ බව අපගේ විශ්වාසයයි.උතුරේ ජන ජීවිතය ගොඩනැඟීම සඳහා කොතෙකුත් සංවර්ධන ක්‍රියාදාමයන් සිදු කළත් අහිංසක ජනතාවට ඒ තුළින් සාමයේ හා නිදහසේ අරුණළු උදාවී තිබුණත් මේක බලන්න බැරි, ෆැසිස්ට්වාදී ත්‍රස්තවාදීන්ට උඩගෙඩි දෙන විවිධ කණ්ඩායම්, විවිධ රාජ්‍ය නොවන සංවිධාන නියෝජිතයන් ඇතුළු විදේශයන්හි ක්‍රියාත්මක එල්.ටී.ටී.ඊ. ඩයස්පෝරාවේ නියෝජිතයන් නැවතත් රට බෙදුම්වාදයට තල්ලු කරන්න උත්සාහ දරමින් ඉන්නවා. මේ අය නොයෙක් මත පළ කරනවා. එහෙත් යථාර්ථය එය නොවෙයි. උතුරේ ජනතාව සැබෑ යථාර්ථය තේරුම් අරගෙනයි ඉන්නෙ. යුද සමයේදී මේ පිරිස් දෙමළ ජනතාව වෙනුවෙන් පෙනී සිටිනවා යැයි කියමින් විදෙස් නියෝජිතයන්ගෙන් ලැබුණු ඩොලර් කුට්ටි තමන්ගේ සුඛ විහරණයට සාක්කුවේ දාගත් බව උතුරේ ජනතාව අද හොඳින්ම අවබෝධ කරගෙන අවසන්. මේ උදවිය දෙමළ ජනතාව වෙනුවෙන් කිසිම දෙයක් කළේ නැති බව අද රහසක් නෙවෙයි.1994 දී අපි බලයට එනකොට යූ.එන්.පී. එකයි ජේ.වී.පී. එකයි දෙකම රට විනාශ කරලයි තිබුණේ. මම 1982 අගලවත්ත ආසනයේ සංවිධායක වෙනකොට ආණ්ඩු බලයයි, ජේ.වී.පී. භීෂණයයි, කොටි භීෂණයයි මේ ඔක්කොම ශ්‍රී‍ ලංකා නිදහස් පාක්ෂිකයන් හැටියට අපට මුහුණ දෙන්න වුණු අභියෝග. ඉතින්, මේ අපාදුකින් රටත්, ජනතාවත් මුදාගන්න 1994 දී ජනතාව අපට බලය දුන්නා.2005 දී මහින්ද රාජපක්ෂ ජනාධිපතිතුමා බලයට පත්වුණාට පසුව තමයි, ත්‍රස්තවාදයේ භීෂණයෙන් ක්‍රමක්‍රමයෙන් මුදාගෙන 2009 දී මේ රට එක්සේසත් කළේ. ත්‍රස්තවාදයෙන් මුදාගෙන අද දකුණේ වගේම උතුරේත් මහාමාර්ග, දුම්රිය ආදී සියලු පහසුකම් සමානව අපි වැඩි දියුණු කරනවා. ඇත්තටම බැලුවොත් උතුරට සහ නැඟෙනහිරට වෙන් කරන ප්‍රතිපාදන අනෙක් පළාත්වලටත් වඩා බොහෝ වැඩියි. ඒ නිසා අපේ රජය, ජනාධිපතිතුමාගේ නායකත්වය යටතේ කරන්නේ සියලු ශ්‍රී ලාංකීය ජනතාවටම සැබෑ මානව හිමිකම් දිනා දීමයි.ඒ වුවමනාව කුමක් සඳහාද යන්න කියන එක අපි පැහැදිලිව තේරුම් ගන්නවා. එහෙත්, අපිටත් අපේ රටේ ජනතාවටත් ජනාධිපතිතුමා කෙරෙහි පූර්ණ විශ්වාසයක් තියෙනවා. විශේෂයෙන් මේ තරම් දෙයක් කරපු එතුමා රට බෙදන්න දෙන්නෙ නෑ කියල අපි හැමෝම විශ්වාස කරනවා. පාර්ලිමේන්තුවේදීත් දෙමළ සන්ධානයේ අය කෑගැහුවේ ප්‍රභාකරන් වෙනුවෙන්. කොහොම වුණත් බේරා ගත් රට, ලබා ගත් නිදහස කිසිම බලවේගයකට විනාශ කරන්න මහින්ද රාජපක්ෂ ජනාධිපතිතුමා ප්‍රමුඛ සන්ධාන රජය කිසිදා ඉඩ නොතබන බව මට වගකීමෙන් කියන්න පුළුවන්.හිටපු විදේශ අමාත්‍ය ලක්ෂ්මන් කදිර්ගාමර් මැතිතුමා ගත්තොත් තිස් අවුරුද්දක මගේ දේශපාලන ජීවිතයේ දැකපු දක්ෂ විදේශ ඇමැතිවරයෙක්. අපිට ජාති භේදයක් නෑ. දක්ෂයන්ට ඉදිරියට යා හැකියි. දෙමළ ජාතිවාදයක් ගැන කතා කරන්නේ පැවැත්ම සඳහා බව රහසක් නෙවෙයි. උතුරේ ජනතාවට වෙනම රාජ්‍යයක් අවශ්‍ය නෑ. ඔවුන් ඉල්ලන්නේ ප්‍රවාහනය, විදුලිය, මාර්ග, රැකියා, නිදහස මේ සියල්ල අද ඔවුන්ට ලැබිලා තියෙනවා. ලැබෙමිනුත් තියනවා. ඒ නිසා දෙමළ සන්ධානයේ ජාතිවාදී දේශපාලනයේ පැවැත්ම බොහොම කෙටියි. ඕමන්තෙත් මුරකාවල් දාගෙන උතුරේ මිනිසුන්ට එල්.ටී.ටී.ඊ. ය අහිමි කළ අනාගතය අද ඔවුන්ට ලබා දෙමින් ඉන්නේ කවුද කියල ඔවුන් තේරුම් ගන්නා බව, මේ ජනතාව සැබෑ අවබෝධයෙන් කටයුතු කරන බව අපට විශ්වාසයි. ජනාධිපතිතුමා කෙරෙහි විශාල විශ්වාසයක් මේ ජනතාව තුළ තියෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>14</day>
    </date>
    <link>http://www.dinamina.lk/2013/09/14/_art.asp?fn=f1309142</link>
    <topic>පිළිකා රෝගයට දේශීය වෙදකමෙන්පිළියම්...</topic>
    <author>උපනන්ද නන්දිමිත්‍ර</author>
    <content>නූතන යුගයේ බටහිර වෛද්‍ය විද්‍යාවට ප්‍රමුඛත්වයක් ලබා දී තිබුණද අපේ හෙළ රජ දවස පටන් ආදී මුතුන් මිත්තන් ඉතා අගය කොට සැලකුවේ දේශීය වෛද්‍ය විද්‍යාවයි.එදා අද තරම් බටහිර වෛද්‍ය විද්‍යාව දියුණු මට්ටමක නොතිබුණ අතර පාරම්පරික දේශීය වෛද්‍ය විද්‍යාව මඟින් ශ්‍රී ලාංකික ජනතාවට නිරෝගී සම්පත උදාකර දුන්නේ ය. අප අවට ඇති පරිසරයෙන් සොයා ගත් ගස්, වැල්, කොළ පොතු, මුල් යනාදී ස්වභාවික ඖෂධ මඟින් කිසිදු අතුරු ආබාධයක් නොමැතිව මිනිසාට ඇති වන රෝගාබාධ සඳහා ස්ථීර ප්‍රතිකාර ලබාදී තිබුණි. අද මෙසේ නොයෙක් නම්වලින් හඳුන්වනු ලබන පිළිකා, දියවැඩියා, රුධිර පීඩනය, ස්නායු ආබාධ වැනි ශරීරයට වැලඳෙන සියලු රෝග සඳහා ප්‍රතිකාර තිබූ බවට අපමණ සාක්ෂි ඇත.මේ හෙළදිව ජීවත් වූ ආදි මුතුන් මිත්තන් අපට ඉතිරි කර ඇති සංස්කෘතික දායාද දෙස බලන විට එම කාර්යයන් කිරීම සඳහා නිරෝගීකම සකසා දෙන්නට දේශීය වෛද්‍ය විද්‍යාව මහෝපකාරී වූ බව පෙනේ.නිරෝගීකම සෑම සත්ත්වයකුට ලැබිය හැකි උතුම්ම සම්පතයි. නිරෝගීභාවය උදාකරගෙන අර්ථාන්විත ජීවිතයක් ගත කිරීමට දේශීය වෛද්‍ය ක්‍රමය තරම් ස්වභාවික පිරිපුන් වෛද්‍ය ක්‍රමවේදයක් තවත් නැති බව ඔප්පු වී හමාරය. දේශීය වෛද්‍ය ක්‍රමය භාවිතා කරමින් වෛද්‍ය මහ ඇලගමුවේ ලංකානන්ද නායක ස්වාමින් වහන්සේ නැතිනම් බොහෝ දෙනා හඳුනන කුස්වල වෙද හාමුදුරුවෝ, සුව කිරීමට අපහසු යැයි පවසන පිළිකා වැනි රෝග, සුව කර රෝගීන්ට නිරෝගීකම උදාකර දී අපේ දේශීය වෛද්‍ය විද්‍යාවේ ආශ්චර්යය ලොවටම පෙන්වා දී තිබේ. බටහිර වෛද්‍ය විද්‍යාවෙන් සුවකළ - නොහැකියැයි පවසා අත්හැර දැමූ මරණයට දින ගනිමින් සිටි බොහෝ රෝගීන්ට උන්වහන්සේ තවදුරටත් ජීවත් වීමට භාග්‍ය ලබාදී තිබීම විශේෂයෙන් සඳහන් කිරීමට කැමැත්තෙමි.දහසකුත් දෙනාට නිරෝගී සුවය ළඟා කර දීමට උන්වහන්සේ ඉදිරිපත් වී සිටින්නේ පාරම්පරිකව උන්වහන්සේට ලැබුණු මේ හෙළ වෙදකම භාග්‍යයක් කොට සලකමින්ය.එසේම උන්වහන්සේ අන් අයට පිහිට වෙමින්, දේශීය වෙදකම තවදුරටත් ඉදිරියට ගෙන යාමට සිය ශිෂ්‍ය පරම්පරාව, සකසන්නේ උසස් දැනුම් සම්භාරයක් ලබා දෙමින්ය. වර්තමානයේ නිරන්තරයෙන්ම අසන්නට ලැබෙන පිළිකා රෝගය සමාජයේ දරුණු ගණයේ රෝගයක් වන අතර පිළිකාවක් වැලඳී ඇතැයි යම් අයෙක් දැනගතහොත් ඔහුගේ සම්පූර්ණ ජීවිතයම එතැන් පටන් කඩා වැටේ. කායික, මානසික වශයෙන් බිඳ වැටෙන මේ කී ජීවිතය යළි ගොඩනඟන්නට යම් කෙනෙක් සමත් වේද ඔහු සැබවින්ම ආශ්චර්යමත් පුද්ගලයෙකු වන්නේ ය.වෛද්‍ය මහ ඇලගමුවේ ලංකානන්ද නාහිමියන් ඒ ආශ්චර්යය ලොවට පෙන්වා දී තිබේ. පිළිකා රෝගයෙන් පීඩා විඳ බටහිර වෛද්‍ය විද්‍යාවෙන් සුවකළ නොහැකි යැයි අතහැර දැමූ පුද්ගලයන් රාශියක් උන්වහන්සේ විසින් සුවපත් කර නිරෝගී බව උදාකර දී තිබේ.බදුල්ල ප්‍රදේශයේ ජීවත්වන ආනන්ද මාපලගම මහතා ඒ සඳහා කදිම නිදසුනකි. ආනන්ද මාපලගම රියදුරු වෘත්තිය කරමින් තම දරු දෙදෙනා සහ බිරිය සමඟ ඉතාමත් සන්තෝෂයෙන් ජීවත් වූ අයෙකි. ආනන්ද හදිසියේ රෝගාතුර විය. කෑම අරුචියක්, ශරීරය අධික කෙට්ටුවීමක් නිසා වෛද්‍යවරයෙකු මුණ ගැසුණු ඔහුට වෛද්‍යවරයා ප්‍රකාශ කළේ කිසිදු රෝගයක් නොමැති බවයි. නමුත් කාලයක් ගතවෙද්දී අසනීපයේ තත්ත්වය උග්‍ර අතට හැරුණි. ආනන්ද බදුල්ල රෝහලට ඇතුළත් කෙරුණු අතර එහිදී පරීක්ෂණ ගණනාවක් සිදු කළේ ය. එම පරීක්ෂණවලින් අනතුරුව තවත් පරීක්ෂණ කිහිපයක් සඳහා මහරගම පිළිකා රෝහලට මාරු කිරීම ආනන්දට මෙන්ම ආනන්දගේ පවුලේ අයට ද අදහාගත නොහැකි කාරණයක් විය.කෙසේ නමුත් කාලය මේ ආකාරයට ගෙවී යද්දී ආනන්දගේ තත්ත්වය තව තවත් දරුණු අතට හැරුණි. කෑම අරුචිය මෙන්ම නිතර හැදෙන බඩේ කැක්කුම දරා ගැනීමට ඉතා අපහසු විය. රෝහලේදී සිදුකළ පරීක්ෂණ මඟින් ඔහුට වැලදී ඇත්තේ උදර ආශ්‍රිත පිළිකා රෝගයක් බව නිගමනය කර තිබුණි. බඩවැල් නරක් වී තිබූ නිසා සැත්කමකට භාජනය කිරීමට නොහැකි බව වෛද්‍යවරුන් නිගමනය කළ අතර එම නිසා ආනන්දට බෙහෙත් වට්ටෝරුවක් පටන් ගත්තේ ය. පළමු බෙහෙත් ලබා දීමෙන් පසු ඔහුගේ තත්ත්වය තව තවත් දරුණු අතට හැරුණි. රෝගයෙන් පීඩා විඳීම නිසා මේ වන විට ආනන්දගේ ජීවිතය පිළිබඳ බලාපොරොත්තු අත්හැර සිටියද ආදරණීය බිරිය ඇතුළු පවුලේ උදවිය නිරන්තරයෙන්ම උත්සාහ ගත්තේ කෙසේ හෝ ආනන්ද සුවකර ගැනීමටය. රෝහලේ ප්‍රතිකාර ලබාදෙන අතර නොයෙකුත් ප්‍රතිකාර ක්‍රම සහ පිළිකා රෝග සඳහා ප්‍රතිකාර කරන ස්ථාන පිළිබඳ විමසිලිමත්ව කටයුතු කළහ. ආනන්දගේ සහෝදරියක් පුවත්පතකින් කුස්වල වෙදහාමුදුරුවන් පිළිබඳ දැන ගත්තේ මේ කාලයේදීය. කෙසේ හෝ ආනන්ද සුවපත් කර ගැනීමේ අවශ්‍යතාවයෙන් සිටි ඔවුහු ආනන්දව කුස්වල වෙද හාමුදුරුවන් ළඟට ගෙන යාමට තීරණය කළහ.නමුත් දේශීය වෛද්‍ය ක්‍රමය පිළිබඳව එතරම් විශ්වාසයක් ආනන්ද තුළ නොතිබුණි. කෙසේ වුවත් ටික දිනකින් පවුලේ උදවිය ආනන්ද කුස්වල වෙද හාමුදුරුවන් වෙත ගෙන ගියේ ය. ආනන්ද කොතරම් දුර්වල සිටියේද යත් ඔහුට නැඟිට සිටගැනීමටවත් ශක්තියක් තිබුණේ නැත. නමුත් කුස්වල හාමුදුරුවන් ළඟට ගොස් සති කීපයක් ප්‍රතිකාර ගනිද්දී දේශීය ඖෂධවලින් යම් ගුණයක් සහනයක් ශරීරයට දැනෙන බව ආනන්දට හැඟී ගියේ ය. ඒ අනුව නියමිත උපදෙස් පරිදි නොකඩවා ඖෂධ ලබාගත් ආනන්ද අද පිළිකා රෝගී තත්ත්වය සුව වී රැකියාවෙහි නිරත වෙමින් ඉතාමත් නිරෝගිමත් ජීවිතයක් ගත කරයි. කුස්වල වෙදහාමුදුරුවන්ගෙන් ප්‍රතිකාර ලබා පිළිකාව සුවකරගත් ආනන්ද තම අදහස් ප්‍රකාශ කළේ මෙසෙයි.‘මම කුස්වල හාමුදුරුවන්ගෙන් ප්‍රතිකාර ගැනීමට ගියේ 2007 දෙසැම්බර් මාසයේදී දැන් මට හොඳටම හොඳයි. මම ඒ හාමුදුරුවන් කියන විදිහටම බෙහෙත් ගත්තා. මම වෘත්තියෙන් රියදුරෙක්, දැන් මට ඉස්සර වගේම හොඳට මහන්සිවෙලා වැඩ කරන්න පුළුවන්. ශරීරයට කිසිම වෙනසක් දැනෙන්නේ නෑ. මාව සුවපත් කළ කුස්වල හාමුදුරුවන්ට අපි උදේ සවස පින්දෙනවා. උන්වහන්සේ මතු නිවන් දැක බුදුන් දකින්න ප්‍රාර්ථනා කරනවා. මේ ආනන්දගේ හදවතින්ම මතු වී ආ පැතුමයි.මේ තරම් දරුණු රෝගයත් වැලඳී ජීවිතයත් මරණයත් අතර සටනක යෙදී සිටි ඔහුට තවදුරටත් ජීවත් වීමට භාග්‍ය උදාකර දුන් මේ යතිවරයාණන් පිළිබඳ ඔහුගේ හදවතේ ඇත්තේ කියාගත නොහැකි තරම් භක්තියකි. සතුටකි. ආනන්ද රෝගාතුර වූ දවසේ පටන් අනේක විද දුක් ගැහැටවලට මුහුණ දෙමින් කෙසේ හෝ ආනන්දව සුවපත් කරගන්නවා කියන හැඟීමෙන් සිටි ආනන්දගේ බිරිඳයත් ඇත්තේ අද අපමණ සතුටකි. කුස්වල වෙදහාමුදුරුවන්ට පින් දෙනවා හැරෙන්නට උන්වහන්සේට ලබා දෙන්නට වෙනත් වටිනා යමක් ඔවුනට නැත. ඒ වගේම ආනන්ද පැවසුවේ ගොඩාක් අය සිංහල බෙහෙත් පාවිච්චියට අමාරු නිසා දේශීය ආයුර්වේද ප්‍රතිකාරවලට නැඹුරු නොවන බවයි. නමුත් මම දන්නවා අසාධ්‍ය පිළිකා රෝගයකින් පෙළුණු මා එයින් සුව වූ නිසා සිංහල බෙහෙත් දිව්‍ය ඖෂධයක් හැටියට සළකනවා.නමුත් වෛද්‍යවරුන් කීවේ මා ජීවත් වන්නේ මාස එක හමාරයි කියලයි. නමුත් මම දැන් සම්පූර්ණයෙන් සුව වෙලා සාමාන්‍ය පරිදි ජීවත් වෙනවා. ආනන්ද වගේම තවත් මෙවැනි රෝගීන් කොතෙකුත් රට පුරා ඇත. නමුත් ඔවුන් අපේ දේශීය වෙදකමේ මහිමය හරිහැටි නොදන්නා නිසා ජීවිතය විඳවනවා වන්නට පුළුවනි. භයානක රෝග වැළඳීම නිසා ජීවිතය අත්හැර දමා සිටින රෝගීන්ට ජීවත් වීමේ ආශාව ඇතිකර ගන්න ආනන්දගේ කතාව කදිම උදාහරණයකි.ආනන්ද පිළිබඳ වෛද්‍ය මහඇලගමුවේ ලංකානන්ද නායක හාමුදුරුවෝ ප්‍රකාශ කළේ මෙවන් අදහසක්.ඔහු හෙළ වෙදකම අගය නොකරන ‍ෙකනෙක් බව මම මුලින්ම දැන ගත්තා. නමුත් කාලයක් යද්දී සිංහල වෙදකමේ වටිනාකම ඔහුට තේරුණා. අවුරුදු එකහමාරක් පමණ ප්‍රතිකාර කරනකොට ඔහුට දෛනික කටයුතු කර ගැනීමට පුළුවන් වුණා. රටපුරා මෙවැනි රෝගීන් දහස් ගාණක් ඉන්නවා. බටහිර වෙදකමට අනුව පිළිකා පාලනය සඳහා ලක්ෂ ගණනින් මුදල් වැය වෙනවා. පෞද්ගලිකව ශල්‍යකර්මයක් කර ගැනීමට ලක්ෂ දහයක් පහළොවක් පමණ වැය වෙනවා. ඒ වගේම ලියුකේමියා, තැලසීමියා පිළිකා වැනි භායානක රෝග සඳහා විවිධ රටවලට ගොස් පරීක්ෂණ පවත්වා විශාල මුදලක් වැය කරනවා.නමුත් ජනතාව තව අපේ දේශීය වෙදකම පිළිබඳව දැනුවත් වෙලා මදී. ඉතා දරුණු රෝගාබාධවලට හා පිළිකා රෝගවලට අපේ දේශීය වෙදකමේ අත්දුටු හොඳ ප්‍රතිකාර තිබෙනවා. මෙම රෝගියා පිළිබඳ මා ඉතා සතුටෙන් ප්‍රකාශ කරන්නේ ඔහුට කලින් ප්‍රතිකාර කර වෛද්‍යවරු ඔහු කැඳවා පරීක්ෂණ රාශියක් පවත්වා එම ප්‍රතිඵල මත ඔහු දැනට ඉතාමත්ම හොඳ තත්ත්වයෙන් පසුවන බවත් ප්‍රකාශකොට ඇත්තේ ඉතාමත් සතුටින්. එවන් පරීක්ෂණයක් කිරීම පිළිබඳව මා එම වෛද්‍යවරුන්ට අනේක වාරයක් ස්තූති කරමි.දේශීය ආයුර්වේද ප්‍රතිකාර ක්‍රමය පිළිබඳ ජනතාව දැනුවත් කිරීමේ වගකීමක් තියෙනවා. ඒ නිසා මම රජයෙන් සහ විෂයභාර අමාත්‍යතුමාගෙන් ද, සමස්ත වෛද්‍යවරුන්ගෙන් ද, විශ්වවිද්‍යාල මහාචාර්යවරුන්ගෙන් ද, ඉතා ඕනෑකමින් ඉල්ලා සිටින්නේ මෙවැනි රෝගීන් කැඳවා බටහිර වෛද්‍ය වාර්තා පරීක්ෂාකොට මා වෙතින් කරණු ලැබූ ප්‍රතිකාර හා පරීක්ෂණ වාර්තා පරීක්ෂාකොට දේශීය වෛද්‍ය විද්‍යාව පිළිබඳවත්, මෙම ප්‍රතිකාර පිළිබඳවත් ජනතාව දැනුවත් කොට දේශීය වෙදකමෙන් නිසි ප්‍රයෝජන ගන්නා ලෙසයි. ඒ සඳහා මඟ පෙන්වීම ඔබතුමන්ලා සතු වගකීමක් යැයිද මා සිතනවා.මෙවැනි රෝගීන් සඳහා ලබා ගන්නා ඇතැම් ඖෂධ මිල අධිකයි. බොහෝ වේලාවට මගේ ප්‍රතිකාරවලදී අවශ්‍ය වන ඖෂධ ආයුර්වේද සංස්ථාවේ සභාපතිතුමා ඇතුළු කාර්ය මණ්ඩලයත් අනෙකුත් පෞද්ගලික නිෂ්පාදන ආයතන මඟිනුත් ඉතා ඕනෑකමින් සකසා දෙන අතර ඇතැම් ඖෂධ ඉන්දියාවෙන් ආනයනය කරන බවත් මතක් කරන්න කැමැතියි.දේශීය හෙළ වෙදකමේ ආශ්චර්යය ලොවට පෙන්වමින් දහස් ගණන් ජනතාව සුවපත් කරන වෛද්‍ය මහ ඇලගමුවේ ලංකානන්ද නාහිමියන් පිළිබඳ නොදන්නා අය තව බොහෝ සිටින්නට පුළුවනි. පාරම්පරිකව පැවත එය අපේ දේශීය හෙළ වෙදකමින් ජීවිත සුවපත් කරන්නාවූ උන්වහන්සේට අනෙකුත් අයගේ සහයෝගය ලැබෙන්නේ නම් මේ දේශීය හෙළ වෙදකම තවදුරටත් ජනතාව අතරට ගෙනයාමට හැකි වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309161</link>
    <topic>තමන්ගෙ දරුවන්ට සුරසැපඅනුන්ගෙ දරුවන්ට සයනයිඩ්</topic>
    <author>ජයසිරි මුණසිංහ මුලතිව් පුදුකුඩිඉරිප්පු සිට</author>
    <content>අද දෙමළ ජනතාවගේ විමුක්තිය ගැන කතා කරමින් ස්වයං පාලනයක් ඉල්ලා සිටින දෙමළ නායකයන් යුද්ධයේ වේදනාව කිසි ලෙසකින් හෝ අත් විඳ නැති බවත්; ඔවුන් තමන්ගේ දරුවන් පිටරට යවා සුරසැප ලබාදෙන බවත්; ඒ අතර අනුන්ගේ දුප්පත් දරුවනට නැවත සයනයිඩ් කරලක් ලබාදීමට කටයුතු කරමින් සිටින බවත් ජනාධිපති මහින්ද රාජපක්ෂ මහතා කියා සිටී. මානුෂික මෙහෙයුමේ අවසන් සටන පැවැති මුලතිව්හි පුදුකුඩිඉරුප්පු ප්‍රදේශයේ පැවැති ජනහමුවකදී ජනාධිපතිවරයා මේ අදහස පළ කළේය.උතුරේ අහිංසක දෙමාපියන්ගේ දරුවන් වෙත ආපසු ගිනි අවි ලබාදෙන ආකාරයේ ක්‍රියාවක් ඇති කිරීමට ඇතැම් දෙමළ නායකයන් අද කටයුතු කරනවා. ඔවුන් එසේ කරන ගමන් ඔවුන්ගේ දරුවන්ට පිටරටවල හොද අධ්‍යාපනයක්, හොද රැකියා අවස්ථා ලබා දෙනවා. සුර සැප ලබාදෙනවා. මේ සත්‍ය තේරුම්ගෙන ඔබේ දරුවාගේ ජීවිත බිලිදෙන්න සූදානම් පිරිස්වල රැවටිලිවලට අසුවන්න එපා! කියා ඉල්ලා සිටිනවා” යැයි ජනාධිපති මහින්ද රාජපක්ෂ මහතා ප්‍රකාශ කෙළේය.උතුරු පළාත් සභාවට එක්සත් ජනතා නිදහස් සන්ධානයෙන් මුලතිව් දිස්ත්‍රික්කයට තරඟවදින කණ්ඩායමේ ජය තහවුරු කිරීමේ ජනරැලිය පුදුකුඩිඉරුප්පු මහජන ක්‍රීඩාංගණයේ ඊයේ (15) උදේ පැවැති අවස්ථාවට සහභාගි වෙමින් ජනාධිපතිවරයා එසේ කීය.නිදහසයි - සතුටයි දිනවමු තේමාව යටතේ මේ ජන රැලිය අතිවිශාල පිරිසකගේ සහභාගීත්වයෙන් පැවැත්විණි.එහිදී වැඩිදුරටත් අදහස් දැක්වූ ජනාධිපතිතුමා මෙසේද කියා සිටියේය.අවුරුදු තිහක් විනාශකාරී යුද්ධයක් පැවැතුණා. ඒ ගැන හෝ එය නතරවී තිබෙන මේ කාලය ගැන මම නැවත කරුණු මතක් කරන්න සූදානම් නැහැ.නමුත්? එක් දෙයක් කිවයුතුයි. එදා උතුරේ දරුවෝ ගිනි අවි අත දරා නොමඟ ගොස් කටයුතු කළා. ඒ අයගේ ජීවිත, නැති වුණා. අතපය නැති වුණා. අබ්බගාත වුණා. දෙමළ නායකයින්ගේ දරුවෝ මේ තත්ත්වයට පත් වුණේ නැහැ. ඒ අයගේ දරුවෝ ඉන්දියාවේ කැනඩාවේ, ප්‍රංශයේ, එංගලන්තයේ ඉන්නේ.ඒ අයට හොඳට ඉගෙන ගන්න අවස්ථා ලබාදී තිබෙනවා. මෙහේ දරුවන්ට ඒ අවස්ථාව ලබා ගැනීමට තිබෙන ඉඩ අහුරා තිබෙනවා. මේ අය තමන්ගේ දරුවන්ට සුරසැප දෙන්න අහිංසක දරුවෝ ඔවුන්ගේ ජීවිත බිලි දෙනවා. ඒ දේ නැවත කිරීමට ඉඩ දෙන්න එපා. රැවටිලිවලට හසුවෙන්න එපා. මධ්‍යම ආණ්ඩුවත්, පළාත් සභාවත් හොඳ අවබෝධයක් ඇතිව සහයෝගයෙන් වැඩ කළොත් පමණයි ජනතාවට වැඩි සේවාවක් සිදුවන්නේ. අද උතුරේ වසන්තයත්, නැෙඟනහිර නවෝදයත් සමඟින් මේ පළාත්වල විශාල දියුණුවක් සිදුවී තිබෙනවා.මෙහේ පමණක් නොවෙයි දකුණේ හම්බන්තොටත් ඉඩම් හා නිවාස ප්‍රශ්න ජනතාවට තිබෙනවා. අපි ඒවාට ක්‍රමානුකූ®ලව විසඳුම් ලබා දෙමින් ඉන්නේ.පළාත් සභාවට තමන්ගේ කැමැත්ත පරිදි නියෝජිතයන් තෝරා ගැනීමට අපි උතුරට මැතිවරණයක් ලබාදී තිබෙනවා. ඔබේ වගකීම මුළු පළාතම දියුණු කර ගැනීමට හැකි පිරිසක් වෙත ඡන්දය ලබාදීමයි.උතුරේ සිදු කරන වේගවත් සංවර්ධනය, දියුණුව නැවැත අඩාලවන තැනට කටයුතුª කරන්න එපා. පළාත් සභාවට තේරී පත් වී වෙනම රාජ්‍යයක් හෝ වෙනම රටක් ගැන කථාකොට නැවත ප්‍රශ්න ඇති කරගන්න කටයුතු කරන්න එපා.! එසේ සිදුවුණොත් මේ ජනතාවට ලැබෙන සංවර්ධනයයි දියුණුවයි අඩපණ වෙනවා. මේ නිසා බුද්ධිමත් ඔබ බුලත් කොළය දිනවන්න.මේ ජන රැලිය අමතා අමාත්‍ය ඩිව් ගුණසේකර, රෙජිනෝල්ඩ් කුරේ , යාපනය දිසා මන්ත්‍රී මුරුගේසු චන්ද්‍රකුමාර්, වන්නි දිසා මන්ත්‍රී නීතිඥ උවයිස් ෆාරුක් , කොළඹ දිසා මන්ත්‍රී ප්‍රභා ගනේෂන් හිටපු එල්.ටී.ටී.ඊ. මුලතිව් ප්‍රාදේශීය නායකයින් කිහිපදෙනෙකු කථා කළහ. මේ අවස්ථාවට මහා සංඝරත්නය, අන්‍ය ආගමික නායකයෝ, ඇමැතිවරුන් වන සුසන්ත පුංචිනිලමේ ඇතුළු මැති ඇමැතිවරු මහජනතාව අතිවිශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309162</link>
    <topic>ශ්‍රී ලංකාවට ජගත් මට්ටමේ පිළිගැනීමක් තිබෙන බවට සාධකයක්</topic>
    <author>මහින්ද අලුත්ගෙදර</author>
    <content>පොදුරාජ්‍ය මණ්ඩලීය රාජ්‍ය නායක සමුළුව සඳහා ශ්‍රී ලංකාව තෝරා ගැනීම අපේ රට ජාත්‍යන්තරය තුළ ඉහළ පිළිගැනීමකට ලක්වී ඇති බවට මනාව පැහැදිලි යැයි තාක්ෂණ හා පර්යේෂණ අමාත්‍යාංශයේ ලේකම් ධාරා විජේතිලක මහත්මිය ප්‍රකාශ කරයි.ලොව කීර්තිමත් ජාත්‍යන්තර මට්ටමේ සමුළුවක් වන පොදුරාජ්‍ය මණ්ඩලීය සමුළුව සඳහා මෙවර ශ්‍රී ලංකාව තෝරා ගැනීම අපේ රටට අතිශයින්ම වැදගත් බව පෙන්වාදෙන ඒ මහත්මිය ශ්‍රී ලංකාවේ වත්මන් යහපත් වාතාවරණය මෙන්ම ඕනෑම සමුළුවක් පැවැත්වීම සඳහා ශ්‍රී ලංකාවේ ඇති හැකියාව සම්බන්ධයෙන් ලොවටම පැහැදිලි වන බවද පෙන්වාදෙයි.එළඹෙන නොවැම්බර් මාසයේදී පැවැත්වීමට නියමිත පොදුරාජ්‍ය මණ්ඩලීය සමුළුව ප්‍රධාන වශයෙන් අදියර හතරක් යටතේ පැවැත්වෙන බව සදහන් කරන ලේකම්වරිය රාජ්‍ය නායක සමුළුවට අමතරව ව්‍යාපාරික සමුළුව, මහජන සමුළුව සහ තරුණ සමුළුව ආදිය වශයෙන් අදියර කිහිපයක් යටතේ පැවැත්වෙන බවද එහිදී ව්‍යාපාරික සමුළුව අපේ රටට ඉතාම වැදගත් අවස්ථාවක් බවද කියාසිටී.මේ අතර ඒ මහත්මිය පෙන්වාදෙන්නේ සංවර්ධනය කරා ගමන්කරන අපේ රටට විදේශීය ආයෝජන සහ වෙළෙඳ ගණුදෙනු වැඩි වැදගත්කමක් ගන්නා බවත් පොදුරාජ්‍ය මණ්ඩලීය රාජ්‍ය නායක සමුළුවට සමඟාමීව පැවැත්වෙන ව්‍යාපාරික සමුළුවේදී මේ අවස්ථාව ශ්‍රී ලංකාවට ළඟා කරගත හැකිවනු ඇති බවත්ය.මේ වෙනුවෙන් දේශීය සහ විදේශීය ආයෝජකයන්, ව්‍යාපාරිකයන් 1,000 කට වැඩි ප්‍රමාණයක් සහභාගි වීමට නියමිත අතර විදේශීය නියෝජිතයන් සමඟ අදහස් හුවමාරු කර ගැනීම සඳහා මෙහිදී ශ්‍රී ලාංකිකයන්ට අවස්ථාව උදාවනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309163</link>
    <topic>ශ්‍රී ලංකාවට ඖෂධ සපයන ඉන්දීය සමාගම් 4කට තහංචි</topic>
    <author>සන්ධ්‍යා කරුණාරත්න</author>
    <content>මෙරටට ඖෂධ සපයන ඉන්දීය සමාගම් හතරකින් ඖෂධ මිලදී ගැනීම වහාම තහනමට ලක්කිරීමට සෞඛ්‍ය අමාත්‍යාංශය තීරණය කර ඇත. පසුගිය වසර හතර තිස්සේ දිගින් දිගටම තත්ත්වයෙන් බාල ඖෂධ මෙරටට සැපයීම අදාළ සමාගම් හතර තහනමට ලක්කිරීමට හේතු වී ඇත. මේ සමාගම් මඟින් මිලදී ගෙන තිබෙන ඖෂධ රට තුළ භාවිතා කිරීම වහාම තහනම් කරන ලෙස සෞඛ්‍ය ඇමැති මෛත්‍රීපාල සිරිසේන මහතා ජාතික විලවුන් උපකරණ හා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාට උපදෙස් ලබා දි තිබේ.‍ලැබෝරේට් ෆාමා, විවේක් ෆාමා, බැෆ්නා ෆාමෂූටිකල්, එලිසියම් ෆාමෂූටිකල් සමාගම් හතර තහනමට ලක් කර ඇති අතර ලැබෝරේට් ෆාමාවලින් ඖෂධ වර්ග 18ක් ද, බැෆ්නා ෆාමෂූටිකල් මඟින් ඖෂධ වර්ග 84ක් ද, විවේක් ෆාමා මඟින් ඖෂධ වර්ග 5ක් ද, එලිසියම් ෆාමෂූටිකල් මඟින් ඖෂධ වර්ග 5 ක් ද ලෙස මිලදි ගෙන තිබේ.එම සමාගම්වලින් මිලදී ගත් ඖෂධ වර්ග 122ක් තහනමට ලක් කළ අතර අඳාළ ඖෂධ හිඟයකින් තොරව රෝහල්වලට ලබාදීමේ විකල්ප වැඩපිළිවෙළක් ද සකස් කිරීමට සෞඛ්‍ය අමාත්‍යාංශය දැනටමත් පියවර ගෙන ඇත.රජයකින් රජයකට ඖෂධ මිලදී ගැනීමේ වැඩපිළිවෙළ සාර්ථකව ක්‍රියාත්මක වන බවත් ඒ අනුව තහනමට ලක්කළ ඖෂධ වර්ග බංග්ලාදේශ ‍ර‍ජයෙන් මිලදී ගැනීමට සැලසුම් කර ඇති බවත් අමාත්‍යාංශය පවසයි.තත්ත්වයෙන් බාල ඖෂධ සැපයූ සමාගම්වලින් ඖෂධවල වටිනාකම අය කර ගැනීමටත් එම සමාගම්වල දේශීය නියෝජිතයන්ට නඩු පැවරීමටත් අමාත්‍යාංශය තීරණය කර ඇත.තත්ත්වයෙන් බාල ඖෂධ සපයන බවට වාර්තා වූ සෑම අවස්ථාවකදීම අඳාළ සමාගම්වලට ඒ බව දැනුම් දීම සිදු කළ ද සෞඛ්‍ය අමාත්‍යාංශයේ දැනුම්දීම නොසලකා දිගින් දිගටම බාල ඖෂධ සැපයීමෙන් සෞඛ්‍ය අමාත්‍යාංශයත් රජයත් අපහසුතාවට හා ගැටලුවලට ලක්වන ‍බව සෞඛ්‍ය ඇමැති මෛත්‍රීපාල සිරිසේන මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309164</link>
    <topic>ත්‍රස්තවාදයෙන් වවුනියාවේ නැවතුණුයාල් දේවිය ජනපතිත් රැගෙන කිළිනොච්චි යයි</topic>
    <author>ධනුෂ්ක ගොඩකුඹුර කිලිනොච්චිය සිට</author>
    <content>ත්‍රස්තවාදයේ භයංකරත්වය ලොවට කියමින් වසර 23කට පෙර වවුනියාවෙන් නැවතුණ යාල්දේවිය, ත්‍රස්තවාදය පරාජය කළ හැකි බවට ආදර්ශයක් ලොවටම දුන් රාජ්‍ය නායක මහින්ද රාජපක්ෂ ජනාධිපතිතුමාත් රැගෙන පෙරේදා (14) ඕමන්තේ සිට කිලිනොච්චිය දක්වා යළි ගමන් ඇරැඹුවාය.පොල් රුප්පාවත් තල් රුප්පාවත් යා කරමින් දශක ගණනාවක් දකුණෙන් උතුරටත් උතුරෙන් දකුණටත් සෙනෙහසත් මිතුදමත් රැගෙන ගිය යාල්දේවිය සිය පුනරාගමනය සටහන් කරමින් ජනාධිපතිතුමා ඕමන්තෙන් නංවා ගෙන කිළිනොච්චිය දක්වා හැල්මේ දුවනු දකින්නට තරම් ශ්‍රී ලාංකිකයෝ වාසනාවන්ත වූහ.රටම ආදරය කරන රටටම ආදරය කරන රාජ්‍ය නායකයා යාල්දේවියගේ දෙවැනි ගමනේ ප්‍රධාන ආරාධිතයා වශයෙන් ඕමන්තේ දුම්රිය පොළට සපැමිණියේ පෙරවරු නවයට පමණය. ඕමන්ත දුම්රිය ස්ථානයෙන් ටිකට් පතක් මිලදි ගත් ජනාධිපතිතුමා පැමිණෙන තුරු නවීනත්වයේ සළුපිලියෙන් සැරැසුණු යාල්දේවිය මඟ බලා සිටියේ ජාතික සමඟියේ අගනා පණිවිඩය උතුරේ ජනතාවට රැගෙන යන්නටය.ජනාධිපතිතුමාත් රැගෙන ඕමන්තෙන් පෙරවරු නවයයි පහට පමණ ගමන් ඇරැඹූ යාල්දේවිය අවසන් වතාවට ගමන් කර වසර 23ක් ගත වුවත් නොපැකිළව, නොබියව ඉදිරියට ගමන් කළේ නිවැරැදි නායකත්වයක් ඇති ශ්‍රී ලාංකේය ජාතිය ඉදිරියට ගමන් කරන්නේ මෙසේ යැයි ලොවටම හඬ ගා කියමිනි.යෞවනයන් කිසි දා නොදුටු, මැදිවියේ මවුපියවරුන්ට හරි හැටි නිච්චියක් නැති, වයෝවෘද්ධ වැසියන්ට යාන්තමට මතක යාල්දේවිය හූ හඬ තලමින් උතුරු දුම්රිය මඟේ උදාරම් ගමනින් ගමන් කර ජනාධිපතිතුමන් මිනිත්තු හතලිස් පහකින් කිලිනොච්චිය දුම්රිය ස්ථානය වෙත ප්‍රවේසම් සහගතව ඇරැලුවාය.දුම්රියෙන් බට ජනාධිපතිතුමා කිලිනොච්චිය දුම්රිය ස්ථානයේ සිරි නරඹද්දී, සතුටින් ඉපිල ගිය ජනතාව එතුමා සාදරයෙන් පිළිගනිද්දී ඇය ඒ දෙස බලා සිටියේ ජනාධිපතිතුමා වැනි නායකයකු සිටින තුරු ලබන වසරේ අප්‍රේල් නොව මේ වසරේම යාපනය බලා යළිත් ගමන් ඇරැඹීම කිසිදු දිනෙක සිහිනයක් නොවන බව සිතන්නාක් මෙනි.බටහිර ජාතීන් සමඟ එක් වූ කොටි හිතවාදීන් යළිත් බෙදුම්වාදය වෙත මාතෘ භූමිය ඇදගෙන යන්නට කැසකවන සමයක ජනාධිපතිතුමාගේ අභීත නායකත්වය සමඟ අත්වැල් බැඳගත් ඒ 9 මඟ මෙන්ම යාල්දේවියත් නිහඬව කියන්නේ ශ්‍රී ලාංකිකයන් යනු බෙදෙන්නට නොව බැඳෙන්නට උපන් ජාතියක් බවට අභිමානයේ පණිවිඩයයි.යාල්දේවියගේ දෙවැනි ගමන සමරමින් ආගමික වතාවතින් සපිරි චාම් උත්සව සභාවක් ද පැවැති අතර එම උතුම් පිංකමේ වැඩි බරක් ඉසිලූ ප්‍රවාහන ඇමැති කුමාර වෙල්ගම, උතුරේ ජනතා නායක ඇමැති ඩග්ලස් දේවානන්දා මහත්වරු එම අවස්ථාව ඇමතූහ. යාල්දේවියට යළි පණ දෙන්නට වියදම් දුන් ඉන්දියාවේ ඉර්කෝන් සමාගමේ සභාපතිවරයා සහ නිලධාරීන්, මැතිඇමැතිවරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309165</link>
    <topic>එදා වීරයා ප්‍රභාකරන්අද වීරයා ජනාධිපති</topic>
    <author>ජයසිරි මුණසිංහ</author>
    <content>රට සංවර්ධනය කරා ගෙන යාමට ජනාධිපති මහින්ද රාජපක්ෂ මැතිතුමාට තම උපරිම සහාය ලබා දෙන බව එල්. ටී. ටී. ඊ. සංවිධානයේ ප්‍රබල ක්‍රියාකාරීන් ලෙස කටයුතු කළ තරුණයන් පිරිසක් ජනපති හමු වී පැවසූහ. එදා තම ලෝකයේ වීරයා ප්‍රභාකරන් යැයි සිතුනද ජනාධිපති මහින්ද රාජපක්‍ෂ මැතිතුමා ඊට වඩා ශක්තිමත් මහා පෞර්ෂයකින් හෙබි ජනතා නායකයකු බවද ඔව්හු පැවසූහ.ඊයේ (15) පෙරවරුවේ මුලතිව් පුදුකුඩිඉරිප්පු මහජන ක්‍රීඩාංගණයේ පැවති එක්සත් ජනතා නිදහස් සන්ධාන විජයග්‍රාහී ජන රැලියේ දී වේදිකාවට පිවිස ජනාධිපතිතුමාට සහාය පළ කරමින් මොව්හු මේ බව කියා සිටියහ.එල්. ටී. ටී. ඊ. සංවිධානයේ ප්‍රබල ක්‍රියාකාරීන් ලෙස කටයුතු කළ ඩී. දේවරාජන්, ටී. රගුනන්දන්, පී. ඒ. නිව්ටන්, කේ. ටාරාසා, එම්. පී. සුදර්ශන, පී. යෝගේෂ්වර, කේ. යෝගේෂ්වර යන තරුණයින් ඇතුළු පිරිසක් මෙලෙස ජනාධිපතිතුමා හමු වූහ.මේ අතර ද්‍රවිඩ ජාතික සන්ධානයේ ඔට්ටුසුඩාම් සංවිධායක තිරුනාමු කුරුසු රාකේෂ් මහතා සහ එහි සාමාජිකයකු වූ රනරාජන් තීල්ලෙනඩරාජා යන මහත්වරු ද මෙහිදී ජනාධිපතිතුමා හමු වී එක්සත් ජනතා නිදහස් සන්ධානයට සහාය පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091630</link>
    <topic>දෙමළ සන්ධානයේ දැක්ම කුලගෝත්‍ර අනුවයිඑජනිසට ඇත්තේ ඊට වඩා පුළුල් දැක්මක්</topic>
    <author>ජයසිරි මුණසිංහ යාපනයේ සිට</author>
    <content>“දකුණේ අයට උතුරේ පාලනයට ඉඩ දෙන්නේ නැහැ. ඒ අයගේ පාලනය අපි පිළිගන්නේ නැහැ කියූ අය අද උතුරේ පළාත් සභාවට දකුණේ අයකු නම් කර තිබෙනවා. එය උතුරේ ජනතාවට කළ ලොකුම නිඟාව” යැයි ජනාධිපති මහින්ද රාජපක්ෂ මහතා යාපනය දොරේඅප්පා ක්‍රීඩාංගණයේ දී පෙරේදා (14) පැවැති ජනරැළියේ දී ප්‍රකාශ කළේය.උතුරු පළාත් සභා මැතිවරණයේ යාපනය දිස්ත්‍රික් එක්සත් ජනතා නිදහස් සන්ධාන අපේක්ෂකයින්ගේ ජය තහවුරු කිරීම සඳහා මෙම ජනරැලිය පැවැත්විණි.එහිදී ජනාධිපතිතුමා මෙසේ ද කීය.මම සන්තෝෂ වෙනවා ටීඑන්ඒ සහ ස්වාධීන පක්ෂවල ප්‍රාදේශීය සභා උප සභාපතිවරුන් හා මන්ත්‍රීවරුන් කීපදෙනෙක් ම අප පක්ෂයට බැඳිලා කටයුතු කරන්න එකඟවීම පිළිබඳව. මේ පිළිබඳව මේ ඉන්න එක් උප සභාපතිවරයෙක් කිව්වා ඔහුට සභාපතිධුරය ලැබුණේ නැත්තේ එයා ඒ අයගේ කුලයට සම්බන්ධ නැති නිසා කියලා. නමුත් අපේ සන්ධානය ජාති, ආගම්, කුලභේද නොතකන මහත් පුළුල් වූ දේශපාලන පක්ෂයක් කියලා මම කියනවා.මම මුලින්ම ජනාධිපතිවරණයට ආවේ 2005 දී. ඒ වගේම 2010 ජනාධිපතිවරණයේ දීත් මේ ප්‍රදේශයෙන් ඉහළ ඡන්ද ප්‍රමාණයක් ලබාගන්න හැකිවුණා. පාර්ලිමේන්තු මැතිවරණයේ දී හා ප්‍රාදේශීය සභා මැතිවරණයේ දී ඊටත් වඩා ඡන්ද ලබාගන්නට අපට පුළුවන් වුණා. අපි මේ ඡන්ද පැවැත්වූවේ උතුරේ ජනතාවටයි.ජනාධිපතිවරණයේ දී විතරයි රටේම ජනතාව ඡන්දය පාවිච්චි කරන්නේ. අපි මේ උතුරු පළාත් සභා ඡන්දය පවත්වන්නේ උතුරේ ජනතාවට තමන්ගේ නියෝජිතයෝ පත්කරලා තමන්ගේ පළාත සංවර්ධනය කරගෙන යන්න.නමුත් ටීඑන්ඒ එක දකුණේ කෙනෙක් මේකට ඉදිරිපත් කළේ ඇයි කියලා මම දන්නේ නැහැ. මොනතරම් උගත් බුද්ධිමත් ජනතාවක් සිටින යාපන අර්ධද්වීපයේ ඉපදුණු, ජීවත්වෙන කවුරුත් නැති ද, මෙහේ මහ ඇමැතිකමට ඉදිරිපත් කරන්න සුදුසු. මට හිතාගන්න බැරි උතුර පාලනය කරන්න දකුණට ඉඩ දෙන්න බැහැ කියලා දකුණෙ කෙනෙකුටම ඒක දෙන්න යන එක. මෙය සම්පූර්ණයෙන්ම උතුරේ ජනතාවට කළ විශාල නිගාවක් ලෙසයි මම දකින්නේ.අද මම ඕමන්තේ ඉඳලා කිලිනොච්චියට ආවේ යාල්දේවී දුම්රියේ. මම ලබන අප්‍රේල් මාසේ යාපනේට එනවා යාල්දේවියේ . මම ඊට පස්සේ අද විදුලි ව්‍යාපෘතියක් විවෘත කළා. කොත්මලේ, ලක්ෂපාන කන්ද උඩරට නිෂ්පාදනය කරන විදුලිය මේ යාපන අර්ධද්වීපයේ හැම ගෙදරකටම දෙන්න පුළුවන් මට්ටමකට ලබාදෙන්න පුළුවන් විදිහට විවෘත කරලා තමයි මම මේ රැස්වීමට ආවේ. කිලිනොච්චිය ඉඳලා මෙහාට විදුලිය ලබාදෙන්න අපි මිලියන 14.5ක් වියදම් කරලා තිබෙනවා.කෝච්චිය දුන්නත්, විදුලිය දුන්නත්, පාරවල් හැදුවත්, මේ සියලු සංවර්ධන කටයුතු සිදුකළත් සමහර අය කියන්නේ ඒවා එක එක රටවලින් ආපුවා කියලා. මේ ආණ්ඩුවෙන් මුකුත් කරලා නැහැ කියලා. නමුත් මේවා නිකන් ලැබෙන්නේ නැහැ. අපි ඒවා නැවත ගෙවන්න ඕනෑ.අපිට රටක් සංවර්ධනය කරන්න පුළුවන්. මේවා විනාශ කරන්න වැඩි කලක් යන්නේ නැහැ. කෝච්චිය ආවේ අවුරුදු 23කට පස්සේ. අද මේ සම්පූර්ණ විදුලිය ලබාදෙන්නේ 1990දී විනාශ කළාට පසු අවුරුදු ගණනාවකට පස්සේ. යාපනයේ ජනතාවටත් දකුණේ හැම පළාත් සභාවකටම, ප්‍රාදේශීය සභාවකටම, නගර සභාවකටම තිබෙන අයිතිවාසිකම් ඒ වගේම ලබාදෙනවා. මේවා ලබාගන්න තමුන්නාසේලාගේ පළාතේ ඉපදුණු, ජීවත්වෙන අමාත්‍යවරු, මන්ත්‍රීවරු අපි සමඟ කතා බහ කරනවා.මේවා දියුණු කරගන්නවා. සංවිධායකවරු අපත් සමඟ කතා කරලා ඒ දේවල් ලබාගන්නවා. ආණ්ඩුවෙත්, නගර සභාවෙත්, ආණ්ඩුවත් පළාත් සභාවත්, ආණ්ඩුවත් ප්‍රාදේශීය සභාවත් අපි එකට වැඩ කරන්න ඕනෑ. ඒ නිසාම ඔබ අපිත් සමඟ එකතු වෙන්න. බුලත් කොළය හා එකතු වෙන්න.මෙහිදී ජනාධිපතිතුමා දෙමළ බසින් මෙසේ කීවේය.අද ඔබ ඉදිරිපිට කතා කිරීම මට ලොකු සතුටක්. අවුරුදු ගණනාවක් තිස්සේ ඔබලා විඳපු දුක් කරදර හැම දෙයක්ම මම දන්නවා. මින් මතුවට ඒ තත්ත්වය නෑ. දැන් ඔබ හැමෝටම බය නැතුව නිදහසේ ජීවත් වෙන්න පුළුවනි. ආරාක්ෂාවෙන් ජීවත් වෙන්න පුළුවනි. ඔබ හැමෝම අලුත් ජීවිතයක් ආරම්භ කළ අය. අලුත් බලාපොරොත්තුවක්, අලුත් ජීවිතයක්, අලුත් අනාගතයක්. ඒ ගැන ඔබලාටත් සතුටුයි. අපටත් සතුටුයි. උතුරේ වසන්තය තුළින් ඔබේ ප්‍රදේශය සීග්‍රයෙන් දියුණු වෙමින් පවතිනවා.අවුරුදු 30ක් තිස්සේ පස්සට තිය ඔබේ ප්‍රදේශය දැන් ඉදිරියට යමින් පවතිනවා. හැම ක්ෂේත්‍රයකම අපි සංවර්ධන කටයුතු කරලා තිබෙනවා. මේක කාටවත් නැහැයි කියන්න බෑ. මේ රටේ සංවර්ධන කටයුතු සඳහා වැඩිම මුදල් වියදම් කරන්නේ ඔබේ උතුරු පළාතට තමයි.ඔබේ ප්‍රදේශයේ අධ්‍යාපනය, කෘෂිකර්මය, ධීවර කටයුතු, සෞඛ්‍ය, මහා මාර්ග, විදුලිබල, ව්‍යාපාර, ස්වයං රැකියා පහසුකම් හැම දෙයක්ම අපි ලබා දී තිබෙනවා. තව තවත් ලබා දෙනවා. අපි අද චුන්නාගම් විදුලිබල මධ්‍යස්ථානයත් විවෘත කළා.ඒ 9 වැනි පාර දිගේ දැන් හොදින් ගමන් බිමන් කරන්න පුළුවන්. සමහර කේෂ්ත්‍රවල අඩුපාඩු තියෙන්න පුළුවන්. ඒවත් ඉක්මනින් අපි විසඳනවා. පිටරටවල ජීවත් වෙන අපේ බුද්ධිමතුන් හැමෝම නැවත වරක් මෙහාට පැමිණෙන්න ඕනෑ. මෙහි ජනතාව වෙනුවෙන් ඒ අය සේවය කරන්න ඕනැ. හැමදාම පැරණි දේවල් ගැන කතා කිරීමෙන් පලක් නෑ. ඒ නිසා ක්‍රෝධය, තරහව, වෛරය නැවතත් ඇති වෙනවා. අපි හැමෝම එක පවුලක්. මේ රට හැමෝටම අයිති රටක්. ඔබේ දරුවන්ට අයිති රටක්. අද උදේ අපි කිලිනොච්චි නව දුම්රිය ස්ථානය විවෘත කළා. ලබන අවුරුද්ද අවසන් වෙන්න කළින් කන්කසන්තුරේ දක්වා දුම්රිය මාර්ගය අවසන් කරන්න බලාපොරොත්තු වෙනවා.මින් මතුවට විනාශකාරී තත්ත්වයන් එපා. සංවර්ධනය තමයි අවශ්‍ය වන්නේ. ජාතිවාදය කතා කරන ටී. එන්. ඒ. නායකයින්ගේ දරුවෝ ඉන්නේ පිටරටවල්වල. අහිංසක ජනතාවගේ දරුවන් ඉන්නේ මේ රටේ. මා මිත්‍ර මාවෙයි සේනාධිරාජා මහතා මේ පොළොවේ ඉපදුණු කෙනෙක්.අවුරුදු ගණනාවක් ම දේශපාලනය කරනවා. නමුත් ටී. එන්. ඒ. පක්ෂය මේ මැතිවරණයේ දී එතුමාව අමතක කරලා. මුල් තැනක් දුන්නේ නෑ. හේතුව මොකක්ද කියලා මම නම් දන්නේ නෑ. මම හැමවිටම ඔබලාව ආරක්ෂා කරනවා. එය මගේ යුතුකමක්. මම කරනදේ කියනවා. කියනදේ කරනවා. උතුරේ වසන්තය ඔබේ වසන්තයයි. ඔබේ දරුවන්ගේ වසන්තයයි. මේ රටේ වසන්තයයි.මම ඔබගේ මිත්‍රයා. මම ඔබගේ ඥාාතියා. ඔබ මා විශ්වාස කරන්න. මම ඔබ විශ්වාස කරනවා. ඔබේ දිස්ත්‍රික්කය දියුණු වෙන්න ඕනෑ.බුලත් කොළය අමතක කරන්න එපා. බුලත් කොළයේ ජයග්‍රහණය ඔබේ ජයග්‍රහණයයි. ඔබේ දරුවන්ගේ ජයග්‍රහණයයි. මේ රටේ ජයග්‍රහණයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309166</link>
    <topic>බෙදුම්වාදය සහ ජාතිවාදය ප්‍රතික්ෂේප කිරීමේ අයිතිය ජනතාවටයි</topic>
    <author>මහින්ද අලුත්ගෙදර</author>
    <content>දෙමළ ජාතික සන්ධානයේ බෙදුම්වාදය සහ ජාතිවාදය මුළුමණින්ම ප්‍රතික්ෂේප කිරීම සදහා එළඹෙන පළාත් සභා මැතිවරණයේදී තම ඡන්දය පාවිච්චි කරන්නැයි ශ්‍රී ලංකා නිදහස් පක්ෂයේ ජාතික සංවිධායක සහ ආර්ථික සංවර්ධන ඇමැති බැසිල් රාජපක්ෂ මහතා ජනතාවගෙන් ඉල්ලීමක් කරයි.ජාතිවාදය සහ බෙදුම්වාදය උතුරු පළාතේ ජනතාව අතර වපුරන දෙමළ ජාතික සන්ධානය යම් හෙයකින් එළඹෙන 21දා පැවැත්වෙන පළාත් සභා මැතිවරණයේ දී උතුර පළාත ජයගතහොත් එය වෙනම දෙමළ ඊලමක් බිහිකිරීම සඳහා ජනතාව දුන් වරමක් ලෙස ජාත්‍යන්තරයට අර්ථ දැක්වීමට ඉඩ ඇතැයි පෙන්වාදෙන ඇමැතිවරයා දෙමළ ජාතික සන්ධානයේ එම බෙදුම්වාදය සහ ජාතිවාදය මුලුමනින්ම ප්‍රතිකේ‍ෂ්ප කිරීමේ ඡන්දයක් ලෙස ඉදිරි පළාත් සභා ඡන්දයේදී වයඹ සහ මධ්‍යම පළාත් මැතිවරණයේදී රජය අතිවිශාල බහුතර ඡන්දයකින් දිනවීම එම පළාත්හි ඡන්ද දායකයින්ගේ වගකීම හා යුතුකම බවද සඳහන් කරයි.සතුට සහ නිදහස රට පුරා ජනතාවට ලබාදීමට මෙවර පළාත් සභා මැතිවරණයේදී එක්සත් ජනතා සංධානයේ තේමාව වුවද දෙමළ ජාතික සන්ධානයේ අරමුණ වී ඇත්තේ දුක, භීෂණය හා විනාශය මුළු ශ්‍රී ලංකාව පුරාම පළි පැතිරවීම බව ඔවුන්ගේ ක්‍රියාකලාපයෙන් දැනටමත් පැහැදිලිවී ඇතැයි අවධාරණය කරන ආර්ථික සංවර්ධන ඇමැතිවරයා තිස් වසරක කුරිරු ත්‍රස්තවාදී යුද්ධය සහමුලින්ම අවසන්කර ඇති බැවින් එය යළි මතුවීමට කිසිසේත්ම ඉඩනොදීම වයඹ, මධ්‍යම සහ උතුරු පළාත් ජනතාවගේ අරමුණ විය යුතු බවද කියාසිටී.ඇමැතිවරයා මේ අදහස් පළ කළේ පුත්තලම දිස්ත්‍රික්කයේ මදුරන්කුළිය, පාලාවි සහ කල්පිටිය ප්‍රදේශයන්හී පැවැති ජනහමු සඳහා සහභාගි වෙමිනි. පුත්තලම දිස්ත්‍රික් මන්ත්‍රී වික්ටර් ඇන්තනි මහතාගේ ප්‍රධානත්වයෙන් පැවැති මේ ජනහමු සඳහා විශාල පිරිසක් සහභාගී වී සිටියහ.ජාතිවාදය, ත්‍රස්තවාදය සහ බෙදුම්වාදය පිළිබදව දෙමළ ජනතාව උසිගන්වන සන්ධානයට උතුරේ පදිංචි මුස්ලිම්වරුන් දස දහස් ගණනක් පැය 48 ක් ඇතුළත ඇඳිවත පිටින් උපන් ගම්බිම්වලින් පළවා හැරි අන්දම අමතකව තිබීම කනගාටුවට කරුණක් බවද ඇමැතිවරයා පැවසීය.උතුරු පළාත් සභා ඡන්දය මඟින් දෙමළ සන්ධානයේ ජාතිවාදී බෙදුම්වාදී ජනමතය ජාත්‍යන්තර වශයෙන් පරාජය කිරීම සඳහා ඉදිරි පළාත් සභා මැතිවරණයේදී මධ්‍යම සහ වයඹ පළාත් ජනතාවගේ අතිවිශාල බහුතර ඡන්දය මහින්ද රාජපක්‍ෂ ආණ්ඩුව වෙත ලබාදිය යුතු බවද ඒ මහතා සඳහන් කළේය.ජ්‍යෙෂ්ඨ ඇමැති ඒ. එච්.එම් ෆවුසි, කර්මාන්ත හා වාණිජ කටයුතු ඇමැති රිෂාඩ් බදියුදීන්, ආර්ථික සංවර්ධන නියොජ්‍ය ඇමැති ඒ. එච්.එම් හිස්බුල්ලා, විදේශ කටයුතු නියොජය ඇමැති නියොමාල් පෙරේරා මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309167</link>
    <topic>සෞදියේ සිරකර සිටි ශ්‍රී ලාංකික කාන්තාව මුදා ගැනීමට පියවර</topic>
    <author>මහින්ද අලුත්ගෙදර</author>
    <content>රැකියාවක් සඳහා පිටත්ව ගිය පසු වසර 16 ක කාලයක් සෞදි අරාබියාවේ නිවෙසක සිරකර සිටි ශ්‍රී ලාංකික කාන්තාවක මුදා ගැනීමට එරට ශ්‍රී ලංකා තානාපති කාර්යාලය පියවර ගෙන ඇත.නුවරඑළිය ප්‍රදේශයේ පදිංචි කාන්තාවක් මීට වසර 16 කට පෙර රැකියාවක් සඳහා සෞදි අරාබියාවට ගොස් තිබෙන අතර අනතුරුව එරටට ගියපසු මෙලෙස සිරකර තැබීමට ඇය සේවය කළ නිවෙසේ හිමියන් කටයුතු කර තිබෙන බවද මේ සිද්ධිය සම්බන්ධයෙන් විශේෂ පරීක්ෂණයක් පවත්වන බවද ශ්‍රී ලංකා විදේශ සේවා‍ නියුක්ති කාර්යාංශයේ නියෝජ්‍ය සාමාන්‍යාධිකාරි මංගල රන්දෙණිය මහතා සඳහන් කළේය.මේ වනවිට එම කාන්තාව එරට ශ්‍රී ලංකා තානාපති කාර්යාලයේ රඳවා සිටින බවද ඇය සම්බන්ධයෙන් සිදුකෙරෙන පරීක්ෂණ අවසන් වූ වහාම ශ්‍රී ලංකාවට ගෙන්වා ගැනීමට පියවර ගන්නා බවද සඳහන් කළ ඒ මහතා මේ කාන්තාවට හිමිවිය යුතු වැටුප් ලබා ගැනීම සඳහා කටයුතු කරන බවද ප්‍රකාශ කළේය. මේ අතර මුදාගනු ලැබූ ශ්‍රී ලාංකික කාන්තාව ස්කයිප් තාක්ෂණය ඔස්සේ නුවරඑළිය ප්‍රදේශයේ පදිංචි ඇයගේ ඥාතීන් සමඟ සාකච්ඡා කිරීම අවස්ථාව සලසාදීමට සෞදි අරාබියාවේ ශ්‍රී ලංකා තානාපති කාර්යාලය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309168</link>
    <topic>මැතිවරණයටතාවකාලික හැඳුනුම්පත් නිකුත් කිරීම අවසන්</topic>
    <author>නිරූෂි විමලවීර</author>
    <content>මධ්‍යම වයඹ හා උතුරු පළාත් සභා මැතිවරණය සඳහා හැඳුනුම්පත් නොමැති ඡන්දදායකයන් ට සැප්තැම්බර් 15 දක්වා කල් දැමූ තාවකාලික හැඳුනුම්පත නිකුත් කිරීමේ කාලසීමාව කිසිඳු හේතුවක් නිසා නැවත කල් නොදමන බව මැතිවරණ මහ ලේකම් කාර්යාලය අවධාරණය කරයි.තාවකාලික හැඳුනුම්පත නිකුත් කිරීම් කාලසීමාව සැප්තැම්බර් 4දා සිට 10දා දක්වා කල් දැමූ බවත්, දේ්ශපාලන පක්‍ෂ, දේ්ශීය නිරීක්‍ෂක කණ්ඩායම් හා මහජනතාවගේ දැඩි ඉල්ලීම මත එය නැවත මෙම මස 15 දා දක්වා කල් දැමූ බවත්, නියෝජ්‍ය මැතිවරණ කොමසාරිස් එච්. එම්. මොහොමඩ් මහතා ප්‍රකාශ කෙළේ ය.උතුරේ සිදුවූ මානුෂීය මෙහෙයුම් සමයේ හැඳුනුම්පත් ඇතැමෙකුගේ අස්ථාන ගත වී ඇති බව ද ඇතැමෙකුගේ හැඳුනුම්පත් දුර්වර්ණ වී අපැහැදිලි වී ඇති බවද කී හෙතෙම ඒ පිළිබඳ සලකා බලා මෙම තීරණය ගත් බව වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n1309169</link>
    <topic>මෙවර ප්‍රචාරක කටයුතු හා ප්‍රචණ්ඩ ක්‍රියාවල අඩුවීමක්</topic>
    <author>රක්ෂණ ශ්‍රියන්ත</author>
    <content>මධ්‍යම වයඹ හා උතුරු පළාත් සභා මැතිවරණයේ පසුගිය මැතිවරණයන්ට සාපේක්ෂව නීති විරෝධී මැතිවරණ ප්‍රචාරක කටයුතුවල හා ප්‍රචණ්ඩ ක්‍රියාවල අඩුවීමක් දක්නට ලැබෙන බව පෙන්වාදෙන මානව හිමිකම් පිළිබද විද්වත් සංසදයේ මැතිවරණ නිරීක්ෂණ ජාලය, සාමකාමී හා නිදහස් මැතිවරණ දිනයක් වෙනුවෙන් වගකීමෙන් කටයුතු කරන ලෙසත් ඒ සඳහා සිය අපේක්ෂකයන් සහ ආධාරකරුවන් මෙහෙයවන ලෙසත් මැතිවරණයට ඉදිරිපත්ව සිටින සියලු දේශපාලන පක්ෂවලට අවධාරණය කර සිටී.පළාත් සභා මැතිවරණ දිනයේදී කිසිදු දේශපාලන බලපෑමකට යටත් නොවී සිය ‍නියෝජිතයන් තෝරා ගැනීම සඳහා බුද්ධිමත්ව ඡන්දය ප්‍රකාශ කරන ලෙසත් සියලුම ඡන්දදායකයන්ගෙන් එම සංවිධානය ඉල්ලා සිටී. මානව හිමිකම් පිළිබඳ විද්වත් සංසදයේ මැතිවරණ නිරීක්ෂණ ජාලය මේ බව ප්‍රකාශ කළේ ඊයේ(15) කොළඹ ‍නිපොන් හෝටලයේ පැවැති මාධ්‍ය හමුවකදීය.එහිදී අදහස් දැක්වූ මැතිවරණ නිරීක්ෂණ ජාලයේ ප්‍රධාන ලේකම් ආචාර්ය අනුර කරුණාතිලක මහතා අදහස් දක්වමින්. මධ්‍යම වයඹ හා උතුරු පළාත්වල හැම ලේකම් කොට්ඨාසයක්ම ආවරණය වන පරිදි නිරීක්ෂකයන් 224 ක් යොදවා අප විසින් පූර්ව මැතිවරණ නිරීක්ෂණ කටයුතු සිදු කරනු ලබනවා‍. ගතවූ කාලය තුළ මැතිවරණයට අදාලව සිදුවීම් වාර්තා කිරීම, එවැනි නීති විරෝධි ක්‍රියා පිළිබදව මාධ්‍ය තුළින් මහජනතාව දැනුවත් කිරීම සහ නිරීක්ෂණයන්ට අනුකූලව මැතිවරණ ක්‍රියාදාමය සමාලෝචනය අප විසින් සිදුකරනු ලබනවා.මේ වන විට අපවෙත ලැබුණු සම්පූර්ණ පැමිණිලි සංඛ්‍යාව 521 කි. එකම පක්ෂයේ අපේක්ෂකයන් අතර ගැටුම් ඇති වූ අවස්ථා අපට වාර්තා වී තිබෙනවා. කුරුණෑගල දිස්ත්‍රික්කය, නුවරඑළිය දිස්ත්‍රික්කයේ හැටන් දික්ඔය ලිඳුල යන ප්‍රදේශත්, මහනුවර දිස්ත්‍රික්කයේ නාවලපිටිය සහ ගම්පොල යන ප්‍රදේශත් ,මාතලේ දිස්ත්‍රික්කයේ නාවුල යටවත්ත සහ අළුවිහාරය යන ප්‍රදේශත්, පුත්තලම දිස්ත්‍රික්කයේ ආනමඩුව සහ ආරච්චිකට්ටුව යන ප්‍රදේශත් ප්‍රචණ්ඩ ක්‍රියා බහුල ප්‍රදේශ ලෙස හඳුනාගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091610</link>
    <topic>සිරකරුවා පිළිබඳ සමාජයේ සම්මත වැරැදි ආකල්ප වෙනස් කරන්නට රජය කටයුතු යොදා තිබෙනවා</topic>
    <author>බුද්ධිකා ඉඹුලාන</author>
    <content>සිරකරුවන්ගේ දක්ෂතා, නිර්මාණ කුසලතා ඉදිරියට ගෙන යමින් සිරකරුවා පිළිබඳ සමාජයේ සම්මත වැරැදි ආකල්ප වෙනස් කරන්නට තමන් කටයුතු යොදා ඇතැයි පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා පැවැසීය.බන්ධනාගාර ගතවන්නන් අපරාධකරුවන් බැවින් ඒ අයට විශේෂ සහන ලබා දීම සමාජය ප්‍රතික්ෙෂ්ප කළ යුගය දැන් නිමවෙමින් පවතින බවත් ඇමැතිවරයා කීය.ඇමැතිවරයා මේ අදහස් පළ කළේ පසුගිය 12දා කොළඹ මරදාන අග්‍රශ්‍රාවක විහාර මන්දිර ශාලාවේ පැවැති සිරකරු සුබසාධන දින උත්සවයේ ප්‍රධාන ආරාධිතයා ලෙස සහභාගී වෙමිනි.විශේෂයෙන්ම සිරකරු සුබසාධනය ශක්තිමත් කිරීම තුළින් රැඳවියන්ගේ අධ්‍යාපනික සහ වෘත්තීමය නිපුණතාවන් වැඩි දියුණු කර යහපත් ආකල්ප සහිත පුද්ගලයකු සමාජයට යොමු කිරීමෙන් ඔවුන් නැවත නැවත බන්ධනාගාර ගතවීම වැළැක්විමද සිදුවනු ඇතැයිද ඇමැතිවරයා මෙහිදී පෙන්වා දුන්නේය.එහිදී ඇමැතිවරයා මෙසේද අදහස් පළ කළේය. ජනාධිපති මහින්ද රාජපක්ෂ මහතා පිරිනැමූ පොදු සමාව යටතේ සිරකරු දිනය දා සිරකරුවන් 1500 ක් පමණ නිදහස ලැබුවා. මෙයින් බහුතරය සුළු වැරැදි සම්බන්ධව සිරගත වූවන්. දඩ ගෙවා ගත නොහැකි වූවන්.අප බන්ධනාගාර තුළ විවධ වැඩසටහන් ක්‍රියාත්මක කර තිබෙනවා. ඔවුන් එයින් නිසි ඵල නෙලාගෙන බන්ධනාගාර ජීවිතය හොඳින් ගත කර යම් අනාගත ස්ථාවරත්වයක්ද ගොඩ නගා ගෙන තිබුණත් තම දුදරුවන් සැමියා හෝ බිරිදගෙන් වෙන් වී බන්ධනාගාරය තුළ ගෙවන ජීවිතයේ සෝ සුසුම් වෙනස් වී නැහැ.බන්ධනාගාර ගතවන්නන් සමාජයේ නොසැලකිය යුතු පිරිසක් බවත් ඔවුනට විශේෂ සැලකිලි දක්වන්නේ කුමකටද බවත් බොහෝ දෙනා අපෙන් ප්‍රශ්න කරනවා. එම අදහසට මා එකඟ නැහැ. යම් වරදක් කළ තැනැත්තා යළිත් එම වරදම කිරීමට ඇති ඉඩකඩ අප වළකාලිය යුතුයි. ඒ සඳහා අප රැඳවියාගේ මනස හදන වැඩපිළිවෙළක්, බන්ධනාගාරයෙන් ඔවුන් පිටව යන දින ඔවුන් සමාජයේ අතරමං නොවන්නට යම් වෘත්තීය නිපුණතා ඇති අයෙක් බවට පත් කෙරෙන වැඩපිළිවෙළක් බිහි කළ යුතුයි . ඒ සඳහා යි අප පෙළගැසී සිටින්නේ.කලා කුසලතා රැසකින් හෙබි රැඳවියන් අප බන්ධනාගාරවල සිටිනවා. එදා ඇහැළේපොළ බන්ධනාගාරය රජයට පවරා දෙන උත්සවයේදී අපේ රැඳවියන් ඉදිරිපත් කළ නාට්‍ය නිර්මාණය පිළිබඳ ජනාධිපතිතුමන් ද සිය ප්‍රසාදය පළ කළා.මේ කලා කුසලතාවන්ගෙන් හෙබි රැඳවියන්ද එක්කරගෙන ලබන වසරේ රාජ්‍ය නාට්‍ය උළෙලට එක් වන්නට අප බලාපොරොත්තු වනවා. ඒ සඳහා පුරුදු පුහුණු වන්නට නව කලා නිර්මාණ බිහි කරන්නට කලාගාරයක් එම රැඳවියන්ට අප ලබා දෙනවා. බන්ධනාගාර පද්ධතියේ නව ප්‍රතිසංස්කරණ ක්‍රියාවලියට අනුව මේ වෙනස්කම් සිදුවෙමින් පවතිනවා.රැඳවියන්ගේ සුබසානය වෙනුවෙන් සිරකරු සුබසාධන සංගමය ඉටු කරන මෙහෙය අප අගය කළ යුතුයි. වසර 96ක් සපුරන මේ සංගමය අද දින සමරන්නේ 14 වන සිරකරු සුබසාධන දිනයයි. මේ සංගමය පිහිටු වීමට හිටපු ශ්‍රේෂ්ඨාධිකරණ විනිසුරු ආනන්ද ග්‍රේරෝ මහතා සිදු කළ මෙහෙය අති විශාලයි‍.පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ ලේකම් ජී.එස්.විතානගේ මහතා- බන්ධනාගාර දෙපාර්තමේන්තුවේ ප්‍රධාන අරමුණ වන්නේ රැදවියන්ගේ සුබසාධනයයි. රැදවියන්ගේ ආරක්ෂාව හා රැකවරණය පමණක් මේ දෙපාර්තමේන්තුව මෙයට පෙර අරමුණු කර ගත්තා. මෙයින් ඔබ්බට ගිය පුනරුත්ථාපන කාර්ය භාරයක් අද එම දෙපාර්තමේන්තුව සිදු කරනවා. රැදවියන්ගේ දක්ෂතාව, නිපුණතාව හදුනාගෙන ඔවුන් කටයුතු කරනවා.බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතා- බන්ධනාගාර ගතවන්නන්ගෙන් සියයට 50 ක් මත්ද්‍රව්‍ය චෝදනා මත පැමිණෙන අයයි. 23000 කට අධික සිරකරුවන්ගෙන් දස දහසක් රිමාන්ඩ් සිරකරුවන්ය.මත්ද්‍රව්‍ය සම්බන්ධ වැරදි මත සිරගත වන බහුතරය කොළඹ ප්‍රදේශයේ අයයි. වරදට දඩුවම් දීමේ යල්පැන ගිය ක්‍රමය වෙනුවට වැරදි කරුවන් පුනරුත්ථපනය කර යහමගට යොමු කිරීමේ සංකල්පය අද වන විට පිළිගෙන තිබෙනවා. මෙම උත්සවයේදී, වසරේ හොඳම පුනරුත්ථාපනය වු සිරකරු ලෙස පල්ලන්සේන බන්ධනාගාරයේ ටී.නිමේෂ් දිල්ෂාන් සිල්වා ද , හොඳම නිර්මාණාත්මක කුසලතාවයන්ගෙන් හෙබි සිරකරු ලෙස වැලිකඩ බන්ධනාගාරයේ රුවන් කුමාර රණසිංහද ඇමැතිවරයා අතින් සම්මාන හිමි කර ගත්හ.රැදවියන්ගේ දූ දරුවන් වෙනුවෙන් අධ්‍යාපන ශිෂ්‍යත්ව පිරිනැමීම, සිරකරු දිනය නිමිත්තෙන් බන්ධනාගාර අතර පැවැත්වු ගද්‍ය, පද්‍ය හා චිත්‍ර තරඟවලින් ජයග්‍රහණය කළ රැදවියන්ට ත්‍යාග හා සහතික පත්ද නිදහස ලැබීමට ආසන්න රැදවියන් සමාජ ගත වීමෙන් පසු ඔවුන්ට රැකියා ආරම්භ කිරීමට වෘත්තීය උපකරණ කට්ටලද ඇමැතිවරයා, ලේකම්වරයා සහ බන්ධනාගාර කොමසාරිස් ජනරාල්වරයා අතින් මෙහිදි බෙදා දෙන ලදී. බලපත්‍ර මත රැදවියන් 17 දෙනකු නිදහස් කිරීමද මෙහිද සිදු කෙරිණි.සිරකරු සුබසාධක සංගමයේ සභාපති ආචාර්ය බී.ඒ. කිරිවන්දෙණිය මහතාද මෙහිදි අදහස් පළ කළේය. මෙම අවස්ථාවට බන්ධනාගාර අධිකාරීවරුන්, නිලධාරීන්, රැඳවි පවුල් සාමාජිකයන් ඇතුලු පිරිසක් ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091611</link>
    <topic>පළමුව රට ගැන හිතන්නබෙදන්නනම් දෙන්න එපා</topic>
    <author/>
    <content>දයාසිරි ජයසේකර මන්ත්‍රීතුමාව මුලින්ම ජනාධිපතිතුමා ළගට අරගෙන ගියේ මමයි. එයත් එක්ක තව හතර දෙනෙක් ගියා. අනිත් තුන්දෙනා අපි නැවැත්තුවා. එයාල පස්සේ ටික ටික එයි. මේ වෙලාවේ යු.එන්.පී., ජේ.වී.පී, ශ්‍රී ලංකා කියලා බෙදන්න ඕන වෙලාවක් නෙවෙයි. මේ රට වෙනුවෙන් හිතන්න ඕන වෙලාවක් බව උසස් අධ්‍යාපන ඇමැති එස්.බී.දිසානායක මහතා ප්‍රකාශ කළේය.ඇමැතිවරයා මේ අදහස් පළ කළේ උඩුනුවර ප්‍රදේශයේ පැවැති ජනහමුවකට සහභාගී වෙමිනි.එහිදී ඇමැතිවරයා මෙසේද පැවැසීය.මේ මැතිවරණය තීරණාත්මක මැතිවරණයක්. අපි යුද්ධය ජය අරගෙන සාමය සහතික කරපු යුගයක් වුණත් තව ප්‍රශ්න අපිට තිබෙනවා. මේ වන විට විකල්ප ඊළාම් රාජ්‍ය ගොඩනැගෙමින් පවතිනවා. කැනඩාවේ, අමෙරිකාවේ, ඕස්ට්‍රේලියාවේ, නවසීලන්තයේ, ප්‍රංශයේ, ජර්මනියේ, මහාබ්‍රිතාන්‍යයේ කොටින් එකතු වෙලා මේ කටයුත්ත අඛණ්ඩව කර ගෙන යනවා. මේක එක්සත් ජාතීන්ගේ සංවිධානය අමෙරිකාව හරහා විවිධ යෝජනා ගෙනෙමින් අපේ බෙල්ල හිර කරන්න උත්සහ කරනවා.රටක් විදිහට අද නිහඩව තිබුණට පසුගිය ප්‍රභාකරන්ගේ උපන්දින දවසේ යාපනය, මඩකළපුව විශ්වවිද්‍යාලවල රාත්‍රියේ පහන් පත්තු වෙන්න පටන් ගත්තා. අප ඒ දරුවන්ට අවශ්‍ය විනය පියවර ගත්තා. පසුගිය දවසක ඒ විකල්ප ඊළමේ සංවත්සරය තිබුණා. ඒ සඳහා අපේ විශ්වවිද්‍යාල ආචාරයවරු පිරිසක් වෙන වෙන අසත්‍ය කතා කියලා අපෙන් නිවාඩු ගත්තා. අපිත් නිවාඩු දුන්නා. 12 දෙනෙක් නිවාඩු ගත්තා. 4 දෙනෙක්ට විතරක් වීසා හම්බ වුණා. පස්සේ ආරංචි වුණා මේ අය ඊළාම් සමුළුවකට ගියා කියලා. ඒ නිසා අප එදාටත් වඩා අදයි ප්‍රවේශම් වන්න ඕනේ.නවනීදන් පිල්ලේ මහත්මිය කිව්වට උතුරෙන් හමුදාව එකපාර‍ටම ඉවත් කරන්න බැහැ. ඒක භයානකයි. ඒක උතුරේ ජනතාවගේ නිදහසටත් හොඳ නැහැ. තවමත් ත්‍රස්තවාදයේ හොල්මන් තිබෙනවා. අපි බොහොම ප්‍රවේශමෙන් උතුර-නැ‍ඟෙනහිර බලාගන්න ඕනේ. අපි ඒ සදහා අවශ්‍ය ශක්තිය ආණ්ඩුවට දෙන්න ඕනේ.එදා උතුරු-නැඟෙනහිර විශ්වවිද්‍යාලවලට උදේ හවස ප්‍රභාකරන්ගේ කණ්ඩායම් ගිහිල්ලා ත්‍රස්තවාදී චින්තනයයි ලබාදුන්නේ. ඔවුන්ගේ ඇට මිදුළුවල ඒවා තාම තිබෙනවා. ඒ අයව ඉතාම හිමින් වෙනස් කරන්න ඕනේ. එක පැත්තකින් ලෝකය අපිට ගහන්න බලාගෙන ඉන්නවා. ඒකට උදවු කරන්න ලංකාවෙත් එක්සත් ජාතික පක්ෂය හා ටී.එන්.ඒ එක ලෑහැස්ති වෙලා ඉන්නවා. ටී.එන්.ඒ. එකේ ප්‍රතිපත්ති ප්‍රකාශනය පසුගිය දා එළිදැක්වුවා.ඒක හරියටම 1973 ද්‍රවිඩ එක්සත් පෙරමුණ ඉදිරිපත් කරපු ඊළාම් සංකල්පයමයි. රනිල්ට ඕනකම තිබෙන්නේ ඊළඟ ජනාධිපතිවරණයේ දී උතුරේ ද්‍රවිඩ ඡන්ද ටික ගන්නයි. රනිල් වික්‍රමසිංහගේ ගණන් ශාස්ත්‍රයක්. 2005 දී මහින්ද රාජපක්ෂ මැතිතුමායි රනිල් වික්‍රමසිංහයි ජනාධිපතිවරණයට තරග කළා. ඒ වෙලාවේ හිටපු ජනාධිපතිනිය වැඩ කළෙත් මහින්ද රාජපක්ෂ මැතිතුමාට විරුද්ධවයි. රනිල් ට උදව් කළා. සියලු වාසිදායී තත්තවයන් තිබ්බේ රනිල්ට. සමහර ඇමැතිවරුන්ට මහින්ද රාජපක්ෂ මැතිතුමාගේ රැස්වීම්වලට යන්න දුන්නේ නැහැ.එක පාරටම මේ වෙලාවේ ප්‍රභාකරන් අතදාලා උතුරේ දෙමළ ඡන්ද ටික නැවැත්වුවා. ප්‍රභාකරන් හිතපු විදිහට 'එතකොට මහින්ද දිනනවා. මහින්ද එතකොට මට ගහනවා. ගහගන්න ආපුවාම මහින්දට ඉන්දියාව විරුද්ධ වෙනවා. ඒත් මහින්ද ගහනවා. එතකොට එක්සත් ජාතීන්ගේ සංවිධානය මහින්දට විරුද්ධ වෙනවා. යු.එන්.ඒ හමුදාව එනවා. මහින්දට ගහලා එළවනවා. එතකොට මට ඊළම හම්බ වෙනවා.' මේ ගණන් ශාස්ත්‍රය හදලා ප්‍රභාකරන් උතුරේ දෙමළ ඡන්ද ටික නැවැත්වුවා.ලක්ෂ හය හමාරක් ඡන්ද නැවැත්වුවා. ජනාධිපතිතුමා දින්නේ 180,000 කින්. ඒ ඡන්ද ලක්ෂ හය හමාර වැටුණා නම් ලක්ෂ 4 ක් රනිල්ට. එහෙනම් ලක්ෂ තුනකින් රනිල් දිනනවා‍. ඉදිරියේදීත් මේ සැලසුම ක්‍රියාත්මක කරන්න නම් රනිල් ටී.එන්.ඒ එක කියන දේ කරන්න ඕනේ. ඒ නිසා ද්‍රවිඩ ඡන්ද ටික වෙනුවෙන් රනිල් ඒ දේ කරනවා. කැපුවත් කොළ කියන සම්ප්‍රදායික එක්සත් ජාතික පාක්ෂිකයන්ගෙන් අපි අහන්න ඕන ප්‍රශ්නය මේකයි. රනිල් වික්‍රමසිංහ වෙනත් නායකයකුට නැගිටින්න දෙන්නේ නැහැ. ඒ අයට ගහනවා. ඒ නිසයි දයාසිරි වගේ අය පක්ෂය අත හරින්නේ.මේ අවස්ථාවට උසස් අධ්‍යාපන අමාත්‍යාංශයේ සම්බන්ධීකරණ ලේකම් උපසේන රාජනායක, හිටපු පළාත් සභා මන්ත්‍රී මානෙල් බණ්ඩාර, උ‍ඩුනුවර ප්‍රාදේශීය සභාවේ සභාපති බන්දුල සෙනෙවිරත්න මහත්වරු ඇතුළු පිරිසක් සභභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091612</link>
    <topic>පළමු දිනයේම ඩෙංගු උණහඳුනා ගන්න ක්‍රමවේදයක්</topic>
    <author>සන්ධ්‍යා කරුණාරත්න</author>
    <content>උණ රෝගය වැළඳුණු පළමු දිනයේ දී ම ඩෙංගු උණ ද යන්න තහවුරු කර ගැනීමේ නව ක්‍රමවේදයක් රට පුරා ප්‍රධාන රෝහල්වල ස්ථාපිත කිරීමට සෞඛ්‍ය අමාත්‍යාංශය පියවර ගෙන ඇත.නව තාක්ෂණයෙන් යුත් අල්ට්‍රා සවුන්ඩ් ස්කෑන් යන්ත්‍ර රට පුරා ප්‍රධාන රෝහල්වල ස්ථාපිත කිරීමෙන් මේ නව ක්‍රමවේදය ක්‍රියාත්මක කරන අතර එවැනි යන්‍ත්‍ර 20 ක් ස්ථාපිත කිරීමට අමාත්‍යාංශය සැලසුම් කර තිබේ.උණ රෝගයට ගොදුරු වී දින දෙකක් ගත වීමෙන් පසු ඩෙංගු රෝගය ද යන්න හඳුනා ගැනීම සඳහා මීට පෙර පරීක්ෂණ පැවැත් වූ අතර නව තාක්ෂණය ලැබීමත් සමඟ උණ රෝගය වැළඳුණු දිනයේ දී ම ඒ බව හඳුනා ගැනීමේ පහසුකම පවතියි.උණ රෝගය වැළඳුණු පළමු දිනයේ දී ම ප්‍රධාන රෝහලකට පැමිණීමෙන් අල්ට්‍රා සවුන්ඩ් ස්කෑන් යන්ත්‍රය මඟින් ඩෙංගු රෝගය පවතින්නේ ද යන්න හඳුනා ගැනීමේ තාක්ෂණය රෝහල් සතු වන බව සෞඛ්‍ය අමාත්‍යාංශය මහජනතාවට දැනුම් දෙයි.ලෝකයේ ඩෙංගු කාණ්ඩ හතරක් පවතින අතර මෙරට පුද්ගලයන් දැනට ගොදුරු වන්නේ ඩෙංගු රෝගයේ පළමු කාණ්ඩයට ය.මේ කාණ්ඩයට ඔරොත්තු දීමේ හැකියාව ජනතාව සතු වන අතර ඩෙංගු දෙවැනි කාණ්ඩය ජනතාවට වැළඳීමේ අවදානමක් ද පවතින බව සෞඛ්‍ය අමාත්‍යාංශය පවසයි.ඩෙංගු දෙවැනි කාණ්ඩයට මහජනතාව ගොදුරු වීමට පටන් ගතහොත් නැවතත් රෝගීන් සංඛ්‍යාව සහ මරණ සංඛ්‍යාව ඉහළ යා හැකි බවට අමාත්‍යාංශය අනතුරු අඟවයි.උණ රෝගය වැළඳී‍ රෝහල්ගතව ප්‍රතිකාරවලට යොමු වීමෙන් පුද්ගලයා ගොදුරු වී ඇත්තේ කුමන ඩෙංගු වෛරස් කාණ්ඩයට ද යන්න හඳුනාගත හැකි බවත් උණ රෝගයක් වැළඳීමෙන් පසුව සුදු සුකම් ලත් වෛද්‍යවරයකු හෝ රජයේ රෝහලක් වෙත ප්‍රතිකාර සඳහා යොමු විය යුතු බවත් අමාත්‍යාංශය ප්‍රකාශ කරයි. ඩෙංගු කාණ්ඩ අංක දෙකට අයත් වෛරසය මේ වන විට ඉන්දියාවේ ප්‍රදේශවල පැතිර යමින් පවතින අතර ඩෙංගු බෝ වන රෝගයක් නිසා ඒ පිළිබඳ අවධානයෙන් සිටිය යුතු බව අමාත්‍යාංශය පවසයි.තමා ජීවත් වන අවට පරිසරයේ ස්ථානවල ජලය නොරැඳෙන ලෙස පිරිසිදුව පවත්වා ගැනීමෙන් ඩෙංගු රෝගයෙන් ආරක්ෂා විය හැකි බව ද සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091613</link>
    <topic>ජපානයේ ශ්‍රී ලංකා තානාපති කාර්යාලයටසංචාරක ‘ගෞරවනීය සම්මානය’</topic>
    <author>මහින්ද අලුත්ගෙදර</author>
    <content>ජපානයේ හොඳම සංචාරක ප්‍රවර්ධනය වෙනුවෙන් හිමිවන ‘ගෞරවනීය සම්මානය’ (JATA Tourism Awards 2013) මෙවර ජපානයේ ශ්‍රී ලංකා තානාප ති කාර්යාලයට හිමිව තිබේ.ඒ අනුව අදාළ සම්මානය ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ මහතා වෙත පිරිනමා ඇතැයි විදේශ කටයුතු අමාත්‍යාංශය පවසයි. මැලේසියාව, හවායි හා ගුආම් යන රටවල් අභිබවා යමින් ශ්‍රී ලංකාවට මෙම සම්මානය හිමිවීම විශේෂත්වයකි.ආර්ථික සංවර්ධන අමාත්‍යංශය, ශ්‍රී ලංකා සංචාරක ප්‍රවර්ධන කාර්යාංශය හා ADEX වෙළඳ දැන්වීම් ආයතනයේ සහයෝඟය ඇතිව පසුගිය 2011 වසරේ ඔක්තෝබර් මාසයේ සිට ජපානයේ ශ්‍රී ලංකා තානාපති කාර්යාලය විසින් ශ්‍රී ලංකා සංචාරක ප්‍රවර්ධන කටයුතු වෙනුවෙන් ක්‍රියාකාරීව දායක වී තිබෙන අතර ශ්‍රී ලංකාවට ජපාන සංචාරකයන්ගේ පැමිණීම පසුගිය වසර දෙක හා මේ වසරේ පළමු මාස හත ඇතුළත දෙගුණයක් වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091614</link>
    <topic>සතියකට වකුගඩු බද්ධ කිරීම් දෙකක් අද සිට</topic>
    <author>සන්ධ්‍යා කරුණාරත්න</author>
    <content>ජාතික රුධිර කාන්දු පෙරණ සහ වකුගඩු බද්ධ කිරීමේ මධ්‍යස්ථානයේ වකුගඩු බද්ධ කිරීම් සාර්ථකව සිදු කරන බව මධ්‍යස්ථානයේ වැඩබලන අධ්‍යක්ෂ වෛද්‍ය සුමිත් ආනන්ද මහතා පවසයි.වකුගඩු බද්ධ කිරීම සඳහා මීට වසර තුනකට පෙර ආරම්භ කළ මේ මධ්‍යස්ථානයේ බද්ධ කිරී‍ම් පසුගිය ජූනි මාසය දක්වා සිදු නොකෙරිණ. විවිධ පරිපාලන ගැටලු ඊට හේතු විය.එම මධ්‍යස්ථානය ආරම්භ කර වසර තුනක් ගත වීමෙන් පසු පසුගිය ජූනි මාසයේ සිට මේ දක්වා වකුගඩු බද්ධ කිරීම් අටක් සිදු කළ බවත් රෝගීන් අටදෙනාම සුවයෙන් පසුවන බවත් වෛද්‍ය සුමිත් ආනන්ද මහතා කීය.කොළඹ ප්‍රදේශයේ රෝගීන්ට පමණක් සීමා නොවී රට පුරා රෝගීන්ට වකුගඩුබද්ධ කිරීම සිදු කිරීමෙන් රෝගීන් බොහෝ සංඛ්‍යාවකට තම එදිනෙදා ජීවිකාව ගෙනයාමට පහසු කරවන බව ද ඔහු ප්‍රකාශ කළේය.ජාතික රුධිර කාන්දු පෙරණ සහ වකුගඩු බද්ධ කිරීමේ මධ්‍යස්ථානයේ අද (16) සිට සතියකට වකුගඩු බද්ධ කිරීම් දෙකක් සිදු කිරීමට ද රෝහල් පරිපාලනය තීරණය කර ඇත.සෞඛ්‍ය ලේකම් වෛද්‍ය නිහාල් ජයතිලක සහ සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරුන්ගේ සහාය සහ උපදෙස් මත මේ බද්ධ කිරීම් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091615</link>
    <topic>ගබ්සා පෙති විකිණුරත්නපුරේ අයෙක් දැලේ</topic>
    <author>දෙල්ගොඩ සමූහ සුදත් පුබුදු කීර්ති</author>
    <content>ඖෂධ අධිකාරිය මගින් මෙරට අලෙවි කිරීමට තහනම් කර ඇති ගබ්සා සහ මත්වීම සඳහා උපයෝගි කරගන්නා ඖෂධ අලෙවි කළ රත්නපුර නගර මධ්‍යයේ පිහිටි ඖෂධ අලෙවි සැලක් ඉකුත් (14) දා වැටලූ විලවුන් උපකරණ ඖෂධ අධිකාරිය සහ රත්නපුර සෞඛ්‍ය සේවා අධ්‍යක්ෂ කාර්යාල නිලධාරීන් කණ්ඩායමක් විසින් ගබ්සා සඳහා යොදාගන්නා පෙති සමඟ එම වෙළඳසැලේ සේවකයෙකු අත්අඩංගුවට ගෙන ඇත.රේගු දෙපාර්තමේන්තුවෙන් ලද බුද්ධි තොරතුරකට අනුව උපාය දූතයෙකු යොදවා මෙම වැටලීම සිදු කළ අතර එහිදී ගබ්සා සඳහා යොදාගන්නා පෙති 5ක් අඩංගු කාඩ් පතක් රුපියල් පන්දාහක් වැනි අධික මිලකට අලෙවි කරමින් සිටියදී අතටම අල්ලා ගැනීමට පරීක්‍ෂක නිලධාරීන්ට හැකි විය.පසුව එම වෙළඳසැල තුළ කළ සෝදිසි කිරීමේ දී එහි සඟවා තිබී ගබ්සා සඳහා යොදාගනු ලබන වෙනත් පෙති වර්ග තොගයක් සමඟ මෙරට ලියාපදිංචි නොකළ වේදනා නාශක ඖෂධ සහ ලිංගික කාර්යන් සඳහා යොදාගනු ලබන ස්ප්‍රේ කෑන් හා ව්‍යාජ ඖෂධ විශාල තොගයක් අත්අඩංගුවට ගැනීමට හැකි වූ බව ආහාර හා ඖෂධ පරීක්ෂක අමිත් පෙරේරා මහතා පැවසීය.ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම, රත්නපුර ප්‍රාදේශීය සෞඛ්‍ය සේවා අධ්‍යක්ෂ වෛද්‍ය අතුල දන්ගොල්ල යන නිලධාරීන්ගේ උපදෙස් මත ඖෂධ පරීක්ෂකවරුන් වන අමිත් පෙරේරා, ජේ. පී. කේ. පි‍්‍රයකුමාර, ජී. ගමගේ යන නිලධාරීන් විසින් මෙම වැටලීම සිදු කළ අතර අදාළ සැකකරු රත්නපුර මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091616</link>
    <topic>වාහනවලට බාධා වන අයුරින් පාරේ යන පදිකයන්ට වැඩ වරදී</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>මාර්ගය හරහා ගමන් කිරීමේ දී නිසි අවධානයකින් තොරව වාහනවලට බාධාවන අයුරින් ගමන් කරන පදිකයන්ට විරුද්ධව නීතිය ක්‍රියාත්මක කිරීම ඉදිරියේ දී දැඩි ලෙස සිදුකරන බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා දිනමිණට පැවැසීය.උදාහරණයක් ලෙස ජංගම දුරකථනයෙන් කතා කරමින් මාර්ගය හරහා ගමන් කිරීම, ගමන් මළුවල ඇති දේ බලමින් මාර්ගය හරහා ගමන් කිරීම පෙන්වා දෙන මාධ්‍ය ප්‍රකාශක වරයා මෙවැනි වැරදි සදහා පොලිසිය අවවාද කරන බවත් තද ලෙස මේවා උල්ලංඝනය කරන්නන් අධිකරණයට ඉදිරිපත් කිරීමටත් කටයුතු කරන බව ද පැවැසීය.කහ ඉර පාවිච්චි කිරීමේ දී රියදුරන්ට අවහිරයක් බාධාවක් නොවන අයුරින් නිසි අවධානයෙන් සිදු කළ යුතු බව පෙන්වා දෙන මාධ්‍ය ප්‍රකාශකවරයා පාර මාරුවන ස්ථානයේ සිට මීටර් 50 ක දුරින් කහ ඉරක් ඇත්නම් අනිවාර්යයෙන්ම කහ ඉර භාවිත කළ යුතු බවත් එසේ නොකරන්නන්ට විරුද්ධව නීතිය ක්‍රියාත්මක කරන බවත් පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091617</link>
    <topic>රණවිරු දූ දරුවන් එක්ව සංවිධානය වීසමාජයේ සුබසෙතට කටයුතු කළ යුතුයි</topic>
    <author>චන්ද්‍රිකා පෙරේරා</author>
    <content>උසස් අධ්‍යාපනය ලබන රණවිරු දූ දරුවන් එක්ව සංවිධානය වී සමාජයේ යහ පැවැත්ම උදෙසා පෙ‍රමුණ ගත යුතු යැයි රණවිරු සේවා අධිකාරියේ සභාපතිනි පද්මා වෑත්තෑව මහත්මිය පැවසීය.දැය වෙනුවෙන් දිවි කැප කළ තම ලඟම ඥාතියාගේ නාමය ආරක්ෂා වන අන්දමින් මේ අය කටයුතු කළ යුතු බව ද ඇය පෙන්වා දෙයි.රණවිරු පවුල්වල උසස් අධ්‍යාපනය හදාරන දරුවන් සඳහා ශිෂ්‍යත්ව ප්‍රදානය කිරීම වෙනුවෙන් රණවිරු අධිකාරියේ ඊයේ (13) දහවල් පැවැති උත්සවයේ දී වෑත්තෑව මහත්මිය එම අදහස් පලකළාය.මියගිය, ආබාධිත හා සේවයේ යෙදී සිටින රණවිරුන්ගේ විශ්වවිද්‍යාල අධ්‍යාපනය හදාරන රණවිරු දරුවන් 23ක් වෙත මෙහි දී ශිෂ්‍යත්ව ප්‍රදානය කෙරිණි. මසකට රුපියල් දෙදහස බැගින් ඉගෙනීම අවසන් වනතෙක් මේ ශිෂ්‍යත්ව දීමනාව ලබා දෙයි.එහිදී පද්මා වෑත්තෑව මහත්මිය මෙසේ ද කීය.තම දැණුම වැඩි දියුණුකර ගනිමින් අනාගතය ශක්තිමත්ව පවත්වාගෙන යාමට මේ අය සංවිධානය වීම වැදගත් වෙනවා මෙන්ම සමහර කණ්ඩායම් සංවිධානය වී සිදු කරන විරෝධතා පෙළපාලි ආදියට ‍අනුගත නොවී සාමකාමීව සමාජයට හිරිහැර නොවන අන්දමින් නීතියට ගරුකරමින් ක්‍රියාකළ යුතුයි. ‍සිය දරුවා රටේ අවශ්‍යතාව වෙනුවෙන් පිදූ මවු පියන්, සිය තරුණ දිවිය තනිව ගෙවමින් දරුවන් සැදූ බිරින්දෑවරු හා පියා දැයට පුදා ළමාවිය ගෙවාදැමූ දරුවන් යන කණ්ඩායම් තුන රැක ගනිමින් ඒ අය වෙනුවෙන් යුතුකම් ඉටුකිරීම ට රජය හා ආරක්ෂක ලේකම්තුමා ඇතුළු අප සැම ‍දෙනා ක්‍රියාත්මක වී සිටිනවා‍.සේනාධිනායක ජනාධිපතිතුමා, ආරක්ෂක ලේකම්තුමා, පොලිසිය හා ත්‍රිවිධ හමුදාවේ රණවිරුවන් සිදු කළ කැපවීම නොවන්නට ‍නිදහස් රටක් හෝ අද පවතින සාමය අපට භුක්ති විඳින්න ලැබෙන්නෙ නැහැ‍. මේ තත්ත්වය නිතර සිහියේ තබාගනිමින් තරුණ ජීවිතය විනාශ නොවන ලෙස රණවිරු දරුවන් නිසි අධ්‍යාපනයක් ලැබිය යුතුයි‍.ලොව අන්කිසිම රටක නොවන අයුරින් අපේ රණවිරුවන් හා ඔවුන්ගේ ලඟම ඥාතීන් රජය මගින් රැක බලා ගන්නවා. තම රණවිරු පියා ගේ හා රටේ ගෞරවය රැක ගැනීම මේ දරුවන්ගේ යුතුකම ලෙස සිතට ගත යුතුයි.රණවිරු සේවා අධිකාරිය ආරම්භයේ සිට පසුගිය වසර දක්වා පහ වසරේ සිට සාමාන්‍ය පෙළ දක්වා රණවිරු දරුවන්ට පමණයි ශිෂ්‍යත්ව පිරි නැමුවේ. ගිය වසරේ දී උසස් අධ්‍යාපනය හදාරන්නන්ට ද ශිෂ්‍යත්ව ලබාදීම ආරම්භ කළා.මේ අනුව ගිය වසරේත් උසස් අධ්‍යාපනය හදාරන දරුවන් 23කට ශිෂ්‍යත්ව පිරිනැමුවා‍. වසරක් පාසා මේ කටයුත්ත කිරීමට සැළසුම් කර තිබෙන්නේ. උසස් අධ්‍යාපනය හැදෑරීමට ලකුණු අඩුවී සිටින දරුවන් ද වෘත්තීය පුහුණුවක් සඳහා යොමු වී සමාජයේ හා තම යහ පැවැත්ම වෙනුවෙන් ක්‍රියාත්මක වීමට සිතට ගත යුතුයි.ශිෂ්‍යත්ව ලාභි විශ්වවිද්‍යාල සිසුවකු වූ නිමේෂ අමරසිංහ සිසුවා මෙහි දී ශිෂ්‍යත්ව ලබාදීම පිළිබඳ ස්තුතිය පළකරමින් තමන් ගේ ලඟම ඥාතියා දැය වෙනුවෙන් කළ පරිත්‍යාගයට කළගුණ සැළකීම පිළිබඳ සිය ප්‍රණාමය පුදකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091618</link>
    <topic>ජනමාධ්‍ය අභ්‍යාස පුහුණු ආයතනයක් ලබන වසරේ</topic>
    <author>ඡායාරූපය -පන්නිපිටිය විශේෂ අනිල් ලසත් පෙරේරා</author>
    <content>ප්‍රවෘත්ති හා ජනමාධ්‍ය අමාත්‍යාංශය මගින් ඉහළ ප්‍රමිතියකින් යුත් ජනමාධ්‍ය අභ්‍යාස පුහුණු ආයතනයක් ලබන වසරේ ජනවාරි මාසයේ දී ආරම්භ කිරීමට නියමිතය. අමාත්‍යාංශයේ ලේකම් චරිත හේරත් මහතා ආර්ථික සංවර්ධන අමාත්‍යාංශයේ උපදේශක මහාචාර්ය සුනන්ද මද්දුම බණ්ඩාර මහතා ඇතුළු අමාත්‍යාංශ නිලධාරීහු ශ්‍රී ලංකා ජනමාධ්‍ය සංවිධානවල ප්‍රධානීන් සමඟ මූලික සාකච්ඡාවක් අමාත්‍යාංශයේ දී පසුගියදා පැවැත්වුණි.මාධ්‍ය විෂයක් ලෙස උනන්දුවක් දක්වන්නන් වෙත දැනුවත් කිරීම, ජනමාධ්‍ය වෘත්තිකයන් අතර පිළිගැනීමේ ක්‍රමවේද සැකසීම හා ජාත්‍යන්තර මාධ්‍ය සංවිධාන මගින් පවත්වාගෙන යනු ලබන මාධ්‍ය අභ්‍යාස ආයතන සමඟ සමගාමි අභ්‍යාස ආයතනයක් බවට පත් කිරීමේ අවශ්‍යතාව මෙම සාකච්ඡාවේ දී පෙන්වා දුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091619</link>
    <topic>යාපනය විශ්වවිද්‍යාල විද්‍යායතනයට මුල්ගල තැබීම අද</topic>
    <author/>
    <content>අ.පො.ස (උ /පෙළ) සමත් එහෙත් විශ්වවිද්‍යාල පද්ධතියට ඇතුළත් වී උසස් අධ්‍යාපනය හැදෑරීමට අවස්ථාවක් නොමැති සිසුන් සම්බන්ධයෙන් පවතින ගැටලුකාරී තත්වයට පිළියමක් ලෙස රජය මඟින් ආරම්භ කිරීමට යෝජිත විශ්වවිද්‍යාල විද්‍යායතන 25ක් පිහිටුවීම් වැඩපිළිවෙළ යටතේ පිහිටුවන යාපනය විශ්වවිදයාල විද්‍යායතනයට මුල්ගල තැබීමේ උත්සවය අද (16) සඳුදා පෙ.ව. 10.00ට යාපනය, බ්‍රවුන්ස් පාර, කාර්මික විද්‍යාල පරිශ්‍රයේදී පැවැත්වේ.ජනාධිපති මහින්ද රාජපක්ෂ මහතා මුදල් හා ක්‍රම සම්පාදන අමාත්‍යවරයා ලෙස 2013 අයවැය ඉදිරිපත් කිරීමේදී ගනු ලැබූ ප්‍රතිපත්තිමය තීරණයක් මත මේ විශ්වවිද්‍යාල විද්‍යායතන 25 දිවයින පුරා ආවරණය වන පරිදි ඉදිකිරීමට යෝජිත අතර මේ වන විටත් විද්‍යායතන 7ක ඉදිකිරීමේ කටයුතු ආරම්භ කොට තිබේ.යෝජිත විශ්වවිද්‍යාල විද්‍යායතන තුළින් ඩිප්ලෝමා පාඨමාලා 40ක් ආරම්භ කිරීමට අපේක්ෂිත අතර ඉන් පාඨමාලා 30ක් නව පාඨමාලා ලෙස ක්‍රියාත්මක කෙරේ. වසරකට එක් විද්‍යායතනයක් සඳහා සිසුන් 300ක් ඇතුළත් කරගැනීමට අදහස් කොට තිබේ. නව ඩිප්ලෝමා පාඨමාලා සඳහා අවශ්‍ය වන විෂය මාලා හා පුහුණු ක්‍රමවේදයන් කර්මාන්ත අංශයේ හා විෂය ප්‍රවීණයන්ගේ දායකත්වයෙන් සැකසෙනු ඇත.ද්‍රවිඩ භාෂාව කථාකරන තරුණ පරපුරට සුවිශේෂී වෘත්තීය අධ්‍යාපන අවස්ථාවක් වන මෙම විශ්වවිද්‍යාල විද්‍යායතනය මඟින් පවත්වනු ලබන ඩිප්ලෝමා පාඨමාලාවන් සාර්ථකව අවසන් කරන සිසුන්ට රත්මලානේ පිහිටි වෘත්තීය තාක්ෂණ විශ්ව විද්‍යාලය මඟින් ජාතික වෘත්තීය සුදුසුකම් 7 වන මට්ටම උපාධිය ලබාගැනීමට අවස්ථාව සැලසේ.මෙම මුල්ගල තැබීමේ උත්සවය යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම, ඩග්ලස් දේවානන්ද, අධීක්ෂණ මන්ත්‍රී, මොහාන් ලාල් ග්‍රේරු ඇතුලු මැති ඇමතිවරුන්ගෙන්ද, අමාත්‍යාංශ ලේකම් ඇතුලු රාජ්‍ය නිලධාරීන්ගේ සහභාගීත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091620</link>
    <topic>උතුරේ පාසල් දරුවන්ට උදේ ආහාරය සහකිරි වීදුරුවක් ජාතික වැඩපිළිවෙළ රජය අරඹලා</topic>
    <author>නිරුෂි විමලවීර</author>
    <content>උතුරු පළාතේ පාසල් දරු දැරියන්ගේ පෝෂණ තත්ත්වය නංවාලීම සඳහා සිසුන් එක් ලක්ෂ අනු දෙදහසකට උදෑසන ආහාරයත් සිසුන් එක් ලක්ෂ අනු දෙදහසකට කිරි වීදුරුවක් ලබා දී‍මේ ජාතික වැඩපිළිවෙළක් රජය ආරම්භ කර ඇතැයි අධ්‍යපන සේවා අමාත්‍යාංශය පවසයි.පෝෂණයයි -සුව දිවියයි ජාතික වැඩපිළිවෙළ යටතේ ක්‍රියාත්මක මෙම වැඩසටහන මගින් උතුරු පළාතේ පාසල් 961ක සිසු දරුවන් උදෑසන ආහාරයත්, පාසල් 822 ක සිසුන්ට කිරි වීදුරුවත් ලබා දෙන බව අධ්‍යාපන සේවා ඇමති දුමින්ද දිසානායක මහතා ප්‍රකාශ කෙළේය.උදෑසන ආහාරය හා කිරි වීදුරුක් යන දෙකම ලබා දෙන පාසල් සං්‍යාවක්ද මේ අතර ඇතැයි කී ඇමති වරයා රජය කිරි වීදුරුවක් හා උදේ ආහාරය වෙනුවෙන් දිනකට රුපියල් හැට තුන් ලක්ෂ පහළොස් දහසක මුදලක් වැය කරන බව කීය .බත්, එළවළු හා මස් මාංශ සමඟින් උදේ ආහාරය ළමුන් 1,95,000සැපයෙන බවද ඒවෙනුවෙන් රජය දිනකට රුපියල් හතළිස් තුන් ලක්ෂ අසු හත් දහසක මුදලක් වැය කරන බවද ඒ සඳහා රජයට ලෝක ආහාර වැඩසටහනේ ආධාරත් ලැබෙන බවද ඒ මහතා කීය. මිලී ලීටර් 250 ක ප්‍රමාණයේ කිරි වීදුරු1,92,000වක් වෙනුවෙන් දිනකට රුපියල් දහහත්ලක්ෂ විසිඅට දහසක මුදලක් රජයට වැය වෙන බව ඇමතිවරයා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091621</link>
    <topic>කුරුලු ලොවේ ලස්සනම පක්ෂියා මොනරාට නරක කලක්</topic>
    <author>තෙන්නකෝන් කුලසේකර</author>
    <content>දෙස් විදෙස් සංචාරකයන්ට මොනර මස් රසවැටීමත් සමග අනුරාධපුරයේ ගම්මාන ආශ්‍රිත වන පෙත් අලංකාර කළ කුරුලු ලොවේ ලස්සම පක්ෂියා වූ මොනරුන්ට නරක කළ දසාවක් උදා වී තිබේ.මේ ප්‍රදේශයේ ඇතැම් සංචාරක හෝටල් මොනර මස් කිලෝව රුපියල් අටසියයකට පමණ මිළ දී ගන්නා බව පැවසෙන අතර ගම්මාන අවට ලඳු කැළෑවල වෙසෙන මොනරුන් උගුල් අටවා අල්ලා මරාමස් කිරීමට තරම් සමහර ගැමියන් කුරිරු වී ඇත.පිල් විදහා නටන මොනර නැටුම් බලන දෙස් විදෙස් සංචාරකයන් මොනර මස් වලට ගිජු වීමත් මොනර මස් අලවිකැර අතමිට සරු කැර ගැනීමට මස් වැද්දන් කටයුතු කිරීමත් මොනරුන්ගේ පැවැත්මට දැඩි තර්ජනයක්ව පවතී. වැව් බැඳී රාජ්‍යයේ අනන්‍යතාවයක් වූ මොනරුන් ආරක්ෂා කැර ගැනීමට වගකිවයුතු අංශ කඩිනම් පියවර ගත යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091622</link>
    <topic>ජංගම ගිණුම් 2ක තොරතුරු වසන්කළැයි ශිරාණි අද අධිකරණයට</topic>
    <author>සිරන්ජනි කුමාරි</author>
    <content>සිය වත්කම් බැරකම් ප්‍රකාශයේ ජාතික සංවර්ධන බැංකුවේ පවත්වාගෙන ගිය විශේෂ ජංගම ගිණුම් දෙකක තොරතුරු වසර තුනක් තිස්සේ වසන් කිරීමේ සිද්ධිය සම්බන්ධයෙන් හිටපු අගවිනිසුරු ආචාර්ය ශිරාණි බණ්ඩාරනායක මහත්මිය අද (16) කොළඹ ප්‍රධාන මහේස්ත්‍රාත් අධිකරණය හමුවේ පෙනීසිටීමට නියමිතය.අල්ලස් හෝ දූෂණ කොමිසම විසින් ජූලි මස 29 දින වර්ෂ 2010, 2011 හා 2012 යන වසර සඳහා බණ්ඩාරණායක මහත්මිය විසින් ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු සිය වත්කම් හා බැරකම් ප්‍රකාශයේ වසන් කර ඇති බව පවසමින් අධිකරණය හමුවේ පවරන ලද නඩු තුනක් සලකා බැලූ මහේස්ත්‍රාත් ගිහාන් පිලපිටිය මහතා අද (16) දින අධිකරණය ඉදිරියේ පෙනී සිටින ලෙස දන්වමින් ඇයට නොතිසි නිකුත් කොට තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091623</link>
    <topic>ලන්ඩන් පොලිස් වෙබ් අඩවියෙන්කොටි ලාංඡනය ඉවත් කිරීමටශ්‍රී ලංකාවෙන් රාජතාන්ත්‍රික පියවර</topic>
    <author>මහින්ද අලුත්ගෙදර</author>
    <content>ලන්ඩන් මෙට්‍රොපොලිටන් පොලිස් නිල වෙබ් අඩවියේ සටහන්ව තිබූ එල්.ටී.ටී.ඊ. ලාංඡනය ඉවත් කිරීමට ශ්‍රී ලංකා රජය රාජ්‍යතාන්ත්‍රික වශයෙන් මැදිහත් වෙයි.ඒ අනුව අදාළ ලාංඡනය ඉවත් කර ගන්නා ලෙස ලන්ඩන් නුවර පිහිටි ශ්‍රී ලංකා මහ කොමසාරිස් කාර්යාලය හරහා එරට බලධාරීන් වෙත දැනුම්දුන් බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා "දිනමිණ" ට පැවසීය.මේ සම්බන්ධයෙන් දැනගත් වහාම ක්‍රියාත්මක වූ විදේශ කටයුතු අමාත්‍යාංශය මෙට්‍රොපොලිටන් පොලිස් නිල වෙබ් අඩවියේ සටහන්ව තිබූ එල්.ටී.ටී.ඊ. ලාංඡනය ඉවත්කර ගන්නා ලෙස දැනුම් දුන් අතර මේ වනවිට එම ලාංඡනය ඉවත්කර තිබෙන බවද ඒ මහතා පෙන්වා දුන්නේය.ලන්ඩන් මෙට්‍රොපොලිටන් පොලිස් වෙබ් අඩවියේ සංක‍්‍රමණිකයන් භාවිතා කරන වෙනත් භාෂා තොරතුරු සළකුණු වෙනුවෙන් කොටි ලාංඡනය යොදාගෙන තිබෙන අතර බ්‍රිතාන්‍යය තුළ තහනම් සංවිධානයක ලාංඡනයක් මෙලෙස යොදා ගැනීම සම්බන්ධයෙන් බලධාරීන් දැනුවත් වියයුතු බවට විදේශ කටයුතු අමාත්‍යාංශය පෙන්වාදී තිබේ.ඒ අනුව ලන්ඩන් නුවර ශ‍්‍රී ලංකා මහ කොමසාරිස් කාර්යාලය විසින් බි‍්‍රතාන්‍ය විදේශ හා පොදු රාජ්‍ය මණ්ඩලීය කාර්යාලය වෙත ලිපියක් මඟින් දැනුම්දී තිබෙන බවද ඒ සම්බන්ධයෙන් සමාව ඉල්ලමින් අදාළ කොටි සළකුණ ඉවත් කිරීමට පියවර ගෙන තිබෙන බවද එම අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091624</link>
    <topic>ද්‍රවිඩ ජාතික සන්ධානය ගෙයින් ගෙටගොස් බෙදන්නේ ප්‍රභාකරන්ගේ ඡායාරූපයි</topic>
    <author/>
    <content>ද්‍රවිඩ ජාතික සන්ධානයේ මැතිවරණ ප්‍රචාරක ව්‍යාපාරයේ ගෙයින් ගෙට ගොස් බෙදන්නේ මහාවීර පිරිබාහරන් යනුවෙන් හඳුන්වන කොටි නායකයාගේ ඡායාරූප බවත් විමල් වීරවංශ මහතා පැවසීය.අපේ රට මේ වනවිට අභියෝග රැසක් මධ්‍යයේ සාමය ස්ථාවරත්වය දිනාගෙන ඉදිරියට යන බවත් ගිය වර්ෂවලදී රට ලබාගත් ණය ආධාරවලින් 80% ප්‍රමාණයක් යොදවනු ලැබුවේ උතුරු හා නැෙඟනහිර ප්‍රදේශවල භෞතික සංවර්ධනයට බවත් පැවසූ ඇමැතිවරයා එහෙත් අපේ රට සාමය හා ස්ථාවරත්වය සමඟ ටිකින් ටික ඉදිරියට එන විට එය ඉවසා සිටින්න බැරි බලවේග පරණ අවතාර කරළියට ගෙන ඒමට කටයුතු කරමින් සිටින බවද අවධාරණය කළේය.ඇමැතිවරයා මේ අදහස් පළ කළේ කුරුණෑගල දිස්ත්‍රික්කයේ රාජ්‍ය සේවකයන් 450 දෙනකු සඳහා රුපියල් මිලියන 138ක් වටිනා රාජ්‍ය සේවක උපහාර නිවාස මූල්‍යාධාර ප්‍රදානය කිරීම හා පුහුණුව ලැබූ ඉදිකිරීම් ක්ෂේත්‍රයේ කාර්මික ශිල්පීන් 250 දෙනෙකු සඳහා සහතිකපත් ප්‍රදානය කිරීම වෙනුවෙන් පැවති උත්සවයට ප්‍රධාන ආරාධිතයා වශයෙන් සහභාගී වෙමිනි. මේ උත්සවය කුරුණෑගල නගර ශාලාවේදී පැවැත්විණි.මෙහිදී වැඩිදුරටත් අදහස් දැක්වූ විමල් වීරවංශ ඇමැතිවරයා “දෙමළ ජාතික සන්ධානය් පාර්ලිමේන්තු මන්ත්‍රී සුරේෂ් ප්‍රේමචන්ද්‍රන් මහතා ෆෙඩරල් වලින් එහාට යනවා නම් දෙමළ තරුණයන්ගේ අතේ ආයුධ තිබිය යුතු යයි කියනවා. ඉන් කියන්නේ විග්නේශ්වරන් මහත්තයත් එක්ක අපි ෆෙඩරල් දක්වා යනවා. ඉන් එහාට යන්න ඕන නම් දෙමළ තරුණයන්ගේ අතට ආයුධ අවශ්‍යයි කියලා. ඒ අතරේ මැතිවරණ ප්‍රචාරක ව්‍යාපාරයේ පිරිබාහරන්ගේ ඡායාරූප බෙදනවා.මින් ඔවුන් මොක්ද කියන්නේ. ඔවුන් දෙමළ තරුණයන්ට කියනවා නැවතත් සයනයිඩ් කරල බෙල්ලේ දාගන්න යුගයකට පලයල්ලා කියලා. මේකද දෙමළ ජනතාවගේ වුවමනාව. සාමාන්‍ය දෙමළ ජන සමාජයට අද හඬක් නැහැ. ඔවුන්ව යටත් කරගෙන ඉන්න දේශපාලන බලවේග වලට විතරයි පුළුවන්වෙලා තියෙන්නේ ජාතිවාදය, බෙදුම්වාදය අවුස්සලා ඒ තුළින් තමන්ගේ දේශපාලන පැවැත්ම තහවුරු කරගන්න.මෙයින් පැහැදිළියි උතුරේ තවත් අභියෝගාත්මක රැල්ලක් එනවා කියලා. ඔවුන් ස්වයං පාලන මූලධර්ම, වෙනම රාජ්‍ය සිහිනය ඇතුළත් මැතිවරණ ප්‍රකාශනයට 2/3 බලයක් ගන්නටයි ඔවුන්ට අවශ්‍ය. එහෙම 2/3ක බලයක් අරගෙන ලෝකෙට පෙන්නන්න යන්නේ අපේ ස්වයං තීරණ අයිතිය ස්වයං පාලන ප්‍රතිපත්තියට ලැබුණු ජනවරම කියලා.ඉන්පසු ඒ 2/3 ජනවරම ලබාගෙන විග්නේෂ්වරන් මහත්තයාගේ මිනුම් දණ්ඩ දාලා ආණ්ඩුක්‍රම ව්‍යවස්ථාවේ පේළි, වාක්‍ය, වචන, අතර හැංගිච්ච තත්ත්වයන්ට අර්ථ නිරූපණ අලුතින් දීලා ඊළඟට උතුරේ ආණ්ඩුකාරයාගේ බලතලත් කප්පාදු කරන්න. මොකද 2/3 බලය තිබුණොත් ආණ්ඩුකාරයාගේ තටු කපන්න පුළුවන් කියලා ඔවුන් හිතනවා. ඊළඟට ඒ රැල්ල නැෙඟනහිරටත් ගෙනල්ලා.නැෙඟනහිරත් මේකට එකතු කරගෙන ඊළඟ ජනාධිපතිවරණය වෙනකොට දකුණේ අස්ථාවර ආණ්ඩුවක් නිර්මාණය කිරීමයි ඔවුන්ට අවශ්‍යය. දෙමළ ජාතික සන්ධානය හිතනවා සිංහලයට වැඩිකල් කිසිදෙයක් මතක නැහැ. ඒ නිසා මැතිවරණ එන කාලේ වෙනකොට සිංහල ඡන්ද දායකයාට යුද්ධ තිබුණු හැටිවත් 2005 රට තිබුණු හැටිවත් මතක තියෙන එකක් නැහැ.ඔවුන්ට මතක වර්තමාන ප්‍රශ්න ටික පමණයි. ඒ නිසා ඡන්දෙ කාලෙට සිංහල ඡන්ද දායකයා තුනට, හතරට, පහට බෙදෙයි. යූ.එන්.පී. කියලා ටිකක්, පොදු පෙරමුණ කියලා ටිකක්, තව විධායක ජනාධිපති ක්‍රමය අහෝසි කරනවා කියලා තව කවුරුහරි ස්වාමීන් වහන්සේ නමක් ආවොත් ඒ වෙනුවෙන් තවත් ටිකක් බෙදයි. ජනතා විමුක්ති පෙරමුණට නම් මේ පාර ඡන්දෙන් බෙදන්න පුළුවන්කමක් ඉතුරු වෙන එකක් නැහැ. ඔවුන් තුන්වෙනි බලවේගයෙනුත් පහළට වැටෙයි කියලා අපිට නම් සැකයි.මේ රට ජාතිවාදී, බෙදුම්වාදී දේශපාලනයෙන්, යුද්ධයෙන් ඕනෑවටත් වඩා බැටකෑ රටක්. අද වන විට සිංහල , දෙමළ, මුස්ලිම් අපි කාටත් මරාගන්න අනාගතයක් අවශ්‍ය නැහැ. අපිට ඕන මේ ජනකොටස් තුනම මේ රටේ පොදු අභිවෘද්ධිය වෙනුවෙන් එකට මෙහෙයවන්න. නමුත් ඒක වෙන්න දෙන්නේ නෑ. අන්තර්ජාතික බලවේගවලට අවශ්‍ය මේ ගැටුම, දෙමළ ජාතික සන්ධානය තමයි මේ ගැටුම් නියෝජනය කරන්නේ. ඔවුන් තමයි මේ කොන්ත්‍රාත්තුව කරන්නේ. නැත්නම් උතුරු පළාත් සභාවේ මහඇමැති අපේක්ෂක ධුරයට විග්නේශ්වරන් මහතා දාන්න කිව්වේ ඉන්දියානු තානාපති කාර්යාලයයි. ඇමරිකානු තානාපති කාර්යාලයයි.එයින්ම පේනවා අද වන විට කවුද මේ දේශපාලනය හසුරුවන්නේ කියලා. කුරුණෑගල නගරාධිපති ගාමිණී පෙරමුණගේ, ඉදිකිරීම්, ඉජිනේරු සේවා, නිවාස හා පොදු පහසුකම් අමාත්‍යාංශයේ ලේකම් පී.එච්.එල්. විමලසිරි පෙරේරා, ජාතික නිවාස සංවර්ධන අධිකාරියේ සාමාන්‍යාධිකාරී බ්‍රිගේඩියර් මහින්ද මුදලිගේ , ඉදිකිරීම් අභ්‍යාස හා සංවර්ධන ආයතනයේ සභාපති අනුර දසනායක, එහි අධ්‍යක්ෂ ජෙනරාල් එච්.කේ. බාලචන්ද්‍ර යන මහත්වරු, නිලධාරීහු, ප්‍රතිලාභීහු, ඉදිකිරීම් කාර්මික ශිල්පීහු ඇතුළු විශාල පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091625</link>
    <topic>විදේශ බලවේග රට දෙකඩ කිරීමේ වෑයමක</topic>
    <author>අසේල කුරුළුවංශ</author>
    <content>ත්‍රස්තවාදයෙන් මුදාගත් මේ රට බෙදුම්වාදීන්ගේ වුවමනාවට යළි ත්‍රස්තවාදී භූ®මියක් බවට පත් කිරීමට රජය කිසිසේත් ඉඩ නොතබන බව අගමැති දි.මු. ජයරත්න මහතා කීය.බෙදුම්වාදයට උල්පන්දන් දෙන දෙස් විදෙස් බලවේග පරාජය කිරීම සඳහා මෙවර මැතිවරණය උපයෝගී කරගත යුතු බව ද ඒ මහතා ප්‍රකාශ කළේය.මහනුවර සංඝරාජපුර වල්පලාගොල්ල ප්‍රදේශයේ පැවැති ජනහමුවකදී අගමැතිවරයා මේ බව කීවේය.මෙරට ඒකීය රාජ්‍යයක් ලෙස පවත්වාගෙන යෑමේ අවශ්‍යතාව ඇත්තේ රජයට පමණක් බවත් සෙසු කණ්ඩායම් ඊට එරෙහි මතයක සිටින බවත් කී අගමැතිවරයා විදෙස් බලවේග, රජයට එරෙහි බහුතර ජනමතයක් ගොඩනඟා රට දෙකඩ කිරීමේ වෑයමක නිරතව සිටින බවද අවධාරණය කළේය.උතුරට ඉඩම් පොලිස් බලතල දීමෙන් සිදුවන්නේ එහි වෙනම රාජ්‍යයක් බිහිවීම බවත් එම බලතල රජය සතුව තිබියදීත් කුරිරු ත්‍රස්තවාදය රටින් තුරන් කිරීමට වසර තිහක් ගතවූ බවත් අගමැතිවරයා කීවේය.වල්පලාගොල්ල ශ්‍රී බෝධිමළු විහාරාධිපති කොස්වත්තේ රතනජෝති හිමි ප්‍රමුඛ මහා සංඝරත්නය ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091626</link>
    <topic>නාවල පිච්චමල් මාවත කාපට් කිරීම ඇරැඹේ</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>වසර 25 ක කාලයක් නාවල, පිච්චමල් මාවත කිසිදු අලුත්වැඩියාවකට ලක්නොකර තිබූ නිසා මේ පාරේ වාහනයක් ගමන් කිරීමට නොහැකි තත්ත්වයකට පත්වී තිබෙනවා. ලෝක බැංකු ආධාර යටතේ රුපියල් ලක්ෂ 200ක වියදමෙන් මේ පාර ඉතා ඉක්මනින්ම කාපට්කර නිමකරන බව, කෝට්ටේ මහ නගර සභාවේ නගරාධිපති ජනක රණවක මහතා කීය.නාවල පිච්චමල් මාවත කාපට් කිරීමේ කටයුතු පසුගියදා (9) ආරම්භ කරමින් නගරාධිපති රණවක මහතා එසේ පැවැසීය.නගර සභාවේ නගරාධිපතිවීමෙන් පසු පාරවල් 16ක් කාපට් කිරීමට හැකිවුණා. මෙවර පාරවල් 26ක් කාපට් කිරීමට මිලියන 600ක මුදලක් ලැබී තිබෙනවා. එහි ප්‍රථම පාර ලෙස පිච්චමල් මාවත තෝරා ගත්තා. ඉතිරි පාරවල් සියල්ලම ලබන දෙසැම්බර් 31 වැනි දිනට කලින් කාපට් කර නිමකරනවා.වැඩකරන්න පුළුවන් නියෝජ්‍ය නගරාධිපති කෙනෙක් සිටිනවා නම් මේ කටයුතු පහසු වෙනවා. මට තියෙන විශාල අඩුපාඩුව එයයි. අපේ ආණ්ඩු පක්ෂයේ මන්ත්‍රීවරුන් දෙතුන් දෙනෙක්ද, නිතරම බාධා කරනවා. මේ සංවර්ධන කටයුතු කිරීමට හැකිවී ඇත්තේ ආරක්ෂක ලේකම් ගෝඨාභය රාජපක්ෂ මහතා අපේ නගර සභා බල ප්‍රදේශය දියුණු කිරීමට නිතරම අත හිත දෙන නිසයි.පසුගිය කාලය තුළදී විදේශ සංචාර පවා අපට ලබාදී අපව දැනුවත් කර තිබෙනවා. ඒ දැනුම අපි අපේ නගර සභා බල ප්‍රදේශය දියුණු කිරීමට යොදාගෙන තිබෙනවා.රාජගිරිය ළමා උද්‍යානය ප්‍රදේශය ක5 කලාපයක් කිරීමේ කටයුතු ලබන ඔක්තෝබර් 20 වැනි දින විවෘත කරනව. ලබන දෙසැම්බර් 31 වැනි දින වනවිට නගර සභාවේ කොට්ඨාස 20 ආවරණය වන අයුරින් ක5 පහසුකම් භුක්ති විඳීමේ අවස්ථාව කෝට්ටේ ජනතාවට ලබාදෙන බවද රණවක මහතා කීය.පිච්චමල් මාවත පුරවැසි කමිටුවේ සභාපති එච්. එච්. පියසේන හා ලේකම් එච්. ආර්. ෆයිසාල් මහත්වරුන්ද මෙහිදී කථා කළ අතර නාවල විමල විහාරාධිපති බැරගම විමල හිමියෝ අනුශාසනාවක් පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091627</link>
    <topic>බැසිල් මිහිරිපැන්න කලාකරුවාවත්මන් පරපුරටද ආදර්ශයක්</topic>
    <author/>
    <content>බැසිල් මිහිරිපැන්න කලා ශිල්පියා මතු පරපුරට පමණක් නොව වත්මන් පරපුරටද ආදර්ශයක් බව ඒ මහතාගේ අභාවය පිළිබඳ ශෝක පණිවිඩයක් නිකුත් කරමින් ජල සම්පාදන හා ජලාපවහන ඇමැති දිනේෂ් ගුණවර්ධන මහතා කියා සිටියි.එම ශෝක පණිවිඩයේ මෙසේ ද සඳහන් වේ.දෙස් විදෙස් ගෞරවය සම්මානයට පාත්‍ර වූ බැසිල් මිහිරිපැන්න කලාකරුවාගේ අභාවය පිළිබඳව ඔහුගේ ශිෂ්‍යයකු ලෙස දැඩිසේ ශෝක වන්නෙමු.හෙළ කලා කෙත අස්වද්දන්නට අනූපමේය සේවාවක් කළ බැසිල් මිහිරිපැන්න ශූ®රීන් රුසියාව, ඉන්දියාව ඇතුළු පෙර අපරදිග රටවලින් සිය නිසග හැකියාව උදෙසා ගෞරව සම්මානයට පාත්‍ර විය.මා රාජකීය විද්‍යාලයේ උගන්නා අවදියේ මාගේ ගුරුවරයකු වූ ඔහුගෙන් මා ලද පෝෂණය නොකියයුතු මනාය. මන්ද එයට තෙරක් නොමැති හෙයිනි. ‘56’ ජනතා ජයග්‍රහණය උදෙසා තරුණයකු ලෙස ඔහු සිය මුද්‍රා නාට්‍ය තුළින් මහා මෙහෙවරක් කළේය.ජනතා ජයග්‍රහණයෙන් පසු මාගේ පියා වූ පිලිප් ගුණවර්ධන ඇමැතිවරයා විසින් ගෙන ආ කුඹුරු පනත සමාජගත කරන්නට නිර්මාණය වූ මුද්‍රා නාට්‍යන්ටද සිය දායකත්වය ලබාදුන්නේය. ඉන්දියාවේ කලා නිකේතනයන්හි සිසුවකු ලෙසත් ගුරුවරයකු ලෙසත් ඔහු ලද පරිනත අත්දැකීම් ලක්වැසි සිසුන්ට හා ජනතාවට දිවයිනේ බොහෝ පාසල් හා සංස්කෘතික ආයතන හරහා එකී දැනුම නිර්ලෝභීව ලබා දුන්නේය.ඔහු සිය නිසග හැකියාව තුළින් නව පරපුරකට ආමන්ත්‍රණය කළේය. ඔහු වෙනුවෙන් මාගේ මැදිහත් වීමෙන් අඩසිය වසක මිහිරිපැන්න නම් විසල් උපහාර උළෙලේදී ජනාධිපති මහින්ද රාජපක්ෂ මැතිතුමාගේ ආශිර්වාදයද ඔහුට ලබාදීමට හැකිවීම පිළිබඳව මෙහිලා සිහිපත් කරමු.ශ්‍රී ලංකාවෙන් රටට පමණක් නොව මුළු ලොවට දායාද කළ අති ජර්ලභ කලාකරුවකු වූ ඔහු දෙස් විදෙස් ගරු බුහුමන් පදවි, තානාන්තර හමුවේ නිරහංකාරව ඒවා ලබාගෙන මියෙන තුරුම සුවහසක් සිසු දරුවන්ට සත්කිරි පොවමින් සාමාන්‍ය වැසියකුසේ ජනතාව අතර ජීවත් විය.ඒ බැසිල් මිහිරිපැන්න ශූරීන්ගේ හැටිය. එය මතු පරපුරට පමණක් නොව වත්මන් පරපුරටද ආදර්ශයකි.ඔහුගේ වියෝවෙන් ශෝකයට පත් ඔහුගේ බිරිය මහාචාර්ය එදිරිවීර සරත්චන්ද්‍රයන්ගේ දියණිය වූ නන්දිතා සරත්චන්ද්‍ර මහත්මියටද දේශප්‍රිය හා රනන්ජය පුතණුවන් දෙපළ ඇතුළු ඥාති මිත්‍රාදීන්ටද මාගේ සාතිශය ශෝකය ප්‍රකාශ කරමි. ලොවක් එළියකළ ආදරණීය ගුරුපියාණනි ඔබට නිවන් සුව..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091628</link>
    <topic>බුලත් කොළයට ලබා දෙන ඡන්දයරටේ සංවර්ධනයට කැමැත්ත ප්‍රකාශ කිරීමක්</topic>
    <author/>
    <content>බුලත් කොළයට ඡන්දය ලබාදීමෙහි අර්ථය වන්නේ අපේ මුළු රටම එක්සේසත් කළ ජනාධිපති මහින්ද රාජපක්‍ෂ මහතාට රට දියුණුවේ හිනිපෙත්තටම ගෙන යාමට කැමැත්ත ලබාදීම බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.මෙවර පළාත් සභා මැතිවරණයේදී ඔබේ ඡන්දය පළාතට වැඩක් කරන අවංක කාර්යශූර පුද්ගලයකුට ලබාදී ජනාධිපතිතුමන් රට සංවර්ධනය කරන එම සටනට දායකවීමට කටයුතු කරන්නැයිද ඇමැතිවරයා කීය.ඇමැතිවරයා මේ බව පැවසුවේ පසුගියදා මාතලේ දිස්ත්‍රික්කයේ මැතිවරණ ප්‍රචාරක රැලි කීපයක් අමතමිනි.මෙහිදී වැඩිදුරටත් අදහස් දක්වමින් කතා කළ ඇමැති වෛද්‍ය රාජිත සේනාරත්න මහතා මෙසේ ද පැවසීය.පසුගිය කාලෙට මම නොයෙකුත් පළාත්වල මාතලේ දිස්ත්‍රික්කයේ තමුන්නාන්සේලාව ඇමතුවා. සමහරු පෝස්ටර් ගහල ඡන්දේ ඉල්ලනවා. සමහරු පෝස්ටර් ඉරල ඡන්දේ ඉල්ලනවා. සමහරු කටවුට් ගහනවා. සමහරු ඒවා කඩනවා. සමහර ඇමැතිවරු හිටියත් මලාට පස්සේ තමයි දන්නේ එහෙම ඇමැතිවරයෙක් හිටිය කියලා. සමහර මන්ත්‍රීවරු පැරදිලා පත්තරේ වැටුනහම තමයි දන්නේ එහෙම මන්ත්‍රීවරයෙක් හිටිය කියලා.වැදගත්ම දේ දේශපාලනඥයෙක් සෑදීමයි. අද මන්ත්‍රීවරු ඉන්නවා ඇමැතිවරුන් ඉන්නවා දේශපාලනය කියන්නේ මොකක්ද කියලා දන්නේවත් නැති තමන් දේශපාලනයට ආවේ මොකටද?, දේශපාලනයෙන් කරන්නේ මොකක්ද?, කා සඳහාද?, කුමක් සඳහාද? මේ මොකවත් දන්නේ නෑ. ඒත් හැබැයි තමුන්නාන්සේලාගේ ඡන්දයෙන් ඔවුන් මන්ත්‍රීවරු ඇමැතිවරු වෙනවා. තමුන්නාන්සේලා මොනව හරි ඉල්ලන්න ගියාහම ඒගොල්ලෝ ඇඟට ගොඩවෙනවා. ඡන්දේ ගන්නකම් කටවුට් ගහනවා. පෝස්ටර් ගහනවා. සල්ලි දෙනවා. බත් පැකට් බෙදනවා, අරක්කුත් දෙනවා, මේ ඡන්දේ මෙච්චර වියදම් කරා. ඒ නිසා මෙච්චර හම්බුකරන්න ඕන කියලා. මේ විදියට අද දේශපාලනය ව්‍යාපාරයක් බවට පත්වෙලා තියෙනවා.අද වැදගත් මිනිසෙක් මේ දේශපාලනයට එන්න බයයි. ඒ කාලේ අපේ කාලේ දොස්තරවරු, ආචාර්යවරු, ඉංජිනේරුවරු ආදින් කැමැත්තෙන් හිටිය දේශපාලනයට එන්න. අද අපේ ඒ මිතුරන් මේ ජරා ගොඩට එන්න කැමති නෑ. මේ කතිර කෑල්ල නිසා ජනාධිපතිවරු පැරදිලා තියෙනවා. ඇමතිවරු ගෙදර ගිහින් තියෙනවා. ඇමතිවරුන්ගේ මන්ත්‍රීවරුන්ගේ ඇප නැතිවෙලා තියෙනවා. ඒ වගේම හොඳ නායකයොත් බිහිවෙලත් තියෙනවා. අන්න ඒකයි වෙන රටවල් හොඳට නැඟී හිටින්නත් අපේ රටවල් වැටෙන්නත් ප්‍රධාන හේතුවක් තමයි මේ කතිරය හරියට හොඳට පාවිච්චි නොකරපු එක. ඒක නිසා දැන්හරි හරියට ඒක පාවිච්චි කරන්න.මේ මාසේ ඡන්දේ තියෙන දවස දක්වා දෙන දේවල් ගැන හිතලා ඡන්දය දෙන්න එපා. ඊට පසුවදා ඉඳලා තමන්ට ලැබෙන දේවල් ගැන හිතලා ඡන්දය දෙන්න. මේ කතිරය ගන්නේ ඉදිරි අවුරුදු පහටයි. අපි පාර්ලිමේන්තුවට යන්නේ, පළාත් සභාවට යන්නේ තමුන්නාන්සේලාගේ සේවාදායකයෝ විදියටයි. එහෙම නැතුව තමුන්නාන්සේලාගේ මුදලිතුමා, ආරච්චිලා විදිහට නෙමේනෙ. මේ පළාතේ හැමෝටම ගිහින් කථාකරන්න පළාත් සභාව් ඉඩ නැහැ. ඒක නිසා ඔය හැමෝම වෙනුවෙන් එක් අයෙකු යවනවා හැමෝම වෙනුවෙන් පළාත් සභාවේ කතා කරන්න. ඒ වාඩිවෙන මිනිසා වැඩ කරන්නේ අපි වෙනුවෙන් ද එයා වෙනුවෙන් ද කියලා පස්සේ බලාගන්න පුළුවන්.අද රජයේ කම්කරු රැකියාවක් සඳහාත් අපොස සා/පෙළ වැඩ හයයි සම්මාන 02ක් ඕන.මිනිසුන්ගේ ශරීරයේ වැදගත්ම කොටස වන මොළය හොඳට පාවිච්චි කරලා තමන්ගේ නියෝජිතයා තෝරාගන්න. තමන්ගේ දිස්ත්‍රික්කය ප්‍රදේශය පළාත දියුණු කරන්න උදව් කරපු. ඒ වගේම ඒ ගැන උනන්දුවක් තියෙන වැදගත් අපේක්ෂකයන්ට ඡන්දය දෙන්න. 1988 මැතිවරණය වේලාවේ පළාත් සභා අපේක්ෂක ලැයිස්තුව හදාගන්න බැරුව හිටිය වේලාවේ මේ උජිත් අනුරාධ පොලොන්නරුවේ ඡන්ද අපේක්ෂක ලැයිස්තුවේ එක් අපේක්ෂකයෙක් අඩු වේලාවේ මාතලේ ඉඳල ඇවිත් ඒ අඩුව සම්පූර්ණ කළා.ඒ වගේ එඩිතර තරුණයෙක් මාස 11යි පළාත් සභාවේ හිටියේ. තමුන්නාන්සේලා වෙනුවෙන් ඉදිරිපත් වී සිටින උජිත් අනුරාධට දෙන ඡන්දය කවදාවත් අපතේ යන්නේ නෑ. අපි අද මේ තරම් නිදහස් සුන්දර විදිහට හමුවෙලා කථා කරන්නේ අපේ ජනාධිපතිතුමා ලබාදුන් ගෞරව නාමය නිසයි එතුමට පින් සිද්ධ වෙන්න.අද මුළු රටම නිදහස්. දැන් අපේ උත්සාහය මේ රට දියුණුවේ හිනිපෙත්තට ගෙනියාමයි. බුලත් කොළයට ඡන්දය දෙනවා කියන්නේ ජනාධිපතිතුමාට දෙන ඡන්දයක්. ඒ වගේම මේ පළාත දියුණු කරන්න පුළුවන් දක්ෂ අවංක අයෙකුට දෙන්න. එහෙමනම් ඒ සඳහා උජිත් අනුරාධට දෙන ඡන්දය ඔබ තමුන්නාන්සේලා හැමදෙනාම වෙනුවෙන් දෙන ඡන්දයක් වේවි. ඔබ සැමටම ජයවේවා! කියා මා ප්‍රාර්ථනා කරනවා” යැයි පැවසීය.මධ්‍යම පළාත් සභා අපේක්ෂක උජිත් අනුරාධ මහතා ඇතුළු ප්‍රාදේශීය සභා මන්ත්‍රීවරු රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=n13091629</link>
    <topic>අර්ථාන්විත ගීතවලට වටිනාකමක් ලබා දීමටවැඩපිළිවෙළක් සකස්කර තිබෙනවා</topic>
    <author>කෝට්ටේ මධ්‍යම සමූහ නන්ද ඒකනායකමහරගම විශේෂ ඇම්. පියතිලක</author>
    <content>අද විවිධ නාලිකාවලින් ප්‍රචාරය කරන වටිනා ගීතවලට යම් වටිනාකමක් ප්‍රදානය කිරීම සඳහා ඒ ඒ නාලිකාවලින් මසක් ඇතුළත වාදනය වූ ගීත සංඛ්‍යාව ගණන් බලා කටයුතු කිරීම සඳහා වැඩපිළිවෙළක් සකස්කර ඇතැයි සංස්කෘතික හා කලා කටයුතු ඇමැති ටී.බී. ඒකනායක මහතා පැවැසීය.පසුගියදා (12) මහරගම ජාතික තරුණසේවා රංග ශාලාවේ පැවැති රාජ්‍ය සංගීත සම්මාන උළෙලේදී ඇමැතිවරයා මෙසේ්ද කීය.කොළඹ විශ්වවිද්‍යාල තාක්ෂණ පීඨයේ සහාය ඇතිව සකස් කරන මේ වැඩපිළිවෙළ නිසා සූරාකෑම නතර කර අප රටේ සංගීත වේදීන්ට වටිනාකමක් ලබාදීමටත්, හැකිවන බවද ඒකනායක මහතා කීය.සාහිත්‍ය අනුමණ්ඩලයේ සභාපති රෝහණ වීරසිංහ මහතා, ස්වභාවික සංගීතය සෝදා පාලුවකට අද ලක්වී තිබෙන බවද, සංගීත ගැන රසාඥතාවය ලබාදිය හැකි රස වින්දන මූලාශ්‍ර මගහැර කිසිවෙක් මායිම් නොකරන නව පරපුරේ බහුතරයක් තමන්ගේ සිතට එන ඕනෑම වචන පෙළක් ගීතයකට හදලා, විලාපදෙන ගීතයන් ලෙසින් රටේ මතු පරම්පරාව විනාශ කරමින් පුන පුනා ප්‍රචාරය කරන තත්ත්වයක් අද ඇතිවී තිබෙන බැව් කීය.මේ අභියෝගයන්ට මුහුණදී උඩුගංබලා පීනන අපේ නාලිකා සොච්චමක් ඇති හෙයින් ඔවුන්ට අපේ ශීර්ෂ ප්‍රණාමය මේ අවස්ථාවේ පුදකරන බවද වීරසිංහ මහතා කීය. මේ රටේ පහළවූ වයෝවෘද්ධ සංගීතඥයන් සහ කලාකරුවන් අගය කිරීමට අද රාජ්‍ය සංගීත සම්මාන උළෙල පැවැත්වීමට, අප රෙ මුල්‍ය ආයතන කිහිපයක්ම සහායදීම නිසා මෙවර උත්සවය සාර්ථක බවට අද පැමිණ සිටින කලාකරුවන්ගෙන් පෙනීයනු ඇතැයිද කීය.නිපුණතා කටයුතු ඇමැති ඩලස් අලහප්පෙරුම අමාත්‍යාංශ ලේකම් වසන්ත ඒකනායක සංස්කෘතික දෙපාර්තමේන්තුවේ අධ්‍යක්ෂ විජිත් නණුගල මහත්වරුන් ද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309161</link>
    <topic>බොල්ගොඩ ගඟ හරහා කුඩා අලේ ගමන අසීරුයි</topic>
    <author>හල්තොට සමූහ - විනිතා මානෙල් ගමගේ</author>
    <content>පානදුර ප්‍රදේශයත් පිළියන්දල ප්‍රදේශයත් වෙන් කර ගලා බසිනා බොල්ගොඩ ගඟ හරහා තිබෙන ඉදිගහ තොටුපළ සිට කහපොළ තොටුපාළ දක්වා එගොඩ වීමට ඇත්තේ කුඩා අගුලක් වීම නිසා ජනතාවට ගැටලු රාශියක් ඇති වී තිබේ.රැකියාවල හා පාසල්වලට යන පිරිසට මේ නිසා බොහෝ වේලා තොටුපළේ රැඳී සිටින්නට සිදු වී ඇත්තේ එක් වරකට ගමන් කළ හැක්කේ හය දෙනෙක් පමණ වන සීමිත පිරිසක් වන බැවිනි. මීට පෙර පාලම් පාරුවක් ලබා දී තිබුණත් එය මේ වන විට අක්‍රිය වී ඇති බැවින් මෙම තොටුපළ හරහා පාලමක් ඉදිකර දෙන්නැයි ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309162</link>
    <topic>වසර 40කට පසුව නාගොඩමොරන් ඇළ සංවර්ධනය වෙයි</topic>
    <author>නාගොඩ විශේෂ – එන්. විජේරත්න</author>
    <content>කළුතර ප්‍රාදේශීය සභාවේ සභාපති ලක්ෂ්මන් විදානපතිරණ මහතා ගේ ඉල්ලීමකට අනුව වරාය හා මහා මාර්ග ව්‍යාපෘති ඇමැති රෝහිත අබේගුණවර්ධන මහතා විසින් සිය විමධ්‍යගත මුදල් යටතේ් නාගොඩ - මොරන් ඇළ සංවර්ධන ව්‍යාපෘතිය සඳහා රුපියල් මිලියන 2.5 ක ප්‍රතිපාදන ලබා දී තිබේ.වසර 40 කට පමණ පසුව වාරිමාර්ග දෙපාර්තමේන්තුවේ කළුතර දිස්ත්‍රික් කාර්යාලයේ මෙහෙයවීම මත මෙම ව්‍යාපෘතිය ක්‍රියාවට නංවනු ලැබුවේ කළුතර ප්‍රාදේශීය සභා සභාපතිවරයාගේත්, අදාළ වසම්වල කෘෂිකර්ම පර්යේෂණ හා නිෂ්පාදන සහකාර නිලධාරීන්ගේත්, ගොවි සංවිධාන නිලධාරීන් හා ගොවීන්ගේ ද බලවත් ඉල්ලීම් අනුවය.නාගොඩ - මොරන් ඇළ සංවර්ධන ව්‍යාපෘතිය නිමවීමෙන් පසු පුරන් කුඹුරු අක්කර සිය ගණනක් දෙකන්නයේ ම නැවත අස්වැද්දීමටත්, බොහෝ අවස්ථාවල නාගොඩ හා අවට ප්‍රදේශවලට බලපාන ගංවතුර තත්ත්වය පාලනය වීමටත් මහෝපකාරී වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309163</link>
    <topic>පෝයට - ඉරිදාටටියුෂන් බෑ</topic>
    <author>මාවනැල්ල සමූහ - පී. සෙනෙවිරත්න</author>
    <content>ඉරිදා දිනවල සහ පොහෝ දිනවල කෑගල්ල හා රත්නපුර දිසාවල උදේ 8.00 සිට දහවල් 2.00 දක්වා කාලය තුළ ටියුෂන් පන්ති පැවැත්වීම නැවැත්විය යුතු බවට සබරගමුව පළාත් සභාව විසින් ඒකමතිකව සම්මාන කැරගන්නා ලද යෝජනාව මේ වනවිට අනෙක් සියලු පළාත් සභා විසින්ද සම්මත කැරගෙන ඇති හෙයින් එම ප්‍රඥප්තිය මේ වනවිට පිළිගත් නීතියක් බවට පත්ව ඇති බව මාවනැල්ල කලාප අධ්‍යාපන අධ්‍යක්ෂ දේ. අනොමදස්සි හිමියෝ පැවසූහ.රත්නපුර දහම් පාසැල් ප්‍රධානාචර්යවරුන්ගේ සංගමය හා කෑගල්ල දිසාවේ දහම් පාසල් ආචාර්යවරුන්ද සමඟ සුහද සාකච්ඡාවක් පවත්වා ඉන් ඉක්බිතිව සබරගමුව පළාත් සභා ශ්‍රවණාගාරය වෙතද කැඳවා ඉකුත් දිනෙක මේ පිළිබඳව ගුරුවරුන් වෙතින් අදහස් විමසා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309164</link>
    <topic>දෛවයේ අභියෝග පරදා දිවිය ජයගන්න මහත් වෑයමක</topic>
    <author>ඉංගිරිය විශේෂ</author>
    <content>උපතින්ම ආබාධ සහිත අයකු වන ඉංගිරිය කොට්ඨියාවත්තේ පදිංචි පී. ඩී. සෝමදාස සාමාන්‍ය ජනතාව සමඟ කරට කර ක්‍රියා කරමින් සිය දිවිය දිනා ගැනීමට ගන්නේ මහත්වූ වෑයමකි.මේ වනවිට වයස අවුරුදු පනස් දෙකේ සීමාවද ඉක්මවා යමින් සිටින ඔහුගේ දෙපාවල ආබාධිත භාවය නිසා දෙඅත් සහ දෙපා සියල්ල උපයෝගී කර ගනිමින් ඇවිද යන්නේ බලා සිටින කාගේත් හදවත් තුළ මොහු පිළිබඳ දැඩි අනුකම්පා සහගත තත්ත්වයක් ඇති කරලමින්. මොහුගේ උස අඩි තුනහමාරක්.එහෙත් කාගේවත් අනුකම්පාව නොයදින මොහු දෑත් දෙපා සම්පූර්ණව පවතින පුද්ගලයන් හා සමානව ඉතා හොඳින් ක්‍රියාශීලීව කාර්යය කටයුතුවල නිරතව වෙහෙස මහන්සි වන අයුරු පැසසිය යුත්තක්. බොහෝ විට සමාජය තුළදී හමුවන, දෑත් දෙපා හරි හැටිව තබාගෙන වංචා සහගතව ලෙස යාචක වෙස් රැගෙන මිනිසුන් අතරට ගොස් අනුකම්පාව දිනා ගනිමින් අනුනට අතපා ජීවත්වන්නන් හට මොහු ගෙන දෙනුයේ මනා ආදර්ශයක්.වසර විස්සකට අධික වූ කාලයක් තිස්සේ ඉංගිරියට නුදුරු හඳපාන්ගොඩ ප්‍රදේශයේ මෝටර් රථ ගරාජයක මොහු සේවයේ නියුතු වෙයි.රථවාහන රෝද සැකසීම, ටයර් හා ටියුබ් මාරුකිරීම මෙන්ම වාහන සර්විස් කිරීමේ කාර්ය ඇතුළු සේවා රැසක් ඔහු විසින් සිදු කරයි. ප්‍රදේශයේ ජනතාවගේ මෙන්ම සේවාවන් ලබා ගැනීමට පැමිණෙන්නන්ගේද ආදරය කරුණාව සෝමදාසට නොඅඩුව හිමිවන අතර ආයතනයේ හිමිකරු වන ඩී. සෝමසිරි මහතාද ඉතා හොඳින් මොහුව රැක බලා ගනී.සෝමදාසගේ පවුලේ ඔහුද ඇතුළුව සහෝදර සහෝදරියන්ගේ සංඛ්‍යාව හතක් වන අතර ඔහු පවුලෙහි පස්වැන්නායි.ඔහු පදිංචිව සිටින කොට්ඨියාවත්ත ප්‍රදේශයේ සිට සේවා ස්ථානයට පැමිණීමට සැතපුම් අටක පමණ දුරක් ගෙවා පැමිණීමට සිදුවන බව ඔහු පැවසීය. එහිදී විඳින්නට වන අනේකවිධ දුෂ්කරතාවන්ගෙන් අත්මිදීමට හා ඔහුගේ කටයුතු පහසුකර ගැනීමට ආබාධිතයනට පැද යාහැකි වර්ගයේ කුඩා ස්කූටර් යතුරුපැදියක් රැගෙන දීමට කාට හෝ හැකිනම් එය තමන්හට කරන්නා වූ මහත්වූ උපකාරයක් බව ඔහු කළ එකම ඉල්ලීමයි.ඔහුගේ මෙම අහිංසක ඉල්ලීමට කන්දිය හැකි පරිත්‍යාගශීලී අයකුට පුවත්පත මගින් විමසීමෙන් හෝ ඉංගිරිය - පිටකොටුව මාර්ග අංක 125 බස් මාර්ගයට යාබදව පවත්වාගෙන යනු ලබන හඳපාන්ගොඩ ලසිරු මෝටර් සර්විස් ආයතනයට පැමිණ විමසා බලා එම උපකාරය සිදුකළ හැක..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309165</link>
    <topic>මතුගම සිංහ සමාජයෙන්වෛද්‍ය සායනයක්</topic>
    <author>මතුගම සංචාරක</author>
    <content>මතුගම සිංහ සමාජයෙන් මතුගම සහකාර පොලිස් අධිකාරි බල ප්‍රදේශයේ පොලිසිවල නිලධාරින් හා ඔවුන්ගේ පවුල්වල සාමාජිකයන් වෙනුවෙන් මතුගම පොලිස් ශ්‍රවණාගාරයේදී වෛද්‍ය සායනයක් පැවැත්විණි.මෙහිදී දියවැඩියා සායනය, පිළිකා හඳුනාගැනීමේ සායන ඇතුළු වෛද්‍ය සායන පැවැත්විණි.මතුගම පොලිසියේ ප්‍රජා පොලිස් ඒකකයේ ඉල්ලීම මත මෙය පැවැත්විණි.දෙහිවල පැපිලියාන සිංහ සමාජය හා නාරාහේන්පිට පිළිකා රෝග මර්දන ඒකකය මෙයට සහය දැක්වීය.දිස්ත්‍රික් සිංහ සමාජ දෙක උප සිංහාධිපති වෛද්‍ය ඩී. ඩී. එන්. කලුආරච්චි, වෛද්‍ය අජිත් අබේසේකර, සිංහ මංජුල ගුණවර්ධන, රුවන් ගුණරත්න, දෙහිවල පැපිලියාන සිංහ සමාජයේ බන්ධුල සරත්, කේ. ලලිත් යන මහත්වරු මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309166</link>
    <topic>මිල පාලනයක් නැතිවබඩු විකුණති</topic>
    <author>රඹුක්කන සමූහ - පත්මසේකර නිශ්ශංක</author>
    <content>රඹුක්කන නගරයේ බොහෝමයක් වෙළෙඳසල්වල මිල පාලනයක් නැතිව පාරිභෝගික භාණ්ඩ අලෙවි කිරීම නිසා මහජනතාව දැඩි අපහසුතාවට පත්වේ.මිල සඳහන් කර නොමැති සියලුම පාරිභෝගික භාණ්ඩ මෙලෙස අලෙවි කරන කළුකඩ මුදලාලිලා ඒ අතරට කල් ඉකුත් වූ භාණ්ඩ සහ පරිභෝජනයට නුසුදුසු අල, ලූනු වර්ගද අලෙවි කරන බවද පැවසේ.පරිභෝජනයට නුසුදුසු එවැනි ආහාර අතරට පෙති පාන් ප්‍රධාන තැනක් ගනී. මෙවැනි අකටයුතු පැමිණිලි කිරීමට කෙනෙක් නැතිකමින් ජනතාව දැඩි අපහසුතාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309167</link>
    <topic>ගම්පහ මාර්ග 3ක්සංවර්ධනය කරයි</topic>
    <author>කැලණිය සමූහ - එඩ්වඩ් වීරසිංහ</author>
    <content>ගණේමුල්ල නගරයේ සිට ජාඇළ හා කඳාන දක්වා ඇති ප්‍රධාන මාර්ග තුනක් කාපට් අතුරා සංවර්ධනය කිරීමට බස්නාහිර පළාත් සභාව පියවර ගෙන ඇත. මේ සඳහා වෙන්කර ඇති මුදල රුපියල් තිස්කෝටි විසිහතර ලක්ෂයකි.ගණේමුල්ල - ජාඇළ දක්වා මාර්ගයේ බොල්ලත දක්වා කාපට් අතුරා සංවර්ධනය කිරීමට රුපියල් හය කෝටි පනස් ලක්ෂයක මුදලක්ද ගණේමුල්ල - ජාඇළ දක්වා මාර්ගයේ මිදෙල්ලවිට දක්වා රුපියල් පන් කෝටි හැත්තෑහතර ලක්ෂයක්ද වෙන්කර තිබේ. ගණේමුල්ල කඳාන ප්‍රධාන බස් මාර්ගයේ බොල්ලත දකුණ දක්වා සංවර්ධනය සඳහා වෙන් කළ මුදල රුපියල් කෝටි දහඅටකි.සංවර්ධනය කරන මුළු දුර ප්‍රමාණය සැතපුම් දහයකි. දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක හා බස්නාහිර පළාත් සභාවේ සභාපති සුනිල් විජේරත්න මහත්වරුන්ගේ ඉල්ලීම පරිදි ආර්ථික සංවර්ධන අමාත්‍යාංශය අදාළ මුදල් ප්‍රතිපාදන ලබාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=r1309168</link>
    <topic>වාද්දුව අංක එක දුම්රිය ස්ථානයට සනීපාරක්ෂක පහසුකම් නෑ</topic>
    <author>වාද්දුව සමූහ - එස්. ආර්. පියදාස</author>
    <content>වාද්දුව පොලිස් වසමේ අංක එක දුම්රිය ස්ථානයට සනීපාරක්ෂක පහසුකම් ලබාදී නැති නිසා එම දුම්රිය ස්ථානයෙන් ගමන් පහසුව සලසා ගන්නා මගීනට දැඩි අසීරුතාවලට මුහුණපෑමට සිදුවී තිබේ.මුහුදුබඩ දුම්රිය මාර්ගයේ වැඩිම ආදායමක් ලබාදෙන නියෝජ්‍ය දුම්රිය ස්ථානය මෙය බැවින් සහ එම දුම්රිය ස්ථානය අවට තිබෙන ජනප්‍රිය සංචාරක හෝටලවලට බොහෝ විදේශික සංචාරකයන්ද පැමිණෙන අතර ඒ පිරිස් බොහෝ අවස්ථාවලදී අංක එකේ දුම්රිය ස්ථානයට වැසිකිළි පහසුකම් ලබානොදීම ගැන කථා කරනු බොහෝවිට අසන්නට ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309161</link>
    <topic>පාපන්දු පිලේ දරුණු පරාජය විමර්ශනයට තවත් කමිටුවක්</topic>
    <author>ප්‍රින්ස් ගණසේකර</author>
    <content>දකුණු ආසියානු පාපන්දු ශූරතාවලියේදී ශ්‍රී ලංකා පිල ලද දරුණු පරාජය ගැන විවෘත සාකච්ඡාවක් පැවැත්වීමට පාපන්දු විශේෂ විධායක සභාවක් දින 14කින් පසුව රැස්වෙයි. පෙරේදා පාපන්දු නිවහනේ පැවැති විධායක කමිටු රැස්වීමේදී මේ පිළිබඳ එකඟතාවට පැමිණියේය.පැය 6ක් පුරා උණුසුම් වාද-විවාද මැද පැවැති විධායක සභා රැස්වීමේදී පරාජය පිළිබඳ සෙවීමට තාක්ෂණික කමිටු සභාපති ලෙස තමාටද අවස්ථාවක් දෙන ලෙස රෝහිත ප්‍රනාන්දු මහතා කළ ඉල්ලීමකටද අනුමැතිය හිමිවිය.ඒ අනුව පාපන්දු සභාපති ලෙස රංජිත් රුද්‍රිගු මහතා පත්කළ ත්‍රී පුද්ගල කමිටුවට අමතරව සම්මේලනයේ තාක්ෂණික කමිටු සභාපති රෝහිත ප්‍රනාන්දු මහතාගේ ප්‍රධානත්වයෙන් යුතු කමිටුවක්ද පරාජය ගැන පුළුල් විමර්ශනයක් පවත්වයි.රෝහිත ප්‍රනාන්දු මහතාගේ විමර්ශනය එක්දිනකදී අවසන් කිරීමට අපේක්ෂා කරන අතර කමිටු සාමාජිකයන් ලෙස සරත් වීරසේකර, ක්ලෙමන්ට් සිල්වා හා අශෝක රවින්ද්‍ර යන මහත්වරු පත් කිරීමේ සුදානමක් ඇතැයි වාර්තාවේ. එම කමිටුව ඉදිරියට නේපාලයේ තරගාවලියට සහභාගීවු ශ්‍රී ලංකා කණ්ඩායමේ සියලු දෙනා කැඳවා ප්‍රශ්න කිරීමට නියමිතය.ත්‍රී පුද්ගල කමිටුවේ හා රෝහිත ප්‍රනාන්දු කමිටුවේ වාර්තා වෙන වෙනම සාකච්ඡා කොට ශ්‍රී ලංකා පාපන්දු ක්‍රීඩාවේ අනාගත වැඩ පිළිවෙළ ශක්තිමත් කිරීම දින 14කින් රැස්වෙන විශේෂ විධායක සභාවේ අරමුණ බව මේ පිළිබඳ කළ විමසීමේදී පාපන්දු සභාපති රංජිත් රුද්‍රිගු පැවැසීය.“විධායක කමිටුවේ සියලු දෙනාගේ අවශ්‍යතාව පරාජය ගැන ඇත්ත සෙවීමටයි. ඒ පිළිබඳ නිවැරදි තොරතුරු ඉදිරි සති දෙකකදී අප සාකච්ඡා කරනවා” රුද්‍රිගු මහතා පැවැසීය.මේ අතර වසර 74ක පාපන්දු ඉතිහාසයේ මුල්වරට ශ්‍රී ලංකා පාපන්දු ක්‍රීඩාවට නිල අනුග්‍රාහක සොයා ගැනීමට හැකි වු බවද ඒ මහතා දිනමිණට පැවැසීය. රුපියල් මිලියන 25ක අනුග්‍රාහකත්වයක් යටතේ පාපන්දු ක්‍රීඩාව නව ගමන් මඟකට යොමුවනු ඇතැයි විශ්වාසය පළවේ.එෆ්‍.ඒ.කුසලාන පාපන්දු තරගාවලියට රුපියල් මිලියන 5ක් හා ජාතික පාපන්දු පිලට රුපියල් මිලියන 20ක් ලෙස අනුග්‍රාහක ආයතනය මුදල් පිරිනැමීමට එකඟව ඇත.මේ අතර බ්‍රසීල ජාතික පුහුණුකරුගේ සුදුසුකම් පිළිබඳ ප්‍රශ්නයක් විධායක කමිටු සාමාජිකයන පිරිසක් ඉදිරි දිනවල සම්මේලනය වෙත ඉදිරිපත් කිරීමේ සුදානමක් ඇතැයිද වාර්තා වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s13091612</link>
    <topic>ගජබා පිල කාල්ටන් බාස්කට්බෝල්රෝද පුටු තරගය ජයගනී</topic>
    <author>නිරෝෂාන් ප්‍රියංකර</author>
    <content>කාල්ටන් බාස්කට්බෝල් 5වැනි ශූරතාවලියට විශේෂ අංගයක් ලෙසින් එක්වු රෝද පුටු බාස්කට්බෝල් ප්‍රදර්ශන තරගයෙන් ලකුණු 26-16ක් ලෙස ජයගැනීමට ගජබා කණ්ඩායම සමත්විය.කොළඹ හෙන්රි පේද්‍රිස් පිටියේදී ඊයේ පැවැති තරගයේ පළමු ලකුණ ලබාගනිමින් ගජබා රෙජිමේන්තු කණ්ඩායම තරගයට අවතීර්ණ විය. පළමු භාගය නිමාවනවිට ගජබා කණ්ඩායම ලකුණු 14-8ක් ලෙස ඉදිරියෙන් සිටියේය.දෙවැනි භාගයේදී පෙරමුණ තව දුරටත් රඳවා ගනිමින් තවත් ලකුණු 12ක් එක් කරගැනීමට ගජබා පිල සමත්විය. ගජබා පිල ජයග්‍රහණය කරාගෙන ගිය ටි.එම්.ඒ.ඩබ්.එදිරිසිංහ ලකුණු 10ක් රැස්කළ අතර ඒ.ජී.ඩී.සුසිත අසංක ලකුණු 6ක් ලබාගත්තේය. විජයබා පිලට ඩබ්.ඒ.පී.විජේසිංහ ලකුණු 6ක් හා බී.එල්.ඒ.එස්.රාජසිංහ ලකුණු 4ක් එක් කළද ගජබා පිලට අභියෝගයක් එල්ල කිරීමට එය ප්‍රමාණවත් නොවීය.ගජබා කණ්ඩායම යුද හමුදා අන්තර් රෙජිමේන්තු තරගාවලියේද ශූරයන් වන අතර 2010 වසරේන් පසු සහභාගී වු කිසිදු තරගයක් පරාජය නොවීම කැපී පෙනෙන සිදුවීමකි.නාවිකයන්ට පොලිස් ප්‍රහාරයක්ශ්‍රී ලංකා නාවික හමුදාව සමග ඊයේ පැවැති පළමු කොටසේ තරගයෙන් 66-57ක් ලෙස ජයගැනීමට පොලිස් පිල සමත්විය. පොලිසිය ජයග්‍රාහණය කරාගෙන ගිය ඉන්දික ලකුණු 27ක් රැස්කළ අතර නාවික පිලට චරිත් පෙරේරා ලකුණු 21ක් එක් කළේය.මේ අතර තරගාවලියේ පළමු කො‍ටසේ 25වැනි තරගයෙන් වත්තල පිල ජයගත් අතර 26වැනි තරගයෙන් කොළඹ කණ්ඩායම් ජයග්‍රහණ වාර්තා කළේය.වැඩිම ලකුණු කොළඹ 'බී'ටතරගාවලියේ කණ්ඩායමක් ලබාගත් වැඩිම ලකුණු සංඛ්‍යාව වාර්තා කිරීමට කොළඹ 'බී' පිල සමත්විය.දෙවැනි කොටසේ 22 වැනිදිනට පොලිස් පිටියේදී රාවන්ස් පිල සමග පැවැති තරගයේදී කොළඹ 'බී' පිල ලකුණු 86ක් රැස්කළ අතර රාවන්ස්ට ලබාගත හැකිවුයේ ලකුණු 21ක් පමණි.දෙවැනි කොටසේ අවසන් දිනට පැවැති තරගවලින් ජයහිමිකරගැනීමට බෆලෝස් 'බී' හා ඕල්ඩ් කෙම්බ්‍රියන්ස් කණ්ඩායම් සමත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s13091613</link>
    <topic>සිරිසෝම 22 වැනි වරටත් බිලියඩ් ශූරතාව දිනයි</topic>
    <author>ෆවුස් මොහොමඩ්</author>
    <content>ගාල්ල බිලියඩ් සමාජයේ එම්.එම්.ජිෆ්රිට එරෙහිව තරග වට 6-0ක ඉතා පහසු ජයක් වාර්තා කළ වරාය අධිකාරියේ කේ.එච්.සිරිසෝම 22වැනි වතාවටත් ජාතික බිලියඩ් ශූරතාව අත්කර ගැනීමට ඊයේ සමත්විය.තරග වට 11කින් සමන්විත වූ අවසන් මහා තරගය ඊයේ සුගතදාස හෝටල් සංකීර්ණයේ පිහිටි බිලියඩ් හා ස්නූකර් සංගම් මූලස්ථානයේ දී පැවැත්වූ අතර පළමු තරග වට හයම පහසුවෙන් ජයගනිමින් සිරිසෝම සිය අද්විතීය වාර්තාව තවත් අලුත් කරගත්තේය. ඔහු පළමුවරට ජාතික බිලියඩ් ශූරතාව දිනාගත්තේ 1985 වසරේදීය.වාර 2ක් ලෙස පැවැති අවසන් මහා තරගයේ පළමු වාරය දිවා කාලයේ නිමාවනවිට තරග වට 4-0ක් ලෙස පෙරමුණ ගත් සිරිසෝම ඊයේ පස්වරුවේ පැවැති දෙවැනි වාරයේ දී පැමිණ සිටි අමුත්තන් හා නරඹන්නන් හමුවේ ඉතා විශිෂ්ට ක්‍රීඩා රටාවක නිරතවීම කැපී පෙනුණි.පරිණත හා අත්දැකීම් බහුල ක්‍රිඩකයකු ලෙස බිලියඩ් මේසයේ ඉතා මනරම් ආකාරයෙන් ක්‍රීඩා කළ සිරිසෝම 6වැනි වටයේ එක් වාරයකදි ලකුණු 61ක් රැස් කරනතුරුම බිලියඩ් පිත්තට විවේකයක් නොදීම විශේෂ සිදුවීමක් විය. සිරිසෝමගේ ජයග්‍රහණය තහවුරු කළ අවසන් වටය වූ 6වැනි වටය ඔහු ජය ගත්තේ ලකුණු 100-28ක් ලෙසය.ශ්‍රී ලංකා බිලියඩ් හා ස්නූකර් සංගමයේ මෙහෙයවීමෙන් පැවැති හා සිංගර් සමාගමේ අනුග්‍රාහකත්වයෙන් මෙවර පැවැති 61වැනි ජාතික බිලියඩ් ශූරතාවලියේ ප්‍රධාන ආරාධිත අමුත්තා ලෙස සිංගර් සමාගමේ අලෙවි අධ්‍යක්ෂ කුමාර් සමරසිංහ මහතා සහභාගි වූ අතර යුද හමුදාවේ ක්‍රීඩා අධ්‍යක්ෂ බ්‍රිගේඩියර් ආර්.රත්නසිංහම් මහතා විශේෂ ආරාධිතයකු ලෙස මීට සහභාගි විය. බිලියඩ් සංගමයේ සභාපති ශෆික් රජාබ්දීන්, ලේකම් කර්නල් ඉන්ද්‍රජිත් විද්‍යානන්ද මහත්වරු ද මේ අවස්ථාවට එක්වූහ.දිස්ත්‍රික් තරග ජයග්‍රාහකයන්ට මෙන්ම තරග විනිසුරුවරුන් ද මෙහිදී අගැයීමට ලක්වූහ. ජාතික බිලියඩ් අනුශූරතාව දිනූ එම්.එම්.ජිෆ්රිට සමස්ත ලංකා ශූරතාව ද හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309162</link>
    <topic>නෙට්බෝල් තේරීමට සුදු ඇදුම පමණයි</topic>
    <author/>
    <content>ජාතික නෙට්බෝල් තේරීම් පරික්ෂණයට පැමිණෙන සියලු ක්‍රීඩිකාවන්ට සුදු ඇදුම අනිවාර්ය කිරීමට නෙට්බෝල් සම්මේලනය තීරණය කරයි.සිංගප්පූරුවේදී එළැඹෙන දෙසැම්බරයේ පැවැත්වෙන නේෂන් කප් නෙට්බෝල් තරගාවලියට සහභාගීවන ශ්‍රී ලංකා පිල තේරීම මේ මස 26 වැනිදා කොළඹ සුගතදාස ගෘහස්ථ ක්‍රීඩාංගණයේදී සිදු කෙරෙන අතර රටවටා සිටින දක්ෂ ක්‍රීඩිකාවන්ට සහභාගී විය හැක.ඒ සඳහා දිස්ත්‍රික් සහ අනුබද්ධ ක්‍රීඩා සමාජවලින් වයස 18-30ත් අතර ක්‍රීඩිකාවන් යොමු කළ යුතු බව සම්මේලනය දැනුම් දෙයි. සියලු ක්‍රීඩිකාවන් සුගතදාස ගෘහස්ථ ක්‍රීඩාංගණයට පෙරවරු 7.30ට පෙර වාර්තා කළ යුතුය.මෙදින මූලික තෝරා ගැනීමක් ලෙස ජාතික සංචිතයට ක්‍රීඩිකාවන් 45ක් තෝරා ගනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309163</link>
    <topic>තහනමට එරෙහිව ශ්‍රිශාන්ත් උසාවි යයි</topic>
    <author/>
    <content>අයි.පී.එල්.තරග පාවාදීමේ චෝදනාවට හසුවූ ඉන්දියා පිලේ හිටපු‍ වේගපන්දු යවන්නකු වන එස්.ශ්‍රීශාන්ත් සිය තහනමට එ‍රෙහිව ඉන්දියා ක්‍රිකට් පාලක මණ්ඩලයට අභියෝග කරමින් අධිකරණය හමුවේ අභියාචනාවක් ඉදිරිපත් කරන බව ඔහුගේ නීතිඥවරිය ප්‍රකාශ කළාය.ඉන්දියා ක්‍රිකට් පාලක මණ්ඩලයේ තීරණය සම්පූර්ණයෙන්ම නීතියට පටහැනි බව ශ්‍රීශාන්ත්ගේ නීතිඥවරිය රෙබෙකා ජෝන් පැවැසුවාය.'එය පදනම් වී ඇත්තේ විවිධ පුද්ගලයන්ගේ හා දිල්ලි පොලිසියේ නිලධාරින්ගේ ප්‍රකාශ මතයි. ඒක එහෙමනම් උසාවිය ඒ සම්බන්ධව පරික්ෂණයක් සිදුකරනතුරු මෙවැනි තීරණයකට එළැඹීමට ඔවුන්ට නොහැකියි.' ඇය කීවාය.දිල්ලි පොලිසිය මගින් නිකුත් කොට ඇති වාර්තාව මුළුමනින්ම පදනම් වී ඇත්තේ ඔවුන් ලබාගත් ප්‍රකාශ මත බවත්, එය සම්පූර්ණයෙන්ම දුර්වල වාර්තාවක් බවත් ඇය කියා සිටින්නීය.‍‍චෝදනාවට හසුවූ ක්‍රිඩකයන් සිරගත කොට තැබීමට තරම් ඒ වාර්තාව ශක්තිමත් එකක් ‍නොවන බව ද ඇය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309164</link>
    <topic>ආසියානු කාන්තා සත් සාමාජික රගර් ශ්‍රී ලංකා පිලේ නායකත්වය තනූජාට</topic>
    <author>ෆවුස් මොහොමඩ්</author>
    <content>ආසියානු කාන්තා සත් සාමාජික රගර් තරගමාලාවේ පළමුවැන්න වන තායිලන්ත කාන්තා රගර් තරගාවලිය සඳහා සහභාගි වන ශ්‍රී ලංකා කණ්ඩායමේ නායිකාව ලෙස නාවික හමුදාවේ තනූජා වීරක්කොඩි පත් කර තිබේ. ක්‍රීඩිකාවන් දොළොස්දෙනකුගෙන් යුත් මේ කණ්ඩායමට නාවික හමුදාවෙන් ක්‍රීඩිකාවන් සිවුදෙනෙක් ද, යුද හමුදාවෙන් පස්දෙනෙක් ද, ගුවන් හමුදාවෙන් තිදෙනෙක් ද ඇතුළත් වෙති.ජාතික රගර් කණ්ඩායමේ හිටපු පුහුණුකරුවකු හා හිටපු තේරීම් කමිටු ප්‍රධානියකු වන චන්ද්‍රෂාන් පෙරේරා මහතා යටතේ පුහුණු සැසි කීපයකටම සහභාගි වූ ශ්‍රි ලංකා කාන්තා රගර් සංචිතයෙන් තෝරාගනු ලැබූ මේ කණ්ඩායමට පසුගිය වසරේ ආසියානු සත් සාමාජික කාන්තා රගර් තරගාවලිය නියෝජනය කළ ක්‍රීඩිකාවන් කීපදෙනකුම එක්වී සිටිති.වසර තුනක නිහැඬියාවකින් අනතුරුව පසුගිය වසරේ ආසියානු කාන්තා රගර් පිටියට එක්වූ ශ්‍රී ලංකා පිල එහි දි බඳුන අනුශූරියන් බවට පත්විය. මෙවර තෝරා ගනු ලැබූ කණ්ඩායමට නවක මුහුණු රැසක් ඇතුළත් වෙති. කණ්ඩායමේ කළමනාකාරිනිය ලෙස කපිතාන් ආර්.පී.එන්.එන්.විජේදොරු කටයුතු කරන අතර භෞතචිකිත්සක ලෙස නිරෝෂනී විජේරත්න කටයුතු කරන්නීය.ශ්‍රී ලංකා කාන්තා රගර් පිල මෙසේය. තනූජා වීරක්කොඩි (නායිකා - නාවික), රන්දිකා කුමුදුමාලී (නාවික), ඒ.ජේ.අයි.පී.කේ.දසනායක (යුද), සන්දීපා සඳමාලී (නාවික), එච්.ඒ.එන්.ඩී.මුණසිංහ (යුද), රුක්ෂානී ආරියසේන (යුද), අයේෂා පෙරේරා (යුද), හේෂලා කරුණාරත්න (ගුවන්), සන්ජු විජේතිලක (නාවික), නිරංජලා වික්‍රමරත්න (යුද), තාරකා කලුආරච්චි (ගුවන්), අනූෂා අත්තනායක (ගුවන්)අතිරේක - බී.අයි. ද සිල්වා, ටී.ආර්.සේනානායක, ආර්.එම්.එස්.එම්.රත්නායක, එම්.ඩී.ආර්.දීපිකා.</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309165</link>
    <topic>ජාතික මලල ක්‍රීඩා ශූරතාවලියට සහභාගී නොවන අයට අනතුරු හැඟවීමක්</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේ අද ආරම්භවන ජාතික මලල ක්‍රීඩා ශූරතාවලියට සහභාගීවීම ජාත්‍යන්තර තරග වෙනුවෙන් ඉදිරියේදී ප්‍රකාශ කරන ජාතික සංචිතයට ඇතුළත් කිරීමේදී විශේෂ සැලකිල්ලට ලක්වන බව ශ්‍රී ලංකා මලල ක්‍රීඩා සංගමය අවධාරණය කරයි.කුමන තරාතිරමේ ක්‍රීඩක ක්‍රීඩිකාවක් වුවද ජාතික ශූරතාවලියට සහභාගිවී දක්වන දක්ෂතා ප්‍රමුඛවන හෙයින් සහභාගිවීම අත්‍යවශ්‍ය බව පෙන්වා දෙන මලල ක්‍රීඩා සංගම් සභාපති මේජර් ජෙනරාල් පාලිත ප්‍රනාන්දු මහතා පවසන්නේ සහභාගී නොවන අය පිළිබඳව දැඩි අවධානයකින් පසුවන බවයි.ලබන වසරේ පැවැත්වෙන ආසියානු ක්‍රීඩා උළෙල හා පොදු රාජ්‍ය මණ්ඩලීය ක්‍රීඩා උළෙල ඉලක්ක කරමින් නවතම මලල ක්‍රීඩා සංචිතය ඉදිරි කාලයේ ප්‍රකාශ කිරීමට බලාපොරොත්තු වන හෙයින් ජාතික ශූරතාවලියේ දක්ෂතා සැලකිල්ලට ගැනේ.ශ්‍රී ලංකා මලල ක්‍රීඩා සංගමය ලංකා බැංකුවේ අනුග්‍රහයෙන් සංවිධානය කරන ජාතික ශූරතාවලිය අද සිට දින තුනක් පැවැත්වෙන අතර ක්‍රීඩක ක්‍රීඩිකාවන් 1200ක් සහභාගී වේ. මෙවර ජාතික ශූරතාවලියට නයිජිරියාවෙන් හා මාලදිවයිනෙන් ක්‍රීඩක ක්‍රීඩිකාවන් දසදෙ‍නකු සහභාගීවන බව තහවුරු කර ඇත.ඉදිරියේදී පැවැත්වෙන ජාත්‍යන්තර ක්‍රීඩා උළෙලවල මලල ක්‍රීඩා නියෝජනයේදී විශේෂ තරග ඉසව් කිහිපයක් කෙරෙහි ප්‍රමුඛ අවධානය යොමු කිරීමට තීරණය කොට ඇතැයි ජාතික ශූරතාවලිය පිළිබඳ පසුගියදා පැවැති මාධ්‍ය හමුවකදී මලල ක්‍රීඩා සභාපතිවරයා පැවැසීය.ආසියානු මට්ටමේ පදක්කම් දිනාගත හැකි යැයි විශ්වාස කෙරෙන පිරිමි කාන්තා මීටර් 400x4, පිරිමි කාන්තා හෙල්ල විසිකිරීම, පිරිමි දුර පැනීම, පිරිමි උස පැනීම, පිරිමි තුන්පිම්ම, කාන්තා මීටර් 800, කාන්තා මීටර් 400 හා කාන්තා මීටර් 400 කඩුලු යන විශේෂිත තරග ඉසව්වල ක්‍රීඩක ක්‍රීඩිකාවන්ට උපරිම පහසුකම් ලබාදීමට පියවර ගැනේ.පසුගිය කාලයේදී මලල ක්‍රීඩා සංචිතවල ක්‍රීඩක ක්‍රීඩිකාවන්ට දීමනා ලබාදීමේදී සුළු ප්‍රමාදයන් සිදු වුවද ඉදිරියේදී ඒවා කලට වේලාවට ලබාදෙන බව ප්‍රනාන්දු මහතා පොරොන්දු විය.“මේ වසරේ ජාත්‍යන්තර මලල ක්‍රීඩා තරගවලදී අපේ ක්‍රීඩක ක්‍රීඩිකාවන් දස්කම් දැක්වුවා. ලන්ඩන් මැරතන් තරගයට ඉදිරිපත්වු අනුරාධ ඉන්ද්‍රජිත් 14 වැනියාවී (පැ.2:17.58) ආසියාවේ හොඳම දක්ෂතාව පෙන්වුවා.නදීකා ලක්මාලී කලකට පසුව ශ්‍රී ලංකිකයෙකු ලෝක තරගාවලියක අවසන් තරගයට පැමි‍ණීමේ දක්ෂතාව පෙන්නුවා. නදීකා හා සචිත් දෙදෙනාම ආසියානු මට්ටමේ කැපී පෙනුණා. ග්‍රොන් ප්‍රී තරගාවලියේදී ඉතිහාසයේ වැඩිම ජයග්‍රහණ මෙවර අපි ලබාගත්තා. මැකාවෝ, තායිලන්ත හා සිංගප්පූරු තරගවලදී රන් පදක්කම් 13ක්, රිදී පදක්කම් 7ක්, ලෝකඩ පදක්කම් 4ක් දිනාගත්තා. මේ ජයග්‍රහණ පිළිබඳ සතුටු විය හැකියි” මලල ක්‍රීඩා සභාපතිවරයා පැවැසීය. එයට අමතරව නැංජින් ආසියානු යොවුන් ක්‍රීඩා උළෙලේදී ශ්‍රී ලංකාව දිනාගත් පදක්කම් හයෙන් 4ක්ම මලල ක්‍රීඩාවෙන් දිනාගැනීම කාගේත් අවධානයට යොමුව පවතින බව ඒ මහතා පෙන්වා දුන‍්නේය.ජාතික මලල ක්‍රීඩා ශූරතාවලියේ පළමු දිනයේදී රිටි පැනීම (පිරිමි), දුර පැනීම (කාන්තා), කවපෙත්ත විසිකිරීම (කාන්තා-පිරිමි), උස පැනීම (කාන්තා), මීටර් 3000 බාධක (පිරිමි-කාන්තා), මීටර් 200 (පිරිමි-කාන්තා) හා මීටර් 10000 (කාන්තා) අවසන් තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309166</link>
    <topic>සාන්ත‍ මේරි-රන්තරු වොලිබෝල් ශූරතා දිනති</topic>
    <author>වවුනියාව උතුර සමූහහිදෝගම සමූහ හා වවුනියාව මධ්‍යම විශේෂ</author>
    <content>වන්නි ආරක්ෂක සේනා බල ප්‍රදේශයට අයත් ක්‍රීඩා සමාජවල සහභාගිත්වයෙන් පැවැති වොලිබෝල් තරගාවලියේ පිරිමි ශූරතාව දිනාගැනීම‍ට තුල්ලිකුඩිඉරිප්පු සාන්ත මේරි ක්‍රීඩා සමාජය සමත්වු අතර පුරවාසකුලම් රන්තරු ක්‍රීඩා සමාජයට කාන්තා ශූරතාව හිමිවිය.පිරිමි අවසන් තරගය මේරි කණ්ඩායම ජයගත්තේ වට 2-1ක් ලෙසින් මහමයිලන්කුලම තරුණ තරු ක්‍රීඩා සමාජය පරාජය කරමිනි. කාන්තා අවසන් තරගයේදී රන්තරු පිල හමුවේ නතුකුඩා සාන්ත පර්ෂිල් ක්‍රීඩා සමාජය වට 2-1කින් පරාජයට පත්විය.පිරිමි අවසන් තරගයේ හොඳම පන්දු ඔසවන්නා ලෙස උර්ෂාන් (මේරි), හොඳම ප්‍රහාරකයා ලෙස සුදර්ශන් (මේරි), දක්ෂතම ක්‍රීඩකයා ලෙස ජෙගනේෂන් (මේරි) සම්මාන දිනාගත්තේය.සන්දීපනී සෙනෙවිරත්න (රන්තරු) කාන්තා අවසන් තරගයේ හොඳම පන්දු ඔසවන්නිය වු අතර සංජීවනී දිසානායක (රන්තරු) දක්ෂත ප්‍රහාරිකාව හා දක්ෂතම ක්‍රීඩිකාවන ලෙස සම්මාන දිනාගත්තාය. වවුනියාව ගාමිණී මහ විද්‍යාලයීය ක්‍රීඩාංගණයේදී පසුගියදා පැවැති තරගාවලිය අවසානයේ දී ශ්‍රී ලංකා යුද හා ගුවන් හමුදා වොලිබෝල් කණ්ඩායම් අතර ප්‍රදර්ශන තරගයක් පැවැත්විණි.වන්නි ආරක්ෂක සේනා ආඥාපති හා නැවත පදිංචිකිරීමේ නිසි බලධාරී හා සිංහ රෙජිමේන්තු අධිපති මේජර් ජෙනරාල් බොනිෆස් පෙරේරා මහතාගේ සංකල්පයක් අනුව එම ආරක්ෂක සේනා මූලස්ථානයට අයත් සේනාංක පහ යටතේ එක් සේනාංකයකට ක්‍රීඩා සමාජ 40ක් බැගින් කණ්ඩායම් 200ක් තරගාවලියට එක්විය. මහජන බැංකුව අනුග්‍රහයෙන් පැවැති තරගාවලිය අවසානයේ සහභාගී වු ක්‍රීඩා සමාජ සඳහා උතුරු පළාත් ආණ්ඩුකාර මේජර් ජෙනරාල් ජී.ඒ.චන්ද්‍රසිරි (විශ්‍රාමික) මහතාගේ මැදිහත්වීමෙන් වොලිබෝල් ක්‍රීඩා භාණ්ඩ බෙදාදීමක්ද සිදුවිණි.මේ අවස්ථාවට තාරුණ්‍යයට හෙටක් සභාපති පාර්ලි‍මේන්තු මන්ත්‍රී නාමල් රාජපක්ෂ, පාර්ලිමේන්තු මන්ත්‍රී හේෂාන් සේමසිංහ, වවුනියාව දිස්ත්‍රික් ලේකම් බන්දුල හරිස්චන්ද්‍ර, මන්නාරම දිස්ත්‍රික් ලේකම් එම්.වයි.එස්.දේශප්‍රිය මහත්වරුන් ඇතුළු රාජ්‍ය නිලධාරීන් හා ආරක්ෂක අංශ නිලධාරීන් පිරිසක්ද එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309167</link>
    <topic>තායිලන්තයේ පැවැති තායි විවෘත මලල ක්‍රීඩා ශූරතාවලියේ . . . .</topic>
    <author>ඡායාරූපය – කුමාරසිරි ප්‍රසාද් - ගුවන්තොටුපල</author>
    <content>තායිලන්තයේ පැවැති තායි විවෘත මලල ක්‍රීඩා ශූරතාවලියේ දී රන් පදක්කම් 4ක් සමග රිදී හා ලෝකඩ පදක්කම බැගින් දිනා ගත් ශ්‍රී ලංකා කණ්ඩායම පසුගියදා දිවයිනට පැමි‍ණියේය. ජගත් කරුණාතිලක (මීටර් 400), රත්න කුමාරි (මීටර් 400 කාන්තා), ඩී.ඒ.එස්.සමන්මලී (මීටර් 5000කාන්තා)සහ නිශ්ශංක කුමාර (මීටර් 5000රන් හා මීටර් ) රන් පදක්කම් හා මීටර් 1500 ලෝකඩ පදක්කම් දිනූ අතර ගීතානී රාජසේකර (මීටර් 1500කාන්තා) රිදී පදක්කමක් දිනා ගත්තාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309168</link>
    <topic> සිම්බාබ්වේ පිලට ඓතිහාසික ටෙස්ට් ජයක්</topic>
    <author/>
    <content>පාකිස්තානයට එරෙහිව පැවැති දෙවැනි ටෙස්ට් තරගයෙන් ලකුණු 24ක ඓතිහාසික ජයග්‍රහණයක් අත්කර ගැනීමට සිම්බාබ්වේ පිල සමත්විය. දෙපිල අතර පැවැති ‍තරග 2කින් සමන්විත ටෙස්ට් තරගමාලාවේ පළමු තරගයෙන් ලකුණු 221ක ජයක් අත්කරගෙන සිටි පාකිස්තානයට මේ තරගයේ ජය ලැබීමට ලකුණු 264ක ඉලක්කයක් ලැබී තිබූ නමුත් ඔවුන්ට රැස් කරගත හැකිවූයේ ලකුණු 239ක් පමණි.පාකිස්තානය වෙනුවෙන් නායක මිස්බා උල් හක් නොදැවී ලකුණු 79ක් රැස් කළ ද එය ජයග්‍රහණය සඳහා ප්‍රමාණවත් වූයේ නැත. විශිෂ්ට පන්දු යැවීමක නිරත වූ ටෙන්ඩායි චටාරා කඩුලු 5ක් බිඳ හෙළමින් තරගයේ ජය සිය කණ්ඩායමට අත්කර දුන්නේය. ඒ අනුව තරගමාලාව 1-1ක් ලෙස ජය පරාජයෙන් තොරව නිමාවට පත්විය.ලොව ප්‍රධානතම ටෙස්ට් රටකට ‍එරෙහිව සිම්බාබ්වේ පිල ලැබූ පස්වැනි ජයග්‍රහණය මෙය වූ අතර මීට පෙර අවසන් වරට ඔවුන් ටෙස්ට් තරගයක් ජයගෙන තිබුණේ ඉන්දියාවට එරෙහිව 2001 වසරේ දීය.තරගයේ වීරයා ලෙස ‍පාකිස්තාන දෙවැනි ඉනිම සුනුවිසුණු කළ චටාරා සම්මාන දිනූ අතර පාකිස්තාන පිලේ යූනිස් ඛාන් තරගමාලාවේ වීරයා සම්මානය දිනා ගත්තේය.සිම්බාබ්වේ පළමු ඉනිම – 294යි. හැමිල්ටන් මැසකඩ්සා 75, බ්‍රෙන්ඩන් ටේලර් 51 ( ජුනෙයිඩ් ඛාන් 67/4, අබ්දුර් රෙහ්මාන් 47/3) සහ දෙවැනි ඉනිම – 199යි. ටිනෝ මවෝයෝ 58, හැමිල්ටන් මැසකඩ්සා 44 ( රහත් අලි 52/5, සයීඩ් අජ්මාල් 56/2, අබ්දුර් රෙහ්මාන් 40/2)පාකිස්තානය පළමු ඉනිම - 230යි. යූනිස් ඛාන් 77, කුරම් මන්සූර් 51 ( බ්‍රයන් විටෝරි 61/5, ටිනේෂ් පන්යන්ගරා 43/3) සහ දෙවැනි ඉනිම – 239යි. මිස්බා උල් හක් නොදැවී 79, කුරම් මන්සූර් 54 ( ටෙන්ඩායි චටාරා 61/5, ප්‍රොස්පර් උට්සයා 62/2).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s1309169</link>
    <topic>ඉන්දියාව හා පාකිස්තාන අතර ක්‍රිකට් මිත්‍රත්වයකට අවස්ථාවක්</topic>
    <author/>
    <content>ලබන වසරේ මුල් භාගයේ දි පැවැත්වීමට නියමිත ආසියානු කුසලාන තරගමාලාවට පෙර ඉන්දියාව හා පාකිස්තානය අතර මිත්‍රත්වය වර්ධනය කළ යුතු බව පාකිස්තාන ක්‍රිකට් පාලක මණ්ඩලයේ ප්‍රධාන මෙහෙයුම් නිලධාරී සුබාන් අහමඩ් පවසයි.ලබන දෙසැම්බරයේ ඉන්දියාව, පාකිස්තානය හා ශ්‍රී ලංකාව අතර එක්දින තුන්කොන් ක්‍රිකට් තරගාවලියක් පැවැත්වීමක් ගැන තමා දැනුවත්ව සිටිය ද පසුගියදා පැවැති ආසියානු ක්‍රිකට් කවුන්සිලයේ දී එවැන්නක් සාකච්ඡා ‍නොවූ බවත්, එහිදි ආසියානු කුසලාන තරගාවලිය නව මුහුණුවරකින් යුතුව පැවැත්වීම කෙරෙහි පමණක් අවධානය යොමුවූ බවත් ඔහු කීවේය. එහෙත් ඊට පෙර ඉන්දියාව හා පාකිස්තානය අතර මිත්‍රත්වය වර්ධනය කළ යුතු බව ඔහු කීවේය. දෙරටෙහිම අගමැතිවරුන් හමුවී මේ සම්බන්ධව සාකච්ඡා කළ යුතු බවත්, ඒ අනුව ඉක්මනින්ම දෙරටෙහි කණිෂ්ඨ කණ්ඩායම්‍ දෙකක් අතර ක්‍රිකට් තරගයක් සංවිධානය කළ යුතු බවත් අහමඩ් පැවැසුවේය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s13091610</link>
    <topic>11න් පහළ ආසියානු චෙස් ශූරිය හිමාෂා</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>නව වැනි ආසියානු චෙස් ශූරතාවලියේ අවුරුදු 11න් පහළ කාණ්ඩයේ ශූරතාව හිමිකර ගැනීමට හිමාෂා දුලංජි ජයසේකර සමත් වුවාය.ගාල්ල ශ්‍රී හෘද කන්‍යාරාමයේ හත්වැනි ශ්‍රේණියේ අධ්‍යාපනය ලබන හිමාෂා 11න් පහළ ශ්‍රී ලංකා පාසල් චෙස් ශූරතාවලියේ අනුශූරිය බවට පත්ව සිටි මේ දක්ෂතාව දැක්වීම විශේෂත්වයකි. පසුගියදා නිමාවු ආසියානු චෙස් ශූරතාවලියේදී ඇය තෙවැනි ස්ථානයද හිමිකර ගත්තේය.‍සුජී සුල්තානාගොඩ මහත්මියගේ ක්‍රීඩා උපදෙස් ලබන හිමාෂා විදුහල්පතිනි පැට්සි නෙසමල් කන්‍යා සොහොයුරි, පාසල් චෙස් ක්‍රීඩාව භාර ආචාරිණි දිස්නා මාදුගොඩ, ක්‍රීඩා භාර ආචාරිණි මිරැන්ඩා තලගහගොඩ සහ ක්‍රීඩා උපදේශක ඩබ්.ඒ.ආර්.වික්‍රමාරච්චි මහත්ම මහත්මීන්ගේද මඟ පෙන්වීමෙන් මේ දක්ෂතා දැක්වීමට සමත්වුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=s13091611</link>
    <topic>ඌව පාසල් බාස්කට්බෝල් ජය ධර්මදුතයට</topic>
    <author>නවරත්න බණ්ඩාර</author>
    <content>ඌව පළාත් අධ්‍යාපන දෙපාර්ත‍මේන්තු ක්‍රීඩා හා ශාරීරික අධ්‍යාපන අංශය හා බදුල්ල දිස්ත්‍රික් පාසල් බාස්කට්බෝල් ලීගය සංවිධාන කළ පළාත් පාසල් බාස්කට්බෝල් තරගාවලියේ ශූරතාව දිනාගැනීමට බදුල්ල ධර්මදුත විද්‍යාලයීය කණ්ඩායම සමත්විය. මේ ජයග්‍රහණයත් සමගින් ධර්මදුත විදුහල් කණ්ඩායම මේ වසරේ පැවැත්වෙන සමස්ත ලංකා පාසල් බාස්කට්බෝල් තරගාවලියට එක්වීමේ අවස්ථාව උදාකර ගත්තේය.බදුල්ල නගර සභා පිටියේ පසුගියදා පැවැති අවසන් තරගයේදී ධර්මදුත පිල හමුවේ ලකුණු 32-30කින් බදුල්ල මධ්‍ය මහා විද්‍යාලයීය පිල පරාජයට පත්විය. අනුශූරතාව දිනාගත් මධ්‍ය මහා විදුහල් පිල සහභාගී වු තරගවලින් අවසන් තරගයේදී පමණක් පරාජය වීම කැපී පෙනුණි.ධර්මදුත පිලේ පුහුණුකරු ලෙස භාග්‍ය නුවන්ත ද සිල්වා කටයුතු කරන අතර මධ්‍ය මහ විදුහල් පිල කසුන් බණ්ඩාරගේ පුහුණුවීම් යටතේ තරගාවලියට එක්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=f1309161</link>
    <topic>දකුණට වඩා උතුරට වැඩි මුදලක් වෙන් කළා</topic>
    <author>සාකච්ඡා කළේ උදුලා පීරිස්</author>
    <content>උතුරු නැඟෙනහිර මානුෂීය මෙහෙයුමෙන් පසුව ඇති වූ සාමකාමී වාතාවරණයේ දී ලක්‍ෂ සංඛ්‍යාත අවතැන් ජනතාවක් ඔවුන්ගේ ගම්බිම්වල නැවත පදිංචි කිරීමේ භාරධූර කටයුතු පිළිබඳ නැවත පදිංචි කිරීමේ අමාත්‍ය ගුණරත්න වීරකෝන් මහතා සමඟ කළ සාකච්ඡාවකි.උතුරු නැඟෙනහිර මානුෂීය මෙහෙයුමෙන් පසු ජනතාව නැවත පදිංචි කිරීමට රජය ගත් කෙටි කාලීන ක්‍රියාමාර්ග කවරේද?තිස් අවුරුද්දක් තිස්සේ පැවැති යුද්ධයේ දී උතුරු හා නැඟෙනහිර පළාත් දෙකෙන් ම ලක්‍ෂ හතක් පමණ ජනතාවක් අවතැන් වී සිටියා. ඒ සැවොම අපේ රටේ මිනිස්සු. මැණික් ෆාම් කඳවුරේ පමණක් අවතැන් වූ ජනතාව ලක්‍ෂ තුනකට වැඩියි.තවත් පිරිසක් ඉන්දියාවට හා ඔවුන්ගේ ඥාති නිවාසවල පදිංචියට ගියා. කඳවුරුවල සිටි ජනතාව වෙනුවෙන් රජයෙන් අවශ්‍ය සියලුම පහසුකම් දුන්නා. ඔවුන්ට අවශ්‍ය ආහාරපාන, ජලය, සනීපාරක්‍ෂක පහසුකම්, සෞඛ්‍ය ඇතුළු මූලික අවශ්‍යතා සියල්ල රජය ඉටු කළා.තිස් වසරක යුද සාපය 2009 මැයි 18 දින අවසන් වුණේ ජාතියේ වාසනාවට.ඉන් පසු අපි මුලින් කළේ ත්‍රස්තවාදීන් අටවා ගොස් තිබූ බිම් බෝම්බ ඉවත් කිරීම ආරම්භ කිරීමයි. අවුරුද්දෙන් දෙකෙන් එය ඉවර කරන්න අමාරුයි. ඒත් කොටසින් කොටස ඒවා ඉවත් කිරීමෙන් පසු ආරක්‍ෂක අංශ හා දිස්ත්‍රික් ලේකම් විසින් භූමියේ ආරක්‍ෂාව සහතික කිරීමෙන් පසු පියවරෙන් පියවර ජනතාව නැවත පදිංචි කළා.රටේ සියලුම ජාතීන්ට අයත් වූවන් අවතැන් වුණත් අපි නැවත පදිංචියේ දී ප්‍රමුඛතාව දුන්නේ දෙමළ ජනතාවටයි. ඔවුන්ට එදා අපි රුපියල් 25,000ක් දුන්නා. සෙවිලි තහඩු සහ සිමෙන්තිත් ලබා දුන්නා. පසුව තාවකාලික නිවසක් හදාගන්න උපකාර කරන්න අපේ අමාත්‍යාංශය මැදිහත් වුණා.මේ සේරම කරපු අපි නැවත ගම්බිම් බලා යන ජනතාවට මාස හයකට ප්‍රමාණවත් වියළි ආහාර, මුළුතැන්ගෙයි උපකරණ හා අත්‍යවශ්‍ය භාණ්ඩ පවා ලබා දුන්නා. මේ වන විට ස්ථිර නිවාස ලබාදීමේ ව්‍යාපෘති ගණනාවක් උතුරේ ආරම්භ කර තියෙනවා.ලොව ත්‍රස්තවාදය පරාජය කළ එකම රට ශ්‍රී ලංකාවයි. ඒ බව මුළු ලෝකය පිළිගන්නා කරුණක්. යුද ජයග්‍රහණයකින් පසුව එළැඹෙන පශ්චාත් යුද සමය ජනතාවට සුබවාදී වුණාද?රජය වෙත බාරවූ හා අත්අඩංගුවට පත් වූ එල්. ටී. ටී. ඊ. සාමාජිකයන් පුනරුත්ථාපනයට යොමු කළා. පසුව අපි ඔවුන් රැකබලා ගත්තා.ත්‍රස්තවාදී කටයුතුවල නිරත වූ එම පිරිස සාමාන්‍ය ජන ජීවිතයට යොමු කිරීම රජයේ ඒකායන අරමුණ වුණා.ආරක්‍ෂක ලේකම් ගෝඨාභය රාජපක්‍ෂ මහතාගේ උපදෙස් පරිදි ජනාධිපති කාර්ය සාධක බළකාය සම්බන්ධීකරණයෙන් යුද හමුදා ඉංජිනේරු බළකාය මඟින් කිලිනොච්චිය, මුලතිව්, මන්නාරම යන දිස්ත්‍රික්කවල ඉතා හොඳ තත්ත්වයේ නිවාස ඉදිවෙමින් පවතිනවා. එසේම පොදු පහසුකම් ඇති කර තියෙනවා.ජලය, විදුලිය මාර්ග ඇතුළු යටිතල පහසුකම් නඟාසිටවූයේ කෙසේද?දකුණේ ඉදිවන මාර්ග පාලම්වලට වැය කරන මුදලට වඩා උතුරේ මාර්ග සංවර්ධනය සඳහා අති විශාල මුදල් සම්භාරයක් අපි වැය කළා. ඒක කාටවත් නැහැ කියන්න බැහැ. ආර්ථික සංවර්ධන අමාත්‍ය බැසිල් රාජපක්‍ෂ මහතාගේ උපදෙසින් උතුරේ සංවර්ධන ව්‍යාපෘති රැසක් ක්‍රියාත්මකව පවතිනවා.ජනාධිපති මහින්ද රාජපක්‍ෂ මහතාගේ ඒකායන අරමුණ වුණේ දකුණ හා සමාන සැලකිලි උතුරටත් ලබා දිය යුතු බවයි. අද තියෙන්නේ එදා තිබූ උතුර නෙමෙයි. ඕනම කෙනකුට සියැසින් දැකගන්න පුළුවන්.උතුරේ ජනතාවගේ ජීවන තත්ත්වය අද වන විට සාමාන්‍ය තත්ත්වයට පත්වෙලා. එමඟින් පමණක් ප්‍රජාතන්ත්‍රවාදය තහවුරු වෙයි කියලා හිතනවද?උතුරේ ජනතාවට ප්‍රජාතන්ත්‍රවාදය නිරීක්‍ෂණය කරන්න තමයි ජනාධිපතිතුමා මැතිවරණයක් ඔවුන්ට දුන්නේ. ඉතිහාසයේ ඔවුන් මැතිවරණයක් දැකලාවත් නැහැ. මේ තත්ත්වය මතම උතුරේ ජනතාව අද දෙමළ සන්ධානයෙන් ඈත්වෙමින් පවතිනවා.ඔවුන්ගේ සිය කැමැත්ත අනුව එම පළාතට අපේක්‍ෂකයන් තෝරා ගන්න පුළුවන්. ප්‍රජාතන්ත්‍රවාදය ගෙන ඒමේ මූලික අඩිතාලම ලෙසයි මැතිවරණය මම දකින්නේ.රජයේ ලොකුම ජයග්‍රහණය උතුරේ පළාත් සභා මැතිවරණයක් පැවැත්වීම. ඒ බව ජනාධිපතිතුමා ද අවස්ථා කිහිපයකම ප්‍රකාශ කර තිබෙනවා.දෙමළ ජාතික සන්ධානය ඉල්ලන භූමියේ අයිතිය පිළිබඳ ඔබ දරන ස්ථාවරය කුමක්ද?ශ්‍රී ලංකා ආණ්ඩුක්‍රම ව්‍යවස්ථාව අනුව ඕනෑම කෙනකුට ඕනෑම තැනක ජීවත්වීමේ අයිතිය තිබෙනවා.නිජ භූමිය පිළිබඳ ගැටලු ඇතිකර ගතහොත් එය රට නැවත අගාධය කරා ගෙන යෑමක්. සමහරු ප්‍රාථමික සංකල්පයකට යන්න හදනවා. ජාතිවාදය ඇතිකිරීමෙන් දේශපාලන වාසි ලබා ගැනීමට ඇතැම් පිරිස් උත්සාහ දරනවා.රජයේ අරමුණ රටේ ආර්ථික, සමාජීය, දේශපාලනික වශයෙන් නැවත ගොඩනඟා රට සැලැස්මකට අනුව ක්‍රියාත්මක කිරීම.රජයේ සංවර්ධන කටයුතු අප්‍රසාදයට ලක් කරමින් උතුරු නැඟෙනහිර ජනතාව දිනාගැනීමට ඇතැම් දේශපාලන පක්‍ෂ උත්සාහ ගනිමින් සිටින බව කියවෙනවා. ඒ ගැන අදහස කුමක්ද?නැවත පදිංචි කළ ජනතාව සැබෑ තත්ත්වය අවබෝධ කරගෙන හමාරයි. ඒ ගැන කවුරු මොනා කිව්වත් වැඩක් නැහැ. උතුරේ ජනතාවට රජය ලබා දී ඇති පහසුකම් අපි අමුතුවෙන් කිව යුතු නැහැ. උතුරේ ගම්බිම්වල අතිවිශාල සංවර්ධනයක් ඇතිවෙලා.සාමාන්‍ය ජන ජීවිතය ඉතා ඉහළයි. එදා දිවා රෑ කොටි බියෙන් කැලෑ වැද සිටි ජනතාව සිය ජීවනෝපාය කටයුතු අරඹා තිබෙනවා. ඔවුන් ඒ බිහිසුණු යුද්ධය යළි දකින්න කොහෙත්ම කැමැති නැහැ.උතුරු නැඟෙනහිර නැවත පදිංචි කළ ජනතාව රජයේ සංවර්ධන වැඩපිළිවෙළ සමඟ බද්ධ වී සිටියාද?උතුරේ සංවර්ධන කටයුතුවලදී වැඩිම සහාය ලැබෙන්නේ උතුරේ ජනතාවගෙනුයි. ඔවුන්ගේ ශ්‍රම දායකත්වය වෙනුවෙන් අමතර ආදායම් උපයා ගැනීමේ අවස්ථාව ද අපි ඔවුන්ට ලබා දී තිබෙනවා. ඔවුන්ගේ පෙර රැකියා අවස්ථා සලසා දීම සමඟ ජීවනෝපාය මාර්ග සඳහා යොමුකිරීම කෙරෙහි ද අවධානය යොමු කර තිබෙනවා.යළිත් ත්‍රස්තවාදයක් ඇති නොවීමට කටයුතු කිරීමේ දී මෙම අමාත්‍යාංශයට ද අති විශාල වගකීමක් පැවරී තිබෙනවා. එම වගකීම බාරගෙන තිබෙන්නේ කුමන ආකාරයෙන් ද?දෙමළ ජනතාවගේ අයිතිවාසිකම් රජය වගකීමෙන් ඉටු කරමින් පවතිනවා.රජයේ ප්‍රතිපත්ති සම්බන්ධයෙන් ඇතැම් පිරිස සාවද්‍ය මත පළකරනවා. රජය විසින් උතුරු නැඟෙනහිර සිදු කරන සංවර්ධන වැඩපිළිවෙළ සමඟ ජනතාව බද්ධ වී සිටිනුයේ උතුරේ ජනතාව මුලා කිරීමට ඇතැම් සංවිධාන උත්සාහ කරමින් සිටියදීයි. යුද්ධයෙන් බැට කෑ ජනතාව යළිත් එවැන්නකට යොමු නොවන බව මට හොඳාකාරවම විශ්වාසයි.විවිධ උප්පරවැට්ටි ඇටවුවත් යුද්ධයෙන් බැට කෑ ජනතාව යුද්ධයේ කුරිරු බව හොඳින් ම දන්නා නිසා ඒවාට අහුවෙන්නේ නැහැ.උතුරු පළාත් මැතිවරණය දිනාගැනීමට දෙමළ ජාතික සන්ධානයෙන් විවිධ ක්‍රම යොදනවා. ජනතාව දිනාගැනීමට රජයේ වැඩපිළිවෙළ කුමක්ද?උතුරේ ජනතාවට ද දකුණේ ජනතාවට ලබා දෙන සියලු වරප්‍රසාද ලබා දිය යුතු බව ජනාධිපතිතුමාගේ මතයයි. ඒ අනුව ඔවුන්ට කැමැති මහජන නියෝජිතයින් තෝරාගන්න උතුරේ පළාත් සභා මැතිවරණය ළඟදීම පවත්වනවා. හොඳ තත්ත්වයේ නිවාස ඉදිකර දී තියෙනවා. ජීවනෝපාය මාර්ග සකසා ගැනීමට සහන සලසා තියෙනවා.කෘෂි උපකරණ, බීජ, ධීවර බෝට්ටු හා ආම්පන්න, කිරි එළදෙනුන් ඇතුළු ස්වයං රැකියා සඳහා ණය ආධාර ලබා දී තිබෙනවා. එසේම ඔවුන් ජාතික ආර්ථිකය ශක්තිමත් කිරීම සඳහා දායක කැර ගැනීම රජයේ වැඩපිළිවෙළයි.දැන් උතුරේ ජනතාව රජයට සහය දෙනු ඇතැයි ඔබතුමා විශ්වාස කරනවාද?යුද්ධයත් සමඟ උතුරේ ජන ජීවිතය මුළුමනින්ම කඩා වැටුණා. රජය ත්‍රස්තවාදී ගැටුම් අවසන් කිරීමත් සමඟ ස්ථිරසාර සාමය ගොඩනඟා සංවර්ධන කටයුතු කඩිනමින් සිදු කරමින් පවතිනවා.මේවා දකින, භුක්ති විඳින ජනතාව ජනාධිපතිතුමා කෙරෙහි විශ්වාසයක් තබා නිවැරදි තීන්දුවක් ගන්නා බව මට විශ්වාසයි. ඒ නිසා අපි ඔවුන්ගේ මතය බලෙන් වෙනස් කරන්න කිසිම අවශ්‍යතාවක් නැතැයි මා තරයේ ප්‍රකාශ කරනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=f1309162</link>
    <topic>නව ඉසව් සොයා යන පොදු රද මඩුලු නායක සමුළුව</topic>
    <author>චන්දන ජයවීර</author>
    <content>මෙවර පැවැත්වෙන පොදු රාජ්‍ය මණ්ඩලීය රාජ්‍ය නායක සමුළුව ශ්‍රී ලාංකික අපට පමණක් නොව ආසියානු කලාපයටම වැදගත් සමුළු වාරයකි. එයට හේතුව ආසියානු රටක පොදු රාජ්‍ය මණ්ඩලීය රාජ්‍ය නායක සමුළුව මුළුදෙන්නේ වසර 24 කට පසුව වීමය. මෙයට පෙර පොදු රාජ්‍ය මණ්ඩලීය සමුළුවක සත්කාරකත්වය හිමිකර ගෙන ඇති ආසියාතික රටවල් දෙකකි. ඉන්දියාව සහ මලයාසියාවයි.ලෝක දේශපාලනය තුළ පොදු රාජ්‍ය මණ්ඩලය හා එහි වැදගත්ම අංගය වන රාජ්‍ය නායක සමුළුව ප්‍රමුඛ කාර්යභාරයක් ඉටු කරයි. නමුත් ඒ ගැන අවබෝධයක් පොදු ජනයාට නොතිබීම සාධාරණය. මෙවර සමුළු වාරය ලංකාවේ පැවැත්වීම නිසා ඇතිව තිබෙන උනන්දුව තුළ පොදු රාජ්‍ය මණ්ඩලයේ කාර්යභාරය ද ඇගැයීමට ලක් වෙමින් පවතී.අප මෙන්ම පොදු රද මඬුල්ලේ සාමාජිකත්වය ලබන අනෙකුත් රටවල් ද ඉන් ප්‍රතිලාභ රාශියක් භුක්ති විඳියි. ඒවා අධ්‍යාපනය, සෞඛ්‍ය හා ආර්ථික හා ව්‍යාපාරික, ක්‍රීඩා වැනි ක්ෂේත්‍ර රැසක් දක්වා ව්‍යාප්තව ඇත.පොදු රාජ්‍ය මණ්ඩලය තුළ බ්‍රිතාන්‍යය හා එයට යටත්ව සිට නිදහස ලැබූ රාජ්‍යයන් ගොනුව ඇත. ආරම්භයේදී පොදු රාජ්‍ය මණ්ඩලයේ අපේක්‍ෂාව වූයේ සංවිධානයේ සාමාජික රාජ්‍යයන් අතර සම්බන්ධතා හා ගැටලු නිරාකරණය කරගත යුතු ආකාරය ගැන පොදු සම්මුතියක් ගොඩනඟා ගැනීමය.ඒවා ද්විපාර්ශ්වික සාකච්ඡා, ප්‍රතිපත්ති තීරණය කිරීම්වලට සීමා විය. නමුත් පොදු රාජ්‍ය මණ්ඩලීය සාමාජිකත්වය විවෘත හා වර්ධනය වත්ම මෙම සම්මුතීන් බහු පාර්ශ්වීය ස්වරූපයක් ගත්තේය.ශ්‍රී ලංකාව පොදු රාජ්‍ය මණ්ඩලයේ පැරැණිතම සාමාජිකයෙකි. අපි බ්‍රිතාන්‍ය අධිරාජ්‍යයෙන් ප්‍රථමයෙන් නිදහස් වූ අනෙකුත් ආසියාතික රටවල් සමඟ එක්ව එහි සාමාජිකත්වය ලබා ගත්තෙමු. පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීමේ ගෞරවය බලයේ සිටින පක්‍ෂයට හිමිවීම වැළැක්වීමට සමහර දේශපාලන පක්‍ෂ තෝරාගෙන ඇති උපාය මාර්ගය වන්නේ සමුළුවේ වැදගත්කම අවප්‍රමාණය කිරීමය.ලෝක දේශපාලනය තුළ ජාත්‍යන්තර සංවිධාන වැදගත් කාර්ය භාරයක් ඉටු කරයි. එය මඟහැර යා නොහැකි සත්‍යයකි. පොදු රාජ්‍ය මණ්ඩලය එක්සත් ජාතීන්ගේ සංවිධානයට පමණක් දෙවෙනි වන බලවත් රාජ්‍ය එකතුවකි. එක්සත් ජාතීන්ගේ සංවිධානයේ බල ව්‍යුහයත් පොදු රාජ්‍ය මණ්ඩලයේ බල ව්‍යුහයත් ‍ෙදකකි.පොදු රාජ්‍ය මණ්ඩලය තුළ එක්සත් ජාතීන්ගේ සංවිධානයේ දී මෙන් නිත්‍ය බලවතුන් නැත. එය පදනම් කොට ගෙන ඇත්තේ සමානාත්මතාවයි. ඒ නිසා රට භූගෝලීය වශයෙන් විශාල වුවද කුඩා වුවද හිමිකර ගන්නේ එක හා සමාන වැදගත්කමකි.මෙම කරුණ මනාව තේරුම් ගෙන ශ්‍රී ලංකාව ආරම්භයේ සිටම පොදු රාජ්‍ය මණ්ඩලය තුළ ගනුදෙනු කර ඇත. එමෙන්ම අනෙකුත් රටවල් සමඟ මෙන්ම ජාත්‍යන්තර සංවිධාන සමඟත් මතුවන ගැටලු මනාව කළමනාකරණය කර ගැනීමට මෙම ව්‍යුහය යොදා ගෙන ඇත.ශ්‍රී ලංකාව පොදු රාජ්‍ය මණ්ඩලයේ සාමාජිකත්වය ලබාගන්නේම එවැනි උපක්‍රමික ප්‍රවේශයක් ලෙසය. අපට සමාන්තරව ස්වාධීන රාජ්‍යයක් බවට පත් වූ අනෙකුත් ආසියාතික රටවලට එක්සත් ජාතීන්ගේ සංවිධානයේ සාමාජිකත්වය ලබාගත හැකිව තිබිණ.නමුත් එහි සාමාජිකත්වය ලබාගැනීමේදී එල්ල වූ බාධා නිසා ශ්‍රී ලංකාවට එක්සත් ජාතීන්ගේ සාමාජිකත්වය ලබා ගැනීමට කලක් ගත විය. ශ්‍රී ලංකාව ස්වාධීන රාජ්‍යයක් වශයෙන් සිය අනන්‍යතාවය ප්‍රකාශ කිරීමට එහිදී එක්සත් ජාතීන්ගේ සංවිධානයට විකල්පය වශයෙන් යොදා ගත්තේ පොදු රාජ්‍ය මණ්ඩලයයි.මෙලෙස එක්සත් ජාතීන්ගේ සංවිධානයේ බල ව්‍යුහය තුළ ප්‍රශ්න කළ නොහැකි එහෙත් ජාත්‍යන්තර වශයෙන් වැදගත් ජාත්‍යන්තර ගැටලු මතු කිරීමට වෙනත් රාජ්‍යයන් ද පොදු රාජ්‍ය මණ්ඩලීය සමුළුව වාහකයක් කොටගෙන ඇත.1944 සිට 1969 දක්වා පොදු රාජ්‍ය මණ්ඩලීය රාජ්‍ය නායක සමුළුවේ සත්කාරක රාජ්‍ය බවට පත්වීමේ හිමිකම බ්‍රිතාන්‍යයට පමණක් සීමා වී තිබුණද එයින් පසු අනෙකුත් රටවලට ද අවස්ථාව හිමි විය. පොදු රාජ්‍ය මණ්ඩලය ලෝක දේශපාලනය තුළ බලපෑමක් කරන්නට පටන් ගත්තේ 1971 න් පසුවය යන්න බොරුවක් නොවේ.දකුණු අප්‍රිකාවේ වර්ණ භේදවාදී ප්‍රතිපත්තියට විරුද්ධව ජාත්‍යන්තර දේශපාලනය තුළ පළමුවෙන්ම හඬක් මතු වූයේ පොදු රාජ්‍ය මණ්ඩලීය රාජ්‍ය නායක සමුළුව තුළය. ඒ 1977 ලන්ඩනයේ පැවැති රාජ්‍ය නායක සමුළුවේ දීය. බටහිර රටවල් වර්ණ භේදවාදී දකුණු අප්‍රිකාව සමඟ දෙබිඩි ප්‍රතිපත්තියක් ගෙන ගියේය.ඒ නිසා ඔවුන්ගේ වර්ණ භේදවාදී ප්‍රතිපත්තියට විරුද්ධව ජාත්‍යන්තරව හඬක් මතු වූයේ නැත. නමුත් අප්‍රිකානු රටවල් පොදු රාජ්‍ය මණ්ඩලීය රාජ්‍ය නායක සමුළුව තුළ නඟන ලද රාවය නිසා බටහිර රටවලට ද අවසානයේ ස්ථාවරයක් ගැනීමට සිදු වූයේය.පොදු රාජ්‍ය මණ්ඩලීය රටවල දේශපාලනය හා ප්‍රතිපත්ති මූලෝපායන් තීරණය කෙරෙන ස්ථානය වන්නේ රාජ්‍ය නායක සමුළුවයි. එය සාමාජික රටවල ආරක්‍ෂාව, සංවර්ධනය ගැන සාකච්ඡා කෙරෙන රැස්වීමක ස්වරූපයේ සිට අන්තර්ජාතික සාමය හා ආරක්‍ෂාව, ප්‍රජාතන්ත්‍රවාදය ක්‍රියාවට නැඟෙන ස්ථානයක් බවට වර්ධනයවී ඇත.ඊට අමතරව කාලගුණික විපර්යාස, බහු පාර්ශ්වීය වෙළඳාම, ණය කළමනාකරණය, යහපත් ආණ්ඩුකරණය, මානව අයිතිවාසිකම් ආරක්‍ෂා කිරීම, ධරණීය සංවර්ධනය වැනි ක්ෂේත්‍ර දක්වා ව්‍යාප්තව ඇත.ජනාධිපති මහින්ද රාජපක්‍ෂගේ සභාපතීත්වය යටතේ පොදු රාජ්‍ය මණ්ඩලීය රාජ්‍ය නායක සමුළුව නව ඉසව් සොයා ගෙන යාමේ උත්සාහයක් අපේක්‍ෂා කළ හැකිය. එයට හේතුව ඔහු සිය විදේශ ප්‍රතිපත්තිය තීරණය කිරීමේදී රටවල් සමූහයක් සමඟ පමණක් ගනුදෙනු කිරීමට නොපෙලඹී තිබීමය.ඔහු මැදපෙරදිග රටවල් සමඟ ඉතා සමීප මිත්‍රත්වයක් පවත්වාගෙන යයි. කලක් එතරම් අවධානය නොදැක්වූ ක්ෂේත්‍රයක් වන අප්‍රිකානු කලාපය තුළ සහයෝගීතාවයක් ගොඩනඟා ගැනීමට ක්‍රියා කරයි.එමෙන්ම අලුතින් නැඟී එන බ්‍රසීලය, ආර්ජන්ටිනාව ආදී ලතින් අමෙරිකානු රටවල් සමඟ හොඳ සම්බන්ධයක් ගොඩනඟයි. ඒ අතර පැරැණි සෝවියට් දේශයට අයත් රටවල් එකතුව ගොඩනඟාගෙන ඇති මිත්‍රත්ව හවුල වන සී. අයි. එස්. සාමාජික රටවල් සමඟ ද සමීපව ගනුදෙනු කරයි.අපගේ සමීපතම මිත්‍රයන් වන ආසියානු රටවල් සමඟ සුහද ගනුදෙනුවක් පවත්වාගෙන යන අතරම බටහිර රටවල් අතර පැවැති මිත්‍රත්වය ශක්තිමත් පදනමකට ගෙන ඇත.මෙම දැක්ම අනුව මහින්ද රාජපක්‍ෂ ජනාධිපතිවරයාගේ විදේශ ප්‍රතිපත්තිය තනි බලවත් රටක් සමඟ ගනුදෙනු කිරීම වෙනුවට කලාපීය සහෝදරත්වය ගොඩනැඟීම බව පෙනේ. ඒ නිසා ඔහුගේ නායකත්වය යටතේ පොදු රාජ්‍ය මණ්ඩලීය රාජ්‍ය නායක සමුළුව නව ඉසව් වෙතට යොමුවීම අපේක්‍ෂා කිරීම සාධාරණය.එක්සත් ජාතීන්ගේ සංවිධානයේ සමහර ව්‍යුහ තෝරාගත් රටවල ස්ථිරසාර සංවර්ධනයට එරෙහිව බාධාකාරී අයුරින් ක්‍රියාත්මක වන බව නොරහසකි. එසේම ස්වාධීන රාජ්‍යයන්ට අත පෙවීමට අන්තර්ජාතික සංවිධාන දරන උත්සාහය ගැන විකල්ප සාකච්ඡාවක් මතුවිය යුතුය. එයින් ලෝක සාමයට හා ආරක්‍ෂාවට බලවත් සේවයක් ඉටුවේ.එසේම කලාපීය වශයෙන් අසල්වැසි රාජ්‍යයන්ගෙන් අපිට වරින්වර මතුවන අභියෝග ද සාකච්ඡා කළ හැකි හොඳම තෝතැන්න වන්නේ පොදු රාජ්‍ය මණ්ඩල සමුළුවයි. ඒ නිසා අප එය යළි අරුත් ගැන්විය යුතුව ඇත. ලැබී ඇත්තේ ඒ සඳහා හොඳම අවස්ථාවකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=f1309163</link>
    <topic>දෙස බස රැකි වීර පුරුෂයාණෝ</topic>
    <author>ශාන්ති වර්ණකුලසූරිය</author>
    <content>හේ සිය ප්‍රවේණියට අයත් විශිෂ්ට දායාදයන් සියල්ල නැසී යන්නට ඉඩහැර අඳුරේ අතපත ගාමින් සිටි සිංහලයන්ට සිය අපරාජිත ප්‍රෞඪ අතීතය මතක් කර දුන්නේ ය. යළිත් ඒ ප්‍රෞඪත්වයෙන් අබිසෙස් ලබා නිදහස් නිවහල් ජාතියක් ලෙස මහත් ගර්වයෙන් අභිමානවත් ව ජීවත් වීමට සුදුසු පරිසරයක් සකස් කර දුන්නේය.ඒ උදෙසා සිය දිවිය මුළුමනින්ම කැප කළ අනගාරික ධර්මපාල හෙවත් ඩේවිඩ් හේවාවිතාරණයෝ කළ සේවය ඉමහත් ය. එතුමාගේ 149 වැනි ජන්ම දිනය අළලා සැකසුණු ලිපියකි මේ.ශ්‍රීමත් අනගාරික ධර්මපාලතුමා මෙලොව එළිය දුටුවේ සිංහල ජාතියත් නිර්මල බුදු දහමත් බෙහෙවින් අසරණ යුගයකය. 1864 සැප්තැම්බර් 17 වෙනි දින දකුණු ලක මාතර හිත්තැටියේ උපත ලැබූ මෙතුමාගේ පියතුමා මුදළිඳු එච්. දොන් කරෝලිස් හේවාවිතාරණය. මව මල්ලිකා හේවාවිතාරණය.ධර්මපාලතුමාගේ මුල් නම වූයේ දොන් ඩේවිඩ් හේවාවිතාරණය. ගල්කිස්ස ශාන්ත තෝමස් විදුහලෙන් හා කෝට්ටේ ක්‍රිස්තියානි විදුහලෙන් මූලික අධ්‍යාපනය ලැබූ මෙතුමා තුළ කිතු දහම පිළිබඳ ද මනා දැනුමක් වූයේය. එහෙත් විද්‍යෝදය මහා පිරිවෙනේ හා හික්කඩුවේ ශ්‍රී සුමංගල නාහිමියන්ගේ ඇසුර තුළින් හෙළ බසත් බුදු දහමත් ඉගෙනීමට හැකිවීම ඔහුට මහා භාග්‍යයක්ම විය. ඔහු භක්තිමත් ශිෂ්‍යයකු ද විය.වාදීභසිංහ මොහොට්ටිවත්තේ ගුණානන්ද හිමියන්ගේ ඇසුරට පත්වීම අභීතව සටන්කාමීව කටයුතු කිරීම පිළිබඳ ආභාෂයක් ලැබීමට බලවත් ලෙස පාදක විය. 1884 රජයේ සේවයට ඇතුළත් ව ක්‍රි.ව. 1885 දී එයින් අස්වී බ්‍රහ්මචාර්ය ලෝකාර්ථ චර්යාවෙහි යෙදීමට මවුපියන්ගේ අවසරය පැතුවේය. ධර්මපාලතුමා තම මුල්නම වූ ඩේවිඩ් යන සංකර නාමය ඉවත් කර ධර්මපාල නාමය තබා ගත්තේය.1880 වර්ෂයේ දී කර්නල් හෙන්රි ඕල්කොට් හා රුසියන් ජාතික එච්. පී. බ්ලැවස්කි මැතිනිය ශ්‍රී ලංකාවට පැමිණ බුදු දහමේ උන්නතිය උදෙසා කටයුතු කළහ. ඒ සමයෙහි ඔවුන් දෙදෙනාගේ ඇසුරට පත් මොහු පරම විඥානාර්ථවාදය උගත්තේය. එහි බලපෑමත් තම මවගෙන් ලත් ආගමික ආභාසයත් නිසා ආගමික හිතවාදියකු වූයේය.ඕල්කට්තුමා පරම විඥානාර්ථ බෞද්ධ සමාගම පිහිටුවීමත් සමඟ ඉරු දින දහම් පාසල් හා බෞද්ධ පාසල් ඇරැඹීමට පටන් ගැනීමත් ධර්මපාලතුමාගේ ජීවිතයේ පෙරැළියක් සිදු කිරීමට හේතු විය. බෞද්ධ ප්‍රබෝධය උදෙසා ඕල්කට්තුමා පැවැත් වූ දෙසුම් සිංහලයට පරිවර්තනය කළේ ධර්මපාලතුමා ය.1884 වර්ෂයේ ඉන්දියාවේ පරම විඥානාර්ථ සමාගමේ සංවත්සරයට සහභාගිවීමට මෙතුමාට අවස්ථාව උදා විය. එහිදී බෞද්ධ සිද්ධස්ථාන විනාශ වී ඇති අයුරු දුටු මෙතුමා ඉතා සංවේගයට පත් වූයේය. නටබුන් වූ එම සිද්ධස්ථාන රැක ගැනීමටත්, බෞද්ධයින්ට හිමි නිසිතැන ලබා ගැනීමටත් දැඩි අධිෂ්ඨානයකින් යුතුව ලක්දිවට පැමිණි මෙතුමා ශ්‍රී ලංකාවේ බෞද්ධ අධ්‍යාපනය නංවාලීමට ගමින් ගමට සංචාරය කළේය. අරමුදල් එකතු කිරීමට පටන් ගත්තේ ය. මේ නිසා එතුමා සිය රැකියාවෙන් ද ඉල්ලා අස් විය. මෙම කාල සීමාවේ එතුමාට විඳින්ට වූ දුක්කම්කටොලු අපමණය.ක්‍රි. ව. 1890 දී දඹදිව චාරිකාවෙන් පසු බුද්ධගයාවේ තත්ත්වය ගැන සංවේගයට පත් මෙතුමා මෙරටට පැමිණ බෞද්ධ සංවිධානයක් පිහිටුවීමට අදහස් කළේය. ‘බුද්ධගයාව බේරා ගනිව්’ යන කාහල නාදය පැතිර වූ මෙතුමා බෞද්ධයන්ට අහිමි වී ගිය බුද්ධගයාව යළි හිමිකරදීම සඳහා කැපවීමෙන් ක්‍රියා කළේය. ඕල්කොට්තුමා හා හික්කඩුවේ ශ්‍රී සුමංගල නාහිමි ඇතුළු බෞද්ධ ප්‍රභූන්ගේ සහභාගීත්වයෙන් ලංකා මහාබෝධි සමාගම ආරම්භ කළේ එහි ප්‍රතිඵලයක් ලෙසිනි. 1891 දී කල්කටාවේ මහාබෝධි සමාගම ආරම්භ කළ මෙතුමා වර්ෂ ගණනක් තිස්සේ කරන ලද දැවැන්ත සටනකින් පසු බුද්ධගයාව බෞද්ධ ජනතාවට හිමිකර දුන්නේය.ශ්‍රේෂ්ඨ සිංහල වීර පුරුෂයකු වශයෙන් සිංහලයේ අභිමානය, සම්බුද්ධ ශාසනයේ ආරක්ෂාව රැකීමට ජාත්‍යානුරාගයෙන් හා ස්වදේශ භක්තියෙන් යුතුව එතුමා වෙහෙසුණේය. “සිංහලයිනි නැගිටිව්” යන අභීත නාදයෙන් යුතුව එතුමා සටන දියත් කළේය.අපේ මවුබිමෙන් නැති වී යන සිරිත් විරිත් හා බෞද්ධ පිළිවෙත් පිළිබඳ අභීත විප්ලවයක් ඇතිකොට සාර්ථක ප්‍රගතියක් ඇති කිරීමට එතුමා සමත් විය. විටෙක එතුමා ගමින් ගමට ගොස් කළ දේශන සැඩපරුෂ ලෙස පෙනුණ ද එසේ කළේ තරහකින් නොවීය. හදවතේ ඇති කැක්කුම නිසාය.එතුමා නිතර කතා කළේ ජනතාව ගැන ප්‍රේමයෙනි. සිංහලයා තුළ ආත්ම ගෞරවය ආරක්ෂා කිරීම පිණිසය. සිංහලයාගේ දීන හීන බවට බයාදුකමට කම්මැලිකමට, පර සිරිත් විරිත්වලට හා පර සංස්කෘතියට පහර ගැසූ එතුමා බෞද්ධ භික්ෂුන් වහන්සේලාගේ දුර්වලකම් දැක්කේය.එතුමා පැවැත් වූ සෑම දේශනයක්ම සිංහල ජාතියේ උන්නතිය සඳහාම විය. එතුමාගේ අභීත නාදයෙන් නිදා සිටි සිංහලයා අවදි වෙද්දි ශාසනයේ චිරස්ථිතිය පිණිස එතුමන්ගේ සහෝදරයා වූ සයිමන් හේවාවිතාරණ මහතා ත්‍රිපිටක ධර්ම ග්‍රන්ථ සංශෝධනය කිරීම ද ආරම්භ කරන ලදී.ශාසනයට කිව නොහැකි තරම් සේවාවක් කරන ලද මෙතුමාට විරුද්ධව කටයුතු කරන්නට තරම් වූ පිරිස් ද එකල සිටියෝය. ඔවුන් අධිරාජ්‍යවාදීන්ගේ ධනයට බලයට ගැති වී කුමන්ත්‍රණය කර ධර්මපාලතුමා විදේශ අත්අඩංගුවට පමුණුවන ලදී. සිංහල ජාතිය නඟාසිටුවීමේ පාපයට හය අවුරුද්දක් සිරබත් කෑමට එතුමාට සිදුවිය.සදාකාලික රෝගියකු ලෙස නිදහස් වී පැමිණි ධර්මපාලතුමා බෝරුක්ගමුවේ ශ්‍රී දේවමිත්ත ස්වාමීන් වහන්සේගේ අනුශාසනා මත ශ්‍රී දේවමිත්ත ධර්මපාල යන නමින් ශ්‍රී බුද්ධ ශාසනයට ඇතුළු වූහ. 1931 ජූලි 13 වැනි දින දඹදිව ඉසිපතනාරාමයේ දී ශාසනයට වන් උන්වහන්සේ 1933 ජනවාරි 10 වැනි දින උපසම්පදා භූමියට ද ඇතුළු වූහ.උපසම්පදා වී සිව් මසකින් එනම් 1933 අප්‍රියෙල් මස 29 වැනි දින බුදුන්ගේ පා පහස ලද බරැණැස ඉසිපතනාරාමයේ දී අපවත් වී වදාළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=f1309164</link>
    <topic>රජරටදී මං මුළාවන අපේ හෙට දවස</topic>
    <author>කිත්සිරි වනසිංහ</author>
    <content>සෙනසුරාදා සහ ඉරිදා දින දෙක අනුරාධපුර නගර සීමාවේ ඇති ඇතැම් හෝටල් හිමිකරුවන්ට හා ඔවුන්ගේ සේවක සේවිකාවන් හට අවිවේකී දින දෙකකි. ඒ තරමටම හෝටල් කාමර ෆුල්ය. පැයේ දෙකේ සර්විස් එකට හිස්වන මේ කාමරවලින් ලාච්චු පුරවන නරුම මුදලාලිලා දැන දැනම අපේ බාල පරම්පරාව වළපල්ලට ඇද දමන්නේය.උන්ට හොඳ නම් අපිට මොකද, සමහර හෝටල් හිමියෝ කියති. තවත් සමහරෙක් ප්‍රතිපත්තියක් වශයෙන්ම ෂෝර්ට් ටයිම්වලට කාමර දෙන්නේ් නැත. ඒ මුදලට වඩා සමාජයට ආදරය කරන ඇත්තන්ය. ඒ වගේම තමන්ගේ දරුවන්හට හදවතින්ම ආදරය කරන මවුපියන්ය.“වෙන්ගඩ කමට හැදිල කඩප්පුලිකම් කරන උන් ගැන ඇහැ බලන්නෙ නෑ” කියල රජරට පළාතේ කියමනක් ද තිබේ. “හොර මගුලෙ යන උන්ට මොන පතිදම් ද” ගැමියෝ අදටත් කියති.කුරහන් කරලට, වියැටි ගෙඩියට රජරට කර්කශ පොළොව සමඟ රැයක් දවාලක් නැතිව පොර බඳීන ගමේ අම්ම, තාත්තගෙ දරුවො නගරයට ඇවිත් නටන නරි නාඩගම් දකින විට සමාජයට ආදරය කරන උන්ගෙ ඇඟේ මයිල් කෙළින් වෙන වග නම් නොකියාම බැරිය. “අනේ ඇත්තට කීවා කොළා වඩී වලංගුවක් නෑ” කියන්නෙ ඕකට තමයි. “උන්ට හඩු කැවෙන්න” තිබුණා නම් ඊට වඩා දෙයක් නෑ.දිනකට විවිධ වූ කාරණා සඳහා අනුරාධපුර නගරයට පනස්දහසක පමණ ජනතාවක් පැමිණෙන බව කියති. ගම් තුලාවෙන් නගරයට ගොඩ බැස තම කාරණාවත් ඉටු කරගෙන මේ රජබිමේ නම්බුවත් රැකගෙන තම රැහේට එක්වන්නේ කීයෙන් කී දෙනාද? නම්බුව, බම්බුවටැයි කියන උන් දැන හෝ නොදැන තම ජීවිතයට කළු පැල්ලමක් ද එක්කර ගනිමින් නගරයෙන් පිටව යති.අද උපකාරක පන්ති නවීන විලාසිතාවක් කරගත් අපේ ගමේ කෙල්ලො කොල්ලො රෝමියෝ ජුලියට්ටත් එහා ගිය ආදර ලෝකයක නගරය මැද්දේ අමු හෙළුවැල්ලෙන් නටති. එකක් මදිවට ෆෝන් දෙක තුනක් ඔවුන් අතේය. නගරයට එන බොහෝ ගැටිස්සියන් තම පන්ති කාල සීමාව ගෙවන්නෙ නුවර වැව රවුමේය. නොඑසේ නම් සතුටු උයන් තුළය. පිච්චර් හෝල්වල ද ඔවුන් අනග රැඟුම් රඟති. ෂෝර්ට් ටයිම් කාමර අස්සට රිංගන්න බලන් ඉන්න උඩැක්කි අම්මලා දකින විට පොඩි කාලේ බීපු කිරි මතක් වෙන්න කන අතගාන්න හිතෙන වග නම් නොකියාම බැරිය.සතුටු උයන් ගානෙ රිංගන කෙල්ලන්ගේ බෑග් එකේ ඉටි කොළයක් වරදින්නේ නැත. හරියට පන්ති ඇරෙන වෙලාවට බස් හෝල්ට් එකට එන්නට ද ඔවුන් අමතක කරන්නේ නැත. කටේ කිරි සුවඳ යන්නටත් කලින් අහුමුළු අස්සේ රිංගන්න පුරුදු වුණාම ඔක්කොම හරි යැයි හිතාගෙන ඉන්න කොල්ලො කෙල්ලන්ට වගේම ඔවුන්ගෙ අම්මා තාත්තාටත් දෙයියන්ගෙම පිහිටයි.කෝච්චියේ හෝන් හඬවත් නෑහෙන තරමටම ආදරයෙන් උන්මත් වූ ඇතැම් දරුවන් බැංකු ටවුමේ පාලම යට සිටිනු අප දැක ඇත්තෙමු. ඇත්තට විලි සංගයක් නැති හැටි. ඒ විගඩම් බලාගෙන ඉන්නට බැරිය. ඒ තරමටම අසංවරය. අශීලාචාරය. අශෝභනය. අම්මපා මෙහෙමත් ලෝකයක් කියලා හිතෙනව. බැරි වෙලාවක්වත් හැට හැත්තෑව පැනපු ආච්චි අම්මා කෙනෙක් මේ කෝලම් දැක්කොතින් කිරි අප්පගෙ කට බිම උලනවා. ඒකේ් දෙකක් නැහැ.ඇත්තටම මෙවැනි නගරයක නටන නරි නාඩගම් දිහා බලාගෙන පොලිසියේ ඇත්තනුත් ඇස්, කන් නැතුව වගේ සිටීම කනගාටුවට කරුණකි. කබාය ඇඳගෙන පිස්තෝලය ඉණේ ගහගෙන හිටියට මේ හැම දෙයක්ම අතටම අල්ලා දෙනකන් බලාගෙන ඉන්න එක හිතට අමාරුය.කිරි සප්පයන්ගෙන් පිරුණ අනුරපුරයේ හෝටල් කාමර, සතුටු උයන් වටලන්නට ඇල්බීසියා පොලු ටිකක් කඩන් මහජනයාට තව ටික දෙහොකින් අඩි තබන්නට වෙයි. බටා එකක් දුන්නෝතින් නම් මේ ව්‍යවසනයෙන් අපේ දරුවන් බේරාගන්න පොලිසියේ මහත්වරු පාරට බහිවී. ඒත් හෝටල් හිමියන් වැරදිලාවත් ඒ නිලධාරියෙකුට කීයක් හෝ අතමිට මෙලොව්වෝතින් මේ සියල්ල හුඹස් කටට යන බව නගර වැසියෝ කියති.ආදරය කිරීම වැරැදි නැත. කාමරයකට රිංගීම හා සතුටු උයනක ඇවිදීම එහි සිරි නැරඹීම තහනම් කළ නොහැකිය. ඒත් පන්ති බෑගයක් කරපින්නාගෙන මේ අල්ලන අඩව් නිසා කවදා හෝ පොට වරදින බව කෙළි පැටව් සිහි තබාගත යුතුය. පට්ට කෑලි එනකම් කට්ට කොල්ලන් මඟ බලාගෙන හිඳිති. කට්ට කොල්ලන්ගේ පට්ට ටෝක්වලට අහුවුණෝතින් ජීවිතයෙන් ද වන්දි ගෙවන්නට සිදුවන වග නාහෙට නාහන අම්මණ්ඩිලා සිහි තබා ගැනීම වටී.හිසේ බැඳගත්ත සුම්බරෙත්, ඉනේ බැඳගත්ත අමුඩයත් ඉණට දියවෙනකම් නොහිට ඕක ටිකක් ගලවා රටේ ලෝකේ වෙන දේවල් දිහාත් ටිකක් ඇහැ ඇරලා බැලුවොතින් හොඳයි කියල හේනෙ කුඹුරෙ ඉන්න අපේ ඇත්තන්ට මතක් කරලා දෙන්න කැමැතියි. නැතිනම් තව ටික දොහොකින් උඹලගේ කෙලි ගැටිස්සියො අල්ලන අඩව් කන වැටුණාම අමුඩයට ගිනි තියලා වහ ගහලා කැළේ පනින්න වේවි.එතකොට පෙරහැර ගිහින් හමාරය. තාලම් පොට ටංටිං ගාන හඬ දැනෙන ගමන්ම පෙරහැරට සූදානම් වෙනවයි කියලා කාටත් වඩා අපේ ගමේ උන්දැලා දන්නවානෙ. ටිකක් විපරමින් හිටියොතින් මේ මොන කයි කතන්දරත් දැනගන්න පුළුවන් කියලා රජරට සන්දේශයෙන් අපේ ගමේ ඇත්තන්ට මතක් කරලා දෙන්න කැමතියි.ලංකාවේ පළාත් අතරින් උතුරු මැද (රජරට) පළාත තුළින් බාලඅපචාර වැඩි ප්‍රමාණයක් වාර්තා වන වග අග්‍රවිනිශ්චයකාරතුමන් අනුරාධපුරයේ දී පසුගියදා ප්‍රකාශ කළ බව වැඩි හොඳට මතක් කරදීම වටී..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>16</day>
    </date>
    <link>http://www.dinamina.lk/2013/09/16/_art.asp?fn=f1309165</link>
    <topic>බෲස්ලිගේ ගෝලයෝකාටවත් බය  නෑ!</topic>
    <author>සංවාද සටහන උපාලි කරුණාරත්න ඡායාරූප – තුෂාර ප්‍රනාන්දු</author>
    <content>ගුස්ති පිටුවට ප්‍රතිචාර ලෙස ලිපි සිය ගණනක් ලැබී තිබේ. ඒ අතර තර්ජන – ගර්ජන - විවේචන හා ශාස්ත්‍රීය විග්‍රහ ද පවතී. කෙසේ වුව අපගේ අරමුණ වන්නේ අසත්‍යයෙන් - සත්‍යය තෝරා - බේරාගැනීම සඳහා පාඨකයාට උපකාර කිරීම හා ශ්‍රී ලංකාවේ විසිරී සිටින සෑම සටන් ගුරුවරයකුට ම අවස්ථාවක් ලබාදීම ය. ඒ අනුව අද අපගේ සංවාද තීරයට එක් වන්නේ මෙරට සිටින ප්‍රවීණ ජිට් - කුන් - ඩෝ ගුරුවරයකු වන අශෝක ජයරත්න මහතාය.ඔබ කුමන පරම්පරාවකට අයත් සටන් ශිල්පියෙක් ද?මම අයිතිවන්නේ බෲස්ලි ගේ පරම්පරාවට. ටෙඩ් වෝංග් සහ මාක් ස්ටුවඩ්ගේ ශිෂ්‍යයෙක් ලෙස ජිට් කුන් ඩෝ සටන් ශිල්පය හදාරල තිබෙනවා. මාක් ස්ටුවඩ් ගෙන් තවම ඉගෙන ගන්නවා. බෲස්ලි ගේ ජිට් – කුන් - ඩෝ සටන් ශෛලියේ තුන්වන පරම්පරාවට මං අයිති වෙනවා.ටෙඩ් වොංග් සහ මාක් ස්ටුවඩ් කියන්නෙ කවුද?ටෙඩ් වොංග් කියන්නෙ බෲස්ලිගේ අවසන් ශිෂ්‍යයා. 1967 දී බෲස් ලී තමන්ගෙ පුහුණු මධ්‍යස්ථාන වසා දැම්මා. ඒත් බෲස්ලි මිය යන තෙක් ම ටෙඩ් වොංග් සමඟ කටයුතු කළා. බෲස්ලි සටන් පුහුණු වුණේ් ටෙඩ් වොංග් සමඟ. ඔහු බෲස්ලිගේ හොඳම මිත්‍රයෙක් ද වුණා. මාක් ස්ටුවට් කියන්නෙ ටෙඩ් වොංග් ගේ හොඳම ශිෂ්‍යයෙකුට.හැබැයි මොහු බෲස්ලි දැකලවත් නැහැ. මාක් ස්ටුවට් බෲස්ලිගේ ගෝලයෙකු වන ඩෑන් ඉන්සැන්වෝගේ සහායකයෙකු ලෙස ද කටයුතු කර තිබෙනවා. ඒ වගේ ම එක්සත් ජනපදයේ චයිනා ටවුන් වල බෲස්ලි වැසූ සටන් පාසල නැවත ආරම්භ කළේ මාක් ස්ටුවට්. බෲස්ලි මිය ගිය පසු මාක් ස්ටුවට් ජිට් – කුන් - ඩෝ සටන් ශිල්පය ඉගෙනීම ආරම්භ කළා.බෲස්ලිට තවත් ගෝලයෝ හිටිය ද? ඒ කවුද?ජේරි පොටී, රිචඩ් බඩ්සිලෝ, චකිච් මුරා, ජිම් ලීත් බෲස්ලිගෙ ප්‍රධාන ගෝලයෝ කියන්න පුළුවන්.ජිට් – කුන් - ඩෝ කියන්නෙ ලෝකයේ තිබෙන ප්‍රබල ම සටන් ක්‍රමය කියල ද ඔබ කියන්නෙ?බෲස්ලි කියල තිබෙනවා, මගේ ගුරුවරුන් කියල තිබෙනවා, මට දැනිලත් තිබෙනවා, සටන් ශිල්පයක් තවත් සටන් ශිල්පයක් සමඟ සංසන්දනය කළ නොහැකි බව. ශිල්පියාගේ දක්ෂතාව මතයි සටන් ශිල්පයක ප්‍රබලත්වය පෙනෙන්නේ, බෲස්ලි ජිට් – කුන් - ඩෝ සටන් ශිල්පය ඉතා ප්‍රබල සටන් ක්‍රමයක් බව ඔප්පු කළා.ඔබ බෲස්ලි ගේ අවසන් ගෝලයා වන ටෙඩ් වොංග් ගෙන් ජිට් – කුන් - ඩෝ සටන් ශිල්පය ස්වල්ප දිනක් ඉගෙන ගත් බව කියනවා. ටෙඩ් වොංග් බෲස්ලි ගැන කියන්නෙ කුමක් ද?බෲස්ලි අසාමාන්‍ය චරිතයක් ලෙසයි ඔහු හඳුන්වන්නෙ. සෑම අවස්ථාවක ම අලුත් දෙයක් කරන්න තමයි බෲස්ලි උත්සාහ කර තිබෙන්නෙ. අද දිනයේ පුහුණු වෙන පා පහර හෙට දිනයේ වෙනස් කර එහි ප්‍රබලත්වය වර්ධනය කිරීමට බෲස්ලි කටයුතු කළ බව ටෙඩ් වොංග් කියනවා. ඒ වගේ ම හොඳ හදවතක් තිබෙන කිවයුතු දේ කෙළින් ම කියන පුද්ගලයෙකු ලෙසත් ඔහු බෲස්ලී ව හඳුන්වනවා.ඔබට ටෙඩ් වොංග් සහ මාක් ස්ටුවට් හමුවන්නෙ කොහොමද?2007 වර්ෂයේ දී තමයි මේ ක්‍රියාවලිය ආරම්භ වන්නෙ. මාක් ස්ටුවඩ් ජිට් – කුන් - ඩෝ පිළිබඳ පුහුණු වැඩසටහනක් බැංකොක්වල පැවැත්වූවා. මම එයට සහභාගාගී වීමට ඉල්ලුම් කළා. මාක් කීවා මට එන්න කියලා.මාස තුනක් මම ඔහු යටතේ පුහුණු වී ආපසු ලංකාවට ආවා. නැවත වතාවක් මම එම වර්ෂය අවසානයේ මාක් යටතේ පුහුණුව ලැබීමට විදෙස් ගත වුණා. එම පුහුණු වැඩසටහන පිළිබඳ සොයා බැලීමට ටෙඩ් වොංග් ද පැමිණ සිටියා.පුහුණුව අවසානයේ දවසක ටෙඩ් සහ මාක් ගිය වාහනයේ යෑමට මට අවස්ථාවක් ලැබුණා. එහිදී මම විමසා සිටියා ටෙඩ් වොංග් යටතේ පුහුණුව ලබන්න පුළුවන්ද කියලා. එතකොට ඔහු දුන් පිළිතුර තමයි “ඒ ගැන මාක්ට කියන්නම්” යන්න. ටික කාලයකට පසු මාක් ස්ටුවඩ්ගෙන් පණිවුඩයක් ලැබුණා එක්සත් ජනපදයට එන්න කියා. එහිදී මට ටෙඩ් වොංග් යටතේ පුහුණු වීමට අවස්ථාව ලැබුණා.කොපමණ කාලයක් ඔබ ටෙඩ් වොංග් යටතේ පුහුණු වෙලා තිබෙනවාද ?මම ඔහු යටතේ පැය සීයක පමණ කාලයක් පුහුණු වීම් කළා. මාක් ස්ටුවට් නම් ටෙඩ් වොංග් යටතේ පැය තුන්දහසක් විතර පුහුණුවීම් කරල තිබෙනවා. ටෙඩ් වොංග් මේ වනවිට මිය ගිහින්.ඔබ ගුටි කාල නැද්ද?ඕනෙ තරම් ගුටි කාල තිබෙනවා. සංගීත සංදර්ශනවලදී ගහගෙනත් තිබෙනවා.කාටවත් ගහල නැද්ද?මම ගමේ හැදුණු වැඩුණු පුද්ගලයෙක්. අනුරාධපුර විලච්චිය තක්ෂිලා මහා විද්‍යාලයේ මම ඉගෙන ගන්නා කාලයේ අපේ ඉස්කෝලෙ ළමයින්ට ටවුමෙ චණ්ඩි වගයක් විවිධ බලපෑම් කළා. ඔවුන් ළමයින්ගෙන් සල්ලි ඉල්ලලා තිබෙනවා. එක දවසක් මම පයින් එනකොට ඔවුන් අසභ්‍ය වචනයෙන් මට කතා කරල රුපියල් පනහක් ඉල්ලුව. මම කීවා සල්ලි නැහැ කියලා. එතකොට ඔවුන් මට පහර දෙන්න හැදුව. මම ක්ෂණිකව එම චණ්ඩින්ට පහර දුන්නා.ඒ වන විට මම කරාටේ, කුංග්ෆු වැනි සටන් ක්‍රම හදාරමිනුයි සිටියේ.අංගම් පොර සටන් ශිල්පියෙක් හෝ කරාටේ සටන් ශිල්පියෙකු සමඟ ඔබට සටන් කරන්න පුළුවන් ද?මට ඕනෙ කෙනෙක් එක්ක සටන් කරන්න පුළුවන්. හැබැයි මම දන්නෙ නැහැ කවුරු දිනයිද කියලා.සටනකදී මම උපරිම හැකියාවන් යොදා ගන්නවා.මාධ්‍යයන් මඟින් කරාටේ, කුංග්ෆු, ටයිකොන්ඩෝ, වූෂු, අංගම් පොර සටන් ශිල්පීන්, ගුරුවරුන් ඇතැම් අවස්ථාවලදී හාස්‍යයට ලක්කරනවා නේද?මේකට එක හේතුවක් තමයි නිවැරැදිව සටන් ශිල්පය ඉගෙනගෙන නොතිබීම. නිවැරැදි ගුරුවරයකු යටතේයි යමක් ඉගෙන ගන්න ඕනෙ. ඒ වගේම සමහරුන් සටන් ශිල්ප ගැන දන්නෙ ඉතා ටිකයි. එහෙත් ඔවුන් රඟපාන්නේ මහා සටන් ගුරුවරු ලෙස සහ ශිල්පීන් ලෙසයි.සටන් ක්‍රම උගන්වන ගුරුවරුන් හා ශිල්පීන් ගැන පළවෙන මාධ්‍ය විවේචන ඔබ දකින්නේ කොහොමද?විවේචන කිරීම හොඳයි කියන ස්ථාවරයේ මම ඉන්නවා. එතකොට දක්ෂයින් ඉස්මතු වෙනවා.ඔබට විනාඩියකට අත් පහරවල් කීයක් එල්ල කරන්න පුළුවන්ද?සීයක් විතරඑතකොට පා පහරවල්?තිහක් විතර.එතකොට බෲස්ලීගේ වේගය කොහොමද?ඔහු ඉතා වේගවත්. බෲස්ලී මම දැකල තියෙන්නේ චිත්‍රපටවලින් විතරයි.ජිට්-කුන්-ඩෝ පිළිබඳ හැඳින්වීමක් කළොත්?මේක අමෙරිකන් සටන් ශිල්පයක්. විදුලියක් විදුලියකින් අයින් කිරීමක් ලෙස මෙය හඳුන්වන්න පුළුවන්.ඔබ සම්බන්ධ ජාත්‍යන්තර ජිට්-කුන්-ඩෝ සම්මේලනය (IJKD) ගැන මොනවද කියන්ඩ තියෙන්නේ?මෙහි ශාඛා රටවල් 14 ක තිබෙනවා. ගුරුවරුන් 35ක් පමණ ලෝකය පුරා විසිරී සිටිනවා. මෙහි ප්‍රධානියා තමයි මාක් ස්ටුවට්.ජිට්-කුන්-ඩෝ සටන් ශිල්පය උගන්වන එම ගුරුවරුන් අතර ඔබ කීවෙනි ස්ථානයේද ඉන්නේ.අපේ ශ්‍රේණිගත කිරීම් පහක් තිබෙනවා. මම ඉන්නේ ඉහළම ලැයිස්තුවේ නොවේ. ඊළඟට තිබෙන ලැයිස්තුවෙයි. 2017 වනවිට මම ඉහළම ලැයිස්තුවට යනවා. ප්‍රධාන ලැයිස්තුවේ ඉන්නේ අමෙරිකාවේ එෆ්.බී.අයි. ආයතනයේ සේවය කරන්නෙක්. අමෙරිකානු සීල් බළකායේ සේවය කරන්නෙක්, සිංගප්පූරු ගුවන් නියමුවෙක් සහ අමෙරිකාවේ ශරීර සුවතා මධ්‍යස්ථානයක් පවත්වාගෙන යන්නෙක්.ඇයි සටන් ශිල්ප උගන්වන ගුරුවරුන් ගෝලයින්ගෙන් ගුටි කන්නේ?ඒකට හේතුව ලෙස මම දකින්නේ ගුරුවරයාට නිවැරැදි පුහුණුවක් නොමැති කමයි.ජිට්-කුන්-ඩෝ කියන්නේ මිශ්‍ර සටන් ශිල්පයක් කියලා කියනවා නේද?ජිට්-කුන්-ඩෝ අදියර තුනකින් තමා නිර්මාණය වන්නේ. මුල් කාලයේ කියන්නේ ජූන් ෆෑන් ගුන්ෆු කියලා. ජූන් ෆෑන් කියන්නේ බෲස්ලීගේ නමක්. ගුන්ෆු කියන්නෙ වින්ග් මුන්වලට. එතකොට ජූන් ෆෑන් ගුන්ෆු බෲස්ලිගේ වින්චුන් ලෙසද හැඳින්විය හැකියි.ඊළඟට එන්නේ ජිට්-කුන්-ඩෝ සංකල්පය. මේක දෙවෙනි අවස්ථාවයි. තුන්වන අවස්ථාව කියන්නේ අවසාන කාලයේ ජිට්-කුන්-ඩෝ. මෙහිදී මුල් කාලයේ තිබූ සමහර දේවල් අයින් කර බොක්ෂින් හා ප්‍රංශ කඩු ශිල්පය එක්කරල තිබෙනවා. විද්‍යාත්මක ක්‍රමවේද ඔස්සේ තමයි බෲස්ලි ජිට්-කුන්- ඩෝ සටන් ශිල්පය නිර්මාණය කළේ. ජ්‍යාමිතික විද්‍යාව, භෞතික විද්‍යාව, දේහ චාලක විද්‍යාව ජිට්-කුන්-ඩෝ සටන් ශිල්පය නිර්මාණය කිරීමේදී බෲස්ලී උපයෝගීකර ගත්තා.බෲස්ලීගේ ආරම්භය ගැන කතා කළොත්?ඔහු ඉපදුණේ අමෙරිකාවේ සැන්ෆ‍්‍රැන්සිකෝවල. බෲස්ලිගේ අම්මයි තාත්තයි ඔපෙරා නැටුම් කණ්ඩායමක සාමාජිකයෝ. පසුව මේ පවුල හොංකොංවලට එනවා. අවුරුදු 18 වනතුරු බෲස්ලී හොංකොංවල ජීවත් වෙනවා. මෙහිදීයි ඔහු යිප් මෑන් කියන ගුරුවරයාගෙන් චින්චුන් සටන් ශිල්පය ඉගෙන ගන්නේ. බෲස්ලි චා–චා නැටුම් කලාවද ඉගෙන ගෙන තිබෙන බව සඳහන් වෙනවා.ජිට්-කුන්-ඩෝ සටන් ශිල්පය හා බැඳුණු අමතක නොවන සිද්ධීන් මොනවද?ජිට්-කුන්-ඩෝ ඉගෙන ගන්න තායිලන්තයට ගිය වෙලාවෙ මම පේමන්ට්වල බුදිය ගෙන තිබෙනවා. සල්ලි ඉතුරු කර ගන්න තමයි එහෙම කළේ. මධ්‍යම බැංකොක්වල තමයි මම පේමන්ට් එකේ නිදා ගත්තේ.නුගේගොඩ නගරයේදී ද මට අභියෝගයකට මුහුණ දෙන්න සිදුවුණා. වෙනත් සටන් ශිල්පයක් හදාරන කණ්ඩායමක් සටනට එන ලෙස මට අභියෝග කළා. මම එය භාරගත්තා. එහෙත් ඔවුන් තවම සටන් කරන්න ආවේ නැහැ.ජිට්-කුන්-ඩෝ සටන් ශිල්පය ශිෂ්‍යයන්ට උගන්වන්නේ කොහොමද?මූලික ව්‍යායාම් පළමුව උගන්වනවා. පාද ක්‍රියාකාරිත්වය උගන්වනවා. බෲස්ලී කීවේ පුද්ගලයකුට ආයුධ හතරක් තිබෙනවා කියලයි. එනම්, අත් දෙක සහ කකුල් දෙක. බෲස්ලී එම ආයුධ නිවැරැදිව හසුරුවන ආකාරය කියා දෙනවා. සටනක දී බලය නිෂ්පාදනය කිරීමට අවශ්‍ය ඉරියව් කියා දෙනවා. අපි ඉරියව්වලින් නාට්‍ය සංදර්ශන පෙන්වන්න බලාපොරොත්තු වන්නේ නැහැ.ශිෂ්‍යයා ක්‍රම ක්‍රමයෙන් ඉදිරියට ගෙන යනවා.ඔබගේ ගුරුවරයා වන මාක් ස්ටුවට්ගේ වර්තමාන වැඩ කටයුතු ගැන කතා කරමු.ඔහු ලෝකයේ රටවල් ගණනාවක සංචාරය කරමින් ජිට්-කුන්-ඩෝ සටන් ශිල්පය පිළිබඳ පුහුණු කඳවුරු පවත්වනවා. ඔහුගෙ මූලස්ථානය තිබෙන්නේ අමෙරිකාවේ. මේ වර්ෂයේ (2013) දෙසැම්බර් 12 දින මාක් ස්ටුවඩ් මෙරටට එනවා.දේශීය සටන් ශිල්ප සම්බන්ධයෙන් ඔබේ අදහස කුමක්ද?දේශීය අංගම්පොර සටන් ශිල්පය සම්බන්ධයෙන් මට අවබෝධයක් නැහැ. හැබැයි මම විශ්වාස කරනවා අපේ රටේ ප්‍රබල සටන් ශිල්පයක් තිබුණු බව. වීදිය බණ්ඩාර වැනි දක්ෂ දේශීය සටන් ශිල්පීන් ගැන පොත්පත්වල සඳහන් වෙනවා.වර්තමානයේ සිටින අංගම්පොර සටන් ශිල්පය උගන්වන ගුරුවරුන් ගැන ඔබගේ ප්‍රතිචාරය කුමක් ද?මම එම ශිල්පය හදාරා නැති නිසා කිසිවක් කියන්න බැහැ.ජිට්-කුන්-ඩෝ, කුංග්ෆු, කරාටේ, තයිකොන්ඩෝ වුෂු ආදී සටන් ශිල්ප උගන්වන මෙරට ගුරුවරුන් ගැන කිව හැක්කේ කුමක් ද?කුංග්ෆු, කරාටේ, තයිකොන්ඩෝ, වුෂු වැනි සටන් ශිල්ප බොහෝ ගුරුවරුන් නිවැරැදිව උගන්වනවා කියා මම හිතනවා. ජිට්-කුන්-ඩෝ ඉගැන්වීම සම්බන්ධයෙන් නම් මට ගැටලු තිබෙනවා. අසුව දසකයේ කුංග්ෆු උගන්වපු පුද්ගලයන් බෲස්ලි වගේ ඇවිදින්න, අඳින්න පටන් ගත්තා.අපට මතකයි මේ අයගෙන් කොටසක් ජිට්- කුන්-ඩෝ කියා කරාටේ, කුංග්ෆු කලවම් කරල ඉගැන්වුවා. බොහෝ අය බෲස්ලිගේ චිත්‍රපට බලල තමයි ඉගැන්වීම් කළේ. වර්තමානයේ මෙරට බොහෝ සටන් ගුරුවරුන් ජිට්-කුන්-ඩෝ උගන්වනවා කියා කරන්නේ පට්ටපල් බොරුවක්. මම ටෙඩ් වොංග් සහ මාක් ස්ටුවඩ්ගෙන් ඉගෙන ගෙන සහතික ලබාගත් ශිෂ්‍යයෙක්. මම ඉගෙන ගෙන තිබෙන්නේ ඔරිජිනල් ජිට්-කුන්- ඩෝ.ජිට්-කුන්-ඩෝ ඉගෙන ගත්තා යැයි කියන සටන් ගුරුවරයකු සටනකට එන්නැයි ඔබට අභියෝග කළොත්?මම එම අභියෝගය අනිවාර්යයෙන්ම භාර ගන්නවා. සමස්ත ජනතාවට එය ප්‍රයෝජනවත් වෙනවා නම් මම ලැහැස්තියි.ජිට්-කුන්-ඩෝවල මරු නිල ශාස්ත්‍රයක් තිබෙනවාද?ජිට්-කුන්-ඩෝවල පහරවල් එල්ල කරන්නේ විද්‍යාත්මක ක්‍රමවේදයකට. පහරවල් එල්ල වන්නේ මර්මස්ථානවලට තමයි.මොනවද ජිට්-කුන්-ඩෝවල තිබෙන සටන් උපක්‍රම?අත් පහරවල්, පා පහරවල්, බාධා කර පහරදීම්, හිර කිරීම් ආදිය මෙහි තිබෙනවා. බොහෝ සටන් ක්‍රමවල බිම වැටුණට පස්සේ පහර ගසන ක්‍රම නැහැ. ජිට්-කුන්-ඩෝවල එවැනි පහරදීම් ද තිබෙනවා.ඔබට පුද්ගලයින් කොපමණ සංඛ්‍යාවක් එක්ක ගහගන්න පුළුවන්ද?නියම ජිට්-කුන්-ඩෝ සටන් ශිල්පය ඉගෙන ගන්න කලින් මම අනුරාධපුරයේ සංගීත සංදර්ශනයකදී දහයක් පහළොවක් එක්ක එක් වතාවක් ගහ ගත්තා.බෲස්ලි රඟපාන චිත්‍රපටවල අප දකිනවා ඔහු ඇඟිලිවලින් හම ඉරා ගනිමින්, කෑ ගසමින් සතුරන්ට පහර දෙන අන්දම. මේවා ජිට්-කුන්-ඩෝ සටන් ශිල්පයේ තිබෙනවාද?එහෙම දේවල් ජිට්-කුන්-ඩෝ සටන් ශිල්පයේ නැහැ. ඒවා සටන් ශිල්පය ජනප්‍රිය කරවිමේ උපක්‍රම. චිත්‍රපටවලට උචිත ලෙසයි බෲස්ලි එබඳු චරිත නිරූපණය කළේ.ඔබට කොපමණ උසකට පා පහරක් එල්ල කරන්න පුළුවන්ද?මගේ උස අඩි 5 යි අඟල් 4 යි. මට අඩි හයක් උසට පුද්ගලයකුට ‘ෆ්ලයින් කික්’ එකක් කරන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091710</link>
    <topic>ආර්ථිකයේ කොඳුනාරටිය වූ වතුකරයේ ජනතා සහයෝගය සිතට සතුටක්</topic>
    <author>ධනුෂ්ක ගොඩකුඹුර තලවකැලේ සිට...</author>
    <content>එකම රටක්, එකම ජාතියක්, සියලුදෙනාට එකම ආකාරයේ පහසුකම් යන්න සිය ඒකායන දැක්ම බව ජනාධිපති මහින්ද රාජපක්ෂ මහතා පැවසීය.කවුරුවත් කරන තුරු බලා නොසිට ජනතාවගේ සියලු අවශ්‍යතා කඩිනමින් ලබා දිමට කටයුතු කරන බව පැවසූ ජනාධිපතිවරයා මේ රටට සුබ අනාගතයක් අනිවාර්යෙන්ම උදා වන බව ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ එළැඹෙන පළාත් සභා මැතිවරණයේ එක්සත් ජනතා නිදහස් සන්ධානයේ නුවරඑළිය දිස්ත්‍රික් අපේක්ෂකයන්ගේ ජයග්‍රහණය තහවුරු කරන විජයග්‍රාහී ජනරැලියට තලවාකැලේ නගරයේදී පෙරේදා (15) එක්වෙමිනි.රටේ සියලුදෙනාම සම අයිතිවාසිකම් සහිත ආත්ම ගරුත්වයක් සහිතව ජිවත් විය යුතු බව පැවසූ ජනාධිපතිතුමා ජනතාව සමඟ සිටින තමා ඔවුන් ආරක්ෂා කිරීමට කැප වී සිටින බව ප්‍රකාශ කළේය.වතුකරයේ ජනතාව තමාට දක්වන සෙනෙහස මහත් සතුටක් බවත් ඔවුන් රටේ ආර්ථිකයේ කොඳුනාරටිය යැයි කිසිවකුටත් අමතක කරන්නට නොහැකි බවත් පැවසීය. වතුකරයේ ලයින් කාමර යුගය නිමා කරන බවත් දරුවන්ගේ අධ්‍යාපනය වෙනුවෙන් සියලු පහසුකම් දෙන බවත් ජනාධිපතිවරයා වැඩිදුරටත් පැවසීය. ඇමැතිවරුන් වන නිමල් සිරිපාල ද සිල්වා, ආරුමුගම් තොණ්ඩමාන්, නියෝජ්‍ය ඇමැති මුත්තු සිවංලිගම් මහත්වරුන් ඇතුළු පිරිසක් ද මේ අවස්ථාව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309173</link>
    <topic>අප සිනමා ශාලාවලට පහර දෙන්නේ නෑ</topic>
    <author>උපාලි කරුණාරත්න</author>
    <content>ජනතාව අතර අවිශ්වාසය වර්ධනය වන ආකාරයට පැරණි පුරාවෘත්ත තම හිතුමතයට වෙනස් කිරීමෙන් ජාතික අනන්‍යතාවයට සිදුවනුයේ බලවත් හානියක් බවත්, ' සීතා මං ආවා ' චිත්‍රපටයේ ජවනිකා මගින් රාම , රාවණා , සීතා යන චරිත විකෘති කිරීමක් සිදුව ඇති බැවින් ඒ පිළිබඳව අවධානය යොමු කරණ ලෙස ඉල්ලමින් රාවණා බලය සංවිධානය ජනාධිපතිවරයාට ලිපියක් යවයි.මේ බැව් අනාවරණය වූයේ රාවණා බලය සංවිධානයේ සාමාජිකයින් ඊයේ ( 16 ) ' සීතා මං ආවා ' චිත්‍රපටයට අනුමැතිය ලබාදීම පිළිබඳ විරෝධය පා ලිපියක් භාරදීම සඳහා රැගුම්පාලක මණ්ඩලයට පැමිණි අවස්ථාවේදීය. රාවණා බලය සංවිධානයේ කැඳවුම්කරු ඉත්තෑකන්දේ සද්ධාතිස්ස හිමියන්ගේ අත්සනින් ජනාධිපතිවරයාට යැවූ එම ලිපියේ මෙසේද සඳහන් වේ.රැගුම් පාලක මණ්ඩලය මගින් ප්‍රදර්ශනය කිරීමට අවසර ලබා දී ඇති ' සීතා මං ආවා ' චිත්‍රපටය පිළිබඳ ඔබතුමාගේ අවධානය යොමු කිරීමට කැමැත්තෙමු. රාම සීතා යනු හින්දු භක්තිකයින් ගරු බුහුමන් කරන දෙවියන් වන අතර රාවණා යනු ශ්‍රී ලංකාවට එරෙහි සතුරු උපද්‍රවවලට නොබියව මුහුණ දී ජයග්‍රහණය කළ ශ්‍රේෂ්ඨ රජ කෙනෙකු වේ. සංස්කෘතික තත්ත්වයන් හෑල්ලු කිරීම බලවත් හානියකි. කිසිවක් නොතකමින් වෙළඳ පොළ ඉලක්ක කරගත් මෙවන් චිත්‍රපට ප්‍රදර්ශනයට අවසර දීමෙන් රට තුළ අනවශ්‍ය ගැටලු සමූහයක් නිර්මාණය වන බව අප විශ්වාස කරමු.ශ්‍රී ලංකාවට උචිත චිත්‍රපට සඳහා නිවැරදි තක්සේරුවක් මත අවසර ලබාදීමට රැගුම් පාලක මණ්ඩලය අසමත් වුයේ මේ අවස්ථාවේ පමණක් නොවන බවද සඳහන් කර සිටිමු. චිත්‍රපටයක් ප්‍රදර්ශනය කිරිමට අවසර දීමේදී එමගින් සමාජයට විය හැකි බලපෑම පිළිබඳ මෙන්ම රටේ සංස්කෘතියට ‍‍‍‍ඓතිහාසිකත්වයට සහ හෙට දිනයට වන හානිය හෝ යහපත කෙරෙහිද අවධානය යොමු කළ යුතුය.මෙකී තත්ත්වය මත වඩාත් කාර්යක්ෂම හා මනා අධ්‍යයනයකින් මේ කාර්යය කළ හැකි තත්ත්වයකට රැගුම් පාලක මණ්ඩලය පත් කිරීමට ගත හැකි ක්‍රියා මාර්ගයන් සඳහා මැදිහත් වන ලෙස අපි ඔබ තුමාගෙන් ඉල්ලා සිටිමු. එම ඉල්ලීම කෙරෙහි ජනාධිපතිවරයා අවධානය යොමු කරණු ඇති බවට රාවණා බලය විශ්වාසය පල කරන බව ද ඉත්තෑකන්දේ සද්ධාතිස්ස හිමියෝ එම ලිපිය මගින් කියා සිටිති.රැගුම් පාලක මණ්ඩලයේ සභාපතිවරයාගේ නියෝජිතයකුට ලිපිය භාරදීමෙන් අනතුරුව මාධ්‍ය වෙත අදහස් දක්වමින් සද්ධාතිස්ස හිමියෝ ප්‍රකාශ කළේ , රාවණා රජතුමාට අපහාස කිරීමේ දී පිරිත් දේශනා කළ නොහැකි බවයි. ' සීතා මං ආවා ' චිත්‍රපටය පිළිබඳ වගකිම රැගුම් පාලක මණ්ඩලය භාරගත යුතු බවද උන්වහන්සේ ප්‍රකාශ කළහ.මේ චිත්‍රපටය නැරඹුවහොත් ජනතාවට පැහැදිලි වෙයි අපි මෙයට එරෙහි වන්නෙ ඇයි කියා. මේ චිත්‍රපටය ගැන අප දැඩි පිළිකුලක් පල කරනවා. හැබැයි අපි චිත්‍රපටය පෙන්වන චිත්‍රපට ශාලාවලට පහර දෙන්නෙ නැහැ. අපි අවිහිංසාවාදී සංවිධානයක්.කසිකබල් චිත්‍රපටවලට එරෙහිව රැගුම් පාලක මණ්ඩලය පෙනී සිටින්නෙ නැහැ. මේ චිත්‍රපටය නරඹා රාවණා බලය විරෝධය දක්වන්නේ ඇයි දැයි සොයා බලන ලෙස සංස්කෘතික ඇමැතිතුමාගෙන්ද තම සංවිධානය ඉල්ලා සිටින බව ඉත්තෑකන්දේ සද්ධාතිස්ස හිමියෝ මෙහිදී පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309174</link>
    <topic>TNA එකට දෙන බෙහෙත් රජය සතුයි</topic>
    <author>සිතාරා සේනානි</author>
    <content>දෙමළ ජාතික සන්ධානය රට බෙදීමට කරන ප්‍රකාශ වචනවලින් ඔබ්බට ගියහොත් එය වැළැක්වීමට දිය යුතු බෙහෙත් රජය සතුව ඇති බව ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසයි.රටේ ආණ්ඩු ක්‍රම ව්‍යවස්ථාව සියල්ලට ම වඩා බලවත් බවද, රටේ කුට්ටි කැඩීමට කිසිවකුට නොහැකි බවද ඒ මහතා අවධාරණය කරයි.ඉඩම් හා පොලිස් බලතල පමණක් නොව උතුරේ ජනතාවට ස්වයං නීර්ණ අයිතිය ද තිබිය යුතු බවට සී.වී. විග්නේෂ්වරන් මහතා ඇතුළු දෙමළ ජාතික සන්ධානයේ නායකයන් කර ඇති ප්‍රකාශ සම්බන්ධයෙන් රජයේ ස්ථාවරය කුමක්දැයි ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (16) පැවැති මාධ්‍ය හමුවේදී මාධ්‍යවේදියකු මතු කරන ලද ප්‍රශ්නයකට පිළිතුරු දෙමින් ඇමැතිවරයා මේ බව පැවැසීය.රටේ ඒකීයභාවය ආරක්ෂා කිරීමටත්, රට දෙකඩවීම වැළැක්වීමටත් නිසි අවස්ථාවේ නිසි පියවර ගැනීමට රජය කටයුතු කරන බව කී ඇමැතිවරයා එම නිසා කිසිදු බියක් ඇතිකර ගැනීමට අවශ්‍ය නොමැති බවත් අවධාරණය කළේය. ජනතාවගේ හැඟිම් අවුස්සා ඡන්දය දිනා ගනීමට උත්සාහ දැරීම උතුරේ මෙන්ම දකුණේත් සිදුවන බවත්, එය වැළැක්වීමට කළ හැකි කිසිවක් නොමැති බවත් කී ඒ මහතා ජනතාව බුද්ධිමත් නම් ඔවුන් නිවැරැදි තීන්දුවක් ගනු ඇති බවත් පැවැසීය.දෙමළ ජාතික සන්ධානය උතුරේ මැතිවරණය වෙනුවෙන් නිකුත් කැර ඇති ප්‍රතිපත්ති ප්‍රකාශය රට දෙකඩ කිරී‍ම සඳහා ගෙන යන වැඩපිළිවෙළක මූලාරම්භය ලෙස හඳුන්වා දිය හැකි බවද හෙතෙම සඳහන් කළේය.ප්‍රභාකරන් වසර ගණනාවක් තිස්සේ මොළය ශුද්ධ කර සයනයිඩ් කරල ගෙලේ බැඳ තිබූ ජනතාවක් එක රැයකින් වෙනස් කළ හැකි යැයි සිතිය නොහැකි බවත්, රජය උතුරේ සංවර්ධනය හා සංහිඳියාව ඇති කිරීම වෙනුවෙන් ගෙන යන ක්‍රියාවලිය සමඟ එකී පරිවර්තනය සිදුවනු ඇති බවත් කී ඇමැතිවරයා දැන් සිදුකොට ඇත්තේ එහි ආරම්භය බවත් කීවේය.රජය කියන්නේ අමුතු රාක්ෂයකු බව මෙතෙක් සිතා සිටි උතුරේ ජනතාවට එහි වෙනසක් ඇති බව පෙනී ගොස් ඇතැයිද කීවේය. එසේම මෙවර උතුරේ මැතිවරණයත් සමඟ ශ්‍රී ලංකා නිදහස් පක්ෂයේ පදනම තව දුරටත් තර කැර ගැනීමට අවස්ථාවක් ලැබී තිබෙන බවත් වැඩිදුරටත් පැවැසීය.ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309175</link>
    <topic>හිටපු අගවිනිසුරුවරියට විදෙස් ගමන් තහනම්</topic>
    <author>සිරන්ජනි කුමාරි</author>
    <content>සිය වත්කම් බැරකම් ප්‍රකාශයේ NDB හි පවත්වාගෙන ගිය විශේෂ ජංගම ගිණුම් දෙකක තොරතුරු වසර තුනක් තිස්සේ වසන් කිරිමේ සිද්ධිය සම්බන්ධයෙන් ඊයේ (16) කොළඹ ප්‍රධාන මහේස්ත්‍රාත් අධිකරණය හමුවේ පෙනී සිටි හිටපු අගවිනිසුරු ආචාර්ය ශිරාණි බණ්ඩාරනායක මහත්මියගේ විදේශ ගමන් තහනම් කරමින් ප්‍රධාන මහේස්ත්‍රාත් ගිහාන් පිලපිටිය මහතා නියෝගයක් නිකුත් කළේය.විදේශගත වන්නේ නම් අධිකරණයට දැනුම් දී අධිකරණ අවසරය ලබා ගත යුතු බව දැනුම් දුන් මහේස්ත්‍රාත්වරයා ඇයට මේ විදේශ තහනම අල්ලස් කොමිසම සිද්ධියට අදාළව විමර්ශන පවත්වන අවධියේ දී පැනවු එකක් බවත් එය නොවෙනස් ව දිගටම බලපැවැත්වෙන බව පැවසීය.අල්ලස් හෝ දුෂණ කොමිසම විසින් ඉකුත් ජුලි 29 වන දින කොළඹ මහේස්ත්‍රාත් අධිකරණයේ පවරන ලද නඩු තුනකට අධිකරණයෙන් නිකුත් කරනු ලැබු නොතිසි මත ශිරාණි බණ්ඩාරනායක මහත්මිය ඊයේ (16) අධිකරණය හමුවේ පෙනී සිටියාය.‍ඊයේ නඩු තුන අධිකරණය හමුවේ කැදවනු ලැබු අවස්ථාවේදී අල්ලස් කොමිසම වෙනුවෙන් අධිකරණය හමුවේ පෙනී සිටි රජයේ ජ්‍යෙෂ්ඨ අධිනිතිඥ ඩිලාන් රත්නායක මහතා පැවසුවේ මේ සිද්ධියට අදාළව පරිගණක දත්ත ආශ්‍රයෙන් සාක්කි කැදවීමට බලාපොරොත්තු වන බැවින් චෝදනා පත්‍ර බාර දීමට ප්‍රථම ඒ සඳහා අවශ්‍ය කාලය ලබා දෙන ලෙසට ඉල්ලීමක් කළේය.මෙහිදී බණ්ඩාරනායක මහත්මිය වෙනුවෙන් පෙනී සිටි ජනාධිපති නිතිඥ නලීන් ලද්දුවහෙට්ටි මහතා පෙන්වා දුන්නේ පරිගණක දත්ත මත ඉදිරිපත් වන චෝදනා පත්‍රයට ඉදිරියේ දී සිය විරෝධතා ගොනු කරන බවය.නිතිඥවරු සියයකට ආසන්න පිරිසක් හිටපු අගවිනිසුරුවරිය වෙනුවෙන් පෙනී සිටි අතර ඔහුන්ගේ නාමලේඛනය ද නඩු ගොනුවට ඇතුළත් කරන ලෙසට නිතිඥ නලීන් ලද්දුවහේටිටිය මහතා අධිකරණය හමුවේ පවසා සිටියේ ය.ශ්‍රි ලංකා නිතිඥ සංගමය නියෝජනය කරමින් එහි සභාපති නිතිඥ උපුල් ජයසුරිය මහතා අධිකරණය හමුවේ පවසා සිටියේ මෙම නඩු කොයි අකාරයට විභාග වී සාධාරණය ඉෂ්ට කිරිම සම්බන්ධයෙන් දැඩි උනන්දුවක් දක්වන නිතිඥ සංගමයේ සමාජිකයින්ගේ කැමැත්ත මත විධායක සභාව නිරික්ෂකයින් ලෙස මෙහි පෙනී සිටින බවය.නඩු තුන මෙම අධිකරණයේ විභාගවීම සම්බන්ධයෙන් විරෝධයක් ඇත්දැයි මහේස්ත්‍රාත්වරයා මෙහිදී විත්තියෙන් ප්‍රශ්න කළේය.එයට පිළිතුරු ලබා දුන් ජනාධිපති නිතිඥ නලීන් ලද්දුවහේට්ටි මහතා කිසිදු විරෝධයක් නොමැති බව පැවසීය.බණ්ඩාරනායක මහත්මියට ඇප ලබා දීම සම්බන්ධයෙන් පැමිණිල්ලේ විරෝධයක් මතු වු නොවුයෙන් ඇයට ඊළඟ නඩු දිනයේදී අධිකරණය හමුවේ පෙනී සිටින ලෙසට අධිකරණයෙන් අවවාද කෙරිණ.හිටපු අගවිනිසුරුවරිය සිය වත්කම් බැරකම් ප්‍රකාශයේ 2010, 2011 හා 2012 යන වර්ෂ සඳහා ජාතික සංවර්ධන බැංකුවේ පවත්වාගෙන ගිය ජංගම ගිණුම් දෙකක තොරතුරු ඇතුළත් නොකර ඇති බව පවසමින් අල්ලස් කොමිසම අධිකරණය හමුවේ නඩු පවරා තිබිණ.වර්ෂ 2010 ජුනි 9 1975 වත්කම් බැරකම් ප්‍රකාශ කිරිමේ පනත උල්ලංඝනය කරමින් 9(1) වගන්ති ප්‍රකාරව දඩුවම් ලැබිය හැකි වරදක් ශිරාණි බණ්ඩාරනායක මහත්මිය සිදු කර ඇති බවට වැඩිදුරටත් අල්ලස් කොමිසම අධිකරණයට කරුණු වාර්තා කර තිබිණ.මෙසේ වර්ෂ තුනකට අදාළව නඩු තුනක් චෝදනා හයක් යටතේ හිටපු අගවිනිසුරුවරියට එරෙහිව අල්ලස් කොමිසම පවරා ඇති අතර බැංකු ගිණුම් විස්තර , වත්කම් බැරකම් ප්‍රකාශ, ජාතික බැංකු ගිණුම් විස්තර ඇතුළුත්ව නඩු භාණ්ඩ හයක් හා සාක්කිකරුවන් 7දෙනෙකු කොමිසම විසින් අධිකරණය හමුවේ නම් කර තිබිණ.අදාළ කරුණු සළකා බැලු මහේස්ත්‍රාත්වරයා ශිරාණි බණ්ඩාරනායක මහත්මියට චෝදනා පත්‍ර කියවා දීම සදහා යළි නඩුව කැදවීම පෙබරවාරි 19 වන දිනට කල් තැබිණ.පැමිණිල්ල වෙනුවෙන් අල්ලස් නිලධාරින් සමඟ රජයේ ජෙෂඨ නිතිඥ ඩිලාන් රත්නායක මහතා පෙනී සිටි අතර විත්තිකාරිය වෙනුවෙන් ජනාධිපති නිතිඥ නලීන් ලද්දුවහේට්ටි, නිතිඥ සාලිය පිරිස්, ගුණරත්න වන්නිනායක, උපුල් කුමාරපෙරුම, ජි සී වැලිඅමුණ, මර්වින් සිල්වා, මංජු ශ්‍රි, චන්ද්‍ර අබේරත්න, නාමල් රාජපක්ෂ, සුනිල් වටවල, වසන්ත පිටිගල, නුවන් බෝපගේ, උපුල් ජයසුරිය, ශ්‍රිනාත් ගමගේ, එරික් ගල්හේන, සුමිත් සිල්වා, පද්මා අමරතුංග, සංජය ගමගේ, ඉන්දිරා සාගරත්න, ඩිලාන් අමරතුංග, සුරංග බණ්ඩාර, අචල කුමාර ඇතුළු නිතිඥයින් සියයකට ආසන්න පිරිසක් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309176</link>
    <topic>බැසිල් අද රෑ 10ට ITN නාළිකාවේ</topic>
    <author/>
    <content>ශ්‍රී ලංකාවේ සමාජ ආර්ථික සහ දේශපාලන පසුබිම සම්බන්ධයෙන් ශ්‍රීලනිපයේ ජාතික සංවිධායක සහ ආර්ථික සංවර්ධන ඇමැති බැසිල් රාජපක්ෂ මහතා සමඟ කරන විශේෂ සාකච්ඡාවක් අද (17) රාත්‍රි 10.00 ට ස්වාධීන රූපවාහිනී සේවය ඔස්සේ විකාශය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309177</link>
    <topic>එක‍්සේසත් කළ රට රැකගැනීමට උතුරේ ජනතාව බුද්ධිමත් විය යුතුයි</topic>
    <author>සුභාෂිනි සේනානායක, චන්දන බණ්ඩාර සහ ජවුෆර් ඛාන් මඩකලපුවේ සිට</author>
    <content>උතුරු පළාත් සභාව සඳහා කුමන පක්ෂයක් බලයට පැමිණියත් එම පළාත සංවර්ධනය කිරීම සඳහා රජයේ මැදිහත්වීම අත්‍යවශ්‍ය බව නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන් මහතා පවසයි.දෙමළ ජාතික සන්ධානය උතුරු පළාත සංවර්ධනය කිරීම සඳහා සෘජුව විදේශ ආධාර ලබාගන්නා බවට ප්‍රකාශ සිදු කළත් මහ බැංකුවේ හෝ රජයේ මැදිහත්වීමකින් තොරව ජාත්‍යන්තර ආධාර ලබාගැනීමේ නීත්‍යානුකූල අයිතියක් ඔවුන්ට නැති බවත් ඇමැතිවරයා කීවේය. නැවත උතුරු පළාත ප්‍රශ්නයකට ඇද දමමින් ද්වේශසහගතව සහ වෛරයෙන් සිදු කරන මේ ප්‍රකාශවල කිසිදු පදනමක් නැති බව අවධාරණ කරන නියෝජ්‍ය ඇමැතිවරයා එක්සේසත් කළ රට රැකගැනීමට උතුරේ ජනතාවට අනගි වරමක් ලැබී ඇති බවද කියයි.මේ අවස්ථාව ඉවත දමමින් මේ වෛරී දේශපාලන පක්ෂ බලයට පත් නොකොට එක්සේසත් කළ දේශය රැකගැනීම තුළින් පමණක් මෙම ප්‍රදේශයේ සංවර්ධනය සිදු කළ හැකි බව පවසන නියෝජ්‍ය ඇමැතිවරයා නිරායුධ වූ මේ ප්‍රදේශවල ජනතාවට නැවත ආයුධ අතට දීමට උතුරේ ජනතාව කටයුතු නොකරන බව තමන්ට විශ්වාස බවද කීවේය.මඩකලපුව දිස්ත්‍රික් ලේකම් කාර්යාලයේ පැවති ප්‍රවෘත්ති දෙපාර්තමේන්තුව සංවිධානය කළ මාධ්‍ය හමුවකට එක්වෙමින් නියෝජ්‍ය ඇමැතිවරයා මේ බව කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309178</link>
    <topic>වාස් ගුණවර්ධනට ලක්ෂ 10ක ඇප</topic>
    <author>ගම්පහ මධ්‍යම සමූහ හා මල්වාන සමූහ</author>
    <content>කැලණිය ප්‍රාදේශීය සභා මන්ත්‍රී හසිත මඩවල මහතා ඝාතනය කිරීමේ සිද්ධියට අදාළව රජයේ සාක්කිකරුවකු ලෙස නම් කර සිටින සරත් එදිරිසිංහ හෙවත් සිංගප්පූරු සරත් නැමැති අයගෙන් රුපියල් ලක්ෂ 15ක කප්පමක් ලබාගැනීම සම්බන්ධයෙන් අත්අඩංගුවට ගෙන සිටි හිටපු නියෝජ්‍ය පොලිස්පති වාස් ගුණවර්ධන නමැති සැකකරු රුපියල් ලක්ෂ 10ක් වටිනා ශරීර ඇප මත මුදාහරින ලෙස මහර මහේස්ත්‍රාත් දර්ශිකා විමලසිරි මෙනවිය ඊයේ (16) නියෝග කළාය.නියම කරන ලද ඇප රුපියල් ලක්ෂ 5 බැගින් ශරීර ඇප දෙකක් වශයෙන් තබන ලෙසත් ඇප ලබා ගොස් පැමිණිල්ලේ සාක්කිකරුවන්ට කිසිදු බලපෑමක් නොකරන ලෙසට සැකකාර නියෝජ්‍ය පොලිස්පතිවරයාට තවදුරටත් නියම කළ මහේස්ත්‍රාත්වරිය ඇපකරුවන් ලෙස සැකකරුගේ ලේ ඥාතීන් ඉදිරිපත් කරන ලෙස නියෝග කළාය.සැකකරුට විදේශගත වීම තහනම් කළ මහේස්ත්‍රාත්වරිය ඔහුගේ විදේශ ගමන් බලපත්‍රය භාරදෙන ලෙසත් ඇපකරුවන්ගේ පදිංචිය තහවුරු කරන ලෙසත් ඇප කොන්දේසි කඩ කළහොත් නියම කළ ඇප අවලංගු කර යළිත් සැකකරු රිමාන්ඩ් භාරයට පත් කරන බවද ‍මහේස්ත්‍රාත්වරිය ප්‍රකාශ කළාය.මෙහිදී රහස් පොලිසියේ විශේෂ විමර්ශන අංශයේ ස්ථානාධිපති පොලිස් පරීක්ෂක රන්ජිත් මුණසිංහ මහතා කරුණු දක්වමින් සැකකරු අධිකරණය වෙත භාරදී ඇති ලිඛිත ප්‍රකාශය නීතිපති උපදෙස් සඳහා යොමු කර ඇතැයි ද නීතිපතිවරයාගෙන් තවදුරටත් උපදෙස් ලැබෙන තුරු ඇපදීමට විරුද්ධ බව ප්‍රකාශ කර සිටියේය. තවද මේ සම්බන්ධ විමර්ශන කටයුතුවල දැනට සිටින විමර්ශන නිලධාරීන් ඉවත් කරන ලෙස විත්තියෙන් ඉල්ලා ඇතැයි ද එසේ වුවහොත් නැවත විමර්ශන කටයුතු කිරීමට සිදුවන බවද කීවේය.සැකකරු වෙනුවෙන් පෙනී සිටි නීතිඥ අනුර සෙනෙවිරත්න මහතා කරුණු දක්වමින් සැකකරු විසින් ලිඛිත ප්‍රකාශයක් අධිකරණයට ඉදිරිපත් කිරීම ගැන රහස් පොලිසිය කලබල විය යුතු නැති බවද සැකකරු සති දෙකෙන් දෙකට අධිකරණයට ගෙන ඒමේදී ආරක්ෂාව පිළිබඳ ප්‍රශ්නයක් ඇතැයිද එබැවින් ඕනෑම කොන්දේසියක් මත ඇප ලබාදෙන ලෙසද ඉල්ලා සිටියේය. මේ සම්බන්ධව මහේස්ත්‍රාත්වරිය ඇසූ ප්‍රශ්නයකට පිළිතුරු දෙමින් විමර්ශන කටයුතු අවසන් බව රහස් පොලිසිය පැවසීය. එසේ නම් ඇප දිය හැකි යැයි පැවසූ මහේස්ත්‍රාත්වරිය වැඩිදුර විමසීම ලබන ඔක්තෝබර් 21 දිනට නියම කළාය.සැකකරු වෙනුවෙන් නීතිඥ අනුර සෙනෙවිරත්න ප්‍රමුඛ අ‍ස්ලි බමුණුආරච්චි, ජිනේන්ද්‍රා කංකානම්ගේ යන නීතිඥවරියන් පෙනී සිටි අතර රහස් පොලිසිය වෙනුවෙන් පො/ප රංජිත් මුණසිංහ සහ උ.පො.ප. උපාලි බණ්ඩාර යන මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n1309179</link>
    <topic>ජනපති අද කුරුණෑගල හා පුත්තලමේ</topic>
    <author/>
    <content>එළැඹෙන පළාත් සභා මැතිවරණයේ දී වයඹ පළාත් සභාවේ එක්සත් ජනතා නිදහස් සන්ධාන අපේක්ෂකයන්ගේ ජයග්‍රහණය තහවුරු කරන විජයග්‍රාහී ජන රැලි මාලාවේ කුලියාපිටිය සහ පුත්තලම ජන රැලි ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (17) පැවැත්වේ.සතුටයි නිදහසයි දිනවමු ජනපති ජන රැලි මාලාවේ දොළොස් වැනි රැලිය අද උදෑසන දහයට කුලියාපිටිය කාර්මික විද්‍යාල භූමියේදී පැවැත්වෙන අතර දහතුන් වැන්න පුත්තලම නගරශාලා භූමියේදී සවස හතරට පැවැත්වේ. ජනාධිපතිවරයා ආණමඩුව නගරයේ පැවැත්වෙන උත්සව අවස්ථාවන් කිහිපයකට ද අද උදෑසන සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091711</link>
    <topic>නැණසල මධ්‍යස්ථාන 40ක් උතුරට මහින්ද අලුත්ගෙදර යාපනය සිට...</topic>
    <author/>
    <content>ශ්‍රී ලාංකේය තොරතුරු හා සන්නිවේදන ක්ෂේත්‍රයේ අද්විතීය ස්ථානයක් සනිටුහන් කරමින් නව නැණසල මධ්‍යස්ථාන40ක් උතුරු පළාතේ ආරම්භ කිරීමට රජය පියවර ගනී.උණ්ඩය හා අවිය අතට ගත් තරුණ තරුණියන්ට ඒ වෙනුවට පරිගණක හා තොරතුරු තාක්ෂණ දැනුම ලබාදෙමින් නව ලොවකට ප්‍රවිශ්ට කිරීම වෙනුවෙන් ආරම්භ කෙරෙන මේ වැඩපිළිවෙළේ නව නැණසල මධ්‍යස්ථාන 21ක් ජනතා අයිතියට පත්කිරීම විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ ප්‍රධානත්වයෙන් යාපනයේදී ඊයේ (16) ආරම්භ කෙරිණි.තොරතුරු හා සන්නිවේදන තාක්ෂණයෙන් ග්‍රාමීය ජනතාව සවිබල ගැන්වීමේ අරමුණින් ක්‍රියාත්මක මේ නැණසල ව්‍යාපෘතිය ජනාධිපති මහින්ද රාජපක්ෂ මහතාගේ සංකල්පයකට අනුව ආරම්භ කර තිබෙන අතර එය ජනාධිපති ලේකම් කාර්යාලය, විදුලි සංදේශ හා තොරතුරු තාක්ෂණ අමාත්‍යාංශය සහ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය එක්ව ක්‍රියාත්මක කරයි.තොරතුරු තාක්ෂණයෙන් ලොව ජයගැනීම සඳහා ශ්‍රී ලාංකිකයන් අතර තොරතුරු තාක්ෂණ සාක්ෂරතාව එළඹෙන 2016 වනවිට සියයට 75 දක්වා ඉහළ නැංවීම වත්මන් රජයේ අරමුණ වී තිබෙන අතර ඒ වෙනුවෙන් ක්‍රියාත්මක මේ වැඩපිළිවෙල යටතේ 700 වැනි නැණසල මධ්‍යස්ථානය පේදුරුතුඩුවේදී ආරම්භ කිරීමද විශේෂත්වයකි. ඒ අනුව යාපනය, මුලතිව්, මන්නාරම, කිලිනොච්චි සහ වව්නියාව දිස්ත්‍රික්කයන්හි පිහිටි සමස්තාව 58 දක්වා ඉහළ යයි.පාසල් දරු දැරියන්ට මෙන්ම තරුණ තරුණියන්ට හා වැඩිහිටියන්ටද අතිශය ප්‍රයෝජනවත් වන මෙම නැණසල මධ්‍යස්ථාන තුළින් අන්තර්ජාල හා ඊ මේල්, ස්කෑනින්, මුද්‍රණ, ඡායා පිටපත්, ලැමිනේටින්, ස්කයිප්, බයින්ඩින් මෙන්ම දරු දැරියන් සඳහා පරිගණක පුහුණුව ලබාදීමේ හැකියාව තිබෙන අතර රටේ සංවර්ධනය වෙනුවෙන් මෙය තීරණාත්මක සාධකයක් වනු ඇත.විදුලි සංදේශ හා තොරතුරු තාක්ෂණ අමාත්‍යාංශයේ අතිරේක ලේකම් පී. පද්මප්‍රිය මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091712</link>
    <topic>සරසවියෙන් පිටවන විටම උපාධිධාරීන්ට රැකියා දීමේ වැඩපිළිවෙළක් සකසනවා</topic>
    <author>ධනුෂ්ක ගොඩකුඹුර පූඬලුඔය සිට</author>
    <content>උපාධිධාරීන්ට ටයර් සෑය ලැබුණු යුගය නිමා කර ඉතිහාසයේ පළමු වතාවට උපාධිධාරීන් ලක්ෂයකට රැකියා දුන්නේ වත්මන් රජය බව ජනාධිපති මහින්ද රාජපක්ෂ මහතා පැවසීය.අද රැකියාවක් නැත්තේ ඊයේ පෙරේදා විශ්වවිද්‍යාලයේ විභාගයට මුහුණ දී සමත් වූ උපාධිධාරීන්ට පමණක් බව පැවසූ ජනාධිපතිවරයා විශ්වවිද්‍යාලයෙන් පිටතට එන විටම උපාධිධාරීන්ට රැකියා දෙන වැඩපිළිවෙළක් සකසන බවත් කීවේය.ජනාධිපතිවරයා මෙසේ ප්‍රකාශ කළේ මධ්‍යම පළාත් සභා මැතිවරණයට එක්සත් ජනතා නිදහස් සන්ධානයෙන් නුවරඑළිය දිස්ත්‍රික්කයට තරග කරන අපේක්ෂකයන්ගේ ජයග්‍රහණය තහවුරු කිරීමට පූඬලුඔය දී 12දා පැවැති විජයග්‍රාහී ජන රැලියට එක්වෙමිනි.ජනාධිපතිවරයා එහිදී වැඩි දුරටත් මෙසේ ද පැවසීය.සහෝදරවරුනි අද මෙතැන මේ ඉන්න ජනතාව දුටුවාම අපි මේ ඡන්දය අනිවාර්යෙන්ම දිනන බව පෙනෙනවා. අපි දන්නවා මේ මැතිවරණය අපට වැදගත් මැතිවරණයක්. මුළු ලෝකයම අපි දිහා බලාගෙන ඉන්නවා. සමහරු අපට විරුද්ධව කේලාම් කියනවා. මේ රටෙන් ප්‍රජාතන්ත්‍රවාදය ඈත් වෙනවා කියනවා.එහෙම කියන්නේ මේ අයට මට විරුද්ධව වෙන කියන්න දෙයක් නැහැ. අපි ඡන්ද තියනවා. නමුත් ඒ අයට ඡන්ද දිනා ගන්න බැහැ. ඒකට අපි මොකද කරන්නේ. අපි උතුරේ ඡන්දයක් තිබ්බා. අවුරුදු 30ක් තිස්සේ තිබූ ත්‍රස්තවාදය අපි නැති කරලා ඒ ජනතාවට ඡන්ද බලය ලබා දුන්නා. ස්වාධීන, ඉතාම සාධාරණ ප්‍රජාතන්ත්‍රවාදී විදිහට අපි මැතිවරණය පවත්වනවා.ආණ්ඩුවක්, පක්ෂයක් ජනතාවට සේවය කරනවා නම් ඒ ආණ්ඩුව ගැන ජනතාව විශ්වාසය තබනවා. අප අවුරුදු 30ක ත්‍රස්තවාදය අවසන් කරලා ජනතාව නිදහස ලබා දුන්නා. ජනතාවට බියෙන් හා සැකෙන් තොරව ජීවත් වීමේ අයිතිය ලබා දුන්නා. එතනින් අපි නතර වුණේ නැහැ. අපි ගම සංවර්ධනය කළා.එදා අපි ගමේ ඉඳලා ආවාම රත්මලාන කි‍ට්ටුවට ආවාම තමයි කාපට් පාරක් දැක්කේ. එහෙම යුගයක් තිබුණා. අද කාපට් පාරවල් හැම ගමකටම අපි ලබා දී තිබෙනවා. කාපට් නොකරපු පාරවල් විදියට මේ පැත්තේ තිබෙන්නේ කොත්මලේ සිට ගම්පොළට හා නාවලපිටියට යන පාරවල් දෙක පමණයි. ඉක්මණින්ම ඒ පාරවල් දෙකත් කාපට් කරනවා.මේ පළාත දියුණු කිරීම සඳහා අවශ්‍ය සියලු දේ ලබා දීමට මේ ආණ්ඩුව සූදානම්. අනෙක් ප‍්‍රදේශවල ගමයි වත්තයි වෙන් කරගෙන තිබෙනවා. වත්තෙන් ගම හිර කරලා. ගමයි වත්තයි සම්බන්ධ නැහැ. නමුත් මේ පළාතේ ගමයි වත්තයි එකතුවෙලා ගම ගොඩනඟන්න, රටේ ආර්ථිකය ගොඩනඟන්න සූදානම් වෙලා තිබෙනවා.අද අපි කන්ඳ උඩරට සංවර්ධනය කරන ගමන්, පාරවල්, විදුලිය, වතුර ගමේ ජනතාවට ලබා දෙන ගමන්ම දරුවන්ගේ අධ්‍යාපනය සඳහාත් විශේෂ අවධානයක් යොමු කළා. අපිට ඕනෑ මේ දරුවෝ හැමදාම වතුවලටම හිර කරලා තබන්න නොවෙයි. මේ ඉන්න තරුණයා, දරුවා, හෙට ඉපදෙන දරුවා මේ වතුවලට හිර නොකර හොඳ අධ්‍යාපනයක් ලබලා මේ රටේ ඉහළට යනවා දකින්නයි අපට අවශ්‍ය.2012 ට පෙර උපාධි ලබා ගත් රැකියා විරහිත උපාධිධාරින් කිසිවෙක් දැන් මේ ගමේ නැහැ. 2012ට පසු උපාධිය ලබා ගත් අයටත් අපි ඉක්මණින්ම රැකියා අවස්ථා ලබා දීලා තිබෙනවා. විශ්වවිද්‍යාලයේ උපාධිය ලබා ගන්නවාත් සමඟම රැකියා ලබා ගැනීමේ ක්‍රමවේදයක් අපි සකස් කරනවා.ලක්ෂයක් උපාධිධාරීන්ට මේ ආණ්ඩුව රක්ෂා ලබා දුන්නා. එදා යුගයක් තිබුණා තමන්ගේ ගැටලු ගැන කතාකරපු උපාධිධාරීන් ටයර්වල ගිය යුගයක්. මේ පළාතෙත් තිබුණා. අද අපි ඒ අයට කථා කරන්න නිදහස ලබා දී තිබෙනවා. අද ඒ අයට අපි සමඟ කතා කරන්න පුළුවන්. තර්ක කරන්න පුළුවන්. අපට විරුද්ධව කතා කරන්නත් පුළුවන්. ඒ ප්‍රජාතන්ත්‍රවාදී අයිතිය අපි රැකලා තිබෙනවා. රටක අපි දෙගොල්ල අතර ඒ වගේ සම්බන්ධයක් තිබෙන්න ඕනෑ.ජනතාවගේ මනාපය මගේත් මනාපයයි. ඔබලා නියෝජිතයාගේ අංකය පමණක් නොවෙයි මනාප ලකුණත් මතක තබාගන්න. ඔබලාට මනාප 3ක් ලබා දෙන්න පුළුවන්. එය නිවැරැදිව භාවිතා කරන්න. තමුන්නාන්සේලා අප සමඟ අත්වැල් බැඳගන්න. අපි කොළඹට පමණක් නොවෙයි ගමටත් දියුණුව ගෙනත් තිබෙනවා. ප්‍රදේශවාසීන් වෙනුවෙන් දරුවන් වෙනුවෙන් අපි සියල්ල ලබා දී තිබෙනවා.ජනාධිපතිතුමා දෙමළ භාෂාවෙන් කථා කරමින්.අද ඔබ ඉදිරියේ කතා කිරීමට ලැබීම ගැන මම ඉතාම සතුටු වෙනවා. ඔබ දක්වන ආදරය හා ස්නේහය මට ලොකු සතුටක්. වතුකරයේ ජනතාවත් මේ රටේ කොඳුනාරටියක්. කාටවත් මේක අමතක කරන්න බෑ. ඒකයි සත්‍යය. ඔබට හැමදාම මෙහෙම ඉන්න බැහැ. ඔබත් දියුණු වෙන්න ඕනෑ. තව තවත් පහසුකම් ලැබෙන්න ඕනෑ. ඔබගේ දරුවන් දියුණු වෙන්න ඕනෑ. දමිළ, සිංහල, ඉංග්‍රීසි භාෂාවන් ඉගෙන ගන්න ඕනෑ. අපි අලුත් ගුරු පත්වීම් ඔබේ ප්‍රදේශයට ලබා දුන්නා. ඔබේ ප්‍රදේශයෙන් අලුතෙන් උපාධිධාරීන් තව තවත් බිහි වෙන්න ඕනෑ. දරුවො තමයි ඔබේ සම්පත. අපේ සම්පත. මේ රටේම සම්පත.ලයින් කාමර යුගය මින් මතුවට එපා. නිවාස පහසුකම්, මහා මාර්ග පහසුකම්, විදුලිය, අධ්‍යාපනය, සෞඛ්‍ය පහසුකම් අපි ලබා දී තිබෙනවා. තව තවත් ලබා දෙනවා. ගමේ රටේ හැම දෙනාම සම අයිතිවාසිකම් ඇතිව ජීවත් වෙන්න ඕනෑ. ගෞරවයෙන් ජීවත් වෙන්න ඕනෑ. එකම රටක්, එකම ජනතාවක් එකම විදිහේ පහසුකම්. ඒකයි මගේ මාර්ගය. ඒකායන මාර්ගය. ඔබේ ප‍්‍රදේශය දියුණු වෙන්න ඕනෑ. ඔබලාට තව තවත් පහසුකම් ලැබෙන්න ඕනෑ. ඔබ හැමෝටම සුබ අනාගතයක් අනිවාර්යෙන් ම උදාවෙනවා.මම හැමදාම ඔබ සමඟ ඉන්නවා. ඔබව ආරක්ෂා කරනවා. ඒක මගේ වගකීමක්. ඒක මගේ යුතුකමක්. අපි හැමෝම එකට එක්වෙමු. බුලත් කොළය අමතක කරන්න එපා. බුලත් කොළයේ ජයග්‍රහණය ඔබේ ජයග්‍රහණයයි. ඔබේ දරුවන්ගේ ජයග්‍රහණයයි. මේ රටේ ජයග්‍රහණයයි.නුවරඑළිය දිස්ත්‍රික් ශ්‍රී ලංකා නිදහස් පක්ෂ නායක, පුද්ගලික ප්‍රවාහන සේවා ඇමැති සී. බී. රත්නායක මහතා.කන්ද උඩරට තේ ආර්ථිකය සමඟ ජීවත් වන, රටට එළවළු සපයන නුවරඑළිය ජනතාව රටේ ජාතික ආර්ථිකයට විශාල දායකත්වයක් දක්වනවා. නමුත් ඒ අයට අවශ්‍ය යටිතල පහසුකම් ලැබුණේ නැහැ. ජනාධිපතිතුමා 2005 වසරේ බලයට පත් වූ පසු මේ දක්වා මාර්ග හදමින්, අධ්‍යාපන පහසුකම් දියුණු කරමින් ජනතාවට පහසුකම් දුන්නා. මේ මාතෘභූමිය ආසියාවේ ආශ්චර්ය කරන්නට කටයුතු කරන ජනාධිපතිතුමා කොත්මලේට පැමිණීම අපට සතුටක්. අපේ බලාපොරොත්තුව මධ්‍යම පළාත් සභාවේ ජයග්‍රහණය විජයග්‍රහණයක් කිරීමයි.ඒ සඳහා මේ කොත්මලේ ජනතාව එක රොදට ශක්තිය දෙනවා. තේරී පත්වෙන අපේක්ෂකයන් 16දෙනාගෙන් 12දෙනකු සන්ධානයෙන් පත් කර ගන්නට අපි සූදානම්. අපට මානව හිමිකම් චෝදනා ගෙනෙන නෝනලාට පිළිතුරු දෙන්න උතුර, මධ්‍යම සහ වයඹින් අපි සූදානම්. ජනාධිපතිතුමාට ජාත්‍යන්තරයෙන් යමක් කරනවා නම් ඒ කරන්නට වෙන්නේ නුවරඑළිය අපගේ මළකඳන් උඩින් බව මම කියන්න කැමැතියි. ඒ නිසා නුවරඑළිය ජනතාව මේ මාසේ 21වැනිදා එක්සත් ජනතා නිදහස් සන්ධානයේ බුලත් කොළය දිනවා ජාත්‍යන්තරයට ඒ පණිවිඩය ලබා දෙනවා.රාජ්‍ය කළමනාකරණ හා ප්‍රතිසංස්කරණ ඇමැති නවීන් දිසානායක මහතා.ජනාධිපතිතුමාගේ නායකත්වයෙන් යුත් එක්සත් ජනතා නිදහස් සන්ධානය මේ මාසේ 21වැනිදා අතිවිශිෂ්ට ජයග්‍රහණයක් ලබන බව අපට විශ්වාසයි. දුටුගැමුණු රජතුමා වසර 14ක් මේ කොත්මලේ ප්‍රදේශයේ නැවතී සිට රට නිදහස් කරන්නට සැලසුම් කළා. මේ කොත්මලෙන් ලැබුණු පන්නරය තමයි එතුමාට රට නිදහස් කර ගන්නට ශක්තියක් වුණේ. කොත්මලේ ආසනයට විශාල ආදරයක් දක්වන ජනාධිපතිතුමා එහි සංවර්ධනයට සහාය දෙනවා.1977 වසරේ එක්සත් ජාතික පක්ෂය ආසන අටට වැටුණු අවස්ථාවේ කොත්මලේ ජනතාව ආනන්ද දසනායක මහතා පාර්ලමේන්තුවට යවා පක්ෂයට ධෛර්ය දුන්නා. එක්සත් ජාතික පක්ෂයට උරුමයක් තිබුණු නවීන් දිසානායකත් අද ඉන්නේ ජනාධිපතිතුමාගේ වේදිකාවේ. අපි එතුමා රැක ගන්නවා. රනිල් වික්‍රමසිංහ මහතා ඇතුළු බටහිර බලවේගවලට රට බෙදන්නට අපි ඉඩ තබන්නේ නැහැ.කොත්මලේ කීර්තිමත් දේශපාලන නායකයකුගේ පුතකු වශයෙන් මම ජනාධිපතිතුමාට ස්තුතිය පුද කරනවා ගාමිණී දිසානායක මහතාගේ සංකල්පයක් වන කොත්මලේ මහවැලි මහා සෑය ඉදි කරන්නට උපකාර කිරීම ගැන. එම සෑය නිර්මාණය කරන විට එක්සත් ජාතික පක්ෂයෙන් පවා බාධා එල්ල වුණා. නමුත් ජනාධිපතිතුමා අපට ඒ සඳහා රුපියල් මිලියන 10ක් දීලා ශක්තිය දුන්නා. ලබන මාර්තුවේ ගාමිණී දිසානායක මහතාගේ ජන්ම දිනයට අපි එම සෑය විවෘත කරනවා.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා.මේ මැතිවරණයේ දී අපි විපක්ෂයේ හැසිරීම දැක්කා. එදා අපි විපක්ෂයේ සිටිය දී ජනාධිපතිතුමාගේ නායකත්වයෙන් පාද යාත්‍රා ගිහිල්ලා, උද්ඝෝෂණ කරලා ඉල්ලා සිටියේ අපට මැතිවරණයක් දෙන්න කියලයි. නමුත් මේ විපක්ෂය මැතිවරණ එපා කියලා උසාවි යනවා. ලෝකයේ කිසිම විපක්ෂයක් මැතිවරණ එපා කියලා උසාවි යන්නේ නැහැ. නමුත් මේ අය කියන්නෙම මැතිවරණ එපා කියලමයි. අද එක්සත් ජාතික පක්ෂයත් හරියට ඉත්තෑවෙක්ගෙන් හාදුවක් ගත් හාවෙක් වගෙයි. මුලින් රිදුණත් බලන් ඉන්නවා ඊළඟ පාරවත් මැතිවරණය දිනයි කියලා.අද එක්සත් ජාතික පක්ෂයට මැතිවරණය නීතියට අනුව නීත්‍යානුකූලව පළාතේ මැතිවරණ කාර්යාල ටික දාගන්නවත් සෙනඟ නැහැ. බදුල්ල දිස්ත්‍රික් පාර්ලිමේන්තු මන්ත්‍රී චාමික බුද්ධදාස.අද මම නුවරඑළියට එන කොට දුටුවා වෙනදාට වඩා සංවර්ධනයක් සිදු වී තිබෙනවා. ජනාධිපතිතුමා එතුමාගේ මහින්ද චින්තනයෙන් ගම හදා රට හදන්නට කටයුතු කරනවා. වසර තිහක යුද්ධයෙන් ජනතාව විඳපු දුක අපි දැක්කා. අද සාමයෙන්, සංවර්ධනයෙන් පිරුණු රටක අපි සතුටින් ජීවත් වෙනවා.පස්සර ශ්‍රී ලංකා නිදහස් පක්ෂ ප්‍රධාන සංවිධායක සුරේෂ් වඩිවේල්, දේශවිමුක්ති ජනතා පෙරමුණේ නායක පී. එම්. පොඩිඅප්පුහාමි මහත්වරු ද මෙහි දී අදහස් දැක් වූ අතර වාරිමාර්ග හා ජලකලමනාකරණ ඇමැති නිමල් සිරිපාල ද සිල්වා මහතා ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091713</link>
    <topic>රුහුණු සරසවි සිසුහු 2ක් දියවැළකට හසුව මරුට</topic>
    <author/>
    <content>රුහුණු විශ්වවිද්‍යාලයේ කළමනාකරණ හා මූල්‍ය පීඨයේ සිසුන් දොළොස් දෙනකුගෙන් යුත් පිරිසක් ඊයේ (16) සවස මුහුදේ දිය නාමින් සිටියදී දිය වැළකට හසුවීමෙන් දෙදෙනෙක් මිය ගොස් එක් අයෙක් අතුරුදන්ව ඇත.මිය ගිය එක් අයෙක් පිළියන්දල ප්‍රදේශයේ පදංචි මාදව නමැත්තකු බවට හඳුනාගෙන ඇත. අතුරුදන්ව ඇත්තේ වාද්දුවේ පදිංචි රනුර නමැත්තෙකි.මුහුදේ දිය නාමින් සිටි සිසුන් සිවු දෙනකු මෙසේ දිය වැළකට හසුව ඇත. අතුරුදන්වූ සිසුවාගේ සිරුර සෙවීම ඊයේ රාත්‍රිය වන තුරුත් සිදු කෙරෙමින් තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091714</link>
    <topic>පොදු ජනතාව රජය සමඟ බව මේ ජන්දයේ දී ලොව‍‍ට පෙන්වමු</topic>
    <author>සිතාරා සේනානි,</author>
    <content>මෙයට පෙර අවස්ථාවලදී ලැබූවාටත් වඩා විශිෂ්ට අන්දමේ ජයග්‍රාහී මැතිවරණ ප්‍රතිඵලයක් මෙවර පළාත් සභා මැතිවරණයේදී සන්ධානයට හිමි වන බව ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා පවසයි.එක්සත් ජනතා නිදහස් සන්ධානයට අභියෝගයක් ලෙස පෙනී යන මැතිවරණ ව්‍යාපාරයක් ක්‍රියාත්මක කිරීමට එක්සත් ජාතික පක්ෂය අසමත්වීම මෙවර මැතිවරණ ව්‍යාපාරයේ පෙනී යන පැහැදිලි ලක්ෂණයක් බවද ඒ මහතා පැවැසීය.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය ඉදිරි පළාත් සභා මැතිවරණ ජයග්‍රහණය වෙනුවෙන් ක්‍රියාත්මක කරන ප්‍රචාරක වැඩපිළිවෙළ සම්බන්ධයෙන් අදහස් දැක්වීම සඳහා ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (16) පැවැති මාධ්‍ය හමුවේදී ඒ මහතා මේ බව පැවැසීය.රටේ පොදු මහ ජනතාව රජය සමඟ සිටින බව රටට මෙන්ම ජාත්‍යන්තරයට පෙන්වීමට මෙවර පළාත් සභා මැතිවරණයෙන් අවස්ථාව ලැබී තිබෙන බවද ඒ මහතා මෙහිදී පැවැසීය.ශ්‍රී ලංකා නිදහස් පක්ෂයේ මහ ලේකම්වරයා මෙසේද පැවැසීය.සන්ධානයේ මැතිවරණ ව්‍යාපාරය අවසන් අදියරට මේ වනවිට පැමිණ තිබෙනවා. ජනාධිපතිතුමා සහභාගී වන ප්‍රධාන රැස්වීම්, ප්‍රාදේශීය මට්ටමින් පැවැත්වෙන රැස්වීම් ඇතුළු ජනතාව දැනුවත් කිරීමේ කටයුතු මේ වනවිට සියයට අනූපහක් සාර්ථකව අවසන් කර තිබෙනවා. අප බලාපොරොත්තු වූවාටත් වඩා අති විශාල සහයෝගයක් එක්සත් ජනතා නිදහස් සන්ධානයට මෙවර ලැබෙමින් තිබෙනවා. ප්‍රාදේශීය මට්ටමින්, ගම් මට්ටමින් අප සමඟ එකතු නොවූ එක්සත් ජාතික පක්ෂ සාමාජිකයන් තවත් ඉන්නවාදැයි නොදන්නා තරමට එම පක්ෂයේ පිරිස් සන්ධානයට එකතුවී තිබෙන බව කියන්න පුළුවන්. එජාපයට ජයග්‍රහණය සඳහා පැහැදිලි වැඩපිළිවෙළක් නොතිබීම, ශක්තිමත් නායකත්වයක් නොතිබීම හා අභ්‍යන්තර වශයෙන් පක්ෂයේ පවතින හිස්බව මෙයට හේතුව බව එම පක්ෂයේ සිට සන්ධානයට එක්වූවන් පවසා තිබෙනවා. ජනාධිපතිතුමා ප්‍රධාන එක්සත් ජනතා නිදහස් සන්ධාන රජයේ ජයග්‍රහණය ජනතාව විසින් ම තහවුරු කරමින් සිටිනවා.සංවර්ධනය වෙනුවෙන් එකම වැඩපිළිවෙළක රට ගමන් කළ යුතු බවත්, ඒ සඳහා රජයේ වැඩපිළිවෙළ සමඟ එක්ව යා යුතු බවටත් ජනතාව අතර මතයක් ගොඩනැඟී තිබෙනවා. නිදහස් සාමකාමී මැතිවරණයක් වෙනුවෙන් සන්ධානය කැපවී සිටිනවා. දේශීය හා විදේශීය වේවා සියලු මැතිවරණ නිරීක්ෂකයන්ට මෙය දැකගැනීමට හැකි වේවි. රටේ ජනගහනයෙන් තුනෙන් එකක ජනමතය ප්‍රකාශයට පත් කෙරෙන මෙවර පළාත් සභා මැතිවරණයෙන් සන්ධානය ඓතිහාසික ජයග්‍රහණයක් ලබා ගන්නවා.ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති, ඇමැති නිමල් සිරිපාල ද සිල්වා මහතා-එක්සත් ජාතික පක්ෂයේ ඡන්ද පදනම ගමෙන් පමණක් නොව වතුකරයෙන් ද සෝදා පාළුවට ලක්ව තිබෙනවා. තොණ්ඩමාන් මහතාගේ ලංකා කම්කරු කොංග්‍රසයට අමතරව මෙතෙක් එජාපයට සහාය දුන් දිගම්බරම් මහතා‍ගේ පක්ෂයේ ඡන්ද පදනමත් සන්ධානය වටා ගොනුවීම නිසා වතුකරයේත්, මධ්‍යම පළාතේත් ජයග්‍රහණය තහවුරුවී තිබෙනවා. ජනාධිපතිතුමා දඹුල්ලේදී මුස්ලිම් නායක රැස්වීමක් ඇමතුවා. එම ජනතාවගේ සහයෝගය ද රජයට ලැබී තිබෙනවා.ජනාධිපතිතුමා උතුරට ගියවිට ඉතා හොඳ ප්‍රතිචාර එහි ජනතාව වෙතින් ලැබුණා. යාල්දේවිය කිළිනොච්චිය දක්වා ගෙන ගොස් උතුරේ ජනතාවට රජය ලබා දුන් පණිවිඩය මෙන්ම එම ජනතාව එයට දක්වන ප්‍රතිචාරත් වැදගත් වෙනවා. මෙවර උතුරු පළාත් සභා මැතිවරණයේදී එහි ජනතාව සන්ධානයට ඉතා සාධනීය ප්‍රතිචාරයක් දක්වනු ඇතැයි අප බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091715</link>
    <topic>ජනාධිපතිවරයා දෙන නියෝගවලට මැදිහත්ව නියෝගදීමේ බලයක් අභියාචනාධිකරණයට නෑ</topic>
    <author>නෙල්කා මැදගෙදර</author>
    <content>උතුරු පළාතේ මෙතෙක් නොතිබූ පළාත් සභාවක් ස්ථාපිත කිරීම සඳහා ප්‍රථම වරට ජනාධිපතිවරයා විසින් මැතිවරණයක් පැවැත්වීමට අදාළ නියෝග දෙමින් ගැසට් පත්‍රයක් මුද්‍රණය කර ඇතැයි සඳහන් කළ අභියාචනාධිකරණය එලෙස ජනාධිපතිවරයා දෙන නියෝගවලට මැදිහත්ව නියෝගදීමේ බලයක් අභියාචනාධිකරණයට නැතැයි ද ඒ බව ආණ්ඩුක්‍රම ව්‍යවස්ථාව විසින්ම පැහැදිලිව දක්වා තිබෙන බවද අභියාචනාධිකරණ සභාපති විනිසුරු ශ්‍රී ස්කන්ධරාජා මහතා පැවැසීය.උතුරු පළාත් සභා මැතිවරණය පැවැත්වීම අත්හිටුවන ලෙස ඉල්ලා සිංහල ජාතික පෙරමුණෙහි ලේකම්වරයා ගොනුකළ රිට් පෙත්සමක් අභියාචනාධිකරණය හමුවෙහි කැඳවූ අවස්ථාවේ විනිසුරු ස්කන්ධරාජා මහතා මේ බව කීය.මැතිවරණය පැවැත්වීම කල් දමන ලෙස ඉල්ලා ගොනු කර ඇති මෙම පෙත්සමට අත්‍යාවශ්‍ය ලියකියවිලි කිහිපයක් නොමැති බව මෙන්ම පෙත්සම්කරුට සහන ඉල්ලා සිටීමේ නීතිමය ගැටලුවක් තිබිය හැකි බවද අභියාචනාධිකරණ විනිසුරු මඬුල්ල සඳහන් කෙළේය.මැතිවරණයක් පැවැත්වීමට සුදුසු වටපිටාවක් ඇති බවට සෑහීමකට පත්වීමෙන් පසු රජය සහ මැතිවරණ කොමසාරිස්වරයාගේ එකඟතාවයෙන් උතුරු පළාත් සභාවට ඡන්ද විමසීමක් පැවැත්වීමට තීරණය කර තිබෙනවා. නැවත පදිංචි කිරීමේ සහ බිම්බෝම්බ ඉවත් කිරීමේ ක්‍රියාවලිය ප්‍රමාණවත්ව ඉටු වී ඇති බවට සෑහීමකට පත්වූ පසුවයි එලෙස තීරණය කර ඇත්තේ. එම කරුණු සම්පූර්ණ වන තෙක් දීර්ඝ කාලයක් මැතිවරණයක් පැවැත්වූයේ නැහැ. මෙතෙක් නොතිබූ පළාත් සභාවක් ස්ථාපිත කිරීම සඳහා ප්‍රථම වරට ජනාධිපතිවරයා විසින් මැතිවරණයක් පැවැත්වීමට අදාළ නියෝගය දෙමින් ගැසට් පත්‍රය මුද්‍රණය කර තිබෙනවා. එම ක්‍රියාවලිය සෘජුව බලපාන කෙනෙක් හෝ පක්ෂයක් මැදිහත්ව මැතිවරණය කල්දැමීමට ඉල්ලීම පිළිගත නොහැකි යැයි විනිසුරුවරයා තවදුරටත් කීය.අභියාචනාධිකරණ සභාපති විනිසුරු ශ්‍රී ස්කන්ධරාජා මහතා සහ අභියාචනාධිකරණ විනිසුරු මාලනී ගුණරත්න මහත්මිය ඉදිරියේ මේ පෙත්සම ඊයේ (16)කැඳවන ලදී. මැතිවරණ කොමසාරිස්වරයා යාපනය, කිලිනොච්චිය, මන්නාරම, වවුනියාව, මුලතිව් යන දිස්ත්‍රික්කවල තේරීම් භාර නිලධාරීන් මුදල් අමාත්‍යාංශ ලේකම්වරයා පළාත් පාලන අමාත්‍යාංශ ලේකම්වරයා සහ නීතිපතිවරයා පෙත්සම් මගින් වගඋත්තරකරුවන් කොට සිටිති.ඊයේ මෙම පෙත්සම කැඳවූ අවස්ථාවේ දී නීතිඥ ඩේවිඩ් වීරරත්න මහතා පෙත්සම්කරු වෙනුවෙන් කරුණු ඉදිරිපත් කළේය. උතුරු පළාතේ නැවත පදිංචි කිරීම සහ බිම් බෝම්බ ඉවත් කිරීමේ කටයුතු තවමත් අවසන්ව නැතත් මෙම මැතිවරණය සැප්තැම්බර් මස 21 දින පැවැත්වීමට තීරණය කර ඇතැයි ඒ මහතා කීය. එම කරුණු දෙක සම්පූර්ණ වන තෙක් මැතිවරණය පැවැත්වීම කල් දැමිය යුතු යැයි ඒ මහතා කරුණු ඉදිරිපත් කළේය.මෙම මැතිවරණ පැවැත්වීමෙන් පෙත්සම්කාර සිංහල ජාතික පෙරමුණේ ලේකම් ජයන්ත ලියනගේ මහතාට බලපෑමක් වන්නේ දැයි අධිකරණය මෙහිදී ප්‍රශ්න කළේය.සෘජුව පෙත්සම්කරුට බලපෑමක් නැතැයි මහජන සුබ සිද්ධිය සඳහා මෙම පෙත්සම ගොනු කළ බව නීතිඥවරයා ඊට පිළිතුරු දෙමින් කීය.මැතිවරණය පැවැත්වෙන ප්‍රදේශයෙහි ඡන්දදායකයකු හෝ එම ක්‍රියාදාමයට සෘජුව සම්බන්ධ අයෙකුට මැතිවරණය කල් දමන ලෙස ඉල්ලා සිටිය හැකි නමුත් සම්පූර්ණයෙන්ම පරිබාහිර පුද්ගලයකුට හෝ පක්ෂයකට එවැනි ඉල්ලීම් කළ නොහැකි බව අධිකරණය මෙහිදී පෙන්වා දුන්නේය. පෙත්සම්කාර පක්ෂය පිළිගත් දේශපාලන පක්ෂයක් නොවීම සම්බන්ධයෙන්ද මෙහිදී අධිකරණයෙහි අවධානය යොමු කෙළේය.මැතිවරණය පැවැත්වීමට අදාළව ජනාධිපතිවරයාගේ නියෝගය සහිත ගැසට් පත්‍රය පෙත්සම්කාර පාර්ශ්වය විසින් ඉදිරිපත් නොකිරීම සම්බන්ධයෙන්ද අධිකරණයෙහි අවධානය යොමු විය. නියෝග දීම කෙසේ වෙතත් අධිකරණයේ දැනගැනීමට හෝ එම ගැසට් පත්‍රය ඉදිරිපත් කළ යුතු බව අභියානාධිකරණය මෙහිදී සඳහන් කළේය.ඒ අනුව අදාළ ලියකියවිලි සමඟ ඔක්තෝබර් මස 01 වැනිදා පෙත්සම සම්බන්ධ කරුණු දක්වන ලෙස පෙත්සමේ නීතිඥවරයාට නි‍යම කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091716</link>
    <topic>දෙමළ සන්ධානය රට යළි අස්ථාවර කිරීමේ මෙහෙයුමක</topic>
    <author>රක්ෂණ ශ්‍රියන්ත</author>
    <content>ජාතිවාදය හා බෙදුම්වාදය අවුළුවමින් දේශපාලන ගැටුමකට මඟපාදා ගැනීමට දෙමළ ජාතික සන්ධානය පළාත් සභා මැතිවරණය තුළින් ‍ උත්සහා ගන්නා බව ජාතික නිදහස් පෙරමුණේ නායක ඇමැති විමල් වීරවංශ මහතා පෙන්වා දෙයි.මේ රට නැවත අස්ථාවර කර අනාථ කිරීමේ මෙහෙයුමක දෙමළ ජාතික සන්ධානය නිරතවී සිටින බවද ඇමැතිවරයා පවසයි.ඒ මහතා මේ බව පැවසූවේ ඊයේ (16) බත්තරමුල්ල ජාතික නිදහස් පෙරමුණේ මුලස්ථානයේ පැවති මාධ්‍ය හමුවකට එක්වෙමිනි.මෙහිදී වැඩිදුරටත් අදහස් දැක්වූ ඇමැති විමල් වීරවංශ මහතා ......මෙවර පළාත් සභා මැතිවරණය සඳහා දෙමළ ජාතික සන්ධානය පමණක් සුවිශේෂී වු මැතිවරණ ප්‍රකාශයක් ඉදිරිපත් කළා. නමුත් වෙනත් කිසිදු පක්ෂයකින් එවැන්නක් ‍කළේ නෑ. මේ මැතිවරන ප්‍රකාශයෙන් දෙමළ ජාතික සන්ධානය පැහැදිලිවම ස්වයංපාලනයකට යාමට උත්සහ දරන බව පෙනී යනවා.ඉඩම් හා පොලිස් බලතල, උතුරු නැගෙනහිර පළාත් දෙක එකතු කිරීම, නීති සම්පාදනය මුදල් පාලනය මේවා ඔවුන‍්ගේ ඉලක්කගත දේශපාලනය වී තිබෙනවා.විග්නේශ්වරන් මහතා දෙමළ ජනතාව විසින් මහ ඇමැති අපේක්ෂකයා ලෙස පත් කර ගත් කෙනකු නොවෙයි තානාපති කාර්යාලවල න්‍යාය පත්‍රයට අනුවයි ඔහු පත්කරගෙන ඇත්තේ.පීඩාවට පත්වූ ජනතාව වෙනුවෙන් මගේ සියලු ශක්තිය යොදවනවා යනුවෙන් නවනීදන් පිල්ලේ මහත්මිය කර ඇති ප්‍රකාශයෙන්ද මල් කළඹවල් තැබීමට උත්සහා කිරීම්වලින්ද සිදු‍වන්නේ දෙමළ ජනතාව නැවතත් බෙදුම්වාදයට තල්ලු කිරීමයි. මේ දිනවල එම පළාත්වල පළාත් සභා මැතිවරණය සඳහා තාවකාලික හැදුනුම්පත් ලබාදෙන්නෙත් දෙමළ ජාතික සන්ධානයේ ආධාරකරුවන්ට පමණයි.රජය 13 වන ව්‍යවස්ථා සංශෝධනය කිරීමට උත්සහා දැරුව අවස්ථාවේ එය වළක්වන්නට උත්සහා දැරූ අය ඉදිරියේදී ඇතිවිය හැකි බෙදුම්වාදයට වගකිවයුතුයි.උතුරින් ලැබෙන්නේ බෙදුම්වාදයට උඩගෙඩි දෙන ජනමතයක්නම් වයඹින් මධ්‍යමින් ලැබෙන්නේ එයට ‍එරෙහි ජනමතයක් බවත් බෙදුම්වාදී අන්තවාදී පිරිස් දැනතයුතුයි.මේ අවස්ථාවට ජාතික නිදහස් පෙරමූණේ මාධ්‍ය ප්‍රකාශක, කොළඹ මහ නගර සභා මන්ත්‍රී මො‍හොමඩ් මුසම්මිල් මහතා ද එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091717</link>
    <topic>රසායනාගාර පරීක්ෂණ මුදල් ඉක්මනින් අවසන් වීම ගැටලුවක්</topic>
    <author>සන්ධ්‍යා කරුණාරත්න</author>
    <content>ඩ්‍රයි කෙමෙස්ට්‍රි ඇනලයිසස් යන්ත්‍රයෙන් සිදු කරන දෛනික රසායනාගාර පරීක්ෂණ අධික මිල ගණන්වලින් යුක්ත වීම නිසා වාර්ෂිකව රසායනාගාර පරීක්ෂණ සඳහා රජය වෙන් කරන මුදල ඉක්මනින් අවසන් වීම බරපතළ සෞඛ්‍ය ගැටලුවක් බවට පත්ව ඇති බව රජයේ වෛද්‍ය රසායනාගාර කාර්මික විද්‍යාඥ සංගමය පවසයි. රසායනාගාර පරීක්ෂණ සඳහා වාර්ෂිකව වෙන්කර ඇති මුදල වසර මැදදී ම අවසන් වීම නිසා රෝගීන්ට පෞද්ගලික රසායනාගාරවලින් පරීක්ෂණ සිදු කර ගෙන ඒමට නියම කරන බවත් රජයේ රෝහල්වල රසායනාගාර පරීක්ෂණ සිදු කිරීම සඳහා පෞද්ගලික ආයතනවලින් ටෙන්ඩර් කැඳවීම සිදු කරන බවත් සංගමයේ සභාපති ජානක නිශාන්ත මහතා පැවැසුවේය.සරල පරීක්ෂණවලට පවා අධික මිල මුදලක් වැය වන ආකාරයේ ක්‍රමවේදයන් සකස් කිරීම මේ ගැටලුකාරී තත්ත්වයට හේතු වී ඇත.රුධිරයේ සෝඩියම් අයන සහ පොටෑසියම් අයන පරීක්ෂාව සඳහා දිනකට රට පුරා රෝහල්වල සිදු කරන පරීක්ෂණ සඳහා රුපියල් මිලියන දෙකකට අධික මුදලක් වැය කරන අතර සාමාන්‍ය විදියට කරන පරීක්ෂණවලින් එහි වියදම රුපියල් ලක්ෂ දෙක දක්වා අඩු කර ගත හැකි බව ඒ මහතා පෙන්වාදෙයි.රුධිරයේ සීනි පරීක්ෂාව (Blood Sugar), වකුගඩුවල ක්‍රියාකාරිත්වය හා සම්බන්ධ බ්ලඩ් යූරියා (Blood Urea) පරීක්ෂාව, සීරම් ඉලෙක්ට්‍රොලයිට් (සෝඩියම් අයන හා පොටෑසියම් අයන) පරීක්ෂාව දෛනිකව සිදු කරන පරීක්ෂණවලට අයත් වේ. මේ පරීක්ෂණ රෝහලේ රසායනාගාරය මඟින් අඩු මිල ගණන් යටතේ සිදු කළ හැකි වුවත් ඩ්‍රයි කෙමෙස්ට්‍රි ඇනලයිසස් යන්ත්‍රය භාවිතයෙන් කරන පරීක්ෂණවලට සාමාන්‍යයෙන් සිදු කරන පරීක්ෂණ මෙන් හය හත් ගුණයක් වැය වන බව ද හෙතෙම පැවැසීය. මෙවැනි පරීක්ෂණ දිනකට රට පුරා රජයේ රෝහල්වලින් 20,000 ක් පමණ සිදු කරන බව ද ඔහු පවසයි.රෝහල් රසායනාගාරය තුළ රුපියලක දෙකක විය‍දමෙන් සිදු කළ හැකි රුධිරයේ සීනි පරීක්ෂාවට ග්ලූකොමීටර් එක භාවිතය හේතුවෙන් රුපියල් 50 ක 100 ක මුදලක් වැය වන බව ද ඔහු ප්‍රකාශ කළේය.අඩු මුදලක් වැය කිරීමෙන් සිදු කළ හැකි රසායනාගාර පරීක්ෂණ රජයේ රෝහල් තුළ වැඩි මිල ගණන් යටතේ සිදු කිරීම සම්බන්ධයෙන් සෞඛ්‍ය ඇමැතිවරයා සහ සෞඛ්‍ය ලේකම්වරයා දැනුවත් කිරීම කළත් මේ වන තෙක් ගැටලුව විසඳීමට පියවර ගෙන නොමැති බව ද ජානක නිශාන්ත මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091718</link>
    <topic>ළමා රෝග විශේෂඥ විභාගය වසරකට ඒක් වරක් පමණක් පැවැත්වීමට විරෝධය</topic>
    <author>සන්ධ්‍යා කරුණාරත්න</author>
    <content>ළමා රෝග විශේෂඥ වෛද්‍යවරු බිහි කිරීම සඳහා වසරකට දෙවරක් පැවැත්වූ ළමා රෝග විශේෂඥ වෛද්‍ය විභාගය වසරකට එක්වරක් පමණක් පැවැත්වීමට පශ්චාත් වෛද්‍ය උපාධි ආයතනය ගෙන ඇති තීරණයට රජයේ වෛද්‍ය නිලධාරීන්ගේ සංගමය දැඩි විරෝධය පළ කරයි.පශ්චාත් වෛද්‍ය උපාධි ආයතනයේ උපාධි අඩු කරන ලෙස එම ආයතනයේ කළමනාකරණ කමිටුව එහි අධ්‍යක්ෂවරයාට බලපෑම් කිරීම මේ තීරණයට හේතුව බව සංගමය පවසයි.මෙරට ළමා රෝග විශේෂඥ වෛද්‍යවරු 200 ක් සිටින බවත් එම සංඛ්‍යාව මෙරට ළමා ජනගහනයට සාපේක්ෂව ප්‍රමාණවත් නොවන බවත් සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පවසයි.රට පුරා රෝහල්වල වාර්ෂිකව දරුවන් 380,000 ක් බිහිවන බවත් එම සංඛ්‍යාවට සාපේක්ෂව ළමා රෝග විශේෂඥවරුන් බිහි වී නොමැතිකම හේතුවෙන් ළමා රෝග සම්බන්ධ උපරිම ගුණාත්මක හා කාර්යක්ෂම භා‍වයෙන් කටයුතු කළ නොහැකි බවත් ඒ මහතා පැවැසුවේය.පශ්චාත් වෛද්‍ය උපාධි ආයතනයේ පශ්චාත් උපාධි විභාග අඩු කිරීමට ගෙන ඇති තීරණය අදූරදර්ශී ක්‍රියාවක් වන බවත් ඒ හේතුවෙන් නැවතත් විශේෂඥ වෛද්‍යවරු බිහි වීම දුර්ලභ වීමේ අවදානමක් පවතින බවත් හෙතෙම කීය.පශ්චාත් වෛද්‍ය උපාධි ආයතනයේ අධ්‍යක්ෂවරයාට මේ සම්බන්ධයෙන් ලිඛිතව දැනුම් දුන්න ද ඊට පිළිතුරු ලබාදීමට හෙතෙම පියවර නොගත් බව ද සංගමය පවසයි.සෞඛ්‍ය ලේකම්වරයා මැදිහත්ව මේ ගැටලුවට විසඳුමක් ලබා දිය යුතු බව ද එම සංගමය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091719</link>
    <topic>TNA ප්‍රකාශය ව්‍යවස්ථාවට පටහැනි ද? සලකා බලන්නැයි පෙත්සමක්</topic>
    <author>නෙල්කා මැදගෙදර</author>
    <content>උතුරු පළාත් සභා මැතිවරණය වෙනුවෙන් ඉලංකෙයි තමිල් අරසුකච්චි (දෙමළ ජාතික සංවිධානය) පක්ෂය ඉදිරිපත් කළ ප්‍රතිපත්ති ප්‍රකාශය ආණ්ඩු ක්‍රම ව්‍යවස්ථාවට පටහැනි ද යන්න පිළිබඳ සලකා බලා ප්‍රකාශයක් කරන ලෙසට ඉල්ලා දේශහිතෛෂී ජාතික ව්‍යාපාරය ශ්‍රෙෂ්ඨාධිකරණයට ඊයේ (16) විශේෂ පෙත්සමක් ඉදිරිපත් කෙළේ ය.එම පක්ෂයෙහි අරමුණ සහ අභිප්‍රාය ශ්‍රී ලංකා භූමිය තුළ වෙනම රාජ්‍යයක් පිහිටුවීම බවට ප්‍රකාශයක් කරන ලෙස ද එම පෙත්සම මගින් අධිකරණයෙන් ඉල්ලා තිබේ.එසේම මෙම පෙත්සම විභාග කර අවසන් තීන්දුවක් දෙන තුරු උතුරු පළාත් සභාවට නියෝජිතයන් තෝරා පත් කර ගැනීම සඳහා මෙම මස 21 වැනිදා මැතිවරණය පැවැත්වීමෙන් මැතිවරණ කොමසාරිස්වරයා වළක්වන නියෝගයක් නිකුත් කරන්නැයි පෙත්සම මගින් අධිකරණයෙන් ඉල්ලා තිබේ.දේශ හිතෛෂී ජාතික ව්‍යාපාරයෙහි නිර්මාතෘ ආචාර්ය ගුණදාස අමරසේකර මහතා විසින් මෙම පෙත්සම ගොනුකර තිබේ.ඉලංකෙයි තමිල් අරසු කච්චි පක්ෂයෙහි ලේකම් මාවෙයි සේනාධිරාජා මහතා එහි සභාපති ආර් සම්පන්දන් සහ මැතිවරණ කොමසාරිස්වරයා පෙත්සම මගින් වග උත්තරකරුවන් කොට සිටියි.උතුරුපළාත් සභා මැතිවරණය පවත්වන බව මැතිවරණ කොමසාරිස්වරයා විසින් 2013.07 .11 නිවේදනය කළ බව පෙත්සමෙහි දැක්වේ. ඒ අනුව උතුරු පළාත් සභාව ‍වෙනුවෙන් දිස්ත්‍රික්ක පහකට අදාළව නාම යෝජනා ඉදිරි පත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091720</link>
    <topic>කෝටියක කුඩු සමඟ රේගු ලිපිකරු කෙසෙල්වත්තේ දී කො‍ටු වෙයි</topic>
    <author>චන්ද්‍රිකා පෙරේරා</author>
    <content>"කොකේන් " නමැති මත්ද්‍රව්‍ය තොගයක් විකිණීමට රැගෙන යමින් සිටි රේගුවේ සේවයේ නියුතු වාප්පු ලිපිකරුවෙකු (වෝෆ් ක්ලාක්) කෙසෙල්වත්ත ප්‍රදේශයේ දී ඊයේ (16) අලුයම කොළඹ මධ්‍යම කොට්ඨාස අපරාධ විමර්ශන අංශය මගින් අත්අඩංගුවට ගෙන තිබේ. මත්ද්‍රව්‍ය තොගයේ ව‍ටිනාකම රුපියල් කෝටියක් පමණ වේ. හතළිස් එක් හැවිරිදි සැකකරු මෙම මත්ද්‍රව්‍ය තොගය ඉන්දියාවට ගොස් රැගෙන ආ බව ට ප්‍රශ්න කිරීමේ දී අනාවරණය කළ බව අපරාධ විමර්ශන අංශය පැවසීය.කොකේන් ග්‍රෑම් 480ක් මොහු ළඟ තිබී අත්අඩංගුවට ගෙන තිබේ. සැකකරු මත්ද්‍රව්‍ය ග්‍රෑම් පන්සියයක් මෙරටට රැගෙන ආ බවත් ඉන් ග්‍රෑම් විස්සක් සාම්පල් ලෙස කුඩා පැකට්වල අසුරා මත්ද්‍රව්‍ය අලෙවිකරුවන් කීපදෙනෙකුට දුන් බවත් හෙළිකර ඇත. මෙසේ සාම්පල් ලබාගත් අය අතරින් කෙනෙක් වැඩි මිලට ‍ඉතිරි තොගය ඉල්ලා තිබෙන අතර අදාළ අයට ඒවා ලබා දිමට රැගෙන යමින් සිටියදී මෙසේ අත්අඩංගුවට පත්ව තිබේ‍. ඉන්දියන් ජාතිකයකු සමඟ එක්ව මේ ජාවාරම ආරම්භ කළ බවත් ගුවනින් ඉන්දියාවට ගොස් කටුනායක ගුවන් තොටුපළින් මේවා රැගෙන ආ බවත් සැකකරු සඳහන් කර තිබේ‍.මේ පුද්ගලයා කොකේන් තොගය තෙල් අසුරන ටින් එකක අසුරා අතේ එල්ලාගෙන යන ටියුලිප් බෑගයක බහා රැගෙන යමින් සිටියදී අත්අඩංගුවට ගත් බව පොලිසිය කීය.සැකකරු කෙසෙල්වත්ත අබ්දුල් හමීඩ් මාවතේ පදිංචි අයෙකි. ලැබුණු රහසිගත ඔත්තුවක් අනුව සැකකරු කොටුකර ගැනීමට හැකිව තිබේ. මත්ද්‍රව්‍ය තොගය මොහු විසින්ම ඉන්දියාවට ගොස් රැගෙන ආවා ද එසේ යමින් එමින් මේ ජාවාරම කළක් තිස්සේ කරගෙන ගියේ ද යන්න තහවුරු කර ගැනීම සඳහා සැකකරුගේ විදේශ ගමන් බලපත්‍රය පරීක්ෂා කිරීමට පොලිස් බාරයට ගැනීමට නියමිතය‍..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091721</link>
    <topic>පවුල් පසුබිම් වාර්තාවෙන් මූලික අයිතීන් කැඩෙන්නේ නෑ</topic>
    <author>මහින්ද අලුත්ගෙදර</author>
    <content>විදේශ රැකියා සඳහා පිටත්වයන කාන්තාවන්ගේ පවුල් පසුබිම් වාර්ථාව මූලික අයිතිවාසිකම් උල්ලංඝනය කිරීමක් නොවන බව ශ්‍රේෂ්ඨාධිකරණය විසින් ඊයේ (16) ප්‍රකාශයට පත්කළ බව ශ්‍රී ලංකා විදේශ සේවා නියුක්ති කාර්යාංශය පවසයි.පසුගිය ජූලි 15 දා සිට ක්‍රියාත්මක කළ මේ වාර්ථාව මඟින් මූලික අයිතිවාසිකම් උල්ලංඝනය වන බව පවසා මහරගම පදිංචි කාන්තාවක විසින් ශ්‍රේෂ්ඨාධිකරණයට පෙත්සමක් ඉදිරිපත් කර තිබූ අතර එය විභාගයට ගත් අගවිනිසුරුවරයා ප්‍රමුඛ ත්‍රිපුද්ගල ශ්‍රේෂ්ඨාධිකරණ විනිසුරු මඩුල්ල අදාළ පවුල් පසුබිම් වාර්ථාව මඟින් කිසිසේත්ම මූලික අයිතිවාසිකම් උල්ලංඝනය කිරීමක් සිදු නොවන බව ප්‍රකාශයට පත් කළේය.විදේශ රැකියා සඳහා පිටවන කාන්තාවන්ගේ පවුලේ ආරක‍ෂාවත් ඒකාබද්ධ බවත්, පවුලේ සුබසාධනය හා රැකවරණයත් මුල්කරගෙන විධිමත් අධීක‍්ෂණයකින් පසුව මෙම වාර්තාව තමන් අනිවාර්ය කිරීමට කටයුතු කළ බව ද ශ්‍රේෂ්ඨාධිකරණය ලබා දුන් තීන්දුව ඉතා සාධාරණ මෙන්ම ඓතිහාසික බවද විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091722</link>
    <topic>වසර 2020 වනවිට ශ්‍රී ලංකාවේ වනගහනය 35% දක්වා වැඩිකරනවා</topic>
    <author>ශීලා උඩුවර</author>
    <content>දශක 5ක පමන කාලයක සිට අ‍පේ වනගහනය අඩුවෙමින් පවතින බවත්, වසර 2020 වනවිට ශ්‍රී ලංකාවේ වනගහනය සියයට 35 දක්වා වැඩිකරන බවත් පරිසර හා පුනර්ජනනීය බලශක්ති ඇමති සුසිල් ප්‍රේමජයන්ත මහතා පැවසීය.ඇමැතිවරයා මේ අදහස් පළකළේ ඊයේ (16) ට යෙදී තිබුණු 26 වැනි ජගත් පරිසර දිනය සැමරීම නිමිත්තෙන් මහරගම ජාතික තරුණ සේවා සභාවේ පැවති උත්සවයේදීය. එක්සත් ජාතින්ගේ සංවිධානය විසින් 1994 වසරේදි සෑම වසරකම සැප්තැම්බර් මස 16 දා ජගත් ඕසෝන් දිනය ලෙස ප්‍රකාශයට පත් කරන ලදී.ශ්‍රි ලංකාව 1989 වසරේදී මොන්ට්‍රියල් සන්ධානයේ පාර්ශ්වකරුවකු බවට පත්වී මිහිමත ජීවය සුරුකීම සඳහා මහඟු සේවාවක් සිදු කරන ඕසොන් වියන ආරක්ෂා කර ගැනීම සඳහා මහඟු සේවාවක් ඉටුකරන බවත්,ඕසොන් ස්ථරයට හානිකරන රසායනික ද්‍රව්‍ය භාවිතය ආනයනය හා නිෂ්පාදනය සිමා කිරීම සඳහා පියවර ගෙන ඇති බවත් ඇමැතිවරයා පැවසීය.මොන්ට්‍රියල් සන්ධානයේ ප්‍රතිපත්තින් ඉතා ඉහළින්ම ක්‍රියාත්මක කරන රට ලෙස ශ්‍රී ලංකාව සම්මානයෙන් පිදුම් ලබා තිබෙක බව පැවසූ ඇමතිවරයා ඕසොන් ක්ෂයකාරක ද්‍රව්‍ය භාවිතයෙන් සීමා කිරීම සඳහා වන හයිඩ්‍රෝ ක්ලෝරෝ ප්ලෝරෝ කළමනාකරණ සැලැස්ම ක්‍රියාත්මක කිරීමට විවිධ වැඩසටහන් පවත්වන බවත් සඳහන් කළේය.නොවැම්බර් මස 16 වැනිදා ජාතික රුක් රෝපණ වැඩ සටහන් දිවයින පුරා පවත්වන බවත් ඒ සඳහා පාසල් සිසුන් සහභාගි කර ගන්නා බවත් එවිට එක් වසරකට පැළ ලක්ෂ 25ක් වනගහනයට එක්වන බවත් ඇමතිවරයා පැවසීය‍ලෝකයේ රටවල් පරිසර හිතකාමි ලෙස සුළං බලයෙන්,සූර්යබලයෙන්, ජීව වායුවෙන් හා කුඩා ජල විදුලිමඟින් බලශක්තිය නිපදවීම පිළිබඳ අවධානය ද යොමු වී ඇති බවත්1980 දශකයෙන්පසු ඉන්ධන මඟින් විදුලිය ජනනය කිරීම වෙනුවට විකල්ප මාර්ගවලට යොමු විමට සිදුවුබවත් ඇමැතිවරයා පැවසීය.එක්සත්ජාතින්ගේ සංවර්ධන වැඩ සටහනේශ්‍රි ලංකා නියෝජිත ආනන්ද මල්ලවතන්ත්‍රි මහතාද, මෙහිදී කතා කළේය. ඕසෝන් දිනය නිමිත්තෙන් පැවති දීපව්‍යාප්ත පෝස්ටර් තරඟයේ ජයග්‍රාහි පෝස්ටර්ඇතුළත් පෝස්ටර් ප්‍රදර්ශනය මෙහිදී ඇමතිවරයා අතින් විවෘත කෙරුණු අතර ඕසොන් දිනයට සමගාමීව පැවති තරඟවල ජයයග්‍රාහකයන්ට ත්‍යාග හා සහතික පිරිනැමීමද,ශීතකාරක එක්රැස් කිරීමේ උපකරණ හා උපාංග බෙදාදීමද මෙහිදී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091723</link>
    <topic>උසේන් බෝල්ට් පළමු පිටපත ජ්‍යෙෂ්ඨ මාධ්‍යවේදී බන්දුල පද්මකුමාරට</topic>
    <author>ඡායාරූපය - සාලිය රූපසිංහ</author>
    <content>මිහිමත බිහිවූ වේගවත්ම මිනිසා උසේන් බෝල්ට් ගේ ජීවිත කතාව සුරස ප්‍රකාශනයක් ලෙසින් ඊයේ (16) එළි දුටුවේය. එම ග්‍රන්ථයේ කර්තෘ සම්පත් බණ්ඩාර විසින් එහි පළමු පිටපත සීමාසහිත එක්සත් ප්‍රවෘත්ති පත්‍ර සමාගමේ සභාපති, ජ්‍යෙෂ්ඨ මාධ්‍යවේදී බන්දුල පද්මකුමාර මහතා වෙත පිළිගැන්වූ අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091724</link>
    <topic>ඡන්ද පැරදුනාම විපක්ෂය විවිධ හේතු කියනවා: ඔවුන්ගේ නොහැකියාවට රජය පලි නෑ</topic>
    <author>දඹුල්ල මධ්‍යම අනුරාධ මහින්ද දිසානායක</author>
    <content>“පුට්බෝල් ගහලා පැරදුනාම රෙෆී‍්‍රට හොරා කියනවා වගේ මැතිවරණ වලින් පරාජය වන විපක්ෂය විවිධ හේතු දැක්වීමට පුරුදුවී සිටිනවා. ඔවුන්ගේ නොහැකියාවට මේ රජය පලි නෑ. විපක්ෂයේ අය කැන්වසින් යන්නේ මේ රටේ ජනතාව අතරේ නොව විදේශවල යැ’යි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවසීය.දඹුල්ල මැතිවරණ කොට්ඨාසයේ ලෙනදොර ප්‍රදේශයේ දී පැවති ප්‍රචාරක රැලියක් අමතා එම අදහස් පැවසූ මන්ත්‍රීවරයා වැඩිදුරටත් මෙසේ කීය.“මහින්ද රාජපක්ෂ රජය බිඳ වැටෙන තුරු ඇතැමුන් ඇඟිලි ගනිමින් සිටිනවා. විපක්ෂය ඒ සියලු දේට උල්පන්දම් දෙනවා. දේශීය හා විදේශීය විවිධ කුමන්ත්‍රණවල යෙදෙමින් බලය සඳහා අසාර්ථක වෑයමක යෙදෙනවා. මේ අතර ඇතැම් එන්.ජී.ඕ ව්‍යාපාර වෑයම් කරන්නේ රට තුළ ත්‍රස්තවාදයක් නිර්මාණය කරන්නයි.රට තුළ සිදුවෙමින් පවතින වේගවත් සංවර්ධනය ඇතැම් කොටස්වලට දරාගන්න බැහැ. දඹුල්ල වගේ ප්‍රදේශවල ග්‍රාමීය යටිතල පහසුකම් ලබාදී තිබෙනවා. මේ ප්‍රදේශයේ සියයට අනූ හතකට (97%) පමණ විදුලිය සැපයීමට මේ රජය සමත් වුණා.ජනතාවගේ ආදරය මේ රටේ ජනපතිතුමන් ඇතුළු පිරිසට හිමිවී ඇත්තේ ඔවුන් වෙනුවෙන් වෙනත් රජයක් නොකළ වැඩ කටයුතු රැසක් ඉටුකර ඇති නිසා මෙවර මධ්‍යම පළාත් සභා මැතිවරණයෙන් එක්සත් ජනතා සන්ධානය ලබන විශිෂ්ට ජයග්‍රහණය වළක්වන්නට විපක්ෂයේ අයට පුළුවන් කමක් නැහැ. ඔවුන් ගේ දුර්වලකම් වසා ගන්නට ජනපතිතුමන් ඇතුලු මේ රජයට දොස් කීමේ තේරුමක් නැහැ.පාර්ලිමේන්තු මන්ත්‍රීවරුන් වන ෂෙහාන් සේමසිංහ, කනක හේරත්, මනුෂ නානායක්කාර යන මහත්වරු ද, උතුරු මැද පළාත් සභා අමාත්‍ය පී. බී. රත්නායක හා මධ්‍යම පළාත් සභා අපේක්ෂක ප්‍රමිත බණ්ඩාර තෙන්නකෝන් යන මහත්වරු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091725</link>
    <topic>දෙමළ ජාතික සන්ධානයේ මැතිවරණ ප්‍රකාශනය මුළුමනින්ම ප්‍රතික්ෂේප කළ යුතුයි</topic>
    <author/>
    <content>සුභාෂිනී සේනානායක සහ චන්දන බණ්ඩාර, මඩකලපුව සමූහ ජවුෆර් ඛාන් මඩකලපුවේ සිටද්වේශසහගත ලෙස ඉදිරිපත් කරන ලද දෙමළ ජාතික සන්ධානයේ උතුරු පළාත් සභා මැතිවරණ ප්‍රකාශනය මුළුමනින්ම ප්‍රතික්ෂේප කරන ලෙස උතුරේ දෙමළ ජනතාවගෙන් ඉල්ලා සිටින බව නැවත පදිංචිකිරීමේ නියෝජ්‍ය ඇමැති විනයාගමූර්ති මුරලිදරන් මහතා ප්‍රකාශ කරයි.දෙමළ ජාතික සන්ධානය ලැබී ඇති නිදහස අමතක කර දමමින් ඡන්දය ලබාගැනීමේ පටු අරමුණින් මේ ප්‍රකාශනය කර ඇති බවත් නියෝජ්‍ය ඇමැතිවරයා අවධාරණය කරයි.යුද්ධයෙන් පසුව උතුරු ප්‍රදේශය හිස් වී තිබූ බව පවසන මුරලිදරන් මහතා ජනවාර්ගික ප්‍රශ්නය අවසන් නොකර සංවර්ධනය කිරීමෙන් පලක් නැති බව දෙමළ ජාතික සන්ධානය පවසන බවත් සංවර්ධනය තුළින් ජනවාර්ගික ගැටලුවට විසඳුමක් දීමට ජනාධිපති මහින්ද රාජපක්‍ෂ මහතා ක්‍රියාකරන බවත් කී අතර එම තත්ත්වය සඟවමින් මැතිවරණය ඉලක්ක කර ගනිමින් උතුරේ ජනතාව රැවටීමට ඔවුන් උත්සාහ කරන බවත් කීවේය. මඩකළපුව දිස්ත්‍රික්කට ඉලක්ක කර ගනිමින් විශාල සංවර්ධනයක් සිදු කළ බව පවසන නියෝජ්‍ය ඇමැතිවරයා එම සංවර්ධනය සියැසින් දුටු නැෙඟනහිර පළාතේ ජනතාව රජය කෙරෙහි විශ්වාසය තබා ක්‍රියා කළ බවත් කීවේය. උතුරු පළාතේ ජනතාවට සංවර්ධන ඉලක්ක ජයගැනීමට ජනතාවට කදිම අවස්ථාවක් මැතිවරණයක් පවත්වමින් ජනාධිපති මහින්ද රාජපක්‍ෂ මහතා ලබා දී ඇති බව කී මුරලිදරන් මහතා එම තත්ත්වය වටහාගෙන ද්වේශයෙන් සිදුකරන ප්‍රකාශ ප්‍රතික්ෂේප කරමින් සන්ධානය ජයග්‍රහණය කරවීමේ සටන ජය ගැනීමෙන් උතුරේ සමෘද්ධිය ළඟා කරගන්නා ලෙස තමන් ජනතාවගෙන් ඉල්ලා සිටින බව වැඩිදුරටත් කීවේය.නියෝජ්‍ය ඇමැතිවරයා මේ බව කීවේ පෙරේදා (16) රජයේ ප්‍රවෘත්ති දෙපාර්තමේන්තුව සංවිධානය කළ මඩකලපුව දිස්ත්‍රික් ලේකම් කාර්යාලයේ පැවැති මාධ්‍ය හමුවකට එක් වෙමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091726</link>
    <topic>මියගිය ප්‍රභාකරන් වෙනුවට විග්නේෂ්වරන් ප්‍රභාකරන් වෙලා</topic>
    <author/>
    <content>අභාවප්‍රාප්ත වූ ප්‍රභාකරන් වෙනුවට දැන් තවත් ප්‍රභාකරන් කෙනෙක් පුනර්ජීවය ලබා තිබෙනවා. ඒ ප්‍රභාකරන් විග්නේෂ්වරන් ප්‍රභාකරන් අවුරුදු 30ක් තිස්සේ කුරිරු යුද්ධයක් කර ලබා ගන්නට බැරි වූ ඊළමක ස්වරූපයෙන් උතුරු නැෙඟනහිර ඒකාබද්ධ කර වෙනත් ප්‍රදේශයක් ලබා ගැනීමේ චේතනාවෙන් මොහු පළාත් සභා මැතිවරණයේ මහ ඇමැති ධුරයට තරග කිරීමට කරළියට බැස තිබෙනවා. කොටි නායක වේළුපිල්ලේ ප්‍රභාකරන්ට මුහුණ දෙන්නට සිදුවූ අවාසනාවන්ත ඉරණම ප්‍රභාකරන් විග්නේෂ්වරන්ටත් අත්වීම ඬයතයි.මන්නාරම, වව්නියා, කිලිනොච්චි ජනතාවගේ ඒකාබද්ධ ජනහමුවක් අනුරාධපුරයේදී ඇමැතූ පාර්ලිමේන්තු මන්ත්‍රී හා ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්. අස්වර් මහතා මේ බව ප්‍රකාශ කෙළේය.වැඩිදුර කතා කළ අස්වර් මහතා, උතුරේ ද්‍රවිඩ සන්ධානයේ මහ ඇමැති අපේක්ෂක තම ප්‍රදේශයට පමණක් පොලිස් හා ඉඩම් බලතල ඉල්ලා සිටියි. තමන්ගේ් ඉල්ලීම් ඉටුනොවුවහොත් ඉන්දියාවේ හා ජාත්‍යන්තරයේ සහාය ඒ සඳහා ඉල්ලන බව ද හෙතෙම ප්‍රකාශ කර ඇත. මේ ප්‍රකාශය ලාංකීය ස්වෛරීත්වයට එල්ල කළ තර්ජනයක් බව අප ප්‍රකාශ කරමු.75,000 කට වැඩි මුස්ලිම් ජනතාව යාපනයෙන් එක පැයකදී පලවා හැර ඔවුන්ගේ ඉඩකඩම් ද අත්පත් කරගත් කොටින්ගේ අනසක පතුරවන සේ දැනට ක්‍රියාකරන ද්‍රවිඩ සන්ධානය කිසිසේත් විශ්වාස කළ නොහැකයාපනයේ තිබූ මුස්ලිම් උසස් පාඨශාලා වන ඔස්මානියා විද්‍යාලය, කදිජා බාලිකා විද්‍යාලය ද විනාශ කළේ ටී.එන්.ඒ. එක නියෝජනය කරන කුරිරු කොටින් බව මුළු ලෝකයාම දනී. කාත්තන්කුඩියේ හා මුළු මුස්ලිම් ජනයා ඝාතනය කරනු ලැබූවේ කොටින් විසිනි. එම නිසා විග්නේෂ්වරන් කියන චාටු කතාවලට මුස්ලිම් ජනතාව රැවටෙන්නේ නැත.අරන්තලාවේ භික්ෂු ඝාතනය, කැබිතිගොල්ලෑවේ දී පාඨශාලා ශිෂ්‍ය ශිෂ්‍යාවන් ඔවුන් ගමන් කළ බස් රථවලින් එළියට ඇද අමු අමුවේ පෙති ගසා මරපු බිහිසුණු ආකාරය කැබිතිගොල්ලෑව පසු කරද්දී අපට නිරායාසයෙන්ම සිහිවේ.ජනාධිපති මහින්ද රාජපක්ෂ මහතාගේ යාපන අර්ධද්වීපයේ සංචාරයෙන් පසු එහි ද්‍රවිඩ ජනතාව අතර ද විශාල ප්‍රබෝධයක් ඇති වී තිබෙන බව අපට මනාව ප්‍රත්‍යක්ෂ වේ.එම නිසා උතුරේ පළාත් සභා මැතිවරණයේ දී එහි ද්‍රවිඩ ඡන්දදායකයන් විශාල සංඛ්‍යාවක් එක්සත් ජනතා නිදහස් සන්ධානයට තම ඡන්දය පාවිච්චි කිරීමට දැන් දැන් පෙළඹී ඇති බව ද සන්තෝෂයෙන් මතක් කළ සිටිමුයි’ද අස්වර් මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=n13091727</link>
    <topic>මධ්‍යම-වයඹ-උතුරු පළාත් සභා මැතිවරණයේ සියලු ප්‍රචාර කටයුතු හෙට මධ්‍යම රාත්‍රියෙන් අවසන්</topic>
    <author>නිරූෂි විමලවීර</author>
    <content>මධ්‍යම වයඹ හා උතුරු පළාත් සභා මැතිවරණයේ සියලු ප්‍රචාර කටයුතු හෙට (18) මධ්‍යම රාත්‍රියෙන් පසු අවසන් බව මැතිවරණ මහලේකම්‍ කාර්යාලය පවසයි .මේ 18 දින පැවති අවසන් මහජන රැළි වල වාර්තා පමණක් මාධ්‍ය මඟින් 19 වන දින ප්‍රචාරක කළ හැකි බවත් කිසිදු හේතුවක් නිසා මුදල් ගෙවා හෝ නොගෙවා පක්ෂයක හෝ ස්වාධීන කණ්ඩායමක කිසිදු තොරතුරක් ප්‍රචාරය හෝ මුද්‍රණය කිරීම සපුරා තහනම්‍ බව නියෝජ්‍ය මැතිවරණ ‍‍කොමසාරිස් එම්.එම් මෙහොමඩ් මහතා ප්‍රකාශ කළේය.පක්ෂ අපේක්ෂකයෙක් හෝ ස්වාධීන අපේක්ෂයෙක් හෝ ඔවුන්ගේ ආධාරකරුවන් 18දා පසු අත් පත්ත්‍රිකා බෙදා දීමක් හෝ පෝස්ටර්, කටවුට් ප්‍රදර්ශනය හෝ ගෙයින් ගෙට යෑම හෝ කිසිදු ප්‍රචාරක කටයුත්තක් සිදු කළ නොහැකි බව ඒ මහතා අවධාරණය කෙළේය.විකල්ප ඡන්ද පොරොන්දු,ඡන්ද ප්‍රකාශ, ඡන්ද ප්‍රතිපත්ති ගැන අවධානය යෙමු කර ඡන්ද දායකයින්ට නිදහසේ ඡන්දය භාවිතා කිරීමට අවශ්‍ය අවකාශය ලබා දීමට බවද හෙතෙම වැඩි දුරටත් කීය ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=r1309171</link>
    <topic>මගේ දෑත් පිරිසුදුයි ජනතාව මා සමඟයි</topic>
    <author/>
    <content>නිකැළැල් දේශපාලන පරපුරක මනුෂ්‍යත්වයේ තිළිණය යන තේමා පාඨය ඔස්සේ මෙවර මධ්‍යම පළාත් සභාවට එක්සත් ජනතා නිදහස් සන්ධානය යටතේ මහනුවර දිස්ත්‍රික්කයෙන් තරගවදින තිළිණ බණ්ඩාර තෙන්නකෝන් මහතා සමඟ කළ සාකච්ඡාවකි මේ.පිළිතුර - මගේ සීයා ටී. බී. තෙන්නකෝන් මහතා ශ්‍රී ලංකා නිදහස් පක්ෂය ආරම්භ කරන්න පුරෝගාමී වූ ප්‍රගතිශීලී පුද්ගලයෙක්. එතුමා පිළිබඳව අදත් ජනතාව තුළ ගෞරවයක් රැඳී තිබෙන්නේ දේශපාලනඥයකු ලෙස සිදුකළ උදාර ජනතා මෙහෙවර නිසයි.ටී. බී. තෙන්නකෝන් මහතාගෙන් පසු මගේ පියා යසරත්න තෙන්නකෝන් මහතා දේශපාලනයට පිවිසියා. මහත්මා දේශපාලනයක නිරතව එතුමා දේශපාලනයෙන් ශත පහක් හම්බ කළේ නැහැ. එතුමා හම්බ කළේ මිනිස්සුයි. ඒ ආභාෂය ඔස්සේ දේශපාලනයට පිවිසි මා හැමවිටම උත්සහ කරන්නේ මගේ සීයාගේත් පියාගේත් ගෞරවය ආරක්‍ෂා කරගනිමින් මේ ක්ෂේත්‍රයේ රැඳී සිටින්නයි. දශක දෙකකට ආසන්න මගේ දේශපාලන ජීවිතය තුළ වංචා දූෂණ චෝදනා කිසිවක් මට එල්ල වෙලා නැහැ.මගේ් පියා හැම වෙලාවෙම කිව්වේ සල්ලි හම්බ කරන්න හොඳින් නරකින් දෙකින්ම පුළුවන්, ඒත් මිනිස්සු හම්බ කරන්න පුළුවන් එක ක්‍රමයයි තියෙන්නේ ඒ ඔවුන්ට අවංකවීම කියලයි. මං එදා සිටම ජනතාවට අවංකවූ නිසා ඔවුන් තමන්ගේ නියෝජිතයෙක් ලෙස මාව ඔසවා තැබුවා. පිය උරුමයෙන් දේශපාලනයට දක්ෂතාව, කැපවීම, අවංකකම නැත්නම් දේශපාලනයේ ඉදිරි ගමනක් යන්න බැහැ.සීයා හා පියා කළ ජනතා මෙහෙවර ජනතාවට මතකයි. ඒත් ජනතාව ඒ මත පදනම්ව අපට ඡන්දය දෙන්නේ නැහැ. ජනතාව එක්ක නැත්නම් ඔවුන් අපිව ප්‍රතික්ෂේප කරනවා.පිළිතුර - මම අධ්‍යාපනය ලැබුවේ මහනුවර ධර්මරාජ විද්‍යාලයේයි. එහි පළමු පෙළ ක්‍රිකට් කණ්ඩායමේ නායකත්වය දැරූ මා 1982 හා 83 වර්ෂවල ශ්‍රී ලංකාවේ ජනපි‍්‍රයතම පාසල් ක්‍රිකට් ක්‍රීඩකයා වෙමින් ෂද්‍යාලයටත් මහනුවරටත් කීර්තියක් ගෙන ආවා.මහනුවර ක්‍රිකට් සංගමයේ සභාපති හා ශ්‍රී ලංකා ක්‍රිකට් සංගමයේ විධායක නිලධාරියකු ලෙස වසර කිහිපයක පටන් මා ක්‍රියාකරනවා. ඒ ඔස්සේ ක්‍රිකට් ක්‍රීඩාව මහනුවර ව්‍යාප්ත කැරමින් පාසල් හා ක්‍රිකට් සංගම් වෙත පහසුකම් රැසක් ලබාදුන්නා.මා මුල්වරට ගඟවට කෝරළේ ප්‍රාදේශීය සභාවට 1997 ඉදිරිපත්ව එහි සභාපති ධුරයට පත්වුණා. ඊට දෙවසරකට පසු එළඹි මධ්‍යම පළාත් සභා මැතිවරණයට ඉදිරිපත්ව ඉන් ජයගෙන පළාත් සභාවේ මන්ත්‍රීවරයකු ලෙස තේරී පත්වුණා. පළාත් සභාවේ උප සභාපති ලෙස කටයුතු කළ මා වසර 2000 - 2001 කාලය තුළ පළාතේ සෞඛ්‍ය, දේශීය වෛද්‍ය හා ක්‍රීඩා අමාත්‍යවරයා ලෙස සුවිශාල ජනතා සේවාවක් ඉටුකළා.පසුව එළඹුණු පාර්ලිමේන්තු මැතිවරණයේදී ඉහළ මනාප සංඛ්‍යාවක් ලබාදෙමින් ජනතාව ඔවුන්ගේ නියෝජිතයකු ලෙස මාව පාර්ලිමේන්තුවට පත්කළා. මේ කාල වකවානුවේදී ශ්‍රී ලංකා නිදහස් පක්ෂයේ මධ්‍යම කාරක සභික හා ශ්‍රී.ල.නි.ප. තරුණ සංවිධානයේ සභාපති ලෙස පක්ෂය ශක්තිමත් කිරීම වෙනුවෙන් සුවිශේෂී කාර්යභාරයක් ඉටුකරන්නට මට පුළුවන් වුණා.මහපොළ ශිෂ්‍යත්ව අරමුදලේ අධ්‍යක්ෂ ජනරාල් වශයෙන් දැයේ දූ පුතුන්ගේ හෙට දවස යහපත් කරන්නට නිර්මාණශීලී යමක් එක්කරන්නට ලැබීම මම අදත් සිහිපත් කරන්නේ සතුටින්. වසර 2006 - 2009 කාලය තුළ මහනුවර මහ නගර සභාවේ විපක්ෂ නායක ධුරයේ කටයුතු කළ මා 2009 වසරේදී යළිත් පළාත් සභාවට තරග කැර ජයගත්තා.එහි ආණ්ඩු පක්ෂ ප්‍රධාන සංවිධායක ලෙස පක්ෂයේ උන්නතිය වෙනුවෙන් සුවිශාල කාර්යභාරයක් ඉටුකළා. සෙංකඩගල ශ්‍රී.ල.නි.ප ආසන සංවිධායක ධුරය කලක් දැරූ මා දැන් පක්ෂයේ මහනුවර ආසන සංවිධායකවරයායි. මේ දශක දෙකකට ආසන්න දේශපාලනය තුළ මගේ දෑත් වංචාවෙන්, දූෂණයෙන් කිළිටි වෙලා නැහැ. ඒ නිසා ජනතාව අතරට කොන්ද කෙලින් තියාගෙන මට යන්න පුළුවන්.පිළිතුර - ප්‍රචණ්ඩ ක්‍රියා කරලා ජනතාව බය කරලා ඡන්ද ගන්න බැහැ. අනික් කාරණය හුඟක් අපේක්ෂකයෝ හිතාගෙන ඉන්නවා ඡන්ද සල්ලිවලට ගන්න පුළුවන්.ඒක ඡන්ද දායකයින්ට කරන නිගාවක්. දවසින් දවස ජනතාව මා වට රොක්වෙමින් සිටිනවා. ඒක දරාගන්න බැරි පිරිසකුත් ඉන්නවා.පේරාදෙණියේ හා ලේවැල්ලේ මගේ ප්‍රබල ආධාරකරුවන් දෙදෙනකුගේ ගෙවල්වලට වෙඩි තැබීම් සිදුවුණේ මේ පසුබිම තුළයි.පිළිතුර - මහින්ද චින්තන ඉදිරි දැක්ම ඔස්සේ අද රට ශීඝ්‍ර සංවර්ධනයක් කරා ගමන් කරනවා. ජාතික ආර්ථිකය ශක්තිමත් කිරීම සඳහා රජය ගෙනයන වැඩපිළිවෙළට මධ්‍යම පළාතින් උපරිම දායකත්වය ලබාදීම අපේ ඉලක්කයයි.පළාතේ දේශපාලන අධිකාරිය හා රාජ්‍ය නිලධාරින් අන්‍යොන්‍ය අවබෝධයෙන් හා සහයෝගයෙන් අපට ඒ ඉලක්ක පහසුවෙන් ජයගත හැකියි.සමස්ත ලෝකවාසී බෞද්ධ ජනතාවගේ මුදුන්මල්කඩ වන් දන්ත ධාතූන් වහන්සේ අප පළාතේ වැඩ සිටීම අප ලද භාග්‍යයක්. මල්වතු, අස්ගිරි හා රාමඤ්ඤ නිකායන්හි අතිගරු මහානායක ස්වාමින්ද්‍රයන් වහන්සේලාත් මේ පින්බිමේ වැඩ වාසය කරනවා. ගන්නා තීන්දුවලට හොඳ තල්ලුවක් දෙන්න පළාත් සභාවට පුළුවන්. ඒ කැපී පෙනෙන වෙනස අපි ඇති කළොත් පළාත් සභා සුදු අලියෙක් කියන කතාවත් වෙනස් වේවි.පිළිතුර - පළාත් සභාවේ ඕනෑම තනතුරක් දරන්න අවශ්‍ය දක්ෂතාව, පළපුරුද්ද හා අත්දැකීම් මට තිබෙනවා. ප්‍රාදේශීය සභා සභාපතිවරයෙක්, පළාත් සභාවේ උප සභාපතිවරයෙක්, ඇමතිවරයෙක් පමණක් නොව පාර්ලිමේන්තු මන්ත්‍රීවරයෙක් ලෙසත් මට අත්දැකීම් රැසක් තිබෙනවා.පිළිතුර - මේ ආණ්ඩුවට විරුද්ධව ජනතාව ඡන්දය දෙන්න ඕන ඇයි? තිස් වසරක් පුරා පැවති ත්‍රස්තවාදය නිමකර රට සංවර්ධනය කරන නිසාද? වැඩක් කරන ආණ්ඩුවක් ගෙදර යවන්න ජනතාව සූදානම් නැහැ. පිඟන් හෝදන කෙනා අතින් තමයි පිඟන් බිෙඳන්නේ කියලා කියමනක් තියෙනවා.ඒ කියමන අනුව හරිනම් ජනතාවට සුළු හෝ වැරදි පේන්න ඕන බලයේ සිටින ආණ්ඩුව තුළිනුයි. මොකද පාලනයක් කරනකොට නේ පාලකයින්ගේ හොඳ නරක පේන්නේ. ජනපතිතුමාගේ නායකත්වය තුළ රජය දවසින් දවස ජනප්‍රසාදයට පත්වෙද්දී විපක්ෂයේ ඡන්ද පදනම බලාගෙන ඉද්දී පහළට වැටෙනවා.මැතිවරණයෙන් මැතිවරණයට පාලක පක්ෂයේ ඡන්ද වැඩිවෙද්දී විපක්ෂයේ ඡන්ද මේ විදිහට අඩුවුණු කාලයක් මෙරට ඉතිහාසයේම තිබී නැහැ.පසුගිය කාලය තුළ රජය මොන තරම් සංවර්ධන කටයුතු දියත් කළාද? මහනුවර නගර සංවර්ධන ව්‍යාපෘතිය ක්‍රියාත්මකයි.ඒ යටතේ බෝගම්බර බන්ධනාගාරය හා රජයේ ආයතන පල්ලේකැලේට ගියා. විලියම් ගොපල්ලව මාවත පුළුල් කැර සංවර්ධනය කරනවා. පල්ලේකැලේ ජාත්‍යන්තර ක්‍රීඩාංගණය පළාත් සභා සංකීර්ණය ඉදිකළා. මහියංගණය මහනුවර මාර්ගය පුළුල් කළා. මේ දිගන මාබේරිතැන්නේ අභ්‍යන්තර ගුවන් තොටුපොළක් ඉදිවෙනවා. මේ තරම් සංවර්ධනයක් සිදුවෙද්දී ජනතාව මොකටද විකල්පයක් සොයන්නේ. අද විපක්ෂයක් නැති නිසා තරගය ඇතිව තිබෙන්නේ අපේම පක්ෂයේ මන්ත්‍රීවරුන් අතරයි. මේ සෑම උත්සහයක්ම අවසානයේ අපේ බලාපොරොත්තුව වන්නේ මධ්‍යම පළාත් සභාව තුළ (2/3ක) සන්ධාන නියෝජනයක් ලබාගන්නයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=r1309172</link>
    <topic>රූපවාහිනිය දාන්න ගිය දැරියවිදුලිසර වැදී මරුට</topic>
    <author>අසේල කුරුළුවංශ</author>
    <content>නිවෙසේ රූපවාහිනි යන්ත්‍රය ක්‍රියාත්මක කිරීමට ගොස් විදුලිසර වැදුන බව කියන බගවන්තලාව ලින්ස්ටද් තේ වත්තේ ඉහළ කොටසේ පදිංචි දස හැවිරිදි දැරියක් පෙරේදා (15) මියගොස් ඇත.මෙසේ මියගොස් ඇත්තේ සුරේෂ් දිලක්ෂනා (10) නමැති ලින්ස්ටද් දෙමළ පාසලේ පස්වන ශ්‍රේණියේ අධ්‍යාපනය ලබමින් සිටි දැරියකි.මේ දැරියගේ මව විදේශගතව සිටින බව පොලිසිය පවසයි. මියගිය දැරියගේ සිරුර පරීක්ෂා කළ බගවන්තලාව දිසා රෝහලේ ප්‍රධාන වෛද්‍ය නිලධාරි ඩී. එස්. කේ. ජයසූරිය මහතා ඇයට විදුලිසර වැදී ඇති බවට ශරීරයේ බාහිර සලකුණු නොමැති බව දැන්වීමෙන් පසු බගවන්තලාව හදිසි මරණ පරීක්ෂක වරදන් ධනලෙච්ඡමි මහත්මිය පශ්චාත් මරණ පරීක්ෂණ කටයුතු සඳහා සිරුර නාවලපිටිය හදිසි මරණ පරීක්ෂක වෙත යොමුකර තිබේ.බගවන්තලාව පොලිසියේ ස්ථානාධිපති පොලිස් පරීක්ෂක සරත් සමරවික්‍රම මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=r1309173</link>
    <topic>අපේ පැටවුන්ට මෙහෙම කරන්න එපා!</topic>
    <author>ඌව පළාත් සමූහ – මාපා බණ්ඩාර</author>
    <content>ද්විතියික පාසල් දහසේ ව්‍යාපෘතිය යටතේ ලුණුගල නවෝද්‍යා පාසල් භූමියෙන් ප්‍රාථමික අංශය ඉවත් කිරීමට අධ්‍යාපන බලධාරීන් ගෙන ඇති තීරණයට එරෙහිව බැනර් පෝස්ටර් ප්‍රදර්ශනය කරමින් මවුපියන් 16 දින උදේ පාසල ඉදිරිපිට සාමකාමී විරෝධතාවක නිරත විය.ලුණුගල ප්‍රාථමික විදුහල ඉදිරිපිට පැවැති මේ සාමකාමී විරෝධතාවට මවුපියන් 200ක් පමණ දෙනා බැනර් පෝස්ටර් ප්‍රදර්ශනය කරමින් පැය භාගයක පමණ කාලයක් විරෝධතාවයේ යෙදී සිටියදී පස්සර ශ්‍රී ලංකා නිදහස් පක්ෂ ආසන සංවිධායක වඩිවේල් සුරේෂ් මහතා මවුපියන්ට දුරකතනයෙන් කතා කර විසඳුමක් ලබා දෙන බව පැවසූ විට විරෝධතාව තාවකාලිකව නවතා දැමීමට මවුපියෝ කටයුතු කළහ.ලුණුගල නවෝද්‍යා පාසල් භූමියේ මෙතෙක් පවත්වාගෙන ආ ප්‍රාථමික අංශයේ පළමු වසර පමණක් 2014 වසරේ සිට කොට්ටල්බද්ද කනිටු විදුහලේ පැවැත්වීමට අධ්‍යාපනික බලධාරීන් තීරණය කිරීම නිසා විරෝධතාව පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=r1309174</link>
    <topic>කෑගල්ල අඩු ආදායම්ලාභින්ට දසලක්ෂ 85ක සහන නිවාස ණය</topic>
    <author>රඹුක්කන උතුර සමූහ විපුල එස් කුමාරතුංග</author>
    <content>දැයට කිරුළ 2014 සංවර්ධන සැලැස්ම යටතේ කෑගල්ල දිස්ත්‍රික්කයේ අඩු ආදායම්ලාභි පවුල් 9200කගේ නිවාස සංවර්ධන සඳහා නිවාස සංවර්ධන අධිකාරිය රුපියල් දසලක්ෂ 85ක සහන ණය මුදලක් ලබා දීමට පියවරගෙන තිබේ.කෑගල්ල දිස්ත්‍රික්කයේ රඹුක්කන, අරණායක, මාවනැල්ල ගලිගමුව, වරකාපොළ, බුලත්කොහුපිටිය, දෙහිඕවිට, දැරණියගල කෑගල්ල, රුවන්වැල්ල ඇතුළු ප්‍රාදේශීය ලේකම් කොට්ඨාස 11ක් ආවරණය වන පරිදි පවත්වන ජංගම සේවා මගින් සුදුස්සන් තෝරා ගැනීම මේ දිනවල අවසන්වෙමින් පවතින බව නිවාස සංවර්ධන අධිකාරිය පවසයි.මෙම ණය වැඩසටහන යටතේ වහල සෙවිලි කිරීමට පමණක් අවශ්‍ය පවුල් සදහා රුපියල් 30,000 බැගින් පවුල් ඒකක 1000කට රුපියල් මිලියන 30ක් ද නිවසේ වහලය සම්පුර්ණ කිරීමට ඇති පවුල් සඳහා රුපියල් 50,000 බැගින් පවුල් සදහා රුපියල් 65000 බැගින් පවුල් 400කට රුපියල් මිලියන 20ක් ද නිවසේ බිත්ති සහ වහල සම්පුර්ණ කිරීමට ඇති පවුල් 400කට රුපියල් මිලියන 26ක් නිවාස ඇලුත්වැඩියාව හා ඉතිරි වැඩ සදහා එක් පවුලකට රුපියල් 10,000 බැගින් පවුල් 900කට රුපියල් මිලියන 9ක් සමගින් මිලියන 85ක් නිවාස සංවර්ධනය සදහා ලබාදීමට නියමිතව ඇති බව නිවාස සංවර්ධන අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=r1309175</link>
    <topic>පොල් ගෙඩියෙන් අපූරු නිමැවුම් කරන කලාකරුවෙක්</topic>
    <author>හල්තොට සමූහ – විනීතා මානෙල් ගමගේ</author>
    <content>උපතින්ම හිමි වූ කලා හැකියාවෙන් අපුරු නිර්මාණ කරන කලාකරුවකි පානදුර – වෑකඩ ෂර්ලි පීරිස් මහතා මීට වසර 20කට පමණ පෙර නිවෙසක තිබූ පොල් ගෙඩියෙන් කැපූ වරු රුව දැක තමාටත් මෙවැන්නක් නිම කිරීමට හැකි දැයි කරන ලද අත්හදා බැලීම අද ඔහු මෙතරම් දක්ෂ නිර්මාණකරුවකු බවට පත් කිරීමේ අඩිතාලම විය.වරා, හාවා, හනුමා, මල් පෝච්චි මෙන්ම කාන්තා මුහුණුවලින් ඔහුගේ කුඩා නිවෙස හැඩ වැඩ වී තිබෙන්නේ දුටුවන්ගේ නෙත් සිත් ඇද ගන්නා අයුරිනි. පුහු පොල් ආධාරයෙන් කරන මෙම නිර්මාණ අතර විශේෂත්වයක් ගන්නේ් කුරුලු කූඩුවයි. මෙම කුරුලු කූඩුවේ කට අසල කුඩා කුරුල්ලෙකු ද සිටීම අපූර්වත්වයකි. බොහෝ ඉල්ලුම් පවතින්නේ ද මෙම කුරුලු කූඩුවට බව ඔහු පවසයි.කුඩා ලෑලි නිවසක ජීවත් වන ෂර්ලි මහතාට ස්ථිර රැකියාවක් නොමැති අතර බර කිරන තරාදියක් රැගෙන නගරයෙන් නගරයට ඇවිද තම නිර්මාණ ද අලෙවි කර ගැනීමට කටයුතු කර ඔහු උපයා ගන්නේ සුළු මුදලකි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=r1309176</link>
    <topic>මහත්මා දේශපාලනයක නිරත මට වංචා දූෂණ චෝදනා කිසිවක් නැහැ</topic>
    <author/>
    <content>ජාතික මට්ටමේ ප්‍රවීණ ක්‍රීඩා උපදේශකවරයකු මෙන්ම ජාතික ක්‍රීඩා විනිසුරුවරයකු ද වන ගාමිණී විජය බණ්ඩාර මහතාගේ දේශපාලන දිවියට මේ වනවිට තිස් වසරක් ගතව තිබේ. මෙවර එක්සත් ජනතා නිදහස් සන්ධානයෙන් මධ්‍යම පළාත් සභාවට මහනුවර දිස්ත්‍රික්කයෙන් තරග වදින ඒ මහතා සමඟ කළ සාකච්ඡාවකි මේ.පිළිතුර:- අපි පාසලේ උසස් පෙළ හදාරන කාලයේ මෙරට පාලනය කළේ එජාපයයි. විශේෂයෙන් 1977 සිට 1993 කාලය අතරතුර ජේ. ආර්. ජයවර්ධන ප්‍රමුඛ එජාප පාලකයන් උගතුන්ට තැනක් නොදී පහරදී කානු ගානේ ඇදගෙන යන පසුබිමක් රටේ නිර්මාණය කළා. මහාචාර්ය සරත්චන්ද්‍ර වැනි උගතුන්ට කළ හිරිහැර මේ රටේ ජනතාවට තාමත් මතකයි.විවෘත ආර්ථිකය මෙරටට හඳුන්වා දුන් එම අවධිය තුළ අපේ සංස්කෘතිය, සදාචාරය, සමාජ සුහදතා ඇතුළු වටිනා හරපද්ධතීන් සියල්ල අභිභවා මුදල ඉස්මතු වීම තුළ සමාජයේ එකිනෙකා කෙසේ හෝ පරයා යන තරගයක් ඇතිවුණා. ඒ තරගය තුළ මිනිස්සු බල්ලෝ මරලා හරි සල්ලි හොයන තත්ත්වයට පත්වූණා. දේශපාලනය ජරාජීර්ණය වුණා.ප්‍රගතිශීලී මිනිස්සු හැටියටත්, සමාජ ගුණධර්ම අගයන්නන් හැටියටත් මේ තත්ත්වය වෙනස් කළ යුතුය කියන හැඟීම ඒ කාලයේදීම අප තුළ ඇතිවුණා. රට ඔරොත්තු නොදෙන මේ වෙනස්කම් රට විනාශය කරා ඇදගෙන යන බව පෙනුනු බැවින් ඊට එරෙහිව ප්‍රගතිශීලී දේශපාලන කඳවුර සමඟ එක්ව දේශපාලනය කළ යුතුය කියන හැඟීම මට ඇතිවුණා.ඒ වෙනකොට මෙරට වාමාංශික ව්‍යාපාරය බිඳවැටිලා. ශ්‍රී ලංකා නිදහස් පක්ෂය මැද මාවතේ දේශපාලන ගමනක යමින් තිබූ නිසා ප්‍රගතිශීලී පිරිස් ඒ වටා ගොනු වෙමින් තිබුණා. මේ රට වනසන සමාජ, දේශපාලන ක්‍රමය වෙනස් කිරීම සඳහා මම ශ්‍රී.ල.නි.ප. දේශපාලනය තෝරා ගත්තා.මම පාසලේ උසස් පෙළ හදාරනකොට 1982 මැතිවරණයක් ආවා. මම එහිදී ශ්‍රී.ල.නි.ප.ය නියෝජනය කරමින් ඉදිරිපත්වුණු හෙක්ටර් කොබ්බෑකඩුව මහතාට සහයදීමට ඉදිරිපත් වුණා. දිස්ත්‍රික්කය පුරාම ගොස් එදා ශ්‍රී.ල.නි.ප. අපේක්ෂකයා දිනවන්න මම උපරිම කැපවීමක් කළා. එදා 1982 තරුණ සංවිධාන ක්‍රියාකාරියෙකු ලෙස ඇරැඹි මගේ දේශපාලන ගමනට දැන් දශක තුනකටත් වඩා වැඩියි.පිළිතුර:- ඔව්. මම 1991දී පැවති ප්‍රථම ප්‍රාදේශීය සභා මැතිවරණයට ඉදිරිපත්ව පාතහේවාහැට ප්‍රාදේශීය සභාවේ තරුණ මන්ත්‍රීවරයකු ලෙස පත්වුණා. මම ඉගෙන ගත්තේ හේවාහැට මධ්‍ය විදුහලේ. මම ඉපදුනේ හේවාහැට. එහි පාරම්පරික ප්‍රබල පවුලක සාමාජිකයෙක් මම. මට ලොකු සබඳතාවක් හේවාහැටට තියෙනවා. එදා තරුණ ලැයිස්තුවෙන් තේරුණු එකම පුද්ගලයා මමයි.එදා අපේ පක්ෂයේ සමස්ත ප්‍රාදේශීය සභා නියෝජිතයින් අතර දෙවන තැනට මනාප ලබාගත්තේ මමයි. එදා එජාප ජනපතිවරයෙක්, එජාප ආණ්ඩුවක්, එජාප පළාත් සභාවක් වගේම ප්‍රාදේශීය සභාවේ බලයත් තිබුණේ ඔවුන්ගේ පාලනය යටතේයි. විපක්ෂයේ මන්ත්‍රීවරයෙක් ලෙස මට හැකි හැම අවස්ථාවකම ප්‍රගතිශීලී දේශපාලන කඳවුර ශක්තිමත් කිරීමට ක්‍රියා කළා.1993 පක්ෂය තීරණය කළා මට පළාත් සභා මැතිවරණයට ඉදිරිපත් වෙන්න අවස්ථාවක් දෙන්න. ඒත් ආසන සංවිධායකවරයාගේ විරුද්ධතාව නිසා මට ඒ අවස්ථාව අන්තිම මොහොතේ අහිමිවුණා. එදා ඉඳන් 2013 වනතුරු කිසිම මැතිවරණයකට හේවාහැට ආසනය නියෝජනය කැරමින් ඉදිරිපත් වන්නට මට අවස්ථාව ලැබුණේ නැහැ. දිගින් දිගටම අවස්ථා 11කදී මට නාම යෝජනා නොලැබුණත් අතිගරු ජනාධිපතිතුමා වෙනුවෙන් මම පක්ෂය ශක්තිමත් කිරීමේ දේශපාලන කටයුතුවල යෙදුණා.ජනතාව සමඟ එකට හිටියා. ජනපතිතුමාගේ මැදිහත්වීම මත සෙංකඩගල ශ්‍රී.ල.නි.ප. සංවිධායක දිළුම් අමුණුගම මහතාගේ ආරාධනාවෙන් 2006 වසරේදී මම ගඟවට කෝරළේ ප්‍රාදේශීය සභාවට තරග කැර මන්ත්‍රීවරයකු ලෙස පත්වුණා. පසුව 2011දී යළිත් ගඟවට කෝරළේ ප්‍රාදේශීය සභාවට තරග කැර වැඩිම මනාප ගෙන සභාපති ධුරයට පත්වුණා. ජනාධිපතිතුමා මාව 2009දී ශ්‍රී.ල.නි.ප. දිස්ත්‍රික් සංවිධායක ධුරයට පත්කළා.පිළිතුර:- ප්‍රාදේශීය සභාව කියන්නේ කුඩා බල ප්‍රදේශයක්. ගඟවට කෝරළේ ප්‍රාදේශීය සභාවේ සභාපති ලෙස මා පත්වන විට දූෂණයෙන් පිරී තිබූ එය ආදායම් නොමැතිව බංකොලොත් තත්ත්වයට පත්වෙලා තිබුණේ.එජාප පාලනය යටතේ එතෙක් පැවති ප්‍රාදේශීය සභාවේ සභාපතිවරු ගණනාවකට දූෂණ, වංචා හා අල්ලස් චෝදනා එල්ල වී තිබුණා. පසුගිය කාලය තුළ සභාවේ ආදායම් රැස් කිරීම විධිමත් කැර සභාවේ දේපොළ වත්කම් තහවුරු කරන්න මට හැකිවුණා. මේ සේවාව වඩා පුළුල් ලෙස සිදුකිරීමට මට අවශ්‍යයයි. කන්ද උඩරට රාජධානිය 1815දී අධිරාජ්‍යවාදීන් යටත් කැර ගැනීමෙන් පසු රටේ ස්වාධීනත්වය වෙනුවෙන් සටන් කළ නායකයින්ගේ දරු පවුල් පිටින් විශාන වුණා. එතෙක් සෞභාග්‍යමත් ජීවිත ගත කළ පවුල් සතු ඉඩම් ඉංග්‍රීසින් විසින් රජයට පවරා ගත්තා. ඒ හරහා ඔවුන් ඇති කළ වතු අධිරාජ්‍යයන් නිසා උඩරට ඇතැම් ජනපිරිස් ගම්මානවලට කොටුවුණා.ඔවුනට නගරයක්, සොහොන් බිමක්, ක්‍රීඩා පිටියක් හදාගන්න තැනක් නැහැ. නිදහසින් පසුවත් මේ ජනතාවට සාධාරණයක් ඉටුවුණේ නැහැ. මේ ජනතාව පිළිබඳව ජනපතිතුමන් ප්‍රමුඛ රජයේ අවධානය යොමු කැරවමින් ඔවුනට සාධාරණය ඉටුකර දෙමින් මහනුවර දිස්ත්‍රික්කයේ පමණක් නොව මධ්‍යම පළාතේම හඬක් නොමැති ජනතාවට හඬක් වීම මගේ අරමුණ වුණා.පිළිතුර:- මේ රටේ දේශපාලන සංස්කෘතියේ සම්පූර්ණ විකෘතියක් සිදුවෙමින් තිබෙනවා. එදා නිදහසින් පසු මෙරට දේශපාලනය කළ ඩී. එස්., ඩඩ්ලි, බණ්ඩාරනායක, සිරිමාවෝ මැතිනිය වැනි චරිත කෙරෙහි අදත් ජනතාව තුළ ගෞරවයක් තිබෙනවා. එදා ඒ හිටපු අයගේ අපේක්ෂාවන් නොවෙයි අද දේශපාලනය තුළ ඉස්මතු වෙලා තිබෙන්නේ. එදා දේශපාලනඥයන් තමන්ගේ අතේ තිබුණු මුදල් ජනතා සේවයට වැය කළා. සමාජය වෙනුවෙන් යමක් කරන්න ඔවුන් අවංකව වෙහෙසුණා.අද විශාල වශයෙන් මුදල් වියදම් කරලා මහජන මතය මුදලින් යටකරලා තමන් සතු ධනයට දේශපාලන බලයත් එකතු කැර ගැනීමේ අරමුණින් මේ ක්ෂේත්‍රයට එන පිරිස් ඉන්නවා. ජනතාව දේශපාලනඥයාගෙන් බලාපොරොත්තු වන සේවය මේ අයගෙන් ඉටුවන්නේ නැහැ. හේතුව ඔවුන් තුළ ජනතා සේවයක් කිරීමේ අවංක වුවමනාවක් නොතිබීමයි.අපි මේ දේශපාලන සංස්කෘතිය වෙනස් නොකළහොත් සමාජ සාරධර්ම යටකරගෙන සමාජය විකෘතියක් කරා ගමන් ගන්නවා. අතිවිශාල මුදල් කන්දරාවක් වියදම් කරලා ඡන්දයක් දිනන උදවිය මොකද කරන්නේ ඊට පස්සේ අර වියදම් කරපු මුදල වගේ දෙතුන් ගුණයක් හොයන්න මාර්ග හොයනවා. ඔවුන් ජනතාවට සේවයක් කරයිද? මත්කුඩු, මත්පැන් වැනි ජනතාවට අහිතකර දේ තමයි මේ අයගේ ධනය උපයන මාර්ග. කවුරු ආවත් වැඩක් නැහැ කියන කලකිරීම අද දේශපාලනඥයා ;කරෙහි ජනතාව තුළ ඇතිවෙලා. මේක එතරම් යහපත් ප්‍රවණතාවක් නොවෙයි. මුදල් බලය නිසා ඇතිකරගත් සම්බන්ධතා ඔස්සේ තමන්ගේ පෞද්ගලික අරමුණු ඉටුකරගන්න ක්‍රියාකරන පිරිස් අපේක්ෂකයින් ලෙස ඉදිරිපත් වීම මුළුමනින් වළක්වන්න බැහැ. ජනතාව සැබෑ ජනනායකයින් නිවැරදිව හඳුනාගෙන වංචාව, දූෂණය පිටුදකින පිරිසිදු චරිත තමන්ගේ නියෝජිතයින් ලෙස පත්කර ගැනීමට වගබලා ගත යුතුයි.වැරදි පුද්ගලයකුට ඡන්දය දීලා පසුතැවෙන්න එපා කියලා මම ජනතාවට කියනවා. මගේ දේශපාලන තේමාව සුපිරිසිදු දේශපාලන සංස්කෘතියක් සඳහා සුපිරිසිදු මහජන නියෝජිතයින් පත්කරමු යන්නයි.පිළිතුර:- මේ රටේ පැවති සාපරාධී යුද්ධයෙන් මුළු සමාජ දේහයම ගිලගෙන තිබුණු අවස්ථාවක මේ රටේ ජනතාවගේ වාසනාවට බලයට පැමිණි ජනපති මහින්ද රාජපක්ෂ මහතා ත්‍රස්තවාදය සහමුලින් පරාජය කැර රටට ස්ථිර සාමයක් දුන්නා. අනාගතය පිළිබඳ කිසිඳු විශ්වාසයක් නොතිබූ ජනතාවට එතුමා අලුත් බලාපොරොත්තු ගෙන ආවා. ගුවන් තොටුපළවල්, වරායවල්, විශ්වවිද්‍යාල, රෝහල්, ක්‍රීඩාපිටි, මහා මාර්ග අලුතින් හැදෙනවා. නව රැකියා අවස්ථා බිහිවෙනවා. ආර්ථික වර්ධන වේගය වැඩිවෙමින් රට ආසියාවේ ආශ්චර්ය වෙත පිය මනිනවා.පිළිතුර:- ඉතිහාසය පුරාම දේශපාලන බලයේ සිටි අයගේ පවුල්වල උදවිය ඊළඟ නායකයෝ ලෙස මතුවූ අවස්ථා දකින්නට පුළුවන්. රජුගෙන් පසු ඔහුගේ පුතු රාජ්‍යත්වයට පත්වුණා. ප්‍රධාන තනතුරුවල පවුලේ උදවිය හිටියා. විශ්වාසවන්ත පුද්ගලයෝ සමීප කැර ගැනීම දේශපාලන ඉදිරිගමනට අත්‍යවශ්‍යය අංගයක්. ඉන්දියාව, පකිස්ථානය වැනි රටවල බලන්න. මේ තත්ත්වය දක්නට පුළුවන්. ප්‍රාජාතන්ත්‍රවාදී රටක ඕනෑම අයෙකුට ජනතා කැමැත්ත මත ඉදිරියට එන්න අවස්ථාව තිබිය යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309171</link>
    <topic>සුනාමි ආධාර කෝටි 50 නාස්තිකාර වියදම පිළිබඳ ලෝක විගණන විශේෂඥයෝ අද ප්‍රශ්න අරඹති</topic>
    <author>ප්‍රින්ස් ගුණසේකර</author>
    <content>ජගත් පාපන්දු සම්මේලනය ප්‍රදානය කළ සුනාමි ආධාර රුපියල් කෝටි 50ක මුදල් වැය කිරීමේදී සිදුව ඇතැයි කියන දුෂණ-වංචා සෙවීමට ලෝක පාපන්දු සම්මේලනයේ විගණන විශේෂඥයෝ පිරිසක් ශ්‍රී ලංකාවට පැමිණ අද සිට දින තුනක් ප්‍රශ්න කිරීම් අරඹති. ලෝක පාපන්දු සම්මේලනයේ ගිණුම් කටයුතු භාර කේ.පී.එම්.ජී.නම්වූ විගණන සමාගමේ නියෝජිතයින් තිදෙනෙකු මේ පරීක්ෂණ කටයුතු මෙහෙයවන අතර, වසර 2004න් පසු ශ්‍රී ලංකා පාපන්දු සම්මේලන පරිපාලනයේ සිටි සභාපතිවරු, ලේකම්වරු හා භාණ්ඩාගාරිකවරු කැඳවා ප්‍රශ්න කිරීමට නියමිතය.එයට අමතරව ක්‍රීඩා පිටි ඉදිකිරීම වෙනුවෙන් මුදල් ලබාගත් කොන්ත්‍රාත් සමාගමෙන්, ගෙවීම් අනුමත කල කොන්ත්‍රාත්කරුගෙන්, සැලසුම් නිර්මාණ ශිල්පියාගෙන් හා පාපන්දු ප්‍රධාන විධායක ක්‍රිෂාන්ත පෙරේරා යන මහත්වරුන්ගෙන්ද ප්‍රශ්න කිරීමට නියමිතය. එවක ගෝල් ව්‍යාපෘතිය භාරව සිටි මනිලාල් ප්‍රනාන්දු මහතාගෙන් මේ පරීක්ෂණයේදී ප්‍රශ්න කිරීමේ බලාපොරොත්තුවක් නොමැති බවද වාර්තා වේ. සුනාම් ආධාර යටතේ ක්‍රියාත්මකවූ පාපන්දු ව්‍යාපෘතිවලට අදාලව කෙරුණු මූලික පරීක්ෂණ වලින් අනතුරුව ඒවායේ විනිවිදභාවය සෙවීම හා නිවැරදි තත්ත්ව වාර්තාවක් ලබා ගැනීම මේ තෙදින පරීක්ෂණයේ අරමුණ වී තිබේ.මෙයට මාස දෙකකට පමණ පෙර ලෝක පාපන්දු නියෝජිතයෝ පිරිසක් පැමිණ සුනාමි ආධාරවලින් ඉදිකළා යැයි පවසන සියලු ක්‍රීඩාංගණ පරීක්ෂා කර වාර්තාවක් සකස් කළහ. ශ්‍රී ලාංකේය ක්‍රීඩා ඉතිහාසයේ විශාලතම මුදල් ගනුදෙනුවක් වු මෙයින් රට පුරා ක්‍රීඩාංගණ 13ක් සංවර්ධනයට පියවර ගෙන තිබු අතර එය නාස්තිකාර වියදමක් ලෙස චෝදනා නැගුණි.එබැවින් ශ්‍රී ලංකා පාපන්දු විධායක සභාව විසින් හිටපු පාපන්දු සභාපති සරත් වීරසේකර මහතාගේ ප්‍රධානත්වයෙන් පංච පුද්ගල විමර්ශන කමිටුවක් පත්කළ අතර, වීරසේකර මහතා සැකසූ ඒක පුද්ගල වාර්තාවකින් සියලු චෝදනා පදනම් විරහිත බව ප්‍රකාශ කළේය.ඒ සමගම ක්‍රීඩා ඇමැති මහින්දානන්ද අලුත්ගමගේ මහතා විසින් විශ්‍රාමලත් මහාධිකරණ විනිසුරු උපාලී සමරවීර මහතාගේ ප්‍රධානත්වයෙන් කමිටුවක් පත්කළ අතර එහි තීරණය වූයේ පාපන්දු සම්මේලනය තුල එවක සිටි නිලධාරීන් නිසි අධීක්ෂණයකින් තොරව අවිධිමත් ලෙස කටයුතු කිරීමෙන් සුනාමි ආධාර මුදල් වැය කිරීමේදී ප්‍රශ්න ඇතිව තිබෙන බවයි. කමිටු වාර්තාව ප්‍රකාශ කිරීමෙන් පසු, ශ්‍රී ලංකා පාපන්දු සම්මේලනය තුළ පිහිටි ගෝල් සංවර්ධන ව්‍යාපෘති කාර්යාලයක් මගින් සම්බන්ධීකරණය කෙරුණු මේ සියලු ගනුදෙනුවල තොරතුරු ක්‍රීඩා අමාත්‍යාංශය මගින් රහස් පොලිසියට භාර දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309172</link>
    <topic>ක‍වපෙත්ත විසිකළ පාසල් ක්‍රීඩිකා අමන්ති ජ්‍යෙෂ්ඨයන් පරදවා රන් පදක්කම දිනයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා මලල ක්‍රීඩා සංගමය ලංකා බැංකුවේ අනුග්‍රහයෙන් සංවිධානය කළ 91වැනි ජාතික මලල ක්‍රීඩා ශූරතාවලියේ ඊයේ පළමු දිනයේ දී පිරිමි මීටර් 5000 රන් පදක්කම දිනා ගැනීමේ අභිලාශයෙන් ක්‍රී‍ඩකයෝ 102ක් තරග බිමට පිවිසියහ. එය ශ්‍රී ලංකා මලල ක්‍රීඩා ඉතිහාසයේ ඉසව්වකට සහභාගි වූ වැඩිම පිරිස වීම මෙහි විශේෂත්වයයි.වාර්තාගත සහභාගිත්වයකින් මීටර් 5000 පිරිමි මූලික වටයේ තරග පැවැත්වූ අතර ක්‍රීඩකයින් 9ක් සහභාගි වන අවසන් තරගය අද පස්වරු 5.00ට කොළඹ සුගතදාස ක්‍රීඩාංගණයේ දී පැවැත්වේ.මෙවර ජාතික මලල ක්‍රීඩා ශූරතාවලියේ පළමු දින‍යේ කිසිදු වාර්තාවක් බිහි නොවූ අතර වැඩි සහභාගිත්වයක් පැවැතුණි. එහෙත් තරගවලට සහභාගි වූ ක්‍රීඩක ක්‍රීඩිකාවන්ගේ දක්ෂතා වර්ධනයක් දක්නට නොලැබිණි.කව‍පෙත්ත විසිකිරීමේ ඉසව්වේ දි ශ්‍රී ලංකා පාසල් මලල ක්‍රීඩා සංගමය නියෝජනය කළ අමන්ති සිල්වා ජ්‍යෙෂ්ඨ ක්‍රීඩිකාවන් අභිබවමින් රන් පදක්කම දිනා ගැනීම සැළකිය යුතු දක්ෂතාවක් විය.ඊයේ දිනයේ කැපී පෙනෙන සිදුවීමට ලක්වූ අමන්ති සාන්ත බ්‍රිජට් කන්‍යාරාම‍යේ ඉගෙනුම ලබන පාසල් ශිෂ්‍යාවකි. ඇයගේ දක්ෂතාව වූයේ මීටර් 43.40කි. එහි රිදී පදක්කම ගුවන් හමුදාවේ එස්.කේ.වීරසිංහ (මීටර් 38.99) දිනා ගත් අතර ලෝකඩ පදක්කම ගුවන් හමුදාවේම ඒ.ඒ.මධුවන්ති (මී.34.90) දිනා ගත්තාය.මීටර් 200 කාන්තා අවසන් තරගයේ දී සුපුරුදු දස්කම් දැක්වූ නාවික හමුදාව නියෝජනය කළ ජානි චතුරංගනි ද සිල්වා තත්පර 24.83කින් රන් පදක්කම දිනා ගත් අතර ගුවන් හමුදාවේ ක්‍රීඩිකාවන් දෙදෙනකු වන එච්.ඩී.එන්.ප්‍රනාන්දු (තත්.25.09) හා පී.ඩී.වයි.එන්.අබේවික්‍රම (තත්.25.49) පි‍ළිවෙළින් රිදී හා ලෝකඩ පදක්කම් සතු කර ගත්හ.පිරිමි මීටර් 200 අවසන් තරගයේ දී නාවික හමුදාවේ කසුන් කල්හාර සෙනෙවිරත්න තත්පර 21.60කින් රන් පදක්කම ද, නාවික හමුදාවේ ම කේ.ජී.සී.එම්.ජයසේකර තත්පර 21.80කින් රිදි පදක්කම ද, යුද හමුදාවේ සපත් කුමාර තත්පර 21.79කින් ලෝකඩ පදක්කම ද සතු කර ගත්හ.ඊයේ පැවැති අනෙකුත් අවසන් තරගවල ප්‍රතිඵල මෙසේය.රිටි පැනීම පිරිමි - 1. එම්.එච්.අයි.සඳරුවන් -මීටර් 4.60 (ගම්පහ දි.ම.ස.), 2. ආර්.කේ.‍කේ.බාලසූරිය – මීටර් 4.50 (ගුවන්), 3. කේ.කනතීපන් - මීටර් 4.40 (ගුවන්)දුර පැනීම කාන්තා - 1. එන්.සී.ඩී.ප්‍රියදර්ශනී - මීටර් 5.97 (නාවික), 2. එල්.ඩී.ඩී.ඊ.රත්නසිරි - මීටර් 5.86 (ගුවන් ), 3. ආර්.ඩබ්.අයි.මධුවන්ති - මීටර් 5.80 (ගුවන්)උස පැනීම කාන්තා - 1. ශාමලී සුරියන්පොළ – මීටර් 1.78 (ගුවන්), 2. දුලාංජනී රණසිංහ – මීටර් 1.78 (නාවික), 3. තරංගා විනෝදනී - මීටර් 1.70 (යුද)කවපෙත්ත පිරිමි - 1. යූ.පී.ජයවර්ධන -මීටර් 43.45 (ලංකා ලයන්ස්), 2. බී.චතුරංග – මීටර් 42.11 (හම්බන්තොට), 3. යූ.පෙරේරා -මීටර් 40.81 (යුද)මීටර් 3,000 බාධක කාන්තා - 1. කේ.එන්.රත්නායක – විනාඩි 10:41:76 (යුද), 2. උදයකුමාරි - විනාඩි 12:12:20 (යුද), 3. ආර්.ඒ.පෙරේරා -විනාඩි 12:28:35 (යුද )මීටර් 10,000 කාන්තා - 1. ටී.සී.හේමමාලි-විනාඩි 35:36:55 (‍පොලිස්), 2. ඒ.එන්.එල්.ආරියදාස – විනාඩි 36:55:68(ගුවන්), 3. එල්.ඒ.බෝගහවත්ත – විනාඩි 37:07:13 (නාවික).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309173</link>
    <topic>ආසියා කුසලාන ක්‍රිකට් ලබන වසරේ බංග්ලාදේශයේ</topic>
    <author/>
    <content>ආසියා කුසලාන එක්දින ක්‍රිකට් තරගාවලිය ලබන වසරේ පෙබරවාරි 24 සිට මාර්තු 7දක්වා බංග්ලාදේශයේ දී පැවැත්වේ. ශ්‍රී ලංකාව, පාකිස්තානය, බංග්ලාදේශය හා ඉන්දියාව සහභාගි වන මේ එක්දින තරගාවලියට පෙරේදා පැවැති ආසියානු ක්‍රිකට් කවුන්සිල රැස්වීමේ දී අනුමැතිය හිමිවිණි. චෙන්නායි හී පැවැති මේ රැස්වීමට ඉන්දියා ක්‍රිකට් සභාපති එන්.ශ්‍රිනිවාසන්, ශ්‍රී ලංකා ක්‍රිකට් ලේකම් නිශාන්ත රණතුංග, පාකිස්තාන ක්‍රිකට් මෙහෙයුම් නිලධාරී සුබාන් අහමඩ් හා ආසියානු ක්‍රිකට් ප්‍රධාන විධායක ජයේඩ් අෂ්රාෆුල් එක්ව සිටියහ.බංග්ලාදේශයේ පැවැත්වෙන මේ තරගාවලියට ඉන්දියාවේ සහභාගිත්වය පිළිබඳ කලින් ප්‍රශ්න මතුවූවද, දැන් එය විසඳී ඇති බැවින් සහභාගිත්වය ස්ථීර බව තහවුරු කොට ඇත.ඉන්දියා පිලේ නවසීලන්ත සංචාරය ද ආසියානු ක්‍රිකට් තරගාවලියට අදාල දින වකවානුවල දීම යෙදී තිබීමෙන් ඉන්දියාව ගැටලුවකට මුහුණ දී සිටි අතර පසුව එය ජනවාරි 19 සිට පෙබරවාරි 18 දක්වා වෙනස් කොට ඇත.ආසියානු ක්‍රිකට් ශූරතාවලියේ නිල රූපවාහිනි විකාශන අයිතිය සතු නිම්බස් ආයතනය දින වකවානු තවමත් ස්ථීර කොට නැතත් සහභාගි වන රටවල් හතරේ සහභාගිත්වය ස්ථීරවී ඇත.අවසන් වරට 2012 බංග්ලාදේශයේ පැවැති තරගාවලියේදී ශ්‍රී ලංකාව සහභාගි වූ තරග තුනෙන්ම පරාජය වී මූලික වටයෙන්ම ඉවත්වීමට සිදුවූ අතර අවසන් තරගයට පාකිස්තානය හා බංග්ලාදේශය සුදුසුකම් ලබා ගත්හ. එහිදී පාකිස්තානයට ලකුණු 2ක තියුණු ජයක් හිමිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309174</link>
    <topic>කඳුරට මෙරූන්ස් සන්රයිසස් හයිද්‍රබාද් තරගය අද</topic>
    <author/>
    <content>ඉන්දියාවේ දී අද ඇරැඹෙන චැම්පියන් ලීග් විස්සයි20 ක්‍රිකට් ශූරතාවලියේ දෙවැනි තරගය ලෙස ළහිරු තිරිමාන්නගේ නායකත්වයෙන් යුත් කඳුරට මෙරූන්ස් හා ශිකර් ධවාන්ගේ නායකත්වයෙන් යුත් සන්රයිසස් හයිද්‍රබාද් කණ්ඩායම අතර තරගය රාත්‍රී 8.00ට මොහාලි නුවර පන්ජාබ් ක්‍රිකට් ක්‍රීඩාංගණයේ දී පැවැත්වේ.කණ්ඩායම් 11ක් තරග වදින මෙවර තරගාවලියේ මූලික වටයේ දී කඳුරට මෙරූන්ස් කණ්ඩායම තරග 3කට සහභාගි වන අතර දෙවැනි තරගය හෙට පස්වරු 4.00ට නවසීලන්තයේ ඔටාගෝ කණ්ඩායම සමග පැවැත්වේ.ෆයිසලාබාද් වෝල්ව්ස් පිල සමග කඳුරට මෙරූන්ස් සහභාගි වන මූලික වටයේ අවසන් තරගය 20 වැනිදා පස්වරු 4.00ට පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309175</link>
    <topic>සාහිත්‍ය මාසය සඳහා ලලිත්ගෙන් ක්‍රීඩා පොත් දෙකක්</topic>
    <author/>
    <content>මෙරට ක්‍රීඩා සාහිත්‍ය දියුණු කිරීම උදෙසා වසර 30ක පමණ කාලයක සිට ක්‍රීඩා ග්‍රන්ථකරණයේ නියැලෙන ප්‍රවීණ ක්‍රීඩා ග්‍රන්ථ කර්තෘවරයකු වන ලලිත් ගුණවර්ධන මහතා මෙවර සාහිත්‍ය මාසය වෙනුවෙන් 'ක්‍රීඩාව සඳහා විද්‍යාව -1 හා 2 වශයෙන් නව ග්‍රන්ථ දෙකක් ප්‍රකාශයට පත්කොට ඇත.පසුගිය කාලයේ දී මීටර් 100 දිවීම, මීටර් 400 දිවීම, දුර පැනීම පුහුණුව, උස පැනීම පුහුණුව, කවපෙත්ත පුහුණුව, යගුලිය පුහුණුව, හෙල්ල පුහුණුව හා ඩන්කන් වයිට් නමින් ක්‍රීඩා ග්‍රන්ථ ගණනාවක් ප්‍රකාශයට පත්කළ ගුණවර්ධන මහතා, ක්‍රීඩා ග්‍රන්ථකරණය වෙනුවෙන් අන්තර් ජාතික ඔලිම්පික් කමිටුවෙන් ගෞරව සම්මාන ලැබුවෙකි.ඔහු දැනට කැලණිය විශ්ව විද්‍යාලයේ ක්‍රීඩා හා විශ්‍රාන්ති කළමනාකරණ අංශයේ ක්‍රීඩා ඉතිහාසය, ක්‍රීඩා පනත හා ප්‍රතිපත්ති, ක්‍රීඩාව හා දේශපාලනය යන විෂයයන් සම්බන්ධ බාහිර කථිකාචාර්යවරයකු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309176</link>
    <topic>නවසීලන්ත එක්දින පිලට ටිම් සවුති යළි කැඳවයි</topic>
    <author/>
    <content>බංග්ලාදේශය සමග ලබන මාසයේ පැවැත්වෙන එක්දින තරගාවලියට නම් කළ නවසීලන්ත කණ්ඩායමට වේගපන්දු යවන ක්‍රීඩක ටිම් සවුති යළි කැඳවා ඇත.ආබාධයකට ලක්වීම හේතුවෙන් පසුගිය කාලයේ කණඩායමෙන් ඉවත්වි සිටි සවුති මෙවර කණ්ඩායමට කැඳවා ඇත්තේ එක්දින තරගාවලියට පමණක් බව පුහුණුකරු බෲස් එඩ්ගාර් පැවැසීය.මේ මස අග දෙපිල අතර පැවැත්වෙන ටෙස්ට් තරගමාලාවට ක්‍රීඩා කිරීමට නියමිත ක්‍රීඩකයන් 6ක් ද එක්දින කණ්ඩායමට නම් කර තිබේ. 27හැවිරිදි වමත් පිතිකරුවකු වන ඇන්ටන් ඩෙව්කිච් මෙවර කණ්ඩායමට එක්වූ එකම නවක ක්‍රීඩකයා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309177</link>
    <topic>හංවැල්ල මායාදුන්න මහා විද්‍යාලයෙන් දෙවැනි වටයේ වැඩි දස්කම්</topic>
    <author/>
    <content>හංවැල්ල මායාදුන්න මහා විද්‍යාලය අන්තර් පාසල් අවුරුදු 15න් පහළ ක්‍රිකට් තරගාවලියේ තෙවැනි කාණ්ඩයේ දෙවැනි වටයේ තරග බිමේ දස්කම් දක්වමින් සිටී.පසුගියදා පැවැති තරග දෙකකදී හේනේගම මධ්‍ය මහා විද්‍යාලය හා ඇහැලියගොඩ මධ්‍ය මහා විද්‍යාලය පරාජය කිරීමට හංවැල්ල මායාදුන්න විදුහල් කණ්ඩායම සමත්ව තිබේ.හේනේගම විදුහල් කණ්ඩායම පරාජය කර ඇත්තේ කඩුලු 1කිනි.හේනේගම ම.ම.වි. ලකුණු 220 (ඕවර 48.2)එච්.එච්.කාවින්ද 52, කේ.පිනිමුතු 38 (තරිඳු උදාර 29/3, ප්‍රනීත් දිල්ෂාන් 28/2, රමේෂ් මධුවන්ත 50/2)හංවැල්ල මායාදුන්න ම.වි. කඩුලු 9 ට ලකුණු 221 (ඕවර 49)අකිල දිල්ෂාන් 57, රමේෂ් මධුවන්ත 28, චමික ගයාන් 26, ඉෂාන් මධුසංක 24 (එන්.සදරුවන් 9/3, එම්.කුමාරගේ 30/2, කේ.හේවගේ 38/2)ඇහැලියගොඩ මධ්‍ය මහා විද්‍යාලය සමග තරගය ජය ගෙන ඇත්තේ කඩුලු 3කිනි.ඇහැලියගොඩ ම.ම.වි. ලකුණු 181 (ඕවර 41.4)පී.අසින්දු 35, ඒ.ගුණවර්ධන 23 (තරිදු උදාර 28/3, තිමල්ක වීරරත්න 51/3)හංවැල්ල මායාදුන්න ම.වි. කඩුලු 7 ට ලකුණු 185 (ඕවර 47.3)අකිල දිල්ෂාන් 40, කසුන් අයේෂ්මන්ත 33 තිමල්ක වීරරත්න 27, ප්‍රනීත් දිල්ෂාන් 22 (පී.එල්.කුමාර 29/3).</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309178</link>
    <topic>පාසල් රගර් සම ශූරතා මහනුවරට</topic>
    <author>මහනුවර ක්‍රීඩා විශේෂ</author>
    <content>අවු.16න් පහළ පළමු කොටසේ දීප ව්‍යාප්ත රගර් තරගාවලියේදී මහනුවර ධර්මරාජ හා ත්‍රිත්ව විදුහල් සම ශූරතා අත්කර ගැනීමට සමත්වුහ. අවසන් තරගයේදී කණ්ඩායම් දෙකම ගෝල් 12 බැගින් රැස්කර තිබිණි.තරගාවලියේ ප්ලේට් ශූරතාව සඳහා මහනුවර සාන්ත අන්තෝනි විදුහල සහ වෙස්ලි විදුහල තරග වැදුණි. එහිදී අන්තෝනි විදුහලට ගෝල් 7-0ක ජයක් හිමිවිය. බෝල් කුසලානය කොළඹ ලලිත් ඇතුලත්මුදලි විදුහල ගෝල් 17-0කින් පරාජය කළ කොළඹ රාජකීය විදුහලට හිමිවිය.පිළියන්දල මැදි මහ විදුහල ගෝල් 5-0කින් මහනුවර සාන්ත සිල්වෙස්තර විදුහල පරාජය කරමින් තරගාවලියේ ෆීල්ඩ් කුසලානය දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s1309179</link>
    <topic>ශ්‍රී ලංකාවට තෙවැනි තැන</topic>
    <author/>
    <content>හොං‍කොං, ඉරානය, පිලිපීනය, සිංගප්පූරුව, චීන තායිපේ, තායිලන්තය, මැලේසියාව හා ශ්‍රී ලංකාව නියෝජනය කළ මැලේසියාවේ ක්වාලලම්පූර් නුවර පැවැති සිවුවැනි රිද්මයානුකූල ජිම්නාස්ටික් තරගාවලියේ දී රිදී පදක්කමක් හා ලෝකඩ පදක්කමක් දිනමින් ශ්‍රී ලංකාව තුන්වැනි ස්ථානයට පත්විය.ශ්‍රී ලංකාව වෙනුවෙන් එස්.පී.හරිත රන්දිල් හා එස්.පුලිත හංස යන ක්‍රීඩකයන් දෙදෙනා මේ තරගාවලියට එක්ව දස්කම් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=s13091710</link>
    <topic>පිලියන්දල මැදි විදුහලේ නව පිහිනුම් තටාකය</topic>
    <author>ඡායාරූප -කැස්බෑව සංචාරක ධර්මසිරි සුරවීර</author>
    <content>පිහිනුම් ක්‍රීඩාව නගරයෙන් ගමට ගෙන යාමේ අරමුණින් ක්‍රියාත්මක වන වැඩ සටහන යටතේ පිලියන්දල මැදි විදුහලේඉදිකළ නව පිහිනුම් තටාකය පිහිනුම් පුහුණු කිරීමේ කටයුතු පසුගියදා සුබ මොහොතින් ආරම්භ කෙරිණි.එම අවස්ථාවට සහභාගි වූ හිටපු ක්‍රීඩා අමාත්‍ය හා වත්මන් කම්කරු හා කම්කරු සබඳතා අමාත්‍ය ගාමිණී ලොකුගේ, පිලියන්දල මැදි විදුහලේ විදුහල්පති දර්ශන උඩවත්ත මහත්වරුන් ඇතුළු ගිහි පැවිදි ගුරු භවතුන් හා සිසුන් (වමේ) හා පළමු සිසු කණ්ඩායම නව පිහිනුම් තටාකයේ පුහුණුවීම්වල නිරතවූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>17</day>
    </date>
    <link>http://www.dinamina.lk/2013/09/17/_art.asp?fn=f1309171</link>
    <topic>ප්‍රභාකරන් නටපු නාඩගමකුත් නෑ බෙරේ පළුවකුත් නෑ</topic>
    <author/>
    <content>ඉදිරි දිනවල දී පැවැත්වීමට නියමිත පළාත් සභා මැතිවරණය, එහි ප්‍රතිඵලය කෙසේ සකස් වේද, ජනතාව වෙත ආණ්ඩුව මඟින් ලබාදී ඇති සේවා, ඌව පළාත් සභාව මගින් ඉටු කර ඇති කාර්යභාරය හා තවත් කාලීන හා සමාජ කරුණු පිළිබඳව ඌව පළාත් ආණ්ඩුකාර සී. නන්ද මැතිව් මහතා සමඟ සිදු කළ සාකච්ඡාවකි මේ.වයඹ හා මධ්‍යම පළාත් සභා දෙක අනිවාර්යයෙන්ම සන්ධානය දිනනවා. එසේ දිනන්න ප්‍රධාන හේතුව ජනාධිපති මහින්ද රාජපක්‍ෂ මැතිතුමායි. මිනිස්සු ඡන්දය දෙන්නේ මන්ත්‍රීවරුන්ටම නෙමේ. විශේෂයෙන් ගම්බද ජනතාව කෙළෙහි ගුණ දන්න ජනතාවක්. රජය සමඟ විවිධ හේතූන් නිසා, ජනාධිපතිතුමාගේ මූණයි හිනාවයි දැක්කම වශී වෙන ගතියක් තියෙනවා. රට එක්සේසත් කළ ජනාධිපතිතුමාට මිනිසුන්ගේ ආදරය එන්න එන්නම වැඩි වෙනවා. ඡන්ද දිනන්නේ ජනාධිපතිතුමායි, අපේක්ෂකයන්ට දෙන ඡන්දයක් නෙමේ.උතුරු පළාත් සභා ඡන්දය තව ටිකක් ප්‍රමාද වී තියන්න අවස්්ථාව ලැබුණා නම්, උතුරේ ගම්බද ගොවි ජනතාව හමුවන්න අවස්ථාවක් ජනාධිපතිතුමාට ලැබුණා නම් අනිවාර්යයෙන්ම සන්ධානයට විශිෂ්ට ජයක් හිමි වෙනවා.වසර 30ක් තිස්සේ ගොවිතැනින් ඈත්වී යුද්ධය නිසා හෙම්බත් වී සිටි උතුරේ ගොවි ජනතාව අද අත්විඳින නිදහසයි - සතුටයි නිසා ජනාධිපතිතුමාට ආදරය කරනවා. ගෞරව කරනවා. ඒ ගොවියන්ගේ දරුවන් කොටි හමුදාවට බඳවාගෙන වෙඩි කා මිය යන්න සැලැස්සුවේ ප්‍රභාකරන් බව දැන් තේරුම් අරන් තියෙනවා. ප්‍රභාකරන් නටපු නාඩගමකුත් නෑ. බෙෙර් පළුවකුත් නෑ. දැන් ගොවිතැන් කටයුතු නැවත ආරම්භ කර තියෙනවා. දරුවන් පාසල් යනවා. ඉස්සර අපේ පළාත්වලට වඩා හොඳ අධ්‍යාපන ක්‍රමවේදයක් උතුරේ තිබුණා. ඒ අය මුණගැහෙන්න ජනාධිපතිතුමාට කාලය මදියි.හිටපු විනිසුරුවෙක් හැටියට, නීති රීති ගැන, රටේ ව්‍යවස්ථාව ගැන අවබෝධයක්, දැනුමක් ඇති අයකු හැටියට මෙවැනි ප්‍රතිපත්ති ප්‍රකාශයක් ඉදිරිපත් කිරීම ගැන මා පුදුම වෙනවා. ඒක ප්‍රභාකරන්ගේ අරමුණුවලට සමානයි. උතුරේ වසර 30ක් අන්ත දුකක් වින්ද ජනතාව මෙවර හොඳ උත්තරයක් දෙයි.ජවිපෙ පදනම බොහෝ දුරට සීමා වෙලා. මාර්ග අවහිර වන රැස්වීම් පවත්වනවා. මහජන සහයෝගයක් නොලැබෙන නිසා සෙනඟ එකතු වන තැන් බල බලා රැළි තියනවා. මාධ්‍ය සංදර්ශන පවත්වනවා.එක්සත් ජාතික පක්‍ෂයට වෙලා තියෙන්නේ හරි නායකයෙක් නැතිකමයි. නායකයා රැස්වීම්වල විහිළු කතා කිය කියා ඉන්නවා. ඔය බොළඳ විහිළු කතාවලට අද කාලේ තරුණ තරුණියෝ රවටන්න අමාරුයි. රට වෙනුවෙන් එයා කරපු දෙයක් කියන්නෙත් නෑ. කරන දෙයක් කියන්නෙත් නෑ. රැකියා දෙන බවට දැන් පොරොන්දු වෙනවා. අපේ රජය සියලු උපාධිධාරීන්ට රැකියා දී තියෙනවා. රජය රැකියා ප්‍රශ්නය විසඳමින් ඉන්නවා. මහින්ද චින්තනයට සමාන ප්‍රතිපත්ති ප්‍රකාශයක් එළිදක්වන තුරු එක්සත් ජාතික පක්‍ෂයට අනාගතයක් නෑ. එජාපය බලයට එන බවක් මට නම් පේන මානයක නෑ.මේ වර්ෂයේ අග හෝ ලබන වසරේ මුල් සතියේ පමණ විසුරුවන්න ඉඩ තියෙනවා. ප්‍රධාන අමාත්‍යතුමා ගන්නා තීන්දුව අනුව එය තීරණය වෙයි. බස්නාහිර හා දකුණත් විසුරුවන්න ඉඩ තියෙනවා. ඒ ඒ පළාත්වල මහ අැමැතිවරුන්ගේ අභිමතය පරිදි විසුරුවන දිනය තීරණය වෙයි.පසුගිය වසර හතර තුළ ශෂීන්ද්‍ර රාජපක්ෂ මහ ඇමැතිතුමාගේ නායකත්වයෙන් ඌව පළාතේ දැවැන්ත සංවර්ධන ක්‍රියාදාමයක් සිදුව තිබෙනවා. විශේෂයෙන් අධ්‍යාපනික සංවර්ධනයක් දකින්න තියෙනවා. විභාග ප්‍රතිඵල ගුණාත්මක වර්ධනයක් පැහැදිලිව පේනවා. සෞඛ්‍ය අංශය බැලුවත් දියුණුවක් විශේෂයෙන් පේනවා. වකුගඩු රෝගය මහියංගණයෙන් මොණරාගලටත් වැල්ලවායටත් පැතිරිලා. ඒ ගැන විශේෂ අවධානය යොමු කර තියෙනවා. රෝගීන් හඳුනාගෙන ප්‍රතිකාර කටයුතු කරනවා. ඩෙංගු උවදුර අවම කිරීමට පියවර අරන් තියෙනවා. කෘෂිකර්ම ක්‍ෂේත්‍රයේ ප්‍රගතියක් තියෙනවා. මාර්ග සංවර්ධන කටයුතු ක්‍රමානුකූලව සිදු වෙනවා.බැහැ කියා නීතියක් නැහැ. නමුත් රජයේ සේවකයන්ට තියෙනවා. මේක ජනාධිපතිතුමාගේ පත්වීමක්. එතුමා අපගේ පළාතට ආවොත් අනිවාර්යයෙන්ම අපිත් සහභාගි විය යුතුයි. ප්‍රශ්න මතුවන අවස්ථාවල පිළිතුරු දීමට අවශ්‍යයි. හැකිතාක් දුරට මධ්‍යස්ථව කටයුතු කිරීම අපගේ යුතුකමක් වෙනවා.මධ්‍යමට හා වයඹට ඇමැති පුතුන් තරග කරනවා. ඥාතීන් තරග කරනවා. ඊට කිසිම විරුද්ධත්වයක් නෑ. නමුත් කිසියම් ඇමති පුතෙක් පළමු වරට තරග කරන ගමන් මහ ඇම­ැතිකම බලාපොරොත්තු වෙනවා නම් වැරැදියි. එසේ පෝස්ටර් ප්‍රදර්ශනය වෙනවා නම් වැරැදියි. නාමල් රාජපක්‍ෂ මන්ත්‍රීතුමාට ලේසියෙන් ඇමැතිකමක් දීමට ජනාධිපතිතුමාට පුළුවනි. ඒත් දුන්නේ නෑ. ඇයි? අත්දැකීම් මදිකම නිසා. පළපුරුද්ද නැති නිසා. දෙවන වතාවේ දුන්නාට කවුරුවත් විරුද්ධ වන්නේ නෑ. සමහර පළාත් සභා අපේක්ෂකයන් ලක්‍ෂ කෝටි ගණන් මුදල් වියදම් කරනවා. මේ මුදල් මේ අයට ලැබුණේ කොහෙන්ද කියල ජනතාව ප්‍රශ්න කරනවා.ප්‍රධාන හේතුව නායකත්වයේ දුර්වලකමයි. 1970 දීත් එක්සත් ජාතික පක්ෂයට අන්ත පරාජයක් ලැබුණා. ඒ අවස්ථාවේදී පක්ෂය ඇතුළේ ප්‍රශ්න තිබුණා. ඒවා කෙසේ හෝ විසඳාගෙන ජේ. ආර්. ජයවර්ධන මහතා පක්ෂය එක්සේසත් කර, රටේ ජනතාවට ගැළපෙන ප්‍රතිපත්ති ප්‍රකාශයක් ඉදිරිපත් කර එදා පැවති ආණ්ඩුවට විරුද්්ධව නියම නායකත්වයක් ලබා දුන් නිසයි 1977 දී විශිෂ්ට ජයක් ලබාගත්තේ. එතුමා කඳුළු ගෑස්වලට මුහුණ දුන්නා. උද්ඝෝෂණ සටන් ව්‍යාපාරය මෙහෙයවුවා. එතුමා සටන් කළේ ඉදිරි පෙළ ඉඳගෙනයි. අද ඉන්න නායකයා පක්ෂය මෙහෙය වන්නේ පිටුපස සිට ගෙනයි. පක්ෂයට නායකත්වය දිය හැකි දෙවන පෙළ නායකයන් අවබෝධ කරගෙන නෑ. ඒ නිසා පරිහානිය ළඟාවෙලා.එක්සත් ජාතික පක්ෂය වටා හෝ බදුල්ලේ නායකයා වටා ජනතාව රැස්වන බවක් අපට නම් පේන්නේ නෑ. රූපවාහිනිවල කථා කළාට ගම් මට්ටමේ තත්ත්වය වෙනස්. බදුල්ල දිස්ත්‍රික්කය තුළ ඔය කියන නායකයා දකින්නත් නෑ. මාධ්‍ය සංදර්ශන නම් පේන්න තියෙනවා. මුදල් වියදම් කළාම මොනවාද කරන්න බැරි. නිමල් සිරිපාල ද සිල්වා ඇමැතිතුමා වටේ නම් ජනතාව රොක්වන බව පෙනෙනවා.වයඹ දයාසිරි ජයසේකර මහතාටත් වසරක පමණ කාලයක් තිස්සේ ඔය වගේ් කථා කිය කියා සිටියා. අන්තිමේ ඒක සිද්ධ වුණා. ඔය කථාවත් ඒවාගේ වෙන්න පුළුවන්.පළාත් සභා ඡන්දවලින් ජනතාව බලාපොරොත්තු වන්නේ, රජයක් පෙරළීමට නොවේ. පළාතේ අඩුපාඩුකම් සපුරා ගැනීම සඳහා ආණ්ඩුවත් සමඟ කටයුතු කළ හැකි නියෝජිතයන් පත්කර ගැනීම ඔවුන්ගේ අපේක්ෂාවයි. එක්සත් ජාතික පක්ෂය ප්‍රචාරක කටයුතුවලදී රජයට විරුද්ධත්වය ප්‍රකාශ කරන ලෙසට මහජනතාවට කියූවත් ගැමි ජනතාව බුද්ධිමත් නිසා ඔවුන් කල්පනා කරන්නේ දූ දරුවන්ගේ අනාගතය දියුණු කිරීමත් පළාතේ අඩුපාඩු සපුරා ගැනීමත් පමණයි.මේ ඉදිකිරීම් දෙක නිසා විශාල දියුණුවක් දකුණු පළාතට පමණක් නොව ඌව පළාතේ ජනතාවටත් සිදුවන බව කිව යුතුයි. පසුගිය මැතිවරණ කාලයේ දී රනිල් වික්‍රමසිංහ මහතා වැල්ලවායේ ගුවන් තොටුපොළක් හදන්න මුල්ගල තිබ්බා. ඒවා දැන් අමතක ද? ලංකාවට තිබුණේ එකම ජාත්‍යන්තර ගුවන් තොටුපොළයි. එකල හදිසි අවස්ථාවකට මුහුණපාන්න සිදු වුණොත් ගුවන් යානා බස්සන්න වෙන්නේ වෙනත් රටකයි. මත්තල නිසා අද ඒ ප්‍රශ්නය මතුවන්නේ නෑ. හම්බන්තොට වරාය විවෘත කළ දවසේ නැව් ආවේ නෑ. ප්‍රධාන නැව් මාර්ගයක පිහිටා ඇති හම්බන්තොටට දැන් නැව් වැඩි වැඩියෙන් එනවා. නොයෙකුත් කර්මාන්ත බිහි වෙනවා. ජාත්‍යන්තර භාණ්ඩ හුවමාරු මධ්‍යස්ථානයක් ලෙස ඉදිරි කාලයේ දී භාවිතා කළ හැකියි.විවේචනය කරන එක්සත් ජාතික පක්ෂයේ නායකයාට අමතකද, මහවැලි හැදුවේ ජාත්‍යන්තර ණය අරගෙන බව. ශ්‍රී ලංකාවට වැඩි පහසුකම් ලබා දෙන රටක් ලෙස චීනය ඉදිරිපත් වී සිටිනවා. ණය ලබා නොගෙන රටක් සංවර්ධනය කළ නොහැකියි. ශ්‍රී ලංකාවට බටහිර රටවල් ණය ලබාදීම සම්බන්ධව අකමැති නිසා චීනය විශාල ලෙස අපට ණය ලබා දෙනවා. වැඩිකල් නොගොස් අ‍ෙමරිකාවත් චීනයෙන් ණය ලබා ගැනීමට බොහෝ දුරට ඉඩ තිබෙනවා. අනෙක් කාරණය තමයි ඒ අය රජය විවේචනය කරන්නේ රජයෙන් හදපු මාර්ගවල යන ගමනුයි..</content>
  </post></root>