<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304055</link>
    <topic>නගරයට අංගසම්පූර්ණ විකල්ප මාර්ග පහසුකම්</topic>
    <author>කෑගල්ල දකුණ සමූහසිරිසේන රාජපක්ෂ</author>
    <content>කොළඹ නුවර මහා මාර්ගයේ පිහිටි ප්‍රධාන නගරයක් වන කෑගල්ල මාර්ගයේ අධික වාහන තදබදය දුරැලීම සඳහා කෑගල්ල නගරයට අංගසම්පූර්ණ විකල්ප මාර්ගයක් සඳහා අවශ්‍ය ප්‍රතිපාදන ලැබී ඇති බවත්, ඒ අනුව එම විකල්ප මාර්ගයේ වැඩ ආරම්භ කරන බවත් කෑගල්ල දිස්ත්‍රික් ලේකම් තුසිත පී. වනිගසිංහ මහතා පැවැසීය.මේ මාර්ගයේ මූලික අදියර රටවල සිට වැලිමන්නාතොට දක්වා නිමකර ඇති බවත්, එහි දෙවෙනි අදියර කෑගල්ල රෝහල ඉදිරිපසින් පිටිහුම පශු වෛද්‍ය මධ්‍යස්ථානය පසුකර රද්දල හරහා ඇකිරියගල පාරට වැටී මීපිරිය ශාන්ත මරියා කනිෂ්ඨ විද්‍යාලය ළඟින් ප්‍රධාන මාර්ගයට සම්බන්ධ වන බවත් ඒ මහතා සඳහන් කෙළේය.මේ මාර්ගයට අවශ්‍ය ඉඩම් අත්පත් කර අදාළ මැහුම් කටයුතුද අවසන් කර ඇත.නගරයේ පවතින තදබදය අඩුකිරීම සඳහා බාධකයක්ව තිබූ පදික වෙළෙඳ සල්ද මාර්ගයෙන් ඉවත් කර එම වෙළෙඳුන් සඳහා නගර සභාව විසින් අංගසම්පූර්ණ වෙළෙඳ සංකීර්ණයක් ද ඉදිකර දී ඇතත් එම තත්ත්වය වෙනස් වී නොමැත.මෙයට අමතරව කෑගල්ල නගරයේ ප්‍රධාන විදුහල් 6ක් නගරය තුළ තිබීමත්, නගරයේ ප්‍රධාන රාජ්‍ය ආයතන, බැංකු, බස් ඩිපෝව, බන්ධනාගාරය ආදී ආයතනවලට පැමිණෙන ජනතාවට මේ තදබදය බලපා ඇත.මෙයට පිළියම් වශයෙන් නගරය හරහා ගුවන් පාලම් ඉදිකිරීමට කටයුතු කර ඇති බවත්, එයින් එක් ගුවන් පාලමක් ඉදිකර අවසන් බවත් එවැනි ගුවන් පාලම් කිහිපයක් ඉදිකිරීමට සැලසුම් කර ඇති බවත් දිස්ත්‍රික් ලේකම්වරයා පැවැසීය.මේ කරුණු දිස්ත්‍රික් ලේකම්වරයා හෙළිදරව් කෙළේ පසුගියදා කෑගල්ල දිස්ත්‍රික් ලේකම් කාර්යාලයේ පැවැති ප්‍රාදේශීය මාධ්‍යවේදීන් හමුවේ කෑගල්ල දිස්ත්‍රික්කයේ සංවර්ධන කටයුතු පිළිබඳව දත්ත සටහන් ඉදිරිපත් කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304056</link>
    <topic>ගෑස් සිලින්ඩරවල වර්ණය වෙනස් කර අලෙවි කරන ජාවාරමක් අල්ලයි</topic>
    <author>මතුගම සංචාරක</author>
    <content>මෙරට ප්‍රධාන පෙළේ ගෑස් සමාගම් භාවිතා කරන ගෑස් සිලින්ඩර්වල වර්ණය වෙනස් කර ගෑස් සිලින්ඩර් අලෙවි කරන ජාවාරමක් මතුගම පොලිසිය අල්ලා ගෙන ඇත.කහ පැහැති ගෑස් සිලින්ඩර්වලට නිල් වර්ණය යොදා අලෙවියට සූදානම් කර තිබුණු සිලින්ඩර් තොගයක් නාගොඩ වෙළෙඳ මධ්‍යස්ථානයක තිබී පොලිසිය සොයාගෙන තිබේ.මෙම ගෑස් සිලින්ඩර් සම්බන්ධයෙන් මතුගම පොලිසියට පළමුව පැමිණිල්ලක් ඉදිරිපත්ව ඇත්තේ තම වෙළෙඳසලේ තිබුණ කහ වර්ණයෙන් යුත් ගෑස් සිලින්ඩර් තිස්පහක් සොරකම් කර ඇති බවයි.පොලිසිය කරන ලද පර්යේෂණවලින් අනාවරණය වී ඇත්තේ මෙම ගෑස් සිලින්ඩර්වල වර්ණය වෙනස් කිරීමට කළුතර නාගොඩ වෙළෙඳ මධ්‍යස්ථානයකට ගෙන ගොස් ඇති බවයි.මෙම ගෑස් සිලින්ඩර් වෙනස් කිරීමේ කාර්යවල නිරත වූ පුද්ගලයන් සිවු දෙනෙක් මතුගම පොලිසිය අත්අඩංගුවට ගෙන ඇත.මෙම සිද්ධියට සම්බන්ධ ප්‍රධාන සැකකරු ප්‍රදේශයෙන් පලාගොස් ඇති බව පොලිසිය කියයි.මතුගම සහකාර පොලිස් අධිකාරි සුනිල් පියරත්න මහතාගේ මෙහෙයවීමෙන් මුලස්ථාන පොලිස් පරීක්‍ෂක ටී. ලුඩවයික්, අපරාධ අංශයේ ස්ථානාධිපති එස්. රවීන්ද්‍ර, උප පොලිස් පරීක්‍ෂක උපේන්ද්‍ර ජයලත්, පොලිස් සැරයන් චන්ද්‍රසිරි 21568, පො. සැ. චන්ද්‍රසිරි 19161 නිලධාරීහු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304057</link>
    <topic>ව්‍යාජ පත්වීම් ලිපිවලට ලක්‍ෂ විස්සක් වංචා කරලා</topic>
    <author>පානදුර සමූහ - කපිල සෝමරත්න</author>
    <content>සෞඛ්‍ය අමාත්‍යාංශයේ සහ ඊට අනුබද්ධ දෙපාර්තමේන්තුවල රැකියා ලබා දෙන බවට පොරොන්දු වී එම අමාත්‍යාංශයේ ලිපි ශීර්ෂ සහිත ව්‍යාජ පත්වීම් ලිපි ලබා දී රුපියල් ලක්‍ෂ විස්සකට අධික මුදලක් පාණදුරේ සහ බණ්ඩාරගම ප්‍රදේශවල තරුණ තරුණියන්ගෙන් සාපරාධී ලෙස වංචා කිරීම සම්බන්ධයෙන් පානදුර විශේෂ අපරාධ සහ වංචා විමර්ශන අංශය විසින් අත්අඩංගුවට ගනු ලැබූ කාන්තාවකට නඩු දහයක් පානදුර ප්‍රධාන මහේස්ත්‍රාත් අධිකරණය හමුවේ පවරණ ලදී.විත්තිකාරියට එරෙහිව පවරන ලද නඩු විභාග කිරීමට තීරණය කළ පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා නඩු විභාග අගෝස්තු මස 08 දිනට කල් දමන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=r1304058</link>
    <topic>කල් ඉකුත් වූ ආහාර විකුණා උසාවියෙන් දඩ</topic>
    <author>මාවනැල්ල සමූහ - පී. සෙනෙවිරත්න</author>
    <content>මිනිස් ආහාරයට අහිතකැර ආහාර වර්ගයක් ළඟ තබාගෙන සිටි බවට චෝදනා නගා මාවනැල්ල අධිකරණය වෙත ඉදිරිපත් කරන ලද හෝටල් හිමියන් දෙදෙනකුට විනිසුරු ශ්‍රීනිත් විජේසේකර මහතා විසින් රුපියල් දස දහසක දඩ මුදලක් ගෙවන ලෙසට නියෝග කරන ලදී.මාවනැල්ල අරණායක ප්‍රධාන මහා මාර්ගයේ දිප්පිටිය නගරයේ වෙළෙඳ ශාලා වෙත ගොස් එහිදී වැටලීමක් සිදු කරනු ලබද්දී මෙම හෝටල්වල ශීතකරණවල බහා මහජනයාට අලෙවි කිරීමට තිබූ කල් ඉකුත් වූ අමු මස් සහ කෙටි ආහාර වර්ග කීපයක් මෙහිදී අත්අඩංගුවට ගෙන අදාළ වෙළඳාම් සිදු කළ හෝටල් හිමියන් ද සමඟ මෙහිදී සෞඛ්‍ය නිලධාරීහු අධිකරණය වෙත ඉදිරිපත් කැර සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=s1304051</link>
    <topic>සේවකයන් 19ක් දොට්ට: කැන්ටිමයි තට්ටු 2යි කුලියට</topic>
    <author>ප්‍රින්ස් ගුණසේකර</author>
    <content>පළමු පෙළ පාපන්දු තරගවලට සහභාගීවන කණ්ඩායම් අටකට රුපියල් ලක්ෂ 3බැගින් ප්‍රදානය කිරීමට ශ්‍රී ලංකා පාපන්දු සම්මේලනය සුදානම් වෙයි. එයට අමතරව පාපන්දු 30ක්, තරගවලට සුදුසු ඇදුම් කට්ටල දෙකක් හා එම ක්‍රීඩා සාමජ සහභාගීවන ප්‍රමුඛ පෙළ පාපන්දු තරගවල ප්‍රවේශපත් ආදායම ලබාදීමටද තීරණය ‍‍‍කොට ඇත.සෝන්ඩර්ස්, රත්නම්, රිනවුන්, ජාවාලේන්, බ්ලූස්ටාර් හා වෙන්නප්පුව නිව් යංග්ස් ක්‍රීඩා සමාජ ප්‍රතිලාභවලට හිමිකම් කියති. හමුදා සහ පොලිස් ක්‍රීඩා සමාජ 5කට මුදල් නොලැබෙන අතර පාපන්දු සම්මේලන සභාපතිගේ නිගම්බු යූත් ක්‍රීඩා සමාජයටද කිසිදු ප්‍රතිපාදනයක් වෙන් නොවීමද විශේෂත්වයකි.පාපන්දු ලීග නිසි පරිදි පාපන්දු තරග පවත්වන්නේ නම් රුපියල් ලක්ෂ 2ක් දක්වා මුදල් ආධාර ලබාදෙන අතර සෑම ක්‍රීඩා සමාජයකටම වසරකට පාපන්දු 10 බැගින් පිරිනැමේ. ශ්‍රී ලංකා පාපන්දු සම්මේලනය මගින් මෙතෙක් තරග තහනම් කර සිටින සියලුම ක්‍රීඩකයන්ට හා නිලධාරීන්ට පොදු සමාවක් ලබාදීමටද තීරණය කර ඇතැයි ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා පැවැසීය.එය කොන්දේසි සහිත සමාවක් වන අතර ඉදිරි කාලයේ යහපත් කල් ක්‍රියාවෙන් සිටින බවට විනිසුරු කමිටුව ඉදිරියේ පොරොන්දුවක් ලබාදිය යුතු වේ. නැවැත විනය කඩවන ආකාරයේ වරදක් කළ බවට ඔප්පු වුවහොත් කලින් නියමවු දඩුවම් කාලයද එකතු කොට දැඩි දඩුවම් පැනවීමට කටයුතු කරන බව රුද්‍රිගු මහතා පැවැසීය.“ඉදිරියේදී වැරදි කරන කිසිම නිලධාරියෙකුට හෝ ක්‍රීඩකයෙකුට සමාවක් ලැබෙන්නේ නෑ. සමාවක් දීලා අලුත් ගමනක් යන්න තහනමට ලක්වුවන්ට උපකාර කළ යුතුයි” පෙරේදා පාපන්දු නිවහනේ පැවැති මාධ්‍ය හමුවකදී ඒ මහතා පැවැසීය.ශ්‍රී ලංකා පාපන්දු සම්මේලනයෙන් වැටුප් ලබාගත් සම්බන්ධීකරණ නිලධාරීන් පිරිසක් ඇතුලු අතිරික්ත සේවකයන් 19ක් ඉවත් කිරීමටද තීරණය කොට තිබේ. පාපන්දු නිවහනේ මහල් දෙකක් හා ආපනශාලාව කුලියට දීම මගින් ආදායම් උපයා ගැනීමටද බලාපොරොත්තු වේ. මේ වසරේ පාපන්දු සම්මේලනයේ ආදායම් හා වියදම් අතර වෙනස රුපියල් මිලියන 40ක් වන බැවින් වත්කම් කළමනාකරනයකට යායුතු බව විධායක සභාවේ මතයවී ඇත.ජගත් පාපන්දු සම්මේලනයෙන් වසරකට අමෙරිකානු ඩොලර් ලක්ෂ 2.5ක මුදලක් හා ආසියානු පාපන්දු සම්මේලනයෙන් අමෙරිකානු ඩොලර් ලක්ෂ 2ක මුදලක් ලැබුණද ඒවා ඉලක්ක ගත විෂයන් වෙනුවෙන් පමණක් වියදම් කළ යුතු හෙයින් පරිපාලනය සඳහා ආදායම් රුස්කළ යුතු බව සභාපතිවරයා පෙන්වා දුන්නේය‍.“නිලධාරීන් වායු සමනය කළ කාමරවල කැ‍රකෙන පුටුවල ඉන්නේ ක්‍රීඩකයෝ නිසයි. ක්‍රීඩකයා අමතක නොකර ඔවුන් ආරක්ෂා කරන වැඩ පිළිවෙළක් ක්‍රියාත්මක කළ යුතුයි” රුද්‍රිගු මහතා සඳහන් කළේය.පරිපාලන කටයුතු පහසුවීම සඳහා කලාප 5කට බෙදා පාපන්දු ක්‍රීඩාව සංවර්ධනය කිරීමට පියවර ගෙන ඇත. පාපන්දු ක්‍රීඩාව ගම තුලින් දියුණු කර ජාතික සංචිතයට දක්ෂයන් එක්කර ගැනීම අපේක්ෂාව වේ. විනිසුරු ගෙවීම් වැඩිකර සමාජය තුළ යහපත් පිළිගැනීමක් ඇති කිරීමට බලාපොරොත්තු වන බවද රුද්‍රිගු මහතා සඳහන් කළේය.පාසල් පාපන්දු සංගමය සමග සාකච්ඡා කොට පාසල් පාපන්දු ක්‍රීඩාව වඩාත් දියුණු මට්ටමකට ගෙන ඒමටද කටයුතු යෙදේ.බ්‍රසීලයෙන් පුහුණුකරුවෙක්මේ වසරේ පැවැත්වෙන සාෆ් රන් පදක්කම දිනා ගැනීමේ අදහසින් බ්‍රසීල ජාතික ක්ලෝඩියෝ රොබෝටෝ සිල්මේරියා හා සහය පුහුණුකරු ආබ්රූ රෙන්ගුල් ජුන්යර් මැයි මාසයේ සිට ශ්‍රී ලංකා පිලට එක්වේ. බ්‍රසීල ජාතික පුහුණුකරුට මාසිකව අමෙරිකානු ඩොලර් 5000ක් ක්‍රීඩා අමාත්‍යංශයෙන් ලබාදෙයි.“පාපන්දු ක්‍රීඩාවට මේ තරම් උදව් කරන ඇමැතිවරයෙක් මෙතෙක් හිටියේ නැ. මහින්දානන්ද ඇමැතිතුමා අපට විශාල ශක්තියක්” රුද්‍රිගු මහතා පැවැසීය.ප්‍රිමියර් ලීග් හා එෆ්.ඒ.පාපන්දු තරගාවලි දෙකම මැයි මාසයේ ආරම්භ කිරීමට තරග කමිටුවට උපදෙස් දී ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=s1304052</link>
    <topic>නයිට් රයිඩර්ස් ජය ගනී</topic>
    <author/>
    <content>හයවැනි ඉන්දියන් ප්‍රිමීයර් ක්‍රිකට් තරගාවලිය ආරම්භ කරමින් පෙරේදා කල්කටාහිදී දිල්ලි ඩෙයාර් ඩෙවිල්ස් කණ්ඩායම සමග පැවැති තරග කඩුලු 6කින් ජයගැනීමට කල්කටා නයිට් රයිඩර්ස් පිල සමත්විය. කාසියේ වාසිය දිනාගත් නයිට් රයිඩර්ස් පිලේ ආරාධනයෙන් පළමුව පන්දුවට පහරදුන් දිල්ලි කණ්ඩායම ඕවර 20 අවසානයේ ලකුණු 128කට සීමා විය.නායකත්වයේ ඉනිමක් ක්‍රීඩා කළ මහේල ජයවර්ධන තරගාවලියේ ප්‍රථම අර්ධ ශතකය වාර්තා කරමින් පන්දු 52කදී හතරේ පහර 8ක් සහ එක් හයේ පහරක් සමගින් ලකුණු 66ක් වාර්තා කිරීමට සමත්විය. තරගයේ වීරයා සම්මානය දිනාගනිමින් දක්ෂ පන්දු යැවීමක නිරතවු සුනිල් නරේන් ලකුණු 13කට කඩුලු 4ක් දවාලීමට සමත්විය.ලකුණු 129ක ජයග්‍රාහී ඉලක්කය හඹාගිය නයිට් රයිඩර්ස් ක්‍රීඩකයෝ ඉනිම නිමවීමට පන්දු 8ක් ඉතිරිව තිබියදී කඩුලු 4ක් පමණක් දැවී තරගය ජයගත්තේය. නායක ගෞතම් ගම්භීර් හතරේ පහර 5ක් සහ එක් හයේ පහරක් සමගින් පන්දු 29කදී ලකුණු 42ක් රැස් කළේය.දිල්ලි ඩෙයාර් ඩෙවිල්ස්-128 (ඕවර 20) මහේල ජයවර්ධන 66, ඩෙවිඩ් වෝනර් 21 (සුනිල් නරේන් 13/4)කල්කටා නයිට් රයිඩර්ස්-129/4 (ඕවර 18.4) ගෞතම් ගම්භීර් 42, ජාක් කාලිස් 23, මනෝජ් තිවාරි 23 (ශභාෂ් නදීම් 22/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=s1304053</link>
    <topic>වනිතා වාසනා ජාතික නෙට්බෝල් අවසන් වටයට කණ්ඩායම් 6ක්</topic>
    <author>ප්‍රින්ස් ගුණසේකර</author>
    <content>වනිතා වාසනා ජාතික නෙට්බෝල් තරගාවලියේ පළමු වටයේදී තරග වැදුණු කණ්ඩායම් 3ක ලකුණු සමවීමෙන් එම කණ්ඩායම් තුනෙන් දෙකක් තෝරා ගැනීම සඳහා නැවැත අද තරග වැදීමට නියමිතය. කුරුණෑගල, මාතර හා තරුණ සේවා කණ්ඩායම් මුලික වටයේදී ඊයේ තරග කිරීමෙන් අනතුරුව ලකුණු සමවී තිබුණි.මේ තරගාවලියේ අවසන් වටය සඳහා දැනටමත් කණ්ඩායම් හයක් සුදුසුකම් ලබා සිටිති. ටොරින්ටන් ක්‍රීඩාංගණයේදී ඊයේ ආරම්භවු මේ තරගාවලියේ අවසන් වටයට කළුතර දිස්ත්‍රික් පිල, කොළඹ නගර සභාව, ජනසතු සේවා, මහනුවර දිස්ත්‍රික් පිල, රාජ්‍ය සේවා, බස්නාහිර පළාත් පිල පැමිණියහ.වයස අවුරුදු 18න් ඉහළ ක්‍රීඩිකාවන් සහභාගීවන මේ තරගාවලියේදී ජාතික පිල නියෝජනය කරන ක්‍රීඩිකාවන් බොහොමයක් දස්කම් දැක්වීමට සමත් වුහ. ශ්‍රී ලංකා නෙට්බෝල් සම්මේලනයට අනුබද්ධ සංගම් මුලික වටයේ තරග පවත්වා එයින් පළමු ස්ථානයට පත්වු කණ්ඩායම් 33ක් මේ තරගාවලියට එක්වුහ. ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් තරගාවලිය ආරම්භ කෙරුණි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=s1304054</link>
    <topic>කොළඹ අධ්‍යාපන කලාප ක්‍රීඩා සමස්ත ශූරතාව බොරැල්ලට</topic>
    <author>නිරෝෂාන් ප්‍රියංකර</author>
    <content>කොළඹ සුගතදාස ක්‍රීඩාංගණයේදී ඊයේ නිමාවු කොළඹ අධ්‍යාපන කලාප පාසල් මලල ක්‍රීඩා තරගාවලියේ සමස්ත ශූරතාව දිනාගැනීමට ලකුණු 591ක් ලබාගත් බොරැල්ල කලාපය සමත්වු අතර එහි අනුශූරතාව දකුණු කොළඹ කලාපයට හිමිවිය.ආනන්ද විදුහල ජ්‍යෙෂ්ඨ බාලක ශූරතාවත් කාන්තා විදුහල ජ්‍යෙෂ්ඨ බාලිකා ශූරතාවත් දිනාගත් අතර ජ්‍යෙෂ්ඨ බාලක/බාලිකා සහය ශූරතා පිළිවෙළින් සාන්ත පීතර විදුහල සහ ශුද්ධ වු පවුලේ කන්‍යාරාමයට හිමිවුහ.මේ තරගාවලියේ අවු.15න් බාලක මීටර් 100 ඉසව්ව තත්‍.11.3කින් නිමකළ රාජගිරිය ගේට්වේ ජ්‍යාතන්තර පාසලේ ආසිරි විජේකෝන් එම කාණ්ඩයේ දක්ෂතම ක්‍රීඩකයා සම්මාන දිනාගත් අතර එම කාණ්ඩයේ දක්ෂතම ක්‍රීඩිකාව ලෙස කොළඹ මියුසියස් විදුහලේ සෙඳරු පෙරේරාට හිමිවිය. ඇය මීටර් 100 තරග තත්.12.9කින් නිම කිරීමට සමත්වුවාය.කලාප අධ්‍යාපන අධ්‍යක්ෂ ජයන්ත නානායක්කාර මහාතගේ ප්‍රධානත්වයෙන් පැවැති තරගාවලියට ඉන්දියවේ ලක්නව් නුවර සී.එම්.එස්.අයි විදුහල්පතිනි වු අබා අනන්ද් මහත්මිය ද සහභාගී විය.තරගාවලියේ දක්ෂතම ක්‍රීඩික ක්‍රීඩිකාවන් මෙසේය.අවු.15න් පහළ බාලක-ආසිරි විජේකෝන් (මී.100 තත්.11.3, රාජගිරිය ගේට්වේ ජා.පා), බාලිකා-සෙඳරු පෙරේරා (මී.100 තත්.12.9, මියුසියස් වි.)අවු.17න් පහළ බාලක-අරෝෂ කාරියවසම් (මී.100 තත්.11.0, කොළඹ ආනන්ද වි.), බාලිකා-ශානිකා ප්‍රනාන්දු (මී.100 තත්.12.7, රාජගිරිය ගේට්වේ ජා.පා)අවු.19න් පහළ බාලක-ඩී‍.කේ.එම්.එන්.සචින්ත (මී.200 තත්.22.2), බාලිකා-රුවන්ති ෆර්නැන්ඩස් (මී.200 තත්.25.9, රාජගිරිය ගේට්වේ ජා.පා)අවු.21න් පහළ බාලක-මලික් ප්‍රනාන්දු (මී.200 තත්.21.9, බම්බලපිටිය සා.පීතර වි), බාලිකා-ඉරේෂානි රාජසිංහ (මී.100 කඩුලු තත්.15.6, රාජගිරිය ගේට්වේ ජා.පා) .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=s1304055</link>
    <topic>ශ්‍රී ධර්මාලෝක ගුරුකුල එක්දින ක්‍රිකට් ගැටුම 7දා</topic>
    <author>එච්වඩ් වීරසිංහකැලණිය සමූහ</author>
    <content>කැලණිය ශ්‍රී ධර්මාලෝක විද්‍යාලය සහ ගුරුකුල විද්‍යාල‍ය අතර 22වැනි වරට පැවැත්වෙන එක්දින මහා ක්‍රිකට් තරගය මේ මස 7වැනිදා කොළඹ ආර්.ප්‍රේමදාස ජ්‍යාතන්තර ක්‍රිකට් ක්‍රීඩාංගණයේදී පැවැත්වේ.පැවැති එක්දින තරග 21 න් 11ජය හිමිකර ගැනීමට ශ්‍රී ධර්මාලෝක විදුහල සමත්ව ඇති අතර තරග 9ක් ජයගැනීමට ගුරුකුල විදුහලට හැකිව ඇත. එක් තරගයක් ජය පරාජයෙන් තොරව අවසන් වී ඇත.ජනිත් මධුෂාන් නායකත්වයෙන් හා ප්‍රබුද් හර්ෂිතගේ උපනායකත්වයෙන් ශ්‍රී ධර්මාලෝක කණ්ඩායම තරගයට එක්වේ.ගුරුකුල විදුහල් කණ්ඩායම ඒ.ඒ.නලින් පෙරේරා මෙහෙයවන අතර හෂාන් දුමිඳු උපනායකයා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=f1304051</link>
    <topic>ජයලලිතා‍ෙග් දෙකයි පනහේ දේශපාලනය</topic>
    <author/>
    <content>කාන්තාවන් රටවල් පාලනය කළ ආකාරය පිළිබඳ අත්දැකීම් ලෝකය සතුව තිබේ. ඒ පිළිබඳව ශ්‍රී ලංකාවට ඇත්තේ අතිශයින්ම ආකර්ෂණීය අත්දැකීමකි. ලෝකයේ ප්‍රථම අගමැතිවරියට රටේ පාලනය භාර දුන් ශ්‍රී ලාංකික ජනතාව ශ්‍රේෂ්ඨ පාලිකාවක් ලෝකයටම හඳුන්වා දී ඇත. ඇය අගමැතිනිය ලෙස පවත්වාගෙන ගිය විදේශ සබඳතා ආදර්ශවත්ය. රටවල් සමඟ ඉතා මිත්‍රශීලිව ක්‍රියා කළ ආකාරය දෙස් විදෙස් නායකයන්ගේ ආකර්ෂණය සහ ගෞරවයට හේතු විය.ශ්‍රී ලංකාවේ තේ වතු කම්කරුවන් ලෙස කටයුතු කළ ඉන්දීය වැසියන් පිළිබඳ ප්‍රශ්නයේදී සිරිමාවෝ බණ්ඩාරනායක මැතිනිය ක්‍රියා කළ ආකාරය කිසිවකුටත් අමතක කළ නොහැකිය. මෙම වතු කම්කරුවන් ගැන තීරණය ගැනීමට ඇය ඉන්දියාවේ එවකට අගමැතිව සිටි ශාස්ත්‍රී සමඟ අතිශයින් සාර්ථක සාකච්ඡා කීපයක් පවත්වා අත්සන් කළ සිරිමා - ශාස්ත්‍රී ගිවිසුම යටතේ ඉන්දීය පුරවැසි ප්‍රශ්නය විසඳා ගත් හැටි අදටත් වලංගුය. ඉන්දියාවට ගිය සිරිමාවෝ මැතිනිය ගිවිසුම අත්සන් කරන්නට කළින් එවකට විපක්ෂයේ නායකයාව සිටි එක්සත් ජාතික පක්ෂ නායක ඩඩ්ලි සේනානායක මහතාට ඉන්දියාවේ සිට දුරකථනයෙන් කතා කොට අනුමැතිය ලබාගත් හැටි කිසිවකුටත් අමතක නැත.එම ඓතිහාසික සිද්ධිය ගැන මෙහිලා සටහන් කළේ සිරිමාවෝ බණ්ඩාරනායක මැතිනිය එදා කටයුතු කළ ආකාරය මොහොතකට සිහිපත් කරන්නටය. ඇය අතිශයින්ම රාජ්‍යතාන්ත්‍රික භාවයෙන් ක්‍රියා කළ ආකාරය කාගේත් ප්‍රශංසාවට ලක් වූ බව අප අමතක නොකළ යුතුය. සිරිමාවෝ මැතිනියගේ අහලකටවත් එන්නට ජයලලිතාට නොහැකිය. එහෙත් එවැනි රාජ්‍යතාන්ත්‍රික භාවයෙන් ක්‍රියා කළ රාජ්‍ය නායිකාවන්ගේ අඩිපාරේ යන්නටවත් වාසනාවක් නැති ජයලලිතා දැන් දඟලන දැඟලිල්ල පිළිකුලෙන් හෙළා දැකිය යුතුය.ශ්‍රී ලංකාව සම්බන්ධයෙන් ජයලලිතා ක්‍රියා කරන ආකාරය අතිශයින්ම පිළිකුල් සහගතය. අතිශයින්ම බොළඳය. ශ්‍රී ලංකාවට එරෙහි වන්නට බරපතළ මාතෘකාවක් නැති නිසා ඇය අපේ ක්‍රිකට් ක්‍රීඩකයන්ට එරෙහි වී තිබේ. ඒ අයට චෙන්නායි පළාතේ එන්නට ඉඩ නොදෙන බව ප්‍රසිද්ධියේම කියා සිටින්නීය.ජයලලිතා ජයරාම් ඉන්දියාවේ දෙමළ සිනමාව ඇම්.ජී. රාමචන්ද්‍රන් සමඟ බැබළ වූ නිළියකි. නිළියක් යනු ගොරෝසු චරිතයක් නොවේ. අතිශයින් සුන්දරය. දෙමළ සිනමාවේ පෙම් ජවනිකා නිරූපණය කරමින් දෙමළ සිනමා රසිකයන් පින වූ අති දක්ෂ නිළියකි. ඇයට කිසි දිනෙක ගොරෝසු සිතිවිලි පහළ විය යුතු නොවේ. ඇම්.ජී.ආර්.රෝගාතුරව සිටියදී ඔහු බලන්නට ගිය ජයලලිතාට ඇම්.ජී.ආර්ගේ බිරිඳ පහරදීමද ප්‍රේමය මූලික කරගත් සිද්ධියකි.ප්‍රේමය - ආදරය මුල්කරගෙන සිනමාවේ අතිශයින් ආකර්ෂණීය ජවනිකා රඟ දැක්වූ නිළියක් ශ්‍රී ලංකාවේ කොල්ලන් ක්‍රිකට් ගැසීමට එරෙහිවීම කුමන දේශපාලනයට අනුගත වන්නේ දැයි ඇය විසින් ඉන්දියාවට කියා දිය යුතුය. ඇය මොනතරම් විරුද්ධ වුවත් අපේ කොල්ලන් ඉන්දියාවේ දස්කම් දක්වනු දකින්නට ඉන්දීය රජය හා ඉන්දීය ක්‍රිකට් පාලක මණ්ඩලය කැමතිය. එය ක්‍රීඩාවේ ලක්ෂණයකි. ශ්‍රී ලංකාවේ ක්‍රිකට් ක්‍රීඩකයන්ට ඉන්දියාව ක්‍රිකට් ක්‍රීඩා කරන්නට තහනම් කිරීමෙන් ඇති වූ දේශපාලන වින්නැහිය කුමක්දැයි ජයලලිතාවත් දන්නේ නැත. සමහර විට කොටි ත්‍රස්තවාදය මුළුමනින්ම මර්දනය කොට ප්‍රභාකරන්ගේ බලය මුළුමනින්ම බිඳ දැමූ ශ්‍රී ලංකාවේ ක්‍රිකට්වත් අපට එපා’ යැයි ජයලලිතා කවුරුන් හෝ වෙනුවෙන් කියනවා ඇත.කෙසේ හෝ ශ්‍රී ලංකාවේත් ඉන්දියාවේත් පූර්ණ මැදිහත්වීම මත පෙරේදා සිට අයි.පී.එල්.තරග ආරම්භ විය. අපේ කොල්ලන් එකොළොස් දෙනෙක් ඉන්දියාවේ ක්‍රීඩා කරති. අපේ නායකයන් තිදෙනෙක් අයි.පී.එල්. ක්‍රීඩා කණ්ඩායම් තුනකට නායකත්වය දෙති. ඒ නිසා දැන් ඉතින් ජයලලිතාගේ විරෝධය පල රහිතය. බොරුවට කෙඳිරි ගෑමෙන් වැඩක් නැත. ජයලලිතා හරවත් දේශපාලනයක් කළ යුතුය. බාල මට්ටමේ තීන්දු ගත යුතු නැත. ඒ නිසා අප යෝජනා කරන්නේ අයි.පී.එල්. තරගවලට සහභාගී වන ශ්‍රී ලංකා සහ ඉන්දීය ක්‍රිකට් ක්‍රීඩකයන්ට සුබ පතා කටයුතු කිරීම අතිශයින්ම සුන්දර බවයි.ෆොන්සේකාගේතවත් සිහිනයක්දේශපාලනයට අවතීර්ණ වන පුද්ගලයා තමන් පිළිබඳව අධි තක්සේරුවකට පත්විය යුතු නැත. ඒ කියන්නේ තමන් ගැන ඕනෑවට වඩා සිතිය යුතු නැත. එම තත්ත්වයට පත්වී ජනතාව අතරට යන පුද්ගලයාගේ වැටීම ඉතා ඉක්මනින් සිදු වන බවද සත්‍යයකි.හිටපු හමුදාපති සරත් ෆොන්සේකා හමුදාපති ධුරයෙන් විශ්‍රාම ගිය විගස ජනාධිපති තනතුරට තරග කිරීමට තීරණය කිරීම අධිතක්සේරුවෙන් ගත් ප්‍රථම පියවරයි. ඔහු රට වටා ගියේත් වේදිකාවට නැඟී කතා කළේත් ජනාධිපතිවරණය පිළිබඳ වැරැදි ප්‍රතිඵලයක් සිතින් දරා ගෙනය. එයම ඔහුගේ වැටීමට හේතු විය.හිරෙන් නිදහස් වී ජනතාව අතරට ගියේ ද ඔළුව අවුල් කර ගෙනය. ඔහු අධිවේගයෙන් රටපුරා ඇවිද්දේය. ජනතාව ඇමතුවේ ය. ජනතාව තමන් වටේ රොක් වන විට ඔහු යළි ඔළුව අවුල් කරගෙන අධිතක්සේරු තත්ත්වයට පත්විය. ජනතාව හමුවට ගිය වේගය ක්‍රම ක්‍රමයෙන් නොව එක්වර බාල විය. තවත් යන්නට ගමනක් නැති විය. වටේ සිටි අය හිමින් සීරුවේ ඈත් වූහ. සිරෙන් නිදහස් වූ ඔහු රැගෙන ජනතාව හමුවට යද්දී ඉදිරියෙන්ම සිටි අර්ජුන රණතුංග සහ ටිරාන් අලස් ෆොන්සේකා තනිකොට ඉවත් වූහ. ඔහුට ඉතිරි වූයේ ජයන්ත කැටගොඩ පමණි.හිරෙන් නිදහස් වී උත්සවශ්‍රීයෙන් ජනතාව අතරට ගොස් තවත් දුර යා නොහැකිව නතර වී දකුණු පැත්ත බලන විට ටිරාන් නැත. වම් පැත්ත හැරී බලන විට අර්ජුන නැත.මේ පුද්ගලයා සමඟ ගොස් තමන්ට අනාගතයක් නැති බව ඔවුන් සිතන්නට ඇත. සරත් ෆොන්සේකාගේ පක්ෂය මැතිවරණ කොමසාරිස් විසින් ලියාපදිංචි කරනු ලැබීමෙන් පසු දැන් යළිත් සරත් ෆොන්සේකා අඩව්වකට සැරසෙයි.ප්‍රජා අයිතිය අහිමි නායකයන් ආණ්ඩු වෙනස් කළ බවට ඔහු යළිත් අධිතක්සේරු ප්‍රකාශයක් කර තිබේ. පක්ෂය ලියාපදිංචි කළත් ඔහුට ඡන්දය ඉල්ලන්නට බැරිය. ඡන්දයෙන් ජය නොගෙන ආණ්ඩු වෙනස් කරන්නේ ගිනි සිළුවෙන් දැයි විමසිය යුතුය.කෙසේ වෙතත් ඔහු තෝරාගෙන ඇති පක්ෂයේ ලකුණ ඔහුට අතිශයින් ගැළපෙන බව පෙනේ. ආණ්ඩු වෙනස් කිරීම කෙසේ වෙතත් රට ගිනි තියන්නට ලකුණ වැදගත් වෙයි. සරත් ෆොන්සේකා සිතන දේවල් ඔහුට අවශ්‍ය ආකාරයට වෙනස් කරන්නට ජනතාව ඉඩ දෙනු ඇතැයි තීරණය කිරීම අතිශයින් අනුවණ තීරණයකි.වත්මන් ආණ්ඩුව වෙනස් කරන්නේ මොන ඉටි ගෙඩියක් ලබා ගන්නට දැයි මොහොතක් සිතනු ඇත. ඒ නිසා යළිත් වරක් ෆොන්සේකාගේ රට වෙනස් කරන සිතිවිල්ල තවත් සිහිනයක් වනු ඇත.රනිල්ගේ සිහිනයක්බොඳවී ගියේ යතම පක්ෂයට සාමාජිකයන් ලක්ෂ ගණනින් බඳවා ගැනීමේ වැඩ පිළිවෙළ ද පුස්සක් බවට පත්වූ බව එක්සත් ජාතික පක්ෂයම පිළිගනී. විපක්ෂයේ නායක රනිල් වික්‍රමසිංහ මහතා යන සෑම තැනකදීම ජනතාව දහස් ගණනින් එකතු කරන්නට නොහැකිවීම මෙම අසාර්ථකත්වයට හේතුවී තිබේ.සෑම රැස්වීමකම සහභාගිත්වය සියයට අඩුය. වැඩිම වුණොත් එකසිය පනහකි. පක්ෂයේ සංවිධාන කටයුතු අතිශයින් දුර්වල තත්ත්වයට පත්වී තිබේ. පක්ෂයට සාමාජිකයන් කැඳවන පෝස්ටරයක් වත් හරිහැටි ලියා ගන්නට බැරි තරම්ය. එම පෝස්ටර් පොඩි එකාගේ ලිපිය වගේ අතිශයින්ම බොළඳය.සාමාජිකයන් බඳවා ගැනීමේ මුවාවෙන් රට පුරා කටකතා පැතිරවීමේ ව්‍යාපාරයක්ද දියත් කර තිබේ. කටකතා ගැන අවධානයෙන් සිටින ලෙස ජනාධිපතිතුමාද ජනාතාවගෙන් ඉල්ලීමක් කර තිබේ. එවැනි ඉල්ලීමක් කරන්නට සිදු වූයේ රට තුළ පවතින ස්ථාවරත්වය නැති කිරීමට කටකතා ඉවහල් වන බැවිනි.එක්සත් ජාතික පක්ෂය කටකතා පතුරුවන බව එම පක්ෂයේ මහ ලේකම්ද පිළිගෙන තිබේ.ඔහු කියන්නේ එක්සත් ජාතික පක්ෂයේ කටකතාවලට ආණ්ඩුව හොඳටෝම බය වී ඇති බවයි. රට ගිනි තියන්නට කටකතා හේතුවන නිසා ඒවාට බිය විය යුතුමය. රට තුළ කටකතා පැතිරවීමෙන් නතර නොවූ එක්සත් ජාතික පක්ෂයේ නායකයා ඒ සඳහා ඉන්දියාවටද ගොස් තිබේ.බලයේ සිටින ආණ්ඩුවට එරෙහිව කටකතා පමණක් නොව ජාත්‍යන්තරයට කේලාම් කීමද වික්‍රමසිංහ මහතාගේ බාල පුරුද්දකි. මීට පෙර ජී.එස්.පී. දෙන්නට එපා යැයි ජාත්‍යන්තරයට කීවේද වික්‍රමසිංහ උන්නැහේය.අද එක වේදිකාවේ තුරුලු වී සිටින චන්ද්‍රිකා බණ්ඩාරනායක එදා ජනාධිපතිනිය වී සිටියදී රනිල් වික්‍රමසිංහට හැම තැනම ගොස් බැණ වැදුනේද රටට එරෙහිව කේලාම් කීම ගැනය. සාමාජිකයන් පක්ෂය හැර යද්දී වික්‍රමසිංහ මහතාත් මංගල සමරවීරත් පක්ෂය රැක ගන්නට සැර‍ෙසන්නේ කේලාම් සහ කටකතාවලිනි. එයට මුහුණදීමට ජනතාව අවධානයෙන් සිටිය යුතුමය. 1983 තත්ත්වයට රට ගෙන යන්නට කෙසේවත් ඉඩ දිය නොහැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>05</day>
    </date>
    <link>http://www.dinamina.lk/2013/04/05/_art.asp?fn=f1304052</link>
    <topic>බුදු දහම සර්වකාලීනයි</topic>
    <author>සංවාද සටහන</author>
    <content>වර්තමානයේ භික්ෂුන් වහන්සේ තම තමන්ගේ පෞද්ගලික මතිමතාන්තර මාධ්‍ය මඟින් ප්‍රකාශයට පත් කිරීම හේතුවෙන් බුදු දහමට හා සම්බුද්ධ ශාසනයට වන බලපෑම සම්බන්ධව සූරිගම ශ්‍රී සුධර්මාරාමාධිපති නාගර්ජුන විද්‍යාපීඨ පිරිවෙන් පරිවේනාධ්‍යක්ෂ, බටුවත්ත මහා විද්‍යාලයේ නියෝජ්‍ය විදුහල්පති, සියනෑ අලුත්කූරු දෙකෝරළයේ උප ප්‍රධාන අධිකරණ සංඝනායක පරකන්දෙණියේ ශ්‍රී ආර්ය මනෝරථ නාහිමියන් සමඟ කළ සාකච්ඡාවකි මේ.භික්ෂුන් වහන්සේ තම තමන්ගේ න්‍යාය පත්‍රයන්හි පිහිටා කටයුතු කිරීම වර්තමාන සමාජයට බලපා තිබෙන්නේ කුමන ආකාරයට ද?වර්තමානයේ අපිට දකින්න ලැබෙන නවතම ප්‍රවණතාවය වන්නේ භික්ෂුන් වහන්සේ මාධ්‍ය මඟින් යම් යම් පෞද්ගලික අදහස් ප්‍රකාශ කිරීම යි. ජනප්‍රියත්වය උදෙසා ඒ අය යම් යම් ප්‍රකාශ සිදු කළත් එයින් සමාජගත වන්නේ වැරදි අර්ථකථනයක්. ඒ වගේම එමඟින් මුල් බුදු දහම පිළිබඳ මිනිසුන් තුළ මැවෙන්නේ වැරදි චිත්‍රයක්. බෞද්ධ අය මේ ආකාරයට යම් යම් ප්‍රකාශ පෞද්ගලිකව ඉදිරිපත් කළත් අනෙකුත් ආගම් එසේ කටයුතු කරන්නේ නැහැ. ඒ වගේම තවත් කොටසක් ධර්මය කියන්න ගියත් මුල් බුදු දහමට අදාළ දේවල් දේශනා කරන්නේ නැහැ. යම් භික්ෂුවක් කිසියම් ප්‍රකාශයක් කළහොත් අපේ දායකයෝ ඊළඟට කටයුතු කරන්නේ එම ප්‍රකාශය අල්ලගෙනයි.භික්ෂුන් වහන්සේ මෙවැනි ප්‍රකාශ ඉදිරිපත් කිරීමට පෙළඹෙන්නේ ඇයි?ගොඩාක් අය මෙවැනි ප්‍රකාශ කරන්නේ ජනප්‍රියත්වයට. නමුත් අපිට නම් වැටහෙන්නේ ඔවුන්ට මුල් බුදු දහම අමතක වී ඇති බව යි. අද ධර්ම දේශනා රැල්ලක් ඇතිවෙලා තිබෙනවා. ඒ වගේම ජනප්‍රිය යැයි නම් දරාපු භික්ෂුන් වහන්සේ පිරිසක් තෝරාගෙන ගිහියන් ඔවුන් වටා ඒකරාශි වී සිටිනවා. සමස්ත භික්ෂු පරපුරෙන් මතු වෙලා පෙනෙන්නේ සීමිත පිරිසයි. නමුත් හොඳින් ධර්මය උගත් පැරැණි භික්ෂුන් වහන්සේ අපේ රටේ විශාල ප්‍රමාණයක් ඉන්නවා. නමුත් අලුතින් බිහිවුණු යම් යම් භික්ෂුන් වහන්සේ කරන සාකච්ඡා ධර්ම දේ්ශනා සඳහා කාලීන වචනයක් යොදාගෙන.සැබවින්ම ධර්මය එක් කාලයකට වෙන් කළ හැකි ද?කාලීන ධර්ම දේශනා කියලා දේශනාවක් නැහැ. බුදු හාමුදුරුවන්ගේ ධර්මයට කාලයක් නැහැ. උන්වහන්සේ දේශනා කළේ සර්ව කාලීන ධර්මයක්. කාලීන ධර්ම දේශනා ක්‍රමය සාර්ථක නම් මෙපමණ බණ අහන, බණ කියන අපේ රටේ කරුණාව, දයාව, ඉවසීම කොපමණ තිබෙන්න ඕනද? හැමදාම බණ අහන, යහපතෙහි යෙදෙන පිරිස පමණයි පන්සල්වලට එන්නේ. අපි බණ කියන්න ඕන පන්සල් නොඑන පිරිසට යි.භික්ෂුන් වහන්සේ බුදු දහමට පටහැනි පෞද්ගලික ප්‍රකාශ ඉදිරිපත් කිරීම සම්බුද්ධ ශාසනයට බලපාන්නේ කුමන ආකාරයට ද?එය සම්බුද්ධ ශාසනයට විශාල තර්ජනයක්. එමඟින් මුල් බුදු දහම තුළ තිබෙන දේ එළියට එන්නේ නැහැ. ත්‍රිපිටකයේ තිබෙන පාලි ටික කියන්න ඕනා කියලා මම කියන්නේ නැහැ. ත්‍රිපිටක ධර්මය අදට ගැලපෙන පරිදි සකස් කර ගත්තට වරදක් නැහැ. නමුත් මුල් බදු දහමට වෙනත් අර්ථ කථන දෙන්න කිසිවෙකුට බැහැ. මුල් බුදු දහමේ අර්ථය වෙනස් කළහොත් එහි නියම හරය එළියට එන්නේ නැහැ.ඇතැම් භික්ෂුන් වහන්සේ ධර්ම දේශනාවල දී ධර්මය විකෘති කරන අවස්ථාවක් අපි දකිනවා. එය බුද්ධ ශාසනයට වගේම, බුද්ධ චරිතයටත් කරන හානියක්. ඇතැම් විට ගිහියන් ධර්ම දේශනා සඳහා භික්ෂුන් වහන්සේට ආරාධනා කරන්නේ භික්ෂුවගේ ජනප්‍රියත්වය බලලා. නමුත් ජනප්‍රියත්වය තුළ ධර්මයක් තියෙනව ද කියන එකත් ගැටලුවක්. විද්‍යුත් වේවා මුද්‍රිත වේවා සෑම මාධ්‍යයක්ම කටයුතු කරන්නේ තමන්ගේ මාධ්‍ය ජනප්‍රිය කර ගන්න. ඒ නිසා ඔවුන් භික්ෂුන් වහන්සේ ප්‍රකාශ කරන කුමන හෝ ප්‍රකාශයක් උලුප්පා පෙන්වමින් එය ජනතාව අතරට ගෙනියනවා. ඒ නිසා මේ දේවල් ප්‍රචාරය කිරීමේදී මාධ්‍යයටත් වගකීමක් පැවරෙනවා. යම් ප්‍රවෘත්තියක් ප්‍රචාරය කරද්දී එය නිවැරදි ද යන්න තහවුරු කරගෙන ප්‍රචාරය කිරීමට මාධ්‍යයත් වගබලා ගත යුතුයි.භික්ෂුන් වහන්සේ සමාජගත කරන යම් යම් ප්‍රකාශ නිවරැදි කිරීම උදෙසා ඔබ වහන්සේ යෝජනා කරන්නේ කුමක් ද?භික්ෂුන් වහන්සේ කරන ප්‍රකාශ තුළ පරස්පර විරෝධීතාවන් තිබෙනවා. ඒ නිසා මම හිතන්නේ භික්ෂුන් වහන්සේ යම් ප්‍රකාශයක් ඉදිරිපත් කළ යුත්තේ වාරණයකට යටත්වයි. අපේ භික්ෂු සංස්ථාව තුළ මහා නායක හිමිවරු, ඇතුළු පැවිදි පඬිවරු ඉන්නවා. උන් වහන්සේගේ එකමුතුවෙන් යම් සංවිධානාත්මක වැඩපිළිවෙළක් මේ සඳහා සකස් කළ යුතුයි. ඔවුන් ගේ නායකත්වයෙන් වාරණයක් ඇතිව ප්‍රකාශ ප්‍රචාරය කරන්නේ නම් එය අපේ බුදු දහමේත්, බුද්්ධ ශාසනයේත් චිරස්තිථියට මහෝපකාරී වේවි.හිතුවක්කාර කමින් එක එක්කෙනා විවිධ මතවාද ඉදිරිපත් කරන්න යාමෙන් සිදුවෙන්නේ ගිහියන් ධර්මය කෙරෙහි කලකිරීමයි. ධර්මයට පුද්ගලයා වැඩි වශයෙන් නැඹුරු කර ගත යුතු කාලයක ධර්මයෙන් ජනතාව ඈත් කරවීමට භික්ෂුන් වහන්සේ ක්‍රියා නොකළ යුතුයි. ශාසනයේ පාලකයෝ නැහැ. අපි විසින් ම අපිව පාලනය කර ගැනීමට ආත්ම දමනය අපි තුළ ගොඩනඟා ගත යුතුයි. පවතින ක්‍රමයට ගැළපෙන පරිදි අපි ධර්මය සකස් කර ගන්නවා මිසක ධර්මයට හෝ ශාසනයට කැළලක් වන ආකාරයට කටයුතු කිරීම කිසිසේත්ම සුදුසු නැහැ.ධර්ම දේශකයකු තුළ චතුරත්වය මෙන්ම සංවරශීලීත්වයක් තිබිය යුතුයි නේද?ඔව්, භික්ෂුව කියන්නේ වචනයේ පරිසමාප්ත අර්ථයෙන් ම වචනයෙන් කයින් සංවර වූ තැනැත්තෙක්. ඒ නිසා භික්ෂුවගේ ධර්ම දේශනා ශෛලියත් සංවරශීලී විය යුතුයි. භික්ෂුව කිසි විටෙකත් නොගැලපෙන, නොසරුප් වචන භාවිතා නොකළ යුතුයි. ඇතැම් භික්ෂුන් වහන්සේගේ ධර්ම දේශනා ශෛලිය හරිම කඨොරයි. ඒවා භික්ෂුන්ට නොගැලපෙන තරම්. නමුත් ඒවාට කැමති පිරිසකුත් අපේ සමාජයේ ඉන්නවා. ධර්මය විකෘති කරන නිවැරැදි ධර්ම සන්නිවේදනයක නොයෙදෙන පිරිස් අතීතයේ වගේම වර්තමානයේත් සිටියා. ඇතැම් භික්ෂුන් වහන්සේගේ වාග් මාලාව භික්ෂුන්ට ගැලපෙන්නේ නැහැ. මෙය බරපතළ හානිදායක තත්ත්වයක්.යහපත් ධර්ම සන්නිවේදකයෙකු ලෙස භික්ෂුව ක්‍රියා කළ යුත්තේ කුමන ආකාරයට ද?භික්ෂුන් වහන්සේ විසින්ම මේ තත්ත්වය අවබෝධ කර ගන්න ඕනා. ධර්මය දේශනා කරන්න නිවැරදිව ධර්මය ඉගෙන ගන්න අවබෝධ කරගන්න ඕනා. ඒ වගේම තමන් අවබෝධ කරගත් ධර්මය අනෙකුත් පිරිසට අවබෝධ කරවීමත් භික්ෂුවගේ වගකීමක්. භික්ෂුව තමන් ගේ සීමාව දැනගෙන ක්‍රියා කළ යුතුයි. එය බුදු දහමේත්, සම්බුද්්ධ ශාසනයේත් පැවැත්මට අතිශයින් වැදගත් වන්නක්. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304061</link>
    <topic>රියැදුරුට-කොන්දොස්තරටමරණීය දණ්ඩනය</topic>
    <author>කුරුණෑගල මධ්‍යම විශේෂ සහ කුරුණෑගල දකුණ සමූහ</author>
    <content>ජීවිත 41ක් මරණයට පත්කරමින් තිස් පස් දෙනකුට බරපතළ තුවාල සිදුකළ අලව්ව යාංගල්මෝදර බස් - දුම්රිය ගැටුමේ විත්තිකරුවන් දෙදෙනාටම කුරුණෑගල මහාධිකරණ විනිසුරු කේ. ප්‍රියන්ත ප්‍රනාන්දු මහතා ඊයේ මරණීය දණ්ඩනය නියම කෙළේය.වර්ෂ 2005 අප්‍රේල් මස 25 වැනි දින හෝ ඊට ආසන්න දිනකදී පොල්ගහවෙල යාංගල්මෝදර දුම්රිය හරස් මාර්ගයේදී ජීවිත 41ක් මරණයට පත්කරමින් තවත් මගීන් 35 දෙනකුට බරපතළ තුවාල සිදු කිරීමේ චෝදනාව යටතේ බස් රියැදුරු අබ්දුල් වාහිඩ් හෆ්රුල් සහ කොන්දොස්තර මිල්ලවානේ ගෙදර බුද්ධි රුවන් කුමාර යන දෙදෙනාට එරෙහිව නීතිපතිවරයා කුරුණෑගල මහාධිකරණයේදී මෙම නඩුව ගොනුකැර තිබුණි.මෙහි පැමිණිල්ලේ සාක්කිකරුවන්ගේ සාක්කි අනුව බස් රථය දුම්රියෙහි ගැටී මීටර් 700ක් පමණ දුරකට ඇදී ගිය බවද නඩු විභාගයේදී හෙළිවිය. විත්තිකරුවන්ට එරෙහිව චෝදනා 76 බැගින් දෙදෙනාට චෝදනා 152ක් ගොනුකැර තිබිණි.රජයේ නීතිඥ චේතිය ගුණසේකර මහතා අධිකරණයට කරුණු දක්වමින් කියා සිටියේ “දුම්රිය එනවා දාන්න එපා!” ත්‍රීවීල් රථ රියැදුරකු කෑගසද්දී බස් රථය දුම්රිය හරස් මග ඔස්සේ ඉදිරියට ධාවනය කළ බවත්, මෙම ඛේදවාචකය නිසා දුම්රිය දෙපාර්තමේන්තුවට රුපියල් මිලියන 75ක පමණ අලාභහානියක් සිදුවී තිබෙන බවත් පෙන්වා දුන්නේය.තීන්දුව ප්‍රකාශයට පත්කිරීමට පෙර විත්තිකරුවන් ඇමතූ මහාධිකරණ විනිසුරුවරයා තමන්ට පැවසීමට යමක් ඇත්දැයි විමසූ විට දෙදෙනාම කියා සිටියේ මගීන්ව මරා දැමීමට ඔවුන් තුළ කිසිම චේතනාවක් නොතිබුණු බවය.රජයේ නීතිඥ චේතිය ගුණසේකර මහතා සමඟ තුෂිතා කුමාරසිරි මෙනවිය පැමිණිල්ල වෙනුවෙන් පෙනී සිටි අතර, විත්තිකරුවන් දෙදෙනා වෙනුවෙන් නීතිඥ නලින් එදිරිසිංහ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304062</link>
    <topic>අසත්‍ය තුරන් කැර සත්‍ය වපුරන අධිෂ්ඨාන පූජාව 11 දා කොළඹදී</topic>
    <author>අනුර ප්‍රේමලාල්</author>
    <content>ශ්‍රී ලංකාවේ සැබෑ තත්ත්වය දැක ගැනීම සඳහා ඉන්දියානු කලාකරුවන්ට 'එන්න සත්‍ය දකින්න සුහදත්වයේ ආරාධනාව' අධිෂ්ඨාන පූජාව මෙරට සියලු කලාකරුවන්ගේ සහභාගිත්වයෙන් ලබන (11) සවස 4.30‍ට කොළඹ 07, නිදහස් චතුරශ්‍රයේදි සිදුකිරිමට කටයුතු යොදා තිබේ.දකුණු ඉන්දියානු කලාකරුවන් පිරිසක් ඉකුත් දින උපවාසයක් හා උද්ඝෝෂණයක් පවත්වා ශ්‍රී ලංකාවට එරෙහිව ‍යෝජනා අටක් සම්මත කර ගැනිමේ සිදුවීමට පිළිතුරක් ලෙස ශ්‍රී ලාංකේය කලාකරුවෝ ඒ රටේ කලාකරුවන්ට මෙවැනි වැරදි මතවල නොසිට ශ්‍රී ලංකාවට පැමිණ උතුරු හා නැඟෙනහිර පළාත්වල සංචාරය කොට සැබැ තත්ත්වය දැන ගන්නයි ඉතාම සුහදව මිත්‍රශීලිව මෙසේ ආරාධනා කරයි.මේ සම්බන්ධයෙන් 'දිනමිණ' වෙත අදහස් දැක්වු 'අධිෂ්ඨාන පූජාව' සංවිධාන කරන ශ්‍රී ලාංකේය කලාකරුවන්ගේ ජාතික සංවිධානයේ කරඳවුම්කරුවකු වන නිතීඥ ඩග්ලස් සිරිවර්ධන මහතා දකුණු ඉන්දියානු කලාකරුවන් පිරිසක් එසේ විරෝධතා දැක්වූයේ වැරදි අවබෝධයක් නිසා බැවින් ශ්‍රී ලංකාවට පැමිණ සහෝදර දෙමළ ජනතාව සමග කතාබහ කොට ඔවුන්ගේ ජිවිත ගොඩනැංවිමට සිදුකරෙන වැඩසටහන් අධ්‍යනය කර නිවැරැදි තත්ත්වය අවබෝධ කරගන්නැයි මෙරට සියලුම කලාකරුවන්ගෙන් ඉල්ලා සිටින බව පැවසීය.එමෙන්ම ඒ කලාකරුවන් දැනුවත් කිරිම සඳහා ඉන්දියානු මහ කොමසාරිස් කාර්යාලය මගින් හා සෘජුව වැඩසටහන් ක්‍රියාත්මක කරන බව ඒ මහතා පැවසීය.මේ මගින් දෙමළ ජනතාවගේ මානව හිමිකම් උල්ලංඝනය කරන බවට අසත්‍ය ප්‍රචාර පතුරවන අයට කදිම පිළිතුරක් ලැබෙන අතරඋද්ඝෝෂණ හා උපවාස කිරිමට මුල් වු කලාකරුවන්ට ශ්‍රී ලංකාවේ සැබැ තත්ත්වය දැනගත හැකි බව වැඩි දුරටත් ඒමහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304063</link>
    <topic>අලුත් සහල් මංගල්‍යයහෙට ජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර සහ අමිල ප්‍රභාත් වනසිංහ</author>
    <content>වාර්ෂික අලුත් සහල් මංගල්‍යය ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (07) උදෑසන ඵෙතිහාසික ශ්‍රී මහා බෝ සමිඳුන් ඉදිරිපිට පැවැත්වේ.මාස් කන්නයේ නෙළා ගත් අස්වැන්නේ නොඉඳුල් සහලින් ජය ශ්‍රී මහා බෝ සමිඳුන් පිදීමේ මෙම උත්කර්ෂවත් මංගල්‍යය රාජ්‍ය අනුග්‍රහයෙන් මෙවර 46 වැනි වරටත් පැවැත්වෙන්නේ අටමස්ථානාධිපති පල්ලේගම සිරිනිවාස නාහිමියන්ගේ අනුශාසකත්වය පරිදිය.රජ සමයේ සිට පැවැත එන මෙම චාරිත්‍රය සඳහා රට පුරා ‍ගොවීන් එක් වන අතර රට ස්වයංපෝෂිත වී කෘෂිකර්මාන්ත කටයුතු දියුණු වීමත් රටට, ජාතියට සෙත් පැතීමත් මෙමඟින් අපේක්ෂා කෙරේ.අලුත් සහල් මංගල්‍යයට සහභාගී වන ජනාධිපතිතුමා එදින සවස ජය ශ්‍රී මහා බෝ සමිඳු ඉදිරිපිට ආගමික වතාවත්වල නියැළීමට ද නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304069</link>
    <topic>සා.පෙළ පළමු තැන් කොළඹ රාජකීයයටගාල්ල සංඝමිත්තාවට</topic>
    <author/>
    <content>2012 අ. පො. ස. සාමාන්‍ය පෙළ විභාගයෙන් ප්‍රථම ස්ථාන කොළඹ රාජකීය විද්‍යාලයේ ජේ. ඒ. දසුන් ඕෂද ජයසිංහ සිසුවා සහ ගාල්ල සංඝමිත්තා බාලිකා විද්‍යාලයේ පී. ඒ. මධුශානි චතුරිකා කුලතුංග සිසුවිය හිමිකරගෙන ඇත.දෙවැනි ස්ථානය හිමිකරගෙන ඇත්තේ ගාල්ල සංඝමිත්තා බාලිකා විද්‍යාලයේ කේ. අයෝධ්‍යා ගයාත්‍රි ද අල්විස් ශිෂ්‍යාවය.කොළඹ විශාඛා බාලිකා විද්‍යාලයේ ආර්. ඒ. අමා මදස්මිතා රණවක ශිෂ්‍යාව තෙවැනි ස්ථානය හිමිකරගෙන ඇත.රත්නපුර ශාන්ත ඇලෝසියස් මහා විද්‍යාලයේ කේ. සහන් ලක්ෂිත විජේවන්ත, ගම්පහ රත්නාවලී බාලිකා මහා විද්‍යාලයේ කේ. පී. ජේ. තෙපුලි උමේෂා කරුණාවල්ලබ, කොළඹ දේවි බාලිකා මහා විද්‍යාලයේ සඳනි ඉරංගා දික්පිටිය විතානගේ, ගම්පහ රත්නාවලී බාලිකා විද්‍යාලයේ ආර්. එම්. දුල්මිනි වත්සලා රත්නායක, මහනුවර ට්‍රින්ටි විද්‍යාලයේ ඩබ්. ලහිරු රන්දුල කුලරත්න, කොළඹ විශාඛා බාලිකා මහා විද්‍යාලයේ පී. මෙලෝනි නිමාෂා ද අල්මේදා, මාතර සුජාතා විද්‍යාලයේ ඩබ්. ඒ. කේ. පිපුනි තරුෂිකා යන සිසුන් අනුපිළිවෙළින් විශිෂ්ටතා දැක්වූ සිසුහු අතර වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304064</link>
    <topic>ත්‍රස්තවාදය පරාජය කළ ආකාරයඅතිශයින්ම අගය කරනවා</topic>
    <author>ධනුෂ්ක ගොඩකුඹුර</author>
    <content>ජනාධිපති මහින්ද රාජපක්ෂ මහතාගේ නායකත්වයෙන් යුත් ආණ්ඩුව ත්‍රස්තවාදය පරාජය කළ ආකාරය පාකිස්තානය අතිශයින් අගය කරන බව එරට විදේශ කටයුතු අමාත්‍යාංශයේ ලේකම් ජිලාල් අබ්බාස් ජිලානි මහතා පවසයි.යුද්ධය පැවැති සමයේ 2005 වර්ෂයේ දී තමා පැමිණි කාලයේ පැවැති තත්ත්වයට වඩා කැපී පෙනෙන වෙනසක් අද ශ්‍රී ලංකාවේ සිදුව ඇති බවත් මෙරට සංචාරයක නිරත ජිලාල් අබ්බාස් ජිලානි මහතා ජනාධිපති මහින්ද රාජපක්‍ෂ මහතා ජනාධිපති කාර්යාලයේදී පෙරේදා (04) හමු වූ අවස්ථාවේදී ප්‍රකාශ කළේය.මෙහි එන කෙනෙකුට සාමය හා ශාන්තභාවය පිළිබඳ හැඟීමක් ඇති වන බව පැවසූ ජිලානි මහතා මේ වෙනසට යුද්ධය අවසන් වීම පමණක් නොව සංවර්ධනය ද හේතු වී ඇතැයි ප්‍රකාශ කළේය.යුද සමයේ දී මෙන්ම ඉන් පසුව ද ශ‍්‍රී ලංකාවට දුන් අඛණ්ඩ සහයෝගය ගැන පාකිස්තානයට ස්තුතිය පළ කළ ජනාධිපතිවරයා තීරණාත්මක අවස්ථාවල දී ශ‍්‍රී ලංකාවට සහාය වීමෙහිලා පාකිස්තානය ඉතා වැදගත් කාර්ය භාරයක් ඉටුකර ඇතැයි පැවැසීය.පාකිස්තාන ජනාධිපති අසිෆ් අලි සර්දාරි මහතාගේ ප‍්‍රණාමය හා සුභාශිංසන ජනාධිපතිතුමා වෙත පුද කළ ජිලානි මහතා පාකිස්තානය සහ ශ‍්‍රී ලංකාව අතර මිත‍්‍රත්වය අතිශයින් අගය කරන බවත් ප්‍රකාශ කළේය.පාකිස්තානයේ ඉදිරි මහ මැතිවරණය පිළිබඳව සඳහන් කරමින් දේශපාලනයෙහි කාන්තා සහභාගීත්වය වර්ධනය කිරීමේ අවශ්‍යතාව ජනාධිපතිතුමා සහ ජිලානි මහතා අවධාරණය කළහ.2011 වර්ෂයේ දී පාකිස්තානය මුහුණ දුන් ඩෙංගු උවදුර මර්දනයට ලැබුණු සහයෝගය ඇතුළුව ශ‍්‍රී ලංකාව පාකිස්තානයට කර ඇති උදව් උපකාර පිළිබඳව ජිලානි මහතා ජනාධිපතිවරයා වෙත ස්තුතිය පුද කළේය.පාකිස්තානයේ ඉල්ලීම පරිදි ඩෙංගු මර්දන කණ්ඩායමක් ශ‍්‍රී ලංකාවෙන් එරටට යවන ලද අතර, පාකිස්තානයේ වෛද්‍ය කාර්ය මණ්ඩල අවශ්‍යතා තක්සේරු කොට ඔවුන් පුහුණු කිරීමට කණ්ඩායමට හැකි විය.පාකිස්තානයේ විදේශ කටයුතු අමාත්‍යාංශයේ දකුණු ආසියා අංශයේ අධ්‍යක්‍ෂ ජනරාල් රිෆාට් මසූද්, ශ‍්‍රී ලංකා පකිස්තානු මහකොමසාරිස් කසීම් කුරේෂි, ශ‍්‍රී ලංකාවේ නියෝජ්‍ය දූත මණ්ඩල ප‍්‍රධානී අම්නා බාලොච් මහත්වරු සහ විදේශ කටයුතු අමාත්‍ය මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග හා විදේශ කටයුතු අමාත්‍යාංශයේ ලේකම් කරුණාතිලක අමුණුගම මහත්වරු ද මේ අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304065</link>
    <topic>අගාපේ ළමයින් 76 දෙනා ළමා ආරක්ෂක අධිකාරියේ භාරයට</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>සත්ව ඝාතන ඇතුළු නීති විරෝධී ක්‍රියා රැසකට යෙදවී යැයි කියන තිස්සමහාරාම බෝගහපැලැස්ස අගාපේ ළමා නිවාසයේ ළමයින් 76 දෙනකු ඊයේ (05) ජාතික ළමා ආරක්ෂක අධිකාරිය භාරයට යොමු කරන ලද්දේ ය.ඔවුන් මේ වන විට මාදිවෙල පිහිටි ජාතික ළමා ආරක්ෂක අධිකාරියේ ගොඩනැගිල්ලක රඳවා සිටින අතර ඔවුනට අවශ්‍ය පහසුකම් ඒ තුළ සපයා ඇත. අගාපේ ළමා නිවාසයේ සිට පැමිණි මෙම දරුවන් වික්ෂිප්ත භාවයෙන් මෙන්ම තැති ගැන්මකට ලක්වී සිටිනු දක්නට ලදී.තමනට ඊළඟට කුමන ඉරණමකට මුහුණ දීමට සිදුවේදෝයි චකිතයකින් පසුවූ මෙම දරුවන්ගේ සිතට සිසිලක් ලැබුණේ ජාතික ළමා ආරක්ෂක අධිකාරියේ සභාපතිනි අනෝමා දිසානායක මහත්මිය ප්‍රමුඛ නිලධාරි මඬුල්ල ඔවුන් වෙත පෑ දයාව සෙනෙහස නිසාවෙනි.සත්ත්ව ගොවිපොළේ සිදුවූ සිදුවීම් හෝ ඔවුන් අගාපේ ළමා නිවාසයේ ගත කළ ජීවිතය පිළිබඳව මෙහිදී ඔවුන්ගෙන් කිසිදු විමසීමක් නොකළ ජාතික ළමා ආරක්ෂක අධිකාරියේ සභාපතිනිය ප්‍රමුඛ කාර්ය මඬුල්ල එු වෙනුවට ඔවුනට ප්‍රනීත කෑම වේලක්, රූපවාහිනිය නැරැඹීම ඇතුළු පහසුකම් රැසක් ලබාදීමට යුහුසුළු වූහ.ඊයේ (05) මෙහි පැමිණි දරුවන් 76 දෙනා අතර අවුරුදු 4 - 18 දරුවන් 75 දෙනකු වූ අතර අවුරුදු 19ක එක් දරුවකු වූයේ ය. ඒ අතරින් ගැහැනු ළමයින් සංඛ්‍යාව 52 දෙනකු වන බව ළමා ආරක්ෂක අධිකාරිය කියයි.ඌරන් මැරීමට සම්බන්ධ යැයි කියැවුණ ළමයින් 10 දෙනාද මෙයට පෙර ජාතික ළමා ආරක්ෂක අධිකාරිය භාරයට ගෙන තිබිණි.මෙම දරුවන්ගේ මනසට නොගැළපෙන ද්වේෂ සහගත සිතිවිලි ඇතුළු කොට ඔවුන් තුළ සමාජය කෙරෙහි වැරැදි ආකල්ප ගොඩනඟා තිබූ බවත්, භික්‍ෂූන් වහන්සේලාට උසුළු විසුළු කරන තත්ත්වයට ඔවුන්ව පත්කැර තිබුණු බවත් පසුගිය දිනවල මේ දරුවන් පිළිබඳව සිදු කළ පරීක්ෂණවලදී ජාතික ළමා ආරක්ෂක අධිකාරිය හෙළිදරව් කැරගෙන ඇත.මෙම දරුවන්ගේ මානසික තත්ත්වය උසස් කිරීම සඳහා විශේෂ උපදේශන වැඩසටහන් ඊයේ (05) සිටම ජාතික ළමා ආරක්ෂක අධිකාරිය මඟින් ආරම්භ කැර තිබුණ අතර ඒ සඳහා දරුවන් ඉතා උනන්දුවෙන් සහභාගිවනු එහිදී දැකගත හැකිවිණි.මෙම දරුවන් යළිත් මෙවන් ව්‍යසනයකට ගොදුරු නොවන්නට ඔවුන් සඳහා ස්ථිර ගොඩනැගිල්ලක් ලබා ගැනීම සඳහා මහාභාරකාර දෙපාර්තමේන්තුව සමඟ ජාතික ළමා ආරක්ෂක අධිකාරියේ සභාපතිනිය සාකච්ඡා පවත්වයි.ළමා සංවර්ධන හා කාන්තා කටයුතු අමාත්‍යාංශ ලේකම්, අතිරේක ලේකම් ප්‍රමුඛ නිලධාරින්ද ඊයේ (05) ජාතික ළමා ආරක්ෂක අධිකාරියට පැමිණ මෙම දරුවන්ගේ ඉදිරි සංවර්ධන කටයුතු පිළිබඳ සොයා බලා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304066</link>
    <topic>රජයේ රෝහල්වල ගිලන්රථ හිඟය අවසන්</topic>
    <author/>
    <content>දිවයිනේ රෝහල්වල පැවැති ගිලන්රථවල හිඟය මුළුමනින්ම තුරන්කරලීමට රජය පියවර ගෙන ඇත. සෞඛ්‍ය ඇමැති මෛත්‍රිපාල සිරිසේන මැතිතුමා ජනාධිපති මහින්ද රාජපක්ෂ මැතිතුමාගෙන් කරන ලද ඉල්ලීමකට අනුව මධ්‍යම රජයේ මුල්‍ය ප්‍රතිපාදන යටතේ් ගිලන්රථ 250ක් මිලදී ගැනීම සඳහා රුපියල් මිලියන් 2125ක් රජය ලබාදී ඇත.එමෙන්ම ජපාන අන්තර්ජාතික සහයෝගිතා ඒජන්සිය යටතේ ගිලන්රථ 124ක් ලබාදීමට තීරණය කැර ඇති අතර, ඒ සඳහා රුපියල් මිලියන 1054 ක් වැය කරනු ලැබීය. එම ගිලන්රථ 124 ඉදිරි මස 02 තුළ අප රටට ලැබීමට නියමිතය.මෙම ගිලන්රථ 374 ලැබීමත් සමග රෝහල්වල පවතින ගිලන්රථ හිඟය මුළුමනින්ම තුරන්වනු ඇතැයි ද එක්වර ගිලන්රථ 250ක් මෙරටට ගෙන්වා බෙදා හරින ප්‍රථම අවස්ථාව මෙය බව ද සෞඛ්‍ය ඇමැති මෛත්‍රිපාල සිරිසේන මැතිතුමා පවසයි.එම ගිලන්රථ බෙදාදීම සඳහා අද (06) දින පෙ.ව. 10.00 ට කොළඹ බණ්ඩාරනායක ජාත්‍යන්තර අනුස්මරණ සම්මන්ත්‍රණ ශාලාවේ දී සෞඛ්‍ය ඇමැති මෛත්‍රිපාල සිරිසේන මහතාගේ ප්‍රධානත්වයෙන් පැවැත්වේ.මෙම වැඩපිළිවෙළ යටතේ මධ්‍යම රජය යටතේ පාලනය වන රෝහල්වලට ගිලන් රථ 120කුත්, පළාත් සභා යටතේ පාලනය වන රෝහල්වලට ගිලන් රථ 130කුත් ලබාදීමට පියවර ගෙන ඇත.ඒ අනුව වයඹ පළාතට ගිලන්රථ 17ක්, සබරගමුවට ගිලන් රථ 10ක්, බස්නාහිරට 21ක්, උතුරුමැදට 17ක්, උතුරු පළාතට 06ක්, මධ්‍යම පළාතට 07ක්, ඌව පළාතට 15ක්, දකුණු පළාතට 23ක් සහ නැෙඟනහිර පළාතට 14 ක්, ලබාදීමට කටයුතු යොදා ඇතැයි සෞඛ්‍ය ඇමැති මෛත්‍රීපාල සිරිසේන මැතිතුමා පවසයි.රජය ක්‍රියාත්මක කරන නිදහස් සෞඛ්‍ය සේවාව ශක්තිමත් කරලීම සඳහා රජය ගෙනයන වැඩපිළිවෙළ යටතේ විශිෂ්ට ගිලන්රථ සේවාවක් රාජ්‍ය සෞඛ්‍ය සේවාවේ ස්ථාපිත කිරීම මෙම ගිලන්රථ 374 ලබාදීමත් සමඟ සිදුවනු ඇතැයිද ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304067</link>
    <topic>අලි මෙල්ල කරන්නහණ වැටක්</topic>
    <author>සුභාෂිනි සේනානායක සහකෝට්ටේ මධ්‍යම සමූහ</author>
    <content>අලි වැටේ ආරක්‍ෂාව සඳහා දෙවැනි ජීව වැටක් ලෙස හණ වගා කිරීමට වනජීවි සංරක්‍ෂණ අමාත්‍යාංශය තීරණය කැර තිබේ. හණ ශාකයේ තුඩට අලින් බිය වන බවත්, පසුගිය මාස දෙක තුළ අලින් 10 මිය ගොස් ඇති බැවින් අලි මිනිස් ගැටුම නවතාලීමක් සඳහා මේ පියවර ගන්නා බවත් වනජීවි සංරක්‍ෂණ ඇමැති ගාමිණි විජිත් විජිතමුණි සොයිසා මහතා ප්‍රකාශ කෙළේ ය.හණ වගා කිරීමට චීන රජය උපකාර කිරීමට එකඟ වී ඇති බව පැවසූ ඇමැතිවරයා ඒ ආශි‍්‍රතව සිදුකරන හණ නිෂ්පාදන මිලදී ගැනීමට ද චීනය එකඟ වී ඇතැයි ද කීවේ ය.අලි මිනිස් ගැටුමට හේතුව අලින්ට ආහාර ලබාදීමට මිනිසුන් ක්‍රියා කරන බැවින් යැයි කී ඇමැතිවරයා, උඩවලව ඉදි කළ අලි වැට හේතුවෙන් අලි ඒම නතර වී ඇතැයි ද මේ වන විට එක් අලියකු පමණක් පැමිණෙන බවත් ඇමැතිවරයා ප්‍රකාශ කෙළේ ය.උතුරු නැඟෙනහිර හමු වූ නන්දිකඩාල් කලපුව, ෆිජින් අයිලන්ඩ් වැනි ස්ථාන සහ ත්‍රිකුණාමලය, හික්කඩුව, මුලතිව් කොරල් පර සංරක්‍ෂණය කිරීමට පියවර ගන්නා බව ඇමැතිවරයා වැඩිදුරටත් සඳහන් කෙළේ ය.ඇමැතිවරයා මේ අදහස් ප්‍රකාශ කෙළේ පෙරේදා අමාත්‍යාංශ ශ්‍රවණාගාරයේ පැවති විශේෂ මාධ්‍ය හමුවකට එක්වෙමිනි.මේ අවස්ථාවට වනජීවි සංරක්ෂණ අමාත්‍යාංශයේ ලේකම් උදේනි වික්‍රමසිංහ, අධ්‍යක්‍ෂ ජනරාල් එච්. ඩී. රත්නායක, උපදේශක ආචාර්ය සරත් කොටගම, චරිත වීරසේකර මහත්වරුන් එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n1304068</link>
    <topic>නෑනාට වෙඩි තැබූ මස්සිනාගිනි අවිය සමඟ දැලේ</topic>
    <author>මාතර සමූහ</author>
    <content>දහහතර හැවිරිදි (14) නෑනාට වෙඩි තැබූ 29 හැවිරිදි මස්සිනා බෙහෙත් කොටන තුවක්කුව සමඟ අකුරැස්ස පොලීසිය විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ අකුරැස්ස මඩොල්ගහදෙණිය ප්‍රදේශයේ පදිංචි අයෙකි. සිද්ධියෙන් තුවාල ලබා මාතර රෝහලට ඇතුළත් කර ඇත්තේ අකුරැස්ස දොලමාවත මඩොල්ගහදෙණිය පදිංචි ඩී. ජී. නිරෝෂනි මුතුමාලි නැමැති 14 හැවිරිදි පාසල් ශිෂ්‍යාවකි.තුවාලකාරියගේ නැන්දා විසින් මිලදී ගත් වාහනය ගෙනඒමට සැකකරු කැඳවාගෙන නොයාමේ හේතුවෙන් කෝපයට පත්ව ඔහු පසුගිය දින සවස් කාලයේ තුවක්කුවක් ගෙන දැරියගේ නිවසට පැමිණ දේපළ කුඩුකර නිවසට වෙඩි තැබීමෙන් දැරියට තුවාල සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n13040610</link>
    <topic>බොරැල්ල නව පොලිස්ස්ථානාධිපති ප්‍රසාද් සිරිවර්ධන</topic>
    <author/>
    <content>ප්‍රධාන පොලිස් පරීක්‍ෂක ප්‍රසාද් සිරිවර්ධන මහතා බොරැල්ල නව පොලිස් ස්ථානාධිපතිවරයා වශයෙන් පසුගියදා වැඩ බාරගත්තේය.ඒ මහතා රත්නපුර, වවුනියා මූලස්ථාන පොලිස් පරීක්ෂකවරයා ලෙස සහ කටුනායක ගුවන් තොටුපළ හා පොලිස් මත්ද්‍රව්‍ය නාශක අංශයේ ස්ථානාධිපති ධුරද හෙබවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n13040611</link>
    <topic>අකුරැස්ස ප්‍රා. සභා හිටපු සභාපතිටරු. ලක්ෂ 5 බැගින් ශරීර ඇප දෙකක්</topic>
    <author>කුමුදු හෙට්ටිආරච්චි</author>
    <content>බාලවයස්කාර දැරියකට අතවර කිරීම සම්බන්ධයෙන් අධි චෝදනා ලැබ සිටින අකුරැස්ස ප්‍රාදේශීය සභාවේ හිටපු සභාපතිවරයාට මාතර මහාධිකරණය මඟින් නියම කළ ඇපයට අමතරව තවත් රුපියල් ලක්ෂ පහ බැගින් වූ ශරීර ඇප දෙකක් මත මුදාහැරීමට කොළඹ මහාධිකරණ විනිසුරු කුමුදුනී වික්‍රමනායක මහත්මිය ඊයේ (05) නියම කළාය.මාතර මහාධිකරණය මඟින් විත්තිකරු රුපියල් විසිපන්දහසක මුදල් ඇපයක් හා රුපියල් ලක්ෂ දෙකක ශරීර ඇපයක් මත මීට පෙර මුදා හැර තිබුණි.විත්තිකරුට එරෙහිව මාතර මහාධිකරණයේ වූ මේ නඩුව කොළඹ මහාධිකරණයට මාරු කිරීම යෝග්‍ය බව පෙනී යන බව සඳහන් කරමින් අධිකරණ සංවිධාන පනතේ පැවරී ඇති බලතල මත නීතිපතිවරයා විසින් මේ නඩුව කොළඹ මහාධිකරණයට මාරු කරන ලදී.ඒ අනුව කොළඹ මහාධිකරණය මගින් නිකුත් කළ සිතාසි මත ඊයේ (05) කොළඹ මහ අධිකරණය හමුවේ පෙනී සිටි අකුරැස්ස ප්‍රාදේශීය හිටපු සභාපති සාරුවලියනගේ සුනිල් නමැති විත්තිකරුට එසේ ඇප නියම වුණි.2012 මැයි මස 23 වැනිදා හා 2012 ජූලි මස 02 අතර කාලයේ දී අකුරැස්සේ දී වයස අවුරුදු 16 අඩු බාලවයස්කාර දැරියකට අතවර කිරීම සම්බන්ධයෙන් විත්තිකරුට එරෙහිව නීතිපතිවරයා විසින් අධි චෝදනා ගොනු කැර ඇත.මේ නඩුව ඊයේ (05) කැඳවූ අවස්ථාවේ විත්තිකරු අධිකරණය හමුවේ පෙනී සිටියේය.දැනට පරිවාස බාරයේ පසුවන අතවරයට ලක්වූ දැරිය ඇගේ මවුපියන් බාරයට පත් කරන ලෙසට විනිසුරුවරිය ඊයේ (05) මාතර ස්ථානභාර පරිවාස නිලධාරීවරයාට නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n13040612</link>
    <topic>දේවි බාලිකාවේ 96කට විෂයයන් 9ටම ‘ඒ’ සාමාර්ථ</topic>
    <author>ජයසිරි මුණසිංහ</author>
    <content>කොළඹ දේවි බාලිකාවෙන් මෙවර අ. පො. ස. (සාමාන්‍ය පෙළ) විභාගයට (2012) පෙනී සිටි 251 දෙනාගෙන් 96 දෙනකුම විෂයයන් නවයටම ‘ඒ’ සාමාර්ථ ලබාගෙන තිබේ.ඊට අමතරව විෂයයන් 8කට ‘ඒ’ සාමාර්ථ ලබා ගත් සිසුවියන් 52ක් සිටින බව විදුහල්පතිනි ප්‍රදීපා සමරසිංහ මහත්මිය ‘දිනමිණ’ ට ප්‍රකාශ කළාය.විෂයයන් 6කට ‘ඒ’ සාමාර්ථ ලබා ගත් පිරිස 215 කි. විභාගයට පෙනී සිටි සියලුම දෙනා උසස් පෙළ හැදෑරීම සඳහා සුදුසුකම් ලබා ගෙන තිබේ.වසර 2011 සාමාන්‍ය පෙළ විභාගයෙන් විෂයයන් නවයටම ‘ඒ’ සාමාර්ථ ලබා ගත් පිරිස 68 දෙනෙකි. ඒ අනුව මෙවර එම ප්‍රමාණය 96 දක්වා ඉහළ නැංවී තිබීම සතුටට කරුණක් බව විදුහල්පතිනිය කීවාය.ගුරු මණ්ඩලයේ කැපවීම, උනන්දුව හා දැරියන්ගේ උත්සාහය මේ සුවිශාල ජයග්‍රහණය පාසලට ලැබීමට ඉවහල් වූ බවද විදුහල්පතිනි සමරසිංහ මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n13040613</link>
    <topic>පබාත් හිටපු සැමියාත් සමඟි වෙති</topic>
    <author>ශිරෝමි අබයසිංහ</author>
    <content>පාර්ලිමේන්තු මන්ත්‍රී උපේක්ෂා ස්වර්ණමාලි මහත්මියට පහර දුන්නේ යැයි ඇගේ හිටපු සැමියාට පවරා ඇති නඩුව සමථයකට පත් කර ගැනීම සඳහා දෙපාර්ශ්වය අධිකරණයේදී ඊයේ (5) එකඟ වූහ.නඩුව සමථයකට පත් වීම සඳහා පැමිණිලිකාරියට යළි හිංසාවක් නොකිරීමට හිටපු සැමියා එකඟ විය.සමථයකට පත්වීම නිසා නඩු කටයුත්ත අවසන් කෙරිණි.2011.02.16 දින උඩහමුල්ලේ නිවසේ දී උපේක්ෂා ස්වර්ණමාලි මහත්මියට පහර දී බරපතළ තුවාල සිදු කළැයි මහේෂ් ච‍මින්ද මහතාට චෝදනා ඉදිරිපත් වී තිබිණි. නඩුව ටෙලි නාට්‍යයක් සේම නිම වූ බව නුගේගොඩ මහෙස්ත්‍රාත් අජිත් එම්.මාසිංහ මහතා සඳහන් කළේය.වසරක දෙකක ආසන්න කාලයක් තිස්සේ නඩුව අධිකරණය හමුවේ වාර ගණනාවක් ම කැඳවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n13040614</link>
    <topic>දන්තුරේ රන් භාණ්ඩ අලෙවිසලේ කොල්ලයටකළමනාකාරිනිය ඇතුළු 4ක් අත්අඩංගුවට</topic>
    <author>අසේල කුරුළුවංශ</author>
    <content>කඩුගන්නාව පොලිස් වසමේ දන්තුරේ පිහිටි රන් භාණ්ඩ උකස් මධ්‍යස්ථානයක ඊයේ (05) පෙරවරුවේ සිදුවූ රුපියල් ලක්‍ෂ දහයක් පමණ වූ මුදල් හා රන් ආභරණ කොල්ලය සම්බන්ධයෙන් එම ආයතනයේ කළමනාකාරිනිය, සේවිකාවන් දෙදෙනකු ඇතුළු සිව්දෙනකු සිද්ධියෙන් පැය 5ක් ඇතුළත අත්අඩංගුවට ගැනීමට කඩුගන්නාව පොලිසිය සමත්විය.උකස් මධ්‍යස්ථානයට ඊයේ පෙරවරු 9.00ට පමණ වෑන් රියකින් පැමිණි පුද්ගලයන් දෙදෙනකු පිස්තෝලයක් පෙන්වා මංකොල්ලය සිදුකර කළමනාකාරවරියද පැහැරගෙන ගොස් තිබිණි.පසුව ඇයව හේනාවල ප්‍රදේශයේ දමාගොස් සිටියදී පොලිසිය සොයාගනු ලැබීය.සිද්ධිය සම්බන්ධයෙන් ඇයගෙන් දීර්ඝ ලෙස පොලිසිය ප්‍රශ්න කිරීමෙන් පසු සිද්ධියේ සුලමුල අනාවරණය වී ඇති අතර, කොල්ලය කළමනාකාරවරියගේ පෙම්වතා විසින් සැලැසුම් කැර තිබෙන බව පොලිස් පරීක්‍ෂණ මගින් හෙළිවී තිබේ. රන් භාණ්ඩ, මුදල් හා කොල්ලයට යොදාගත් පිස්තෝලය, වෑන් රථයක් හා කාර් රථයක් පොලිසිය සොයාගෙන ඇත.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත කඩුගන්නාව පොලිස් ස්ථානාධිපති පොලිස් පරීක්‍ෂක නිමල් චන්ද්‍රසිරි මහතා ඇතුළු කණ්ඩායමක් සැකකරුවන් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=n13040615</link>
    <topic>මහනුවර රාත්‍රී සිදුකරන හදිසිමෙහෙයුම්වලින් 15 ක් කොටු වෙති</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>උත්සව සමයේ මහනුවර නගරයේ විවිධ අපරාධ සහ අපචාර සිදුවීම වැළැක්වීමේ අරමුණින් මේ දිනවල රාත්‍රී කාලයේ කරන හදිසි පොලිස් මෙහෙයුම්වලදී 15 දෙනකු අත්අඩංගුවට ගෙන තිබේ.මේ පුද්ගලයන් අතර හෙරොයින් මත්කුඩු පැකට් 9 ක් අලෙවියට ළඟ තබාගත් අයෙක්, ගණිකා වෘත්තියේ යෙදුන කාන්තාවන් දෙදෙනෙක්, ගංජා පැකට් 6 ක් ළඟ තබාගෙන සිටි දෙදෙනෙක්, මංකොල්ලයක් සම්බන්ධව වරෙන්තු ලබා සිටි අයෙක් සහ අධිකව බීමතින් නොමනා ලෙස හැසිරුණු පුද්ගලයන් 10 දෙනෙකු ද වෙති.අත්අඩංගුවට ගත් සැකකරුවන් අධිකරණයට ඉදිරිපත් කිරීම සඳහා කොට්ඨාස භාර ජ්‍යෙෂ්ඨ පොලිස් අධිකාරි ගාමිණි ඇල්ලෙපොළ මහතාගේ උපදෙස් මත පොලිස් පරීක්‍ෂක යූ. ඩී. පලිහවඩන මහතා පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304061</link>
    <topic>කොළඹ මහජන පුස්තකාලයේසේවක හිඟය උග්‍ර අතට</topic>
    <author>මැදකොළඹ සමූහ – වයිමන් හෙට්ටිආරච්චි</author>
    <content>දිනපතා දහස් ගණනක් පොත්පත් කියවීම සඳහා එන දිනකට දහසකට අධික පොත් බැහැර ගෙන යන හා ආපසු භාරදෙන කොළඹ මහජන පුස්තකාලයේ සේවක හිඟය උග්‍ර වී ඇති බව කියති.තුන් වැනි ශ්‍රේණියේ පුස්තකාලයාධිපති සහායකයන් මෑතදී 40 දෙනකුට බස්නාහිර පළාත් සභාවෙන් පත්වීම් දුන්නත් කොළඹ පුස්තකාලයට ලැබී ඇත්තේ දෙදෙනකු පමණකි.දැනට මේ තුන් වැනි ශ්‍රේණියේ පුස්තකාලයාධිපති තනතුරු 80 කට අධික සංඛ්‍යාවක් පුරප්පාඩුව පවතිද්දී මෙතරම් පාඨක සංඛ්‍යාවකට මේ අන්දමින් හෝ සේවය සැලසීම පිළිබඳව පාඨක පිරිස කාර්ය මණ්ඩලය අගය කිරීමට ලක් කරති.දිනපතා පොත් ආපසු භාරගැනීම, පොත් නිකුත් කිරීම, ප්‍රමාදව ලබා දෙන පොත් සඳහා දඩ අයකිරීම, නව සාමාජිකත්වය ලබාදීම ආදී සේවා රැසක් සඳහා වෙන වෙනම කවුළු වෙන්කොට ඇතත් සේවක අඩුකමේ හේතුවෙන් මේ සේවාවන් කීපයක් එක කවුළුවකින් දෙකකින් පමණක් ලබාදීම සිදු වී තිබේ. මේ නිසා එහි එන බොහෝ දෙනකුට කාලය නාස්ති කිරීමට සිදුව තිබේ.පොත්පත් නිවැරදිව රාක්ක ගතකිරීමට නොහැකි වීම, ශ්‍රව්‍ය දෘශ්‍ය අංශය නිතර වසා තැබීමට සිදුවීම විශේෂ විමර්ශන අංශය දවසේ නියමිත මුළු කාලය තුළ විවෘතව තැබීමට අපහසුවීම තවත් අඩුපාඩු කීපයකි.නව පොත් බැඳීම සඳහා දැනට තෝරාගෙන ඇත්තේ 11 දෙනෙකු පමණි. ඔවුන් වෙත පොත් විශාල ප්‍රමාණයක් බැඳීම සඳහා යොමු කැරෙන අතර එය මත එම පොත් පාඨකයන්ට ලබාගැනීමට සිදුවන්නේ බොහෝ ප්‍රමාදවීම් සහිතවය. පොත් බඳින්නන් තවත් පිරිසක් බඳවා ගැනීම සඳහා පුවත්පත් දැන්වීම් පළකිරීම කළ යුතුව ඇතත් එය ප්‍රමාදවීම ද බලපාන්නේ තමන් වෙතට බව පාඨකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304062</link>
    <topic>අල්ලස් චෝදනාවෙන් සැරයන්ට නිදහස</topic>
    <author>බියගම විශේෂ - රංජිත් අම්පිටියාවත්ත</author>
    <content>වර්ෂ 2003 කඩවත පොලිස් ස්ථානයේ වැටලීම් අංශයේ සේවය කළ මාකොළ පදිංචි පො.සැ. අජිත් පුෂ්පකුමාර මහතා 2013.3.28 දින කොළඹ මහාධිකරණයේ පැවති විමර්ශන නඩුවේ දී සියලු අධි චෝදනාවලින් නිදොස් කොට නිදහස් කෙරිණි.එම චෝදනාවලට සම්බන්ධව සිටි ආරක්‍ෂක සහායක නිලධාරි තරංග මහතා ද නිදොස් කොට නිදහස් කරනු ලැබුවේය.මේ විමර්ශන චෝදනා නඩුවට අදාළ සිද්ධිය වූයේ රාගම පාර දෙල්පේ හන්දියේ නිවෙසක කසිප්පු ජාවාරමක් පවත්වාගන ගිය කාන්තාවක කසිප්පු බෝතල් 40ක් සමඟ අත්අඩංගුවට ගැනීම සම්බන්ධ පැමිණිල්ලකි.රාගම පාර දෙල්පේ හන්දියේ අසල නිවෙසක කසිප්පු මත් වතුර බොහෝ ප්‍රමාණයක් නිපදවා අලෙවි කළ නිලන්ති නැමැති කාන්තාව පොලිසියට කරන ලද පැමිණිල්ල වූයේ මේ කසිප්පු වැටලීම උසාවි ගත නොකරන්නට රුපියල් දහදහසක මුදලක් ඉල්ලූ බවත් අදාළ මුදලින් රු. 5000/= ක් ආරක්‍ෂක සහායකට භාර දුන් බවත් එම මුදල් පො. සැරයන් අජිත් පුෂ්පකුමාර මහතාට ලබා දීමට ක්‍රියා කළ බවත්ය.අල්ලස් චෝදනාවලට ලක්වූ පො. සැරයන්ගේ මූලිකත්වයෙන් කසිප්පු ජාවාරම්කාරිය සහ කසිප්පු බෝතල් 40ක් උසාවියට ඉදිරිපත් කිරීමට පළිගැනීමක් හැටියට මේ චෝදනාව කර ඇති බව ය.පසුගිය 2008 වර්ෂයේ 10 වැනි මාසයේ දිනෙක කොළඹ මහාධිකරණයේ පෙනී සිටින ලෙස සිතාසියක් ලැබ ඒ අනුව ඇප මත මුදා හැරීමෙන් පසුව එතැන් සිට නඩුව කඩින් කඩ කල්තබමින් 2013-3-28 දින කොළඹ මහාධිකරණයේ අංක 4 ශාලාවේ පැවැති විභාගයෙන් විනිසුරු තුමා විසින් විත්තිකරු අධි චෝදනා 8 න්ම නිදොස් කොට නිදහස් කරනු ලැබුවේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304063</link>
    <topic>වදාකඩ - කොට්ටවත්ත මාර්ගයවැස්සට සෝදාගෙන ගිහින්</topic>
    <author>වයඹ පළාත් සංචාරක සේන ඉදිරිසිංහ</author>
    <content>වයඹ පළාත් සභාවට අයත් වදාකඩ සිට කොට්ටවත්ත දක්වා ඇති මාර්ගය පසුගිය දිනවල ඇද හැළුණු ධාරානිපාත වැසි නිසා කැඩී බිඳී ගොස් ඇත.වදාකඩ මහා විද්‍යාලය අසල සිට කිලෝමීටරයක පමණ ප්‍රමාණයක් මෙසේ කැඩී බිඳී පැවතීම නිසා රථවාහන ගමනා ගමනයට පවා නොහැකි තත්වයක් උදාවී තිබේ.කැඩී බිඳී ඇති මේ මාර්ගය මේ වන තුරු ප්‍රතිසංස්කරණය කිරීමට අදාළ නිලධාරීන් පියවර ගෙන නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304064</link>
    <topic>ගම්පහ බස් නැවතුමයාචකයන් බදු අරගෙන</topic>
    <author>යක්කල විශේෂ – රුවන් සමන්ත අධිකාරි</author>
    <content>ගම්පහ - කොළඹ ප්‍රධාන මාර්ගයේ පිහිටි බස් නැවතුම්පොළවල යාචකයන් රැඳී සිටීම නිසා බස් රථ බලාපොරොත්තුවෙන් එහි රැඳී සිටින මගී ජනතාව අපහසුතාවකට පත්ව සිටිති.ඇතැම් බස් නැවතුම්පළවල මේ යාචකයන්ගේ රෙදිපිළි, බෙලෙක් භාණ්ඩ හා ආහාර තැන තැන දමා අපිරිසුදු කර ඇති අතර ඔවුන් එම ස්ථානයේ ඉතාමත් අසීලාචාර ලෙස හැසිරෙන බව මඟීහු කියති.මේ ප්‍රශ්නයට කඩිනම් විසඳුමක් ලබාදීමට කටයුතු කරන මෙන් අදාළ බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304065</link>
    <topic>ජපානයේ රැකියා සිහින පෙන්වාතරුණයන් 64ක් තායිලන්තයට යවලා</topic>
    <author>පාණදුර සමූහ – කපිල සෝමරත්න</author>
    <content>ජපානයේ රැකියා ලබා දෙන බව පවසා රුපියල් ලක්‍ෂ හතරක බැගින් අත්තිකාරම් මුදල් ලබා ගෙන තැරැව්කාරයකු මඟින් තරුණයන් හැටහතරදෙනකු තායිලන්තයට යවා අතරමංකළ බවට සැකකරන කාන්තාවක් පාණදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා විසින් රක්‍ෂිත බන්ධනාගාර ගත කරන ලදී.සීදුවේ රද්දොළුගම පදිංචි මේ කාන්තාව පාණදුර පොලිසිය විසින් අත්අඩංගුවට ගත්තේ 18.03.2013 දින නීතිඥවරයෙකු මඟින් පොලිසියට ඉදිරිපත්වූ අවස්ථාවේදීය.ඒ වන විට ඇයට එරෙහිව පැමිණිලි කිහිපයක් පාණදුර පොලිසියට ලැබී තිබුණ බව ඇයව එදිනම අධිකරණයට ඉදිරිපත් කළ සැරයන් කරුණාරත්න අධිකරණය වෙත වාර්තාවක් ඉදිරිපත් කරමින් පැවැසීය.ඇයගේ තැරැව්කරුවා අත්අඩංගුවට ගැනීමට පොලිසිය පරීක්‍ෂණ පවත්වයි. ඇයගේ උපදෙස් මත තැරැව්කරුවා ජපානයට කැඳවාගෙන ගිය ලාංකික තරුණ පිරිස වීසා නැතිව තායිලන්ත ගුවන් තොටුපළේ රඳවාගෙන ඇත.ඔවුන් එරට පොලිසියට බාරදීමෙන් පසු තායිලන්තයේ සිරකඳවුරක රඳවාගෙන තිබේ.පරීක්‍ෂණ සිදු කිරීමෙන් පසු තරුණයන් 64 දෙනෙකු ලංකාවට එවා ඇති බව පරීක්‍ෂණවලින් අනාවරණය වේ. මේ සැකකාරිය තරුණ පිරිසගෙන් රුපියල් ලක්‍ෂ 50ක මුදලකට ජපානයේ රැකියා දෙන බවට පොරොන්දු ලබාගෙන ඇතිබව පොලිස් පරීක්‍ෂණවලින් හෙළිවී ඇතැයි පොලිස් සැරයන්වරයා සමඟ පැමිණිලිකරුවන් වෙනුවෙන් අධිකරණයට කරුණු දැක්වූ නීතිඥ අරුණ දීපාල් මහතා අධිකරණයට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304066</link>
    <topic>ජනතාව රවටනපොල් පැළ ජාවාරමක්</topic>
    <author>වයඔ පළාත් සංචාරක සේන ඉදිරිසිංහ</author>
    <content>අඩුවයසින් ඵල දරන බව පවසා පොල් පැළ අලවි කිරීමේ ජාවාරමක් කොටවෙහෙර ප්‍රදේශයේ සිදුකරන බව පසුගියදා කුරුණෑගල දිස්ත්‍රික් ලේකම් කාර්යාලයේ පැවැති දිස්ත්‍රික් කෘෂිකර්ම කමිටුවේදී කොටවෙහෙර ප්‍රාදේශීය ලේකම් කේ.එම්.එච්. ඒ.කේ. ජයරත්න මහතා පැවසීය.දිවි නැගුම වැඩසටහන යටතේ නොමිලේ පොල් පැළ බෙදා හැරියද ඒවා ගැනීමට පුද්ගලයින්ගේ උනන්දුවක් නොමැති වුවද මෙම පොල් පැළ රුපියල් 450 බැගින් පෞද්ගලික වෙළදුන් අළෙවිකරන බවද මෙහිදී අනාවරණය විය.මාස දෙකහමාරක් වැනි කාලයකදී කිසි ලෙසකත් පොල් ඵළ නොදරන බවත් තමන් ඒ පිළිබඳ නොදැන සිටි බවත් පොල් වගා කිරීමේ මණ්ඩලයේ ප්‍රාදේශීය කළමනාකරු ඩබ්ලිව්. එම්. රත්නායක මහතා පැවසීය.මේ ව්‍යාජ වෙළඳුන්ට හසුනොවන ලෙස ජනතාව දැනුවත් කරන මෙන් කුරුණෑගල දිස්ත්‍රික් ලේකම් එච්.එම්.පී.හිටිසේකර මහතා රත්නායක මහතාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304067</link>
    <topic>බීමතින් ලංගම බසයක් පැදවූඋඩහමුල්ල ඩිපෝ රියැදුරකුට ඇප</topic>
    <author>අවිස්සාවේල්ල විශේෂ – එස් . පද්මපෙරුම</author>
    <content>කළුඅග්ගල සුදුවැල්ල ප්‍රදේශයේ රථවාහන පරීක්‍ෂාවකදී , බීමත්ව ලංගම බස්රථයක් පදවාගෙන පැමිණි රිය­ැදුරකු අත්අඩංගුවට ගැනීමට කොස්ගම පොලිසියේ නිලධාරීහු ඉකුත්දා සමත් වූහ.මේ නිසා සිදුවීමට ගිය විශාල අනතුරක් වලක්වා ගැනීමට හැකිවූ බවත් , සැකකාර රිය­ැදුරා අවිස්සාවේල්ල අධිකරණය හමුවට ඉදිරිපත් කිරීමෙන් පසු රිය­ැදුරු බලපත්‍රය මාස හයකට අත්හිටුවා ඇපමත නිදහස් කෙරිණ.මෙසේ ඇප නියමවූයේ උඩහමුල්ල ලංගම ඩිපෝවට අනුබද්ධව සේ්වය කළ රිය­ැදුරෙකි.දින කොළඹ සිිට බදුල්ල දක්වා මගීන් හැටකට ආසන්න පිරිසක් රැගෙන ධාවනය වෙමින් තිබූ මේ බස් රථය පිළිබඳව සැක සිතී නවත්වා රියැදුරු පරීක්‍ෂා කිරීමේදී ඔහු වෙතින් මත් පැන් ගඳ වහනය වී තිබේ.පසුව ඔහුගෙන් ප්‍රශ්න කිරීමේදී එදින අලුයම දෙක පමණ වන තෙක් හිතවතෙකුගේ මරණ ගෙදරක සිට මත් පැන් පානය කළ බවත් , උදෑසන පිටකොටුවට ගොස් බදුල්ල බලා යෑමට එම බස් රථය බාරගත් බවත් කියා තිබේ.කොස්ගම පොලිසියේ ස්ථානාධිපති අරුණ ශාන්ත මහතාගේ මෙහෙයවීම මත රථවාහන අංශයේ ස්ථානාධිපති උ.පො.ප.සෙනෙවිරත්න, පො.කො.1791 ජයතිලක, පො.කො.48755 ජයවර්ධන , පො.සැ.4069 සිසිර යන නිලධාරීන් මේ මෙහෙයුම සිදුකරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304068</link>
    <topic>අවුරුද්දට ගමේ යන්නවිශේෂ බස් සේවයක්</topic>
    <author>කැස්බෑව සංචාරක ධර්මසිරි සූරවීර</author>
    <content>සිංහල අලුත් අවුරුද්දට ගම් බිම් බලා යන මගී ජනතාවගේ පහසුව සඳහා මේ මස 08 වැනිදා සිට විශේෂ අලුත් අවුරුදු බස්රථ සේවාවක් පිළියන්දල ප්‍රධාන බස්රථ නැවතුමෙන් ආරම්භ කිරීමට මාර්ගස්ථ මගී ප්‍රවාහන අධිකාරිය පියවර ගෙන තිබේ.පිළියන්දල සිට ආරම්භ කෙරෙන මේ විශේෂ බස්රථ සේවාව තංගල්ල, මාතර , මහනුවර, බදුල්ල , මොනරාගල, ඇඹිලිපිටිය යන ප්‍රධාන නගර දක්වා ධාවනය කෙරේ. මෙම මස 8 වැනිදා සිට 9-10-12-13-14 සහ 15 යන දිනවල පෙරවරු 5.00 සිට පස්වරු 6 දක්වා මෙය ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r1304069</link>
    <topic>ගම්පහ මාර්ග අංක 276 ඇතැම් රියදුරන්ට මගී ජනතාවගේ අප්‍රසාදය</topic>
    <author>යක්කල විශේෂ – රුවන් සමන්ත අධිකාරි</author>
    <content>මාර්ග අංක 276 ගම්පහ – කඳාන බස්රථ ධාවනය කරන ඇතැම් රියැදුරන්ගේ නොහික්මුනු කම නිසා එම මාර්ගයේ ගමන් කරන මගීහු ඉමහත් අපහසුතාවට පත්වී සිටිති.කඳාන සිට ගමන් ආරම්භ කරන බස්රථ ගනේමුල්ල නගරයේ සිට කිරිදිවිට දක්වා නොනවත්වා ගමන් කරනු ලබයි.එම ස්ථාන දෙක අතර ඇති බස්නැවතුම්පලවල රැදී සිටින ජනතාවට එම බස් රථවලට ගොඩවීමට අවස්ථාවක් නොලැබෙන බව ඔව්හු පෙන්වා දෙති.එම තත්ත්වය මත ඔවුන්ට සිදුවනුයේ ත්‍රීරෝද රථයකිින් කිරිදිවිට දක්වා ගමන් කිරීමටයි. එම නිසා මේ මාර්ගයට ලංකා ගමනා ගමන මණ්ඩලයට අයත් බස්රථ කිහිපයක් ධාවනයේ යොදවන ලෙස ඔව්හු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=r13040610</link>
    <topic>පොලිසියට පිළිතුරු නොදුන්කතට රුපියල් 100ක දඩයක්</topic>
    <author>බලපිටිය සමූහ – දිලිප් නිශ්ශංක</author>
    <content>පොලිස් නිලධාරියෙකුට පිළිතුරු දීම ප්‍රතික්‍ෂේප කිරීමේ චෝදනාව සම්බන්ධයෙන් අත්අඩංගුවට ගත් කාන්තාවක් බලපිටිය මහේස්ත්‍රාත් අසංග බෝදරගම මහතා හමුවට ඉදිරිපත් කිරීමෙන් පසුව පැවැති නඩු විභාගයේදී සැකකාර කාන්තාව වැරදිකරු කරමින් රුපියල් 100 දඩයක් නියම කර මාස එකක සිරදඬුවමක් ද පැනවීය.සැකකාරියට පනවන ලද මාස එකක සිරදඬුවම වසර පහකට අත්හිටුවීමට මහේස්ත්‍රාත්වරයා නියෝග කළේය.මෙසේ දඩ සමඟ අත්හිටවූ සිරදඬුවම් නියම කෙරුණේ කොස්ගොඩ එගොදුව පදිංචි ඉන්දුවාදුර කුමුදු සුරංජිකා නමැත්තියටය.සැකකාරිය අහුන්ගල්ල ශශ්‍රී ඥාණවිමල මාවතේ පදිංචි තරුණයෙකුට පහරදීම සම්බන්ධයෙන් කොස්ගොඩ පොලිසිය විසින් අත්අඩංගුවට ගෙන ප්‍රශ්න කිරීමේදී පරීක්‍ෂණ සිදුකළ පොලිස් නිලධාරියාට ප්‍රකාශයක් ලබා නොදීම සම්බන්ධයෙන් 2012-7-18 දින සැකකාර කාන්තාවට එරෙහිව කොස්ගොඩ පොලිසිය විසින් නඩු පවරා තිබිණි.කොස්ගොඩ පොලිසිය විසින් පවරන ලද නඩුව විභාග කරමින් මහේස්ත්‍රාත්වරයා කියා සිටියේ සත්‍ය ප්‍රකාශයක් ලබාගැනීමට බැඳී සිටින රාජ්‍ය සේවකයෙකු වන පොලිස් නිලධාරියෙකුට ප්‍රකාශයක් ලබා නොදීම සම්බන්ධයෙන් සැකකාරියට මේ දඬුවම් නියම බවයි.කොස්ගොඩ පොලිසිය සැකකාරිය අත්අඩංගුවට ගෙන අධිකරණයට ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304061</link>
    <topic>වනිතා වාසනා නෙට්බෝල් ශූරතාව රාජ්‍ය සේවා පිලට</topic>
    <author>ප්‍රින්ස් ගුණසේකර</author>
    <content>මහජන බැංකුවේ අනුග්‍රහයෙන් ශ්‍රී ලංකා නෙට්බෝල් සම්මේලනය සංවිධානය කළ වනිතා වාසනා ජාතික නෙට්බෝල් තරගාවලියේ ශූරතාව රාජ්‍ය සේවා කණ්ඩායමට හිමිවිය.ශ්‍රී ලංකා ගුවන් හමුදා ක්‍රීඩිකාවන්ගෙන් සමන්විත වු රාජ්‍ය සේවා නෙට්බෝල් පිල වෙතින් අවසන් තරගයේදී පරාජයට පත්වුයේ වරාය අධිකාරියේ ක්‍රීඩිකාවන් එක්ව සිටි ජනසතු සේවා කණ්ඩායමයි.අවසන් තරගයේදී ලකුණු 64-56ක් ලෙස රාජ්‍ය සේවා ක්‍රීඩිකාවෝ ජයග්‍රහණය වාර්තා කළහ.ටොරින්ටන් පෙදෙස ක්‍රීඩාංගණයේ දින 2ක් පුරා පැවැති තරගාවලියට කණ්ඩායම් 24ක් එක් වු අතර නෙට්බෝල් රැජන ලෙස රාජ්‍ය සේවා පිලේ චතුරාංගනී ජයසුරිය සම්මාන දිනා ගත්තේය.ශ්‍රී ලංකා නෙට්බෝල් පිලට ක්‍රීඩා කරන චතුරාංගනී අවසන් තරගයේදී ගෝල් ෂුටර් ස්ථානයේ දක්ෂ ලෙස ක්‍රීඩා කිරීම හේතුවෙන් මේ සම්මානය හිමිකර ගත්තාය.දක්ෂතම මැද පෙළ ක්‍රීඩිකාව ලෙස රාජ්‍ය සේවා පිලේ නිමල්කා තුෂාන්ති, දක්ෂතම ආරක්ෂක කලාපයේ ක්‍රීඩිකාව ලෙස රාජ්‍ය සේවා පිලේ සොනාලි සේනාරත්න හා දක්ෂතම ගෝල් ෂූටර් ලෙස ජනසතු සේවා පිලේ සෙමිණි ද අල්විස් සම්මාන දිනා ගත්තාය.ජයග්‍රාහී රාජ්‍ය සේවා කණ්ඩායමට ශ්‍රී ලංකා පිල නියෝජනය කළ චතුරාංගනී ජයසුරිය, සමන්ති නිලුෂිකා, සුරේකා ගමගේ වැනි දක්ෂ ක්‍රීඩිකාවන් ඇතුළත්ව සිටි අතර ජනසතු සේවා පිලට සෙමිණි ද අල්විස්, මනෝජි ප්‍රීතිකා, මනෝජිකා මල්කාන්ති, රට්නා වික්ටෝරියා හා දමයන්ති ජයතිලක වැනි පළපුරුදු ක්‍රීඩිකාවන් එක්ව සිටියහ.අවසන් පුර්ව තරගයට සුදුසුකම් ලබාසිටි බස්නාහිර පළාත් කණ්ඩායම අවසන් මොහොතේදී තරගාවලිය වර්ජනය කරමින් පිටව යෑම විශේෂ සිදුවීමක් විය.තරග කාල සටහනට විරෝධය පා තරගාවලිය වර්ජනය කළ බස්නාහිර ක්‍රීඩිකාවෝ තරග කාලසටහන නිවැරදි කරන ලෙස කළ ඉල්ලීමක් ප්‍රත්ක්ෂේප වීමෙන් මේ තත්ත්වය උදා වුණි.තුන්වැනි ස්ථානය සඳහා වු තරගයේදී තරුණ සේවා පිලට නිතරග ජයක් හිමිවුයේ බස්නාහිර පළාත් ක්‍රීඩිකාවන්ගේ මෙම වර්ජනය හේතුවෙනි.අවසන් පුර්ව වටයේදී තරුණ සේවා පිල හා ජනසතු සේවා (වරාය) පිල අතර තරගයෙන් ලකුණු 29-19ක් ලෙස ජනසතු සේවා ක්‍රීඩිකාවෝ ජයග්‍රහණය හිමිකර ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304062</link>
    <topic>පාපන්දු සම්මේලනයෙන් 20කට පොදු සමාවක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මගින් පසුගිය කාලයේ තරග තහනම් කළ නිලධාරීන් දෙදෙනෙක් හා ක්‍රීඩකයන් 18කට පොදු සමාවක් හිමිවේ. ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතා කළ යෝජනාවක් අනුව මේ සඳහා විධායක සභාව අනුමැතිය ලබාදී ඇත.මහනුවර ගෝල්ඩන් ස්ටාර් ක්‍රීඩා සමාජයේ පුහුණුකරුවන ඩබ්ලිව්.ඩී.සරත් හා රිනවුන් ක්‍රීඩා සමාජයේ ලේකම් රොයිස්ටන් ප්‍රනාන්දු යන මහත්වරුන්ට වසරක තහනමක් පැනවු අතර විනිසුරුවන්ට එරෙහිවීමට වැරදිකරුවන් ලෙස දඩුවම් පැනවී තිබුණි.රත්නම් ක්‍රීඩා සමාජයේ මෙන්ම ශ්‍රී ලංකා පාපන්දු පිලේ ක්‍රීඩා කළ කසුන් ජයසුරියට හා රවුමි මොහිදීන්ට ද තරග තහනම් පැනවී තිබුණි. මොහිදීන්ට වසරක කාලයකට හා ජයසුරියට දින නියමයක් ‍නොමැතිව තහනම් පැනවී තිබුණි.රිනවුන් ක්‍රීඩා සමාජයේ ෆසුල් රහුමාන්, මොහොමඩ් රිස්නි, මොහොමඩ් නෆීර් හා මොහොමඩ් සෙයින්ට වසර 2ක තහනමක් පැනවු අතර සරසවි ක්‍රීඩා සමාජයේ සුදේශ් සුරංග, තරංග කසුන්, රනිල් ශ්‍රී හා ශානුක පෙරේරා යන ක්‍රීඩකයන්ට වසර 3 බැගින් තහනම් කොට තිබුණි.මහනුවර ගෝල්ඩන් ස්ටාර් ක්‍රීඩා සමාජයේ ආර්.සේවියර්, මොහාන් ‍රාජ්, ජේ.ලක්මාල්, එස්.කුමාර, එස්.එස්.කුරේ හා ආර්.එස්.රත්නසිරි යන ක්‍රීඩකයන් හය දෙනාට වසර බැගින් තහනම් වුහ.මන්නාරම සාන්ත ලුසියා ක්‍රීඩා සමාජයේ ඒ.එස්.ජිගරාඩෝ හා ඒ.ඒ.එස්.ජිගරාඩෝ සොහොයුරන්ගේ ක්‍රීඩා කටයුතුද වසර 1බැගින් තහනම් විය.ඉහත නම් සඳහන් වු සියලු දෙ‍නාට මැයි මාසයේ ආරම්භවන එෆ්.ඒ.තරගාවලියට ක්‍රීඩා කිරීමේ අවස්ථාව උදාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304063</link>
    <topic>ශ්‍රී ලංකා-කසකස්තාන තීරණාත්මක තරගය අද</topic>
    <author>ෆවුස් මොහොමඩ්</author>
    <content>ආසියානු ‘ෆයිව් නේෂන්ස්’පළමු කොටසේ රගර් තරගාවලියේ ශ්‍රී ලංකාව සහභාගි වන තීරණාත්මක හා අවසාන තරගය අද (6) කසකස්තානය සමග හැව්ලොක්ස් පිටියේදී පැවැත්වේ. මෙතෙක් පැවැති තරග දෙකම ජයගෙන සිටින තරගාවලියේ එකම අපරාජිත කණ්ඩායම වන ශ්‍රී ලංකාවේ අරමුණ වන්නේ අද තරගය ජය ගනිමින් ලබන වසරේ පැවැත්වෙන ආසියානු සුපිරි රටවල් පහේ රගර් ශූරතාවලියට සුදුසුකම් ලබාගැනීමය.තරගාවලියේ ප්‍රසාද ලකුණු සටහනේ මේ වනවිට ලකුණු 12ක් ලබා ශ්‍රී ලංකාව පෙරමුණේ පසුවන අතර ලකුණු 6ක් ලබා කසකස්තානය දෙවැනි තැන සිටියි. අද තරගයෙන් කසකස්තානය හමුවේ ශ්‍රී ලංකාව පරාජයට පත්වූවද ආසියාවේ සුපිරි රටවල් පහේ තරගාවලියට එක්වීමේ වැඩි අවස්ථාව ශ්‍රී ලංකාව සතුය.එහෙත් කසකස්තානය අද තරගයේ දී උත්සාහක දිනුම් වැඩි ගණනක් වාර්තා කරමින් ප්‍රසාද ලකුණක් ලබා ගතහොත් පමණක් එය ශ්‍රී ලංකාවට අවාසිදායක වීමට ඉඩ තිබේ. එබැවින් අද තරගයේ වැඩි පීඩනය ඇත්තේ කසකස්තානයටය. ඔවුන් මුහුණදුන් පළමු තරගයේදී තායිලන්තය හමුවේ ලකුණු 33-10කින් පරාජයට පත්වූ අතර චීන තායිපේ පිල ලකුණු 42-10ක් ලෙස පරාජයට පත්කළේය.චීන තායිපේ කණ්ඩායම සමග පැවැති පළමු තරගයේ දී ලකුණු 39-8ක ජයක් ලැබූ ශ්‍රී ලංකාව තායිලන්තය පරාජය කළේ ලකුණු 45-7ක් වශයෙනි. මේ තරග දෙකේදීම ප්‍රශංසනීය ලෙස ක්‍රීඩා කරමින් ජයග්‍රහණය වෙනුවෙන් සිය ක්‍රීඩකයන් මෙහෙය වූ යෝෂිත රාජපක්ෂගේ නායකත්වය තරගාවලිය පුරාම කැපී පෙනුණි.එමෙන්ම උප නායක ෆසීල් මරිජාගේ සටන්කාමී ක්‍රීඩා රටාව පළමු තරගයේදී කැපී පෙනුණු අතර යොවුන් ක්‍රීඩකයන් වන සඳුන් හේරත්, චාමර දාබරේ ද, ප්‍රවීන ක්‍රීඩක ප්‍රදීප් ලියනගේ ද දෙවැනි තරගයේ දැක්වූ දක්ෂතා අති විශිෂ්ටය. ඒ අනුව මෙවර තරගාවලියේ ශූරතාව දිනාගනිමින් ලබන වසරේ පැවැත්වෙන ආසියාවේ සුපිරි රටවල් පහේ තරගාවලියට සුදුසුකම් ලැබීමේ බලාපොරොත්තු සඵල කරගැනීමට ශ්‍රී ලංකාවට ඇත්තේ වැඩි ඉඩකඩකි.ශ්‍රී ලංකා කණ්ඩායම මීට පෙර ආසියානු සුපිරි රටවල් පහේ රගර් තරගාවලියට එක්වූයේ එක් වතාවකදී පමණි. ඒ 2011 වසරේදීය. ඔවුන්ට ඒ අවස්ථාව හිමිවූයේ 2010 වසරේ පැවැති පළමු කොටසේ තරගාවලියේ ශූරතාව දිනාගැනීමේ හේතුවෙනි. සිංගප්පූරුවේ පැවැති එම තරගාවලියේ අවසන් පූර්ව තරගයේ දී චීන තායිපේ පිල ලකුණු 37-7ක් ලෙස පරාජයට පත්කළ ශ්‍රී ලංකාව අවසන් තරගයේ දී සිංගප්පූරුව ලකුණු 23-16ක් ලෙස පරාජය කරමින් ශූරතාව දිනාගත්තේය.2011වසරේ පළමු වරට ආසියානු සුපිරි රටවල් පහේ තරගාවලියට එක්ව හොංකොං, ජපානය, කසකස්තානය හා එක්සත් අරාබි එමීර් රාජ්‍යය සමග තරග වැදුණු ශ්‍රී ලංකාවට අවසන් ස්ථානය හිමිවීමේ හේතුවෙන් නැවත පළමු කොටසේ තරගාවලිය දක්වා පහළ බැසීමට සිදුවී තිබිණි.මෙවර යෝෂිත රාජපක්ෂගේ නායකත්වයෙන් යුතු ශ්‍රී ලංකා පිලට නාමල් රාජපක්ෂ, සත්‍යා රණතුංග, ජෙහාන් කිෂෝර්, ෂෙනාල් ඩයස්, හසිත පෙරේරා, ෂැරෝ ප්‍රනාන්දු, සජිත් සාරංග, රොෂාන් වීරරත්න, ෆසීල් මරිජා, චාමර දාබරේ, ගයාන් වීරරත්න, ප්‍රදීප් ලියනගේ, සඳුන් හේරත්, රීසා මුබාරක්, දුෂ්මන්ත ප්‍රියදර්ශන, හෙන්රි ටෙරන්ස්, අනුරංග වල්පොළ, සයුරි ඇන්තනී, මොහොමඩ් ශෙරිෆ්, රෙහාන් වීරකෝන්, දිනූෂ චතුරංග, සුමේධ මාලේවන ක්‍රීඩා කරති.තරගය අද පස්වරු 4.00ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304064</link>
    <topic>ක්‍රිස් ගේල්ගෙන් වේගවත් පිති හරඹයක්</topic>
    <author/>
    <content>ඉන්දියන් ප්‍රිම්යර් ලීග් තරගාවලියේ බැංගලෝර් හිදී පැවැති දෙවැනි තරගයෙන් මුම්බායි ඉන්දියන්ස් පිල පරදවා ලකුණු 2ක තියුණු ජයක් වාර්තා කිරීමට රෝයල් චැලෙන්ජර්ස් බැංගලෝර් පිල සමත්විය.කාසියේ වාසිය දිනාගත් මුම්බායි ඉන්දියන්ස් පිලේ ආරාධනයෙන් පළමුව පන්දුවට පහරදුන් රෝයල් චැලෙන්ජර්ස් පිල ඕවර 20 අවසානයේ කඩුලු 5ක් දැවී ලකුණු 156ක් රැස් කළේය.තරගයේ වීරයා සම්මානය දිනාගත් ක්‍රිස් ගේල් නොදැවී ලකුණු 92ක් වාර්තා කළ අතර ඊට පන්දු 58කදී හතරේ පහර 11ක් සහ හ‍යේ පහර 5ක් ඇතුළත් විය. ආරම්භක පිතිකරු තිලකරත්න ඩිල්ෂාන් ලකුණු ලබාගැනීමට පෙර දැවී ගියේය.ජයග්‍රාහී ඉලක්කය හඹාගිය මුම්බායි ඉන්දියන්ස් පිලට ඕවර 20 අවසානයේ ලබාගත හැකිවුයේ ලකුණු 154ක් පමණි. දිනෙෂ් කාර්තික් පන්දු 37කින් (6x4, 4x3) ලකුණු 60ක් රැස් කරමින් වේගවත් ඉනිමක් දියත් කළද එය ජයග්‍රහණයට ප්‍රමාණවත් නොවීය.රෝයල් චැලෙන්ජර්ස් බැංගලෝර්-156/5 (ඕවර 20) ක්‍රිස් ගේල් නොදැවී 92, විරාට් කෝලි 24 (ජස්ප්‍රීත් බුම්රා 32/3)මුම්බායි ඉන්දියන්ස්-154/5 (ඕවර 20) දිනේෂ් කාර්තික් 60, රිකී පොන්ටින් 28 (විනේ කුමාර් 27/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304065</link>
    <topic>ථෙරපුත්තය කඩුලු 9කින් ජයගනී</topic>
    <author>ප්‍රියාන් ද සිල්වා මාතර ක්‍රීඩා</author>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ දෙවන වටයේ ගාල්ල සාරාලංකාර විදුහල සමග පැවැති තරගයෙන් කඩුලු 9ක ජයක් වාර්තා කිරීමට අම්බලන්තොට ථෙරපුත්ත විදුහල් පිල සමත්විය.හම්බන්තොට නගර සභා පිටියේදී පසුගියදා පැවැති තරගයේ මුලින් පන්දුවට පහරදුන් සාරාලංකාර විදුහල ලකුණු 58කට දැවී ගියේය. පන්දු යැවීමේදී සිතාර ගුණරත්න ලකුණු 20කට කඩුලු 4ක් සහ සුරේෂ් කොඩිතුවක්කු ලකුණු 9කට කඩුලු 3ක් දවාලුහ.ථෙරපුත්ත විදුහල එක් කඩුල්ලක් පමණක් දැවී ජයග්‍රාහී ඉලක්කය සපුරාලීමට සමත්විය.සාරාලංකාර-58 (ඕවර 22) සිතාර සමරගුණරත්න 20/4, සුරේෂ් කොඩිතුවක්කු 9/3, ඉසුරු මධුෂාන් 1/2ථෙරපුත්ත-61/1 (ඕවර 12) කිත්සිරි ලියනගමගේ නොදැවී 24.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304066</link>
    <topic>සචින්ත‍ගෙන් විශිෂ්ට පන්දු යැවීමක්</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>වෙන්නප්පුව ජෝශප් වාස් විදුහල සහ මොරටුව සාන්ත සෙබස්තියන් විදුහල අතර පැවැති එක්දින තරගයෙන් කඩුලු 5ක ජයක් සෙබස්තියන් විදුහලට හිමිවිය.ජෝශප් වාස් පිල පළමුව පන්දුවට පහර දෙමින් ලකුණු 138කට දැවී ගිය අතර සෙබස්තියන් විදුහල කඩුලු 5ක් දැවී ජයග්‍රාහී ඉලක්කය සපුරා ගත්තේය.විශිෂ්ට පන්දු යැවීමක නිරත වු සේබස්තියන් විදුහලේ සචින්ත ගුණවර්ධන ලකුණු 15කට කඩුලු 4ක් දවාලීය.ජෝශප් වාස් -138 සෙව්වින් ද සිල්වා 37 (සචින්ත ගුණවර්ධන 15/4, ප්‍රමේශ් ප්‍රනාන්දු 37/2)ශා.සෙබස්තියන්-142/5 ලුක් ජයදේව 47, අනුෂ්ක පෙරේරා ‍නොදැවී 45.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304067</link>
    <topic>පානදුර අගමැති බාලිකාවට වොලිබෝල් ශූරතා 3ක්</topic>
    <author>එස්.ආර්.පියදාස වාද්දූව සමූහ</author>
    <content>කළුතර අධ්‍යාපන කලාප අන්තර් පාසල් මලල ක්‍රීඩා තරගාවලියේ බාලිකා වොලිබෝල් ශූරතා තුනම දිනාගැනීමට පානදුර අගමැති බාලිකා විද්‍යාලයීය කණ්ඩායම් සමත්විය.තරගාවලියේ අවු.15, 17, 19න් පහළ ශූරතා තුන පානදුර විදුහලත්, අනුශූරතා පිළිවෙළින් නාගොඩ මහා විද්‍යාලය, පානදුර බාලිකා විදුහල සහ කළුතර බාලිකා විදුහල්වලට හිමිවිය.කළුතර කලාප අධ්‍යාපන කොට්ඨාස තුනක (පානදුර, කළුතර, බේරුවල) පාසල් කණ්ඩායම් 24ක් එක්වු තරගාවලිය පසුගියදා පොතුපිටිය මහා විද්‍යාලයීය ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304068</link>
    <topic>කටාර් අයෝමය ශූරතාවලියේ දෙවැනි තැන නිරංජන්ට</topic>
    <author/>
    <content>කටාර් පොලිසිය මගින් සංවිධානය කළ අයෝමය ශූරයා ‍තේරීමේ විවෘත තරගයට කි.ග්‍රෑ 75 බර පංතියෙන් ශ්‍රී ලංකාව නි‍යෝජනය කරමින් ඉදිරිපත්වු නිරංජන් නදීශාන් දෙවන ස්ථානය හිමිකර ගැනීමට සමත්විය.මෙවර පැවැත්වෙන ආසියානු අයෝමය ශූරතාවලියට ශ්‍රී ලංකාව නියෝජනය කරමින් එක්වන නිරංජන් මිස්ටර් ශ්‍රී ලංකා තරගයෙන් සහ පසුගිය ව‍සරේ ගාල්ල දිස්ත්‍රික්කයේ පැවැති හී මෑන් තරගයෙන්ද දෙවන ස්ථානය දිනාගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s1304069</link>
    <topic>අවු.19න් පහළ බැඩ්මින්ටන් ජය පානදුර විද්‍යාලයට</topic>
    <author>ඡායාරූපය-අළුබෝමුල්ල සමූහ</author>
    <content>ශ්‍රී ලංකා පාසල් බැඩ්මින්ටන් සංගමය සංවිධානය කළ අවු.19න් පහළ තරගාවලියේ ශූරතාව හිමිකර ගැනීමට පානදුර විද්‍යාලය සමත්විය. කොළඹ රාජකීය විද්‍යාලයේ දී පැවැති අවසන් තරගයේදී පානදුර විදුහල නුගේගොඩ සාන්ත ජෝන් විදුහල් කණ්ඩායම පරාජය කළේය.ජයග්‍රාහී කණ්ඩායම-ඉදිරි පෙළ (වමේ සිට) සුමිත් චන්ද්‍රසිරි (පුහුණුකරු), එල්.ඩී.සෝමතිලක (විදුහල්පති), රංජිත් අයිලප්පෙරුම (නි.විදුහල්පති)‍. පසු පෙළ (වමේ සිට)-චාරුක සුපුන්, එෂාන් කරුණාරත්න, තිරිඳ දිල්ෂාන්, දිනුෂ මයුරංග, චතුරංග නදීර, මලිත් උපමාල් (නායක), චමික සඳරුවන්.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=s13040610</link>
    <topic>විවෘත සත් සාමාජික හොකී තරගාවලිය අද සිට මහනුවර දී</topic>
    <author>අසෝක හිඳගොඩ මාතලේ දිසා විශේෂ</author>
    <content>මහනුවර සීතාදේවී බාලිකා විදුහල සහ සීතාදේවී ක්‍රීඩා සමාජය එක්ව සංවිධානය කරන 19වැනි මහජන බැංකු කුසලාන සමස්ත ලංකා විවෘත සත් සාමාජික සීතාදේවී හොකී තරගාවලිය අද (6) සහ හෙට (7) දෙදින මහනුවර අස්ගිරිය ක්‍රීඩාංගණයේදී පැවැත්වේ.තරගාවලිය පාසල් බාලක/බාලිකා සහ ක්‍රීඩා සමාජ පිරිමි/කාන්තා ලෙස අධියර හතරක් යටතේ පැවැත්වීමට නියමිතය.පාසල් බාලක කණ්ඩායම් 27ක්, බාලිකා කණ්ඩායම් 21ක්, ක්‍රීඩා සමාජ පිරිමි කණ්ඩායම් 24 සහ කාන්තා කණ්ඩායම් 10ක් මෙවර තරගාවලිය සඳහා සහභාගිවීමට නියමිතව ඇතැයි තරග සංවිධායක එම්.ඒ.එම්.අෂ්රෆ් මහතා පැවැසීය.මේ තරගාවලියේ සමාරම්භක උලෙළ 6වැනිදා පෙරවරුවේ මහනුවර පුරපති මහේන් රත්වත්ත මහතාගේ ප්‍රධානත්වයෙන් පැවැත්වෙන අතර ජය සංකේත ප්‍රදානය මහනුවර පාපන්දු ලීගයේ සභාපති, මහනුවර මහජන බැංකු ප්‍රධාන ශාඛා ජ්‍යෙෂ්ඨ කළමනාකාර කපිල දිසානායක මහතාගේ ප්‍රදානත්වයෙන් පැවැත්වේ.තර්ස්ටන් විදුහල සහ ඉසිපතන විදුහල අතර 6වැනි වරට පැවැත්වෙන ප්‍රියා පරණවිතාන ශූරතාව සඳහා වන විස්සයි 20 ක්‍රිකට් තරග හෙට (7) ප.ව 2.00ට තර්ස්ටන් ක්‍රීඩාංගණයේදී පැවැත්වේ.මේ තරගයේ දැනට ඉසිපතන විදුහල 3-2ක් ලෙස ඉදිරියෙන් පසුවේ.ප්‍රධාන අමුත්තා වශයෙන් තර්ස්ටන් විදුහලේ ආදි ශිෂ්‍ය සුනිල් කාරියවසම් මහතා සහභාගි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=f1304061</link>
    <topic>මොන සෙල්ලම් දැම්මත්ත්‍රස්තවාදයට යළි ඉඩ නෑ</topic>
    <author>සංවාදය පත්මසේකර නිශ්ශංක</author>
    <content>ශ්‍රී ලංකාවේ සිදුවූ බව කියන මානව හිමිකම් කඩවීම සම්බන්ධයෙන් එක්සත් ජාතීන්ගේ මානව හිමිකම් සමුළුවේදී, ඉන්දියාවේ ස්ථාවරය කෙබඳු දැයි බොහෝ දෙනා බලා සිටියේ ය. අවසානයේ ඉන්දියාවේ ස්ථාවරය වූයේ ශ්‍රී ලංකාවට විරුද්ධව ඡන්දය ප්‍රකාශ කිරීමයි. මෙම තත්ත්වය ශ්‍රී ලංකාවට කෙසේ බලපාන්නේ ද යන්න සබරගමුව පළාත් ප්‍රධාන අමාත්‍ය මහීපාල හේරත් මහතා සමඟ කළ සාකච්ඡාවකි මේ.* යුද අපරාධ පිළිබඳ ශ්‍රී ලංකාවට එල්ල වූ චෝදනාවට එක්සත් ජාතීන්ගේ මානව හිමිකම් සමුළුවේදී ආසන්නතම රට ඉන්දියාව විරුද්ධව ඡන්දය භාවිතා කළා. මේ පිළිබඳ ඔබ දරන මතය කුමක්ද?ඇත්තෙන්ම මට පුදුමයි. ඉන්දීය අගමැති ආචාර්ය මන්මෝහන් සිං මැතිතුමා හා අපේ රට අතර ඉතාම පුළුල් රාජතාන්ත්‍රික මිතු දමක් තිබුණා. ඒත් අවසාන මොහොතේ සිදුවූ ක්‍රියාදාමය වෙනස්. මේ ගැන පසුකාලීනව හරි ඉන්දියාව කනගාටු වෙන්න සිදු වේවි. අපි වගේ ආසියාතික දියුණු වෙමින් පවතින රටකට දීර්ඝ කාලීන යුද්ධයක් නතර කරන්නට හැකිවීම ගැන අද යුරෝපාකරයේ ඇතැම් රටවල්වලටත්, ඇමරිකාවටත් රුදාවක් හැදිලා තියෙනවා. ඇත්තෙන්ම අපේ රට ලෝකයටම අභියෝගයක් වුණා.මේක විදගන්ඩ බැරිව ජිනීවා මානව හිමිකම් සමුළුවේදී අප රටට විරුද්ධව එල්.ටී.ටී.ඊ. හිතවාදීන් කුමන්ත්‍රණ කරනවා. අද අපිට සෘජු නායකත්වයක් තියෙනවා. මොන අභියෝග ආවත් ජනාධිපති මහින්ද රාජපක්ෂ මහතාවත්, ආරක්ෂක ලේකම් ගෝඨාභය රාජපක්ෂ මහතාවවත් කාටවත් හොල්ලන්න බැහැ. මේ රට තිරසාර සංවර්ධනයක් කරා යන ගමනක් යනවා. ඒත් අද අපිට කනගාටු, අපේම ඇතැම් ශ්‍රී ලාංකිකයන් විදේශිකයන්ට ගැතිවෙලා කුමන්ත්‍රණ කිරීම ගැනයි.* ඉන්දියාව අමෙරිකාවේ න්‍යාය පත්‍රයක් ක්‍රියාත්මක කළොත් අපේ රටට එය බලපෑමක් වේවිද?අමෙරිකාව මොන න්‍යාය පත්‍රයක් අපිට විරුද්ධව ඉන්දියාවට දුන්නත් අපි සැලෙන්න අවශ්‍ය නැහැ. මේ රට ස්වෛරී රටක්. මේ රටේ අභ්‍යන්තර පාලනයට ඇඟිලි ගහන්න කාටවත් අයිතියක් නැහැ. ඉන්දියාව අද මේකට කිඹුල් කඳුළු හෙළන්නේ නුදුරු අනාගතයේදී. එරටට මැතිවරණ සමයක් එන නිසයි, ඔය අතර තමිල්නාඩු දේශපාලනයේ දෙබිඩි පිළිවෙත එළියට පැන තිබෙනවා. ජයලලිතාගේ සහ කරුණානිධිගේ දේශපාලන කණ්ඩායම්වල අරමුණ වී ඇත්තේ ඉන්දියාවත්, ශ්‍රී ලංකාවත් අතර තිබෙන මිත්‍රත්වය පළුදු කරන්නයි.ඒ හරහා ඔය දේශපාලන පක්ෂවලට නැති කැක්කුමක් දමිළ ජනතාව වෙනුවෙන් පෙන්නලා මැතිවරණ ජයග්‍රහණයක් කරන්නයි. අපේ ලංකාවේ දමිළ ජනතාවගේ ප්‍රශ්නවලට ඉන්දියාවට කැක්කුම හැදිලා තිබෙන්නේ දැනුයි. අද කොහේද දමිළ ජනතාවට අසාධාරණයක් සිදුවෙලා තියෙන්නේ? අද දමිළ ජනතාවගේ දරුවෝ රාජ්‍ය සේවයට බැඳිලා. ඔවුන්ගේ ගම්මානවල නැවත පදිංචි වෙලා. ඔවුන් සුඛිත මුදිත ජීවිතයක් ගෙවනවා. අද මේ ජයලලිතාටයි කරුණානිධිටයි කොහේදෝ නැති කැක්කුමක් හැදිලා අමෙරිකාවට මානව හිතවාදී කණ්ණාඩියක් දාලා පෙන්නනවා.වසර ගණනාවක ඉඳලා තමිල්නාඩුවේ ජනතාව ප්‍රශ්න සහ අර්බුදවලින් පීඩා විඳිනවා. ඒවා ඔය ජෝඩුවට පේන්නේ නැහැ. මට කියන්න තියෙන්නේ අපේ රට තුළ ප්‍රශ්නවලට විසඳුම් ක්‍රියාත්මක කරන්න අපිට හොඳ නායකත්වයක් තියෙනවා. ජනාධිපති මහින්ද රාජපක්ෂට අභියෝග කරන්නට ලෝකයේ කිසිම රටකට බැහැ. ඔය ජයලලිතයි කරුණානිධියි දෙන්නත් මැතිවරණ සමය නිමා වුණාම ආයේ ලංකාව දිහා පස්ස හරවලාවත් ඉන්නේ නැහැ. ඕක අපි තේරුම් අරගෙන ගමන යන්නයි තියෙන්නේ.* ජිනීවා මානව හිමිකම් සැසිවාරයට සහභාගි වී සිටි ඉන්දීය නියෝජිත දිලිප් සින්හා කියා සිටියේ ආණ්ඩුක්‍රම ව්‍යවස්ථාවේ 13 වන සංශෝධනය බලාත්මක කළ යුතු බවට ශ්‍රී ලංකාවෙන් ඉල්ලීමක් කරන බවයි. මෙය බලාත්මක විය යුතු බවට පසුබිමක් ගොඩනැඟුවොත්හය අප රටට කෙසේ බලපාවිද?අන්තිමට ප්‍රශ්නය මෙතරම් දුරදිග ගියේ යූ.ඇන්.පී. ආණ්ඩුව ජාත්‍යන්තරය කියන කියන දේවල් කරන්න ගිය නිසයි. ඒනිසා දිලිප් සින්හලා කියනා ආකාරයට ජනාධිපතිතුමා වැඩකරන්නේ නැහැ. නිරායුධ සිවිල් වැසියන්ගේ ජීවිතද අහිමි වුණේ, රටේ සංවර්ධනය ආපස්සට ගියේ යුද්ධ්‍ය නිසයි.මහින්ද රාජපක්ෂ ජනාධිපතිවරයා බිහිවූයේ ජාතියේ පිනටයි. අද රනිල් වික්‍රමසිංහ උන්නැහැ ඔවුන්ට ‘රාජපක්ෂ රෙජිමය’ කිය කියා අපහාස කරනවා. රාජපක්ෂ රෙජිමය මේ රටේ පහළ වුණේ නැතිනම් අද ප්‍රභාකරන් දකුණටත් ඇවිල්ලා. ඒ නිසා මේ ප්‍රශ්නෙට අපි ඉතාම ඉවසිලිවන්තව බුද්ධිමත්ව කටයුතු කරන්න ඕනේ.අද යුරෝපාකරයේ බොහෝ රටවල් අපේ ජයග්‍රහණය ගැන මවිතයට පත්වෙලා. මේ යුද්ධ ලෝකයේ තියෙන තරමට යුරෝපාකරයට හොඳයි. ඒවා නතර වෙනකොට යුරෝපාකරයේ රටවලට කැක්කුමක් හැදෙනවා. ඔවුන්ට අවි ආයුධ ටික විකුණ ගන්න බැහැ. අපිත් ඉන්න ඕනේ කොටි කටේද? 13 වන ව්‍යවස්ථාව බලාත්මක කරනවාට වැඩිය ඔය තියෙන විදිහ හොඳයි. උතුරේ සියලු ජාතීන් අද සතුටින් ජීවත් වෙනවා. ඔයදේ විතරයි වෙන්න ඕනේ. සමහර තක්කඩි දේශපාලනඥයෝ ජනාධිපතිතුමාගේ වැඩපිළිවෙළ හෑල්ලු කරනවා. එතුමා මේකේ බිහිවුණේ නැත්නම් අද රටක් නැහැ.* ජිනීවාවලින් ලංකාවට සම්බාධක හෝ යුද අපරාධ විමර්ශනය කළොත්?මොන විමර්ශනයක් කළත් මේ රටේ එවකට යුද්ධයක් නෙමෙයි කළේ මානුෂීය මෙහෙයුමක්. මේ මෙහෙයුමේදී දෙපාර්ශ්වයටම යම් අලාභහානි සිදුවෙනවා. ඒවා වළක්වන්න බැහැ. එදා එල්.ටී.ටී.ඊ.ය අහිංසක ජනතාව ඇපයට තියාගෙන සටන් කළේ. මාවිල්ආරු විනාශ කළේ. මේවා හොඳ වැඩද. ප්‍රභාකරන් කරපුවා ඔය මානව හිමිකම් කවුන්සිලය අනුමත කරනවාද? ඒවා මානව හිමිකම් කඩකිරීමක් නොවේ ද? මානව හිමිකම් කවුන්සිලය කියන්නේ අමෙරිකාවේ කොම්පැණියක්ද? මගේ දැනීමේ හැටියට 2005 හෝ 2006 සිට මේ දක්වා මානව හිමිකම් කවුන්සිලයේ යෝජනා හැටකට අධික ප්‍රමාණයක් සම්මත වෙලා තියෙනවා.එයින් වැඩි ගණනක් ඊශ්‍රායලයට විරුද්ධව. එහෙමනම් ඔය මානව හිමිකම් කවුන්සිලය ශ්‍රී ලංකාවට ඇඟිල්ල දිගු කරන්න කලින් දඬුවම් ලැබෙන්න ඕනේ ඊශ්‍රායලයට. ඒත් අමෙරිකාව මොකක්ද ගත්තු ක්‍රියාමාර්ගය? මේ කාගේ උවමනාවක්ද ඉෂ්ට කරන්න යන්නේ? ඔය සම්බාධක දාන්න ඔහේ කාටවත් බැහැ. කරන්න පුළුවන් එකම එක දෙයි. මේ යුරෝපාකරයත් එක්ක තියෙන ඔය ගනුදෙනු ටිකක් එහෙමෙහෙ කරයි. ඒකත් එක්සත් ජාතීන්ගේ සංවිධානයට කරන්න බැහැ. හේතුව යුරෝපාකරයේ රට රටවල තියෙන්නේ පෞද්ගලික වෙළෙඳ සම්මුති. ඔය ඔෆෙක් සංවිධානය තෙල් මිල පාලනය කරනවා වගේ නෙවේ ඒ නිසා අපිට කිසිදේකට බයවෙන්න දෙයක් නැහැ. ජනාධිපතිතුමා සැහැල්ලුවෙන් ඉන්නවා වගේ රටේ දේශපාලනඥයන් හැටියට අපේ වැඩ කොටස කරගෙන යන්නයි ඕනේ.* ඔබ හිතන්නේ ඉන්දියාවේ මේ විරෝධයත් සමඟ ඉදිරි සබඳකම්වලට යම් බලපෑමක් සිදුවෙයිද?නැහැ. සමස්තයක් හැටියට ඉන්දියාවේ ගැටලුව ඔඩු දුවන්නේ නැහැ. මේ ප්‍රාන්ත විසි අටට අයත් තමිල්නාඩුවේ තියෙන දේශපාලන ගැටලුවලට බලපෑ කරුණක්නේ. ඉතිරි ප්‍රාන්ත සමඟ කිසිම ප්‍රශ්නයක් නැහැ. ඒ අය අපිට සතුරුකම් කළත් අපේ මිත්‍රත්වය අපි හැමදාම රැකගෙන ඉන්නවා. ඒ නිසා ඔය ප්‍රශ්නය සාමාන්‍ය විදිහට විසඳුමකට ඒවි.* විදේශීය බලගතු රාජ්‍යයන්, ශ්‍රී ලංකාවට විරුද්ධව ඡන්දය භාවිතා කිරීමත් සමඟ මේ රට තුළ නැවතත් එල්.ටී.ටී.ඊ. නොවන විකල්ප ජාතිවාදී අරගලයක්, සටනක්, එහෙම ඇතිවෙයිද?සිහිනෙකින්වත් හිතන්න එපා, මේ ජනාධිපති මහින්ද රාජපක්ෂ මැතිතුමයි, ආරක්ෂක ලේකම් ගෝඨාභය රාජපක්ෂ මහතායි බලයේ ඉන්න තුරාවට ආයෙ මේ රටේ ත්‍රස්ත අරගලයකට ඉඩක් නැහැ. ඒ කාලකන්නි යුගයේ ආයුෂ අවුරුදු තිහකට සීමා වෙලා. ඒ යුගයට පාංශුකූලය දීලා ඉවරයි. අපිට ඒ අතීතයත් සමඟ තියෙන කටුක අත්දැකීම්වල අපි සැවොම කඳුළු බිංදුවකින් හරි කොටස්කාරයෝ වුණා. දැන් අපිට තියෙන්නේ සංවර්ධන සංග්‍රාමයක යුගයක්. ඒ යුගය ජයග්‍රහණය කිරීමයි ඉතිරි වී තිබෙන්නේ.රටේ ප්‍රතිරූපයට වු හානිය වළකා ගැනීම රජයේ යුතුකමක් යැයි තිස්ස අත්තනායක කියනවා. මේ වෙලාවේ කාටවත් ඇඟිල්ල දිගුකරන එක නෙමෙයි යුතුකම. අපි පක්ෂ විපක්ෂ සියලුදෙනාම එකතු වෙලා මේ වගකීම් ඉෂ්ට කරන්න ඕනේ. මේ රටේ අවුරුදු තිහක් පැවතිච්ච යුද්ධයට එක්සත් ජාතික පක්ෂයේ වගකීමක් නැද්ද? ඇයි ඒගොල්ලන්ට යුද්ධය ඉවර කරගන්න බැරිවුණේ. ඒ පක්ෂයත් පැවති යුද්ධයට ජනතාවට වගකියන්න ඕනේ. අපේ රටේ තියෙන ලොකුම දුර්වලකම ඕක තමයි. මේ රට තුළ, පක්ෂ, පාට මත දේශපාලන මත ගැටුම් ඇති වෙනවා.මේවා ජාත්‍යන්තරය බලාගෙන ඉන්නවා. මේවගෙන් ජාත්‍යන්තරයයි ප්‍රයෝජන ගන්නේ.ඔය මොන විදිහේ ත්‍රස්තවාදයක් ලෝකය පුරා සැරිසැරුවත් ජනාධිපති මහින්ද රාජපක්ෂ ඉන්න කල් මේ රටේ ජනතාවට කිසිම බියක් සැකයක් නැතිව නිදහසේ ජීවත්වෙන්න පුළුවන්. අනිත් කාරණාව තමයි මේ රටේ ජනාධිපති මහින්ද රාජපක්ෂ ඉන්නකල් විපක්ෂයට ඔළුව උස්සලා පාලන බලයක් ගන්නත් බැහැ. ඒක ඉර හඳ වගේ විශ්වාසයි. ඒ අදහස මම කීවේ යූ.ඇන්.පී.යේ හිටපු හොඳම වැඩකාරයොත් ඉන්නේ අපිත් එක්ක..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>06</day>
    </date>
    <link>http://www.dinamina.lk/2013/04/06/_art.asp?fn=f1304062</link>
    <topic>පුංචි රෝමයේ රිදී සීනුව</topic>
    <author/>
    <content>මෙරට දේශපාලන ලෝකය බැබළවූ විරල ගණයේ මානව හිතවාදී චරිතයක් වූ ජෙයරාජ් ප්‍රනාන්දුපුල්ලේ නාමය අප අදටත් කෘතවේදීව සිහිපත් කරන්නේ එතුමාගෙන් මෙරටට සිදු වූ අනූපමේය සේවාව නිසාය. මීගමු බන්ධනාගාරයේ ගබඩා පාලකවරයෙක් වූ කයිතන් ක්‍රිස්ටෝපර් ප්‍රනාන්දුපුල්ලේ සහ ඔහුගේ දයාබර බිරිය ඇලිස් මේරී පීරිස්ට දරුවන් අටදෙනෙකු වූ අතර එම පවුලේ තුන්වෙනියා ලෙස ජෙයරාජ් කැනීෂියස් ප්‍රනාන්දුපුල්ලේ උපන්නේ 1953 ජනවාරි එකළොස් වැනිදාය.කුඩා කල දඟකාරයෙකු වුවද ජෙයරාජ් ගණිතය විෂයට විශේෂ දක්‍ෂතාවයක් දැක්වීය. ජෙයරාජ් ඇතුළු ඔහුගේ සහෝදරයන් සියලු දෙනා එදා අධ්‍යාපනය හැදෑරුවේ මාරිස්ටෙලාවෙන් ය. නමුත් ඔහුට උසස් පෙළ විභාගය සඳහා හලාවත ශාන්ත මරියා විදුහලට ඇතුළත් වීමට සිදුවිණි. උසස් පෙළ විභාගයට මුහුණ දුන්නේ ගණිත විෂය ධාරාව යටතේය. ඉන් ඉතාමත් විශිෂ්ට අන්දමින් සමත් වූ ජෙයරාජ් පසුව නීති විද්‍යාලයට ඇතුළත්ව නීතිය උගත්තේ අනාගතයේදී නීතිඥයකු වීමේ සිහිනය සිතෙහි දරාගෙනය.ඉගෙනීමට තිබූ දක්‍ෂතාවය නිසාම ඔහු එකවරම අවසන් නීති විභාගයෙන් සමත් වූ අතර නීතිඥයෙකු ලෙස පුහුණුවීම් ඇරැඹුවේ කැමිලස් රුද්‍රිගු නමැති ජ්‍යෙෂ්ඨ නීතිවේදියා සමඟය. ලැබෙන නඩු සඳහා නියමිත මුදලක් නොපැවසීමත්, දුන් මුදලක් බාරගැනීමත් මඟින් මිනිසුන් තුළ නීතිඥයන් පිළිබඳ තිබූ හැඟීම දුරුකිරීමට ජෙයරාජ් උත්සාහ ගත්තේය. ඔහුගේ මේසයේ මුදල් ලාච්චුව හැර තිබුණි.නඩු සඳහා ඔහුගේ ආධාරය ලත් අය තමන් අතර වූ මුදලක් එහි දමා ගියේය. ඇතැම් විත්තිකරුවන් සඳහා ඇප මුදල ලබා දීමට ඉදිරිපත්ව ඇත්තේ ද ජෙයරාජ් මහතාමය. එසේම ඔහු නමක් දිනාගත්තේ අපරාධ නඩු සම්බන්ධවය.1971 වැලිහේන සිංහල කණිෂ්ඨ විද්‍යාලයේ උපගුරුවරයෙකු ලෙස සේවයට එක්විය.හැත්තෑව දශකයේ මීගමුව - කටාන ප්‍රදේශ පැවතියේ එක්සත් ජාතික පක්‍ෂ බලකොටු ලෙසින්ය. එදා කතෝලික ජනතාව හා පූජකවරු බහුතරය එජාප පාක්ෂිකයන් බවට ප්‍රබල මතයක් ව්‍යාප්තව පැවතුණි. මාරිස්ටෙලා විදුහලේ ඉගෙන ගන්නා අවදියේදී සිය කථිකත්වය දියුණු කරගත් ජෙයරාජ් කටානේ තරුණ සිංහ ක්‍රීඩා සමාජයේ නිවේදකයෙකු ලෙස ද කටයුතු කළේය.මීගමුව - කටාන ප්‍රදේශ ශ්‍රී ලංකා නිදහස් පක්‍ෂයට හැරුණේ ජෙයරාජ් බඳු අයගේ ක්‍රියාමාර්ග හේතුවෙනි.නීති විද්‍යාලයේදී පලස්තීන සහයෝගිතා ව්‍යාපාරයේ ලේකම් වශයෙන් කටයුතු කළ ජෙයරාජ්ගේ අනෙක් සගයා වූයේ මහින්ද රාජපක්‍ෂ මහතාය. ඔහු එහි සභාපති තනතුර දැරීය. ජෙයරාජ් මීගමුවෙන් නීති වෘත්තියට ප්‍රවේශ වෙද්දී මහින්ද රාජපක්‍ෂ මහතා නීති වෘත්තියට පිවිසියේ තංගල්ලෙනි.නීතිඥයෙකු ලෙස කටයුතු කරද්දීම දේශපාලන කටයුතුවලට පිවිසි ජෙයරාජ් 1975 කටාන අතුරු මැතිවරණයේ ශ්‍රී. ල. නි. ප. අපේක්‍ෂක ඩී. ජේ. ප්‍රනාන්දුපුල්ලේ මහතා වෙනුවෙන් පුරෝගාමීව ක්‍රියා කළේය. පසුව කටාන ආසනයේ ශ්‍රී. ල. නි. ප. තරුණ සංවිධානයේ සභාපති ධුරයට තරුණ නීතිඥ ජෙයරාජ් ප්‍රනාන්දුපුල්ලේ පත්වීමත් සමඟ මීගමුව කටාන ප්‍රදේශයේ දේශපාලන තත්ත්වය වෙනස්වීමට පටන් ගත්තේය. 1985 කටාන ශ්‍රී ලංකා නිදහස් පක්‍ෂ ප්‍රධාන සංවිධායක වූ ඔහු ප්‍රථම මැතිවරණයට මුහුණ දුන්නේ 1989 දීය.ජෙයරාජ්ට හොඳ මතකයක් තිබුණි. ඔහු ගැටලු විසඳීමේ ශූරයෙකි. ක්‍රියාකාරී දේශපාලනඥයෙකු ලෙස ජනතාවට සේවය කිරීම ප්‍රමුඛස්ථානයෙහිලා සැලකූ ඔහු 1989 වසරේදී මන්ත්‍රී පදවිය ලැබ විපක්‍ෂයේ අසුන් ගත්තේය. 1994 න් පසු උප ඇමැති හා ඇමැති ධුර ලද එතුමා සිය ජනතා මෙහෙවර එතැන් පටන් තවදුරටත් ව්‍යාප්ත කළේය. මන්ත්‍රී තනතුර ලැබුණු දා පටන් ජෙයරාජ් පාර්ලිමේන්තුවේ කැපී පෙනුණේ ප්‍රශ්න කරන්නෙකු ලෙසය.1989 මාර්තු 15 දා ඔහු මංගල කතාව අරඹා ඇත්තේ ද ප්‍රශ්නයක් විමසමිනි. ප්‍රශ්නය විමසා ඇත්තේ රාගම – උතුරු කොළඹ වෛද්‍ය විද්‍යාලය රජයට පවරා ගැනීම සම්බන්ධයෙනි. පාර්ලිමේන්තුවට ගිය ඔහු මුල් වසරේදීම කටානට විදුලිය හා ජලය ලබා දෙන්නට කටයුතු කළේය. සිරිසේන කුරේ ඇමතිවරයා ලවා, කටානට වතුර හා විදුලිය සැපයීමට රුපියල් ලක්‍ෂ 25 ක් වෙන්කර ගත් ජෙයරාජ් කටානේ පාසල්වල අධ්‍යාපන තත්ත්වය උසස් කරන්නටද කැපවී ක්‍රියා කළ මන්ත්‍රීවරයෙක් විය.ජෙයරාජ් මහතාට කටානේ වැඩිම ඡන්ද ප්‍රමාණයක් ලැබුණේ හීනටියන හා කටියල යන ගම්වලිනි. ඒ ගම් දෙකේ භෞතික සංවර්ධනය පමණක් නොව ගම්වාසීන්ගේ ජීවන තත්ත්වය උසස් කර යහපත් ප්‍රදේශයක් බවට පත් කරන්නට ද එතුමා විවිධ පියවර ගත්තේය. ඔහු තමා නො එකඟ දේ ප්‍රශ්න කරන්නෙකු විය. තමාට වැටහෙන දේ එළිපිටම ප්‍රකාශ කරන්නෙකු විය. අයුක්තිය හා අසාධාරණයත්, අනුන් හෙළා දැකීමත් අප්‍රිය කළේය.කතෝලික ආගමිකයෙකු වුවද ජෙයරාජ් සැමවිටම අන්‍යාගමිකයන්ට ගරු බුහුමන් දැක්වීය. රාජකාරී ගමනක් යද්දී, පයින් ගමන් කරන භික්ෂු නමක දුටු විට වාහනය නවතා, බිමට බැස එකත්පස්ව වැඳ උන්වහන්සේ වඩින තැනට ගොස් ඇරලවීමට ඔහු ක්‍රියා කළේ එහෙයිනි. පොල්අතු පැලක පවත්වාගෙන ගිය පල්ලියක් දුටුවහොත් එය දේව මන්දිරයක් කිරීමට පියවර ගත්තේය. පන්සලකට වුවද, පල්ලියකට වුවද එක සේ ගරුත්වයෙන් ක්‍රියා කළ ඔහු පන්සලකට ගියහොත් පිරිත් නූලක් ගැටගසා ගැනීමට අමතක කළේ නැත.සිය දේශපාලන දිවිය තුළ අමාත්‍ය ධුර රැසක් හෙබවූ ජෙයරාජ් ප්‍රනාන්දුපුල්ලේ මහතා 2000 පැවැති මහ මැතිවරණයේ දී එක්සත් ජනතා නිදහස් සන්ධානයෙන් තරග කර ජයග්‍රහණය කළේය. ඒ අනුව එතුමාට ගුවන් සේවා හා ගුවන් තොටුපළ සංවර්ධන අමාත්‍ය ධුරය හිමිවිය. 2001 වසරේදී එම අමාත්‍ය ධුරය ගුවන් සේවා හා ගුවන් තොටුපළ සංවර්ධන සහ ක්‍රිස්තියානි කටයුතු භාර අමාත්‍ය ධුරය ලෙස වෙනස් විය.පසුව 2004 වසරේ පැවැති මහ මැතිවරණයෙන් ජයග්‍රහණය කර වෙළෙඳ, වාණිජ හා පාරිභෝගික කටයුතු අමාත්‍ය ධුරයට පත් විය. එම වසරේදීම එතුමාව ආණ්ඩු පක්‍ෂයේ ප්‍රධාන සංවිධායක ලෙස ද පත් කෙරුණි. 2005 වසර තවත් සුවිශේෂී වසරක් වූ අතර එම වසරේදී වෙළෙඳ, වාණිජ, පාරිභෝගික කටයුතු, අලෙවි සංවර්ධන හා මහාමාර්ග කටයුතු පිළිබඳ අමාත්‍ය ධුරයට එතුමා පත්කිරීමත් සමඟ තවත් වගකීම් රැසක් එතුමා මත පැටවිණි.ශ්‍රී. ල. නි. පක්‍ෂයේ ජ්‍යෙෂ්ඨ සාමාජිකයෙක් වූ ජෙයරාජ් ප්‍රනාන්දුපුල්ලේ මහතා 2007 වසරේදී ශ්‍රී ලංකා නිදහස් පක්‍ෂයේ උපසභාපති ධුරයට පත්කෙරුණි. එසේම 2007 වසරේදී එතුමාට මහාමාර්ග හා මාර්ග සංවර්ධන අමාත්‍ය ධුරය හිමි වූ අතර එම කාලය තුළ මෙරට මාර්ග පද්ධතිය සංවර්ධනය කිරීම උදෙසා සුවිශේෂී කාර්ය භාරයක් එතුමා ඉටු කරන ලදී.එතුමා මිය යන විට ද මහාමාර්ග හා මාර්ග සංවර්ධන අමාත්‍යවරයා ලෙසත්, පාර්ලිමේන්තුවේ ආණ්ඩු පක්‍ෂයේ ප්‍රධාන සංවිධායකවරයා හා ශ්‍රී ලංකා නිදහස් පක්‍ෂයේ භාණ්ඩාගාරිකවරයා ලෙසත් කටයුතු කළේය.එතුමා සැලසුම් ක්‍රියාත්මක කිරීමේ අමාත්‍යවරයා ලෙස කටයුතු කරමින් සිටියදී උපාධිධාරීන්ගේ විරැකියාවට පිළියමක් වශයෙන් සංවර්ධන සහකාර නිලධාරීන් ලෙස උපාධිධාරීන් විශාල පිරිසක් බඳවා ගත්තේය. එසේම පාර්ලිමේන්තු මන්ත්‍රීවරුන්ගේ වරප්‍රසාද පිළිබඳ ගැටලු නිරාකරණය කිරීමට මැදිහත් වීම හා ඔවුන්ගේ සුබසාධනය සඳහා කටයුතු සලසා දුන්නේය.එසේම වෙළෙඳ අමාත්‍යවරයාව සිටියදී පාරිභෝගික භාණ්ඩවල මිල පහත හෙළීම සඳහා, විශේෂයෙන් සහල්, පාන්පිටි සහ ගෑස් මිල පහත හෙළීම සඳහා අභියෝගාත්මක ක්‍රියාදාමයන් අනුගමනය කළේය. එදා රැකියා අහිමිවූ සතොස සේවකයින් සඳහා වන්දි ලබාදීමට ද කටයුතු කළ එතුමා ලක් සතොස හා බජට් ෂොප් ආරම්භ කර වෙළෙඳපොළ තරගකාරීත්වයට මුහුණ දෙමින් පාරිභෝගිකයාට සාධාරණ මිලකට භාණ්ඩ ලබාගැනීමට අවකාශ සලසා දුන්නේය.ගුවන් සේවා අමාත්‍යවරයා ලෙස කටයුතු කරන කාලය තුළදී ද එතුමා විශාල කාර්ය භාරයක් ඉටු කළේය. ගුවන් තොටුපළ සංවර්ධන කටයුතු කරමින් එහි නව ප්‍රබෝධයක් ඇතිකළ අතර කටුනායක ගුවන් තොටුපළට එල්ල වූ ත්‍රස්තවාදී ප්‍රහාරයේදී එම ආරංචිය සැලවූ මොහොතේ සිට එම ස්ථානයට ගොස් සියලු කටයුතු යථා තත්ත්වයට පත්කරමින් පැය 24 ක් ඉක්ම යන්නටත් මත්තෙන් ඇනහිට තිබූ සියලුම ගුවන් ගමන් නැවත ආරම්භ කිරීමට කටයුතු කළේය.ඔහු අවසන් වරට හෙබවූ මහාමාර්ග අමාත්‍ය ධුරය ද ඔහු යොදා ගත්තේ හුදු ආභරණයක් ලෙස නොවේ. කොළඹ මාර්ග තදබදය අවම කිරීමේ අරමුණින් කොළඹ පිටත වටරවුම් මාර්ග ව්‍යාපෘතිය ආරම්භ කළේ ද එතුමා මහාමාර්ග අමාත්‍යවරයා ලෙස සිටියදීය.  එසේම මහින්ද චින්තන පාලම් ව්‍යාපෘතිය යටතේ ග්‍රාමීය මට්ටමේ පාලම් 222 ක් කඩිනමින් ඉදිකිරීමට කටයුතු කළ අතර ඒ යටතේ කැලණිය නව ගුවන් පාලම දින 61 ක් තුළදී ලෝක වාර්තා තබමින් තනා නිමකිරීමට කටයුතු කිරීම සුවිශේෂී කාර්යයක් විය.මීට අමතරව ගම්පොළ - නුවරඑළිය මාර්ගයේ රම්බොඩ ප්‍රදේශයේ මාර්ග අවහිරතාව ඉවත් කරමින් මීටර් 225 ක් දුර උමං මාර්ගය කඩිනමින් ඉදිකර ජනතා අයිතියට පවරා දුන්නේය. එසේම මාතර - කොළඹ අධිවේගී මාර්ගයේ මං තීරු 04 ක් යටතේ ඉදිකිරීම් කටයුතු ආරම්භ කෙරුණේ ද ජෙයරාජ් අමාත්‍යතුමාගේ කාලයේ දීය.  මේ ආකාරයට එතුමා මෙරට මාර්ග පද්ධතිය සංවර්ධනය කිරීමට කටයුතු කළේ මහින්ද රාජපක්‍ෂ ජනාධිපතිතුමාගේ මඟපෙන්වීම හා අධීක්‍ෂණය යටතේය.මුතුවාඩිය, අරඹ, කුස්වල, වෑත්තෑව, රද්දොළුගම ගම්වල පවුල් 5000කට පමණ ගමනාගමන පහසුකම් ලබා දීම සඳහා දිවංගත ඇමැතිවරයා දැඩි උවමනාවකින් කටයුතු කළ අතර මුතුවාඩිය සිට මීගමුව දක්වා එම බස් රථය යළි ලබා දීමට වර්තමාන පුවාහන ඇමැතිවරයාට හැකිනම් එය ජෙයරාජ් ඇමැතිවරයාට කරන මහත් උපහාරයකි.මේ ආකාරයට මන්ත්‍රීවරයෙකු, අමාත්‍යවරයෙකු ලෙස මෙරට ජනතාවට, රටට සුවිශේෂී මෙහෙවරක් ඉටුකළ ජෙයරාජ් ප්‍රනාන්දුපුල්ලේ මහතා කිසි විටෙකත් තමන්ට බලයට ඒමට අත දුන් සිය ප්‍රදේශවාසී ජනතාව අමතක කළේ නැත.රටේ සංවර්ධනය පෙරට ගෙන එන ගමන් ප්‍රදේශයේ අඩුපාඩු සපුරා දී ප්‍රදේශවාසීන්ගේ ජීවන තත්ත්වය උසස් කිරීමට ද කැප වී ක්‍රියා කළේ කළගුණ දත් දේශපාලනඥයකු ලෙසිනි. ජාති, ආගම් භේදයකින් තොරව මිනිස් ජීවිත දස දහස් ගණනක් බිලිගත් කොටි ත්‍රස්තවාදීන් ජෙයරාජ් ප්‍රනාන්දුපුල්ලේ මහතාගේ වටිනා ජීවිතය ද බිලිගත්තේ එතුමා ගෙන ගිය මානව හිතවාදී දේශපාලන ක්‍රියාකලාපය නොරුස්සන නිසාවෙනි. ජනතාව අතරින් නැඟී සිට ජනතාවගේ හඬට කන් දුන් මේ කෘතහස්ත නායකයා අපේ රටට ඉටුකළ අප්‍රමාණ වූ සේවය නිසා ඔහු මිය ගිය ද ඔහුගේ නාමය අමරණීයය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304081</link>
    <topic>මාතලේ සමූහ මිනීවළ ගැනසොයන්න කොමිසමක්</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>මාතලේ සමූහ මිනීවල සම්බන්ධයෙන් පරීක්ෂණයක් පැවැත්වීම සඳහා කොමිසමක් පත්කිරීමට ජනාධිපති මහින්ද රාජපක්ෂ මහතා තීරණය කර ඇත. එම සමූහ මිනීවල සම්බන්ධයෙන් සිදුකෙරෙන පොලිස් පරීක්ෂණවලට අමතරව පූර්ණ විමර්ශනයක් වෙනුවෙන් මේ කොමිසම පත්කිරීමට ජනාධිපතිවරයා තීරණයකර තිබෙන බව ජනාධිපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා ‘දිනමිණ’ ට පැවසීය.මේ අතර ඒ මහතා සඳහන් කළේ මෙම ජනාධිපති කොමිසම සඳහා පත්කරන පාර්ශ්වයන් මෙන්ම එහි ප්‍රධානත්වය සහ ක්‍රියාත්මක වන ආකාරය ආදිය සම්බන්ධයෙන් ඉදිරියේදී දැනුම්දෙන බවයි.මාතලේ දිසා මහ රෝහල් භූමියෙන් හමුවූ සමූහ මිනීවලෙන් ගොඩනැඟුණු මිනිස් ඇටසැකිළි 1986 - 1990 කාල පරාසයේ ඝාතනයට ලක්ව වැළලුණු පිරිසකගේ ඇටසැකිළි බවට කැළණිය විශ්ව විද්‍යාලයේ පුරා විද්‍යා පශ්චාත් උපාධී ආයතනය මඟින් නිගමනයකට පැමිණ තිබෙන අතර මේ සම්බන්ධයෙන් පොලීසියද විශේෂ විමර්ශනයක් ආරම්භකර තිබේ.මේ දක්වා සිදුකෙ‍රුණු පරීක්ෂණ සම්බන්ධයෙන් පිටු 54 කින් යුතු වාර්තාවක් මාතලේ අධිකරණය වෙත බාරදී තිබෙන අතර පුරාවිද්‍යාවේ භාවිතා කරන ශිල්ප ක්‍රම උපයෝගීකර ගනිමින් එම රෝහල් භූමියේ වූ සමූහ මිනීවලේ තිබූ ද්‍රව්‍ය පදනම් කරගෙන ශාපෙක්ෂිත කාල නිර්ණ වාර්තාවක්ද ඉදිරිපත්කර ඇත.මේ වාර්තාව සකස් කිරීමේදී අදාළ ආයතන කිහිපයක පරීක්ෂණ වාර්තා ලබා ගැනීමට නොහැකි වූ නමුත් ඒ හා සමාන ආයතනවලින් දත්ත ලබාගෙන විධීමත් පරීක්ෂණයකින් අනතුරුව මේ වාර්තාව ඉදිරිපත් කළ බව කැළණිය විශ්ව විද්‍යාලයේ පුරාවිද්‍යා පශ්චාත් උපාධි ආයතනයේ මහාචාර්ය රාජ් සෝමදේව මහතා ප්‍රකාශ කරයි.මේ සමූහ මිනීවල කැණීමේදී විවිධ වර්ගයේ ද්‍රව්‍ය රැසක් හමුවී තිබෙන අතර ලෝහමය මුදු දෙකක්, කාසි කිහිපයක්, ප්ලාස්ටර් කැබැල්ලක්, බොත්තමක්, අඟුරු, සහ රසායනික ද්‍රව්‍යවලින් සමන්විත හිස් බෝතලයක් ඒ අතර වෙයි. මේ ප්ලාස්ටර් කැබැල්ල 1986 වසරේදී එංගලන්තයේ බර්න් බන්ඩ් සමාගම විසින් නිෂ්පානය කරන ලද්දක් සහ රසායනික ද්‍රව්‍ය පැවැති බෝතලය 1989 වසරේදී මාතලේ රෝහලේ තිබූ එකක් බවට තහවුරු කරගෙන ඇත.මේ ද්‍රව්‍යමය වස්තු සම්බන්ධයෙන් පුරාවිද්‍යාවේ ක්‍රමවේදයන්, තාක්ෂණය සහ න්‍යායන්වලට අනුව සිදුකරන ලද විධීමත් පරීක්ෂණයන්ට අනුව මෙහි අස්ථි පිළීබඳව නිගමනයකට එළඹ තිබේ.මාතලේ දිස්ත්‍රික් මහ රෝහල් භූමියේ ජීවවායු ජනකයක් ඉදිකිරීමට අත්තිවාරම් කැපීමේදී පසුගිය 2012 වසරේ නොවැම්බර් මස 26 දා මේ සමූහ මිනිස්වල මතුව තිබෙන අතර කැලණිය විශ්වවිද්‍යාලයේ පුරා විද්‍යා පශ්චාත් ආයතනයට අමතරව මාතලේ දිසා මහරෝහලේ අධිකරණ වෛද්‍ය අංශය, පේරාදෙණිය විශ්වවිද්‍යාලයේ වෝහාරික වෛද්‍ය අංශය, පරමාණුක බලශක්ති අධිකාරිය සහ පුරාවිද්‍යා දෙපාර්තමේන්තුව මේ සම්බන්ධයෙන් පරීක්ෂණ පැවැත්වීය.මේ සමූහ මිනීවලෙන් මතුවුණු සියලුම අස්ථි කොටස් සිතියම්ගත කොට ගොඩනැඟුණු මිනිස් ඇටසැකිළි කොටස් ප්‍රමාණය 155 ක් වන අතර එහි තිබූ හිස්කබල් ප්‍රමාණය 81 ක් වෙතැයි අනාවරණය වෙයි.මේ සම්බන්ධයෙන් ප්‍රදේශයේ වියතුන් විවිධ මත පළකර තිබෙන අතර 1848 මාතලේ කැරැල්ලේදී ඝාතනය වූ දේශප්‍රේමීන්ගේ සබඳතාවක් හෝ 1915 ඇතිවුණු සිංහල - මරක්කල කොලාහලයේදී මියගිය පිරිසගේ සබඳතාවක් මේ සඳහා ඇතැයි මත පළකර තිබේ. ඊට අමතරව 1947 වසරේදී මාතලේ ප්‍රදේශයේ පැතිරගිය වසූරිය වසංගතයට ගොදුරුව මියගිය පිරිසගේ ඇටසැකිළි වියහැකි බවටද මතයක් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304083</link>
    <topic>හෙළයේ මහා ගොවි ‍පි‍ළිවෙත අලුත් සහල් මංගල්‍යය</topic>
    <author>ධනුෂ්ක ගොඩකුඹුර සහ චූල බණ්ඩාර කුලසේකර, තෙන්නකෝන් කුලසේකර, කිත්සිරි වනසිංහ, අමිල ප්‍රභාත් වනසිංහ අනුරාධපුරය සිට</author>
    <content>හෙළයේ මහා ගොවි පිළිවෙත ජාතික අලුත් සහල් මංගල්‍ය ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුර ඓතිහාසික ශ්‍රී මහා බෝ සමිඳු අභියසදී ඊයේ (7) උදෑසන මහත් උත්කර්ෂවත් අයුරින් පැවැත්විණි.ශ්‍රී මහා බෝ සමිඳු ලක්දිවට වැඩමවීමත් සමඟ ඇරැඹුණු බවට සැළකෙන අලුත් සහල් මංගල්‍ය පුරාණ චාරිත්‍රය රාජ්‍ය අනුග්‍රහයෙන් පැවැති වසර 46ක ඉතිහාසය තුළ ජනාධිපතිවරයකුගේ ප්‍රධානත්වයෙන් මෙවර පවත්වන ලද්දේ ඉතිහාසයේ ප්‍රථම වරට වීම සුවිශේෂී කරුණකිඈත අතීතයේදී ජනී ජනයා තමන් වෙත අර්ථයෙන් ධර්මයෙන් අනුශාසනා කළ බුදුරජාණන් වහන්සේ ප්‍රමුඛ මහා සංඝරත්නය වෙත අස්වැන්නේ ප්‍රථම කොටස පූජා කිරීම සිරිතක් වශයෙන් කරගෙන ආ අතර එය සංකේතවත් කරමින් වර්තමානයේ ජය ශ්‍රී මහා බෝ සමිඳුන් අභියස වාර්ෂිකව අලුත් සහල් මංගල්‍ය පැවැත්වේ.නිසි කලට වර්ෂාව ලබා ගැනීම, කන්නය සාර්ථකව පවත්වා ගැනීම, සහලින් රට ස්වයංපෝෂිත වීම යනාදී කරුණු රැසක් ඉටු කර ගැනීමට අලුත් සහලින් ජය ශ්‍රී මහා බෝ සමිඳු පුදන ගොවියෝ ප්‍රාර්ථනා කරති.හෙළ චාරිත්‍රානුකූලව මඟුල් බෙර සහ හේවිසි නාද මැද නැගෙනහිර වාහල්කඩින් ඇතුළු වුණු පෙරහැරින් රැගෙන එන ලද අලුත් සහල් ජය ශ්‍රී මහා බෝ සමිඳු පැදකුණු කරවන ලද්දේ රැස්ව සිටි ජනතාවගේ සාධුකරා මධ්‍යයේය.අනතුරුව ජය ශ්‍රී මහා බෝ සමිඳු අභියස වැලි මළුවේ උඩු වියනින් සහ පාවඩින් සරසන ලද විශේෂ පීඨිකාවේ තැන්පත් කර තිබුණු පාත්‍රයට ප්‍රථම සහල් මිට දමන ලද්දේ අටමස්ථානාධිපති පල්ලේගම සිරිනිවාස නාහිමියන් සහ නියෝජ්‍ය ඇමැතිවරුන් වන එස්. එම්. චන්ද්‍රසේන, ඩබ්ලිව්. බී. ඒකනායක නියෝජ්‍ය ඇමැතිවරුන් ප්‍රමුඛ ගොවීන් විසිනි.ඒ මහා සංඝරත්නයේ සෙත් පිරිත් සජ්ජායනා සහ මඟුල් බෙර නාදය මධ්‍යයේය.අනතුරුව උත්සව භූමිය වෙත සපැමිණි ජනාධිපතිතුමා පාත්‍රයට සහල් දැමීමට එක් වූ අතර ජය ශ්‍රී මහා බෝ සමිඳු වැඳ පුදාගෙන ආශිර්වාද ලබා ගත්තේය. අලුත් සහල් මංගල්‍ය සම්බන්ධ සමරු කලාපය නියෝජ්‍ය ඇමැති එස්. එම්. චන්ද්‍රසේන මහතා ජනාධිපතිතුමා වෙත පිළිගැන්වූයේය.වස විස නැති දේශීය සහල් බඳුන ජනාධිපතිතුමාගේ අතින් නාහිමියන් ප්‍රමුඛ මහා සංඝරත්නය වෙත පූජා කෙරිණ. එම සහල් නිපැයීමට බිත්තර වී පළාත් නවයේම ගොවීන් වෙත බෙදා දෙන ලද්දේ ජනාධිපතිතුමාගේ සුරතිනි.හෙළ සිරිතට අනුව ආදි වාසී නායක ඌරු වරිගේ වන්නිලැත්තෝ මහා සංඝරත්නය වෙත මී පැණි පූජා කළ අතර ගිතෙල් පූජාව ද සිදු කෙරිණ.මහා සංඝරත්නය ජනාධිපතිතුමා ප්‍රමුඛ රටටත් ජාතියටත් සෙත් පැතීමෙන් අනතුරුව මෙම ඵෙතිහාසික අලුත් සහල් මංගල්‍ය නිමාවට පත් කෙරිණ.වැඩම කළ මහා සංඝරත්නය සමඟ මෙන්ම පැමිණ සිටි ජනතාව සමඟ සුහද කතා බහක නියැලීමටත් ජනාධිපතිතුමා අමතක කළේ නැත.ගොවියකුගේ පුතකු වන ජනාධිපතිතුමාගේ ප්‍රධානත්වයෙන් මෙම පින්කම පැවැත්වීමට ලැබීම මහත් සතුටක් බවත් එතුමන්ගේ පැමිණීම මහත්සේ අගය කරන බවත් නුවරකලාවියේ ප්‍රධාන සංඝනායක, ස්වරණමාලි චෛත්‍යරාමාධිපති පල්ලේගම හේමරතන හිමියෝ අනුශාසනාවක් පවත්වමින් ප්‍රකාශ කළහ.රටට බත සපයන ගොවි ජනතාව මේ රටේ ජීවනාලිය බඳු යැයි ප්‍රකාශ කළ උන්වහන්සේ වස විස නැති දේශීය සහල් නිෂ්පාදනයට ගොවීන් උනන්දු කරවීමේ වැඩපිළිවෙළක් අවශ්‍ය බවත් ගොවි ජනතාවගේ ජීවන තත්ත්වය නඟා සිටුවීමට විශේෂ අවධානයක් යොමු කළ යුතු බවත් පැවසූහ.දැහැමි රටක්, ස්වයංපෝෂිත ආර්ථිකයක්, බටහිරට ඔලුව නොනමන රාජ්‍යයක් ගොඩනැඟීමට ජනාධිපතිතුමාට මැති ඇමැතිවරුන්ගේ සහ ගොවි ජනතාවගේ ශක්තිය අවශ්‍ය බව පෙන්වා දුන් උන්වහන්සේ ඒ සඳහා ජය ශ්‍රී මහා බෝ සමිඳුගේ පිහිට ප්‍රාර්ථනා කළහ.උතුරු හා උතුරු මධ්‍යම දෙපළාතේ ප්‍රධාන සංඝනායක නුගේතැන්නේ ප්‍රඥ්ඥානන්ද හිමි ප්‍රමුඛ මහා සංඝරත්නයත් උතුරු පළාත් ආණ්ඩුකාර කරුණාරත්න දිවුල්ගනේ, මහ ඇමැති එස්. එම්. රංජිත් සමරකෝන්, නියෝජ්‍ය ඇමැති එම්. කේ. ඒ. ඩී. එස්. ගුණවර්ධන, පාර්ලිමේන්තු මන්ත්‍රී ෂෙහාන් සේමසිංහ මහත්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040811</link>
    <topic>සත්‍ය තොරතුරු සොයාගැනීමකොමිසමේ අරමුණයි</topic>
    <author/>
    <content>මාතලේ සමූහ මිනී වළ සම්බන්ධයෙන් සොයා බැලීමට ජනාධිපති මහින්ද රාජපක්ෂ මහතා ජනාධිපති කොමිසමක් පත් කළේ ජනතා විමුක්ති පෙරමුණ හෝ වෙනත් කිසිවකුගේ හෝ ඉල්ලීමක් ඉටු කිරීමට නොව සිද්ධිය සම්බන්ධ පැහැදිලි තීන්දුවක් ගැනීමට අවශ්‍ය වූ නිසා බව ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන මහතා පැවසීය.ජනාධිපතිතුමා කොමිසම පත් කළ පසු ජනතා විමුක්ති පෙරමුණ සැමදා කළ පරිදි එයින් ලකුණු දමා ගැනීමට උත්සාහ දරන බව පැවසූ නියෝජ්‍ය ඇමැතිවරයා 1988/89 කාලයේ සිදු වූ සියලු දේ මේ කොමිසම මඟින් හෙළදරව් කිරීම සම්බන්ධයෙන් ජනාධිපතිතුමාට ස්තුතිවන්ත වන බව ප්‍රකාශ කළේය.භීෂණ කාලයේ එක්සත් ජාතික පක්ෂය සහ ජනතා විමුක්ති පෙරමුණ නිර්මාණය කළ මෙම තත්ත්වයෙන් බැට කෑවේ ශී‍්‍ර ලංකා නිදහස් පාක්ෂිකයන් බව පැවසූ චන්ද්‍රසේන මහතා එම භිෂණ යුගයේදී විශාල අසාධාරණයක් වුණේ ශී‍්‍ර ලංකා නිදහස් පක්ෂයට බවත් අවධාරණය කළේය.චන්ද්‍රසේන මහතා මෙසේ ප්‍රකාශ කළේ අනුරාධපුරයේදී මාධ්‍ය වෙත අදහස් දක්වමිනි. හෙතෙම එහිදී මෙසේ ද පැවසීය.ජනතා විමුක්ති පෙරමුණ මේ දවස්වල බොරුවට කෑ ගහනවා මාතලේ සමූහ මිනී වළ පිළිබඳ අධිකරණ පරීක්ෂණයක් තියන්න කියලා. ජනාධිපතිතුමා මෙම ප‍්‍රශ්නය ඉස්මතු වෙනකොටම තමයි මේ සඳහා පරීක්ෂණ පවත්වන්න කියලා පොලිස්පතිතුමාට සහ අදාළ අංශ වෙත දැනුම් දුන්නේ. දැන් ජනතා විමුක්ති පෙරමුණ බොරුවට කෑ ගහන්නේ මේකට ලකුණු ගන්න. විශේෂයෙන්ම අපි කියන්න ඕන මේ පරීක්ෂණය කරනකොට මෙම මාතලේ සමූහ මිනිවල 88- 89 කාලයේ එක්සත් ජාතික පක්ෂ කාලයේ වුණ දෙයක්. අපේ ආණ්ඩුව කාලයේ වුණ දෙයක් නෙවේ.ඒ වගේම 88 -89 කාලයේ මාතලේ දිස්ති‍්‍රක්කයේ ඒ භීෂණ තත්ත්වය ඇති කළේ ජනතා විමුක්ති පෙරමුණ. අපි දන්නවා වෑගොඩපොළ පොලිසියේ හිටපු නිලදාරින් පවුල් පිටින් කරපු ඒ සමූහ ඝාතනය. ඒ වගේම රත්තොට එස්.බී. යාලේගම පළාත් සභා මංති‍්‍රතුමා ඝාතනය කළා. මම එකක් දෙකක් කිව්වේ, ඒ වගේ සිදුවීම් විශාල ප‍්‍රමාණයක් තියනවා. ඒ නිසා මෙම පරික්ෂණයේදී ඒවා සියල්ලම, ඒ කාලයේ ජනතා විමුක්ති පෙරමුණ කළ ඝාතන පිළිබඳ සම්පූර්ණ පරික්ෂණ කරන්න ඕන. ඒ සඳහා ජනාධිපතිතුමා විශ‍්‍රාමලත් විනිශ්චයකාරවරයෙක් ලවා දැනටමත් එම පරික්ෂණ පවත්වන්න කටයුතු කරගෙන යනවා. ඒ පිළිබඳ අපි ස්තූතිවන්ත වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040812</link>
    <topic>අසත්‍ය තුරන් කැර සත්‍ය වපුරනඅධිෂ්ඨාන පූජාව 11දා කොළඹදී</topic>
    <author>අනුර ප්‍රේමලාල්</author>
    <content>ශ්‍රී ලංකාවේ සැබෑ තත්ත්වය දැක ගැනීම සඳහා ඉන්දියානු කලාකරුවන්ට 'එන්න සත්‍ය දකින්න සුහදත්වයේ ආරාධනාව' අධිෂ්ඨාන පූජාව මෙරට සියලු කලාකරුවන්ගේ සහභාගිත්වයෙන් ලබන 11 සවස 4.30‍ට කොළඹ 07, නිදහස් චතුරශ්‍රයේදි සිදුකිරිමට කටයුතු යොදා තිබේ.දකුණු ඉන්දියානු කලාකරුවන් පිරිසක් ඉකුත් දින උපවාසයක් හා උද්ඝෝෂණයක් පවත්වා ශ්‍රී ලංකාවට එරෙහිව ‍යෝජනා අටක් සම්මත කර ගැනිමේ සිදුවීමට පිළිතුරක් ලෙස ශ්‍රී ලාංකේය කලාකරුවෝ ඒ රටේ කලාකරුවන්ට මෙවැනි වැරදි මතවල නොසිට ශ්‍රී ලංකාවට පැමිණ උතුරු හා නැඟෙනහිර පළාත්වල සංචාරය කොට සැබැ තත්ත්වය දැන ගන්නයි ඉතාම සුහදව මිත්‍රශීලිව මෙසේ ආරාධනා කරයි.මේ සම්බන්ධයෙන් 'දිනමිණ' වෙත අදහස් දැක්වු 'අධිෂ්ඨාන පූජාව' සංවිධාන කරන ශ්‍රී ලාංකේය කලාකරුවන්ගේ ජාතික සංවිධානයේ කරඳවුම්කරුවකු වන නිතීඥ ඩග්ලස් සිරිවර්ධන මහතා දකුණු ඉන්දියානු කලාකරුවන් පිරිසක් එසේ විරෝධතා දැක්වූයේ වැරදි අවබෝධයක් නිසා බැවින් ශ්‍රී ලංකාවට පැමිණ සහෝදර දෙමළ ජනතාව සමග කතාබහ කොට ඔවුන්ගේ ජිවිත ගොඩනැංවිමට සිදුකරෙන වැඩසටහන් අධ්‍යනය කර නිවැරැදි තත්ත්වය අවබෝධ කරගන්නැයි මෙරට සියලුම කලාකරුවන්ගෙන් ඉල්ලා සිටින බව පැවසීය.එමෙන්ම ඒ කලාකරුවන් දැනුවත් කිරිම සඳහා ඉන්දියානු මහ කොමසාරිස් කාර්යාලය මගින් හා සෘජුව වැඩසටහන් ක්‍රියාත්මක කරන බව ඒ මහතා පැවසීය.මේ මගින් දෙමළ ජනතාවගේ මානව හිමිකම් උල්ලංඝනය කරන බවට අසත්‍ය ප්‍රචාර පතුරවන අයට කදිම පිළිතුරක් ලැබෙන අතරඋද්ඝෝෂණ හා උපවාස කිරිමට මුල් වු කලාකරුවන්ට ශ්‍රී ලංකාවේ සැබැ තත්ත්වය දැනගත හැකි බව වැඩි දුරටත් ඒමහතා කීවේය.මෙම අධිෂ්ඨාන පූජාවට සහබාගි වීම සඳහා 11වැනිදා සියලුම රූගත කිරීම් සහ වේදිකා නාට්‍ය අවලංගු කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304082</link>
    <topic>එදා රජය වගකිව යුතුයි</topic>
    <author>දයා අබේවීර – මාතලේ සමූහ</author>
    <content>මාතලේ සමූහ මිනීවළේ අස්ථි කොටස් 1987 – 90 කාලයේ මිහිදන් කළ ඒවා නම් ඒ ගැන එදා පැවති එජාප රජය වගකිව යුතුව ඇතැයි මාතලේ දිස්ත්‍රික් පාර්ලිමේන්තු මන්ත්‍රී හා ප්‍රවාහන නියෝජ්‍ය ඇමති රෝහන දිසානායක මහතා පවසයි. ඒ මහතා මේ අදහස් පළ කෙළේ පසුගියදා මාතලේ එම කාර්යාලයේ දී පැවති මාධ්‍ය හමුවක දීය.වැඩිදුරටත් ඒ පිළිබඳ කරුණු විග්‍රහ කළ නියෝජ්‍ය ඇමතිවරයා මෙසේ ද පැවසීය.එවකට පැවති එජාප රජයේ මැති ඇමතිවරුන්ට රජය මගින් පොලිස් බලතල පවරා දීලා තිබුණා. රාජ්‍ය ත්‍රස්තවාදය ඔඩු දුවපු ඒ කාලේ නීතිය ඉටු කරන නිලධාරීන් එම ආයතන තුළම හිරකර තබාගෙන තම අභිමත ලෙස එම මැති ඇවතිවරුන් ක්‍රියා කළා. මරණ සහතිකයවත් නැති මේ මරණවලට වගකිව යුත්තේ ඔවුන්ම බව මාතලේ දිස්ත්‍රික්කයේ ජනතා නියෝජිතයෙකු වශයෙන් ප්‍රකාශ කරනවා.මීට අමතරව එවකට ලයිට් කණු කඩාපු දේපළ විනාශ කළ යම් යම් තනතුරු දැරුව අයව ඝාතනය කළ සංවිධානයකුත් තිබුණා. මේ දෙපැත්තෙන්ම බැට කෑවේ ශශ්‍රී ලංකා නිදහස් පක්‍ෂයට සම්බන්ධ අයයි. ඒ දෙගොල්ලො ඒ ඒ අයටම ඇගිල්ල දිගු කළ යුතුව තිබියදී වෙනත් පැතිවලට ඇඟිලි දිගු කිරීම ගැන පුදුම වෙනවා.“කැළණිය විශ්වවිද්‍යාලයට අනුබද්්ධිත පුරා විද්‍යා පශ්චාත් උපාධි ආයතනයේ මහාචාර්ය රාජ් සෝමදේව මහතා තම වාර්තාවෙන් එම ඇටකටු 87- 90 කාලයේ දී ඒවා බවට සැක කරන්නේ නම් ඒ පිළිබඳ පරීක්‍ෂණ දිගටම කළ යුතු යැයි තමාද පිළිගන්නා බව පැවසූ නියෝජ්‍ය ඇමතිවරයා මුලින්ම සිදු කෙළේ ඒවා කොයි කාලයේ ඒවාද යන්න සොයා බැලීම වුවද එම අස්ථි කොටස්වල අයිතිකරුවන් ගැන සොයා බලා ඝාතනයට ලක් කෙළේ කව්ද යන්න සොයා බැලීම සිදුකර එම වගකිව යුත්තන්ට නිසි දඬුවම් ලබා දිය යුතු බවත්, එදා එම සිදුවීම් වලට වගකිව යුත්තන් විසින්ම තම වැරදි වසා ගැනීමට අනික් අයට ඇඟිලි දිගු කරන බවත් කීය.එදා රාජ්‍ය ත්‍රස්තවාදයටත් කැලෑ නීතිය මෙහෙය වූ සංවිධානයටත් මැදිවූ අහිංසකයන්ගේ ජීවිතවල වැළලී ගිය මේ රහස් ගැන නිසි පරීක්‍ෂණයක් පවත්වන ලෙස ජනාධිපතිතුමාගෙන් ඉල්ලා සිටින බවත්, ඒ පිළිබඳ තමන් ලිඛිතව දන්වා යවන බවත්, මල මිනී මතින් පාර්ලිමේන්තුවට ගිය පිරිස් අද ජීවතුන් අතර නැති විය හැකි වුවද, එම සිද්ධියට සම්බන්ධ ඔවුන්ගේ අනුගාමිකයන් ජීවතුන් අතර සිටීනම් ඒ ගැන විමර්ෂණය කොට අවශ්‍ය පියවර ගැනීම සිදුකළ යුතුව ඇතැයි ද නියෝජ්‍ය ඇමතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304084</link>
    <topic>තමිල්නාඩු සරණාගත කඳවුරුවල සිටඔස්ට්‍රේලියාවට යන්න හැදූ ශ්‍රී ලාංකික 120ක් අත්අඩංගුවේ</topic>
    <author>මහින්ද අලුත්ගෙදර</author>
    <content>තමිල්නාඩුවේ සරණාගත කඳවුරුවල සිට නීති විරෝධී ලෙස ඔස්ට්‍රේලියාව බලා යමින් සිටි ශ්‍රී ලාංකික දෙමළ සරණාගතයන් 120 දෙනකු ඉන්දීය වෙරළාරක්‍ෂක බළකාය විසින් අත්අඩංගුවට ගෙන ඇත.එම ශ්‍රී ලාංකික සරණාගතයන් රැගත් යාත්‍රා දෙක නාගපට්ටම් මුහුදු ප්‍රදේශයේදී කාර්මික දෝෂයක් හේතුවෙන් අතරමංව තිබෙන අතර ඒ අවස්ථාවේදී ඉන්දීය වෙරළාරක්ෂක බළකාය විසින් අත්අඩංගුවට ගත් බව වාර්තා වෙයි.චෙන්නායි සිට යැවූ හෙලිකොප්ටරයකින් හා රාමේෂ්වරමේ සිට යවන ලද නෞකාවක් මඟින් මේ සරණාගතයින් රැගත් යාත්‍රා සොයා මෙහෙයුමක් ක්‍රියාත්මක කළ බවද එම යාත්‍රාවක සිටි පුද්ගලයකු දකුණු ඉන්දීය පොලිසියට කළ දැනුම් දීමකට අනුව එම මෙහෙයුම් ක්‍රියාත්මක කළ බවද එම වාර්තා සඳහන් කරයි. ඒ අනූව පැය 6 කට පමණ පසුව වෙරළාරක්ෂක නෞකාවකට මේ යාත්‍රා නිරීක්ෂණය වී ඇති අතර මේ ශ්‍රී ලාංකික සරණාගතයින් පිරිස කාරෙක්කාල් නගරය වෙත රැගෙන යාමට කටයුතු යොදා තිබේ.ඔවුන් සම්බන්ධයෙන් වැඩිදුර පරීක්ෂණ ආරම්භකර තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304085</link>
    <topic>ඉන්දීය පාර්ලිමේන්තු නියෝජිත පිරිසක්ශ්‍රී ලංකාවේ නිල සංචාරයක</topic>
    <author>මහින්ද අලුත්ගෙදර</author>
    <content>සිවුදින නිල සංචාරයක් සඳහා ඉන්දීය පාර්ලිමේන්තුවේ නියෝජිත කණ්ඩායමක් අද (8) ශ්‍රී ලංකාවට පැමිණෙති.හය දෙනෙකුගෙන් සමන්විත පාර්ලිමේන්තු මන්ත්‍රීවරුන් කණ්ඩායමක් මේ සංචාරය සඳහා සහභාගිවන අතර ශ්‍රී ලංකාව සහ ඉන්දියාව අතර සහයෝගීතාව වර්ධනය කර ගැනීමේ අරමුණින් එම නියෝජිත පිරිස ශ්‍රී ලංකාවේ සංචාරයක නිරත වන බව විදේශ කටයුතු අමාත්‍යාංශය පවසයි.ඉන්දු-ශ්‍රී ලංකා පාර්ලිමේන්තු සංගමයේ සංවිධානත්වයෙන් ඉන්දීය පාර්ලිමේන්තු නියෝජිත පිරිස ශ්‍රී ලංකාවට පැමිණෙන අතර ඔවුන් ලබන 12 දා තෙක් මෙරට රැඳී සිටින බවද එම අමාත්‍යාංශය සඳහන් කරයි. මෙරට රැදී සිටින කාලය තුළ ඉන්දීය පාර්ලිමේන්තු නියෝජිත කණ්ඩායම ප්‍රධාන පෙළේ දේශපාලන පක්ෂ නියෝජිතයන් පිරිසක් සමඟ සාකච්ඡා කිරීමට නියමිත අතර ඊට අමතරව ඔවුන් යාපනය දිස්ත්‍රික්කයේ සංචාරය කිරීමටද නයමිතව ඇත.යාපනයේ සංචාරය කරන ඉන්දීය පාරිලිමේන්තු නියෝජිත කණ්ඩායම ඒ ඒ ප්‍රදේශයන්හි වත්මන් සංවර්ධන කටයුතු සම්බන්ධයෙන් නිරීක්ෂණය කරන බවද ඊට අමතරව ඉන්දී රජයේ ආධාර මත ක්‍රියාත්මක කෙරෙන සංවර්ධන ව්‍යාපෘතීන්හි වත්මන් ප්‍රගතිය සොයා බලන බවද විදේශ කටයුතු අමාත්‍යාංශය කියාසිටී.ඉන්දීය ලෝක් සභාවේ කොංග්‍රස් පක්ෂ මන්ත්‍රීවරුන් වන සවුගතා රෝයි, සන්දිප් ඩික්සිත්, ගවුඩ් යක්සි, භාරතීය ජනතා පක්ෂයේ අනුරාග් තකූර්,ධනංජේ සිං සහ ප්‍රකාශ් ජවදෝකර් මහත්වරු ශ්‍රී ලංකා සංචාරයට ඇතුළත් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304086</link>
    <topic>අත්තිඩියේ අපද්‍රව්‍ය බැහැර කරනවළකට බැස්ස දෙදෙනාම මරුට</topic>
    <author>රක්ෂණ ශ්‍රියන්ත, පණ්ඩුක සමරසේකර, කඩුවෙල සමූහ</author>
    <content>දෙහිවල අත්තිඩිය ප්‍රදේශයේ හෝටලයක ඊයේ (7) අපද්‍රව්‍ය බැහැර කෙරෙන වළකට බැසි පුද්ගලයන් දෙදෙනකු මරණයට පත් වී ඇති බව පොලිසිය කියයි.රාත්‍රියේ එක් පුද්ගලයකු මේ අපද්‍රව්‍ය බැහැර කරන වළට බැස ඇති අතර එහිදී මේ පුද්ගලයා සිහිසුන් වී ඇද වැටී ඇත. ඔහුව මුදා ගැනීමට වළට බැස ඇති අනෙක් පුද්ගලයා ද සිහිසුන්ව ඇති අතර පසුව දෙදෙනාම ජීවිතක්ෂයට පත්ව තිබේ.මෙසේ මිය යාමට හේතුව විසවායු ආඝ්‍රාණය වීම බව පොලිසිය කියයි. සිද්ධියෙන් මියගොස් ඇත්තේ ආගරපතන ප්‍රදේශයේ පදිංචි තිස්තුන් හැවිරිදි පුද්ගලයකු හා මැටිගහතැන්න ප්‍රදේශයේ පදිංචි තිස්දෙහැවිරිදි පුද්ගලයෙකි.දෙහිවල පොලිසිය සිද්ධිය පිළිබඳ වැඩිදුර විමර්ශණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304087</link>
    <topic>‘රට නඟන නිල් රැල්ල’ සාර්ථකයිලක්ෂ විස්සක් ශ්‍රීලනිප සාමාජිකත්වය ඉල්ලනවා</topic>
    <author>මහින්ද අලුත්ගෙදර</author>
    <content>‘රට නඟන නිල් රැල්ල’ වැඩසටහන දීප ව්‍යාප්ත මට්ටමින් සාර්ථකව ක්‍රියාත්මක කිරීමත් සමඟ නව සාමාජිකයන් ලක්ෂ 20 කට වැඩි පිරිසක් ශ්‍රී ලංකා නිදහස් පක්ෂයේ සාමාජිකත්වය ඉල්ලා ඇතැයි එම පක්ෂයේ ජාතික සංවිධායක සහ ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.‍මේ වැඩසටහනේ අපේක්ෂාව නව සාමාජිකයන් දසලක්ෂයක් බඳවා ගැනීම වුවද අද වනවිට එය බෙහෙවින්ම සාර්ථකත්වයට පත්වෙමින් එම ඉලක්කය දෙගුණය ඉක්මවා ගොස් තිබෙන බවද ඇමැතිවරයා පෙන්වාදෙයි.ශ්‍රී ලංකා නිදහස් පක්ෂයට සංඛ්‍යාත්මකව සාමාජිකයන් වැඩිකර ගැනීම පමණක් ප්‍රමාණවත් නොවන අතර එම සාමාජිකයන් ගුණාත්මකව සංවර්ධනය කළ යුතුය යන්න ජනාධිපති මහින්ද රාජපක්ෂ මහතාගේ අපේක්ෂාව වී තිබෙන බවද එහි ප්‍රතිඵලයක් ලෙස ශ්‍රී ලංකා නිදහස් පක්ෂ ක්‍රියාකාරීන් වෙනුවෙන් පුහුණු වැඩමුළු පැවැත්වීමට තීරණයකර තිබෙන බවද ඒ මහතා සඳහන් කරයි.ඇමැති බැසිල් රාජපක්ෂ මහතා මේ බව සඳහන් කළේ ඇහැලියගොඩ ආසනයේ ශ‍්‍රී ලංකා නිදහස් පක්ෂ ක‍්‍රියාකාරිකයන් වෙනුවෙන් පවත්වනු ලැබූ දෙදින නේවාසික පුහුණු වැඩමුළුවේ සමාරම්භක අවස්ථාව සඳහා සහභාගි වෙමිනි.මේ දෙදින නේවාසික වැඩමුළුව ඇහැලියගොඩ ශ‍්‍රී ලංකා නිදහස් පක්ෂ සංවිධායිකා, ශ‍්‍රී ලංකා නිදහස් පක්ෂයේ නියෝජ්‍ය ලේකම්, ශ‍්‍රී ලංකා නිදහස් පක්ෂ කාන්තා සංවිධානයේ ප‍්‍රධානී සහ විදුලිබල හා බලශක්ති ඇමැතිනී නීතිඥ පවිත‍්‍රාදේවී වන්නිආරච්චි මහත්මියගේ උපදෙස් පරිදි පවත්වනු ලැබිණි.ජනාධිපති මහින්ද රාජපක්ෂ මහතාගේ අපේක්ෂාව වූ සාමාජිකයින් ගුණාත්මක බවින් ඉහළ නැංවීමේ කටයුත්ත පක්ෂයටත් වඩා ඉදිරියට ගෙන යමින් පළමුවරට නායකත්ව පුහුණු වැඩසටහනක් කරනු ලබන එකම ආසනය ඇහැලියගොඩ ආසනය බව සඳහන් කළ බැසිල් රාජපක්ෂ මහතා රට නඟන නිල් රැල්ල වැඩසටහනේ ඉදිරි ක‍්‍රියාමාර්ග යටතේ ශාඛා සමිති, කාන්තා සහ තරුණ ප‍්‍රාදේශීය බලමණ්ඩල, මැතිවරණ බලමණ්ඩල සහ දිස්ත‍්‍රික් සංවිධාන පිහිටුවමින් ශ‍්‍රී ලංකා නිදහස් පක්ෂය බල ගන්වන බවද පැවසීය.සම්පත්දායකයන් ලෙස ජනාධිපති මාධ්‍ය ප‍්‍රකාශක සහ ශ‍්‍රී ලංකා රූපවාහිනී සංස්ථාවේ සභාපති ජ්‍යෙෂ්ඨ මාධ්‍යවේදී මොහාන් සමරනායක, කොළඹ විශ්වවිද්‍යාලයේ දේශපාලන විද්‍යාව හා රාජ්‍ය ප‍්‍රතිපත්ති අධ්‍යයන අංශයේ ජ්‍යේෂ්ඨ කථිකාචාර්ය සහ ආර්ථීක සංවර්ධන අමාත්‍යංශයේ අධ්‍යක්ෂ ජනරාල් ධම්ම දිසානායක, ශ‍්‍රී ලංකා පදනම් ආයතනයේ සභාපති මහාචාර්ය රංජිත් බණ්ඩාර, කථිකාචාර්ය ආර්.එම්. විජේරත්න, ශ‍්‍රී ලංකා සංචාරක ප‍්‍රවර්ධන කාර්යාංශය සහ සංචාරක සංවර්ධන අධිකාරියේ සභාපති භාෂ්වර සේනාංක ගුණරත්න, නව නිපැයුම් කොමිසමේ කොමසාරිස් දීපාල් සූරියආරච්චි සහ ජාතික අධ්‍යාපන ආයතනයේ අධ්‍යක්ෂ (සෞන්දර්ය) විශාරද සුදත් සමරසිංහ මහත්වරු සහභාගී වූහ.මෙම දෙදින වැඩමුළුවට ඇමැතිනී නීතිඥ පවිත‍්‍රාදේවී වන්නිආරච්චි මහත්මිය සහ සබරගමු පළාත් සභාවේ සභාපති කංචන ජයරත්න මහතා ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304088</link>
    <topic>ඉතිහාසයේ ප්‍රථම වතාවට මෙවර වැඩිම පිරිසකට උසස් පෙළ සුදුසුකම්</topic>
    <author>ජයසිරි මුණසිංහ සහ සුභාෂිනී සේනානායක</author>
    <content>අපොස සාමාන්‍ය පෙළ විභාගයෙන් ඉතිහාසයේ ප්‍රථම වරට මෙවර වැඩිම පිරිසක් සමත්ව උසස් පෙළ සඳහා සුදුසුකම් ලබා සිටිති.ඒ අනුව සියයට 64.74ක් දෙනා ප්‍රථම වරට විභාගයට පෙනී සිට උසස් පෙළ හැදෑරීමට සුදුසුකම් ලබා තිබේ.සිසුන් 268995 දෙනකු විභාගයට පෙනී සිට ඉන් 174160ක් උසස් පෙළ හැදෑරීමට සමත් වී ඇත.වසර 2005 උසස් පෙළ ඉගෙනුමට සුදුසුකම් ලැබූ සිසුු ප්‍රතිශතය සියයට 49.70කි. එය වසර 2006දී සියයට 51.24 දක්වා වැඩි වී තිබේ. වසර 2007 සියයට 51.47 ද, 2008දී සියයට 56.8ක් ද, 2009 දී සියයට 52.51ක් ද වී ඇත. වසර 2010 දී මේ ප්‍රතිශතය සියයට 60.57 දක්වා වැඩි විණි. 2011දී එය සියයට 60.80කි.වසර 2005 දී සියලුම විෂයයන් අසමත් ප්‍රතිශතය සියයට 8.02කි. එය 2012 වන විට සියයට 4.3 දක්වා අඩු වී ඇත.මේ අන්දමට උසස් පෙළ ඉගෙනුමට වැඩිම සිසු පිරිසක් සුදුසුකම් ලබනුයේ අධ්‍යාපන අංශයේ දියුණුවට රජය සිදුකරනු ලබන දැවැන්ත ආයෝජනයේ ප්‍රතිඵලය ලෙස බව පැවැසිය හැකිය.ජනාධිපති මහින්ද රාජපක්‍ෂ මහතා රාජ්‍ය නායකත්වයට පත්වූ පසු අධ්‍යාපන අංශයේ දියුණුවට විශාල සේවාවක් සිදු කෙළේය. ඒ අනුව මේ අන්දමට ඉහළ ප්‍රතිඵල ලැබෙමින් පවතින බව අධ්‍යාපන ඇමැති බන්දුල ගුණවර්ධන මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n1304089</link>
    <topic>හන්තාන කඳුවැටියේ ඉඩම් විකිණීම නවත්වා දෙන්න</topic>
    <author>ජයසිරි මුණසිංහ</author>
    <content>මහනුවර, හන්තාන කඳුවැටිය ආශ්‍රිත ඉඩම් කට්ටි කොට විකිණීමේ ජාවාරම නැවැත්වීමට වහාම මැදිහත් වන්නැයි හන්තාන සුරැකීමේ සංවිධානය ජනාධිපති මහින්ද රාජපක්ෂ මහතාගෙන් ඉල්ලීමක් කරයි.පරිසර විද්‍යාත්මක මෙන්ම සෞන්දර්යාත්මක අතින් ඉහළ වැදගත්කමක් උසුලන හන්තාන කඳුපන්තිය අධිරක්ෂිත කලාපයක් ලෙස නම් කොට තිබේ. එසේ වුවත් මෙහි ඉඩම් කට්ටි කොට විකිණීමේ ජාවාරමක් සිදුවන බව එය සුරැකීමේ සංවිධානයේ ප්‍රධාන උපදේශිකාව කේෂලා ජයවර්ධන මහත්මිය පෙන්වා දෙන්නීය.හන්තාන කඳුවැටිය රැක ගැනීමේ නිරන්තර අරගලයක මහනුවර දිස්ත්‍රික් ජනතාව සමඟ එක්ව තම සංවිධානය යෙදී සිටින බව පැහැදිලි කළ කේෂල ජයවර්ධන මහත්මිය, ඒ නිසාම අතිවිශේෂ ගැසට් අංක 1641/28, 2010/02/17 දරන ගැසට් නිවේදනය මඟින් පරිසර සංවේදී කලාපයක් බවට පත් කර ගත් බව කීවාය.මේ පරිසර සංවේදී කලාපයේ කිසියම් ඉදිකිරීමක්, සංවර්ධන කටයුත්තක් සිදු කරන්නට බැහැ. නමුත්, මුහුදු මට්ටමේ සිට අඩි 3000ක් ඉහළ කොටසේ එසේ කරන්නට නොහැකි බවයි ගැසට් පත්‍රයේ දක්වා තිබෙන්නේ.මේ නිසා ඇතැම් දෙනා මෙහි ඉඩම් මංකොල්ල කනවා.අපි ජනාධිපතිතුමාගෙන් ඉල්ලා සිටින්නේ මේ ගැසට් පත්‍රයේ තිබෙන අඩුපාඩු මකා සුන්දර හන්තානය රැක ගැනීමට කටයුතු කරන ලෙසයි. ඒ මහත්මිය සඳහන් කළාය.හන්තාන කඳු මුදුනේ තබා කොතැනකවත් ස්ථිර නිවාස, ගොඩනැගිලි, හෝටල් ඉදිකරන්නට නොහැකියි. මෙය අනාරක්ෂිත කලාපයක්. මේ බව ගණන් නොගෙන අද වනවිට ඉතා ඉක්මනට මෙහි ඉඩම් කුඩා කුඩා කෑලිවලට කඩා විකිණීමේ ජාවාරමක් තිබෙනවා. එය වැළැක්වීම අනාගත පරපුර වෙනුවෙන් කරන ලොකුම සේවාවක් බවද ජයවර්ධන මහත්මිය කීවාය.ජනාධිපතිතුමා අගමැතිවරයාව සිටි සමයේ පටන් අපි මේ ගැන එතුමා දැනුවත් කළා. ඒ නිසාමයි මෙය මෙතරම් දුරට රැකගන්න පුළුවන්කම ලැබුණේ. නමුත් දැන් අයෙමත් ජාවාරම්කාරයෝ හිස ඔසවලා තිබෙනවා. එය පරාජයට පත් කිරීමටත්, හන්තානය රැක ගැනීමටත් කටයුතු කරන ලෙස අතිගරු ජනාධිපතිතුමාගෙන් ඉල්ලා සිටිනවා ඇය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040810</link>
    <topic>‘ෆයිව් නේෂන්ස්’ රගර් කිරුළ ශ්‍රී ලංකාවට</topic>
    <author>ෆවුස් මොහොමඩ්</author>
    <content>ආසියානු ‘ෆයිව් නේෂන්ස්‘ පළමු කොටසේ රගර් ශූරතාව අත්කර ගැනීමට නාවික ලුතිනන් යෝෂිත රාජපක්ෂගේ නායකත්වයෙන් යුත් ශ්‍රී ලංකා පිල පෙරේදා සමත්විය. කොළඹ හැව්ලොක්ස් පිටියේදී ජනාධිපති මහින්ද රාජපක්ෂ මහතා හා ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් පැවැති මේ තරගයේ දී ලකුණු 49-18ක් ලෙස කසකස්තානය පරාජය කරමින් ශ්‍රී ලංකාව මේ ශූරතාව දිනාගත්තේය.මේ ජයග්‍රහණයත් සමග ලබන වසරේ පැවැත්වෙන ආසියාවේ සුපිරි රටවල් පහේ තරගාවලියට උසස්වීමක් ලැබීමට ද ශ්‍රී ලංකාව සමත්විය. ඒ අනුව 2015 වසරේ ලෝක කුසලාන රගර් තරගමාලාවට සුදුසුකම් ලබාගැනීමට තරග කිරීමේ අවස්ථාව ශ්‍රී ලංකාවට ලැබී තිබේ.ශ්‍රී ලංකාව සමග කසකස්තානය, චීන තායිපේ හා තායිලන්තය තරග වැදුණු ආසියානු ‘ෆයිව් නේෂන්ස්‘ පළමු කොටසේ රගර් තරගාවලියේ අවසන් තරගය නැරැඹීමට ක්‍රීඩා ඇමැති මහින්දානන්ද අලුත්ගමගේ, සමූපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහත්වරු ද එක්වූහ.නාවික ලුතිනන් යෝෂිත රාජපක්ෂ, පාර්ලිමේන්තු මන්ත්‍රී නාමල් රාජපක්ෂ, උප නායක ෆසීල් මරිජා, රීසා මුබාරක්, චාමර දාබරේ, ප්‍රදීප් ලියනගේ, සඳුන් හේරත් ඇතුළු ක්‍රීඩකයන් වෘත්තීය මට්ටමේ රගර් ක්‍රීඩාවේ නිරතවෙමින් ජයලැබූ ආකාරය පිළිබඳ ආසියානු රගර් බලධාරීන්ගේ නොමඳ පැසසුමට භාජනය වීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040813</link>
    <topic>රත්නපුර දිස්ත්‍රික්කයේ ව්‍යාපෘති 11ක් අද ජනතා අයිතියට</topic>
    <author>චමීර ඇල්ලදෙණිය</author>
    <content>රත්නපුර දිස්ත්‍රික්කයේ රුපියල් ලක්ෂ 955 ක වියදමින් ඉදි කළ ව්‍යාපෘති 11ක් විදුලිබල හා බලශක්ති ඇමැති පවිත්‍රා දේවී වන්නිආරච්චි මහත්මියගේ ප්‍රධානත්වයෙන් අද (08) ජනතා අයිතියට පත්කෙරේ.මෙමඟින් පවුල් 803කට විදුලිය ලබාදීමට හැකියාව ලැබේ.ඒ අනුව රත්නපුර දිස්ත්‍රික්කයේ යක්මඩිත්ත පවුල් 237ක් ආවරණය වන පරිද්දෙන් රු. 25,839,400.00ක මුල්‍ය පිරිවැයක් මත ඉදිකළ විදුලි ව්‍යාපෘතිය, විජේරිය උඩගම පවුල් 83ක් ආවරණය වන පරිද්දෙන් රු.8,679,735.15ක් වැයකර ඉදිකළ විදුලි ව්‍යාපෘතිය, පවුල් 13ක් ආවරණය වන පරිද්දෙන් රු.1,226,992.00ක වියදමකින් වැඩ නිමකළ කොළොන්න මහමීගහහේන ගෙඟන් එගොඩ විදුලි ව්‍යාපෘතිය, රු. 309,227.00ක වියදමකින් වැඩ නිමකළ පවුල් 09ක් ආවරණය වන මඬුවන්වෙල පන්සල පාර 1 වන පටුමග විදුලි ව්‍යාපෘතිය, පවුල් 167ක් ආවරණය වන රු. 11,179,111.05ක වියදමකින් වැඩ නිමකළ දාපනේ උතුර විදුලි යෝජනා ක්‍රමය, රු.955,373.00ක වියදමකින් වැඩ නිම කළ පවුල් 10ක් ආවරණය වන කැම්පනේ දෙහිගස්වත්ත, කනමීයාගල විදුලි දිගුව, රු. 936,730.00ක වියදමකින් පවුල් 10 ආවරණය වන දඬුහැතැප්ම අලූත්ගේපාර විදුලි දිගුව, රු. 1,222,432.00 වියදමකින් පවුල් 15ක් ආවරණය වන පරිදි නිම කළ දඬුහැතැප්ම කිවුලපළ පාර විදුලි දිගුව, රු. 20,357,161.90ක වියදමකින් වැඩ නිමකළ පවුල් 105ක් ආවරණය වන පැපොල්වත්ත මහබෑදිය විදුලි යෝජනා ක්‍රමය, රු. 702,290.90ක වියදමකින් වැඩ නිමකළ පවුල් 08ක් ආවරණය වන මඩුවන්වෙල, හල්මිල්ලආර හතරෙකෑල්ල විදුලි යෝජනා ක්‍රමය, රු. 2,251,533.00ක වියදමකින් වැඩ නිමකළ පවුල් 26ක් ආවරණය වන උඩවලව මහආර ඉතුරු කොටස විදුලි දිගුව සහ රු. 21,878,200.00ක වියදමකින් වැඩ නිමකළ පවුල් 120ක් ආවරණය වන කටුකුඹුර 1 විදුලි යෝජනා ක්‍රමය මේ අනුව ජනතා අයිතියට පත්කෙරේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040814</link>
    <topic>සිගරට් ලක්ෂ 45ක් ගෙනා අයටකෝටි 66ක ඉතිහාසයේ වැඩිම දඩයක්</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>මෑත ඉතිහාසයේ වැඩිම රේගු දඩය වූ රුපියල් කෝටි 66 ක මුදලක් නියෝජ්‍ය රේගු අධ්‍යක්ෂ ජේ. පී. චන්ද්‍රරත්න මහතා විසින් සැකකරුවන් දෙදෙනකුට ඊයේ (7) නියම කරනු ලැබු බව රේගු අධ්‍යක්ෂ මාලි පියසේන මහතා දිනමිණට ප්‍රකාශ කළේය.ගෘහභාණ්ඩ මුවාවෙන් පසුගිය (1) ඩුබායිහි සිට මෙරටට ආනයනය කරන ලද සිගරට් කන්ටේනරයක හිමිකරුවන් දෙදෙනකුට එරෙහිව මේ කෝටි 66ක මුදල ඊයේ (7) නියම කෙරිණි.කොළඹ බ්ලුමැන්ඩල් පාරේ පදිංචි සිංහල ජාතිකයකු හා නාත්තන්ඩිය ප්‍රදේශයේ මුස්ලිම් ජාතිකයකු විසින් මේ සිගරට් තොගය ඩුබායිහි සිට මෙරටට ආනයනය කර තිබුණි.ආනයනය කරන ලද සිගරට් තොගයේ වටිනාකම කෝටි 11 1/2ක් වන අතර එහි සිගරට් ලක්ෂ 45ක් තිබූ බව මාලි පියසේන මහතා දිනමිණට පැවැසීය.නියෝජ්‍ය රේගු අධ්‍යක්ෂවරයා විසින් නියම කරන ලද කෝටි 66ක මුදල ගෙවීමට අපොහොසත් වු බැවින් මේ සැකකරුවන් දෙදෙනා ඊයේ (07) කොළඹ මහේස්ත්‍රාත් අධිකරණයට ඉදිරිපත් කළ අතර ඔවුන් ලබන 14 දක්වා රිමාන්ඩ් භාරයට පත් කළ බව පියසේන මහතා පැවැසීය.කෝටි 11 1/2 ක් වටිනා මෙම සිගරට් තොගය ඉදිරියේදී ලංකා දුම්කොළ සමාගමට භාරදීමට නියමිත අතර දුම්කොළ සමාගම විසින් එම සිගරට් තොගය විනාශ කර පොහොර සඳහා භාවිතයට ගැනීමට නියමිත බවද දිනමිණ කළ විමසීමකදී මාලි පියසේන මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040815</link>
    <topic>ව්‍යාජ ඩොලර් ළඟ තබා ගත්තාටදෙදෙනකුට දඩ හා සිර දඬුවම්</topic>
    <author>කළුතර මධ්‍යම සමූහ</author>
    <content>අමෙරිකානු ඩොලර් සියයේ නෝට්ටු පහක් කූට ලෙස සකස් කිරීම හා එම නෝට්ටු තම සන්තකයේ තබා ගැනීම යන චෝදනාවට වරද පිළිගත් විත්තිකරුවන් දෙදෙනකුට බරපතළ වැඩ සහිත වසර දෙක බැගින් වූ සිර දඬුවම්ද එක් අයෙකුට රුපියල් ලක්ෂය බැගින් වූ දඩ මුදලක්ද නියම කළ කළුතර මහාධිකරණ විනිසුරු අමල් තිලකරත්න මහතා එම සිර දඬුවම් වසර විස්සකට අත්හිටුවීය.මෙසේ දඬුවම් නියම වූයේ හල්නෙත්ති චින්තක ලසන්ත සහ මහකොල්ලගේ නිලංගන පීරිස් යන දෙදෙනාටය.2009 අගෝස්තු මස 02 වන දින කූට ලෙස සකස් කරන ලද අමෙරිකන් ;ඩාලර් සියයේ නෝට්ටු පහක් ළඟ තබා ගැනීම හා ඒවා කූට ලෙස සකස් කිරීම යන චෝදනා මත නීතිපතිවරයා විසින් මොවුනට එරෙහිව නඩු පවරා තිබුණි.ව්‍යාජ මුදල් නෝට්ටු රට තුළ පැතිර යාම ආර්ථිකයටද අයහපත් තත්ත්වයක් ඇති කරන බවත් අධිකරණයේ කාලය කා නොදමා චුදිතයන් චෝදනාවනට වරද පිළිගැනීම ගැන අධිකරණයේ සැලකිල්ල යොමු වන බවත් විනිසුරුවරයා තීන්දුව ප්‍රකාශයට පත් කරමින් කීය.රජයේ නීතිඥ නදී අපර්ණා සුවන්දුරුගොඩ මහත්මිය මෙහි පැමිණිල්ල මෙහෙය වූ අතර නීතිඥ ප්‍රියා මානවඩු මහත්මිය විත්තිකරුවන් වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=n13040816</link>
    <topic>ශ්‍රී පාදයේ ඉඩම් පූජා භූමි මුවාවෙන්හෝටල්වලට ලබාදුන්නැයිහිටපු ප්‍රා.ලේකම්ට චෝදනා</topic>
    <author>අසේල කුරුළුවංශ</author>
    <content>ශ්‍රීපාද පුණ්‍ය භූමියට අයත් නල්ලතන්නිය හා ශීතගඟුල ආශ්‍රිත ප්‍රදේශය පූජා භූමියක් ලෙස නම් කිරීම සඳහා අවශ්‍ය කටයුතු කිරීමට නාගරික සංවර්ධන හා පූජා භූමි අමාත්‍යාංශය මඟින් වසර 2008 දී පවරාගනු ලැබ තිබියදී එම භූමියට අයත් ඉඩම් කට්ටි 22ක් නල්ලතන්නිය ග්‍රාම නිලධාරිනියගේ නිර්දේශය මත අඹගමුව හිටපු ප්‍රාදේශීය ලේකම්වරයා විසින් හෝටල් හා වෙළෙඳ සැල් ඉදිකිරීම සඳහා ව්‍යාපාරිකයන්ට ලබාදීමට කටයුතු කැර තිබෙන බව විශේෂ විමසුමකින් හෙළි වී ඇත.එම ඉඩම් කට්ටි 22 සඳහා හිමිකම් අදාළ ඔප්පු ලබාදෙන ලෙස ප්‍රාදේශීය ලේකම්වරයාගේ අත්සනින් මධ්‍යම පළාත් ඉඩම් කොමසාරිස්වරයා වෙත 2012 ඔක්තෝම්බර් මස ලිපියක්ද එවා තිබේ.නාගරික සංවර්ධන අධිකාරිය මඟින් පවරා ගත් ඉඩමක් සඳහා ඔවුන්ගේ අවසරය නොමැතිව මෙලෙස ඔප්පු ලබාදීමට නිර්දේශ කිරීම නීති විරෝධි බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය.අදාළ ග්‍රාම නිලධාරිනිය සම්බන්ධයෙන්ද රාජ්‍ය පරිපාලන අමාත්‍යාංශය මගින් මේ වනවිට පරීක්ෂණයක් ආරම්භ කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304081</link>
    <topic>ලක්‍ෂ 84ක වියදමින් ඉදිකළගල්ගමුව බස්නැවතුම ජනතා අයිතියට</topic>
    <author>එල්.පී. තිලකරත්න - පොල්ගහවෙල සමූහ</author>
    <content>කුරුණෑගල – පාදෙනිය මාර්ගය ප්‍රතිසංස්කරණ වැඩසටහනට සමගාමීව රුපියල් ලක්‍ෂ 84ක මුදලක් ද වැයකරවා ඉදිකරනු ලැබූ ගල්ගමුව නව බස්නැවතුම්පොළ පසුගියදා ජනතා අයිතියට පත් කෙරිණි.ගල්ගමුව නගරයට විධිමත් හා ක්‍රමවත් බස්නැවතුම්පොළක් නොමැතිකම කලක සිට තිබූ මහත් අඩුවකි.මේ ගැන අවධානය යොමු කරමින් රජයේ සංවර්ධන වැඩපිළිවෙළට සමගාමීව ගල්ගමුව නගර මධ්‍යයේ මෙම බස් නැවතුම්පොළ ඉදිකරන ලදී.විවෘත කිරීමේ ආරාධනාවට වයඹ ප්‍රධාන ඇමැති අතුල විජේසිංහ ,පාර්ලිමේන්තු මන්ත්‍රී තාරානාත් බස්නායක , වයඹ පළාත් සභා මන්ත්‍රී කුමාර කීර්ති මහත්වරු ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304082</link>
    <topic>හවස පන්තියට සහභාගි වූඑකොළොස් හැවිරිදි සිසුවියකටඅකරතැබ්බයක්</topic>
    <author>මතුගම සංචාරක</author>
    <content>මතුගම නගරයේ ප්‍රධාන පෙළේ පාසලක ගුරුවරයකු අපචාර සිද්්ධියක් සම්බන්ධයෙන් රිමාන්ඩ් භාරයේ තැබීමට මතුගම මහේස්ත්‍රාත් දමින්ද රාමනායක වැලිගොඩපිටිය මහතා නියෝග කෙළේය.මෙම ගුරුවරයා උගන්වන පාසලේ එකොළොස් හැවිරිදි ශිෂ්‍යාවකට අතවර කර ඇතැයි කියන සිද්ධියක් සම්බන්ධයෙන් ඇගේ මව මතුගම පොලිසියට පැමිණිලි කර ඇත.මෙම පාසලේ සවස පන්තියකට සහභාගි වූ දැරිය මෙසේ අතවරයට ලක්ව තිබේ.මතුගම මූලස්ථාන පොලිස් පරීක්‍ෂක ටී. ලුඩවයික්, ළමා හා කාන්තා කාර්යාංශයේ ස්ථානාධිපති රේණුකා හේමමාලි, සැරයන් ලංකාතිලක යන නිලධාරීහු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304083</link>
    <topic>ශ්‍රී ලංකා එල්ලේ සම්මේලනයේ නව සභාපති පිළිගැනීම සීදූවේ දී...</topic>
    <author>සීදුව සමූහ නිශ්ශංක පියරත්න</author>
    <content>ශ්‍රී ලංකා එල්ලේ සම්මේලනයේ නව සභාපති ලෙස නාවික හමුදාවේ යෝෂිත රාජපක්ෂ මහතා 2013/2015 වසර සඳහා නිතරගයෙන් පත්වී සිිටී.නව සභාපතිවරයා පිළිගැනීමට විශේෂ රැස්වීමක් කටුනායක සීදුව නගර සභා ජෙයරාජ් ප්‍රනාන්දු පුල්ලේ අනුස්මරණ පුස්තකාලයේ විශේෂ ශාලාවේ දී පැවැත්විණි.මෙම අවස්ථාවට පාර්ලිමේන්තු මන්ත්‍රිනී විශේෂඥ වෛද්‍ය සුදර්ශිනි ප්‍රනාන්දු පුල්ලේ මහත්මිය ද බස්නාහිර පළාත් සභා මන්ත්‍රී ලලිත් වනිගරත්න, ශ්‍රී ලංකා එල්ලේ සම්මේලනයේ උප සභාපති හා බස්නාහිර පළාත් සභා මන්ත්‍රී කේ. ආනන්ද හරිස්චන්ද්‍ර සිල්වා, කටුනායක සීදුව නගර සභාවේ සභාපති ලලන්ත ගුණසේකර යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304084</link>
    <topic>සමාජ සත්කාරක වැඩසටහනින් සෞඛ්‍ය සායනයක්</topic>
    <author>බියගම විශේෂ - රංජිත් අම්පිටියාවත්ත</author>
    <content>මාකොළ මුස්ලිම් සුබසාධක සංගමයේ මෙහෙයවීමෙන් සුවිශේෂ සමාජ සත්කාරක වැඩසටහනක් ක්‍රියාත්මක කෙරිණි.කිසිදු ආගම් - ජාති බේදයකින් තොරවූ මෙම වැඩසටහනට නොමිලේ සෞඛ්‍ය සායනයක් සහ ඇස් කණ්ණාඩි ප්‍රදානයක් කෙරිණි.306 බී 2 සිංහ සමාජය (මාකොළ), මාකොළ මුස්ලිම් ජනතාව මහා සංඝරත්නය ද, බියගම ශ්‍රීලනිප සංවිධායක නියෝජ්‍ය ඇමැති දුලිප් විජේසේකර, බියගම එජාප සංවිධායක පාර්ලිමේන්තු මන්ත්‍රී රුවන් විජේවර්ධන, ප්‍රා. සභා මන්ත්‍රී රසික පියංකර මහත්වරුන් ද මෙම වැඩසටහනට සහභාගි වූ අතර රෝගීන් 550ක් මෙහිදී ප්‍රතිකාර ලබාගත්හ.මාකොළ විවේකාරාමාධිපති මාකොළ පියරතන නාහිමි මෙහිදී සාමයික සමගිය පිළිබඳව විශේෂ අනුශාසනාවක් පැවැත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304085</link>
    <topic>අපනයන භෝග වගාවටඅයැදුම්පත් කැඳවයි</topic>
    <author>පොල්ගහවෙල විශේෂ – කරුණාරත්න කළුආරච්චි</author>
    <content>අපනයන කෘෂිකර්ම දෙපාර්තමේන්තුවේ සහනාධාර වැඩසටහන යටතේ මෙම වර්ෂයේදී පොල්ගහවෙල මැතිවරණ කොට්ඨාසයේ හෙක්ටයාර් 32 ක කුරුඳු, ගම්මිරිස්, කොකෝවා, කෝපි, පුවක්, කහ සහ ඉඟුරු වගාකිරීමට ඉලක්ක කර ඇති අතර මේ සඳහා ප්‍රදේශයේ ගොවීන්ගෙන් අයැදුම්පත් බාරගැනීම දැනට ආරම්භ කොට ඇත.අපනයන බෝග වගාව කෙරෙහි ප්‍රදේශයේ ගොවීන් දිරිමත් කර ඔවුන්ගේ ආර්ථිකය ශක්තිමත් කිරීම සඳහා ක්‍රියාත්මක වන මෙම වැඩසටහන යටතේ සහනාධාර වශයෙන් ගොවීන්ට කුරුඳු අක්කරයක් සඳහා රුපියල් 8000 ක් ද, ගම්මිරිස් අක්කරයක් සඳහා රුපියල් 10,000 ක් ද, කෝපි අක්කරයක් සඳහා රුපියල් 8000 ක් ද, කොකෝවා අක්කරයක් සඳහා රුපියල් 16000 ක් ද, වශයෙන් මුදල් සහ රෝපණ ද්‍රව්‍ය ලබාදීම ද සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304086</link>
    <topic>කෑගල්ලේ ක්‍රීඩාව නැංවීමට රුපියල් මිලියන 711ක්</topic>
    <author>සබරගමුව සමූහ</author>
    <content>කෑගල්ල දිස්ත්‍රික්කයේ ක්‍රීඩා ක්ෂේත්‍රය වැඩිදියුණු කිරීමට මේ වසරේ වැය කරන මුදල රුපියල් මිලියන 711.35කි.කෑගල්ල මහජන ක්‍රීඩාංගණය දිස්ත්‍රික්කයේ ජාත්‍යන්තර මට්ටමේ ප්‍රධාන ක්‍රීඩාංගණය ලෙස සංවර්ධනය කිරීම සඳහා රුපියල් මිලියන 175ක් ද ඊට සමගාමීව අනෙකුත් ප්‍රාදේශීය ලේකම් කොට්ඨාසවල ප්‍රධාන ග්‍රාමීය ක්‍රීඩාංගණ 11ක් සඳහා රුපියල් මිලියන 3.85ක් ද දිස්ත්‍රික් පාසල් ක්‍රීඩාංගණ දෙකක් සඳහා රුපියල් මිලියන 532ක්ද කෑගල්ල රෝහල ආශ්‍රිතව ක්‍රීඩා වෛද්‍ය ඒකකයක් ස්ථාපිත කිරීම සඳහා රුපියල් ලක්ෂ 5ක්ද මේ යටතේ වෙන්කර ඇති බවත් සියලු ඉදිකිරීම් මේ වසර එනම් 2013 අවසන් වීමට පෙර නිමා කළ යුතු බව ද කෑගල්ල මහ දිසාපති තුසිත පී. වනිගසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304087</link>
    <topic>අලුත් අවුරුද්දටපොතක් තෑගි දෙන්න</topic>
    <author>ඉංගිරිය සමූහකුමාරි ගමගේ</author>
    <content>එළැඹෙන සිංහල අලුත් අවුරුද්දට නිවෙසට නෑගම් පැමිණෙන දුවට – පුතාට පොතක් තෑගි වශයෙන් පිරිනමන ලෙස ගුරු ගෙදර ග්‍රන්ථ කේන්ද්‍රය ඉල්ලා සිටියි.මේ සම්බන්ධව මාධ්‍යයට අදහස් දැක්වූ ගුරු ගෙදර ග්‍රන්ථ කේන්ද්‍රයේ නිර්මාතෘ ඉන්දික සංජීව විතාන මහතා.පොත පත සාහිත්‍ය තුළින් සිය ජීවිතය ආලෝකවත් කර ගැනීමට දරුවන්ට කියාදීම වැඩිහිටියන් වශයෙන් අපට පැවරී ඇති සුවිශේෂ වගකීමක්. මෙය ගුරුවරයාට පමණක් කළ හැකි කාර්යයක් නොවේ. මාපියන් මෙයට දායක විය යුතුයි. නිසි මඟ පෙන්වීමෙන්, උසස් රස වින්දනයට යොමු කිරීමෙන්, මානව ගුණ දහම් අගයන ජීවිතය දෙස සුබවාදීව බලන දරු පරපුරක් බිහි කළ හැක්කේ එවිටයි. අද ළමා පරපුර කියවීමට මැළිකමක් දක්වනවා. දරුවන් රූපවාහිනියට වැඩි වශයෙන් ඇබ්බැහිවීම එක් හේතුවක්.ධ්‍යාපන විෂය මාලාවේ තිබෙන අධික බර තවත් හේතුවක්. විෂයට අදාළ පොත පත පරිශීලනය කරනවා හැරෙන්නට ඔවුන්ට බාහිර පොතපත කියවන්න වෙලාවක් නැහැ. මේ රටේ අනාගත උරුමක්කාරයින් වන බාල පරපුර කියවීමට යොමුකිරීම යුගයේ කාලීන අවශ්‍යතාවයක්.ඇඳුම් පැළඳුම්, රසකැවිලි, සෙල්ලම්බඩු සහ වෙනත් දේ දරුවන්ට ලබාදීම තාවකාලික වන අතර ජීවිත කාලයටම නුවණ වඩන පොත පත තිළිණ කිරීම උතුම් ක්‍රියාවක්..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304088</link>
    <topic>මිල පාලන නීති කැඩූවෙළෙඳුන් අසුවෙලා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>මේ වසරේ ගතවූ කාලයේ දී කෑගල්ල දිස්තික්කයේ මිල පාලන නීතිරීති උල්ලංඝණය කරමින් භාණ්ඩ අලෙවි කළ වෙළෙඳුන්ට මහේස්ත්‍රාත් අධිකරණ වලදී රුපියල් 434500ක් දඩ ගසා ඇත.කෑගල්ල පාරිභෝගික අධිකාරියේ නිලධාරීන් විසින් කරන ලද වැටලීම් වලදී වෙළෙඳුන් 119 දෙනෙක් අල්ලා කෑගල්ල, මාවනැල්ල, වරකාපොළ, රුවන්වැල්ල යන මහේස්ත්‍රාත් අධිකරණ වල නඩු පවරා තිබුණි.මේ වෙළෙඳුන් භාණ්ඩ අධික මිල ගණන් වලට විකිණීම, කල් ඉකුත් වූ භාණ්ඩ විකිණීම, මිල ප්‍රදර්ශනය නොකිරීම ඇතුලු චෝදනාවලට නඩු පවරා තිබුණි.සිංහල අලුත් අවුරුදු කාලයේ කෑගල්ල දිස්ත්‍රික්කයේ මිල පාලන නීතිරීති උල්ලංඝණය කරමින් අධික මිල ගණන් වලට භාණ්ඩ අලෙවි කරන වෙළෙදුන් අල්ලා ගැනීමට දිනපතා දිගටම වැටලීම් කිරීමට පියවර ගෙන ඇතැයි ද, නගරබද මෙන්ම ගම්බද ප්‍රදේශ වලද මේ වැටලීම් සිදු කරන බව කෑගල්ල පරිභෝගික අධිකාරියේ ප්‍රධානි එච්. ඒ. ගුණරත්න මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=r1304089</link>
    <topic>යක්කල වීර මාවත අබලන්</topic>
    <author>යක්කල විශේෂ – රුවන් සමන්ත අධිකාරි</author>
    <content>ගම්පහ ප්‍රාදේශීය සභා බල ප්‍රදේශයට අයත් උතුරු ඇඹරලුව “වීර මාවත” මාර්ගය දැඩි ලෙස අබලන් වී ඇති බව ප්‍රදේශවාසීහු පවසති.වැලිවේරිය නගරය ආසන්නයේ පිහිටි මේ ග්‍රාමයට යාහැකි පහසුම මාර්ගය මෙය වන අතර මේ මාර්ගය අලුත්වැඩියා කිරීමට බලධාරීන් මෙතෙක් පියවර ගෙන නොමැති බවට ඔව්හු චෝදනා කරති.මාර්ගයේ අතුරා තිබූ තාර ගැලවී ගොස් විශාල වළවල් හෑරී ඇති නිසා වාහන ගමනාගමනයට ද බාධා ඇති වී ඇති බව පෙන්වා දෙන ඔව්හු මේ මාර්ගය ප්‍රතිසංස්කරණය කිරීම සඳහා නිලධාරීන්ගේ කඩිනම් අවධානය යොමුවනු ඇතැයි අපේක්ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304081</link>
    <topic>කසකස්තානය පරදවා ශ්‍රී ලංකාව ශූරතාව දිනයි</topic>
    <author>ෆවුස් මොහොමඩ්</author>
    <content>ප්‍රබල කසකස්තානයට එරෙහිව ලකුණු 49-18ක විශිෂ්ට ජයක් අත්කර ගත් නාවික ලුතිනන් යෝෂිත රාජපක්ෂගේ නායකත්වයෙන් යුත් ශ්‍රී ලංකා රගර් කණ්ඩායම ආසියානු ‘ෆයිව් නේෂන්ස්‘ පළමු කොටසේ රගර් තරගාවලියේ ශූරතාව අත්කර ගැනීමට සමත්විය.ඒ සමඟම ලබන වසරේ පැවැත්වෙන ආසියානු සුපිරි රටවල් පහේ තරගාවලියට උසස්වීමක් ලබා ගැනීමට ද ශ්‍රී ලංකාවට හැකිවිය.මෙවර එම තරගාවලිය 2015 ලෝක කුසලාන රගර් තරගමාලාවට ආසියාවෙන් සුදුස්සන් තෝරන තරගාවලිය ලෙස ද සැලකේ. ශ්‍රී ලංකාව සුපිරි රටවල් පහේ තරගාවලියට සුදුසුකම් ලැබුවේ 2011වසරින් පසුවය.ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා හැව්ලොක්ස් පිටියේ දී පැවැති මේ තරගය ආරම්භයේ සිටම දැඩි ආක්‍රමණීශීලී ක්‍රීඩා රටාවක් ශ්‍රී ලංකා ක්‍රීඩකයන් වෙතින් දිස්විය.ආරම්භයේ දී කසකස්තානය දඬුවම් පහරකින් ලකුණු 3ක් අත්කර ගැනීමෙන් මිනිත්තු තුනකට පසුව සඳුන් හේරත් ලබාගත් අගනා උත්සාහක දිනුමෙන් ලකුණු ලබාගැනීම ආරම්භ කළ ශ්‍රී ලංකාව පළමු භාගය නිමාවනවිට ලකුණු 30-6කින් පෙරමුණ ගත්තේය.ඒ අතර කාලයේ ෂෙනාල් ඩයස් හා ප්‍රදීප් ලියනගේ ඉතා අලංකාර උත්සාහක දිනුම් දෙකක් වාර්තා කළහ. රීසා මුබාරක් වාර්තා වූ උත්සාහක දිනුම් තුනම සාර්ථකව ගෝල බවට පත්කළේය. කසකස්තාන ක්‍රීඩකයන්ගේ අපරික්ෂාකාරී බාධාකිරීම් පළමු භාගය පුරාම දැකගත හැකිවූ අතර ඒ හේතුවෙන් ශ්‍රී ලංකාවට ලැබුණු දඬුවම් පහර තුනක් සාර්ථක කරගැනීමට රීසා මුබාරක් සමත්විය.දෙවැනි භාගය ආරම්භයේදීම පාර්ලිමේන්තු මන්ත්‍රී නාමල් රාජපක්ෂ ලබාදුන් පන්දුව සාර්ථකව රැක ගනිමින් ශ්‍රී ලංකා පිලේ සිවුවැනි උත්සාහක දිනුමත් වාර්තා කළ සත්‍යා රණතුංග ශ්‍රී ලංකා පිලේ ජයග්‍රහණය තහවුරු කළේය. අනතුරුව උපනායක ෆසීල් මරිජාගේ උපක්‍රමශීලී උත්සාහක දිනුමක් වාර්තා වූ අතර තරගය නිමාවීමට ආසන්නයේ දීම ශ්‍රී ලංකාවේ 6වැනි උත්සාහක දිනුම වාර්තා කිරීමට චාමර දාබරේ සමත්විය. වාර්තා වූ උත්සාහක දිනුම් හයෙන් පහක්ම ගෝල බවට පත්කළේ රීසා මුබාරක්ය. තරගය නිමාවීමට පෙර උත්සාහක දිනුමක් හා ගෝලයක් වාර්තා කිරීමට කසකස්තාන ක්‍රීඩකයන් සමත්වූහ.වෘත්තීය මට්ටමේ ක්‍රීඩකයන් ලෙස තරගයට අවතීර්ණවෙමින් ශ්‍රී ලංකා පිල සාර්ථකව ක්‍රීඩා කිරීම ආසියානු රගර් බලධාරීන්ගේ පැසසුමට පාත්‍ර වූ අතර නාවික ලුතිනන් යෝෂිත රාජපක්ෂ නායකත්වයේ වගකීම අකුරටම ඉටුකරමින් සැලසුම් සහගතව කණ්ඩායම මෙහෙයවීම කැපී පෙනුණු සිදුවීමක් විය.තරගය පුරාම ශ්‍රී ලංකා ක්‍රීඩකයන්ට නීතිවිරෝධි ලෙස බාධා කිරීමේ හේතුවෙන් කසකස්තාන පිලට දැඩි අවවාද ලබාදීමට ප්‍රධාන තරග තීරක ලෙස කටයුතු කළ ජපාන ජාතික ටකූ ඔටුසුකීට අවස්ථා කීපයකදීම සිදුවී තිබිණි. තරගයේ නිමාවට පෙර කසකස්තාන ක්‍රීඩකයකුට කහ කාඩ්පතකින් සංග්‍රහ කොට පිටියෙන් ඉවතට දැමීමටද තීරකවරයා කටයුතු කළේය.‘අපි මුළු හදවතින්මයි ක්‍රීඩා කළේ. කසකස්තාන ක්‍රීඩකයන් අනතුරුදායක බව අපි දැනගෙන හිටියා. ඒත් හිතපු තරම් තර්ජනයක් අපට එල්ල වුණේ නෑ. මේ ජයග්‍රහණය ශ්‍රී ලංකාවේ රගර් ක්‍රීඩාවේ දියුණුවට යෝධ පියවරක්. මේ ජයග්‍රහණය අපිව ලබන වසරේ සුපිරි රටවල් පහට උසස්කළා විතරක් නෙවේ ලෝක කුසලාන තරගමාලාවට සුදුසුකම් ලබාගන්න තරගකිරීමේ අවස්ථාවත් උදාකර දුන්නා.‘ ශ්‍රී ලංකා නායක නාවික ලුතිනන් යෝෂිත රාජපක්ෂ තරගයෙන් අනතුරුව පැවැසීය.ජයග්‍රාහී ශ්‍රී ලංකා පිලට ශූරතාව පිරිනැමීම ජනාධිපති මහින්ද රාජපක්ෂ මහතා අතින් සිදුකෙරුණු අතර ශ්‍රී ලංකා පිලේ ක්‍රීඩකයන්ට පදක්කම් පැලඳවීමත් ජනාධිපතිවරයා අතින් සිදුවිය. ඒ අවස්ථාවට ක්‍රීඩා අමාත්‍ය මහින්දානන්ද අලුත්ගමගේ, ආසියානු හා ශ්‍රී ලංකා රගර් බලධාරීන් ද එක්වූහ.තරගාවලිය පුරාම විශිෂ්ට ලෙස ක්‍රීඩා කරමින් වැඩිම ලකුණු සංඛ්‍යාවක් වාර්තා කළ ෆුල් බෑක් ක්‍රීඩක රීසා මුබාරක් තරගාවලියේ වීරයා සම්මානය දිනාගත්තේය. තරගාලියේ එකම අපරාජිත පිල බවට පත්වූ ශ්‍රී ලංකාව සහභාගි වූ තරග තුනම ජයගෙන ලකුණු 15ක් හා ප්‍රසාද ලකුණු 3ක් සමග මුළු ලකුණු 18ක් රැස් කොට තිබිණි. මේ අතර ලකුණු 52-23ක් ලෙස තායිලන්තය පරාජය කළ චීන තායිපේ කණ්ඩායම නැවත වරක් ‘ෆයිව් නේෂන්ස්‘ පළමු කොටසේ රැඳී සිටීමට සමත් වූ අතර පරාජිත තායිලන්තය දෙවැනි කොටසට පහළ වැටිණි.පන්දහසකට අධික ක්‍රීඩාලෝලීන් පිරිසක් හමුවේ ශ්‍රී ලංකා ක්‍රීඩකයන් දැක්වූ දස්කම් දැකබලා ගැනීමට ජනාධිපති ආර්යා ශිරන්ති රාජපක්ෂ මැතිනිය ද පැමිණ සිටි අතර ඇමැති ජොන්ස්ටන් ප්‍රනාන්දු, ශ්‍රී ලංකා රගර් සංගමයේ සභාපති අසංග සෙනෙවිරත්න, ලේකම් රිස්ලි ඉල්යාස්, උප සභාපති ලසිත ගුණරත්න මහත්වරු ඇතුළු අමුත්තන් රැසක් එක්වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304082</link>
    <topic>හෙල්ල විසිකිරීමේ ඉසව්වෙන් මධුරංග ශ්‍රී ලංකා වාර්තාවක් පිහිටුවයි</topic>
    <author>ප්‍රින්ස් ගුණසේකර</author>
    <content>චීනයේ ෆැන්ජිංග් හී පැවැත්වෙන ආසියානු යොවුන් ක්‍රීඩා උලෙළ නියෝජනය කරන ශ්‍රී ලංකා මලල ක්‍රීඩා කණ්ඩායම තෝරා ගැනීමේ තරගාවලියේදී හෙල්ල විසිකිරීමේ ඉසව්වෙන් නව ශ්‍රී ලංකා වාර්තාවක් බිහිකිරීමට යුද හමුදාවේ සචින් මධුරංග සමත්විය.කොළඹ සුගතදාස පිටියේදී සචින් මධුරංග මීටර් 78.52ක දුරක් හෙල්ල විසිකර තැබු ශ්‍රී ලංකා වාර්තාව පසුගිය වසරේදී ඔහු විසින්ම මීටර් 77.50ක් ලෙස සටහන් කර තිබුණි.සචින් මධුරංග ශ්‍රී ලංකා වාර්තාව පිහිටුවද්දී එහි දෙවැනි ස්ථානය ශ්‍රී ලංකා යුද හමුදාවේ වී.එල්.දයාරත්න (මීටර් 70.35) හා තෙවැනි ස්ථානය ගුවන් හමුදාවේ එස්.ජේ රණසිංහ (මීටර් 66.65) ලබා තිබුණි.රිටි පැනීමේ කාන්තා හා පිරිමි ජයග්‍රහණ දෙකම යාපනය තෙලිප්පිලි මහජන විදුහලට හිමිවීම විශේෂත්වයකි. රිටි පැනීමේ කාන්තා අංශයේ ජයග්‍රාහිකාව වු ජේ. අනිත්තා මීටර් 2.90ක දක්ෂතාවක් දැක්වු අතර පිරිමි අංශයේ ජයග්‍රාහකයා වු ආර්. ලක්ෂ්මන් මීටර් 3.20ක දක්ෂතාවක් දැක්වුවේය. එහි දෙවැනි හා තෙවැනි ස්ථාන තිලිප්ලිලි මහජන විදුහලේ ආර්.මයෝරාම් (මී.3.00) එස්.දිලක්ෂන් (මී.2.90) හිමිකර ගත්හ.‍මේ තේරීම් තරග 17න් පහළ වන අතර ඒ සමග විවෘත අංශයේ තේරීම් තරගයක්ද පැවැත්වේ. එම තේරීම් තරගයෙන් මේ වසරේ ජාතික මලල ක්‍රීඩා සංචිතය තෝරා ගැනීමට නියමිතය.මේ වසරේ ජුලි 10 සිට 14 දක්වා යුක්රේනයේ පැවැත්වෙන යොවුන් ලෝක ශූරතා ජවන හා පිටිය මලල ක්‍රීඩා තරගාවලිය නියෝජනය කරන කණ්ඩායම මැයි මාසයේදී පැවැත්වෙන තේරීම් තරගවලින් පසුව නම් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304083</link>
    <topic>ක්‍රීඩා සංගම් තුනක අතුරු කමිටු අද</topic>
    <author>ප්‍රින්ස් ගුණසේකර</author>
    <content>විවිධ අර්බුද හේතුවෙන් නිලවරණ පැවැත්වීමට නොහැකිවු හෑන්ඩ්බෝල්, කායවර්ධන හා ජිම්නාස්ටික් සංගම්වල අතුරු පාලන කමිටු අද නම් ‍කිරීමට සුදානම් වේ. ක්‍රීඩා ඇමැති මහින්දානන්ද අලුත්ගමගේ මහතාගේ නියමයෙන් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය එම අතුරු කමිටු අද ප්‍රකාශයට පත් කරනු ඇතැයි ක්‍රීඩා අමාත්‍යාංශ ආරංචි මාර්ග පවසයි.පසුගිය කාලයේ එම ක්‍රීඩා සංගම්වල හිටපු නිලධාරීන් කිහිප දෙනෙකුද අතුරු කමිටුවලට පත් කිරීමට යෝජනාවී ඇත. ප්‍රශ්නවලට මැදිහත්වු පාර්ශව සියල්ල එක්කොට අතුරු කමිටු කෙටි කාලයකට නම් කළ යුතු බවට ක්‍රීඩා ඇමැතිවරයාට යෝජනා ලැබී ඇතැයි පැවැසේ.අතුරු කමිටු පත් කිරීමේදී අදාල ක්‍රීඩාවේ ජාතික මට්ටමේ ක්‍රීඩා කළ අයට ප්‍රමුඛතාව ලබාදීමටද අවධානය යොමුව තිබීම විශේෂත්වයකි.ශ්‍රී ලංකා ක්‍රිකට් හා ශ්‍රී ලංකා බැඩ්මින්ටන් නිලවරණ පැවැත්වීම ගැටලුවකින් තොරව සිදුවනු ඇතැයි පැවැසේ. ක්‍රිකට් නිලවරණය අප්‍රේල් 16 වැනිදා හා බැඩ්මින්ටන් නිලවරණය අප්‍රේල් 23වැනිදා පැවැත්වෙන බව කලින්ම ගැසට් පත්‍රයක් මගින් ප්‍රකාශ කොට තිබුණි.ශ්‍රී ලංකා හෑන්ඩ්බෝල් සංගමයේ හා කායවර්ධන සම්මේලනයේ නිලවරණ පැවැත්වීමට එරෙහිව අතුරු තහනම් නියෝග නිකුත් කොට ඇති අතර ජිමිනාස්ටික් නිලවරණය දෙපිරිසක් අතර ගැටුමක් දුරදිග ගොස් නොපැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304084</link>
    <topic>වෙස්ලි විදුහලට තවත් ජයක්</topic>
    <author>ෆවුස් මොහොමඩ් සහමහනුවර ක්‍රීඩා විශේෂ</author>
    <content>20න් පහළ අන්තර් පාසල් රගර් පළමු කොටසේ තරගාවලියේ පෙරළිකාර කණ්ඩායම බවට පත්වී සිටින වෙස්ලි විදුහල් පිල ලකුණු 38-24කින් සාන්ත ජෝශප් විදුහල් පිල පරාජය කරමින් මෙවර තරගාවලියේ පිට පිට තුන්වැනි ජයත් වාර්තා කිරීමට සමත්විය.ලොන්ඩන් පෙදෙසේ පැවැති මේ තරගයේ පළමු භාගය නිමාවනවිට ලකුණු 24-17ක් ලෙස පෙරමුණ ගත් වෙස්ලි ක්‍රීඩකයන් ගෝල් 5ක් හා දඬුවම් පහරක් මගින් ලකුණු සංඛ්‍යාව රැස් කළ අතර ‍සාන්ත ජෝශප් විදුහල් පිල වාර්තා කළේ ගෝල් 3ක් හා දඬුවම් පහරක් පමණි.ධර්මරාජ විදුහලට තියුණු ජයක්ගල්කිස්ස විද්‍යා විද්‍යාලයට එරෙහිව ලකුණු 21-20ක ජයක් වාර්තා කිරීමට මහනුවර ධර්මරාජ විදුහල් පිල සමත්විය.බෝගම්බර පිටියේදී පැවැති ‍මේ තරගයේ පළමු භාගය නිමාවනවිට විද්‍යා විද්‍යාලය ලකුණු 13-3ක් ලෙස පෙරමුණේ සිටිය ද දෙවැනි භාගයේ දී වඩාත් ආක්‍රමණශීලිව තරගයට අවතීර්ණ වූ ධර්මරාජ විදුහල් පිල තරගයේ වාසිය හරවා ගත්තේය.ගෝලයක්, උත්සාහක දිනුමක්, දඬුවම් පහර 2ක් හා ඩ්‍රොප් ගෝලයක් මගින් ලකුණු ලබාගත් අතර විද්‍යා විද්‍යාලය ගෝල් 2ක් හා දඬුවම් පහර 2ක් එල්ල කළේය.සා. පීතරට 31-19ක ජයක්මේ අතර ‍රාජකීය විදුහලට එරෙහිව ලකුණු 31-19ක ජයක් වාර්තා කිරීමට සාන්ත පීතර විදුහල් පිල සමත්විය.ගෝල් 3ක් හා උත්සාහක දිනුම් 2ක් සාන්ත පීතර විදුහල් පිල රැස්කළ අතර රාජකීය විදුහල ගෝලයක් හා දඬුවම් පහර 4ක් වාර්තා කළේය. පළමු භාගය නිමාවනවිට සාන්ත පීතර විදුහල ලකුණු 14-6ක් ලෙස ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304085</link>
    <topic>පාපන්දු ක්‍රීඩක කසුන්ට තවත් විමර්ෂණයක්</topic>
    <author/>
    <content>ශ්‍රී ලංකා පාපන්දු සම්මේලනය මගින් තරග තහනම් කොට ඇති ක්‍රීඩකයන් සියලු දෙනාට පොදු සමාවක් පිරිනැමීමට තීරණය කර ඇතත් කසුන් ජයසූරියගේ වසර 5ක තරග තහනම තවදුරටත් බල පැවැත්වෙන බව පාපන්දු මාධ්‍ය අංශය පවසයි.ක්‍රීඩකයන් 20කට පොදු සමාවදීමට තීරණය වුවද කසුන් ජයසූරියගේ තරග පාවාදීමේ චෝදනාව තවදුරටත් විමර්ෂණය කිරීමට පාපන්දු සභාපති රංජිත් රුද්‍රිගු මහතා තීරණය කොට ඇතැයි එම නිවේදනයේ දැක්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304086</link>
    <topic>ශ්‍රී ලංකා යොවුන් නෙට්බෝල් සංචිතයේ දෙවැනි තේරීම 10 දා</topic>
    <author>ප්‍රින්ස් ගුණසේකර</author>
    <content>ආසියානු යොවුන් නෙට්බෝල් ශූරතාවලියට සහභාගීවන ශ්‍රී ලංකා පිලේ දෙවැනි තේරීම් තරගය මේ මස 10 වැනිදා ‍කොළඹ සුගතදාස ගෘහස්ත ක්‍රීඩාගාරයේදී සිදුකෙරේ.මේ දිනවල මුලික සංචිතයේ ක්‍රීඩිකාවන් 35ක් පුහුණුවීම්වල නිරතවන අතර එය 21ක් දක්වා අ‍ඩු කිරීම දෙවැනි තේරීම් තරගයේදී සිදු කෙරේ.අවසන් තේරීම් තරගය මැයි මාසයේදී පැවැත්වෙන අතර එහිදී තරගාවලියට සහභාගීවන ක්‍රීඩිකාවන් 15ක් නම් කෙරෙනු ඇත. ආසියානු යොවුන් නෙට්බෝල් තරගාවලිය මෙවර බෲනායි හිදී පැවැත්වීමට කටයුතු යොදා තිබේ.ශ්‍රී ලංකා යොවුන් ක්‍රීඩිකාවන් බොහොමයක් පසුගියදා පැවැති වනිතා වාසනා නෙට්බෝල් තරගාවලියේදී කැපී පෙනෙන දස්කම් දැක්විමට සමත්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=s1304087</link>
    <topic>වනිතා වාසනා නෙට්බෝල් රැජන වු චතුරාංගනී . . .</topic>
    <author/>
    <content>වනිතා වාසනා නෙට්බෝල් රැජන වු චතුරාංගනී ජයසූරියට ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය කිරුළ පැලඳවූ අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>08</day>
    </date>
    <link>http://www.dinamina.lk/2013/04/08/_art.asp?fn=f1304081</link>
    <topic>රටේ අනාගතයකොහොමත් සුබයි</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන තත්ත්වය ජාතින් අතර සමගියේ වටිනාකම, ආර්ථික සංවර්ධන අමාත්‍යාංශය යටතේ රට වෙනුවෙන් කෙරෙන කාර්යභාරය ආදී කරුණු පිළිබඳ ආර්ථික සංවර්ධන නියෝජ්‍ය ඇමැති ෆයිසර් මුස්තාපා මහතා සමඟ කළ සාකච්ඡාවකි මේ.l මෙරට ජාතීන් අතර සමගිය හා සංහිඳියාව ගොඩනැඟිය හැකි ආකාරය පිළිබඳ මුස්ලිම් ඇමැතිවරයකු විදිහට ඔබේ මතය පැහැදිළි කළ හැකිද?අපි දෙමළ අන්තවාදය, සිංහල අන්තවාදය වගේම මුස්ලිම් අන්තවාදයත් පිටුදකිනවා. මේ අන්තවාදය නිසා මෙරට දේශපාලන ස්ථාවරත්වය හා රටේ එකමුතුභාවයට ගැටලු ඇතිවීමට ඉඩ තිබෙනවා.යුද්ධයෙන් බිඳ වැටී යළිත් නැඟී සිටිමින් සිටින ශ්‍රී ලංකාව වැනි රටකට මෙය සුදුසු දෙයක් විදියට හඳුන්වන්න බැහැ. අප නිතරම රට ගැන සිතා ඒ අනුව තමයි වැඩ කළ යුත්තේ.l අන්තර් ජාතික ප්‍රජාව විසින් යොමුකර ඇති යෝජනාව නිසා මෙරටට එල්ල විය හැකි ක්ෂේත්‍ර හා බලපෑම් ගැන ඔබේ අදහස පැහැදිළි කළ හැකිද?මූලිකව අවුරුදු තිහකට ආසන්න කාලයක් පැවැති යුද්ධය නිමාවට පත්වීම සමඟ විශාල සංවර්ධන හා සමාජීය දියුණුවක් උතුරු හා නැෙඟනහිර පළාත්වල ඇතිවෙලා තිබෙනවා. එදා ගැටුම් පැවැති සමයේදී උතුරු පළාත තුළ දෙමළ ජනතාවට විශාල හානියක් පීඩාවක් ඇති කළා. දරිද්‍රතාවේ ආගාධයටම වැටී ඔවුන් අසරණව සිටියා. එම තත්ත්වයෙන් අත් මිදී අද වනවිට ජීවන මට්ටම උසස් කර ගැනීමට ඔවුන්ට අවස්ථාව ලැබි තිබෙනවා.මේ අසරණ වූූ ජන කණ්ඩායම ගොඩනැගීමට ආණ්ඩුව විශාල කැප කිරීමක් කළා. අපේ දේශපාලන මතය මොකක් වුණත්, අප ඒ කරුණු පිළිගන්න ඕනෑ. ඒ වගේම ගෞරවනීය තත්ත්වයකට පැමිණීමට එම ප්‍රදේශවල ජනතාවට උදවු කළේ මේ ආණ්ඩුවයි. ඒ ගැනත් සියලු දෙනා සිතන්න ඕනෑ.ජිනීවා සමුළුවට මානව හිමිකම් යෝජනා ඉදිරිපත් කළ බටහිර රටවලට මේ දේ නොතේරීම, යථාර්ථය පැහැදිලි නොවීම අපගේ කනගාටුවටත්, අප්‍රසාදයටත් හේතුවක්. මේ තත්ත්වය පිළිබඳ ඇගැයීමක් නොකිරීම කනගාටුවට කාරණයක්.l තමිල්නාඩුවටත් මේ කාරණා අදාළද?තමිල්නාඩුවේ දේශපාලනඥයන් මෙරට යථාර්ථය කුමක්ද? දෙමළ ජනතාවට මේ ආණ්ඩුවෙන් සිදු වූ සේවය කුමක්ද කියලා සලකා බැලීමක් හෝ නොකිරීම කනගාටුවට කාරණයක්. මෙරට දෙමළ ජනතාවගේ සමාජ ප්‍රශ්න, ඔවුන්ගේ ඒ ප්‍රශ්නවලට මේ ආණ්ඩුව ලබා දී ඇති පහසුකම් තමිල්නාඩුවට නොපෙනීම පුදුම සහගත දෙයක්.l තමිල්නාඩුවේ හැසිරීම ගැන ඔබේ අදහස පැහැදිළි කළ හැකිද?ඔවුන්ගේ හැසිරීම හා පිළිවෙත වැරැදියි කියන අදහස තමයි මගේ මතය වන්නේ. ඒ හැර මේ පිළිබඳ තව දුරටත් කතා කිරීම ප්‍රතිඵල රහිත දෙයක් විදියට හඳුන්වා දෙන්න පුළුවන්.l මුස්ලිම් රටවල් මෙරටට ලබා දෙන සහයෝගය හා උදව් පිළිබඳ ඔබට ඇත්තේ කුමන ආකාරයේ ඇගැයීමක්ද?ඉස්ලාම් රටවල් යුද්ධ කාලයේදී මෙරටට විශාල සහයෝගයක් ලබා දුන්නා. අපට ඒ කාරණය කිසිදු කලෙක අමතක කරන්න බැහැ. ජාත්‍යන්තර තලයේදී ඔවුන් මෙරටට ලබා දුන් සහයෝගයත් විශාලයි. අවි ආයුධ විශාල ප්‍රමාණයක් ලබාදුන්නත්, අවශ්‍ය මතවාදී සහයෝගය ලබා දුන්නෙත් මුස්ලිම් රටවල් විසිනුයි.l පශ්චාත් යුද කාලයේදී ඉස්ලාම් රටවලින් මොන විදිහේ දායකත්වයක්ද ලැබුණේ?යුද කාලයේදී පමණක් නොවෙයි, යුද්ධයෙන් පසුත් ඉස්ලාම් රටවල් මෙරට පශ්චාත් යුද සංවර්ධන කාර්ය සඳහා විශාල සහයෝගයක් ලබා දුන්නා. විවිධ ජාත්‍යන්තර තත්ත්වයන් තුළදී පවා මේ රටවල් අපට විශාල සහයක් ලබා දුන්නා. මේ හැම අංශයකින්ම මෙරටට විශාල උදව් වගේම, සහයෝගයක් ලැබුණා.මුලින්ම 2012 දී මෙරටට එරෙහිව ගෙන ආ ජිනීවා යෝජනාවලට බටහිර රටවල් ප්‍රමුඛ කඳවුර සහයෝගය දෙද්දී, මුස්ලිම් ලෝකයම ශ්‍රී ලංකාව සමඟ සිට ගත්තා. තවත් මුස්ලිම් රටවල් ඡන්දය ප්‍රකාශ කිරීමෙන් වැළැකී සිටියා.ඉස්ලාමීය රටවල් හා මෙරට අතර ඇති බැඳීම මෙයින් අපට තහවුරු කර ගන්න පුළුවන්. මෙවරත් ජිනීවා සමුළුවේදී ශ්‍රී ලංකාව වෙත සහාය පළකළ බහුතර රටවල් ප්‍රමාණයක් මුස්ලිම් රටවල්. මේ සහයෝගය නිසා ශ්‍රී ලංකාවට විශාල ශක්තියක් ලැබ ගැනීමට පුළුවන් වුණා.l මේ යුගයේදී රට ඉදිරියට ගමන් කළ යුතු නම්, අප රටක් විදියට ගත යුතු මඟ පිළිබඳ පැහැදිලි කිරීමක් කළ හැකිද?ශ්‍රී ලංකාව කියන්නේ සියලු ජාතීන් එකට එක්ව ජීවත්වන සහජීවනයේ දේශයක්. මේ රට ඉදිරියට ගමන් කිරීමට නම් අනිවාර්යයෙන්ම ජාතීන් අතර සහයෝගය හා බැඳීම අත්‍යවශ්‍ය කරනවා.ජනාධිපතිතුමා යුද්ධයෙන් පසු ප්‍රකාශ කළා සුළු ජාතීන්, මහ ජාතීන් කියා බේදයක් අවශ්‍ය නොවන බවට. එතුමා අදහස් කළේ ජාතීන් අතර සමගිය, සහජිවනය රටක් දියුණුවීමට අවශ්‍ය මූලික කරුණක් බවයි. ජනාධිපතිතුමාගේ මේ අරමුණු වෙනුවෙන් සියලු දෙනා කටයුතු කළ යුතුයි. එවිට අපට ශ්‍රී ලාංකේය ජාතියක් විදිහට අභිමානවත්ව නැඟී සිටීමට පුළුවන්කම ලැබේවි.l ශ්‍රී ලංකාව හුදෙකලා කිරීමේ උත්සාහයක් තිබෙන බව ඔබ සඳහන් කරනවා. මේ ගැන ඔෙබි මතය පැහැදිලි කළ හැකිද?අපව හුදෙකලා කළ හැකි රටක් නොවෙයි. සියලු ප්‍රශ්න එකට එක්ව විසඳාගත් රටක් විදිහටයි අපට මෙරට හඳුන්වාදීමට පුළුවන්කම තිබෙන්නේ. නිවහල් ජාතියක් නිවහල් සමාජයක් විදියට අප රටට පෙරට යන්න පුළුවන්. ශ්‍රී ලාංකේය ජාතියක් විදිහට අභිමානවත් ලෙස නැඟී සිටීමට අවශ්‍ය පසුබිම දැන් සකස් වී තිබෙනවා.සුබ අනාගතයක් ගොඩනගා ගැනීමට අවශ්‍ය නම් මේ සමගි සම්පන්න ගමන ඉදිරියටම යා යුතුයි. අපේ මිත්‍ර රාජ්‍ය අපව හුදෙකලා නොකර ඉදිරියටම රැගෙන ගොස් තිබෙනවා.l ආර්ථික සංවර්ධන ක්‍ෂේත්‍රයේ දියුණුව සඳහා අමාත්‍යාංශ මට්ටමින් මොන විදිහේ වැඩපිළිවෙළක්ද ක්‍රියාත්මක කළ යුත්තේ?මේ විෂය මේ වන විට රටට වැඩදායි වැඩපිළිවෙළක් විදිහට ඉදිරියට ගමන් කරමින් තිබෙන්නේ. ආර්ථික ක්‍ෂේත්‍රයේ දියුණුව මෙන් ම, රටේ අනාගත ආර්ථික ස්ථාවරත්වය වෙනුවෙන් ආර්ථික සංවර්ධන අමාත්‍යාංශයට විශාල කාර්ය ප්‍රමාණයක් ඉටු කිරීමට හැකි වී තිබෙනවා.ආර්ථික සංවර්ධනය කියන විෂය රටට අලුත් අමාත්‍යාංශ විෂයයක් වුණත්, එමඟින් ඉටුකළ හැකි කාර්යභාරය විශාලයි.l වර්තමාන රටාව තුළ මෙරට ආර්ථික හා සමාජ තත්ත්වය පැහැදිළි කළ හැකිද?යුද්ධයේ තිබූ දරුණු ප්‍රතිඵල සමනය කර ගැනීමට පුළුවන්කම ලැබීමත් සමඟ රට අලුත් මඟක් වෙත ගමන් කරමින් තිබෙනවා. ඒ නිසා මෙරට ආර්ථිකයේ තත්ත්වය ඉහළ තලයකට පැමිණ තිබෙනවා. සංවර්ධන කටයුතු සිදුවීම විශාල ලෙස ඉහළ ගිහින් තිබෙනවා. මේ සියල්ලම ලැබූ සාමයේ ප්‍රතිඵලයක් විදිහට හඳුන්වන්න පුළුවන්.ඒ නිසා අනාගතයේදී මෙරට විශාල ආර්ථික සමාජ ඉදිරි ගැම්මක් ඇතිවීම වළක්වන්න බැහැ. ඒ ගැන සුබදායි පෙරනිමිති දැනටමත් පහළ වෙලා තිබෙන්නේ.අනාගතය කොහොමත් අදට වඩා බොහෝ සුබදායි බව අපට විශ්වාසයි. ඒ සඳහා වූ හොඳ නායකත්වයක් ජනාධිපතිතුමා ලබා දෙනවා. ඒ ගැන සියලු දෙනාගේ සහය, ජාති ආගම් බේදයකින් තොරව ලබාදීම තමයි සිදුවිය යුත්තේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304091</link>
    <topic>දිනකට රු. කෝටි 3කටත් වඩා දැවිතෙල් පිට කරන ජාවාරමක්</topic>
    <author>විජයානි එදිරිසිංහ</author>
    <content>සපුගස්කන්ද තෙල් පිරිපහදුවෙන් දිනකට රුපියල් කෝටි තුනකට වැඩි ප්‍රමාණයක දැවි තෙල් පිට කිරීමේ ජාවාරමක් සොයාගත් පොලිසිය එසේ පිටකරමින් තිබූ තෙල් බවුසරයක් සමඟ සැකකරුවන් තිදෙනකු අත්අඩංගුවට ගෙන ඒවා ගබඩා කර ඇති ස්ථානයක්ද සොයාගෙන තිබේ.කොළඹ උතුර ප්‍රදේශය භාර නියෝජ්‍ය පොලිස්පති වාස් ගුණවර්ධන මහතාට ලැබුණු ඔත්තුවක් මත සිදු කෙරුණු පරීක්ෂණ මෙහෙයුම් හරහා මේ මහා පරිමාණ ජාවාරමේ සියලු තොරතුරු හෙළිකර ගැනීමටත් සැකකරුවන් අත්අඩංගුවට ගැනීමටත් හැකිවී ඇත.ඊයේ (8) පෙරවරුවේ සිට සිදු කෙරුණු මෙහෙයුමක ප්‍රතිඵල මත සැකකරුවන් සමඟ බවුසරයත් ගබඩාවත් සොයාගනු ලැබුවේ දොම්පේ ‍ප්‍රදේශයෙනි.රුපියල් දොළොස් ‍ලක්ෂ අටදහසක දැවි තෙල් එම බවුසරයේ අඩංගු වෙයි. දිනකට එවැනි බවුසර් 10 - 20 අතර ප්‍රමාණයක් පිටකරන බවට තොරතුරු අනාවරණය වී ඇත.මින් රජයට දිනකට රුපියල් කෝටි තුනක පමණ විශාල පාඩුවක් සිදු වෙයි.එක්තරා පිරිසක් සංවිධානය වී සපුගස්කන්ද තෙල් පිරිපහදුවේ ඇතැම් පුද්ගලයන්ගේද සහාය ඇතුව කාලයක් තිස්සේ මේ ජාවාරම මහා පරිමාණයෙන් සිදු කරගෙන ගොස් ඇත.රජයේ විදුලි බලාගාර සහ බොයිලේරුවල පාවිච්චිය සඳහා මේ දැවි තෙල් භාවිත වෙයි.පෞද්ගලික ව්‍යාපාර සඳහා මේවා සපුගස්කන්ද තෙල් පිරිපහදුවෙන් මිලදී ගත යුතු වෙයි. එසේ ඉල්ලුම් කරන පුද්ගලයන්ට රජයට මුදල් ලැබීම වෙනුවට මෙසේ අත යට අලෙවි කිරීමේ ජාවාරම සිදු වෙයි.දොම්පේ ගබඩාවේ දැනට තෙල් ලීටර් ලක්ෂ තුනක් පමණ ‍තිබේ. ඒවා නැව් තෙල් බව සැකකරුවන් ප්‍රකාශ කර ඇත. එහි සත්‍යතාවය හෙළි කර ගැනීම සඳහා පරීක්ෂණ සිදු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304092</link>
    <topic>ආණ්ඩුවේ ශක්තිමත් ඉදිරි ගමනේ පදනම ජනතා ධෛර්යයි</topic>
    <author>ධනුෂ්ක ගොඩකුඹුර ගල්ගමුව සිට</author>
    <content>වසර තිහක් තිබුණු යුද්ධයකින් පසු ඇතැමුන් ප්‍රශ්න කරන්නේ අවසන් දින පහ ගැන පමණක් වුවත් කවුරු නොදත්තත් එම කාලය තුළ සිදු වූයේ කුමක්දැයි මුළු රටම දන්නා බව ජනාධිපති මහින්ද රාජපක්ෂ මහතා පැවසීය.මෙරට යුද්ධය අවසන් වූ පසු දැන් යුද්ධය තිබෙන්නේ ජිනීවාවල බව පැවසූ ජනාධිපතිවරයා යුද්ධය අවසන් වුවත් විවේචන අවසන් නැති බවත් අද තමන්ට ඉතිරිව ඇත්තේ ගැරහුම් සහ චෝදනා පමණක් බව පැවසීය.යුද්ධයෙන් මියගිය ගණන සොයන්නට සමහරුන්ට තදින් ඕනෑකම ඇතත් සැබෑ ගණන මේ කියන ගණන නම් නොවන බව අප හොඳින් දන්නා බවත් බොහෝදෙනා මැරුණු බව කියමින් රටින් පැන ගිය බවත් ජනාධිපතිවරයා අවධාරණය කළේය.sජනාධිපතිවරයා මෙසේ ප්‍රකාශ කළේ පාදෙණිය සිට අනුරාධපුරය දක්වා වන රාජධානි පිවිසුම මාර්ගය සංවර්ධනය කර විවෘත කිරීමෙන් පසු ගල්ගමුව නගරයේ දී ඊයේ (8) පැවැති ජනරැලිය අමතමිනි.කිලෝමීටර් 81ක දිගකින් යුත් මේ මාර්ගය සංවර්ධනය කිරීම සඳහා වැය කර ඇති මුදල රුපියල් මිලියන 7000කි. පාදෙණියේදී නව මාර්ගය විවෘත කිරීමෙන් පසු දළදාගම පැවැති පිළිගැනීමේ උත්සවයකට එක් වූ ජනාධිපතිවරයා ගල්ගමුව නගරයේ පැවැති ජනරැලියට සහභාගී විය.වත්මන් ආණ්ඩුව මානව හිමිකම් රැකීමට ඉහළින්ම කැප වූ ආණ්ඩුවක් බව කියා සිටි ජනාධිපතිවරයා එදා මෙන්ම අදත් තමන් මානව අයිතීන් වෙනුවෙන් පෙනී සිටින බව ප්‍රකාශ කළේය.යුද්ධය අවසන් කළ පසුව දැන් කළ යුත්තේ රට සංවර්ධනය කිරීම බවත් මේ ආණ්ඩුව ඉදිරියටම යන්නේ ජනතාවගේ ධෛර්ය මත බවත් වැඩිදුරටත් කියා සිටියේය.ජ්‍යෙෂ්ඨ ඇමැති එස්. බී. නාවින්න, ඇමැතිවරුන් වන අනුර ප්‍රියදර්ශන යාපා, ටී. බී. ඒකනායක, ජොන්ස්ටන් ප්‍රනාන්දු, සාලින්ද දිසානායක, නියෝජ්‍ය ඇමැතිවරුන් වන ජයරත්න හේරත්, ඉන්දික බණ්ඩාරනායක, එස්. එම්. චන්ද්‍රසේන, එම්. කේ. ඒ. ඩී. එස්. ගුණවර්ධන, පාර්ලිමේන්තු මන්ත්‍රීවරුන් වන තාරානාත් බස්නායක, ෂෙහාන් සේමසිංහ, ශාන්ත බණ්ඩාර, ආණ්ඩුකාර කරුණාරත්න දිවුල්ගනේ, මහ ඇමැති අතුල විජේසිංහ මහත්වරු ඇතුළු පිරිසක් ද මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304093</link>
    <topic>‘ලංකා ඊ නිවුස් ඡායාරූප කම්පියුටර් ජිල්මාට් එකක්’</topic>
    <author>චන්ද්‍රිකා පෙරේරා</author>
    <content>ආරක්ෂක ලේකම්තුමා තොණ්ඩමන් ඇමැතිවරයාගේ ඡායාරූපයක් පෙන්වන ආකාරයෙන් ලංකා ඊ නිවුස් වෙබ් අඩවියේ පළකර තිබූ ඡායාරූපය සහිත ප්‍රවෘත්තිය සම්පූර්ණයෙන්ම අසත්‍යයක් බව ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ මහතා පැවසීය.ආරක්ෂක ලේකම් ගෝඨාභය රාජපක්ෂ මහතාගේ ඡායාරූපයක හස්තය මත තොණ්ඩමන් ඇමැතිවරයාගේ ඡායාරූපයක් ප්‍රදර්ශනය වන අයුරින් පරිගණක ඇසුරෙන් සකසා එම ඡායාරූපය වෙබ් අඩවියේ පළ කර ඇති බවට හඳුනාගෙන ඇතැයි හෙතෙම කීය.වර්ෂ 2009 දී ආරක්ෂක අමාත්‍යාංශ නිලධාරීන් සමඟ කළ සාකච්ඡාවකට අදාළ ලේකම්තුමාගේ ඡායාරූපයකට මේ වෙනස සිදු කර තිබෙන අතර එමඟින් අදාළ ඇමැතිවරයාට යම් අභියෝගයක් කරන බවක් හැඟවීමට වෙබ් අඩවිය උත්සාහ කර ඇති බව හෙතෙම පෙන්වා දෙයි.සමඟියෙන් එක්ව කටයුතු කරන රජය හා තොණ්ඩමන් ඇමැතිවරයා අතර ගැටලු ඇතිකරලීම සඳහා මේ වෙබ් අඩවිය මේ අයුරින් ක්‍රියාත්මකව ඇති බවද හුළුගල්ලේ මහතා අවධාරණය කළේය.මෙය දුටු ඇමැතිවරයා දුරකථන මඟින් හා ලිපියක් මඟින් දැනුම්දීමක් කරමින් එම ඡායාරූපයේ ඇති දේ පිළිනොගන්නා බවටත් එම ඡායාරූපය රජය සමඟ හොඳහිත පළුදු කිරීමට වෙබ් අඩවිය සිදු කර ඇති අසත්‍ය ප්‍රචාරයක් බවටත් සඳහන් කර ඇත.ආරක්ෂක මාධ්‍ය මධ්‍යස්ථානයේ ඊයේ (08) දහවල් පැවැති මාධ්‍ය හමුවේදී හුළුගල්ලේ මහතා එම අදහස් පළ කළේය.එහිදී මාධ්‍යවේදියකු නැඟූ ප්‍රශ්නයකට පිළිතුරු දෙමින් වෙබ් අඩවි තහනම් කිරීමෙන් පලක් නැති බවත් තාක්ෂණික දියුණුව නිසා තහනම් කර ඇති වෙබ් අඩවි බලන්නට හැකියාව තිබෙන බවත් කීය.විවිධ වෙබ් අඩවි රජයට විරුද්ධව අසත්‍ය මඩ ප්‍රචාර ගෙන යාම නිසා ඒවාට පිළිතුරු සපයා ලොවට සත්‍ය හෙළිදරව් කිරීමට අප ක්‍රියාත්මක විය යුතුය. බොහෝ විට මෙවැනි මඩ ප්‍රචාර සිදු කරන්නේ ශ්‍රී ලංකා නිදහස් පක්ෂයෙන් එළියට දැමූ සමහර දේශපාලඥයින් එක්සත් ජාතික පක්ෂය සමඟ එක්ව සිටිමින් බව හෙතෙම පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304094</link>
    <topic>අවුරුදු 3ට අඩු දරුවන්ගේ දත් දිරායාම වැඩිවෙලා</topic>
    <author>සන්ධ්‍යා කරුණාරත්න</author>
    <content>වයස අවුරුදු තුනට අඩු දරුවන්ගෙන් සියයට 30 කගේ දත් දිරා යාම වාර්ෂිකව සිදු වන බව සෞඛ්‍ය අමාත්‍යාංශයේ දන්ත සේවා අංශය පවසයි.ඔවුන්ගේ දත් ආරක්ෂා කර ගැනීම සඳහා මාර්ගෝපදේශ මාලාවක් ලබන වසරේ සිට ක්‍රියාත්මක කරන බව සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් (දන්ත සේවා) වෛද්‍ය ජයසුන්දර බණ්ඩාර මහතා පැවැසුවේය‍.දත් සුරැකීම සඳහා වන මාර්ගෝපදේශ මාලාව සකස් කිරීමට අවශ්‍ය නියාමක ව්‍යාපෘතිය ප්‍රදේශ හයක් ඉලක්ක කර ගනිමින් මේ දිනවල ක්‍රියාත්මක කරන බව ද ඒ මහතා ප්‍රකාශ කළේය.මහරගම, ගාල්ල, කුරුණෑගල, පේරාදෙණිය, කොළඹ නගර සභා බල ප්‍රදේශය මුල් කර ගෙන මේ නියාමක ව්‍යාපෘතිය ක්‍රියාත්මක කරන බවත් කුඩා දරුවන්ට පවතින දත් ගැටලු සම්බන්ධයෙන් මේ ප්‍රදේශවල පිහිටි දන්ත සේවා අංශවලට පැමිණ ඉදිරිපත් කිරීමට මහජනතාවට අවස්ථාවක් ලැබෙන බවත් හෙතෙම කීය.මහජනතාව ලබාදෙන තොරතුරු රැස් කර දත්ත විශලේෂණය කරමින් මේ මාර්ගෝපදේශ මාලාව සකස් කරන බව ද වෛද්‍ය ජයසුන්දර බණ්ඩාර මහතා ප්‍රකාශ කළේය.වයස අවුරුදු තුනට අඩු දරුවන්ගේ දත් දිරායාම සිදුව කුහර සෑදීම නිසා දරුවන්ට විවිධ ගැටලුවලට මුහුණදීමට සිදුවේ. සාමාන්‍යයෙන් දරුවන්ට වයස මාස හයක් හතක් වන විට මුඛයේ දත් එන්නට පටන් ගන්නා බවත් කුඩා කාලයේ එන දත් ආරක්ෂා කර ගැනීමෙන් මුඛ සෞඛ්‍ය ආරක්ෂා කර ගත හැකි බවත් ඒ මහතා පැවැසුවේය.විශේෂයෙන්ම නිවැරදි ලෙස දත් මැදීම සිදු කරන ආකාරය පිළිබඳව දෙමාපියන් දැනුවත් කිරීම ද මේ මාර්ගෝපදේශ මාලාවෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304095</link>
    <topic>නිදන් හෑරුවැයි රිමාන්ඩ් කළ 12 දෙනාට ඇප</topic>
    <author>අනුරාධපුර මධ්‍යම විශේෂ</author>
    <content>එප්පාවල මහයිලුප්පල්ලම පොතානේ ප්‍රදේශයේ නටඹුන් වී ගිය චෛත්‍යයක නිදන් හෑරූ බවට එප්පාවල පොලිසිය මඟින් සැකපිට අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කළ සැකකරුවන් 12 දෙනා සහ ඇප මත මුදා හැරි සිවු හැවිරිදි දැරිය චෝදනාවන්ගෙන් නිදහස් කර මුදා හරින ලෙස තඹුත්තේගම මහේස්ත්‍රාත් චාමර කැකිරිදෙණිය මහතා නියෝග කළේය.සැකකරුවන් එප්පාවල ප්‍රදේශයට නිදන් හෑරීම සඳහා පැමිණ නැති බවට ‍උතුරුමැද පළාත භාර‍ ජ්‍යෙෂ්ඨ නියෝජ්‍ය පොලිස්පති ජගත් අබේසිරිවර්ධන මහතාගේ උපදෙස් මත සහකාර පොලිස් අධිකාරී උපුල් චන්දන මහතා මෝසමක් මඟින් වැඩිදුර වාර්තාවක් අධිකරණයට ඉදිරිපත් කරමින් කියා සිටි අවස්ථාවේ මහේස්ත්‍රාත්වරයා මේ නියෝගය නිකුත් කළේය.පසුගිය 01 දා පොතාන ප්‍රදේශයේ ඉපැරණි චෛත්‍යයක නිදන් ලබා ගැනීමට බිලි දීම සඳහා සිවු හැවිරිදි දැරියක් ද රැගෙන මොවුන් පැමිණි බවට සැකපිට එප්පාවල පොලිසිය මඟින් අත්අඩංගුවට ගෙන එදින සවස අධිකරණයට ඉදිරිපත් කිරීමෙන් අනතුරුව 16 වන දින තෙක් රක්ෂිත බන්ධනාගාරගත කළ අතර දැරිය රුපියල් ලක්ෂයක බැඳුම්කරයක් මත මව වෙත මුදා හැරිණි.සැකකරුවන් අත්අඩංගුවට පත් වූ අවස්ථාවේ තමන් විනෝද චාරිකාවක් සඳහා යන අතරතුරදී එප්පාවල ප්‍රදේශයේ පදිංචි තම හිතවතෙකුගේ නිවසට පැමිණි බව පවසා ඇත.සැකකරුවන්ගේ ඥාතීන් උතුරු මැද පළාත භාර ජ්‍යෙෂ්ඨ නියෝජ්‍ය පොලිස්පති ජගත් අබේසිරිවර්ධන මහතාට පැමිණිල්ලක් කරමින් කියා සිටියේ සිද්ධිය සම්බන්ධයෙන් අපක්ෂපාතීව පරීක්ෂණයක් සිදු කර සාධාරණයක් ඉටු කර දෙන ලෙසයි.ජ්‍යෙෂ්ඨ නියෝජ්‍ය පොලිස්පති විසින් තන්තිරිමලය ප්‍රදේශය භාර පොලිස් අධිකාරී උපුල් චන්දන මහතාට නියෝග කරමින් කියා ඇත්තේ මේ සම්බන්ධව පුළුල් පරීක්ෂණයක් සිදු කරන ලෙසයි. ඒ අනුව සිදු කළ පරීක්ෂණ වාර්තාව ජ්‍යෙෂ්ඨ නියෝජ්‍ය පොලිස්පතිවරයාට ඉදිරිපත් කළ අතර ඒ සම්බන්ධයෙන් වැඩිදුර වාර්තාවක් මඟින් අධිකරණයට කරුණු වාර්තා කළේය.සහකාර පොලිස් අධිකාරිවරයා අධිකරණයට කරුණු දක්වමින් කියා සිටියේ තමන්ට ලැබුණු නියෝග මත පරීක්ෂණ සිදු කළ බවත් එම විමර්ශනයේදී සැකකරුවන් නිධන් ලබා ගැනීමට තැත් කළ බව කියන ස්ථානය සම්බන්ධයෙන් තමන් පුළුල් විමර්ශන සිදු කළ බවත් එප්පාවල පොලිසියේ ස්ථානාධිපති ඇතුළු පිරිස සැකකරුවන් අත්අඩංගුවට ගෙන ඇත්තේ විධිමත් පරීක්ෂණයෙන් තොරව බව තම විමර්ශනයේදී තහවුරු වූ බව සහකාර පොලිස් අධිකාරිවරයා අධිකරණයට දන්වා සිටියේය.සැකකරුවන් නිධන් වස්තු ලබා ගැනීමේ අරමුණින් කටයුතු කර නැති බවත් ඒ අනුව ඔවුන් නිදහස් කර මුදා හරින ලෙසද පොලිස් අධිකාරිවරයා අධිකරණයෙන් ඉල්ලා සිටියේය.සැකකරුවන් සම්බන්ධයෙන් පුළුල් විමර්ශන සිදු කරන බවත් වෙනත් වරදකට සම්බන්ධ බව අනාවරණය වුවහොත් ඔවුන්ට එරෙහිව නඩු පැවරීමට කටයුතු කරන බවද උපුල් චන්දන මහතා අධිකරණයට කියා සිටියේය.සැකකරුවන්ගේ අයිතිවාසිකම් වෙනුවෙන් නීතිඥ බුද්ධික ලෙව්කේ බණ්ඩාර මහතා පෙනී සිටි අතර ඒ මහතා කියා සිටියේ එප්පාවල පොලිසියේ ස්ථානාධිපතිවරයා නීතියට පටහැනි අයුරින් අභූත චෝදනා නඟා සැකකරුවන් අත්අඩංගුවට ගෙන ඇති බවයි.එප්පාවල පොලිසියේ ස්ථානාධිපතිවරයා සැකකරුගේ මූලික අයිතිවාසිකම් කඩකර සිවු හැවිරිදි දියණියද නඩුවේ සැකකාරියක් බවට පත් කර ඇය පරිවාස භාරයට පත් කරමින් දැරියගේ මානසිකත්වයට ද දැඩි බලපෑමක් එල්ල කර ඇති බවයි.එප්පාවල පොලිසියේ ස්ථානාධිපතිවරයාගේ මේ ක්‍රියාව හේතුවෙන් දැරියට විශාල අගතියක් වී ඇති බවත් ස්ථානාධිපතිවරයාගේ අත්තනෝමතික ක්‍රියාවට එරෙහිව ශ්‍රේෂ්ඨාධිකරණය හමුවේ සහ මානව හිමිකම් කොමිසම හමුවේ නඩු පවරන බවද ඒ මහතා වැඩිදුරටත් කියා සිටියේය.මෙසේ නිදහස් කර මුදා හැරිනේ ඌරගස්මංහන්දිය අකුරැස්ස මාතලේ සහ එප්පාවල පොතාන ප්‍රදේශයේ පදිංචිකරුවන් වන සමන්ත රුවන් කුමාර, එරංග සම්පත් කුමාර, ප්‍රසන්න ලක්මාල් ජයසේකර, රසික ගයාන් හේවගේ, ලෙස්ලි තිලක් සමරනායක, ‍තේනුවන් උදයංග, එච්.ඒ. ධර්මදාස, නුවන් ගාල්ලගේ, ඉන්ද්‍රජිත් නිලංග, පුබුදු නිලංග, කේ.පී. ඩෙන්සිල්, ජගත් නිශාන්ත යන සැකකරුවන්ය. එප්පාවල පොලිසියේ ස්ථානාධිපති පො.ප. නිලන්ද සිල්වා මහතා ඇතුළු පිරිසක් සැකකරුවන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304096</link>
    <topic>සතොස සහන මල්ල දිවිනැඟුම අවුරුදු පොළෙනුත්</topic>
    <author>මහින්ද අලුත්ගෙදර</author>
    <content>සිංහල සහ දෙමළ අලුත් අවුරුද්ද නිමිත්තෙන් ලංකා සතොසින් නිකුත්කළ රුපියල් දහසේ සහන බඩු මල්ල රටපුරා ප්‍රධාන නගර 407 කදී පැවැත්වෙන දිවිනැඟුම අවුරුදු පොළවලින්ද ලබාගත හැකි බව ආර්ථික සංවර්ධන අමාත්‍යාංශය පවසයි.එය ජනතාවට විශාල සහනයක් බවද සම්බා කිලෝග්රෑම් 2, රතු සහල් කිලෝග්රෑම් 2, සීනි කිලෝග්රෑම් 1, පරිප්පු කිලෝග්රෑම් 1, සහල් පිටි කිලෝග්රෑම් 1, ටින්මාළු 1, කිරිපිටි (400 ග්රෑම්) 1, තේ කොළ ග්රෑම් 400, සෝයාමීට් පැකැට් 1 සහ පපඩම් පැකැට් 1 ඊට අන්තර්ගත බවද එම අමාත්‍යාංශය සඳහන් කරයි.ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයකට අනුව සමූපකාර සහ අභ්‍යන්තර වෙළෙඳ අමාත්‍යාංශයට අයත් ලංකා සතොස ආයතනය මඟින් හඳුන්වාදී ඇති මෙම සහන බඩු මල්ල සමූපකාර සහ අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා අතින් සංකේතාත්මකව ජනාධිපති මහින්ද රාජපක්ෂ මහතා වෙත පිළිගැන්වීය.ආර්ථික සංවර්ධන අමාත්‍යාංශයේ මෙහෙයවීමෙන් පසුගිය 5 දා ආරම්භ කළ දිවිනැඟුම අවුරුදු පොළ ලබන 12 දායින් අවසන් වන අතර එය පෙරවරු 9.00 සිට පස්වරු 8.00 දක්වා විවෘතව තැබේ.ප්‍රාදේශීය මට්ටමෙන් දිවිනැඟුම දේශීය කර්මාන්තකරුවන්ට සහ ව්‍යවසායකයින්ටද දිවිනැඟුම අවුරුදු පොළවල් සමඟ සම්බන්ධ වීමට හැකියාව තිබෙන බව පවසන ආර්ථික සංවර්ධන අමාත්‍යාංශය ඊට සම්බන්ධ වීම කැමැති පාරිභෝගිකයන් වන්නේ නම් ගැමිදිරිය - 0772 983789, ලක් සතොස 0723 667878 සහ ගොවිජන සේවා 0712 541440 අංකයන්ට ඇමැතිය හැකි බවද කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304097</link>
    <topic>දඹුල්ල ගබඩාවෙන් බඩු පන්නා විකිණූ තිදෙනෙක් පොලිස් දැලේ</topic>
    <author>සීගිරිය විශේෂ</author>
    <content>කෘෂිකර්ම දෙපාර්තමේන්තුවට අයත් දඹුල්ල පැල්වෙහෙර බීජ ගබඩාවෙන් සොරාගෙන අලෙවි කරමින් තිබූ රුපියල් ලක්ෂ 10ක් පමණ වටිනා ලොකු ලූනු තල සහ රටකජු තොගයක් සමඟ පුද්ගලයන් තිදෙනෙකු 08 දින සැකපිට අත්අඩංගුවට ගෙන තිබේ.කාලයක් තිස්සේ පැල්වෙහෙර බීජ ගබඩාවේ ශීත කාමරවල ඇති දොරවල් සූක්ෂ්ම ලෙස විවෘත කර බීජ සොරකම් කරන බව පොලිසියට ‍තොරතුරු ලැබී තිබිණි. ඒ අනුව දඹුල්ල පොලිසියේ නොවිසඳුණු අපරාධ පරීක්ෂණ ඒකකයේ ස්ථානාධිපති උප පොලිස් පරීක්ෂක ජේ. ඇලෝසියස් මහතා ප්‍රමුඛ පොලිස් කණ්ඩායමක් පරීක්ෂණ ආරම්භ කළහ.ඒ අනුව බීජ ලොකු ලූනු අඩු මුදලකට අලෙවි කරන පුද්ගලයකු පිළිබඳ ලැබුණු තොරතුරක් මත මූලස්ථාන පොලිස් පරීක්ෂක එන්.ජේ.වීරසිංහ මහතාගේ උපදෙස් පරිදි බීජ මිලදී ගන්නා ගොවීන් ලෙස වෙස්වලාගත් පොලිසිය බීජ තොගය සමඟ සැකපිට පුද්ගලයන් තිදෙනෙකු අත්අඩංගුවට ගෙන ඇත.බීජ ගොවිපළෙන් සොරාගත් තල බීජ කැකිරාව ප්‍රදේශයේ තල තෙල් සිඳින මෝලකට අලෙවි කර තිබියදී සොයාගෙන ඇත. බීජ ලොකු ලූනු කිලෝවක් රුපියල් 150 බැගින් ගොවීන්ට අලෙවි කර ඇත. තවද සඟවා ඇති රටකජු තොගය රැගෙන ඒමට අවශ්‍ය පරික්ෂණ සිදු කරන බව පොලිසිය කියයි.දිවයිනේ විශාලතම බීජ ගබඩාවේ ආරක්ෂාව සඳහා එක් මුරකරුවෙකු පමණක් යොදා ඇති බවත් ගබඩාව ස්ථාන දෙකකින් කඩා ඇතුළු වී ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304098</link>
    <topic>වාහන ධාවනයේ වේග සීමා සංශෝධනයට පියවර</topic>
    <author>ධනුෂ්ක ගොඩකුඹුර ගල්ගමුව සිට</author>
    <content>මහාමාර්ගයන්හි වාහන ධාවනයට තිබෙන වේග සීමා අදට ගැලපෙන පරිදි සංශෝධනයට අවධානය යොමුව තිබෙන බව ජනාධිපති මහින්ද රාජපක්ෂ මහතා පැවසීය.මීට වසර ගණනාවකට පෙර එක්දහස් නමසිය හතළිස් ගණන්වල හඳුන්වා දී ඇති මේ වේග සීමා අද වන තුරු වෙනස් වී නොමැති බව පැවසූ ජනාධිපතිවරයා එම සීමා වර්තමානයට නොගැලපෙන බව ප්‍රකාශ කළේය.වේග සීමා වැඩි කිරීමට බොහෝ ඉල්ලීම් ඇති නමුත් වාහන ධාවනයේදී අධික වේගය නිසා සිදුවන අනතුරු පිළිබඳවත් සැලකිලිමත් විය යුතු බවත් ජනාධිපතිවරයා කීවේය.ජනාධිපතිවරයා මෙසේ ප්‍රකාශ කළේ පාදෙණිය අනුරාධපුර රාජධානි පිවිසුම විවෘත කිරීමේ අවස්ථාවට ඊයේ (8) එක්වෙමිනි.අඩියෙන් අඩියට පොලීසිය සිටින බැවින් කෙතරම් මාර්ග සංවර්ධනය කළත් නිසිඵල ලැබීමට අපහසු බවට තමා වෙත විවිධ පිරිස් කරුණු දක්වා ඇති බවත් ජනාධිපතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n1304099</link>
    <topic>සුනඛ මළ සිරුර පාර්සල් කර බස් රියැදුරාට දීලා</topic>
    <author>අනුරාධපුර මධ්‍යම විශේෂ</author>
    <content>මිය ගිය සුනඛයෙකු පාර්සල් කර ලංගම බස් රථයකට ලබාදුන් ගලෙන්බිඳුණුවැව පොලිස් වසමේ පදිංචිකරුවකු ගලෙන්බිඳුණුවැව පොලිසිය මගින් අත්අඩංගුවට ගෙන ඇත.පොලිසිය පවසන අන්දමට සිද්ධිය මෙසේය. මීට දින තුනකට පමණ ඉහතදී සැකකරුගේ වෙළඳ සැල පිහිටි දිවුල්වැව හන්දියේදී ගලෙන්බිඳණුවැව නිවිලේකඩ මාර්ගයේ ධාවනය වන ලංගම බස් රථයට යටවී බල්ලෙකු මරණයට පත්වී ඇත.සැකකාර වෙළඳසැල් හිමියා ලංගම රියදුරාට බල්ලා වළක් කපා වළ දමන ලෙස ඉල්ලීමක් කරත් එයට විරෝධය පා බස් රථය රැගෙන එම ස්ථානයෙන් නික්ම ගොස් ඇත.ඉන් කෝපයට පත් වෙළඳ සැල් හිමියා මැරී වැටී සිටි බල්ලා එම ස්ථානයෙන් ඉවත් කරගෙන පාර්සලයක් ලෙස සකසා අනතුර සිදු කර බල්ලා මරණයට පත් කළ බස් රථය පැමිණෙන තුරු බලා සිට ඇත.බස් රථය පැමිණෙද්දී බස් රථය නවතා සුනඛ මළකුණ සහිත පාර්සලය දීමට උත්සහ කළත් රියදුරා බස් රථය නොනවත්වා ධාවනය කර ඇත.එම නිසා පිටුපසින් පැමිණි ලංගම බස් රථය නවතා සුනඛ මළකුණ සහිත පාර්සලය මීට පෙර ගිය ලංගම බස්රථයේ රියදුරාට ලබාදෙන ලෙස සැකකරු ඉල්ලීමක් කර ඇත.ඒ අනුව එම රියදුරා පාර්සලය රැගෙන ගොස් බස් රථ රියදුරාට ලබාදුන්නත් ඔහු එය භාරගැනීම ප්‍රතික්ෂේප කිරීම නිසා පාර්සලය බස් රථයේම තබා තිබී ඇති අතර පසුදින බස් රථය දුර්ගන්ධයෙන් පිරීයාම නිසා රියදුරා බස් රථය රැගෙන ගලෙන්බිඳුණුවැව පොලිසියට ගොස් ඇත.ගලෙන්බිඳුණුවැව පොලිසිය පාර්සලය ලිහා බලා පරීක්ෂණ ආරම්භ කර සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040910</link>
    <topic>පුහුණුව නිමකළ අභ්‍යාසලාභීහු 15596ක් අද විසිර යති</topic>
    <author>මහින්ද අලුත්ගෙදර</author>
    <content>දෙසතියක පුහුණුව සාර්ථකව නිමාවට පත්කළ උපාධිධාරි සංවර්ධන නිලධාරින් 15,596ක ගේ විසිරයාමේ උළෙල අද (9) පැවැත්වේ. ආර්ථික සංවර්ධන අමාත්‍යාංශය යටතට බඳවාගෙන රටපුරා ප්‍රාදේශීය ලේකම් කාර්යාලයන්ට අනුයුත්ත කර සිටින දිස්ති‍්‍රක්ක 19 ක උපාධිධාරි සංවර්ධන නිලධාරින් 15,596ක් මේ යටතේ මධ්‍යස්ථාන 16ක දී පුහුණු කරන ලද අතර එම පුහුණු කිරීමේ කටයුතු පසුගිය 28 දා ඇරැඹි බව ආර්ථීක සංවර්ධන අමාත්‍යාංශය පවසයි.මේ යටතේ පුහුණුවීම් කටයුතු සිදුකළ රන්ටැඹේ ජාතික ශිෂ්‍යභට බළකා පුහුණු පාසල, ගන්නෝරුව ශ්‍රී ලංකා යුද හමුදා ඉංජිනේරු බළකා මූලස්ථානය සහ තලාතුඔය නාවික හමුදා පුහුණු පාසල ආදී ආයතනයන්හි පුහුණු කටයුතු මෙන්ම එයි ප්‍රගතිය සොයා බැලීම සඳහා ආර්ථික සංවර්ධන ඇමැති බැසිල් රාජපක්ෂ මහතා ඊයේ (8) එහි නිරීක්ෂණ චාරිකාවක නිරත විය.ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් කාලීන සමාජ ආර්ථික ප්‍රවාහය තුළ දිළිදුබව පිටු දැකීම සදහා පවුල සහ ගම කේන්ද්‍ර කරගත් ග්‍රාමීය මට්ටමේ සංවර්ධන වැඩසටහන් ක්‍රියාත්මක කිරීමේ මැදිහත්කරුවන් ලෙස කටයුතු කිරීමට අවශ්‍ය මූලික අවබෝධය ලබාදීම මෙම වැඩමුළුව මඟින් අපේක්ෂා කළ බවද රටින් බිහිවූ උගතුන් 51,000 ක් වැනි විශාල පිරිසක් එකවර රාජ්‍ය සේවයට බදවා ගැනීම රජයේ පිරිවැයට බරක් නොව මහා සම්පතක් යැයිද ආර්ථික සංවර්ධන ඇමැති බැසිල් රාජපක්ෂ මහතා පෙන්වා දෙයි.උපාධිධාරී අභ්‍යාසලාභි පත්විම් යටතේ සංවර්ධන නිලධාරීන් ලෙස ආර්ථික සංවර්ධන අමාත්‍යාංශයට බදවාගනු ලැබූ උපාධිධාරීන්ට මෙහිදී අදියර තුනක් යටතේ සති දෙකක නේවාසික පුහුණු වැඩමුඵව පවත්වන ලද අතර ඒ යටතේ උපාධිධාරීන් 5,150 ක් බැඟින් වන කණ්ඩායම් 03 බැඟින් උපාධිධාරින් 15,596 ක් එකවර ස්ථාන 16 කදී පුහුණු කෙරිණි. මෙහි ප්‍රථම පුහුණු අදියර මාර්තු 28 ආරම්භ වූ අතර එය අදින් (9) අවසන් වෙයි.එහි දෙවන අදියර අප්‍රේල් මස 18 දා සිට මැයි මස 05 දා දක්වාද තෙවැනි අදියර මැයි 18 සිට 24 දක්වා පැවැත්වීමටද නියමිතව ඇත. එක් අදියරයක් ස්ථාන 16 කදී කණ්ඩායම් 35 ක් වශයෙන් පුහුණු කෙරෙන අතර එක් කණ්ඩායමකට 150 දෙනෙකු අයත් වේ.ග්‍රාමීය මට්ටමින් පත්කරනු ලබන මෙම නිළධාරීන් අභියෝග ජයගත හැකි නායකයකු බවට පත් කිරීමට සදහා අවශ්‍ය පෞරුෂ වර්ධනය කිරීම වෙනුවෙන් ත්‍රිවිධ හමුදාවේ සහාය ඇතිව පුහුණුවීම් ලබාදීම, ගමේ ප්‍රජාවගේ අවශ්‍යතාවයන් සහ අභියෝගයන් හදුනාගෙන එම අභියෝග ජය ගැනීම සදහා නායකත්වය ගෙන කටයුතු කළයුතු ආකාරය පිළිබද දැනුවත් කිරීම සහ දිවිනැඟුම ජාතික ව්‍යාපාරය පිළිබද දැනුවත් කිරිම ආදී කරුණු සම්බන්ධයෙන් අවධානය යොමු කිරීම මෙම වැඩමුළුවේ මූලික පරමාර්ථයන් වේ.මහින්ද චින්තන ප්‍රතිපත්ති ප්‍රකාශයේ සදහන් පුද්ගලයා හදා පවුල හදන්නත්, පවුල හදා ගම හදන්නත් යන සංකල්පය ක්‍රියාත්මක කිරීමේ වගකීම මේ උපාධිධාරීන්ට පැවරෙන බවද ගමේ නායකත්වය ගෙන ගම සංවර්ධනය කිරීම සදහා අවශ්‍ය සැලසුම් සකස් කිරීම තුළින් ගමේ දිළිදුබව තුරන් කිරීමේ කාර්යභාරය මොවුන් වෙත පැවරෙන බවද බැසිල් රාජපක්ෂ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040911</link>
    <topic>කරුණු අනාවරණයට කාබන් පරීක්ෂණයට සූදානම්</topic>
    <author>චන්ද්‍රිකා පෙරේරා</author>
    <content>මාතලේ සමූහ මිනීව‍ළ පිළිබඳ කරුණු අනාවරණය කර ගැනීමට කාබන් පරීක්ෂණ සිදු කිරීමට වුවද රජය සූදානම් බව ජාතික ආරක්ෂක මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ මහතා පවසයි.මේ පිළිබඳ සත්‍ය හෙළිකර ගන්නා තෙක් පරීක්ෂණ නොනවත්වා සිදු කිරීමට ජනාධිපති මහින්ද රාජපක්ෂ මහතා විශේෂ නියෝගයක් ලබාදී තිබේ.2012 වසරේ මිනී වළ හඳුනාගත් අතර එතැන් සිට අපරාධ පරීක්ෂණ දෙපාර්තමේන්තුව ඒ පිළිබඳ පරීක්ෂණ ආරම්භ කරන ලදී.ආරක්ෂක ලේකම් ගෝඨාභය රාජපක්ෂ මහතාට හා රජයට මඩ ගැසීමට සමහරු මෙය යොදා ගැනීමට උත්සාහ කළද මෙතෙක් ලැබී ඇති තොරතුරු මත මෙය 1988 - 89 භීෂණ යුගයේ එකක් බවට වාර්ථාවක් ලැබී තිබේ.එක් අයෙකුගෙන් ලද මේ වාර්තාව අනුව පමණක් තීන්දු ගැනීමට හැකියාවක් නොමැති බවද විශේෂඥ වෛද්‍යවරුන් අට දෙනෙක් සහිත මණ්ඩලයකින් වෙන වෙනම මේ පිළිබඳ පරීක්ෂණ වාර්තා කැඳවා ඇති බව හුළුගල්ලේ මහතා කීය.මේ කණ්ඩායම ලබා දෙන තීන්දු මත නිසි පරිදි හේතු හඳුනාගැනීමට අපහසු වුවහොත් අධික වියදමක් දරා හෝ කාබන් පරීක්ෂණ සිදු කිරීමට රජය කටයුතු කරන බව හෙතෙම පවසයි.කලකදී සිදුවූ වසංගත හේතුවෙන් හෝ නාය යාමකින් එකවර සිදුවූ මරණ මෙහි වල දමා ඇති බවටද මෙම ස්ථානයේ සුසාන භූමියක් පවත්වාගෙන ගොස් ඇති බවටද පරීක්ෂණ කණ්ඩායම් වෙත තොරතුරු ලැබී තිබේ.ජනාධිපති කොමිසම අපරාධ පරීක්ෂණ දෙපාර්තමේන්තුව ඇතුළු විශේෂ කණ්ඩායම් කීපයක් මේ පිළිබඳ පරීක්ෂණ පවත්වයි.මෙමඟින් මේ ගැන හෙළි නොවුණොත් මේ වන විට ඉන්දියාව රුසියාව හා අමෙරිකාව යන රටවල් තුනේ පමණක් ඇති කාබන් පරීක්ෂණය හෝ සිදු කර රජය සත්‍ය හෙළිකරන බව හුළුගල්ලේ මහතා අවධාරණය කළේය.ජාතික ආරක්ෂක මාධ්‍ය මධ්‍යස්ථානයේ ඊයේ (08) පැවැති මාධ්‍ය හමුවේදී ඒ මහතා මෙම අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040912</link>
    <topic>සා/පෙළ විශිෂ්ට සාමාර්ථයට සිත්මිණ අත්වැලක් වුණා</topic>
    <author/>
    <content>මෙවර අපොස සාමාන්‍ය පෙළ විභාගයේ විශිෂ්ට සාමාර්ථ ලබා ගැනීම සඳහා ‘සිත්මිණ’ පුවත්පත මහඟු පිටිවහලක් වූ බව විභාගය සමත් වූ දරුවන් රැසක් ප්‍රකාශ කරති. ‘සිත්මිණ’ පුවත්පතේ පළ වූ සාමාන්‍ය පෙළ විභාගයට අඳාළ ප්‍රශ්නවලට පිළිතුරු සැපයීමෙන් විභාගය ජය ගැනීමට  වඩාත් පහසු වූ බව ද එම දරුවෝ පවසති.ලේක්හවුස් ආයතනය මඟින් ප්‍රකාශයට පත් කරන "සිත්මිණ" පුවත්පත සාමාන්‍ය පෙළ විභාගයට පෙනී සිටින රටේ සියලුම නංගිලා මල්ලිලාට ද අත්වැලක් වනවාට සැකයක් නැති බව ද ඔවුහු ප්‍රකාශ කරති.මෙවර සාමාන්‍ය පෙළ විභාගයෙන් විශිෂ්ට සාමාර්ථ ලබා ගනිමින් ප්‍රථම හා තෙවැනි ස්ථානය ලබා ගත් සිසුවියන් දෙදෙනාම පවසා සිටින්නේ විභාගය ජය ගැනීම සඳහා "සිත්මිණ" පුවත්පත මහඟු අත්වැලක් වූ බව ය. ගාල්ල සංඝමිත්තා බාලිකා විද්‍යාල‍යේ සිසුවියන් දෙදෙනකු මේ ජයග්‍රහණය හිමි කර ගත් අතර ඔවුහු තම ජයග්‍රහණය පිළිබඳ මෙසේ පවසති.ප්‍රථම ස්ථානය ලබා ගත් පී.ඒ. මධුශානි චතුරිකා කුලතුංග සිසුවිය - සාමාන්‍ය පෙළ විභාගයෙන් ලංකාවෙන්ම පළමු ස්ථානය ලබා ගැනීමට උපකාර වූ සියලුදෙනාටම මං ස්තුතිවන්ත වෙනවා. මේ ජයග්‍රහණය පිළිබඳ මට විශාල සතුටක් දැනෙනවා.පෙර පාසලේ සිට සියලුම ගුරුවරුන් ද, මාගේ දෙමාපියන් ද මේ ජයග්‍රහණයට අත්වැලක් වුණා. මීට අමතරව මං විශේෂයෙන්ම කිව යුතුයි, මගේ මේ ජයග්‍රහණයට ලේක්හවුස් ආයතනයෙන් ප්‍රකාශයට පත් කරන "සිත්මිණ" පුවත්පත මහඟු පිටිවහලක් වුණා. සාමාන්‍ය පෙළ විභාගයට පෙනීසිටින සියලුම නංගිලා මල්ලිලාටත් "සිත්මිණ" පුවත්පත අත්වැලක් වෙනවා නොඅනුමානයි.ඉහළම ප්‍රතිඵල ලබා ගනිමින් පාසලට කීර්තියක් අත් කර දෙනවා කියන අරමුණ ඇතිව තමයි මං අධ්‍යාපන කටයුතු සිදු කළේ. කාලය කළමනාකරණ කර ගනිමින් සතුටින් සැහැල්ලුවෙන් පාසල් වැඩ කටයුතු සිදු කළා. අධ්‍යාපන කටයුතු මහා බරක් කියලා හිතුවේ නැහැ. පැරණි ප්‍රශ්න පත්‍රවලට පිළිතුරු ලිව්වා. ඒ වගේම "සිත්මිණ" පුවත්පතේ ප්‍රශ්නවලට පිළිතුරු ලිව්වා. එමඟින් විභාගය ජයගැනීමට මට පහසු වූවා.අපොස සාමාන්‍ය පෙළ විභාගයේ ප්‍රථම ස්ථානය සිසුන් දෙදෙනකු විසින් හිමි කර ගැනිණ. ඒ නිසා දෙවැනි ස්ථානයක් නොවූ අතර තුන්වැනි ස්ථානය ලබා ගත් සිසුවියක් වේ. ඇය ද ගාල්ල සංඝමිත්තා බාලිකාවේ සිසුවියකි. මේ සිසුවිය ද "සිත්මිණ" පුවත්පතෙන් දැනුම ලබා ගත් සිසුවියකි. ඇය නමින් කේ. අයෝද්‍යා ගයත්‍රී ද අල්විස් ය. ඇය මෙසේ ප්‍රකාශ කරන්නීය.ප්‍රථම ස්ථානය ලබා ගත් මධුශානියි මමයි එකම පන්තියේ හොඳම යා‍ළුවෝ. අපිට සතුටුයි මේ වගේ විශිෂ්ට ජයග්‍රහණයක් ලබා ගැනීමට හැකි වීම ගැන. අපේ ගුරුවරු, දමාපියන් මේ ජයග්‍රහණයට අත්වැලක් වුණා. ඒ වගේම තමයි "සිත්මිණ" පුවත්පත ද ‍අපේ ජයග්‍රහණයට උපකාර කළා. මේ පුවත්පතේ අවසාන මාස කිහිපයේ පළ වුණ ප්‍රශ්නෝත්තර සංග්‍රහය මට මේ ජයග්‍රහණය ලබා ගැනීමට ගොඩක් උදව් වුණා.කාලය කළමනාකරණය කර ගනිමින් සැහැල්ලුවෙන් අධ්‍යාපන කටයුතු සිදු කළා. මගේ සීයා මම පොඩි කාලේ සිටම කීවා ‍මේ ජයග්‍රහණය ලබා ගනියි කියලා.එය සැබෑවක් වුණා. අධ්‍යාපන කටයුතු මෙන්ම බාහිර කටයුතු ද සිදු කළා. මට මේ ජයග්‍රහණය ලබා ගැනීමට උපකාර කළ සියලු දෙනාටම මගේ ස්තුතිය පිරිනමනවා.මේ සිසුවියන් පිළිගැනීම සඳහා පසුගිය6දා ‍ගාල්ල සංඝමිත්තා විද්‍යාලයේදී උත්සවයක් ද පැවැත්විණ. එහිදී මහජන බැංකුව මඟින් රුපියල් 50,000ක් බැඟින් ද, විද්‍යාලයේ ආදි ශිෂ්‍යයාවන් විසින් රුපියල් 100,000ක් බැඟින් ද ඔවුන්ට ප්‍රදානය‍ කෙරිණ.මේ අවස්ථාවට පාසලේ විදුහල්පතිනිය සරස්වතී දහනායක මහත්මිය ඇතුළු ආචාර්ය මණ්ඩලයේ ගුරු මහත්ම මහත්මීන් ද, මාපියන් ද එක්වූහ.අ.පො.ස. සාමාන්‍ය පෙළ විභාගය ‍සමත් වූවන් අතර වැඩිම ප්‍රතිඵල ලබාගත් දස දෙනා අතරට පැමිණි තවත් ශිෂ්‍යයන් දෙදෙනකුගේම ජයග්‍රහණවලට අත්වැලක් සැපයීමට 'සිත්මිණ' පුවත්පතට හැකි වී තිබේ.ගම්පහ රත්නාවලී බාලිකා විද්‍යාලයේ තෙෂුලි උමේෂා කරුණාවල්ලභ මේ දස දෙනා අතරට පැමිණි එක් සිසුවියක් වන අතර සබරගමුව පළාතේ ශාන්ත ඇලෝෂියස් ජාතික පාසලේ සහන් ලක්ෂිත විජේවන්ත ශිෂ්‍යයා පස්වැනි ස්ථානය ලබා ගනිමින් වැඩිම ලකුණු ලබාගත් දස දෙනා අතරට පැමිණ සිටිති.ඔවුන්ගේ ජයග්‍රහණ සඳහා ද ලේක්හවුස් ආයතනයෙන් පළ කළ 'සිත්මිණ' පුවත්පතේ ප්‍රශ්නෝත්තර පාඩම් මාලාව උපකාර වූ බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040913</link>
    <topic>මාගරට්‌ තැචර් හෘදයාබාධයකින් මිය යයි</topic>
    <author/>
    <content>බ්‍රිතාන්‍යයේ හිටපු අගමැතිනි මාගරට්‌ තැචර් මහත්මිය හෘදයාබාධයකින් මිය ගියාය. මියයන විට ඇය 86 හැවිරිදි වියේ පසුවූවාය.තැචර් මහත්මියගේ අවමඟුල රාජ්‍ය අනුග්‍රහයෙන් පවත්වන බව බ්‍රිතාන්‍ය රජය පවසයි.සිය සැමියාව මිහිදන් කළ සුසාන භූමියේම තමාද මිහිදන් කරන්නැයි ඇය මියයෑමට පෙර ඉල්ලා තිබිණි.යකඩ ගැහැනිය යෑයි හැඳින්වූ මාගරට්‌ තැචර් 1982 දී ආර්ජන්ටිනා යුද්ධය ජය ගත්තාය.ඇගේ අවමඟුලට රාජ්‍ය නායකයන් රැසක්‌ සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040914</link>
    <topic>වකුගඩු රෝග ඇතිකරන කෘමිනාශක ගෙන්වීම තහනම්</topic>
    <author>සමන්මලී ප්‍රියශාන්ති, නුවන් කොඩිකාර, සන්ධ්‍යා කරුණාරත්න</author>
    <content>වකුගඩු රෝගය ව්‍යාප්ත වීමට හේතු වී ඇති බවට හඳුනා ගැනෙන ක්ලෝනයිරනෝසි, ප්‍රොපනිල් හා කාබරිල් යන කෘමිනාශක හා වල්නාශක මෙරටට ගෙන්වීම තහනම් කිරීමට රජය තීරණය කරයි. කැඩිමියම් වැඩි ප්‍රමාණයක් සහිත ට්‍රිපල් සුපර් පොස්පේට් පොහොර භාවිතය අවම කිරීමටත් මීට අමතරව තිරණය කර තිබේ.මේ අනුව මින් ඉදිරියට එම තහනම් කෘමිනාශක හා වල් නාශක වර්ග ‍ගෙන්වීමට කිසිම සමාගමකට බලපත්‍ර ලබා නොදෙන බව කෘෂිකර්ම අමාත්‍යාංයේ ලේකම් ඩබ්ලිව්. සකළසූරිය මහතා 'දිනමිණ'ට පැවැසීය.උතුරු මැද පළාත ඇතුළු දිවයිනේ විවිධ ප්‍රදේශවලින් වාර්තාවන වකුගඩු රෝගීන්ගේ මුත්‍රා සාම්පල පරීක්ෂණවලදී අවශේෂ වශයෙන් මෙම පළිබෝධ නාශක වර්ග දක්නට ලැබෙන බව මේ සම්බන්ධයෙන් සොයා බැලීමට පත් කළ කමිටු වාර්තාවේ දැක්වේ.මේ කමිටු වාර්තාව අනුව කෘෂිකර්ම අමාත්‍යාංශය මෙම තීරණය ගෙන තිබේ‍.ලෝක සෞඛ්‍ය සංවිධානය විසින් ‍උතුරු මැද පළාතේ වාර්තා වන කාලික වකුගඩු රෝගය සම්බන්ධයෙන් කරන ලද පර්යේෂණයේ ප්‍රතිඵල අනුව ඉදිරිපත් කර ඇති නිර්දේශ ක්‍රියාත්මක කිරීම‍ මේ වන විට ආරම්භ කර තිබෙන අතර එහි පළමු පියවර ලෙස මෙම තහනම පනවා තිබේ.මීට අමතරව මෙම පළිබෝධ නාශක තුන සඳහා සියයට 10 ක සෙස් බද්ධක් පැනවීම හා එහි ආදායම වකුගඩු රෝගීන්ගේ සුබසාධනය වෙනුවෙන් බැර කිරීම, සියලුම මුද්‍රිත හා විද්‍යුත් මාධ්‍ය ඔස්සේ පළිබෝධ නාශක සම්බන්ධයෙන් වන වෙළෙඳ දැන්වීම් තහනම් කිරීම, මුළුමනින්ම තහනම් ක්‍රියාදාමයක් වන පළිබෝධ නාශක දෙකක් එකට මිශ්‍ර කිරීමේ නීතිය අකුරට ක්‍රියාත්මක කිරීම, ආරක්ෂිතව රසායනික පොහොර හා පළිබෝධ නාශක යෙදීම පිළිබඳ ජනතාව දැනුවත් කිරීම ඇතුළු යෝජනා ගණනාවක් ක්‍රියාත්මක කිරීමට ද රජය තීරණය කර ති‍බේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040915</link>
    <topic>අඩු පහසුකම් ඇති ජනතාව කොළඹින් ඉවත් කරන්නේ නෑ</topic>
    <author>චන්ද්‍රිකා පෙරේරා</author>
    <content>අඩු පහසුකම් යටතේ කොළඹ ජීවත්වන්නන් ඉවත් කරන බවට සමහර දේශපාලනඥයන් ගෙන යන ප්‍රචාර අසත්‍ය බව රජය අවධාරණය කරයි. කොළඹ නගරයේ ජීවත් වන්නන්ගෙන් සියයට පනහක් පමණම මෙසේ අඩු පහසුකම් සහිත අනවසර වතු පදිංචිකරුවන් බවට හඳුනා ගැනීමෙන් පසු ඔවුන්ට රජය නව නිවාස ඉදිකරදීමට සැලසුම් කරන ලදී.මේ අනුව ඔවුන් පදිංචි ස්ථානවල ම හෝ ඊට ආසන්න ස්ථානයක නව නිවාස සංකීර්ණ ඉදිකිරීමේ කටයුතු නාගරික සංවර්ධන අධිකාරියට පැවරිණි. රාජ්‍ය ආරක්‍ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්‍ෂ මහතාගේ උපදෙස් මත මේ කටයුත්ත සිදුකරයි.මේ වසර අවසන් වීමට පෙර නිවාස ඒකක 13,285ක් සාදා නිමකර ජනතා අයිතියට පත් කරන බවත් කිසිම විධියකින් මෙසේ හඳුනාගත් ජනතාව කොළඹින් ඉවත් නොකරන බවත් ජාතික ආරක්‍ෂක මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගල්ලේ මහතා පැවැසීය.මේ අනුව පවුල් 70,000කට අධික සංඛ්‍යාවකට නව නිවාස ලබාදීමට මේ වනවිට සැලසුම් ක්‍රියාත්මක කර අවසානය. නිවාස ලාභීන් සියලු දෙනාට සියලු පහසුකම් සහිත නව නිවාස ලබාදෙන අතර 2015 වසරේදී ව්‍යාපෘතිය අවසන් ඛ්ලමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040916</link>
    <topic>හම්බන්තොට මහ නගර සභා විපක්ෂ නායකයා යකා නටයි</topic>
    <author>ලුනම සමූහ සනත් ගමගේ</author>
    <content>හම්බන්තොට මහ නගර සභාවේ විපක්ෂ නායකවරයා (එජාප) ඊයේ (8) සභාව රැස්වූ අවස්ථාවේදී දැඩි ආවේගශීලීව පරුෂ වචන කියමින් ගුටි කෙළියකට සුදානම් වෙමින් සිටියදී ආණ්ඩු පක්ෂයේත් විපක්ෂයේත් මන්ත්‍රීවරු ඔහු වළක්වා මෙල්ල කිරීමට සමත් වූහ.හම්බන්තොට නගරාධිපති එරාජ් රවීන්ද්‍ර‍්‍ර ප්‍රනාන්දු මහතාගේ ප්‍රධානත්වයෙන් අප්‍රේල් මාසික සභා රැස්වීම නගර සභා ගර්භයේදී සුපුරුදු පරිදි ආරම්භ විය.දෛනික න්‍යායපත්‍රයට අනුව සභාවේ වැඩ කටයුතු පවත්වාගෙන ගිය අතර, සභා රැස්වීම අවසන් කිරීමට නගරාධිපතිවරයා මූලාසන කතාව පැවැත්වීමට නැගී සිටියේය.මේ අවස්ථාවේදී විපක්ෂයේ නාගරික මන්ත්‍රී ඩී.ඒ. ගාමිණී මහතා යම් කරුණක් පැහැදිලි කර ගැනීමට අවශ්‍ය බව කීමට නැඟී සිටි අවස්ථාවේදී නියෝජ්‍ය නගරාධිපති යු.කේ.ජී. දිසානායක මහතා මෙයට විරෝධය පළකළහ.මෙයට උරණ වූ විපක්ෂනායක (එ.ජා.ප) අයුබ්ඛාන් මහතා වේගයෙන් වාග් ප්‍රහාරයක් ආණ්ඩු පක්ෂයට එල්ලකරමින් කියා සිටියේ මහජන නියෝජිතයින් වන අපට ඕනෑම අවස්ථාවක කතාකිරීමට අයිතිය තිබෙන බවයි.මෙයට විරුද්ධව කතා කළ ආණ්ඩුපක්ෂයේ නාගරික මන්ත්‍රී ගාමිණී ශ්‍රී ආනන්ද මහතා සමඟ අයුබ්බාන් මහතා උණුසුම් ලෙස වචන හුවමාරු කරගන්නට විය.තත්ත්වය උස්සන්න විය. පරුෂ වචන පවා අසුබ්ඛාන් මහතා විසින් කීය. ගුටි කෙළියකට පවා සූදානම් විය. කෙසේ වෙතත් විපක්ෂනායකවරයා මෙල්ල කිරීමට විපක්ෂයේ මෙන්ම ආණ්ඩු පක්ෂයේ මන්ත්‍රීවරු ද එක්වූහ.විනාඩි 15ක් පමණ පැවති මෙම යකා නැටීම අවසන් වීමෙන් පසුව නගරාධිපති එරාජ් රවින්ද්‍ර ප්‍රනාන්දු මහතා කියා සිටියේ මන්ත්‍රීවරුන් මෙයට වඩා සභාවේ විනීතව හැසිරිය යුතු බවයි.පසුව සභාවේ වැඩකටයුතු නිමාවට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=n13040917</link>
    <topic>සරසවිය ට වසර 50යි</topic>
    <author/>
    <content>දේශයේ ජාතික කලා පුවත්පත ‘සරසවිය’ පුවත්පතට පනස් වසරක් සපිරීම නිමිත්තෙන් අප්‍රේල් 10 වැනිදා පෙරවරු 10 ට ලේක්හවුස් ආයතනයේ පහත මාලයේ ශ්‍රවණාගාරයේදී පරිත්‍රාණ ධර්මදේශනයක් පැවැත්වේ.එදින සවස 6 ට කලාකරුවන්ගේ සහභාගිත්වයෙන් දැන්වීම් පරිශ්‍රයේදී පැදුරු සාජ්ජයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304091</link>
    <topic>කුරුණෑගල දිස්ත්‍රික්කයේ වී අස්වනු ඉහළයි</topic>
    <author/>
    <content>කුරුණෑගල දිස්ත්‍රික්කයේ මේ දිනවල වී අස්වැන්න ඉතා ඉහළ මට්ටමක ඇති බව වාර්ථාවේ. එය අක්කරයකට බුසල් 100-120ක් වැනි අගයක පවතී.පසුගිය කන්නයේ වී වගා කළ භූමි ප්‍රමාණය හෙක්ටයාර 84, 026කි.එයින් 34% කොටසක් විටින් විට ඇදහැලුණු අධික වර්ෂාව හේතුවෙන් විනාශයට පත්විය.මෙසේ අස්වනු ඉහළ යෑමට ප්‍රධාන හේතුව රජය මඟින් ගොවි ජනතාවට ලබා දී ඇති විශේෂ අනුග්‍රහය බව ගොවීහු පවසති.මෙම අස්වනු සාධාරණ මිලකට විකුණා ගැනීමට අවශ්‍ය වෙළඳ පොළක් බිහිකිරිම පිළිබඳ රජය විශේෂ අවධානයක් යොමුකර ඇති අතර එවැනි වී මිලදී ගැනීමේ මධ්‍යස්ථාන පිළිබඳව සොයා බැලීම සඳහා කුරුණෑගල දිස්ත්‍රික් දිසාපති එච්. එම්. හිටිසේකර මහතා එක්වී සිටියේය.මෙම කටයුතු සම්බන්ධව ක්‍රියා කරන වයඔ කලාපය භාර ප්‍රාදේශීය කළමනාකරු වන ඒ. ජී. නිමල් ඒකනායක මහතා පවසා සිටියේ මෙවැනි මධ්‍යස්ථාන නිකවැරටිය, ගැට්ටුවාන, මාඑළිය,ගල්ගමුව, යක්විල,මහව ආදී ප්‍රදේශයන්හි ක්‍රියාත්මක බවයි.එවැනි මධ්‍යස්ථාන 10ක් මඟින් 2013.03.27දක්වා කාලය ඇතුළත මෙට්‍රික්ටොන් 20,000ක් මිලදී ගත් බවත් වී කිලෝව රු.32-35යන මිළ ගණන් යටතේ මෙහිදී මිලට ගන්නා බවත් සඳහන් වේ.අතරමැදියන්ට හසු නොවී නියම මිලක් උපයා ගැනීමට පහසුකම් සැළසීමත් , වී අලෙවි මණ්ඩලය පිහිටුවා මෙම කටයුතු විධිමත් කිරීම පිළිබදවත් ගොවිජනතාව වෙළඳ හා පාරිභෝගික කටයුතු ඇමැති ජොන්ස්ටන් ප්‍රනාන්දු මහතාට ස්තූ®තිය පළ කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304092</link>
    <topic>පාබල හමුදා 62 වැනි සංවත්සරය පනාගොඩදී උත්සවාකාරයෙන්</topic>
    <author>හෝමාගම විශේෂජිනදාස ගමගේ</author>
    <content>තිස් වසරක් පැවැති යුද්ධය නිමාකර මවුබිමට සාමය උදාකිරීම සඳහා දායක වී ජීවිත පරිත්‍යාග කළ සහ ආබාධිත තත්ත්වයට පත් ශ්‍රී ලංකා පාබල හමුදාවේ රණවිරුවන් සිහිවීම පිණිස ස්මාරකයක් පාබල හමුදා භූමියේ ඉදිවෙමින් පවතිනවා යයි බ්‍රිගේඩියර් රුවන් කුලතුංග මහතා පැවැසීය.ඒ මහතා එසේ පැවසුවේ ඉකුත් දින පනාගොඩ පාබල හමුදා මූලස්ථානයේ පැවැති පාබල හමුදා සංගමයේ 62 වැනි සාංවත්සරිකෝත්සවයේදී විශේෂ දේශනයක් පවත්වමිනි.යුද හමුදා මාණ්ඩලික ප්‍රධානි හා ශ්‍රී ලංකා පාබල හමුදා රෙජිමේන්තුවේ අධිපති මේජර් ජෙනරාල් ආර්. එම්. ඩී. රත්නායක මහතා වෙනුවෙන් තවදුරටත් අදහස් දැක්වූ බ්‍රිගේඩියර් කුලතුංග මහතා මෙසේද පැවසීය.1945 වසරේදී දෙසැම්බර් 17 වැනි දින ශ්‍රීමත් ජෝන් කොතලාවල මැතිතුමාගේ සභාපතිත්වයෙන් ආරම්භ කරන ලද පාබල හමුදා සංගමය අද වන විට ඉතාමත් දියුණු තත්ත්වයක පැවතීම අප කාගේත් ආඩම්බරයට හේතුවෙනවා.ශ්‍රී ලංකා පාබල හමුදා සංගමයේ සභාපති, මේජර් ජෙනරාල් ටී. ටී. ආර්. ද සිල්වා, මේජර් එස්. ඩී. ටී. පී. රණසිංහ, කපිතාන් සිරිවර්ධන යන මහත්වරුද කතා කළ අතර මේ අවස්ථාවට පාබල හමුදාවේ ජ්‍යෙෂ්ඨ නිලධාරීන් හා සෙසු නිලයන් විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304093</link>
    <topic>නරක් වු පරිප්පුවට 7500ක දඩ</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>පරිභෝජනයට නුසුදුසු පරිප්පු ළඟ තබා ගත් හෝටල් හිමියකුට කෑගල්ල මහේස්ත්‍රාත්වරයා විසින් රුපියල් 7500ක දඩ මුදලක් නියම කරන ලදී.මෙම හෝටල් හිමියාට විරුද්ධව මහජන සෞඛ්‍ය පරීක්ෂකවරුන් විසින් කරන ලද සෝදිසි මෙහෙයුමකදී මෙම පුද්ගලයා අල්ලා ගෙන කෑගල්ල මහේස්ත්‍රාත් අධිකරණයේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304094</link>
    <topic>ගෝඩා ළඟ තබාගෙන දඩ කයි</topic>
    <author>සීදුව සමුහ – නිශ්ශංක පියරත්න</author>
    <content>මඩවල ප්‍රදේශයේ වෙලක් අසල හොර මත්පැන් පෙරීම සඳහා ගෝඩා බැරල් තුනක් තබාගෙන සිටි සැකකාර පුද්ගලයකු රද්දොළුගම පොලිසිය විසින් අත්අඩංගුවට ගත්තේය.සැකකරු මීගමුව මහේස්ත්‍රාත් අධිකරණයට ඉදිරිපත් කළ අතර අතිරේක මහේස්ත්‍රාත්තුමිය වු දුලානි එස්. වීරතුංග මහත්මිය විත්තිකරුට රුපියල් 15,000ක් දඩයක් නියම කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304095</link>
    <topic>ගම්පහ පාසල් ගුරුවරුන් ආපදා කළමනාකරණයට</topic>
    <author>නිට්ටඹුව සමූහ - ජෙනට් ජයසිංහ  </author>
    <content>ගම්පහ දිස්ත්‍රික් ආපදා කළමනාකරණ ඒකකය මඟින්, ආපදා කළමනාකරණය සහ ආපදා පිළිබඳව ගම්පහ අධ්‍යාපන කලාපයේ ගුරුවරුන් දැනුවත් කිරීමේ වැඩමුළුවක් ගම්පහ කලාප අධ්‍යාපන අධ්‍යක්ෂ එස්. කේ. මල්ලවආරච්චි සහ ගම්පහ දිස්ත්‍රික් ආපදා කළමනාකරණ ඒකකයේ අධ්‍යක්ෂ ඒ. ජී. අජිත් නිශාන්ත මහතා ගේ සහභාගිත්වයෙන් පැවැත්වීය.මෙම අවස්ථාව සඳහා ගම්පහ අධ්‍යාපන කලාපයට අයත් සියලුම පාසල් නියෝජනය කරමින් ගුරු මහත්ම මහත්මීන් විශාල පිරිසක් සහභාගි වූහ.එහිදී ගම්පහ දිස්ත්‍රික් ආපදා කළමනාකරණ ඒකකයේ සහකාර අධ්‍යක්ෂ ඒ. ජී. අජිත් නිශාන්ත මහතා වැඩසටහන හඳුනා දෙමින් මෙසේ පැවැසීය.අපගේ සියලුම දරුවන්ට ඉතා කුඩා අවධියේ සිටම ආපදා අවදානම පිළිබඳව දැනුම ලබා දිය යුතුයි. ඒ සඳහා සැමට පෙර ආපදා සහ ආපදා කළමනාකරණය පිළිබඳ දැනුම මවුපියන්ට සහ ගුරුවරුන්ට තිබිය යුතුයි.එනිසා පාසලේ මෙන්ම ප්‍රජාවද ආරක්‍ෂාව වඩාත් තහවුරු කිරීමේ සංස්කෘතියක් ගොඩනැගීම සඳහා අවශ්‍ය තොරතුරු ප්‍රචලිත කිරීමේ මහා භාරදූර කාර්ය ගුරුවරුන්ට මනාසේ ඉටු කළ හැකිය.ආපදාවන්ට හොඳින් මුහුණ දිය හැකි සුරක්‍ෂිත සමාජයක් ස්ථාපිත කිරීමේ ප්‍රශස්ත මාර්ගයක් ලෙස අධ්‍යාපන ක්‍රියාවලිය තුළින් සිදුකරන දැනුවත් කිරීම ඉතා වැදගත් වෙනවා.ඒ අනුව ලබාදෙන දැනුම තුළින් ආපදා පිළිබඳ අවදානම අවම කළ හැකි වැදගත් ආයතනයක් ලෙස පාසල හඳුන්වා දිය හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304096</link>
    <topic>කොට්ටාව - ගල්කිස්ස පාර පටුයි - වාහන වැඩියි</topic>
    <author>හෝමාගම සමූහ - ආනන්ද ප්‍රේමතිලක</author>
    <content>කොට්ටාව - ගල්කිස්ස 255 මාර්ගයට ඔරොත්තු නොදෙන තරමේ අතිවිශාල වාහන සංඛ්‍යාවක් දිනපතා ගමන් කිරීම නිසා ප්‍රදේශවාසී ජනතාවට මහත් අසීරුතාවයකට මුහුණපෑමට සිදුව තිබේ.පාර පටු නිසා මාරක රිය අනතුරු බහුල වශයෙන් සිදුවන බවට ප්‍රදේශවාසීහු පවසන අතර පාර පුළුල් කිරීම අත්‍යවශ්‍යව ඇතැයි පවසති.හෝමාගම ප්‍රාදේශීය සභාවේ මන්ත්‍රී නිර්මල සුඛිත් හපුආරච්චි මහතා - දක්ෂිණ අධිවේගී මාර්ගය විවෘත වීමත් සමඟ 255 මාර්ගයේ රථවාහන ගමනාගමනය ශීඝ්‍ර ලෙස ඉහළ ගියා.ගාලු පාරේ පැමිණෙන වාහනත්, කැස්බෑව, බණ්ඩාරගම, කළුතර නගර වෙත යා හැකි කෙටි මගක් ලෙසත් මේ මාර්ගය යොදා ගන්නවා. පාර ඉතාම පටුයි. විශේෂයෙන් සිද්ධමුල්ල පන්සල අසල ප්‍රදේශයේ පාරේ පයින් කිසිසේත්ම ගමන් කළ නොහැකියි.ඉකුත් දිනවල සිදුවූ මාරක රිය අනතුරු හේතුවෙන් ජීවිත ගණනක් අහිමි වුණා. පවතින තත්ත්වය පිළිබඳව හෝමාගම ප්‍රාදේශීය සභාව, මාර්ග සංවර්ධන අධිකාරිය, මහාමාර්ග අමාත්‍යාංශය, සංවර්ධන කමිටු රැස්වීම ආදිය දැනුවත් කර තිබෙනවා.කොට්ටාව සිට පිංහේන හන්දිය දක්වා කි. මී. 01ක් පමණ සංවර්ධනය කිරීමට පියවර ගෙන ඇතැයි වාර්තා වෙනවා. කොට්ටාව සිට මිරිස්වත්ත දක්වා දුර කි. මී. 07ක්් පමණ වෙනවා. පිංහේන දක්වා පමණක් පාර සංවර්ධනය කිරීමෙන් ප්‍රශ්නය තවත් උග්‍ර වෙනවා මිස විසඳෙන්නේ නැහැ. ඉතිරි කොටසත් පුළුල් කොට සංවර්ධනය අත්‍යවශ්‍යයි.සිද්ධමුල්ල උතුර ග්‍රාම සේවා නිලධාරි ඩබ්. ඒ. ආර්. කුමාර මහතා - දෙහිවල – ගල්කිස්ස නගර සභාවේදී මාර්ග සංවර්ධනය පිළිබඳව සාකච්ඡාවක් ඉකුත් දා තිබුණා. එහිදී මේ ගැටලුව ඉදිරිපත් කළා.නිලධාරි පැවසුවේ මේ මාර්ගය පුළුල් කර සංවර්ධනය කිරීමට විශාල මුදලක් යට කිරීමට සිදුවන බවයි. පාර සංවර්ධනය කිරීමට ජනතාවට විශාල අවශ්‍යතාවයත් තියෙනවා. බස් රථවලින් එන මගීන්ට පවා කාණුවටයි බහින්න සිදුවෙලා තියෙන්නේ. පාරේ කෙසේවත් පයින් යන්න බැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304097</link>
    <topic>ගම්පහ පලතුරු වගා සංවර්ධනයට පියවර</topic>
    <author>වතුරුගම සමූහ කේ. කේ. එස්. ආරියදාස</author>
    <content>ගම්පහ දිස්ත්‍රික්කයේ අන්නාසි වගාව ඇතුළු අඹ, රඹුටන් පලතුරු වගාවේ කඩිනම් සංවර්ධනයක් ඇති කිරීම අත්‍යවශ්‍ය බවත් ඒ සඳහා සියලු පහසුකම් ගම්පහ දිස්ත්‍රික්කය තුළ පිහිටා තිබීම වගා සංවර්ධනයට පිටිවහලක් බවත් ගම්පහ දිස්ත්‍රික් සංවර්ධන කමිටුවෙදී කමිටු සභාපති ආර්ථික සංවර්ධන ඇමැති බැසිල් රාජපක්‍ෂ මහතා පැවැසීය.ගම්පහ දිස්ත්‍රික්කයේ සෞඛ්‍ය අධ්‍යාපනය කෘෂිකර්ම, මාර්ග, නිවාස, සමෘද්ධි, ප්‍රාදේශීය සභා ඇතුළු සියලු අංශවල ප්‍රගතිය පිළිබඳව දිස්ත්‍රික් සංවර්ධන කමිටුවේදී සාකච්ඡා කෙරිණි.මෙහිදී අන්නාසි වගාව පිළිබඳව විශේෂ වගාවක් ලෙස සාකච්ඡා කෙරුණු අතර පසුගිය වසරේ ගම්පහ දිස්ත්‍රික්කයේ අන්නාසි වගාකරුවන් අතර හොඳ නිෂ්පාදනයෙන් යුතු බීජ අන්නාසි පැළ තුන්ලක්‍ෂ පනස් දහසක් බෙදා දුන් බවද වගාවට සුදුසු පැළ නිෂ්පාදනය සඳහා පැළ නිෂ්පාදන තවාන් කිහිපයක් ආරම්භ කර ඇති බවද කෘෂිකර්ම සංවර්ධන අංශ නිලධාරීහු පෙන්වා දුන්හ.මේ අනුව පසුගිය වසරේ ගොවීන් වෙත පැළ බෙදා දීම සහනාධාරය ඇතුළු වගා සංවර්ධනය වෙනුවෙන් රුපියල් ලක්‍ෂ 60 මුදලක් වැය කර ඇති බවද කෘෂිකර්ම සංවර්ධන දෙපාර්තමේන්තුව ගම්පහ දිස්ත්‍රික් කාර්යාලය පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304098</link>
    <topic>344 බස් හිතුමතේ දුවද්දී බලධාරීන් මර නින්දේ!</topic>
    <author/>
    <content>බස්නාහිර පළාත් මාර්ගස්ථ ප්‍රවාහන අධිකාරිය යටතේ පාලනය වන මර්ග අංක 344 දරන අතුරුගිරිය සිට තුන් අඳහේන හරහා මාලඹේ බස් සේවාව අන්තයටම පිරිහී ඇත.අධිකාරියෙන් බස් හිමියන් 12 දෙනකු පමණ මාර්ග බලපත් ලබාගෙන තිබුණත් මේ වනවිට ධාවනය කෙරෙන්නේ බස් තුනක් හෝ හතරක් පමණි. පසුව වැඩි මුදලකට විකිණීමේ පරමාර්ථයෙන් ඔවුන් මෙසේ බලපත් ලබාගෙන ළඟ තබාගෙන සිටිනවා විය හැක.මේ නිසා අන්ත අසරණ තත්ත්වයකට පත්ව සිටින්නේ මඟී ජනතාවය. බස් ධාවනයට කාල සටහනක් නැත. පාරට ඇවිත් ඔහේ බලාසිටින්නට සිදුව තිබේ. සමහර විට විනාඩි 45 කට පැයකට බසයක් නැත.ඉතා කාර්යබහුල සතියේ දිනවල තත්ත්වය වඩාත් බරපතළය. අධික උණුසුමක් පවතින මේ දිනවල පොල් පටවන තරමට බසය පුරවාගෙන අතුරුගිරිය බස් නැවතුමේ විනාඩි විනාඩි 45ක් හෝ පැයක් පමණ බයසය නවතාගෙන සිටින්නේ ඊළඟ බස් රිය එනතුරුය.දහඩිය පෙරාගෙන බසය තුළ ගුලි වී සිටින මඟී ජනතාව ගැන ඔවුනට තැකීමක් නැත. රාත්‍රියේ බස් නැවතුමේ නවතා තබන බස්වල ඇතුලේ එකම විදුලි බුබුළක්වත් දැල්වෙන්නේ නැත. ගමන් ආරම්භ කරනතුරුම බසය ඇතුල අඳුෙර්ය.පෝය දිනවල සහ රජයේ නිවාඩු දිනවලට මේ මාර්ගයේ බස් ධාවනය නොවේ. ළඟක සිට ඉරිදාටත් දැන් බස් නැත. මේ ගැන හොයා බලන්නට කිසිම කෙනකු නැත්තේ මඟී ජනතාවගේම අවාසනාවටය.නියමිත කාලසටහනකට අනුව බස් ධාවනය කරවීම අත්‍යාවශ්‍යය. සෙනඟ අඩු වෙලාවට පැයකට එකක් ධාවනය කළද බසය ධාවනය වන වේලාව ගැන මගී ජනතාව දැනුවත් විය යුතුය.කාටත් දැනගත හැකි වන සේ බස් ධාවනය වන වේලාවන් එම බස් රථ තුළ ප්‍රදර්ශනය කර තිබෙන්නේ නම් මඟී ජනතාවටද ඒ අනුව සිය දෛනික රාජකාරි සැලසුම් කරගත හැකි වනු ඇත.අවිධිමත් බස් සේවයක් නිසා දුක් විඳින ජනතාව ගැන අධිකාරියේ අවධානය යොමුකර මේ ගැටලුවලට කඩිනමින් පිළියම් ලබාදෙනු ඇතැයි මඟී ජනතාව අපේක්‍ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r1304099</link>
    <topic>බාල වයස්කාරියන් ගැබ් ගැනීමෙන් බරපතළ සමාජ ගැටලු උද්ගතවෙනවා</topic>
    <author>හංවැල්ල සමූහ ධර්මසිරි විජේරත්න</author>
    <content>ශරීර අවයවයක් අවශ්‍ය පරිදි වර්ධනය නොවූ ගැටවර වියේ තරුණියන් අකාලයේ ගැබ් ගැනීම හේතුවෙන් ඉතා බරපතළ සමාජ ගැටලු රාශියක් මතුවන බවත්, වයස අවුරුදු 13 – 19 කාලයේ දී සිදුවන ශාරීරික වෙනස්කම් මැනැවින් අවබෝධ කැරගෙන, හැඟීම්වලට වහල් නොවී පැහැබර අනාගතයක් ගොඩනඟා ගැනීමට නව යෞවන යෞවනියන් සිතට ගතයුතු බවත් වෛද්‍ය අනුලා චාන්දනී ජයකොඩි මහත්මිය පැවසුවාය.ඒ මහත්මිය එසේ පැවසුවේ ‘යොවුන් වියේ වෙනස්කම් සහ පෞරුෂ සංවර්ධනය’ මැයෙන් පසුගියදා සීතාවක ප්‍රාදේශීය මහ ලේකම් කාර්යාලයීය ශ්‍රවණාගාරයේ දී පැවැති දේශනයකදීය.හංවැල්ල ප්‍රදේශයේ පාසල්වල අ.පො.ස (සා.පෙළ) හා උසස් පෙළ සිසු සිසුවියන් සහභාගි වූ මෙම දේශනය සංවිධානය කරන ලද්දේ සීතාවක ප්‍රාදේශීය මහ ලේකම් කාර්යාලයේ ළමා අයිතිවාසිකම් ප්‍රවර්ධන නිලධාරිනි මොනිකා අතුරැලිය මහත්මිය විසිනි.එහිදී වෛද්‍ය ජයකොඩි මහත්මිය මෙසේ ද පැවසුවා ය. යොවුන් වියට පා තබන අවස්ථාවේ දී සිදුවන ශාරීරික හා මානසික වෙනස්කම් හේතුවෙන් විරුද්ධ ලිංගිකත්වයන් කෙරෙහි ආකර්ෂණයක් ඇතිවීම ස්වභාවිකයි.විශේෂයෙන් ලිංගික පද්ධතියේ යම් යම් වෙනස්කම් සිදුවන හෙයින් ගැහැනු පිරිමි දෙපක්‍ෂය තුළම ලිංගික හැඟීම් ඇතිවීම අරුමයක් නොවේ. එහෙත් ඒවා අත්හදා බැලීමට යෑමෙන් බරපතළ ප්‍රතිවිපාක අත්විඳීමට සිදුවනවා.එසේ වන්නේ ශරීර වර්ධනයට සාපේක්‍ෂව මනස මුහුකුරා ගොස් නොතිබීම යි. එබැවින් එවැනි වයස්වල පසුවන පාසල් සිසු දරු දැරියන් මවුපිය වැඩිහිටියන්ගේ රැකවරණය යටතේ වාසය කළ යුතුයි.එබැවින් යොවුන් වියේ හැඟීම්වලට වහල් නොවී තම ඉගෙනීමේ කටයුතු සාර්ථක කැරගෙන සමෘද්ධිමත් ජීවිත ගත කරන උගත් බුද්ධිමත් පිරිසක් ලෙස රටට සමාජයට සුවිශාල සේවයක් ඉටු කළ හැකි යහපත් පුරවැසියන් බවට පත්වීමට තරුණ තරුණියන් තරයේ අදිටන් කැර ගත යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=r13040910</link>
    <topic>නිල් රැල්ලට නව සාමාජිකයන් 16500ක්</topic>
    <author>මීගොඩ සමූහ – ඩබ්ලිව්. ඩී. ජයතිස්ස</author>
    <content>හෝමාගම මැතිවරණ කොට්ඨාසයේ ශ්‍රී ලංකා නිදහස් පක්‍ෂය විසින් ආරම්භ කොට ඇති “රට නගන නිල් රැල්ල” ජන බල ගැන්වීමේ වැඩසටහන අප්‍රේල් 04 දා අවසන් විය. නව සාමාජිකයන් 16500 ක් බඳවා ගැනීමේ ඉලක්කය මෙහි අරමුණ වෙයි.ග්‍රාම නිලධාරි වසම් 81 ක් තුළ ක්‍රියාත්මක කොට ඇති මෙම ව්‍යාපෘතිය අනුව, එක් වසමකින් සාමාජිකයන් 200 ක් වත් බඳවා ගත් බව, හෝමාගම ශ්‍රී ලංකා නිදහස් පක්‍ෂ සංවිධායක අධ්‍යාපන ඇමැති බන්දුල ගුණවර්ධන මහතා ප්‍රකාශ කරයි.ප්‍රධාන කමිටු හතරක් යටතේ මෙම බඳවා ගැනීම් සිදුකළ අතර ඉකුත් ජනාධිපතිවරණයේ දී විශාල ඡන්ද සංඛ්‍යාවක් ලබා දුන් හෝමාගම ආසනයේ, ඉදිරි මැතිවරණ කටයුතුවලදී එම සංඛ්‍යාව තව දුරටත් ඉහළ දැමීමට මෙමඟින් හැකි වේ යැ’යි ඇමැතිවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304091</link>
    <topic>පළමු බාලිකා ක්‍රිකට් ශූරතාව නුගේගොඩ අනුලා විදුහලට</topic>
    <author>ප්‍රින්ස් ගුණසේකර</author>
    <content>පාසල් ක්‍රිකට් සංගමය පළමුවරට සංවිධානය කළ අන්තර් පාසල් බාලිකා ලෙදර් පන්දු ක්‍රිකට් තරගාවලියේ ශූරතාව නුගේගොඩ අනුලා විදුහල දිනාගත්තේය.අවසන් මහා තරගයේ දී කොළඹ ගෝතමී බාලිකා විදුහල කඩුලු 8කින් පරාජය කළ අනුලා ක්‍රීඩිකාවෝ පළමු බාලිකා පාසල් ක්‍රිකට් ශූරතාව හිමිකර ගැනීමේ ගෞරවය දිනාගත්හ.කාසියේ වාසිය දිනා මුලින් පන්දුවට පහරදුන් ගෝතමී බාලිකා ක්‍රීඩිකාවෝ පන්දු ඕවර 20ක් තුලදී කඩුලු 9කට ලකුණු 113ක් ලබාගත් අතර නුගේගොඩ අනුලා විදුහල් ක්‍රීඩිකාවෝ ඕවර 18.3කදී කඩුලු 2කට ලකුණු 115ක් ලබා ජය වාර්තා කළහ.බොරැල්ල කැම්බල් ක්‍රීඩාංගණයේදී අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් හා පාසල් ක්‍රිකට් සංගමයේ නිලධාරීන්ගේ සහභාගිත්වයෙන් අවසන් මහා තරගය ඊයේ පැවැත්විණි.අවසන් තරගයේ දී විශිෂ්ට පිතිහරඹයක් දියත් කළ ගෝතමී බාලිකා විදුහලේ හර්ෂිතා මාධවී දිසානායක දක්ෂතම පිතිකාරිනිය ලෙසත්, අනුලා විදුහලේ කසුරි සිල්වා දක්ෂතම පන්දු රකින්නිය ලෙසත්, අනුලා විදුහලේ කාවින්ද්‍යා දෙව්මිණි දක්ෂතම පන්දු යවන්නිය ලෙසත් සම්මාන දිනාගත් අතර අවසන් තරගයේ තුන් ඉරියව් ක්‍රීඩිකාව ලෙස අනුලා විදුහලේ අමාෂා පෙරේරා සම්මාන දිනාගත්තාය.පිත්තෙන් හා පන්දුවෙන් දස්කම් දැක්වූ ගෝතමී බාලිකාවේ හර්ෂිතා මාධවී දිසානායක තරගාවලියේ දක්ෂතම ක්‍රීඩිකාවට හිමි සම්මානය දිනා ගත්තාය.රටපුරා පාසල් කණ්ඩායම් 28ක් සහභාගිවූ මේ තරගාවලියේ තෙවැනි ස්ථානය කටුපොත විජය විදුහලට හිමිවිය.එම තරගයේ දී ‍කටුපොත විජය විදුහල වෙතින් පරාජයට පත්වූයේ බලපිටිය රේවත විදුහලය.අවසන් තරගයට පිවිසි ගෝතමී බාලිකා විදුහල අවසන් පූර්ව තරගයේ දී බලපිටිය රේවත විදුහල පරාජය කළ අතර නුගේගොඩ අනුලා විදුහල වෙතින් කටුපොත විජය විදුහල පරාජයට පත්විය.අවසන් තරගයේ ලකුණු මෙසේය.ගෝතමී බාලිකා විදුහල -113/9 (ඕවර 20) හර්ෂිතා මාධවී දිසානායක 63, ප්‍රෙමිලා රසාංගි 12 ගන්දරී පනාගොඩ නොදැවී 8 ( අමාෂා පෙරේරා 29/2, කවින්ද්‍යා දෙව්මිණි 16/3, කසුරි සිල්වා 21/1)නුගේගොඩ අනුලා විදුහල – 115/2 (ඕවර 18.3) හසිනි පෙරේරා 23, අමාෂා පෙරේරා නොදැවී 31, චමෝදී හංසනී නොදැවි 29 ( හර්ෂිතා මාධවී 11/1, චලනී විතානගේ 20/1).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304092</link>
    <topic>සුපිරි ඕවරයේ ජය සංගක්කාරගේ පිලට</topic>
    <author/>
    <content>රෝයල් චැලෙන්ජර්ස් පිලට එරෙහිව සුපිරි පන්දු ඕවරයේ දී ජය අත්කර ගැනීමට කුමාර් සංගක්කාරගේ නායකත්වයෙන් යුත් සන්රයිස් හයිදාබාද් පිල සමත්විය.හයිදාබාද් නුවර පැවැති මේ තරගයේ පළමුව පන්දුවට පහරදුන් බැංග්ලෝර් පිල ඕවර 20 අවසානයේ කඩුලු 8කට ලකුණු 130ක් රැස් කළ අතර පිළිතුරු ඉනිම ක්‍රීඩා කළ හයිදාබාද් පිලට ලබාගත හැකිවූයේ ද ඕවර 20 අවසානයේ කඩුලු 7කට ලකුණු 130ක් පමණි.ඒ අනුව වසර හතක අයි.පී.එල්. තරග ඉතිහාසයේ තුන්වැනි සුපිරි පන්දු ඕවරය ක්‍රියාත්මක කිරීමට තීරණය කෙරිණි.හයිදාබාද් පිල වෙනුවෙන් සුපිරි ඕවරයට මුහුණදීමට තිසර පෙරේරා හා කැමරොන් වයිට් පිටියට පිවිසි අතර ප්‍රවීන් කුමාර් යවනු ලැබූ එම ඕවරයේ දී ලකුණු 20ක් ලබාගැනීමට ඔවූහූ සමත්වූහ.ප්‍රවීන්ගේ ඕවරයට දැවැන්ත හයේ පහර දෙකක් එල්ල කිරීමට ද වයිට් සමත්විය. බැංග්ලෝර් පිල වෙනුවෙන් ක්‍රිස් ‍ගේල් හා විරාත් කෝලි පිටියට පිවිසි අතර පන්දු යැවිම භාරවූයේ ඩේල් ස්ටේන්ටය. ඒ ඕවරයේ දී බැංග්ලෝර් පිලට ලබාගත හැකිවූයේ ලකුණු 15ක් පමණි.බැංග්ලෝර් - 130/8 (ඕවර 20) විරාත් කෝලි 46, මොයිසස් හෙන්රිකස් 44 (ඉෂාන්ත් ෂර්මා 27/3)හයිදාබාද් -130/7 (ඕවර 20) හනුමා විහාර් නොදැවී 44 ( හෙන්රිකස් 14/2, උනද්කට් 24/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304093</link>
    <topic>බොක්සිං සංගමයේ නව නිලධාරී මඩුල්ල</topic>
    <author/>
    <content>ආධුනික බොක්සිං සංගමයේ නව සභාපති ලෙස හිටපු සභාපති ඕබ්‍රී පීරිස් මහතා තේරී පත්විය. නව ලේකම් ලෙස තේරී පත්වූයේ හිටපු ලේකම් මහේෂ් දහනායක මහතාය.ආධුනික බොක්සිං සංගමයේ පසුගියදා පැවැති නිලවරණයේ දී සියළු තනතුරු සඳහා නිතරගයෙන් තේරී පත්වීම විශේෂ සිදුවීමකි.නව නිලධාරී මණ්ඩලය, සභාපති - ඕබ්‍රී පීරිස්, ලේකම් - මහේෂ් දහනායක, උප සභාපතිවරු - යුද හමුදාපති ලුතිනන් ජෙනරාල් ජගත් ජයසූරිය, හර්බට් ඇඹුල්දෙණිය, උප ලේකම් - එම්.ටී‍.එම්.සෆ්රාක්, භාණ්ඩාගාරික - ඩයන් ගෝමස්, උප භාණ්ඩාගාරික – දිල්හාර සීමන් මහත්වරු තේරී පත්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304094</link>
    <topic>ස්නූකර් හා බිලියඩ් ශූරතා සුසන්තට හා සත්තාර්ට</topic>
    <author>ෆවුස් මො‍හොමඩ්  </author>
    <content>එම්.ජේ.එම්.ලාෆීර් අනුස්මරණ කුසලාන ස්නූකර් හා බිලියඩ් තරගාවලියේ ස්නූකර් අවසන් මහා තරගයේදී මොහොමඩ් රිම්සාන් තරග වට 5-1ක් ලෙස පරාජය කළ ජාතික ස්නූකර් ශූර සුසන්ත බොතේජු ලා‍ෆීර් අනුස්මරණ ස්නූකර් ශූරතාව යළි අත්කර ගත්තේය.මෙහි බිලියඩ් තරග අංශයේ ජය හිමිවූයේ තරග වට 5-1ක් ලෙස ඉන්දියාවේ මගේෂ් සෙල්වරාසු පරාජය කළ අබ්දුල් සත්තාර්ටය.ස්නූකර් තරග අංශයේ අවසන් පූර්ව තරග වටයේ දී ඉන්දියාවේ බාලාජි රෙඩ්ඩි පරාජය කිරීමට සුසන්ත සමත්වූ අතර රිම්සාන් හමුවේ පරාජයට පත්වූයේ ද ඉන්දියා ක්‍රීඩකයකු වූ ජේ.ආර්.ප්‍රනීට්ය.බිලියඩ් අවසන් පූර්ව තරග වටයේ දී වසීර් හෂීම් පරාජය කිරීමට සත්තාර් සමත්වූ අතර සෙල්වරාසු හමුවේ පරාජයට පත්වූයේ ඒ.ඒ.කරීම්ය.මුවර්ස් ඉස්ලාමික් සංස්කෘතික මධ්‍යස්ථානය මගින් 9වැනි වරටත් සංවිධානය කළ මේ තරගාවලියට දෙස් විදෙස් ක්‍රීඩකයන් 150කට අධික සංඛ්‍යාවක් සහභාගි වූහ.ස්නූකර් හා බිලියඩ් ශූරයන්ට කුසලානයට අමතරව මුදලින් රුපියල් පනස්දහසක ත්‍යාග මුදලක් ද හිමිවිය.ත්‍යාග ප්‍රදානෝත්සවය සඳහා අධිකරණ අමාත්‍ය රවුෆ් හකීම් මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304095</link>
    <topic>ප්‍රිමියර් ලීග් ශූරතාව එස්.එස්.සී.පිලට</topic>
    <author>ෆවුස් මොහොමඩ්</author>
    <content>කෞෂාල් සිල්වාගේ විශිෂ්ට පිතිහරඹය හේතුවෙන් මුවර්ස් ක්‍රීඩා සමාජයට එරෙහිව පැවැති අන්තර් සමාජ ප්‍රිමියර් ලීග් තරගාවලියේ අවසන් මහා තරගයෙන් කඩුලු 6ක ජයක් වාර්තා කරමින් ශූරතාව දිනා ගැනීමට එස්.එස්.සී.පිල ඊයේ සමත්විය.මුවර්ස් පිල ලබාදුන් ලකුණු 262ක ඉලක්කය හඹාගිය එස්.එස්.සී.පිල කඩුලු 4ක් පමණක් දැවී ජයග්‍රහණය සපුරාගත් අතර කෞෂාල් සිල්වා ලකුණු 88ක් ලබා ගත්තේය.ඔහු පළමු ඉනිමේ දී ද ලකුණු 171ක් රැස් කිරීමට සමත්විය. තරගයේ පළමු ඉනිම ක්‍රීඩා කළ මුවර්ස් පිල ලකුණු 262ක් ලබාගත් අතර එස්.එස්.සී‍.පිල සිය පළමු ඉනිමට ලකුණු 324ක් රැස් කළේය. මුවර්ස් පිල සිය‍ දෙවැනි ඉනිමට ලකුණු 323ක් ලබා ගත්තේය.මෙවර ප්‍රිමියර් ලීග් තරගාවලියේ ලකුණු දහස සම්පූර්ණ කළ එකම පිතිකරු ලෙස කෞෂාල් සිල්වා වාර්තාපොතට එක්විය. ඊයේ තරගය නිමාවනවිට ඔහු තරග 10කදී ශතක 5ක් හා අර්ධ ශතක 3ක් සමග ලකුණු 1073ක් ලබා සිටියේය.මුවර්ස් පළමු ඉනිම – 262 (සියලු දෙනා දැවී) ශෙහාන් ජයසූරිය 68, චතුරංග ද සිල්වා 51, ජානක ගුණරත්න 42 (ධනුෂ්ක ගුණතිලක 54/4) සහ දෙවැනි ඉනිම 323(සියලු දෙනා දැවී) ඉන්දික ද සේරම් 101, දිල්හාර ලොකුහෙට්ටිගේ 78, ශෙහාන් ජයසූරිය 35, චතුරංග ද සිල්වා 33 (කසුන් මධුසංඛ 87/4, ධම්මික ප්‍රසාද් 61/3)එස්.එස්.සී‍.පළමු ඉනිම -324 (සියලු දෙනා දැවී) කෞෂාල් සිල්වා 171, ධම්මික ප්‍රසාද් 47 ( දිල්හාර ලොකුහෙට්ටි‍ගේ 77/4, විමුක්ති පෙරේරා 86/3) සහ දෙවැනි ඉනිම – 262/4යි. කෞෂාල් සිල්වා 88, දිමුත් කරුණාරත්න 73, තරංග පරණවිතාන 32, තිළිණ කණ්ඩම්බි නොදැවී 29.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304096</link>
    <topic>ආධුනික සවිඑසවීමේ තරගාවලියට අයැදුම්පත් කැඳවයි</topic>
    <author/>
    <content>ශ්‍රී ලංකා සවිඑස‍විමේ සංගමය සංවිධානය කරන ආධුනික සවිඑසවීමේ තරගාවලිය සඳහා අයැදුම්පත් භාර ගැනීම මේ මස 14වැනිදා දක්වා සිදු කෙරේ.පිරිමි තරග කි‍.ග්‍රෑ 59-120ත් අතර බර පංති අටක් යටතේ සහ කාන්තා තරග කි.ග්‍රෑ 47-84ත් අතර බර පංති හතක් යටතේ පැවැත්වෙන අතර මෙම සංගමයේ හෝ සංගමය අනුමත කළ තරගයකින් පළමු ස්ථාන තුන ලබා නොගත් අවු.14 ඉක්මවු ක්‍රීඩක ක්‍රීඩිකාවන්ට මේ සඳහා අයැදුම්කළ හැකිය.එක් ක්‍රීඩා සමාජයකින් එක් බරපංතියකට උපරිම දෙදෙනකු වන සේ පිරිමි තරගකරුවන් 8ක් හා කාන්තා තරගකාරියන් 7 දෙනෙකුට ඉදිරිපත් විමට අවස්ථාව ලැබේ.අයැදුම්පත් ප්‍රධාන ලේකම්, ශ්‍රී ලංකා සවිඑසවීමේ සංගමය, 42. මොරොන්තුඩුව පාර, මැලෑගම වාද්දුව ලිපිනයට යොමු කළ යුතුය. වැඩි විස්තර දු.ක 0723467041 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304097</link>
    <topic>උතුරුමැද පළාත් කාන්තා පිලට ජය</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මිහිරි මධුෂානීගේ විශිෂ්ට තුන්ඉරියව් දස්කම් හේතුවෙන් ඌව පළාත් කාන්තා පිලට එරෙහිව ලකුණු 74ක ජයක් අත්කර ගැනීමට උතුරුමැද කාන්තා පිල සමත්විය.පිත්තෙන් දස්කම් දක්වමින් නොදැවී ලකුණු 47ක් රැස්කළ මධුෂානී, පන්දුවෙන් ද දස්කම් පාමින් ඌව පළාත් පිලේ කඩුලු 3ක් දවාලීමට සමත්වූවාය.මේ තරගය පසුගියදා මහනුවර පොලිස් පිටියේ දී පැවැත්විණි.උතුරුමැද පළාත් පිල – 137/4 (ඕවර 20) මිහිරි මධුෂානී නොදැවී 47, සංදීපනී මල්ෂාදී 24 ( මොනිකා චන්දානී 23/2)ඌව පළාත් පිල -63 (ඕවර 12.5) කේ.එල්.රත්නායක 10 (මිහිරි මධුෂානී 4/3, නෙලුම් ලසන්තිකා 2/2, මානෙල් කුමාරි 5/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304098</link>
    <topic>තුන්කෝරළ කැලණි නදී ගැටුමෙන්ඇන්.ඇම්.පෙරේරා මැදි විදුහල දිනයි</topic>
    <author>කේ.පී.රංජනීරුවන්වැල්ල සමූහ</author>
    <content>යටියන්තොට ආචාර්ය ඇන්.එම්.පෙරේරා මධ්‍ය මහා විද්‍යාලයත්, රුවන්වැල්ල රාජසිංහ මධ්‍ය මහා විද්‍යාලයත් අතර 6වැනි වරටත් පැවැති තුන්කෝරළ කැලණී නදී මහා ක්‍රිකට් ගැටුමෙන් ලකුණු 72ක ජයක් වාර්තා කිරීමට ඇන්.එම්.පෙරේරා මධ්‍ය මහා විද්‍යාලය සමත්විය.රුවන්වැල්ල රාජසිංහ මධ්‍ය මහා විද්‍යාලයීය ක්‍රීඩාංගණ‍යේදී පසුගියදා පැවැති මේ තරග‍යේ පළමුව පන්දුවට පහරදුන් ඇන්.එම්.පෙරේරා මැදි විදුහල ඕවර 40කදී ලකුණු 208ක් ලබා ගත්තේය.රාජසිංහ මැදි විදුහලට ලබාගත හැකිවූයේ ලකුණු 136ක් පමණි. විද්‍යා හා තාක්ෂණ ජ්‍යෙෂ්ඨ අමාත්‍ය මහාචාර්ය තිස්ස විතාරණ මහතා අතින් ජයග්‍රාහකයන්ට ආචාර්ය ඇන්.එම්.පෙරේරා අනුස්මරණ කුසලානය පිරිනැමිනි.මේ අවස්ථාවට කෑගල්ල දිස්ත්‍රික් පාර්ලිමේන්තු මන්ත්‍රී වයි.ජී. පද්මසිරි, සබරගමුව පළාත්සභා හිටපු මන්ත්‍රී හා ඇමති සම්බන්ධිකාරක ලේකම් අජිත් ශාමින්ද මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s1304099</link>
    <topic>‍මගේ මූලික අරමුණ වන්නේ සංගම් මූලස්ථානය ඉදිකිරීමයි</topic>
    <author>ෆවුස් මොහොමඩ්</author>
    <content>මේ වසරේ දී ජාතික ස්නූකර් හා බිලියඩ් සංගමය වෙනුවෙන් මූලස්ථානයක් ඉදිකිරීම තම එකම අරමුණ බව ශ්‍රී ලංකා බිලියඩ් හා ස්නූකර් සංගමයේ නව සභාපති ලෙස පසුගියදා සිවුවැනි වරටත් නිතරගයෙන් තේරී පත්වූ කොළඹ දිස්ත්‍රික් හිටපු පාර්ලිමේන්තු මන්ත්‍රී හා මුවර්ස් ක්‍රීඩා සමාජයේ හිටපු සභාපති ශෆීක් රජාබ්දීන් මහතා පැවැසීය.ආසියානු බිලියඩ් සම්මේලනයේ උප සභාපතිවරයා ද වන රජාබ්දීන් මහතා වැඩිදුරටත් සඳහන් කළේ පළමු වරට ශ්‍රී ලංකාවට ක්‍රීඩා ක්ෂේත්‍රයෙන් අන්තර් ජාතික කීර්තියක් අත්වූයේ බිලියඩ් ක්‍රීඩාවෙන් බවය.ලෝක බිලියඩ් ශූරතාව දිනා ගනිමින් එම්.ජේ.එම්.ලාෆීර් ශ්‍රී ලංකාවට ගෙන දුන්නේ අතිවිශාල කීර්තියක් බව සඳහන් කරන රජාබ්දීන් මහතා පැවසුවේ එතරම් ශ්‍රේෂ්ඨ ඉතිහාසයකට හිමිකම් කියන බිලියඩ් ක්‍රීඩාව වෙනුවෙන් මේ දක්වා මූලස්ථානයක් ඉදි කිරීමට නොහැකිවීම කණගාටුවට කරුණක් බවය.‘අපිට අවශ්‍ය වන්නේ ඉඩමක් පමණයි. ගොඩනැගිල්ල ඉදිකිරීමේ කටයුතු සිදුකිරීමට අවශ්‍ය මූල්‍යමය ප්‍රතිපාදන සොයාගැනිමට අපිට පුලුවනි. අපේ සියලුම නිලධාරීන්, ක්‍රීඩකයන් එකම තැනකට ගෙනල්ලා සාකච්ඡා කරන්න, ඔවුන් වෙනුවෙන් අවශ්‍ය සේවා පහසුකම් ලබාදෙන්න අපිට මූලස්ථානයක් අත්‍යවශ්‍යයයි. අවුරුදු ගණනාවක් තිස්සේ අපි මේ ප්‍රශ්නයෙන් අපහසුතාවයට පත්වී සිටිනවා.’ රජාබ්දීන් මහතා කීවේය.‍මේ වසර අගභාග‍යේ දී මෙරට පළමු වරට අන්තර් ජාතික ශ්‍රේණිගත කිරීමේ තරගාවලියක් පැවැත්වීමට කටයුතු යොදා ඇති බවත්, ලෝකයේ හොඳම ක්‍රීඩකයන් 32ක් ඒ තරගාවලියට සහභාගිවීමට ශ්‍රී ලංකාවට පැමිණෙන බවත් නව සභාපතිවරයා කී‍වේය.‘මේක අපිට විශාල වාසියක්. ඒ වගේම ශ්‍රී ලංකාවේ සංචාරක ව්‍යාපාරයටත් විශාල අත්වැලක්. ලංකාව පුරාම බිලියඩ් හා ස්නුකර් ක්‍රීඩාව ව්‍යාප්ත කරන්න මෙවැනි තරගාවලි ඉදිරියේදිත් පැවැත්වීමට මම අදහස් කරනවා.’ ඔහු කීවේය.ස්නූකර් හා බිලියඩ් ක්‍රීඩාවේ අභිවෘද්ධිය වෙනුවෙන් කැපවී කටයුතු කරන රාජාබ්දින් මහතා ආසියානු බිලියඩ් සම්මේලනයේ උපසභාපතිධුරයකට ද පසුගියදා පත්විය.මෙවර නිලවරණයේ දී තේරී පත්වූ නව නිලධාරී මණ්ඩලය- සභාපති- ෂෆීක් රජාබ්දීන්, උප සභාපතිවරු - එන්.ඉසෙඩ් පසේලා (ඒ.ඒ.සී.), ගෲප් කපිතාන් එස්.ජේ.එස්.ඩයස් (ගුවන්), ෆායිස් සමද් (මහනුවර), සියාම් හුසේන් (ගාල්ල), සුරේෂ් හසීම් (ඔටර්ස්), ලක්ෂ්මන් (නුවර එළිය), ලේකම් - කර්නල් එච්.ජී.අයි. විද්‍යානන්ද (යුද), භාණ්ඩාගාරික - ස්කෝඩ්‍රන් ලීඩර් ජේ.ජ‍ි.ජයලත් (ගුවන්), තරගාවලි ලේකම් -අමීර් මුක්තාර්, ප්‍රධාන තරග තීරක - මේජර් ඩබ්.එම්.චන්ද්‍රදාස (යුද).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s13040910</link>
    <topic>මිටිය විසිකිරීමේ ශූරියට තරග තහනමක්</topic>
    <author>මොස්කව් (ඒ.එෆ්.පී.)</author>
    <content>2004 වසරේ මිටිය විසිකිරීමේ ඔලිම්පික් ශූරිය වූ රුසියාවේ ඔල්ගා කුසන්කෝවා තහනම් උත්තේජන භාවිතා කිරීමේ වරදට හසුවීමේ හේතුවෙන් වසර දෙකක තරග තහනමක් පැනවූ බව එරට මලල ක්‍රීඩා සම්මේලනය ප්‍රකාශ කළේය.2005 වසරේ දී ෆින්ලන්තයේ, හෙල්සින්කි නුවර පැවැති මලල ක්‍රීඩා ලෝක ශූරතාවලිය අතරතුර දී කුසන්කෝවා ලබාදුන් මූත්‍රා සාම්පලවල තහනම් උත්තේජන සංඝටක අඩංගුවී තිබූ බව රුසියානු මලල ක්‍රීඩා සම්මේලනය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=s13040911</link>
    <topic>බාලිකා ක්‍රිකට් තරගාවලියේදී හලාවත කාර්මෙල් බාලිකා විදුහල් පිලට ජය  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>09</day>
    </date>
    <link>http://www.dinamina.lk/2013/04/09/_art.asp?fn=f1304091</link>
    <topic>තමිල්නාඩු විරෝධයේ පුළුල් දේශපාලනයක් නැහැ</topic>
    <author>සාකච්ඡා කෙළේඋදිත ගුණවර්ධන</author>
    <content>වර්තමාන දේශපාලන සමාජ වාතාවරණය හා සුළු අපනයන භෝග ප්‍රවර්ධන අමාත්‍යාංශයේ කාර්යභාරය පිළිබඳව, ඇමැති රෙජිනෝල්ඩ් කුරේ මහතා සමඟ සිදු කළ සාකච්ඡාවකි මේ.ඔබට හිමි වූ මේ අමාත්‍ය ධුර වගකීම පිළිබඳව ඔබ ට ඇත්තේ මොන විදිහේ හැඟීමක් ද?මගේ එකම හැඟීම හා අපේක්‍ෂාව වී තිබෙන්නේ අන් යමක් නොවෙයි මට ලැබී ඇති වපසරිය තුළ හැකි උපරිමයෙන් යුතුව වගකීම් ඉෂ්ට කිරීමයි. මගේ එකම අධිෂ්ඨානය මේ ඇමැති ධුරයේ වගකීම හැකි උපරිම ලෙස ඉෂ්ට කිරීමයි.ඒ හැඟීම පමණයි මා වෙත තිබෙන්නේ. ඒ වගේම ජනාධිපතිතුමා මා වෙත භාර දුන් වගකීමත් විශ්වාසයත් ආරක්‍ෂා කිරීමට කටයුතු කර තිබෙනවා.සුළු අපනයන භෝග අමාත්‍යාංශයේ කාර්ය භාරය හා එහි වගකීම් පිළිබඳව මූලික පැහැදිලි කිරීමක් කළ හැකි ද?මෙරටට අමතර විදේශ විනිමයක් ලබා ගැනීමට හා සුළු අපනයන භෝග ප්‍රචලිත කිරීමට අවශ්‍ය කටයුතු ඇති කර තිබෙනවා. මෙවැනි භෝග ප්‍රචලිත කිරීමෙන් ග්‍රාමීය ආර්ථිකය වගේම ගැමියාගේ ආර්ථික තත්ත්වය ඉහළ නැංවීමට අවශ්‍ය පසුබිමත් සකස් වෙනවා.අද සුළු අපනයන භෝග විදිහට ඇති මේ භෝග වර්ග මහා අපනයන භෝග බවට පත්කිරීම තමයි මේ අමාත්‍යාංශයේ සැලසුම වෙලා තිබෙන්නේ. ඒ සඳහා මේ නිෂ්පාදන පුළුල් කිරීමත්, වගා කිරීම්, පුළුල් කිරීමත් සිදු කිරීමට කටයුතු කර තිබෙනවා.ඒ වගේම අමුද්‍රව්‍ය වෙනුවට නිමි ද්‍රව්‍ය අපනයනය කිරීමට පුළුවන් නම් එයත් හොඳ දෙයක් විදිහට හඳුන්වන්න පුළුවන්. ඒ වගේම නූතන තාක්‍ෂණය උපයෝගි කර ගැනීම මඟින් මේ නිෂ්පාදනවල අස්වැන්න ප්‍රමාණය වගේම ප්‍රමිතියද ඉහළ නංවා ගැනීමට පුළුවන්කම ලැබෙනවා.ඒ වගේම බීජ අභිජනනය ඉහළ නැංවීම, පාංශු සංරක්‍ෂණය කිරිම, කෘමි හා පළිබෝධ මඟින් සිදු වන හානියද වළක්වා ගැනීමට පුළුවන්කම තිබෙනවා. ඒ දේ සාර්ථක වුණොත් සුළු අපනයන භෝග ක්‍ෂේත්‍රය තවදුරටත් සාර්ථක හා ස්ථාවර මට්ටමකට රැගෙන ඒමට පුළුවන්කම ලැබෙනවා.ඇමැතිතුමනි, සුළු අපනයන භෝග කියන්නේ මොනවාද? ඒ ගැන පැහැදිලි කිරීමක් කළ හැකි ද?සාදික්කා, වසාවාසි, එනසාල්, ඉඟුරු, කහ, පුවක්, කිතුල් වැනි සුළු අපනයන භෝග විදිහට හඳුන්වන්න පුළුවන්කම තිබෙනවා. මේ භෝග වර්ග ප්‍රචලිත කර ආර්ථික තත්ත්වය ඉහළ නංවන කාර්යක් වෙත ගමන් කළ හැකි මඟක් විදිහට සුළු අපනයන භෝග හඳුන්වාදීමට පුළුවන්කම තිබෙනවා.පසුගිය දිනවල තමිල්නාඩුවේ ඇතිවූ ශ්‍රී ලංකා විරෝධය හා ඒ ආශ්‍රිත සිදුවීම් ගැන ඔබේ අදහස පැහැදිලි කළ හැකි ද?තමිල්නාඩුවේ ප්‍රධාන දේශපාලන පක්‍ෂ දෙක තමන්ගේ දේශපාලන බලය රැක ගැනීමටත් තවදුරටත් බලය ආරක්‍ෂා කර ගැනීමටත් සිදු කරන උත්සාහයක් විදිහට මෙය හඳුන්වන්න පුළුවන්. ඒ හැර මෙතැන පුළුල් දේ්ශපාලනයක් නැහැ.ජයලලිතා හා කරුණානිධි මහත්ම මහත්මීන්ට අවශ්‍ය වෙලා තිබෙන්නේ තමන් වැඩියෙන් දෙමළ ජනතාව වෙනුවෙන් ඉදිරිපත් වෙනවා යැයි පෙන්වා දීමටත්, එමඟින් දෙමළ ජනතාව රැවටීමට කටයුතු කිරීමත් පමණයි. ඔවුන්ගේ අරමුණ වෙලා තිබෙන්නේ මීළඟ මැතිවරණයේ ජයග්‍රාහි තුරුම්පුව බවට මේ ප්‍රශ්නය මතු කර ගැනීමයි.අද දෙමළ ජනතාවට සාමකාමීවත් සමඟි සම්පන්නවත් රටක ගෞරවනීය ජන කොටසක් විදිහට කටයුතු කිරීමටත් පුළුවන් කම ලැබී තිබෙනවා. මෙවැනි තත්ත්වයක් තිබියදී තමිල්නාඩු ජනතාවගේ හැඟීම් ඇවිස්සීමට කටයුතු කිරීමක් විදිහට තමිල්නාඩු දේශපාලනඥයන්ගේ මේ රංගනය හඳුන්වා දීමට පුළුවන්.මම එක් ප්‍රශ්නයක් අහන්නම්, 2009 දී යුද්්ධය උච්චතම අවස්ථාවේදී පවා තමිල්නාඩු දේශපාලනඥයන් කිසිදු හඬක් නැගුවේ නැහැ. හඬක් නැඟුවා නම් ඒ කෙඳීරිල්ලක් පමණයි.මෙතැනදී අපත් ඉන්දීය මධ්‍යම රජයත් අතිශය ප්‍රවේශම් සහිත සහ බුද්ධිමත් විදිහටත් කටයුතු කළ යුතුයි. මේ ගැටලුවට විසඳුමක් ලබා ගැනීමට පුළුවන්කම ලැබෙන්නේ එමඟින් පමණයි.ආණ්ඩු පක්‍ෂයේ සිටින ඇතැමුන් තීරණාත්මක අවස්ථාවක එජාපයටත්, සරත් ෆොන්සේකා මහතාගේ පක්‍ෂයටත් එක්වීමට සිටින බව දෙපාර්ශ්වයම කියනවා. මේ අදහස ගැන ඔබේ මතය පැහැදිලි කළ හැකි ද?මේ ආණ්ඩුව දිහා බැලූ විට එවැනි ප්‍රලාපයක් නිර්මාණය කිරීම පහසුයි. 2006, 2007, 2008 වෙද්දි මෙරට යුදමය තත්ත්වය උපරිම තලයකට පැමිණියද මෙතැනදි යුද්්ධය ජය ගැනීමට අවශ්‍ය නම් දේශපාලන ස්්ථාවරත්වයක් අවශ්‍ය නම් ඒ සඳහා පසුබිම සකස් විය යුතුයි.ඒ නිසා මේ දේශපාලන ස්ථාවරත්වය සඳහා ජාතික හෙළ උරුමය, ජවිපෙන් ඉවත්ව ගිය කණ්ඩායම්, එජාපයේ ඉවත්ව ගිය කණ්ඩායම් ද එකතු වුණා. මේ සියලු දෙනා සමඟ තමයි ආණ්ඩුව ඉදිරියට ගියේ.මෙතැන විවිධ දේශපාලන අදහස් සහිත අය සිටිනවා. විවිධ පරමාර්ථ තිබෙන අය ඉන්නවා. මෙහෙම තිබියදී තමයි ආණ්ඩුව ඇතුළේ පරස්පරතාවක් ඇතැයි කෙනෙකුට කියන්න පුළුවන්කම ලැබෙන්නේ. ඒත් ආණ්ඩුව අභ්‍යන්තරයේ ඒ විදිහේ පරස්පරයක් හෝ බෙදීමක් නැහැ.මේ දේශපාලන තත්ත්වය තුළ අප සමඟ එක්ව සිටින දේශපාලන සගයන්ට යම් යම් විශේෂතා දක්වන්න වෙනවා. ඒක සාමාන්‍ය තත්ත්වයක්. ඒත් ශ්‍රීලනිපයේ සිටින ජ්‍යෙෂ්ඨයන් විදිහට අප ඒ ගැන කලබල විය යුතු නැහැ.මේ ආණ්ඩුව මේ මොහොතේ දී රටට වැදගත් රටට ශක්තියක් සපයන ගමනක් යන්නේ. ඒ නිසා අප මේ ගැන කල්පනා කර රට ගැන සිතා කටයුතු කළ යුතුයි. එමඟින් අපට ප්‍රතිපක්‍ෂවල චෝදනා හා මඩ ප්‍රහාර අසාර්ථක කිරීමට පුළුවන්කම ලැබේවි.කවුරුන් මොන විදිහේ තර්ක විතර්ක මතු කළත් ආණ්ඩු පක්‍ෂය තුළ හෝ ශ්‍රීලනිපය තුළ කිසිදු බෙදීමක් හෝ මතවාදිමය ගැටුමක් නැහැ.රට තුළ සාමකාමී වාතාවරණයක් ඇතිව තිබියදී අන්තවාදී කණ්ඩායම් ඒ තත්ත්වය නැති කිරීමට උත්සාහ කරන බවට විවිධ මත පළවෙනවා.මේ ගැන ඔබේ මතය පැහැදිලි කළ හැකි ද?බෞද්ධ මූලධර්ම වාදය වුවත්, ඉස්ලාම් මූලධර්මය වුවත්, හින්දු මූල ධර්මය වුවත් රටක සංවර්ධනයට විශාල බාධාවක් තමයි ඇති වෙන්නේ. ඒ වගේම රටක යහපැවැත්මටත් මෙවැනි ක්‍රියා මඟින් විශාල බාධාවක් ඇති වෙනවා.අන්‍ය ආගම් පහත් කර දැක්වීමත් තම ආගම ජාතිය ඉහළ යැයි සැලකීමත් සුදුසු දෙයක් නොවෙයි. සියලු ආගම් සමානයි, සියලු ජාතීන් සමානයි කියන මතයේයි සිටිය යුත්තේ. අපට ඒ විදිහට සිටීමට පුළුවන් නම් අනවශ්‍ය ගැටුම්කාරී තත්ත්වයන් ඇති වෙන්නේ නැහැ.අප පටු සංකල්ප අතහැර පුළුල් සංකල්ප සහිතවයි කටයුතු කළ යුත්තේ. ඒ වගේම තවත් පිරිසක් මේ විදිහේ තත්ත්වයන් මඟින් අවස්ථාවාදී ප්‍රයෝජන ලබා ගැනීමට උත්සාහ කරනවා විය හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304101</link>
    <topic>පිට පිට 7වැනි වරටත් 6.7%ක ආර්ථික වර්ධනයක්</topic>
    <author>ජයසිරි මුණසිංහ</author>
    <content>දෙස් විදෙස් ආර්ථික අභියෝග හා බාධාමැද වසර 2012දී ශ්‍රී ලංකාවේ ආර්ථිකය සීයයට 6.4 කින් වර්ධනය වී ඉහත සඳහන් සුවිශේෂී ජයග්‍රහණ ද හිමිකර ගෙන ඇතැයි මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කෙළේය.ශ්‍රී ලංකා මහ බැංකු ඉතිහාසයේ 63 වැනි වාර්ෂික වාර්තාව, ජනාධිපති හා මුදල් හා ක්‍රමසම්පාදන ඇමැතිවරයා වන මහින්ද රාජපක්ෂ මහතාට ඊයේ (09) උදේ මහ බැංකු මූලස්ථානයේදී පිළිගැන්වීමේ උත්සවය අවස්ථාව අමතමින් අධිපතිවරයා එසේ කීය. එහිදී වැඩිදුරටත් අදහස් දැක්වූ අධිපතිවරයා මෙසේද කියා සිටියේය.වසර 2012 දී ශ්‍රී ලංකා ආර්ථිකය ආර්ථික වර්ධනයත් මැන බැලෙන සෑම දර්ශකයක් අනුව ම බැලුවාත් ජයග්‍රහණ අත්පත් කර ගෙන තිබෙනවා.ඒ අතර ප්‍රධානම දේ තමයි ආර්ථික වර්ධන වේගය. වසර 2006 සිට අඛණ්ඩව වසර හතක් සියයට 6.7 සාමාන්‍ය ආර්ථික වර්ධන වේගයක් ළඟා කර ගැනීමට අපි සමත් වී තිබෙනවා. ඒවාගේම වසර 2010 - 2012 කාලය තුළ සීයයට 7.5 ක හළ වර්ධනයක් ළඟා කර ගත්තා. යුද්ධය නිම කිරීමෙන් පසු අපි රටක් ලෙස වැඩි වේගයෙන් වර්ධනය වීම පටන් ගත් බවට සාක්ෂියක්.මාස 50ක් එක දිගට රටේ උද්ධමනය තනි ඉලක්කමේ තබා ගැනීමට අපට හැකි වී තිබෙනවා. එය තවත් වසරක් තබා ගන්නට හැකි වුණොත් රටේ විශාල දියුණුවක් සිදු වෙනවා. අවුරුදු තිහකට පස්සේ වාර්තා වූ අඩු විදේශ ණය අනුපාතය වාර්තා වුණා.එය දළ දේශීය නිෂ්පාදිතයෙන් සීයයට 80ක් මට්ටමේ තිබෙන්නේ. එය සීයයට 65ක් මට්ටමට අඩු කර ගන්න ඕනෑ. ඉතිහාසයේ අඩුම විරැකියා අනුපාතය වාර්තා වුණා. සීයයට 04යි. විදේශ සංචිතය ඩොලර් බිලියන 6.9යි. මේ තරම් විශාල සංචිතයක් මැනැවින් කළමනාකරණය කිරීමෙන් ඩොලර් බිලියන 113ක ලාභංශ රජයට ගෙවීමට හැකි වුණා. වසර 2006 සිට වසර 56ක් තිස්සේ ගෙවා තිබෙන්නේ ඩොලර් බිලියන 60ක් තරම් වූ අඩු ලාභාංශ ප්‍රමාණයක්.අය වැය පරතරය, ඒක පුද්ගල ආදායම, අපනයන ආනයන යනාදී සියලු දර්ශක රටට වඩාත් වාසිදායක ලෙස හසුරුවාලීමට අපට හැකි වී තිබෙනවා. දැඩි මූල්‍ය ප්‍රතිපත්ති, තීන්දු තීරණගත් නිසා රටේ අනාගත ආර්ථික සුබ ගමන වේගවත් වී තිබෙනවා. මේ දැමූ අඩිතාලම මත වඩාත් වේගවත්, අඛණ්ඩ යටිතල පහසුකම් සංවර්ධන ජාලයක් ස්ථාපිත කළ යුතුයි. අපි කැපවීමෙන් වැඩ කළ යුතුයි.ඵලදායිතාවය, කාර්යක්ෂමතාවය වැඩි කර ගත යුතුයි. එවිට 2016දී අපට ඩොලර් බිලියන 100ක ආර්ථිකයකට යා හැකියි අධිපතිවරයා විශ්වාසය පළ කෙළේය. මෙම අවස්ථාවේදී ශ්‍රී ලංකා ආර්ථිකයේ ගමන් මඟ පිළිබඳව ආර්ථික පර්යේෂණ දෙපාර්තමේන්තුවේ අධ්‍යක්ෂිකා ස්වර්ණා ගුණරත්න මහත්මිය විශේෂ විග්‍රහයක්ද කළාය.වසර 2012දී සීයයට 6.4කින් වර්ධනය වූ ආර්ථිකය කෘෂිකාර්මික, කර්මාන්ත හා සේවා අංයෙන් සිදු වූ වර්ධනය ද බලපා තිබේ. කෘෂිකර්මාන්තය සීයයට 5.8කින්ද, කාර්මික අංශය සීයයට 10.3කින්ද, සේවා අංශය සීයයට 4.6 කින්ද වර්ධනය වී තිබේ.ඒ අනුව සමස්ත ආර්ථික වර්ධනයෙන් සීයයට 11කට කෘෂිකර්මාන්තය දායක වී ඇත. කාර්මික අංශයේ දායකත්වය සීයයට 30කි. සේවා අංයේ දායකත්වය සීයයට 58.5කි. ඒක පුද්ගල ආදායම එක්සත් ජනපද ඩොලර් 2923 දක්වා වැඩී ඇත. එය ඉකුත් වසරේ පැවැතියේ ඩොලර් 2836 මට්ටමේය.අපනයන ආදායම සීයයට 7.4කින් අඩු වී තිබේ. ආනයන වියදම් සීයයට 5.4කින් අඩු වී ඇත. දෙස් - විදෙස් අභියෝග හා අප හට පාලනය කළ නොහැකි සාධක මත ආර්ථික වර්ධනය මෙලෙස වාර්තා වුවද ලොව දියුණු රටවල මීට පහළ මට්ටමක වර්ධනයක් වාර්තා කළ බව ස්වර්ණා ගුණරත්න මහත්මිය පැහැදිලි කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304102</link>
    <topic>ඇතැම් රටවලට පනවන සම්බාධක ‍ගැන ජාත්‍යන්තරය මීට වඩා සංවේදී විය යුතුයි</topic>
    <author>ජයසිරි මුණසිංහ</author>
    <content>මානව හිමිකම් කඩ කරනවා යැයි චෝදනා නඟමින් ජාත්‍යන්තර ප්‍රජාව ඇතැම් රටවලට සම්බාධක පනවනවා. එවන් ‍රටවල් සමඟ ගනුදෙනු කරන අප වැනි පුංචි රටවලට ඉන් සිදු වන අපහසුතා ගැන ජාත්‍යන්තර ප්‍රජාව මීට වඩා සංවේදී විය යුතු මොහොත උදා වෙලා තිබෙනවා’ යැයි ජනාධිපති මහින්ද රාජපක්ෂ මහතා අවධාරණය කළේය.ශ්‍රී ලංකා මහ බැංකුවේ 63 වැනි මහ බැංකු වාර්ෂික වාර්තාව (2012) පිළිගැන්වීමේ උත්සවයට ප්‍රධාන ආරාධිතයා ලෙස සහභාගී වෙමින් අනතුරුව ජනාධිපතිවරයා මේ බව ප්‍රකාශ කැරැ සිටියේය.ශ්‍රී ලංකා මහ බැංකුවේ මුදල් මණ්ඩලය විසින් මුදල් නීති පණතේ 35 වගන්තියේ (422 අධිකාරය) විධිවිධාන ප්‍රකාරව ආර්ථිකයේ තත්ත්වය මහ බැංකුවේ තත්ත්වය සහ මුදල් මණ්ඩලය විසින් අනුගමනය කළ ප්‍රතිපත්ති හා ක්‍රියාමාර්ග පිළිබඳව විවරණයක් අඩංගු වාර්ෂික වාර්තාවක් ඒ ඒ මුදල් වර්ෂය අවසන්ව මාස හතරක් ඇතුළත මුදල් ඇමැතිවරයාට ඉදිරිපත් කළ යුතුය.ඒ විධිවිධාන වලට අනුව යමින් 2012 වාර්ෂික වාර්තාව මහ බැංකු අධිපතිවරයා විසින් ජනාධිපතිතුමාට පිළිගැන්නුවේය. සිංහල, දමිළ, ඉංග්‍රීසි භාෂා මාධ්‍ය තුනෙන්ම මේ වාර්තාව සකස් කොට පිළිගැන්විණි.එම අවස්ථාවේදීම ආර්ථික සංවර්ධන ඇමැති බැසිල් රාජපක්ෂ මහතාටද මේ වාර්තාව පිළිගැන්විණි.එහිදී අදහස් දැක්වූ ජනාධිපතිවරයා මෙසේද කීය. අද එළිදැක්වුණේ 63 වැනි මහ බැංකු වාර්ෂික වාර්තාවයි. මෙය පිළිගැනීමට මමත් අවස්ථා 07ක් මෙහි පැමිණියා. මෙය ඉතාම උසස් ප්‍රමිතියකින්, ගුණාත්මකව සකස් කර තිබෙනවා.මේ කාර්ය මැනැවින් ඉටු කළ ආර්ථික උපදේශකයාට මහ බැංකුවට අපගේ ප්‍රණාමය පුද කරනවා. මේ වාර්තාවේ දැක්වෙනවා 2012 දී රටේ ආර්ථිකය සීයයට 6.4 කින් වර්ධනය වී තිබෙනවා කියා. එය ඉකුත් වසරේ වාර්තා වූ සීයයට 6.7 ට වඩා අඩුයි කියා විවේචකයෝ දැන් ඉඳන්ම කථා කරයි.නමුත් ලෝකයේ බලවත් දියුණු රටවල් වල ආර්ථික වර්ධන වේගයන් මන්දගාමී වෙද්දී ඍණ අගයක් ගනිද්දී අපි මේ තරම් හෝ වර්ධනයක් ළඟා කර ගැනීම ගැන විවේචකයෝ කථා කරන්නේ නැහැ. අපේ රටේ අවුරුදු 700කට පස්සේ ජාත්‍යන්තර මට්ටමේ වරායක් අලුතින්ම හම්බන්තොට හැදෙනවා.ජාත්‍යන්තර මට්ටමේ ගුවන්තොටුපළක් හැදුවේ ඉතිහාසයේ පළමු වතාවටයි. ඒවාගේම රටේ සම්පත් ගොඩනැඟෙනවා. දවසින් දවස රටේ සම්පත් වැඩි කරනවා. මේ සියල්ලම සිදු වන්නේ රටේ වටිනාකම ඉහළට ගෙන ඒමයි.ඒ සඳහා රජයේ ආදායමෙන් පමණක් මුදල් ආයෝජනය කරන්න බැහැ. ඒ නිසා තමයි විදේශ ණය ආධාර ලබා ගන්න වෙන්නේ. මේවා අරගෙන අපි කෑවේ නැහැ. සම්පත් ගොඩනැඟුවා. මේවා ගැන රට පුරා ගිහින් බලන්න. උඩින් ගියත්, බිමින් ගියත් දියුණුව පෙනෙනවා. මං මාවත්, බලාගාර, ජලාශ, පාසල්, රෝහල්, නිවාස සෑදී තිබෙනවා. මේවා ගැන කියන්න බැරි කුහකකමටයි, ඊර්ෂ්‍යාවටයි කියායි මට සිතෙන්නේ.අපි මානුෂීයය මෙහෙයුමෙන් පසු උතුරු නැඟෙනහිර සංවර්ධනයට රුපියල් බිලියන 214ක් වෙන් කළා. වැය කළා. අපි උතුරේ ජන ජීවිතය නැංවීමට කැප වුණා. මේ නිසා පසුගිය වසර තුනේ ආර්ථික වර්ධනයට මේ පළාත් දෙකින් සීයයට 23 දායකත්වයක් ලැබී තිබෙනවා. එය රජයේ කැපවීම ලොවට කියා පාන සාක්ෂියක් යැයිද ජනාධිපතිතුමා සඳහන් කර සිටියහ.දේශපාලනය, අනාගත වාසි ගැන සිත සිතා රට නංවන තීන්දු ගන්න බැහැ. අපි රට ගැන සිතා ඕනෑම අභියෝගකාරී තීන්දුවක් ගත්තා. පමා කළේ නැහැ. එහෙම නොකළා නම් අලුතින් ගල් අඟුරු බලාගාර, ඉහළ කොත්මලේ ජල විදුලි බලාගාර ඉදි වන්නේ නැහැ. ගමේ නගරයේ සම්බන්ධතාවය කිට්ටු කළා. සම්පත් ගොඩනැඟුවා. ගමේ පිරිසිදුකම, ආදර්ශය නගරයට හඳුන්වා දුන්නා. නගරයේ පහසුකම් ගමට ගෙන ගියා.අපි රට ගොඩනඟන හැටි බලන්න. ධනාත්මකව සිතන්න. කැපවීමෙන් වැඩ කරන්න. රට ගොඩනැඟීමට අත්වැල් බැඳ ගන්න කියා සියලු දෙනාගෙන්ම ඉල්ලා සිටිනවා.මුදල් අමාත්‍යාංශයේ ලේකම් ආචාර්ය පී.බී. ජයසුන්දර, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, නියෝජ්‍ය අධිපති ආචාර්ය නන්දලාල් වීරසිංහ, ආර්ථික පර්යේෂණ දෙපාර්තමේන්තුවේ අධ්‍යක්ෂිකා ස්වර්ණා ගුණරත්න යන මහත්ම මහත්මීහු කථා කළහ.මේ අවස්ථාවට ජනාධිපති ලේකම් ලලිත් වීරතුංග, අග්‍රාමාත්‍ය ලේකම් එස්. අමරසේකර, ඇමැති මණ්ඩල ලේකම් සුමිත් අබේසිංහ, නියෝජ්‍ය අධිපතිවරුන් වන ආනන්ද සිල්වා, සී. ප්‍රේමරත්න, මුදල් මණ්ඩල සාමාජික සාමාජිකාවෝ, බැංකු ප්‍රධානීහු හා මූල්‍ය අංශ උසස් නිලධාරීහු විශාල පිරිසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304103</link>
    <topic>දකුණු කොරියා ප්‍රතිචාරය අනුව ලාංකිකයන් ඉවත් කරන්න රජය සූදානම්</topic>
    <author>මහින්ද අලුත්ගෙදර</author>
    <content>තම රටේ සිටින විදේශිකයන් ඉවත්කර ගන්නා ලෙස උතුරු කොරියාවෙන් දකුණු කොරියාවට අනතුරු ඇඟවීම් කළද දකුණු කොරියාව ඊට දක්වන ප්‍රතිචාරය අනුව එරට රැඳී සිටින ශ්‍රී ලාංකිකයන් සම්බන්ධයෙන් තීරණයකට එළඹෙන බව රජය අවධාරණය කරයි.දකුණු කොරියාවේ සේවය කරන ශ්‍රී ලාංකිකයන් සම්බන්ධයෙන් එරට ශ්‍රී ලංකා තානාපති කාර්යාලය හරහා නිරන්තර අවධියෙන් සිටින බවද ශ්‍රී ලාංකිකයන්ට කිසියම් හෝ හානිදායක තත්ත්වයක් උද්ගත වන්නේ නම් ඒ සඳහා මැදිහත්වී ක්‍රියාකරන බවද විදේශ කටයුතු අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.උතුරු කොරියාව අනතුරු ඇඟවීමක් කළද දකුණු කොරියාව ඒ සඳහා මේ දක්වා කිසිඳු ප්‍රතිචාරයක් දක්වා නොමැති බව පෙන්වාදෙන අධ්‍යක්ෂ ජනරාල්වරයා ඔවුන් ඒ වෙනුවෙන් දක්වන ප්‍රතිචාරය අනුව ක්‍රියාත්මක වීමට ශ්‍රී ලංකා රජය සූදානම් බවද සඳහන් කළේය.ශ්‍රී ලාංකික ශ්‍රමිකයන් 25,000 ක් පමණ දකුණු කොරියාවේ විවිධ ක්ෂේත්‍රයන්හි සේවය කරන බව පැවසූ ඒ මහතා ඔවුන් සඳහා ගැටළුකාරී තත්ත්වයක් මතුවී ඇත්නම් දකුණු කොරියාවේ පිහිටි විදේශීය තානාපති කාර්යාලවල සහ මිත්‍ර රටවල සහයෝගය ඇතිව ඒ වෙනුවෙන් අවශ්‍ය පියවර ගන්නා බවද ප්‍රකාශ කළේය.මේ දක්වා කිසිවෙකුටත් අනතුරක් නොමැති බව සඳහන් කළ රොඩ්නි පෙරේරා මහතා ඔවුන් සම්බන්ධයෙන් නිරන්තර අවධානයෙන් සිටින බවද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304104</link>
    <topic>මැතිසබේ විනාඩි 10කට කල් තබයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සන්ධ්‍යා කරුණාරත්න</author>
    <content>ඊයේ දිනයේදි පාර්ලිමේන්තුවේ දී විවාදයට ගත යුත්තේ කුමන පනත් කෙටුම්පත්ද යන්න පක්ෂ නායක රැස්වීමේදී තීරණය කිරීම සඳහා පාර්ලිමේන්තුව විනාඩි 10කට කල් තැබීමට කතානායක චමල් රාජපක්ෂ මහතා පාර්ලිමේන්තුව ආරම්භ වී මිනිතුත් කිහිපයකට පසුව තීරණය කළේය.සභානායක සහ ඇමැති නිමල් සිරිපාල ද සිල්වා මහතා විසින් දින විවාද කළ යුත්තේ කුමන පනත් කෙටුම්පත් ද යන්න පක්ෂ නායක රැස්වීමක දී තීරණය කළ යුතු බවට ප්‍රකාශ කිරීමෙන් අනතුරුව කතානායකවරයා පෙරවරු 9.34ට පාර්ලිමේන්තුව කල් තැබුවේය.මේ ඉල්ලීම සභානායකවරයා ඉදිරිපත් කළේ, ශ්‍රේෂ්ඨාධිකරණය ඉදිරියේ අභියෝගයට ලක්කළ පනත් කෙටුම්පත් ආණ්ඩුක්‍රම ව්‍යවස්ථාවට අනුණුකූල නොවන බවට ශ්‍රේෂ්ඨාධිකරණය තීරණය කර ඇතැයි කතානායකවරයා සිය නිවේදනය කිරීමෙන් අනතුරුවය. ඉන්පසුව පාර්ලිමේන්තුවේ කටයුතු නැවත පෙ.ව.9.51ට පමණ කතානායකවරයාගේ ප්‍රධානත්වයෙන් ආරම්භ විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304105</link>
    <topic>ජිනීවාවලට මාස හයෙන් හයට වාර්තා ඉදිරිපත් කිරීමට රජය සූදානම් නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සන්ධ්‍යා කරුණාරත්න</author>
    <content>මානව හිමිකම් සමුළුවට මාස හයෙන් හයට වාර්තා ඉදිරිපත් කිරීමට රජය සූදානම් නැතැයි විදේශ කටයුතු ඇමැති මහාචාර්ය ජී එල් පීරිස් මහතා පාර්ලිමේන්තුවේදී ඊයේ (09) ප්‍රකාශ කළේය.වසර තිහකට පසුව ශ්‍රී ලංකාවේ සංහිඳියාවක් ඇති වී තිබෙන බව පවසන ඇමැතිවරයා මෙරට සංහිඳියාව ඇතිකිරීමට ලෝකයේ අනෙක් රටවල් උපදෙස් අවශ්‍ය නැති බවද අවධාරණය කළේය.විපක්ෂ නායක රනිල් වික්‍රමසිංහ මහතා 23 (2) යටතේ සිදු කළ ප්‍රකාශයට පිළිතුරු දෙමින් ඇමැතිවරයා මේ බව කීවේය.එහිදී විඩිදුරටත් අදහස් දැක්වූ මහාචාර්ය ජී එල් පීරිස් මහතා:-විපක්ෂ නායකතුමා මේ කළ ප්‍රකාශය ගැන ලජ්ජා විය යුතුයි. මෙතුමාට අවශ්‍ය වී තිබෙන්නේ ආණ්ඩුවේ ස්ථාවරය නොවෙයි. 2012 හීදී ජිනීවා මානව හිමිකමට ඉදිරිපත් කළ උගත් පාඩම් පිළිබඳ වාර්තාවේ යෝජනා 285 ඉතාම පුළුල් භාවයක් තිබෙනවා.යෝජනා අප ක්‍රියාත්මක කරමින් සිටිනවා. තවත් ක්‍රියාත්මක කිරීමට තිබෙනවා. රනිල් වික්‍රමසිංහ මහතාගේ කතාවෙන්ම එය පැහැදිළිවෙනවා. එතුමා කිව්වා බිම් බෝම්බ ඉවත් කිරීම, යටිතල පහසුකම් සංවර්ධනය ඉතා හොඳ මට්ම්ක තිබෙනවා කියලා.එතුමා ඒ පිළිබඳව ප්‍රසාදයෙන් කතා කළා. නමුත් මේ වසරේ ජිනීවා වල යෝජනා වූ යෝජනාවලට රජය එකඟ නැහැ. මේ වසරේ පැවැති මානව හිමිකම් කොමිසමේදී ඔවුන් යෝජනා කර තිබෙන්නේ 24 වැනි සමුළුවේදී වාචිකව කරුණු ඉදිරිපත් කළ යුතුය යන්නත්, 25 වැනි සමුළුවේදී දීර්ඝ වාර්තාවක් ලබා දෙන්න්ත්.ඒ කියන්නේ මාස හයකට වරක් අපි මානව හිමිකම් කොමිසමට කරුණු දැක්විය යුතුයි. ශ්‍රී ලංකා රජය එයට එකඟ නැහැ.එහි කිසිදු වෙනසක් නැහැ. ලෝකයේ මෙවැනි උවදුරවලට වඩා වැඩි උවදුරු සිදු වූ රටවල් තිබෙනවා. ඒ පිළිබඳව මේ ක්‍රියා අනුගමනය කරන්නේ නැහැ. විශේෂයෙන් අපේ රට ඉලක්කගත කරගෙන මේ අයුරින් පහර දෙන්නේ ඇයි? ඒ නිසා අපි මාස හයෙන් හයට මානව හිමිකම් කොමිසමට වාර්තා ඉදිරිපත් කරන්නේ නැහැ.ඒ යෝජනාව අංශු මාත්‍රයකට ආණ්ඩුව පිළිගන්නේ නැහැ. එහිදී තවත් කරුණක් යෝජනා වුණා. ජාත්‍යන්තර මැදිහත් වීමක් හා ජාත්‍යන්තර පරීක්ෂණයක් ඉල්ලා සිටියා.ඒ එක්කම දරුස්මාන් වාර්තාවත් ජාත්‍යන්තර පරීක්ෂණයකට ලක් කිරීමට ඔවුන් ඉල්ලා සිටියා. දරුස්මාන් වාර්තාව අප්‍රිකානු හා ඉස්ලාමීය රටවල් පරාජය කර තිබෙන වාර්තාවක්. එහි සාක්ෂි දෙන පිරිස සෙවනැලි පමණයි.ඔවුන් වසර 20කට පසුවයි නම් ගම් හෙළි කරන්නේ. ඒ ගිවිසුම් අනුව මේ පටිගත කිරීම් සිදු කර තිබෙන්නේ. ඒ සෙවනැලි කියනදේ පිළිගත හැකිද? අන්තර් ආණ්ඩු ක්‍රියාවලියට එරෙහිව ගිය කරුණු මෙවර ජිනීවා සමුළුවේදී යෝජනා කර තිබෙන්නේ.ඒ නිසා මේ යෝජනා රජය ප්‍රතික්ෂේප කරනවා. අද මේ ප්‍රශ්නය චිත්‍රපටථ ක්‍රීඩා ක්ෂේත්‍රවලට පවා ගොස් තිබෙනවා. එය සුභවාදී තත්ත්වයක් නොවෙයි. මේ ප්‍රශ්නය සම්බන්ධයෙන් කිසිම රාජ්‍යයක උපදෙස් පිළි ගන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304106</link>
    <topic>සෞදියේ අතර මං වූ මෙරට 750ක් ජෙඩා සර්බියා පාලම අසල</topic>
    <author>මහින්ද අලුත්ගෙදර</author>
    <content>රැකියා සඳහා සෞදි අරාබියාවට ගොස් විවිධ හේතුන් මත රැකියා ස්ථානවලින් ඉවත්ව අතරමං වූ ශ්‍රී ලාංකික ශ්‍රමිකයින් 750 දෙනෙකු ජෙඩාහි සර්බියා පාලම ආසන්නයේ සිටින බව ශ්‍රී ලංකා විදේශ සේවා නියුක්ති කාර්යාංශය පවසයි.විවිධ කාලවලදී රැකියා සඳහා ගිය පිරිසක් මෙ‍ම ස්ථානයේ රඳී සිටින බවද ඔවුන්ව යළි මෙරටට ගෙන්වා ගැනීම සඳහා රාජ්‍යතාන්ත්‍රික මට්ටමින් මැදිහත්වන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙනිය මහතා දිනමිණ ට පැවසීය.නීති විරෝධී අයුරින් රැඳී සිටින විදේශීය කිසිවෙකුටත් රැකියා අවස්ථාවන් ලබා‍ නොදෙන ලෙස එරට රජය විසින් අදාළ රැකියා ලබාදෙන ආයතන වෙත දැනුම් දී තිබෙන බව සඳහන් කළ ඒ මහතා එහි ප්‍රතිඵලයක් වශයෙන් බලපත්‍ර නොමැතිව රැකියා සිදුකළ ශ්‍රී ලාංකික පිරිසක් මෙලෙස සර්බියා පාලම ආසන්නයට එක්රැස් වී සිටින බවද සඳහන් කළේය.කෙසේ වුවද මේ පිරිස යළි ශ්‍රී ලංකාවට ගෙන්වා ගැනීමේ අවශ්‍යතාවය පෙන්වාදුන් මංගල රන්දෙනිය මහතා ඒ වෙනුවෙන් සෞදි අරාබියානු රජයෙන් පොදු සමා කාලයක් ඉල්ලා සිටින බවද එසේ නොවන්නේ නම් එම ශ්‍රී ලාංකිකයන් පිරිස ගෙන්වා ගැනීම සඳහා විශාල මුදලක් ගෙවීමට සිදුවන බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304107</link>
    <topic>සැකකරුවන් ඩී.එන්.ඒ. පරීක්ෂණයෙන් හඳුනාගනී</topic>
    <author>විජයානි එදිරිසිංහ</author>
    <content>තණමල්විල ප්‍රදේශයේදී 85 හැවිරිදි කාන්තාවක් දූෂණය කර අභිරහස් ලෙස ඝාතනය කර තිබූ මිනීමැරුමේ සුල මුල සොයාගත් රහස් පොලිසිය එම අපරාධය සිදු කළ සැකකරුවන් දෙදෙනා සමඟ ඔවුන් සොරාගත් භාණ්ඩද අවි ආයුධ ද අත්අඩංගුවට ගෙන තිබේ.තණමල්විල බෝදාගම පාරේ විජය නිවසේ පදිංචිව සිටි දෝන කරුණාවතී රුවන් පතිරණ විජේනායක  (85) නැමති කාන්තාව මෙසේ ඝාතනය කර තිබුණි. සැකකරුවන් මේ අපරාධය සිදු කර තිබුණේ විශාල මුදලක් කොල්ල කන අරමුණින් වුවද ඔවුන්ට එම නිවසේ තිබී සොයා ගැනීමට හැකිවී ඇත්තේ රුපියල් පනහක මුදලක් වීම විශේෂත්වයකි.කිසිම ආකාරයකින් සැකකරුවන් සොයා ගැනීමට නොහැකි වන පරිදි කිසිදු සාක්ෂියක් නොමැතිව සිදු කර පලා ගොස් තිබූ මේ අපරාධයේ සුලමුල හෙළි කර ගෙන සැකකරුවන් අත්අඩංගුවට ගැනීමට හැකි වී ඇත්තේ දූෂණයට ලක්වූ එම කාන්තාවගේ සිරුර තුළ තිබූ පිරිමි ශුක්‍රාණු හරහා (ඩී.එන්.ඒ.) පරීක්ෂණ කර අනතුරුව සැකකරුවන් සොයා ගැනීමට රහස් පොලිසිය සිදු කළ දුෂ්කර මෙන්ම අභියෝගාත්මක මෙහෙයුමක ප්‍රතිඵලය තුළින්ය.පසුගිය සැප්තැම්බර් මාසයේ 27 වැනිදා රාත්‍රියේ මේ අපරාධය සිදු කර තිබිණි. මේ කාන්තාව නිවසේ තනිව පදිංචිව සිට ඇත. ඇය පදිංචි නිවස කැලෑබද ප්‍රදේශයකට යාව පිහිටි එකකි. සැකකරුවන් ඇය මරා නිවස කොල්ලකෑමට අදහස් කර ඇත්තේ රුපියල් අටදහසක් සොයා ගැනීමේ අරමුණ මතය.එහෙත් නිවස තුළ මුදල් නොමැති වීම නිසා මිය ගිය කාන්තාවගේ කරාබු කුට්ටමක් බුදු පිළිමය අසල තිබූ රුපියල් පනහක් සහ බුදු පිළිමය පමණක් අපරාධකරුවන්ට සොයා ගැනීමට හැකි වී තිබුණි. මේ අපරාධය සම්බන්ධව සැකකරුවන් අත්අඩංගුවට ගැනීමට පොලිස්පති එන්. කේ. ඉලංගකෝන් මහතා විසින් රහස් පොලිසියට භාරදුනි.ඒ අනුව රහස් පොලිස් කණ්ඩායම් කීපයක් මේ ප්‍රදේශය තුළ රහසිගතව මෙහෙයුම් සිදු කළහ. අවසානයේදී මාස කීපයක් තුළ සිදු කළ පරීක්ෂණවලදී සැකකරුවන් කොටුකර ගැනීමට හැකි වී තිබේ. ඔවුන් සිදු කළ අපරාධයේ සියලු තොරතුරු මේ වන විට පා‍පොච්චාරණය කර තිබේ.ඔවුන් සිද්ධිය වූ දින වහලයෙන් නිවසට පැන එම කාන්තාවගේ මුඛය සිර කර අනතුරුව එක් අයෙක් ඇය දූෂණය කරන අතරතුර අනෙක් සැකකරු නිවස තුළ ඇති වටිනා දෑ සොයා තිබේ. ඒ අතර කාන්තාව මිය ගොස් ඇත. සැකකරුවන් පසුදින මිය ගිය කාන්තාවගේ නිවසට සෙසු අය සමඟ පැමිණ මරණය ගැන කම්පාවටද පත්වී තිබේ. මොවුන් මේ අපරාධය වසන් කිරීමට ගත හැකි සෑම උත්සාහයක්ම දරා තිබේ.සැකකරුවන් සතුව තිබී මිලිමීටර් 9 වර්ගයේ ගිනි අවියක්, ගංජා තොගයක්, යතුරු පැදියක් ඇතුළු ඝාතන අවස්ථාවට යොදාගත් ද්‍රව්‍ය සොයාගෙන ඇත.රහස් පොලිසියේ අධ්‍යක්ෂ ජ්‍යෙෂ්ඨ පොලිස් අධිකාරී ගාමිණී මතුරට මහතාගේ අධීක්ෂණය යටතේ සහකාර පොලිස් අධිකාරී ශානි අබේසේකර, සහකාර පොලිස් අධිකාරී සාගර කීර්තිපාල, සහකාර පොලිස් අධිකාරී ගීතාල් ලක්සිරි, අපරාධ පරීක්ෂණ දෙපාර්තමේන්තු විශේෂ ඒකකයේ ස්ථානාධිපති පොලිස් පරීක්ෂක රංජිත් මුණසිංහ, උප පොලිස් පරීක්ෂක මොහොමඩ්, පොලිස් සැරයන් 32684 අජිත් ප්‍රේමකුමාර, පොලිස් කොස්තාපල්වරුන් වන 87200 දුමින්ද, හේවාවිතාරණ 87382 සමීර සම්පත් අබේනායක ඇතුළු කණ්ඩායමක් මේ අභිරහස් ඝාතනය සොයා ගැනීමට සහාය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304108</link>
    <topic>මන්ත්‍රී නාමල් රාජපක්ෂට සුබ උපන් දිනයක්</topic>
    <author/>
    <content>හම්බන්තොට දිස්ත්‍රික් පාර්-ලිමේන්තු මන්ත්‍රී තාරුණ්‍යට හෙටක් සභාපති නීතීඥ නාමල් රාජපක්ෂ මහතාගේ උපන් දිනය අදයි.ලේක් හවුස් ආයතනය ඒ මහතාට සුබ උපන් දිනයක් ප්‍රාර්ථනා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n1304109</link>
    <topic>එල්ටීටීඊ සංවිධානය කරුණානිධිට තර්ජනය කරලා</topic>
    <author/>
    <content>තමිල්නාඩුවේ ප්‍රචණ්ඩත්වය වපුරා එය ඉන්දීය මධ්‍යම රජයේ පාලනයට යටත් කිරීම සඳහා කටයුතු කරන බවට එල්.ටී.ටී.ඊ. සංවිධානය විසින් 1989 වසරේ දී එවකට තමිල්නාඩු මහ ඇමතිව සිටි මුත්තුවෙල් කරුණානිධිට තර්ජනය කළ බවට විකිලීක්ස් වෙබ් අඩවිය අනාවරණය කර ඇත.චෙන්නායිහි අමෙරිකානු කොන්සල් කාර්යාලය මඟින් නවදිල්ලියේ අමෙරිකානු තානාපති කාර්යාලය සහ වොෂින්ටන් රාජ්‍ය දෙපාර්තමේන්තුව වෙත යවනු ලැබූ කේබල් පණිවුඩයක මේ බව සඳහන් වී ඇත.තමන්ට අවාසිදායක වුවද කරුණානිධි එල්.ටී.ටී.ඊ සංවිධානයේ ක්‍රියාකාරකම්වලට සහාය වී ඇත්තේ මේ නිසා බවට එමඟින් හෙළිකර තිබෙන අතර සිය ප‍්‍රතිවාදියා වූ එම්.ජී. රාමචන්ද්‍රන් නොහොත් එම්.ජී.ආර්. එල්.ටී.ටී.ඊ. සංවිධානය සමඟ සමීප සබඳතාවක් පවත්වාගෙන යන අතරතුර කරුණානිධි ඔවුන් වෙත යොමු වී ඇත්තේ මේ හේතුවෙන් බවද එම වාර්තා සඳහන් කරයි.කෙසේ වුවද තමිල්නාඩුවේ දැන් පවතින ශ‍්‍රී ලංකා විරෝධයට කරුණානිධි එක්වීම මෙමඟින් සාධාරණීයකරණය කළ නොහැකි බවද විචාරකයන්ගේ අදහස වී තිබේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n13041010</link>
    <topic>කාන්තාවකට හදි කරන්න තැත්කළ ජවිපෙ මන්ත්‍රී රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>බීමතින් කාන්තාවකගේ නිවෙසකට අයුතු ලෙස ඇතුළු වී ඇයට ලිංගික අතවරයක් කිරීමට උත්සාහ කළ බවට චෝදනා ලැබ අධිකරණයට ඉදිරිපත් කෙරුණු මිහින්තලා ප්‍රාදේශීය සභාවේ ජනතා විමුක්ති පෙරමුණේ මන්ත්‍රීවරයකු මේ මස 12 දින දක්වා රක්ෂිත බන්ධනාගාර ගත කරන ලෙස අනුරාධපුර වැඩබලන මහේස්ත්‍රාත් සජීව ගුණරත්න මහතා ඊයේ (9) පස්වරුවේ නියෝග කෙළේය.මෙසේ රක්ෂිත බන්ධනාගාර ගත කළේ මිහින්තලා ප්‍රාදේශීය සභාවේ ජනතා විමුක්ති පෙරමුණ මන්ත්‍රී අජිත් වීරසිංහ මහතාය.සැකකරු පෙරේදා (8) රඹෑව ප්‍රදේශයේ පිහිටි මෙම කාන්තාවගේ නිවෙසට අයුතු ලෙස ඇතුළු වී ඇයට ලිංගික අතවරයක් කිරීමට උත්සාහ කරද්දී නිවාඩු ලබා පැමිණ සිටි ඇගේ පුත්‍රයා වන යුද හමුදා සෙබළෙකු පහර දීමක් සිදු කර ඇත.පහර කෑමෙන් බරපතළ ලෙස මන්ත්‍රීවරයා තුවාල ලබා ඇති අතර හිසට එක් අතකට සහ එක් පාදයකට තුවාල සිදු වී ඇති අතර මන්ත්‍රීවරයා අනුරාධපුර ශික්ෂණ රෝහලේ තිස්වන වාට්ටුවේ ප්‍රතිකාර ලබමින් සිටී.පහරකෑමට ලක්ව ප්‍රතිකාර ලබන මන්ත්‍රීවරයාට බන්ධනාගාර ආරක්ෂාව ලබාදෙන ලෙස මහේස්ත්‍රාත් සජීව ගුණරත්න මහතා අනුරාධපුර බන්ධනාගාර අධිකාරියට නියෝග කළේය.මන්ත්‍රීවරයාගේ පැමිණිල්ලට අනුව අත්අඩංගුවට ගත් යුද හමුදා සෙබළා ඇප මත මුදා හැරුණි. සිද්ධිය සම්බන්ධයෙන් මිහින්තලේ පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n13041011</link>
    <topic>සරසවිය ට වසර 50යි</topic>
    <author/>
    <content>දේශයේ ජාතික කලා පුවත්පත ‘සරසවිය’ පුවත්පතට පනස් වසරක් සපිරීම නිමිත්තෙන් අද පෙරවරු 10ට ලේක්හවුස් ආයතනයේ පහත මාලයේ ශ්‍රවණාගාරයේදී පරිත්‍රාණ ධර්මදේශනයක් පැවැත්වේ.අද සවස 6 ට කලාකරුවන්ගේ සහභාගිත්වයෙන් දැන්වීම් පරිශ්‍රයේදී පැදුරු සාජ්ජයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=n13041012</link>
    <topic>ශිරාණි බණ්ඩාරනායක රටින් පැන යාමේ තැතක්</topic>
    <author/>
    <content>හිටපු අගවිනිසුරු ශිරාණි බණ්ඩාරනායක මහත්මියට එරෙහිව අල්ලස් චෝදනා මේ දිනවල විභාග වන බැවින් ඇය රටින් පැනයාමේ සූදානමකින් සිටින බව වාර්තාවේ.ඇයට එරෙහිව පවතින චෝදනාවලට මුහුණදීමට නොහැකිව මෙසේ රට අතහැර යන බවත් ආරංචිමාර්ග පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304101</link>
    <topic>සී. අයි. ඩී. වෙස්ගෙන කතක් රවටා රු: 50,000ක මුදලක් බලහත්කාරයෙන් අරන්</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>අධිකරණ නියෝගයක් මත රක්‍ෂිත බන්ධනාගාරගතව සිටින රැඳවියකු ඇප මත මුදා දීමට අපරාධ පරීක්‍ෂණ දෙපාර්තමේන්තුවේ නිලධාරියකු ලෙස ව්‍යාජව පෙනීසිටිමින් රැඳවියාගේ බිරියගෙන් රු: 50,000ක් බලහත්කාරයෙන් ලබාගත්තේ යැයි කියන සිද්ධියක් සම්බන්ධයෙන් චෝදනා ලැබූ අයකු රක්‍ෂිත බන්ධනාගාරගත කිරීමට මීගමුව ප්‍රධාන මහේස්ත්‍රාත් ඒ. එච්. එන්. සී. අමරසිංහ මහතා නියෝග කළේය.මෙලෙස රක්‍ෂිත බන්ධනාගාරගත කර ඇත්තේ දේශපාලන රැකවරණය ලබමින් විවිධ නීති විරෝධි කටයුතුවල යෙදෙන බව කියන සීදූව පදිංචි පුද්ගලයෙකි.මෙහි පැමිණිලිකාරිය ලොකු බාලසූරියගේ චන්ද්‍රිකා නැමැති සීදුව ප්‍රදේශයේ කාන්තාවකි. ඇගේ ස්වාමිපුරුෂයා කැළුම් ප්‍රදීප් සුරංග නැමැති අයෙකි.ස්වාමිපුරුෂයා වන ප්‍රදීප් සුරංග 2012.10.07 දින බහුදින ධීවර යාත්‍රාවකින් නීති විරෝධීව ඕස්ට්‍රේලියාවට ගොස් ඇත. 2013. 03. 20 එම තැනැත්තාව එරට බලධාරින් මෙරටට පිටුවහල් කර තිබේ. අනතුරුව ඔහු අධිකරණ නියෝගයක් මත රක්‍ෂිත බන්ධනාගාරගත කෙරුණි.අපරාධ පරීක්‍ෂණ දෙපාර්තමේන්තුවේ නිලධාරියකු ලෙස සැකකරු පෙනී සිටිමින් රක්‍ෂිත බන්ධනාගාරගතව සිටින අයව ඇප මත මුදාදීමට හැකි බව පවසා එම රක්‍ෂිත බන්ධනාගාරගතව සිටින රැඳවියාගේ බිරියගෙන් රු. 90,000ක් ඉල්ලා ඇත. එතරම් මුදලක් නැති බව පවසා බිරිය (පැමිණිලිකාරිය) සැකකරුට රු. 50,000ක් දී තිබේ.මේ බව කාටවත් දැනුම් දුන්නොත් ස්වාමිපුරුෂයාව (රැඳවියාට) ඇප මත මුදා ගැනීමට නොහැකි ලෙස අධිකරණයට වාර්තාවක් ඉදිරිපත් කරන බවද සැකකරු පැමිණිලිකාරියට තර්ජනය කළ බව අපරාධ පරීක්‍ෂණ දෙපාර්තමේන්තුව අධිකරණයට (ඉදිරිපත් කළ) තොරතුරු වාර්තාවේ සඳහන්ය.මේ සිද්ධිය පිළිබඳව තවදුරටත් විමර්ශනය කිරීමට තිබෙන බව අපරාධ පරීක්‍ෂණ දෙපාර්තමේන්තුවේ කටුනායක ඒකකයේ ස්ථානාධිපති සැකකරු අධිකරණයට ඉදිරිපත් කරමින් කරණු දැක්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304102</link>
    <topic>පුර නැඟුම ව්‍යාපෘති අටක් කෑගල්ලේ ක්‍රියාත්මක කරයි</topic>
    <author>සබරගමුව සමූහ පී. එච්. ගාමිණී</author>
    <content>ආර්ථික සංවර්ධන අමාත්‍යාංශය සබරගමුව පළාත් සභාව, පළාත් පාලන දෙපාර්තමේන්තුව යන ප්‍රාදේශීය සභා හරහා ක්‍රියාත්මක කරන පුර නැගුම ව්‍යාපෘති අටක් කෑගල්ල දිස්ත්‍රික්කයේ ක්‍රියාත්මක කිරීමට සැළසුම් කර ඇති බව කෑගල්ල දිස්ත්‍රික් පළාත් පාලන සහකාර කෙමාසාරිස් දුලිප් සොමිරත්න මහතා පැවැසීය.කෑගල්ල , බුලත්කොහුපිටිය, රුවන්වැල්ල, දැරණියගල ,යටියන්තොට, දෙහිඕවිට , ගලිගමුව , අරණායක , යන ප්‍රාදේශීය සභා බල ප්‍රදේශයන්හි කුඩා නගර කේන්ද්‍ර කරගනිමින් ඊට අවශ්‍ය පහසුකම් සැපයීම මේ යටතේ සිදුකරන අතර එක් ව්‍යාපෘතියකට වැය කරන මුදල රුපියල් ලක්‍ෂ 500කි.මේ අනුව ආර්ථික සංවර්ධන අමාත්‍යාංශය කෑගල්ල දිස්ත්‍රික්කයේ ක්‍රියාත්මක කරන පුර නැගුම ව්‍යාපෘති අට සඳහා වැය කරන මුදල රුපියල් ලක්‍ෂ 4000කි. ප්‍රාදේශීය සභාවක් විසින් තෝරා ගන්නා කුඩා නගරය සතිපොළ සංවර්ධනය , ජලයෝජනා ක්‍රම සහ අපද්‍රව්‍ය කළමනාකරණය , වැසි ජල කානු පද්ධති ඉදිකිරීම වැනි තෝරාගත්් ව්‍යාපෘති ගණනාවක් පිළිබඳව ප්‍රාදේශීය සභා අධිකාරීන් දැනුවත් කර ඇති බවද ඒ සඳහා මේ මූල්‍ය ප්‍රතිපාදන යෙදවීමට හැකිබවද ඒ මහතා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304103</link>
    <topic>මවුපිය නෙතු අග කඳුළැලි ඉතිරි කර ඉසුරු පුතා යන්න ගියා දුර ඈතක</topic>
    <author>පොල්ගස්ඕවිට සමූහ - එස්. පන්නිල</author>
    <content>පොල්ගස්ඕවිට වෑතර මහා විදුහලේ 10 වැනි වසරේ ඉගෙනුම ලැබූ ඉසුරු මදුෂාන් දොලුවීර සිසුවා දියේ ගිලී මියගියේ ය. ඉසුරු වොලිබෝල්, එල්ලේ, ක්‍රිකට් ක්‍රීඩාවන්හිදී විද්‍යාලයීය, කලාප, දිස්ත්‍රික් තරගවාර රැසක් ජයගත් දක්‍ෂ සිසුවෙකි.පසුගිය 29දා මහසිකුරාදා පාසල් නිවාඩු දිනයක් වූ හෙයින් හිමිදිරියේ සිටම ඉසුරු ඇඳ මත ඒ මේ අත පෙරළෙමින් සිතුවිලි සයුරක කිමිදෙන්නට විය.තමාත්, සොයුරාත් පිළිබඳව දිවා රෑ කථා කරන මවගෙත්, හෘද රෝගියෙක් නිසා සැත්කමකට බඳුන්ව කායික දුබලතාවෙන් පෙළෙන පියාගේත් දුක් ගිනි නිවන්නට ඉසුරු හෙගැවිත් දිය හැකි දිනය ඔහුට සිතා ගන්නටවත් බැරි තරම් විය.මෙසේ සිතුවිලි අතරේ දැවටෙමින් සිටියදී ගෙමිදුලේ සිටි සිය මිතුරකු තමා අමතන අයුරුත්, “එයා තවම නිදි” යයි කියූ රෝගාතුර පියාගේ දුබල කටහඬත් ඉසුරුට හොඳටම ඇසිණි.“නැගිටින්න කියන්න අපි පිට්ටනියේ කියලා” කී ඒ මිතුරා ක්‍රීඩා පිට්ටනිය දෙසට පියමං කරන අයුරු ඉසුරු ජනෙල් කූරු අතරෙන් දැක ගත්තේය.මද වේලාවකින් නැගිටගත් ඉසුරු අම්මා සකස් කර තිබූ කහට කෝප්පය එක හුස්මට බී ගත්තේය. ක්‍රීඩා පිට්ටනියේදී මිතුරන් හමුවූ ඉසුරු ඔවුන්ගේ පෙරැත්තය නිසාම දිය නෑමට ඇළට යන්නට තීරණය ගත්තේය. හිතවතුන් තිදෙනෙක් වූ අතර වැඩිමලා 17 හැවිරිදි චරිත් විය.දකුණු අධිවේගී මඟේ කහතුඩුව පිවිසුමට සමගාමීව පළල් කරන ලද කළු ගඟ අතු ඔය දැන් ගලා බසිනුයේ කිසිදු බාධකයකින් තොරවය. උඩහ පළාතට වැසි තිබුණ නිසාදෝ එදින ඇළේ ජල පහර තරමක් දැඩි විය.චරිත් අයියා ඇළට නොබැස ජංගම දුරකථනයට තට්ටු කරමින් ඇළ කණ්ඩියට වී සිටි අතර අනෙක් තිදෙනා ඇළට පැන රිසිසේ දිය බුං ගැසුවේය. ගතවූවේ නිමේෂයකි.දිය බුං හඬ අඩුවී තිදෙනාම එක රොත්තට ජලයේ ගසාගෙන යන අයුරු චරිත්ගේ නෙත ගැටිණ. ඔහු වහා දියට පැන ඈතට ඈතට පාවෙමින් සිටි දෙදෙනාත් දෑතට රුවාගෙන ගොඩබිමට ඇදගත්තේය. සැනෙකින් ඉසුරුව විපරම් කළ නමුත් ඔහු නොවීය. එහෙට මෙහෙට දිව වටපිටාව බැලුවත් ඉසුරු නැත. කියන්නට පේනතෙක් මානයක කිසිවකුත් නොවීය.අත තිබූ දුරකථනයෙන් ඔහු තවත් සගයකුට හතිදමමින්, ගොත ගසමින් සිද්ධිය සැල කළේය. විනාඩි දහයක් ඇතුළතදී ගම්වාසීහු ඇළ මඟ දෙපස සිට ගත්තේ ඉසුරුගේ රුව කොතැනින් හෝ මතුවිය හැකි යයි සිතාගෙනය.ඇළ මාර්ගයත්, ගැඹුරු ජලයත් හොඳට හුරු පුරුදු ප්‍රාදේශීය සභාවේ දයාරත්න අඩි 15ක් පමණ වූ ඇළ පතුල අතගාන්නට කිමිදුණේ ‘ඉසුරු ගොඩගනිමි’ යන දැඩි අදිටනද ඇතිවය.ඔහු මහත් වැර යොදා ඉසුරුගේ නිසල දේහය කර තබාගෙන ගොඩට විත් බිම සතපවන විටත් ඉසුරු මව්පිය නෑ හිතවතුන් සදහටම හැර ගොසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304104</link>
    <topic>පිළියන්දල නගරයේ කානු පද්ධති මැසි මදුරු රජදහනක්</topic>
    <author>කැස්බෑව සංචාරකධර්මසිරි සුරවීර</author>
    <content>පිළියන්දල නගරයේ කොළඹ - හොරණ පාරේ වෙළෙඳසල් ඉදිරිපිට ඇති ජල බස්නා කානු පද්ධතිය කැඩී බිඳී අවහිර වීමෙන් සහ එම කානු පද්ධතියේ කුණු කසළ සමග ජලය රැඳී පල්වීම හේතුවෙන් නගරයේ ජීවත්වන ජනතාවට මෙන්ම නගරය කරා පැමිණෙන ජනතාවට විවිධ ප්‍රශ්න මතුවී තිබේ.මේ කානු පද්ධතිය මතුපිට කොන්ක්‍රීට් ආවරණ බොහෝ තැන්වල කැඩී බිඳී කැබලි විසිරී තිබීම නිසා මඟ දෙපස පයින් ගමන් කරන ජනතාවට ඉමහත් අපහසුතාවන්ට මුහුණපෑමට ද සිදුවී තිබේ.විශේෂයෙන් මේ අනතුරුදායක හා අනාරක්ෂිත තත්ත්වය කොළඹ - හොරණ පාරේ කැස්බෑව දෙසට ගමන් කරන විට දැකගත හැකිය.මේ අනතුරුදායක හා අනාරක්ෂිත ස්ථානවලදී කානුවලට ඇද වැටීමෙන් හා කොන්ක්‍රීට් ලෑලි හා කැබලිවලට දෙපා ගැටීමෙන් ජනතාව පීඩා විඳිති.මේ කානු පද්ධතිය අවහිර විම පිළියන්දල නගරයේ මදුරු උවදුර ඉතා බරපතළ වීමට හේතුවක් වී ඇත.ඇතැම් ස්ථානවල කානු ඇතුළත ජලය රැදී පල්වී තිබීම මදුරුවන් බෝවීමට ද රුකුලක් වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304105</link>
    <topic>වෙළෙඳ සංකීර්ණයේ ඇවිදින්නේ බලාගෙනයි</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ පොදු වෙළඳ සංකීර්ණයේ මාළු අලෙවි අංශයේ කොරිඩෝවේ ටයිල් ඇතිරූ බිම මාළු සේදූ වතුර දෝරේ ගලා යාම නිසා පාරිභෝගිකයෝ ලිස්සා වැටී තුවාල ලබන අවස්ථා බොහෝයි.එම අළෙවි අංශයේම සේවය කරන අයෙක් කීවේ ඔහුද එම කොරිඩෝවේ ලිස්සා වැටී උරහිස් කටුව බිඳී හයමාසයක් ප්‍රතිකාර ගත් බවය.මහජන සෞඛ්‍ය පරීක්ෂකවරුනට මේවා නොපෙනෙන්නේ ඇයි දැයි පරිභෝගික ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304106</link>
    <topic>මුතුරාජවෙල පන් කර්මාන්තයට කණ කොකා හඬයි</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>මුතුරාජවෙල වෙල්යාය ආශ්‍රිතව එදා ජීවත් වුණු වෑවල, ජා-ඇළ, කළඑළිය, කඳාන, නෑදුරුපිටිය, දෑලතුර ආදී ප්‍රදේශවල කාන්තාවන් පැදුරු කර්මාන්තය සිය ජීවනෝපාය කරගත්හ. එහෙත් එදා ඉහළ මට්ටමකින් කරගෙන ගිය ඒ පැදුරු කර්මාන්තයට කණ කොකා හඬා ඇත.මේ ගැන මේරි ඇග්නස් මෙසේ කීවාය.එදා කුඹුරු අද පුරන් වී පාළුවට ගියේ මුහුදුබඩ ප්‍රදේශයට මුතුරාජවෙල සමීප නිසා ලවන (ලුණු) වතුර කාන්දුවීම යනු පිරිසකගේ මතයයි. මේ මුතුරාජ වෙල්යාය තවත් සමහරු අස්වද්දා උපරිම ඵල නෙළා ගත්තා.පැරකුම්බා රජු එදා සිය සේනාවට කන්න දෙන්න මුතුරාජවෙල අස්වද්දා මුතු ඇට වැනි සහල් නිපදවූ බවත් ඒ හේතුකොට ගෙන මේ වෙල්යාය මුතුරාජවෙල යනුවෙන් ප්‍රචලිත බැව් ජනප්‍රවාදයේ සඳහන් වෙනවා.විවෘත ආර්ථිකය පැමිණීමත් සමඟ ගොවීන් වගාව අත හැර ඒකල කාර්මික ජනපදයේ හා නිදහස් වෙළෙඳ කලාපයේ රැකියා සොයා ගියා. සමහර කුඹුරුවල විවිධ පන් වර්ග බිහිවෙන්න පටන් ගත්තා.මේ වෙල් යායේ සරුවට වැඩුණු බොරු පන්, තුන්ඉරියා, ගල්ලැහැ, තුනැස්ස, හම්බු, පොතුකොළ වැනි පන් ජාතිවලින් පැදුරු කර්මාන්තය කළා.පොතු කොළ වර්ගයෙන් වට්ටි, පෙට්ටි ඇතුල්පත් ද, ඒ වගේම බඩුමුට්ටු ගෙන යන්න බොරු පන් උපයෝගි කරගෙන පාට - රටා හැඩ වැඩ දා ගමන් මලු ද නිෂ්පාදනය කළා. එදා අපි පාසල් අරගෙන ගියේ බොරු පන්වලින් සාදන ලද බෑග්.ඒ කාලයේ පැදුරක් වික්කේ රු. 20කටයි. නමුත් අද පැදුරක් රු. 350ක් පමණ වෙනවා. දැන් නම් පැදුරු වියන අය අඩුයි. අද අපේ ගම් පළාතටම පැදුරු වියන්න ඉතිරි වෙලා ඉන්නේ දෙන්නයි.පැදුරක් ශත 90කට වික්ක කාලයේ ඉඳලම මං පැදුරු වියනවා. අද තුන්ඉරියා පැදුරක් රු. 350ක් 400ක් විතර වෙනවා.පාසල් සිසුවියන් මේ ගැන උනන්දුවක් දක්වනවා නම් ඔවුන්ට පැදුරු වියන රටාව කියල දෙන්න ලැහැස්තියි. එහෙත් අද වෙළෙඳ පොළේ තියෙන පිටරටින් ආනයනය කරන ප්ලාස්ටික් පැදුරුවලට තමයි තැන තියෙන්නෙ.එදා පන් ගහෙන් බඩවියත රැකගත්ත කුඹුරු ගොඩ කරල ඇතැමුන් ගෙවල් හදාගෙන. ජාතික සම්පතක් බඳු පන් ගස් අද වඳවේගන යනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304107</link>
    <topic>වැලිතුඩුවවත්ත ජල ව්‍යාපෘතිය ජනතා අයිතියට</topic>
    <author>කළුතර විශේෂ - සැම්සන් ප්‍රේමසිරි  </author>
    <content>කළුතර වැලිතුඩුවවත්ත පානීය ජල ව්‍යාපෘතිය ජනතා අයිතියට පත් කෙරේ.කළුතර ජල යෝජනා ක්‍රමයෙන් ජලය සැපයෙන මේ ව්‍යාපෘතියෙන් ප්‍රදේශයේ පවුල් රැසකට ජල පහසුකම් සැලසේ.පළාත් සභා මන්ත්‍රී චන්ද්‍රභානු අදිකාරම් මහතාගේ විමධ්‍යගත අරමුදල් යටතේ ඊට වැය කරන ලද මුදල රුපියල් දසලක්‍ෂයකි.ජල ව්‍යාපෘතිය ප්‍රවාහන ඇමැති කුමාර වෙල්ගම මහතා අතින් පසුගියදා විවෘත කෙරිණි.පළාත් සභා මන්ත්‍රී චන්ද්‍රභානු අදිකාරම් මහතාද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=r1304108</link>
    <topic>අතුරු මාර්ගවල දුරකතන-විදුලි කණු පාර මැද</topic>
    <author>කැස්බෑව සංචාරකධර්මසිරි සුරවීර</author>
    <content>බොරලැස්ගමුව නගර සභා බල ප්‍රදේශයේ සංවර්ධනය කරන ලද අතුරු මාර්ගවල දුරකතන හා විදුලි කණු වාහන ගමනාගමනයට අපහසු ආකාරයට අනතුරුදායක ලෙස මාර්ගය මැද ඉදිකර ඇත.මේ නිසා වාහන ගමනාගමනයට බාධා පවතින අතර එම මාර්ගවල ගමන් කරන ජනතාවද දුෂ්කරතාවට පත් වේ.විශේෂයෙන් රාත්‍රි කාලයේදී මේ දුරකතන හා විදුලි කණු තිබෙන ස්ථාන අඳුරේ පැවතීම හේතුවෙන් එම මාර්ගවල ධාවනය කෙරෙන ත්‍රිරෝද රථ රියැදුරන්ට මෙන්ම යතුරු පැදි හා පාපැදිකරුවන්ට මේ අනතුරුදායක තත්ත්වය බෙහෙවින් වැඩි වී තිබේ.මේ අනාරක්‍ෂිත කණු ඉවත්කර දෙන ලෙස අදාළ ආයතනවල නිලධාරින් හමුවී ඉල්ලා සිටි විටදී මේ කණු ඉවත් කිරීමට නම් ඒ සඳහා වැයවන මුදල ජනතාව විසින් ආයතනයට ගෙවිය යුතු යැයි ඔවුන් පැවසූ බව මේ අතුරු මාර්ගයන් දෙපස පදිංචිකරුවෝ පවසති.මෙම දුරකතන හා විදුලි කණු නිසා යම් අනතුරකට ජනතාවට මුහුණපෑමට සිදුවුවහොත් ඊට අදාළ ආයතන වගකිව යුතු බවද ඔවුහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304101</link>
    <topic>ශ්‍රී ලංකා පාපන්දු සම්මේලනයේ ප්‍රධාන විධායක ඉල්ලා අස්වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ ප්‍රධාන විධායක ක්‍රිෂාන්ත පෙරේරා මහතා එම තනතුරෙන් ඉල්ලා අස්වීමට තීරණය කර ඇත. එම ඉල්ලා අස්වීමේ ලිපිය ශ්‍රී ලංකා පාපන්දු සම්මේලනයේ සභාපතිවරයාට ඊයේ භාරදීමට පියවර ගෙන තිබේ.වසර 12ක් ශ්‍රි ලංකා පාපන්දු සම්මේලනයේ ප්‍රධාන විධායකවරයා ලෙස කටයුතු කළ ක්‍රිෂාන්ත පෙරේරා මහතා වසර 4ක් පමණ එහි ලේකම්වරයා ලෙසද කටයුතු කළේය.ඒ මහතා මෙලෙස හදිසියේම ඉල්ලා අස්වී ඇත්තේ පෙරේදා ක්‍රීඩා ඇමැති මහින්දානන්ද අලුත්ගමගේ මහතා විසින් පාපන්දු සම්මේලනයේ විධායක සභිකයන් කැඳවා කළ සාකච්ඡාවකින් පසුව වීමද විශේෂත්වයකි.ශ්‍රී ලංකා පාපන්දු සම්මේලනයේ කටයුතු වඩාත් විනිවිදභාවයකින් යුතුව පවත්වා ගෙන යාම අත්‍යාවශ්‍ය බවට එම සාකච්ඡාවේදී ඇමැතිවරයා විසින් විධායක කමිටුවට දැඩි ලෙස අවධාරණය කර ඇතැයි වාර්තාවේ.“පාපන්දු සම්මේලනයේ හිටපු ඇතැම් නිලධාරීන් පසුගිය කාලේ හිටියේ පඹයෝ වගේ. එක් අයෙකුගේ අවශ්‍යතාවට හැමදේම වුණා. නිලධාරීන් නැගිටින්න කියනකොට නැගිටිනවා. ඉදගන්න කීවාම ඉදගන්නවා.අද ඉදලා එහෙම බෑ” ඇමැතිවරයා විධායක සභාවට එම සාකච්ඡාවේදී පවසා තිබේ. එමෙන්ම පාපන්දු සම්මේලනයේ ලේකම් උපාලි හේවගේ මහතාට පූර්ණ බලතල ලබාදෙන ලෙසත් එලෙස ක්‍රියා කළ බව ඉක්මනින් තමාට දැනුම් දෙන ලෙසත් ඇමැතිවරයා පාපන්දු සම්මේලනයේ සභාපති රංජිත් රුද්‍රිගු මහතාට පවසා ඇතැයි ද වාර්තා වේ.අලුතින් තේරී පත්වු පාපන්දු සභාපතිවරයා පිළිබඳ පූර්ණ විශ්වාසයකින් කටයුතු කරන බවද ඇමැතිවරයා මෙහිදී පවසා තිබේ. කෙසේ වුවද ඉල්ලා අස්වු පාපන්දු ප්‍රධාන විධායක ක්‍රිෂාන්ත පෙරේරා මහතා ඔහුගේ ලිපිය මගින් දැනුම්දී ඇත්තේ ලෝක පාපන්දු සම්මේලනයේ නවදිල්ලි නුවර කාර්යාලයේ උපදේශකයකු වන තමාට එම කටයුතුවල නිරතවීමට අවශ්‍ය හෙයින් ප්‍රධාන විධායක තනතුරෙන් නිදහස් කරන ලෙසය.ඒ මහතාට ශ්‍රී ලංකා පාපන්දු සම්මේලනයෙන් මාසිකව රුපියල් 75,000ක් ගෙවු අතර පසුගිය මාසයේ සිට එය රුපියල් 55,000ක් දක්වා අඩුකොට තිබිණි.මේ ඉල්ලා අස්වීම පිළිබඳව ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගු මහතාගෙන් කළ විමසීමකදී පැවැසුවේ ඉල්ලා අස්වීම පිළිගත් බවයි. ක්‍රිෂාන්ත මහතා පාපන්දු සම්මේලනයේ ප්‍රධාන විධායක ලෙස කළ සේවය අගය කළ යුතු බව සඳහන් කළ රුද්‍රිගු මහතා පැවැසුවේ ඉල්ලා අස්වීමත් සමග ශ්‍රී ලංකා පාපන්දු සම්මේලන‍ය තුළ ප්‍රධාන විධායක තනතුර ද ‍අහෝසි කරන බවයි.“මා පාපන්දු සභාපතිව සිටින ඉදිරි වසර දෙකේදී ප්‍රධාන විධායක නිලධාරියෙකු ‍ගන්නේ නැ. ලේකම්ට පූර්ණ බලතල දෙනවා” රුද්‍රිගු මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304102</link>
    <topic>බණ්ඩාරවත්ත විදුහලට ජය</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>බණ්ඩාරවත්ත විද්‍යාලයේ කේ.එල්.එස් ලෝචනගේ විශිෂ්ට තුන් ඉරියව් දස්කම් හේතුවෙන් මොරටුව වේල්ස් කුමර විදුහල සමග පැවැති අන්තර් පාසල් අවුරුදු 19න් පහළ තෙවැනි ‍කොටසේ ක්‍රිකට් තරගයෙන් කඩුලු 3ක ජයක් වාර්තා කිරීමට ගම්පහ බණ්ඩාරවත්ත විදුහල සමත්විය.වේල්ස් කුමර ඉනිමේ කඩුලු 3ක් බිඳ දැමු ලෝචන පන්දුවට පහරදෙමින් ලකුණු 56ක් රැස් කිරීමටද සමත්විය. වේල්ස් කුමර විදුහල කඩුලු 7කට ලකුණු 190ක් රැස්කළ අතර බණ්ඩාරවත්ත විදුහලද කඩුලු 7ක් පමණක් දැවී තිබියදී තරගයේ ජය වාර්තා කළේය.වේල්ස් කුමර-190/7යි. අංජන සුභාෂ් 53, කවීන් චතුස්ක 52 (ජි.ඩී.විමලසිරි 33/3, කේ.එල්.එස්.ලෝචන 48/3)බණ්ඩාරවත්ත-191/7යි. කේ.එල්.එස්.ලෝචන 56, කේ.ආර්.ආර්.පෙරේරා‍ නොදැවී 33 (උදාරක පතිරණ 29/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304103</link>
    <topic>විස්සයි 20 ක්‍රිකට් මාතර දී</topic>
    <author>ජස්ටින් කොඩිකාර මාතර දිසා විශේෂ</author>
    <content>ශ්‍රී ලංකා ගුවන්විදුලි සංස්ථාවේ රුහුණු සේවය මාතර ප්‍රා.මිතුරු හවුල සහ මාතර ප්‍රීන්ස් ක්‍රීඩා සමාජය අතර දයාරත්න කොඩිප්පිලි අනුස්මරණ කුසලාන විස්සයි 20 ක්‍රිකට් තරගය මේ මස 15වැනිදා මාතර රාහුල විද්‍යාලයීය ක්‍රීඩාංගණයේදී පැවැත්වේ.රුහුණු සේවා කණ්ඩායම අමිත් කරුණාරත්නත්, ප්‍රා.මිතුරු හවුල පිල පසන් සමරතුංග සහ ප්‍රින්ස් කණ්ඩායම තුසිත වික්‍රමසිංහ විසින් මෙහෙයවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304104</link>
    <topic>සුහද ක්‍රිකට් අද</topic>
    <author>දකුණු පළාත් සංචාරක</author>
    <content>තිසර සමූහ ව්‍යාපාරයට අයත් සමාගම් සහ හෝටල්වල සේවයකයන්ගේ වාර්ෂික සුහද ක්‍රිකට් තරගය අද (10) ‍කොග්ගල නිදහස් වෙළඳ කලාප ක්‍රීඩාංගණයේදී එම ව්‍යාපාරයේ සභාපති ඩී.එස්.සපරමාදු මහතාගේ සහ එම මහත්මියගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304105</link>
    <topic>තේරීම් තරගයට නොපැමිණි දෙදෙනකු ගොන් ප්‍රී තරගාවලියෙන් ඉවතට</topic>
    <author>ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේදී නිමාව දුටු ශ්‍රී ලංකා මලල ක්‍රීඩා සංගමයේ තේරීම් තරගයට සහභාගී නොවීම හේතුවෙන් උස පැනීමේ ක්‍රීඩිකා දුලාංජලී රණසිංහ හා දුර පැනීමේ ක්‍රීඩිකා එන්.සී.ඩී.ප්‍රියදර්ශනී ඉදිරියේ පැවැත්වෙන ආසියානු ගොන් ප්‍රී තරගාවලියෙන් ඉවත් කිරීමට ශ්‍රී ලංකා මලල ක්‍රීඩා සංගමය තීරණය කොට ඇත.අසියානු ගොන් ප්‍රී තරගාවලියට සහභාගීවන ක්‍රීඩක ක්‍රීඩිකාවන්ගේ ලැයිස්තුවක් පසුගිය කාලයේදී ආසියානු මලල ක්‍රීඩා සම්මේලනයට යවා තිබු අතර මේ ක්‍රීඩිකාවන් දෙදෙනාගේ සහභාගීත්වයට අනුමැතිය ලබාදී තිබුණි.ගොන්ප්‍රී තරගාවලියෙන් ඉවත් කළ මේ ක්‍රීඩිකාවන් දෙදෙනා තේරීම් තරගවලට සහභාගී නොවීමේ හේතුවක් හෝ ශ්‍රී ලංකා මලල ක්‍රීඩා සංගමයට දැනුම්දී නැත.මේ අතර ආබාධ තත්ත්වයන් මත චමින්ද විජේකෝන් (මීටර් 1500), චන්ද්‍රිකා දිල්රුක්ෂි (මීටර් 800) හා මංජුල විජේසේකර (උස පැනීම) යන ක්‍රීඩක ක්‍රීඩිකාවන්ද ආසියානු ගොන් ප්‍රී තරගාවලියට සහභාගී නොකිරීමට ද තීරණය කොට ඇත.මේ තිදෙනාම ආසියානු ගොන් ප්‍රී තරගාවලියේදී ශ්‍රී ලංකාවට පදක්කම් දිනාදීමේ හැකියාව ඇති දක්ෂයින් තිදෙනෙක්වීමද විශේෂත්වයකි.චමින්ද විජේකෝන් හා මංජුල විජේසේකර පසුගිය කාලයේ වරින්වර ආබාධවලට ලක්වු ක්‍රීඩකයන් දෙදෙනෙකි.අදියර 3කින් සමන්විත ආසියානු ගොන් ප්‍රී තරගාවලියේ එක් අදියරක් කොළඹ සුගතදාස ක්‍රීඩාංගණයේදී පැවැත්වෙන අතර අදියර දෙකක් තායිලන්තයේදී පැවැත්වේ.පළමු අදියර මැයි 4දා තායිලන්තයේ බැංකොක්හිදී දෙවැනි අදියර මැයි 8වැනිදා තායිලන්තයේ චොන්බුරිහිදී හා තෙවැනි අදියර මැයි 12දා කොළඹ සුගතදාස ක්‍රීඩාංගණයේදී පැවැත්වේ.‍මේ තරගාවලියට 30කගෙන් සමන්විත කණ්ඩායමකට ආසියානු මලල ක්‍රීඩා සම්මේලනය අනුමැතිය ලබාදුන්නද සහභාගී වෙන කණ්ඩායම පිළිබඳ අවසන් තීරණය ඉදිරි දිනවලදී ශ්‍රී ලංකා මලල ක්‍රීඩා සංගමය ප්‍රකාශ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304106</link>
    <topic>ත්‍රිත්ව අන්තෝනි ජය ලබති</topic>
    <author/>
    <content>අන්තර් පාසල් අවුරුදු 20න් පහළ පළමු පෙළ රගර් තරගාවලියේ කිංග්ස්වුඩ් පිල සමග පැවැති තරගයෙන් ලකුණු 38-21ක ජයක් අත්කර ගැනීමට ත්‍රිත්ව විදුහල් පිලත්, ඉසිපතන විදුහලට එරෙහිව ලකුණු 32-22ක ජයක් වාර්තා කිරීමට සාන්ත අන්තෝනි විදුහල් පිලත් සමත්වූහ.පල්ලෙකැලේ පිටියේ පැවැති ත්‍රිත්ව – කිංග්ස්වුඩ් තරගයේ පළමු භාගය නිමාවනවිට ලකුණු 19-18ක් ලෙස කිංග්ස්වුඩ් පිල ඉදිරියෙන් පසුවූව ද, දෙවැනි භාගයේ ආක්‍රමණශීලි ක්‍රීඩා රටාවක නිරතවූ ත්‍රිත්ව විදුහල් ක්‍රීඩකයන් ජය අත්කරගත්හ.ත්‍රිත්ව විදුහල ලැබූ ලකුණු සංඛ්‍යාවට ‍ගෝල් 2, උත්සාහක දිනුම් 3ක් හා දඬුවම් පහර 3ක් ඇතුලත්වූ අතර කිංග්ස්වුඩ් පිල ගෝලයක්, උත්සාහක දිනුමක් හා දඬුවම් පහර 3ක් වාර්තා කළහ.බෝගම්බර පිටියේ පැවැති සාන්ත අන්තෝනි - ඉසිපතන තරගයේ පළමු භාගය නිමාවනවිට ඉසිපතන විදුහල ලකුණු 17-15ක් ලෙස ඉදිරියෙන් සිටිය ද දෙවැනි භාගයේ දී පෙන්නුම් කළේ ඉතා දුර්වල ක්‍රීඩා විලාසයකි.මේ හේතුවෙන් දෙවැනි භාගයේදී තරගයට අවතීර්ණ වූ සාන්ත අන්තෝනි විදුහල් පිල ජය අත්කර ගත්තේ ගෝල් 2ක්, උත්සාහක දිනුම් 3ක් හා දඬුවම් පහරක් සමගිනි. ඉසිපතන විදුහල් පිල ලබාගත්තේ ගෝල් 2ක්, උත්සාහක දිනුමක් හා දඬුවම් පහරක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304107</link>
    <topic>ශ්‍රී ලංකා රගර් ලෝක ශ්‍රේණිගත කිරීම්වල ඉහළට</topic>
    <author>ෆවුස් මොහොමඩ්</author>
    <content>ආසියානු 'ෆයිව් නේෂන්ස්' පළමු කොටසේ රගර් තරගාවලියේ ශූරතාව දිනාගැනීමත් සමග ශ්‍රී ලංකාව අන්තර් ජාතික රගර් ශ්‍රේණිගතකිරීම්වල (IRB -Ranking) සීඝ්‍ර නැග්මක් පෙන්නුම් කිරීම අන්තර් ජාතික රගර් විචාරකයන්ගේ දැඩි අවධානයට ලක්වී ඇතැයි ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා පැවැසීය.මීට පෙර ලෝක රගර් ශ්‍රේණිගතකිරීම්වල 44වැනි ස්ථානයේ පසුවූ ශ්‍රී ලංකාව 'ෆයිව්‍ ‍නේෂන්ස්' තරගාවලියේ ජයග්‍රහණයත් සමග ස්ථාන 6ක් ඉදිරියට පැමිණ 38වැනි තැන රැඳී සිටියි.අයි.ආර්.බී.නවතම ශ්‍රේණිගතකිරීම් අනුව ශ්‍රී ලංකාව සමග නැගෙනහිර යුරෝපා රටක් වන මෝල්ඩෝවා රාජ්‍යය ද පෙරළිකාර අන්දමින් ඉදිරියට පැමිණ සිටියි. මීට පෙර 36වැනි තැන සිටි මෝල්ඩෝවා රාජ්‍යය නවතම ශ්‍රේණිගතකිරීම්වල 30වැනි ස්ථානයට පත්ව සිටියි.අයි.ආර්.බී.නවතම ශ්‍රේණිගතකිරීම් අනුව නිකුත් වී ඇති රටවල් 100 අතර රගර් තරගබිමේ ප්‍රබල රටවල් රැසක් ශ්‍රී ලංකාවට පහළින් සිටීම විශේෂත්වයකි.මේ ශ්‍රේණිගතකිරීම් අනුව ජපානය 15වැනි ස්ථානයේ පසුවන අතර දකුණු කොරියාව 27වැනි ස්ථානයෙත්, හොංකොං රාජ්‍යය 29වැනි ස්ථානයෙත් පසුවෙති. කසකස්තානයට 43වැනි තැනත්, පිලිපීනයට 56වැනි තැනත් හිමිවී ඇත. ඒ අනුව ආසියාවේ ප්‍රබලතම රටවල් අතර ශ්‍රී ලංකාව සිවුවැනි ස්ථානයේ පසුවෙයි.මෙවර 'ෆයිව් නේෂන්ස්' තරගාවලියේ එකම අපරාජිත කණ්ඩායම වන ශ්‍රී ලංකාව පළමු තරගයේ දී චීන තායිපේ පිල ලකුණු 39-8ක් ලෙස පරාජයට පත්කළ අතර ලකුණු 45-7ක් ලෙස තායිලන්තය පරාජය කළේය. අවසන් තරගයේ දී ශ්‍රී ලංකාව වෙතින් කසකස්තානය ලකුණු 49-18ක් ලෙස පරාජයට පත්විය.නාවික ලුතිනන් යෝෂිත රාජපක්ෂගේ නායකත්වයෙන් යුත් ශ්‍රී ලංකා කණ්ඩායම මේ ජයග්‍රහණයත් සමග ලබන වසරේ පැවැත්වෙන 'ෆයිව් ‍‍නේෂන්ස්' සුපිරි රටවල් පහේ තරගාවලියට සුදුසුකම් ලබාගත්තේය.එම තරගාවලිය 2015වසරේ ලෝක කුසලාන රගර් තරගමාලාවට ආසියාවෙන් සුදුස්සන් තෝරන තීරණාත්මක තරගාවලිය වේ.                                           .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304108</link>
    <topic>ඉබ්බාගමුව ම.ම.විදුහලට කොට්ඨාස ක්‍රීඩා ශූරතාව</topic>
    <author>බී.ඒ.එන්.එස්.කුමාරකටුපොත සමුහ</author>
    <content>ඉබ්බාගමුව අධ්‍යාපන කොට්ඨාස අන්තර් පාසල් මලල ක්‍රීඩා උලෙළේ ශූරතාව දිනා ගැනීමට ඉබ්බාගමුව මධ්‍ය මහා විදුහල සමත්විය.තරගාවලියේ අනුශූරතාව ගොකරැල්ල මධ්‍ය මහා විදුහලට හිමිවු අතර තෙවැනි ස්ථානය පොල්ගොල්ල ශාස්ත්‍රාවින්ද විද්‍යායතනට හිමිවිය.තරගාවලියේ කණ්ඩායම් තරග ප්‍රතිඵල මෙසේය.එල්ලේ- බාලක ශූරතාව-ගොකරැල්ල මධ්‍ය මහා වි. බාලිකා-මැදමුල්ල ද මෙල් නවෝද්‍ය වි.වොලිබෝල් බාලක-අවු.15න් පහළ -නාමල්අංග මහා වි. අවු.17න් පහළ -හංගමුව කනිෂ්ඨ වි. අවු.19න් පහළ -ඉම්බාගමුව මධ්‍ය මහා වි.නෙට්බෝල්- අවු.15න් පහළ-කුඹක්වැව මධ්‍ය මහා වි. අවු.17න් පහළ-ඉබ්බාගමුව මධ්‍ය මහා වි. අවු.19න් පහළ-ඉබ්බාගමුව මධ්‍ය මහා වි.ක්‍රිකට්-මැදමුල්ල ද මෙල් නවෝද්‍යා වි.ගනේවත්ත ක්‍රීඩා ශූරතාව කුඹුක්ගැටේ ම.ම.වි.ගනේවත්ත අධ්‍යාපන ‍කොට්ඨාසයේ පැවැති ක්‍රීඩා උලෙළේ සමස්ත ශූරතාව කුඹුක්ගැටේ මධ්‍ය මහා විදුහල දිනාගත් අතර එහි අනුශූරතාව ගනේවත්ත එස්.බී.හේරත් ජාතික පාසලට හිමිවිය. කණ්ඩායම් තරග ප්‍රතිඵල මෙසේය.එල්ලේ බාලක-1‍.පොතුවාගොන්න ම.වි, 2.ගනේවත්ත එස්.බී.හේරත් ජාතික පා. බාලිකා-1.නාබිරි්නන වැව ම.වි. 2.ගනේවත්ත එස්.බී.හේරත් ජා.පානෙට්බෝල්-අවු.15න් පහළ-1.ගනේවත්ත එස්.බී.හේරත් ජා.ප, 2.කුඹුක්ගටේ ම.ම.වි, අවු.17න් පහළ-1.ගනේවත්ත එස්.බී.හේරත් ජා.පා, 2.පොතුවාගොන්න ම.වි, අවු.19න් පහළ-1.ගනේවත්ත එස්.බී.හේරත් ජා.පා, 2.පොතුවාගොන්න ම.වි.වොලිබෝල් බාලක-අවු.15න් පහළ-1.කනව කනිෂ්ඨ වි. 2.මකුල්ගස්වැව ම‍.වි‍, අවු.17න් පහළ-1.කුඹුක්ගැටේ ම.ම.වි, 2.හිරිපිටිය ධර්මචන්ද්‍ර පිරිවෙන, අවු.19න් පහළ-1.හුණුපොළ ම.වි, 2.හිරිපිටිය ධර්මචන්ද්‍ර පිරිවෙන, බාලිකා-අවු.15න් පහළ-1.මකුල්වැව ම.වි, 2.හුණුපොළ ම.වි, අවු.17න් පහළ-1.මකුල්වැව ම.වි, 2.හුණුපොළ ම.වි, අවු.19න් පහළ-1.කුඹුක්ගැටේ ම.ම.වි, 2.ගනේවත්ත එස්.බී.හේරත් ජා.පා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s1304109</link>
    <topic>රජස්ථාන් රෝයල්ට ලකුණු 19ක ජයක්</topic>
    <author/>
    <content>ඉන්දීය ප්‍රිමියර් ලීග් තරගාවලියේ කල්කටා නයිට් රයිඩර්ස් පිල සමග ජායිපුර්හිදී පැවැති තරගයෙන් ලකුණු 19ක ජයක් වාර්තා කිරීමට රාජස්ථාන් රෝයල් පිල සමත්විය.කාසියේ වාසිය දිනාගත් නයිට් රයිඩර්ස් පිලේ ආරාධනයෙන් පළමුව පන්දුවට පහරදුන් රාජස්ථාන් ක්‍රීඩකයෝ නියමිත ඕවර 20 අවසානයේ කඩුලු 6කට ලකුණු 144ක් රැස් කළේය. බ්‍රැඩ් හොජ් පන්දු 31කදී හතරේ පහර 7ක් සමගින් නොදැවී ලකුණු 46ක් හා අජින්යා රහනේ ලකුණු 36ක් රැස් කළහ.පිළිතුරු ඉනිම ක්‍රීඩා කළ නයිට් රයිඩර්ස් පිල ඕවර 19කදී ලකුණු 125කට සියල්ලන් දැවී ගියේය. ඉයන් ‍මෝගන් පන්දු 38කදී හතරේ පහර සහ හයේ පහර තුන බැගින් එල්ල කරමින් ලකුණු 51ක් වාර්තා කළේය. ලකුණු 23කට කඩුලු 3ක් දවාලු සිද්ධාර්ත ත්‍රිවේදී තරගයේ වීරයා ලෙස නම් කෙරිණි.රාජස්ථාන් රෝයල්-144/6 (ඕවර 20) බ්‍රැඩ් ‍හොජ් 46, අජින්යා රහනේ 36 (සුනිල් න‍රේන් 28/2)නයිට් රයිඩර්ස්-125 (ඕවර 19) ඉයන් මොගන් 51, ගෞතම් ගම්භීර් 22 (කෙවොන් කූපර් 15/3, සිද්ධාර්ත ත්‍රිවේදි 23/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=s13041010</link>
    <topic>කිරිබත්ගොඩ විහාරමහා දේවි විදුහලේ ප්‍රාථමික ක්‍රීඩා උත්සවය ප්‍රථම වරට  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=f1304101</link>
    <topic>ආණ්ඩුව පෙරළන්න තියා හොල්ලන්නවත් බෑ</topic>
    <author>සාකච්ඡා කෙළේ උපාලි කරුණාරත්න උදිත ගුණර්ධන</author>
    <content>මුළු රටම වෙලාගත් ත්‍රස්තවාදයට තිත තබමින් රටේ සංවර්ධන ඉලක්ක ජය ගැනීමේ අභියෝගයට වත්මන් රජය මුහුණ දෙමින් සිටියදි, දෙස් විදෙස් කුමන්ත්‍රණකාරි බලවේග රැසක් රටේ අස්ථාවරභාවයක් ඇති කිරීමේ උත්සාහයක නිරතවෙමින් සිටි. මේ තත්ත්වය පිළිබඳ හා බස්නාහිර පළාතේ කෘෂිකාර්මික සංවර්ධන කටයුතු, රටේ වර්තමාන දේශපාලන වාතාවරණය, ආදි කරුණු සම්බන්ධයෙන්, බස්නාහිර පළාත් ඇමැති උදය ගම්මන්පිල මහතා සමඟ සිදු කළ සාකච්ඡාවකි.බස්නාහිර පළාතේ කෘෂිකර්ම ඇමැතිවරයා විදිහට බස්නාහිර වැනි නාගරික කලාපයක කෘෂිකර්ම කටයුතු නංවන්න මොනවගේ වැඩපිළිවෙළක් ද තිබුණේ?අපි ගෙන්දගම් පොළොවේත් ගොවිතැන් කරනවා. කොටහේන මරදාන වැනි අතිශය නාගරික ප්‍රදේශවල පවා හරිත වගා සංකල්පය අතිශය සාර්ථකව ක්‍රියාත්මක වෙමින් තිබෙනවා. බස්නාහිර පළාතේ ජනතාවගෙන් හරි අඩකටත් වැඩි ප්‍රමාණයක් ගෙවතු වගාවට යොමු වෙලා.මා මේ පළාතේ කෘෂිකර්ම විෂයේ වගකීම භාර ගනිද්දි විශාල අභියෝගයකට මුහුණ දීමට සිදු වුණා. එදා බස්නාහිර පළාතෙන් කෘෂිකර්මය තුරන්වීමේ අභියෝගයක් තිබුණා. එයට හේතු වුණේ තරුණ පරපුර කෘෂිකර්මාන්තයෙන් ඉවත් වෙමින් සිටිය නිසයි.අප සැලැසුම් කළේ ළමයින්ගේ හා තරුණයන්ගේ කෘෂිකර්මය කෙරෙහි ඇති උනන්දුව ඉහළ මට්ටමකට ගෙන ඒමටයි. අද වෙද්දි ඒ සඳහා හොඳ පෙළඹවීමක් ඇතිවෙලා තිබෙනවා. පාසල් මට්ටමින් සහ තරුණ පිරිසත් වැඩි වශයෙන් කෘෂි කාර්මික කටයුතුවලට සම්බන්ධ වෙනවා.බස්නාහිර පළාතේ තරුණ කොටස් පමණක් නොවෙයි, වෘත්තිකයන් පවා ගොවිතැනට යොමුවී තමන්ට අවශ්‍ය කරන එළවළු පලතුරු තමන්ගේම කොරටුවල නිෂ්පාදනය කර ගැනීමට යොමුවෙලා.ජාතික හෙළ උරුමය ආරම්භයේදී ඇති කර ගත් ප්‍රතිපත්ති හා එකඟතා අද වන විට යම් වෙනස් වීමකට ලක්ව තිබෙනවාද?අපේ ප්‍රධාන අරමුණ හා ප්‍රතිපත්තිය වෙලා තිබෙන්නේ මෙරට ජාතික උරුමයන් ආරක්ෂා කිරීම. ඒ වගේම අපේ පක්ෂය බෞද්ධ දර්ශනය හා ප්‍රතිපත්ති මූලික කරගත් දේශපාලන පක්ෂයක් විදිහට හඳුන්වන්න පුළුවන්.අපි ආණ්ඩුවේ පාර්ශවකරුවකු විදිහට කටයුතු කරන අතර මහින්ද චින්තනය ක්‍රියාත්මක කිරීමට අවශ්‍ය සහයෝගය ලබා දෙනවා. අප නිතරම ක්‍රියා කරන්නේ ආණ්ඩුවේ සැබෑ මිත්‍රයකු විදිහටයි. ආණ්ඩුවේ වැරැදි තියෙනවා නම් ඒ වැරැදි පෙන්වා දෙනවා.ආණ්ඩුව නිවැරැදි මාවතේ ගමන් කිරීමට අවශ්‍ය මඟ පෙන්වීම ලබා දෙනවා. නිවැරැදි පාර්ශවකරුවකු විදිහට ගත යුතු මඟ තමයි අප මේ සඳහන් කළේ.මෙරට යළිත් ත්‍රස්තවාදයක් ඇතිවීමේ අවදානමක් ඇතැයි ඇතැමුන් මත පළ කරනවා. මේ ගැන ඔබේ මතය පැහැදිළි කළ හැකිද?කොටි ත්‍රස්තවාදය මෙරට බිහි වූවත් එය පෝෂණය කළේ විදේශ රටවල් විසිනුයි. මේ රටවල් කොටි සංවිධානයට ආයුධ දුන්නේ නැතිනම් මුදල් දුන්නේ නැතිනම් මේ තරම් ප්‍රබල විදිහට කොටි සංවිධානය නැඟී සිටින්නේ නැහැ.අද මේ රට ඇතුළේ ත්‍රස්තවාදයක් බිහිවීමේ පසුබිමක් නැහැ. කොටි හිතවාදි අතළොස්සක් මෙරට තුළ යළි ත්‍රස්තවාදය ස්ථාපිත කිරීමට උත්සාහ කරනවා වෙන්න පුළුවන්. අප රටට මේ විදිහේ අවදානමක් ඇතිවීමට හැකියාවක් ඇති නිසා කල්පනාකාරිව කටයුතු කළ යුතුයි.අප රට කෙරෙහි චීනය වැනි රටවල් දරන ආකල්පය මොන විදිහට බලපායිද?චීනය කියන්නේ නැඟී එන ලෝක බලවතෙක්. චීනය සමඟ හොඳ සම්බන්ධතාවක් පවත්වාගැනීම අපට ඉතාමත් වැදගත්.මෙරට ජාතින් අතර නැවත වරක් ගැටුම් ඇති කිරීමේ උත්සාහයක් තිබෙනවා. ඒ අතර සිංහල සහ මුස්ලිම්වරු අතර ගැටුමක් ඇති කිරීමට ප්‍රයත්නයක් තිබෙනවා යැයි පැවසෙනවා. මේ ගැන ඔබේ අදහස පැහැදිළි කළ හැකිද?සුළු පිරිසක් අතර යම් යම් මත භේදමය කරුණු තිබුණත් බහුතරයක් එහෙම නෑ. මුස්ලිම් ජනතාව හලාල් ආහාර ගැනීමට අප විරුද්ධ නැහැ. පර්දාවට අප විරුද්ධ නැහැ. හලාල් ප්‍රශ්නය සිංහල, මුස්ලිම් ගැටුමක ආරම්භයක් කිලා සමහරු අනුමාන කළා. ඒත් මේ රටේ ජනතාව ගැටුම් ඇති කර ගැනීමට තරම් මෝඩ නැහැ.ඔබත් ඔබගේ පක්ෂයත් ප්‍රතිපත්තියක් විදිහට පළාත් සභා ක්‍රමයට විරුද්ධ වුණා. ඒත් ඔබ පළාත් සභා ක්‍රමය තුළ තනතුරු දරමින් කටයුතු කරනවා. මේ ගැන ඔබේ අදහස පැහැදිළි කළ හැකිද?ධනපති ක්‍රමයට විරුද්ධ සමාජවාදින් ධනවාදි සමාජයේ සිටිනවා. ඒ වගේම විධායක ජනාධිපති ක්‍රමයට විරුද්ධ අය ඒ ක්‍රමය තුළ තනතුරු දරමින් ඉන්නවා. ඒකීය රාජ්‍යට විරුද්ධ දෙමළ මන්ත්‍රිවරු ඒකීය රාජ්‍ය සංකල්පය යටතේ පිහිටුවා ඇති පාර්ලිමේන්තුව නියෝජනය කරනවා.අපි ක්‍රමයකට විරුද්ධ වුණා කියලා එතැනින් ඉවත්ව කටයුතු කළ යුතු නැහැ. අපට පුළුවන්කම තියෙන්න ඕනෑ ඒ ක්‍රමය තුළ සිටිමින් ඒ ක්‍රමයට විරුද්ධව සටන් කිරීමට.අප රටට එල්ල වන ජාත්‍යන්තර බලපෑම් සහ පීඩනය හමුවේ රටේ අනාගතය කුමන ආකාරයට සකස් වෙයිද?අපට යම් අර්බුදයක් තිබෙනවා. මෙහි දිග පළල අප තේරුම් ගත යුතුයි. මීට පෙර නිකුත් වූ දරුස්මාන් වාර්තාවේ සජීවි බවක් නැහැ. ස්ථාවර බවක් හෝ පිළිගත හැකි පදනමක් තිබුණෙත් නැහැ. මේ කොමිසමේ සාමාජිකයන් මෙරට අප සමඟ සජීවි සබඳතාවක් පැවැත්වූයේ නැහැ.පිල්ලේ මහත්මිය උත්සාහ කරන්නේ මෙරටට ඇතුළුවෙලා බලපෑම් එල්ල කළ හැකි තැනකට මෙරට පත් කිරීමයි. මේ නාටකයට අවශ්‍ය තල්ලුව ලබාදීමට මෙරට තුළ ක්‍රියාත්මක වන බෙදුම්වාදි මතධාරින් හා දෙමළ සන්ධානය උත්සාහ කරනවා. මේ පිළිබඳව අවදියෙන් සිටිය යුතුයි.මේ තත්ත්වය තුළ විදේශ නියෝජිතයන්ට මෙරටට ඇතුළුවීම වැළැක්වුවහොත් එහි අවසාන ප්‍රතිඵලය මොන විදිහට නිර්මාණය වෙයිද?බටහිරට පුළුවන් මේ තත්ත්වය තුළ අප රට යම් කිසි ආර්ථික බලපෑමකට පීඩනයකට ලක් කිරීමට. ලෝකයේ එවැනි තත්ත්වයක් ඇති වූ අවස්ථා තිබෙනවා. ඉරානයේදී වුණෙත් ඒ දේ තමයි. අපේ අපනයන නිෂ්පාදනවලින් 55% පමණ අපනයනය කරන්නේ යුරෝපය හා ඇමරිකාවටයි.ඔවුන් මේ භාණ්ඩ මිලදී ගැනීම ප්‍රතික්ෂේප කළොත් අවුල් සහගත තත්ත්වයක් ඇති වෙන්න පුළුවන්. මේ සඳහා එකම විසැඳුම විකල්ප වෙළෙඳ පොළක් සොයා යාමයි. ආසියාව, රුසියාව, බ්‍රසීලය, චීනය වැනි වෙළෙඳ පොළවලට ගමන් කිරීමට කටයුතු කළ යුතුයි.රටේ ක්‍රියාත්මක වන සංවර්ධන වැඩපිළිවෙළ හා එයට එල්ලවෙන චෝදනා පිළිබඳව ඔබේ අදහස පැහැදිළි කළ හැකි ද?රට රැකගත් ආණ්ඩුව විසින් වේගවත් සංවර්ධනයක් වෙත මෙරට රැගෙන යමින් තිබෙනවා. යටිතල පහසුකම් සංවර්ධනයේ ප්‍රතිලාභ ලැබෙන්න යම් කලක් ගත වෙනවා. යටිතල පහසුකම් සකසන්නේ නැතිව මෙරටම ආයෝජකයෝ කැඳවා ගැනීමට බැහැ.ආණ්ඩුවේ ඉදිරි ගමන් මඟ පිළිබඳ ඔබේ දැක්ම පැහැදිළි කළ හැකිද?මේ ආණ්ඩුවට විශාල බලයක් තිබෙනවා. එය තුනෙන් දෙකකටත් වැඩියි. එපමණක් නොවෙයි ජනාධිපතිතුමා සසඳන්න පුළුවන්කම තිබෙන්නේ රනිල්, චන්ද්‍රිකා , ප්‍රේමදාස , ජේ.ආර්. වැනි නායකයන් සමඟ නොවෙයි. රට එක්සේසත් කළ යුග පුරුෂයන් සමඟයි. මේ ආණ්ඩුව පෙරැළීමට නොවෙයි අවම වශයෙන් සෙලවීමටවත් සමත් පුද්ගලයකු හෝ දේශපාලනයේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=f1304102</link>
    <topic>2015 දී සැමට නිවසක්</topic>
    <author>සටහනචන්ද්‍රිකා පෙරේරා</author>
    <content>සියලුම ශ්‍රී ලාංකිකයින්ගේ හිසට සෙවණක් ලබා දී නිවසක අයිතිය හිමිකරදීම “මහින්ද චින්තන” ඉදිරි දැක්මේ එක් පරමාර්ථයකි.එය යථාර්ථයක් බවට පත්කර ගැනීමේ අභිලාෂය ඇතිව “සැමට නිවසක්” තේමාව යටතේ රජය නිවාස ඉදිකර දීමේ පිඹුරුපත් සැකසීය.රාජ්‍ය ආරක්ෂක හා නාගරික සංවර්ධන අමාත්‍යාංශය වෙත එම බැරෑරුම්, කටයුත්ත පැවරුවේ “සැමට නිවසක්” යන්න යථාර්ථයක් බවට පත් කිරීමට රජයට අත්‍යවශ්‍ය බැවිනි. කොළඹ නගරය එහි පළමු ඉලක්කය විය.ශ්‍රී ලංකාවේ ආර්ථික සංවර්ධනය උදෙසා ඉමහත් දායකත්වයක් ලබාදෙන කොළඹ නගරයේ අඩුපහසුකම් සහිත ජනාවාස ව්‍යාප්තව පැවතීම ගැටලු සහගත තත්ත්වයකි.වතු ජනාවාස ලෙස පවතින නිවාස, කොළඹ මහ නගර සභා බල ප්‍රදේශයේ හා තදාසන්නයේ හැත්තෑ දහසකට ආසන්න ප්‍රමාණයක් ඇති බවට සංගණනයකින් තහවුරු කර ගැනිණි.නගරයේ ජනගහනයෙන් සියයට පනහකට වැඩි ජන ප්‍රතිශතයක් මේ අඩු පහසුකම් ජනාවාසවල ජීවත් වන්නෝ වෙති.එම නිවාසවල භෞතික තත්ත්වය ඉතා පහත මට්ටමක පවතී. ජීවත්වීමට අහිතකර පරිසරයක බොහොමයක් ජනාවාස ස්ථාපිතව පැවතීම රෝග කාරක බිහිවීමටත් ප්‍රචලිත වීමටත් හේතු වෙයි.ඒවායෙහි ජීවත්වන නිවැසියන්ට සමාජීය ගැටලු බොහොමයකි. වර්ග අඩි 200 හෝ 300 ප්‍රමාණයේ ඉඩක ඇති නිවසක පුද්ගලයන් හතක් හෝ අටක් ජීවත් වෙති.මේ නිසා එම ජනාවාස තුළ විෂම ක්‍රියා සිදුවීමේ ප්‍රවණතා බහුලය. පාතාල ක්‍රියා, මත්පැන් හා මත්ද්‍රව්‍ය ජාවාරම් නොයෙක් අපචාර ආදී සමාජ විරෝධී ක්‍රියාවලට තෝතැන්නකි.මේ ජනාවාස ඒ සියල්ල සිදුවීමට ප්‍රමුඛස්ථානය ගැනීම සමාජ ප්‍රශ්නයක් ලෙස ප්‍රචලිතය. ලෙඩ රෝග, අඩු අධ්‍යාපන මට්ටම සහ වෙනත් සමාජ ආර්ථික හා පාරිසරික ප්‍රශ්න මෙහි බහුලය.මේ කරුණු සියල්ල සැලකිල්ලට ගෙන එම නිවාසවල ජීවත් වන්නන්ගේ ජීවන මට්ටම ඉහළ නැංවීම රජයේ ඒකායන බලාපොරොත්තුවයි.ඔවුන්ගේ පෞද්ගලිකත්වය ආරක්ෂාකර දී පැල්පත් සංස්කෘතිය මකා දමමින් කුප්පියාවත්ත, බෝක්කුවත්ත, කූමිවත්ත, ඇපල් වත්ත, හැටේ වත්ත ආදී ‘වත්ත’ සංකල්පයෙන් බැහැර කිරීම තවත් අත්‍යවශ්‍ය කරුණකි.පොදු ජනතාව සමඟ එක්ව සමානව සහජීවනයෙන් එකම සාමකාමී සංස්කෘතියක ජීවත්වීමට ඉඩ සලසාදීම ද මෙම ව්‍යාපෘතියේ ප්‍රධාන අරමුණු අතර වේ.මෙසේ හඳුනාගත් අඩු පහසුකම් සහිත පවුල් 70 000ක් වෙනුවෙන් නිවාස ඒකක හැත්තෑ දහසක් ලබාදී ඔවුන්ගේ ජීවන තත්ත්වය නැංවීමත්, නිසි සංස්කෘතියක, ආර්ථික මට්ටමක හා හිතකර පරිසරයක් තුළ ජීවත්වීමට පහසුකම් සපුරා දීමේ කටයුතු මේ වනවිට ආරම්භ කර තිබේ.කොළඹ මහ නගර සභා බල ප්‍රදේශයේ කොළඹ උතුර හා නැගෙනහිර ප්‍රදේශවල අඩු පහසුකම් සහිත නිවාස වැඩි වශයෙන් ව්‍යාප්තව ඇති බවට සමීක්ෂණ වාර්තා පෙන්වයි.රාජ්‍ය ආරක්ෂක හා නාගරික සංවර්ධන අමාත්‍යංශයේ මග පෙන්වීම මත නාගරික සංවර්ධන අධිකාරිය මෙසේ හඳුනාගත් ප්‍රදේශවල නිවාස ව්‍යාපෘති වැඩි ගණනක් ක්‍රියාත්මක කරයි.මෙම නිවාසලාභී පුද්ගලයින් වෙනුවෙන් එම ප්‍රදේශවලම නිවාස ලබාදීම ද මෙහි විශේෂත්වයකි.මේ ප්‍රදේශයේ එම නිවෙස් හිමියන්ගේ දූ දරුවන් අධ්‍යාපනය හදාරන පාසල් පිහිටීම මේ සඳහා බලපා ඇති ප්‍රධාන සාධකයකි. ඔවුන්ගේ ආර්ථික පෝෂණය ද මේ ප්‍රදේශය කේන්ද්‍රකොටගෙන පවතී.මේ සියල්ල පිළිබඳ මනා අවබෝධයකින් යුතුව රජය මේ පදිංචිකරුවන් වෙත එම ප්‍රදේශවලම සියලු පහසුකම් සහිත නිවාස තනාදීමේ පොදු ප්‍රතිපත්තියකට එළැඹියේය.මෙසේ හඳුනාගත් ප්‍රදේශ අනුව කොළඹ උතුර ප්‍රදේශයේ නිවාස ඒකක 30 000ක් සහිත නිවාස ව්‍යාපෘති ඇරඹේ.කොළඹ නැඟෙනහිර ද නිවාස ඒකක තිස් දහසක් ඉදිවෙන අතර කොළඹ දකුණ ප්‍රදේශයේ නිවාස පන්දහසක් ඉදිකිරීමට මේ වන විට යෝජිතය.මේ සෑම නිවාස ඒකකයකම විසිත්ත කාමරය, නිදන කාමර දෙකක්, මුළුතැන්ගෙය, ටයිල් කළ නාන කාමරය හා සඳලුතලයකින් යුක්ත වේ.විදුලි සෝපාන, ප්‍රජා ශාලා, වාහන නැවතුම් ස්ථාන හා පොදු මං මාවත්වලින් සමන්විත පොදු පහසුකම් සියල්ල නිවාස සංකීර්ණවලට ලබා දේ. තට්ටු ගොඩනැඟිලි ලෙස මේවා ස්ථාපිත වෙයි.දෙමටගොඩ, 54 හා 66 වත්ත මයුර පෙදෙස, මාලිගාවත්ත, සාලමුල්ල, කොලොන්නාව, 31 වත්ත, තාච්චිවත්ත, ෆර්ගියුෂන් පාර, එදිරිසිංහ වත්ත, හේනමුල්ල, අලුත් මාවත, සිරිල් සී.පෙරේරා මාවත, කොළඹගේ මාවත, ප්‍රදීපා මාවත ප්‍රදේශවල දැනටමත් නිවාස සංකීර්ණ ඉදිකිරීම අරඹා ඇති අතර නිවාස දස දහසක් මේ වසර අවසන් වීමට පෙර ජනතා අයිතියට පත් කෙරේ. මේ එක් නිවසක වටිනාකම රුපියල් ලක්ෂ 67ක් පමණ වේ.වර්ෂ 2010 දී රටේ නාගරික සංවර්ධනයේ සුවිශාල පරිවර්තනයක් ඇති කරමින් නාගරික සංවර්ධන විෂය භාර ඇමති ලෙස ජනාධිපති මහින්ද රාජපක්ෂ මහතාගේ උපදෙස් අනුව ගෝඨාභය රාජපක්ෂ මහතා මේ සීග්‍ර සංවර්ධන ක්‍රියාවලිය ඇරඹීය.නාගරික සංවර්ධන ක්‍රියාවලියේදී නිවාස සංවර්ධනයට හිමිවන්නේ සුවිශේෂී ස්ථානයකි. වර්තමාන පැල්පත් නිවැසියන්ගේ නිවාස ගැටලුවට ස්ථිර විසඳුම් ලබාදීමේ කඩිනම් වැඩපිළිවෙළ දෙස් විදෙස් ජනතාවගේ පැසසුමට පාත්‍රව ඇත.කොළඹ නගරය කේන්ද්‍රකර ගනිමින් 1998 වර්ෂයේ ප්‍රකාශිත කොළඹ නගර සංවර්ධන සැලසුම අනුව මෙම නිවැසියන්ට ස්ථිර මහල් නිවාස ඉදිකිරීමේ වැඩපිළිවෙළ සැකසිණි.වරින් වර බලයට පත් වූ රජයයන් තිරසර පුරවර, පැලින් මන්දිර, කුසුම් නිවාස ලෙස මේ කටයුත්ත ඇරඹීමට උත්සහ කළ ද ඒවා නිශ්ඵල විය.ඉකුත් වසර 15ක කාලයේම මේ වෙනුවෙන් ඉදිකිරීමට හැකි වූයේ නිවාස 2000 කි. ඒ අනුව එදා මේ කටයුත්ත සැලැස්මකට පමණක් සීමා වූවා යැයි කිව හැක.ජනාධිපති මහින්ද රාජපක්ෂ මහතාගේ රජය යටතේ රාජ්‍ය ආරක්ෂක හා නාගරික සංවර්ධන අමාත්‍යංශයට මේ කටයුත්ත පැවරීමත් සමඟම එහි ලේකම් ගෝඨාභය රාජපක්ෂ මහතා 2011 වසරේ අග වනවිට නිවාස ව්‍යාපෘතිය සැලසුම් සහගතව ආරම්භ කරන ලදී. සියලු නිවාස 2015 වර්ෂය අවසන් වීමට පෙර සාද නිමකිරීමට යෝජිතය.මේ සැලසුම් සහගත ක්‍රියාවලිය අවසානයේ සැමට නිවසක් ලැබීම මෙන්ම කොළඹ නගරයේ පැල්පත් නිවාස සංස්කෘතියේ නිමාව සිදුවනු ඇත.කොළඹ නගරයේ ඡන්ද පදනමට යම් බලපෑමක් වේ යැයි බියෙන් ඇතමෙකු දේශපාලන අවශ්‍යතා මත මේ කටයුත්ත කඩාකප්පල් කිරීමට විවිධ බලපෑම් සිදු කරයි.ඒ නිසාම රජයේ නිවාස සංවර්ධන වැඩපිළිවෙළ නිර්දය ලෙස විවේචනය කරන්නෝද සිටිති. මේ ව්‍යාපෘතිය අදියරෙන් අදියර නිමවෙන විට කොළඹ නගරය කේන්ද්‍රකර ගනිමින් සියලු පැල්පත්වාසීන් වෙත සුපිරි නිවසක් හිමිවනු ඇත.අනාරක්ෂිත දුම්රිය ප්‍රවේශ තුළ, ඇළ ඉවුරු,ගංඉවුරු, මාර්ග රක්ෂිත හා රජයේ වාණිජමය වටිනාකමකින් යුතු ඉඩම්වල පැල්පත් හා මුඩුක්කු ඉදිකිරීමේ සංස්කෘතිය මෙමගින් නිමා වනු ඇත. ප්‍රමිතිගත, සැලසුම් අනුව ඉදිවීම් මගින් ආදර්ශවත් නගරයක් නිර්මාණය වෙයි.නිවාස ලබාදීමට අමතරව මාර්ග පුළුල් කිරීම, උද්‍යාන හා ක්‍රීඩා පිටි තැනීම, ප්‍රජා ශාලා ඉදිකිරීම සිදුවේ.මේ සංවර්ධන ක්‍රියාදාමය හේතුවෙන් කොළඹ සහ තදාසන්න ප්‍රදේශවල පවතින මාර්ග තදබදය අවම කෙරේ.මේ කරුණු සියල්ල සර්ව සම්පූර්ණ වීමත් සමඟ ජනතාවට යහපත් ජීවන තත්ත්වයක් පවත්වාගෙන යා හැකි පරිසරයක් ඇති කිරීමත් එමඟින් රටේ සංවර්ධනය කඩිනම් කිරීමත් රජයේ අපේක්ෂාවයි.වසර තිහකට අධික කාලයක් මුළුල්ලේ පැවැති ත්‍රස්තවාදී යුදමය තත්ත්වය සම්පූර්ණයෙන්ම නිමකර සංවර්ධනය කරා යන ගමනේ මූලික සංධිස්ථානයක් වන නාගරික සංවර්ධනයේ දී නිවාස හිමිකර දීම එක් අභියෝගයක් ජයග්‍රහණය කිරීමක් ලෙස හැඳින්විය හැක.නාගරික සංවර්ධන අධිකාරියේ සභාපති නිමල් පෙරේරා මහතා ඇතුළු නිලධාරීන් මේ කටයුත්ත සාර්ථකව ඉටුකිරීමේ අභියෝගය බාරගෙන සිටිති.ආදර්ශවත් නගරයක් නිර්මාණය කිරීම සමස්ත ශ්‍රී ලංකාවේම නාගරික පුනරුදයේ වර්ධනයට හේතු වේ.මේ සඳහා සෑම ශ්‍රී ලාංකිකයෙකුගේම සහභාගීත්වය ලබාදීම ජාතික වගකීමක් ලෙස සිතට ගනිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=f1304103</link>
    <topic>ආදරණීය නවකතා සුන්දර වෙන්න ඕනෑ</topic>
    <author>සටහනසමදරා ජයසිංහ</author>
    <content>ජීවන ගමනේ සරතැස නිවනා ප්‍රේමය සතුව ඇති ආධ්‍යාත්මික බැඳීම හා ශක්තිය විග්‍රහ කිරීමට ඔහු උපයෝගි කර ගනු ලැබුවේ නවකතාවයි. වසර ගණනාවක් පුරා යොවුන් හදවත් ආදරයෙන් පිරවු අමිල මල්, පිනිකඳුළු, මගේ මැණික වැනි ආදරණීය නවකතා රැසක් රචනා කළ ප්‍රවීණ ග්‍රන්ථ කතුවර අර්නස්ට් වඩුගේ මහතාගේ නවතම නවකතාව “සුපුන් සඳ” පසුගියදා දොරට වැඩිණි. මේ එම කෘතිය පිළිබඳ ඔහු සමඟ කළ පිළිසඳරකි.සුපුන් සඳ නවකතාවට පාදක කරගත් කතා තේමාව කුමක් ද?සිය කෝටිපති පියාගේ නොහොඹිනා දිවි පෙවෙත නිසා සමාජයේ දී අනන්ත වූ පීඩාවන්ට හා ගැටලුවලට මුහුණ දෙන, අහිංසක තරුණයකුගේ ජීවිතයට සෞම්‍ය සඳ එළිය ලබාදෙන තරුණියකගේ සංවේදි පෙම් කතාව තමයි සුපුන් සඳ නවකතාව පුරා දිගහැරෙන්නේ.මෙහි ප්‍රධාන චරිත ද්විත්වය වන්නේ සුපුන් සහ සඳතාරකා යන යොවුන් ප්‍රේමවන්තයින් දෙපළයි.මෙවැනි කතා පුවතක් නවකතාවක් ලෙස පාඨකයා අතරට ගෙන යාමේ අරමුණ කුමක් ද?මේ කතාව මඟින් තරුණ පරපුරට යම් ආදර්ශයක් දිය හැකි වෙනවා. සුපුන් සඳ නවකතාව ඉලක්කගත පාඨක පිරිස තරුණ පරපුරයි. මෙහි ප්‍රධාන චරිතය වන සුපුන්, සිය පියාගේ නොමනා ක්‍රියා අනුකරණය නොකොට, තම ජීවිතය හරි මඟ ගෙන යාමට, අපරිමිත ධෛර්යෙන් යුතුව, අභියෝගවලට මුහුණ දෙන චරිතයක්.එවැනි චරිතයක් හරහා තරුණ පරපුරට යහපත් පණිවිඩයක් ලබා දීමට හැකි වෙනවා.මෙය සැබෑ චරිත ආශ්‍රිතව රචනා කරන ලද නවකතාවක් ද? එසේ නැතිනම් ඔබගේ මනසේ මැවුණු චරිත ද?මෙවැනි චරිත සමාජය තුළ බොහෝ විට දක්නට ලැබෙනවා. සාර්ථක නවකතාකරුවකුට මේ චරිත ග්‍රහණය කර ගනිමින් නව නිර්මාණයක් ගොඩනඟන්න හැකියාව තිබෙනවා.නවකතාකරුවා නව අත්දැකීම් සොයමින් සමාජයේ ජීවත් වන විවිධ චරිතවල අභ්‍යන්තරයට පිවිසෙමින්, එම චරිත හරහා සමාජයට යම් පණිවිඩයක් ලබාදීමට උත්සහ කරනවා. මා විසින් කරනු ලැබුවෙත් එයයි. සමාජයේ තවත් එක් පැතිකඩක් නිරූපණය කළ හැකි චරිත කිහිපයන් හරහා ලබාගත් අත්දැකීම් මේ සඳහා ඉවහල් වුණා.ඔබ නවකතා සඳහා පාදක කරගන්නේ ආදරය, ප්‍රේමය, විරහව, වගේ ‍ෙත්මා. මෙය එක්තරා රාමුවකට සීමාවීමක් නේද?කොහෙත්ම නැහැ. ආදරය කියන දේ මුළු මහත් සමාජයටම අවැසි දෙයක්. අර්නස්ට් වඩුගේ කියන මා අද කතුවරයකු වශයෙන් පාඨකයාගේ ආදරය දිනා සිටින්නේ එසේ රචනා කරන ලද ආදරණීය නවකතා නිසයි. මෙය රාමුවකට කොටුවීමක් කියලා ඒ නිසා මම හිතන්නෙ නෑ.ආදරය පිළිබඳ නවකතා රචනා කළත්, මා විසින් රචිත හැම නවකතාවක්ම එකිනෙකට වෙනස්. දැන් බලන්න විලියම් ශේක්ෂ්පියර් ගේ කෘතිවල පවා අන්තර්ගතවෙලා තිබෙන්නේ ආදරය. ආදරය පිළිබඳ වත්මන් සමාජයට පහදා දිය යුතුයි. හදවතින්ම අනෙකාට ආදරය කිරීම අද සමාජයෙන් ගිලිහී යනවා.පෙම්වතා පෙම්වතිය රවටනවා. දරුවන් මාපියන් රවටනවා. සැමියා බිරියව රවටනවා. මේ නිසා කතාවක් අනුසාරයෙන් හරි මිනිස් සිත් තුළට ආදරයේ හෘදයාංගම බව ඇතුල් කළ යුතුයි. එම නිසා අර්නස්ට් වඩුගේ ගේ සම්ප්‍රදාය වන්නේ ආදරය තේමා කරගත් නවකතා කලාවයි.මෙවැනි නවකතා බොළඳ ගණයේ කියා ඇතැමුන් චෝදනා කරනවා. ඒ පිළිබඳ ඔබේ අදහස කුමක්ද?මම නම් එය තරයේම ප්‍රතික්ෂේප කරනවා. බොළඳ කියා නවකතා නැහැ. බොළඳ බව නොවෙයි එයට කියන්නේ, සරල බව. පාඨකයාට වටහා ගැනීමට පහසු සරල බසින් නවකතාවක් රචනා කළ විට, ඇතැම් අය එය බොළඳයි කියනවා. ආදරණීය නවකතාවක් සුන්දර විය යුතුයි.ශබ්ද කෝෂයක් ළඟ තබා ගෙන නවකතාවක් කියවන්න පාඨකයාට බැහැ. සරල සුන්දර බව සුළු කොට තකන්න බැහැ. කාර්ය බහුල සමාජයට සරල ශෛලියක් තමයි අත්‍යවශ්‍ය. සරල විදිහට පාඨකයා ආමන්ත්‍රණය කළ විට, නවකතාවේ සාර්ථකභාවයටත් එය හේතු වෙනවා.ගොළු හදවත නවකතාව අපට සමීප වුණේ ඒ නිසයි. ශාස්ත්ත්‍රීය පොත්පත් ලියවෙනවා වගේම, සරල බසින් මෙවැනි නවකතාත් බිහි විය යුතුයි. මේ අංශ දෙකට ම වෙන වෙනම පාඨක පිරිසක් ඉන්නවා. සියලු දේ එකිනෙකට වෙනස්. මිනිසුන් දෙදෙනක් එක වගේ නැහැ. වෙළෙඳ භාණ්ඩයක් පවා ගුණාත්මක බවෙන්, ප්‍රමිතියෙන් එකිනෙකට වෙනස්. ඒ වගේ නවකතා කලාවත් විවිධයි.මේ වන විට කොපමණ පුවත්පත් මුද්‍රණය වෙනවා ද? ඒත් ඒ හැම පුවත්පතකටම යම් පාඨක පිරිසක් ඉන්නවා. අප දිය යුත්තේ පාඨකයාට රුචි දේ මිස, අපට ඕනෑ දේ නොවෙයි. තමන්ගේ අත්දැකීම් පොදු අත්දැකීමක් ලෙස පාඨකයාට ලබාදීම, ලේඛකයකු විසින් බුද්ධිමත්ව හා වගකීමෙන් යුතුව කළ යුතුයි.මෙතෙක් කලක් රචනා කළ කෘතිවලට නිසි ඇගැයීමක් ලැබුණ ද?මේ වන විට මා නවකතා 20ක් පමණ රචනා කර තිබෙනවා. සුපුන් සඳ මගේ 20 වැනි නවකතාව. මෙතෙක් රචිත සියලුම පොත් වලට ඉහළම මහජන ප්‍රතිචාර ලැබුණා. ඒ ඇගැයීම මගේ ඉදිරි ලේඛන ගමනට දිරියක්. ලැබු නිසි ඇගැයීම හා ප්‍රතිචාර නිසා තමයි තව තවත් මා අතින් විවිධ කෘති රචනා වන්නේ. අමිල මල්, දේවතාවියේ, මගේ මැණික, ඇය පූජනීයයි වැනි නවකතා කිහිපයක්ම දෙවැනි වරට මුද්‍රණය කර තිබෙනවා. ඉතා ම කෙටි කාලයක් තුළ ලැබූ දැවැන්ත පාඨක ප්‍රතිචාර පිළිබඳ මා සෑහීමකට පත්වනවා.පුවත්පත් කිහිපයක කර්තෘ වරයෙකු වශයෙන් සිටිමින් ගොඩනඟා ගත් ප්‍රතිරූපය මා ලැබූ ඇගැයීමට ඉවහල් වුණා. සුපුන් සඳ නවකතාවත් මේ වන විට දෙවැනි මුද්‍රණයට සූදානම්. දැනටම එයට ඉහළම පාඨක ප්‍රතිචාර ලැබී තිබෙනවා. මෙයත් පළමු කොටසින් පසු දෙවැනි කොටසකින් නැවැත පාඨකයා හමුවට යන නවකතාවක්.වර්තමාන නවකතාකරණය පිළිබඳ සෑහීමකට පත්විය හැකි ද?එදා වගේ නොවෙයි, අද සමාජය හරි කාර්ය බහුලයි. එදා ගැමි සමාජය තුළ ජීවත් වූ අය ගමටම ඇහෙන්න ජන කවි කිව්වා. අවමඟුලක දී එළිවෙන තුරු වෙස්සන්තර ජාතකය කිව්වා. එදා තිබුණු සරල දිවි පැවැත්ම එක්ක බොහොම නිදහසේ පොත පත, කවිය එක්ක එදා මිනිසුන් ජීවත් වුණා. වර්තමාන ජීවන පැවැත්ම එයට හාත්පසින් වෙනස්. ජීවන ගැටලු හා අභියෝග මධ්‍යයේ වුවත්, ජනතාවගේ කියවීමේ රුචිය අඩු වෙලා නැහැ කියන එක මගේ විශ්වාසය යි.මිනිසුන් කියවන නිසානේ නවකතා හෝ වෙනත් කෘති රචනා වන්නේ. ශ්‍රී ලංකාවේ සාක්ෂරතාවත් ඉහළ මට්ටමක පැවැතීම එයට හේතුවක් ලෙස දක්නට පුළුවන්. ඒ අනුව ශ්‍රී ලංකාවේ නවකතාකරණය පිළිබඳ යහපත් බලාපොරොත්තු තබා ගත හැකියි.නවක නවකතා රචකයන් බිහිවෙමින් සිටිනවා. විවිධ ශෛලියෙන් යුතු පොත්පත් බිහි වෙනවා. ඒ හැම දෙයකටම පාඨක පිරිසක් ඉන්නවා. ඒ අනුව ශ්‍රී ලංකාවේ ලේඛන කලාව පිළිබඳ සතුටු විය හැකියි. පොතක් මුද්‍රණය කිරීමට යන වියදම සමඟ සසඳා බැලීමේදී, එවැනි වටපිටාවක් තුළ වුවත් නව පොත් පත් නිර්මාණය වීම අගය කළ යුතුයි.ලේඛන කලාවේ ජ්‍යෙෂ්ඨයකු වශයෙන් නවක ලේඛකයන්ට ඔබ දෙන පණිවිඩය මොකක් ද?අවබෝධයෙන්, වගකීමෙන් යුතුව තමන් කරන දේ කළ යුතුයි. මෙහිදී ලේ්ඛන කලාව පිළිබඳ හැකියාව තිබීමත් අනිවාර්යයි. තමන් තුළ ලිවීමට තිබෙන ආශාව හා උනන්දුව මත ඕනෑම තේමාවක් යටතේ පොත් පත් ලිවිය හැකි වුවත්, එය සමාජයට අහිතකර නොවිය යුතුයි. මේ සඳහා මනා කැපවීමක් හා අභ්‍යාසයක් කළ යුතුයි.එවිටයි සාර්ථක නවකතාවක් බිහි වන්නේ. අපූර්වත්වය, කුතුහලය, පුදුමය නවකතාවක් තුළ තිබිය යුතුයි. ඒ වගේම පාඨකයා එමඟින් මානසික තෘප්තියක් ලැබිය යුතුයි. මේ දේ අවබෝධ කර ගනිමින්, තමා විසින්ම සීමා මායිම් යොදාගෙන, නිවැරැදි භාෂාවෙන්, සරල, සුන්දර නිර්මාණ බිහි කළ හැකියි. එවිට ලේඛකයකුට අවශ්‍ය ජනප්‍රිය භාවය නිතැතින්ම ලැබේවි.ජනතාවගෙන් ඈත්වෙලා කිසිම නිර්මාණයක් කළ නොහැකියි. එම නිසා ජනතා ආකර්ෂණය ලබාගත හැකි නිර්මාණ බිහි කිරීම අනිවාර්ය යි. එවිට, කිසියම් සමාජ මෙහෙවරක් සඳහා නවකතාව යොදා ගැනීමට හැකියාව ලැබේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>10</day>
    </date>
    <link>http://www.dinamina.lk/2013/04/10/_art.asp?fn=f1304104</link>
    <topic>විරමනය නවකතාව බහුභූතයක්!</topic>
    <author>රන්ජන් අමරරත්න</author>
    <content>ශකිලා ලක්මිණී කුමාරිගේ “විරමනය” නම් පොත ඉතා අපහසුවෙන් කියවා හමාර කළෙමි. ඒ සඳහා ගත කළ කාලය නිෂ්ප්‍රයෝජන ලෙස ගෙවී ගියේය. එය කියවාගෙන යන කල; මුද්‍රණකරුවන්, ප්‍රකාශකයන් හා නවකතාකරුවන් කෙරෙහි ද බලවත් කෝපයක් හටගනී. මොව්හු සිංහල පාඨකයන් මෝඩයන් සේ සලකා නවකතා අච්චු ගසති.පොත්වල මෙලෝ වැදගැම්මක් නැත. නවකතා අච්චු ගැහිල්ල නවතා ඊට වැය වන තීන්ත හා කඩදාසි ඉතිරිකර ගන්නේ නම්; එය ද සමාජයට කරන යහපතකි.“විරමනය” නම් පොත් කෑල්ලෙන් සමාජයට කිසිදු බලපෑමක්, යහපතක්, අධ්‍යාපනයක්, රසවින්දනයක් ලැබෙන්නේ නැත. මේ කතුවරියට නවකතා කලාව පිළිබඳ කිසිදු වැටහීමක් නැත. කතා වස්තුවක් නිර්මාණය කර ගන්නේ කෙසේද’ යි පුංචි හෝ අවබෝධයක් ද ඇයට නැත.කතුවරියගේ භාෂා භාවිතය මෙන් ම නිරූපණ හැකියාව ද අන්තිම දුර්වල ය.ඉතා අසංවිධිත වූ මේ කතාව නව ප්‍රබන්ධයක් හැටියට නො ව; තනිකර බහුභූතයක් හැටියට සැලැකීම සාධාරණ ය. දෙකේ පන්තියේ ළමයකුට මීට වඩා සාර්ථක කතාවක් නිර්මාණය කළ හැකිය.සිංහල නවකතා කලාව ශුද්ධ කළ යුතු කාලයකට අපි පැමිණ සිටිමු. අද; නවකතා ලියන අයගෙන් 90%කටම ඒ කලාව ගැන අවබෝධයක් නැත. කතා කලාවේ හරය සෙවීමේ වුවමනාවක් ද ඔවුනට නැත. ඔව්හු ඉබාගාතේ යමින් බහුභූත ලියති.මේ බහුභූතයන් සිංහල නවකතාවෙන් පලවා හරින තෙක්; සිංහල සාහිත්‍යයේ ප්‍රගමනයක් ඇති වන්නේ නැත. නවකතාව සමාජයට වැඩදායක අර්ථවත් කලාවක් සේ පැවැතිය යුතුය. අප්‍රිකාවේ, ලතින් අමෙරිකාවේ එය සිදු වේ.ඉන්දියාවේ ද එබඳු සාධනීය තත්ත්වයක් පවතී. ශ්‍රී ලංකාවේ ද එය ගොඩනැඟිය හැක්කේ බහුභූත කතා ප්‍රතික්ෂේප කිරීමෙන්ය.“විරමනය” නම් පොත් කෑල්ලෙන් කියැවෙන්නේ සෙව්වන්දී නම් තරුණියක පිළිබඳ කතාව ය. ඇය ජීවිතයේ විවිධ සිදුවීම්වලට මුහුණ දෙමින් ඒවායෙහි යථාර්ථය ස්පර්ශ කරමින් විරමනයට හෙවත් අතහැරීමට පෙල­‍ෙඹන බවක් කතුවරිය ප්‍රකාශ කරයි.බැලූ බැල්මට ජීවිතය පිළිබඳ ගැඹුරු දැක්මක් වෙත කතුවරිය ගොස් ඇතැ’යි පෙනීයයි. එහෙත් එබන්ඳක් මේ පොතෙන් ප්‍රකට නො වේ. ප්‍රධාන චරිතය මුල සිටම මහණ ෙන්නට බලා සිටී. අවසානයේ සෙව්වන්දී සිල්මාතාවක් වෙයි. කතාව එතැනින් කෙළවර වෙයි.ලෝකයේ තරුණ සමාජ මුහුණ දෙන ගැටලු මොනවාද? තුන්වන ලෝකයේ අසාර්ථක රාජ්‍යයක් ලෙස සලකන ශ්‍රී ලංකාවේ තරුණ පරපුර මුහුණ දෙන ගැටලු කවරේ ද? ඔවුන් ඒ ගැටලු හමුවේ දක්වන ප්‍රතිචාර - අරගල කෙබඳු ස්වරූපයක් ගන්නේ ද? මේ සමාජ තත්ත්වයන් ගැන විශ්ලේෂණයකින් තොරව තරුණ හැඟීම් වටහාගත නො හැකි ය.ශ්‍රී ලංකාවේ තරුණයා වනා හී අතරමං වූ පුද්ගලයෙකි. ඔහුට නිසි අධ්‍යාපනයක් ලැබීමේ අවස්ථාව නැත. ඔහුගේ හැකියා උද්දීප්තියට අවකාශ නැත. අධ්‍යාපනය වැඩිහිටියන් විසින් මෙහෙයවනු ලැබේ. එහි ඇත්තේ අසීමිත තරගයෙකි. අනෙක් පැත්තෙන් එහි ඇත්තේ අසමතුලිත බවකි.කිසිදු තරුණයකුට ඉලක්ක සපුරා ගත නොහැකි ය.ධනපති ක්‍රමය විසින් සියල්ල විකෘති කරනු ලැබ තිබේ. යෞවන ප්‍රේමය ඔවුනට අහිමි ය. තරුණ්‍යයේ සුන්දරත්වය ඔවුනට අහිමි ය. ඔව්හු දිරාපත් මහල්ලෝ සේ පරාජිතව බලා සිටිති.ධනපති සමාජයක තාරුණ්‍යය චිත්‍රණය කළ හැක්කේ ඒ අයුරිනි. මේ කතුවරියට ශ්‍රී ලංකාවේ තාරුණ්‍යය ගැනවත් සමාජ යථාර්ථයන් ගැනවත් අංශු මාත්‍රයක අවබෝධයක් නැත. ඇය අපූරු කෙල්ලක තෝරාගෙන ඇය මහණ කරවා පාඨකයාට ජීවිතාවබෝධයක් ලබා දීමට වෑයම් කරයි. එය විහිළුවෙකි. ව්‍යාජ උත්සාහයකි. මෝඩ තර්කනයකි.සෙව්වන්දී මහණ වන්නේ ඇයි? ඊට පිළිතුරක් කතාවේ නැත. මේ චරිතයට අක්මුල් නැත. හැඟීම් දැනීම් නැත. ඇය ප්‍රේම නොකරන්නේ මන්ද? ජීවිතයෙන් තෘප්තිමත් නොවන්නේ් මන්ද? මේවාට නිසි පිළිතුරු නැත. සෙව්වන්දී ඉගෙනීමට දක්ෂ ය. ඇය හොඳින් ඉගෙනගනී. විභාග සමත් වෙයි. පොත් කියවයි. අන්තිමේ මහණ වෙයි.මේ කිසිවක පසුබිම පැහැදිලි නැත. චරිත නිරූපණ සූක්ෂ්ම නැත. සිද්ධි ගැළපීමේ පිළිවෙළක් නැත. අවසානයේ මේ චරිතය පිළිබඳ කිසිදු හැඟීමක් – දැනීමක් පාඨකයා තුළ ඉතිරි නොවේ.නවකකතාවේ ශිල්පීය අංශය දෙසට හැරුණහොත්; ප්‍රධාන සාධක කිහිපයක් කෙරෙහි අවධානය යොමු නො කොට සාර්ථක නවකතාවක් රචනා කළ නො හැකි ය. එම සාධක වන්නේ; කතා වස්තුව, අන්තර්ගතය, ආකෘතිය, දෘෂ්ටි කෝණය, භාෂාව, ශෛලිය හා සංකේත භාවිතය යනාදිය යි. කතා වස්තුවක් ගොඩනැඟීම අපහසුම කාර්යය ලෙස සලකනු ලැබේ. ලොව කීර්තිමත් නවකතාකරුවන් ඒ පිළිබඳ අනන්තවත් දේ ලියා තිබේ.කතා - වස්තුව හෙවත් කථා වින්‍යාසය යනු කුමක් ද? කතාවට අදාළ ප්‍රධාන සිදුවීම් පිළිවෙළකට ගැළපීමේ සූත්‍රය යි.සිදුවීම් තර්කානුකූල ‍ෙලස ද, විශ්වාසනීය ලෙස ද නො ගළපා සාර්ථක නවකතාවක් රචනා කළ නො හැකි ය. ඇතැම් කතාකරුවෝ මේ සඳහා දීර්ඝ කාලයක් ගත කරති.කතා වස්තු ගොඩනැඟීමේ විවිධ ආකෘති ද පවතී. ආරම්භය+ ගැටලුවෙහි විස්ථාපනය + උපරිමය හෙවත් හැරවුම් ලක්ෂය+ පසුගමනය + සමාප්තිය යන ලෙසින් කන්දක ස්වරූපය ගත් පරණ ආකෘතියක් තිබේ. කතාකරුවාට ගැළපෙන ලෙස එය සකස් කර ගත හැකි ය. එහෙත් එය මනා ලෙස ගැළපී තිබිය යුතුය.ශකිලා ලක්මිණී කුමාරි නවකතාවේ කිසිදු ශිල්පීය අංශයක් අවබෝධයකින් යුතු ව භාවිත කර නැත. ඇය සිය පෙරවදනෙහි ලා සටහන් කරනුයේ “විරමනය” සිය ප්‍රථම නවකතාව බව ය. ආධුනික බව සමාවට කාරණයක් නො වේ. නිර්මාණකරුවා සියලුම අභ්‍යාස කළ යුත්තේ කෘතිය එළිදැක්වීමට පෙර ය. ඕනෑම කෘතියක් පාඨකයා වෙතට යා යුත්තේ පරිසමාප්ත නිර්මාණයක් ලෙස ය. එය කතුවරයාගේ උපරිමය විය යුතුය.ඇය තෝරාගෙන ඇත්තේ ගැඹුරු තේමාවකි. මේ තේමාව තෝරාගැනීම සඳහා ඇය විසින් කරන ලද පර්යේෂණ, විශ්ලේෂණ, අධ්‍යයන මොනවා ද? එබඳු කිසිවක් පැහැදිලි නැත. කතුවරිය නවකතාව යන කලා මාධ්‍යයේ ගැඹුර හෑල්ලුවට ලක් කරමින් හිතළුවක් ලියා තිබේ. සිංහල නවකතාකරුවන් වැඩි දෙනකුගේ සිරිත එය වේ. ඔව්හු හිතළු ලියති. හිතළු ලියා ප්‍රශංසාත්මක විචාර – විවේචන අපේක්ෂා කරති. සම්මාන අපේක්ෂා කරති. මේ විහිළුව නවත්වන තුරු අපේ කතා කලාවට ගොඩඒමක් නැත.“මෙම යොවුන් නවකතාව ඔබ අතට පත්වන අද දවස වන විට එය අත්පිටපතක් වශයෙන් තිබී ප්‍රරා වසර දොළහක්ම ගත වී ඇත. පාසල් වියේ ලත් සොඳුරු අත්දැකීම් ආශ්‍රයෙන් පන්හිෙඳන් ගොනුකළ මෙම නිර්මාණ කෘතිය එතරම් කාලයකට පසුව වුව මුද්‍රණය කිරීමසට සිත් වූයේ එය යොවුන් සිතට සමීප අත්දැකීමක් වීමත් අද වන විටත් නවකතාකරණයේ යෙදෙන මා හට මාගේ මුල් කෘතිය වශයෙන් මෙය නොසලකා හැරිය නොහැකි වීමත් නිසා ය. එහෙයින් පළින් – පළ සංස්කරණය කරමින් එය අද මෙසේ ඔබ අතට පත් වේ.”(පොත ගැන වදනක්)කතුවරියගේ ප්‍රකාශයට අනුව ඇය මේ පොත සංස්කරණය කර තිබේ. කුමක් සංස්කරණය කළේදැයි ප්‍රශ්නයකි. අවුරුදු දොළහකට පෙර ලියන ලද පොතක් නැවත දොළොස් වසරක ඥානය සමඟ සසඳන විට කෙබඳු වෙනසක් විය හැකි ද? එබඳු වෙනසක් පෙනෙන්නට නැත.ශකිලා කියන ලෙස මෙය යොවුන් නවකතාවකි. යොවුන් නවකතා යැයි විශේෂ කතා කලාවක් සම්භාව්‍ය නවකතා වර්ගීකරණය තුළ නැත. එහෙත් විවිධ භාෂා - සංස්කෘතීන් තුළ යොවුන් නවනකතා යැයි හඳුන්වනු ලබන පොත් ලියැවී තිබේ.සිංහල කතා කලාව ගෙන බැලුවහොත්; “මඩොල්දූව“ “අඹයහළුවෝ” වැනි කතා යොවුන් ගණයට ගත හැකි ය. තරුණ කණ්ඩායම් නියෝජනය ලෝක නවකතාවල බහුලව ඇත්තේ වීරත්වය හා චමත්කාරය යි. ශකිලාගේ කතාවේ ඒ කිසිවක් නැත. ඇයට යෞවනත්වය හරි හැටි නිරූපණය කිරීමට හැකියාවක් නැති බව ද හොඳට ම පෙනී යයි. මේ සියල්ලෙන් පෙනී යන්නේ ශකිලා කතා කලාව තුළ හොඳට ම අතරමං වී ඇති බවය.ඇගේ නවකතාව කෙටි නවකතා යන වර්ගයට ඇතුළත් කළ හැකි ය. එහෙත් ඒ නවකතාවේ ප්‍රමාණයට අනුව පමණි. කෙටි නවකතාවක ඇති සංවිධිත බව හෝ භාෂා පෙළහර මේ කතාවේ නැත.නවකතාව යනු ජීවිතය පිළිබඳ කියැවීමක්; ජිවිත විවරණයක් යනාදී ලෙසින් විග්‍රහ කර තිබේ. එහි අර්ථය වන්නේ ජීවිතය හා සමාජය පිළිබඳ පුළුල් දැක්මක් සහිතව නවකතා රචනය ආරම්භ කළ යුතු බවය. එය ලේඛකයා සතු වගකීමකි.හර්මන් ‍ෙහස සිද්ධාර්ථ කෘතීය රචනා කර ඇත්තේ “විරමනයට” සමාන තේමාවක් යටතේ ය. ඔහු එම කෘතිය රචනා කිරීම සඳහා දීර්ඝ පර්යේෂණයක යෙදෙයි. බෞද්ධ දර්ශනය හදාරයි. භාරතීය ඉතිහාසය කියවයි. හර්මන් හෙස ශ්‍රී ලංකාවට පවා පැමිණ කරුණු රැස්කරයි. සිද්ධාර්ථ එබඳු පර්යේෂණයක ප්‍රතිඵලයකි.මේ කතුවරිය කොතරම් නො සැලකිල්ලෙන් සිය කෘතිය රචනාකර තිබේද යත්; නවකතාවට යොදා ඇති නම හෙවත් ශීර්ෂය මුළුමනින් ම වැරැදිය. ඇලීම හෙවත් එකතුවීම රමණය යි. ඉන් ඉවත්වීම හෙවත් නො ඇලීම විරමණය යි. කතුවරිය එම වචනය විකෘති කොට විරමනය කියා ලියා තිබේ. එහි අර්ථය අප දන්නේ නැත. විරමනය යන අමුතු වචනය දකින කල අපට දැනෙන්නේ හිරමනය වැනි භාණ්ඩයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304111</link>
    <topic>නාගරික සංවර්ධන අධිකාරියට ඇඟිල්ල දිගු කිරීමට කාටවත් බෑ</topic>
    <author>මහින්ද අලුත්ගෙදර</author>
    <content>කොළඹ, මීතොටමුල්ල කුණු කන්ද සම්බන්ධයෙන් කිසිදු අවස්ථාවක නාගරික සංවර්ධන අධිකාරියට ඇඟිල්ල දිගු කළ නොහැකි බව රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා අවධාරණය කරයි.මේ සම්බන්ධයෙන් ඇතැම් මාධ්‍යයන් මඟින් විවිධ ප්‍රචාරයන් ගෙන යන බව පෙන්වා දෙන ඒ මහතා ඒ සම්බන්ධයෙන් ක්‍රියා කිරීම නාගරික සංවර්ධන අධිකාරියට නොව කොළඹ මහ නගර සභාවට අයිති කාර්යයක් බවද සඳහන් කරයි.ආරක්ෂක ලේකම්වරයා මේ බව අනාවරණය කළේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ඊයේ (10) පැවැති විශේෂ සාකච්ඡාවක් සඳහා සහභාගී වෙමිනි.එහිදී වැඩිදුරටත් අදහස් දක්වමින් ගෝඨාභය රාජපක්ෂ මහතා සඳහන් කළේ මීතොටමුල්ල කුණු කන්ද සම්බන්ධයෙන් ඇතැම් මාධ්‍ය මඟින් විවිධ ප්‍රචාරයන් ගෙන ගියද ඒවායේ කිසිදු සත්‍යතාවක් නොමැති බවයි.මේ සම්බන්ධයෙන් වැරැදි අර්ථකථන ලබාදීමට ඇතැමුන් උත්සාහ ගන්නා බවද ආරක්ෂක ලේකම්වරයා පෙන්වා දුන්නේය.ඒ අවස්ථාවේදී කොළඹ නගරාධිපති ඒ.ජේ.එම්. මුසම්මිල් මහතාට දුරකථනයෙන් ඇමතූ ගෝඨාභය රාජපක්ෂ මහතා අදාළ කුණු කන්ද සම්බන්ධයෙන් ඇතැම් විද්‍යුත් මාධ්‍ය ගෙන යන ප්‍රචාරයන් වහාම නිවැරැදි කරන ලෙස දැනුම් දුන් අතර ඊට ප්‍රතිචාර දක්වමින් එය නිවැරැදි කරන බවට නගරාධිපතිවරයා පොරොන්දු විය.මීතොටමුල්ල කුණු කන්ද වෙත කැළි කසළ බැහැර කිරීමට විරෝධය පළ කරමින් සත්‍යග්‍රහයේ නිරත වූ පිරිස් විසුරුවා හැරීම සඳහා පොලිසිය ගත් උත්සාහය මෙහිදී නගරාධිපතිවරයාගේ පැසසුමට ලක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304112</link>
    <topic>දකුණු ඉන්දියා කුමන්ත්‍රණයට එරෙහිව බ්‍රිතාන්‍යයේ ශ්‍රී ලාංකිකයෝ පෙළ ගැසෙති</topic>
    <author>ජයසිරි මුණසිංහ</author>
    <content>ඊළාම් ත්‍රස්තවාදය යළි කරළියට ගෙනඒමට උත්සාහ දරන දකුණු ඉන්දීය බලලෝභී දේශපාලනයට එරෙහිව බ්‍රිතාන්‍යයේ වෙසෙන ශ්‍රී ලාංකිකයන් හෙට (12) ලන්ඩන් නුවරදී උද්ඝෝෂණයක් සංවිධානය කර තිබේ.රණවිරුවන් දිවි පුදා පරාජය කළ කුරිරු ඊළාම් ත්‍රස්තවාදය යළි කරළියට ගෙනඒමට දකුණු ඉන්දීය බලලෝභී දේශපාලනඥයන් සහ ඊළාම් හිතවාදීන් ගන්නා උත්සාහය පරාජය කිරීමේ අවශ්‍යතාව බ්‍රිතාන්‍යයේ වෙසෙන ශ්‍රී ලාංකිකයෝ අවධාරණය කර සිටිති.ඒ අනුව හෙට පස්වරු 1 සිට 5 දක්වා ලන්ඩන් නුවර ඉන්දියානු මහ කොමසාරිස් කාර්යාලය අභියස දී උද්ඝෝෂණය පැවැත්වේ. බ්‍රිතාන්‍යයේ ත්‍රස්ත විරෝධී ශ්‍රී ලාංකික එකමුතුව මෙය සංවිධාන කරයි.ත්‍රස්ත වි‍රෝධී ශ්‍රී ලාංකික එකමුතුව මේ උද්ඝෝෂණ ව්‍යාපාරය ගැන කරුණු දක්වමින් මෙසේ ද කියා සිටියි.එදා දැන හෝ නොදැන ඉන්දීය සහායෙන් දකුණු ඉන්දීය භූමියේ පුහුණුව ලත් ප්‍රභාකරන් ප්‍රමුඛ ඊළාම් ත්‍රස්තවාදීන් ලංකාවේ අහිංසක දුවා දරුවන්, සිවිල් සේවකයන් සහ සාමාන්‍ය ජනතාව ද ඉලක්ක කර වැපුරූ ත්‍රස්තවාදයෙන් අප රටට අහිමි වූ ජීවිත සංඛ්‍යාව අපමණය.ශ්‍රී ලංකාවේ හිටපු ජනාධිපති රණසිංහ ප්‍රේමදාස, ඇමැතිවරුන් වන ගාමිණි දිසානායක, ලලිත් ඇතුලත්මුදලි, සී.වී. ගුණරත්න, ජෙයරාජ් ප්‍රනාන්දුපුල්ලේ ඇතුළු තවත් රැසක් ද යාපනයේ නගරාධිපති දොරෙ අප්පා ඇතුළු දෙමළ නායකයන් රැසක් ද ඒ අතර වෙති. එමෙන්ම ඉන්දීය හිටපු අග්‍රාමාත්‍ය රජිව් ගාන්ධි මහතා ඇතුළු ඉන්දීය සාම සාධක හමුදාවේ සොල්දාදුවන් දස දහස් ගණනකගේ ජීවිත ද කොටි ත්‍රස්තවාදීන් බිලි ගත් බව කිව යුතුයි.එසේම අප රටේ ආර්ථික මර්මස්ථාන විශාල ප්‍රමාණයක්ද ආගමික සිද්ධස්ථානයක් වූ ශ්‍රී දළදා මාළිගාවට පවා ප්‍රහාර එල්ල කළ ම්ලේච්ඡ ත්‍රස්තවාදීහු ජය ශ්‍රී මහා බෝධිය අභියසදී සැදැහැවතුන් සිය ගණනක් මරා දැමූහ.අරන්තලා භික්ෂු ඝාතනය වැනි බිහිසුණු අපරාධ සිදු කළ කොටි ත්‍රස්තවාදීන් කාත්තන්කුඩි දේවස්ථානයේ ආගමික වතාවත්වල නිරතව සිටි මුස්ලිම් බැතිමතුන් 400ක් පමණ බිලිගත්හ.තවත් මුස්ලිම් මෙන්ම කතෝලික දේවස්ථාන රැසක් ද මේ කුරිරු ත්‍රස්තවාදීන් විනාශ කළහ. අප රණවිරුවන් 30,000කට වැඩි පිරිසක් ජීවිත පරිත්‍යාගයෙන් ඒ අමිහිරි අවාසනාවන්ත අතීතය අවසන් කොට ඇත.එමඟින් සියලු ශ්‍රී ලාංකිකයනට ලබා දී ඇති සාමයේ සහජීවනයේ සැබෑ වටිනාකම නොදත් පිරිස් සහ බලවේග රටට එරෙහි වූ ඇතැම් යුරෝපීය රජයන්ගෙන් සහ රාජ්‍ය නොවන සංවිධානවලින් ලැබෙන මුදලින් පෝෂණය වෙමින් ඊළාම් සිහිනය සැබෑ කර ගැනීමට උත්සාහ දරමින් සිටියි. අප මාතෘ භූමියට එරෙහි වන්නන්ගේ සහ බටහිර කුමන්ත්‍රණකාරීන්ගේ උවමනාව ත්‍රස්තවාදය යළි පතුරුවා හැර අප රටට යළිත් ගිනි තැබීමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304113</link>
    <topic>මාතෘ භූමියට ආදරය කරන්නන් පක්ෂය වටා එකතු කරනවා</topic>
    <author>ධනුෂ්ක ‍ගොඩකුඹුර</author>
    <content>තමා ශ්‍රී ලංකා නිදහස් පක්ෂයේ නායකත්වය භාර ගත්තේ ඉන් මිනිසුන් ඉවත් කිරීමට නොව මාතෘ භූමියට ආදරය කරන සියලුදෙනා පක්ෂය වටා එකතු කරගෙන රට ගොඩනැඟීමට බව ජනාධිපති මහින්ද රාජපක්ෂ මහතා පැවසීය.ශ්‍රී ලංකා නිදහස් පක්ෂයට කිසි දිනෙක නොතිබුණු බලයක් අද ලැබී තිබෙන බව පැවසූ ජනාධිපතිවරයා විපක්ෂය කුමන කට කතා පැතිරුවත් පක්ෂයෙන් කිසිවකුත් පක්ෂයෙන් ඉවත්ව නොයන බව අවධාරණය කළේය.ජනාධිපතිවරයා මෙසේ ප්‍රකාශ කළේ ශ්‍රී ලංකා නිදහස් පක්ෂය ජන බල ගැන්වීමේ රට නඟන නිල් රැල්ල වැඩපිළිවෙළ යටතේ පාක්ෂිකයන් දැනුවත් කිරීමේ වැඩමුළුවකට අරලියගහ මන්දිරයේ දී එක්වෙමිනි.රට නඟන නිල් රැල්ල වැඩපිළිවෙළ යටතේ පත්කෙරුණු ග්‍රාමීය සංවිධායකවරුන්ට සාමාජික කාඩ්පත් ප්‍රදානය ද ජනාධිපතිතුමාගේ අතින් මෙහි දී සංකේතාත්මකව සිදුකෙරිණි.අද රජයට විරුද්ධව රට පුරා විවිධ අසත්‍ය ප්‍රචාර ගෙන යන වැඩපිළිවෙළක් ක්‍රියාත්මක බව පැවසූ ජනාධිපතිවරයා ශ්‍රී ලංකා නිදහස් පාක්ෂිකයන් ඒ පිළිබඳ අවධානයෙන් සිටිය යුතු බවත් ප්‍රකාශ කළේය.කට කතාවලට රට විනාශ කිරීමට ඉඩ නොතබා අනාගත පරපුර වෙනුවෙන් රට ගොඩනැඟීමට ශ්‍රී ලංකා නිදහස් පක්ෂය ශක්තිමත් කරමින් ඉදිරියට යමු යැයි ද ජනාධිපතිවරයා කීවේය.රට පුරා ජාති, ආගම් බේද වපුරවමින් රටේ සංවර්ධන වැඩපිළිවෙළ අවතක්සේරු කිරීමට දරණ උත්සාහයන් පරාජය කිරීමට එක් විය යුතු බවත් ජනාධිපතිවරයා වැඩිදුරටත් කීවේය.ශ්‍රී ලංකා නිදහස් පක්ෂයේ ජාතික සංවිධායක, ආර්ථික සංවර්ධන ඇමැති බැසිල් රාජපක්ෂ මහතා ද මෙහිදී අදහස් දැක්වීය.ජ්‍යෙෂ්ඨ ඇමැති පී. දයාරත්න, ඇමැතිවරුන් වන ඩලස් අලහප්පෙරුම, අනුර ප්‍රියදර්ශන යාපා, ජයරත්න හේරත්, දුමින්ද දිසානායක මහත්වරු ඇතුළු පිරිසක් ද‍ මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304114</link>
    <topic>උතුරේ දියුණුව ගැන සතුටුයි</topic>
    <author>මහින්ද අලුත්ගෙදර</author>
    <content>යුද ගැටුම් නිමාවට පත්කොට වසර තුනක් වැනි කෙටි කාලයක් තුළ උතුරු පළාතේ සිදුව තිබෙන සංවර්ධනය සැබවින්ම ප්‍රශංසනීය බව නිල සංචාරයක් සඳහා ශ්‍රී ලංකාවට පැමිණි ඉන්දීය පාර්ලිමේන්තු නියෝජිත කණ්ඩායම පවසයි.උතුරු පළාතේ සෑම ප්‍රදේශයක ම දැවැන්ත සංවර්ධනයක් දක්නට ලැබෙන බවද එය අගය කරන බවද ඔවුහු ප්‍රකාශ කරති.සිවුදින නිල සංචාරයක් සඳහා ශ්‍රී ලංකාවට පැමිණි ඉන්දීය පාර්ලිමේන්තු නියෝජිත කණ්ඩායම මේ බව සඳහන් කළේ යාපනය දිස්ත්‍රික්කයේ ප්‍රදේශ කිහිපයක සංවර්ධන කටයුතු ප්‍රගතිය නිරීක්ෂණය සඳහා එක්වෙමිනි.යාපනය, කන්කසන්තුරේ වරාය මෙන්ම අච්චුවේලි ප්‍රදේශය ඇතුළුව ප්‍රදේශ රැසක සංචාරය කළ එම නියෝජිත කණ්ඩායම ඒ ඒ ප්‍රදේශයන්හි වත්මන් ප්‍රගතිය මෙන් ම ඉන්දීය රජයේ ආධාර මත ක්‍රියාත්මක වන සංවර්ධන ව්‍යාපෘතීන් සම්බන්ධයෙන් ද සොයා බැලූහ.යාපනය දිස්ත්‍රික්කයේ සංවර්ධන කටයුතු සියැසින් දැක ගත් ඉන්දීය පාර්ලිමේන්තු නියෝජිත කණ්ඩායම යාපනයේ පිහිටි ශ්‍රී ලංකාවේ ඉන්දීය නියෝජ්‍ය මහ කොමසාරිස් කාර්යාලයේ පැවැති හමුවකට ද සහභාගි වූහ.නිල සංචාරයක් සඳහා ශ්‍රී ලංකාවට පැමිණි ඉන්දීය පාර්ලිමේන්තු නියෝජිත කණ්ඩායමට ඉන්දීය ලෝක් සභාවේ කොංග්‍රස් පක්ෂ මන්ත්‍රීවරුන් වන සවුගතා රෝයි, සන්දිප් ඩික්සිත්, ගවුඩ් යක්සි, භාරතීය ජනතා පක්ෂයේ අනුරාග් තකූර්,ධනංජේ සිං සහ ප්‍රකාශ් ජවදෝකර් මහත්ම මහත්මීහු අයත් වෙති.පාර්ලිමේන්තුව දැක බලාගත් මේ පාර්ලිමේන්තු මන්ත්‍රී කණ්ඩායම විදේශ කටයුතු ඇමැති මහාචාර්ය ජී.එල් පීරිස්, ආර්ථික සංවර්ධන ඇමැති බැසිල් රාජපක්ෂ සහ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන් හමුවී සාකච්ඡා කිරීමට නියමිතය.ශ්‍රී ලංකාව සහ ඉන්දියාව අතර සහයෝගීතාව වර්ධනය කර ගැනීමේ අරමුණින් එම නියෝජිත පිරිස ශ්‍රී ලංකාවේ සංචාරයක නිරත වන අතර ඔවුන් ලබන 12දා යළි ඉන්දියාව බලා පිටත්ව යාමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304115</link>
    <topic>ජනාධිපති පාර්ලිමේන්තු යයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>ජනාධිපති මහින්ද රාජපක්ෂ මහතා ඊයේ (10) පස්වරුවේ පාර්ලිමේන්තුවට පැමිණියේය.පස්වරු 3.05ට පමණ සභා ගැබට පිවිස සිය අසුනෙහි අසුන් ගත් රාජපක්ෂ මහතා පාර්ලිමේන්තු සභාවෙහි විණාඩි 35ක කාලයක් රැදී සිටියේය.ජනාධිපතිවරයා සභාවට පැමිණෙන විට පත්කළ මන්ත්‍රී එරාන් වික්‍රමරත්න මහතා මුදල් පනත් පිළිබඳ අදහස් දක්වමින් සිටියේය.පසුව ආයෝජන ප්‍රවර්ධන ඇමැති ලක්ෂමන් යාපා අබේවර්ධන මහතාගේ කතාව අතරතුර ජනාධිපති මහින්ද රාජපක්ෂ මහතා පස්වරු 3.40ට පමණ සභාවෙන් පිටව ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304116</link>
    <topic>සියලු කලාකරුවන්ට හොඳ සුබසාධන අරමුදලක් අවශ්‍යයි</topic>
    <author>ජීවනී පතිරණ</author>
    <content>මෙරට කලාකරුවන් වෙනුවෙන් සැලසුම්සහගත පරිත්‍යාගශීලී අරමුදලක් ක්‍රියාත්මක විය යුතු යැයි අගමැති දී.මු. ජයරත්න මහතා ඊයේ (10) කොළඹ 07, සව්සිරිපාය ශ්‍රවණාගාරයේ පැවැති උත්සවයක දී යෝජනා කළේය.කලාකරුවා යනු මුළු මහත් ජීවිත කාලය පුරාවට සතු‍ටින් ගතකරන අයෙක් යැයි ද ‍ඒ මහතා පෙන්වා දුන්නේය. අගමැතිවරයා මේ බව සඳහන් කළේ ටවර් හෝල් පදනම වියපත් කලාකරුවන් වෙනුවෙන් අලුත් අවුරුදු තිළිණ පිරිනැමීමේ අවස්ථාවට එක්වෙමිණි.සංස්කෘතික හා කලා කටයුතු අමාත්‍යාංශයේ මෙහෙයවීමෙන් පැවැති මේ උත්සයේ දී කලාකරුවන් වෙනුවෙන් කලාකරුවන් සියයකට ආසන්න පිරිසකට වියළි ආහාර, ඇඳුම් පැළඳුම් ඇතුළු තිළිණ රාශියක් ප්‍රදානය කෙරිණි.මෙහිදී උත්සවය ඇමතූ අගමැති දී.මූ. ජයරත්න මහතා වැඩි දුරටත් මෙසේ ද කීය. ජීවිතයේ සැඳෑ සමය ගතකරන කලාකරුවන් සතුටින් තැබීම අපේ යුතුකමක්.දින 365කට වරක්වත් මේ අයුරින් අපට එක්වීමට ලැබීම වඩා වැදගත් අවස්ථාවක්. ඒ වෙනුවෙන් යම් තරමක හෝ සතුටින් ජීවත්වීමට හැකිවීම අගය කළ යුතුයි.ඒ වගේම අපේ නාට්‍ය කලාව වැඩිදියුණු කිරීම වෙනුවෙන් තරුණ පරපුර නිර්මාණකරණය සඳහා යොමු කිරීම වැදගත්. අද අපේ රටේ සියලු දිස්ත්‍රික්ක පුරා දක්ෂතා ඇති දරුවන් සිටිනවා.ජී.එච්. ස්ටැන්ලි පෙරේරා, සූරිය කුමාර මුත්තලගේ, එස්. මෝදරගේ හා උපාලි රූපසිංහ යන ජ්‍යෙෂ්ඨ කලාකරුවන් වෙනුවෙන් විශේෂ තිලිණ ප්‍රදානයක් ද මෙදින සිදුකෙරිණි.සංස්කෘතික හා කලා කටයුතු ඇමැති ටී.බී. ඒකනායක, ටවර් හෝල් රඟහල පදනමේ අධ්‍යක්ෂ ජෙනරාල් නීතීඥ ඩග්ලස් සිරිවර්ධන අමාත්‍යාංශ ලේකම් වසන්ත ඒකනායක, ප්‍රවීණ සිනවා හා ටෙලි නාට්‍ය අධ්‍යක්ෂ සුදත් රෝහණ යන මහත්වරු ඇතුළු ටවර් හෝල් යුගයේ කලාකරුවන් , නිලධාරීන් රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304117</link>
    <topic>ත්‍රස්ත උවදුරට එරෙහිව මාග්‍රට් තැචර් නැඟී සිටියා</topic>
    <author/>
    <content>ජීවිත තර්ජන පවා නොතකා තම රටේ සහ ලොව පුරා ත්‍රස්ත උවදුරට එරෙහිව බ්‍රිතාන්‍යයේ හිටපු අගමැතිනි මාග්‍රට් තැචර් මැතිනිය නැඟී සිටි බව ජනාධිපති මහින්ද රාජපක්‍ෂ මහතා පවසයි.දේශපාලන හා ආර්ථික ක්ෂේත්‍රයන්හි ස්වකීය සළකුණ සනිටුහන් කරමින් තම දේශය යුරෝපා ආර්ථිකයේ ප්‍රමුඛස්ථානයකට ගෙන ඒමට ද ඇය කටයුතු කළ බව ඒ මහතා සඳහන් කරයි.මාග්‍රට් තැචර් මහත්මියගේ අභාවය වෙනුවෙන් බ්‍රිතාන්‍ය අගමැති ඩේවිඩ් කැමරන් මහතා වෙත ශෝක පණිවුඩයක් යොමු කරමින් ජනාධිපතිවරයා මේ බව සඳහන් කර ඇත.ත්‍රස්තවාදය පිටුදැකීම සඳහා බ්‍රිතාන්‍යයේ හිටපු අගමැතිවරිය කළ කැපකිරීම සම්බන්ධයෙන් මහින්ද රාජපක්‍ෂ මහතා සිය ප්‍රසාදය පළ කරයි.1985 වසරේ දී වික්ටෝරියා ජල විදුලි ව්‍යාපෘතියේ වේල්ල විවෘත කිරීමේ උත්සවයට සහභාගිවීමට තැචර් මැතිනිය ශ්‍රී ලංකාවට පැමිණියාය. ඒ අවස්ථාවේ “ත්‍රස්තවාදය සහ ශ්‍රී ලංකාවට දේශපාලන විසඳුමක්” පිළිබඳ ප්‍රවෘත්ති සාකච්ඡාවක දී ඇසූ ප්‍රශ්නයකට පිළිතුරු දෙමින් හිටපු අගමැතිනිය මෙසේ ප්‍රකාශ කළාය.“මා දකින පරිදි ත්‍රස්තවාදය වෙනස් වී නැත. වෙනස් වන්නේ ද නැත. ත්‍රස්තවාදය කිසිවිටෙකත් ජය ගත යුතු නැත. එසේ වුවහොත් එය ප්‍රජාතන්ත්‍රවාදයේ අවසානයයි. මා විශ්වාස කරන පරිදි බ්‍රිතාන්‍යයේ මෙන්ම ශ්‍රී ලංකාවේ ද ප්‍රශ්නය විසඳිය යුත්තේ ප්‍රජාතන්ත්‍රවාදයෙනි. කුමන මට්ටමින් වුව ද ප්‍රජාතන්ත්‍රවාදය විශ්වාස කරන සියලු දෙනා විසිනි.”බ්‍රිතාන්‍යයේ වත්මන් අග්‍රාමාත්‍යය ඩේවිඩ් කැමරන් මහතා වෙත යැවූ ශෝක පණිවුඩයෙහි තැචර් මැතිනියගේ ශ්‍රී ලංකා චාරිකාව ගැන සිහිපත් කරන ජනාධිපති රාජපක්‍ෂ මැතිතුමා තැචර් මැතිනිය ශ්‍රී ලංකාවේ මිතුරියක වූ බව සඳහන් කරමින් එතුමියගේ අභාවය පිළිබඳ ශ්‍රී ලංකා රජයේ සහ ජනතාවගේ ශෝකය ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304118</link>
    <topic>දැවිතෙල් වංචාව ඇත්ත: හැබැයි අපි නෑ</topic>
    <author/>
    <content>දැවිතෙල් වංචාව සත්‍ය සිද්ධියක් වූවත් එම වංචාව සපුගස්කන්ද තෙල් පිරිපහදුවේ සිදු වූ වංචාවක් නොවේ යැයි ලංකා ඛනිජ තෙල් නීතිගත සංස්ථාවේ කළමනාකාර අධ්‍යක්ෂකවරයා පසුගියදා (9) දිනමිණ පුවත්පතේ ප්‍රධාන ශීර්ෂ පාඨයෙන් පළ වූ ප්‍රවෘත්තිය සම්බන්ධව අදහස් දක්වමින් දන්වා සිටියි.'සපුගස්කන්ද තෙල් පිරිපහදුවේ දිනකට රුපියල් කෝටි 3කටත් වඩා දැවිතෙල් පිටකරන ජාවාරමක්' යන ප්‍රවෘත්තිය සම්බන්ධව නිවේදනයක් එවමින් කළමනාකාර අධ්‍යක්ෂකවරයා එසේ ප්‍රකාශ කරයි.සපුගස්කන්ද පිරිපහදුවේ නිපදවන ඉන්ධන භූගත නළ මාර්ග හරහා කොළොන්නාවටත් සපුගස්කන්ද පර්යන්තයේ බෙදා හැරීම් අංශයටත් මුදා හරියි. පාරිභෝගිකයන්ට අවශ්‍ය දැවි තෙල් සංස්ථාවේ සපුගස්කන්ද පර්යන්තයෙන් බෙදාහැරීම් සිදු කරයි.පොලිසිය මෙහෙයුමක් කර සොයාගත් දොම්පේ සහ අංගොඩ පිහිටි හොර ගබඩාවල ඇති දැවිතෙල් සපුගස්කන්ද තෙල් පිරිපහදුවට අයත් ඒවාද නැතහොත් කොළොන්නාවට අයත් ඒවාද යන්න සොයා ගැනීමට එහි සාම්පල් රජයේ රස පරීක්ෂක වෙත යවා ඇති බව තෙල් තොග අත්අඩංගුවට ගැනීම මෙහෙයවූ නියෝජ්‍ය පොලිස්පති වාස් ගුණවර්ධන මහතා පවසයි.මේ දැවි තෙල් අනිවාර්යයෙන්ම සපුගස්කන්ද හෝ කොළොන්නාවට අයත් ඒවා වෙයි. ඒ හැර මේ දැවි තෙල් අයත් තෙල් පිරිපහදුවක් මෙරට නොමැත.එම තෙල් පිරිපහදු දෙකේම බලධාරීන් ප්‍රකාශ කරන්නේ ඒවා ඔවුනොවුන්ට අයත් ඒවා නොවන බවයි.විදුලි බලාගාරවලට මේ පිරිපහදුවල තෙල් ගබඩාවලින් ලබාදෙන දැවිතෙල් වංචාකාරී ලෙස සඟවා ඒවා මේ ආකාරයෙන් පිටට විකිණීමේ මහා පරිමාණ ජාවාරමක තොරතුරු පොලිස් පරීක්ෂණවලින් අනාවරණය වී ඇත. සම්පූර්ණ පරීක්ෂණවලින් අනතුරුව ඊට වගකිව යුත්තෝ කවුද යන්න හෙළිකරන බවද වාස් ගුණවර්ධන මහතා ප්‍රකාශ කළේය.අත්අඩංගුවට පත් වූ පිරිස මේවා නැව් තෙල් ලෙස ප්‍රකාශ කරයි. එහෙත් නැව් තෙල් මෙතරම් විශාල ප්‍රමාණයක් ගබඩා කර නොතබන බව තෙල් පිරිපහදුවල වගකිවයුතු නිලධාරීන් කියන බවද වාස් ගුණවර්ධන මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n1304119</link>
    <topic>සතොස සේවකයන්ට අවුරුද්දට දස දහසක ප්‍රසාද දීමනාවක්</topic>
    <author>විජයානි එදිරිසිංහ</author>
    <content>සේවකයන් අටදහසකට රැකියා අහිමි කර සියලු දේපළ විකිණීමෙන් පසු එජාප පාලන සමයේ වසා දැමූ සමුපකාර තොග වෙළෙඳ සංස්ථාව හෙවත් ස.තො.ස. මහින්ද චින්තනයෙන් යළි පණගන්වා වැඩි දියුණු කිරීමෙන් පසු ඉපයූ ලාබයෙන් අද (11) එහි සියලු සේවකයන්ට රුපියල් දස දහසක අවුරුදු ප්‍රසාද දීමනාවක් ලබා දෙයි.2004 වර්ෂයේ සන්ධාන රජය බලයට පත්වීමත් සමඟ ස.තො.ස. ආයතනය වසා දැමීමට තිබූ සියලු තත්ත්වයන් වෙනස් කරමින් ඉතා අසීරුවෙන් ඉදිරියට පවත්වාගෙන ඒමට හැකි විය.විශේෂයෙන් 2011 වසරේ යළි සමුපකාර හා අභ්‍යන්තර වෙළෙඳ අමාත්‍යාංශය බාර ගත් ජොන්ස්ටන් ප්‍රනාන්දු මහතා ජනාධිපතිවරයාගේ උපදෙස් මත ස.‍තො.ස. ජනතාව අතරට ගෙනඒමට විශේෂ සැලසුම් රැසක් දියත් කළේය.ආර්ථික මධ්‍යස්ථානවල ස.‍තො.ස. ෆාම් ෂොප් ආරම්භ කිරීම, ස‍.තො.ස. ප්‍රවාහන අංශයට අලුතෙන් ලොරි රථ මිල දී ගෙන ප්‍රවාහන අංශය නඟා සිටුවීම, වී අලෙවි මණ්ඩලයට අයත් ගබඩාවලට වී මිල දී ගෙන මෝල් මඟින් සහල් සකසා අඩු මිලක් යටතේ ස.‍තො.ස. හරහා බෙදා හැරීමට සැලැස්වීම, පන්නෙගමුව, හිඟුරක්ගොඩ සහල් මෝල් වැඩි දියුණු කිරීමට කටයුතු කිරීම, වසා දමා තිබූ ඇසුරුම් අංශය යළි ක්‍රියාත්මක කිරීම, ජංගම ලොරි රථ හරහා සහන මිලට අත්‍යාවශ්‍ය ආහාර ද්‍රව්‍ය පාරිභෝගිකයාට ලබා දීම, වෙළෙඳපොළේ මිල ඉහළ යන භාණ්ඩ මස් මාලු, බිත්තර, කරවල, පරිප්පු, සැමන් ආදී ආහාර ද්‍රව්‍ය සහන මිලට ලබාදීමට කටයුතු කිරීම, ක්‍රියාත්මක කළ වැඩසටහන් අතර වේ.මේ සැලසුම් හරහා ස.තො.ස. විශාල වශයෙන් ලාභ ඉපයීමට පටන් ගත්තේ එහි සේවකයන් පාරිභෝගිකයාගේ සිත් ගන්නා සුළු ආකාරයේ සේවයක් සලසමිනි.ස‍.තො.ස. සේවකයන්ට අහිමිව තිබූ ප්‍රසාද දීමනාව මෙවර සිංහල අලුත් අවුරුද්දත් සමඟ යළි ලබාදීමට රජයට හැකි වී තිබේ.ඒ අනුව දැනට රට පුරා සේවය කරන සියලු ස‍.‍තො.ස. සේවකයන්ට රුපියල් දස දහසක ප්‍රසාද දීමනාවක් ලබාදීමට ඇමැති ජොන්ස්ටන් ප්‍රනාන්දු මහතා එහි පාලනාධිකාරියට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n13041110</link>
    <topic>‘එන්න සත්‍ය දකින්න’ ශ්‍රී ලාංකේය කලාකරුවෝ ලොවටම කියති</topic>
    <author>අනුර‍ ප්‍රේමලාල්</author>
    <content>ශ්‍රී ලාංකික ජාතියම එකමුතුව රට ගොඩනැඟීමේ කාර්යයේ නියැලෙමින් සිටිනවා. ඒ පිළිබඳ වැරැදිමතවල නොසිට අපේ රටට 'එන්න සත්‍ය දකින්න ' ශ්‍රී ලාංකේය කලාකරුවන්ගේ ජාතික සංවිධානය තමිල්නාඩුවේ කලාකරුවන්ගෙන් හා එවැනි ජාත්‍යන්තර ව්‍යාපාරවල යෙදී සිටින අයගෙන් ඉල්ලා සිටීමේ අධිෂ්ඨාන පුජාව අද(11) සවස 4.30ට කොළඹ 7, නිදහස් චතුරශ්‍රයේදී පැවැත්වේ. මේ සම්බන්ධයෙන් ඊයේ(10) කොළඹ 7, සව්සිරිපායේ ශ්‍රවණාගාරයේ පැවති මාධ්‍ය හමුවේදී අදහස් දැක්වු පාර්ලිමේන්තු මංත්‍රී ප්‍රවීණ නිළි මාලනි ෆොන්සේකා මහත්මිය ඉකුත් දින දේශපාලනඥයන්ගේ වුවමනාවන් මත වැරැදි මත ඔස්සේ දකුණු ඉන්දියානු කලාකරුවන් සිදුකළ උද්ඝෝෂණ හා උපවාසයට පිළිතුරක් ලෙස සියලු ශ්‍රී ලාංකික කලාකරුවන් එක්ව මේ අධිෂ්ඨාන පුජාව පවත්වන බව පැවැසුවාය.මීට අමතරව මේ සම්බන්ධයෙන් විශේෂ සංදේශයක් ඉංග්‍රීසි, දෙමළ, හින්දි භාෂාවන්ගෙන් ඉන්දියානු මහා කොමසාරිස් කාර්යාලය වෙත භාර‍දීමටත් ඒ රටේ ප්‍රධාන පුවත්පත්වල දැන්වීම් පල කිරීමට ක‍ටයුතු කරන බව පැවැසුවාය. ප්‍රවීණ නළු රවින්ද්‍ර රන්දෙණිය මහතා අපේ මාතෘ භූමිය පිළබඳ වැරදි චිත්‍ර මවමින් ජාත්‍යන්තරයේ සැරිසරන පුද්ගලයන් හා කණ්ඩායම් සිදු කරන මේ විසම කාර්යන් අඩපණ කිරීමට ශ්‍රී ලාංකේය කලාකරුවන්ගේ ජාතික සංවිධානය මෙහෙයවන අධිෂ්ඨාන පුජාවට රටේ සෑම ක්ෂේත්‍රයකම කලාකරුවන් කලාකාරිනියන් සුදු ඇඳුමකින් සැරසි සහභාගිවන ලෙස ඉල්ලුවේය.කලා ශිල්පි ජයන්ත චන්ද්‍රසිරි මහතා කාගෙත් යහපතට තිබෙන සන්නිවේදනය වැරදි භාවිතවීමක් ‍ලෙස එය හැඳින්විය හැකි අතර ශ්‍රී ලාංකික කලාකරුවන් ඒ සන්නිවේදනය නිවැරැදි අයුරින් භාවිත කරමින් සංවේදී පුද්ගලයන් වශයෙන් සංවිධානය කරන මේ අධිෂ්ඨාන පුජාවට රටට ආදරය කරන කලාකරුවන්, විද්වතුන් හා ක්‍රීඩකයන් ලෙස එක්වෙන ලෙස ඉල්ලුවේය.මේ මාධ්‍ය හමුවට කලා ශිල්පීන්වන ගීතා කුමාරසිංහ, සුදත් රෝහණ, පාර්ලිමෙන්තු මංත්‍රී උපේක්ෂා ස්වර්ණමාලි, නාලන් මෙන්ඩිස්, ජානක වික්‍රමසිංහ, විශ්ව කොඩිකාර මහත්ම මහත්මීහූ එක්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=n13041111</link>
    <topic>සමෘද්ධිලාභීන්ගේ දීමනා අලුත් අවුරුද්දට පෙර</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>සමෘද්ධිඅලාභින් සඳහා ගෙවීමට නියමිත සියලු හිඟ මුදල් සහ මේ මාසයේ සමෘද්ධි දීමනාව සිංහල හා දමිළ අලුත් අවුරුද්දට පෙර නිකුත් කරන බව සභානායක, වාර්මාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (10) ප්‍රකාශ කළේය.ඒ වෙනුවෙන් රජය රුපියල් මිලියන 7028ක මුදලක් වෙන් කර තිබෙන බවද ඇමැතිවරයා අනාවරණය කළේය.පත්කළ මන්ත්‍රී අනුර කුමාර දිසානායක මහතා 23(2) යටතේ සිදු කළ ප්‍රකාශයකට පිළිතුරු දෙමින් ඇමැතිවරයා මෙම අදහස් පළ කළේය.සමෘද්ධි දෙපාර්තමේන්තුවේ වෘත්තීය සමිති නායකයන් මාධ්‍යවලට කර තිබෙන ප්‍රකාශ සම්බන්ධයෙන් විනය ක්‍රියාමාර්ග ඉදිරියේදී ගන්නා බවද ඇමැති නිමල් සිරිපාල ද සිල්වා මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304111</link>
    <topic>දිවි නැඟුමෙන් ගම්පහ දිස්ත්‍රික්කයේ සතිපොළ සංකීර්ණ නවීකරණයට</topic>
    <author>අයිිවන් නිශ්ශංක – දිවුලපිටිය සමූහ</author>
    <content>ගම්පහ දිස්ත්‍රික්කය පුරා අබලන්ව පවතින සතිපොළ සංකීර්ණ වලට නව මුහුණුවරක් එක්කරමින් නව සතිපොළ ගොඩනැඟිලි ඉදිකිරීමට “දිවිනැඟුම සතිපොළ” වැඩ සටහනින් ආර්ථික සංවර්ධන ඇමැති බැසිල් රාජපක්‍ෂ මැතිතුමාගේ මඟ පෙන්වීම යටතේ කටයුතු කරමින් සිටියි.මිනුවන්ගොඩ, වැලිවේරිය, නයිවල, බඩල්ගම, ආදී ප්‍රදේශ වල ඉදි කළ දිවි නැම සතිපොළ සංකීර්ණ මේ වන විට ජනතා අයිතියට පත් කර තිබේ.මේ වන විට අබලන් ව තිබූ දිවුලපිටිය සතිපොළ ගොඩනැඟිලිද ඉවත් කොට තව සතිපොළ ගොඩනැඟිලි මෙම වැඩ සටහන යටතේ ඉදිකරමින් පවතියි.ලක්‍ෂ 400කට ආසන්න මුදලක් වැය කරමින් මෙම සතිපොළ සංකීර්ණයේ ඉදිකිරීම් කටයුතු සිදු කරන අතර මෙම සතිපොළ සංකීර්ණය වෙළඳසල් දෙසීයකින් පමණ සමන්විත වෙයි.මෙතෙක් අබලන් වූ සතිපොළ භූමියේ අපහසුතාවයෙන් යුතුව වෙළදාම් කටයුතු කළ ව්‍යාපාරිකයන්ටත් , පාරිභෝගික සියලුදෙනාටත් මේ හරහා පහසුදායක තත්වයක් උදා වෙයි.මෙම සතිපොළ සංකීර්ණයේ ඉදිකිරීම් කටයුතු මේ වන විටත් ලහි ලහියේ සිදුවන බවත් , ඉතාමත් ඉක්මණින් ඉදිකිරීම් අවසන් කර ජනතා අයිතියට පත්කිරීමට කටයුතු කරන බවත් දිවුලපිටිය ප්‍රාදේශීය සභාවේ සභාපති ඉන්දික අනුරුද්ධ මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304112</link>
    <topic>සැමියාගේ නඩත්තු නඩුවේදී තවත් බිරියක් උසාවි ඇවිත්</topic>
    <author>ගම්පහ සංචාරක – නිමල් ජයසිංහ</author>
    <content>තමා විවාහකරගෙන සිටියදී තවත් කාන්තාවක් සමඟ ජීවත්වූ සැමියාගෙන් නඩත්තු මුදලක් ඉල්ලා සිටින කාන්තාවක් පසුගිය දිනක ගම්පහ අධිකරණයෙහි පෙනී සිටියාය.විත්තිකරුගේ නම අඬගැසූ අවස්ථාවේ විත්තිකූඩුව දෙසට කාන්තාවක් දරුවකුද සමඟ පැමිණියාය. මේ අවස්ථාවේ මහේස්ත්‍රාත්වරිය තමා කව්දැයි විමසීමේදී ඇය පැවසුවේ තමා වගඋත්තරකරුගේ නිත්‍යානුකූ®ල බිරිය බවය.මෙදින සැමියා නොපැමිණි බවත්,සැමියා වෙනුවෙන් තමා පෙනී සිටින බවත් පැවැසුවාය. පැමිණිලි පාර්ශ්වයේ සිටි කාන්තාවද තමා වගඋත්තරකරුකේ නියම භාර්යාව බවත්, දැනට ඔහු තමාව අතහැරගොස් සිටින බැවින් මෙසේ නඩත්තු ඉල්ලා නඩු දැමූ බවත් පැවසුවාය.කාන්තාවන් දෙදෙනාම වගඋත්තරකරු සමඟ නිත්‍යානුකූ®ලව විවාහ වී සිටි බැව් පැවැසීම මත වගඋත්තරකරුට අධිකරණයේ පෙනී සිටින ලෙස මහේස්ත්‍රාත්වරිය විත්තිකරුට වරෙන්තු නිකුත් කළාය.කාන්තාවන් දෙදෙනාම එකිනෙකාගේ මුහුණු බලමින්ම අධිකරණ ශාලාවෙන් පිටත්ව ගියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304113</link>
    <topic>ලියෝ ක්‍රීඩාංගණයට කුඩම්මාගේ සැලකිලි ඇයි?</topic>
    <author>පමුණුගම සමූහ – ඩී.එන්.බී. කිරිහෙට්ටි</author>
    <content>පමුණුගම ප්‍රදේශයටම තිබෙන එකම ක්‍රීඩාංගණය බෝපිටිය “ලියෝ” ක්‍රීඩාංගණයයි. මෙම ක්‍රීඩාපිටිය, පමුණුගම මහවිදුහල, ලොයලා විදුහල ඇතුළු විදුහල් කීපයක් ප්‍රයෝජනය ලබන අතර ප්‍රදේශයේ ක්‍රීඩා සමාජ රැසක් මේ ක්‍රීඩාංගණය භාවිතා කරති.තවද සංගීත සංදර්ශන, දේශපාලන රැස්වීම්, ආගමික උත්සව මෙහි සිදුකරන අතර, දිනපතාම මෙහි ජනතාව ශරීර අභ්‍යාසවල නිරත වෙති.එහෙත් මෙම ක්‍රීඩාංගණයට ලැබෙන්නේ කුඩම්මාගේ සැලකිලිය. ක්‍රීඩාගාරයේ කිසිම අපහසුකමක් නැත. අව්වට වැස්සට බැට කන මෙම ක්‍රීඩාංගණයේ වැසිකිළි කඩාවැටී කැලෑවට යටවී ඇත.වත්තල ප්‍රාදේශීය සභාවේ පමුණුගම උප කාර්යාලයෙන් පාලනයවන මෙම ක්‍රීඩාපිටියෙහි ගේට්ටු වසා ඇතත් එය වටා ආවරණයක් නොමැති කමින් ක්‍රීඩාගාරයේ රාත්‍රියට විවිධ අපචාර කටයුතු සිදු වෙමින් පවතී.පමුණුගම් ප්‍රදේශයට ඇති එකම ක්‍රීඩාපිටිය රැක ගැනීමට කටයුතු කිරීම බලධාරීන්ගේ වගකීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304114</link>
    <topic>පුතාගේ මළ සිරුර නාවික හමුදාවෙන් ගොඩගත් බව පසුවදා ආරංචි වුණා</topic>
    <author>උතුරු කොළඹ සමූහඒ.මදුරවීරන්</author>
    <content>යහළුවන් සමඟ සෙල්ලම් කිරීමට යන බව කියා සවස ගෙදරින් ගිය පුතාගේ මළ සිරුර නාවික හමුදාව මඟින් මුහුදේ තිබී ගොඩ ගත් බව පසුවදා පාන්දර 5.45ට පමණ ආරංචි වුණා.” යැයි මිතුරන් කිහිප දෙනකු සමඟ මුහුදේ නෑමට ගොස් දියේ ගිලී මිය ගිය පාසල් ශිෂ්‍යයකුගේ මරණ පරීක්ෂණයේදී සාක්කි දුන් මොහොමඩ් රපීක් ඔසීර් නැමැති කාන්තාවක කියා සිටියාය.කොළඹ මෝදර ඩිලාසාල් “පිෂ් ටේල්” සමාජ ශාලාව අසළ දී මුහුදේ නෑමට ගොස් මෙලෙස දියේ ගිලී මියගොස් ඇත්තේ ග්‍රෑන්ඩ්පාස් මහවත්ත සාන්ත අන්තෝනි සිංහල පාසලේ සා.පෙළ ශිෂ්‍යයකු වූ 16 හැවිරිදි මොහොමඩ් සුඅයිප් නම් තැනැත්තාය.මේ පිළිබඳ මරණ පරීක්ෂණය උතුරු කොළඹ කොට්ඨාස අතිරේක හදිසි මරණ පරීක්ෂක සිරිමල් පීරිස් මහතා විසින් සිද්ධිය වූ ස්ථානයේ දී පවත්වන ලදී.මෝදර පොලිසියේ කොස්තාපල් රත්නායක (73408) මහතාගේ මෙහෙයවීම යටතේ මෙහිදී සාක්කි දුන් මිය ගිය අයගේ බාප්පා වන 47 හැවිරිදි ඉම්රාන් මොහොමඩ් සිහාප්දීන් නම් තැනැත්තා මෙසේ කීය.මියගිය පුතා වෙනත් දිනවලදීත් යහලුවන්සමග සෙල්ලම් කිරීමට යනවා. එහෙත් එදින මුහුදේ දිය නෑමට ගිය බව අපි දැන සිටියේ නැහැ. ඔහුත් සමඟ තව අට දෙනෙක් ගොස් තිබෙනවා. මේ සිද්ධිය ගැන කිසිවකු අපට දැන්නුවේ නැහැ.තවත් කිහිප දෙනෙක්ම මරණ පරීක්ෂණයේ දී සාක්කි දුන්හ. ඉදිරිපත් වූ සාක්කි සලකා බැලූ මරණ පරීක්ෂකවරයා මෙය දියේ ගිලී හුස්ම හිරවීමෙන් සිදුව ඇති හදිසි අනතුරු මරණයක් බවට තීරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304115</link>
    <topic>රත්නපුර කොළඹෑව වැසියන්ට මාර්ග සෞඛ්‍ය විදුලි පහසුකම් නෑ</topic>
    <author>පාලින්ද නුවර විශේෂ මාකෙලියේ සේන</author>
    <content>කොළඹෑව කුකුළු කෝරළයේ රත්නපුර දිස්ත්‍රික්කයට අයත්වන කලවාන මැතිවරණ කොට්ඨාසයට අයත් දුෂ්කර ගම්මානයකි.අයගම ප්‍රාදේශීය සභා බල ප්‍රදේශයට අයත් වන ගවරගිරිය ග්‍රාම නිලධාරි වසමේ කොළඹෑව ග්‍රාමයට පහසුකම් ප්‍රමාණවත්ව නැත.තේ දල්ලෙන් - රබර් රොටියෙන් මේ ජනතාවට මාර්ග, සෞඛ්‍ය, අධ්‍යාපනික, විදුලිය පහසුකම් නැත.කේ.පියසීලි මහත්මියකොළඹෑව වසමට අයත් ගෙවල් 290 ක් පමණ තිබෙනවා. මේ ගමට එන්න පාරක් නෑ.පවුල් දහනවයකට විදුලිය නෑ. කොළඹෑව ඉස්කෝලේ වැහුණා ළමයින්ගෙ අධ්‍යාපනය කඩා කප්පල් වෙන හින්දා මවුපියන් ළමයින්ව වෙනත් පාසල්වලට ඇතුලත් කළා.කොළඹෑව ඉස්කෝලේ ගුරුවරු තුන්දෙනෙක් ඉන්නවා. ළමයි හය දෙනයි ඉන්නේ.ඇම්.ඩබ්ලිව්.මෛත්‍රීපාල මහතාකුකුලෙ ගඟට පාලමක් නැති එක තමයි ලොකුම ප්‍රශ්නේ. කුකුලේගඟට කම්බි පාලමක් තිබුනට වාහනයක් එන්ඩ බෑ.ගමට වාහනයක් එන්ඩ පුළුවන්. පාලමක් ලැබුනොත් අනිත් අඩුපාඩු සම්පූර්ණ කළ හැකියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304116</link>
    <topic>බස් අනතුරේ නඩු විභාගය ජුනි 19දා</topic>
    <author>ගම්පහ සංචාරක - නිමල් ජයසිංහ</author>
    <content>බස් රථයකට නැඟීමට ගොස් ඇදවැටී තුවාල ලබා පසුව රෝහල් ගතකර සිටියදී පුද්ගලයකු මියයෑමේ සිද්ධියේ නඩු විභාගය ජූනි 19 දින පැවැත්වීමට ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා නියම කෙළේය.2009 මාර්තු 13 හෝ ඊට ආසන්න දිනයකදී ගණේමුල්ල, වැලිපිල්ලෑව හන්දියේදී මේ අනතුර සිදුවී ඇති අතර අනතුර සිදුවූ අවස්ථාවේම තුවාලකරු රාගම රෝහලට ගෙන ගිය බව එම බස්රථයේ කොන්දොස්තරවරයා පවසයි.තුවාලකරුගේ හිස තුවාලවී තිබූ බවත්, ඔහුගෙන් මත්පැන් ගඳ වහනය වූ බවත්, සාක්කි දෙමින් පැවසූ අතර පුද්ගලයකු බසයෙන් වැටුනු බව බසයේ සිටි මඟීන් කෑගසා කියූ බවද සාක්කිකරු පැවසීය. මියගිය පුද්ගලයාගේ දියණිය වූ ඉනෝකා රුවන්ති යන අයද සාක්කි දුන්නාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304117</link>
    <topic>සැලව රජ මහා විහාරයේ පෞරාණිකත්වය වැනසෙයි</topic>
    <author>මාවනැල්ල සමූහ – පී. සෙනෙවිරත්න</author>
    <content>අරණායක ප්‍රාදේශීය සභා සීමාවේ පිහිටි ඓතිහාසික පුදබිමක් ලෙසට වාර්තාවන සැලව රජ මහා විහාරයේ සිදු කළ ප්‍රතිසංස්කරණ තුළින් විහාරයේ දිගු කලක් තිස්සේ පැවැති පෞරාණිකත්වයට බලවත් හානියක් සිදුව ඇති බවට තමන් වෙත පැමිණිලි ලැබී ඇතැයි නියෝජ්‍ය සෞඛ්‍ය ඇමැති ලලිත් දිසානායක මහතා පැවැසීය.ලැබුණු පැමිණිලි මත තමන් එම පුදබිමට ගොස් කරුණු සොයා බැලූ බවද ඇමැතිවරයා සඳහන් කළේය.සබරගමුව පළාත් සබා බල ප්‍රදේශයේ ඓතිහාසික වෙහෙර විහාර සංරක්ෂණය කර වඩාත් අලංකාරවත් බවට පත් කරනු ලබනවිට එහි පැවැති ඉපරැණි අංගයන්ට හානියක් සිදු නොවන ලෙසට ප්‍රතිසංස්කරණය කිරීමට පළාත් සභා මහ ඇමැති මහීපාල හේරත් මහතා විසින් ද අදාළ අංශයන්ට උපදෙස් හා නියෝග ලබා දී ඇතත් එම නියෝග පැහැර හැර ඇති බව පළාතේ සංස්කෘතික නිලධාරි පිරිස් සඳහන් කර සිටිති.ඇකිරිගල රජ මහා විහාරය ද මේ සංවර්ධන වැඩසටහන් යටතේ නව ප්‍රතිසංස්කරණයකට ලක් කිරීමට ද යෝජිතව ඇති නිසා එහි වැඩ කටයුතු සැලව රජ මහා විහාරය ප්‍රතිසංස්කරණය කිරීමේ දී සිදුවූ දේ වීමට ඉඩ ඇතැයි ප්‍රදේශවාසීහු සැක පළකරති.අරණායක ප්‍රාදේශීය සභාවේ සභාපති දිනේෂ් ගුණරත්න මහතා ද සැලව රජ මහා විහාරය ප්‍රතිසංස්කරණය කිරීමේ වැඩසටහන් අසාර්ථක වීම ගැන සිය බලවත් කනගාටුව පළකර සිටියේය.සබරගමුව පළාත් සභා මන්ත්‍රී චමිල දිසානායක මහතා ද මේ සැලව රජ මහා විහාරයේ ප්‍රතිසංස්කරණයන් නිසි ලෙසට සිදු නොවීම ගැන නියෝජ්‍ය සෞඛ්‍ය ඇමැති ලලිත් දිසානායක මහතා වෙත දැන්වීමෙන් අනතුරුව නියෝජ්‍ය ඇමැතිවරයා හා සමඟ සැලව රජමහා විහාරස්ථානය නැරැඹීමට ද ගිය සති අන්තයේ එහි ගොස් තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=r1304118</link>
    <topic>තාත්තා නිවෙසේ බිම දිගාවී තදින් හුස්ම ගත්තා</topic>
    <author>මීගමුව විශේෂ - එච්. ප්‍රනාන්දු</author>
    <content>තාත්තා පොළගෙක් කෑවා කීවා. පොළඟා දෂ්ඨ කළ තැනින් ලේ ආවා. ඒ අවස්ථාවේ තාත්තා බීමත්ව හිටියේ යැයි 60 හැවිරිදි පුද්ගලයකු පොළගෙකු දෂ්ඨ කර මියයෑමේ සිද්ධියක් පිළිබඳව මීගමුව දිසා රෝහල් පොලිසියේදී පැවැති මරණ පරීක්‍ෂණයකදී සාක්කි දුන් දැවමොට්ටාව ආඬිඅම්බලමේ පදිංචි කේ. දිස්නා ස්වර්ණලතා සාක්කි දෙමින් කීවාය.මීගමුව දිසා රෝහලේ නාගරික හදිසි මරණ පරීක්‍ෂක වෛද්‍ය සිරි ජයන්ත වික්‍රමරත්න මහතා මේ මරණ පරීක්‍ෂණය පැවැත්වීය.මෙසේ මියගොස් ඇත්තේ දැවමොට්ටාව ආඬිඅම්බලමේ පදිංචිව සිටි කේ. ඥානරත්න (60) නැමැති පුද්ගලයෙකි.සාක්කිකාරිය මෙසේද කීවාය. මියගිය පියා අධිකව සිගරට් හා අරක්කු බොනවා.තාත්තා මා ළඟ හා නැන්දා ළඟ හිටියා. ඔහු නිතර මගේ ගෙදරට ඇවිල්ලා යනවා. තාත්තා බීලා කෑගසා රණ්ඩු වනවා.තාත්තා සර්පයෙක් කෑ බව පුෂ්පා කෑගසා කීවා. මං හනික තාත්තා බලන්න ගියා. ඔහු ගෙයි බිම දිගාවී හිටියා. තදින් හුස්ම ගත්තා.සර්පයා දෂ්ට කළ තැනින් ලේ ආවා. මං සර්පයා දැක්කේ නැහැ. පොළගෙක් කෑ බව තාත්තා කීවා. එවිට වේලාව රාත්‍රී 6.00ට විතර ඇති. එවිට තාත්තා බීමත්ව හිටියේ. ගෙන ආ මත්පැන් තාත්තා ළඟ තිබුණා.ත්‍රි රෝද රථයකින් තාත්තා මීගමුව රෝහලට ගෙන ගියා. එහිදී ඔහු මියගියා.දෙමංහංදිය කටියල පදිංචි කේ. නන්දාවතී මහත්මිය ද සාක්කි දුන්නාය.සාක්කි සැලකිල්ලට ගත් මරණ පරීක්ෂකවරයා මේ මරණය පොළඟකු දෂ්ට කිරීම නිසා සිදුවූ හදිසි මරණයක් යැයි තීරණය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304119</link>
    <topic>චෙන්නායි කඩුලූ 10 කින් පංජාබ් පරදවයි</topic>
    <author/>
    <content>අයි. පී. එල් කි‍්‍රකට් තරගාවලියේ 11 වැනි තරගය ලෙස මොහාලිහිදී අද (10 වැනිදා) පැවැති තරගයේදී චෙන්නායි සුපර් කිංග්ස් පිල කඩුලූ 10 කින් කිංග්ස් XI, පංජාබ් පිල පරාජය කිරීමට සමත් විය.මයික් හසී පන්දු 54 කදී හතරේ පහර 11 ක් සහ හයේ පහර දෙකක් සමගින් නොදැවී ලකුණු 86 ක් රැස්කිරීමට සමත් විය.කිංග්ස් XI, පංජාබ් පිල ඕවර 19.5 කදී සියලූ දෙනා දැවී 138 (ඬේවිඞ් හසී 41, ගුර්කිර්ට් සිං 31, මනන් වොරා 16, ඩිර්ක් නැනිස් 17/2, ක‍්‍රිස් මොරිස් 27/2, ඞ්වේන් බ‍්‍රාවෝ 27/3)චෙන්නායි සුපර් කිංග්ස් පිල ඕවර 17.2 කදී කිසිවකු නොදැවී 139 (මුරලි විජේ නොදැවී 50, මයික් හසී නොදැවී 86)  .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304111</link>
    <topic>‘ෆයිව් නේෂන්ස්’ රගර් ශූරයන්ට ජනපති අතින් ප්‍රසාද දීමනා</topic>
    <author>ෆවුස් මොහොමඩ්</author>
    <content>ආසියානු 'ෆයිව් නේෂන්ස්' පළමු පෙළ රගර් ශූරතාව දිනූ ශ්‍රී ලංකා රගර් කණ්ඩායමට ප්‍රසාද මුදල් පිරිනැමීම ජනාධිපති මහින්ද රාජපක්ෂ මහතා අතින් පසුගියදා සිදුකෙරිණි. ජනාධිපතිවරයා හා රගර් කණ්ඩායම අතර අරලියගහ මන්දිරයේ පැවැති හමුවකදී මේ මුදල් ප්‍රදානය සිදුවිය.විසිපස්දෙනකුගෙන් යුත් ශ්‍රී ලංකා කණ්ඩායමට හා පුහුණු කාර්ය මණ්ඩලයට ක්‍රීඩා අමාත්‍යාංශ ප්‍රතිපාදන වලින් රුපියල් ලක්ෂය බැගින් ප්‍රසාද මුදල් පිරිනැමුණු බව රගර් සංගමයේ ලේකම් රිස්ලි ඉල්යාස් මහතා 'දිනමිණ'ට පැවැසීය.නාවික ලුතිනන් යෝෂිත රාජපක්ෂගේ නායකත්වයෙන් යුත් ශ්‍රී ලංකා රගර් කණ්‍ඩායම 'ෆයිව් නේෂන්ස්' රගර් තරගාවලියේ දැක්වූ දස්කම් මෙහිදී ජනාධිපතිවරයාගේ අගැයීමට ලක්විය. මේ අවස්ථාවට ක්‍රීඩා අමාත්‍ය මහින්දානන්ද අලුත්ගමගේ මහතා ද එක්වීය.මෙවර 'ෆයිව් නේෂන්ස්' තරගාවලියේ එකම අපරාජිත කණ්ඩායම වන ශ්‍රී ලංකාව පළමු තරගයේ දී චීන තායිපේ පිල ලකුණු 39-8ක් ලෙස පරාජයට පත්කළ අතර ලකුණු 45-7ක් ලෙස තායිලන්තය පරාජය කළේය. අවසන් තරගයේ දී ශ්‍රී ලංකාව වෙතින් කසකස්තානය ලකුණු 49-18ක් ලෙස පරාජයට පත්විය.නාවික ලුතිනන් යෝෂිත රාජපක්ෂගේ නායකත්වයෙන් යුත් ශ්‍රී ලංකා කණ්ඩායම මේ ජයග්‍රහණයත් සමග ලබන වසරේ පැවැත්වෙන 'ෆයිව් ‍‍නේෂන්ස්' සුපිරි රටවල් පහේ තරගාවලියට සුදුසුකම් ලබාගත්තේය. එම තරගාවලිය 2015වසරේ ලෝක කුසලාන රගර් තරගමාලාවට ආසියාවෙන් සුදුස්සන් තෝරන තීරණාත්මක තරගාවලිය වේ.'ෆයිව් ‍නේෂන්ස්' තරගාවලියේ දී ශ්‍රී ලංකා පිල දැක්වූ දක්ෂතා මත අන්තර් ජාතික රගර් ශ්‍රේණිගතකිරීම්වල සීග්‍ර වර්ධනයක් පෙන්නුම් කිරීමට ද ශ්‍රී ලංකා පිල සමත්විය.මීට පෙර ලෝක රගර් ශ්‍රේණිගතකිරීම්වල 44වැනි ස්ථානයේ පසුවූ ශ්‍රී ලංකාවට නවතම ශ්‍රේණිගතකිරීම් අනුව 36වැනි ස්ථානය අත්කර ගැනිමට හැකිවිය.මේ ශ්‍රේණිගතකිරීම් අනුව ජපානය 15වැනි ස්ථානයේ පසුවන අතර දකුණු කොරියාව 27වැනි ස්ථානයෙත්, හොංකොං රාජ්‍යය 29වැනි ස්ථානයෙත් පසුවෙති. කසකස්තානයට 43වැනි තැනත්, පිලිපීනයට 56වැනි තැනත් හිමිවී ඇත. ඒ අනුව ආසියාවේ ප්‍රබලතම රටවල් අතර ශ්‍රී ලංකාව සිවුවැනි ස්ථානයේ පසුවෙයි.මීට අමතරව ශ්‍රී ලංකා කණ්ඩායමේ ක්‍රීඩකයන් හා රගර් සංගමය අතර වාර්ෂික කොන්ත්‍රාත් ගිවිසුම ඉදිරි සතියේ දී අස්සන් කිරීමට නියමිත බවත් රගර් ලේකම්වරයා පැවැසීය.නාවික ලුතිනන් යෝෂිත රාජපක්ෂ, පාර්ලිමේන්තු මන්ත්‍රී නාමල් රාජපක්ෂ, සත්‍යා රණතුංග, ජෙහාන් කිෂෝර්, ෂෙනාල් ඩයස්, හසිත පෙරේරා, ෂැරෝ ප්‍රනාන්දු, සජිත් සාරංග, රොෂාන් වීරරත්න, ෆසීල් මරිජා, චාමර දාබරේ, ගයාන් වීරරත්න, ප්‍රදීප් ලියනගේ, සඳුන් හේරත්, රීසා මුබාරක්, දුෂ්මන්ත ප්‍රියදර්ශන, හෙන්රි ටෙරන්ස්, අනුරංග වල්පොළ, සයුරි ඇන්තනී, මොහොමඩ් ශෙරිෆ්, රෙහාන් වීරකෝන්, දිනූෂ චතුරංග, සුමේධ මාලේවන, දිනේෂ් සංජීව, චූල සුසන්ත ශ්‍රී ලංකා කණ්ඩායමට ඇතුළත් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304112</link>
    <topic>කාර්තික්ගෙන් වේගවත් පිතිහරඹයක්</topic>
    <author/>
    <content>මුම්බායි ඉන්දියන්ස් කණ්ඩාමේ දිනේෂ් කාර්තික් සහ රෝහිත් ෂර්මාගේ විශිෂ්ට පිතිහරඹය හේතුවෙන් ඉන්දියන් ප්‍රිමියර් ලීග් තරගාවලියේ මුම්බායිහීදී දිල්ලි ඩෙයාර් ඩෙවිල්ස් පිල සමග පැවැති තරගය ලකුණු 44කින් ජයගැනීමට මුම්බායි ඉන්දියන්ස් කණ්ඩායම සමත්විය.කාසියේ වාසිය දිනාගත් මුම්බායි කණ්ඩායම ඕවර 20 අවසානයේ කඩුලු 5කට ලකුණු 209ක් වාර්තා කළේය.මුම්බායි ඉනිමේ පළමු කඩුල්ල ලකුණු ලබාගැනීමට පෙර බිඳ වැටුණු අතර දෙවන කඩුල්ල එක් ලකුණක් වෙද්දී බිඳ වැටිණි.තෙවැනි කඩුල්ල සඳහා කාර්තික් සමගින් එක්වු ෂර්මා ලකුණු 132ක සබඳතාවක් ගොඩනැගීමට සමත්විය.කාර්තික් පන්දු 48කදී හතරේ පහර 14ක් සහ හයේ පහර 2ක් සමගින් ලකුණු 86ක්ද, ‍ෂර්මා නොදැවී ලකුණු 74ක් ද ලබාගත්හ.පිළිතුරු ඉනිම ක්‍රීඩා කළ ඩෙයාර් ඩෙවිල්ස් පිලට ඕවර 20 අවසානයේ දී රැස්කරගත හැකිවුයේ ලකුණු 164ක් පමණි.ඩෙවිඩ් වෝනර් ලකුණු 61ක් සහ මන්ප්‍රීත් ජුනේජා ලකුණු 49ක් රැස්කළද එය ජයග්‍රහණය සඳහා ප්‍රමාණවත් නොවීය.මහේල ජයවර්ධනගේ නායකත්වයෙන් යුත් දිල්ලි කණ්ඩායම මේ තරගාවලියේ පිට පිට ලද තෙවැනි පරාජය මෙය විය.තරගායේ වීරයා ලෙස දිනේෂ් කාර්තික් නම් කෙරිණි.මුම්බායි ඉන්දියන්ස්-209/5 (ඕවර 20) දිනේෂ් කාර්තික් 86, රොහිත් ෂර්මා ‍නොදැවී 74 (අශිෂ් නෙහෙරා 49/2)ඩෙයාර් ඩෙවිල්ස්-165/9 (ඕවර 20) ඩේවිඩ් වෝනර් 61, මන්ප්‍රීත් ජුනේජා 49 (ප්‍රග්යන් ඕජා 34/5)මේ අතර සන්රයිසර්ස් හියද්‍රාබාද් පිල සමග බැංගලෝර් හිදී පැවැති තරගයෙන් කඩුලු 7ක ජයක් හිමිකර ගැනීමට රෝයල් චැලෙන්ජර්ස් බැංගලෝර් පිල සමත්විය.පළමුව ලකුණු රැස්කළ හයිද්‍රාබාද් පිල ඕවර 20 අවසානයේ කඩුලු 6කට ලකුණු 161ක් ලබාගත් අතර රෝයල් චැලෙන්ජර්ස් කණ්ඩායම කඩුලු 3ක් දැවී ඕවර 17.4කදී ජයග්‍රහණය වාර්තා කළේය.කැමරන් වයිට් ලකුණු 52ක් රැස්කළ අතර තිසර පෙරේරා පන්දු 24කදී හයේ පහර 4ක් හා එක් හතරේ පහරක් සමගින් ලකුණු 40ක් රැස්කළේය.තරගයේ වීරයා සම්මාන දිනාගත් ‍රෝයල් චැලෙන්ජර්ස් නායක විරාට් කෝලී වේගවත් ලකුණු 93ක් වාර්තා කළ අතර ඒ සඳහා පන්දු 47කදී හතරේ පහර 11ක් සහ හයේ පහර 2ක් ඇතුළත් විය.සන්රයිසර්ස් හයිද්‍රාබාද්-161/6 (ඕවර 20) කැමරන් වයිට් 52, තිසර පෙරේරා 40 (ආර්.පී.සිං 27/3)රෝයල් චැලෙන්ජර්ස්-162/3 (ඕවර 17.4) විරාට් ‍කෝලී නොදැවී 93.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304113</link>
    <topic>ශ්‍රීපාද විදුහලට පළමු බොක්සිං තරගාවලියේදීම රන් පදක්කම්</topic>
    <author>හැටන් සමුහ - චන්දන ජයවීර</author>
    <content>සිය පාසල් බොක්සිං තරග ඉතිහාසයේ පළමු වතාවට තරගාවලියකට සහභාගි වූ හැටන් ශ්‍රීපාද විදුහලේ ක්‍රීඩකයන් රන් පදක්කමක් හා ලෝකඩ පදක්කමක් දිනාගැනීමට සමත්වූහ.පාසල් බොක්සිං සංගමයේ මෙහෙයවීමෙන් හොරණ ඉංගිරිය ගාමිණී මැදි විදුහලේ පසුගියදා පැවැති අන්තර් පාසල් එල් .වි.ජයවීර අනුස්මර්ණ බොක්සිං තරගාවලියේ දී ඔවුන් මේ දස්කම දැක්වූහ‍‍‍.තරගාවලියේ බර පන්ති 46-48 ඉසව්ව නියෝජනය කළ ශ්‍රීපාද විදුහලේ 11ශ්‍රේණීයේ ඩබ්.සී.එල්.පෙරේරා රන් පදක්කම දිනාගත් අතර 8 ශ්‍රේණියේ ෂනීෂ් අහමඩ් බර පන්ති 36-38ඉසව්වේ ලෝකඩ පදක්කම දිනාගත්තේය.තරගාවලියට සහභාගි වූ දිවයිනේ පාසල් 92ක් අතරින් 09 වන ස්ථානය දිනාගැනිමට ද හැටන් ශ්‍රිපාද විද්‍යාලීය ක්‍රිඩකයින් සමත්වි ඇත.ඔවුන්ගේ පුහුණු කරු ලෙස හැටන් මුලස්ථාන පොලිසියේ පොලිස් පරික්ෂක බන්ද්‍රුල විතානගම මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304114</link>
    <topic>ද මැසිනොද්-තුඩැල්ල නිමලමරිය කොට්ඨාස ශූරතා දිනති</topic>
    <author>ජා-ඇල මධ්‍යම</author>
    <content>ජා-ඇල අධ්‍යාපන කොට්ඨාස විද්‍යාලාන්තර ක්‍රීඩා උලෙළේ සමස්ත බාලක ශූරතාව ලකුණු 173ක් ලබාගත් කඳාන ද මැසිනොද් විදුහල දිනාගත් අතර ලකුණු 186ක් ලබාගත් තුඩැල්ල නිමලමරිය බාලිකා මහ විදුහලට බාලිකා සමස්ත ශූරතාව හිමිවිය.කඳාන සාන්ත සෙබස්තියන් විදුහලට බාලක අනුශූරතාවත් කඳාන සෙවන්ත් ඩේ ඇඩ්වෙන්ටිස් උසස් විද්‍යාලයට බාලිකා අනුශූරතාවත් හිමිවුහ.ද මැසිනොද් ක්‍රීඩාංගණයේදී බස්නාහිර පළාත් සභා මන්ත්‍රී මෙරිල් පෙරේරා මහතාගේ ප්‍රධානත්වයෙන් පැවැති ක්‍රීඩා උලෙළේ දක්ෂත ක්‍රීඩික ක්‍රීඩිකාවන් ලෙස අවු.15න් පහළ බාලක-රන්දු සංදීප (කඳාන සෙබස්තියන්), බාලිකා-මල්සා සෙව්වන්දි (තුඩැල්ල නිමලමරිය), අවු.17න් පහළ බාලක-ශ්‍රීමාල් ජයශංඛ (කඳාන ද මැසිනොද්), බාලිකා-රශිනි ශෂිකලා (තුඩැල්ල නිමලමරිය), අවු.19න් පහළ බාලක-යොමාල් රවිසර (කඳාන ද මැසි‍නොද්), සඳලි මෙන්ඩිස් (තුඩැල්ල නිමලමරිය), අවු.21න් පහළ බාලක-තරිදු ධනංජය සේනාධීර (තුඩැල්ල ක්‍රිස්තුරාජ), බාලිකා-රුවනි රන්දිකා (රාගම බැසිලිකා) සම්මාන දිනාගත්හ.තරගාවලියේ කණ්ඩායම් ශූරතා මෙසේය.වොලිබෝල් බාලක- අවු.15න් පහළ-කඳාන ද මැසිනොද් අවු.17න් පහළ-කඳාන ද මැසි‍නොද් අවු.19න් පහළ-කඳාන ද මැසිනොද් බාලිකා-අවු.15න් පහළ-උස්වැටකෙයියාව සා.මරියා අවු.17න් පහළ-උස්වැටකෙයියාව සා.මරියා අවු.19න් පහළ-තුඩැල්ල නිමලමරියා නෙට්බොල්-අවු.15න් පහළ-සෙවන්ත් ඩේ ඇඩ්වෙන්ටස් අවු.17න් පහළ-සෙවන්ත් ඩේ ඇඩ්වෙන්ටස් අවු.19න් පහළ-නිවන්දම ජිනරාජ ම.වි. එල්ලේ බාලක-දකුණු බටගම ධර්මාශෝක බාලිකා-රාගම බැසිලිකාක්‍රිකට් බාලක-නාගොඩ ජෝන් බැප්ටිස් ම.වි. බාලිකා-රාගම බැසිලිකා පාපන්දු බාලක-අවු.15න් පහළ-තුඩැල්ල ක්‍රිස්තුරාජ ජා.පා. අවු.17න් පහළ-1.කඳාන ද මැසිනොද් වි. අවු.19න් පහළ-1.කඳාන ද මැසිනොද් වි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304115</link>
    <topic>අප අතර භේදයක් නැහැ</topic>
    <author/>
    <content>තමන් අතර භේදයක් ඇති බවට වන වාර්තා යළිත් වතාවක් ප්‍රතික්ෂේප කරන පාකිස්තානයේ ටෙස්ට් හා එක්දින ක්‍රිකට් නායක මිස්බා උල් හක් සහ විස්සයි20 නායක මොහමඩ් හෆීස් ඒ කටකතාවලින් කණ්ඩායමට හානියක් සිදුවන බව කියා සිටිති.දකුණු අප්‍රිකානු සංචාරයේ ටෙස්ට් තරගමාලාවෙන් තරග 3 – 0කින් පරාජය වූ පාකිස්තානය දෙපිළ අතර එක්දින තරගමාලාවේදීද තරග 3 – 2ක පසුබෑමකට ලක්විය. කණ්ඩායම තුළ ඇතිවූ භේද හා වෙනස්කම් මේ පරාජයන්ට හේතු වූ බවට එරට මාධ්‍ය කියා සිටියේය.කණ්ඩායම යළි මවුරටට පැමිණි වහාම මිස්බා ඒ වාර්තා ප්‍රතික්ෂේප කර සිටියේය. එහෙත් පාකිස්තාන ක්‍රිකට් මණ්ඩලයේ හිටපු සභාපති ඉජාස් බට් මේ මතභේදය යළි අවුළුවමින්, හෆීස් හා කණ්ඩායමේ ප්‍රධාන පුහුණුකරු ඩේව් වට්මෝර් සබඳතාවක් ගොඩනගා ගෙන ඇති බවත් ඒ නිසා මිස්බා අප්‍රධාන ක්‍රීඩකයෙක් බවට පත්වූ බවත් කියා සිටියේය.“හෆීස් හා වට්මෝර් යන දෙදෙනාම එකිනෙකාට සහයෝගය දක්වනවා. මේ නිසා මිස්බාට විශාල පීඩනයක් එල්ල වී එය ඔහුගේ ක්‍රීඩා හැකියාවන්ට බලපා තියෙනවා” යැයි බට් පාකිස්තාන මාධ්‍යට ප්‍රකාශ කර සිටියේය.පාකිස්තාන ක්‍රිකට් ක්ෂේත්‍රයට ඈතට දිවෙන දුක්මුසු අභ්‍යන්තර ගැටුම් ඉතිහාසයක් තිබෙන අතර බට්ගේ චෝදනා පාකිස්තානයට අහිතකර බව කියා සිටියේය.“ඉජාස් බට් කව්රුත් ගරු කරන පුද්ගලයෙකි. මෙවැනි ප්‍රකාශයකින් රටේ ප්‍රතිරූපයට හානිකර බව ඔහු සිතා ගත යුතුව තිබුණා” මාධ්‍ය සාකච්ඡාවක මිස්බා පසෙකින් සිටිමින් හෆීස් කීවේය. පාකිස්තානය පැරදුනේ දකුණු අප්‍රිකාව වඩා හොඳින් ක්‍රීඩා කළ නිසා බව මිස්බා කියා සිටියේය. “මා මෙය දකුණු අප්‍රිකාවේදීත් කීවා.කණ්ඩායම යළි මවුරටට පැමිණි අවස්ථාවේදීත් මා මේ බව කියා සිටියා. දැන් මම නැවතත් කියනවා –- අපි පැරදුනේ දකුණු අප්‍රිකාව අපට වඩා හොඳ කණ්ඩායමක් වූ නිසායි. අපේ පරාජයට වෙනත් හේතුවක් නැහැ.”පාකිස්තානයේ මීළඟ ඉසව්ව වනුයේ රටවල් අටක සහභාගිත්වයෙන් ලබන ජූනි මාසයේ එංගලන්තයේ පැවැත්වෙන චැම්පියන්ස් කුසලාන තරගාවලියයි.“පාකිස්තානය එංගලන්තයේදී හොඳින් ක්‍රීඩා කර තියෙනවා. ඒ නිසා චැම්පියන්ස් කුසලාන තරගාවලියේදී අපි සාර්ථක ප්‍රතිඵල ලබා ගනීවි කියා මා අපේක්ෂා කරනවා” මිස්බා උල් හක් පවසා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304116</link>
    <topic>වෙළෙඳ සේවා ආධුනික බැඩ්මින්ටන් ශූරයා අවීන්ද්‍ර : ශූරිය රුවන්ති</topic>
    <author/>
    <content>වෙළෙඳ සේවා බැඩ්මින්ටන් සංගමය 30වැනි වරටත් මෙහෙයවූ ඒ.වී.අයි.ආධුනික බැඩ්මින්ටන් තරගාවලියේ පිරිමි යුගල තරග ඉසව්වත්, මිශ්‍ර යුගල තරග ඉසව්වේ ශූරතාව හා අනුශූරතාවත්, කාන්තා කේවල අනුශූරතාවත් දිනාගත් නේෂන් ට්‍රස්ට් බැංකුව තරගාවලියේ වැඩි ගෞරව අත්කර ගැනීමට සමත්විය.පිරිමි යුගල තරග ඉසව්ව ළහිරු කොඩිතුවක්කු හා පැතුම් ලියනගේ දිනාගත් අතර පැතුම් ලියනගේ හා තිළිණි ගුණතිලක මිශ්‍ර යුගල තරග ඉසව්ව ජය ගත්හ. එහි අනුශූරතාව මහේෂ් ප්‍රනාන්දු හා උපේක්ෂා ප්‍රනාන්දුට හිමිවිය. කාන්තා ඒකල අනුශූරිය වූයේ ද තිළිණි ගුණතිලකය.ගල්කිස්ස සාන්ත තෝමස් විදුහල් ක්‍රීඩා සංකීර්ණයේදී පැවැති මේ තරගාවලියේ පිරිමි හා කාන්තා කේවල ඉසව් ජයගැනීමට අවීන්ද්‍ර වාහල (එච්.ඩී.ඩී.එක්ස්) හා රුවන්ති විද්‍යානී (ෆ්‍රැන්සිස්කූ) සමත්වූහ.ක්‍රීඩක ක්‍රීඩිකාවන් 400කට ආසන්න පිරිසක් තරග වැදුණු මෙවර තරගාවලියේ පිරිමි ඒකල අනුශූරතාව මහේල තල්පාවිල (සෙලින්කෝ) දිනාගත්තේය. පිරිමි යුගල ඉසව්වේ අනුශූරතාව දිනාගනු ලැබුවේ නලින්ද මලිත හා නලින්ද සලිත (වර්තුසා) විසිනි. කාන්තා යුගල ශූරතාව ඉන්දිකා ගුණසේන (එස්.සී.බී.) හා නදීෂා සුගතදාස (ඩබ්.එන්.එස්.) දිනාගත් අතර එහි අනුශූරතාව ‍කේසර අමරදාස හා භාග්‍යා ද සිල්වාට (එම්.අයි.ටී.) හිමිවිය.අවුරුදු 50න් ඉහළ ඒකල ප්‍රවීනයන්ගේ තරගයෙන් වසන්ත ගුණවර්ධන (අක්බාර්) ජය ලැබූ අතර අනුශූරතාව අජිත් වීරතුංගට (කාසන්ස්) හිමිවිය. අවුරුදු 35න් ඉහළ කාන්තා යුගල තරගයෙන් මයුරි කරුණාකල‍ගේ හා ඩිල්රි මිරාල් (ඒ ඇන්ඩ් ඒ) ජය හිමිකරගත් අතර අනුශූරතාව දිනාගනු ලැබුවේ නාලිකා අබේසූරිය හා හිමාලි ප්‍රේමතිලක (ජේ.කේ.එච්.) විසිනි. ප්‍රවීනයන්ගේ කාන්තා ඒකල තරගයෙන් මයුරි කරුණාකලගේ (ඒ ඇන්ඩ් ඒ) ජය ලැබූවාය. එහි අනුශූරිය වූයේ නාලිකා අබේසූරියයි.( ජේ.කේ.එච්.)අවුරුදු 40න් ඉහළ පිරිමි ප්‍රවීනයන්ගේ යුගල තරගයෙන් මහෙන්ද අමරසිංහ හා දීපාල් සිල්වා ( ජේ.කේ.එච්.) ශූරතාව දිනූ අතර අවුරුදු 40න් ඉහළ පිරිමි ප්‍රවීනයන්ගේ ඒකල තරගයෙන් සී.ඒ.ඩී.සමන්ත (මැක්ලරන්ස්) ශූරතාව දිනාගත්තේය.තරගාවලියේ ප්‍රධාන අනුග්‍රාහක ඩී.සැම්සන් සහ පුත්‍රයෝ සමාගමේ සභාපති නන්දදාස රාජපක්ෂ මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි. එම සමාගමේ අලෙවි සාමාන්‍යධිකාරී රොහාන් ‍සෝමවංශ, අලෙවි මෙහෙයුම් කළමනාකරු සිසිර පත්මදේව, වෙළෙඳ සේවා බැඩ්මින්ටන් සංගමයේ සභාපති නිරෝධ ද කොස්තා, උප සභාපති රොෂාන් ප්‍රනාන්දු මහත්වරුද ‍මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304117</link>
    <topic>ගුරුකුලයට කඩුලු 6ක ජයක්</topic>
    <author>මොරටුව ක්‍රීඩා</author>
    <content>කැලණිය ගුරුකුල විදුහල සහ කොළඹ සාන්ත ජෝශප් විදුහල අතර පැවැති අවුරුදු 19න් පහළ තරගයෙන් කඩුලු 6ක ජයක් ගුරුකුල විදුහලට හිමිවිය.පළමුව පන්දුවට පහරදුන් ‍ජෝශප් විදුහල් කණ්ඩායම ඕවර 30.4කදී ලකුණු 70කට දැවී ගිය අතර ඕවර 23.3කදී කඩුලු 4ක් පමණක් දැවී තිබියදී ජයග්‍රාහි ඉලක්කය පසුකිරීමට ගුරුකුල විදුහලට හැකිවිය.සා.ජෝශප්-70 (ඕවර 30.4) ඩිලාන් ප්‍රනාන්දුපුල්ලේ 18 (නාමල් පැතුම් 10/3, ලහිරු චාමර 4/3)ගුරුකුල-71/4 (ඕවර 23.3) ලිසුල ලක්ෂාන් 21 (එ‍ෆ්.ප්‍රනාන්දු 20/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=s1304118</link>
    <topic>කරාතේ ශූරතාව හිමිකර ගැනීමට කැගල්ල සාන්ත මරියා විදුහල සමත්විය  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=f1304111</link>
    <topic>සත්‍යය පස්වලට යට කරන්න බැහැ</topic>
    <author>සටහන තෙන්නකෝන් කුලසේකර</author>
    <content>අනුරාධපුර දිස්ත්‍රික් පාර්ලිමේන්තු මන්ත්‍රී ආර්ථික සංවර්ධන නියෝජ්‍ය අමාත්‍ය එස්.එම්.චන්ද්‍රසේන මහතා සමඟ කාලීන දේශපාලන තත්ත්වය පිළිබඳ කරන ලද සාකච්ඡාවකි.මාතලේ සමූහ මිනී වළ ගැන කොමිසමක් පත්කරන්න ජනාධිපතිතුමා තීරණය කරලා. මේ පිළිබඳව ඔබතුමා මාධ්‍යයට ප්‍රකාශයක් කර තිබුණා. මොනවද මේ කරන්න හදන්නේ....?මාතලේ සමූහ මිනීවළේ තිබූ ඇට – කටු ද්‍රව්‍ය හා භාණ්ඩ පිළිබඳ කරන ලද මූලික පරීක්ෂණවල දී අනාවරණය වූණේ මේ මහා මිනිස් ඝාතනය 88 – 89 ජේ.වී.පෙ. භීෂණ යුගයේ සිදුවුවක් බව. මෙම මිනීවළ සම්බන්ධයෙන් එ.ජා.පය. හා ජ.වි.පෙ. ඇඟ බේරා ගැනීම සඳහා රජයට ඇඟිල්ල දිගු කරමින් මාධ්‍ය හරඹයක් පටන් අරගෙන.ජ.වි.පෙ. කියනවා අධිකරණ පරීක්ෂණයක් කරන්න කියලා. මේ සිද්ධිය දැනගත් වහාම ජනාධිපතිතුමා පොලිස්පතිතුමාට නියෝග කළා පරීක්ෂණ අරඹන ලෙස. එම පරීක්ෂණ පැවැත්වෙනවා. මේ යුගයේ භීෂණය නිර්මාණය කළේ අද සුදනෝ වගේ කතා කරන ජ.වි.පෙ. හා එ.ජා.පයයි. බොහෝ විට ඝාතනයට ලක්වූයේ ශ්‍රී.ල.නි.පාක්ෂිකයෝ.විශේෂයෙන්ම මාතලේ දිස්ත්‍රික්කයේ “ගල්කටස්” අතට ගත් ජ.වි.පෙ. සාමාජිකයෝ ශ්‍රී.ල.නි.ප. එස්.බී. යාලේගමගේ පටන් පක්ෂ සාමාජිකයන් අමු අමුවේ ඝාතනය කළා. එම ඝාතනවලට මුවා වී එ.ජා.ප. රජය හමුදාව ලවා හෝ නිල නොවන හමුදා ලවා ශ්‍රී.ල.නි.පක්ෂිකයෝ ඝාතනය කළා.මෙම මරණවල දී පොලිස් පරීක්ෂණ, වෛද්‍ය පරීක්ෂණ මරණ පරීක්ෂණ තිබුණේ නැහැ. මාතලේ රෝහල් බිමේ අවසන් ගමන් ගොස් සිටින්නේ එවැනි අහිංසක පිරිසක් වෙන්න ඇති. අද ජ.වි.පෙ,එ.ජා.ප. රජයට එරෙහිව යුද අපරාධ පිළිබඳව ජාත්‍යන්තරයට ගතු කේලම් කියා මහින්ද රාජපක්ෂ රජය අස්ථාවර කර බලය ලබා ගන්න උත්සාහ කරනවා.විපක්ෂය විළි ලැජ්ජා නැතිව මානව හිමිකම්, මිනිස් නිදහස, ප්‍රජාතන්ත්‍රවාදය ගැන කතා කරනවා. 88 – 89 ඝාතනය කළ අහිංසක මිනිසුන්ගේ අවතාර මෙම පක්ෂ දෙක වටකර ගෙන බෙලි මිරිකාගෙන ඉන්නේ. යළි බලය ලබා ගන්න ඔවුන්ට ඉඩ තියන්න මළවුන්ගේ ආත්ම ඉඩ දෙන්නේ නැහැ.විශේෂයෙන්ම මාතලේ සමූහ මිනීවළ පිළිබඳ කරුණු සොයන්න කොමිසමක් පත් කිරීමට ජනාධිපතිතුමාගත් තීරණය අගය කරනවා. ‘සත්‍යය’ පස්වලට යට කරන්න බැහැ. යුක්තිය හා සාධාරණය ඉස්මතු වෙනවා. ජ.වි.පෙ. හා ඒ.ජා.පය මෙම සමූහ මිනීවළට සෘජුවම වගකියන්න ඕනෑ.සත්‍ය ජනතාව දන්නවා. 88 – 89 භීෂණ යුගය එම පක්ෂ දෙක විසින් අමතක කර දැමුවත් එම භීෂණයට මුහුණ දුන් ගොදුරු වූ පීඩනයට ලක් වූ පවුල්වල උදවිය තවම මේ රටේ ජීවත්වන බව අමතක නොකළ යුතුයි.බටහිර රටවල් සේම ඉන්දියාවත් ශ්‍රී ලංකාවට එරෙහි වුණේ රජයේ විදේශ ප්‍රතිපත්තියේ ‘වරද’ නිසා බව විපක්ෂය චෝදනා නගනවා නේද?මහින්ද රාජපක්ෂ රජය ලොව කිසිදු රටක හෝ රාජ්‍ය නායකයකුගේ කකුල් ලෙව කන්නේ නැහැ. යටත් වන්නේ නැහැ. ඒ වගේම ලෝකයේ කිසිම රටකට ගිනි පත්තු කරන්නේ නැහැ. කොටවන්නේ නැහැ. කේලාම් කියන්නේ නැහැ. ශ්‍රී ලංකාව ලෝකයේ කිසිම රටක යටත් විජිතයක් නොවේ.මහින්ද රාජපක්ෂ ජනාධිපතිතුමාට හෝ රජයට යටත් විජිත මානසිකත්වයක් නැහැ. රාජපක්ෂ රජය සෘජු විනිවිද පෙනෙන පැහැදිලි විදේශ ප්‍රතිපත්තියක් අනුගමනය කරනවා. බටහිර වේවා අසියාව වේවා මැද පෙරදිග වේවා ඕනෑම රටක් සමඟ ඉතා සුහදව මිත්‍රව සමීප සම්බන්ධතා ඇතිව ශ්‍රී ලංකාව කටයුතු කරමින් සිටිනවා.තිස් වසරක ත්‍රස්තවාදයට උඩ ගෙඩි දුන් ඇතැම් බටහිර රාජ්‍යයන් අද රජයට එරෙහිව මානව හිමිකම් චෝදනා එල්ල කරලා. ඒ රටවල්වලට ගැතිකම් කරන පා ලෙව කන තමා උපන් දේශයට ආදරයක් නැති අපේ රටේ ඇතැම් දේශපාලඥයන් දේශද්‍රෝහීන් වී බටහිර රාජ්‍යයන් සමඟ එක් වී මහින්ද රාජපක්ෂ රජය අස්ථාවර කරන්න උත්සාහ කරනවා.මානුෂීය මෙහෙයුමේ දී ජනාධිපතිතුමා බටහිර තර්ජන ශත පහකට මායිම් කළේ නැහැ. ජනාධිපතිවරු සිව් දෙනෙකුට තිස් වසරක් තිස්සේ පරාජය කළ නොහැකි වූ ත්‍රස්තවාදය ජනාධිපතිතුමා අවසන් කළා. රටට සාමය උදා කළා. මරණ බියෙන් තොරව නිදහසේ ජීවත් වීමේ අවස්ථාව උදා කළා. අද සිංහල, දෙමළ, මුස්ලිම්, බර්ගර් ජනතාව සහෝදරත්වයෙන් ජීවත් වෙනවා.ත්‍රස්තවාදීන් විසින් විනාශ කළ උතුරත් නැඟෙනහිරත් යළි ‍ෙගාඩනගමින් සිටිනවා. ජනතාව යළි සුපුරුදු ජීවන වෘත්තීන්හි නියැළී සිටිනවා. ඔවුන්ගේ කඩා වැටුණ ආර්ථිකය නගා සිටුවීමට රජය ඇප කැප වෙලා. මේවා ඉවසාගෙන ඉන්න බැරි උදවිය බටහිර රටවලත් දෙමළ ඩයස්පෝරාවේත් ඩොලර්වලට කහිමින් සිටිනවා.ජිනීවා මානව හිමිකම් කොමිසමේදී ඉන්දියාව අපට එරෙහි වූයේ තමිල්නාඩුවේ තර්ජනය නිසයි. සමස්ත ඉන්දියාව අපට එරෙහි වූයේ නැහැ. ඉන්දියාවේ රජය රැකගන්න නම් තමිල්නාඩුවේ හඬට කන්දිය යුතුයි. ඉන්දියාව කීප වතාවක්ම ඉන්දු ශ්‍රී ලංකා මිතුදම් සුරක්ෂිත කරන බව ප්‍රකාශ කළා.ඇතැම් බටහිර රටවල් අපට එරෙහි වුවත් මැද පෙරදිග රාජ්‍යයන් අප සමඟ ඉන්නවා. මානව හිමිකම් කොමිසම මොනවා කළත් මහින්ද රාජපක්ෂ ජනාධිපතිතුමා ජනතාවටත් ජනතාව මහින්ද රාජපක්ෂ ජනාධිපතිතුමත් අසීමිතව ආදරය කරන තුරු මේ රටේ ඉදිරි ගමන වළක්වන්න ලොව කිසිදු ජගතෙකුට බැහැ.ඉන්දියාව හෝ බටහිර රටවල් අපට එරෙහි වූයේ රජයේ විදේශ ප්‍රතිපත්තිවල වරද නිසා බව විපක්ෂය ඔහේ කිය කියා සිටියත් ජනාධිපතිතුමා ජනතාව සමඟ රටේ අනාගතය ඉතා සාර්ථකව ගොඩනගමින් සිටිනවා.මහින්ද රාජපක්ෂ රජයේ ආර්ථික ප්‍රතිපත්තිය සාර්ථකද?“ඔව්” සියයට සියයක්ම සාර්ථකයි. අපේ රට ඈත අතීතයේ සිටන්ම කෘෂිකාර්මික රටක්. අද රටේ ජනගහනයෙන් සියයට අනූ පහක් පමණම කෘෂිකර්මාන්තය ජීවන මාර්ගය ලෙස තෝරාගෙන සිටින්නේ. මහින්ද රාජපක්ෂ ජනාධිපතිතුමාත් ගොවියකුගේ ගොවි පුතෙක්. මමත් එහෙමයි.අපේ පාර්ලිමේන්තුවේ ද පළාත් සභාවල ද ප්‍රාදේශීය සභාවල ද නියෝජනයන් සියයට අනූ නවයක්ම ගොවි පවුල්වල දරුවන්. රාජ්‍ය සේවයත් ඒ වගේ. 2005 බලයට පත් වූ මහින්ද රාජපක්ෂ ජනාධිපතිතුමා මේ රටේ කෘෂිකර්මාන්තය නගා සිටුවීම උදෙසා සුවිසල් මෙහෙවරක් ඇරඹුවා. ගොවීන්ට පොහොර සහනාධාරය ලබා දුන්නා.අබලන් වැව් අමුණු ප්‍රතිසංස්කරණය කළා. කැඩී බිඳීගිය වාරිපද්ධති නවීකරණය කළා. ඒ වගේම මහා පරිමාණ නව ජල යෝජනා ක්‍රම ඇරඹුවා. මේ වනවිට රට සහලින් බඩ ඉරිඟු වලින් ස්වයංපෝෂිතයි. සෝයා ඇතුළු අතිරේක බෝග වගාවෙන් ද රට ස්වයංපෝෂිත වෙමින් පවතිනවා. ගොවි ආර්ථිකය ඉහළ මට්මටකට පත්වෙලා.බැසිල් රාජපක්ෂ අමාත්‍යතුමා ඇරඹූ දිවි නැඟුම අද ගොවි පවුල උසස් ජීවන මට්ටමකට පත් කරමින් සිටිනවා. ගමේ පොල් අතු පිදුරු ඉළුක් සෙවිලි කළ ගෙවල් දකින්න නැහැ. පා පැදියක් පමණක් තිබූ ගොවි ගෙදර යතුරු පැදි ට්‍රැක්ටර් ලොරි වෑන් කාර් තියෙනවා. ගොවි දරුවන් උසස් අධ්‍යාපනය ලබනවා. ගමට විදුලිය පානීය ජලය ලැබිලා. ගමේ පාරත් කාපට් වෙලා හෝ වෙමින් පවතිනවා. පාසල් ඇතුළු පොදු සේවා දියුණු වෙලා.ජාත්‍යන්තර ගුවන් තොටුපළ වරාය ඉදිවෙලා. මුළු රටම වෙලා ගත් නවීන මාර්ග පද්ධතියක් රටට උරුම වෙලා. අපට උරුම සාම්ප්‍රදායික කර්මාන්තකරුවාගේ අතමිට සරුවෙලා. දේශීය වෙළෙඳපොළ ශක්තිමත් වෙලා. විරැකියාව පහළට වැටිලා. උද්ධමනය පහත වැටිලා.ඒකපුද්ගල ආදායම ඉහළ ගිහින්. දළ ජාතික ආදායම ආසියාවේ ඉහළම තලයට ළඟාවෙමින් පවතිනවා. මහින්ද රාජපක්ෂ රජයේ ආර්ථික ප්‍රතිපත්තිය සාර්ථක බව ඇහැට කනට ඇඟට දැනෙනවා.2016 දී ශ්‍රී ලංකාව ආසියාවේ ආශ්චර්යමත්ම රට බවට පත් කිරීම ජනාධිපතිතුමාගේ අපේක්ෂාවයි.බටහිර රාජ්‍යයන් එක්සත් ජාතීන්ගේ සංවිධානය හරහා සම්බාධක පැනවුවොත් ඒවාට මුහුණ දෙන්න රජයට පුළුවන්ද?එසේ නොවේවා යැයි ප්‍රාර්ථනා කරනවා. රජයට නම් එහෙම බියක් දැනිලත් නැහැ. ඇත්තටම එහෙම උනත් මේ ජනමූල නායකයා මේ මානව හිතවාදියා මේ රාජ්‍ය නායකයා සිටින තුරු ශ්‍රී ලංකාවේ කිසිවකුට කුස ගින්නේ මිය යන්න ඉඩ තියන්නේ නැහැ.හෙත් නැතිව මැරෙන්න ඉඩ තියන්නේ නැහැ. මොකද අද මේ රටේ තියෙන්නේ තුනෙන් දෙකකටත් වඩා වැඩි බලගතු රජයක්. විපක්ෂයක් නැහැ. ඉන්න විපක්ෂය ලාහට වත් එකතු වෙන්නේ නැහැ. රජයට එරෙහිව බටහිර රාජ්‍යයන්ට කුමන්ත්‍රණ ආරම්භ කළ හැක්කේ රටේම පුරවැසියන් සම්බන්ධ කැර ගැනීමෙන් පමණයි.පරාජිත එ.ජා.ප, ජ.වි.පෙ පක්ෂ බටහිර සම්බාධක ගෙනවිත් රට අස්ථාවර කරන්න උත්සාහ ගතහොත් මේ රටේ ජනතාව එක මොහොතින් ඒ සියලු බලවේග පරාජයට පත් කිරීම ස්ථිරයි.දෙමළ ඩයස්පෝරාව බටහිර බලවතුන් සමග එක් වී අපේ පරාජිත විපක්ෂය සමඟ මොන කුමන්ත්‍රණය කළත් මහින්ද රාජපක්ෂ නමැති නිර්භීත මිනිසා සමඟ මේ රටේ ජනතාව එකා පිට එකා වැටී මිය ගියත් මව්බිමේ උරුමය පැහැර ගන්න කාටවත් ඉඩ තියන්නේ නැහැ.ඔබතුමා ජනතාවට දෙන පණිවිඩයබොරු කේලම්වලට රැවටෙන්න එපා. ජනාධිපතිතුමා ගැන විශ්වාසය තබන්න. ඔබේ ද ඔබේ දරු මුනුපුරන්ගේ ද අනාගතය සුරක්ෂිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=f1304112</link>
    <topic>මං සිංහලෙන් ඉගෙන ගත්තේ පහ වසරට විතරයි</topic>
    <author>චතුරිකා ගමගේ</author>
    <content>රාජ්‍ය පරිපාලන ක්ෂේත්‍රයට එක්වීමට අදත් බොහෝ දෙනා තරග කළ ද එදා පරිපාලන ක්ෂේත්‍රයට එක්වීමට නොහැකි වීම ඔහු සලකන්නේ විශාල භාග්‍යයක් ලෙසිනි.එය ඔහුගේ පමණක් නොව ජාතියේ ම භාග්‍යයක් යැයි අපට හැඟෙන්නේ ඔහු පරිපාලන ක්ෂේත්‍රයට එක් වූයේ නම් දහසකුත් දෙනාට දැනුම ලබා දුන් මහාචාර්යවරයකු ද, මනා භාෂා පරිචයකින් හෙබි ගත්කතුවරයෙකු ද බිහි නොවන්නට ඉඩ තිබුණු නිසාය.ඒ. වී. සුරවීර නම් වූ ඔහු පිළිබඳ අද නොදන්නා කෙනෙකු නොමැති තරම්ය. මේ ලිපියෙන් අපි දිගහරින්නේ ඔහු පිළිබඳ බොහෝදෙනා දන්නා දේට වඩා නොදන්නා දේය.1930 ඔක්තෝබර් මස 12 වැනි දින සුවිශේෂී දිනයකි. ගම්පහ දිස්ත්‍රික්කයේ මිනුවන්ගොඩ ආසනයේ කොරොස ගමේදී ඒ. වී. සුරවීර උපන්නේය.පවුලට කුළුඳුලේ එක් වූ දරුවා නිසා ඔහුට දෙමාපියන්ගේ සෙනෙහස, ආදරය නොඅඩුව ලැබුණු අතර පවුලේ වැඩිමලා වීම හේතුවෙන් විශාල වගකීම් සමුදායක් ද ඔහු මත පැටවිණි.ඔහුට බාල සහෝදරයන් දෙදෙනෙකු සහ සහෝදරියන් දෙදෙනකු විය. කෘෂිකර්මාන්තය ජීවනෝපාය කරගත් ඔවුන්ගේ පවුල තුළ දුක සැප සමසේ බෙදාගන්නට ඔවුන් කුඩා කල පටන් පුරුදු වී සිටියේ ය. එමනිසා ඔවුන්ට තිබුණේ සුන්දර ළමා අවධියකි.වයස අවුරුදු තුනක් පමණ වන විට ගමේ තිබූ කොරොස බෞද්ධ මිශ්‍ර පාසලට සුරවීරයන් ඇතුළත් කළ ද ඔහු එහි අකුරු උගත්තේ ඉතාමත් කෙටි කාලයකි.ඉන් පසු ඔහුගේ තක්සලාව වූයේ විගද රජයේ පාසලයි. එම පාසලේත් ඔහු සිටියේ 5 වැනි ශ්‍රේණිය දක්වා පමණි.“සිංහල මහාචාර්යවරයෙක් වුණාට මම සිංහල විෂය සමත් වෙලා තිබුණේ 5 වසරට පමණයි. ඉන් පසු මගේ මවුපියන් වැඩිදුර අධ්‍යාපනය සඳහා මාව ගම්පහ රජයේ ඉංග්‍රීසි පාසලට ඇතුළත් කළා.ඒ කාලේ මම ඉස්කෝලේ ගියේ කෝච්චියෙන්. දුම්රිය ස්ථානය දක්වා හැතැප්ම එකහමාරක් පමණ පයින් එන්න තිබුණත් ඒ කාලය බොහොම සුන්දරයි. ගෙදර දී තාත්තාගෙන් ඉංග්‍රීසි ටිකක් ඉගෙන ගෙන තිබුණු නිසා ඉංග්‍රීසි මාධ්‍ය පාසලක් වුණත් ගම්පහ පාසලේ දී මට එතරම් අපහසු වුණේ් නැහැ.එහි දී මම සිංහල විෂය හැරුණහම ඉංග්‍රීසිි, ඉතිහාසය, භූගෝලය, ග්‍රාමීය විද්‍යාව ආදී විෂයයන් ඉංග්‍රීසි මාධ්‍යයෙන් ඉගෙන ගත්තා. පාසලට ඇතුළත් වී වසර දෙකක් පමණ ගත වෙද්දී මා පන්තියේ මොනිටර් ලෙස නම් කළා.ඒ අනුව පන්තියේ ළමයි හැසිරවීම ආදිය පැවරුණේ මට. ඒ කාලේ මම ශිෂ්‍ය භට කණ්ඩායමටත් සම්බන්ධ වෙලා සිටියා. එයින් වසර දෙකකට වරක් පමණ කඳවුරුවලට සහභාගි වෙන්නත් අවස්ථාව උදා වුණා.1943 – 44 දෙවන ලෝක යුද්ධ කාලේ කෑමබීම් ආදිය ජනතාවට සීමා වුණා. අපේ පාසලේ ගොඩනැගිලිත් ආහාර ගබඩා කිරීම සඳහා ගත්තා. ඒ කාලේ අපිට පාසල් යන්න සිද්ධ වුණේ හවස.”ලෝක යුද්ධ කාලය නිමාවත්ම ඔවුන්ට නැවතත් සුපුරුදු පාසල් ජීවිතය ආරම්භ කිරීමට ලැබුණි. ඔහු එදා තිබූ විභාග ඉහළින් සමත් විය.ඒ අනුව ඒ. වී. සුරවීරගේ නම ද පුවත්පතේ පළවීම ඔහුට විශාල සතුටක් මෙන්ම ආඩම්බරයක් ගෙන දෙන කරුණක් විය.මක්නිසාද ගම් ප්‍රදේශයෙන් එම විභාගය සමත්ව සිටියේ ඔහු පමණකි. සිය වැඩිමහල් දරුවා අධ්‍යාපනයට මෙතරම් දක්‍ෂතා දක්වන නිසා කොළඹ ජනප්‍රිය පාසලකට ඇතුළත් කිරීමට සිතූ සුරවීරගේ පියා, රාජකීය විද්‍යාලයට ඇතුළත් වීමේ විභාගයන්ට ඔහු යොමු කළේය.ඉන් සමත් වූ ඔහුව භාෂාව වැඩිදියුණු කරගැනීමේ කොන්දේසිය මත රාජකීය විද්‍යාලයට ඇතුළත් කර ගැනුණි.“ඒ කාලේ ලන්ඩන් මැට්‍රික්‍යුලේෂන් විභාගය නමින් විභාගයක් තිබුණා. මම ඒකත් ලියලා සමත් වුණා. ඒ නිසා වැඩිකල් යන්නට පෙර ඉංග්‍රීසි භාෂාව වැඩිදියුණු කරගෙන විශ්වවිද්‍යාල ප්‍රවේශ විභාගයට මුහුණ දුන්නා. එය එදා හැඳින්වූයේ උසස් සහතික පත් විභාගය නමින්. එය සමත් වී මම විශ්වවිද්‍යාලයට සුදුසුකම් ලැබුවා.ඒ අනුව 1950 වසරේ දී කොළඹ විශ්වවිද්‍යාලයට ඇතුළත් වූ සුරවීරට එහි රැඳෙන්නට සිදු වුණේ වසරක පමණ කාලයකි.පේරාදෙණිය විශ්වවිද්‍යාලය ආරම්භ කිරීමත් සමඟ එයට මාරුවීමට සිදු වූ අතර පේරාදෙණිය විශ්වවිද්‍යාලයට පළමුවෙන් ඇතුළත් වූ කණ්ඩායමේ එක් සාමාජිකයෙක් වීමේ අවස්ථාව ද ඒ අනුව ඔහුට හිමි වුණි.“අයිවො ජෙනින්ස් එදා පේරාදෙණියේ සිටි කුලපති. ඔහු හරි සැරයි. ඔහු උදේ පාන්දර අශ්වයා පිටේ යනවා අපිට හමුවෙනවා. අපි ටිකක් බය වුණත් ඔහුට ගුඩ් මෝනින් කියනවා.ඒ නිසා කාලයක් යද්දී හොඳ සම්බන්ධයක් ගොඩනැඟුණා. මම පේරාදෙණිය විශ්වවිද්‍යාලයෙන් සිංහල ගෞරව උපාධියක් ලබා ගත්තා. අපි විශ්වවිද්‍යාලයේ ඉන්න කාලයේත් යම් යම් ගැටුම්, උද්ඝෝෂණ පැවතුණත් ඒවා සාකච්ඡා මට්ටමින් විසඳා ගත්තා.සාහිත්‍ය විෂයට මගේ් විශේෂ කැමැත්තක් තිබුණා. ඒ නිසා තමයි සිංහල ගෞරව උපාධියක් ලබාගන්න හේතු වුණේ. මම විශ්වවිද්‍යාලයට එද්දි ම ජාතක පොත, ගුත්තිලය ආදී පොත් කියවලා තිබුණා. පාසල් අවධියේ පටන් යම් යම් සඟරාවලට ලිව්වා.විශ්වවිද්‍යාලයෙන් පිටවෙද්දීම ඔහුට කොළඹ ශාන්ත ජෝශප් විද්‍යාලයේ සිංහල ආචාර්යවරයෙකු ලෙස පත්වීමක් ලැබුණි. කතෝලික පාසලක් වූ එහි දී ඔහුට පැවරුණේ සිංහල විෂයය ඉගැන්වීමයි.එය ඉතාමත් ආසාවකින් කැමැත්තකින් සිදු කළ ද එම්. ඒ. විභාගය කිරීමේ අවශ්‍යතාවයක් ඔහු තුළ විය. ඒ අනුව පේරාදෙණිය විශ්වවිද්‍යාලය කිට්ටුව පාසලකට ඉල්ලුම් කළද ඔහුට කටුගස්තොට ශ්‍රී රාහුල විද්‍යාලයට මාරුවක් ලැබිණි.විචාර විලාසය, ඒ ඔහුගේ මුල්ම කෘතියයි. ශාන්ත ජෝශප් විද්‍යාලයේ සේවය කරද්දී ලියූ මේ කෘතිය පළකිරීමේ වගකීම එදා ගුණසේන සමාගමට පැවරූ අතර එහි සම්පූර්ණ අයිතිය ඔවුන් සතු විය.පොත පළකරවා ගැනීම සිය අරමුණ වූ හෙයින් සුරවීර මහතා එයට එකඟ වූයේ ය. එදා එම කෘතිය වෙනුවෙන් ඔහුට ලැබුණේ රුපියල් දෙසීය පනහක් වැනි මුදලකි.ඉන් නොනැවතුණු ඔහු මීළඟට “අනුරාධපුර සංස්කෘතිය” නමින් පොතක් ලිව්වේය. එම කෘතියට පළමු වරට සාහිත්‍ය සම්මානයක් හිමිවීම ලේඛකයෙකු ලෙස ඔහුට ලැබුණු විශාල දිරිගැන්වීමක් විය.රාහුලේ ඉන්න කාලේ මම එම්.ඒ උපාධියත් ලබා ගත්තා. පසුව මට කොළඹ එන්න අවශ්‍ය වුණා. ඒ නිසා මම විදුහල්පතිතුමා සමඟ අමනාප වෙලා එම පාසලෙන් ඉල්ලා අස්වුණා.ඒ අනුව මම කොළඹ ඇවිත් අවුරුද්දක් විතර ආනන්දයේ ඉගැන්නුවා. ඒ අතරේ දී තමයි විද්‍යාලංකාර, විද්‍යෝදය විශ්වවිද්‍යාල දෙක ආරම්භ වුණේ. එහි දී මගේ මිතුරෙක් මට යෝජනා කළා විශ්වවිද්‍යාලයට බැඳෙන්න කියලා. පසුව මම 1960 වසරේ දී විද්‍යෝදය විශ්වවිද්‍යාලයට සම්බන්ධ වුණා.දැනට මම පොත් 60 – 61 විතර ලියලා තිබෙනවා. මම මුදලට තෑගි ගන්න පොත් ලිව්වේ නැහැ. පොතක් ලියලා පළ වෙද්දී ලොකු තෘප්තියක් ලැබෙනවා. එය වචනයෙන් විස්තර කරන්න බැහැ. නමුත් දැනට සාහිත්‍ය සම්මාන වැඩිම ගණනක් ලබා ගත් ලේඛකයා මම. ඒ ගැන සතුටු වෙනවා.“අනුරාධපුර සාහිත්‍ය” නැමැති කෘතියෙන් මගේ සාහිත්‍ය ජීවිතයට ලොකු ගැම්මක් ඇති වුණා. ගොඩාක් අය එම කෘතිය අගය කළා. මගේ ලේඛන කටයුතු විවිධයි. මම සාහිත්‍ය විචාර, සංස්කෘතික අධ්‍යයන, සංස්කරණය, පරිවර්තන, ළමා සාහිත්‍ය, නවකතා, කෙටිකතා ආදී විවිධ ක්ෂේත්‍රවල පොත් ලියලා තිබෙනවා.කාලයක් යද්දී පැරැණි සාහිත්‍යයෙන් නූතන සාහිත්‍යයට මාරුවෙන්නට සිතූ එතුමා කෙටිකතා සහ නවකතාකරණයට පෙළඹිණි. 1968 වසරේ දී ශිෂ්‍යත්වයක් ලැබ අමෙරිකාවේ අයෝවා විශ්වවිද්‍යාලයට ගිය සුරවීර මහතා එහි දී සාහිත්‍ය නිර්මාණ පාඨමාලාවක් හැදෑරීය.ඔහුගේ මුල්ම කෙටිකතා සංග්‍රහය “කාටත් මං එපාවෙලා” කෘතිය ඔහු ලියන්නේ අමෙරිකාවේ සිටියදීයි. ඉන්පසු ඔහු දිගටම කෙටිකතා නවකතා ලියූ අතර “හෙයියන්මාරුව“ නවකතාව ද ඒ අතර විශේෂ වේ. ඔහු ලියූ “පෑදි දියට බොරදිය” කෙටිකතා සංග්‍රහය උසස් පෙළට නිර්දේශිත කෘතියක් බවට පත් කෙරුණු අතර සිංහල කෙටිකතා පොතක් උසස් පෙළට නිර්දේශ කළ පළමු අවස්ථාව මෙය විය.“ඉන් පසු මම නවකතා පහක් සහ කෙටිකතා 4 ක් ලිව්වා. ඒ සියල්ලම උසස් ගණයේ කියලා මම කියන්නේ නැහැ. නමුත් ඒවා කල් පවතින නිර්මාණ බව මම විශ්වාස කරනවා”.අයෝවා විශ්වවිද්‍යාලයෙන් නිර්මාණ සාහිත්‍ය හැදෑරීමෙන් පසු අපේ විශ්වවිද්‍යාලයේත් නිර්මාණ පාඨමාලාවක් ආරම්භ කිරීමේ අදහසක් මට ඇති වුණා. ඒ අනුව 88 – 89 අවධියේ දී විද්‍යෝදය විශ්වවිද්‍යාලයේ එය ආරම්භ කළා.අද එය දියුණු වෙලා ලේඛකත්ව හා සන්නිවේදන පාඨමාලාව ලෙස හඳුන්වනවා. මෙය ඩිප්ලෝමා සහ පශ්චාත් ඩිප්ලෝමා පාඨමාලා දෙකක්. එය බොහොම ජනප්‍රිය වුණා. අද එම පාඨමාලා අනෙකුත් විශ්වවිද්‍යාලවලත් තිබෙනවා.නිර්මාණ සාහිත්‍යයට අමතරව විද්වතුන්ට ප්‍රයෝජනවත් වන ආකාරයේ පරිවර්තන කිහිපයක් සුරවීර මහතා අතින් නිර්මාණ විය. ඇරිස්ටෝටල්ගේ කාව්‍ය ශාස්ත්‍රය, තෝල්ස්තෝයිගේ කලාව යනු කුමක්ද ඒ අතුරින් කිහිපයකි.කාලයක් විශ්වවිද්‍යාලයේ මහාචාර්යවරයෙකු ලෙස විශාල සේවයක් ඉටු කළ සුරවීර මහතා විශ්වවිද්‍යාල ජීවිතයට සමු දුන්නේ මතකයන් රැසක් ඉතිරි කරමිනි. ඉන් පසු එතුමාගේ ගමන්මඟ වෙනස්ම ආකාරයක් ගත්තේය.1994 වසරේ දී ගම්පහ ආසනයට ශ්‍රී ලංකා නිදහස් පක්‍ෂයෙන් තරග කළ එතුමා එයින් ජයගෙන පාර්ලිමේන්තුවට ද ගියේය. ඒ තවත් ජනතා සේවයක් ඉටු කිරීමේ බලාපොරොත්තුවෙනි. සංස්කෘතික කටයුතු අමාත්‍යවරයා ලෙස එම කාලය තුළ ද එතුමා කැපී පෙනෙන සේවයක් ඉටු කළේ ය.අද ඔහු ගතකරන්නේ ජීවිතයේ සැඳෑ සමයයි. ඔහුගේ ආදරණීය බිරිඳ ශීලා පියදාස පිළිබඳව ද මෙහි දී සඳහනක් නොකළොත් එය අඩුවක් වනු ඇත. ඇයත් විශ්‍රාමික ගුරුවරියකි.ඒ. වී. සුරවීර මහතාගේ ජීවිතයේ සාර්ථකත්වය පසුපස යෝධ සෙවනැල්ලක් මෙන් සිටි ඇය අදත් ළෙන්ගතුකමින් ඔහුගේ කටයුතුවලට සහාය වන්නීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=f1304113</link>
    <topic>අවුරුදු චාරිත්‍ර අනන්‍යතාවේ කැඩපතයි</topic>
    <author>ශානිකා අමරසිංහ</author>
    <content>අපේකම දේශියත්වය ‘ගමේ කම’ අපේ සංස්කෘතිය ආදිය රැදුණු මානසිකත්වයක් ජනතාව තුළ ඇති කරවන සිංහල හින්දු අලුත් අවුරුද්ද සැබවින්ම සමස්ත ශ්‍රී ලාංකිකයන්ටම නැවුම් බවක් ගෙන එන කාලසීමාවකි.සිංහල බෞද්ධයන් මෙන්ම දෙමළ හින්දුන් ද එකට එක්ව අවුරුදු සමරන්නේ මනා සංහිදියාවකින් යුතුවය. කෙසේ වෙතත් අලුත් අවුරුද්ද වඩාත් අරථවත් වන්නේ ද වසරේ අනෙක් උත්සව වලට වඩා වැදගත් වන්නේ ද ඒ තුළ අපට ම ආවේණික වූ අනන්‍යතාවයන් පවතින නිසාය.සිංහලයන් මෙන් ම හින්දු ජනතාව බක් මාසය ලැබීමට පෙරාතුව සිටම අවුරුද්දට ලහි ලහියේ සූදානම් වෙති. තම නිවසේ පටන් සියලු භෞතික වස්තු අලුත් කර ගැනීම හෝ පිළිසකර කිරීම මෙන්ම තම සිතුම් පැතුම් අලුත් කර ගැනීමට නව බලාපොරොත්තු මැද අලුත් අවුරුද්දට පිය නැගීමට සියලු දෙනා උත්සාහ කරති.අලුත් අවුරුද්ද වඩාත් අර්ථවත් වන්නේ එහි ඇති චාරිත්‍ර වාරිත්‍ර නිසාවෙනි. එහිදී එදිනෙදා සිදු කරන්නා වූ බොහෝ කාර්යයන් නැකතකට අනුව සිදු කිරීම අතීතයේ පටන් සිදු කරනු ලැබීය.ජ්‍යෝතිෂ්‍ය මත පිහිටා කටයුතු කරන සිංහල හින්දු ජනයාගේ චාරිත්‍රවල සැඟවුණු සමාජ විද්‍යාත්මක, සංස්කෘතික අරුත් මෙන්ම අනන්‍යතාවයක් ද පවතී. කළ යුතු දෑ නිශ්චිත වේලාවකට අනුව සිදු කිරීමට මෙන්ම නොකළ යුතු දේවල්වලින් අත් මිදීමට අවශ්‍ය ප්‍රායෝගික පුහුණුව මෙම චාරිත්‍ර වාරිත්‍ර තුළින් සිදු කෙරේ. ඒ අනුව අපේ අනන්‍යතාවයන් සුසැදි සිංහල අලුත් අවුරුදු චාරිත්‍රයන් කිහිපයක් පිළිබඳ විමසා බැලීම අතිශයින්ම වැදගත් වේ.නව සඳ බැලීමේ පටන් රැකී රක්‍ෂා සඳහා පිටත්ව යාම දක්වා සෑම චාරිත්‍රයක්ම ශ්‍රී ලාංකිකයන්ට පමණක් ආවේණිත වූවකි. එමඟින් පඨවි ආපෝ තේජෝ වායෝ යන සියලු දේටම ගෞරව කිරීමක් මෙන්ම ඒ හරහා සමුහිකත්වය, කළගුණ සැලකීම ආදි සියලු ගුණධර්මයන්වලින් මිනිසුන් පෝෂණය කරන්නා වූ යම් අර්ථයක් ඇත.නව සඳ බැලීම අවුරුද්ද තුළ පළමු චාරිත්‍රය යි. සියල්ලන්ම ඉරෙන් සඳෙන් බිහිවූ බවත් එහි බලපෑම සියලු දෙනාට ම ලැබෙන බව විශ්වාස කළ අපේ මුතුන් මිත්තන් අලුතින් ආරම්භ වන වසරේ සඳට ගෞරව කිරීමක් ලෙස මෙම චාරිත්‍ර සිදු කරන ලදී. ඒ අනුව සදට ගෞරව කිරීමක් ලෙස වර්ථමානයේ ද මෙම චාරිත්‍රය සිදු කරයි. අලුත් අවුරුද්ද සඳහා සූදානම් වන සියලු දෙනා පරණ අවුරුද්ද සඳහා ස්නානය කිරීම ද චාරිත්‍රානුකූලව සිදුකරමින් අපේක්‍ෂා කරනුයේ පැරණි අවුරුද්දට ගෞරවයකින් යුතුව සමුදෙමින් අලුත් අවුරුද්ද පිළිවෙළින් පිරිසිදු කමකින් යුතුව ආරම්භ කිරීමයි.නොනගතය යනුවෙන් හඳුන්වන පුණ්‍ය කාලය තුළ ආගමික කටයුතුවලට මුල්තැන දීම සිදු කරයි. කිසිදු සුභ කටයුත්තකින් තොරව ආගමික වතාවත්වල නියැළෙන මෙම කාල සීමාව තුළින් එළඹෙන වසර සඳහා ආගමානුකූල ව ආශීර්වාද ලබා ගැනීම සිංහල ජනයා මෙන් ම හින්දු ජනයා විසින් සිදු කරනු ලබයි.පුණ්‍ය කාලය නිමාවීමත් සමඟ ලිප ගිනි මෙලවීම, වැඩ ඇල්ලීම, ගනුදෙනු කිරීම, ආහාර අනුභවය ආදි කාර්යන් නැකතට අනුව සිදු කරනුයේ නිවසේ සියලු දෙනාගේ ම දායකත්වයෙනි. උදාවූ නව වසරේ සෞභාග්‍ය සමගිය අපේක්‍ෂාවෙන් සිදු කරන මෙම චාරිත්‍රයන්ට සෑම නිවසක් තුළම ප්‍රමුඛත්වය දෙනු ලබයි. ඊට අමතරව හිසතෙල් ගෑම සහ රැකීරක්‍ෂා සඳහා පිටත්ව යාම ද නැකතකට අනුව චාරිත්‍රයක් ලෙස සිදු කරයි.මේ ආකාරයට සිංහල අලුත් අවුරුදු සමරන ලාංකිකන් ට අනන්‍ය වූ සිරිත් විරිත්වලට අමතරව අවුරුදු සමය තුළ සිදු කරන අපට ආවේණික වූ ජන ක්‍රීඩා පවතී. ඔලිඳ කොලොම්බුවෙන් ඔලිඳ කෙළිය, පංච දැමීම, පොරපොල් ගැසීම, රබන් ගැසීම ආදි විවිධාකාර ජන ක්‍රීඩා සිදු කිරීම ද වයස් භේදයකින් තොරව සියලු දෙනාම එක්ව නියැළීම අවුරුද්දේ අසිරිය මෙන්ම දේශීය අනන්‍යතාවය පිළිබිඹු කරන සාධකයක් බවට පත්ව ඇත.මීට අමතරව අවුරුදු කාල සීමාව තුළ එයටම ආවේණික වූ කෑම බීම සකස් කරයි. හින්දුන්ට ආවේණික වූ කෑම බීම, මෙන්ම සිංහලයන්ට ආවේණික වූ කෑමබීම බොහෝමයක් පවතී. ඒ අතර කිරිබතට, කැවුම් කොකිස් ආදියට සුවිශේෂ තැනක් හිමි වේ.මෙවැනි විවිධාකාර ලක්ෂණ රැගත් සිංහල හින්දු අලුත් අවුරුද්ද කාලයෙන් කාලයට ප්‍රදේශයෙන් ප්‍රදේ්ශයට සුළු සුළු වෙනස්කම් තිබුණා වුවද සිංහල දෙමළ ප්‍රජාව විසින් සාම්ප්‍රදායිකත්වයට මුල් තැන දෙමින් ඉතාම උත්කර්ෂවත් ආකාරයට සමරනු ලැබේ.සිංහල හින්දු සංස්කෘතික මහිමය මෙන්ම සංස්කෘතික හදගැස්ම විදහාපාන අවුරුද්දේ අනන්‍යතාවය රැක ගැනීම අප සතු යුතුකමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=f1304114</link>
    <topic>සරසවිය ජාතික උරුමයක්</topic>
    <author>සංවාද සටහනසුමේධා නවරත්න</author>
    <content>සරසවිය පුවත් පතට වසර 50ක් පිරුණේ ඊයේ(10) දිනටය. වසර පනහක් පුරා කලා ලෝකයේ සියලු තතු අතැඹුලක් සේ පාඨකයාට පිරිනැමුවේ සරසවියයි. ආරම්භයේ සිට කවිය, චිත්‍ර කතාව, සාහිත්‍ය, සිනමාව, ගුවන් විදුලිය, වේදිකාව යනාදී සියලු කලා ක්ෂේත්‍ර නියෝජනය කරමින් පාඨක ප්‍රශංසා නොමඳව හිමි කරගත් 'සරසවිය' නූතන රසිකයන් අතර වඩාත් ජනප්‍රියව ඇත්තේ කලා ලෝකයේ තොරතුරු නිවැරැදිව, රසවත්ව ගෙන එන නිල පුවත් පත බවට පත් වෙමිනි. පනස් වසරක දීර්ඝ ගමන් මඟ ගැන වත්මන් කර්තෘ අරුණ ගුණරත්න රසමංජරිය සමඟ අදහස් දැක්වූයේ මෙසේය.සරසවිය පුවත්පතට වසර පනහයි. එහි ප්‍රධාන කතුවරයා ලෙස පුවත්පතේ ගමන් මඟ ගැන ඔබට දැනෙන හැඟීම කෙබඳු ද?සරසවිය කතුවරයා ලෙස කටයුතු කිරීමට ලැබීම මගේ භාග්‍යයක් යැයි මම සිතනවා. ඒ වගේම ඒ ගැන නිහතමානි සතුටකුත් තිබෙනවා.මේ රටේ මෙවැනි කලා පුවත්පතක් වසර විස්සකට වඩා අඛණ්ඩ කාලයක් පවත්වාගෙන යාමට නොහැකි වී තිබෙනවා. එහෙම රටක සරසවිය වසර 50ක් පවත්වාගෙන යෑම ම ප්‍රාතිහාර්යයක්. ඒ ප්‍රාතිහාර්ය එය ලේක්හවුස් ප්‍රකාශනයක් නිසාම නොවේ, මොකද ලේක්හවුස් ආයතනයම ආරම්භ කළ ඇතැම් පුවත්පත් අතරමඟ නැවතී තිබෙනවා.එහෙම නම් වසර පනහක අඛණ්ඩ පැවැත්මේ ප්‍රාතිහාර්යයට සරසවිය පාත්‍ර වෙන්නේ කොහොමද?සරසවිය කියන්නෙ ආරම්භයේ සිටම ලාංකේය සම්ප්‍රදායන්ගේ වටිනාකම් අවබෝධ කරගත් පුවත්පතක්. එය ආරම්භ වුණේ, පැවතුණේ සහ පවතින්නේ සිනමා පත්තරයක් ලෙස නොවෙයි. එහි මුල් පිටුව සිනමා තාරකාවකින් හෝ හැඩ වෙන්නෙ නැහැ.මේ පුවත්පත සමාජයේ සෑම ස්ථරයක්ම ඇමතුවා. කාන්තාවන්, ළමුන්, කවියන්, සිත්තරුන්, ලේඛකයන් යනාදි සියලු පාර්ශව නියෝජනය කළා. ඒ අතර සිනමාවත් තිබුණා. ඒ නිසා තමයි සරසවියට මේ ප්‍රාතිහාර්ය පාන්න හැකි වූයේ.එහෙත් පසුව මේ කොටස් ලේක්හවුස් ආයතනය ම පටන් ගත් වෙනත් පුවත්පත් හා බද්ධ වෙනවා. මිහිර, තරුණි, සුබසෙත යනාදි පුවත්පත් සරසවියේ නියෝජනය සීමා කළා.එහෙත් තවමත් සරසවිය කියන්නෙ සකල කලාවම නියෝජනය වන පුවත්පතක්. සිනමාව, රූපවාහිනිය , වේදිකා නාට්‍යය, සංගීතය, සාහිත්‍ය යනාදි සියලු කලාවන්ට තෝතැන්නක් වෙමින් පැවතීමම තමයි සරසවිය අඛණ්ඩව පැවතීමේ ප්‍රාතිහාර්යය වී තිබෙන්නේ.සරසවිය සමඟ පැරණි නෑකම් ඇති ප්‍රබුද්ධ පාඨකයා පවසන්නේ එකල පුවත්පතේ තිබුණ විචිත්‍ර දැනුම් සම්භාරය අද නැති බවයි?දෘශ්‍ය මාධ්‍ය සමඟ වැඩි සම්බන්ධතාවකින් සරසවිය කටයුතු කරන බව සත්‍යයක්. එහෙත් අපි තවමත්, චිත්‍ර ප්‍රදර්ශනයකට, චිත්‍ර ශිල්පියකුට, මූර්ති ශිල්පියකුට, වටිනා ග්‍රන්ථයකට, වේදිකා නාට්‍යයකට යනාදි වශයෙන් ලබාදෙන ඉඩ කඩ නතර කර දමා නැහැ.සරසවිය චිත්‍රපට සම්මාන උළෙල සමඟ සිනමාවට ක්ෂේත්‍රයේ ඉන්න උදවිය හැඟීමක් ඇති කරගෙන තිබෙනවා මෙය සිනමාවේ නිල පුවත්පත කියලා. ඒක බොහොම හෘදයාංගම බැඳීමක්.එකල සරසවියට ප්‍රබුද්ධ සම්පත් දායකයන් සිටියා. මහගමසේකර, මහාචාර්ය එදිරිවීර සරච්චන්ද්‍ර, කේ.ජයතිලක වැනි අය එහි ලේඛකයන් වුණා. මෙවැනි සම්පත් දායකයන් නැවත සරසවියට සම්බන්ධ කර ගැනීමට අදහසක් නැද්ද?ඇත්තටම මේ වෙනස කරන්න ඉදිරියේදී මම කටයුතු කරන්න සූදානමෙන් ඉන්නවා.එවැනි සම්පත් දායකයන්ගෙන් විවිධ ලිපි ලබා ගැනීම අපේ අරමුණයි. ජනප්‍රිය සංස්කෘතිය මෙන්ම ප්‍රබුද්ධ පාඨක පිරිස ඇමතීම කියන කාරණා දෙකම මේ වනවිටත් සරසවිය මඟින් කෙරෙන කටයුත්තක්.කලාව නැතිනම් සිනමාව දෙස බලනවිට එහි අර්බුදයක් ඇති බව යථාර්ථයයි. මේ අර්බුදය සමඟ පුවත්පතේ ඉදිරි පැවැත්ම ගැන ඔබේ අදහස කුමක් ද?ඒක හොඳ ප්‍රශ්නයක්. මේ පුවත්පත් පවත්වාගෙන යාමේ කිසිම අර්බුදයක් නැහැ කියනවා නම් ඒක බොරුවක්. මොකද ඉන්දියාවේ “ෆිල්ම් ෆෙයාර්” සඟරාව හිමි ටයිම්ස් ඔෆ් ඉන්ඩියා සමාගම පවතින අර්බුදකාරී තත්ත්වය හේතුකොට ගෙන එම සඟරාව විකුණා දැම්මා.ඒ හැරුණම නිව්ස් වීක් සඟරාව අද කියවන්න පුළුවන් වෙන්නේ අන්තර් ජාලයෙන් පමණයි. එවැනි වාතාවරණයක සරසවියට ගැටලුවක් නැහැ කියන්න බැහැ.එහෙත් සරසවියේ ගමන තිබෙන තුරු සිනමාව සමඟ නොවෙයි. අපි ඉන්නෙ තරු සිනමාව සමඟ නම් සරසවිය මුල් පිටුව හැඩ වෙන්න ඕනෙ ෂාරුක් ඛාන්ගෙන්. අපි එතැනට ගිහින් නැහැ.ඒ සම්මත රටාවෙන් බැහැර වී අයිරාංගනී සේරසිංහ, බුද්ධදාස විතානච්චි යනාදි නළු නිළියන්ගේ ඡායාරූපවලිනුත් අපි සරසවිය මුල් පිටුව හැඩ ගැන්වූවා. එවැනි වෙනස්කම් සමඟයි සරසවියෙ ගමන තියෙන්නෙ.සරසවිය කොහොමද මේ අභියෝගය ජය ගන්නෙ?මෙහෙමයි. මේ රටේ සිනමා උන්මාදයක් නැහැ කියන්නත් බැහැ. හැබැයි ඒක සිනමාහල්වලින් දකින්න ලැබෙන්නෙ නැහැ. එය ජංගම දුරකථනය තෙක් පැතිරී ගිය සිනමා උන්මාදයක්. අද ජංගම දුරකථනයෙන් කෙටි චිත්‍රපට හදන ජංගම දුරකථනයෙන් චිත්‍රපට බලන යුගයකට ඇවිත්. අන්තර්ජාලය හා තරුණ පරම්පරාව වේගවත් ගමනක ඉන්නවා.මේ හේතුව නිසාම සරසවිය පුවත්පතත් අන්තර්ජාලයට එකතු වුණා. අපේ පාඨක පිරිස මේ මඟින් වර්ධනය කරගන්න අපට හැකිවී තිබෙනවා.දැන් අපට පාඨක පරම්පරා තුනක් ඉන්නවා. ඒ පරම්පරා තුන සමඟ කරන ගනුදෙනුව තුන් විදියක්. ලිපි හා තැපැල්පත් මඟින් තවම අප හා සම්බන්ධ වන අපේ පැරණි සාමාජිකයන් එක කොටසක්.එස්.එම්.එස්. වලින් සම්බන්ධ වෙන්නෙ තව කොටසක්. අන්තර්ජාලය මඟින් සම්බන්ධ වෙන පාඨක සාමාජයකුත් සිටිනවා. මේ ගනුදෙනුව තුන් විදියක්. එස්.එම්.එස්.වලින් ගනුදෙනුව පටන් ගනිද්දි සරසවියේ පැරණි තවමත් අප සමඟ සිටින අපේ ඇතැම් පාඨකයන්ගෙන් හොඳටම බැණුම් අහන්නත් සිද්ධ වුණා.කොහොම වුණත් මේ තුන් ආකාරයේම පාඨක පිරිස් අප සමඟ සිටීම අපට විශාල ශක්තියක්.සරසවියේ ස්වර්ණමය යුගය හැටියට ඔබ දකින්නේ කුමන යුගයද?පුවත්පතේ අලෙවිය සහ ආකෘතිය කියන කරුණු දෙක දෙසම බලනවිට මට හැඟී යන්නේ විමලසිරි පෙරේරා කර්තෘත්වය දැරූ යුගය සරසවියේ ස්වර්ණමය යුගය බවයි. හැබැයි ඉතිං ඒ යුගය සිනමාවටත් නිදහස් මතවාදවලටත් ඉඩකඩ තිබුණ සුන්දර යුගයක් වෙන්න ඇති.ස්වර්ණමය යුගය ගැන වගේම අභියෝගාත්මක යුගය ගැනත් කව්රු හෝ මගෙන් ඇසුවොත් මම කියන්නේ අභියෝගාත්මකම කාලය මෙය බවයි. ඉදිරි අනාගතයේදී යමකු ආපසු හැරී බැලුවොත් සරසවියේ ස්වර්ණමයම යුගය මේ කාලය ලෙස සලකන්න සිද්ධ වෙයි. මොකද අපි නියුක්ත වෙලා ඉන්නේ දැවැන්ත තරගයක.සරසවිය සම්මාන උළෙල ගැන යමක් කිව්වොත්?සරසවිය සිනමා පුවත්පතක් ලෙස ලේබල් වැදීමට පළමු හේතුව වුණේ මේ උළෙලයි. 1964 සරසවි සම්මාන උළෙලේ ප්‍රතිඵල දිහා බැලුවම පුදුම හිතෙනවා. එදා හොඳම චිත්‍රපටයට සම්මාන ලැබිල තියෙන්නෙ ගම්පෙරළියටයි. ඉන්දියාව ගම්පෙරළිය අගයන්න කලින් සරසවිය ගම්පෙරළිය ඇගැයීමට ලක් කළා.පසු කලෙකදී අනෙක් සිනමා සම්මාන සසඳන්න ගත්තේ සරසවිය සම්මානය සමඟ. රටේ ජනතාව මෙන්ම සිනමා ක්ෂේත්‍රයේ නියැළෙන්නන් සිතුවේ මෙය පැවැත්විය යුතුම සිනමා උළෙලක් බවයි. ඇත්තටම සරසවි සම්මාන උළෙල කියන්නේ ලේක්හවුස් ආයතනයේ නොවේ රටේ ජාතික උරුමයක්.මේ උළෙල මඟින් සිනමාවට සිදුවූ සේවය කුමක්ද?පළමු කාරණාව තමයි ගුණාත්මක සිනමාව හඳුනා ගැනීමට ප්‍රේක්ෂකයාට මඟ පෙන්වීම. උසස් සිනමාව කුමක්ද යන්න හිතන පරම්පරාවක් ඇති කිරීම පළමු සේවයයි. ඒ වගේම අපේ හැම සිනමා කෘතියකම කුමක් හෝ දෙයක් කතා කරන්න හැකිවීම මේ උළෙලින් පසුව හැකි වුණා.අපේ සිනමාව හැම විටම ගැඹුරුයි කියන අර්ථය නොවේ මා එතනින් මතු කළේ. එහෙත් හැම සිනමා පටයකටම අලුතෙන් යමක් එකතු වුණා. ඊට මඟ පෙන්නුවෙත් සරසවිය.අනෙක් පැත්තෙන් සම්මානයට පාත්‍රවිය යුතු උසස් රංගන දායකත්වයක් ලබාදීමට නළු නිළියන් යොමු වුණා. සම්මානවලට රඟපෑම නොවුණත් උසස් රංගන දායකත්වයකට ඔවුන් වෙහෙසුණා. මේ කියන සේවා තුනම සරසවිය සිනමා සම්මාන උළෙල මඟින් සිදුවුණා.කෙසේ වෙතත් විවිධ ස්ථර නියෝජනය කරන බුද්ධිමත් පාඨක පිරිස සරසවියෙන් කැරන ඉල්ලීමක් තිබෙනවා. ජනප්‍රිය සංස්කෘතියට මෙන්ම මීට වඩා විෂය කරුණුවලට ඉඩ දිය යුතු බවට. ඔබ කොහොමද මේ අභියෝගය භාර ගන්නෙ?මම නිරන්තරයෙන් පාඨක ප්‍රතිචාර ගෞරවයෙන් පිළිගන්න කතුවරයෙක්. පරම්පරා කීපයක් නියෝජනය කරන විවිධ ස්ථරවල ඔය ප්‍රතිචාරවලට මම ඇහුම්කන් දෙනවා. අතීතයේ පටන් සරසවිය විනෝදයට මෙන්ම දැවැන්ත බුද්ධි මණ්ඩපයකටත් ඉඩ ලබා දුන්නා. එදත් අපේ පිටකවරය පවා මහගමසේකර, මහාචාර්ය එදිරිවීර සරච්චන්ද්‍ර වැනි අයගෙන් එළිය වුණා. අදත් ඊට ඉඩ තිබෙනවා.දෙස් විදෙස් සිනමාව ඇතුළු සියලු කලා ක්ෂේත්‍ර ගැන අප කතා කරනවා. පුවත්පත දෙස අවධානයෙන් බැලුවොත් ඒ බව පෙනේවි. සරසවිය කියන්නේ ඕප දූප පත්තරයක් නොවේ. අපි එවැනි සරල කියැවීම්වලට පිටුවකට දෙකකට වඩා ඉඩක් දෙන්නෙ නැහැ.ඇත්තටම මේ තරම් පාඨක පිරිසක් මෙන්ම සියලු කලා ක්ෂේත්‍රවල නියැළෙන පිරිස් රැඳී සිටින එකම කලා පුවත්පත සරසවියයි. එය ශ්‍රී ලාංකේය නිල කලා ජාතික පුවත්පත ලෙස කිසිදු සැකයකින් තොරව හඳුන්වා දෙන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>11</day>
    </date>
    <link>http://www.dinamina.lk/2013/04/11/_art.asp?fn=f1304115</link>
    <topic>සමාන්තර සිනමාවට යළි කැදවීමක්</topic>
    <author>තුසිත ජයසුන්දර</author>
    <content> මිනිස් සම්බන්ධතා සංකීර්ණය. විෂමය. විවිධාකාරය. නිරතුරුව ම වෙනස් වන සුලු ය. පූර්ව නිගමන වැරැදී යා හැකි තැන් බොහෝය. ඇසිල්ලකින් අනපේක්ෂිත වෙනස්වීම් ජනිත වේ. ජීවිතය හා මරණය සැරිසරන්නේ මේ වටාපිටාව ස්වකීය ක්ෂේම භූමිය යැයි සිතාගෙන ය. තැනෙක ජීවිතය හා මරණය අතර ගැටුමකි. තැනෙක දෘඪතර සබඳතාවකි.“බෝම්බ සහ රෝස” නිර්මාණය කරමින් අනුරුද්ධ ජයසිංහ බලාපොරොත්තු වන්නේ් මිනිස් සම්බන්ධතා පිළිබඳ යථෝක්ත නිර්වචනය ප්‍රති නිර්මාණය කිරීමක් නොවන වග පැහැදිලිය. එහෙත් ඔහු එය පාදක කොට ගනියි. මහත් වූ කැමැත්තකිනි.ඒ සඳහා ඔහුට ඇති අවකාශය හා අයිතිය සම්බන්ධයෙන් ප්‍රශ්න කළ යුතු නොවේ. වැදගත්ම දේ ඔහු අතින් අධම ගණයේ සිනමාපටයක් නිර්මාණය වන්නේ්ද යන්නයි. නියත වශයෙන් ම එසේ නොවන හෙයින් පළමු වටයේදී ම ජාම බේරාගන්නට ඔහු සමත් වෙයි.සිනමාපට නිෂ්පාදනය හා ප්‍රදර්ශනය අතර ඒකාකාර සබඳතාවක් හෝ තර්කානුකූල සබඳතාවක් මනාව සාක්ෂාත් වී නොමැති පසුබිමක සිදුවන දෑ ද විචාර කාර්යයේ දී මග හැර යා නොහැකි දේය. සිනමාශාලා කරා රසික ජනයා වැඩිදුර අද්දවන සිනමාපට දෙවර්ගයක් හෝ තෙවර්ගයක් ඉදිරියේ “බෝම්බ සහ රෝස” සත්‍ය වශයෙන් ම හුදෙකලා වන බව පෙනේ.යට කී සිනමාපට දෙවර්ගය හෝ තෙවර්ගය ලාංකේය සිනමාව සේ දකින දෑස් අබියස “බෝම්බ සහ රෝස” යනු එක්කෝ තරමක අමුත්තකි. එසේම වහා බැහැර කළ යුත්තකි. ඇත්තෙන් ම අනුරුද්ධ මුලින්ම මුහුණ දෙන්නේ එම අභියෝගයටයි. සිනමාකරුවකු මුහුණ දිය යුත්තේ දෙවැනි අභියෝග වලට නම් නොවේ. නමුත් ඔහුගේ නොපැකිලීම උචිත පරිදි අගය කිරීමට පසුබට නොවිය යුතුය.අනුරුද්ධ සිය ප්‍රථම සිනමාපටය වන “සංක්‍රාන්ති” වෙතින් ප්‍රකට කළේ සමාන්තර සිනමකරුවෙකුගේ ලක්ෂණ යි. ‘බෝම්බ සහ රෝස’ එහි දිගුවක් සේ දැකීම අසීරු ය. එහෙත් නව තාලයේ සමාන්තර සිනමා භාවිතයකට අවැසි දෑ වලින් ‘බෝම්බ සහ රෝස’ සමන්විත බව නම් පෙනෙන්නට තිබේ. සිනමා රූපයේ අනන්‍යතාව හා ශක්තිය සම්බන්ධයෙන් වැටහීමක් තමා තුළ ඇති බව අනුරුද්ධ මේ සිනමාපට ද්වය වෙතින් ම සනාථ කරයි.බැලූ බැල්මට නම් ‘බෝම්බ සහ රෝස’, ‘සංක්‍රාන්ති’ට වඩා හාත්පසින් ම වෙනස් වූ සිනමා පටයකි. දියාරු සිනමාපටයක් වීමේ අනතුරෙන් ‘බෝම්බ සහ රෝස’ ගැලවෙන්නේ ‘සංක්‍රාන්ති’ හරහා අනුරුද්ධ උපයා ගත් රූපඥානයේ පිහිටෙන් විය යුතුය. අනුරුද්ධ තමන් හා එක්වූ සියලුදෙනාම සිනමාපටයේ ප්‍රවේගවත් ඉදිරිපත් කිරීම තහවුරු කරලන බලාපොරොත්තු සමඟින් ගැට ගසයි. පහසුවෙන් දෘශ්‍යමාන වන්නේ රංගන කාර්යයන් ය. එසේ වූවත් ඔහුට අනගි සහයක් ලබා දෙන්නේ තිරනාටකය යැයි සිතේ.සිනමාපටය ධාවනය වන්නේ යම් දිනෙක පැය කිහිපයක් තිස්සේ ය. මේ පැහැබර දවසකි. පසුබිම කොළඹ නගරය යි. එකිනෙකා නොහඳුනන ගැහැනුන් ය. මිනිසුන් ය. ඔවුහු එකම තලයක නොරැඳෙති. නිරූපණ ශිල්පියකු, නිරූපණ ශිල්පිණියක, යතුරු පැදි සොරකු, අබිසාරිකාවක, දේශපාලන සබඳතා සහිත හොර ජාවාරම් කරුවකු, විපක්ෂ දේශපාලනඥයකු, පාසල් පෙම්වතකු, පෙම්වතියක ඇතුළු බොහෝ දෙනෙක් අනුරුද්ධ විසින් සපයා ගනු ලබන තිර නාටකය තුළ ජීවත් වෙති.සමබරව හා අවස්ථානෝචිත ව මේ සියලු චරිත සිනමාපටයේ වැදගත්ම අවස්ථා තුළ සනිටුහන් කිරීම පහසු කටයුත්තක් නොවේ. ඊටත් වඩා අපහසු වන්නේ සිනමාපටයේ සමස්තය සමඟ ඒ ඒ චරිත ගැට ගැසීම ය. රසික විශ්වාසය බිඳ දැමීමට වඩා අසීරු වන්නේ එය ආරක්ෂා කර ගැනීම යි. සියලු චරිත සම්බන්ධ කෙරෙන කොයි මොහොතක හෝ පුපුරා යා හැකි බෝම්බය සවිකළ යතුරු පැදිය යාන්තමින්වත් අමතක කර දමන්නට රසිකයාට සිත් නොදේ.අනුරුද්ධ කෙසේ හෝ මේ අජීවී වස්තුව සජීවී වස්තුවක් බවට පත් කරයි. නො එසේ නම් සිනමාපටයේ මුඛ්‍ය චරිතය බවට පත්කරයි. ඇත්තෙන් ම සෙසු චරිත සියල්ලේ ම ඉරණම තීන්දු කෙරෙන්නේ මේ මුඛ්‍ය චරිතය හැසිරෙන පිළිවෙළ අනුව බව වටහා ගන්නට රසිකයා සූදානම්ය.බෝම්බය සහිත යතුරු පැදිය කොළඹ නගරයේ එකිනෙකා අතරින් රිංගා යන්නේ ජීවිතය හා මරණය පිළිබඳකවුරු දන්නා එහෙත් පිළිගැනීමට පැකිලෙන හැඟීම් අවදි කරමිනි. මෙය පුපුරා යන බව පැහැදිලිය.සිනමාපටයේ අවසන් අදියරට පැමිණෙද්දී අනුරුද්ධ අතින් තිරනාටකය මඳක් ගිලිහී ගොස් ඇතැයි ද සිතේ. යතුරු පැදිය පුපුරා යන්නේ රූපවාහිනී වෙළෙඳ දැන්වීමක් රූගත කරන අතරතුරය. එය එසේ වන බව රසිකයාට රහසක් නොවේ. නමුත් රසිකයා සිටින්නේ එය මෙසේ පුපුරා නොයන්නට ද ඉඩ ඇති බව විශ්වාස කරමිනි.රංගන ශිල්ප ශිල්පිනියන් සියලු දෙනාම තමනට අවැසි පරිදි මෙහෙයවන්නට අනුරුද්ධ සමත් වන්නේ විටෙක තමන්ගේ සමකාලීනයන්ගේ අවධානයට ද සිනමාපටය ලක් කරමින් ය. මහේන්ද්‍ර පෙරේරා, බිමල් ජයකොඩි, සුවින්ද සිරිසේන හා ශ්‍රියාණි අමරසේන සමඟ විශ්ව කොඩිකාර හා උපේක්ෂා ස්වර්ණමාලි රංගන කාර්යයෙහි නිරත වන්නේ සමාන ආකාරයෙනි.දසක දෙක තුනකට පෙරාතුව ලාංකේය සිනමාවේ මුහු වර සැකසූ ප්‍රමුඛතම සාධකයක් වූයේ සමාන්තර සිනමාව ය. අද ඊට උචිත වෙළෙඳ පොළක් තිබේදැයි යන්න සැක සහිතය ය. ‘බෝම්බ සහ රෝස’ සතු සමාන්තර සිනමා ලක්ෂණ සමාන්තර සිනමාවේ නව ආගමනයකට ඉඩකඩ සලසන බවද පෙනේ. නමුත් පූර්ව නිගමන කරා එළැඹීමට පෙර තවදුරටත් කල්පනාකාරී විය යුතුය. ඒ සිනමා මාධ්‍ය හඳුනන සිනමාකරුවකු සේ අනුරුද්ධව ආරක්ෂා කළ යුතු හෙයිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304122</link>
    <topic>උගත් පාඩම් හා ප්‍රතිසන්ධාන කොමිසන් වාර්තාව ක්‍රියාත්මක කිරීම යහපත් කටයුත්තක්</topic>
    <author>ඇමැති ජී.එල්. පීරිස්</author>
    <content>උගත් පාඩම් හා ප්‍රතිසන්ධාන කොමිෂන් සභා වාර්තාව රජය ක්‍රියාත්මක කරන්නේ වෙන කිසිවක් නිසා නොව ජනතාව වෙනුවෙන් කළ හැකි උසස්ම දෙය ඉටු කිරීමට ඇති අධිෂ්ඨානය නිසා බව විදේශ කටයුතු ඇමැති මහාචාර්ය ජී.එල්. පීරිස් මහතා මෙරට සිටින විදේශ තානාපතිවරුන් හා මහ කොමසාරිස්වරුන් හමුවේ අවධාරණය කර සිටී. උගත් පාඩම් හා ප්‍රතිසන්ධාන කොමිෂන් සභා වාර්තාව අපගේම ලියවිල්ලක් බැවින් එය ක්‍රියාත්මක කිරීම යහපත් කටයුත්තක් ලෙස රජය විශ්වාස කරන බවද හෙතෙම සඳහන් කරයි.මෙරට වත්මන් තත්ත්වය පිළිබඳ තානාපතිවරුන් හමුවේ කරුණු පැහැදිලි කරමින් විදේශ ඇමැතිවරයා මේ බව ප්‍රකාශ කර තිබේ.සංහිඳියාව ඇති කිරීම සඳහා රජය දැනට ක්‍රියාත්මක කර ඇති වැඩපිළිවෙළට ජිනීවාහිදී සම්මත කරගත් යෝජනාවලිය කෙසේ උපකාරී වන්නේ දැයි විශ්ලේෂණය කිරීමට කාලය එළඹ ඇති බව මෙහිදී ප්‍රකාශ කර ඇති ඇමැතිවරයා එකී යෝජනාවලිය භේදභින්න තත්ත්වයකට සහ ප්‍රචණ්ඩතාවයට මඟ පාදා ඇති බවත් අවධාරණය කර තිබේ.ඉන්දියාවේ ඇතිවූ සිදුවීම් ක්‍රීඩා හා කලා කටයුතු වැනි වෙනත් ක්ෂේත්‍රවල ඇතිවූ බලපෑම් මඟින් භේද නිර්මාණය වූ බවද කීය.මේ තත්ත්වය ජිනීවා යෝජනාවලිය මඟින් ඇති කිරීමට බලාපොරොත්තු ප්‍රතිඵල නොවූවද මෙවැනි ප්‍රචණ්ඩතා ඇති වීමට ඉඩ කඩ ඇති බව නිසැකවම පෙනෙන්නට තිබූ අතර 30 වසරක් පැවතුණු ගැටුමකින් මිදෙමින් පවතින රටක් ආර්ථික හා සමාජ සංවර්ධනය වේගවත් කිරීමට දරන උත්සාහයට මෙවැනි තත්වයන් කිසිසේත්ම උපකාරී නොවන බවද සඳහන් කළේය.යෝජනාවලිය ගෙන ඒමේ අදහස ශ්‍රී ලංකාව දිරිගැන්වීම සහ පෙලඹවීම බව එම පාර්ශ්වය සඳහන් කර ඇතත් පුද්ගලයින් විවේචනවලට ප්‍රතිචාර දක්වන්නේ එම විවේචන සාධාරණ වන කල්හි බවද පීරිස් මහතා පැවසීය. මෙය ශ්‍රී ලංකාව අපවාදයට ලක් කිරීමේ යෝජනාවලියක් නොවන බවට යෝජනාවලිය ගෙන ආ පාර්ශ්වය එකහෙළා ප්‍රකාශ කර ඇතත් ශ්‍රී ලංකාවට ලබා දුන් සහතික කිරීම්වලට පටහැනිව ශ්‍රී ලංකාව විසින් සිදු කරන ලද සාධනීය කටයුතු පිළිබඳව වචනයක් පවා ඇතුළත් නොවුණු මෙහි පළමු කෙටුම්පත දැකීමෙන් පුදුමයට පත්වූ බවද පැවසීය. බොහෝ රටවල් මෙම යෝජනාවලියේ පක්ෂපාතී ස්වභාවය පිළිබඳව සඳහන් කර සිටීමේ ප්‍රතිඵලයක් ලෙස ඉන් පසු ඉදිරිපත් වූ කෙටුම්පත්වල දී ඡේදයක් අලුතින් ඇතුළත් කර තිබීම මඟින් අපක්ෂපාතීත්වය පිළිබඳ බරපතළ ප්‍රශ්නයක් මතු කරන අතරම සාර්ථක ප්‍රතිඵල රැසක් අත්පත් කර ඇති මෙවැනි අවස්ථාවක අයහපත් පැත්ත සම්බන්ධයෙන් පමණක් අවධානය යොමු කිරීම යුක්ති සහගත නොවන බවද පැවසීය.එසේම නොයෙකුත් බරපතළ ප්‍රශ්නවලින් පිරි ලෝකයේ වඩාත්ම බරපතළ තත්ත්වය පවතින්නේ ශ්‍රී ලංකාවේ බව අවංකව පැවසිය හැකිද යන්න ප්‍රශ්න කළ පීරිස් මහතා සෑම මාස 06කට වරක් මානව හිමිකම් කවුන්සිලයේ න්‍යාය පත්‍රයට ශ්‍රී ලංකාව ඇතුළත් කිරීමේ තත්වයක් මෙහි පවතීදැයි ප්‍රශ්න කළේය. මෙය ආචාරධර්මය කරුණු පාදක කොටගත් පියවරක්ද යන ප්‍රශ්නය මෙහිදී මතුවන අතර එවැන්නක් නම් ගෝලීය මට්ටමෙන් මෙවැනි තත්ත්ව පිළිබඳ කටයුතු කරන ආකාරය පිළිබඳ අනුකූලතාවයක් සහ සමානතාවයක් පැවතිය යුතුය. එසේ නොමැතිව අත්තනෝමතික ලෙස අභිමතය පරිදි එක් එක් රටවලට එක් එක් ආකාරයෙන් සලකනු ලබන විට සදාචාරාත්මක භාවය සහ ආචාරධර්ම පිළිබඳ පදනම බිඳී යනු ඇතැයි පැවසීය.ජිනීවා යෝජනාවලියේ භූගෝලීය පැතිකඩ අනුව මෙයට අනුග්‍රහය දැක්වු රටවල් අතරින් 85%ක් යුරෝපීය හා උතුරු අමෙරිකානු රටවල් වූ අතර ඡන්දය ප්‍රකාශ කිරීමේදී ද මේ හා සමාන රටාවක් දක්නට ලැබිණැයි හෙතෙම පැවසීය. රජයේ සංවර්ධන කටයුතු සාර්ථක වීම අපේක්ෂා නොකරන ඇතැම් කණ්ඩායම් සිටිති. ඔවුන්ට අවශ්‍යව ඇත්තේ සම්බන්ධ නොවීම ඉන් ගැලවීමේ මාර්ග සහ නිදහසට කරුණු සොයමින් රජයේ එම ක්‍රියාවලිය අසාර්ථක වනු දැකීම වේ. ජිනීවා ඡන්ද විමසීමේදී ප්‍රතිඵල ප්‍රසිද්ධියේ ප්‍රකාශයට පත් කරන ලද අවස්ථාවේදී තමා පාර්ලිමේන්තුවේ සිටි බවද දෙමළ ජාතික සන්ධානයේ පාර්ලිමේන්තු මන්ත්‍රීවරයෙකු සභාවට බාධා කරමින් ඉතා සතුටුදායක ප්‍රවෘත්තියක් ප්‍රකාශ කිරීමට තිබේ යැයි පවසමින් එම ප්‍රතිඵල අනාවරණය කළ බවද පැවසීය. අනුන්ගේ දුකේදී සතුටට පත්වූ මෙම ප්‍රකාශයට එරෙහිව පාර්ලිමේන්තුවේ අනෙක් පාර්ශ්වයෙන් ඉතා දැඩි ප්‍රතිචාරයක් එල්ල වූ බවත් පැවසීය.චෙන්නායි නුවරදී බෞද්ධ භික්ෂූන් වහන්සේලා දෙනමකට පහරදීම පිළිබඳව තානාපතිවරුන්ට කරුණු පැහැදිලි කළ අමාත්‍යවරයා මේ සම්බන්ධයෙන් සෘජු ස්ථාවරයක් ගනු ලැබූ ඉන්දීය රජයේ විදේශ කටයුතු අමාත්‍ය ශ්‍රී සල්මාන් කුර්ෂිද් මහතාගේ අදහස් පිළිබඳව එතුමාට ස්තූතිය පළ කළේය. දෙමළ ජාතික සංවිධානයේ සාමාජිකයකු එය හෙළා දැක ඇති අතර එම සිද්ධිය උපරිමයෙන් ප්‍රතික්ෂේප කර ඇති බවත් කී ඒ මහතා ගෝලීය දමිළ සංසදයේ සුරේන් සුරන්දිරන් මහතා මෙම සිද්ධිය සම්බන්ධයෙන් සුදුහුණු ගාමින් ප්‍රකාශයක් නිකුත් කොට ඇති බවද පැවසීය. සුරන්දිරන් මහතා සමඟ ලන්ඩන් සිට දකුණු අප්‍රිකාවට ගමන් කළ දමිළ ජාතික සන්ධානයේ සාමාජිකයකුද රාජ්‍ය දෙපාර්තමේන්තුව මඟින් ඉහත කී යෝජනාවලිය සැකසීම සඳහා මූලික වගකීම ගන්නා ලද්දේ ඔවුන් විසින් බව මීට ඉහතදී ප්‍රකාශ කර තිබූ බවද සිහිපත් කළේය.අප ඉපදුන ජීවත්වන සහ අවසානයේදී මිහිදන් වන අප රට වන ශ්‍රී ලංකාවේ සුභසිද්ධිය උදෙසා අපට වඩා උනන්දුවක් දක්වන කිසිවෙකු ඇත්තේ නැත. ජනතාව විසින් තෝරා පත්කරගෙන ඇති රජයක් මෙරට සතුවන අතර සැමවිටම ජනතා කැමැත්ත විමසා තිබේ. රටේ ජනතාව යළි යළිත් අති විශාල බහුතරවලින් එම රජය පත්කරගෙන තිබේ. එය සෑම මාස කීපයකට වරක් මැතිවරණ පවත්වන රටක් වන අතර මෙම වර්ෂයේද පළාත් සභා මැතිවරණ කීපයක් පැවැත්වීමට නියමිතය. උගත් පාඩම් හා ප්‍රතිසන්ධාන කොමිෂන් සභා වාර්තාව අපගේම ලියවිල්ලක් වන බවත් අප එය ක්‍රියාත්මක කරනුයේ එය එසේ ක්‍රියාත්මක කරන ලෙස බලපෑම් එල්ල වන නිසා නොව මෙරටේ ජනතාව වෙනුවෙන් අපට කළ හැකි උසස්ම දෙය ඉටු කිරීමට අප තුළ ඇති දැඩි අධිෂ්ඨානය හේතුවෙන් එසේ කිරීම යහපත් කටයුත්තක් බව අපි විශ්වාස කරන බැවින් යැයි ඇමැතිවරයා වැඩිදුරටත් පැවසීය.පොදු රාජ්‍ය මණ්ඩලීය රාජ්‍ය නායක සමුළුව පිළිබඳ සඳහන් කළ පීරිස් මහතා 20‍09 වසරේදී ට්‍රිනිඩෑඩ් හා ටොවේගෝවලදී පැවති පොදු රාජ්‍ය මණ්ඩලීය ආණ්ඩු ප්‍රධානීන්ගේ රැස්වීමේදී 2013 පොදු රාජ්‍ය මණ්ඩලයීය රාජ්‍ය නායක රැස්වීම ශ්‍රී ලංකාවේ පැවැත්වීමට තීරණය කළ බව පැවසීය.බටහිර ඕස‍්ට්‍රේලියාවේ පර්ත් හිදි පැවති 2011 පොදු රාජ්‍ය මණ්ඩලීය ආණ්ඩු ප්‍රධානීන්ගේ රැස්වීමේදී ආණ්ඩු ප්‍රධානීන් විසින් මෙම තීරණය සනාථ කරන ලද අතර මෙය වෙනස් කිරීමට හෝ ආපසු හැරවීමට හෝ නොහැකි බවද ඇමැතිවරයා පැවසීය.පොදු රාජ්‍ය මණ්ඩලයේ අනාගතය එහි මූලික සාරධර්ම අනුව කටයුතු කිරීම, කාලීන තත්වවලට අදාළ වන පරිදි හැඩගැසිය යුතු වීම කාලය සමඟ ඉදිරියට යෑම ආදී වශයෙන් නිර්දේශ කීපයක් ඇතුළත් විද්වත් මණ්ඩල වාර්තාව සම්බන්ධයෙන් පවතින සංවාදය පිළිබඳවද අමාත්‍යවරයා කරුණු පැහැදිලි කළේය. පොදු රාජ්‍ය මණ්ඩලයට නව ශක්තියක් හා ප්‍රාණවත් බවක් ලබාදීම සඳහා මානව හිමිකම් ප්‍රජාතන්ත්‍රවාදය සහ නීතියේ ආධිපත්‍ය සඳහා පොදු රාජ්‍ය මණ්ඩලයීය කොමසාරිස් කාර්යාලයක් ස්ථාපනය කළ යුතු බැව් විද්වත් මණ්ඩලයක් නිර්දේශ කළ අතර බටහිර ඕස්ට්‍රේලියාවේ පර්ත් නුවරදී පැවති 2011 පොදු රාජ්‍ය මණ්ඩලයීය ආණ්ඩු ප්‍රධානීන්ගේ රැස්වීමේදී විදේශ අමාත්‍යවරුන් සහ ආණ්ඩු ප්‍රධානීන් මේ පිළිබඳව සාකච්ඡා පවත්වන ලද බව රටවල් 4ක් 5ක් හැරුණු කොට අනෙක් රටවල් සියල්ලම පොදු රාජ්‍ය මණ්ඩලීය කාර්යය භාරය පිළිබඳ එම රටවල් වල දැක්ම මෙය නොවන නිසා මෙම නිර්දේශය ප්‍රතික්ෂේප කළ බවත් ඇමැතිවරයා පැවසීය.පොදු රාජ්‍ය මණ්ඩලය, අන් සියල්ලටම වඩා තම උරුමය සංස්කෘතිය හා අනන්‍යතාව පිළිබඳ ආඩම්බර වන සමානත්වයෙහිලා සැලකෙන රටවල ස්වේච්ඡා සංගමයක් වන බව අමාත්‍යවරයා මෙහිදී සඳහන් කර සිටියේය. පොදු රාජ්‍ය මණ්ඩලයට විධායක යාන්ත්‍රණ හඳුන්වාදීමට දරන ප්‍රයත්න පොදු රාජ්‍ය මණ්ඩලය ගොඩනැඟී ඇති සාරධර්මවලට විරුද්ධව කටයුතු කිරීමකි.2012 සැප්තැම්බරයේ නිව්යෝර්ක් නුවරදී පැවති පොදු රාජ්‍ය මණ්ඩලීය විදේශ කටයුතු අමාත්‍යවරුන්ගේ රැස්වීමේදී මෙය මූල්‍යමය පැතිකඩ පිළිබඳව සාකච්ඡා පවත්වන ලදී. පොදු රාජ්‍ය මණ්ඩලය පවතිනුයේ ජනතාවට උපකාරී කිරීමට මිස ඔවුන්ට තර්ජනය කිරීමට නොවන බව අවධාරණය කළ අමාත්‍යවරයා පොදු රාජ්‍ය මණ්ඩලයේ සාමාජිකත්වය ස්ථිර නොවේ යනුවෙන් සමහර රටවල් සඳහන් කළද එය පිළිගත නොහැකි බව පැවසීය. ඒ මඟින් ඉටු කරන සියලුම වැඩකටයුතු මෙම සාමාජික රටවල ආත්මාභිමානය හා ගෞරවය රැකෙන පරිදි සිදුවිය යුතු බව ඔහු සඳහන් කළේය.ශ්‍රී ලංකාව පොදු රාජ්‍ය මණ්ඩලයීය ආණ්ඩු ප්‍රධානීන්ගේ රැස්වීම සඳහා අවශ්‍යවන සියලුම වැඩකටයුතු සිදු කරමින් පසුවන බැව් පැවසූ පීරිස් මහතා අපගේ ආගන්තුක සත්කාර සම්ප්‍රදාය පිළිබඳ අපි සත්‍ය වශයෙන්ම ආඩම්බර වන අතර ආණ්ඩු ප්‍රධානීන්ගේ රැස්වීමට මෙන්ම පොදු රාජ්‍ය මණ්ඩලයට පරිබාහිරව රටවලට හා ලෝකයේ ප්‍රධාන පෙළේ ව්‍යාපාරිකයන්ටද ආරාධනා කොට ඇති ව්‍යාපාරික කවුන්සිලය සාර්ථක කර ගැනීම සඳහා ශ්‍රී ලංකාව විශාල වශයෙන් වෙහෙස මහන්සි වෙමින් හා ප්‍රයත්න දරමින් පසුවන බවද පැවසීය. ජනතා සංසදය දඹුල්ලේදීත් යෞවන සංසදය හම්බන්තොටදීත් පැවැත්වෙන බව අමාත්‍යවරයා තවදුරටත් සඳහන් කළේය.ශ්‍රී ලංකාවේ මුස්ලිම් ජනතාවගේ අවශ්‍යතා පිළිබඳ අදහස් දැක්වූ අමාත්‍ය පීරිස් මහතා නීතිය හා සාමය සුරකින බවට ශ්‍රී ලංකා රජය ඉතා පැහැදිලිව ප්‍රකාශ කොට ඇති බැව් පැවසීය. කිසිදු භේදයකින් තොරව ශතවර්ෂ ගණනාවක් පුරා සාමකාමීව මුස්ලිම් ජනතාව හා සිංහල ජනතාව ජීවත්ව ඇති බැව් පැවසූ ඇමැතිවරයා මහා සංඝරත්නය හා මුස්ලිම් නායකයන් අතර ඉතා සාර්ථක සංවාද පැවැත්වීම මඟින් ගැටලු සම්බන්ධයෙන් සොයා බලා සංවේදීව කටයුතු කිරීමට පියවර ගෙන ඇති බවද පැවසීය.මුස්ලිම් රටවල් මත යෙදූ පීඩනය හමුවේ වුවද එම රටවල් ජිනීවා සමුළුවේදී ශ්‍රී ලංකාවට සහාය පළ කරමින් නොසැලී සිටි බව පෙන්වාදුන් අමාත්‍ය පීරිස් මහතා 2012 දී හා 2013 දී ශ්‍රී ලංකා‍වට නිරන්තරයෙන් ලබාදී ඇති සහාය වෙනුවෙන් එම රටවල් වෙත ප්‍රශංසාව පුදකර සිටියේය. කටාර්, කුවේට් හා එක්සත් අරාබි එමීර් රාජ්‍යය ඇතුළුව ගල්ෆ් කලාපයේ රටවල් මෙම වර්ෂයේත ් සවුදි අරාබිය පසුගිය වසරේත් මොරිටේනියාව ඇතුළු බටහිර අප්‍රිකානු රටවල් මෙන්ම පකිස්තානය සහ ඉන්දුනීසියාව වැනි ආසියානු මහද්වීපයේ රටවල් එහිදී සහාය ලබාදුන් රටවල් වශයෙන් හෙතෙම හඳුන්වා දෙනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304123</link>
    <topic>ඉන්දීය මන්ත්‍රී කණ්ඩායම ඉදිරියේසුමන්දිරම්-ගීතාංජලී මත ගැටුමෙන් ටී.එන්.ඒ සැබෑ මුහුණ එළියට</topic>
    <author>ටී. චන්ද්‍රසේකර</author>
    <content>ඉන්දීය පාර්ලිමේන්තු කණ්ඩායම ඉදිරියේ දෙමළ ජාතික සන්ධාන මන්ත්‍රී එම්.ඒ. සුමන්දිරන් හා ශ්‍රී ලංකා නිදහස් පක්ෂ වන්නි හා කිලිනොච්චි ආසන සංවිධායිකා ගීතාංජලී නගුලේෂ්වරන් අතර මත ගැටුමෙන් අනතුරුව ඉන්දීය මන්ත්‍රී කණ්ඩායම දෙමළ ජාතික සන්ධානයේ සැබෑ ස්වරූපය තේරුම් ගෙන තිබේ.ඉන්දීය පාර්ලිමේන්තු මන්ත්‍රී කණ්ඩායම යාපනයේ පිහිටි ඉන්දීය නියෝජ්‍ය මහ කොමසාරිස් කාර්යාලයේදී දෙමළ දේශපාලන නියෝජිතයින් ස්වේච්ඡා සංවිධාන ක්‍රියාකාරීන් හමුවී සාකච්ඡා කළහ.මෙහිදී දෙමළ ජාතික සන්ධානය වෙනුවෙන් අදහස් දැක්වූ පාර්ලිමේන්තු මන්ත්‍රී එම්.ඒ. සුමන්දිරන් කියා සිටියේ ආරක්ෂක හමුදාව ඉවත්කිරීමට ආණ්ඩුව පියවර ගෙන නොමැති අතර ජනතාවගේ සිවිල් කටයුතුවලටහමුදා මැදිහත්වීම් සිදුවීමෙන් එම ජනතාව අපහසුතාවයට පත්වන අතරම හමුදාව විශාල ඉඩම් ප්‍රමාණයක් අත්පත් කරගෙන සිටින බවත් මීට අමතරව අතුරුදහන් වූවන් පිළිබඳ ප්‍රශ්නයට මෙතෙක් විසඳුමක් ලබාදී නොමැති අතර ජනතාව නැවත පදිංචි කරවීම් ඇතුළු උගත් පාඩම් හා ප්‍රති සංවිධාන කොමිෂමේ නිර්දේශ ක්‍රියාත්මක කිරීම ආණ්ඩුව පැහැරහැර ඇතැයි කියමින් ආණ්ඩුව දෝෂදර්ශනයට ලක් කළේය. ඔහුගේ කථාවට දැඩි විරෝධය පළ කර සිටි ශ්‍රී ලංකා නිදහස් පක්ෂයේ කිලිනොච්චි හා වන්නි ආසන සංවිධායිකා ගීතාංජලී නගුලේෂ්වරන් දෙමළ ජාතික සන්ධානය කියන කථාවල කිසිදු සත්‍යතාවයක් නැති බවත් අද ආරක්ෂක හමුදාව උතුරේ දෙමළ ජනතාව වෙනුවෙන් කරනු ලබන සේවයෙන් සියයට දෙකක්වත් දෙමළ ජාතික සන්ධානය සිදු කර නැති බවත් කියා සිටියාය.ශ්‍රී ලාංකික දෙමළ ජාතිකයෙකුට එදා කිසිදු රටකට නිදහසේ යාමට නොහැකි තත්ත්වයක් පැවැති බවත් විශේෂයෙන් ඉන්දියාව පවා ශ්‍රී ලාංකික දෙමළ ජාතික‍යන් දෙස බැලුවේ කොටියෙක් ලෙස වුවද අද එවැනි සැකයකින් තොර ලෝවටා නිදහසේ සංචාරය කිරීමට දෙමළ ජනතාවට අවස්ථාව සලසා දුන්නේ ජනාධිපති මහින්ද රාජපක්ෂ මහතා බව කී ගීතාංජලී නගුලේෂ්වරන් මෙසේද කියා සිටියාය.උගත් පාඩම් හා ප්‍රතිසංවිධාන කොමිෂමේ නිර්දේශ ක්‍රියාත්මක කිරීම එකිනෙකට සිදුවෙමින් පවතිනවා. ඒ ගැන ජාත්‍යන්තරය බලකරන්න අවශ්‍ය නැහැ. මේ වන විට නැවත පදිංචි කිරීමේ කටයුතු බොහෝ දුරට අවසන්. තවත් ප්‍රදේශ රැසක බිම් බෝම්බ ඉවත් කිරීම සිදු කෙරෙමින් පවතිනවා. ඒ සඳහා ආරක්ෂක හමුදාවෙන් විශාල සහයක් ලැබෙනවා. අවතැන් වූ ජනතාවට නිවාස ඉදිකරදීමට රුපියල් ලක්ෂ දෙකහමාරක් පමණ වෙන් වෙනවා. ඒ මුදලින් රුපියල් ලක්ෂ පහක විතර ගෙයක් හමුදාව ශ්‍රමය යොදලා සාදා දෙනවා. මේ වගේ ජනතාවගේ අවශ්‍යතා ඉටු කරන්න දෙමළ ජාතික සන්ධානයෙන් අබමල් රේණුවක තරම්වත් සහයක් ලැබෙන්නේ නැහැ.අද දෙමළ ජාතික සන්ධානය කටයුතු කරන්නේ ගොඩ පෙරකදෝරුවන් වගේ. පිටරටවලින් ලැබෙන සල්ලි වලට එහෙම නැතිව අවංකව උතුරේ දෙමළ ජනතාව වෙනුවෙන් කැප වෙනවා නම් ආණ්ඩුවේ මේ වැඩවලට සහය දෙනවා නම් මේ ජනතාව අද දුක් විඳින්නේ නැහැ යැයි කියන විට දෙමළ සන්ධානයේ මන්ත්‍රීවරුන් ඊට විරෝධය පළ කරන්නට වූහ. ඔවුන්ව නිහඬ කළ ඉන්දීය පාර්ලිමේන්තු මන්ත්‍රී කණ්ඩායම ඇයට තවදුරටත් කථා කිරීමට අවස්ථාව සලසා දෙන ලදී.මම කියන්නේ පිටරට සල්ලි ගැන නොසිතා දෙමළ ජාතික සන්ධානයේ නියෝජිතයින් මේ ජනතාව ගැන හිතන්න ඕනෑ කියලයි. අතුරුදහන් වූවන් ගැන ආණ්ඩුවට චෝදනා කරන්න බැහැ. ඒ අයව හංගගෙන නැහැ යැයි පෙරමුණේ හිටපු කරුණා පිල්ලෙයාන් කේපී වගේ අයට නිදහසේ ඉන්න පුළුවන් නම් මේ අයව හංගාගෙන ඉන්නේ ඇයි. මේ අතුරුදහන් වූවා යැයි කියන බොහෝ පිරිසක් කොටි අතින් විනාශ වෙන්න බැරිද? යුද්ධයෙන් මිය ගිය හැමෝම හමුදාව අතින් මැරුණේ නැහැ. කොටි මේ අහිංසක ජනතාව බලෙන් අරගෙන ගිහින් මිනිස් පළිහක් ලෙස තියාගෙන යුද්ධ කිරීම නිසායි වැඩි පිරිසක් මිය ගියේ.සිංහල දෙමළ මුස්ලිම් හැම ජන කොටසක්ම පිළිගන්නා දේශපාලන විසඳුමක් ආණ්ඩුව ලබාදෙයි කියා අප ජනතාව තුළ විශ්වාසයක් තිබෙන බවද ගීතාංජලි කියා සිටියාය. උතුරේ කාන්තාවන් ලිංගික හිංසනයට ලක්වීම ගැන චෝදනා එල්ල වන්නේ ආරක්ෂක අංශවලට නොවන බව පෙන්වා දුන් ගීතාංජලි විශේෂයෙන් විදේශීය රටවල සිට පැමිණෙන දෙමළ ඩයස්පෝරාවට අයත් අයද එවැනි අපරාධ සිදු කරන බවත් එවන් අවස්ථාවලදී දෙමළ ජාතික සන්ධානය අයත් නීතිඥයින් ඔවුන් බේරා ගැනීමට උසාවි යන බවත් එසේ අපචාර සිදු කරන්නන් බේරා ගන්නා දෙමළ ජාතික සන්ධානයට දෙමළ ජනතාවගේ අයිතීන් ගැන කථා කරන්නේ කෙසේදැයි ප්‍රශ්න කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304124</link>
    <topic>හිස තෙල් ගෑමේ රාජ්‍ය උළෙල 15දා කතරගම කිරිවෙහෙරේදී</topic>
    <author>මානෙල් පුෂ්ප කුමාරි</author>
    <content>මෙවර හිසතෙල් ගෑමේ රාජ්‍ය මහෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් කතරගම කිරි වෙහෙර රජමහා විහාරස්ථාන භූමියේදී පැවැත්වේ.අප්‍රේල් මස 15 වැනි දින උදෑසන 6.41ට යෙදෙන සුබ මොහොතින් හිස තෙල් ගෑමේ රාජ්‍ය උළෙල ඇරැඹෙන බව දේශීය වෛද්‍ය ඇමැති සාලින්ද දිසානායක මහතා පවසයි. කතරගම කිරි වෙහෙර රාජමහා විහාරාධිපති රුහුණු මාගම්පත්තුවේ ප්‍රධාන සංඝනායක ඌව වෙල්ලස්ස විශ්වවිද්‍යාලයේ කුලපති ආචාර්ය අලුත්වැව සෝරත හිමිගේ අනුශාසකත්වයෙන් මේ උත්සවය සංවිධාන කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304125</link>
    <topic>දිවිනැඟුම අවුරුදු පොළට ජනතා ප්‍රසාදය</topic>
    <author>මහින්ද අලුත්ගෙදර</author>
    <content>ආර්ථික සංවර්ධන අමාත්‍යාංශයේ මෙහෙයවීම මත දීප ව්‍යාප්තව පැවැත්වෙන දිවිනැඟුම අවුරුදු පොළවල් සඳහා ලක්ෂ 20 කට වැඩි පාරිභෝගිකයින් පිරිසක් පැමිණ තිබෙන බව ආර්ථික සංවර්ධන අමාත්‍යාංශය පවසයි.රටපුරා ප්‍රධාන නගර 407 ක් කේන්ද්‍ර කරගනිමින් මෙම දිවිනැඟුම අවුරුදු පොළවල් පැවැත්වෙන අතර ඒ සඳහා ග්‍රාමීය නිෂ්පාදකයින් 12,000 ක් පිරිසක් සහභාගි වී සිටින බවද පසුගිය 05 දා ආරම්භ කළ එය අදින් (12) අවසන් වන බවද එම අමාත්‍යාංශය සඳහන් කරයි.අවුරුදු සමයේ පාරිභෝගිකයින්ට පහසු මිලට ඔවුන්ගේ අවශ්‍යතා අනුව භාණ්ඩ ලබාගැනීමට සහ ග‍්‍රාමීය නිෂ්පාදකයින් දිරිමත් කිරීමේ අරමුණින් රටපුරා පිහිටි ප‍්‍රාදේශීය ලේකම් කොට්ඨාශ 324ක ප‍්‍රධාන නගර කේන්ද්‍ර කරගනිමින් පවත්වන ලද මේ අවුරුදු පොළවලින් අවුරුද්දට අවශ්‍ය රෙදිපිළි, සහල්, පොල්, නැවුම් එළවළු සහ පළතුරු, දේශීය කැවිලි වර්ග, ධාන්‍ය වර්ග, විවිධ පැළ වර්ග, කුළුබඩු, විසිතුරු මසුන්, ඖෂධ පැළ, සත්ත්ව නිෂ්පාදන මෙන්ම දේශීය කර්මාන්තකරුවන්ගේ විවිධ භාණ්ඩ සහන මිලට එකම ස්ථානයකින් ලබාගැනීමට අවස්ථාව සැළසීය.ආර්ථික සංවර්ධන ඇමැති බැසිල් රාජපක්ෂ මහතාගේ මඟ පෙන්වීම අනුව ශි‍්‍ර ලංකා සමෘද්ධි අධිකාරිය, ගොවිජන සංවර්ධන දෙපාර්තමේන්තුව, ශී‍්‍ර ලංකා මහවැලි අධිකාරිය, ලක් සතොස, සමූපාකාර සංවර්ධන දෙපාර්තමේන්තුව ඇතුළුව රාජ්‍ය ආයතන 19 ක් මේ සඳහා සහයෝගය ලබාදුන්නේය. සාමාන්‍ය වෙළෙඳ පොලෙහි දක්නට ලැබෙන භාණ්ඩ මිල ගණන්වලට සාපේක්ෂව ඉතා සහන මිලකට මෙම දිවිනැඟුම අවුරුදු පොල හරහා භාණ්ඩ ලබා ගැනීමට පාරිභෝගිකයන්ට අවස්ථාව ලැබුණු අතර එය ඔවුනට විශාල පහසුවක් වූ බවද ආර්ථික සංවර්ධන අමාත්‍යාංශය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304126</link>
    <topic>නුවරඑළිය වසන්ත සැණකෙළියේ ආරක්ෂාවට පොලිසියේ 600ක්</topic>
    <author>නුවරඑළිය මධ්‍යම එරික් තිලකරත්න</author>
    <content>මේ දිනවල පැවැත්වෙන නුවරඑළිය වසන්ත සැණකෙළියේ සිරිය විඳන්නට නුවරඑළියට පැමිණෙන සියලු දෙස් විදෙස් සංචාරකයින්ගේ ආරක්ෂාව සඳහා නුවරඑළිය නාගරික සීමාව තුළ විශේෂ ආරක්ෂක වැඩපිළිවෙළක් ක්‍රියාත්මක කොට ඇති බව නුවරඑළිය නියෝජ්‍ය පොලිස්පති ආනන්ද වීරසුරිය මහතා සඳහන් කරයි.මේ අනුව හයසියයකින් සමන්විත විශේෂ පොලිස් ආරක්ෂක බළ ඇණිය දිවා රාත්‍රි දෙකෙහිදීම මේ සඳහා සේවයට යොදවා ඇති බව සඳහන් කරන ඒ මහතා මේ පිරිස්මෙකී උත්සව සමයේදී දෙස් විදෙස් සංචාරකයින් වැඩිපුර ගැවසෙන සංචාරක මර්මස්ථානවල විශේෂ විමසිල්ලෙන් සිටින බවද අවධාරණය කරයි. මේ ආරක්ෂක බලඇණියට අමතරව සිවිල් ඇඳුමින් සැරසුණු පොලිස් නිලධාරීන් පිරිසක්ද මෙහි ආරක්ෂක සේවයේ රාජකාරී කටයුතු ‍සඳහා සේවයට යොදවා ඇති බවද නුවරඑළිය නියෝජ්‍ය පොලිස්පති ආනන්ද වීරසුරිය මහතා වැඩිදුරටත් ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304127</link>
    <topic>සශ්‍රීක රටක් ගොඩනඟමු</topic>
    <author/>
    <content>අලුත් අවුරුද්දේ සැබෑම සතුට රැකෙන්නේ බත බුලතින් පිරි නිදහස් රටක බවත් රට සහලින් ස්වයංපෝෂිත කර සශ්‍රීක රටක් සදාචාර සම්පන්න සමාජයක් ගොඩනඟා සතුටින් පිරි අවුරුද්දක් උදා කිරීමට කළ කැප කිරීම් අපගේ මහත් සැනසීමට හේතු වන බව මහින්ද රාජපක්ෂ ජනාධිපතිතුමා සිය අලුත් අවුරුදු පණිවුඩයේ සඳහන් කරයි.ජනාධිපතිතුමාගේ අලුත් අවුරුදු පණිවුඩය මෙසේය. උදා වූ අලුත් අවුරුද්ද අපි සැවොම සතුටින් යුතුව පිළිගනිමු.අලුත් අවුරුද්ද අනාදිමත් කාලයක පටන් අප පවත්වාගෙන ආ හෙළයේ මහා සංස්කෘතික මංගල්‍යයයි.සූර්යයාගේ ක්‍රියාකාරිත්වය හා බැඳී මිහිකතේ අපූර්වත්වය සිහිගන්වන මංගල්‍යයයි. කෘෂිකාර්මික ජීවන රටාවෙන් පෝෂණය වූ ශ්‍රී ලාංකිකයෝ අලුත් අවුරුද්ද අර්ථ පූර්ණව පිළිගත්හ. ඉන් ප්‍රීති ප්‍රමෝදයට පත්වූහ.වර්තමානයේ වෙනදාටත් වඩා අප ජනතාව අලුත් අවුරුදු සම්ප්‍රදායන් ඉටු කරනු දැකීම හෙළයේ පැවැත්ම අගයන අප කාගේත් ඉමහත් සතුටට හේතුවෙයි. අලුත් අවුරුදු සම්ප්‍රදායන් නිසා ගොඩනැඟෙන පවුල් බැඳීම ලාංකේය සමාජය තවත් ශක්තිමත් කරයි.එබැවින් අවුරුදු චාරිත්‍ර ඉටුකොට අනාදිමත් කාලයක සිට අප රැකගත් උරුමයන් අනාගත පරපුරට දායාද කළ යුතුය. ජාතියේ පැවැත්ම තහවුරු වන්නේ එමඟිනි. සැමට සෞභාග්‍යවත් සුබ අලුත් අවුරුද්දක් වේවායි! ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n1304128</link>
    <topic>මේ වසරේත් සා. පෙළින්  දිවයිනේ වැඩිම ඒ-නවය  කොළඹ විශාඛා විද්‍යාලයෙන්</topic>
    <author>ජීව විද්‍යා අංශයට 52ක්- වාර්තාගත සාමාර්ථ්‍යයක් බව විදුහල්පතිනිය කියයි</author>
    <content> පසුගිය වසර දෙකේදී මෙන්ම 2012 වර්ෂයේ ද සමස්ත දිවයිනේම වැඩිම ඒ 9 සාමාර්ථ ප්‍රමාණයක් හිමි කර ගෙන ඇත්තේ කොළඹ විශාඛා විද්‍යාලයේ ශිෂ්‍යාවන් විසින් බවත් එම ප්‍රමාණය 172ක් බවත් විදුහල්පතිනී සඳමාලි අවිරුප්පොළ මහත්මිය කියයි.විද්‍යාලයීය සිසුදැරියන්ගේ ජයග්‍රහණය සම්බන්ධයෙන් ඇය මෙසේද කීවාය.මෙවර විභාගය සඳහා සිසුවියන් 392 දෙනෙකු ඉදිරිපත් වූ අතර සිසුවියන් 390 දෙනෙකුම අ.පො.ස. උසස් පෙළ සඳහා සුදුසුකම් ලබා ඇත. ඒ අනුව සමත් ප්‍රතිශතය 99.5% කි.2010 අ.පො.ස. සාමාන්‍ය පෙළ විභාගයේදී ද දිවයිනේ ප්‍රථමයා ඇතුළු සිසුවියන් පස් දෙනෙකු දිවයිනේ විශිෂ්ටයන් දස දෙනා අතරට එකතු වූ අතර එම වසරේ ද විෂයයන් නවයට ම A සාමාර්ථ වැඩි සංඛ්‍යාවක් ලබා ගනු ලැබුයේ අප විද්‍යාලයයි. එය 140කි.2011 වසරේ ද අ.පො.ස. සා. පෙළ විභාගයේදී දිවයිනේ ප්‍රථමයා සහ 10 වන ස්ථානය අප විද්‍යාලයේ සිසුවියන් දෙදෙනකුට හිමි වූ අතර විෂයයන් අටම A සාමාර්ථ ලැබූ සිසුවියන් සංඛ්‍යාව 139ක් වන අතර එය දිවයිනේ පාසල් අතුරින් විෂයයන් 9ට ම A සාමාර්ථ ලැබූ වැඩිම සිසුවියන් සංඛ්‍යාවක් සිටින පාසල අප විද්‍යාලයයි.පසුගිය වසර දෙක හා සාපේක්ෂව බලන කල මෙම වර්ෂයේ ද විෂයයන් 9ටම A සාමාර්ථ ලබා ගත් ප්‍රතිශතය ඉහළ ගොස් ඇත. ඒ අනුව 2010 - 34% ක් ද 2011 - 38.7% ක් හා 2012 දී එම ප්‍රතිශතය 44% ක් දක්වා වැඩි වී ඇත.අ.පො.ස. සා.‍පෙළ විභාගය සඳහා නිකුත් කළ ශ්‍රී ලංකා විභාග දෙපාර්තමේන්තුවේ ප්‍රවීණතා දර්ශකයට (Performance Index) අනුව අ.පො.ස. සා.පෙළ විභාගයේදී 2010 වසරේ ද පළමු ශ්‍රේණියේ සිට 13 වන ශ්‍රේණිය දක්වා පන්ති පැවැත්වෙන පාසල් අතුරින් ප්‍රවීණතා දර්ශකය 79ක් ලබා පළමු ස්ථානය අප විද්‍යාලය විසින් හිමිකර ගන්නා ලද අතර 2011 වර්ෂයේදී දිවයිනේ එම පාසල් අතුරින් පළමු ස්ථානය ලබා ප්‍රවීණතා දර්ශකය 80 ලෙස හිමි කර ගෙන ඇත.2012 වර්ෂයේ ද පළමු වන ශ්‍රේණියේ සිට 13 වන ශ්‍රේණිය දක්වා පන්ති පැවැත්වෙන පාසල් අතුරින් පළමු වන ස්ථානය අප විද්‍යාලයට හිමි වෙතැයි විශ්වාස කරමු.අ.පො.ස. උ.පෙළ විභාගයට අදාළව ශ්‍රී ලංකා විභාග දෙපාර්තමේන්තුව විසින් නිකුත් කළ ප්‍රවීණතා දර්ශකයට අනුව (Performance Index) 2011 සහ 2012 වර්ෂවලදීත් උසස් පෙළ ගණිත හා විද්‍යා අංශයේ ප්‍රතිඵල සමස්ත දිවයිනේම ප්‍රථම ස්ථානයට පත්වී ඇති අතර කලා සහ වාණිජ අංශයේ ප්‍රතිඵල ගත් කළ 2011 වර්ෂයේ දිවයිනේ 4 වන ස්ථානය ලැබූ අප විදුහල 2012 වසරේදී දිවයිනේ තුන්වන ස්ථානය ලබා ගෙන ඇත.2011 වර්ෂයේ උසස් පෙළ ප්‍රතිඵළ අනුව හා විශ්වවිද්‍යාල ප්‍රතිපාදන කොමිෂන් සභාව විසින් අප විද්‍යාලයට අදාළව ලබාගන්නා ලද දත්තවලට අනුව මෙරට විශ්වවිද්‍යාලවල පාඨමාලා සඳහා පහත දක්වා ඇති පරිදි අප විද්‍යාලයේ ශිෂ්‍යාවන් තේරී පත්ව ඇත.වෛද්‍ය අංශය – 52, දන්ත වෛද්‍ය – 04, පශු වෛද්‍ය – 09, භෞතික විද්‍යා - 30, ජීව විද්‍යා - 38, ඉංජිනේරු - 21කළමනාකරණ – 50,වාණිජවේදී - 04,කලා - 15,නීති - 11,වෙනත් පාඨමාලා සඳහා - 109ඒ අනුව මෙරට විශ්වවිද්‍යාලවල පවතින සියලුම පාඨමාලා සඳහා අප විද්‍යාලයෙන් 2011 - 2012 අධ්‍යයන වර්ෂය සඳහා තේරී ඇති සමස්ත ශිෂ්‍ය සංඛ්‍යාව 343කි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=n13041210</link>
    <topic>එන්න සත්‍යය දකින්න! ශ්‍රී ලාංකේය කලාකරුවන්ගේ අධිෂ්ඨාන පූජාව...</topic>
    <author>පණ්ඩුක සමරසේකරඡායාරූපය සුමනචන්ද්‍ර ආරියවංශ</author>
    <content>ශ්‍රී ලංකාවට පැමිණ සත්‍යය වටහා ගන්නා ලෙසට තමිල්නාඩු නළු නිළියන්ට මෙන්ම සමස්ත ලෝක ප්‍රජාවට බලකිරීමේ අධිෂ්ඨාන පූජාවක් ඊයේ (11) ශ්‍රී ලාංකීය කලාකරුවන්ගේ සහභාගිත්වයෙන් කොළඹ ටොරින්ටන් චතුරශ්‍රයේ දී පැවැත්විණි.ශ්‍රී ලංකාවට එරෙහිව ජාත්‍යන්තර වශයෙන් එල්ල වන චෝදනා හමුවේ මේ අධිෂ්ඨාන පූජාව ‘ශ්‍රී ලාංකීය කලාකරුවන්ගේ සංවිධානය’ මඟින් සංවිධානය කර තිබුණි.ප්‍රවීණ කලාකරු ජයන්ත චන්ද්‍රසිරි මහතාගේ සංවිධායකත්වයෙන් විවිධ වෘත්තීයවේදීන් ජාත්‍යන්තර තලයේ ක්‍රීඩක ක්‍රීඩිකාවන් නළු නිළියන්, ගායක ගායිකාවන් චිත්‍රපට අධ්‍යක්‍ෂවරුන් තිර රචකයන්, වේෂ නිරූපණ ශිල්පීන් මෙන්ම දෙස් විදෙස් මාධ්‍යවේදීන් මේ අවස්ථාවට එක්ව සිටියහ.කලාකරුවන් සියලු දෙනා එකම අධිෂ්ඨානයකින් සියලු ලෝක සත්වයාට මෛත්‍රිය මෙනෙහි කිරීම මෙහිදී සිදුවිය. ඒ අතර සිංහල, දෙමළ, ඉංග්‍රීසි ත්‍රෛයිභාෂාවෙන් ම එහිදී අධිෂ්ඨාන පූජාව පැවැත්වූ අතර මෙහිදී ඉන්දියාව ඉලක්ක කර හින්දි භාෂාවෙන්ද එය ප්‍රචාරය කෙරිණි. අධිෂ්ඨාන පූජාව අවසානයේ සියලු කලාකරුවෝ සියලු ලෝක වාසීන්ගෙන් ඉල්ලා සිටියේ ශ්‍රී ලංකාවට පැමිණ එහි සැබෑ තත්ත්වය වටහාගෙන තමා අතින් සිදුවූ වරද නිවැරදි කර ගන්නා ලෙසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304121</link>
    <topic>රබර් ගස් දෙන බව කියා ලක්ෂ 10ක් වංචා කරලා</topic>
    <author>නිට්ටඹුව - සමූහ, ජෙනට් ජයසිංහ</author>
    <content>මිනුවන්ගොඩ පොලිස් වසමේ ජාපාලවත්ත ගල්ඔලුව ප්‍රදේශයේ පිහිටි අක්කර 15ක වපසරිය ඇති රබර් ඉඩමෙහි වසර 17ක් පමණ කාලයක් වතුපාලකයා ලෙස කටයතුකළ පුද්ගලයා අදාළ ඉඩමේ රබර් ගස් 1000ක් කපා ගැනීමට දෙන පොරොන්දුව පිට පුද්ගලයකුගෙන් රුපියල් ලක්ෂ 10ක් ලබාගෙන ගස් හෝ මුදල් හෝ නොදීමේ චෝදනාව මත ගම්පහ - මූලස්ථාන පොලිසියේ විශේෂ අපරාධ විමර්ශන අංශය මඟින් පොලිස් නාරියට ගෙන මිනුවන්ගොඩ අධිකරණය හමුවට පමුණුවා තිබුණි.මිනුවන්ගොඩ, අංක 59/11 මේධානන්ද මාවත් පදිංචි මෙම වතු පාලකවරයා එම ප්‍රදේශයේම පදිංචි කරුවෙකුගෙන් ඔහු බලාගන්න ඉඩමෙන් රබර් ගස් 1000ක් කපා ගැනීමට දෙන පොරොන්දුව මත මෙම මුදල් ලබාගෙන තිබුණි.සෑහෙන කාලයක් ගතවෙනතුරු රබර් දෙපාර්තමේන්තුවෙන් ගස් කැපීම සඳහා බලපත්‍රය නොලැබුණු බව කියා මුදල් හිමිකරු රවටා ඇති අතර ඔහු නිතරම මුදල් හෝ ගස් හෝ කපා ගැනීමට දෙන ලෙස ඉල්ලා කරදර කරනවිට මුදල් වෙනුවට අගරු චෙක්පත් දී දෙවැනි වරටත් ඔහු රවටා තිබුණි.වතුපාලකයාගේ වංචා සහගත ක්‍රියාවන්ගෙන් කෝපයට පත් මුදල් හිමියා තමාගේ මුදල් ආපසු ලබාදෙන ලෙස ඉල්ලා ගම්පහ මූලස්ථාන පොලිසියේ විශේෂ අපරාධ අංශයේ ස්ථානාධිපති ප්‍රධාන පොලිස් පරීක්ෂක තිස්ස සේනානායක මහතා හමුවෙහි පැමිණිලිකර තිබුණි.ඒ අනුව ගම්පහ කොට්ඨාසභභාර පොලිස් අධිකාරී විජිත ඩී. කොමසාරු මහතාගේ උපදෙස් මත සහකාර පොලිස් අධිකාරී 01 එම්.ඒ. රංජිත් මහතාගේ අධීක්ෂණය යටතේ පරීක්ෂණ පැවැත්වූ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක තිස්ස සේනානායක, උප පොලිස් පරීක්ෂකවරුන් වන ඒ.ඩබ්ලිව්.ඒ.වඩුවාවල, ගාමිණී අමරසිංහ, පොලිස් කෝස්තාපල් වරුන් වන 33782 කුලසේකර, 33200 පෙරේරා සහ 27028 උපාලි ඇතුළු නිලධාරීන් මිනුවන්ගොඩ මහේස්ත්‍රාත් අධිකරණයට අංක 358 යටතේ කරුණු ඉදිරිපත්කර සැකකරු පොලිස් භාරයට ගෙන ඇත.තත්වය එසේ තිබියදී මෙම පුද්ගලයා විසින්ම මෙම ඉඩමෙහිම කොස්ගස් 25ක් ලබාදෙන පොරොන්දුව පිට වෑලිය දකුණ මිනුවන්ගොඩ ලිපිනයේ පදිංචි පුද්ගලයකු ගෙන් රුපියල් ලක්ෂ 6ක් ලබාගෙන ඇති බවට පැමිණිල්ලක්ද, එයට පෙර මෙම රබර් ගස් පෙළ තවත් පුද්ගලයන් තිදෙනකුට ලබාදෙන පොරොන්දුව මත තවත් පැමිණිලිගණනක් මිනුවන්ගොඩ පොලිසියට ලැබී තිබුණ බව පොලිස් ආරංචි මාර්ග පවසයි.ගම්පහ - පොලිස් ස්ථානයට ලැබී තිබුණ පැමිණිලි දෙක අනුව නඩු අංක 389 යටතේ මිනුවන්ගොඩ මහේස්ත්‍රාත් අධිකරණයට ඉදිරිපත් කළ විත්තිකරුට, රුපියල් 5000බැගින් මුදල් ඇප දෙක්ද, රුපියල් 50000 බැගින් ශරීර ඇප දෙකක්ද නියමකොට මෙම ඇප මුදල් නඩු දෙක සඳහා වෙන වෙනම ගෙවන ලෙස නියෝගකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304122</link>
    <topic>වස විස නැති එළවළු ගමටම දෙන ගොවියෙක්</topic>
    <author>ඉංගිරිය විශේෂ - කේ.ටී.ඩී.දර්ශන</author>
    <content>ඉංගිරිය පීබ්ලන්ඩ්ගම පදිංචි ගාල්ලගේ කරුණාසේන මහතා දැනට වසර විස්සක පමණ සිට සිය පූර්ණකාලීන වෘත්තීය ලෙස කීර වගාවේ නිරතව සිටී.අක්කරයක පමණ භූ®මියක කීර වර්ග වැනි භෝග වගාවන් මෙන්ම පලතුරු භෝග ඇතුළු තවත් විවිධ වගාවන් රැසක්ද ඔහුගේ වගාබිම තුළ දක්නට ලැබෙයි.ඉංගිරිය ප්‍රදේශයේ වෙළෙඳපොළට අවශ්‍ය කීර වර්ග ඇතුළු එළවළු දෛනිකව ඔහු විසින් සපයනු ලබන අතර ප්‍රදේශයෙහි ජනතාවද වස විස නැති කොටුවෙන් කඩාගත් ගමන් නැවුම් පලා වර්ග ඇතුළු එළවළු පලතුරු ලබාගැනීමට ඔහුගේ වගා බිමට නිරන්තරයෙන් පැමිණෙන අයුරු දැකගත හැක.උදෑසන වරුවේ මෙම වගාබිමට පැමිණ රාත්‍රියේ දී නැවත නිවෙසට යන ඔහු සිය ජීවිතයේ වැඩිම කාල වේලාවක් ගත කරනුයේ තම වගා බිමේ වගාවනට සාත්තු සප්පායම් කරමිනි.ජී.එල්. ඥානවතී මහත්මිය ඔහුගේ භාර්යාවයි. ගෙදර දොරෙහි හා දරුවන්ගේ කාර්ය කටයුතුවල නිරතවන ගමන් ඇයද හැකි සෑම මොහොතකම වගා බිමට පැමිණ සිය ස්වාමියාගේ කාර්ය කටයුතු සඳහා සිය දායකත්වය සපයයි.කරුණාසේන මහතාගේ වගා බිමතුල ඉතා බහුල ලෙස දැකිය හැකි කීර (පලා) වර්ග අතර සාරණ, කංකුං මුකුණුවැන්න, නීරමුල්ලිය, තම්පලා වැනි පලා වර්ගද කතුරුමුරුංගා , මෑ, කෙසෙල් පොල්, තැඹිලි, කොස් වැනි අනෙකුත් බෝග වර්ගද වෙයි. දෛනිකව කීර මිටි 50ක් පමණ වෙළෙඳපොළට නිකුත්කරන බව කරුණාසේන මහතා පවසයි.වෙළෙඳපොළේ ඇති විවිධ රසායනික පොහොර වර්ග භාවිතාවකින් තොරව සිය වගා කටයුතු පවත්වාගෙන යන මොහු ස්වාභාවික ගොම පොහොර හා කුකුල් පොහොර මගින් සිය වගා බිම සරු කර ගනියි. මෙම වගා කටයුතු සිදුකිරීමේ ද රජයේ හෝ වෙනත් කිසිදු කෘෂිකර්ම හෝ ගොවි සංවිධානයක ඇප උපකාර රහිතව සිය දහඩිය මහන්සියෙන් යුතුව සියලු කටයුතු සිදු කර ගන්නා බව ඔහු හා කළ කතා බහේදී අපට හෙළිකර ගත හැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304123</link>
    <topic>කෝට්ටේ දොඩම්-නාවල අන්නාසි  නැවත වගා කිරීමේ වැඩ සාර්ථකව</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>කෝට්ටේ දොඩම් හා නාවල අන්නාසි නැවත වගා කිරීමේ පරීක්‍ෂණ මේවන විට සාර්ථකවෙමින් පවතී.කෝට්ටේ මහ නගර සභාවේ නගරාධිපති ජනක රණවක මහතාගේ යෝජනාවක් අනුව ක්‍රියාත්මකවන මෙම වැඩපිළිවෙළ යටතේ, මීට මාස 5කට පමණ පෙර පැණිදොඩම් පැළ 500ක් කෝට්ටේ ආසනය පුරා වගාකළ අතර , දැන් එම දොඩම් ගස් වල ඵල දරමින් පවතී.කෝට්ටේ නගර සභා භූ®මියේ මෙන්ම රාජගිරිය , නාවල , නුගේගොඩ හා උඩහමුල්ල , වැලිකඩ යන ප්‍රදේශවල නගර සභාවට අයත් ආයතන මුල්කරගෙන මෙම පැණිදොඩම් ගස් සාර්ථකව වැඩෙමින් පවතී.මේ අනුව දොඩම්පැළ 500ක් පමණ නාගරික වැසියන්ගේ ගෙවතුවල වගා කිරීමටත් , උනන්දුවෙන් වගාකරන අයට ත්‍යාග පිරිනැමීමේ වැඩපිළිවෙළක් ද ක්‍රියාත්මක කරන බව නගරාධිපති ජනක රණවක මහතා පැවසීය.නාවල ඇතුළු ප්‍රදේශ කිහිපයක නාගරික වැසියන්ගේ ඉඩම් වල මෙන්ම නගර සභාව සතු ස්ථාන මුල් කර ගෙන අන්නාසි පැළ වගා කිරීමට ද පියවර ගෙන ඇති බවද රණවක මහතා සඳහන් කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304124</link>
    <topic>කල් ඉකුත් වූ ආහාර අලෙවි කළ දෙහිවල – ගල්කිස්ස වෙළෙඳසල් වටලයි</topic>
    <author>කොළඹ දකුණ සමූහ – ගාමිණී රූපානන්ද</author>
    <content>උත්සව සමයේ මිනිස් පරිභෝජනයට නුසුදුසු නරක්වූ අර්තාපල්්, ලොකුලූනු හා මස් මාළු ඇතුළු කල් ඉකුත්ව ගිය ආහාර ද්‍රව්‍ය රාශියක් මහජනතාවට අලෙවි කරනු ලැබූ දෙහිවල – ගල්කිස්ස මහ නගර සීමාවේ වෙළෙඳ සල් වටලා එලෙස අලෙවියට හා ගබඩා කර තිබූ රුපියල් ලක්ෂයකට ආසන්න වටිනාකමකින් යුත් ආහාර කිලෝ දෙසියයක තොගයක් අත්අඩංගුවට ගෙන එම ස්ථානයේ දීම සහමුලින්ම විනාශ කර දැමීමට දෙහිවල ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතා ඇතුළු මහජන සෞඛ්‍ය පරීක්‍ෂක නිලධාරීහු පියවර ගෙන තිබේ.මෙසේ විනාශ කළ ආහාර ද්‍රව්‍ය තොගය අතර සොසේජස් කිලෝ 42ක්, කෘමීන් විසින් හානි කළ පරිභෝජනයට නුසුදුසු පරිප්පු කිලෝ 20ක්, තුනපහ කිලෝ 13ක්, කැබලි මිරිස් කිලෝ 21ක්, සෝයා මීට් ග්‍රෑම් 200 පැකට් 10ක්, වේලන ලද උම්බලකඩ ග්‍රෑම් 400 පැකට් 03ක්, කිතුල් හකුරු කිලෝ 02ක්, මාජරීන් ග්‍රෑම් 40 පැකට් කිලෝ 06ක්, ගී‍්‍රන් පීස් ග්‍රෑම් 500 පැකට් 10ක්, පරාටා රොටි ග්‍රෑම් 750 පැකට් 10ක්, මස් සමඟ එකට ගබඩා කර තිබූ හයිලන්ඩ් බටර් පැකට් 30ක්, පරිභෝජනයට නුසුදුසු පැලවී තිබූ අර්තාපල් කිලෝ 15 ක්, සහ කහ පරිප්පු කිලෝ 22ක් ඇතුළු ආහාර තොගයක් තිබූ බව මහජන සෞඛ්‍ය පරීක්‍ෂක ලලිත් පෙරේරා මහතා පවසයි.අත්අඩංගුවට ගත් මෙම ආහාර ද්‍රව්‍ය තොගය අතර මනුෂ්‍ය පරිභෝජනයට අහිතකර ලේබල් රහිතව අලෙවි කළ ආහාර ද වේ.මෙම වැටලීම සිදුකර ඇත්තේ නගරයේ වෙළෙඳසල් රැසක කල් ඉකුත් වූ පරිභෝජනයට නුසුදුසු ආහාර ද්‍රව්‍ය ඉතා විශාල වශයෙන් අලෙවි කරනු ලබන බවට කොට්ඨාස භාර මහජන සෞඛ්‍ය පරීක්‍ෂක ජීවන් විජේසිංහ මහතාට වරින් වර මහජනතාවගෙන් ලද තොරතුරු මතයි.ප්‍රධාන මහජන සෞඛ්‍ය පරීක්‍ෂක ලලිත් පෙරේරා මහතාගේ උපදෙස් පරිදි මහජන සෞඛ්‍ය පරීක්‍ෂකවරුන් වන ටී. ජේ. ජේ. එස්. පීරිස්, කේ. සී. ආර්. කෞෂල්‍යය, ඩබ්ලිව්. එදිරිසූරිය, ජයවර්ධන හා වසන්ත ජයසිංහ යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304125</link>
    <topic>බණ්ඩාරවත්ත පරාක්‍රම විදුහලේ ගැටුම්</topic>
    <author>යක්කල විශේෂ රුවන් සමන්ත අධිකාරි</author>
    <content>ගම්පහ බණ්ඩාරවත්ත පරාක්‍රම මහා විද්‍යාලයේ ආදි ශිෂ්‍ය සංගමය කොටස් දෙකකට බෙදී ඇති බැවින් පාසලේ සංවර්ධන කටයුතුවලදී හා අධ්‍යාපනික කටයුතු කරගෙන යෑමේදී ගැටලු සහගත තත්ත්වයක් උදා වී ඇති බව මවුපියෝ පවසති.ආදි ශිෂ්‍ය සංගමයේ පිරිසක් විදුහල්පතිට හිතවාදීව කටයුතු කරන අතර, තව පිරිසක් විරුද්ධවාදීව කටයුතු කිරිම මෙම ගැටලුවට හේතු වී ඇති අතර, එම ගැටුම්වල අවසන් ප්‍රතිඵලය වන්නේ තම දරුවන්ගේ අධ්‍යාපන කටයුතු බිඳවැටීම බවට ඔවුහු චෝදනා කරති.බාහිර පාර්ශ්වයන්ගේ ඇති පෞද්ගලික මතිමතාන්තර හේතුවෙන් තම දරුවන්ගේ අනාගතය අඳුරු වීමට ඉඩ නොතබා මෙම ගැටලුව නිරාකරණය කර ගැනීම සඳහා බලධාරීන්ගේ කඩිනම් අවධානය යොමු කරන ලෙස මවුපියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304126</link>
    <topic>පරිගණක කොටස් සොරා ගත්තාට අත්හිටවූ සිර දඬුවම්</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ මහාධිකරණයේ රෙජිස්ට්‍රාර්වරයාගේ කාමරයේ තිබු පරිගණකයේ රුපියල් 3000ක් වටිනා කොටස් සොරා ගැනීම, සොර බඩු ළඟ තබා ගැනීම චෝදනාවට වරදකරු වු අයකුට වසර 02 ක බරපතළ වැඩ සහිත සිර දඬුවමක් නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය සිර දඬුවම වසර 5 කට අත්හිටුවීමටද නියෝග කළාය.2012.06.12 වැනි දින ගම්පහ මහාධිකරණ රෙජිස්ට්‍රාර්වරයාගේ කාමරයේ තිබි පරිගණක කොටස් මෙලෙස සොරකම් කරගෙන ඇති බවට මහාධිකරණ ලිපිකාර ක්‍රිශාන්ති නිරෝෂා මහත්මිය පැමිණිලිකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304127</link>
    <topic>ආයෝජන කලාපයේ ශ්‍රම සුරාකෑම්</topic>
    <author>ඉංගිරිය මධ්‍යම සමුහ – ප්‍රියදර්ශනී කහවල</author>
    <content>හොරණ ආයෝජන කලාපයට අයත් ව්‍යාපාර සමාගම් සහ වැඩබිම්වල සේවකයන් ශ්‍රම සුරාකෑමකට ලක්වන බවට ජනතාව චෝදනා කරති.මෙම ගැටලුව සම්බන්ධයෙන් ඉංගිරිය ප්‍රාදේශීය සම්බන්ධීකරණ කමිටු රැස්වීමේදීද කථාබහට ලක්වු අතර එහිදී අදහස් දැක්වූ හොරණ ආයෝජන කලාපයේ ස්ථාන භාර නිලධාරි කේ. ඒ. ඩී. එන්. කුමාරපේළි මහතා පවසා සිටියේ හොරණ අපනයන සැකසුම් කලාපයේ සහ වගවත්ත කාර්මික උද්‍යානයේ ආයතනවල සේවකයන්ට ගෙවනු ලබන වැටුප් සහ ව්‍යවස්ථාපිත හිමිකම් ගැන විමසීමක්, කළුතර දිස්ත්‍රික් කම්කරු කාර්යාලයෙන් කර ඇති බවත්, මිනිස්බල ශ්‍රමිකයන් නැවත සේවයට ගැනීමක් සිදුනොකරන ලෙසට මේ වනවිට අදාළ ආයතන දැනුවත් කර ඇති බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=r1304128</link>
    <topic>සංචාරක කර්මාන්තයේ ව්‍යාප්තියට වැඩපිළිවෙළක්</topic>
    <author>නිට්ටඹුව සමුහ - ජෙනට් ජයසිංහ</author>
    <content>ගම්පහ දිස්ත්‍රික්කයේ සංචාරක කර්මාන්තය ව්‍යාප්ත කිරීම සඳහා නව සැලසුම් හයක් යෝජනා වී ඇති බව ගම්පහ දිස්ත්‍රික් ක්‍රමසම්පාදන හා සැලසුම් අධ්‍යක්ෂ ගාමිණි වික්‍රමපාල මහතා පැවැසීය.ඒ අනුව 2013 වසරේදී විමධ්‍යගත අයවැය ප්‍රතිපාදන යොදවා සංචාරක සැලැස්මක් සහ සංචාරක සන්නමක් සැකසීම, සංචාරකයින්ගේ ආකර්ශනය ඇද ගන්නා ස්ථාන සංවර්ධනය කිරීම, සංචාරකයන්ගේ අවශ්‍යතා පරිදි නවාතැන් පහසුකම් සැකසීම, ගම්පහ දිස්ත්‍රික්කයේ සංචාරක වැදගත්කමක් ඇති ස්ථාන පිළිබඳව වෙබ් පිටුවක් නිර්මාණය කිරීම හා සංචාරක සත්කාරක නිවාස ප්‍රචලිත කිරීම සඳහා දැනට පවතින නිවාස 32ක් සහ බංගලා 9ක් සංවර්ධනය කිරීමට අපේක්ෂිත බව ක්‍රමසම්පාදන හා සැලසුම් අධ්‍යක්ෂවරිය පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304121</link>
    <topic>දිනකට ලක්ෂ 1.75 වූ සුගතදාස පිටිය ජාතික පාපන්දු පිලට නොමිලේ</topic>
    <author>ප්‍රින්ස් ගුණසේකර</author>
    <content>ලබන්නාවු සිංහල හා හින්දු අලුත් අවුරුද්දට පසුව බ්‍රසීල ජාතික පුහුණුකරු යටතේ ආරම්භවන ශ්‍රී ලංකා පාපන්දු පිලේ පුහුණුවීම්වලට කොළඹ සුගතදාස ක්‍රීඩාංගණය නොමිලේ ලබාදීමට තීරණයවී ඇත.ක්‍රීඩා ඇමැති මහින්දානන්ද අලුත්ගමගේ මහතා හා ශ්‍රී ලංකා පාපන්දු සම්මේලනයේ නිලධාරීන් පිරිසක් අතර පැවැති සාකච්ඡාවකදී ඇමැතිවරයා මේ පිළිබඳ එකඟතාව පළ කොට ඇත.සුගතදාස ක්‍රීඩාංගණය වෙන්කර ගැනීමට දිනකට රුපියල් එක් ලක්ෂ හැත්තැපන්දහසක් පමණ ගෙවිය යුතු හෙයින් එහි පුහුණුවීම් හා තරග පැවැත්වීමට පසුගිය කාලයේදී නොහැකි විය.ජාත්‍යන්තර ප්‍රමිතියකින් යුත් එම ක්‍රීඩාංගණයේ ශ්‍රී ලංකා පාපන්දු පිලට පුහුණුවීම් අහිමිවීම විදෙස් කණ්ඩායම් සමග පැවැත්වෙන තරග ජයග්‍රහණයට බාධාවක් බව පාපන්දු සම්මේලන නිලධාරීහු පෙන්වාදී ඇත.මේ පිළි‌බඳ අවධානය යොමු කළ ක්‍රීඩා ඇමැතිවරයා සුගතදාස ක්‍රීඩාංගණය ශ්‍රී ලංකා පිලේ පුහුණුවිම්වලට නොමිලේ ලබාදීමට හා අන්තර් ක්‍රීඩා සමාජ පළමු පෙළ තරගාවලියේ තරග සහනදායි මිලකට පැවැත්වීම උදෙසා අනුමැතිය ලබාදී ඇත.ජාතික පාපන්දු කණ්ඩායම පූර්ණ ප්‍රතිසංවිධානයකට ලක්කොට බ්‍රසීල ජාතික පුහුණුකරුගෙන් උපරිම ප්‍රතිඵල ලබාගත යුතු බවටද සම්මේලන විධායක කමිටුවට ඇමැතිවරයා දැනුම්දී ඇත.ශ්‍රී ලංකාවේ අන්තර් ක්‍රීඩා සමාජ තරගාවලියට නව මුහුණුවරක් ලබාදී IPL ක්‍රිකට් වැනි උසස් තත්ත්වයේ පාපන්ද තරගාවලියක් පැවැත්වීමට කටයුතු කළ යුතු බවද උපදෙස් ලබාදී තිබේ. දැනට පවත්වන ප්‍රිමියර් ලිග් තරග රටාවෙන් ශ්‍රී ලංකා පාපන්දු ක්‍රීඩාවට සෙතක් නොවන බව පෙන්වා දී ඇතැයි ද වාර්තා වේ.මේ අතර තිඹිරිගස්යාය හෙන්රි පේද්‍රිස් පිටිය ශ්‍රී ලංකා පාපන්දු සම්මේලනය වෙත ලබාදීමට සලකා බලන බවද ක්‍රීඩා ඇමැති මහින්දානන්ද අලුත්ගම‍ගේ මහතා පාපන්දු විධායක කමිටුවට පවසා ඇත.ශ්‍රී ලංකා පාපන්දු පිලට මැයි මුල සිට එක්වන බ්‍රසීල ජාතික පුහුණුකරු ක්ලෝඩියෝ සිල්මේරා සමග වසර 3ක කොන්ත්‍රාත්තුවකට පැමිණෙන අතර පළමු වසරේ සිට මාසිකව අමෙරිකානු ඩොලර් 7500ක් ද දෙවැනි වසරේ සිට මාසිකව අමෙරිකානු ඩොලර් 8500ක වැටුපක්ද ගෙවයි.මේ දීමනා ක්‍රීඩා අමාත්‍යාංශයෙන් සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304122</link>
    <topic>ආසියානු කනිෂ්ඨ බොක්සිං තරගාවලියට ශ්‍රී ලංකාවෙන් 3ක්</topic>
    <author>ෆවුස් මොහොමඩ්</author>
    <content>ශ්‍රී ලංකා කණිෂ්ඨ බොක්සිං ක්‍රීඩකයන් වන කසුන් මධුරංග, මධුසංඛ හිඳුවෙල හා බුද්ධික මනරම්ට ආසියානු කණිෂ්ඨ බොක්සිං තරගාවලිය නියෝජනය කිරීමේ අවස්ථාව උදාවී ඇත. ලබන 15වැනිදා සිට 22දින දක්වා කසකස්තානයේ පැවැත්වෙන මේ තරගාවලියට සහභාගි වන කසුන් කිලෝග්‍රෑම් 48ත්, මධුසංක කිලෝග්‍රෑම් 51ත්, බුද්ධික කිලෝග්‍රෑම් 56 බර පන්තියත් නියෝජනය කරමින් මේ තරගාවලියට එක්වෙති.කසුන් මධුරංග වසර 2000 සිට පිට පිට වසර තුනක් ස්ටබ්ස් පළිහ ශූරතා දිනාගත් ක්‍රීඩකයෙකි. ඔහු පසුගිය වසරේ ස්ටබ්ස් පළිහ ශූරතාවලියේ දක්ෂතම ක්‍රීඩකයා ද විය. 2010 හා 2011 වසරවල එල්.වී.ජයවීර බොක්සිං ශූරතා දිනූ මධුසංඛ හිඳුවෙල 2010 වසරේ ටී.බී.ඡායා බොක්සිං ශූරතාව ද දිනා ගති. ඊට අමතරව 2011 වසරේ ස්ටබ්ස් පළිහ ශූරතාවලියේ දී ද ඔහු දස්කම් දැක්වීය. බුද්ධික මනරම් 2010 වසරේ ටී.බී.ඡායා බොක්සිං ශූරතාවලියේ හා ස්ටබ්ස් පළිහ ශූරතාවලියේ රන් පදක්කම් දිනා ගන්නා ලදි. ඊට අමතරව 2011 වසරේ ස්ටබ්ස් පළිහ ශූරතාවලියේදී ද ඔහුට රන් පදක්කමක් හිමිවිය.කසුන් හා මධුසංඛ හොරණ විද්‍යාරත්න විද්‍යාලය නියෝජනය කරයි. දෙල්ගොඩ ප්‍රදීපා විද්‍යාරත්න විද්‍යාපීඨය නියෝජනය කරමින් බුද්ධික මේ තරගාවලියට එක්වෙයි. කණ්ඩායමේ පුහුණුකරු ලෙස අමිල අරවින්ද මහතා කටයුතු කරන අතර පානදුර ශ්‍රී සුමංගල විදුහල්පති එල්.ඩබ්. සෝමතිලක මහතා කළමනාකරු‍ ලෙස කටයුතු කරයි.අවුරුදු 15 හා 16 වයස් කාණ්ඩයේ ක්‍රීඩකයන්ට විවෘත මේ තරගාවලිය ආසියානු බොක්සිං සම්මේලනය විසින් මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304123</link>
    <topic>සා.පීතර–වෙස්ලි විදුහල් අපරාජිතව පෙරමුණේ</topic>
    <author>ෆවුස් මොහොමඩ්</author>
    <content>සිංගර් කුසලාන අවුරුදු 20න් පහළ අන්තර් පාසල් ලීග් 'ඒ' කොටසේ තරගාවලියේ අපරාජිතව පෙරමුණ ගැනීමට සාන්ත පීතර විදුහල් පිල සමත්ව සිටියි. පසුගිය සතියේ රාජකීය විදුහල් පිල ලකුණු 31-19කින් පරාජය කිරීමත් සමග සහභාගිවූ තරග තුනම ජයගෙන ප්‍රසාද ලකුණු 16.5ක් වාර්තා කිරීමට පීතර විදුහල් පිල සමත්විය. සාන්ත ජෝශප් විදුහල ලකුණු 38-24කින් පරාජය කළ වෙස්ලි විදුහල් පිල ද සහභාගි වූ තරග තුනම ජයගෙන ප්‍රසාද ලකුණු 16.5ක් වාර්තා කරමින් දෙවැනි තැන පසුවෙයි.තරගාවලියේ තුන්වැනි වටය නිමාවනවිට ප්‍රසාද ලකුණු සටහනේ තුන්වැනි ස්ථානය අත්කර ගැනීමට සමත්වී ඇත්තේ ත්‍රිත්ව විදුහල් පිලය.පසුගිය සතියේ දී කිංග්ස්වුඩ් විදුහල ලකුණු 38-21කින් පරාජය කරමින් ඔවුන් තුන්වැනි තැනට පත්විය. මේ වනවිට තරග 2ක් ජයගෙන සිටින ත්‍රිත්ව විදුහල් පිල ප්‍රසාද ලකුණු 14ක් ලබා සිටියි. තුන්වැනි වටයේ දී ඉසිපතන විදුහල ලකුණු 32-22ක් ලෙස පරාජයට පත්කළ ධර්මරාජ විදුහල් පිල ප්‍රසාද ලකුණු 13ක් ලබා සිවුවැනි ස්ථානයට පත්විය.ප්‍රසාද ලකුණු සටහනේ පස්වැනි ස්ථානයේ රැඳී සිටින්නේ විද්‍යා විද්‍යාලයීය කණ්ඩායමය. ප්‍රසාද ලකුණු 8.5ක් ලබා සිටින විද්‍යා විදුහල් පිල තරගයක් ජයගත් අතර තරග 2ක් පරාජයට පත්විය. ප්‍රසාද ලකුණු 7.5ක් ලැබූ සාන්ත ජෝශප් විදුහල් පිල හයවැනි ස්ථානයේ රැඳී සිටින අතර සාන්ත අන්තෝනි විදුහල් පිල හත්වැනි තැන පසුවෙයි. ප්‍රසාද ලකුණු 7ක් ලබා සිටින රාජකීය විදුහල් පිලට හිමිවී ඇත්තේ අටවැනි ස්ථානයයි. පසුගිය වසරේ ලීග් ශූරයන් වූ ඉසිපතන විදුහල් පිල 9වැනි ස්ථානය දක්වා පහළ වැටීම විශේෂ සිදුවීමකි.ඔවුන් සහභාගි වූ තරග තුනම පරාජයට පත්විය. ප්‍රසාද ලකුණු සටහනේ අවසන් තැන පසුවන්නේ තරග තුනම පරාජයට පත්වූ කිංග්ස්වුඩ් විදුහල් පිලය.සිංහල අවුරුදු සමය හේතුවෙන් මේ සති අන්තයේ හා ලබන සති අන්තයේ තරග නොපැවැත්වෙන අතර නැවත තරග ආරම්භ වන්නේ ලබන 26වැනිදාය. කිංග්ස්වුඩ් හා ධර්මරාජ විදුහල් අතර තරගය 26වැනිදා පැවැත්වෙන අතර සාන්ත පීතර විදුහල් පිල හා ත්‍රිත්ව විදුහල් පිල අතර තරගය 27වැනිදා පැවැත්වේ. වෙස්ලි විදුහල හා රාජකීය විදුහල් පිල අතර තරගය ද, ඉසිපතන විදුහල හා විද්‍යා විද්‍යාලය අතර තරගය ද, සාන්ත අන්තෝනී, සාන්ත ජෝශප් අතර තරගය ද එදිනම පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304124</link>
    <topic>ෆීනික්ස් කුසලාන පාපන්දු 19දා සිට සිටිලීග් පිටියේ</topic>
    <author>ප්‍රින්ස් ගුණසේකර</author>
    <content>සිටිලීග් ක්‍රීඩා සමාජය සංවිධානය කරන ෆීනික්ස් කුසලාන ආරාධිත පාපන්දු තරගාවලිය අප්‍රේල් 19වැනිදා සිටිලීග් ක්‍රීඩා පිටියේදී ආරම්භ වේ. මුල් පෙළේ ක්‍රීඩා සමාජ 8ක් සහභාගීවන මෙවර තරගාවලියේ ජයග්‍රාහී කණ්ඩායමට රුපියල් ලක්ෂ 2ක් හා අනුශූරයන්ට රුපියල් ලක්ෂයක් පිරිනැමීමට කටයුතු ‍යොදා ඇත. සියලුම තරග පිළිමලුුන් පිටුදැකීමේ ක්‍රමයට පැවැත්වෙන අතර අප්‍රේල් 19දා රිනවුන්-‍සෝන්ඩර්ස් තරගයෙන් තරගාවලිය ආරම්භ වේ.සියළුම තරග කොළඹ සිටිලීග් පිටියේදී පැවැත්වෙන අතර ලොතරැයි දිනුම් ඇදීමකින් තරග නරඹන්නන් තෝරා ෆීනික්ස් පුටු හා මේස ප්‍රදානය කිරීමට කටයුතු යොදා ඇතැයි සිටිලීග් ක්‍රීඩාංගණයේ එම්.ප්‍රේමදාස මහතා පැවැසීය.තරග කාල සටහන මෙසේය.අප්‍රේල් 19දා රිනවුන්-සෝන්ඩර්ස්, අප්‍රේල් 20දා බ්ලුස්ටාර්-නිව්යංග්ස්, අප්‍රේල් 21දා රත්නම්-නිව්යංග්ස්, අප්‍රේල් 24දා කොළඹ ලීගය-ජාවාලේන්, අප්‍රේල් 25දා හා 26දා අවසන් පූර්ව තරගය, මැයි 1දා-අවසන් මහා තරගය.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304125</link>
    <topic>ස්ලාඩාර් නිලවරණය වැළැක්වීමේ තැත වරදී</topic>
    <author>රෝෂන් තුෂාර</author>
    <content>ශ්‍රී ලංකා ඇසෝෂියේෂන් ඔෆ් රේසින් ඩ්‍රයිවර්ස් ඇන්ඩ් රයිඩර්ස් (SLARDAR) (ස්ලාර්ඩාර්) හි වාර්ෂික මහ සභා රැස්වීම වළක්වන ලෙස ඉල්ලා එම සංගමයේ සභාපති ඇතුළු පස්දෙනකු ගොනු කළ පෙත්සම ගංගොඩවිල දිසා විනිසුරු අනිල් මලල්ල මහතා ඊයේ (11) ප්‍රතික්ෂේප කළේය.නඩුවේ විත්තිකරුවන් ලෙස නම් කර තිබු එම සංගමයේ ලේකම් පාලිත රත්නායක මහතා ඇතුළු නවදෙනකු වෙනුවෙන් ඉදිරිපත් කළ කරුණු සලකා බැලීමෙන් පසුව නඩුව නිෂ්ප්‍රභ කෙරිණි.ස්ලාර්ඩාර් හී නිලවරණය ලබන 18 දිනට නියම කර ඇති අතර එම නිලවරණය පිළිබඳව සාමාජිකයින් දැනුවත් කිරීම සංගමයේ ව්‍යාවස්ථාවට අනුකූලව නිත්‍යානුකූලව කර නොමැති බවට සඳහන් කරමින් නිලවරණය වාරණය කරන ලෙස පැමිණිලිකරුවෝ අධිකරණයෙන් ඉල්ලා සිටියහ.විත්තිකරුවන් වෙනුවෙන් අධිකරණයට කරුණු දක්වමින් කියා සිටියේ ශ්‍රී ලංකා ඔටෝ ස්පෝර්ට් ඩ්‍රයිවර්ස් නමින් මවු සංගමයට අමතරව තවත් සංගමයක් පිහිටුවාගෙන ඇති බවය.මවු සංගමයේ නිලවරණය පසුගිය දෙසැම්බර් 12දින තිබු බවත් එම නිලවරණය ක්‍රීඩා ඇමැතිවරයාගේ බලතල අනුව අවලංගු කර ඇති බැවින් නව නිලවරණයක් පවත්වන බවය.මහේෂ් ගම්මන්පිල, යෝගා පෙරේරා, දිල්හාන් ජයවර්ධන, කුමාර් ප්‍රනාන්දු, උපුල්වන් සේරසිංහ මේ පැමිණිල්ල ගොනුකර තිබිණි.විත්තියේ කරුණු සලකාබැලු විනිසුරුවරයා පැමිණිල්ල නිෂ්ප්‍රභ කළේය.පැමිණිල්ල වෙනුවෙන් නීතිඥ පතිරත්න මහතාගේ උපදෙස් පරිදි නීතිඥ දිසානායක මහතා පෙනී සිටියේය. විත්තිය වෙනුවෙන් නීතිඥ ජයන්ත සිල්වා මහතාගේ උපදෙස් පරිදි නීතිඥ ප්‍රියාල් විජේවීර මහතා පෙනි සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304126</link>
    <topic>දෝනිගේ පිලට විශිෂ්ට ජයක්</topic>
    <author/>
    <content>ඉන්දීය ප්‍රිමියර් ලීග් තරගාවලියේ මොහාලීහිදී පැවැති තරගයෙන් කිංග්ස් පංජාබ් පිල කඩුලු 10කින් පරාජය කරමින් විශිෂ්ට ජයක් වාර්තා කිරීමට මහේන්ද්‍ර සිං දෝනිගේ නායකත්වයෙන් යුත් චෙන්නායි සුපර් කිංග්ස් පිල සමත්විය.කාසියේ වාසිය දිනා පළමුව පන්දුවට පහරදුන් ‍පංජාබ් ක්‍රීඩකයෝ ඕවර 19.5කදී ලකුණු 138කට සියල්ලන් දැවී ගියේය. ජයග්‍රාහී ඉලක්කය කිසිදු කඩුල්ලක් නොදැවී ඕවර 17.2කදී සපුරාලීමට චෙන්නායි පිලට හැකිවිය.ආරම්භක පිතිකරු යුගලය වු මයිකල් හසී පන්දු 54කදී හතරේ පහර 11ක් සහ හ‍යේ පහර 2ක් සමගින් නොදැවී ලකුණු 86ක් රැස්කළ අතර මුරලි විජේ නොදැවී ලකුණු 50ක් වාර්තා කළේය.කිංග්ස් -138 (ඕවර 19.5) ඩේවිඩ් හසී 41, ගර්කිට් සිං 31 (ඩෙවොන් බ්‍රාවෝ 27/3)චෙන්නායි-139 කිසිවකු නොදැවී (ඕවර 17.2) මයිකල් හසී නොදැවී 86, මුරලි විජේ නොදැවී 50.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304127</link>
    <topic>කළුතරට ජය</topic>
    <author>‍මොරටුව ක්‍රීඩා</author>
    <content>අන්තර් සමාජ පළමු පෙළ සරා කුසලාන ක්‍රිකට් තරගාවලියේ කළුතර කායවර්ධන ක්‍රීඩා සමාජයේ තේනුක ධනංජය විශිෂ්ට පන්දු යැවීමක නිරත වෙමින් ලකුණු 69කට කඩුලු 11ක් දවාගනිමින් දැක්වු දක්ෂතා හේතුවෙන් මොරටුව ක්‍රීඩා සමාජය කඩුලු 6කින් පරාජය කිරීමට කළුතර පිලට හැකිවිය.පළමුවෙන් පන්දුවට පහරදුන් මොරටු ක්‍රීඩා සමාජය පළමු ඉනිමට ලකුණු 168ක් රැස්කළ අතර දෙවැනි ඉනිම ලකුණු 85කට සීමා විය. පළමු ඉනිමට ලකුණු 143ක් ලබාගත් කළුතර පිලට දෙවැනි ඉනිමේදී ජයග්‍රහණය සඳහා අවශ්‍ය වු ලකුණු 112 කඩුලු 4ක් පමණක් දැවී තිබියදී ලබා ගැනීමට හැකිවිය.මොරටුව පළමු ඉනිම-168 අවිශ්ක පෙරේරා 46, දිලිඳු ප්‍රනාන්දු 42 (රුචිර කවින්ද 40/4, තේනුක ධනංජය 41/3) සහ දෙවැනි ඉනිම-85 (තේනුක ධනංජය 28/8)කළුතර පළමු ඉනිම-143 උදාර මුණසිංහ 32, මනෝජ් නිරෝෂන් 32 (ඩිනේෂ් සෙනෙවිරත්න 38/4) සහ දෙවැනි ඉනිම-112/4 මධුර මුණසිංහ 46.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=s1304128</link>
    <topic>පරගස්තොට ක්‍රිකට් 15දා</topic>
    <author/>
    <content>පරගස්තොට පුබුදු ක්‍රීඩා සමාජය 11වැනි වරටත් සංවිධානය කරන විවාහක-අවිවාහක කණ්ඩායම් සහභාගීවන මහා ක්‍රිකට් ගැටුම මේ මස 15වැනිදා පරගස්තොට විද්‍යාලෝක මහා විදුහල් ක්‍රීඩාංගණයේදී පැවැත්වේ.තරගාවලියේ ශූරයන්ට හා විශිෂ්ට දක්ෂතා දක්වන්නන්හට විශේෂ ත්‍යාග පිරිනැමෙන බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=f1304121</link>
    <topic>මානව හිමිකම් කඩකළේ ප්‍රභාකරන් ප්‍රමුඛ කොටි සංවිධානයයි</topic>
    <author>සංවාද සටහනඋදිත ගුණවර්ධන</author>
    <content>වර්තමාන දේශපාලන හා ආරක්‍ෂක කරුණු පිළිබඳවත් නාගරික සංවර්ධනය පිළිබඳවත් ලක්‍ෂ්මන් හුළුගල්ල මහතා සමඟ සිදුකළ සාකච්ඡාවකි මේ.ජිනීවා සමුළුවෙන් පසු මෙරටට විවිධ බලපෑම් හා ආර්ථික තර්ජන එල්ල විය හැකි බවට ඇතැමුන් අනාවැකි පළ කරනවා. මේ ගැන ඔබේ අදහස පළ කළ හැකි ද?ජිනීවා සමුළුවේ දී මෙරටට එරෙහිව යෝජනාවක් ඉදිරිපත් කිරීම මගින් සම්බාධක පිළිබඳව අවධානමක් ඇතැයි කියනවා නම් එහි කිසිදු සත්‍යතාවක් නැහැ. මෙහිදී ආර්ථික සම්බාධක පැනවීමක් ගැන කිසිදු සත්‍යතාවක් නැහැ. මෙහිදී ආර්ථික සම්බාධක පැනවීමක් ගැන කිසිදු කතාබහක් හෝ අවධානයක් යොමු වී නැහැ.ඒත් සමහරු අපේක්‍ෂා කරනවා මෙරටට ආර්ථික සම්බාධක ඇතිවෙයි කියලා. රටට ආදරය නොකරන පටු පරමාර්ථ සහිත පුද්ගලයන් හා දේශපාලන බලවේග තමයි මේ විදිහේ අර්ථකථන දීමට උත්සාහ කරන්නේ. ඒ හැර මෙතැන කිසිදු දෙයක් නැහැ.සමහරු හිතනවා ඇති සමස්ත ජාත්‍යන්තරයම මෙරටට විරුද්ධයි කියලා. ඒත් ඒ දේ එහෙම නොවෙයි අපට හිතවත් අප රටට හිතවත්කම් දක්වන රටවල් රාශියක් තිබෙනවා. ඒ ගැන අප අවධානය යොමු කළ යුතුයි.තවත් පාර්ශව නඟන චෝදනාවක් තමයි අප රට යුද අපරාධවල යෙදී සිටිය බව. අප මේ යුද මෙහෙයුම්වල දී එක් ජාතියක් ඉලක්ක කර යුද්ධයක් සිදු කළේ නැහැ, අප සිදු කළේ ප්‍රභාකරන්ගේ ග්‍රහණයට නතුවෙලා සිටි අහිංසක ජනතාව ගලවා ගැනීමයි. මානව හිමිකම් කඩ කළේ යුද අපරාධ සිදු කළේ ප්‍රභාකරන් ප්‍රමුඛ කොටි සංවිධානය විසිනුයි.ආණ්ඩුවට එදා තිබූ සහාය ජනතා කැමැත්ත මේ වනවිට අඩුවෙමින් ඇතැයි ඇතැමුන් මත පළ කරනවා. මේ ගැන ඔබේ මතය පැහැදිළි කළ හැකි ද?දෙමළ ජනතාවගෙන් බහුතරයක් ආණ්ඩුවට සහාය දක්වනවා, මුස්ලිම් බහුතරයත් ආණ්ඩු පක්‍ෂයත් සමඟ ඉන්නවා. බොහෝ රටවල තිබුණ තත්ත්වය තමයි යුද්්ධයකින් පසු ඒ රට යථා තත්ත්වයට පත් කිරීමට සංවර්ධන කටයුතුවලට යොමුවීමට බොහෝ කාලයක් යනවා.ඒත් ශ්‍රී ලංකාව එහෙම ‍ෙනාවෙයි නැඟෙනහිර යුද්ධය නිමාවට පත්වෙද්දි ඒ පළාතට අවශ්‍ය සංවර්ධනය ද විශාල ලෙස ඉදිරියට පැමිණ තිබෙනවා. නැඟෙනහිර පළාත, උතුරු පළාත වැනි ප්‍රදේ්ශවල විශාල දියුණුවක් දක්නට තිබෙනවා.මේ සංවර්ධන කටයුතු ගැන විශාල ප්‍රසාදයක් ජනතාව තුළ තිබෙනවා. අපි රට සංවර්ධනය කරද්දි ජාති භේද ආගම් භේද හෝ දේශපාලන භේද බැලුවේ නැහැ. මානව හිමිකම් ගැන යුද අපරාධ ගැන කතා කරන අයට මේ දේවල් නොපෙනීම පුදුමයට කරුණක්.13 සංශෝධනය ගැන කතා කරන්නේ බලය බෙදීම් ගැන කතා කරන්නේ කවුද කියලා අප බලන්න ඕනෑ. ඒ සියලු දෙනා රට ගැන හිතවත් කමින් හෝ රට ගැන ආදරයෙන් නොවෙයි සිටින්නේ. ඒ වගේ පිරිස් තමයි අද මෙරටට එරෙහිව මානව හිමිකම් චෝදනා එල්ල කරන්නේ. රට අමාරුවේ වැටෙනකම් බලා සිටින්නේ. එවැනි පිරිස් ගැන අපේ සිතට ඇති වෙන්නේ කනගාටුවක් වගේම දුකක්.ජනාධිපතිතුමා මුල්වරට ජනාධිපතිවරණයේ දී 51% තරම් තියුණු ප්‍රතිශතයක් මඟිනුයි ජයග්‍රහණය කළේ. ඒත් 2010 දී පැවැති ජනාධිපතිවරණයේ දී ඒ ප්‍රතිශතය විශාල ප්‍රමාණයකින් වැඩිකර ගත්තා.දේශපාලනයේ දී නායකයකු පැරැණි වෙද්දී ජනප්‍රියත්වය කෙමෙන් පහළ ගියා. ඒත් ජනාධිපතිතුමාගේ ජනප්‍රියත්වය දිනෙන් දින ඉහළ ගියා.ජනාධිපතිවරයාට හා ආණ්ඩුවට විපක්‍ෂය විසින් අස්ථාන චෝදනා හා විවේචන එල්ල කරනවා. මේ ගැන ඔබේ අදහස මොන වගේ ද?මේ පිරිස් දන්නවා රාජපක්‍ෂලා විනාශ නොකර තමන්ගේ දේශපාලන ඉලක්ක ජයග්‍රහණය කරන්න බැහැ කියලා. ඒ නිසා ඔවුන් උත්සාහ කරන්නෙ කෙසේ හෝ රාජපක්‍ෂවරුන්ට ප්‍රහාර එල්ල කර විනාශ කිරීමයි. අද ජනාධිපතිතුමාට, රාජපක්‍ෂවරුන්ට ප්‍රහාර එල්ල කරන්න පදනම් විරහිත චෝදනා එල්ල කරන්න පුවත්පත්, වෙබ් අඩවි, විද්‍යුත් මාධ්‍ය රාශියක් ක්‍රියාත්මක වෙනවා.මේ සෑම මාධ්‍යයක්ම උත්සාහ කරන්නේ රාජපක්‍ෂවරු විනාශ කිරීමටයි. මේ පිටුපස ඉන්නේ ආණ්ඩුවෙන් පලවා හරින ලද දේශපාලනඥයන් හා විජාතික බලවේගවල ගැත්තන් පිරිසක් පමණයි.මානව හිමිකම් චෝදනා හා මානුෂිය අයිතින් කඩ කිරීම පිළිබඳව ආණ්ඩුවට චෝදනා එල්ල වෙනවා. මේ ගැන ඔබේ මතය පැහැදිලි කළ හැකි ද?මේ චෝදනා එල්ල කරන්නේ කවුද ඔවුන්ගේ අරමුණු මොනවාද කියලා සලකා බැලිය යුතුයි. ඔවුන්ගේ එකම අරමුණ හා පරමාර්ථය බවට පත්වෙලා තිබෙන්නේ. මෙවැනි චෝදනා ඉදිරිපත් කර රට අපහසුතාවට පත් කිරීම තමයි ඔවුන්ගේ අවශ්‍යතාව වෙලා තිබෙන්නේ.මුළු ලෝකයම දන්නවා මානව හිමිකම් කඩ කළේ කවුද කියලා. මානව හිමිකම් නොතකමින් මිනිසුන් ගේ ජීවත්වීමේ මූලික අයිතිය පවා නොතකමින් කටයුතු කළ පිරිසක් තමයි එල්.ටී.ටී.ඊ සංවිධානය කියන්නේ. එවැනි පිරිසක් වෙනුවෙන් තමයි සමහරු මානව හිමිකම් ගැන කතා කරන්නේ.ගම්වලට පැන ගම්වල සිටි සිංහල, මුස්ලිම් ජනතාව සිය ගණනින් පෙති ගසා මරා දැමුවේ කොටි සංවිධානය විසිනුයි. අපේ හමුදාවට එරෙහිව කිසිදු වෙලාවක ඒ විදිහේ තහවුරු කළ හැකි චෝදනාවක් නැහැ. අපේ හමුදාව ඒ විදිහේ විනය ගරුක හමුදාවක් විදිහටයි කටයුතු කළේ.ඒත් අද බෙදුම්වාදී මතයට පණ පොවන දෙමළ ඩයස්පෝරාව එදා කොටි සංවිධානයට අවශ්‍ය මුදල් හා වෙනත් දේවල් ලබා දුන්නා. ඒ ගැන වෙනත් විදිහකට කිව්වොත් මානව හිමිකම් කඩකළ, ජනතාවට ද්‍රෝහි වූ කොටි සංවිධානය වැනි සංවිධානයකට උදව් කළා කියන්නේ වක්‍රව හෝ මානව හිමිකම් කැඩීමට උදව් කළා කියන එක.ජේ. ආර්. ජයවර්ධන, රණසිංහ ප්‍රේමදාස, චන්ද්‍රිකා කුමාරතුංග වැනි සියලු රාජ්‍ය නායකයන් ජාත්‍යන්තර බලපෑම්වලට යටත් වී තම තමන්ගේ දේශපාලන න්‍යායයන් හා ප්‍රතිපත්ති සම්පූර්ණයෙන්ම වෙනස් කළා. ඒත් ජනාධිපතිතුමා තමාගේ දේශපාලන න්‍යාය පත්‍ර, ප්‍රතිපත්ති බිඳකුදු වෙනස් කළේ නැහැ. ඒ නිසා තමයි බටහිර කඳවුර අපේ රටට එරෙහිව ජනාධිපතිතුමාට විරුද්ධව කටයුතු කරන්නේ. ඒ නිසා තමයි රාජපක්‍ෂ මහතාට විරුද්ධව මේ පිරිස් කටයුතු කරන්නේ.නාගරික සංවර්ධන හා නාගරික ප්‍රදේ්ශ වර්තමානයට ගැළපෙන විදිහට ප්‍රතිසංවිධානය කිරීමට ආණ්ඩුව කටයුතු කර තිබෙනවා. මේ ගැන පැහැදිලි කිරීමක් කළ හැකි ද?අපේ ඉලක්කය වී තිබෙන්නේ නාගරික ප්‍රදේ්ශවල අනවසර බිම්වල නිවාස තනාගෙන සිටින පිරිස් වෙත ස්ථිර නිවාස ලබා දීමයි. අප දැනටමත් නිවාස දහතුන් දහස් අටසිය හැත්තෑපහක් ඉදිකර තිබෙනවා.අපේ ඉලක්කය බවට පත්ව තිබෙන්නේ නිවාස 75000 ක් ඉදිකිරීමයි. අග නගරය වානිජ කේන්ද්‍රයක් බවට පත් කිරීමත් අපේ ඉලක්කයක්. අපි කිසිම මොහොතක කොළඹ ජනතාව කොළඹින් ඉවත් කිරීමක් සිදු කරන්නේ නැහැ. ඔවුන්ට ඉහළ පහසුකම් සහිතව අලුත් ස්්ථානවල පදිංචි කිරීම තමයි ඉලක්කය වෙලා තිබෙන්නේ.ඒ සංවර්ධනය කොළඹට පමණක් නොවෙයි රටපුරා නගර වෙත යොමුකර තිබෙනවා. දැනටමත් අප නගර 22 ක් තෝරාගෙන ඒ නගර සංවර්ධනයට කටයුතු කර තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>12</day>
    </date>
    <link>http://www.dinamina.lk/2013/04/12/_art.asp?fn=f1304122</link>
    <topic>ශ්‍රී ලංකාවේ මහා පරිසරවේදියා දොස්තර ඇස්.ඒ.වික්‍රමසිංහ</topic>
    <author/>
    <content>1901 අප්‍රේල් 13 වෙනිදා එනම් සිංහල හා හින්දු අලුත් අවුරුදු දා නිල්වලා ගං ඉවුරේ පිහිටි මාතර අතුරලිය ගමේ නාරංගස්කැටිය වලව්වේදී සුගිස්වර අබේවර්ධන ළදරුවා මෙළොව එළිය දුටුවේය. ගාල්ල මහින්ද විද්‍යාලය ,කොළඹ ආනන්ද මහා විද්‍යාලයෙන් අධ්‍යාපනය ලැබූ සුගිස්වර වික්‍රමසිංහ වෛද්‍ය විද්‍යාලයට ඇතුළු වීමෙන් පසු උසස් අධ්‍යාපනය හදෑරීම සඳහා වයස විසිපස්වන වියේදී එංගලන්තයට ගියේය.සුගිස්වර අබේවර්ධන උපත ලැබුවේ හා අධ්‍යාපන කටයුතු සියල්ල නිම කලේ ශ්‍රී ලංකාව බ්‍රිතාන්‍ය යටත් විජිතයක්ව තිබූ අවධියේය. සිය පියාට අවශ්‍ය වූයේ යටත් විජිත යුගයට සරිලන උගතකු තම පරම්පරාවට එකතු කිරීමයි. එහෙත් සුගිස්වර වික්‍රමසිංහ සිය පියාගේ බලාපොරොත්තු මෙන්ම ඉංග්‍රීසි යටත් විජිත පාලකයින්ගේ බලාපොරොත්තු බිඳ දැමූ පුද්ගලයෙකු විය.1928 දී පෙරළා ලංකාවට පැමිණෙන සුගිස්වර වික්‍රමසිංහ සිය මව්බිම යටත් විජිත ග්‍රහණයෙන් මුදවා ගැනීම සඳහා මුළු කාලය වැය කළේ රටේ පවත්නා ජාතික ව්‍යාපාර පිළිබඳව, යටත් විජිත ආර්ථිකය පිළිබඳව පුළුල් අධ්‍යනයක් ලබා ගැනීම ඔහුගේ අරමුණ විය. තම හැදෑරූ වෛද්‍ය වෘත්තිය මානවදයාවෙන් යුතුව ජනතාවට ලබා දීම නිසා වචනයේ පරිසමප්ත අර්ථයෙන් ඔහු දොස්තර කෙනෙකු විය. එනිසා ඔහු හැදින් වූ ආදරණීය නාමය දොස්තර වික්‍රමසිංහ මහතා විය. රට තුළ ඔහු දොස්තර ඇස්. ඒ .වික්‍රමසිංහ විය.වෛද්‍ය විද්‍යාව පිළිබඳ ඔහුට තිබූ පුළුල් දැනුමට සමගාමීව ශ්‍රී ලංකාවේ ආර්ථිකය බිද දැමීමට හේතු වූ මූලික රෝග පීඩන සොයා ගැනිමට ඔහු සමත් විය. 1931 රාජ්‍ය මන්ත්‍රණ සභා මැතිවරණයෙන් මොරවක මන්ත්‍රීවරයා වී 1947 රට නිදහස ලබා ගැනීමෙන් පසු වරින් වර පාර්ලිමේන්තු මන්ත්‍රීවරයෙකු ලෙස ඔහුගේ ප්‍රකාශ කියවා බලන විට එදා ඔහු කී සියලු දේ අදටත් වලංගුය.දොස්තර ඇස්. ඒ. වික්‍රමසිංහ යටත් විජිත බවින් නිදහස් වන දේශපාලන ආර්ථික හා සංස්කෘතික වශයෙන් ලාංකික ජනතාව ඉදිරියට ගත යුතු මඟ ගොවියාට ප්‍රකාශ කළේය. ”අපට සම්පූර්ණ වගකීමේ ආණුඩුවක් නොලැබෙන්නේ නම් අප විසින් වග කිව යුතුව ඇත්තේ මේ රටේ ජනතාව යැයි මම විශ්වාස කරමි ” ඔහු එතැනින් පටන් ගෙන බ්‍රිතාන්‍ය අධිරාජ්‍යවාදයේ ඇස් අරවන කථාවක් 1931 ඔක්තෝම්බර් 07 වෙනි දින රාජ්‍ය මන්ත්‍රණ සභාවේදී අභීතව ප්‍රකාශ කළේය.ඔහු යටත් විජිත ආර්ථිකය ගැනත් ඉන් මිදුණු කලෙක ගොඩ නැගිය යුතු දේශීය නිදහස් ආර්ථිකය ගැනත් සමකාලීනව වැඩිපුර අධ්‍යාපනය ලබා ලංකාවට පැමිණි සිටි ඇන්.ඇම්., කොල්වින්, පිලිප්, රෝබට්, පිටර්, බාලතම්පො, අමිර්තලිංගම්, ආනන්ද සංගරි වැනි සිංහල දෙමළ මුස්ලිම් උගත් ශිෂ්‍යයන් හා විද්වතුන් සමඟ සංවාදාත්මක අධ්‍යනයක් ගැන කතා කළේය.එහි ප්‍රතිඵලයකි 1935 පිහිට වූ ලංකා සමසමාජ පක්‍ෂ හා 1943 පිහිට වූ ශ්‍රී ලංකා කොමිනියුස්ට් පක්‍ෂය 1931 – 1934 දොස්තර වික්‍රමසිංහ යටත් විජිත රාජ්‍ය මන්ත්‍රණ සභාව තුළ කළ කතා නව මතවාද, එම දේශපාලන පක්‍ෂ පිහිටුවීමට මූලික අත්තිවාරම දැමීමට සමත් විය.රාජ්‍ය මන්ත්‍රණ සභාවෙන් පසු 1956 දී පාර්ලිමේන්තුවට අකුරැස්ස ආසනයෙන් තේරී පත් වූ දොස්තර වික්‍රමසිංහ ශ්‍රී ලංකාව විද්‍යාත්මකව සවයංපෝෂිත කිරීම සම්බන්ධව ගැඹුරු පර්යේෂණවල නිරත විය. සෝවියට් දේශයේ පස් අවුරුදු හා දස අවුරුදු සැලසුම්, අසවාන් ටෙනාසි නිම්න , වාරි මාර්ග ක්‍රම චීනයේ හොවැන් හෝ යැංසි කියැංන් ගංගා මෙල්ල කළ ආකාරය පිළිබඳව හැදෑරූ දොස්තර වික්‍රමසිංහ 1955 දී “ඉදිරිමඟ” නමින් ශ්‍රී ලංකාවට ආර්ථික ප්‍රතිසත්තියක් නමින් පොතක් ලිවීය. එය ශ්‍රී ලංකාව නැවත ගොඩ නැඟීම සඳහා පසු කාලීන දේශපාලන පක්‍ෂවලට අත් පොතක් විය. එම පොතේ ඇති පරිච්ජේද 10ය කියවා බලන විට ඔහු වෛද්‍යවරයෙකු ලෙස ශ්‍රී ලංකාවේ ආර්ථිකයට වැලදී ඇති රෝග නිදාන සොයාගත් මහා පරිසරවේදියෙකි. ආර්ථික විද්‍යාඥයෙකි.නැවත ඇතිවන නියඟ ගංවතුර සෝදා පාලු වළක්වා ගැනීම සඳහා ඔහු දැරූ ප්‍රයන්තයට දායක වීමට ඔහු නියෝජනය කළ දේශපාලන පක්‍ෂ හා ආණ්ඩුවලට නොහැකි විය. ඔහුගේ මූලිකත්වයෙන් පිහිට වූ ලංකා සමසමාජ පක්‍ෂය හා ශ්‍රී ලංකාවේ කොමියුනිස්ට් පක්‍ෂය පවා වික්‍රමසිංහ චින්තනය අතහැර දමා හිස් වචන ගොඩකට සීමා වී ඇති චින්තන පස්සේ ගමන් කරති.1931 සිට 1981 දක්වා ඔහු කළ සෑම කතාවක්ම නිල්වලා නිම්නයේ ගංවතුර වළක්වා ගැනීමට අවශ්‍ය කරුණු ඉදිරිපත් කළේය. මෙය නිවරදි කර ගැනීමට වික්‍රමසිංහ චින්තනය ජනතාවට විකුණා පාර්ලිමේන්තුව නියෝජනය කරන මන්ත්‍රීවරුන්ට වුවමනාවක් නැත. ඔවුන්ට වික්‍රමසිංහ චින්තනයට අවශ්‍ය වන්නේ පාර්ලිමේන්තු මැතිවරණයකදී තවමත් ඉතිරි වී ඇති වික්‍රමසිංහ චින්තනයට ගරු කරන අපගේ මනාපය ලබා ගැනීම සඳහාය.කවුරු කතා කළත් නොකලත් සුගිස්වර අබේවර්ධන වික්‍රමසිංහ නැමැති මහා පරිසරවේදියා ශ්‍රී ලංකාව පිළිබඳව පළකළ අදහස් ශ්‍රී ලංකාව නැවත ගොඩ නැඟීම සඳහා බැහැර කළ නොහැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304161</link>
    <topic>කෝටි 357ක වැට් බදු වංචාවේ විත්තිකරුවෝ තිදෙනෙක් හිරේට</topic>
    <author>කුමුදු හෙට්ටිආරච්චි</author>
    <content>දකුණු ආසියාවේ විශාලතම වැට් බදු වංචාව ලෙස සැලකෙන දේශීය ආදායම් බදු දෙපාර්තමේන්තුවේ සිදු වූ රුපියල් කෝටි 357කට අධික මුදලක් වංචා කිරීම ඇතුළු චෝදනාවලට වරද පිළිගත් පුද්ගලයන් තිදෙනකුට රුපියල් කෝටි දහයක, රු. ලක්ෂ දහයක හා රුපියල් පනස්දහසක දඩ මුදල් හා මාස 33ක බරපතළ වැඩ සහිත සිර දඬුවම් කොළඹ මහාධිකරණ විනිසුරු කුමුදුනී වික්‍රමසිංහ මහත්මිය ඉකුත් 12දා නියම කළාය.විත්තිකරුවන් තිදෙනා දඩ මුදල් නොගෙවන්නේ නම් විත්තිකරුවන් සතු දැනට රජය භාරයේ ඇති සියලු දේපළ රාජසන්තක කිරීමට ද පියවර ගන්නා ලෙස විනිසුරුවරිය නීතිපතිවරයාට දන්වා සිටියාය.වැට්බදු වංචා නඩුවේ 10, 13 සහ 14 වන විත්තිකරුවන් වූ සින්නයියා සුබ්‍රමනියම්, මොහොමඩ් රිස්මි, සහබ්දීන් අබ්දුල්ලා යන විත්තිකරුවන්ට මෙසේ දඩ මුදල් හා සිර දඬුවම් නියම විය. මේ වංචාවෙන් ජාතික ආර්ථිකයට විශාල විනාශයක් සිදු කර ඇති බවත් වැට්බදු මුදල් ලෙස රජයට අය විය යුතු විශාල ධනයක් ව්‍යාජ ක්‍රම මඟින් රජයෙන් ලබාගෙන ඇති බවත් මේ විත්තිකරුවන්ගේ දේපළ රාජසන්තක කර එම මුදල් අයකර ගැනීමට පියවර ගන්නා ලෙසත් මේ නඩුවේ පැමිණිල්ල මෙහෙයවූ නියෝජ්‍ය සොලිසිටර් ජනරාල් බුවනෙක අලුවිහාරේ මහතා අධිකරණයෙන් ඉල්ලා සිටියේය.එම කරුණු සලකා බැලූ විනිසුරුවරිය විත්තිකරුවන් තිදෙනා වසර 07කට ආසන්න කාලයක රක්ෂිතභාරයේ සිටිමත් වරද පිළිගැනීමත් යන කරුණු සලකා බලා අධිකරණය විසින් මෙවැනි ලිහිල් දඬුවමක් ලබාදීමට පියවර ගත් බව විත්තිකරුවනට දඬුවම් නියම කරමින් ප්‍රකාශ ක‍ළාය.2002 හා 2004 වසර කාලයේදී වැට්බදු මුදල් ලෙස රජයට අය විය යුතු රුපියල් කෝටි 357කට අධික මුදලක් ඇඟලුම් අපනයන සමාගම් ලෙස ලියාපදිංචි කළ ව්‍යාජ සමාගම් නමින් මුදල් මුදාහල බවට හා එම මුදල් සාවද්‍ය ලෙස පරිහරණය කිරීම ඇතුළු චෝදනා මත විත්තිකරුවනට එරෙහිව නීතිපතිවරයා විසින් අධිචෝදනා ගොනුකර තිබිණි.දසවැනි විත්තිකරුට මාස 13ක බරපතළ සිර දඬුවමක් හා රුපියල් මිලියන 100ක දඩ මුදලක්ද, 13වන විත්තිකරුට වසරක බරපතළ වැඩ සහිත සිරදඬුවමක් හා රුපියල් ලක්ෂ 10ක දඩ මුදලක්ද 14වන විත්තිකරුට මාස 08ක බරපතළ වැඩසහත සිර දඬුවමක් හා රුපියල් 50,000ක දඩ මුදලක්ද ගෙවීමට මෙසේ නියම විය.මේ වැට්බදු වංචාව පිළිබඳ ජනමාධ්‍ය මඟින් ‍තොරතුරු හෙළිදරව් කිරීමෙන් අනතුරුව අපරාධ පරීක්ෂණ දෙපාර්තමේන්තුවේ පොලිස් පරීක්ෂක පී. විශ්වනාදන් මහතා ඇතුළු නිලධාරීන් කණ්ඩායමක් විසින් සිද්ධිය පිළිබඳ මූලික පරීක්ෂණ ආරම්භ කරන ලදී.එහි ප්‍රතිඵලයක් ලෙස දේශීය ආදායම් බදු දෙපාර්තමේන්තුවේ නියෝජ්‍ය ආදායම් බදු කොමසාරිස් හා සහකාර ආදායම් බදු කොමසාරිස්වරයකු අත්අඩංගුවට ගන්නා ලදී. මේ සිද්ධියට සම්බන්ධ බවට තොරතුරු අනාවරණය වූ විත්තිකරුවන් කිහිප දෙනෙකුට කොටුව මහේස්ත්‍රත් අධිකරණයෙන් රටින් බැහැරවීම නවත්වා නියෝග නිකුත් කර තිබුණ ද මේ නියෝග ලබාදෙන විටත් විත්තිකරුවන් කිහිප දෙනකු රටින් බැහැරවී තිබුණි.දේශීය ආදායම් බදු දෙපාර්තමේන්තුවේ ආදායම් බදු කොමාසාරිස් ආනන්ද අඹේපිටිය, සහකාර ආදායම් බදු කොමසාරිස් ඥානසිරි ද සොයිසා ඇතුළු විත්තිකරුවන් 14 දෙනෙක් මේ නඩුවෙහි චෝදනා ලැබ සිටිති.නමුත් විත්තිකරුවන් 08 දෙනකු නොමැතිව විත්තිකරුවන් හය දෙනෙකුට පමණක් එරෙහිව අපරාධ නඩු විධාන සංග්‍රහය යටතේ 241 වගන්තිය යටතේ මේ නඩුව විභාගයට ගැනිණි.ව්‍යාජ ලේඛන සකසා ව්‍යාජ සමාගම් 20ක් නමින් චෙක්පත් 235කින් මේ මුදල් වංචා කර ඇති බව පරීක්ෂණවලින් හෙළිදරව් වී තිබුණි.මේ නඩුවේ පළමුවැනි දෙවැනි සහ සෙසු විත්තිකරුවන්ට එරෙහිව ඉදිරියට ගතයුතු පියවර සම්බන්ධයෙන් සලකා බැලීම විනිසුරුවරිය විසින් මේ මස 30දාට කල් තබන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304162</link>
    <topic>ද.කොරියාවේ ශ්‍රී ලාංකිකයන්ගේ ආරක්ෂාව සහතික කරන පියවර අරන්</topic>
    <author>මහින්ද අලුත්ගෙදර</author>
    <content>දකුණු කොරියාවේ සේවය කරන ශ්‍රී ලාංකිකයන්ගේ ආරක්ෂාව සහතික කිරීම සඳහා පියවර ගෙන තිබෙන බව දකුණු කොරියානු රජය අවධාරණය කරයි.ඒ වෙනුවෙන් විශේෂ වැඩපිළිවෙළක් ක්‍රියාත්මක බවද මේ හේතුවෙන් ශ්‍රී ලාංකික ශ්‍රමිකයන් සම්බන්ධයෙන් කිසිඳු බියක් ඇතිකරගත යුතු නැති බව දශ්‍රී ලංකාවේ දකුණු කොරියානු තානාපති ජොන් මුන් චෝයි මහතා පවසයි.දකුණු කොරියාවට පහර දෙන බවට උතුරු කොරියාව විසින් අනතුරු ඇඟවීම සහ දකුණු කොරියාවේ වෙසෙන විදේශිකයන් වහාම ඉවත්කර ගන්නා ලෙස දැනුම්දීමත් සමඟ ඒ වෙනුවෙන් විශේෂ වැඩපිළිවෙළක් ආරම්භ කිරීමට පියවර ගෙන තිබෙන අතර ශ්‍රී ලාංකිකයන් ඇතුළු විදේශිකයන්ගේ ආරක්ෂාව වෙනුවෙන් රජය ක්‍රියාත්මක වී තිබෙන බවද තානාපතිවරයා සදහන් කරයි.දකුණු කොරියාවට එරෙහිව උතුරු කොරියාවෙන් හමුදාමය ක්‍රියාමාර්ග ගනු ඇතැයි කිසිඳු ලකුණක් නොමැති බව පෙන්වාදෙන ශ්‍රී ලංකවේ දකුණු කොරියානු තානාපතිවරයා මෙවැනි ප්‍රචාරයන් ගෙනයාම උතුරු කොරියානු නායකයාගේ බලය තරකර තැනීම සදහා ක්‍රියාත්මක කර තිබෙන උත්සාහයක් පමණක් බවද කියාසිටී.මේ අතර තානාපතිවරයා සදහන් කරන්නේ දකුණු කොරියාවේ සිටින තම ශ්‍රී ලාංකික මිත්‍රයන්ගේ ආරක්ෂාව සහතිකයි කිරීම වෙනුවෙන් රජය පියවර ගෙන තිබෙන බවත් ඒ හේතුවෙන් දකුණු කොරියාවේ ඥාතීන් සිටින ශ්‍රී ලාංකිකයින් කිසිඳු බියක් ඇතිකරගත යුතු නැති බවත්ය.විදේශිකයන් ආරක්ෂා කර ගැනීම සදහා හදීසි අවස්ථාවන්හිදී ක්‍රියාත්මක වීම සඳහා සැලැස්මක් පවතින බවද හෙතෙම පෙන්වාදෙයි.මේ වනවිට ශ්‍රී ලාංකික ශ්‍රමිකයන් 25,000 ක් පමණ දකුණු කොරියාවේ සේවය කරන බවද ඔවුන් සැමගේ ආරක්ෂාව වෙනුවෙන් නිරන්තරයෙන් සොයා බලන බවද ශ්‍රී ලංකා විදේශ සේවා නියුක්ති කාර්යාංශය පවසයි.ඒ වෙනුවෙන් දකුණු කොරියාවේ පිහිටි විදේශීය තානාපති කාර්යාල සහ ජාත්‍යන්තර සංවිධාන සමඟ එක්ව ක්‍රියාත්මක වී සිටින බවද මේ දක්වා ශ්‍රී ලාංකික ශ්‍රමිකයන් කිසිවෙකුටත් හානියක් සිදුවී නොමැති බවද එම කාර්යාංශය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304163</link>
    <topic>දක්ෂිණ අධිවේගී මාර්ගයේ අවුරුදු දා ආදායම රු. ලක්ෂ 50යි</topic>
    <author>සුභාෂිනි සේනානායක</author>
    <content>කොට්ටාව - ගාල්ල දක්ෂිණ අධිවේගී මාර්ගයේ අලුත් අවුරුදු දා (14) පෙරවරු 7.00 සිට 15 වනදා පෙරවරු 7.00 දක්වා ලක්ෂ 50ක ආදායමක් උපයා තිබේ. එක් දිනකදී ලැබූ මේ වාර්තාගත ආදායම උපයා ඇත්තේ එදින වාහන 18500ක් දක්ෂිණ අධිවේගී මාර්ගයේ ගමන් කිරීමෙනි.අලුත් අවුරුදු දිනයේ විශාල මාර්ග තදබදයක් ඇති වූ බවට වාර්තා වී ඇති අතර බීමත්ව රිය පැදවීමෙන් වළකින ලෙස වරාය හා මහාමාර්ග ව්‍යාපෘති ඇමැති නිර්මල කොතලාවල මහතා අධිවේගී මාර්ගයේ ගමන් කරන ජනතාවගෙන් ඉල්ලා සිටී.උදා වූ නව වසරේ සාමය ස්ථාපිත වීම සනිටුහන් කරමින් මෙතරම් පිරිසක් අධිවේගී මාර්ගයේ ගමන් කිරීම වාර්තාවක් බවත් සංවර්ධනයේ ප්‍රතිඵල මෙරට ජනතාවට භුක්ති විඳීම රජය ලැබූ භාග්‍යයක් බවත් ඇමති නිර්මල කොතලාවල මහතා වැඩිදුරටත් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304164</link>
    <topic>පින්නවල සතුන් වත්ත කඩිනමින් ඉදි කරන්න</topic>
    <author>ධනුෂ්ක ගොඩකුඹුර</author>
    <content>පින්නවල අලි අනාථාගාරය ආසන්නයේ ඉදිකෙරෙන ශ්‍රී ලංකාවේ දෙවැනි සත්වෝද්‍යානයෙහි ඉදිකිරීම් කඩිනම් කරන ලෙස ජනාධිපති මහින්ද රාජපක්ෂ මහතා අදාළ බලධාරීන්ට උපදෙස් දුන්නේය.සත්වෝද්‍යානයෙහි පළමු අදියරේ ඉදිකිරීම් සඳහා රජය රුපියල් මිලියන 500කට අධික මුදලක් වැය කරන අතර එහි භූමි ප්‍රමාණය අක්කර 42 කි.මේ වන විට මෙහි ඉදිකිරීම් අවසන් අදියරට පැමිණ ඇති බවත් මේ වසරේ මැද භාගය වන විට ඉදිකිරීම් සම්පූර්ණ කිරීමට හැකි බවත් උද්භිද උද්‍යාන හා පොදු විනෝද කටයුතු පිළිබද අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304165</link>
    <topic>මධුරෙයි යාමට සිටි ඉන්දීය ජාතික දෙදෙනකු ළඟ රන් බිස්කට්</topic>
    <author>සුභාෂිනී සේනානායක සහ කුමාරසිරි ප්‍රසාද් ගුවන්තොටුපොළ</author>
    <content>ඉන්දියාවේ මධුරෙයි බලා ගුවන් ගතවීමට සිටි ඉන්දියන් ජාතිකයන් දෙදෙනකු සඟවාගෙන සිටි රුපියල් ලක්ෂ 18ක් වටිනා රන් බිස්කට් තුනහමාරක් පසුගිය (13) දා ශ්‍රී ලංකා රේගුව මඟින් අත්අඩංගුවට ගෙන තිබේ.ගුද මාර්ගයේ සඟවාගෙන ග්‍රෑම් 350ක් බරැති රන් බිස්කට් තොගය රැගෙන යාමට මේ ඉන්දියන් ජාතිකයන් දෙදෙනා උත්සාහ කර තිබේ‍.අප්‍රේල් 12 වැනිදා මෙරටට රෙදි ගෙනවිත් ඇති මේ ඉන්දියන් ජාතිකයන් දෙදෙනා පසුදින රන් බිස්කට් සඟවාගෙන ගුවන්ගත වීමට සැරසෙද්දී රේගු අත්අඩංගුවට ගෙන ති‍බේ.ඉන්දියන් ජාතිකයන් දෙදෙනාට තරයේ අවවාද කර නිදහස් කර ඇති අතර රත්රන් බිස්කට් තොගය රාජසන්තක කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304166</link>
    <topic>දිගුකාලීන ඉන්දු-ශ්‍රී ලංකා සබඳතා කිසිදා කැඩෙන්නේ නෑ</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ ඉන්දියාව අතර දීර්ඝ කාලයක සිට පවතින රාජ්‍යතාන්ත්‍රික සබඳතා කිසිවිටෙකත් පළුදු නොවන බව ඉන්දියාව අවධාරණය කරයි.ශ්‍රී ලංකාව ඉන්දියාවේ අසල්වැසියා බවද දෙරට අතර පවතින රාජ්‍යතාන්ත්‍රික සබඳතා දශක කිහිපයක් ඈතට දිවයන බවද ඉන්දීය විදේශ කටයුතු අමාත්‍යාංශය ප්‍රකාශ කරයි. විදේශ කටයුතු අමාත්‍යාංශයේ ප්‍රකාශක සයිඞ් අක්බාර්රුධින් එරට මාධ්‍ය වෙත අදහස් පළ කරමින් මේ බව සඳහන් කර ඇත.ශ්‍රී ලංකාව සමඟ පවතින සබඳතා සඳහා තරඟකාරිත්වයක් නොමැති බව පෙන්වාදී තිබෙන එම ප්‍රකාශකයා ශ්‍රී ලංකාව ඉන්දියාවේ මිත්‍ර රටක් බවද පවසා තිබේ.චීනය, ශ්‍රී ලංකාව සමඟ සමීප සම්බන්ධතාවයක් ගොඩනඟාගෙන සිටින බැවින් එය ඉන්දියාවට අභියෝගයක් නොවන්නේද යන්න සම්බන්ධයෙන් මාධ්‍යවේදියෙකු කළ ප්‍රශ්නයකට පිළිතුරු දී තිබෙන ඉන්දීය විදේශ කටයුතු අමාත්‍යාංශයේ ප්‍රකාශකයා ශ්‍රී ලංකාව සහ ඉන්දියාව අතර දීර්ඝ කාලයක සිට පවතින රාජ්‍යතාන්ත්‍රික සම්බන්ධතා හේතුවෙන් ඒ පිළිබඳව කිසිඳු ගැටලුවක් ඇති නොවන බව පෙන්වාදී ඇත.දෙරට අතර සම්බන්ධතාව දෙරටේම යහපතට පවතින්නක් බවද ඉන්දියාවේ මැදිහත්වීමෙන් ශ්‍රී ලංකාවේ සිදුකරන සංවර්ධන ව්‍යාපෘති ඉදිරියේදී නව ක්‍රමවේදයකට අනුව ක්‍රියාත්මක කිරීමට බලාපොරොත්තුවන බවද ඉන්දියානු විදේශ කටයුතු අමාත්‍යාංශයේ ප්‍රකාශක සයිඞ් අක්බාර්රුධින් මෙහිදී ප්‍රකාශකර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304167</link>
    <topic>ශ්‍රී ලංකා ක්‍රිකට් ඡන්ද අද දැඩි රැකවල් මැද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ඡන්ද විමසීම විශේෂ ආරක්ෂාවක් මැද බණ්ඩාරනායක සම්මන්ත්‍රණ ශාලාවේදී අද පෙරවරු 10.30ට ආරම්භ කෙරේ.අශ්‍රී ලංකා ක්‍රිකට් ඉතිහාසයේ පළමුවරට මැතිවරණ දෙපාර්තමේන්තු නිලධාරීන්ගේ උපදෙස් මත පැවැත්වෙන මෙවර නිලවරණයට පොලිස් නිලධාරීන් 150ක් හා පෞද්ගලික ආරක්ෂක සේවයේ නිලධාරීන් 40ක් යොදවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304168</link>
    <topic>අලුත් අවුරුදු උළෙලේ ගම හරහා දිවූ ක්‍රීඩකයෙක් මරුට</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන අලුත් අවුරුදු උත්සවයේ ගම හරහා දිවීමේ තරගයට සහභාගී වූ ක්‍රීඩකයෙක් තරගය අතරතුරදී මිය ගියේය.රඹුක්කන බතඹුරය ක්‍රීඩාංගණයේදී ඊයේ (15) පැවති මේ අවුරුදු උළෙල රඹුක්කන ප්‍රාදේශීය ලේකම් කාර්යාලීය, ප්‍රාදේශීය සභාව පොලිසිය හා මහීපාල හේරත් ජන සහන පදනම එක්ව සංවිධාන කර තිබිණි.රඹුක්කන ප්‍රවීණයන්ගේ මලල ක්‍රීඩා සමාජයේ සාමාජිකයකු වන කේ. යසරත්න මහතා මෙසේ අවාසනාවන්ත ලෙස මිය ගිය බව රඹුක්කන පොලිසිය පවසයි. කිලෝමීටර් හතකින් සමන්විත ප්‍රවීණයන්ගේ ධාවන තරගයේ අඩක් පමණ දිවයමින් සිටියදී මාර්ගයෙන් ඉවත්වී හිඳගත් මේ ක්‍රීඩකයා රඹුක්කන රෝහලට ගෙන යන විටත් මිය ගොස් සිටි බව රෝහල් ප්‍රකාශකයෙක් කීය.මිය යන විට හැත්තෑ හැවිරිදි වියේ පසු මේ ජ්‍යෙෂ්ඨ ක්‍රීඩකයා දේශීය හා විදේශීය ප්‍රවීණයන්ගේ මලල ක්‍රීඩා තරග රැසකට සහභාගීවී ජයග්‍රහණයන් හිමිකර ගත්තෙකි.රඹුක්කන හුරීමළුව පදිංචි කේ. යසරත්න මහතාගේ දේහය රඹුක්කන රෝහල් මෘත ශරීරාගාරයේ තබා ඇති අතර මරණ පරීක්ෂණය සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n1304169</link>
    <topic>අවුරුදු සමයේ බීමතින් රිය පැදවූ 189කට නඩු</topic>
    <author>ධනුෂ්ක ගොඩකුඹුර, මහින්ද අලුත්ගෙදර සහ පණ්ඩුක සමරසේකර</author>
    <content>අලුත් අවුරුදු සමය තුළ බීමත්ව රිය පදවා හසු වූ රියදුරන් 189 දෙ‍නකුට එරෙහිව නඩු පැවරීමට පියවර ගෙන ඇති බව පොලීසිය පවසයි.රිය අනතුරු අවම කිරීමේ අරමුණ ඇතිව පොලීසිය විසින් උත්සව සමයේ මේ රථවාහන මෙහෙයුම් ක්‍රියාත්මක කළ බව පොලිස් මාධ්‍ය ප්‍රකාශක පොලිස් අධිකාරී බුද්ධික සිරිවර්ධන මහතා ප්‍රකාශ කළේය.මේ කාලයේ මාරක රිය අනතුරු පහක් වාර්තා වී ඇති අතර ඉන් පුද්ගලයන් පස්දෙනකු මිය ගොස් ඇති බවත් අම්පාර, අනුරාධපුරය, ගාල්ල, ගල්කිස්ස සහ පුත්තලම ප්‍රදේශවල මේ අනතුරු සිදුව ඇති බවත් හෙතෙම පැවසීය.මේ අතර ඉදිරි දින කිහිපයේදී ද බීමතින් රිය ධාවනය කරන රියදුරන් නීතියේ රැහැනට හසු කර ගැනීම සඳහා මෙහෙයුම් සිදුකරන බව පොලිස් මාධ්‍ය ප්‍රකාශකවරයා පැවසීය.කෙසේ වෙතත් උත්සව සමයේ බීමතින් රිය ධාවනය නොකරන මෙන් පොලීසිය සියලුම රියදුරන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=n13041610</link>
    <topic>දැඩි උණුසුම පහව යන ලකුණු</topic>
    <author>ධනුෂ්ක ‍ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකාවට ඉහළින් හිරු මුදුන්වීම නිසා හටගත් උණුසුම් කාලගුණ තත්ත්වය ක්‍රමයෙන් පහව යනු ඇති බව කාලගුණ විද්‍යා දෙපාර්තමේන්තුව පවසයි.අප්‍රේල් මස 5 වැනි දා සිට 15 වැනිදා දක්වා කාලයේ ශ්‍රී ලංකාව ආශ්‍රිත අක්ෂාංශවලට හිරු මුදුන්ව පැවැති බව කාලගුණ දෙපාර්තමේන්තුවේ කාලගුණ විද්‍යාඥ චන්න රොද්‍රිගු මහතා පැවසීය.රට පුරා වැසි සහිත කාලගුණික තත්ත්වයක් ඇති විය හැකි අතර ඒ සමඟ ඇති විය හැකි සුළං සහ තදබල අකුණු සම්බන්ධයෙන් සැලකිලිමත් විය යුතු බවත් හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304161</link>
    <topic>ගම්පොළ පන්විලතැන්න මාර්ගය සංවර්ධනයට</topic>
    <author>ගඟ ඉහළ සමූහ - ජගත් ජනප්‍රිය</author>
    <content>ගම්පළ ආසනයේ උඩපළාත ප්‍රාදේශීය සභා බල ප්‍රදේශයේ අටබාගේ සිට දුනුකේ උල්ලහරහා පන්විලතැන්න මාර්ගය ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් රුපියල් කෝටි 11ක් වැයකර සංවර්ධනය කෙරේ.මහනුවර දිසාවේ උප සංඝනායක ශ්‍රී විවේකාරාමාධිපති පුස්සැල්ලාව සුමනරතන හිමි මේ ගැන මෙසේ කීවේය.දශක ගණනක් ඉතා අබලන්ව පයින්වත් ගමන් කිරීමට නොහැකිව තිබූ මේ අටබාගේ පන්විල තැන්න මාර්ගය නිසා පවුල් 7500ක් පමණ අසීරුවට පත්ව සිටියා.අද එම මාර්ගය සංවර්ධනය කිරීම ගැන සතුටුයි.ආර්.ලීලාවතී මහත්මියඅටබාගේ, පල්ලේගම, උඩගම, ඉහළගම, ඉලත්තගම, වින්සිවත්ත මාළිගා මලේ දුනුකේ උල්ල පන්විල තැන්න යන ග්‍රාමනිලධාරි වසම් වල ජනතාවට ඇති එකම මාර්ගය මෙය වේ.එම නිසා මේ මාර්ගය අබලන්වීම නිසා ජනතාව ඉතා දුක්බර ජීවිතයක් ගත කරා.මේ මාර්ගය අබලන් වීම නිසා පිට පළාත් වලින් මේ ගමේ තරුණියන් විවාහ කරගන්න පැමිණි අය මගදි බසයෙන් බැස ගොස් තිබෙනවා.මේ මාර්ගය සංවර්ධනය කිරීමට මග පාදා දුන් අගමැති තුමාටත් ආර්ථික සංවර්ධන ඇමතිතුමාටත් ස්තුතිවන්ත වෙනවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304162</link>
    <topic>බසයේදී හමුවූ පෙම්වතාගෙන් තරුණියට අපූරු තෑග්ගක්</topic>
    <author>අතුරුගිරිය විශේෂවික්‍රම සමරසිංහ</author>
    <content>බොරැල්ල හරහා පිටකොටුව ගොඩගම දක්වා ගමන්කරන බස්රථවල කවදත් සෙනග පිරී පවතී. එම බස්රථවලදී නොයෙක් සිද්ධීන්ද නිතර අසන්නට, දකින්නට ලැබේ.පසුගිය දිනක සවස කොළඹින් පිටත්වූ එම බසයක ඉදිරි දොරටුව අසල ආසනයක ඉඳගෙන සිටියේ වයස 30ක පමණ කඩවසම් තරුණයෙකි. ඔහු අත පොලිතින් බෑගයක වූ තරමක් විශාල පාර්සලයකි.ආසනය අසලම සිටගෙන සිටියේ තරුණයාගේ වයසටම සමවන තරමක් පියකරු තරුණියකි. ඇයද රැකියාවක් කරන තැනැත්තියක් ලෙස පෙනුන අතර ඇය අතද පොලිතින් බෑගයක වූ පාර්සලයකි.මගී තදබදය නිසාත් ඇයගේ පහසුව සඳහාත් එම පාර්සලය ඉහත කී තරුණයා අතට දී ටිකදුරක් ගියපසු ඇය ඔහු සමග කතා බහටද එක්විය.බස්රථය බත්තරමුල්ලට යනවිට එම දෙපළ පුදුම ලෙන්ගතු කමකින් පිළිසඳරේ යෙදී සිටියේ බසයේ කොයි කාගෙත් අවධානය ඔවුන්වෙත යොමුකරමිනි.ගමන අවසන් කළ තරුණයා මාලඹේදී තම අසුන හා ඔහු අත වූ පාර්සලය ඇයට දී සමුගෙන ගියේ ඇයගේ දුරකථන අංකයද ඉල්ලාගත් පසුව ටටා බායි මා යන්නම් පැටියෝ කියමිනි. තරුණියද තරුණයාට සමු දුන්නේ හැඟීම්බරව මහත් සතුටිනි.බසය මාලඹෙන් පිටත්වී ටික දුරක් ගියපසු පාර්සලයේ වෙනස තරුණියට වැටහුනි.එක වරම ඇය කෑගසා හඬමින් අනේ අරමිනිහා මගේ රෙදි පාර්සලය මාරු කරලා. මේ පාර්යාලය මගේ නෙමේ. අවුරුද්දට රුපියල් හයදහසකට ගත්ත අලුත් රෙදි මගේ ඒ පාර්සලයේ තිබුණේ.අයියෝ මම මොකද කරන්නේ යැයි කියමින් නොනවත්වා වැලපෙන්නට විය. කවුරුත් ඇය ගැන අනුකම්පාකර බසයද නතරකර ඇය අතවූ පාර්සලයේ ඇත්තේ කුමක්දැයි පරීක්ෂා කළහ.එම පාර්සලයේ වූයේ සිමෙන්ති,හුණු තීන්ත ආදිය තැවරුනු කිලිටි වූ කිලිසමක් හා කමීසයක් සමග ෂොපින් බෑගයක වූ තෙමුන සරමක් සහ කුඩා තුවායකි.අහම්බෙන් හමුවන කඩවසම් තරුණයන් දුටු පමණින් ප්‍රමාණය ඉක්මවා කුළුපගවන තරුණියන්ට යස පාඩමක්බව බසයේසිටි ඇතැම්හු කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304163</link>
    <topic>ඩෙංගු මදුරුවන්ට අතවනන ජ-ඇළ කුණු කන්ද</topic>
    <author>ජා- ඇළ මධ්‍යම - ලෙස්ලි පෙරේරා</author>
    <content>පරිසර දූෂණය ජනතාවගේ සෞඛ්‍යයට තර්ජනයක් නොවේද?එමෙන්ම මාරාන්තික ඩෙංගු මදුරුවාට රජ දහනක් වෙද්දී මෙය මිනිසාට මරු වැළඳ ගැනීමට හේතු කාරණා වන්නේ නම් මෙවන් ස්ථාන ගැන වගකිව යුත්තන්ගේ අවධානය යොමු නොවන්නේ මන්දැයි ජනතාව ප්‍රශ්න කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304164</link>
    <topic>හෙරලියාවල සමූපය හිටිහැටියේ වහලා</topic>
    <author>පොල්ගස්ඕවිට සමූහ</author>
    <content>හෝමාගම විවිධ සේවා සමූපකාර සමිතිය මඟින් පාලනය වන පොල්ගස්ඕවිට, හෙරලියාවල සමුපකාර අලෙවි ප්‍රාදේශිකය හිටිහැටියේ වසා දැමීම පිළිබඳව සාමාජිකයන් සහ ගම්වාසීහු වගකිවයුත්තනට සිය විරෝධය පළ කරති.මෙම සමූපකාරය ඇතුළත් බල ප්‍රදේශය එම සමිතිය මඟින්ම ආදර්ශ සමුපකාර ගම්මානයක් ලෙස නම් කරනු ලදුව වසර කිහිපයකට පෙරාතුව මැති ඇමැතිවරුන්ගේ සහභාගිත්වයෙන් විවෘත කරන ලද බවද ඔවුහු සිහිපත් කරති.අඩසිය වසරක් පුරා මැනවින් ක්‍රියාත්මක වූ බවද, දෙමසකට ඉහත දී කිසිදු පූර්ව දැනුම් දීමක් ද නොකොට වසා දමන ලද බවද කියති.මේ නිසා උත්සව සමයේ දී පාරිභෝගික භාණ්ඩ ලබාගත නොහැකි වීම දැඩි අපහසුතාවක් ද වෙයි. සාමාජිකයන් දහසක් පමණ ලියාපදිංචිව සිටින මෙම ප්‍රාදේශිකයෙන් තුන්දහසක් පමණ සේවාවක් ලබා ගනිති. එහි කළමනාකරණය උදෙසා පසුගිය ජනවාරි 19 දින නිලවරණයක් පවත්වා නවදෙනෙකුගෙන් යුත් කාරක සභාවක් ද පත්කර ගැනුණි.රුපියල් දහසක් වන අවම කුලියක් මත ලබාගත් ගොඩනැඟිල්ලක ප්‍රාදේශිකය පවත්වාගෙන යනු ලැබීය. වියළි ආහාර ද්‍රව්‍යවලට මීයන්ගෙන් සිදුවන හානි නිසා දිගටම සිදුවන පාඩුව පියවා ගැනීමට ප්‍රාදේශිකය වසා දමන ලද බව වගකිවයුත්තන්ගෙන් කළ විමසුම්වල දී ප්‍රකාශ වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304165</link>
    <topic>පමුණුගම පුරන් කුඹුරු අස්වද්දයි</topic>
    <author>පමුණුගම සමූහ – ඩී. එන්. බී. කිරිහෙට්ටි</author>
    <content>පමුණුගම ගොවිජන සේවා කාර්යාලය මගින් මෙවර යල කන්නයට රාගම හොරපෙ අක්කර 15ක පුරන් කුඹුරු අස්වැද්දීමට කටයුතු යොදා ඇති බව පමුණුගම ගොවිජන සංවර්ධන නිලධාරි ඇම්. ඒ. ඩී. වීරතුංග මහතා පැවැසීය.මේ ප්‍රදේශයට අවශ්‍ය ජල පහසුකම් නොමැතිවීම මෙය පුරන්වීමට හේතුවූ අතර පළාත් සභා ප්‍රතිපාදන යටතේ පළාත් සභා මන්ත්‍රී ජානක සූරියබණ්ඩාර මහතාගේ පුරෝගාමිත්වයෙන් මේ කුඹුරුවලට ජලය රැගෙන එන ඇළේ පැති බැම්ම ලක්‍ෂ තුනක වියදමින් සංවර්ධනය කරන ලදී.මේ යල කන්නයේ වැපිරීම සඳහා හොරපෙතුඩුව ඇළයාය ගොවීන්ට මේ අක්කර 15ම වී වගා කිරීමට සැලසුම් කරගෙන ඇති බව කෘෂි නිෂ්පාදක සහය අරුණ ශාන්ත මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304166</link>
    <topic>ගම්පහ රෝහල අසල කානුව පළාතටම හිසරදයක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ රෝහල අසලම , කොළඹ පාරට මායිම්ව ඇති විශාල කානුව දැඩි ලෙස අපවිත්‍ර වී තිබේ.මේ කානුවේ නිසිලෙස අපවිත්‍ර ජලය ගලා නොබසි.මැසි , මදුරුවන් බෝවිය හැකි , එසේම අනතුරුදායක ස්ථානයක් වී ඇත.මේ සම්බන්ධව මීට පෙරද මාධ්‍ය මඟින් බලධාරීන්ගේ අවධානය යොමු කළද ඵලක් වී නැත.මෙය මාර්ග සංවර්ධන අධිකාරිය හෝ අදාළ වගකිවයුතු ආයතනයක නිලධාරීන්ගේ අවධානයට යොමුවිය යුතුය.”සුන්දර ගම්පහ” අසුන්දර කරන සහ මහජන පීඩා සිදුවන මෙවැනි ස්ථාන කෙරෙහි අවධානය යොමු කරන ලෙස ප්‍රදේශවාසීහු බලධාරීන්ගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304167</link>
    <topic>එදා රජරටට තිබූ සම්පතක් අද පරණ වූ යකඩ ගොඩක්</topic>
    <author>අනුරාධපුර නැගෙනහිර සමූහ- සේනපුර ඩී.නිශ්ශංක</author>
    <content>පරණ යකඩ ගොඩකට පමණක් සීමා වී තිබුණ, රජරට ජනතාවගේ සම්පතක් බඳු අනුරාධපුර සංවර්ධන නිර්මාණ හා යන්ත්‍රෝපකරණ ඒජන්සිය නැවත ගොඩනැගීම සඳහා උතුරුමැද පළාත් වත්මන් ප්‍රධාන අමාත්‍යවරයාගේ උපදෙස් මත පත්කළ සභාපතිවරයා ඇතුළු ක්‍රියාකාරී නිලධාරී පිරිස විශාල කාර්ය භාරයක නිරතවී සිටිති.නමුත් මේ ජාතික සම්පත විනාශ මුඛයට ඇද දමා කෝටි ගණනක මුදල් සම්භාරයක් අයුතු ලෙස පරිහරණය කර පැදුරටත් නොකියා ගිය හිටපු පාලක පැලැන්තිය දැන් ධන කුවේරයන් බවට පත්ව නිදැල්ලේ සිටින අතර ඔවුන්ට එරෙහිව දැඩි ක්‍රියා මාර්ගයක් ගන්නා ලෙස මෙහි සේවක මණ්ඩලය හා අනුරාධපුර ජනතාව වගකිවයුත්තන්ගෙන් ඉල්ලා සිටිති.එම ඒජන්සියේ වත්මන් සභාපති රවීන්ද්‍ර ගීත් ජයසේන මහතා මෙසේ කීවේය.“පැවති පාලක මණ්ඩලය වැව් හැටතුනේ ව්‍යාපෘතිය යටතේ කිසිදු වැවක් පිළිසකර නොකර කෝටි හතක මුදලක් වංචා කරලා.මේ සම්බන්ධයෙන් ජනාධිපති විමර්ශන අංශයෙන් පරීක්ෂණයක් ද සිදු වෙමින් පවතිනවා. මේවා සිදු කළ පාලකයන් දැන් නැහැ.නමුත් මුදල් වංචා හා වෙනත් දූෂණ කටයුතුවලට සම්බන්ධ ගණකාධිවරයාගේ වැඩ තහනම් කර තවත් අයෙකු අනිවාර්ය නිවාඩු යවා තියෙනවා.”ජයසේන මහතා මෙසේ ද පැවැසීය.ගතවූ කාලය ඇතුළත යන්ත්‍රෝපකරණ ඒජන්සියේ මුද්‍රණාලය, යාන්ත්‍රික අංශය, සේවා අංශය, ඉදිකිරීම් අංශය, ඉන්ධන පිරවුම්හල හා යාන්ත්‍රික වැඩපල ක්‍රියාවිරහිතවයි පැවතුනේ.බොහෝ අංශ වසා දමා තිබුණි. මෙහි වාහන පණහකට වැඩි ප්‍රමාණයක් තිබුණා.එයින් ක්‍රියාකාරීව තිබුනේ වාහන පහක් පමණයි. අනෙක් වාහන සියල්ලම අබලන්. දැනට වාහන 17ක් පමණ අලුත්වැඩියා කර සේවයට යොදවා තිබෙනවා.වැඩපල පුරා විසිරී ඇත්තේ යකඩ ගොඩවල්. ඒවා වෙන්දේසි කිරීමට කටයුතු කරගෙන යනවා.රජරට ජනතාවට සම්පතක් ලෙස පැවති මේ ආයතනය මේ තත්ත්වයට පත්කර තිබීම ජාතික අපරාධයක්.  .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=r1304168</link>
    <topic>හොරණ අනවසර පදිංචිකරුවන්ගේ තොරතුරු රැස් කරයි</topic>
    <author>කළුතර දිසා සමූහදයාරත්න කුමාරසිංහ</author>
    <content>හොරණ ප්‍රාදේශීය ලේකම් කොට්ඨාසයට අයත් ග්‍රාම නිලධාරී වසම්වල අනවසරයෙන් පදංචිවී සිටින පුද්ගලයින් හා පවුල් පිළිබඳව කරුණු විමසා බලා ලේඛනයක් සැකසීමේ ජංගම සේවයක් ප්‍රාදේශීය ලේකම් කාර්යාලය මඟින් දැන් ආරම්භ කර ඇත.රජය සතු ඉඩම් ඇති ග්‍රාම නිලධාරී වසම්වලට ගොස් අනවසරයෙන් පදිංචිව සිටින පුද්ගලයන්ගෙන් තොරතුරු ලබාගෙන ලේඛනය සකස් කරන බැව් හොරණ ප්‍රාදේශීය ලේකම් නිශාන්ති ජයසිංහ මහත්මිය දිනමිණට පැවසුවාය.මේ ලේඛනය සකස්කර පළාත් ඉඩම් කොමසාරිස්වරයාට ඉදිරිපත්කර අනවසරයෙන් පදිංචි වී සිටින අයට නීත්‍යානුකූලව අයිතිය ලබාදීමට කටයුතු කරන බවද ප්‍රාදේශීය ලේකම් මහත්මිය කීවාය. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304161</link>
    <topic>ක්‍රිකට් නිලතල තේරීමේ රහස් ඡන්දය අද</topic>
    <author>ප්‍රින්ස් ගුණසේකර</author>
    <content>ඡන්ද දායකයන් 147ක සහභාගීත්වයෙන් ශ්‍රී ලංකා ක්‍රිකට් ආයතනයේ ප්‍රධාන තනතුරු සදහා වූ නිලවරණය බණ්ඩාරනායක සම්මන්ත්‍රණ ශාලාවේදී අද පෙරවරු 10.30ට පැවැත්වේ.උපසභාපති, උප ලේකම්, භාණ්ඩාගාරික නියෝජ්‍ය භාණ්ඩාගාරික, තරග කමිටුව, විනිසුරු කමිටුව හා තරග සංචාර කමිටුව ඡන්ද විමසීමෙන් තෝරා ගැනීමට බලාපොරොත්තු වේ.එම තෝරා ගැනීම් නව ක්‍රීඩා රෙගුලාසි අනුව රහස් ඡන්දයෙන් සිදුවන අතර ඒ සඳහා වෙනම ඡන්ද පත්‍රිකා සකස් කෙරේ.මේ අතර සභාපති ලෙස ජයන්ත ධර්මදාස මහතා හා ලේකම් ලෙස නිශාන්ත රණතුංග මහතා මේ වන විටත් නිතරගයෙන් තේරී පත්ව ඇත.ක්‍රිකට් නිලවරණය සාධාරණව පැවැත්වීම උදෙසා මැතිවරණ දෙපාර්තුමේන්තුවේ සහය ලබාදෙන ‍ලෙස ක්‍රිකට් ආයතනය ඉල්ලීමක් කළ හෙයින් ඒ සඳහා අවශ්‍ය උපදෙස් ලබාදෙන බව මැතිවරණ කොමසාරිස් මහින්ද දේශප්‍රිය මහතා පවසයි.එහෙත් තම දෙපාර්තුමේන්තුව ක්‍රිකට් නිලවරණයට කිසිදු සෘජු මැදිහත්වීමක් නොකරන බව ඒ මහතා නිවේදනයක් නිකුත් කරමින් ඊයේ පැවැසීය.ව්‍යවස්ථාපිත ඡන්ද විමසීම්වලදී භාවිතා කරන ඡන්ද පෙට්ටි හෝ නිල මුද්‍ර ක්‍රිකට් නිලවරණයට යොදා නොගන්නා බවත්, මැතිවරණය දෙපාර්තුමේන්තුව සතු ටෙන්ඩර් බහාලන පෙට්ටි හා භාවිතාවේ නැති නිලමුද්‍රා ප්‍රයෝජනයට ගන්නා බවත් හෙතෙම පෙන්වා දෙයි.නිලවරණයට අදාල නාමයෝජනා කැඳවීමේ සිට ඡන්ද පත්‍රිකා මුද්‍රණය කිරීම යනාදී කිසිදු කාර්යයකට මැතිවරණ දෙපාර්තුමේන්තුවේ මැදිහත්වීමක් නොමැති අතර රහස්‍යභාවය සුරැකෙන සේ ඡන්ද ගණන් කිරීම හා ප්‍රතිඵල වගුගත කිරීමට අවශ්‍ය උපදෙස් ලබාදීම සිදුකෙරේ.ක්‍රිකට් ඡන්දය වාර්ෂික මහා සභාව මෙහෙයවන සභාපතිවරයාට හෝ ක්‍රීඩා සංවර්ධන දෙපාර්තුමේන්තුවේ බලයලත් නිලධාරීයකුට පැවැරෙන අතර ඡන්ද හිමියන්ගේ අනන්‍යතාව පරික්ෂා කිරීම හා ඡන්ද පත්‍රිකා නිකුත් කිරීම ශ්‍රී ලංකා ක්‍රිකට් ආයතනයේ ස්ථීර කාර්ය මණ්ඩලය සිදු කිරීමට නියමිතය.ශ්‍රී ලංකා ක්‍රිකට් නිලවරණය මාර්තු 30වැනිදා ක්‍රිකට් මූලස්ථානයේ පැවැත්වීමට නියමිත තිබූ අතර පසුව එය අද දිනට කල් දැමිණි. සභාපති තනතුරට හිටපු සභාපති උපාලි ධර්මදාස, තිලංග සුමතිපාල හා සුමිත් පෙරේරා යන මහත්වරු නාමයෝජනා භාර දුන්න ද ඒ තිදෙනාගේම නාමයෝජනා විවිධ හේතු මත ප්‍රතික්ෂේප විය.එවැනි තත්ත්වයක් තුළ දී ශ්‍රී ලංකා ක්‍රිකට් විධායක සභාව විසින් සුදුසු පුද්ගලයකු සභාපති ලෙස යෝජනා ස්ථීර කිරීම සිදුකළ යුතු බව ක්‍රිකට් ව්‍යවස්ථාව අනුව සිදුවේ.ක්‍රිකට් විධායක සභාව ඒකමතිකව සභාපති තනතුරට ජයන්ත ධර්මදාස මහතා නම් කළ හෙයින් ඉදිරි වසර දෙකකදී ක්‍රිකට් පරිපාලනය ඒ මහතාට භාර වෙයි. ලේකම් තනතුරට නිශාන්ත රණතුංග මහතා සමග නාමයෝජනා භාරදුන් නිශාන්ත පෙරේරා මහතාගේ නාමයෝජනාව ප්‍රතික්ෂේප වීමෙන් රණතුංග මහතා නිතරගයෙන් එම තනතුරට පත්විය.ක්‍රීඩා සමාජ, දිස්ත්‍රික් සංගම් හා ‍තවත් ආයතන 2ක් නියෝජනය කරමින් ඡන්ද දායකයන් ක්‍රිකට් නිලවරණයට සහභාගි වේ. පසුගිය නිලවරණයේදී රාජ්‍ය සේවා හා ආරක්ෂක ‍‍සේවා ආයතන ක්‍රිකට් නිලවරණයට එක්වූ හෙයින් මෙවර ජනසතු සේවා හා වෙළෙඳ සේවා ආයතනවලට එම අවස්ථාව හිමිව ඇත.2013 ක්‍රිකට් නිලවරණයේ නාමයෝජනා ‍මෙසේය.සභාපති - ජයන්ත ධර්මදාස (නිතරගයෙන්), ලේකම් - නිශාන්ත රණතුංග (නිතරගයෙන්), උප සභාපති (තනතුරු 2) – කේ.මතිවානන්, අසංග සෙනෙවිරත්න, මොහාන් ද සිල්වා, නියෝජ්‍ය ලේකම් (තනතුරු 1) - හිරන්ත පෙරේරා, බන්ධුල දිසානායක, ප්‍රියන්ත සොයිසා, භාණ්ඩාගාරික (තනතුරු 1)- නුස්කි මොහොමඩ්, ඊස්මන් නාරංගොඩ, නියෝජ්‍ය භාණ්ඩාගාරික (තනතුරු 1) – අජිත් පැස්කුවෙල්, අර්වින් ජයවර්ධන, තරග කමිටුව (තනතුරු 5) – මංජුල කාරියප්පෙරුම, සමන්ත දොඩංවෙල, රොහාන් ඉද්දමල්ගොඩ, උපාලි සෙනෙවිරත්න, අරුණ ද සිල්වා, කවින්ද ලියනගේ, බන්ධුල දිසානායක, විනිසුරු කමිටුව (තනතුරු 5) – ජයන්ත පරණාතල, පී.එස්.ආරියතිලක, ගජබා පිටිගල, වසන්ත ආරියවික්‍රම, සේනක අගුලුගහ, හිරාන් ජයමාන්න, ඒ.ආර්.එම්.අරූස්, ලාල් රණසිංහ, සමන් ‍හේවාවිතාරණ, දුමින්ද හේමාල්, තරග සංවිධායක කමිටුව ( තනතුරු 5) – චන්දා රොද්‍රිගෝ, රෝලන්ඩ් පෙරේරා, අනිල් ද සිල්වා, ජයන්ත ජයවීර, චමින්ද ප්‍රනාන්දු, චමින්ද කුරේ, උදය ඉමල්ෂ.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304162</link>
    <topic>එල්.වී.ජයවීර බොක්සිං ශූරතාව ගාමිණී මැදි විදුහලට</topic>
    <author>ඉංගිරිය සමූහ</author>
    <content>ශ්‍රී ලංකා පාසල් බොක්සිං සංගමය මගින් 41වැනි වරටත් පවත්වනු ලැබූ එල්.වී.ජයවීර පාසල් බොක්සිං තරගාවලියේ ශූරතාව දිනාගැනීමට ඉංගිරිය ගාමිණි මධ්‍ය මහා විද්‍යාලය සමත්විය.සමස්ත තරගාවලියේ රන් පදක්කම් 4ක් සමග ප්‍රසාද ලකුණු 29ක් ගාමිණි මැදි විදුහලට හිමිවූ අතර ප්‍රසාද ලකුණු 22ක් ලැබූ හොරණ විද්‍යාරත්න විද්‍යා පීඨය දෙවැනි ස්ථානය අත්කර ගත්තේය. තුන්වැනි ස්ථානය හිමිවූයේ ප්‍රසාද ලකුණු 18ක් ලැබූ විද්‍යාර්ථ විදුහලටය.තරගාවලියේ දක්ෂතම ක්‍රීඩකයා ලෙස ගාමිණි මැදි විදුහලේ කේ.වී.ඒ.එල්. එරංද සම්මාන දිනූ අතර පිළිමතලාව මැදි විදුහලේ එස්.ජී.ඒ.එස්.බණ්ඩාර හොඳම පරාජිත ක්‍රීඩකයාට හිමි සම්මානය දිනා ගත්තේය.පාසල් කණ්ඩායම් 55ක ක්‍රීඩකයන් 211දෙනකුගේ සහභාගිත්වයෙන් ඉංගිරිය නගර සභා ක්‍රීඩාංගණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304163</link>
    <topic>වේගවත්ම පන්දු යවන්නාට මිලියනයක්</topic>
    <author/>
    <content>වත්මන් පාකිස්තාන කණ්ඩායමේ ඇති වේගපන්දු යවන්නන්ගේ අඩුපාඩුව පිරවීම සඳහා වේගපන්දු යවන්නන් සෙවීමේ කඳවුරක් එරට ක්‍රිකට් බලධාරීන් ආරම්භ කළහ.'කිංග් ඔෆ් ස්පීඩ්' නමින් හඳුන්වන මේ පුහුණු කඳවුර අධික්ෂණය කරනු ලබන්නේ පාකිස්තානයෙන් බිහිවූ විශිෂ්ටතම වේගපන්දු යවන්නන් යුගලය වන වසීම් අක්රාම් හා වකාර් යුනුස් විසිනි.පැයට සැතපුම් 90ක වේගයෙන් පන්දු යැවිය හැකි වේගපන්දු යවන්නන් සොයා ගැනීම තම අරමුණ බව පාකිස්තාන ක්‍රිකට් පාලක මණ්ඩලය පවසයි.මේ මස 13වැනිදා සිට 21වැනිදා දක්වා ප්‍රධාන නගර 10ක දී පැවැත්වීමට නියමිත මේ පුහුණු කඳවුරෙන් ‍සොයා ගන්නා පැයට සැතපුම් 90ට ඉහළින් පන්දු යැවිය හැකි ක්‍රීඩකයාට පාකිස්තාන රුපියල් මිලියනයක් පිරි නමන බව එරට ක්‍රිකට් පාලක මණ්ඩලය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304164</link>
    <topic>ආසියානු කුසලාන ක්‍රිකට් බංග්ලාදේශයේ දී</topic>
    <author/>
    <content>2014වසරේ ආසියානු කුසලාන ක්‍රිකට් තරගාවලියට සත්කාරකත්වය ලබාදීමට හැකිවෙතැයි බංග්ලාදේශ ක්‍රිකට් පාලක මණ්ඩලය බලාපොරොත්තු වෙයි.මීට පෙර ආසියානු ක්‍රිකට් කවුන්සිලය විසින් මේ තරගාවලියට සත්කාරකත්වය ලබාදීමට ඉන්දියාවට ආරාධනා කළ අතර ඉන්දියාවට ඒ සම්බන්ධව උනන්දුවක් නොමැතිවීමේ හේතුවෙන් බංග්ලාදේශයට ‍මේ අවස්ථාව උදාවී ඇත.මීට පෙර 2012වසරේ දී බංග්ලාදේශය ඉතා සාර්ථක ලෙස ආසියානු කුසලාන තරගාවලියට සත්කාරකත්වය ලබාදුන් අතර ඒ සම්බන්ධව ආසියානු ක්‍රිකට් කවුන්සිලයේ පැසසුමට ද ලක්විය.'2014වසරේ ආසියානු කුසලාන ක්‍රිකට් තරගාවලියට සත්කාරකත්වය ලබාදෙන්න අපි බලාපොරොත්තු වෙනවා.' බංග්ලාදේශ ක්‍රිකට් පාලක මණ්ඩලයේ වැඩබලන ප්‍රධාන විධායක නිලධාරී නිසාමුදීන් චවුද්රි පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304165</link>
    <topic>වේග පන්දු යවන්නාට ඉන්දියාවෙන් අවවාදයක්</topic>
    <author/>
    <content>2008 වසරේ අයි‍.පී.එල්.තරගාවලිය අතරතුරදී හර්බජන් සිං සමග ඇතිකරගත් ආරවුල සම්බන්ධව සමාජ වෙබ් අඩවියක් වන ට්වීටර් වෙබ් අඩවියට ප්‍රකාශ නිකුත් කිරීම සම්බන්ධව ඉන්දියා ක්‍රිකට් පාලක මණ්ඩලය ඔහුට අවවාද කර තිබේ.රාජස්තාන් රෝයල්ස් කණ්ඩායම නියෝජනය කරන ශ්‍රීසාන්ත් ට්වීටර් වෙබ් අඩවියට ප්‍රකාශ කර ඇත්තේ හර්බජන් සිං තමාට 2008 අයි.පී.එල්.තරගාවලිය අතරතුරදී කම්මුල් පහරක් එල්ල නොකළ බවය.එය මාධ්‍ය විසින් වැරැදි ලෙස හුවා දක්වනු ලැබු කතාවක් බවත් පවසන ශ්‍රීසාන්ත් හර්බජන් සිං දැඩි ‍ලෙස විවේචනයට ලක්කොට තිබේ. පසුගිය සතියේ අයි.පී.එල්.තරගයකදී විරාත් කෝලි හා ගෞතම් ගම්භීර් අතර ඇතිවූ ආරවුල සම්බන්ධව ද ක්‍රිකට් පාලක මණ්ඩලය ඔවුන් දෙදෙනාට අවවාද කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304166</link>
    <topic>මැයි සිට පාපන්දු ක්‍රීඩාවේ නව පෙරළියක්</topic>
    <author>ප්‍රින්ස් ගුණසේකර</author>
    <content>ලෝක පාපන්දු සම්මේලනයේ සභාපති සෙප් බ්ලැටර් මහතා හා ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගෝ මහතා අතර හමුවක් මේ 23වැනිදා සූරිච්හීදී පැවැත්වේ.ශ්‍රී ලංකා පාපන්දු ක්‍රීඩාවට වැදගත් කරුණු ගණනාවක් මේ හමුවේදී ලෝක පාපන්දු සම්මේලනයේ සභාපතිවරයාට ඉදිරිපත් කරන බව ශ්‍රී ලංකා පාපන්දු සම්මේලනයේ සභාපති රංජිත් රුද්‍රිගෝ මහතා 'දිනමිණ'ට පැවැසීය.රංජිත් රුද්‍රිගෝ මහතා පාපන්දු සභාපතිවරයා ලෙස පත්වී සතියක් ඉක්මවෙද්දී ලෝක පාපන්දු සභාපතිවරයා හමුවීමට ලැබීම ශ්‍රී ලංකා පාපන්දු ක්‍රීඩාවට ලැබුණු විශිෂ්ඨතම අවස්ථාවකි.ලෝක පාපන්දු සම්මේලන සභාපතිවරයා පසුගිය අවස්ථා දෙකකදීම ශ්‍රී ලංකාවට පැමිණෙන බව පැවසුවද අවසන් මොහොතේ එම අදහස වෙනස් කළේය.එලෙස ශ්‍රී ලංකාවට පැමිණීම කල් දැමීමට හේතු හෙළි නොකළ අතර නව පාපන්දු සභාපතිවරයා පත්වූ ඉක්මනින්ම ශ්‍රී ලංකා පාපන්දු ක්‍රීඩාව පිළිබඳ සාකච්ඡා කිරීමට අවස්ථාවක් දීම ද විශේෂත්වයකි.සෙප් බ්ලැටර් මහතා සමග සාකච්ඡාවේදී ශ්‍රී ලංකාවේ වෘත්තීය මට්ටමේ ලීග් තරගාවලියක් ආරම්භ කිරීම, ජාතික පාපන්දු පිලට අනුග්‍රාහකයකු නොමැති හෙයින් විශේෂ සහයෝගය ඉල්ලීම හා ශ්‍රී ලංකාව තුළ කෘතිම පාපන්දු ක්‍රීඩාංගණයක් ඉදිකිරීමට ආධාර ලබාගැනීම වැනි කරුණු පිළිබඳ සාකච්ඡා කරන බව පාපන්දු සම්මේලන සභාපති රංජිත් රුද්‍රිගෝ මහතා පැවැසීය.එයට අමතරව ත්‍රස්තවාදී ක්‍රියා හේතුවෙන් කඩා වැටී තිබුණු උතුරු - නැගෙනහිර පාපන්දු යළි නගා සිටුවීමේ ඉදිරි දැක්ම පැහැදිලි කිරීමට ද අපේක්ෂා කරන බව රුද්‍රිගෝ මහතා සඳහන් කළේය.යාපනයේ ඉදිකළ පාපන්දු සංවර්ධන මධ්‍යස්ථානය විවෘත කිරීම උදෙසා සෙප් බ්ලැටර් මහතාට ශ්‍රී ලංකාවට පැමිණෙන ලෙස ආරාධනා කිරීමට ද බලාපොරොත්තු වේ.මැයි මාසයේ මුල සිට ශ්‍රී ලංකා පාපන්දු ක්‍රීඩාවට කාර්ය බහුල කාලයක් උදාවනු ඇතැයි ද පැවැසේ. ජාතික පාපන්දු කණ්ඩායමේ සංචිතය ආරම්භ කොට බ්‍රසීල ජාතික නව පුහුණුකරු යටතට පත්කිරීම, එෆ්.ඒ.කුසලාන හා ප්‍රිමියර් ලීග් තරගාවලිය ආරම්භ කිරීම හා පාපන්දු සම්මේලන ගොඩනැගිල්ලේ දෙවැනි හා තෙවැනි මහල් කුලියට දීමේ කටයුතු කිරීම ආදිය මැයි මාසයේ දී සිදුකෙරේ.මේ අතර පාපන්දු නිවහනේ දෙවැනි මහලේ පිහිටා තිබූ ලෝක පාපන්දු සම්මේලන කළාපීය සංවර්ධන කාර්යාලයේ තිබූ භාණ්ඩ තොගයක් එක්තරා පිරිසක් රැගෙන ගොස් ඇති බව ද වා‍ර්තා වේ.පුටු, මේස ඇතුලු කාර්යාල උපකරණ තොගය මෙසේ රැගෙන ගොස් ඇත්තේ පාපන්දු කළමනාකරන කමිටුවේ හිටපු නිලධාරියකුගේ අවශ්‍යතාවක් මත බව ද වාර්තා වේ.එම කළාපීය කාර්යාලය දැනට නවදිල්ලියේ පිහිටා තිබෙන හෙයින් ශ්‍රී ලංකාවේ තිබූ කාර්යාලයීය උපකරණ මෙරට පාපන්දු සම්මේලනයට පරිත්‍යාග කළ යුතුව තිබුණි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304167</link>
    <topic>බර ඉසිලීමේ යොවුන් ශූරයා මවුබිමට පැමිණෙයි  </topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304168</link>
    <topic>ශ්‍රී ලංකා-බංග්ලාදේශ යොවුන් ටෙස්ට් තරගය ජය පරාජයක් නෑ</topic>
    <author/>
    <content>සංචාරක ශ්‍රී ලංකා අවුරුදු 19න් පහළ කණ්ඩායම හා බංග්ලාදේශ 19න් පහළ කණ්ඩායම අතර බංග්ලාදේශයේ මීර්පූර් නුවර පැවැති පළමු ටෙස්ට් තරගය ජය පරාජයෙන් තොරව නිමාවට පත්විය.පළමුව පන්දුවට පහරදුන් ශ්‍රී ලංකා යොවුන් පිල ලකුණු 422ක් රැස්කළ අතර බංග්ලාදේශය ලකුණු 397ක් ලබාගත්තේය. ශ්‍රී ලංකාව දෙවැනි ඉනිමේ දී කඩුලු 8කට ලකුණු 207ක් ලබා ඉනිම අත්හිටුවූයේ ලකුණු 233ක ජයග්‍රාහී ඉලක්කයක් බංග්ලාදේශයට ලබාදෙමිනි.තරගය නිමාවනවිට බංග්ලාදේශය දෙවැනි ඉනිමට කඩුලු 3ක් දැවී ලකුණු 71ක් ලබාගත්තේය. තරගයේ වීරයා සම්මානය හිමිවූයේ බංග්ලාදේශ පළමු ඉනිමේ දී කඩුලු 7ක් දවාලූ ඒ.කේ.ටිරෝන්ටය.දෙපිල අතර දෙවැනි ටෙස්ට් තරගය අද ආරම්භවේ. ශ්‍රී ලංකාව පළමු ඉනිම – 422යි. මිනෝද් භානුක 114, සඳුන් වීරක්කොඩි 59, කුසල් මෙන්ඩිස් 46 ( ජුබෙයිර් හුසේන් 146/5) සහ දෙවැනි ඉනිම – 207/8යි. කුසල් මෙන්ඩිස් 52 ( ජුබෙයිර් හුසේන් 56/3)බංග්ලාදේශය පළමු ඉනිම – 397යි. මොසාදික් හුසේන් 107, මෙහෙදි හසන් 105, නසීමුල් හුසේන් 55 (ඒ.කේ.ටිරෝන් 142/7) සහ දෙවැනි ඉනිම -71/3යි. සද්මාන් ඉස්ලාම් නොදැවී 34 (ඒ.කේ.ටිරෝන් 29/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s1304169</link>
    <topic>කොළඹ හොකී ශූරතාව ජනාධිපති බාලිකාවට</topic>
    <author/>
    <content>කොළඹ දිස්ත්‍රික් පාසල් හොකී කමිටුව සංවිධානය කළ අවුරුදු 19න් පහළ කොළඹ පාසල් හොකී තරගාවලියේ බාලිකා ශූරතාව ශ්‍රී ජයවර්ධනපුර ජනාධිපති බාලිකා විදුහලට හිමිවිය.අවසන් තරගයේදී ජනාධිපති බාලිකාවන් විසින් කොළඹ මියුසියස් විදුහල ගෝල් 5-0කින් ජරාජයට පත් කෙරිණි.මේ තරගාවලියේදී ජනාධිපති බාලිකා විදුහල් කණ්ඩායම සමග පැවැති තරගවලදී කිසිදු කණ්ඩායමකට ගෝල් වාර්තා කිරීමට නොහැකිවීම විශේෂ සිදුවිමකි.සඳලි දිල්හාරා, තිසරි සචින්කලා තරගාවලියේ ඉදිරි පෙළ දක්ෂ ක්‍රීඩිකාවන් ලෙසත් ඉමේෂා ලක්ෂාණි, තාරුකා ලාවන්‍යා, අයේෂණි දාබරේ සහ සඳුනි උමේෂා මැද පෙළ ක්‍රීඩිකාවන් ලෙසත් කැපී පෙනුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s13041610</link>
    <topic>රාජස්තාන් රෝයල්ස් කඩුලු 6කින් ජය ගනී</topic>
    <author/>
    <content>අජින්ක්‍යා රහානේ හා ශේන් වොට්සන් එක්ව පන්ජාබ් කිංග්ස් කණ්ඩායමට එරෙහිව කඩුලු 6ක ජයක් රාජස්තාන් රෝයල්ස් පිලට හිමිකර දීමට සමත්වූහ.මෙවර අයි.පී.එල්.තරගාවලියේ රාජස්තාන් රෝයල්ස් පිල ලැබූ තුන්වැනි ජය මෙය විය. පළමුව පන්දුවට පහරදුන් පන්ජාබ් පිල ඕවර 18.5කදී ලකුණු 124කට දැවී ගිය අතර රාජස්තාන් රෝයල්ස් පිල ඕවර 19.2කදී කඩුලු 4ක් පමණක් දැවී ජය සපුරා ගත්තේය.පන්ජාබ් - 124 (ඕවර 18.5) ඩේවිඩ් හසී 41 ( ශ්‍රීසාන්ත් 20/2, ත්‍රිවේඩ් 21/2)රාජස්තාන් - 126/4 (ඕවර 19.2) අජින්ක්‍යා රහානේ නොදැවී 34, ශේන් වොට්සන් 32කල්කටා පිලට ලකුණු 48ක ජයක්මේ අතර කුමාර් සංගක්කාරගේ නායකත්වයෙන් යුත් හයිදාබාද් සන්රයිස් පිලට එරෙහිව ලකුණු 48ක ජයක් වාර්තා කිරීමට ගෞතම් ගම්භීර්ගේ නායකත්වයෙන් යුත් කල්කටා නයිට් රයිඩර්ස් පිල සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s13041611</link>
    <topic>කාන්තා විස්සයි20 ක්‍රිකට් 22දා සිට</topic>
    <author/>
    <content>‍ශ්‍රී ලංකා කාන්තා ක්‍රිකට් ක්ෂේත්‍රයට නවක ක්‍රීඩිකාවන් බිහිකරන අන්තර් පළාත් කාන්තා විස්සයි20 ක්‍රිකට් තරගාවලිය මේ මස 22දා ආරම්භ වේ. මැයි මස 2දින දක්වා පැවැත්වෙන මේ තරගාවලියට උතුරු මැද, බස්නාහිර, දකුණ, මධ්‍යම හා ඒකාබද්ධ කණ්ඩායම තරග වදිති.තරග කාලසටහන22දා - උතුරු මැද - මධ්‍යම පෙ.ව.9.30ට කෝල්ට්ස් පිටියේබස්නාහිර – ඒකාබද්ධ පිල ප.ව.1.45ට කෝල්ට්ස් පිටියේ23දා - උතුරු මැද – දකුණ පෙ.ව.9.30ට මුවර්ස් පිටියේමධ්‍යම – බස්නාහිර ප.ව.1.45ට මුවර්ස් පිටියේ25දා - උතුරු මැද – ඒකාබද්ධ පෙ.ව. 9.30ට එන්.සී.සී‍.පිටියේමධ්‍යම – දකුණ ප.ව‍.1.45ට එන්.සී.සී.පිටියේ26දා - බස්නාහිර – උතුරු මැද පෙ‍.ව.9.30ට එන්.සී‍.සී.පිටියේදකුණ – ඒකාබද්ධ ප.ව.1.45ට එන්‍.සී.සී.පිටි‍යේ29දා - බස්නාහිර – දකුණ පෙ.ව.9.30ට එන්.සී.සී.පි‍ටියේඒකාබද්ධ – මධ්‍යම ප.ව.1.45ට එන්.සී‍.සී.පිටියේ30දා - අවසන් පූර්ව වටය – මුවර්ස් පිටියේමැයි 2දා- අවසන් මහා තරගය ප.ව.1.30ට එන්.සී.සී.පිටියේ.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s13041612</link>
    <topic>අමීර් ඛාන්ට අන්ත පරාජයක්</topic>
    <author/>
    <content>අප්‍රකට ක්‍රීඩකයකු වන ඩැනී ග්‍රේසියා හමුවේ තරගය ආරම්භ වී තත්පර 52කදී බිම ඇද වැටෙමින් ලෝක පූජිත බොක්සිං ශූර අමීර් ඛාන් පරාජයට පත්විය.හිටපු ඔලිම්පික් බොක්සිං ශූර අමීර් ඛාන්ගේ විස්මිත පරාජය සම්බන්ධව කාගෙත් කුතුහලය ඇවිස්සෙද්දි ඔහු කියා සිටියේ තමා තරගයට පෙර දිනයේ ප්‍රිය සම්භාෂණ හතරකටම සහභාගිවීම පරාජයට හේතුවූ බවය.'ඒක නිදහසට කාරණක් නෙවී. නමුත් තරගයකට පෙර දින රාත්‍රිය ප්‍රිය සම්භාෂණ කීපයක ගතකිරීම තරමක තෙහෙට්ටුවක් ඇති කරවන්නක්. එදා රාත්‍රියේ මම රිසි සේ විනෝද වුණා.නමුත් පසුදින පැවැත්වෙන තරගය ගැන එතරම් බරපතල ලෙස සිතුවේ නෑ' අමීර් ඛාන් පැවැසීය.'මේ පරාජය මගේ ජීවිතයට බලපාන එකක් නෙවේ. මිනිස්සු මා ගැන දන්නවා. සාමාන්‍යයෙන් මම නිහතමානී පුද්ගලයෙක්. ප්‍රිය සම්භාෂණයකට ආරාධනා කළාම මට ඒක ප්‍රතික්ෂේප කරන්න බෑ.'අමීර් ඛාන් වැඩිදුරටත් කීවේය. ලෝක බොක්සිං ශූර අමීර් ඛාන් බිම ඇද වැටෙන්නට පහරදුන් ග්‍රේසියා සිය ජයග්‍රහණය සම්බන්ධව දැඩි ලෙස ප්‍රීතියට පත්ව සිටියේය.තම බොක්සිං ක්‍රීඩා දිවියේ වීරයකු ලෙස සළකන අමීර් ඛාන් පරාජයට පත්කිරීම නොව බිම හෙලීම තම ආඩම්බරයට කරුණක් බව ඔහු කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=s13041613</link>
    <topic>රත්තොට තෑගි ප්‍රදානය 26දා</topic>
    <author>රත්තොට විශේෂ</author>
    <content>රත්තොට ප්‍රාදේශිය ලේකම් කොට්ඨාස අන්තර් සමාජ ක්‍රීඩා උලෙළේ ත්‍යාග ප්‍රදානෝත්සවය මධ්‍යම පළත් සභා අමාත්‍ය බන්දුල යාලෙගම මහතාගේ ප්‍රධානත්වයෙන් මේ මස 26 වැනිදා රත්තොට නාගරික ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>16</day>
    </date>
    <link>http://www.dinamina.lk/2013/04/16/_art.asp?fn=f1304161</link>
    <topic>බක්මහ සැණකෙළිය සාමය සමගිය තහවුරුවන කාලයක්</topic>
    <author>සාකච්ඡා කෙළේඋදිත ගුණවර්ධන</author>
    <content>සිංහල හින්දු අලුත් අවුරුද්දේ වැදගත්කම, එම සිරිත් විරිත් රටේ සංස්කෘතියේ දියුණුවට බලපාන්නේ කෙසේද යන්න පිළිබඳව කිරිවෙහෙර රජ මහා විහාරාධිපති අලුත්වැව සෝරත හිමි සමඟ සිදුකළ සාකච්ඡාවකි මේ.අලුත් අවුරුදු සමයේ වැදගත්කම හා එය ජන සමාජයේ දියුණුවට බලපා ඇති ආකාරය ගැන පැහැදිලි කිරීමක් කළ හැකිද?සිංහල හින්දු අලුත් අවුරුද්ද කියන්නේ මෙරට ජන සමාජය තුළ විශේෂ මොහොතක් වගේම වැදගත් කාලයක් විදියට හඳුන්වා දෙන්න පුළුවන්. මේ කාලයේදී ජන සමාජය පමණක් නොවෙයි පරිසරයද වෙනසකට ලක්වෙනවා. එදා ගොවිතැන මුල්කරගත් සමාජ වටපිටාවක් තුළ අස්වැන්න ගෙට ගැනීමෙන් පසු ගොවියා ලබන මඳ අස්වැසිල්ල තුළ උදාවූ සැණෙකෙළියක් බවට බක්මහ මංගල්‍යය පත් වුණා.අපේ හිත්වල තිබෙන නොමනාපකම් මඟහැරීමටත් මඟහැරී ගිය සබඳතා අලුත් කර ගැනීමටත් මේ අවුරුදු කාලය යොදා ගත්තා. මේ නිසා අවුරුදු උළෙල සමාජය පැත්තෙන් හා සංස්කෘතික පාර්ශවය කියන දෙපැත්තටම වැදගත් වූ උත්සවයක් විදිහට හඳුන්වාදීමේ වරදක් මා දකින්නේ නැහැ.රටක සංස්කෘතික උරුමයන් අපේකම් ගිලිහී යන යුගයක සිංහල අවුරුදු උළෙල මඟින් ඒ ගිලිහී යන චාරිත්‍ර අපේකම් යළි මතුකර ගැනීමටත් ජනතාව ඒ සඳහා හුරුපුරුදු කිරීමටත් පුළුවන් වෙලා තිබෙනවා. ඒ නිසා මොන විදිහකට බැලුවත් මොන කෝණයකින් බැලුවත් සිංහල හින්දු අවුරුද්ද රටට අතිශය වැදගත් මොහොතක් විදිහට හඳුන්වාදීමේ වරදක් මා දකින්නේ නැහැ.ඒ වගේම අලුත් ආර්ථික රටාව තුළ බොහෝ සමාජ සබඳතා දුරස්වෙලා තිබෙන්නේ. ඒ සබඳතා යළිත් ඇතිකර ගැනීමටත් මේ අවුරුදු කාලයේදී විශාල පිටිවහලක් ලැබෙනවා. මේ හැම දෙයක් අතින්ම බැලුවත් සිංහල අවුරුද්ද විශාල සමාජ කාර්යභාරයකට උදව් වෙන අවස්ථාවක් විදිහට හඳුන්වා දෙන්න පුළුවන්.ඇතැමුන්ට මේ අවුරුදු කාලයත් තවත් සැණෙකෙළියක් ප්‍රීති උත්සවයක් වෙන්න පුළුවන්. ඒත් මගේ අදහසට අනුව නම් මේක සැණෙකෙළියක් විදිහට හඳුන්වාදීමේ සාධාරණයක් නැහැ.ජාතින් අතර සමඟිය සහජීවනය ඇතිවීමටත් මේ සිංහල හින්දු අලුත් අවුරුද්ද බලපාන්නේ කොහොමද?සිංහල, හින්දු අලුත් අවුරුද්ද කී විටම අපට සහජීවනය පිළිබඳ අදහසක් ඇතිවෙනවා. මේ රටේ සිංහලයන්ට මෙන්ම දෙමළ ජනතාවටත් මේ අලුත් අවුරුද්ද එකවර සැමරීමට පුළුවන් වෙලා තිබීම ඉතාමත් වැදගත්. එක දිනයක මේ ජනවර්ග දෙකම එකවර අවුරුදු සැමරීම මඟින් මේ දෙපාර්ශවය අතර ඇති සහජීවනය අවබෝධය වගේම සංස්කෘතික නෑදෑකමත් මනා ලෙස දැක බලා ගැනීමට පුළුවන් වෙනවා.ඒ වගේම සිංහල, දෙමළ යන ජන කණ්ඩායම්වල බැඳීම සංස්කෘතින් දෙක අතර ඇති ඥාතිත්වය ලොවට පෙන්වා දෙන අවස්ථාවක් විදිහටත් සිංහල හින්දු අලුත් අවුරුද්ද පෙන්වා දීමට පුළුවන්. ඒ වගේම සිංහල හින්දු අලුත් අවුරුදු චාරිත්‍රවල නවසඳ බැලීම චාරිත්‍රයක් තිබෙනවා. එහිදී අපේ ඉස්ලාමීය භක්තිකයන් අතර මේ විදිහේ චාරිත්‍රයක් තිබෙනවා.මෙමඟින් ඔවුන් හා අප අතරද සංස්කෘතික සමානත්වයක් ඇතැයි අපට සිතන්නට පුළුවන්. මේ විදිහේ සමානතා සබඳතා අපේ ජාතීන් අතර තිබෙන බව මෙමඟින් තහවුරු කර ගැනීමට පුළුවන්කම තිබෙනවා. කොහොමත් අපි ආගම් ජාතින් වශයෙන් වෙනස්කම් තිබුණත් අවසානයේදී ඉන් එහා ගිය සබඳතා සමානතා තිබෙනවා කියලා මේ කරුණු අනුව තහවුරු කර ගැනීමට පුළුවන්.එදා අවුරුද්ද හා අද අවුරුද්ද අතර ඇති වෙනස්කම් පිළිබඳව ඔබවහන්සේ ගේ මතය පැහැදිලි කළ හැකිද?අද නාගරික ජීවිතය තුළ එදා විදිහටම සිරිත්විරිත් ඉෂ්ට කිරීමට නොහැකි වෙන්න පුළුවන්. ඒත් සමස්තයක් විදිහට ගත්තාම මේ සිරිත් විරිත් තාමත් ආරක්ෂා වෙලා තිබීම ගැන සතුටුවීමට පුළුවන්. අවුරුද්ද කීවාම අපට මතක් වෙන පැරැණි ජන ක්‍රීඩා, ළමා ක්‍රීඩා තිබෙනවා.ඒත් මේ හැම දෙයක්ම කාලානුරූපව වෙනස් වෙලා සමහර ජන ක්‍රීඩා මාධ්‍යට පමණක් සීමා වෙලා, තිබෙනවා. මෙතැනදී වැඩිහිටියන් විදිහට අපටත් විශාල වගකීමක් තිබෙනවා අපේ අලුත් පරපුරට මේ ගැන අවබෝධයක් හුරුවක් ලබා දීමට. කිසියම් හේතුවක් නිසා මේ ජන ක්‍රීඩා, පැරැණි සිරිත් විරිත් අප වෙතින් ගිලිහී ගියොත් අපේ රටේ තිබෙන සංස්කෘතියේ වටිනාකම්වලට විශාල හානියක් සිදුවීමට ඉඩ තිබෙනවා.ඒ විතරක් නොවෙයි මේ කාලයට සුවිශේෂී ආහාර කැවිලි පෙවිලි තිබෙනවා. ඒ කැවිලි පෙවිලි අපේ රටේ සංස්කෘතිය විදහා දක්වන දෙයක් පෙන්වන්න පුළුවන්. ඒ නිසා මේ කැවිලි පෙවිලි රටා අප අත්නොහල යුතුයි. එය තමයි සිදුවිය යුත්තේ. ඉදිරි පරපුරට මේ ආහාර රටා හුරුපුරුදු කිරීම පමණක් නොවෙයි, ඒ ආහාර වර්ග හැදීම පිළිබඳවත් අලුත් පරම්පරාවට හුුරුපුරුදු කළ යුතුයි. ඒ විදිහේ කැවිලි පෙවිලි රටා හුරුපුරුදු කළ යුතුයි. එය තමයි සිදුවිය යුතු කරුණ වන්නේ.ඒත් සමහරු කියන්නේ අලුත් අවුරුද්ද අද වෙළෙඳුන්ගේ තවත් උත්සවයක් බවට පත්වෙලා කියලා. ඔබවහන්සේ ඒ අදහසට එකඟ ද?අනිවාර්යයෙන්ම මේ අදහසට මාත් යම් එකඟතාවක් දක්වනවා. අද බක්මහ සැණකෙළිය වාණිජ පරමාර්ථ මුදුන්පත් කර ගන්නා දෙයක් බවට පත්කර තිබෙනවා. මේ සඳහා වෙළෙඳුන් ඉතා විශාල දායකත්වයක් දරනවා. ඒත් අලුත් අවුරුද්ද වෙළෙඳ ඉලක්ක වෙත ඉලක්ක ගත විය යුතු දෙයක් කියලා මා නම් සිතන්නේ නැහැ.අපට කලක් මේ බක්මහ උළෙල නිදහසේ සැමරීමට පුළුවන්කම ලැබුණේ නැහැ. එයට හේතු වූයේ රට තුළ තිබූ යුද වාතාවරණය. මේ තත්ත්වය වෙනස්වීම ගැන අදහස පැහැදිලි කළ හැකිද?යුද වාතාවරණය නිසා රට විශාල පසුබෑමකට ලක්වුණා. ඒ නිසා සිංහල අවුරුද්දේ තිබූ මිහිරියාව සුන්දරත්වයද විශාල ලෙස අඩුවුණා. අපිට මතකයි එදා අවුරුදු දා පවා ගම්වලට පැන අහිංසක ගම්වැසියන්ව ත්‍රස්තවාදින් විසින් මරා දැමුවා. අවුරුද්දට බඩු ගන්න කඩපිළට නගරයට ගිය අහිංසකයන් ආයේ ගමට ආවේ නැහැ.නගරයේදී කඩ පිළේදී බෝම්බයට හසුවී මිය ගියා. ඒ විදිහේ වාතාරවණයකුයි එදා රටේ තිබුණේ. අද අපට පුළුවන් වෙලා තිබෙනවා නිදහසේ නිවහල්ව අවුරුද්ද සැමරීමට. මෙය අප ලැබූ භාග්‍යයක් විදිහට හඳුන්වා දෙන්න පුළුවන්.ඒ තත්ත්වයට රට ගෙන ඒම ගැන ජනාධිපතිතුමාටත් රණවිරුවන්ටත් අප ප්‍රණාමය, ස්තූතිය පළ කළ යුතුයි.අද විවිධ අමාරුකම් බැරිකම් තිබෙන්න පුළුවන්. ඒත් අද ජාති ආගම් භේදයකින් තොරව මුළු රටටම නිදහසේ නිවහල් සිතින් අවුරුදු සමරන්න පුළුවන්. එය විශේෂ දෙයක් විදිහට හඳුන්වා දීමේ වරදක් නැහැ.ආගම් අතර ජාතින් අතර සමඟිය අවබෝධය පිළිබඳ මාතෘකාව අද ප්‍රබල ලෙස ඉස්මතුවෙලා තිබෙනවා. මේ ගැන ඔබවහන්සේගේ අදහස පැහැදිළි කළ හැකිද?මේ සමඟිය සහජීවනය තමයි රටේ දියුණුවට ප්‍රබල ලෙස බලපාන්නේ. අපි අද බෙදී සිටීම, වෙන්ව සිටීම නොවෙයි සිදුවිය යුත්තේ. එක්ව සිටීම බැඳී සිටීම තමයි විය යුත්තේ. එමඟින් රටටත් ජාතියටත් විශාල යහපතක් උදාකර ගැනීමට පුළුවන්.හිසතෙල් ගෑමේ ජාතික උත්සවය ඊයේ සිදු කරනු ලැබුවා. මේ මංගල්‍යයේ වැදගත්කම කුමක්ද?මෙය ඉතාමත් වැදගත් චාරිත්‍රයක්. වෙනත් කිසිදු රටක නොමැති විදිහේ චාරිත්‍රයක් විදිහටද පෙන්වා දෙන්න පුළුවන්. මේ චාරිත්‍රයේ ආයුර්වේද ‍ෛවද්‍යානුකූලවත් විශාල සත්‍යක් හා ශක්තියක් තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304171</link>
    <topic>වසර 8ක වලංගු රියැදුරු බලපත මෙරට හොරෙන් ඉන්න යොදාගෙන</topic>
    <author>විජයානි එදිරිසිංහ</author>
    <content>මෙරට සංචාරය කිරීම සඳහා වසරක වීසා ඇති විදේශිකයන්ට මෝටර් රථ ප්‍රවාහන දෙපාර්තමේන්තුව මඟින් වසර අටක් සඳහා වලංගු රියදුරු බලපත්‍රයක් නිකුත් කරන අතර වීසා අවසන් වීමෙන් පසු ඔවුන් හොර රහසේ මෙරට රැඳී සිටීමේදී අනන්‍යතාව තහවුරු කිරීම සඳහා එම රියදුරු බලපත්‍රය ඉදිරිපත් කරන බව ආගමන විගමන දෙපාර්තමේන්තුව පවසයි.වීසා නොමැතිව මෙරට රැඳී සිට විවිධ ජාවාරම්වල යෙදෙන විදේශිකයන් සොයා මෙහෙයුම් සිදු කරන ආගමන විගමන බුද්ධි නිරීක්ෂණ වැටලීම් අංශයට එම රියදුරු බලපත්‍රය ඉදිරිපත් කරන විදේශිකයන් බොහෝ අවස්ථාවල එම රියදුරු බලපත්‍රය උපයෝගී කරගෙන ඔවුන්ගේ අයිතිවාසිකම් ඉදිරිපත් කරමින් වාද කිරීමට පවා එන බව පැවසේ.තවද විදේශ ගමන් බලපත්‍රය ඉදිරිපත් නොකර මේ රියදුරු බලපත්‍රය ඉදිරිපත් කරන ඇතැම් විදේශිකයන් බොහෝ විට ඒ හරහා ආරක්ෂක නිලධාරීන්, විමර්ශන නිලධාරීන් රවටා බොහෝ ස්ථානවලින් ලිස්සා යන බවද පැවසේ.සාමාන්‍යයෙන් වීසා නැතත් රියදුරු බලපත්‍රය ඉදිරිපත් කරමින් ‍තම අනන්‍යතාව තහවුරු කිරීමට ඉදිරිපත් වන විදේශිකයෝ රැසක්ම දිනපතා වැටලීම්වලදී ආගමන විගමන බුද්ධි හා නිරීක්ෂණ අංශයට කොටු වෙයි.එම නිසා වසරක වීසා ඇති විදේශිකයන්ට වසර අටකට වලංගු රියදුරු බලපත්‍රයක් නිකුත් කිරීම මෙරට ජාතික ආරක්ෂාවට බලපාන ගැටලු සහගත තත්ත්වයක් යැයි එම බුද්ධි හා නිරීක්ෂණ අංශය පෙන්වා දෙයි.මෙරට ගත කිරීම සඳහා වසරක වීසා ඇති විදේශිකයකුට වසරකට පමණක් වලංගු රියදුරු බලපත්‍රයක් නිකුත් නොකර වසර අටකට වලංගු සාමාන්‍ය ආකාරයේ රියදුරු බලපත්‍රයක් නිකුත් කරන්නේ ඇයිද යන්න සම්බන්ධව රියදුරු බලපත්‍ නිකුත් කරන මෝටර් රථ ප්‍රවාහන දෙපාර්තමේන්තුවේ වේරහැර ශාඛාවේ නියෝජ්‍ය කොමසාරිස් සංජීව බන්දු කීර්ති මහතාගෙන් දිනමිණ කළ විමසුමේදී ඒ මහතා මෙසේ තොරතුරු ඉදිරිපත් කළේය.වසරක් හෝ ඊට වැඩි කාලයක් සඳහා වීසා ඇති විදේශිකයකුට මේ දෙපාර්තමේන්තුවෙන් සැහැල්ලු වාහන සහ යතුරු පැදි සඳහා නිකුත් කරනු ලබන්නේ මෙරට ජනතාවටද නිකුත් කරන වසර අටක් සඳහා වලංගු වූ සාමාන්‍ය රියදුරු බලපත්‍රයයි.මාස හයක් හෝ ඊට අඩු කාලයක් සඳහා පමණක් වීසා ඇති විදේශිකයන් සඳහා පමණක් තාවකාලික රියදුරු බලපත්‍රයක් ලබා දෙයි. නව රියදුරු බලපත්‍රය නිකුත් කිරීම සඳහා සකස් කර ඇති පරිගණක තාක්ෂණ වැඩපිළිවෙළ මත වසරක සඳහා වෙනම රියදුරු බලපත්‍රයක් නිකුත් කිරීමේ අපහසුතාවක් පවතියි.වසරක් සඳහා විදේශිකයකුට රියදුරු බලපත්‍රයක් ඉල්ලා සිටිනේනේ නම් ඔහුගේ රටේ රියදුරු බලපත්‍රය පෙන්වා එහිදී ඔටෝ මොබයිලච් ආයතනයෙන් රියදුරු බලපත්‍රය ලබාගත හැකියි.ආගමන විගමන දෙපාර්තමේන්තුවේ නිලධාරීන් විදේශිකයන්ගේ වීසා පරීක්ෂා කිරීමේදී ඔවුන් රියදුරු බලපත්‍රය අනන්‍යතාව සඳහා ඉදිරිපත් කර බේරීයාමට කරන උත්සාහය පිළිබඳ මේ දෙපාර්තමේන්තුවට දැනුම් දී නැත.තවද වීසා නොමැති අයකුට මෙරට තවදුරටත් ගත කිරීමට කිසිසේත් රියදුරු බලපත්‍රය වලංගු නොවන බවද නියෝජ්‍ය කොමසාරිස්වරයා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304172</link>
    <topic>මැතිවරණ ගැන සිතා සංවර්ධනය අතපසු කරන්නේ නැහැ</topic>
    <author/>
    <content>ලැබුවා වූ සුබ අලුත් අවුරුද්දේ රටටම කිරි උතුරුවමින් සියලු දෙනා එක්ව සංවර්ධන වැඩපිළිවෙළ අඛණ්ඩව ඉදිරියට ගෙන යමු යැයි ජනාධිපති මහින්ද රාජපක්ෂ මහතා සමස්ත රටවාසින්ටම ආරාධනා කරයි.මැතිවරණය පිළිබඳ සිතා රටේ සංවර්ධන වැඩපිළිවෙළ අතපසු කිරීමට තම රජය සූදානම් නැතැයිද ජනාධිපතිවරයා අවධාරණය කළේය.ශ්‍රී ලංකා විදේශ සේවා නියුක්ති කාර්යාංශය දිවයින පුරා ඉදිකරනු ලබන පුහුණු හා විගමනික සම්පත් මධ්‍යස්ථාන අතරින් පළමු ආදර්ශ පුහුණු හා විගමනික සම්පත් මධ්‍යස්ථානය ඊයේ (16) තංගල්ල, ගොඩිගමුව, යායවත්තේ දී විවෘත කරමින් ජනපති මේ බව පැවසීය.ත්‍රස්තවාදය අවසන් කර අනාගත පරපුර වෙනුවෙන් සුවිසල් සංවර්ධන ක්‍රියාදාමයක් ආරම්භ කර ඇති මේ මොහොතේ කුමන බලවේගයකට වුවද සංවර්ධන වැඩපිළිවෙළ ආපසු හැරවිය නොහැකි බවද ජනපති අවධාරණය කළේය.දිනෙන් දින ගොඩනැඟෙන රට තුළ ජනතා අපේක්ෂාවන්ද අද ඉහළ යමින් පවතී. රටේ ජනතාවගේ අපේක්ෂාවන් ඉටු කිරීමට රජය උපරිමයෙන් කැපවී සිටින බවද පෙන්වා දුන් ජනාධිපතිතුමා නගරයට සීමා වූ සංවර්ධනය ගමට ගෙන යමින් ගමේ ජනතාවගේ ජීවිත සමෘද්ධිමත් කිරීමට හැකිවූ බවද පෙන්වා දුන්නේය.ලෝකයේ බලවත් රටවල පවා ආර්ථිකයන් කඩා හැළෙද්දී ශ්‍රී ලංකාව ශක්තිමත්ව නැඟී සිටියේ රජය අනුගමනය කළ නිවරැදි ආර්ථික ප්‍රතිපත්තීන් නිසා බවද මෙහිදී ජනපති වැඩිදුරටත් සිහිපත් කළේය.මහින්ද චින්තන ඉදිරි දැක්මට අනුව රාජ්‍ය සේවාවන් ගමට ගෙනයාමේ සංකල්පය මත නවීන පහසුකම්වලින් සමන්විතව ඉදිකර ඇති මෙම ආගමනික සම්පත් මධ්‍යස්ථානය සඳහා වැය කර ඇති මුදල රුපියල් මිලියන 350කි.නවීන පහසුකම්වලින් සමන්විත ශ්‍රවණාගාරයක්, පුහුණුව ලබන ශ්‍රමිකයින් 160 දෙනෙකු සඳහා නේවාසික පහසුකම් සහිත අංග සම්පූර්ණ නේවාසිකාගාරයක් සහ කාර්යාල පරිශ්‍රයකින් මෙය සමන්විතය.මෙහිදී ජාතික වෘත්තීය පුහුණු සහතිකය එන්.වී.කිව්. 03 මට්ටම දක්වා පුහුණුවීම් ලබාදෙන අතර කාන්තා හා පිරිමි ශ්‍රමිකයින් සඳහා නවීන පුහුණු පාඨමාලා රැසක් පවත්වාගෙන යනු ලබයි.විදේශ රැකියා සඳහා යාමට අපේක්ෂා කරන දකුණු පළාතේ තරුණ තරුණියන්ට අවශ්‍ය පහසුකම් මෙහි කාර්යාලය තුළින් ලබාගත හැකිය. විගමනික සේවක ලියාපදිංචි කටයුතු සහ විගමනික සේවක සුබසාධන කටයුතුද ඉන් සිදු කෙරේ.ගමේ දරුවන්ගේ භාෂා හැකියාවන් දියුණු කරනු වස් නවීන භාෂා පර්යේෂණාගාරයකින්ද මෙය සමන්විත වීම විශේෂත්වයකි.විදේශ සේවා නියුක්ති කාර්යාංශය යටතේ ඉතාලි රට සඳහා ‍සාත්තු සේවිකා පුහුණු පාඨමාලාව අවසන් කළ පුහුණුලාභීන් 273 දෙනෙකුට සහතිකපත් ප්‍රදානය සංකේතවත් කරමින් පුහුණුලාභීහු කිහිප දෙනෙකු වෙත සහතික පත් ප්‍රදානයද මෙහිදී ජනාධිපතිතුමා අතින් සිදු විය.ඇමැති ඩිලාන් පෙරේරා, මහින්ද අමරවීර, පාර්ලිමේන්තු මන්ත්‍රීවරුන් වන නාමල් රාජපක්ෂ, වී.කේ. ඉන්දික, දකුණු පළාත් සභාවේ සභාපති සෝමවංශ කෝදාගොඩ, විදේශ රැකියා ප්‍රවර්ධන හා සුබසාධන කටයුතු අමාත්‍යාංශයේ ලේකම් නිශ්ශංක එන්. විජේරත්න, විදේශ සේවා නියුක්ති කාර්යාංශයේ සභාපති අමල් සේනාලංකාධිකාර යන මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304173</link>
    <topic>නීතියේ ආධිපත්‍යය ගණනය කිරීමේ දර්ශකය: ශ්‍රී ලංකාව මුල් පෙළට</topic>
    <author>මහින්ද අලුත්ගෙදර</author>
    <content>රටේ වත්මන් වාතාවරණය ලොවටම ප්‍රදර්ශනය කරමින් නීතියේ ආධිපත්‍යය ගණනය කිරීමේ දර්ශකය 2012 - 2013 න් ශ්‍රී ලංකාව ප්‍රමුඛ ස්ථානයකට පැමිණ ඇත.ලෝක යුක්තිය සඳහා වූ ව්‍යාපෘතිය (World Justice Project) මඟින් මේ දර්ශකය ගණනය කෙරෙන අතර එහි නවතම වාර්තාවට අනුව සම තත්ත්වයේ රටවල් රැසක් අතුරින් ශ්‍රී ලංකාව ඉදිරියට පැමිණ තිබේ.මේ දර්ශකය සම්පාදනය කිරීමේදී ලෝකයේ රටවල් 97 ක් සමීක්ෂණයකර තිබෙන අතර ඒ සඳහා ප්‍රධාන වශයෙන් කරුණු නවයක් පාදක කරගෙන ඇත.සීමිත රාජ්‍ය බලය, දූෂණ නොමැතිකම, සාමය හා ආරක්ෂාව, මූලික අයිතිවාසිකම්, විවෘත රාජ්‍යය තත්ත්වය, බලාත්මක කිරීමේ නියාමනයන්, සිවිල් නීතිය, අපරාධ නීතිය සහ අවිධිමත් නීතිය ඒ අතර වෙයි.සීමිත රාජ්‍යය බලය, දූෂණ නොමැතිකම සහ විවෘත රාජ්‍යය තත්ත්වය ආදී කරුණු සැළකිල්ලට ගැනීමේදී ශ්‍රී ලංකාව ලෝකයේ සෙසු රටවලට සාපේක්ෂව වර්ධනයක් පෙන්නුම් කරයි.මේ වෙනුවෙන් සමීක්ෂණයට භාජනය කරන ලද රටවල් සියල්ලේම දත්ත රැස්කර තිබෙන බවද ඒ අනුව දර්ශකය එළික්වා තිබෙන බවද ලෝක යුක්තිය සඳහා වූ ව්‍යාපෘතිය (World Justice Project) පෙන්වාදෙයි. විවිධ තරාතිරමේ පුද්ගලයන් 97,000 ක් සහ විද්වතුන් 2,500 ක් සමඟ පැවැත්වූ සාකච්ඡාද මේ නවතම වාර්තාව වෙනුවෙන් යොදාගෙන තිබේ.ලෝක යුක්තිය සඳහා වූ ව්‍යාපෘතිය (World Justice Project) මඟින් සම්පාදනය කරන ලද නීතියේ ආධිපත්‍යය ගණනය කිරීමේ දර්ශකය මඟින් එක් එක් රටවල් නීතියේ ආධිපත්‍යයට අනුගතවීම සහ අවනතවීමේ ප්‍රමාණාත්මක සහ සවිස්තරාත්මක තොරතුරු වාර්තා කරයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304174</link>
    <topic>මීමින්නාවල සුළි සුළඟින් නිවාස 25කට හානි</topic>
    <author>තෙන්නකෝන් කුලසේකර</author>
    <content>කහටගස්දිගිලිය ප්‍රාදේශීය ලේකම් කෝට්ඨාසයේ මීමින්නාවල හා කුඹුක්වැව ගොවි ගම්මාන හරහා ඉකුත් දා (15) සවස හමාගිය සුළි සුළඟකින් නිවාස විසි පහක වහලවල් කැඩී බිඳී සෙවිළි තහඩු විනාශ වී ගොස් තිබේ.පෙරේදා (15) සවස 5ට පමණ අධික වැසි සමඟ ඇති වූ සුළි කුණාටුවෙන් නිවෙස් විසි පහක (25) පදිංචිකරුවන් අසරණ වී විනාඩි තිහක් (30) ගතවීමට පෙර එම ගොවි ගම්මාන කරා පැමිණි උතුරුමැද පළාත් මහ ඇමැති එස්.එම්. රංජිත් සමරකෝන් මහතා නිවැසියන්ට කඩිනම් සහන සලසාදීමට පියවර ගත්තේය.ආපදා කළමනාකරණ නිලධාරීන් දුරකථනයෙන් දැනුවත් කළ මහ ඇමැතිවරයා සුළි සුළඟින් අසරණ වූ පවුල් සඳහා කඩිනමින් සියලු සහන සලසන ලෙස දන්වා සිටියේය.වහල කැඩී ගිය නිවාස සඳහා ද කැඩී බිඳී ගිය සෙවිලි තහඩු සඳහා ද කඩිනමින් ආධාර හා සහන සලසා දෙන ලෙස කහටගස්දිගිලිය ‍ප්‍රාදේශීය ලේකම්වරයාටත් උතුරුමැද පළාත් සභා උසස් නිලධාරීන්ටත් මහ ඇමැතිවරයා දැනුම් දුන්නේය.මේ අතර පෙරේදා (15) හමා ගිය සුළි සුළඟින් ගලෙන්බිඳුණුවැව ප්‍රාදේශීය ලේකම් කොට්ඨාසයේ පඬිකාරමඩුව අඹකොළණිය ගම්මානයේ නිවාස තුනකට ද අලාභ හානි සිදු වී තිබේ.එම නිවෙස් හිමියන් සඳහා ද කඩිනම් සහන සලසා දෙන ලෙස අදාළ අංශවලට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304175</link>
    <topic>අර්ධ චන්ද්‍රග්‍රහණයක් මේ 25දා</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>අර්ධ චන්ද්‍රග්‍රහණයක් මේ 25 දින ඇතිවන බව කොළඹ විශ්ව විද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පවසයි.ග්‍රහණ ආරම්භය එදින රාත්‍රී 11.33 ට වන අතර ග්‍රහණ අවසානය 26 දා අළුයම 3.41 ට සිදුවේ.මේ චන්ද්‍රග්‍රහණයේ උපරිම අවස්ථාව වන 26 දා අළුයම 1.37 වන විටත් චන්ද්‍රයාගෙන් සියයට දෙකකටත් වඩා අඩුවෙන් පෘතුවි පූර්ණ ඡායාවෙන් වැසී ඇත්තා සේ දිස්වන මෙය ඉතා සුළු චන්ද්‍රග්‍රහණයක් බවද ඒ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304176</link>
    <topic>ඉස්සන් වගා කරුවන්ගේ බැංකු ණය පොලිය කපයි</topic>
    <author>බුද්ධිකා ඉඹුලාන</author>
    <content>ඉස්සන් වගා කරුවන්ට රාජ්‍ය හා පෞද්ගලික බැංකු මගින් ලබා දුන් ණය ප්‍රමාණයට අදාළ පොලි මුදල වූ රුපියල් කෝටි 157.7 ක මුදල කපා දැමීමට එම බැංකු එකඟ වී තිබේ.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා සහ මහ බැංකු අධිපති අජිත් නිවාඩ් කබිරාල් මහතා සමඟ පැවැති සාකච්ඡාවක ප්‍රතිඵලයක් ලෙස මේ සහන ඉස්සන් වගා කරුවන්ට හිමි වී තිබේඒ අනුව මේ ඉස්සන් වගා කරුවන් ගෙවිය යුතු වන්නේ ඔවුන් වගාව සඳහා ගත් ණය මුදල පමණකි.දැනට මේ කර්මාන්තයේ නියුතු වගාකරුවන්ට මේ ණය මුදල වසර 10 ක කාලයක් තුළ ගෙවා දැමීම සිදුකළ හැකි වන අතර එම කර්මාන්තයේ නියුතුව සිට දැනට එම කර්මාන්තයේ නොයෙදෙන ණය ගැතියන්ගේ ණය මුදල් වසරක කාලයක් තුළ ගෙවා දැමීම තුළින් පොළීයක් අය නොකර සිටීමේ වරප්‍රසාදයක්ද ඔවුනට හිමි වනු ඇත..මෙයට වසර ගණනාවකට පෙර ඉස්සන් වගාවට ලබා ගත් බැංකු ණය ප්‍රමාණය රුපියල් දස ලක්ෂ 341 කි.ගෙවීගිය වසර ගණනාව තුළ ඒසඳහා ගෙවිය යුතු පොළිය රුපියල්කෝටි 157.7ක් ලෙස සටහන්ය ඇතමේ පොළී පුමාණය ගත් ණය මෙන් පස් ගුණයක් වූයේය.මේ නිසාම ණය ගෙවා ගැනීමට නොහැක්ව වසර 15ක පමණ කාලවක් මේ ඉස්සන් වගා කරුවන් ඉතා අසරණව සිටියේය.තමන් මුහුණ පා සිටිනමේ ගැටළුව පිළිබඳව ඉස්සන් වගා කරුවන් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාට පැමිණිල්ලක් ඉදිරිපත් කරමින් තමන් මුහුණ පා තිබෙන අවාසනාවන්ත ඉරණම ගැන දන්වා සිටි අතර ඇමැතිවරයාගේ මැදිහත් වීමෙන් ශ්‍රී ලංකා මහ බැංකුවේ අධිපති අජිත් නිවාඩ් කබිරාල් මහතාත් අදාළ බැංකුවල ප්‍රධානීන් ධීවර අමාත්‍යංශ නිලධාරීන් ,ඉස්සන් වගාකරුවන්ගේ සංගමයේ සාමාජිකයන්අතර විශේෂ සාකචිඡාවක් පවත්වා එහිදී මෙම පියවර ගන්නා ලදි.මේ ඉස්සන් වගා කරුවන් එදා ලබා ගත්බැංකු ණය අලුත් ණයක් ලෙස සකස් කර ඇතිඅතර එම මුදල පමණක් ගෙවීම සිදුකළ යුතු වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304177</link>
    <topic>ප්‍රධාන කුඩු බෙදන්නෙක් ඇපල්වත්තේදී කොටුවේ</topic>
    <author>චන්ද්‍රිකා පෙරේරා</author>
    <content>රටපුරා මත්කුඩු බෙදා හරින කුඩු ඒජන්තයාගේ ප්‍රධාන ගෝලයා හෙරොයින් තොගයක්ද සමඟ මාළිගාවත්ත ඇපල්වත්තේදී කොටහේන පොලිසිය මගින් පෙරේදා (15) සවස අත්අඩංගුවට ගෙන තිබේ.කොළඹ නගරයේ පිහිටි ප්‍රධාන මත්කුඩු ජාවාරම් තිප්පල බවට හඳුනාගෙන ඇති ඇපල්වත්ත ප්‍රදේශය අපරාධකරුවන්ට නිදහසේ වාසය කිරීමට හැකි පරිසරයක් ගොඩනගාගෙන ඇති බව පොලිසිය සඳහන් කරයි.හදිසි සෝදිසියකදී හෝ වැටලීමකදී පොලිසියට බාධාවන අයුරින් හැසිරී අපරාධකරුවන් වසන් කිරීමේ පාතාල ක්‍රියාකාරකම් එහි ක්‍රියාත්මකව ඇත.මේ තත්ත්වය පාලනය කිරීමට විශේෂ සෝදිසි මෙහෙයුමක් කොටහේන පොලිසිය මඟින් පෙරේදා (15) දියත් කර තිබේ. එහිදී රුපියල් ලක්ෂ විස්සක් පමණ වටිනා හෙරොයින් ග්‍රෑම් 16කට ආසන්න ප්‍රමාණයක් සමඟ සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304178</link>
    <topic>බොස්ටන් මැරතන් තරගයට බෝම්බ ප්‍රහාරයක්</topic>
    <author>මිරන්ෂා හී දි - ඒ - එෆ් - පී</author>
    <content>අමෙරිකාවේ බොස්ටන් මැරතන් තරඟාවලියට සඳුදා එල්ල වූ ද්විත්ව බෝම්බ ප්‍රහාරවල වගකිම බාර ගැනිම තලෙයිබාන් සංවිධානයේ ප්‍රකාශක ඉෂනුල්ලා ඉෂාන් විසින් ප්‍රතික්ෂේප කර ඇත.වසර 2010 ටයිම්ස් චතුරශ්‍රයේ බොම්බ කුමන්ත්‍රණයේ වගකිම බාර‍ ගත්තේ එම සංවිධානයයි.‍පෙරේදා බොම්බ ප්‍රහාරවලින් තිදෙනෙක් මියගොස් 147 දෙනෙක් තුවාල ලබා තිබේ .තුවාල ලැබු අය අතර අසාධ්‍ය තත්ත්වයේ පසුවන අයද සිටින අතර 17 දෙනෙක්ගේ තත්ත්වය බරපතළ බව ද මිය ගිය අය අතර 8 හැවිරිදි පිරිමි දරුවෙක් ද සිටින බව රෝහල් ආරංචි මාර්ග කියයි.මැරතන් තරඟය ට ක්‍රිඩකයන් 27 000 ක් පමණ සහභාගි වි සිට ඇති අතර එය නැරඹීමට ක්‍රීඩාලෝලීවන් දස දහස් ගණනින් සහභාගි වි ඇත.දිනුම් කණුව අසල සිදුවු මේ ප්‍රහාර වලින් මිය ගිය සහ තුවාල ලැබු අයගේ සිරුරු කොටස් අත්පා ආදිය විසිර තිබු බව සිද්ධිය ඇසින් දුටු අය පවසති.අමෙරිකාවේ ප්‍රධාන පෙළේ ක්‍රීඩා උළෙලක් වූ බොස්ටන් මැරතන් තරඟයටඑල්ල වූ මෙම ප්‍රහාරය හේතුවෙන් නිව්යෝක් සිට ලොස් ඇන්ජලිස් දක්වා කලාපය දැඩි අවදානම් කලාපයක් වශයෙන් නම්කර ඇත .පෙරේදා ප්‍රහාරයත් සමඟ වසර 2001 සැප්තැම්බර් 11 ලෝක වෙළෙඳ මධ්‍යස්ථානයට එල්ල වු අල්කයිඩා ත්‍රස්ත ප්‍රහාරය යලි සිහි ගැන් වි තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n1304179</link>
    <topic>නුවරඑළියේ අනතුරකින් තිදෙනෙක් මරුට</topic>
    <author>නුවරඑළිය මධ්‍යම එරික් තිලකරත්න</author>
    <content>කොළඹ සිට නුවරඑළියට පැමිණෙමින් සිටි නව දෙනෙකුගෙන් සමන්විත කණ්ඩායමක් රැගත් වෑන් රියක් නුවරඑළියේ ලිඳුල ලැමලියර් ප්‍රදේශයේදී පාරෙන් ඉවතට පැන අඩි 400ක පමණ ප්‍රපාතයකට පෙරළී යෑමෙන් එහි ගමන්ගත් තිදෙනෙක් අනතුරවූ ස්ථානයේදීම මිය ගියහ.තවත් හය දෙනෙකු බරපතළ ලෙස තුවාල ලබා ප්‍රතිකාර සඳහා රෝහල්ගත කොට තිබේ.ඉකුත් 15දා රාත්‍රී 11.30ට පමණ මේ අනතුර සිදුව ඇති බව ලිඳුල පොලිසිය පවසයි. මේ මාරාන්තික රිය අනතුරින් මෙලෙස මිය ගොස් ඇත්තේ කොළඹ ගුණසිංහපුර පදිංචි නලීන් සංජීව පෙරේරා (42) හා කොළඹ 12 පදිංචි වේලායුදම් ඇන්තනී ලාල් (36) නැමැත්තෙකු හා නාවලපිටියේ කුවින්බරි වත්තේ පදිංචි අරුල් රාජි (33) නැමැති පුද්ගලයෙකි.මේ අනතුරින් තුවාල ලැබුවන් හය දෙනාගෙන් තිදෙනෙකුගේ තත්වය බරපතළ වූ හෙයින් එම තිදෙනා මහනුවර මහ රෝහල වෙත මාරුකර යවා තිබෙන අතර අනෙකුත් තුවාලකරුවන් තිදෙනා ලිඳුල දිසා රෝහලෙහි ප්‍රතිකාර ලබන බව ලිඳුල පොලිසිය පවසයි.මෙම අනතුර පිළිබඳව නුවරඑළිය සහකාර පොලිස් අධිකාරී රිෆාඩ් මහතාගේ උපදෙස් මත ලිඳුල පොලිසියේ ස්ථානාධිපති පො.ප. සෙල්වකුමාර් මහතා ප්‍රමුඛ නිලධාරීන් පිරිසක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041710</link>
    <topic>රංගන ශිල්පී සැන්ටින් ගුණවර්ධන අභාවප්‍රාප්ත වේ</topic>
    <author>රක්ෂණ ශ්‍රියන්ත</author>
    <content>ප්‍රකට කලාකරුවෙකු වූ සැන්ටින් ගුණවර්ධන මහතා ඊයේ (16) උදෑසන කොළඹ පෞද්ගලික රෝහලකදී අභාවප්‍රාප්ත විය.මිය යන විට 75 වන වියේ පසුවූ ඒ මහතා කලාකාරිනියක වන ගුණවතී ගුණවර්ධන මහත්මියගේ දයාබර සැමියාය.එක්දරු පියෙකු වන ඒ මහතා වසර 51ක පමණ කාලයක් කලා ලෝකයේ දක්ෂතා පෙන්වූ අයෙකි. වසර 1962 දී හෙන්රි ජයසේනයන්ගේ 'නේලය' වේදිකා නාට්‍යයෙන් කලා ලොවට එක්වූ හෙතෙම විවිධ චරිත තුළින් ප්‍රේක්ෂක හද බැඳගත් කලාකරුවෙක් විය.වේදිකා නාට්‍යවන ජනේලය, සුබ සහ යස, හුණුවටයේ කතාව හා ටෙලිනාට්‍ය වන දූ දරුවෝ, සෙනෙහෙවන්තයෝ, අත්ත බිඳෙයි මෙන්ම සිව්රඟසේනා වැනි චිත්‍රපටවලටද රංගනයෙන් දායකත්වය දැක්වීය.ඒ මහතාගේ දේහය රත්මලාන දහම් මාවතේ හතරවන පටුමගේ නිවසේ තබා ඇත. අවසන් කටයුතු අද (17) සවස දෙහිවල ගල්කිස්ස පොදු සුසාන භූමියේදී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041711</link>
    <topic>බැරැක් ඔබාමාට ජනපතිගෙන් ශෝක පණිවුඩයක්</topic>
    <author/>
    <content>අමෙරිකාවේ බොස්ටන් නුවරදී ඊයේ (17) මැරතන් ධාවන තරගයක් අවසානයේදී බෝම්බයක් පිපිරීමෙන් අවුරුදු අටක දැරියක ඇතුළුව තිදෙනකු මියගොස් තවත් එකසිය පනහකට තුවාල සිදුවීමේ සිද්ධිය හෙළා දකිමින් ජනාධිපති මහින්ද රාජපක්‍ෂ මහතා අමෙරිකානු ජනාධිපති බැරැක් ඔබාමා මහතාට සංවේගය පළකර ශෝක පණිවුඩයක් යවා ඇත.“ශ්‍රී ලංකාවේ ජෙයරාජ් ප්‍රනාන්දුපුල්ලේ ඇමැතිවරයා ඝාතනයට ලක්වූයේද මෙවැනිම මැරතන් ධාවන තරගයක් ආරම්භයේදී ත්‍රස්තවාදීන්ගේ බෝම්බ ප්‍රහාරයකින් බවත්, ශ්‍රී ලංකාව ත්‍රස්තවාදයේ වේදනාව සහ ආදීනව හොඳින් අඳුනන බැවින් ත්‍රස්තවාදය මිනිස් සමාජයෙන් තුරන් කිරීමට සමස්ත ලෝකයම එක්වෙමු” යැයි ජනාධිපතිතුමාගේ එම ශෝක පණිවුඩයේ සඳහන් වෙතැයි ජනාධිපති මාධ්‍ය ප්‍රකාශක මොහාන් සමරනායක මහතා ‘දිනමිණ’ට කීය. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041712</link>
    <topic>අලුත උපන් බිලිඳිය මෝටර් රථයේ දමා ගිහින්</topic>
    <author>කළුතර මධ්‍යම සමූහ</author>
    <content>අලුත් අවුරුදු දිනයේ කළුතර පාලම් දෙක අතර නතර කර තිබූ මෝටර් රථයක් තුළ දමා ගොස් සිටි අලුත උපන් බිලිඳියක් උතුර කළුතර පොලිසිය මඟින් කළුතර නාගොඩ මහ රෝහලට භාර දී ඇත.පයාගල ගෝමරගොඩ පදිංචි යුවළක් තම මෝටර් රථය නතර කර කළුතර බෝධිය වැඳ පුදා ගෙන පැමිණ බලන විට මෝටර් රථය තුළ සිටි බිල¼ිදිය දැක ඒ පිළිබඳව පොලිස් නිලධාරීන්ට දැනුම් දී තිබේ.පෙකනිවැල කැඩී යාමෙන් අධික ලෙස රුධිර වහනය සිදුව ඇති බිළිදිය හා පැමිණිලිකාර කාන්තාවද රෝහලේදී විශේෂ වෛද්‍ය පරීක්‍ෂණයට ලක් කර ඇත.මම බිලිඳියගේ මව හඳුනා ගැනීම සඳහා උතුරු කළුතර පොලීසිය පරීක්‍ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041713</link>
    <topic>‘අනවසර පදිංචිය මින් පසු බෑ’</topic>
    <author>චන්ද්‍රිකා පෙරේරා</author>
    <content>මින් ඉදිරියට අනවසරයෙන් පදිංචි වීමට නොහැකි වන පරිදි නීති රීති සැකසීමට රජය තීරණය කර තිබේ.කොළඹ මහ නගර සභා බල ප්‍රදේශයේ දැනට අනවසරයෙන් පදිංචි වී සිටින්නන් සඳහා නිවාස හිමිකම ලබාදීමට රජය නව නිවාස යෝජනා ක්‍රමයක් ඉදිකරන අතර එය 2015 වසරේ දී නිම කිරීමට රාජ්‍ය ආරක්ෂක හා නාගරික සංවර්ධන අමාත්‍යාංශය සැලසුම් කර ඇත.මෙසේ නිවාස හිමිකම ඇති සියලු නිවාස ලාභීන් පිළිබඳ දත්ත පරිගණක ගත කර නැවත අනවසර ස්ථානවල පදිංචි වීමට නොහැකිවන පරිදි කටයුතු කිරීමට තීරණය කර තිබේ. සමහර නිවාසලාභී පවුල්වල බිරිය එක නිවසක පදිංචිය පෙන්වා ඇති අතර සැමියා තවත් ස්ථානයක වෙනත් නිවසක පදිංචිය පෙන්වා එක පවුලට නිවාස දෙකක් ලබා ගැනීමට උත්සාහ කර ඇති බවට හෙළිව තිබේ.මෙම වැරදි තොරතුරු සංගණන හරහා නිවැරදි කරගෙන එක් පවුලකට නිවසක් බැගින් ලබාදීමේ තට්ටු නිවාස සංකීර්ණ වැඩ පිළිවෙල දැනට ක්‍රියාවට නංවා ඇති බව ආරක්ෂක අමාත්‍යාංශය සඳහන් කරයි.දැනට කොළඹ අනවසර පදිංචිකරුවන් සඳහා නිවාස ලබාදී ඔවුන් පදිංචිව සිටින රජයේ ඉඩම් පවරා ගැනේ. මෙම සැලසුමේ සාර්ථක බව සොයා බැලීමෙන් පසු අනෙකුත් නගරවලටද මේ වැඩපිළිවෙල ව්‍යාප්ත කිරීමට පියවර ගන්නා බව ආරක්ෂක හා නාගරික සංවර්ධන අමාත්‍යාංශය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041714</link>
    <topic>භූ කම්පන 3කින් 40ක් මරුට: අපට කිසිම බලපෑමක් නෑ</topic>
    <author>උපාලි කරුණාරත්න , උදුලා පීරිස් අනුර ප්‍රේමලාල්, පණ්ඩුක සමරසේකර</author>
    <content>ඉන්දු චීන මායිම ආසන්නයේ (ඇසෑම් ප්‍රදේශයේ), පාකිස්ථාන ඉරාන දේශ සීමාව ආසන්නෙය්, සුමාත්‍රා දූපත අසල මුහුදේ ඊයේ (16) ඇති වූ භූ කම්පනවලින් ශ්‍රී ලංකාවට කිසිදු බලපෑමක් ඇති නොවන බව භූ විද්‍යා හා පතල් කාර්යාංශය ප්‍රකාශ කරයි. මෙම භූ කම්පන වලින් 40ක් මියගොස් ඇත.එහි භූ විද්‍යා අංශයේ නියෝජ්‍ය අධ්‍යක්ෂ ආචාර්ය බර්නාඩ් ප්‍රේම් මහතා මේ සම්බන්ධයෙන් ප්‍රකාශ කළේ ඊයේ (16) ශ්‍රී ලංකාවේ වේලාවෙන් පස්වරු 2.04ට පමණ ඇසෑම් ප්‍රදේශයේ භූමි කම්පාවද පස්වරු 4.15ට ඉරාන - පකිස්ථාන දේශසීමාවේ භූමි කම්පාවද පස්වරු 4.55ට පමණ සුමාත්‍රා අසල භූමි කම්පාවද ඇතිවී ඇති බවයි. ඒවායේ ප්‍රබලත්වය පිළිවෙලින් 5.3, 7.8, 5.2 ලෙස රිච්ටර් මාපකයේ සටහන් වී ඇත.ඉන්දු-චීන දේශ සීමාවේ සහ ඉරාන පකිස්ථාන දේශ සීමාවේ ඇතිවූ භූ කම්පන ප්‍රදේශ ඉන්දියාවට ඉහළින් පිහිටා තිබෙන භූ කම්පන කලාපයක ;දකෙලවර සිදුවූවක් බව ආචාර්ය බර්නාඩ් ප්‍රේම් මහතා පැවැසීය.මේ සම්බන්ධයෙන් දිනමිණ කළ විමසුමකදී කාලගුණ විද්‍යා දෙපාර්තමේන්තුවේ කාලගුණ විද්‍යාඥ ජීවන් කරුණාරත්න මහතා ප්‍රකාශ කළේ සුමාත්‍රාව අසල ඇති වූ භූ කම්පන තත්ත්වයෙන් සුනාමි තත්ත්වයක් ඇති නොවන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041715</link>
    <topic>ක්‍රිකට් නිලවරණය පැය 8ක් ඇදෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ නිලවරණය පැය 8ක් වැනි දීර්ඝ කාලයක් ගතවී ඊයේ නිමාවට පත්විය. ඡන්ද දායකයන් 147ක් තම මතය ප්‍රකාශ කළ අතර ඡන්ද පත්‍රිකා සළකුණු කොට ප්‍රතිඵලප්‍රකාශ කිරීමට යෑමේ දී මෙලෙස කාලය ගතවිය.බණ්ඩාරනායක සම්මන්ත්‍රණ ශාලාවේ පැවැති මේ නිලවරණයේ දී ප්‍රධාන තනතුරු දෙකට ජයන්ත ධර්මදාස (සභාපති) හා නිශාන්ත රණතුංග (ලේකම්) යන මහත්වරු නිතරගයෙන් තේරී පත්වූහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=n13041716</link>
    <topic>බොස්ටන් බෝම්බ ප්‍රහාරය දැඩි ලෙස හෙලා දකිනවා</topic>
    <author>ලුණම සමූහ - සනත් ගමගේ</author>
    <content>ලෝකයේ පළමු වතාවට ක්‍රීඩා තරගයකට බෝම්බ ප්‍රහාරයක් කොටි සංවිධානය විසින් එල්ල කරන ලද්දේ ශ්‍රී ලංකාවේ ගම්පහ වැලිවේරියේදී අප්‍රේල් මාසයේ දිනක බවත් අද දෙවන වතාවටත් ක්‍රීඩා තරගයක් අවසන් වීමේදී ඇමෙරිකාවේ බොස්ටන්වලදී බෝම්බයක් පුපුරා ගියා යැයිද එය අපි දැඩි ලෙස කනගාටුවෙනවා යැයි විදේශ රැකියා ප්‍රවර්ධන හා සුබ සාධන අමාත්‍ය ඩිලාන් පෙරේරා මහතා තංගල්ලේදී (16) ප්‍රකාශ කළේය.දකුණු පළාත් විගමනික සම්පත් මධ්‍යස්ථානය විවෘත කිරීමේ අවස්ථාවට සහභාගිවෙමින් අමාත්‍යවරයා මෙම අදහස් පළ කළේය.එහිදි ඇමැතිවරයා මෙසේද කීය.“අපට ඉතාම කනගාටුදායක ප්‍රවෘත්තියක් දැනගන්න ලැබුණා. අපේ රටේ නොවුනත් ඇමරිකාවේ බොස්ටන් නුවර මැරතන් තරගයක අවසාන තරගයේදී බෝම්බයක් පුපුරලා අවුරුදු අටක දැරියක් සහ තවත් කෙනෙක් මැරිලා තවත් එකසිය හතළිස් දෙනකුට තුවාල වුණා. ඒක අපේ හිත් කම්පා කරවන කනගාටුදායක ප්‍රවෘත්තියක්.හැබැයි ලෝකේ ක්‍රීඩා ඉසව්වක මේ විදිහට බෝම්බයක් පුපුරවපු දෙවැනි අවස්ථාව තමයි මේක. පළමු අවස්ථාව මේ වගේම අප්‍රේල් මාසයේම දවසක ගම්පහ වැලිවේරියේදී මැරතන් තරගයක් ආරම්භයේ දී කොටි ත්‍රස්තවාදීන් පුපුරවා හැරු බෝම්බය.ජෙයරාජ් ප්‍රනාන්දු පුල්ලේ අපගේ ආදරණීය ආණ්ඩු පක්ෂයේ ප්‍රධාන සංවිධායක තුමා, ජනාධිපතිතුමාගේ දිගුකාලීන මිතුරා, අපේ දිගුකාලීන හිතවතා සහ ප්‍රවීණ ක්‍රීඩා පුහුණුකරු ලක්ෂ්මන් මහතා ඇතුළු පිරිසක් එතැනදී මිය ගියා. ඒ තමයි ලෝකේ ප්‍රථම වතාවට ක්‍රීඩා ඉසම්වකට බෝම්බ ගහපු දවස.අපි එදා මුළුරටම කම්පා වුණා. අද ඒක වුණේ බොස්ටන් නුවර කියලා වෙනසක් නැහැ. අපි අදත් කම්පා වෙනවා. කම්පා වෙන ගමන් හඬ නඟා කියන්න පුළුවන් ත්‍රස්තවාදයට දේශ සිමා නැහැ. ලංකාවේ ද පකිස්ථානයේ ද, අමෙරිකාවේ ද කියලා ඔවුන්ට වෙනසක් නැහැ. ඒ නිසා අපිට මැරතන් තරගයේ දී බෝම්බ ගහලා ජෙයරාජ් ඇමතිතුමා ඇතුළු කණ්ඩායම මිය ගියාම අපට ඇති වූ කම්පනය කෙසේ ද? ඒ හා සමානම කම්පනයක් අද අපට තියෙනවා බොස්ටන් නුවර මැරතන් අවසානයේ්දී පුපුරවා හැරු ඒ බෝම්බය නිසා.අපි ත්‍රස්තවාදය හමාර කරපු නිසා, ඇයි හමාර කළේ කියලා අපෙන් ප්‍රශ්න අහන රටකම එය පිපුරුණාම අපට දැනෙන්නේ ඒ ප්‍රශ්නය අහන රටක එය වුණා කියන කාරණය නොවේ. බෝම්බයක් පිපුරුණා නේද එය පිපුරුවේ ත්‍රස්තවාදීන් නේද? ඒ නිසා ත්‍රස්තවාදය ජාත්‍යන්තර තලයෙන්ම අතුගා දැමීමේ සටහනට ශ්‍රී ලංකාව නායකත්වය දී ජයග්‍රහණය කරපු විදිහට ඒ රටවල ත්‍රස්තවාදය අතුගා දමන්නට අපි උදව් කළ යුතුයි කියන කාරණයයි අපේ හිතට දැනෙන්නේ.ඒ නිසා අද අපි මේ හම්බන්තොට, තංගල්ලේ ඓතිහාසික මධ්‍යස්ථානයක් විවෘත කරන වේලාවේ ලැබුණු ඒ ප්‍රවෘත්තිය මාව කම්පාවට පත් කලේ ජෙයරාජ් ඇමතිතුමාට කළ ඒ සිද්ධිය මතක් වෙලා. එකම වෙනස අපට තේරිලා තිබෙනවා. ත්‍රස්තවාදය පරාජය කළ රටක් ලෙස ත්‍රස්තවාදය පරාජය කළාට පස්සේ හිතට සතුට.සාමය ඇවිල්ලා නිදහසේ ජීවත්වෙන්න වාතාවරණය ලැබිලා. හිතට ලැබෙන ඒ සැනසීම නිසා අපට තේරෙනවා. ඒක වෙන රටක උනත්, ඒ රට සමහර වේලාවට ඇයි ත්‍රස්තවාදය පරාජය කළේ කියන ප්‍රශ්නය ඇහුවත් අපට තේරෙනවා ඒ සැනසිල්ල සාමය, ඒ රටටත් ලැබුණාම එහි වැසියන්ට කොච්චර සැනසීමක් දැනෙයි ද කියලා. ඒක තමයි අපේ සංස්කෘතිය. අපේ සංස්කෘතියේ තියෙන්නේ කරුණාව, දයාව, මෛත්‍රීය. ඒ අපි සැමදෙනාටම බෙදා හරින්නා වූ දෙයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304171</link>
    <topic>තිදරු පියාගේ සිරුර ළිං පතුලෙන් මතුවෙයි</topic>
    <author>ඉඳුරුව සමූහඇම්. පී. මුනිදාස</author>
    <content>සිංහල අලුත් අවුරුදු දා රාත්‍රියේ මිතුරන් පිරිසක් සමඟ තම නිවෙසට නුදුරු එළිමහන් පිටියක මත්පැන් සාදයකට සහභාගි වූ තිදරු පියකුගේ මළසිරුර ඊයේ (16) උදේ අසල ළිඳක තිබී සොයාගත් පුවතක් ඉඳුරුවෙන් වාර්තා වේ.මේ අවාසනාවන්ත ඉරණමට ලක්වී ඇත්තේ ඉඳුරුවේ, යාලේගම පදිංචි වී සිටි අහංගමගේ අනිල් ප්‍රසන්න සුරවීර නමැති 33 හැවිරිදි තිදරු පියෙකි.ඉකුත් 14 දා රාත්‍රියේ සිට මොහු අතුරුදන් වී සිටි අතර බොහෝ තැන්වල සොයා බැලුවත් හෝඩුවාවක් ලැබී නොමැත. පසුව සාදය පැවැත්වූ තැනට නුදුරින්ම පිහිටි ළිඳක ඔහුගේ මළසිරුර තිබෙනු අසල්වැසියකු දැක තිබේ. ඒ 16 වැනිදා උදේ කාලයේදීය.මේ පිළිබඳ පශ්චාත් මරණ පරීක්‍ෂණය ඉඳුරුව හදිසි මරණ පරීක්‍ෂක සාම විනිසුරු පරාක්‍රම අතුරටියගම මහතා විසින් ඊයේ (16) ගාල්ල, කරාපිටිය රෝහලේදී පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304172</link>
    <topic>අම්බලන්ගොඩ සුපිරි රෙදි වෙළෙඳ සලක සේවිකාවෝ උපාධිධාරිනියකට පහර දෙති</topic>
    <author>බලපිටිය සමූහ - දිලිප් නිශ්ශංක</author>
    <content>අම්බලන්ගොඩ නගරයේ බස් නැවතුම්පොළ අසළ ප්‍රසිද්ධ වෙළඳ සලකින් අලුත් අවුරුද්දට රෙදි මිලදී ගැනීමට ගිය උපාධිධාරි තරුණ කාන්තාවකට වෙළඳ සේවිකාවන් තිදෙනෙකු ඇඟපත තැලෙන්න පහර දී තිබේ.මෙසේ පහරකෑමට ලක් වී ඇත්තේ අම්බලන්ගොඩ මීටියාගොඩ පදිංචි තිස් අට හැවිරිදි උපාධිධාරිනියකි.ඉකුත් 12දා අම්බලන්ගොඩ නගරයේ තිබෙන ප්‍රසිද්ධ රෙදි වෙළඳ සලට ගොස් රෙදි තෝරාගෙන මුදල් ගෙවා යමින් සිටියදී වෙළෙඳ සලේ සේවිකාවන් තිදෙනකු මේ තරුණිය කාමරයට රැගෙන ගොස් ඇය යටට ඇඳ සිටි ස්කීනර් එක සොරකම් කළ එකක් බව පවසා අඟපත තැලෙන්න පහර දී තිබේ.සේවිකාවන් දිගින් දිගටම පහර දෙනවිට උඩින් ඇඳ සිටි ගවුමට යටින් ඇඳ සිටි යට ඇඳුම වෙනත් රෙදි පිළ ිසලකින් මිලදීගත් බිල්පත ඉදිරිපත් කිරීමෙන් පසුව පහරදීම නතර වී තිබේ.පහරදීම අත්වැරැදීමකින් සිදු වූ බව පසුව වෙළෙඳ සේවිකාවන්ට සහ කළමනාකරුට අවබෝධ වී ඇත.වෙළෙඳ සලට පැමිණි ජනතාව බලා සිටියදී කාමරයකට රැගෙන ගොස් වෙළෙඳ සලේ සේවිකාවන් තිදෙනකු තමන්ට අතින් පයින් පහර දීමෙන් සිරුරේ තද තැලීම් සිදුවී ඇති බව තරුණිය අම්බලන්ගොඩ පොලිසියට කරන ලද පැමිණිල්ලේ සඳහන් වේ.පහරදීම සම්බන්ධයෙන් ප්‍රසිද්ධ රෙදි වෙළඳ සලේ වෙළෙඳ සේවිකාවන් තිදෙනෙකු අත්අඩංගුවට ගෙන පොලිස් ඇප මත මුදාහැරිය බවත් කළමනාකරු ඇතුළු තවත් සැකකරුවන් තිදෙනකු අත්අඩංගුවට ගැනීමට ඇති බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304173</link>
    <topic>අවුරුද්දට ගෙදර එමින් සිටි සෙබළාට පිහියෙන් ඇන මරාදාලා</topic>
    <author>බලපිටිය සමූහ දිලිප් නිශ්ශංක</author>
    <content>අලුත් අවුරුද්දට නිවසට පැමිණෙමින් සිටි යුද හමුදාවේ සංඥා බලකායේ හමුදා සෙබළකුට පිහියෙන් ඇණ ඝාතනය කිරීමේ චෝදනාව සම්බන්ධයෙන් අත්අඩංගුවට ගත් සැකකරුවන් තිදෙනෙකු බද්දේගම වැඩබලන මහේස්ත්‍රාත්වරයා හමුවට ඉදිරිපත් කිරීමෙන් පසුව මේ මස (22දා) දක්වා රක්‍ෂිත බන්ධනාගාර ගත කරන ලෙස නියෝග කළේය.මෙසේ රක්‍ෂිත බන්ධනාගාරගත කරන ලද්දේ බද්දේගම ගමගෙදරවන්ත පදිංචි ඉලන්දාරි ගොඩගේ ජනක කුමාර (22) සහ මාමණ්ඩිය ඇතුළු තවත් අයෙකි.මියගිය යුද හමුදා සෙබළා ඝාතනයට සම්බන්ධ ප්‍රධාන සැකකරුගේ මාමණ්ඩිය සමඟ ඇති කරගත් වචන හුවමාරුවක් හේතුවෙන් අලුත් අවුරුද්දට නිවාඩු ලබා නිවෙසට එනවිට පානවැලිවිටිය පාලම අසල දී සැකකරු පිහියෙන් ඇනීම නිසා බරපතළ තුවාල ලබා බද්දේගම රෝහලට ඇතුලත් කිරීමෙන් පසුව මියගිය බව පොලිසිය සැකකරු වැඩබලන මහේස්ත්‍රාත්වරයා වෙත ඉදිරිපත් කරමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304174</link>
    <topic>දිඹුලාගල, ඉහළ ඇල්ලේ වැව පවිත්‍ර කරන්න කාලෙ ඇවිත්</topic>
    <author>දිඹුලාගල සමූහ</author>
    <content>දිඹුලාගල ප්‍රාදේශීය ලේකම් කොට්ඨාසයට අයත් ඉහළ ඇල්ලේවැව ගම්මානයේ වැව වසර තිහකට ආසන්න කාලයක් ප්‍රතිසංස්කරණය නොකිරීම නිසා රොන්මඩ පිරී, වල් බිහිවී විනාශ වෙමින් පවතින බව ගම්වාසීහු පවසති.ඉහළ ඇල්ලේවැව පදිංචි කේ. ඩබ්. බණ්ඩාර කලුවත්ත මහතා මෙසේ පැවැසීය.“මේ ගම්මානෙ පටන්ගන්නෙ 1984 අවුරුද්දෙ. ජනපදිකයන්ගේ අවශ්‍යතා සඳහා ඉදිකළ මේ වැව අවුරුදු තිහකට ආසන්න කාලයක් පමණ වෙනවා තවම අලුත්වැඩියාවක් කෙළේ නැහැ. මේ වැව අක්කර 15ක පමණ පැතිරී තිබෙනවා. වැව අලුත්වැඩියා කරන්නේ නම් එය අපේ ගමේ දහස් ගණනක ජනතාවට ප්‍රයෝජනයක් වෙනවා.අපේ ගමේ පානීය ජල ව්‍යාපෘතිය ක්‍රියාත්මක වෙන්නෙ මෙම වැවෙන්. වැවේ තියෙන වතුරත් අපිරිසුදුයි. මී හරක් වැවේ ඉන්නවා. මහවැලි ඉසෙඩ් ඩී ඇළෙන් එන ඩී ඇළකින් තමයි ගමේ අය තමන්ගේ වතුර අවශ්‍යතා සම්පූර්ණ කරගන්නේ. වැව අලුත්වැඩියා කළොත් විශාල සේවයක් වෙනවා.”කේ. ඩබ්. ජී. ඒ. බුද්ධික මහතා - අපේ ගමේ බොහෝ දෙනෙක් වකුගඩු ආබාධවලට ගොදුරු වෙලා. ඒකට හේතුව පිරිසුදු පානීය ජලය නොමැතිකම. දැන් පානීය ජල ව්‍යාපෘතියක් ක්‍රියාත්මක වෙනවා. ඒ වැවේ වතුර පෙරීමකින් තොරව ටැංකියට පොම්ප කරල බෙදා හරිනවා.ගමේ අපිරිසිදු ජලය හරවලා තියෙන්නෙත් මේ වැවට. හරකුන්ගේ මල මුත්‍රා, ගොම වතුරට එකතුවෙලා තිබෙනවා. ගොයම් කපල ඉවර වෙනකොට ඇළ වහනවා.අපිට එතකොට හැතැක්ම දෙක තුනක් වතුර හොයාගෙන යන්න වෙනවා. මේ වැවේ රොන්මඩ, පාසි ඉවත් කරල දෙනවා නම් ඒ අපහසුතා මග හැරෙනවා.හිටපු ප්‍රාදේශීය සභා මන්ත්‍රී කේ. ජී. එස්. බණ්ඩාර මහතා -අපි මේ ගමට පදිංචියට ඇවිත් අවුරුදු තිහකට ළඟයි. මේ වැව පිරිසුදුව හදල දෙන්න කියලා එදා ඉඳන් ඉල්ලා සිටියා. එහෙත් තවම සිද්ධ වුණේ නැහැ.ගමේ පවුල් 764ක් ඉන්නවා. ජනගහනය 2100 වෙනවා. මේ හැම කෙනකුටම පානීය ජල අවශ්‍යතාව මෙන්ම අනෙකුත් අවශ්‍යතා සඳහා මේ වැව ප්‍රයෝජනයට ගත හැකි ලෙස හදල දෙන්න කියල ඉල්ලනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304175</link>
    <topic>පෑතැටිගල රජ කාලේ ඔරලෝසුව</topic>
    <author>කඩුවෙල සමූහ - සමන්ති මිරියගල්ල</author>
    <content>අතීතයේ දී ජනතාව වේලාව දැනගැනීම සඳහා ඔරලෝසුව වෙනුවට විවිධ උපක්‍රම භාවිතා කළ බව සැලකේ.කඩුවෙල, නවගමුව පෑතැටිගල ප්‍රදේශයට පෑතැටිගල යන නම ලැබී ඇත්තේ ගජබා රජුගේ කාලයේ එලෙස තැටියක් ජලයේ ගිල්වා වේලාව නිරීක්ෂණය කිරීමෙන් බව ජනප්‍රවාදයේ පවතී.නවගමුව සත්පත්තිනි පුරවරයේ පෑතැටිගල නමින් හැඳින්වෙන මෙම ස්ථානය අදටත්, සුරක්ෂිතව පවතින අතර, සුවිසල් ගල්තලාවකින් වටවූ සුවිසාල භූ®මියකි.එහි පසෙකින් හෙට්ටිගේ ඔයද, වසර තුන්සියයකට වඩා පැරැණි සුවිසල් නාගස් සෙවනකින් ද වටවී ඇත. මීට වසර දහතුනකට පමණ පෙර, මෙම ස්ථානයේ ජනතාවට ගමන් කිරීමේ පහසුව වෙනුවෙන් ඔයමැද පාලමක් ඉදිකර තිබෙයි.ගොකටු, සිංහල දෙල් වැනි පැරැණි ශාක කිහිපයක් ද මෙම භූමියේ ඇති අතර, එකල ජනතාවට වතුර පානය කිරීමට හැකිවන සේ ඔය ඉතා පිරිසුදුව තිබූ බව සැලකෙයි.එදා වේලාව මැන බලන්නට භාවිතා කළ ගල්තලාව මැද පිහිටි රවුම් පොකුණ ගජබා කාලයේ දී වේලාව මනින්ට භාවිතා කළ ස්ථානය බව පෑතැටිගල ගැමියන්ගේ විශ්වාසයයි. “හෝරාව පෑ තැටිය” නිසා මෙම ප්‍රදේශයට “පෑ තැටිගල” යන නම ලැබී තිබෙයි.එමෙන්ම ඉතා ගුප්ත ස්වභාවයක් පෙන්වන මෙම ස්ථානයේ ඇති නිධානයක් ගැනත්, ගල්තලාවේ විවිධ සලකුණු පිළිබඳ ගම්වාසීහු විවිධ මත පළ කරති.කාලයේ ඇවෑමෙන් පෞරාණික බව මැකී ගොස් තිබුණද පුරාවිද්‍යා දෙපාර්තමේන්තුවේ නිරීක්ෂණයටද මෙම ප්‍රදේශය ලක්ව ඇති බවද සැලකේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304176</link>
    <topic>සුද්දිට අතවර කළ සැකකරු සොයයි</topic>
    <author>මාතර සමූහ</author>
    <content>මිරිස්ස මුහුදු වෙරළේ විනෝදවෙමින් සිටි ඊශ්‍රායල ජාතික තරුණියකගේ පිටිපස්ස මිරිකා ලිංගික අතවර කර පලාගිය පුද්ගලකු අල්ලා ගැනීමට වැලිගම පොලිසිය පරීක්ෂණ පවත්වනු ලබයි.මේ තරුණිය පසුගිය දින රාත්‍රි 9.30 ට පමණ මිරිස්ස වෙරළ ආරක්ෂක බළකා කඳවුර පිටුපස විනෝදවෙමින් සිටියදී පැමිණි නාදුනන පුද්ගලයකු මේ අතවරය සිදුකර ඇති අතර අතවරයට පත්ව ඇත්තේ ඊශ්‍රායල ජාතික ගර්ස් කෝටින් මේනා ගල්ස් නමැති තරුණියකි. සිද්ධිය පිළිබඳ වැලිගම පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304177</link>
    <topic>වැලිවේරියේ සෝදිසියෙන් 9ක් කොටු</topic>
    <author>මල්වාන සමූහ මහානාම විතානගේ</author>
    <content>වැලිවේරිය පොලිසිය මගින් පෙරේදා (15 වැනිදා) දහවල් සිය පොලිස් වසමේ සිදුකරනු ලැබූ සෝදිසි මෙහෙයුමකදී විවිධ චෝදනාවලට ලක්වූ පුද්ගලයන් නවදෙනෙකු අත්අඩංගුවට ගෙන ඇත.මෙසේ අත්අඩංගුවට ගනු ලැබූවන් අතර බීමත්ව රිය පැදවූ රියදුරන් තිදෙනකු ද, නීති විරෝධී මත්පැන් ළඟ තබාගත් අයකු ද, සැක කටයුතු ලෙස හැසිරුණු පස්දෙනෙකු ද සිටිති.ම් නවදෙනා දැන් ගම්පහ මහේස්ත්‍රාත් අධිකරණයට ඉදිරිපත් කිරීමට කටයුතු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=r1304178</link>
    <topic>ගෙයකට පැන දේපළ වැනසූ තරුණයන් තිදෙනෙක් සිපිරිගෙට</topic>
    <author>ඇල්පිටිය සමූහ – නාගොඩ සමූහ</author>
    <content>නීති විරෝධීව රැස්වී නිවෙසකට ඇතුළුවී එහි තිබූ දේපළවලට රුපියල් ඛ්ැත්තෑපන්දහසක පමණ අලාභයක් සිදුකළ බව කියන තරුණයන් තිදෙනකු මේ මස 24 දා තෙක් රක්ෂිත බන්ධනාගාර ගතකරන ලෙස බද්දේගම වැඩබලන මහේස්ත්‍රාත් වීරසිරි ඩයස් මහතා විසින් ඉකුත්දා නියෝග කර තිබේ.නාගොඩ පොලිස් වසමට අයත් බෙම්බඩ යටලමත්ත ප්‍රදේශයේදී මෙය සිදුවී ඇති අතර නාගොඩ පොලිසිය විසින් සැකකරුවන් අත්අඩංගුවට ගෙන අධිකරණය වෙත ඉදිරිපත් කර තිබුණි.සැකකරුවන් එදින හඳුනාගැනීමේ පෙරෙට්ටුවකට ඉදිරිපත් කරන ලෙස ද මහේස්ත්‍රාත්වරයා නියෝග කර ඇත.නාගොඩ පොලිස් ස්ථානාධිපති සුමේධ විමලගුණරත්න මහතා වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304171</link>
    <topic>නාවික කුසලාන ජල ක්‍රීඩා සමස්ත ශූරයා කිරාන්</topic>
    <author/>
    <content>නාවික හමුදාව හා නුවරඑළිය නගර සභාව ඒකාබද්ධව දෙවැනි වරටත් මෙහෙයවනු ලැබූ නාවික කුසලාන (navy cup) ජල ක්‍රීඩා තරගාවලියේ ශූරතාව දිනා ගැනීමට කිරාන් ඩෙනිස් සමත්විය.ස්ලැලොමි හා ස්ප්‍රින්ට් අශ්වබල 130 හා ඊට වැඩි තරග ඉසව්වල දෙවැනි තැන හිමිකර ගත් ඩෙනිස් සමස්ත තරගාවලියේ ජෙට්ස්කි ශූරතාවට හිමිකම් කීවේය.නුවරඑළිය ග්‍රෙගරි වැවේ දී පසුගියදා පැවැති මේ තරගාවලියේ ප්‍රධාන ආරාධිත අමුත්තිය ‍ලෙස ජනාධිපති ආර්යා ශිරන්ති රාජපක්ෂ මැතිනිය සහභාගි වූවාය.අතිවිශාල ක්‍රීඩාලෝලීන් පිරිසක් මධ්‍යයේ පැවැති මේ තරගාවලිය නැරැඹීම‍ට ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක, නාවික හමුදාපති වයිස් අද්මිරාල් ජයනාත් කොළඹගේ, නුවරඑළිය නගරාධිපති මහින්ද දොඩම්පේගමගේ මහත්වරුන් ද, නාවික හමුදා සේවා වනිතා ඒකකයේ සභාපතිනි ශ්‍රීමා කොළඹගේ මහත්මිය ද ඇතුලු නාවික හමුදා ජ්‍යෙෂ්ඨ නිලධාරීන් රැසක් එක්ව සිටියහ.තරග ප්‍රතිඵල මෙසේය- ස්ලැලෝමි තරග ඉසව්ව(අශ්ව බල 130 හා ඊට වැඩි) 1.තුසල් ගුණවර්ධන 2.කිරාන් ඩෙනිස්, (අශ්ව බල 130ට අඩු ) 1.තුසල් ගුණවර්ධන 2.එච්.එල්.එස්.ක්‍රිෂාන්ත, ස්ප්‍රින්ට් තරග ඉසව්ව (අශ්ව බල 130 හා ඊට වැඩි)1. දීපාල් පීරිස් 2.කිරාන් ඩෙනිස්, (අශ්ව බල 130ට අඩු) 1‍.තිසල් ධර්මසිරිවර්ධන 2. යෝෂිත රාජපක්ෂ, කයාක් තරග ඉසව්ව – 1‍. ආර්.පී.ඩී.විජේරත්න 2. ඩබ්.ඩී.එස්.පැතුම්, රුවල් ඔරු තරග ඉසව්ව – 1.ජෙරම් ඩිමෙල්, ට්‍රාක් කොන්රොඩ්, අමිල සම්පත්, ප්‍රවීණයන්ගේ ස්ප්‍රින්ට් තරග ඉසව්ව – දීපාල් පීරිස් 2.ටී.පී.වීරසිංහ.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304172</link>
    <topic>අන්තර් පළාත් කාන්තා විස්සයි20 ශූරතාව කොළඹ දකුණට</topic>
    <author/>
    <content>අවුරුදු 23න් පහළ අන්තර් පළාත් කාන්තා විස්සයි20 ක්‍රිකට් තරගාවලියේ ශූරතාව දිනාගැනීමට කොළඹ දකුණ කාන්තා පිල සමත්විය.කොළඹ උතුරෙන් පිට පළාත් කණ්ඩායමට එරෙහිව තර්ස්ටන් පිටියේ පැවැති අවසන් මහා තරගයෙන් කඩුලු 5ක ජයක් වාර්තා කිරීමට කොළඹ දකුණ කණ්ඩායම සමත්විය.පළමුව පන්දුවට පහරදුන් කොළඹ උතුරෙන් පිට පළාත් කණ්ඩායම ඕවර 20 අවසානයේ කඩුලු 7කට ලකුණු 93ක් ලබාගත් අතර කොළඹ දකුණ කණ්ඩායම ඕවර 18.3කදී කඩුලු 5ක් පමණක් දැවී නියමිත ඉලක්කය සපුරා ගත්තේය.අවසන් පූර්ව තරග වටයේදී මධ්‍යම පළාත් කණ්ඩායම පරාජය කිරීමට කොළඹ දකුණ පිල සමත්වූ අතර කොළඹ උතුරෙන් පිට පළාත් කණ්ඩායම හමුවේ පරාජයට පත්වූයේ උතුරු මැද පළාත් කණ්ඩායමය. ශ්‍රී ලංකා ක්‍රිකට් ආයතනය මෙහෙයවූ මේ තරගාවලියට කණ්ඩායම් 10ක් සහභාගි වූහ.කොළඹ උතුරෙන් පිටපළාත – 93/7 (ඕවර 20) අමා කාංචනා 33 ( කේ.කේ. සුරන්ති 11/3)කොළඹ දකුණ – 94/5 (ඕවර 18.3) නිපුනි හංසිකා නොදැවී 37, හෂිනී මධුෂිකා 24 ( සචිනි සෙව්වන්දි 12/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304173</link>
    <topic>සැහැල්ලු පන්දු ක්‍රිකට් 20දා දෙමටගොඩ දී</topic>
    <author/>
    <content>මෙරට සැහැල්ලු පන්දු ක්‍රිකට් ක්‍රීඩාවට නව අත්දැකීමක් එකතු කරමින් එල්.පී.එල්.එන්ටර්ටේන්මන්ට්ස් ආයතන මෙහෙයවනු ලබන ලංකා ප්‍රිමියර් ලීග් සැහැල්ලු පන්දු ක්‍රිකට් තරගාවලිය මේ මස 20වැනිදා දෙමටගොඩ දුම්රිය දෙපාර්තුමේන්තු ක්‍රීඩාංගණයේ දී පැවැත්වේ.එක් කණ්ඩායමකට ක්‍රීඩකයන් 10ක් බැගින් පළාත් 12කින් ‍‍තෝරාගත් කණ්ඩායම් 12ක් මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304174</link>
    <topic>බැන්ටම්වේට් බොක්සිං කිරුළ ජපානයට</topic>
    <author>ටෝකියෝ (ඒ.එෆ්.පී.)</author>
    <content>පිලිපීනයේ මැල්කම් ටුනාකා‍ඕ තුන්වැනි වටයේ දී බිම දැමූ ජපානයේ ශින්සුකේ යමනාකා ලෝක බොක්සිං කවුන්සිලයේ බැන්ටම්වේට් කිරුළ අත්කර ගැනීමට සමත්විය.මේ ජයග්‍රහණයත් සමග වෘත්තීය තරග දිවියේ ජයග්‍රහණ සංඛ්‍යාව 18දක්වා වැඩි කරගැනීමට යමනාකා සමත්විය.පසුගිය නොවැම්බරයේ සිට ඔහු දිනූ තුන්වැනි බොක්සිං කිරුළ ලෙසත් මෙය වාර්තා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304175</link>
    <topic>‍පීටර්සන් කණ්ඩායමෙන් ඉවතට</topic>
    <author>ලන්ඩන් (ඒ.එෆ්.පී.)</author>
    <content>නවසීලන්තය සමග ලබන මස ඇරැඹෙන ටෙස්ට් තරගමාලාවට සහභාගි වන එංගලන්ත පිලෙන් සුපිරි පිතිකරු කෙවින් පීටර්සන් ඉවත්‍ කොට තිබේ.32හැවිරිදි පීටර්සන්ට නවසීලන්ත ටෙස්ට් තරගමාලාව අහිමිවී ඇත්තේ ඔහුගේ දණහිසේ ඇතිවූ ආබාධයක් හේතුවෙනි.මේ ආබාධය හේතුවෙන් පීටර්සන්ට සති 6-8ක් අතර කාලයක් විවේක ගැනීමට සිදුවී තිබේ.මේ ආබාධය නිසාම පීටර්සන්ට අයි.පී.එල්.තරගමාලාවට සහභාගිවීමට ද නොහැකිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304176</link>
    <topic>බොස්ටන් මැරතන් තරගයෙන් අමෙරිකාවට යළිත් ත්‍රස්ත බිය</topic>
    <author>- වර්නන් ගුණසේකර</author>
    <content>2001 වසරේ සැප්තැම්බර් මස 11 වැනි දිනයට පසුව යළිත් වතාවක් පෙරේදා අමෙරිකාවට කුරිරු ත්‍රස්තවාදයේ බිය දනවමින් බොස්ටන් මැරතන් තරගයේදී බෝම්බ දෙකක් පුපුරා ගියේය.විසිහත් දහසකට ආසන්න මැරතන් ක්‍රීඩක ක්‍රීඩිකාවන්ගෙන් අවසන් ක්‍රීඩකයන් කිහිප දෙනා තරගයේ අවසාන රේඛාව වෙත එමින් සිටියදී තත්පර දොළහක් ඇතුළත මේ බෝම්බ දෙක පුපුරා ගියේය.මේ සටහන තබන මොහොත වන විට සිද්ධියෙන් තිදෙනකු මිය ගොස් සිටි අතර පුද්ගලයන් 140කට පමණ තුවාළ සිදුව තිබිණි. මිය ගිය අය අතර අට හැවිරිදි පිරිමි දරුවෙකුද සිටියේය. තුවාළ ලැබුවන් අතරින් බොහෝ දෙනෙකු බරපතළ තත්ත්වයේ පසුවෙමින් සිටියහ.ලොව පැරණිතම වාර්ෂික මැරතන් තරගය වන බොස්ටන් මැරතන් තරගය මෙවර පැවතියේ 117 වැනි වතාවටය. 1896 වසරේ ඔලිම්පික් උළෙලින් පසුව නිර්මාණාත්මක අදහසක් ලෙසින් මේ මැරතන් තරගය ප්‍රථම වතාවට පැවතියේ 1897 වසරේදීය.අමෙරිකාවේ වඩාත්ම ගෞරවාන්විත මැරතන් තරගය ලෙසින් සැලකෙන මේ ඉසව්ව සඳහා ලොව නන් දෙසින් තරගකරුවන් හා නරඹන්නන් දහස් ගණනින් ඇදී එති. සෑම වසරකම අප්‍රේල් මාසයේ තෙවැනි සඳුදාට යෙදෙන දේශප්‍රේමින්ගේ දිනයට සමගාමීව මේ තරගය පැවැත්වේ.අමෙරිකානු විප්ලවවාදී යුද්ධයේ පළමු සටන් සංවත්සරය මෙදින අනුස්මරණය කෙරේ. බොස්ටන් මැරතන් තරගය සඳහා සාමාන්‍යයෙන් ක්‍රීඩකයන් 20,000ක් හා නරඹන්නන් 500,000ක් වාර්ෂිකව එක්වෙති. මෙවර තරගයේ අවසාන සැතපුම වෙන්කර තිබුනේ නිව්ටවුන් වෙඩිතැබීම්වලට ගොදුරු වූවන් සිහිකිරීමටය.නිව්ටවුන් වෙඩිතැබීම්ඉතාමත් කලාතුරකින් පමණක් නිවසින් පිටව යන විසි හැවිරිදි ඇඩම් ලන්සා වැඩි වේලාවක් ගතකළේ හමුදාමය ආකාරයේ වීඩියෝ ක්‍රීඩා කරමිණි. එනමුදු 2012 වසරේ දෙසැම්බර් 14 වැනි දිනයේ ඔහු නිවෙසින් නික්ම ගියේ තුවක්කු හා පතරොම්වලින්ද සන්නද්ධවය.ලන්සා යළි පණපිටින් ගෙදර ආවේ නැත. ඔහු පමණක් නොව නිව්ටවුන්හි සැන්ඩි හුක් ප්‍රාථමික පාසලේ සිටි විසිහය දෙනෙකුද එදින යළි ඔවුන්ගේ නිවෙස්වලට ගියේ නැත.මිනිත්තු පහකටත් අඩු කාලයක් ඇතුළත ලන්සා දියත් කළ වෙඩි ප්‍රහාරයෙන් මිය ගිය විසිහය දෙනාගෙන් විසි දෙනෙකුම වයස අවුරුදු හය සහ හතේ පසුවූ පාසල් දරු දැරියෝ වූහ.මේ ප්‍රචණ්ඩ ක්‍රියාව සඳහා නිවසින් පිටව යාමට පෙර ලන්සා, ඇඳේ නිදාගෙන සිටි ඔහුගේ පණස්දෙක හැවිරිදි මවගේ නළලට වෙඩි තබා ඇය ඝාතනය කළේය. වෙඩි තබමින් සැන්ඩි හුක් ප්‍රාථමික පාසලට ඇතුළු වූ ඇඩම් ලන්සා අවසානයේ තමාටද වෙඩි තබා ගනිමින් මිය ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304177</link>
    <topic>සා.තෝමස්-ලලිත් ඇතුලත්මුදලි විදුහල් දෙවැනි හා තුන්වැනි කාණ්ඩයේ පෙරමුණට</topic>
    <author>ෆවුස් මොහොමඩ්</author>
    <content>සිංගර් අවුරුදු 20න් පහළ අන්තර් පාසල් රගර් තරගාවලියේ පළමු කොටසේ දෙවැනි හා තුන්වැනි කාණ්ඩයේ පෙරමුණ ගැනීමට ගල්කිස්ස සාන්ත තෝමස් විදුහලත්, ලලිත් ඇතුලත්මුදලි විදුහලත් සමත්ව සිටිති. තුන්වැනි වටය අවසන් වනවිට සහභාගිවූ තරග තුනම ජයගනිමින් සිය අපරාජිතභාවය රැකගැනීමට දෙපිලම සමත්වීම විශේෂ සිදුවීමකි. දෙපිලම රැස් කර ඇති ප්‍රසාද ලකුණු සංඛ්‍යාව 16.5කි.දෙවැනි කාණ්ඩයේ දෙවැනි ස්ථානය අත්කර ගැනීමට සමත්ව ඇත්තේ ආනන්ද විදුහල් පිලය. ඔවුන් තරග තුනෙන් 2ක් ජයගෙන ඇති අතර එක් තරගයක් ජයපරාජයෙන් තොරව නිමාවට පත්කර ගත්තේය. ආනන්ද විදුහල් පිල ප්‍රසාද ලකුණු 12.5ක් ලබා සිටියි.තරග 2ක් ජයගත් මහනාම විදුහල ප්‍රසාද ලකුණු 12ක් ලබා තුන්වැනි ස්ථානයේ පසුවන අතර සිවුවැනි තැන හිමිවී ඇත්තේ ප්‍රසාද ලකුණු 11.5ක් ලැබු තර්ස්ටන් විදුහලය. තරග 2ක් ජයගත් තර්ස්ටන් විදුහල් පිල එක් තරගයක් පරාජයට පත්විය.ප්‍රසාද ලකුණු 9.5ක් ලැබූ සී.ඩබ්.ඩබ්.කන්නන්ගර විදුහල පස්වැනි ස්ථානයේ පසුවන අතර ඩී.එස්.සේනානායක විදුහල ප්‍රසාද ලකුණු 9ක් ලබා හයවැනි තැන පසුවෙයි.ප්‍රසාද ලකුණු 8.5ක් ලැබූ නාලන්දා විදුහල හත්වැනි ස්ථානයේ පසුවන අතර වේල්ස් කුමර විදුහල ප්‍රසාද ලකුණු 6.5ක් ලබා අටවැනි තැන පසුවෙයි.ලුම්බිණි විදුහල හා සාන්ත සිල්වෙස්තර විදුහල පිළිවෙලින් නවවැනි හා දසවැනි ස්ථානවල පසුවෙති.වේල්ස් කුමර, ලුම්බිණි හා සාන්ත සිල්වෙස්තර විදුහල් මෙතෙක් ජයග්‍රහණ වාර්තා කිරීමට සමත්වී නැත. මෙවර තරගාවලියේ පළමු කොටසේ තුන්වැනි කාණ්ඩයේ තරග තුනම ජයගනිමින් දෙවැනි තැනට පත්වීමට පිළියන්දල මැදි විදුහල් පිල සමත්විය.අපරාජිත පිළියන්දල මැදි විදුහල් පිල ලැබූ ප්‍රසාද ලකුණු සංඛ්‍යාව 16.5කි. තරග දෙකක් ජයගත් නුගේගොඩ සාන්ත ජෝන් විදුහල ප්‍රසාද ලකුණු 13ක් ලබා තුන්වැනි තැන පසුවෙයි. සිවුවැනි ස්ථානය හිමිවී ඇත්තේ ප්‍රසාද ලකුණු 12ක් ලැබූ පන්නිපිටිය ධර්මපාල විදුහලටය.පානදුර රාජකීය විදුහල ප්‍රසාද ලකුණු 11.5ක් ලබා පස්වැනි ස්ථානයත්, සාන්ත බෙනඩික්ට් විදුහල ප්‍රසාද ලකුණු 6.5ක් ලබා හයවැනි ස්ථානයත් ලබා සිටිති. මලියදේව විදුහල හත්වැනි ස්ථානයෙත්, කේරි විදුහල අටවැනි ස්ථානයෙත් පසුවෙති. නවවැනි තැන හිමිවී ඇත්තේ කුරුණෑගල සාන්ත ආනා විදුහලටය. මාතලේ සාන්ත ‍තෝමස් විදුහල අවසන් ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304178</link>
    <topic>පූනේ වොරියර්ස් ජය ගනී</topic>
    <author/>
    <content>ඉන්දිය ප්‍රිමියර් ලීග් තරගාවලියේ චෙන්නායිහිදී පැවැති තරගයෙන් චෙන්නායි සුපර් කිංග්ස් පිල පරදවා ලකුණු 24ක ජයක් වාර්තා කිරීමට පුනේ වොරියර්ස් පිල සමත්විය.කාසියේ වාසිය දිනා පළමුවෙන් පන්දුවට පහරදුන් පුනේ කණ්ඩායම ඕවර 20 අවසානයේ කඩුලු 5කට ලකුණු 159ක් රැස් කළේය.ඇරොන් ෆින්ච් පන්දු 45කදී හතරේ පහර 10ක් සහ හයේ පහර 2ක් සමගින් ලකුණු 67ක් වාර්තා කළ අතර තරගයේ වීරයා සම්මානය දිනාගත් ස්ටීවන් ස්මිත් වේගවත් ඉනිමක් දියත් කරමින් නොදැවී ලකුණු 39ක් ලබාගත්තේය.ඊට පන්දු 16කදී හතරේ පහර සහ හයේ පහර 3බැගින් ඇතුළත් විය. ජයග්‍රාහී ඉලක්කය හඹාගිය චෙන්නායි පිලට කඩුලු 8ක් දැවී ලබාගත හැකිවුයේ ලකුණු 135ක් පමණි. බ්‍රවනේස්වරම් කුමාර්, අශෝක් ඩින්දා සහ මිචෙල් මාස් කඩුලු 2බැගින් දවාලීමට සමත්වුහ.තමිල්නාඩු ප්‍රාන්තයේ පැවැත්වෙන තරග සඳහා ශ්‍රී ලංකා ක්‍රීඩකයන්ට සහභාගී නොවන ලෙස ප්‍රාන්ත රජය දැනුම්දී ඇති නිසා පුනේ වොරියර්ස් කණ්ඩායමේ නායක ඇන්ජලෝ මැතිව්ස් වෙනුවට මේ තරගයේදී රෝස් ටේලර් පුනේ කණ්ඩායම මෙහෙයවීය‍.පුනේ වොරියර්ස්-159/5 ඇරොන් ෆින්ච් 67, ස්ටීවන් ස්මිත් නොදැවී 39 (ක්‍රිස් මොරිස් 25/2)චෙන්නායි-සුබ්‍රමනියම් බද්‍රිනාත් 34, රවින්ද්‍ර ජඩේජා 27 (බ්‍රවනෙස්වරම් කුමාර් 12/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s1304179</link>
    <topic>දෙල්තොට ලූලකඳුර දෙමළ විදුහලට ක්‍රිකට් ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර අධ්‍යාපන දෙපාර්තමේන්තුව සංවිධානය කළ බාලිකා සැහැල්ලු පන්දු ක්‍රිකට් තරගාවලියේ ශූරතාව හිමිකර ගැනීමට දෙල්තොට ලූලකඳුර දෙමළ විදුහල සමත්විය.කටුගස්තොට සාන්ත අන්තොනි බාලිකා විදුහල් ක්‍රීඩාංගණයේ පසුගියදා පැවැති අවසන් තරගයේදී ලූලකඳුර විදුහල ලබාගත් ලකුණු 73ට පිළිතුරු ලෙස මහාමායා බාලිකා විදුහලට ලබාගත හැකිවුයේ ලකුණු 70ක් පමණි.ජයග්‍රාහී කණ්ඩායමට කේ.රාජෙස්වරි ආර්.සර්නිලා, එස්.‍විනෝතනි, එම් ප්‍රියන්තනි, එම්.යොගේස්වරී, එස්.කිරිබාලනි. ආර්.සෙල්වමේරි, ජී.මතිවානනි, ආර්.නජිතා, ටී.යසෝතා, එම්.ග්‍රිතලා,එස්.වාන්මති ඇතුළත් වූහ.ජේ.එම්.මැටිල්ඩා කණ්ඩායම් භාර ආචාර්ය ලෙසත් , ඩී.රන්ජිත් කුමාර් පුහුණුකරු ලෙසත් . එස්.ප්‍රියදර්ශන් පුහුණුකරු ලෙසත්, ආර්.ප්‍රබු සහාය පුහුණුකරු ලෙසත් කටයුතු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s13041710</link>
    <topic>කාන්තා පැසිපන්දු තරගාවලියේ ශූරතාව කොළඹ ගේට්වේ කණ්ඩායමට  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s13041711</link>
    <topic>වසර 8කට පසු ජයන්ත ධර්මදාස ක්‍රිකට් මහගෙදර මුල්පුටුවට යළිත්</topic>
    <author>ප්‍රින්ස් ගුණසේකර</author>
    <content>වසර 8කට පසුව ශ්‍රී ලංකා ක්‍රිකට් සභාපති ලෙස ජයන්ත ධර්මදාස මහතා ඊයේ නැවත වරක් පත්විය. 2005දී ශ්‍රී ලංකා ක්‍රිකට් ආයතනයේ අතුරු කමිටු සභාපති ලෙස පත්වූ ඒ මහතා මෙවර පැවැති නිලවරණයේ දී සටනකින් තොරවම සභාපති තනතුරට පත්වීම විශේෂත්වයකි.හිටපු ලේකම් නිශාන්ත රණතුංග මහතා ද නැවත වරක් ලේකම් තනතුරට නිතරගයෙන් තේරී පත් වුවේය.හිටපු උප සභාපති අසංග සෙනෙවිරත්න මහතා මෙවර පරාජයට පත්වූ අතර මෙවර නිලවරණ‍යේ වැඩිම ඡන්ද සංඛ්‍යාවක් ලැබූ කේ.මතිවානන් මහතා මෙවර ද එම තනතුරට තේරී පත්වූ අතර මොහාන් ද සිල්වා මහතා දෙවැනි තැනට තේරී පත්විය. මතිවානන් මහතා ඡන්ද 113ක් ලැබූ අතර මොහාන් ද සිල්වා මහතා ඡන්ද 81ක් ලබා ගත්තේය.නිලවරණය මැතිවරණ දෙපාර්තුමේන්තු නිලධාරීන්ගේ අධීක්ෂණය යටතේ පැවැත්වීම විශේෂත්වයකි.නිලවරණය මෙහෙයවීමට හිටපු සභාපති උපාලි ධර්මදාස මහතා සූදානම් වූ අවස්ථාවේ තිලංග සුමතිපාල මහතා වි‍රෝධතාවක් ඉදිරිපත් කරමින් සඳහන් කළේ ඡන්ද හිමි අයකු ‍නොවන හෙයින් ඒ සඳහා නීතිමය අවසරයක් නොමැති බවයි.අනතුරුව නිතරගයෙන් සභාපති තනතුරට තේරී පත්වීමට සුදුසුකම් ලබා සිටි ජයන්ත ධර්මදාස මහතා මුලසුනට පැමිණි අතර එහි දී නැවත එවැනිම විරෝධතාවක් ගොනුවිය. නිලවරණය නිත්‍යානුකූලව කරගෙන යෑම සඳහා හිටපු ලේකම් නිශාන්ත රණතුංග මහතාට බලයක් ඇති බවට සභාවෙන් මතුවූ යෝජනාව ඒකමතිකව සම්මතවී නිලවරණය ආරම්භ කෙරුණි.ඡන්දදායකයන් 147ක් තම මතය ප්‍රකාශ කළ අතර පැය 8ක කාලයක් ඒ සඳහා ගතවිය. ක්‍රිකට් නිලවරණයක් පැවැත්වීමට ඉතිහාසයේ ගතකළ වැඩිම කාලය එය වීම ද විශේෂත්වයකි.තනතුරු 25ක් සඳහා අපේක්ෂකයන් 38ක් තරග වැදුණු හෙයින් වෙන වෙනම ඡන්ද පත්‍රිකා මුද්‍රණය කර තිබූ අතර ප්‍රතිඵල වගුගතකොට ප්‍රකාශ කිරීමට දීර්ඝ කාලයක් ගතවිය.එමෙන්ම පසුගිය කාලයේ විගණන වාර්තා පිළිබඳව හා මූල්‍ය පරිපාලන කටයුතු පිළිබඳව ද දීර්ඝ ලෙස සාකච්ඡා පැවැත්වීම ද මේ නිලවරණය අතරතුරදී සිදුවිය. ‍මෙවර නිලවරණයේ දී හිටපු නියෝජ්‍ය ලේකම් හිරන්ත පෙරේරා, හිටපු නියෝජ්‍ය භාණ්ඩාගාරික අජිත පැස්කුවෙල් හා භාණ්ඩාගාරික නුස්කි මොහොමඩ් යන මහත්වරු තනතුරු එලෙසම ආරක්ෂා කර ගැනීමට සමත්වූහ.නියෝජ්‍ය ලේකම් තනතුරට ඉදිරිපත්ව සිටි ප්‍රියන්ත සොයිසා මහතා තම නාමයෝජනාව ඉල්ලා අස්කර ගත්තේය.නියෝජ්‍ය ලේකම් තනතුරු තෝරා ගැනීමේ දි ඡන්ද 14ක් ප්‍රතික්ෂේප විය. ඇතැම් ඡන්ද පත්‍රිකාවල මතය ප්‍රකාශ කිරීමේ දී කිසිදු අපේක්ෂකයකුට ඡන්දය නොලැබෙන සේ ප්‍රතික්ෂේප කිරීම් ද දක්නට ලැබුණි.නිලවරණයෙන් අනතුරුව පැවැති මාධ්‍ය හමුවේදී සභාපති ජයන්ත ධර්මදාස මහතා පැවැසුවේ ක්‍රිකට් විධායක සභාව මේ තනතුරට නම් කළ හෙයින් ක්‍රිකට්වලට සේවය කිරීම උදෙසා තමා පැමිණි බවයි.'කලින් අවුරුදු තුනක් මා ක්‍රිකට් සභාපති ලෙස කටයුතු කළා. මේ තනතුර ‍මට අමුතු දෙයක් නොවෙයි. මගේ හා විධායක කමිටුවේ එකම බලාපොරොත්තුව ක්‍රිකට් ලෝකයේ පළමු තැනට ශ්‍රී ලංකාව ගෙන ඒමයි.' ධර්මදාස මහතා පැවසිය.ඡන්දයට කළින් විරුද්ධවාදීන් සිටියාට ඡන්දයෙන් පසුව එවැනි පිරිසක් නොමැති බවට ධර්මදාස මහතා විශ්වාසය පළ කළේය.තනතුරුවලට පත්වූයේ වැඩ කිරීමට හෙයින් විධායක කමිටුවේ සිටින්නේ කවුරුන්ද යන්න තමාට වැදගත් නොවන බව ලේකම් නිශාන්ත රණතුංග මහතා පැවැසීය.එක් එක් පැතිවලට නොබෙදී ක්‍රිකට් ක්‍රීඩාව දියුණුකොට රටේ ගෞරවය වෙනුවෙන් කටයුතු කිරීමට සියලු පාර්ශ්වයන්ට රණතුංග මහතා ආරාධනා කළේය.උප සභාපති මොහාන් ද සිල්වා මහතා මේ මාධ්‍ය හමුවේ දී පැවැසුවේ මෙතෙක් සටන් කළේ සාමාජිකයන්ගේ අයිතිවාසිකම් වෙනුවෙන් පමණක් බවය.'අලුත් විධායක කමිටුව සමග එක්ව කටයුතු කරනවා. ඒකට මට බාධාවක් නෑ.' සිල්වා මහතා පවසද්දී මාධ්‍යවේදියකු පෙරලා ප්‍රශ්න කළේ ක්‍රිකට් ආයතනයට එරෙහිව ගත් අධිකරණ ක්‍රියා මාර්ග ඉල්ලා අස්කර ගැනීමට සූදානම් ද යන වගයි.'දැන් නඩු කියලා තේරුමක් නෑ. නමුත් ඒ ගැන මා සමග සිටි කණ්ඩායමේ මතය විමසා ඉදිරියේ දී කියන්නම්.' මොහාන් ද සිල්වා මහතා පැවැසීය‍.සභාපති - ජයන්ත ධර්මදාස (නිතරගයෙන්),ලේකම් - නිශාන්ත රණතුංග (නිතරගයෙන්),උපසභාපතිවරු (2යි) - කේ.මතිවානන් (ඡන්ද 113), මොහාන් ද සිල්වා (ඡන්ද 81), අසංග සෙනෙවිරත්න (ඡන්ද 68),නියෝජ්‍ය ලේකම් (1යි) - හිරන්ත පෙරේරා (ඡන්ද 74), බන්ධුල දිසානායක (ඡන්ද 51), ප්‍රියන්ත සොයිසා (ඉල්ලා අස්වුණා),භාණ්ඩාගාරික (1යි), නුස්කි මොහොමඩ් (ඡන්ද 87), ඊස්මන් නාරාංගොඩ (ඡන්ද 55),නියෝජ්‍ය භාණ්ඩාගාරික (1යි) - අජිත පැස්කුවෙල් (ඡන්ද 71), අර්වින් ජයවර්ධන (ඡන්ද 68), විනිසුරු කමිටුව – ඒ.ආර්. එම්.අරූස් (සභාපති), ගජබා පිටිගල, ජයන්ත පරණාතල, ලාල් රණසිංහ, හිරාන් ජයමාන්න,තරගාවලි සංවිධායක කමිටුව – චන්ද්‍ර රුද්‍රිගෝ, අනිල් ද සිල්වා, දමින්ද කුරේ, රෝනල්ඩ් පෙරේරා, ජයන්ත ජයවීර,තරගාවලි කමිටුව – රොෂාන් ඉද්දමල්ගොඩ (සභාපති), කවින්ද්‍ර ලියනගේ, මනූජ කාරියප්පෙරුම, සමන්ත ‍දොඩංවෙල, උපාලි සෙනෙවිරත්න,අනුග්‍රාහක කමිටුව – සරත් අබේසුන්දර, මතීෂ ධර්මසිරි, එරංග අධිකාරී.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=s13041712</link>
    <topic>නිලවරණය සාධාරණයි -තිලංග</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් නිලවරණය ඉතා සාධාරණව පැවැති බවත්, සියලු සාමාජිකයන්ට තම මතය යහපත් වාතාවරණයක ප්‍රකාශයට පත් කිරීමට හැකිවූ බවත් පාර්ලිමේන්තු මන්ත්‍රී තිලංග සුමතිපාල මහතා පවසයි.ක්‍රිකට් සභාපති තනතුරට ඉදිරිපත් වූ සුමතිපාල මහතාගේ නාමයෝජනාව ප්‍රතික්ෂේප වූවද ක්‍රිකට් නිලවරණයේ ඡන්දදායකයකු ලෙස ඒ මහතා එක්ව සිටියේය.ක්‍රිකට් නිලවරණයෙන් අනතුරුව සුමතිපාල මහතා පැවැසුවේ තම කණ්ඩායමේ ෂම්මි සිල්වා, අර්වින් ජයවර්ධන හා මොහාන් ද සිල්වා යන මහත්වරු විධායක සභාවට පත්වීම සතුටට ‍හේතුවක් බවයි.'ක්‍රිකට් ආයතනයේ මුදල් වාර්තා පිළිබඳ අපට ප්‍රශ්න තිබුණා. අප ඒ ගැන ප්‍රශ්න කළා. එමෙන්ම ඡන්දය මෙහෙයවීම පිළිබඳ ප්‍රශ්න තිබුණා. අප ඒවා පෙන්වා දී නිවැරදිව ඡන්දය තියන්න කරුණු කීවා.සභාපති පත්වූ ආකාරය ගැන ප්‍රශ්න තියෙනවා. නමුත් ඉදිරියට ශ්‍රී ලංකාවේ කීර්තිය ආරක්ෂා කිරීම විධායක සභාවට පැවරෙන විශාල වගකීමක්. නිලවරණය සාධාරණව පැවැත්වීම ගැන මා‍ගේ ප්‍රසාදය හිමිවෙනවා. සුමතිපාල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=f1304171</link>
    <topic>තමිල්නාඩු කලාකාරයෝ දන්න දේශපාලනයක් නෑ</topic>
    <author>සාකච්ඡා කළේපණ්ඩුක සමරසේකර</author>
    <content>මෑත භාගයේ සිදු වූ මහත් ආන්දෝලනාත්මකම සිදුවීම වූයේ ශ්‍රී ලාංකික ක්‍රිකට් ක්‍රීඩකයින්ට ඉන්දීය ප්‍රීමියර් ලීග් කුසලානය සඳහා තරග වැදීමට එරටට පැමිණීමට ඉඩ නොදෙන බවට තමිල්නාඩු මහ ඇමැතිනී ජයලලිතා විසින් කරන ලද ප්‍රසිද්ධ ප්‍රකාශයයි. නමුදු අයි.පී.එල්. තරගාවලිය සඳහා මෙරට ක්‍රීඩකයින්ට උපරිම ආරක්ෂාව ලබා දෙන බවට සංවිධායකයින් පොරොන්දු වී අපේ ක්‍රීඩකයින් එහි ගෙන්වා ගත්තේය. මෙම සිදුවීම පාදක කර ගනිමින් මාතෘ භූමියේ අභිමානය හා ජාතිකත්වය පිළිබඳව ජාතික හා ජාත්‍යන්තරව විවිධ මත ගොඩනැඟී ඇති පසුබිමක ශ්‍රී ලංකා පාපන්දු සම්මේලනයේ සභාපති මෙන්ම දිගාමඩුලු දිස්ත්‍රික් පාර්ලිමේන්තු මන්ත්‍රී රියර් අද්මිරාල් ආචාර්ය සරත් වීරසේකර මහතා සමඟ දිනමිණ කළ සංවාද සටහනකි මේ.අයි.පී.එල්.කුසලානය සඳහා තරග වැදීමට ශ්‍රී ලාංකික ක්‍රීඩකයින්ට ඉන්දියාවට පැමිණීමට ඉඩ නොදෙන බවට ජයලලිතා කළ තර්ජනයට එරෙහිව අපේ ක්‍රීඩකයින් එහි ගියා. මෙය රටේ මහත් ආන්දෝලනාත්මක සිද්ධියක්. සමහරු රටේ අභිමානය ගැනත් සටන්කාමි බව ගැනත් කියනවා. පාපන්දු සම්මේලනයේ සභාපතිවරයා හැටියට ඔබ දරන මතය මොකක්ද?අයි.පී.එල්. තරගාවලියට සහභාගීවෙන්නට අපේ රටේ ක්‍රීඩකයන්ට තමිල්නාඩුවට පැමිණෙන්න දෙන්නෙ නැහැ කියලා ජයලලිතා තර්ජනය කරල තිබුණා. නමුත් ඊට සැලෙන්නෙ නැතිව අපේ ක්‍රීඩකයින් එහි ගියා.මෙතෙන්දි මේ පිළිබඳව බලන විවිධ පැතිකඩ තියෙනවා. ජයලලිතා අපිට මෙහෙම තර්ජනය කරන්නෙ අපේ රටේ දෙමළ ජනතාවට හිරිහැර වෙනවායි යන මූලික කරුණ පදනම් කරගෙනයි.මේකෙදී අපි සැලකිළිමත් විය යුතතේ රටද තමන්ද කියන එකයි. මේ තරගාවලියට සහභාගීවීමෙන් සිදුවුණේ ජයලලිතා අපට කරන තර්ජනවලට හොඳින්ම දන්නන්න පුළුවන් විදියේ නිර්මාණය වුණු අවස්ථාවක් අපි විසින්ම අහිමි කර ගැනීම.‍ඇයි ඔබ එහෙම කියන්නෙ?මේ තරගාවලියට එන්නෙ ලෝකයේ ඉන්න අති දක්ෂ ලෝක පූජිත ක්‍රීඩකයින්. ඒ අතරේ අපේ ක්‍රීඩකයින්ට සුවිශේෂී තැනක් හිමිවෙලා තියෙනවා. මේ ක්‍රීඩකයින් මෙම තරගාවලියට සහභාගී නොවී සිටියා නම් එය ඇල්මැරුණ උදාසීන තරගයක් බවට පත්වෙනවා. මේ නිසා එහි ඇති ජනප්‍රිය භාවය නැති වෙනවා.මෙන්න මේ වෙලාවේදී මුළු ඉන්දියාවෙම ඇස් ඇරෙනවා. ජයලලිතා දෙසට ඇඟිලි දිගු වෙනවා. ජයලලිතාටත් හිතෙනවා එයා කරපු වැඩේ වැරදියි කියලා. මෙන්න මේ පසුබිම එහි ගිය ක්‍රීඩකයින් අපෙන් උදුරා ගත්තා. දේශයේ ගරුත්වය මාතෘ භූමියේ අභිමානය අපට නැතිවුණා.හොඳයි ඔබ ඔහොම කීවත් අපි හිතමුකො ජයලලිතාගේ තර්ජනය හමුවේ අපේ ක්‍රීඩකයින් නොගියා කියලා. ජයලලිතා කියයි ආන්න දැක්කද ලංකාවෙ දෙමළ ජනයාට හිරිහැර වෙනවා. ඒකයි ඒ අය ආවෙ නැත්තෙ කියලා.නැහැ ලෝකයේ ඉන්න විශිෂ්ඨතම පන්දු යවන්නා ඉන්නෙ අපට. ඒ වාර්තාව අවුරුදු සියයකටවත් කඩන්න බැහැ. ඔහු ශ්‍රී ලාංකීය ද්‍රවිඩ ජාතිකයෙක්. ඔහුගේ බිරිඳ ඉන්දියානු බලවත් කාන්තාවක්. මුරලි බොහෝ අවස්ථාවල ජයලලිතාට පිළිතුරු දුන්නා. ඒ පිළිතුරු නැවත නැවතත් අලුත් කරන්න පුළුවන්. ඔබ කියන ප්‍රකාශය ජයලලිතා කරානම් ඒ කාටත් තිබුණු ඉඩ අපිට ඇහිරුණා.නමුත් දිනේෂ් චන්දිමාල් මේ තරගාවලියට සහභාගි වීම ප්‍රතික්ෂේප කළා?එතුමාට මගේ හදපිරි ප්‍රණාමය පුද කරනවා. එවන් සුපිරි පන්තියේ ක්‍රීඩකයෙක් තමාට පෙර තම මව්බිම, මව්බිමේ අභිමානය ගැන හිතල කෝටි ගණනක මුදලක් ප්‍රතික්ෂේප කර එයට සහභාගී නොවී සිටීම ගැන. ඇත්තටම ඔහු මව්බිමට ආදරය කරන පරමාදර්ශී ලෝක පූජිත ක්‍රීඩකයෙක්.විශේෂයෙන්ම දකුණු ඉන්දියාවේදී ශ්‍රී ලාංකිකයින්ට පහරදීම. භික්ෂූන්ට පහර දීම වගේම නොයෙක් හිරිහැර සහ කෙනෙහිලිකම්වලට එරෙහිවයි ඔහු ඒ දේ කළේ. නමුත් අනෙක් - අය එහෙම නොකළේ ඔවුන්ගේ තිබුණු ආත්මාර්ථකාමී බව නිසා.ඇත්තටම ජයලලිතා කියන විදියේ හිරිහැර අපේ රටේ දෙමළ ජනතාවට සිදුවෙනවද?මම උදාහරණයක් කියන්නම් පසුගියදා අවසන් වුණු දැයට කිරුළ ප්‍රදර්ශන භූමියේ තිබුණු සියලුම සංස්කෘතිකාංග සිංහල දෙමළ. අනෙක ඒවා එවෙලෙම සිංහලට දෙමළට ඉංගශ්‍රීසියට පරිවර්තනය කළා. නමුත් කිළිනොච්චිය මඩකලපුව යාපනය වගේ ප්‍රදේශවල එක පාසැලක එක උත්සවයක තියෙනවද එකම සිංහල සංස්කෘතික අංගයක්. අනෙක බලන්න මෙරට සම්පූර්ණයෙන්ම සීනි වෙළෙඳ ;පාළේ ඉන්නෙ ද්‍රවිඩ ප්‍රජාව.කොළඹ ඉන්න පොහොසත්ම බිස්නස්කාරයෝ, ද්‍රවිඩ ජාතිකයින්, හෙට්ටිවීදිය රත්ත්‍රන් සාප්පු සියල්ල ඔවුන්ගේ. ඉතින් කොහොමද මෙරට දෙමළ ජනතාවට අසාධාරණයක් වෙනවා කියන්නෙ. ඉතින් ඒ අය එකතු වෙලා ද්‍රවිඩ ව්‍යාපාරිකයෝ, ආචාර්ය මහාචාර්යවරු කලාකරුවෝ එකතුවෙලා මේ රටේත් මහා උද්ඝෝෂණයක් කරන්න ඕනෑ ජයලලිතට විරුද්ධව.ඔබ කියන විදියේ යම් තරමක උද්ඝෝෂණයක් ඉන්දියානු මහ කොමසාරිස් කාර්යාලය ඉදිරිපිට ඔවුන් කළා. ඇත්තටම මම ඒක දැනගෙන හිටියේ නැහැ, මම අම්පාරෙයි ඒ දවසෙ හිටියෙ. ආරක්ෂක ලේකම්තුමත් මට ඒ බව කීවා. නමුත් අම්පාරෙ හිටිය මමවත් එය දැනගෙන හිටියෙ නැහැ. මේ උද්ඝෝෂණයන් කළ යුත්තෙ ඇඟ බේරාගන්න නෙවේ. ලෝකෙට දැනෙන්නෙ එවිටයි. හැබෑ තත්ත්වය ලෝකෙට දැනෙන්නෙ.ඇත්තටම මෙතරම් සැප පහසුකම් විඳින දෙමළ ජනතාවක් දකුණු ඉන්දියාවෙවත් නැහැ කියල ඉන්දීය විපක්ෂ නායිකාව කියලා තිබුණා. එහෙනම් ජයලලිතාට ඇයි ලංකාවේ දෙමළ ජනතාව ගැන මේ තරම් රුදාවක්?තමිල්නාඩු ප්‍රාන්තයේ මිලියන 60කට වැඩි දෙමළ ජනතාවක් ඉන්නවා. මේ ජනතාවගේ ඡන්ද ලබා ගැනීමේ කූට වෑයමකයි ජයලලිතා යෙදිල ඉන්නෙ. ඔය තරම් අපේ රටේ දෙමළ ජනතාව ගැන කැක්කුමක් තිබෙනවනම් ජයලලිතාට ඇයි බැරි යාපනේ, කිලිනොච්චියෙ යුද්දෙන් පස්සෙ සහන කඳවුරුවල හිටපු එක මිනිහෙකුට ගෙයක් හදල දෙන්න, දෙමළ දරුවෙකුට එක යෝගට් කෝප්පයක් දෙන්න.බිම් බෝම්බ අතුරල තිබුණු උතුරෙ අපේ සිංහල හමුදාව ගිහින් ජීවිත ගැන නොතකා ඒවා ඉවත් කරනකොට එක තේ වතුර කෝප්පයක් දෙන්න බැරි වුණේ ඇයි? මේක මේ අපේ රටේ දෙමළ ජනතාවට ඇතිවුණ අනුකම්පාවක් නෙවේ. මේක ඒ ගොල්ලන්ගෙ පැවැත්ම සඳහා ගෙනයන බොරු අරගලයක්.අපේ රටේ දෙමළ ජනතාවගෙන් 50%කට වැඩිය සිංහල ජනතාව සමඟ සාමයෙන් ජීවත් වෙනවා. මේ රටේ විවිධ රාජ්‍ය හා පෞද්ගලික ආයතනවල උසස් නිලතල හොබවන දෙමළ ජනතාවක් අපේ රටේ ඉන්නවා. ජයලලිතා ඒ දේ නොදැන ඉන්න බබෙක් නොවේ.ජයලලිතා විතරක් නොවේ, කරුණානිධි, වයිකෝ වැනි අයත් ඉන්දීය සමහර නළුවනුත් ඉන්දියාවේදී උද්ඝෝෂණයන්ට එකතු වෙලා තියෙනවා ලංකාවට විරුද්ධව?මේ අය කියන විදියේ ප්‍රශ්න ලංකාවේ නැහැ කියලා ඇයි අර අපේ ප්‍රශංසාව ආදරය දිනාගත්ත ඉන්දීය නළුවන්ට අපේ කලාකාරයෝ නොකියන්නෙ? කෝ දැන් ඔය එක එක සංවිධාන හරහා ඉස්සරහට ඇවිත් රට වෙනුවෙන් කෑ ගහපු කලාකාරයෝ.2002 දී සාම ගිවිසුම අත්සන් කරපු වෙලාවේ උතුරේ නාවික ආඥාපති හැටියට හිටියෙ මම. ඉන් පස්සෙ තමයි එල්.ටී.ටී.ඊ. එක බියක් සැකක් නැතිව එළි බැස්සෙ. හැම පාසැලකින්ම හැම ගමකින්ම ළමයි අරන් ගිහින් ළමා බළකායක් හැදුවා.යාපනයේ බැංකු ගිණුම් පරීක්ෂා කරල සියයට ගණනක් එයාලට ගත්තා. සියලුම කඩහිමියන්ගෙන් කප්පම් ගත්තා. ඉස්සො පොකිරිස්සො දැල්ලො අල්ලපු ධීවරයන්ගෙන් කප්පම් ගත්තා. කප්පම් දෙන්න විදියක් නැති ව්‍යාපාරිකයෝ බෙල්ලෙ වැල දාගෙන මැරුණා.ඉතින් මොන තරම් ද්‍රවිඩ ජනතාව පෙලුවද කියන්න මම හොඳටම දන්නවා. එදා ජයලලිතලා කොහෙද හිටියෙ. අද මේව මේ රටේ සිද්ධවෙනවද? නැහැ. මොනව වුණත් අවසන් මොහොතෙ හරි අපේ කලාකරුවන් යම් අධිෂ්ඨාන පූජාවක හිටියා. ඒක අගය කළ යුතුයි.ඔබ දන්නා තරමින් උතුරු ප්‍රදේශයේ කොපමණ ප්‍රමාණයක බිම් බෝම්බ ඉවත් කරල තියෙනවද?වර්ග කිලෝමීටර් 1500කට වැඩිය දැන් බිම් බෝම්බ ඉවත් කරල තියෙනවා. එයින් යුද ටැංකි නාශක 1400, පුද්ගල නාශක බෝම්බ ලක්ෂ 9කට වැඩිය අපේ සිංහල හමුදාව එහේ ගිහින් නිෂ්ක්‍රීය කරල තියෙනවා. නිවාස 3500කට වැඩිය අපේ සෙබළුන්ගේ මුදලින් හදල දීලා තියෙනවා.මේවා එහෙම කළේ ඇයි? දෙමළ ජනතාවට ජීවත් වෙන්න. මේවා අපේ රටේ ඉන්න ද්‍රවිඩ දේශපාලන නායකයෝ හෝ ටී.එන්.ඒ. එක හරි දන්නෙ නැද්ද? ඔය එක නායකයෙක් හරි එක දෙමළ මිනිහෙකුට එක වැසිකිළියක් හදල දීලා තියෙනවද?හොඳයි වසර 30ක යුද්ධයේදී තර්ජිත ගම්මාන හැටියට පැවති ඔබ නියෝජනය කරන අම්පාර ප්‍රදේශයේ වර්තමාන තත්ත්වය කොහොමද?යුද සමයේදී ගෝනගල ප්‍රදේශයේ 57 දෙනෙක් කපල කොටල මැරුවා. 1995 බණ්ඩාරදූවෙත් එහෙමයි. අරන්තලාවේ භික්ෂූන් වහන්සේලා 38ක් කපල කොටල මැරුවා. අම්පාර මහඔය පාරේ දහවල් 3න් පස්සෙ කවුරුත් යන්නෙ නැහැ. දහවල් දොළහ වෙනකම් ඉන්නවා. පාරේ බිම් බෝම්බ පරීක්ෂා කරනකම් රෑට එනවනම් සියඹලාණ්ඩුවට ඇවිත් උදේ එළිවෙනකම් බස් ස්ටෑන්ඩ්වල ඉන්නවා පාර චෙක් කරනකම්.ඒ වගේ දැවැන්ත දුෂ්කරතා රැසකට මුහුණ දුන්නු පිරිසක් තමයි අම්පාරේ ඉන්නෙ. විදුලිය තිබුණෙ නැහැ. රෑට කොටින්ට බයේ කැළයට යනවා. කැළේ ඉන්න වල් අලින්ට බයේ පාරට එනවා. කුප්පි ලාම්පුවෙන් පාඩම් කරන්නෙ. මෙහෙම දැවැන්ත දුෂ්කරතා තිබුණත් ඒ අභීත ජනතාව අම්පාර දාලා ගියේ නැහැ. පවුරක් වගේ හිටියා.ඒ නිසා තමයි අපිට තොප්පිගලින් එහාට යුද්ධෙ ගෙනියන්න පුළුවන් වුණේ. එහෙම ඒ ජනතාව තමන්ගෙ ගම් දාලා ගියා නම් අපිට යුද්ධෙ පටන් ගන්න වෙන්නෙ කුරුණෑගලින්. අන්න ඒ වගේ නිර්භීත ජනතාවක් එහෙ ඉන්නෙ. ඔවුන්ට අද මේ ප්‍රශ්න මොනවත් නැහැ. රෑ දවල් කිසිම බයක් සැකක් නැතිව යනවා. තමන්ගෙ රාජකාරි කරගන්නවා. ව්‍යාපාර කරනවා. සංගීත සංදර්ශන, සිනමා ප්‍රදර්ශන බොහෝ දේ දැන් එහි තියෙනවා.දැයට කිරුළ අම්පාරට ගෙන යාමෙන් ලැබූ ප්‍රතිලාභ මොනවද?ජීවත්වීමේ නිදහස අහිමිව සිටි ජනතාවක් අම්පාරෙ හිටියෙ. ඒ ජීවත්වීමේ නිදහස හිමිකර දුන්නට පස්සෙ අද ගොඩක් සංවර්ධන කටයුතු අම්පාරෙ සිදුවෙලා තියෙනවා. දැයට කිරුළෙන් පසු ඉතා සීග්‍රයෙන් දියුණුවන නගරයක් බවට අම්පාර පත්වුණා. ලක්ෂ සංඛ්‍යාත පිරිසක් දැයට කිරුළ ප්‍රදර්ශනය බලන්න ආවා. එම ප්‍රදේශය නියෝජනය කරන පාර්ලිමේන්තු මන්ත්‍රීවරයෙක් හැටියට ඇත්තටම සතුටු වෙන්න පුළුවන් මට.හොඳයි, දේශපාලන දිවියේ අනාගත ඉලක්ක මොනවද?මුල්ම දේශපාලන ගමන දිස්ත්‍රික්කයේ වැඩිම මනාප ගණනින් ජයගෙන පාර්ලිමේන්තුවට මම ගියා. ඒ ජන ප්‍රසාදය දිනෙන් දිනම වගෙ ඉහළට යනවා. ඒ නිසා කාර්ය බහුල දිවියක් ගෙවන්නෙ.කොළඹ සිට අම්පාරට සැතපුම් 350ක දුරක් ගෙවලයි මම යන්නෙ. ඒ එහි ඉන්න මගේ ජනතාව වෙනුවෙන් ඔවුන් විඳි දුක් ගැහැට ගැන මම ජනාධිපතිතුමාට පෞද්ගලිකවම කියලයි රංජිත් සියඹලාපිටිය ඇමැතිතුමා හරහා අම්පාරට දැයට කිරුළ ගත්තෙ.එයට ලැබුණ මුදල් සතයක්වත් ආපසු නොයවා අම්පාරට වැඩ කරනවා. කවදාවත් අම්පාරෙ ජනතාව මම හැර යන්නෙ නැහැ. ආසියාවේ ආශ්චර්ය ශ්‍රී ලංකාව වන විට ශ්‍රී ලංකාවේ ආශ්චර්ය මගේ දිස්ත්‍රික්කය දිගාමඬුල්ල කිරීමයි මගේ ඉලක්කය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=f1304172</link>
    <topic>ඉතිහාසය වෙනස් කරන ඉරණමඩු ගුවන් පථය</topic>
    <author>විශේෂ ස්තුතිය:-</author>
    <content>ශ්‍රී ලංකාවේ ඉරණමඩු ප්‍රදේශය අන්තර් ජාතික වශයෙන් සංවාදයට ලක් වූ භූගෝලීය කලාපයකි. වරෙක එම ප්‍රදේශය අමෙරිකාවට පැවරීමට ගියේය.තවත් වරෙක එම ප්‍රදේශය ඉන්දියාවේ අවධානයට ලක් විය. තවත් කාලයක් තුළ එහි බල - අධිකාරිත්වය කොටි ත්‍රස්තයන් අත පැවැතිණි.අද එම ප්‍රදේශය ලෝක අවධානයට ලක්වන්නේ තවත් ගුවන්තොටක් හා ගුවන් හමුදා සංකීර්ණයක් නිසාය.ත්‍රස්තවාදය පරාජය කිරීමේ මහ සටනේදී සුවිශාල මෙහෙවරක් කළ ශ්‍රී ලංකා ගුවන් හමුදාව උතුරු ගුවන් ගැබ විචිත්‍රවත් කරමින් ඉරණමඩු ගුවන් පථය, ගුවන් තොට, ගුවන් කඳවුර ශ්‍රී ලංකා දැයට දායාද කෙරේ.කිලිනොච්චිය මහ කැළෑව මැද ඉදි කෙරෙන ජාත්‍යන්තර ගුවන් ධාවන පථය ශ්‍රී ලංකා ගුවන් හමුදා ඉතිහාසයේ අනභිභවනීය වාර්තාගත නිර්මාණයකි.එල්ටීටීඊ ත්‍රස්තවාදීන් විසින් විනාශ කර දමා ගිය පෙදෙසකට ජීවය ලබාදෙමින් ජාතික ආර්ථිකය ශක්තිමත් කරන එම දැවැන්ත ව්‍යාපෘතිය ගුවන් ක්ෂේත්‍රයේ අපූර්වත්වය විදහා පාන්නකි.ජාත්‍යන්තර ප්‍රමිතීන්ට අනුකූලව ඉදිකර ඇති ගුවන් ධාවන පථය දිගින් මීටර් 1500කින් හා පළලින් මීටර් 25 කින් සමන්විත වේ.මේ ඉරණමඩු ගුවන් පථය සම්පූර්ණයෙන්ම ඉදි කෙරෙන්නේ් ගුවන් හමුදාවේ ශ්‍රම දායකත්වයෙන් වීම විශේෂත්වයකි.එය ශ්‍රී ලංකා ගුවන් හමුදා ඉතිහාසයේ ගුවන් හමුදාව විසින් නිර්මාණය කළ ප්‍රථම ගුවන් පථය ලෙස වාර්තා වෙයි.ගුවන් හමුදා නිලධාරින් හා ගුවන් භටයින් මෙතෙක් සිය ගුවන් පථ අලුත්වැඩියා කිරීම් සිදු කළ අතර ඉරණමඩු ගුවන් පථය ගොඩනැඟීම සඳහා සම්පූර්ණ ශ්‍රම දායකත්වය ලබාදුන්නේ ගුවන් භටයින් විසිනි.ඉරණමඩු ගුවන් පථය සැලසුම නිර්මාණය කළේ ගුවන් හමුදා ඉංජිනේරුවන් විසින්ය.යන්ත්‍රෝපකරණ හා තාක්ෂණික ඇතුළු සියලු කටයුතු සඳහා දායක කරගනු ලැබුවේ ගුවන් හමුදාවේ විවිධ ක්ෂේත්‍රවල ගුවන් භටයින් වීම ද විශේෂත්වයකි.අමුද්‍රව්‍ය, පිරිස් බලය හා දැනුම යොදාගනිමින් ගුවන් හමුදාව විසින් පළමුවරට ගුවන් පථයක් ඉදිකිරීම සිය ඉතිහාසයේ සුවිශේෂී සංසිද්ධියකි.ඉරණමඩු ගුවන් ධාවන පථය සැලසුම් කර තිබෙන්නේ ශ්‍රී ලංකා ගුවන් හමුදාව සතු විශාලම ගුවන් යානය වන බී 130 ගුවන් යානය ගොඩ බැස්වීමට හැකි පරිදිය.මෙය ඉතා ශක්තිමත් ධාවන පථයකි. නව ඉරණමඩු ගුවන් ධාවන පථයේ ගුවන් යානා ගොඩබෑමේ මූලික පෙරහුරුවක් ලෙස ගුවන් හමුදාපති එයාර් මාෂල් හර්ෂ අබේවික්‍රම මහතා විසින් වයි 12 වර්ගයේ ගුවන් යානයක් ගොඩ බස්වා තිබුණි. ඒ පළමු පෙරහුරුව වූයේ 2012 දෙසැම්බර් 9 දිනදීය.ඉරණමඩු ගුවන් ධාවන පථය නිර්මාණය කිරීම සඳහා ගුවන් හමුදාපති එයාර් මාර්ෂල් හර්ෂ අබේවික්‍රම මහතා විසින් වෙනම පක්ෂාංගයක් පිහිටුවීම ද විශේෂත්වයකි.එය හැඳින්වෙන්නේ ක්ෂණික ගුවන් ධාවන පථ අලුත්වැඩියා කිරීමේ පක්ෂාංගය යනුවෙන්ය. එහි අණදෙන නිලධාරි වූයේ විංග් කමාන්ඩර් සුමේධ ද සිල්වා මහතායසම්බන්ධයෙන් වූ අමිහිරි මතක යටපත් කරමින් ශ්‍රී ලංකා ගුවන් හමුදාවේ දැවැන්ත ගුවන් හමුදා කඳවුර හා ගුවන් තොටුපළ අභිමානවත්ව ගොඩනැංවෙයි.ලොව බිහිසුණුම එල්ටීටීඊ ත්‍රස්තවාදය පරාජය කරමින් ශ්‍රී ලංකා රජය ලෝක ඉතිහාසය මවිතයට පත් කරන්නට සමත් විය.ශ්‍රී ලංකා ජනාධිපති සේනාධිනායක මහින්ද රාජපක්‍ෂ මහතාගේ උපදෙස් මත ආරක්ෂක ලේකම් ගෝඨාභය රාජපක්‍ෂ මහතාගේ මෙහෙයවීමට අනුව එම අනභිභවනිය ජයග්‍රහණය ලැබීමට හැකි විය.ඉතා කෙටි කලකින් ත්‍රස්තවාදය පරාජය කිරීම මෙන්ම යුද්ධයෙන් විනාශයට පත් ප්‍රදේශ පැවැති තත්ත්වයට වඩා වැඩි සංවර්ධනයක් සිදු කිරීමට රජයට හැකියාව ලැබිණි.උතුරු හා නැඟෙනහිර පළාත් සංවර්ධනය කිරීමේ රජයේ ක්‍රමවේදයට අනුව ඉරණමඩු ගුවන් ධාවන පථය හා ගුවන් කඳවුර ඉදි කෙරෙයි.ශ්‍රී ලංකා ගුවන් හමුදා කඳවුර ඉරණමඩු ස්ථාපි කිරීම සඳහා වූ මූලික පියවර ලෙස 2009 ජුනි 22 දින ඉරණමඩු ගුවන් හමුදා පක්ෂාංගය පිහිටුවන ලදී.බළගණ නායක රූපසිංහ, බළගණ නායක ජයතිලක, පියාසර නිලධාරි ඕපිටයාන සහ ගුවන් භටයින් 20 දෙනකුගෙන් සමන්විත කණ්ඩායමක් එම අවස්ථාවට සහභාගි වූහ.ගුවන් හමුදා පක්ෂාංගය පිහිටුවීමෙන් අනතුරුව 2009 අගෝස්තු 14 දින ඉරණමඩු ගුවන් හමුදා කඳවුරෙහි ගුවන් හමුදා ධජය ඔසවන ලදී.ඉනික්බිති උතුරු හා නැෙඟනහිර ගුවන් කාලය පුරා ගුවන් හමුදා ධජය ලෙළ දුන්හ. එම ප්‍රථම අවස්ථාව සඳහා නිලධාරීන් තිදෙනකු, බලලත් නිලධාරියෙකු හා ගුවන් භටයින් 12 දෙනකු සහභාගි විය.ඉතා කඩිනමින් සංවර්ධනය කෙරුණු ඉරණමඩු ගුවන් හමුදා සේනාංකය 2011 අගෝස්තු 03 දින ශ්‍රී ලංකා ගුවන් හමුදා කඳවුර – ඉරණමඩු බවට පත්විය.එහි ප්‍රථම අණදෙන නිලධාරි වශයෙන් පත්වූයේ විංග් කමාන්ඩර් එච්. එම්. පී . රූපසිංහ මහතායි.ඉරණමඩු ශ්‍රී ලංකා ගුවන් හමුදා ධාවන පථය ඉදිකිරීම සඳහා ගුවන් හමුදාපතිවරයා විසින් වෙනම පක්ෂාංගය ද පිහිටුවනු ලැබිණි.ක්ෂණික ගුවන් ධාවන පථ අලුත්වැඩියා කිරීමේ පක්ෂාංගය ලෙස එය හැඳින්වෙයි. ඉරණමඩු ගුවන් හමුදා කඳවුරේ අණදෙන නිලධාරි විංග් කමාන්ඩර් ක්‍රිශාන්ත මනම්පේරි මහතාගේ නායකත්වයෙන් එහි ඉදිකිරීමේ කටයුතු සිදු කෙරෙයි.ඉරණමඩු ඉදිවන අන්තර්ජාතික මට්ටමේ ගුවන් ධාවන පථයේ ඉදිකිරීම් කටයුතු මේ වනවිට සියයට 90ක් පමණ අවසන් කොට ඇති බව ගුවන් හමුදාව පවසයි.ත්‍රස්තවාදය පරාජය කිරීමෙන් පසුව ගුවන් හමුදා මූලස්ථානයේ අනුමැතිය ඇතිව 2009 ජුනි 21 දින ගුවන් භටයින් 20 දෙනකු හා නිලධාරීන් තිදෙනකුගෙන් ආරම්භ කෙරුණු ඉරණමඩු ගුවන් හමුදා කඳවුර මේ වනවිට ගුවන් භටයින් 750කගේ නිවහනකි.ගුවන් ආරක්ෂක පාසලක්, පරිපාලන ඒකකයක්, රියදුරන් පුහුණු කිරීමේ පාසලක් ඇතුළු අංග සම්පූර්ණ කඳවුරක් පිහිටුවීම ගුවන් හමුදාපති එයාර් මාර්ෂල් හර්ෂ අබේවික්‍රම මහතාග් අදහසයි.ඉරණමඩු ගුවන් හමුදා කඳවුර භූමි ප්‍රමාණය අක්කර තුන් දහසක් පමණ වේ. කඳවුරට පැමිණිය හැකි මාර්ග දෙකකි.ඕලුමඩු මාන්කුලම් අම්බගාමම් හරහා කිලෝමීටර් 45ක් පමණ දුරකින් කඳවුර හමුවේ. අනෙක් මාර්ගය කිලිනොච්චිය, වට්ටකච්චි, රාමනාදපුරම් හා කල්මඩු හරහා කිලෝමීටර් 15කි.යුද ක්‍රමෝපායන් භාවිත කරමින් කොටි බලමුළු බිඳ දිනෙන් දින ඉදිරියට ගිය ආරක්ෂක හමුදාවන් ඉරණමඩු ජයග්‍රහණය කරන විටදී ගුවන් පථයක් යැයි භාවිතා කරමින් සිටි ධාවන මාර්ගය සම්පූර්ණයෙන්ම විනාශයට පත් කර තිබිණි.ත්‍රස්තවාදීන් විනාශ කොට තිබූ එම ස්ථානය ඉහළ අහසට හෝ නොපෙනෙන ඝන කැලෑව මැද සාමාන්‍ය මාර්ගයක් වැනි වූ ධාවන පථයක් බව අනාවරණය කරගනු ලැබීය.එය මීටර් 500ක් පමණ වන කුඩා මාර්ගයක් ලෙසින් ය. ත්‍රස්තවාදීන් පාවිච්චි කළ සැහැල්ලු ගුවන් යානා සඳහා අවශ්‍ය වන්නේ ඉතා කෙටි දුර ප්‍රමාණයකි.එවැනි මාර්ග කීපයක් ද කිලිනොච්චි මුලතිව් ප්‍රදේශවලින් ආරක්ෂක හමුදාවන්ට සොයා ගැනීමට හැකිවිය.ශ්‍රී ලංකා ගුවන් හමුදා ඉතිහාසයේ නව වාර්තාවක් තබමින් ඉදිකෙරුණු ඉරණමඩු ගුවන් ධාවන පථය ළඟදීම විවෘත කිරීමට සූදානම් කර තිබේ.ඒ සමඟම මන්නාරම, පලාලි, වවුනියාව සමඟ උතුරු පළාත සඳහා ගුවන් ධාවන පථ 4ක් වේ. ඉරණමඩු ගුවන් තොටුපළ විවෘත කිරීමෙන් පසුව සිවිල් මගී ප්‍රවාහන කටයුතු සඳහා අවකාශ සැලසෙනු ඇත.උතුරු හා නැඟෙනහිර පළාත්වල සංචාරයේ යෙදෙන දෙස් විදෙස් සංචාරකයින්ට මගී ගුවන් යානා පහසුකම් සැලසීම මෙන්ම එම පළාත්වල සංවර්ධනයට ද ඉවහල් වෙනු ඇතැයි අපේක්ෂා කරයි.ශ්‍රී ලංකා ගුවන් හමුදාව සතු විශාලම ගුවන් යානය වන බී 130 යානය ගොඩබැස්වීමට හැකි පරිදි ගුවන් ධාවන පථයක් නිර්මාණය කර ශ්‍රී ලංකා ගුවන් හමුදව කණ්ඩායම ජාත්‍යන්තර තලයේ ඕනෑම ගුවන් ධාවන පථයක් ඉදිකිරීමේ ශක්තිය හා නිර්මාණය කිරීමේ දැනුම ඔප්පුකර තිබේ.ඉරණමඩු ගුවන් පථය අන්තර්ජාතික මට්ටමේ ගුවන් ධාවන පථයක් බවට වැඩිදියුණු කිරීම ශ්‍රී ලංකා ගුවන් හමුදාවේ අපේක්ෂාවක් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=f1304173</link>
    <topic>ජාතික සමගිය ඇති කිරීම මගේ නිර්මාණවල අපේක්ෂාවයි</topic>
    <author>සංවාද සටහනකාංචනා නිරෝෂණී</author>
    <content>ශීය සාහිත්‍යයක් ගොඩ නැඟීමට උරදෙන නූතන සාහිත්‍යවේදියකු ලෙස, ප්‍රවීණ ලේඛක කමල් පෙරේරා මහතා හැඳීන්විය හැකි ය. පුවත්පත් කලාවේදියකු ලෙස තම ලේඛන හැකියාවෙන් පාඨකයා වෙත යන ඔහු, නව කතා , කෙටිකතා යොවුන් ප්‍රබන්ධ කතා, විචාර කෘති රාශියක් සිංහල සාහිත්‍යයට දායාද කර ඇත. ඔහුගේ නවතම කෘති ද්විත්වය ‘වියත් වත් ඇසුරක්’ සහ කෙටි කතා විචාර මඟ හා අභ්‍යාස අත්වැල‘පසුගියදා දොරට වැඩිණි.2005 වසරේ රාජ්‍ය සාහිත්‍ය සම්මාන උළෙලේ දී ප්‍රශස්ත යොවුන් කෘතිය ලෙස නම් වූ ‘රන් නෙළුම් පොකුණ’ යොවුන් කෘතියෙහි දෙමළ හා ඉංග්‍රීසි පරිවර්තන ද මේ වනවිට පාඨකයාට තිළිණකර ඇත. එම සාහිත්‍ය කෘති පිළිබඳ ඔහු සමඟ කළ කතා බහකි මේ.ඔබේ ‘රන් නෙළුම් පොකුණ’ පොත දෙමළ හා ඉංග්‍රීසි භාෂාවන්ට පරිවර්තනය කිරීමෙන් ඔබ බලාපොරොත්තු වූයේ කුමක්ද?මගේ යොවුන් ප්‍රබන්ධය වන මේ පොත ‘පොන්තාමරෛ කුලම්’ නමින් සම්මානලාභී පරිවර්තක මඩුළුගිරියේ විජේරත්න මහතා දෙමළ භාෂාවට පරිවර්තනය කළා. මේ පොතම ප්‍රවීණ පරිවර්තන ලේඛිකාවක් වන සුනේත්‍රා සිරිවර්ධන මහත්මිය Golden Lotus pond නමින් ඉංග්‍රීසි භාෂාවට පරිවර්තනය කළා.දෙමළ භාෂාවට පරිවර්තනය කිරීමෙන් , දේශීය වශයෙන් රට තුළ දෙමළ සාහිත්‍යයක් ගොඩ නැඟීමට මම බලාපොරොත්තු වෙනවා. තවමත් අපේ රටේ දෙමළ සාහිත්‍ය රැඳිලා තියෙන්නෙ දකුණු ඉන්දියාව මත.ශ්‍රී ලාංකේය දෙමළ සාහිත්‍යයක් ගොඩ නැඟීමේදී, සිංහල භාෂාවේ කෘති දෙමළට පරිවර්තනය වීම වගේම, දෙමළ භාෂාවේ කෘති සිංහලට පරිවර්තනය වීම බොහොම වැදගත් .ශ්‍රී ලාංකේයයන් හැටියට මේ ජන දෙවර්ගයේ ජීවිත ගැන විවරණයක යෙදෙන්න පුළුවන් වන්නේ ඒ දෙය හරියට වුණොත් විතරයි. මීට අත්වැලක් හැටියට මම මගේ පොත් දෙමළ භාෂාවට පරිවර්තනය කිරීමට හිතුවා.මෙය දෙමළට පරිවර්තනය කළ මගේ් දෙවැනි පොත. මීට පෙර කෙටි කතා පොතක් දෙමළ බසට පරිවර්තනය කළා.මේ මඟින් ජාතීන් අතර සුහදත්වය හා අන්‍යෝන්‍ය අවබෝධය සාහිත්‍යය මගින් ගොඩනැඟීමට මා උත්සහ දරනවා. මේ කෘතිය ඉංග්‍රීසියට පරිවර්තනය කිරීමෙන් මා බලාපොරොත්තු වුණේ, ජාත්‍යන්තර පාඨකයන් අතරට දේශීය සාහිත්‍ය ගෙන යාමටයි.දෙමළ සාහිත්‍ය සහ ජාත්‍යන්තර සාහිත්‍යයට ඔබේ අත්දැකීම් ගෙන යාමට මේ ග්‍රන්ථය තෝරා ගැනීමට හේතුව කුමක්ද?මේ යොවුන් ප්‍රබන්ධ කතාව ලියවෙන්නෙ සාම්ප්‍රදායික යොවුන් සාහිත්‍යයෙන් බැහැර වෙලා. වැඩිපුරම යොවුන් සාහිත්‍යය තුළ තියෙන්නේ තරුණයෙක් හෝ තරුණ කණ්ඩායමක් වික්‍රමවලට මුහුණපාන ආකාරය හා ඒවා ජය ගන්නා ආකාරය.මේවායින් සිදු වන්නෙ දරුවා හුදු වීරයෙක් කිරීම පමණයි. මම මේ කතාවෙන් දරුවාගේ පරිකල්පන ශක්තිය දියුණු කරන්න යම් උත්සාහයක් ගත්තා.මගේ ප්‍රධාන අරමුණ වුණේ යොවුන් පරපුර තුළ තිබිය යුතු අධිෂ්ඨාන ශක්තිය, අරමුණක් කරා යාමේදී, අවශ්‍ය කැප කිරීම සහිත නිර්මාණශීලී තරුණයකු බිහි කිරීමට යම් දුරකට හෝ දායක වීමයි.දෙමළ තරුණයන්ගේ ජීවිතවලට ද මේ පණිවිඩය ගෙන යාම වගේම, ජාත්‍යන්තරයට ජීවිතයේ ප්‍රායෝගිකත්වය කියා දීමට මේ පොත සුදුසුයි කියලා මම හිතුවා.ඔබේ ‘වියත්වත් ඇසුරක’ කෘතියෙහි අන්තර්ගතය කුමක්ද?මේ කෘතිය මා සිළුමිණ පුවත්පතට ‘වනස්පති හමුව’ නමින් ලියු ලිපි පෙළෙහි එකතුවක්, ලාංකේය දුලබ ලේඛකයන් සමඟ කළ සම්මුඛ සාකච්ඡා ඇසුරෙනුයි මම මේ ලිපි පෙළ ලිව්වේ.මහාචාර්ය අනුරාධ සෙනෙවිරත්න, ප්‍රවිණ ලේඛිකා ඊවා රණවීර වගේ අය සමඟ ඔවුන්ගේ අවසාන කාලය තුළ කල සම්මුඛ සාකච්ඡා මේ තුළ ඇතුළත්.මාධ්‍යයට ඔවුන් හෙළි නොකළ ඔවුන්ගේ ඇතැම් ජීවන අත්දැකීම් මේ මඟින් හෙළි කරන්න මට හැකි වුණා.මෙය කෘතියක් හැටියට ඔබ එළි දක්වන්න හිතුවෙ ඇයි?පුවත්පත් සම්මුඛ සාකච්ඡාව කියන්නෙත් කලාවක්. මේ කලාවෙදි කොහොමද කෙනෙක්ගෙ සැබෑ ජීවන තතු හෙළි කර ගන්නෙ සහ ඒ තොරතුරු පාඨකයාට ප්‍රයෝජනවත් විදියට ඉදිරිපත් කරන්නෙ කොහොමද කියන එක නවකයන්ට කියා දීම අරමුණු කරගෙන මෙය කෘතියක් හැටියට මුද්‍රණය කරන්න හිතුවා.මේ ලිපි පෙළ එකතුවක් ලෙස පළ කිරීම පාඨකයාට ප්‍රයෝජනවත් දෙයක් හැටියට මා දකිනවා.‘කෙටි කතා විචාර මඟ හා අභ්‍යාස අත්වැල’ රචනා කිරීමෙන් ඔබ බලාපොරොත්තු වන්නේ කුමක්ද?අ.පො.ස උසස් පෙළ සිංහල විෂය සඳහා නිර්දේශිත කෙටි කතා පාදක කරගෙන මෙය රචනා කළා. කෙටි කතා කලාව හදාරන කෙනෙකුට අවශ්‍ය විෂය දැනුම ලබා දීම මා මෙහිදී මූලිකව බලාපොරොත්තු වෙනවා.කෙටි කතා විචාරයෙදි භාවිත කරන වදන් මාලා, භාෂා රටාව, නව ප්‍රවණතා පිළිබඳ හැඳින්වීමක් වගේම, දේශීය හා විශ්ව කෙටි කතා කලාවේ විකාශනය විස්තර කෙරෙන දීර්ඝ හැඳින්වීමක් මෙහි අන්තර්ගතයි. දරුවන්ගේ රසඥතාව දියුණු කරමින් විභාගයේදී ප්‍රශ්න පත්‍රයට පිළිතුරක් සකසා ගැනීමට සහයක් දීමට මම මෙහිදී උත්සාහ ගත්තා.මේ කෘතිය සැකසීමේදී හැම අවස්ථාවකම කෙටි කතාකරුවකුගේ ඇසින් කෙටි කතා විමර්ශනය සඳහා මා යොමු වුණා.අද්‍යතන සාහිත්‍ය ක්‍ෂේත්‍රය පිළිබඳඔබේ අදහස කුමක්ද?නූතනයේ, සාහිත්‍ය ක්‍ෂේත්‍රය පිළිබඳ සලකා බලන විට, අලුත් පරම්පරාව ලේඛනයට යොමු වෙනවා අඩු බව දකින්න පුළුවන්. තාක්‍ෂණයත් සමඟ බැඳිලා ඉන්න තරුණයන්, විද්යුත් මාධ්‍යයට ආකර්ෂණය වෙලා. “ස්ටාර්” නැත්නම් තරු සංස්කෘතියට ඔවුන් ඇබ්බැහි වෙලා.මේ මඟින් තරුණයන් ඉක්මනින් ජනප්‍රිය වෙන්න බලනවා. අතලොස්සක් පමණ ලේඛනයට යොමු වෙලා සිටිනවා.නූතන පරපුර ලේඛනයට යොමු නොවන්න හේතු බොහොමයක් බලපා තිබෙනවා. ප්‍රධාන වශයෙන්ම නූතනයේ සාහිත්‍යකරුවාට පොත් පළ කර ගැනීම අපහසුයි. පෞද්ගලික පොත් ප්‍රකාශන ආයතන අයකරන මිල ඉහළ ගිහින්.පාඨකයාට සාධාරණ මිලකට පොත් අලෙවි කරගන්න බැරි නිසා, ලේඛකයෝ පොත් ලිවීම කෙරෙහි යොමු වන්නෙ අඩුවෙන්. ඒ වගේම නුතනයේ හොඳ විචාර කලාවක් ශ්‍රී ලංකාව තුළ දකින්න නැහැ.දියුණු කියවීමේ හා ඇගැයීමේ කලාවක් නොමැති වීමෙන්, නව සාහිත්‍ය පරම්පරාව අධෛර්යමත් වෙනවා. සංස්කරණ ශිල්පයේ දුර්වලතා මීට බලපා තියෙනවා. දියුණු රටවල පොත් ප්‍රකාශනයේදී වෙනමම සංස්කරණ ආයතන තියෙනවා.ඒත් ශ්‍රී ලංකාවෙ එහෙම නැහැ. මේවා නූතන ලේඛකයා සහ ඔවුන් අයිති සාහිත්‍ය මුහුණ දෙන ප්‍රශ්න. මේවා පෞද්ගලිකව එක කොටසකට පමණක් විසඳ ගන්න බැහැ. මේ සඳහා ජාතික මට්ටමේ විසැඳුම් අවශ්‍යයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>17</day>
    </date>
    <link>http://www.dinamina.lk/2013/04/17/_art.asp?fn=f1304174</link>
    <topic>වඩුගේ ලියන පැණි බේරෙන ගොන් කතා</topic>
    <author>රන්ජන් අමරරත්න</author>
    <content>වයසින් මුහුකුරා යත් ම මිනිසාගේ දැනුම හා දැක්ම පුළුල් වන්නේ යැයි ප්‍රවාදයක් පවතී. මේ ප්‍රවාදය මුළුමනින් ම අහෝසි කරන ජීවමාන සාධකයක් අපට තිබේ. එනම්; අර්නස්ට් වඩුගේ මහතාය. ඔහු පත්තරකාරයෙකි; නවකතාකාරයෙකි. එම ක්ෂේත්‍ර දෙකෙහි ම ප්‍රවීණ යන ලේබලය ද ඔහුට තිබේ.හෙතෙම බොහෝ කාලයක් පත්තර කලාව ඇසුරෙහි ජීවත් වූයේය. තවත් බොහෝ කාලයක් කතා කලාව ඇසුරෙහි ජීවත් වූයේය. එහෙත් ඔහු දශමයකින්වත් ඉදිරියට ගොස් නැත. මේ ක්ෂේත්‍ර දෙකෙන් එකකට හෝ තඹ දොයිතුවක සේවයක් කිරීමට ද ඔහු සමත් වී නැත. ඔහුගේ සෑම කලාවක් ම යොමු වී ඇත්තේ මිනිසුන් මුළා කිරීම නම් පාපකර්මය කෙරෙහිය.වඩුගේට අයත් පත්තර කලාව පිළිබඳ විශ්ලේෂණ කිරීම මේ තීරයට අයත් නො වන බැවින් එය අත හරිමු. අපගේ අවධානය යොමු වන්නේ වඩුගේ මහතාගේ කතා කලාව කෙරෙහිය.අවුරුදු විශ්‍රාමයෙහි; අප ළඟ සැලැකිය යුතු කතා පොතක් නො වූ බැවින් වඩුගේ මහතාගේ විසිවන නවකතාව කියැවීමි. එහි නම “සුපුන් සඳ” ය. මේ විකාරය එක තැන පල්වෙමින් පිටු 271 ක් පුරා ව්‍යාප්ත වෙයි. ඔහුගේ පළමු නවකතාව “ආදරය මිහිරක් නොවේ” යන්නය.එම නවකතාව කියැවීමේ දී බුද්ධිමත් පාඨකයකුට ඇතිවන ලැජ්ජාව “සුපුන් සඳ” කියැවීමේ දී දස ගුණයකින් පමණ වැඩිවනු ඇත. අර්නස්ට් වඩුගේ මහතාට මිනිස් ජීවිත ගැන වැටහීමක් නැත. ඔහු හීන දකිමින් විකාර කරයි. පුදුමය වන්නේ ලැජ්ජාවකින් තොරව මෙබඳු කතා ලියන්නේ කෙසේ ද යන්නය.සුපුන් සඳ යනු නවකතාවක් නො වේ. එහි කතා වස්තුවක් නැත. චරිත නිරූපණයක් නැත. සුපුන් සඳෙහි ඇත්තේ එලොව - මෙලොව නැති විස්තර ගොඩකි. ඒ සඳහා “ජාත්‍යන්තර පාසලක්” හා එහි තරුණ – තරුණියන් කිහිප දෙනකු ද යොදාගෙන තිබේ. මේ කර්තෘවරයාගේ අරමුණ විචිත්‍ර සිහින ලෝකයක් මවාපෑමය. එබඳු මවාපෑමක් සදහා කතා කලාව නිර්මාණාත්මක ලෙස උපයෝගී කරගන්නා අයුරු ද ඔහු නො දනී.“සුපුන් සඳ” නම් පැණි බේරෙන ගොන් කතාව ගැන විචාරයක් කළ හැකි නොවේ. එවැන්නකට අවශ්‍ය සාධක එහි නැත. එහෙත් කර්තෘගේ කතා කලාව ගැන යමක් කිව යුතුය. එහි ඇති ප්‍රෝඩාව, ව්‍යාජය හා මෝඩකම් පෙන්වා දිය යුතුය. ඔහු සමාජයේ අවගමනයට පාර කපන කතාකාරයෙකි. තරුණ පරපුරේ ඔළු ගෙඩි නරක් කරන හා ඔවුන් සත්‍යය වෙතින් දුරස් කරන කතාකාරයෙකි.“සංසානී කෙළින් ම ඩී. වී. ඩී. යන්ත්‍රය අසලට ගොස් එය ක්‍රියාත්මක කිරීමට සැරසුණාය.“අනේ ලොක්කියෙ අද බෑ ප්ලීස්! මගේ හිතට හරි මදි. ඔළුවත් ටිකක් කකියනවා.” සංසානි ඩී. වී. ඩී. යන්ත්‍රය ක්‍රියාත්මක වීම පසෙකලා යහන අසලට ගොස් නැඹුරු වී වැතිරී සිටින සඳගේ නළලට අත තබා උන ඇත්දැ’යි පරීක්‍ෂා කළාය.“ඇගේ මුවඟට සිනාවක් නැඟිණි. මොන - මොනම රස්නයක්වත් නෑ. හිතට හරි නැත්තේ ඉන්ටර්නැෂනල් එකේ ඉන්ටර්නැෂනල් ලව් එහෙක ප්‍රශ්නයක් ද?”“සඳට හිනාවක් පහළ විය. ඔයා කැම්පස් වගේ හිතුවද අපේ කොලේජ් එක. උපාසකාරාමයක් වගේ” දෙදෙනාට ම සිනා පහළ වුණි. “මං සුදූට නෙස්කැෆේ එකක් හදන්න ද?”“එපා ලොක්කියෙ මං නිදා ගන්නවා” ඇය නැගණියගේ කම්මුලක් සිප ගත්තා ය. ගුඩ් නයිට් සුදූ... ගුඩ් නයිට් ලොක්කියේ...සංසානි නික්ම ගියා ය. සඳ යළිත් කල්පනා ලොවට පිවිසියා ය”(සුපුන් සඳ – 27 පිට)අර්නස්ට් වඩුගේ ලියන විකාර මොනවා ද? මේවා කියැවීමෙන් පාඨකයාට ලැබෙන ප්‍රයෝජනය කුමක් ද? එය ජීවිත අවකාශ පුළුල් කරන්නේ ද? නැත. එය ජීවිතයට අලුත් වින්දනයක් ලබා දෙන්නේ ද? නැත.අපරදිග නවකතාව බිහි වී වසර දෙසිය ගණනකට වඩා ගෙවී ගොස් නැත. ඊට ක්‍රමික විකාශයක් තිබේ. මිථ්‍යා කථා, දේව කතා, උපමා කතා, ආදර්ශවත් කතා, සුරංගනා කතා ආදිය පසුකොට නව ප්‍රබන්ධ කථාව ඇති විය.එහි අරමුණු ඉතා පැහැදිලිය. නවකතාව ජීවිතය පිළිබඳ අලුත් කියැවීමක් ද අලුත් විවරණයක් ද වන්නේය. එය තත්කාලීන සමාජයේ යථාර්ථය නිරූපණය කරන්නේය. මේ ආදී වශයෙන් නවකතාව මිනිසාගේ ජීවිතයට සමීප හා මිනිසාගේ ජීවිත අවකාශයන් පුළුල් කරන නව නිර්මාණ විශේෂයක් වන්නේය.ශ්‍රී ලංකාවේ විධිමත් නවකතාව ආරම්භ වී අවුරුදු එකසිය ගණනක් ගත වී තිබේ. මේ කාලපරාසය තුළ කතා කලාව වටහා ගනිමින් ද, පුළුල් සමාජ විශ්ලේෂණයක යෙදෙමින් ද නවකතා රචනයට එක් වූ පුද්ගලයා මාර්ටින් වික්‍රමසිංහ මහතාය. සෙසු නවකතාකරුවෝ සියලු දෙනා ඔහුට පහළින් සිටිති. වික්‍රමසිංහ මහතා දැක්මක් ඇති ව නවකතා කලාවට පිවිසියේය. ඒ සමඟම ඔහු කතා කලාව හැදෑරුවේ ය. එහෙයින් ම ප්‍රතිඵලය විශිෂ්ට විය.අර්නස්ට් වඩුගේ වැනි කෙනකු වික්‍රමසිංහ මහතා සමඟ සැසඳීම යුක්ති සහගත නො වේ. අපට කීමට ඇත්තේ සෙසු - කුදු – මහත් නවකතා රචකයන් අතර ද වඩුගේ වැනි අයට තැනක් නැති බවය. කරුණාසේන ජයලත් මහතාට ජනප්‍රිය නවකතා කලාවක් තිබිණි.එය බටහිර කතා කලාවේ “රොමෑන්තික” සම්ප්‍රදාය ගුරුකොට නිර්මාණය කරගත්තකි. ජයලත් මහතාගේ සරල ජනප්‍රිය නවකතා හා අර්නස්ට් වඩුගේ පැණි කතා අතර බරපතළ වෙනසක් පවතී. ජයලත් මහතාගේ නිරූපණ හැකියාවෙන් සීයෙන් එකක්වත් වඩුගේට නැත. “ගොළු හදවතේ” එන එක වාක්‍යයක් වුව අර්නස්ට් වඩුගේ ලියන නවකතාවකට වඩා වටී.ඩීමන් ආනන්ද මහතාගේ නවකතා සමඟ අර්නස්ට් වඩුගේලාගේ කතා කලාව සසඳන්නේ නම්; එය ද වැරැදි ය. ඩීමන් ආනන්ද මහතා ද ශූර නිරූපණ හැකියාවක් ඇති රචකයෙකි. ඔහුගේ භාෂාව සරලය. ශෛලිය වේගවත්ය. ඔහු සිය රහස් පරීක්‍ෂක කතා මගින් වීරත්වය හුවා දැක්වූයේය. ප්‍රේම කතා මගින් විරහවත්, චමත්කාරයත් නිරූපණය කළේය. අර්නස්ට් වඩුගේට එබඳු හැකියාවක් නැත.කිසියම් කලාවක නිරත නිර්මාණ ශිල්පියා මූලික වශයෙන් කරුණු දෙකක් කෙරෙහි හැමවිටම තම අවධානය යොමුකළ යුතුය. පළමුවන්න ජීවිතය හා සමාජය පිළිබඳ අධ්‍යයනයයි. එම අධ්‍යයනයෙන් තොරව සමාජයට වැඩදායක කෘතියක් නිෂ්පාදනය කළ හැකි නොවේ.දෙවන්න තමන් නිරතවන කලාවේ ශිල්පධර්ම පිළිබඳ අධ්‍යයනයයි. මේ දෙඅංශය ම පිළිබඳ අවබෝධයකින් යුතුව කලාවේ නිරත වන අය හැමදාම පවතී. ඔව්හු සමාජ මෙහෙවරක්ද ඉටු කරමින් ආත්ම තෘප්තියක්ද ලබති.අර්නස්ට් වඩුගේ නවකතා ගැන ලියන කෙනකු මා නම් දැක නැත. ඔහුගේ බොල් රචනා ගැන ලියන්නට දෙයක් නැත. ඔහුගේ නවකතා ගැන සංවාදයක් කිසි දවසක ඇතිවන්නේ නැත. ඔහු බාලකඩදාසියේ බාල කතා ලියමින් කීයක් හෝ හම්බකරගන්නවා ඇත.ඊට වැඩි දෙයක් ඔහුගේ කතා කලාවෙන් අපේක්ෂා කළ නොහැකිය. විචාරකයන් කොච්චර බණ කියුවත් ඔහු නිවැරැදි මාර්ගයකට පිවිසෙන්නේද නැත. එය ඔහුගේ වරදක් ද විචාරකයන්ගේ වරදක්දැ’යි අපි නොදනිමු.අර්නස්ට් වඩුගේ වැනි අය සමාජයට විශාල හානියක්ද සිදු කරති. එම හානිය සිදුවුවත් සමාජ යථාර්ථයන් සැඟවීමට ඔවුන් දරන ප්‍රයත්නය තුළය. ඔවුන් නිරූපණය කිරීමට වෑයම් කරන සියල්ල අමු බොරු ය. මේ බොරු විචිත්‍ර අත්දැකීමක් ලෙස මෝඩයෝ හිතට ගනිති. ඒ අනුව මෝඩයන් ඇන්දීම සඳහා ඇති හොඳ ම මාර්ගයක් ලෙස වඩුගේලාගේ කතා කලාව පවතී.සාහිත්‍යය යනු අභ්‍යාසයකි. එය රසවිඳීමටද මහන්සියක් දැරිය යුතුය. භාෂාව උගත යුතුය. කතා කලාවේ නව උපාය මාර්ග හඳුනා ගත යුතුය. අභ්‍යාසයක් නැති තැන සාහිත්‍යයක්ද නැත. අප යා යුත්තේ සාහිත්‍යයත්, අභ්‍යාසයත් වෙතය.වඩුගේ වැනි අය අපේ පොත් අලෙවි වෙනවා යැයි කියන්නට පුළුවන. ශ්‍රී ලංකාවේ පොත් අලෙවිය පමණක් නොව, පොත් කියැවීමද ඉතා පටු රාමුවක් තුළ පවතී. වඩුගේ වැනි අයගේ පොත් අද විකිණෙන්නට පුළුවන. හෙටත් විකිණෙන්නට පුළුවන.එහෙත් එය තාවකාලිකය. මතු මත්තෙන් වඩුගේ ලියූ පොතක් ඉල්ලන කෙනකු සිටින්නට පුළුවන්කමක් නැත. එහෙත් ගම්පෙරළිය එසේ නොවේ. මළවුන්ගේ අවුරුදු දා එසේ නොවේ. චරිත තුනක් එසේ නොවේ.අවසන් ලෙස මගෙ හිතට නැඟෙන අවංක අදහසක් කියන්නට කැමැත්තෙමි. වඩුගේ මහතාණෙනි. ඔබ පොත නොලියා මාළු විකුණන්නට පටන්ගන්න. එය සමාජය වෙනුවෙන් කරන විශාල යුතුකමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n130418_br1</link>
    <topic>ඇමරිකාවේ - ටෙක්සාස් ප‍්‍රාන්තයේ පිපිරීමක්</topic>
    <author/>
    <content>(2013-04-18 10:45am) ඇමරිකාවේ - ටෙක්සාස් ප‍්‍රාන්තයේ පොහොර ගබඩා සංකීර්ණයක සිදුවූ විශාල පිපිරීමකින් පුද්ගලයින් දෙදෙනෙකු මරුමුවට පත්වී පුද්ගලයින් 60 කට ආසන්න පිරිසක් තුවාල ලබා තිබෙනවා.පොහොර ගබඩා සංකීර්ණයේ ගොඩනැගිලි කිහිපයක් තවමත් ගිනි ගනිමින් පවතින අතර එය මැඩපැවැත්වීමට මේ වනවිට ගිනි නිවන හමුදා ඒකක පැමිණ ඇති බව විදෙස් මාධ්‍ය වාර්තා කරයි.මෙම පිපිරීමට හේතුව මෙතෙක් අනාවරණ වී නොමැති බව ඇමරිකානු ආරක්ෂක අංශ පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304181</link>
    <topic>ශිරාණිට රට යෑම තහනම්</topic>
    <author>විජයානි එදිරිසිංහ</author>
    <content>හිටපු අගවිනිසුරු ආචාර්ය ශිරාණි බණ්ඩාරනායක මහත්මියට විදේශගතවීම තහනම් කෙරේ. ඒ අනුව ඇයගේ විදේශ ගමන් බලපත්‍රය අත්හිටුවා තිබේ.අල්ලස් හෝ දූෂණ විමර්ශනය කිරීමේ කොමිසම මඟින් ශිරාණි බණ්ඩාරනායක මහත්මියට මෙරටින් පලා යා නොහැකි වන පරිදි එම කොමිසමට ඇති බලතල මත එම තහනම සිදු කර තිබේ.එම විදේශ ගමන් බලපත්‍රය තහනම් කර ඇති බවට අදාළ නියෝගය ඇතුළත් වාර්තාව එම කොමිසම මගින් පසුගිය 11 වැනිදා ආගමන විගමන පාලක ජෙනරාල් චූලානන්ද පෙරේරා මහතා වෙත යවා ඇත.හිටපු ශ්‍රේෂ්ඨාධිකරණ විනිසුරු ඩී.ජේ. ද එස්. බාලපටබැඳි, හිටපු අභියාචනාධිකරණ විනිසුරු එල්.කේ. විමලචන්ද්‍ර සහ හිටපු පොලිස්පති ජයන්ත වික්‍රමරත්න යන කොමිසමේ සාමාජිකයන්ගේ අත්සනින් යුතුව එම තහනම් නියෝගය ආගමන විගමන පාලක වෙත යවා ඇත.ශිරාණි බණ්ඩාරනායක මහත්මියට එරෙහිව අල්ලස් හෝ දූෂණ විමර්ශන කොමිසම ඉදිරියේ පරීක්ෂණයක් සිදු කෙරේ. රාජ්‍ය සේවයේ යෙදී සිටියදී ඉපැයිය නොහැකි වූ තරම් වත්කමක් ශිරාණි බණ්ඩාරනායක මහත්මිය සතුවූයේ කෙසේද යන්න සම්බන්ධ මේ වත්කම් පරීක්ෂණය පැවැත්වෙයි.ඒ සඳහා ප්‍රකාශයක් ගැනීමට ශිරාණි බණ්ඩාරනායක මහත්මිය අල්ලස් කොමිසම දෙවතාවක්ම කැඳවා තිබිණි. එම අවස්ථා දෙකේදීම ඇය ප්‍රකාශයක් නොදී විවිධ විරෝධතා ඉදිරිපත් කරමින් ප්‍රකාශය දීමෙන් වැළකී ඒ සඳහා දින ලබාගෙන තිබේ.ඒ අතර ශිරාණි බණ්ඩාරනායක මහත්මිය මේ අල්ලස් පරීක්ෂණයට ඉදිරිපත් නොවී විදේශ රටකට පලා යාමට ඇති උත්සාහයක් පිළිබඳ තොරතුරු අල්ලස් කොමිසම වෙත ලැබී ඇත. එබැවින් අල්ලස් කොමිසම ඇයට‍ මෙරටින් පලා යා නොහැකි පරිදි ඇගේ විදේශ ගමන් බලපත්‍රය අත්හිටුවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304182</link>
    <topic>රටක අභ්‍යන්තර ප්‍රශ්නවලට තවත් රටක් අතපෙවීම අනුමත කරන්නේ නෑ</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>එක් රටක අභ්‍යන්තර ප්‍රශ්නවලට තවත් රටක් අතපෙවීම තමන් කිසිවිටෙක අනුමත නොකරන බව ඉස්ලාමීය රටවල් 15ක රාජ්‍ය තාන්ත්‍රික නියෝජිතයෝ ජනාධිපති මහින්ද රාජපක්ෂ මහතා හමුවේ අවධාරණය කරති.බංගලාදේශය, ඉරානය, ඉරාකය, ඊජිප්තුව, ඉන්දුනීසියාව, කුවේටය, මැලේසියාව, මාලදිවයින, නයිජීරියාව, පාකිස්ථානය, පලස්තීනය, තුර්කිය, එක්සත් අරාබි එමීර් රාජ්‍ය, සවුදි අරාබියාව සහ කටාර් යන රටවල් නියෝජනය කරමින් මෙරට රැඳී සිටින රාජ්‍ය තාන්ත්‍රික නියෝජිතයෝ මේ බව ප්‍රකාශ කරති.ඔවුන් මේ බව සඳහන් කළේ ජනාධිපති මහින්ද රාජපක්ෂ මහතා සමඟ අරලියගහ මන්දිරයේදී ඊයේ (17) පැවැති විශේෂ සාකච්ඡාවේදීය. ඒ ඒ රටවලට අදාළ දේශීය සහ ජාත්‍යන්තර ගැටලු සම්බන්ධයෙන් මෙහිදී විශේෂ අවධානය යොමු කෙරිණ.වාර්ගික හා ආගමික ප්‍රතිවිරෝධයන්ට තුඩු දෙන කිසිඳු ක්‍රියාවක් රජය විසින් අනුමත නොකරන බව ජනාධිපති රාජපක්‍ෂ මහතා මෙම රාජ්‍යතාන්ත්‍රික නියෝජිත කණ්ඩායමට සහතික විය. එවන් සිද්ධීන් පිළිබඳව යමෙකුට සාක්‍ෂි ඇතොත් එම තොරතුරු අදාළ අංශවලට ලබා දිය යුතු බවද ඉන්පසුව ඒ පිළිබඳව කඩිනමින් නිසි ක්‍රියාමාර්ග ගන්නා බවද ඒ මහතා පැවසීය.පසුගිය මාසයේ ජිනීවා නුවරදී පැවැති එක්සත් ජාතීන්ගේ මානව හිමිකම් කවුන්සිලයේ සැසි වාරයේදී ඉස්ලාමීය රටවලින් ලැබුණු සහයෝගය සම්බන්ධයෙන් ජනාධිපතිවරයා මෙහිදී ස්තුතිය පළ කළෙ‍්ය.නියෝජිත පිරිස නියෝජනය කරමින් කතා කළ ශ්‍රී ලංකාවේ පලස්තීන තානාපති ආචාර්ය අන්වර් අල් අගා මහතා ප්‍රකාශ කළේ ත්‍රස්තාවදය විනාශ කිරීමෙන් පසු පවතින සාමකාමී තත්ත්වය සම්බන්ධයෙන් සතුටට පත් වන බවයි.තවදුරටත් ශ්‍රී ලංකාව සංවර්ධනය වනු දැකීම සිය රටවල කැමැත්ත බවත් හෙතෙම ප්‍රකාශ කළේය.ජාතින් හා ආගම් අතර බේද ඇති කරන, සමඟියට හානි වන කිසිදු කටයුත්තකට රජය ඉඩ නොතබන බව ජනාධිපතිවරයා මෙහිදී අවධාරණය කළේය. මේ සම්බන්ධයෙන් යම් තොරතුරක් ලැබු‍ණහොත් වහාම පියවර ගන්නට සූදානම් බවත් ජනාධිපතිවරයා පැවසීය.මේ අවස්ථාවට විදේශ කටයුතු ඇමැති මහාචාර්ය ජී. එල්. පීරිස්, ඛනිජ තෙල් කර්මාන්ත ඇමැති අනුර ප්‍රියදර්ශන යාපා, අධිකරණ ඇමැති රාවුෆ් හකීම්, පාර්ලිමේන්තු මන්ත්‍රී ඒ. එච්‍. එම් අස්වර්, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශ ලේකම් කරුණාතිලක අමුණුගම මහත්වරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304183</link>
    <topic>බොස්ටන් ප්‍රහාරයෙන් ශ්‍රී ලාංකිකයන්ට හානි නෑ</topic>
    <author>මහින්ද අලුත්ගෙදර</author>
    <content>අමෙරිකා එක්සත් ජනපදයේ බොස්ටන් නුවරට එල්ල වූ ත්‍රස්ත ප්‍රහාරවලින් ශ්‍රී ලාංකිකයන් කිසිවෙකුටත් හානියක් නැතැයි විදේශ කටයුතු අමාත්‍යාංශය පවසයි.බොස්ටන්හි වාර්ෂික මැරතන් ධාවන තරඟය ඉලක්කකර ගනිමින් බෝම්බ ප්‍රහාර දෙකක් එල්ල වී තිබෙන අතර එයින් ශ්‍රී ලාංකිකයන් කිසිවෙකුටත් අනතුරක් සිදුවූ බවට මේ දක්වා වාර්තා වී නොමැති බව විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් දිනමිණ ට පැවසුවාය.මෙම ත්‍රස්ත ප්‍රහාරයෙන් ශ්‍රී ලාංකිකයන්ට අනතුරක් සිදුවීද යන්න සම්බන්ධයෙන් සොයා බැලීම සඳහා ‍වොෂිංටන් නුවර පිහිටි ශ්‍රී ලංකා තානාපති කාර්යාලය පියවර ගෙන තිබෙන බවද විදේශ කටයුතු අමාත්‍යාංශය පවසයි.ඇමෙරිකා එක්සත් ජනපදයේ සේවය කරන, පදිංචිවී සිටින සහ විවිධ අවශ්‍යතා හේතුවෙන් සංචාරය කරන ශ්‍රී ලාංකිකයන් විශාල ප්‍රමාණයක් සිටින බවද එම අමාත්‍යාංශය පෙන්වාදෙයි.මේ සම්බන්ධයෙන් අවශ්‍ය තොරතුරු ලබා ගැනීම සඳහා දුරකතන අංක 2024834025, 2023520355, ෆැක්ස් 2022327181 හෝ ඊමේල් slembassy@slembassyusa.org වෙත දැනුම්දිය හැක. මේ බෝම්බ ප්‍රහාර හේතුවෙන් පුද්ගලයන් තිදෙනෙකු මියගොස් තවත් පුද්ගලයන් 150 කට වැඩි පිරිසක් තුවාල ලබා තිබෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304184</link>
    <topic>ශිරානිගේ අධිකරණ පත්වීම ’96 දී ලත්තැනම ලොප්වන්න තිබුණා</topic>
    <author/>
    <content>හිටපු අගවිනිසුරුවරිය වන ශිරානි බණ්ඩාරනායක මහත්මිය 1996 ශ්‍රේෂ්ඨාධිකරණ විනිසුරුවරියක ලෙස පත් කරන ලද මුත් ඇයගේ පත්වීම දේශපාලන හේතු මත සිදුවු බවට චෝදනා නගමින් ඉදිරිපත්වූ පෙත්සම් විභාගය නීතිමය කරුණු මත නිෂ්ප්‍රභ නොවීනම් ඇගේ අධිකරණ වෘත්තාන්තය එතැන්හිදීම අවසන්වීමට ඉඩ තිබුණු බව හිටපු අගවිනිසුරු සරත් එන්. සිල්වා මහතා පවසයි.ඇය විශ්වවිද්‍යාල ආචාර්ය වරියකව 39 වැනි වියේ පසුවද්දී විශ්වවිද්‍යාලයේ සිට කෙලින්ම ඇය ශ්‍රේෂ්ඨාධිකරණය ට පත් කරන ලද්දේ එවකට අධිකරණ ඇමතිව සිටි මහාචාර්ය ජී.එල් පීරිස් මහතාගේ අභිමතය පරිදි බවට චෝදනා නැගී තිබුණු බවත් ඒ අනුව ඇගේ ශ්‍රේෂ්ඨාධිකරණ පත්වීමේ වලංගුතාව ප්‍රශ්න කරමින් පෙත්සම් කීපයක්ම ශ්‍රේෂ්ඨාධිකරණයට ඉදිරිපත්වූ බවත් සරත් එන්. සිල්වා මහතා ප්‍රකාශ කරයි.මේ පෙත්සම් විභාගයට පෙත්සම්කරුවන්වෙනුවෙන් ප්‍රමුඛ නීතිඥයින් ඉදිරිපත්ව සිටි අතර එය සප්ත විනිශ්චය මණ්ඩ ලයක් ඉදිරියේ විභාග වූ බවපෙන්වා දෙන හිටපු අගවිනිසුරුවරයා රජය වෙනුවෙන් නීතිපති ලෙස තමන් දැක්වූ කරුණු හමුවේ විනිසුරුවන් අතර බෙදීමක් ඇතිවූබවත් පසුව නීතිමය කරුණු මත පෙත්සම් විභාගය නිෂ්ප්‍රභ කරන ලද බවත් ප්‍රකාශ කරයි.කෙසේවෙතත් කරුණු දැක්වීමෙන් වැලකී නඩු විභාගයේ අඛණ්ඩ පැවැත්මට ඉඩහලේනම් ශිරානි බණ්ඩාරනායක මහත්මියගේ ශ්‍රෙෂ්ඨාධිකරණ පත්වීම 1996 ලත් තැනිමලොප් වීමට ඉඩ තිබුණු බවද ඔහු පවසා තිබේ. හිටපු අගවිනිසුරු සරත් එන්. ද සිල්වා මහතා මේ බව පවසා ඇත්තේ ඩේලිමිරර් (16) පුවත්පත සමඟ පැවැති සම්මුඛ සාකච්ඡාවකදීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304185</link>
    <topic>අවුරුදු බස් සේවයෙන් ලංගමයට මිලියන 455ක්</topic>
    <author>ශීලා උඩුවර</author>
    <content>සිංහල-දෙමළ අලුත් අවුරුදු සමය තුළ බස් රථ ධාවනයෙන් ශ්‍රී ලංකා ගමනාගමන මණ්ඩලයට රුපියල් මිලියන 455ක ආදායමක් ලැබුණු බව ලංගම ප්‍රධාන මෙහෙයුම් නිලධාරී එච්.එම්. චන්ද්‍රසිරි මහතා පැවසීය.අප්‍රේල් 4 වැනිදා සිට 13 වැනිදා දක්වා වන දින 10 තුළදී මෙම ආදායම ලැබී තිබේ. මේ අතරින් වැඩිම ආදායමක් ලැබී ඇත්තේ 12 වැනිදා වන අතර එදින ආදායම රුපියල් මිලියන 72කි.දිනකට බස් රථ 4500ත් 4700ත් අතර ප්‍රමාණයක් දිවයින පුරා සෑම ප්‍රදේශයක්ම ආවරණය වන පරිදි යොදවනු ලැබීය.අවුරුදු නිමිත්තෙන් ගම්බිම් බලා ගිය අයට නැවත කොළඹට පැමිණීම සඳහා මෙම 22 වැනිදා දක්වාම පිට පළාත්වල සිට කොළඹට බස් සේවා පැවැත්වෙන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304186</link>
    <topic>සිවිල් ගුවන් සේවා අධිකාරියේ පරිපාලනය පවතින නීතිරීතිවලට අනුකූලද?</topic>
    <author>විජයානි එදිරිසිංහ</author>
    <content>සිවිල් ගුවන් සේවා අධිකාරියේ මූල්‍ය පාලනය සහ අභ්‍යන්තර පාලනය පවතින චක්‍රලේඛවලට පටහැනිදැයි බලා මාස තුනක් ඇතුළත අමාත්‍ය මණ්ඩල අනුමැතිය ලබාගන්නා ලෙස මුදල් හා ක්‍රමසම්පාදන අමාත්‍යාංශයේ භාණ්ඩාගාර නියෝජ්‍ය ලේකම් විසින් සිවිල් ගුවන් සේවා අමාත්‍යාංශ ලේකම් වෙත දැනුම් දී තිබේ. සඳහා සිවිල් ගුවන්සේවා අධිකාරිය විසින් දැනට භාවිත කරන කාර්ය මණ්ඩල රීති සහ කාර්ය පටිපාටි සංග්‍රහයේ අන්තර්ගත කරුණු පවත්නා නීති රීති හා චක්‍ර ලේඛවලට අනුකූල වන්නේදැයි විධිමත් කමිටුවක් මඟින් විමර්ශනය කර අමාත්‍ය මණ්ඩලයේ අනුමැතිය ලබාගෙන කාර්ය පටිපාටි සංග්‍රහය සංශෝධනය සඳහා පියවර ගන්නා ලෙසට භාණ්ඩාගාර නියෝජ්‍ය ලේකම්වරයා විසින් යවා ඇති නියෝගයේ සඳහන් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304187</link>
    <topic>ත්‍රස්තවාදය පරාජය කිරීමට එරෙහිවූවන්ගේ කුමන්ත්‍රණවලට එරෙහිවීමට රජය සූදානම්</topic>
    <author/>
    <content>ත්‍රස්තවාදය අවසන් කිරීමට එරෙහි වූ සියලු බලවේග දේශීයව හා විදේශීයව එක්ව සිදු කරන කුමන්ත්‍රණ හා කඩාකප්පල්කාරී කටයුතුවලට මුහුණදීමට ජනාධිපති මහින්ද රාජපක්ෂ මහතාගේ නායකත්වයෙන් යුත් රජය සූදානම් බව එක්සත් ජනතා නිදහස් සන්ධානයේ මහලේකම් ඇමැති සුසිල් ප්‍රේමජයන්ත මහතා අවධාරණය කරයි.ඇමැතිවරයා මෙසේ ප්‍රකාශ කරන්නේ අලුත් අවුරුද්ද නිමිත්තෙන් පණිවිඩයක් නිකුත් කරමිනි.වැඩිම දේශපාලන පක්ෂ සංඛ්‍යාවක් නියෝජනය කරන සන්ධානයයි. 2004 මහ මැතිවරණයෙන් ලද ජයග්‍රහණයෙන් පසු මෙතෙක් පැවැත්වූ සෑම පළාත් පාලන පළාත් සභා මහ මැතිවරණ හා ජනාධිපතිවරණ වලදී සිය ඡන්ද පදනම පුළුල් කරගෙන ඇති අතර නියෝජිත පක්ෂ සංඛ්‍යාව හා මහජන නියෝජිත සංඛ්‍යාව සංඛ්‍යාත්මකව ප්‍රමාණාත්මකව වැඩි කර ගෙන ඇත.ජනාධිපතිතුමා එක්සත් ජනතා නිදහස් සන්ධානයේ නායකත්වයට පත්වීමෙන් පසු මෙතෙක් පැවැත්වූ සෑම මැතිවරණයකදීම සෑම පළාතකම මහජන නියෝජිත සංඛ්‍යාව හා ඡන්ද සංඛ්‍යාව වර්ධනය වී ඇත. එක්සත් ජනතා නිදහස් සන්ධානය තුළ ජාතික වශයෙන් මෙන්ම ප්‍රාදේශීය වශයෙන්ද ඡන්ද පදනම ඇති දේශපාලන පක්ෂ රාශියක් සන්ධානගත වී ඇති අතර සිංහල, දෙමළ, මුස්ලිම් හා වෙනත් ජන කොටස් ‍නියෝජනය කරන්නා වූ අති බහුතර සංඛ්‍යාවක් දේශපාලන පක්ෂ ඒකරාශී වී ඇත.පසුගිය පළාත් පාලන මැතිවරණයෙන් පසු පළාත් පාලන ආයතන වලින් 90% ක් පමණ ද උතුර හැර සියලුම පළාත් සභාහිද එක්සත් ජනතා නිදහස් සන්ධානය බලයට පත්වී ඇති අතර පාර්ලිමේන්තුවේ මන්ත්‍රීවරු 2 / 3 වැඩි බලයක් පවත්වාගෙන යයි.රටක ආර්ථික සංවර්ධනය සඳහා අත්‍යාවශ්‍ය කාරණයක් වූ දේශපාලන ස්ථාවරභාවය සෑම කාලයකදීම අත් කර ගැනීමට එක්සත් ජනතා නිදහස් සන්ධානයට හැකිවී ඇත. 2005 හා 2010 ජනාධිපතිවරණයේදී රට ඉදිරියේ තැබූ මහින්ද චින්තන ප්‍රතිප‍ත්තිය මත සන්ධානගත වී ඇති දේශපාලන පක්ෂ එම පොදු අරමුණ වෙනුවෙන් පෙනී සිටී.වසර 30ක කුරිරු ත්‍රස්තවාදය 2009 මැයි මස අවසන් වීමෙන් පසු ජනාධිපතිතුමන් 2009 මැයි 19 වන දින පාර්ලිමේන්තුවේදී කරන ලද ඓතිහාසික ප්‍රකාශය අනුව ත්‍රස්තවාදය අවසන් කිරීමෙන් පසු කිසිදු වර්ග ආගම් භේදයකින් තොරව එකම ශ්‍රී ලාංකික ජාතියක් ලෙස රට ගොඩනැගීමේ කාර්යයේ නියුක්ත වීමටත් කිසිදු ජනවාර්ගික හෝ ආගමික භේදයකින් තොරව සාමකාමී රටක් ගොඩනැංවීමටත් එක්සත් ජනතා නිදහස් සන්ධානය කැපවී සිටී.2009 මැයි මාසයෙන් පසු කිසිදු ත්‍රස්ත ක්‍රියාවක් සිදු නොවීමට වග බලාගත් රජය වාර්ගිකයන් අතර සංහිදියාවක් ඇති කිරීමේ කාර්යයේ කැපවී සිටී.තවද වසර 30ක් අහිමි වූ සංවර්ධනය රටේ අනාගත පරපුර වෙනුවෙන් දායාද කිරීමට ශීඝ්‍ර සංවර්ධන ක්‍රියාදාමයක් අරඹා ඇති අතර ජාති භේදයකින් තොරව සාමයේ හා සංවර්ධනයේ ප්‍රතිලාභ ජනතාවට අත්කර දීමටත් දැවැන්ත යටිතල පහසුකම් සංවර්ධනය හා ජන ජීවිත ගොඩනැගීමේ දිවි නැඟුම වැනි වැඩසටහන් ක්‍රියාවට නංවා ඇත.7% ඉක්මවූ ආර්ථික වර්ධනයක් හා උද්දමනය තනි ඉලක්කමක පවත්වා ගැනීමටත් විරැකියාව 5% කට වඩා අඩු මට්ටමකට ගෙන ඒමටත් හැකිවී ඇත. විදේශ ආයෝජන හා සංචාරකයන් පැමිණීම වාර්තාගත ලෙස ඉහළ ගොස් ඇත.මෙම තත්වය නොරුස්සන සමහර විපක්ෂ දේශපාලන පක්ෂ හා දේශීය බලවේග විදේශීය බලවේග සමග එක්ව දිනාගත් සාමය ආපස්සට හැරවීමටත් ආර්ථික වර්ධනය අඩාල කිරීමටත් කොටින්ම රට ආපස්සට හැරවීමටත් දේශීය මෙන්ම විදේශයන්හිද කුමන්ත්‍රණ හා කඩාකප්පල්කාරී වැඩ අරඹා ඇත.පසුගිය දින වල මෙම බලවේග විවිධ ස්වරූපයෙන් ක්‍රියාත්මක විය. අප සෑම ආගමකම සෑම ජන කොටසකම අනන්‍යතාව හා අයිතිවාසිකම් පිළිගන්නා අතර ජනවාර්ගික හා ආගම් අතර අසමගිකම් ඇති කරන්නා වූ සියලු ක්‍රියාකාරකම් ප්‍රතික්ෂේප කරමු. රටට එරෙහි වූ එදත් අදත් හෙටත් සිටින කුමන්ත්‍රණකරුවන් හා බලවේග නිවැරදිව හඳුනාගත යුතුය.එවැනි හැකියාවන් බහුතර ශ්‍රී ලාංකීය ජනතාවට ඇති බව පැහැදිලිය.ශ්‍රී ලංකාවේ අභ්‍යන්තර ප්‍රශ්න අපට රට තුළ විසඳා ගත හැකි බව ඉතිහාසය සාක්ෂි දරයි. විදේශ රටවල හෝ බලවේග වල මැදිහත්වීම ශ්‍රී ලාංකීය ජනතාව නොරුස්සන බවත් එවැනි ප්‍රයත්නයක් දරන සෑම විටම ජනතාව ශ්‍රී ලාංකීය ජාතියක් ලෙස එකමුතු වන බවටත් ඉතිහාසයේ සාක්ෂි ඇත.අවුරුදු 30ක ත්‍රස්තවාදයෙන් හා යුද්ධයෙන් බැට කෑ ජනතාව නැවත එවැනි යුගයක් උදාවනවාට බෙහෙවින් අකමැති මෙන්ම රජයද කිසිදු විටක එවැනි තත්වයකට ඉඩ තබන්නේ නැත.අවුරුදු 2500 ඉතිහාසයකට හා ශ්‍රේෂ්ඨ සංස්කෘතියකට උරුමකම් ඇති ශ්‍රී ලාංකීය ජනතාව අපට උපදෙස් දෙන සමහර විදේශ බලවේගවලට වඩා මානව හිමිකම් රකින අන්‍ය මතවාදයන්ට ගරු කරන සංහිඳියාව අගයන ජනතාවක් ‍බව තේරුම් ගැනීමට සමහර ප්‍රබල රට වලට නොහැකිවී ඇති බව හුදකලාව කරන ප්‍රකාශ වලින් පෙනී යයි. රටට හා සාමයට එරෙහි එවැනි නිෂ්ඵල ප්‍රකාශ ප්‍රතික්ෂේප කරමු.රටේ බලය ලබා ගැනීමට විදේශ බලවේග සමග එක්ව කටයුතු කිරීමට සූදානම් සමහර විපක්ෂ දේශපාලන පක්ෂ නායකයින් ද්වේශයෙන් හා ඊර්ෂ්‍යාවෙන් කරන ප්‍රකාශ විහිලු සහගතය.පසුගියදා එක්සත් ජාතික පක්ෂ මහ ලේකම් තුමා කළ ප්‍රකාශය මාධ්‍ය මගින් ප්‍රචාරය කර තිබුණේ මත්තල ගුවන්තොටුපල තමන් බලයට පැමිණි පසු කටුගෙයක් කරන බවකි.ගුවන්තොටුපලක හා කටුගෙයක වෙනස නොදැනීම රට පාලනය කළ දේශපාලන පක්ෂයක ලේකම්වරයෙකුට තේරුම් ගැනීමට අපහසු වී ඇත. එවැනි ප්‍රකාශ කරන දේශපාලන පක්ෂයකට නැවත බලය ලබාදීම මෙරට ජනතාව කිසි විටකත් නොකරනු ඇත.මෙම සෑම ප්‍රකාශයකින්ම ජනවාර්ගික අසමගිය හා ආගම් අතර අසමගිකම් ඇති කිරීමටත් ර‍‍ටේ සංවර්ධනය අඩාලකිරීමටත් කරන ප්‍රකාශ වලින් සියලු බලවේගයන් අවසාන වශයෙන් රුකුල් දෙන්නේ රට ආපස්සට ගෙනයාමට මිස අන් කිසිදේකට නොවෙයි.මහත්කැපවීමෙන් ලබාගත් සාමයත් රට පෙරට ගෙන යන සංවර්ධනයත් වෙනුවෙන් අතිගරු ජනාධිපතිතුමාගේ නායකත්වයෙන් එක්සත් ජනතා නිදහස් සන්ධානය කැපවන බව සඳහන් කරමු. ලැබුවා වූ සිංහල දමිළ අලුත් අවුරුද්ද සියලු දෙනාටම සාමය හා සෞභාග්‍ය පිරි වසරක් වේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304188</link>
    <topic>උතුරු නැ‍ඟෙනහිර විරැකියාව පහළට</topic>
    <author>මහින්ද අලුත්ගෙදර</author>
    <content>යුද ගැටුම් නිමා කිරීමත් සමඟ වේගවත් සංවර්ධනයකට අවතීර්ණ වී තිබෙන උතුරු පළාතේ විරැකියාව ශීඝ්‍රයෙන් පහත බැස තිබෙන බව රජය අවධාරණය කරයි.උතුරු හා නැඟෙනහිර ප්‍රදේශවල ග්‍රාමීය ජනතාවගේ රැකියා විරහිතභාවය විශාල වශයෙන් අඩුවී ඇති අතර එම ප්‍රදේශයන්හි ජනතාවගේ ප්‍රධාන ජීවනෝපාය මාර්ගයන් වන කෘෂිකර්ම ක්ෂේත්‍රය මෙන්ම ධීවර කර්මාන්තය දියුණු කිරීම සඳහා රජය අනුගමනය කරනු ලබන වැඩපිළිවෙළ යටතේ ස්වයං රැකියාවන්ට ජනතාව නැඹුරු කිරීම වෙනුවෙන් රජය විශේෂ වැඩසටහන් රැසක් ක්‍රියාත්මක කරන බවද ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.මේ වනවිට උතුරු ප්‍රදේශයට ප්‍රධාන පෙළේ කර්මාන්තශාලා විශාල ප්‍රමාණයක් ඉදිකිරීමට පියවර ගෙන ඇති බව සිහිපත් කරන ඒ මහතා ඒ හරහා රැකියා අවස්ථාවන් විශාල සංඛ්‍යාවක් බිහිවන බවද දැනටමත් උතුරු නැඟෙනහිර ප්‍රදේශවල ආයෝජනයන් සඳහා විශාල ඉල්ලූමක් පවතින බවද පෙන්වා දෙයි.ඇමැතිවරයා මේ බව සඳහන් කළේ ශ්‍රී ලංකාවට පැමිණි කැනේඩියානු අගමැතිවරයාගේ විශේෂ නියෝජිත හග් සෙගාල් මහතා සමඟ පැවැති විශේෂ සාකච්ඡාවකට එක්වෙමිනි.වසර තිහකට අධික කාලයක් පුරා එල්.ටී.ටී.ඊ ත්‍රස්තවාදීන් සමඟ පැවැති යුද තත්ත්වය හේතුවෙන් අවතැන්වී සිටින ජනතාව නැවත පදිංචි කිරීම, විනාශයට පත්ව තිබෙන උතුරු නැඟෙනහිර ප්‍රදේශ පුනරුත්ථාපනය කිරීම, බිම් බෝම්බ ඉවත් කිරීම වැනි කටයුතුවල ශ්‍රී ලංකා යුද හමුදාව නියළි සිටින බව පෙන්වාදුන් ආර්ථික සංවර්ධන ඇමැතිවරයා වසර ගණනාවක් ශ්‍රී ලංකාව වෙලාගෙන තිබූ ත්‍රස්තවාදය තුරන් කොට ඉතා කෙටි කාලයක් තුළ එම ප්‍රදේශ තුළ දැවැන්ත සංවර්ධනයක් ඇති කිරීමට ශ්‍රී ලංකා රජයට හැකියාව ලැබුණු බවද සිහිපත් කළේය.එම සංවර්ධන ක්‍රියාවලිය අඩාල කිරීම සඳහා ඇතැම් විදේශීය බලවේග විවිධ උපක්‍රම යොදන බවද පෙන්වාදුන් බැසිල් රාජපක්ෂ මහතා මේ වනවිට උතුරු නැඟෙනහිර සංවර්ධන කටයුතුවල ප්‍රගතිය සම්බන්ධයෙන් හග් සෙගාල් මහතා විමසීමේදී ඇමැතිවරයා සඳහන් කළේ එම ප්‍රදේශයේ ජනතාවට අවශ්‍ය යටිතල පහසුකම් විශාල ප්‍රමාණයක් සංවර්ධනය කිරීම අවසන්කර ඇති බවයි.මාර්ග සංවර්ධනය, නැවත පදිංචි කිරීමෙන් අනතුරුව එම ප්‍රදේශවල වැව් අමුණු පිළිසකර කිරීම, පානීය ජල ව්‍යාපෘති ක්‍රියාත්මක කිරීම, විනාශයට පත් ගොඩනැඟිලි ඉදිකිරීම, සැමට විදුලිය ලබා දීමට අවශ්‍ය පහසුකම් සැළසීම ආදී ව්‍යාපෘති රැසක් එම ප්‍රදේශවල ක්‍රියාත්මක කරන බව පැවසූ ඒ මහතා ලබන වසරේ මැයි මාසය වනවිට ශ්‍රී ලංකාවේ සෑම පවුලකටම විදුලිය ලබාදීම ජනාධිපති මහින්ද රාජපක්‍ෂ මහතාගේ අරමුණ වී තිබෙන බවද ප්‍රකාශ කළේය.යුද්ධය අවසන්වී වසර තුනක් වැනි කෙටි කාලයක් තුළ ශ්‍රී ලංකාවට නව ගුවන් ගමන් සේවා ආයතන 22 ක් පැමිණිම ශ්‍රී ලංකාව ලබා ඇති සංවර්ධනයට නිදසුනක් බවද හෙතෙම පෙන්වා දුන්නේය.නැවත පදිංචි කිරීම, සංවර්ධනය සහ ආරක්ෂාව පිළිබඳ ජනාධිපති ආරක්ෂක බළකායේ ලේකම් එස්.බී. දිවාරත්න මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n1304189</link>
    <topic>ජාතික පාසල්වල ගුරු හිඟය මඩින්න කඩිනම් පියවර</topic>
    <author>සුභාෂිනි සේනානායක</author>
    <content>ජාතික පාසල්වල පවතින ගුරු පුරප්පාඩු පිරවීම සඳහා අධ්‍යාපන අමාත්‍යාංශය පියවර ගනී.මේ සඳහා අවශ්‍ය ගුරුවරුන් බඳවා ගැනීම ශ්‍රී ලංකා ගුරු සේවයට සිංහල, දෙමළ, ඉංග්‍රීසි මාධ්‍ය උපාධිධාරීන් බඳවා ගැනීමට අදාළ අයදුම්පත් මැයි මස 03 වනදා දක්වා අධ්‍යාපන අමාත්‍යාංශයට ඉල්ලුම් කළ හැකි වේ.අප්‍රේල් මස 12 දින රජයේ ගැසට් නිවේදනයේ මේ සම්බන්ධ උපදෙස් පල කර ඇති බව අධ්‍යාපන අමාත්‍යාංශය නිවේදනය කර සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n13041810</link>
    <topic>මහවැලි ඉඩම් ඔප්පු ප්‍රදානය 20දා ජනපති අතින්</topic>
    <author>වෝල්ටර් දයාරත්න අනුරාධපුර දිසා විශේෂ සහ අමිල ප්‍රභාත් වනසිංහ</author>
    <content>‘දේශයට රන් අස්වනු පුදන ඔබට ගොවි බිමේ හිමිකම’ යන තේමාව මත මහවැලි ඉඩම් ඔප්පු බෙදාදීමේ මහා උළෙල මේ 20 දින පෙරවරු 10.00ට වැලිඔය සම්පත් නුවර මහවැලි ක්‍රීඩාංගණයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදු කෙරේ.වාරිමාර්ග ජල සම්පත් කළමනාකරණ ඇමැති නිමල් සිරිපාල ද සිල්වා, නි. ඇමැති ඩබ්ලිව්. බී. ඒකනායක, වන්නි දිස්ත්‍රික් ශ්‍රී.ල.නි.ප ප්‍රධාන සංවිධායක  ප්‍රේමරත්න සුමතිපාල මහත්වරුන්ගේ ආරාධනයෙන් පැවැත්වෙන මේ උත්සවයේදී ජනාධිපතිතුමා වෙතින් ඉඩම් ඔප්පු බෙදාදෙන අතර එයට අමතරව කාබනික පොහොර නිෂ්පාදන උපකරණ කට්ටල ද බෙදා දෙන බව ශ්‍රී ලංකා මහවැලි අධිකාරියේ අධ්‍යක්ෂක ජනරාල් ගාමිණි රත්නායක මහතා පැවසීය.තවද මේ උත්සවය සඳහා උතුරුමැද පළාත් ආණ්ඩුකාර කරුණාරත්න දිවුල්ගනේ මහතා ඇතුළු රජයේ මැති ඇමැතිවරු රැසක්ද සහභාගීවීමට නියමිත බව අධ්‍යක්ෂක ජනරාල්වරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n13041811</link>
    <topic>ශ්‍රීලනිප මැයි රැලිය ජනපති ප්‍රධානත්වයෙන් කොළඹදී</topic>
    <author>අනුර ප්‍රේමලාල්</author>
    <content>මෙවර ශ්‍රි ලංකා නිදහස් පක්ෂයේ මැයි දින සැමරුම ‘රට නගන මැයි රැල්ල’ යන තේමාව ඔස්සේ ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ 08, කැම්බල්පිටියේදි පැවැත්වීමට කටයුතු යොදා තිබේ.ඒ අනුව එම පක්ෂයට සම්බන්ධ වෘත්තීය සමිති, කාන්තා, තරුණ හා වෙනත් බහුජන සංවිධාන එක්ව දැවැන්ත පෙළපාලියක්ද සංවිධානය කරන අතර එය කොළඹ නෙළුම් පොකුණ මාවතෙන් මැයි 01 දහවල් 12 .00ට ආරම්භ වන බව ඒ පක්ෂයේ ප්‍රකාශකයෙක් දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n13041812</link>
    <topic>විදුලි ගාස්තු සංශෝධනය 20දා සිට</topic>
    <author/>
    <content>ශ්‍රී ලංකා මහජන උපයෝගීතා කොමිෂන් සභාවේ අනුමැතිය මත විදුලි ගාස්තු සංශෝධනය කිරීමට ලංකා විදුලිබල මණ්ඩලය පියවර ගෙන ඇත.ලංකා විදුලිබල මණ්ඩලයේ වියදම් අවමකර ගැනීම වෙනුවෙන් ඉදිරිපත් කරන ලද යෝජනා සංශෝධන සහිතව මහජන උපයෝගීතා කොමිෂන් සභාව විසින් අනුමත කර තිබෙන අතර ඒ අනුව 20දා සිට නව ගාස්තු ක්‍රියාත්මක වේ.නව විදුලි ගාස්තු සංශෝධනය සම්බන්ධයෙන් මහජන උපයෝගිතා කොමිසමේ නිර්දේශ ඊයේ (17) විදුලිබල හා බලශක්ති අමාත්‍යංශය වෙත ලබාදී තිබෙන අතර ලංකා විදුලිබල මණ්ඩලයේ විදුලි ගාස්තු යෝජනාව සම්බන්ධයෙන් කොමිෂන් සභාව විසින් මහජන උපදේශනයක් පැවැත්වූ අතර විදුලිබල සැපයුමට අදාළ පිරිවැය පිළිබඳ යෝජනා කෙරෙහි මෙහිදී මහජනතාවගේ අවධානය යොමුකර තිබේ.එම මහජන අදහස් විමසීමේදී ලංකා විදුලිබල මණ්ඩලයේ පිරිවැය දත්තවල පාරදෘෂ්‍යභාවය හා සාධාරණ බව සම්බන්ධයෙන් වැදගත් යෝජනා ඉදිරිපත්ව තිබෙන අතර මෙහිදී ඉදිරිපත් වූ ලිඛිත හා වාචික යෝජනා සම්බන්ධ සාරාංශගත වාර්තාවක් ප්‍රකාශයට පත්කිරීමටද කොමිෂන් සභාව පියවර ගෙන ඇත.මහජන උපදේශනයේදී ඉදිරිපත් වූ යෝජනාවලින් ප්‍රායෝගිකව කඩිනමින් ක්‍රියාවට නැංවිය හැකි යෝජනා 8 ක් මෙවර ගාස්තු සංශෝධනය සමඟ ක්‍රියාත්මක කිරීමට ශ්‍රී ලංකා මහජන උපයෝගීතා කොමිෂන් සභාව තීරණය කර තිබෙන අතර මහජනතාව විසින් යෝජනා කළ මෙම ක්‍රියාමාර්ගයන්හි අරමුණ වනුයේ ලංකා විදුලිබල මණ්ඩලයේ විදුලි සැපයුමට අදාළ වන වියදම් පාරදෘෂ්‍යභාවයකින් ඉදිරිපත් කිරීමත් එම වියදම්වල සාධාරණභාවය තහවුරු කිරීමත් වෙයි.ඒ අනුව විදුලි ගාස්තු මෙලෙස සංශෝධනය කෙරේ.ඒකක 0 - 30 දක්වා ඒකකයක මිල රුපියල් 5.00 කින් වැඩිකර ඇත. මාසික ස්ථාවර ගාස්තුව රුපියල් 30.00 කි. ඒකක 31 – 60 දක්වා ඒකකයක මිල රුපියල් 6.00 කින් වැඩිකර ඇත. මාසික ස්ථාවර ගාස්තුව රුපියල් 60.00 කි. ඒකක 61 – 90 දක්වා ඒකකයක මිල රුපියල් 8.50 කින් වැඩිකර ඇත. මාසික ස්ථාවර ගාස්තුව රුපියල් 90.00 කි. ඒකක 91 – 120 දක්වා ඒකකයක මිල රුපියල් 15.00 කින් වැඩිකර ඇත. මාසික ස්ථාවර ගාස්තුව රුපියල් 315.00 කි. ඒකක 121 – 180 දක්වා ඒකකයක මිල රුපියල් 20.00 කින් වැඩිකර ඇත. මාසික ස්ථාවර ගාස්තුව රුපියල් 315.00 කි. ඒකක 181 – 210 දක්වා ඒකකයක මිල රුපියල් 24.00 කින් වැඩිකර ඇත. මාසික ස්ථාවර ගාස්තුව රුපියල් 315.00 කි. ඒකක 211 – 300 දක්වා ඒකකයක මිල රුපියල් 26.00 කින් වැඩිකර ඇත. මාසික ස්ථාවර ගාස්තුව රුපියල් 315.00 කි. ඒකක 301 – 900 දක්වා ඒකකයක මිල රුපියල් 32.00 කින් වැඩිකර ඇත. මාසික ස්ථාවර ගාස්තුව රුපියල් 315.00 කි.ඒකක 900 ට වඩා විදුලි පරිභෝජනය කරන පාරිභෝගිකයින්‍ සඳහා ඒකකයක මිල රුපියල් 34.00 කින් නංවා ඇත. මාසික ස්ථාවර ගාස්තුව රුපියල් 315.00 කි. කෙසේ වෙතත් ගෘහස්ථ පරිභෝගිකයින්ට සාපේක්ෂව ආගමික ස්ථාන සඳහා නව ගාස්තු ක්‍රමය යටතේ ඒකකයක මිල පහත පරිදි සංශෝධනය කර ඇත.ඒකක 0 - 30 දක්වා ඒකකයක මිල රුපියල් 1.90 කි. මාසික ස්ථාවර ගාස්තුව රුපියල් 30.00 කි. ඒකක 31 – 90 දක්වා ඒකකයක මිල රුපියල් 2.50 කි. මාසික ස්ථාවර ගාස්තුව රුපියල් 60.00 කි. ඒකක 91 – 120 දක්වා ඒකකයක මිල රුපියල් 3.50 කි. මාසික ස්ථාවර ගාස්තුව රුපියල් 180.00 කි. ඒකක 121 - 180 දක්වා ඒකකයක මිල රුපියල් 5.00 කි. මාසික ස්ථාවර ගාස්තුව රුපියල් 180.00 කි. ඒකක 180 වඩා පරිභෝජනය සිදුවන ආගමික මධ්‍යස්ථාන සඳහා ඒකකයක මිල රුපියල් 7.00 ක් ලෙස සංශෝධනය කර ඇත. මාසික ස්ථාවර ගාස්තුව රුපියල් 240.00 කි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n13041813</link>
    <topic>ජ්‍යෙෂ්ඨ පොලිස් අධිකාරී ප්‍රිශාන්ත යළි මාධ්‍ය ප්‍රකාශක ‍තනතුරට</topic>
    <author>පණ්ඩුක සමරසේකර රක්ෂණ ශ්‍රියන්ත</author>
    <content>හිටපු පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී ප්‍රිශාන්ත ජයකොඩි මහතා එම තනතුර සඳහා තාවකාලිකව නැවත පත්කර ඇති බව පොලිස් මූලස්ථානය දන්වා සිටී.රත්නපුර කොට්ඨාස භාර ජ්‍යෙෂ්ඨ පොලිස් අධිකාරිවරයා ලෙස සේවය කරන ජයකොඩි මහතා අද (18) දින සිට මේ තනතුර සඳහා පොලිස්පතිවරයා විසින් පත් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=n13041814</link>
    <topic>උණුසුම් කාලගුණය මැයි මැද තෙක්</topic>
    <author>උදුලා පීරිස්</author>
    <content>වායු ගෝලයේ පවතින උණුසුම මැයි මාසයේ මැද දක්වා පවතින බව කාලගුණ විද්‍යා දෙපාර්තමේන්තුව කියයි.මේ දිනවල විටින් විට පවතින වැසි තත්ත්වය හේතුවෙන් මේ උණුසුම් දේශගුණික තත්ත්වය අඅඩුවිය හැකි වුවත් වැසි නොලැබෙන දිනවල උණුසුම එලෙසම පවතිනු ඇති බව කාලගුණ විද්‍යාඥ මෙරිල් මෙන්ඩිස් මහතා අවධාරණය කැර සිටී.අහස වලාකුළුවලින් තොරවීම නිසා සූර්ය කිරණ වායු ගෝලයට හොඳින් පතිතවීම සුලං වේගය දුර්වල වීම සහ මුහුද දෙසින් හමන උණුසුම් ජල වාෂ්ප සහිත සුළං මේ උණුසුම් තත්ත්වයට හේතුවී ඇතැයි ඒ මහතා පෙන්වා දුන්නේය.මේ කාලයේ දිවයින දෙසට බටහිරින් සුළං හමන බව කී මෙන්ඩිස් මහතා, ගොඩබිම සිසිල් වෙන වේගයට වඩා අඩු වේගයකින් සාගරය සිසිල් වන නිසා රාත්‍රියේ මුහුද දෙසින් හමන උණුසුම් ජල වාෂ්ප සහිත සුළං මේ උණුසුම් තත්ත්වයට හේතුවී ඇතැයි ඒ මහතා පෙන්වා දුන්නේය.ම් කාලයේ දිවයින දෙසට බටහිරින් සුළං හමන බව කී මෙන්ඩිස් මහත ගොඩබිම සිසිල්වෙන වේගයට වඩා අඩු වේගයකින් සාගරය සිසිල් වන නිසා රාත්‍රියේ මුහුද දෙසින් හමනුයේ උණුසුම් ජල වාෂ්ප සහිත සුළං බව ද කී ඒ මහතා, රාත්‍රියේද ගොඩබිම උණුසුම් තත්ත්වයක් පවතින බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304181</link>
    <topic>විශ්‍රාමික පාරිතෝෂික ගෙවනතුරු පාණදුර ලංගම නියෝජිතයන් අධිකරණ සිර භාරයේ</topic>
    <author>පානදුර සමූහ කපිල සෝමරත්න</author>
    <content>ලංකා ගමනා ගමන මණ්ඩලයේ පානදුර ඩිපෝවෙන් විශ්‍රාම ලැබූ සේවකයන් 52කට හිමි පාරිතෝෂික මුදල් රුපියල් එක්කෝටි හතළිස් පන්ලක්ෂ හැත්තෑදහස් හයසිය විසි පහක මුදල සම්පූර්ණයෙන්ම ගෙවනතුරු කළුතර දිසාවේ ප්‍රාදේශීය ලංගම කාර්යාලයේ සහ පානදුර ලංගම ඩිපෝවේ විධායක නිලධාරීන් තිදෙනකු පානදුර ප්‍රධාන මහේස්ත්‍රාත් ආර්.එස්.ඒ.දිසානායක මහතා පැය දෙකක් පමණ අධිකරණ සිරභාරයේ තබා ගත්තේය.අදාළ මුදල සම්පූර්ණයෙන්ම ලංකා ගමනා ගමන මණ්ඩලය විසින් සහකාර කම්කරු කොමසාරිස් කාර්යාලයේ ගිණුමට බැරකර ඇති බවට නිවේදනයක් ලංගම ප්‍රධාන කාර්යාලයෙන් අධිකරණයට දන්වන තුරු ලංගම විධායක නිලධාරී තිදෙනාව අධිකරණය භාරයේ තබා ගැනීමට බන්ධනාගාර නිලධාරීන්ට සිදුවිය.ඔවුන් තිදෙනා ලංකා ගමනාගමන මණ්ඩලයේ සභාපති වරයා, කළුතර දිසාවේ ප්‍රාදේශීය ලංගම කාර්යාලයේ කළමනාකාර අධ්‍යක්ෂවරයා සහ පානදුර ලංගම ඩිපෝවේ අධිකාරිවරයා නියෝජනය කරමින් අදාළ නඩු 52 සම්බන්ධයෙන් අධිකරණයේ පෙනී සිටියහ.මේ පාරිතෝෂික දීමනා නොගෙවීම ගැන ලංකා ගමනාගමන මණ්ඩලයේ සභාපතිවරයාට, පානදුර ලංගම ඩිපෝවේ අධිකාරිවරයාට සහ කළුතර දිසා ප්‍රාදේශීය ලංගම කාර්යාලයේ කළමනාකාර අධ්‍යක්ෂවරයාට එරෙහිව අදාළ සහතික ගොනු කර නඩු පවරා තිබුණේ පානදුර සහකාර කම්කරු කොමසාරිස්වරිය විසිනි.මේ නඩු අවුරුදු දෙකක් පමණ සිට කල්දැමූ අතර ලංගම නියෝජිතයන් කියා සිටියේ අධිකරණයේ පවතින නඩු සම්බන්ධයෙන් කොටස් වශයෙන් පාරිතෝෂික මුදල් ගෙවන බවයි.සේවකයන් 52නාට හිමි රුපියල් එක්කෝටි හතළිස් පන්ලක්ෂ හැත්තෑදහස් හයසිය විසි පහක මුදල ගෙවීමට පානදුර ප්‍රධාන මහේස්ත්‍රාත් වරයා ලංගම සභාපතිවරයාට නියෝග කර තිබුණත් එම මුදල් ගෙවීමට කල් ඉල්ලමින් ලංගම නීතිඥවරයා දිනයක් ලබාගෙන තිබුණි.එම මුදල් අධිකරණයේ හෝ කම්කරු කොමසාරිස්වරයාගේ කාර්යාලයේ ගිණුමට බැරකර නැති නිසාවෙන් මුදල් ගෙවනතුරු ලංගම නියෝජනය කරමින් අධිකරණයේ පෙනී සිටි නිලධාරීන් තිදෙනා අධිකරණය භාරයේ තබා ගන්නා ලෙසට අධිකරණයේ බන්ධනාගාර නියාමකයන්ට මහේස්ත්‍රාත්වරයා නියෝග කළේය.මේ නියෝගය පිළිබඳ කරුණු ලංගම ප්‍රධාන කාර්යාලයට දැන්වූ විට අධිකරණය වෙත ලංගම නීතිඥවරයකු පැමිණ දන්වා සිටියේ අදාළ මුදල් කම්කරු කොමසාරිස් කාර්යාලයේ ගිණුමට හා අධිකරණ ගිණුමට බැර කර ඇති බවයි. ඒ අනුව නිලධාරීන් තිදෙනා නිදහස් කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304182</link>
    <topic>රත්මලාන-දෙහිවල-ගල්කිස්ස වෙරළ ඛාදනය උග්‍ර අතට</topic>
    <author>කොළඹ දකුණ සමූහගාමිණී රූපානන්ද</author>
    <content>දකුණු කොළඹ වරාය ආශ්‍රීතව මුහුදුකරය දෙස සිට ගොඩබිමට අතුරා ඇති විශාල ගල්බැම්මක් හේතුවෙන් රත්මලාන ,දෙහිවල,ගල්කිස්ස, මුහුදු තීරයේ දැඩි වෙරළ ඛාදනයක් කලක පටන් සිදුවන බවට ප්‍රදේශවාසීහු මුහුදු බඩ ජනතාව මැසිවිළි නඟති.මේ හේතුවෙන් ජන ජීවිතයට මෙන්ම ලොව ප්‍රකට සංචාරක පුරවරයක් වන දෙහිවල ගලිකිස්සේ ස්වාභාවික මුහුදු වෙරළ තීරයටද දැන් දැඩි තර්ජනයක් එල්ල වෙමින් පවතින බවට එහි පදිංචි ධීවර ජනතාව මෙන්ම සංචාරක ව්‍යාපාරයේ නිරත වන්නෝද අනතුරු අඟවති.මේ පිළිබඳව වගකිවයුතු වෙරළ සංරක්‍ෂණ දෙපාර්තමේන්තුවට පැමිණිලි කර ඇතත් ඉන් කිසිදු ඵලක් ලැබී නැති බව වාර්තාවේ.එසේ වුවද දෙහිවල මුහුදු තීරයේ කඩමත්ත පුළුල් කර ගල් බැම්මක් අතුරා ධීවර ජනතාවට සෙත සැලසෙන ආකාරයට කටයුතු කිරීමට මෙවර නගර සභා අයවැයෙන් ප්‍රතිපාදන වෙන් කර ඇති බව දෙහිවල – ගල්කිස්ස පුරපති දෙහිවල එ.ජ.නි.ස. ආසන සංවිධායක ධනසිරි අමරතුංග මහතා පවසයි.පසුගිය දිනවල විටින් විට පැවතුන දැඩි වර්ෂාව හා සුළි කුණාටු සමඟ ඇතිවුණු දැඩි සුළං තත්වය හේතුවෙන් දෙහිවල ගල්කිස්ස හා ඊට ආසන්න රත්මලාන වෙඩිකන්ද , ප්‍රදේශයට මුහුද ගොඩගැලීමෙන් නිවාස 32ක් පමණ සමුද්‍ර ඛාදනයට ලක්වීමෙන් පවුල් ගණනාවකට දුෂ්කරතාවයකට මුහුණ පෑමට සිදුවිය.දැනටමත් වෙරළ තීරයේ මීටර් 200ක් තරම් දුර ප්‍රමාණයකට මුහුද ගොඩගලා ඇති අතර ඉදිරියේදී මේ තත්වය මෙලෙස දිගටම පැවතුනහොත් කොළඹ – ගාලු මුහුදු බඩ දුම්රිය මාර්ගය මෙන්ම අසල්වැසි නිවාස වලටද තද බලපෑම් එල්ලවිය හැකිබැව් ඔව්හු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304183</link>
    <topic>ද්විතීයික-ප්‍රාථමික පාසල් සංවර්ධන වැඩසටහනේ ගම්පහ දෙවැනි අදියර ඇරැඹේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>පාසල් දරුවන් සඳහා අංගසම්පූර්ණ ප්‍රාථමික අධ්‍යාපනයක් තහවුරු කිරීම පිණිස සෞඛ්‍ය සුරක්‍ෂිතතාව හා රැකවරණය ඇති ප්‍රාථමික පාසල් පද්ධතියක් ප්‍රතිනිර්මාණය කළ යුතු බව බස්නාහිර පළාත් ප්‍රධාන ඇමැති ප්‍රසන්න රණතුංග මහතා ගම්පහ දිස්ත්‍රික් ලේකම් කාර්යාලයේ පැවැති ගුරු හමුවකදී පැවසීය.ද්විතීයීක පාසල් 1000ක් සහ ප්‍රාථමික පාසල් 5000ක් ප්‍රතිනිර්මාණය කිරීමේ දීප ව්‍යාප්ත ජාතික වැඩසටහනේ දෙවැනි අදියරේ ගම්පහ දිස්ත්‍රික් සමාරම්භක වැඩසටහන අනුව මෙම රැස්වීම පැවැත්විණි.ගිය වසරේ ගම්පහ දිස්ත්‍රික්කය තුළ ක්‍රියාත්මක වීමේදී හඳුනාගත් ගැටලු පිළිබඳව ප්‍රතිලාභීන් දැනුවත් කර මෙවර වඩාත් ඵලදායි සංවර්ධනයක් ලබාගැනීම සඳහා ගම්පහ දිස්ත්‍රික් ලේකම් ජේ. ජේ. රත්නසිරි මහතාගේ උපදෙස් මත ගම්පහ දිස්ත්‍රික් ක්‍රම සම්පාදන හා සැලසුම් අධ්‍යක්‍ෂ මෙම ගුරු හමුව කැඳවා තිබිණි.ප්‍රධාන ඇමැතිවරයා මෙසේද පැවැසීය.ගිය වසරේ මෙම වැඩසටහන ගම්පහ දිස්ත්‍රික්කය තුළ ක්‍රියාත්මක කර අපි පාසල් 66ක් සංවර්ධනය කළා. මෙහිදී දරුවන්ගේ සෞඛ්‍ය සුරක්‍ෂිතතාව හා ආරක්‍ෂාව පිළිබඳව පාසල් මට්ටමේ ප්‍රතිපත්ති තිබීම , පාසල තුළ ආහාර, ජලය, සනීපාරක්‍ෂාව පිළිබඳ ප්‍රමාණවත් පහසුකම් සැලැසීම හා පාසල් පරිසරය ආරක්‍ෂා කිරීම, ශිෂ්‍යයන් සඳහා නිපුණතා පාදක සෞඛ්‍ය අධ්‍යාපනය ඵලදායීව ක්‍රියාත්මක කිරීම, පලදායි මනෝ සමාජීය සහාය හා යොමු කිරීමේ සේවාවන් භාවිතා කිරීම, හිංසනයෙන් අපයෝජනයෙන් හා පීඩාවෙන් ළමයින් ආරක්‍ෂා කිරීම, ආපදා කළමනාකරණය පිළිබඳව සැලැසුම් සහගතව සූදානම් කිරීම මෙම වැඩසටහනෙහි ප්‍රධාන නිර්ණායකයන් හත වෙනවා.ජනප්‍රිය ප්‍රාථමික පාසල්වලට ළමයින් ඇතුළත් කිරීමට පවත්නා තරගකාරිත්වය බැහැර කිරීමේ අපේක්‍ෂාවෙන් දැනට තෝරාගෙන ඇති ප්‍රාථමික පාසල් 5000 ළමා මිතුරු පාසල් ලෙස සංවර්ධනය කර එම පාසල්වල මූලික අවශ්‍යතා සම්පූර්ණ කිරීම සඳහා භෞතික සම්පත් හා අනෙකුත් පහසුකම් සංවර්ධනය කිරීම අපේක්‍ෂා කරනවා.මේ යටතේ අධ්‍යාපන අමාත්‍යාංශය දිවයිනේ සියලුම ප්‍රාදේශීය ලේකම් කොට්ඨාස ආවරණය වන සේ තෝරාගෙන ඇති පාසල් 3322ක ප්‍රතිසංස්කරණ කටයුතු ජාතික වැඩසටහනක් ලෙස නිල වශයෙන් ආරම්භ කරනවා.එයට සමගාමීව ගම්පහ දිස්ත්‍රික්කයේ පාසල්වලද ප්‍රතිසංස්කරණ කටයුතු එදිනම ආරම්භ විය යුතුයි.මෙම අවස්ථාවට ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග, ගම්පහ දිස්ත්‍රික් ලේකම් ජේ. ජේ. රත්නසිරි, ගම්පහ දිස්ත්‍රික් ක්‍රම සම්පාදන හා සැලැසුම් අධ්‍යක්‍ෂ ගාමිණී වික්‍රමපාල මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304184</link>
    <topic>මාරුකාසි නෑ ඒ වෙනුවට සීනි බෝල</topic>
    <author>ජා - ඇළ මධ්‍යම - ලෙස්ලි පෙරේරා</author>
    <content>ජා- ඇළ බල ප්‍රදේශය තුළ උග්‍ර මාරුකාසි අර්බුදයක් පැන නැගී ඇති අතර සෑහෙන කාලයක් තිස්සේ මෙයට විසඳුමක් ලැබී නැතැයි පාරිභෝගික ජනතාව මෙන්ම වෙළෙඳ ව්‍යාපාරිකයෝද පැවසූහ.මෙම මාරු කාසි හිඟයට ලක්ව ඇත්තේ රුපියල - රුපියල් දෙක සහ රුපියල් පහ කාසියයි.මේ මාරු කාසි හිඟය නිසා වෙළෙඳුන්ගෙන් බඩුභාහිරාදිය ගැනීමේදී මාරු කාසි වෙනවට ටොෆි, සීනි බෝල, දීමට බොහෝ වෙළෙඳ ව්‍යාපාරිකයෝ පුරුදු වී සිටිති.ඇතැම් වෙළෙඳුන් මාරු කාසි තිබුණත් ටොෆි - සීනි බෝල විකුණාගෑනීමට මෙම පියවර ගෙන ඇති බව පාරිභෝගික ජනතාව පවසති.මේ හේතුව නිසා බොහෝ අවස්ථාවල පාරිභෝගිකයන් හා වෙළෙඳුන් ගැටුම් ඇති කර ගන්නා අවස්ථා අප්‍රමාණ බැව් පැවසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304185</link>
    <topic>පයාගල අමන්දමුල්ල වෙල්යාය පුරන්වෙලා</topic>
    <author>කටුකුරුන්ද සමූහකපිල කුලසිංහ</author>
    <content>ජලය බැස යෑමේ ප්‍රධාන ඇළ මාර්ග අවහිර වීම නිසාත් ජලජ පැළෑටි වර්ධනය වීමත් නිසා සරු අස්වනු ලබාගත් පයාගල මුණසිංහගොඩ අමන්දමුල්ල වෙල්යාය පුරන් වී තිබේ.බේරුවල මැතිවරණ කොට්ඨාසයට අයත් අංක 741 ග්‍රාම නිලධාරි කොට්ඨාසය මුල්කර ගනිමින් අක්කර 45ක පමණ පුරා විහිදී ඇති මෙම වෙල් යායේ දැනට වසර කිහිපයක සිට ගොවිතැන් කිරීම නවතා දමා ඇත.සුනාමියත් සමඟ ඇළ මාර්ග ගොඩවූ බවත්, ඒ සමඟ පැමිණි ආගන්තුක ශාඛ විශේෂයක් කුඹුරු ආක්‍රමණය කළ බවත් ගොවීහු පවසති.මේ සම්බන්ධයෙන් අදහස් දැක් වූ ඒරොන් සිංඤෝ මහතා මෙසේ පැවසීය.“මේ වෙල් යාය හොඳටම අස්වනු ගත්ත යායක්. සුනාමිය ආපු දා ඉඳන් තමයි මේ විනාශය වුණේ ඇළ මාර්ග ටික විනාශ වුණා. ඒ මදිවට අපි අඳුනන්නෙ නැති ගස් ජාති මේ යායේ පැළ වුණා. ඒවා හරි ඉක්මනට පැළවෙලා විශාල ගස් බවට පත්වුණා.ඇළ මාර්ග ටික ශුද්ධ කරලා යාය සකස් කරලා දෙනවානම් ගොවියො වගා කරනවා. යාය හදා ගන්න ගොවියන්ට හයිය නැහැ. පහුගිය දවස්වල අඩි දාහක් විතර ඇළ මාර්ගය ශුද්ධ කළා. ඒත් ඒ මදි. නියම විදියට සම්පූර්ණ ඇළ මාර්ග ටික ශුද්ධ කරන්න ඕනෑ.”එම්.අමරදාස මහතා ද මෙසේ කීය :-“ඒ දවස්වල රත්මඩල, මුරුංගා හන්දිරන්, හේරැස් බණ්ඩා වගේ වී වර්ග මේ යායේ සරුවට හැදුණා. දැන් යාය විනාශ වුණ නිසා මිනිස්සු වගා කිරීම නැවැත්තුවා.කුලිය දීලා යාය ගොඩගන්න ගොවියන්ට බැහැ. වැඩ කුලී හරි වැඩියි.පහුගිය කන්නයේ මිනිස්සු ටික දෙනෙක් ගොවිතැන් කළා. ඒ වගේ අනිත් ගොවියොත් වැඩ කරයි වෙල් යාය ශුද්ධ පවිත්‍ර කළොත්. කෘෂිකර්ම මහත්තුරු මේකට මැදිහත් වෙන්න ඕනා.”.</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304186</link>
    <topic>දික්ඕවිට ජීව වායු ඒකකය ආරම්භ කරයි</topic>
    <author>හැඳල විශේෂ ජුලියන් කෝරාළ</author>
    <content>හැඳල ප්‍රාදේශීය සභාව බස්නාහිර පළාත් පරිසර අධිකාරිය සමඟ ඒකාබද්ධ වී හැඳල දික්ඕවිට ජීව වායු ඒකකය ව්‍යාපෘතියක් ඉකුත්දා බස්නාහිර පළාත් ප්‍රධාන ඇමැතිවරයාගේ ප්‍රධානත්වයෙන් ආරම්භ කැරුණි.‍ෙමහි ටොන් 45ක ධාරිතාවයෙන් යුත් ටැංකි 16ක් ස්ථාපිත කර තිබේ. ජීව වායුවට අමතරව මෙයින් කාබන් පොහොර නිෂ්පාදනය කරයි.දැනට නිවෙස්වලින් බැහැර කරන කැළිකසළ වත්තල මාබෝල නගර සභාවෙන් ටොන් 5 ක් ද, වත්තල ප්‍රාදේශීය සභාවෙන් ටොන් 06 ක් ද, මෙම මධ්‍යස්ථානයට ලබා දෙයි.මේ නිසා කැළි කසළ බැහැර කිරීමේ ප්‍රශ්නයට පිළිතුරු ලැබෙමින් පවතින අතර, පොහොර හා ජීව වායු නිෂ්පාදනයෙන් වත්තල ප්‍රාදේශීය සභාවට ආදායම් මාර්ගයන් ද විවෘත වී තිබේ.කාබනික පොහොර නිෂ්පාදනයේදී කළවම් කිරීමට ගොම ලබා දීම සිදු නොවන නිසා මේ පොහොර ගුණාත්මක භාවයෙන් ඌණතාවයක් පවතින බවට තොරතුරු අනාවරණය වෙයි. ඒ පිළිබඳව වත්තල ප්‍රාදේශීය සභාවේ අවධානය යොමු කරන ලෙස ගොවීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304187</link>
    <topic>කළුතර වාරි සංවර්ධන වැඩට දස ලක්ෂ 20කින් නව යන්ත්‍ර 2ක්</topic>
    <author>නාගොඩ විශේෂ එන්. විජේරත්න</author>
    <content>කළුතර දිස්ත්‍රික්කයේ වාරිමාර්ග ව්‍යාපෘති ක්‍රියාත්මක කිරීමේදී විශාල අඩුපාඩුවක්ව පැවැති නව යන්ත්‍ර 2 ක් මේ වන විට වාරිමාර්ග දෙපාර්තමේන්තුව මඟින් රුපියල් මිලියන 20 ක වියදමින් ලබාගෙන තිබේ.බස්නාහිර සහ සබරගමුව පළාත් වාරිමාර්ග ඉංජිනේරු අධ්‍යක්ෂ ජී. කේ. පද්මකීර්ති මහතා ප්‍රකාශ කරන පරිදි මෙම යන්ත්‍ර දෙක නිසා කළුතර දිස්ත්‍රික්කය තුළ වාරිමාර්ග ව්‍යාපෘති රැසක් මේ වර්ෂයේ දී ක්‍රියාත්මක කිරීමට අවස්ථාව උදා වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=r1304188</link>
    <topic>යතුරු පැදිකරුවකු හප්පා මරා දැමූ වාද්දූව සමූහ - එස්.ආර්.පියදාස</topic>
    <author/>
    <content>පානදුර හොරණ පාරේදී මීට දින කිහිපයකට පෙර යතුරු පැදිකරුවකු හප්පා ඔහුගේ මරණය සිදුකළ වාහනකරුවකු අත්අඩංගුවට ගැනීම සඳහා පානදුර පොලිසිය පරීක්ෂණ පවත්වමින් තිබුණද මේ වන තුරු ඊට වගකිව යුතු වාහනකරුවා අනාවරණය කර ගැනීමට නොහැකි වී ඇතැයි පානදුර පොලිස් රථවාහන අංශයෙන් වාර්තාවේ.මේ අනතුරට වගකිව යුත්තා ත්‍රිරෝද රථකරුවකු බවට තොරතුරු ලැබී ඇතත් ඒ ත්‍රිරෝද රථකරුවා අත්අඩංගුවට ගැනීමට නොහැකිව තිබේ.මාර්තු මස 21 දා රාත්‍රියේ තම යතුරු පැදිය අනතුරකට මුහුණ පා මියගොස් ඇත්තේ පානදුර උඩහමුල්ල ප්‍රදේශයේ දොන් සිරිමෙවන් ධර්මවංශ නමැති 49 වියැති දෙදරු පියෙකි.මියගිය පුද්ගලයා පානදුර කුරුස හන්දිය ප්‍රදේශයේ පැවැත්වෙන උපකාරක පන්තියකට තම පුත්‍රයා ඇරලවා එද්දී මේ අනතුර සිදුවී ඇතැයි පොලිසිය කියයි.අනතුර සිදුවන අන්දම දුටු කිසිවෙක් හමුවී නොමැති බව පවසන පානදුර පොලිසිය මියගිය පුද්ගලයා බරපතළ තුවාල ලබා පාර අයිනේ වැටී සිටියදී ඒ බව දුටු ත්‍රිරෝද රථ රියැදුරෙක් එම තුවාලකරු රෝහලට ගෙනැවිත් දැමූ බවට පානදුර රෝහලේ පැවැති මරණ පරීක්ෂණයට ප්‍රකාශයක් ඉදිරිපත් කර ඇති බව පොලිසිය කියයි.මියගිය පුද්ගලයා පිළිබඳව පශ්චාත් මරණ පරීක්ෂණය පානදුර මූලික රෝහලේ අධිකරණ වෛද්‍ය නිලධාරී දොස්තර එම්.සිවසුබ්‍රමියම් මහතා වාර්තා කර ඇත්තේ මරණය සිදුවී ඇත්තේ වාහන අනතුරකට මුහුණ පෑමෙන් හිසට සිදුවී ඇති බරපතළ තුවාල නිසා බවත් යැයි පානදුර පොලිසිය කියයි.පානදුර පොලිස් රථවාහන ඒකකයේ ස්ථානාධිපති උප පොලිස් පරීක්ෂක දිල්රුක් කොළඹගේ මහතාගේ උපදෙස් මත එම ඒකකයේ උප පොලිස් පරීක්ෂක මෙන්ඩිස් මහතා සමඟ සැරයන් 41072 පෙරේරා මහත්වරු මේ අනතුරට අදාළ වරදකරු අත්අඩංගුවට ගැනීම සඳහා පරීක්ෂණ පවත්වයි.සැකකාර වාහන රියැදුරු තවම නිදැල්ලේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304181</link>
    <topic>ජයන්ත ධර්මදාස ශ්‍රී ලංකා ක්‍රිකට් අංක එකට ගෙන ඒමට සූදානම්</topic>
    <author>ප්‍රින්ස් ගුණසේකර‍</author>
    <content>ශ්‍රී ලංකා ක්‍රිකට් සභාපති ජයන්ත ධර්මදාස මහතා සිය රාජකාරී කටයුතු ක්‍රිකට් ආයතන මුලස්ථානයේදී ඊයේ (17) සුබ මොහොතින් ආරම්භ කළේය. ශ්‍රී ලංකා ක්‍රිකට් පිල ලොව අංක එකට පත්කිරීමේ අරමුණ ඇතිව රාජකාරි කටයුතු ආරම්භ කළ බව ධර්මදාස මහතා ‘දිනමිණ’ට පැවැසීය.ක්‍රිකට් සභාපතිවරයා වැඩ භාරගත් අවස්ථාවේදී ලේකම් නිශාන්ත රණතුංග මහතා ඇතුලු විධායක සභාවේ සාමාජිකයන් පිරිසක්ද එක්ව සිටියහ.මේ අතර ක්‍රිකට් සභාපති ජයන්ත ධර්මදාස මහතා එම තනතුරට පත්වීම අභියෝගයට ලක් කරමින් පවරා ඇති නඩුව ඉල්ලා අස්කර ගැනීම පිළිබඳ අවසන් තීරණය ඉක්මනින් ප්‍රකාශයට පත්කරන බව උප සභාපති මොහාන් ද සිල්වා මහතා පවසයි.ඒ මහතා සමග ක්‍රිකට් නිලවරණයේදී එක්ව කටයුතු කළ පිරිසගේ අදහස විමසා ක්‍රීඩාව වෙනුවෙන් යහපත් තීරණයක් ප්‍රකාශ කිරීමට සුදානමින් සිටින බව මොහාන් ද සිල්වා මාධ්‍යවේදීන් වෙත පැවැසීය.ක්‍රිකට් ආයතනයට නව නිලධාරීන් පිරිසක් පත්ව ඇති අවස්ථාවක පරිපාලනයට බාධාවන අයුරින් කටයුතු කිරීම පල රහිත බව සිල්වා මහතා පෙන්වා දුන්නේය.ශ්‍රී ලංකා ක්‍රිකට් ආයතනයේදී නව සභාපතිවරයා වැඩ භාරගත් අවස්ථාවේදී ලේකම් නිශාන්ත රණතුංග මහතා මාධ්‍යවෙත පැවැසුවේ ක්‍රිකට් දියුණුවට විධායක සභාවේ සියලු දෙනාගේ සහය බලාපොරොත්තු වන බවයි.“ඡන්දයට කලින් විවිධ මතභේද පාර්ශව කිහිපයක් අතරේ තිබුණා. නමුත් දැන් සියලු දෙනා එකම අරමුණකින් ක්‍රිකට් දියුණුවට වැඩ කළ යුතුයි. නව සභාපතිතුමාගේ බලාපොරොත්තුව එකමුතුව ක්‍රිකට් සංවර්ධනය කිරීමයි” රණතුංග මහතා පැවැසීය.ශ්‍රී ලංකා ක්‍රිකට් පිලට එක්වන ක්‍රීඩකයන්ගෙන් සියයට අසුපහක්, අනුවක් පමණ කොළඹින් පිට පළාත්වලින් පැමිණෙන අය බැවින් ක්‍රීඩාව ගමට ගෙන යෑමේ වැඩ පිළිවෙළ වේගවත් කළ යුතු බව රණතුංග මහතාගේ අදහස වී තිබේ‍.ක්‍රිකට් නිලවරණය පැවැති පෙරේදා දිනයේදී ද නිශාන්ත රණතුංග මහතා අවධාරණය කළේ නව විධායක කමිටුව ක්‍රිකට් ගමට ගෙන ගොස් ශ්‍රී ලංකා පිල වඩාත් ශක්තිමත් කිරීමේ නව ක්‍රියාමාර්ගයකට අවතීර්ණය විය යුතු බවයි.“අපි එකමුතුවී වැඩ කළොත් ශ්‍රී ලංකාව ලෝකයේ කීර්තිමත් ක්‍රිකට් කණ්ඩායමක් වේවී. පසුගිය කාලයේ නොයෙක් වැරදි ප්‍රචාර හේතුවෙන් ශ්‍රී ලංකාවේ ක්‍රිකට් ක්‍රීඩාවට අපකීර්තියක් වුයේ නම් ඒවා වෙනස් කොට නැවත කීර්තිය ගොඩනැගීම නව විධායක කමිටුවට පැවැරෙන විශාල වගකීමක් බව රණතුංග මහතා පෙන්වා දුනනේය‍.නව ක්‍රීඩා රෙගුලාසි අනුව පෙරේදා පත්වු ක්‍රිකට් නිල මඩුල්ල වසර 2015 දක්වා කටයුතු කරනු ඇත.ශ්‍රී ලංකා ක්‍රිකට් විධායක සභාව මෙසේය‍.ජයන්ත ධර්මදාස (සභාපති), නිශාන්ත රණතුංග (ලේකම්), කේ.මතිවානන්, මොහාන් ද සිල්වා (උප සභාපතිවරු), හිරන්ත පෙරේරා (නි.ලේකම්), නුස්කි මෙහොමඩ් (භාණ්ඩාගාරික),අජිත් පැස්කුවෙල් (නි.භාණ්ඩාගාරික), චන්ද්‍ර රොද්‍රිගු, අනිල් ද සිල්වා, රෝලන්ඩ් පෙරේරා, ජයන්ත ජයවීර, සමින්ද කුරේ (තරගාවලි සංවිධායක කමිටුව), රොෂාන් ඉද්දමල්ගොඩ, කවින්ද ලියනගේ, මංජු කාරිය‍ප්පෙරුම, උපාලි සෙනෙවිරත්න, සමන්ත බණ්ඩාර (තරගාවලි කමිටුව), ඒ.ආර්.එම්.අරූඩ්, හිරාන් ජයමාන්න, ගජබා පිටිගල, ජයන්ත පරණාතල, ලාල් රණසිංහ (විනිසුරු කමිටුව), සරත් අබේසුන්දර, මතීෂ ධර්මසිරි, එරංග එගොඩවෙල (අනුග්‍රාහක කමිටුව), ශ්‍රිනාත් සිල්වා, ෂම්මි සිල්වා, අර්වින් ජයවර්ධන (පාලක ක්‍රීඩා සාමාජිකයන්), ජයනන්ද වර්ණවීර, සුමිත් පෙරේරා (අනුබද්ධ ක්‍රීඩා සමාජ සාමාජිකයන්), තිළිණ ශාන්තකෝන්, සංජය සේදර (දිස්ත්‍රික් ක්‍රීඩා සමාජ සාමාජිකයන්), දිල්හාන් ද සිල්වා, එල්.එම්.ඩී.ධර්මසේන (පාසල් ක්‍රීඩා සම්මේලන සාමාජිකයන්), නලීන් අපොන්සු (ජනසතු සේවා), ඈෂ්ලි රත්නායක (වෙළඳ සේවා), සනත් ජයසුරිය (තේරීම් කමිටු සභාපති).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s13041810</link>
    <topic>රාජස්තාන් රෝයල්ස් ක‍්‍රීඩකයෝ ලකුණු 87 කින් මුම්බායි පරදවති</topic>
    <author/>
    <content>අයි. පී. එල්. කි‍්‍රකට් තරගාවලියේ 22 වැනි තරගය ලෙස ජායිපූර්හිදී අද (17 වැනිදා) පැවැති තරගයෙන් රාජස්තාන් රෝයල්ස් පිල ලකුණු 87 කින් මුම්බායි ඉන්දියන්ස් පිල පරාජය කිරීමට සමත් විය.රාජස්තාන් රෝයල්ස් පිල ඕවර 20 කදී කඩුලූ 3 ට 179 (ෂේන් වොට්සන් 31, අජින්ක්යා රහනේ නොදැවී 68, ඩිෂාන්ට් යග්නික් 34, බ‍්‍රැඞ් හොජ් නොදැවී 27)මුම්බායි ඉන්දියන්ස් පිල ඕවර 18.2 කදී සියලූ දෙනා දැවී 92 (දිනේෂ් කාර්තික් 30, අබාටි රයුදු 27, අජිට් චන්දුලා 6/2, ස්ටුවට් බෙනි 14/2, ජේම්ස් ෆයුක්නර් 16/3)අයි. පී. එල්. කි‍්‍රකට් තරගාවලියේ  21 වැනි තරගය ලෙස පූනේහිදී අද (17 වැනිදා) පැවැති තරගයේදී සන්රයිසස් හයිද්‍රාබාද් පිල ලකුණු 11 කින් පූනේ වෝරියස් පිල පරාජය කිරීමට සමත් විය.පා දඟ පන්දු යවන අමිට් මිෂ්රා 19 වැනි ඕවරයේ අවසන් පන්දු තුනේදී කඩුලූ ත‍්‍රිත්වයක් දවා ගනිමින් පූනේ පිලේ ජයග‍්‍රහණය උදුරා ගැනීමට සමත් විය.සන්රයිසස් හයිද්‍රාබාද් පිල ඕවර 20 කදී කඩුලූ 8 ට 119 (පර්තීව් පටෙල් 12, බිප්ලාබ් සමන්ත‍්‍රි 36, අමිට් මිෂ්රා 30, අෂිෂ් රෙඞ්රි නොදැවී 19, බුවනෙෂ්වර් කුමාර් 18/3, රාහුල් ශර්මා 21/2)පූනේ වෝරියස් පිල ඕවර 19 කදී සියලූ දෙනා දැවී 108 (රොබින් උත්තප්පා 22, අරෝන් ෆින්ච් 16, ටිරුමලිසෙට්ටි සුමන් 12, ස්ටීවන් ස්මිත් 17, ඇන්ජලෝ මැතිව්ස් 20, මිචෙල් මාෂ් 14, තිසර පෙරේරා 20/3, අමිට් මිෂ්රා 19/4).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304182</link>
    <topic>බ්ලේක්ට විවේකයක්</topic>
    <author>කිංග්ස්ටන් (ඒ.එෆ්.පී.)</author>
    <content>මීටර් 100 ලෝක ශූර ජැමෙයිකාවේ යොහාන් බ්ලේක් දකුණු පාදයේ ආබාධයකට ලක්වී‍මේ හේතුවෙන් සති 6ක විවේකයක් ගැනීමට සිදුවී තිබේ.2011 ලෝක ශූරතාවලියේ දී මීටර් 100 තරග ඉසව්ව ජයගත් බ්ලේක්ට ඔහු‍ගේ ආබාධය හේතුවෙන් ජැමෙයිකානු අන්තර් ජාතික ආරාධිත මලල ක්‍රීඩා උළෙලට හා ෂැංහායි ලෝක මලල ක්‍රීඩා ශූරතාවලියට සහභාගි වීමට අවස්ථාව නොලැබේ.බ්ලේක් ආබාධයකට ලක්වුයේ පසුගිය සතියේ දී ජැමෙයිකාවේ පැවැති යූටෙක් ක්ලැසික් ගෝල්ඩ් ජවන හා පිටිය ක්‍රීඩා ශූරතාවලිය අතරතුරදීය.ලන්ඩන් ඔලිම්පික් උළෙලේ ද්විත්ව රිදී පදක්කම්ලාභී බ්ලේක් මීටර් 100 ඉසව්ව තත්පර 9.75කින් නිමාකොට ලොව වේගවත්ම දෙවැනි මිනිසා ලෙස වාර්තාපොතට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304183</link>
    <topic>නුවරඑළියේ එළිය වැඩිවෙයි ග්‍රෙගරි වැවේ දිය කැළඹෙයි  </topic>
    <author/>
    <content>මෙරට ජල ක්‍රීඩා ශූරයන්ගේ විශිෂ්ටතම දස්කම් ඇතුළත් වූ නාවික කුසලාන (navy cup) ජල ක්‍රීඩා තරගාවලිය මෙවර නුවරඑළිය නිවාඩු සමයේ වැඩිම ආකර්ශනයට ලක්වූ ක්‍රීඩා ඉසව්වක් විය.නාවික හමුදාව හා නුවරඑළිය නගර සභාව ඒකාබද්ධව දෙවැනි වරටත් මෙහෙයවනු ලැබූ මේ තරගාවලිය නැරැඹීමට ක්‍රීඩාලෝලීන් අතිවිශාල සංඛ්‍යාවක් නුවරඑළිය ග්‍රෙගරි වැව් තීරයට එක්රැස්වී සිටියහ.ස්ලැලොමි හා ස්ප්‍රින්ට් ක්‍රීඩා තරග ඉසව් ජය ගැනීමට තුසල් ගුණවර්ධන, දීපාල් පීරිස් හා තිසල් ධර්මසිරිවර්ධන සමත්වූව ද තරගාවලියේ සමස්ත ශූරතාවට හිමිකම් කීවේ කිරාන් ඩෙනිස්ය.ස්ලැලොමි හා ස්ප්‍රින්ට් අශ්වබල 130 හා ඊට වැඩි තරග ඉසව්වල දෙවැනි තැන හිමිකර ගත් ඩෙනිස් සමස්ත තරගාවලියේ ජෙට්ස්කි ශූරතාව ද දිනාගනි.ස්ප්‍රින්ට් අශ්ව බල 130ට අඩු තරග ඉසව්වේ දෙවැනි ස්ථානය යෝෂිත රාජපක්ෂට හිමිවූ අතර කයාක් තරග ඉසව්වේ දෙවැනි තැන හිමිවූයේ ඩබ්.ඩී.එස්.පැතුම්ටය. රුවල් ඔරු තරගයේ පළමු ස්ථානය ජෙරම් ඩිමෙල්ටත්, දෙවැනි ස්ථානය ට්‍රාක් කොන්රොඩ්ටත් හිමිවිය. ප්‍රවීණයන්ගේ ස්ප්‍රින්ට් තරග ඉසව්ව ජයගනු ලැබුවේ දීපාල් පීරිස් විසිනි.ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් පැවැති මේ තරගාවලිය නැරැඹීම‍ට ආරක්ෂක මාණ්ඩලික ප්‍රධානී එයාර් චීෆ් මාෂල් රොෂාන් ගුණතිලක, නාවික හමුදාපති වයිස් අද්මිරාල් ජයනාත් කොළඹගේ, නුවරඑළිය නගරාධිපති මහින්ද දොඩම්පේගමගේ මහත්වරුන් ද, නාවික හමුදා සේවා වනිතා ඒකකයේ සභාපතිනි ශ්‍රීමා කොළඹගේ මහත්මිය ද ඇතුලු නාවික හමුදා ජ්‍යෙෂ්ඨ නිලධාරීන් රැසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304184</link>
    <topic>ශ්‍රී ලංකාවේ රළ මත ඔරු පැදීමේ මංගල තරගාවලිය ලබන 28 වැනිදා ගල්කිස්ස මුහුදේ දී</topic>
    <author/>
    <content>ශ්‍රී ලාංකේය ක්‍රීඩා ක්ෂේත්‍රයට නව ඉසව්වක් එක් කරමින් ‘රළ මත ඔරු පැදීම’ තරගාවලියක් ප්‍රථම වතාවට ලබන 28 වැනි දින ගල්කිස්ස මුහුදේ දී පැවැත්වේ.ශ්‍රී ලංකාවේ නොඇසූ විරූ එහෙත් ඔස්ට්‍රේලියාව හා නවසිලන්තය වැනි රටවල ඉතාමත් ජනප්‍රිය මේ ක්‍රීඩාවේ මංගල තරගාවලිය නැරඹීමට පැමිණියහොත් නරඹන්නන් අමන්දානන්දයට පත්වනු නිසැකය.රළ මත ඔරු පැදීමේ ක්‍රීඩාවට සාමාන්‍යයෙන් හබල්කරුවන් සිවු දෙනෙක් (හෝ කාන්තාවන්) හා ‘ස්වීප්’ යනුවෙන් හඳුන්වනු ලබන ක්‍රීඩකයෙකුගෙන් සමන්විත පස් දෙනෙකුගේ කණ්ඩායමක් සහභාගි වෙයි. ඔරුවේ පසුභාගයේ සිටගෙන සිටින ‘ස්වීප්’ බෝට්ටුව හා කණ්ඩායම මෙහෙයවයි.රළ මත ඔරු පැදීමේ ක්‍රීඩාව ශ්‍රී ලංකාවට හඳුන්වා දී ඇත්තේ ඉන්දියානු සාගරයේ නාවික කටයුතු සහයෝගිතාව (අයි.ඕ.එම්.ඒ.සී.) විසිනි. ශ්‍රී ලංකාවේ ප්‍රථම වතාවට මේ ප්‍රබෝධමත් ක්‍රීඩාව උත්සාහ කර බැලීම පිණිස නිර්භීත බෝට්ටු පදින්නන් කිහිප දෙනෙකු උනන්දු කරවනු ලැබූහ.ඔරු පැදීමේ ක්‍රීඩාවේ ජනප්‍රිය පුහුණුකරුවකු වන හිරාන් දොරණගම විසින් ගල්කිස්ස වෙරළේදී පවත්වන ලද මූලික පුහුණු සැසිවාරය හා උපදේශන මාලාවේ සාර්ථකත්වයෙන් පසුව මංගල තරගාවලිය මේ වසරේ පැවැත්වීම සුදුසු බවට ‘අයි.ඕ.එම්.ඒ.සී.’ හා අලුතින් පිහිටුවා ගෙන තිබෙන රළ මත ඔරු පැදීමේ සංගමය තීරණය කළේය.රාජකීය හා සාන්ත තෝමස් විදුහල් ඔරු පැදීමේ කණ්ඩායම්වලට පෙරමුණ ගැනීමට සැලැස්සීමෙන් පාසල් මට්ටමින් මේ ක්‍රීඩාව ජනප්‍රිය කිරීමට බලාපොරොත්තු වෙයි.සාන්ත තෝමස් විදුහල් පාලක මහාචාර්ය ඉන්ද්‍රා ද සොයිසා හා රාජකීය විදුහල්පති උපාලි ගුණසේකර යන මහත්වරු ක්‍රිකට් හා රගර් ක්‍රීඩා මෙන්ම ඔවුන්ගේ පාසල් දෙක අතර වසර සිය ගණන් පවත්වා ගෙන යා හැකි මේ නව ක්‍රීඩාවේ දියුණුව වෙනුවෙන් උපරිම සහාය හා උනන්දුව ලබා දීමට ඉදිරිපත්ව සිටිති.ගල්කිස්ස වෙරළේ බෙලිස් රෙස්ටෝරන්ට් අසල පැවැත්වීමට නියමිත මේ තරගාවලිය උදෑසන 7.00 ට ආරම්භ කෙරෙනු ඇත.මෙවැනි ක්‍රීඩා මෙන් තව තවත් ක්‍රීඩාවන් සඳහා උනන්දුවක් ඇති කරවීම මේ තරගාවලියේ සම්පූර්ණ අරමුණ වෙයි. අලුතින් පිහිටුවා ගැනුණු රළ මත ඔරු පැදීමේ සංගමය සමග ‘අයි.ඕ.එම්.ඒ.සී.’ මේ තරගාවලියට සත්කාරකත්වය දරනු ඇත.‘අයි.ඕ.එම්.ඒ.සී’ මේ තරගාවලියේ කොටස්කරුවකු කර ගැනීමට තමන්ට වුවමනා වූයේ සාගරයට සම්බන්ධ ක්‍රියාකාරකම් හා ක්‍රීඩා ජනප්‍රිය කිරීමට බව ‘අයි.ඕ.එම්.ඒ.සී.’ මහ ලේකම් ආචාර්ය හිරාන් ජයවර්ධන මහතා පවසයි. අප දූපත් රටක් වූවද ඔස්ට්‍රේලියාව වැනි අනෙකුත් වෙරළබඩ රටවල දක්නට ලැබෙන වෙරළ සංස්කෘතියක් අපට තවමත් නැතැයි ඒ මහතා කියයි.‘අයි.ඕ.එම්.ඒ.සී’හි නීති රාමුව තුළ ඉන්දියන් සාගරයට අදාළව සාගරික කටයුතු පිළිබඳ අන්තර් ජාතික සහයෝගිතාව ඇතුළත් වන අතර එහි පුළුල් නීති රාමුවට සාගරික ක්ෂේත්‍රයේ විනෝද කටයුතු හා සංචාරක ව්‍යාපාරයේ සංවර්ධනය ප්‍රවර්ධනය කිරීමද ඇතුළත්ය.මේ කරුණු සිතේ තබා ගෙන මීගමුව, ත්‍රිකුණාමලය, අරුගම්බේ හා වැලිගම වැනි පෙදෙස්වල මෙවැනි ඉසව් සංවිධානය කරමින් ක්‍රීඩාව බහුතරයට ගෙන යාමට ‘අයි.ඕ.එම්.ඒ.සී.’ හා රළ මත ඔරු පැදීමේ සංගමය බලාපොරොත්තු වෙති.මේ ක්‍රීඩාවට වෙරළබඩ ප්‍රජාවගේ කණ්ඩායම් සම්බන්ධ කර ගැනීමටද සැලසුම් කර තිබේ. ඔස්ට්‍රේලියාව හා දකුණු අප්‍රිකාව වැනි රටවලින් මෙන් කලාප කණ්ඩායම් අතර තරග පැවැත්වීම සඳහා ජාත්‍යන්තර තරගාවලියක් පැවැත්වීමටද කටයුතු සංවිධානය වෙමින් පවතී.මේ නව ක්‍රියා මාර්ගයෙන් සංචාරක ව්‍යාපාරයට හා ක්‍රීඩාවට මහත් දායකත්වයක් ලැබෙනු ඇතැයිද අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304185</link>
    <topic>සුපිරි ඕවරයේ වාසිය කෝලිට</topic>
    <author/>
    <content>ඉන්දියන් ප්‍රිමියර් ලීග් තරගාවලියේ බැංගලෝර් හදී පැවැති දිල්ලි ඩෙයාර් ඩෙවිල්ස් කණ්ඩායම සහ රෝයල් චැලෙන්ජර්ස් බැංගලෝර් කණ්ඩායම අතර තරගයේ ලකුණු සමවීම හේතුවෙන් ලබාදුන් සුපිරි ඕව‍රයෙන් ලකුණු 4ජයක් හිමිකරගැනීමට රෝයල් චැලෙන්ජර්ස් පිල සමත්විය.බැංගලෝර් පිලේ ආරාධනයෙන් ප්‍රථමයෙන් පන්දුවට පහරදුන් දිල්ලි කණ්ඩායම ඕවර 20 අවසානයේ කඩුලු 5කට ලකුණු 152ක් රැස්කළ අතර ජයග්‍රාහී ඉලක්කය හඹාගිය බැංගලෝර් පිලටද ලබාගත හැකිවුයේ ලකුණු 152ක් පමණි.දිල්ලි පිල වෙනුවෙන් කේදාර් ජාදව් ‍නොදැවී ලකුණු 29ක් සහ නායක මහේල ජයවර්ධන ලකුණු 28ක් වාර්තා කළහ.තරගයේ වීරයා සම්මානය දිනාගත් බැංගලෝර් කණ්ඩායම් නායක විරාට් කෝලී පන්දු 50කදී හතරේ පහර 7ක් සහ එක් හයේ පහරක් සමග ලකුණු 65ක් රැස් කළේය.ඉන් අනතුරුව ලබාදුන් සුපිරි පන්දුවාරයේදී බැංගලෝර් පිල ලකුණු 15ක් රැස් කළද දිල්ලි පිලට ලබාගත හැකිවුයේ ලකුණු 11ක් පමණි.දිල්ලි කණ්ඩායම මෙතෙක් සහභාගීවු තරග 5ම පරාජයට පත්වීම ‍විශේෂ සිදුවීමකි.දිල්ලි- 152/5 කේදාර් ජාදව් නොදැවී 29, මහේල ජයවර්ධන 28 (ජයදේව් උන්කඩ් 24/2)බැංගලෝර්-152/7 විරාට් කෝලි 65, ඒ.බී.ඩිවිලියර්ස් 39 (උමේෂ් යාදව් 22/2)කිංග්ස් පිලට තියුණු ජයක්මේ අතර කෝලකටා නයිට් රයිඩර්ස් පිල සමග පැවැති තරගයෙන් ලකුණු 4ක තියුණු ජයක් කිරීමට කිංග්ස් පංජාබ් පිලට හැකිවිය.මොහාලි හි පැවැති තරගයේදී පංජාබ් පිල කඩුලු 9ක් දැවී ලකුණු 157ක් රැස් කළේය. පිළිතුරු ලෙස නයිට් රයිඩර්ස් පිලට ලබාගත හැකිවුයේ ලකුණු 153ක් පමණි.පංජාබ්-157/9 මන්ජ්‍රිත් ගෝපි 42, මංප්‍රිත් සිං 41 (සචිත්‍ර සේරසිංහ 28/2)නයිට් රයිඩර්ස්-153/9 ගෞතම් ගාම්භිර් 60, ඉයන් මෝගන් 47 (ප්‍රවීන් කුමාර් 21/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304186</link>
    <topic>බ්‍රැන්ඩික්ස් වොලිබෝල් ශූරතා රිදීගමට සහ වැලිසරට</topic>
    <author/>
    <content>බ්‍රැන්ඩික්ස් රසදිය කුසලාන වොලිබෝල් තරගාවලියේ පිරිමි හා කාන්තා ශූරතා හිමිකර ගැනීමට රිදීගම බ්‍රැන්ඩික්ස් කැෂුවල්වෙයාර් සහ වැලිසර බ්‍රැන්ඩික්ස් ඉන්ටිමේට් ඇපරල් කණ්ඩායම් සමත්විය.රිදීගම කණ්ඩායම හමුවේ පිරිමි අවසන් තරගයේදී ලකුණු 22-25, 25-22 සහ 25-17 ලෙස වට 2-1කින් වැලිසර කණ්ඩායම පරාජයට පත්විය.කාන්තා අවසන් තරගයද වැලිසර බ්‍රැන්ඩික්ස් ඉන්ටිමේට් ඇපරල් සහ රිදීගම බ්‍රැන්ඩික්ස් කැෂුවල්වෙයාර් කණ්ඩාම් අතර පැවැත්විණි. තියුණු මුහුණුවරක් ගත් මේ තරගයේදී ලකුණු 15-13, 12-15සහ 15-13ලෙස ජයගැනීමට වැලිසර කණ්ඩායම සමත්විය.තෙවැනි වරට සංවිධානය වු මේ තරගාවලිය සඳහා බ්‍රැන්ඩික්ස් සමූහයේ ශ්‍රී ලංකා සහ ඉන්දියා ව්‍යාපාරික ඒකක නියෝජනය කරමින් කණ්ඩායම් 36ක් සහ කාන්තා කණ්ඩායම් 25ක් එක්වුහ‍. තරගාවලිය පසුගියදා සුගතදාස ගෘහස්ත ක්‍රීඩාංගණයේදී පැවැත්විණි.  .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304187</link>
    <topic>ඔලිම්පික් සැමරීමේ උළෙලට පිස්ටෝරියස්ට ආරාධනා නෑ</topic>
    <author>ලන්ඩන් (ඒ.එ‍ෆ්.පී.)</author>
    <content>සිය පෙම්වතිය ඝාතනය කිරීමේ චෝදනා එල්ල වූ දකුණු අප්‍රිකානු පැරාලිම්පික් ශූර ඔස්කාර් පිස්ටෝරියස්ට මේ වසරේ ලන්ඩනයේ පැවැත්වෙන ලන්ඩන් ඔලිම්පික් ක්‍රීඩා උළෙලේ වාර්ෂික උත්සවයට ආරාධනා නොකරන බව එහි සංවිධායකයන් පවසති.දින තුනක උත්සවයක් වන මීට පැරාලිම්පික් ක්‍රීඩා උළෙල නිමිත්තෙන් එක් දිනක් වෙන් කර තිබේ.මහ බ්‍රිතාන්‍යයේ මලල ක්‍රීඩා සභාපති එඩ් වෝනර් පැවසුවේ මේ උත්සවයට පිස්ටෝරියස්ට ආරාධනා නොකරන බවය.සය වතාවක් පැරාලිම්පික් රන් පදක්කම් දිනූ පිස්ටෝරියස් සිය පෙම්වතිය ඝාතනය කිරීමේ චෝදනා ලැබ මේ වනවිට ඇප මත නිදහස ලබා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304188</link>
    <topic>ගම්පහ සහාය දිවීමේ සැණකෙලිය කල් යයි</topic>
    <author/>
    <content>මීගමුව මාරිස්ටෙලා විද්‍යාලයීය ක්‍රීඩාංගණයේදී හෙට (19) සහ අනිද්දා දෙදින පැවැත්වීමට නියමිතවු ගම්පහ දිස්ත්‍රික් මලල ක්‍රීඩා සංගමය වාර්ෂිකව සංවිධානය කරන සහාය දිවීමේ සැණකෙලිය නොවැළැක්විය හැකි හේතුවක් නිසා එදින නොපැවැත්වෙන බව සංවිධාකයෝ දන්වා සිටී.ගම්පහ දිස්ත්‍රික් පාසල්වලට සහභාගීවිය හැකි මේ සැණකෙලිය ලබන මස 4 සහ 5වැනිදා සෙලින්කෝ සසෙක්ස් විදුහල් ක්‍රීඩාංගණයේදී පැවැත්වීමට නියමිතය. වැඩි විස්තර දු.ක 0718375895 (ප්‍රදීප් පීරිස්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=s1304189</link>
    <topic>සැහැල්ලු පන්දු ක්‍රිකට් 20දා</topic>
    <author/>
    <content>මෙරට සැහැල්ලු පන්දු ක්‍රිකට් ක්‍රීඩාවට නව අත්දැකීමක් එකතු කරමින් එල්.පී.එල්.එන්ටර්ටේන්මන්ට්ස් ආයතන මෙහෙයවනු ලබන ලංකා ප්‍රිමියර් ලීග් සැහැල්ලු පන්දු ක්‍රිකට් තරගාවලිය මේ මස 20වැනිදා දෙමටගොඩ දුම්රිය දෙපාර්තුමේන්තු ක්‍රීඩාංගණයේ දී පැවැත්වේ.එක් කණ්ඩායමකට ක්‍රීඩකයන් 10ක් බැගින් පළාත් 12කින් ‍‍තෝරාගත් කණ්ඩායම් 12ක් මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304181</link>
    <topic>කෝට්ටේ මත් කුඩු උවදුරට තිත තැබුවා</topic>
    <author>සාකච්ඡා කළේ නුවන් කොඩිකාර, රක්ෂණ ශ්‍රියන්ත</author>
    <content>කෝට්ටේ නගරයට ආවේනිකව තිබු ඉපැරණි සංස්කෘතිය හා කලා සාහිත්‍ය යළි ඉස්මතු කරමින් ශ්‍රී ලංකාව ආසියාවේ ආශ්චර්ය කරා ගමන් කිරිමේදි එහි අසිරිමත් නගරය බවට කෝට්ටේ නගරය පත්කිරීමේ පෙරගමන්කරුවකු වු කෝට්ටේ නගරාධිපති ජනක රණවක මහතා සමඟ කළ සංවාදයකි මේ.ඔබ කෝට්ටේ නගරාධිපතිවරයා ලෙස පත්කළ ජනතාව වෙනුවෙන්, ගෙවීගිය වසර එක හමාරක කාලය තුළ අත්කර දුන් ජයග්‍රහණ හා පහසුකම් මොනවාද?ජනක රණවක කෝට්ටේ ජනතාවට ආගන්තුකයෙක් නෙවෙයි. මොකද මම මේ නගර සභාවෙම නියෝජ්‍ය නගරාධිපතිවරයා ලෙසත් පසුගිය කාලයේ සේවය කළා.ඒ කාලයේ කටයුතු කරද්දිත් මට කළ හැකි සෑම සේවාවක්ම හා පහසුකමක්ම ජනතාවට ලබාදුන්නා.ගෙවිගිය වසර එකහමාර කියලා මට විශේෂත්වයක් නැහැ. ඒත් එම කාලය තුළත් මට ඊට පෙර අත්කර දීමට නොහැකි වු පහසුකම් හා ජයග්‍රහණ රැසක් ජනතාවට අත්කර දෙන්න පුළුවන් වුණා.මාලිගාව පාරේ ආදාහනාගාරය හදන්න මුල්ගල තියලා වසර 17 ක්වෙනවා.මා පත්වෙලා මාස තුනක් ගතවෙන්න පෙර එය හදලා විවෘත කරන්නත් හැකි වුණා. ඒ විතරක් නෙවෙයි අපේ බල ප්‍රදේශයේ තිබුණ නාවල, උඩහමුල්ල, බැද්දගාන ආදාහනාගාර තුනම අකර්මන්‍ය වෙලා තිබුණේ, ඒ ආදාහනාගාර තුනම යළි ප්‍රයෝජනයට ගතහැකි ලෙස සකස් කරන්න මට හැකියාව ලැබුණා.අපට තිබුණ අනෙක් ලොකුම ප්‍රශ්නය තමයි පුංචි වැස්සකට පවා අපේ ප්‍රදේශ ජලයෙන් යට වීම. අද වෙනකොට ඊට විසදුම් ලබාදෙන්නත් හැකිවී තියෙනවා.ඒ වගේම අපේ බල ප්‍රදේශයේ දරුවන්ට මෙන්ම ඕනෑම අයකුට නොමිලේ අන්තර්ජාලයට පිවිසිය හැකි ආකාරයට වයිෆයි පහසුකම් ලබාදෙන්නත් කටයුතු කරමින් සිටිනවා. මීට අමතරව අධ්‍යාපනය, සෞඛ්‍ය මෙන්ම යටිතල පහසුකම් නගා සිටුවන්නත් අප කටයුතු කර තියෙනවා.ඒ කියන්නේ ඔබ නගරාධිපතිවරයා ලෙස පත්වීමට පෙර මෙහි පාලනය කළ නගරාධිපතිවරුන් කෝට්ටේ ජනතාවට වැඩක් කළේ නැහැ කියන එකද ?කෝට්ටේ හිටපු නගරාධිපති දිවංගත චන්ද්‍රා ද සිල්වා මහතාගේ කාලය තමයි කෝට්ටේ ජනතාවගේ ස්වර්ණමය යුගය ලෙස මා දකින්නේ.එය මා විතරක් නෙවෙයි කෝට්ටේ වෙසෙන පක්ෂ විපක්ෂ හැමදෙනාම අවිවාදයෙන් පිළිගන්න දෙයක්. එතුමා කොට්ටේ නගර සභා බල ප්‍රදේශය දියුණු කරන්න සුවිශේෂි වැඩ කොටසක් කළා. ඉන් පස්සේ බලයට පත්වුණ එජාපය ඒ සියල්ල විනාශ කලා විතරක් නෙවෙයි ළමා ක්‍රීඩා පිටියක්වත් හැදුවේ නැහැ.එහි විපාක විදින්න වුණේ කෝට්ටේ ජනතාවට විතරක් නෙවෙයි ඊළගට බලයට පත්වුණ අපටත් එය අත්විදින්න වුණා. දැන් මා උත්සහ කරන්නේ අසිරිමත් කෝට්ටේ යළි ගොඩනඟන්න.ඇතැමෙක් චෝදනා කරනවා ඔබ නගරාධිපතිවරයට වඩා ඒකාධිපති පාලනයක් ගෙනයන්නත් ඇතැම් අවස්ථාවල පොලිස් පාට් දමමින් පළිගැනීම් කලා කියළා. ඇයි මෙවැනි චෝදනාවක් එල්ල වෙන්නේ ?ඔය චෝදනා එල්ල කරන අය කවුද? මුලින් ඒ අය ගැන හොයලා බලන්න. ඇත්ත සමහර අවස්ථාවල මට එහෙම කරන්න වුණා. මොකද නගර සභාව පාලනය කළේ නිලධාරීන් නෙවෙයි ඇතැම් කම්කරුවෝ.කම්කරුවෝ කොමසාරිස්වරු වගේ කටයුතු කළා. දවල් දෙක වෙනකොට රියදුරෝ නැහැ. පාන්දරම වැඩට එන්නේ අරක්කු බීගෙන. සාමාන්‍යයෙන් වෙන්නේ ඉහළ ඉදලා පහළට පාලනය කරන එක. නමුත් අපේ නගර සභාවේ තිබුණේ පහළ සිට ඉහළට පාලනය වන ක්‍රමයක්.මුලින්ම නගර සභාව හදන්න ඕන. එහි සේවය කරන පිරිස්ගේ විනය හදන්න ඕන. බීලා අහුවුණාම මාසේම අතිකාල කැපුවා. සමහරු පාරවල් අතුගාන්න දැම්මා. මෙවා කරනකොට මම ඒකාධිපතියෙක්, පොලිස්කාරයෙක් කියලා හංවඩු ගහන්න ගත්තා.මේ එකක්වත් කළේ මගේ වාසියට නෙවෙයි. නගර සභාව හදන්න. නගර සභාව ජනතාවට ප්‍රියජනක ස්ථානයක් කරනකොට යඩි මඩි ගහනවා කිව්වා. අවසානේ ඒ කිසිම දෙයක් ඔප්පු කරන්න බැරි වුණා.අද නගර සභාවට පැමිණිලා බලන්න. සිත් ඇදගන්නා සුළු ස්ථානයක් බවට පත්කර තියෙනවා. මෙතෙන්ට වැඩක් කරගන්න පැමිණෙන අයට සුහදශීලීව ඒ වැඩේ කරදෙන්න අපේ සේවකයෝ කටයුතු කරනවා. සේවා වෙලාවේදි කිසිවෙක් බොන්නේ නැහැ.රියැදුරෝ නියමිත පරිදි සේවය කරනවා. වැඩ කරන කිසිම කෙනෙකුගේ අතිකාල සීමා කරලා නැහැ. හැබැයි බොරුවට දාන්න දෙන්නෙත් නැහැ. මේ දේවල් කරාම දේශපාලඥයෙක් විදියට මට අවාසියි. ඒත් වැරැද්දක් වෙනව නම් ඡන්දෙ බලාගෙන වැරැදි නොදැක්ක වගේ ඉන්න බැහැ.අනික මම මේ දඩුවම් දුන්නේ ශ්‍රීලනිප, එජාප, ජවිපේද කියලා බලලා නෙවෙයි. වැරද්දක් කරනව නම් කාට වුණත් නිසි දඩුවම එකයි.කෝට්ටේ බල ප්‍රදේශයේ මත් කුඩු බහුලව තියෙන බවත්, එය මර්දනය කිරීමට පොලිසි සහය නොදෙන බවටත් ඔබ ප්‍රසිද්ධ ප්‍රකාශයක් කළා පමණක් නොවෙයි කුමන තර්ජනය ආවත් එය නතර කරන බවට පොරොන්දු වුණා. මෙය ජනප්‍රිය වෙන්න කළ ප්‍රකාශයන් නොවෙයිද ?මුලින්ම එක් දෙයක් කියන්න ඕන. මොකද මම ජනප්‍රිය වගේම වැඩක් කළ නිසා තමයි නගරාධිපති පුටුවට පත්වුණේ. මට අලුතෙන් ජනප්‍රියත්වයක් හදාගන්න ඕනේ නැහැ.මම මේ ප්‍රකාශය කළේ සාක්ෂි සහිතව. මම නගරාධිපතිවරයා ලෙස පත්වෙන කොට මේ බල ප්‍රදේශයේ මත් කුඩු විකුණන ස්ථාන 45 ක් තිබුණා. මා නගරාධිපති වෙලා වසරක් පිරීම සමරන කොට එය 65 දක්වා වැඩිවී තිබුණා.මා වසරක් සම්පූර්ණ වුණ දවසේ ප්‍රකාශයක් කළා කුඩු විකුණන ස්ථාන සම්පූර්ණයෙන් ඉවත් කරනවා කියලා. මුලදි පොලිසියෙන් සහය ලැබුණෙත් නැහැ. ඒ මදිවට මට දුරකතන ඇමතුම් හරහා තර්ජනය කරන්න පටන් ගත්තා.නමුත් මගේ පුරුද්දක් තියෙනවා මොන අභියෝගය ආවත් කරන්න ගත්ත වැඩේ අවසන් කිරීමේ පුරුද්දක්, අද වෙනකොට මම එය ජයගෙන තියෙනවා. මේ ජයග්‍රහණය මගේ විතරක් නෙවෙයි කෝට්ටේ ජනතාවගෙත් ජයග්‍රහණයක් ලෙසයි මා දකින්නේ. විශේෂයෙන්ම ජනාධිපතිතුමන් ආරක්ෂක ලේකම්තුමන් මට පුදුමාකාර ශක්තියක් ලබාදුන්නා.ජනාධිපතිතුමා කිව්වා කවුරුන් හෝ බලපෑම් කළොත් එතුමන්ට කියන්න කියලා. එය මට විශාල හයියක් වුණා. ඒ වගේම නියොජ්‍ය පොලිස්පති අනුර සේනානායක, ජ්‍යෙෂ්ඨ පොලිස් අධිකාරි සුමිත් එදිරිසිංහ මහත්වරුන් කුඩු නැති කරන්න විශාල සහයෝගයක් ලබාදුන්නා.කුඩු විකුණපු අයටයි, ඒවා බීපු අයටයි මොකද වුණේ ?කුඩු විකුණපු අයගෙන් හතර දෙනෙකුට මේ වන විට නගර සභාවේ රැකියාවල් ලබාදි තියෙනවා. මහා පරිමානෙන් කරපු එක් පුද්ගලයකුට මගේ පෞද්ගලික ධනයෙන් ලොරියක් අරන්දීලා වැඩ කරන්න යොදවලා තියෙනවා.මම කුඩු විකුණපු අයට ආරාධනා කළා මා හමුවෙන් කියලා. ඇතැමෙක් ලැජ්ජාවට එළියට එන්නේ නැහැ. ඒ වගේම කුඩු බීපු අයව පුනරුත්ථාපනය කරන්න කටයුතු කරමින් සිටිනවා. ඇතැම් තැන්වල තාමත් ජංගම කුඩු ව්‍යාපාර පවත්වා ගෙන යන බවට තොරතුරු ලැබි තියෙනවා. ඒවත් ඉක්මනින්ම අවසන් කරන්න අපි සැළසුම් සකස්කර තියෙනවා.කෝට්ටේ මෙරට අගනගරය වගේම කලාව හා සාහිත්‍යයෙන් පිරිපුන් නගරයක්, ඒත් වර්තමානය වන විට ඒ සියල්ල පසුබෑමකට ලක්වෙලා නේද ?ඒක ඇත්ත. එය මාත් පිළිගන්නවා. රට එක්සේසත් කළ 06 වන පරාක්‍රහබාහු රජතුමා ගැන, වීදිය බණ්ඩාර, සපුමල් බණ්ඩාර කුමාරවරුන් ගැන, වෑත්තෑවේ හාමුදුරුවෝ ගැන, මෙහි ලියවුණ කාව්‍ය සංදේශ ගැන, පුරාවිද්‍යා වටිනාකම ගැන දැන් ඉන්න දරුවෝ දන්නේ නැහැ.එම නිසා පිටු 832 කින් යුත් අසිරිමත් කෝට්ටේ කෘතිය රචනා කරමින් සිටිනවා. එය ලබන මාසේ අන්තිම වෙනකොට ජනාධිපතිතුමාට පිළිගන්වන්න කටයුතු යොදා තියෙනවා. අනෙක් කාරණය තමයි මෙහි තිබෙන පුරා විද්‍යා වටිනාකමින් යුත් ස්ථාන තිස් අටක් හදුනාගෙන තියෙනවා.මෙහි කිසිදු සංරක්ෂණයක් නැහැ. මම කිහිප වරක්ම පුරාවිද්‍යා දේපාර්තුමේන්තුවෙන් ඉල්ලා සිටියා මේ ස්ථාන රැක දෙන්න කියලා. නැත්නම් අපි රැකගන්නම් ඊට අවශ්‍ය කටයුතු සකස්කර දෙන්න කියලා.ඒත් පුරාවිද්‍යා දෙපාර්තුමේන්තුවේ අලස කම නිසා තාමත් එය සිදුවුණේ නැහැ. ඒ වගේම යළි සංදේශ කාව්‍යයන් ලියන්න කටයුතු කර තියෙනවා. ඒ විතරක් නෙවෙයි පාසල් දරුවන්ට කෝට්ටේ වැදගත්කම කියා දෙන්න අවශ්‍ය සැලසුම් සකස් කර තියෙනවා.ඔබ පුරවැසි සහයෝගිතා අයවැය ලේඛනය කෝට්ටේ නගර සභාවට හදුන්වාදී තියෙනවා. මින් බලාපොරොත්තුවන්නේ කුමක්ද ?පුරවැසි සහයෝගිතා අයවැය කියන්නේ, ජනතා යෝජනා හා අදහස් අරගෙන සකස් කරන අයවැයට. මෙය ලෝකයේ දියුණු රටවල් බොහෝමයක් සිදුකරන දෙයක්. සෑම ග්‍රාමසේවා වසමකින්ම රැස්වීමක් කැදවල ඔවුන්ගේ යෝජනා ලබා ගන්නවා.එම සියළු යෝජනා එකතු කරලා සෑම ග්‍රාමසේවා වසමකින්ම නියෝජිතයෝ තුන්දෙනා බැගින් ගෙන්වලා අවසන් තීරණ අරගෙන ඒ අනුව අයවැය සකස්කරනවා. ඒ විතරක් නෙවෙයි වරිපනම් බදු සියයට සියයක්ම ජනතාවට අවශ්‍ය යටිතල පහසුකම් සංවර්ධනයට යොදන්නත් නගර සභාවක් ලෙස අප කටයුතු කර තිබේනවා.ඒ විතරක් නෙවෙයි විපක්ෂයේ මන්ත්‍රීවරයෙකුට රුපියල් ලක්ෂ 05 මුදලකුත්, ආණ්ඩු පක්ෂයේ මන්ත්‍රීවරයෙකුට රුපියල් ලක්ෂ තිහකුත් තමන්ගේ ප්‍රදේශය හදන්න ලබාදෙනවා. එය ව්‍යාපෘතිය අනුව රුපියල් ලක්ෂ සියය දක්වා වැඩිකරන්න වුණත් අප සුදානමින් සිටිනවා.ඒ විතරක් නෙවෙයි අපි මේ වෙන කොට ඔබේසේකරපුර ප්‍රජාශාලාව නවීකරණය කරා පමණක් නෙවෙයි එහි ඉහළ මාලයකුත් ගොඩනගමින් සිටිනවා.ඒ වගේම වැලිකඩ වෙ‍ෙළද සංකීර්ණය නඩත්තු කිරීමටත්, නුගේගොඩ වෙළෙද සංකිර්ණය ඉවත් කරලා මහල් 36 කින් යුත් නවීන වෙළද සංකිර්ණයක් ස්ථාපිත කරන්න සැළසුම් සකස්කර තියෙනවා. ඇතැම් අය චෝදනා කරනවා මෙම ගොඩනැගිල්ල කඩා ඉවත් කරනවට.අපි එය කැඩුවට එතන නවීන ගොඩනැගිල්ලක් හදනවා. ඒ විතරක් නෙවෙයි එහි කඩ හිමියන්ට නව වෙළෙද සංකීර්ණයෙන් කඩ කාමර ලබාදෙනවා. කිසිම කෙනෙක් එතනින් ඉවත් නොකරන බවට වගකීමෙන් කියනවා.නගරාධිපතිවරයා ලෙස ඔබට පක්ෂ විපක්ෂ කණ්ඩායම්වලින් ලැබෙන සහයෝගය කොහොමද ?අපේ පක්ෂයේ අයගෙන් වගේම විපක්ෂයේ අයගෙනුත් හොද සහයක් ලැබෙනවා. ඒ වගේම සුහදශීලීව මා සමඟ වැඩකටයුතු කරනවා. ආණ්ඩු පක්ෂයේ වගේම විපක්ෂයේ අය ආරාධනා කරන ඕනෑම දේකට මම සහභාගී වෙනවා.ඒ විතරක් නෙවෙයි විදේශීය සංචාර ලැබුණම අපේ පක්ෂයේ අය වගේම විපක්ෂයේ අයත් ඊට සහභාගි කරන්න මම කටයුතු කර තියෙනවා. එම නිසා නොපැකිලිව කියනවා, කිසිවකුගෙන් බාධාවක් නැහැ කියලා. මොකද තනතුරෙන් ජනක රණවක බැබලෙන්නේ නැහැ, ජනක රණවක නිසා නගරාධිපති ධුරය බැබළවීම තමයි මගේ එකම අපේක්ෂාව..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304182</link>
    <topic>සුපර් ස්ටාර්ස්ලා අතරේ විජ්ජාකාරයෝ ඉන්නවා</topic>
    <author>සංවාදය-චන්දන ජයවීර</author>
    <content>නිරුවත, ස්වප්න වැනි කතා බහට ලක් වූ නාට්‍ය නිර්මාණය කළ දීපාල් අපෝන්සු දීර්ඝ කාලයක් කලා ක්ෂේත්‍රයේ දකින්න ලැබුණේ නැහැ. ඔහු විදේශ ගතව අමෙරිකාවේ සිනමා හා රූපවාහිනී අධ්‍යයන ආයතනයේ හා මෝන්ට්ගොමරි විශ්වවිද්‍යාලයේ අධ්‍යාපනය ලැබීම එයට හේතුවයි. මව්බිමට පෙරලා පැමිණිමෙන් පසු ඔහු නිෂ්පාදනය කළ මාත් එක්ක නටන්න නාට්‍යය තේමාවී ඇත්තේ තරු බිහි කරන ස්ටාර් සංස්කෘතියයි. ඒගැන ඔහු අදහස් දැක් වූයේ මෙසේයි.සුපර් ස්ටාර් සංස්කෘතිය ගැන ඔබේ අදහස ?ගම්වල ජීවත්වන අති දක්ෂ දරුවන්ට තමන්ගේ හැකියාවන් පෙන්වල සුවිශේෂ ස්ථානයකට යාමේ හැකියාවක් ‘ස්ටාර් සංස්කෘතිය’ නිසා ලැබී තිබෙනවා.නමුත් මේ ප්‍රවේශයට අතරමැදි ආයතන පුද්ගලයන් රැසක් සම්බන්ධ වෙනවා. ඔවුන් ප්‍රතිලාභ ලබා ගන්න විවිධාකාරයේ විජ්ජාවන් ඇති කරනවා.මේ පසුබිම ඔබ නාට්‍යයට අදාළ කර ගත්තේ කොහොමද?එවැනි විජ්ජා පෙන්වන චරිත කිහිපයක් මේ නාට්‍ය මඟින් ප්‍රතිනිර්මාණය කර තිබෙනවා. මේ ගැන ජේ.ඒ.ඩී. පෙරේරා මහතා සමඟ කළ කතා බහකදී ඔහුගෙන් මේ නාට්‍යයට පසුබිම් වූ කතා තේමාව දැනගන්න ලැබුණා.අසංක සායක්කාර එය නාට්‍යය පිටපතක් හැටියට වර්ධනය කළා.නාට්‍යයේ එන ‘මාලක්කම්’ කියන පුද්ගලයා මුලින් කිව්ව ආකාරයේ විජ්ජා පෙන්වන නමුත් හැකියාවන් තිබෙන චරිතයක්.රියැලිටි වැඩසටහනේ අවසන් වටයට තේරෙන තරුණියන්ට නර්තනය පුහුණු කරන්නේ ඔහු. මේ නැටුම් ගුරුවරයා කලාව ව්‍යාපාරයක් බවට හරවා ගත් අමුතුම ආකාරයේ චරිතයක්.ඔහු වැඩසටහනට සහභාගී වන තරුණිය තමන්ගේ බලයට නතු කරගන්න උත්සාහ කරනවා. නමුත් නොසිතූ ආකාරයට මේ කතාව මම වෙනත් පැත්තකට ගෙනියනවා.එයට හේතුව රියැලිටි සංස්කෘතිය විවේචනය කරන අතරම එය ගමන් කළ යුතු දිශාවත් පෙන්වන්න මට වුවමනා කළා.ලංකාවේ රියැලිටි වැඩසටහන්කරුවන් ඒ සඳහා ගුරුකොට ගත් ‘අමෙරිකන් අයිඩොල්’ වැනි වැඩසටහනක් ඔබට අමෙරිකාවේදී කළ රූපවාහිනී අධ්‍යයනයේදී ඇසුරු කිරීමට අවස්ථාව ලැබුණාද?අමෙරිකන් අයිඩොල් වැඩසටහනේ පුහුණුවීමක් එහිදී මට නරඹන්න අවස්ථාව ලැබුණා. මම ලංකාවේ ඉදලා අමෙරිකාවට යන කොට මෙහෙ ස්ටාර් සංස්කෘතියක් දකින්න ලැබුණේ නැහැ.ඒ ගැන මට අවබෝධයක් ලැබුණේ අමෙරිකාවේ මේ සංකල්පය හැසිරෙන ආකාරය දැකීමෙන් පසුවයි. නමුත් අපේ රටේ ක්‍රියාත්මක වෙන්නේ අමෙරිකන් මාදිලිය කියලා කියන්න බැහැ.නාට්‍යයේ චරිත සඳහා ශිල්පීන් තෝරා ගැනීමේදී ඔබ විශේෂ අවධානයක් දක්වා ඇති බවක් පෙනෙනවා. එයට හේතුව කුමක්ද?ලංකාවේ ස්ටාර් සංස්කෘතියෙන් මතුවූ චරිත වගේම එවැනි පරිසරයක් ඇති කරන්න දායක වූ නිර්මාණකරුවන් කිහිප දෙනෙක් මම නාට්‍ය සඳහා වුවමනාවෙන්ම භාවිතා කළා.ලංකාවේ පළමු රියැලිටි ටී.වී. වැඩසටහනේ සංගීත අධ්‍යක්ෂකවරයා වන නවරත්න ගමගේ වගේම කැලුම් ශ්‍රීමාල් වැනි තරු වැඩසටහන්වල පුරෝගාමී නිවේදකයෙක්ද මම මේ සඳහා පාවිච්චි කළා.ගංගු රෝෂානා තවත් ඒ ආකාරයට රියැලිටි වැඩසටහන් වලට සම්බන්ධ වූ ශිල්පිනියක්. ඔවුන් සියලු දෙනා යොදා ගැනීමෙන් නාට්‍යයට වෙනස් හැඩයක් ලැබී තිබෙනවා.ඔබ දීර්ඝ කාලයකට පසු නැවත වේදිකාවට පිවිසෙන විට වර්තමාන වේදිකාව තිබෙන තත්ත්වය ගැන සෑහීමකට පත් වෙනවද?කියන්නත් හරිම සතුටුයි. දැන් වේදිකාව බොහෝ ඉදිරියට ගොස් තිබෙනවා අතිදක්ෂ තරුණ නාට්‍යකරුවන් රැසක් බිහිව තිබෙනවා.ඒ අතර ප්‍රවීණයන් ඔවුන්ගේ නාට්‍ය නිර්මාණවල නව නිෂ්පාදන ආරම්භ කර තිබෙනවා.ප්‍රවීණයන් නව නිර්මාණ සඳහා යොමු නොවී පැරණි නිර්මාණ ප්‍රතිනිෂ්පාදනය කිරීම ගැන ඔබේ අදහස කුමක්ද?මම එහි වරදක් දකින්නේ නැහැ. ඔවුන් පැරණි නාට්‍ය නිෂ්පාදනය කරන්නේ අලුත් පරපුර සමඟයි. එයින් නව පරම්පරාවට ඔවුන්ගේ ඥානය ලැබෙනවා. තරුණ රසිකයින්ට ඒ නාට්‍ය නැරඹීමටත් අවස්ථාව ලැබෙනවා.අලුත් පරම්පරාව එක්ක ප්‍රවීණයන් හරි හරියට වැඩ කිරීම ගැන මම නම් සතුටු වෙනවා. ඒ නිසා නාට්‍ය කලාවට නව පණක් ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304183</link>
    <topic>අවුරුද්දේ යළි පැමිණි කෝකිලයා</topic>
    <author/>
    <content>වාරම් කියලා.... ඔන්චිලි පැදලා රබන් සුරල් වයලා බුලත් හුරුලු ගෙන....නෑගම් යමු අපි අවුරුදු ඇවිදිල්ලා....අලුත් අවුරුදු උදාවත් සමඟම, නැවුම් අවුරුදු ගීතයක් සිය රසික රසිකාවියන්ට තිළිණ කරමින් ”හමිං බර්ඩ්ස්” ගායක කණ්ඩායමේ ගායන ශිල්පී තිලක් ද මැල් නැවතත් ගායන ක්ෂේත්‍රයට පිවිස සිටී.70 දශකයේ සංගීත කණ්ඩායම් බිහිවීමත් සමඟම ප්‍රවීණ ඩ්‍රම්ස් වාදක සුසිල් පෙරේරා ප්‍රමුඛ ”හමිං බර්ඩ්ස්” කණ්ඩායම සංදර්ශන වේදිකාවට නැතුවම බැරි වාදක කණ්ඩායමක් විය. දිවයිනේ සෑම ප්‍රදේශයක ඉමහත් රසික ප්‍රතිචාර හිමිකරගත් ”හමිං බර්ඩ්ස්” කණ්ඩායමේ ”සමනළයෝ ” හා ”මධූ අමරැල්ලේ ” ගීත අදටත් ජනප්‍රියය.ලංකා ගුවන් විදුලි සංස්ථාවේ ශ්‍රේණිගත ගායන ශිල්පියෙකු වන තිලක් සරල ගීත, කණ්ඩායම් ගීත, මෙන්ම වේග රිද්ම ගායනයටද එකලෙස හපන්කම් දක්වන්නෙකි. පසුගිය නත්තල් උත්සවය නිමිත්තෙන් ”නත්තල් මුතු පිණිකැට” නමින් ස්වනිර්මාණ රැගත් නවතම සංයුක්ත තැටියක් එළිදැක්වීය.උපතින් බෞද්ධයෙකු වුවත් පල්ලියේ ගීතිකා හා කැරොල් ශෛලියට ඉමහත් ලැදියාවක් දැක්වීමේ හේතුවෙන්ම එම සම්ප්‍රදායට අනුකූලව නව නිර්මාණ ඉදිරිපත් කිරීමට ඔහු උත්සූක විය. තමන්ගේම ගීපද රචනා තනු යොදා ප්‍රකට සංගීතවේදී සරත් ගුණවර්ධනයන්ගේ මියුරු සංගීතයෙන් පෝෂණය වූ නිර්මාණ එකතුව සාර්ථකව ඔහු එළිදැක්වීය.ප්‍රවීණ ගායන ශිල්පී නිහාල් නෙල්සන්ගේ 50 වැනි සංවත්සරය වෙනුවෙන් හේමසිරි හල්පිට රචනා කළ උපහාර ගීයද හැඩගැන්වූයේ තිලක්ය.සියලු ප්‍රවීණ කලාකරුවන්ගෙන් සැදුම්ලත් මොරටු කලා එකමුතුවෙහි ආරම්භයේ පටන්ම කැපවී වැඩකළ තිලක් 2003/2004 වසරවල එහි ප්‍රධාන ලේකම් ධූරය හොබවමින් සේවා ව්‍යාපෘති රැසක් දියත් කිරීමට සමත් විය.විශිෂ්ටතම සාමාජිකයාට පිදෙන සම්මානය, කලාසේවය ඇගයීමේ සම්මානය සහ සේවා සම්මානය ඔහු මොරටු කලා එකමුතුවට දැක්වූ දායකත්වයට කදිම නිදසුන්ය. කලා එකමුතුවේ දස වන සංවත්සරය නිමිත්තෙන්ප්‍රවීණ මොරටු ගායක ගායිකාවන් රැසක් ගී ගැයූ ”පුන්සඳ පායා” සංයුක්ත තැටියට ”මවගෙ උණුසුමයි” ඔහුගේම ස්වනිර්මාණයෙන් දායක විය.ගීත ගායනයට අමතරව ගීපද රචකයෙකු ලෙසින් ද සිය කුසලතා ප්‍රදර්ශනය කොට ඇති තිලක් සිරස , වී එෆ් එම් හා හිරු රූපවාහිනී නාළිකා වෙනුවෙන් ඔවුන්ගේ සියලු වැඩසටහන් ඇතුළත්කොට ගීත නිර්මාණ කොට ඇත.වත්මන් පාර්ලිමේන්තුවේ අමාත්‍යවරුන්, මන්ත්‍රීවරුන්, පළාත් සභා සහ ප්‍රාදේශීය සභා මන්ත්‍රීවරුන් 200කට අධික ප්‍රමාණයකට පක්ෂ භේදයකින් තොරව ඔවුන්ගේ සියලු මැතිවරණ ප්‍රචාරක කටයුතු සඳහා හඬපටයක්ද සහිතව ආකර්ශණීය ගීත 200 කට අධික ප්‍රමාණයක් නිර්මාණය කොට ඔවුන්ගේ සුවිශේෂී ජයග්‍රහණයන් උදෙසා සංගීතය තුළින් සුවිශාල මෙහෙවරක් සලසා දී ඇත.පාසල් අවධියේදී මොරටුවේ වේල්ස් කුමර විදුහලෙහි ප්‍රවීණ නාට්‍යාචාර්ය තිස්ස ගුණවර්ධනයන්ගේ ”රන්තෙළි” සහ ”කැකිල්ලේ ” වේදිකා නාට්‍ය හරහා ටයිටස් තොටවත්තයන්ගේ ”සිහසුන” ලුවී වැන්ඩස්ට්‍රාටන්ගේ ”බිඳුණු හදවත් ” හා ඇල්.එම්.පෙරේරාගේ ”හතරවටේ ” වැනි සිනමා නිර්මාණ සඳහා දායක වී රංගන කුසලතාවයන්ද ප්‍රදර්ශනය කොට ඇත.ශ්‍රී ලාංකීය ගායක ගායිකා සංගමය, මොරටුව කලා එකමුතුව, ප්‍රාදේශීය සංස්කෘතික මණ්ඩලය වැනි ක්‍රියාකාරී කලා සංවිධාන රැසක් නියෝජනය කරන තිලක් ඔහුගේ සියලු නිර්මාණ කටයුතු සඳහා නොමසුරු දායකත්වයක් ලබාදෙන මොරටුවේ ප්‍රවීණ සංගීතවේදීන් වන ප්‍රියන්ත පීරිස් , සරත් ගුණවර්ධන, නිහාල් ප්‍රනාන්දු සහ රන්දුල ලක්ෂිත සමඟ මිහිරි හෙට්ටිආරච්චි, ලක්රුවනි රොසයිරෝ , ආශා පෙරේරා සහ ශිරානි පෙරේරා කෘතඥ පූර්වකව සිහිපත් කර සිටී.අවුරුදු ගීත නිර්මාණ එකතුවත් සමඟින් ඔබ හමුවට එන තිලක්ගේ රසිකයන්ට164, කල්දෙමුල්ල, මොරටුව ලිපිනයෙන් හෝ 0716616634 දුරකථනයෙන් ඔහු ඇමතිය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304184</link>
    <topic>හරඹ පාන්නෙකුගේ සිනමා සම්ප්‍රාප්තිය</topic>
    <author>තුසිත ජයසුන්දර</author>
    <content>සිනමාකරුවෙකු වීම තවදුරටත් පහසු කටයුත්තක් නොවේ. ස්ථාපිත සිනමාශාලා පද්ධති හරහා තමන්ගේම වූ සිනමාපටයක් මුදාහරින්නට අලුතින්ම අවකාශ සලසා ගත්තවුන් එපමණ දුබල නොවුවද ඔවුන් එතැන මුහුණ දෙන, දුෂ්කරතා සත්තකින්ම ඉමහත්ය.කෙසේ නමුදු ඔවුන් මුහුණ දෙන දෙවන හා සමහරවිට වැදගත්ම අභියෝගය වන්නේ සිනමාකරුවෙකු සේ අඛණ්ඩව සිනමාව තුළ රැඳී සිටීමේ හැකියාව සාක්ෂාත් කරගැනීමයි.මේ බැහැර කළ නොහැකි පසුබිම විෂයෙහි නාලක විතානගේ ස්වකීය ප්‍රථම සිනමාපටය - ”අනිත්‍යා” මහජන ප්‍රදර්ශනයට සිනමා ශාලා හරහා මුදා හරින්නේ දෙවැනි සිනමාපටයට අවැසි කොන්දේසිද සම්පාදනය කොට ගෙන බව කියවේ.ඇතැම් විට නාලක ඔහුගේ සමකාලීනයන්ට වඩා තරමක් දුරට හෝ වාසනාව උරගා බලන්නෙකු බවයි ඉන් කියවෙන්නේ.සිනමා මාධ්‍යයේ රුව ගුණ හඳුනා ගනිමින් සිනමා අධ්‍යක්‍ෂණයට අලුතින්ම අවතීර්ණ වීමේදී පැන නැඟිය හැකි එක් අනතුරක් කෙරෙහි විටෙක තරුණ සිනමාකරුවන් සැලකිලිමත් නොවන බව පෙනී යයි.එනම් බොහෝ හරඹ දැක්විය හැකි සිනමාව, තමන්ගේ සිනමාපටයෙන් පිළිබිඹු කරන්නට දරන වෑයමය. මෙබඳු පිවිසුම් මේ සිනමාකරුවන්ගේ අනාගතය ප්‍රකට කරන්නක් වන්නට ද පුළුවන.එය නිශ්චිත අදහසක් නොවේ. බොහෝ හරඹ පාන්නට මුලදී උත්සුක වුවද සිනමා ඥානය අත්දැකීමෙන් ම ප්‍රගුණ කරද්දී වඩා ගැළපෙන අවස්ථා කරා යන්නට ඔවුනගේ අවධානය යොමු වනු ඇත. එසේම සිනමා මාධ්‍යය, ශ්‍රව්‍ය - දෘෂ්‍ය පර්යේෂණ කාර්යයන්ට තෝතැන්නක් වූයේ අද ඊයේ නොවේ.අද වන විට ශ්‍රව්‍ය - දෂ්‍ය පර්යේෂණ කාර්යයන්ට විෂය වන අවස්ථා පුළුල් වෙමින් පවතී. එහෙත් සිනමා පර්යේෂණ යනු තවමත් සිනමාවට ලැදි තරුණයන්ගේ බලාපොරොත්තුවකි.”අනිත්‍යා” නරඹා අවසන් වූ පසු මේ කරුණු සිහියට නැඟෙන්නේ කාගේවත් බලපෑමකට නොවේ. එක අතකින් නාලක තමන්ට ලැබුණු පළමු අවස්ථාව උපයෝගී කර ගත්තේ පර්යේෂණාත්මකවය.එය කූටප්‍රාප්තියක් සළකුණු නොකිරීම වෙනම කථාවකි. සිනමා පර්යේෂණ හා සිනමා හරඹ අතර ඇති කෙස් ගසක වෙනස දෙස නාලක අතිශයෝක්තියෙන් නොබලයි.ඒ නිසාම දෝ ඔහු නා නා විධ හරඹ පාන්නට නොපැකිලෙන්නකු බව පෙනේ. මෙකල සිනමා හරඹ පාන්නකු තරුණ සිනමාකරුවන් වෙතින් මුණ නොගැසෙනවාම නොවේ.පළමු කොටම සිනමා පටයේ හැඩය හා ප්‍රකාශන විලාශය සකස් කර ගන්නා හෙයින් නාලකට සිදුවන්නේ අදාළ පුවත ඒ තුළ බහාලන්නටය. එහෙයින්ම පුවත හා එය විකාශනය වන පිළිවෙල විසින් ඉල්ලා සිටිනු ලබන හැඩයක් හා ප්‍රකාශන විලාසයක් සරි කර ගැනීමේ වුවමනාව වෙනුවෙන් පෙනී සිටින්නට නාලකට අවශ්‍ය නොවේ.ඔහු විසින් සකසා ගනු ලබන හැඩය හා ප්‍රකාශන විලාසය සුපුරුදු ආඛ්‍යාත රටාවට වඩා මඳක් වෙනස්ය. තමා වඩාත් ප්‍රිය කරන හරඹ පාන්නට ඔහු අවකාශ සලසා ගත්තේ මෙතැනිනි.හරඹ පෑම හෝ නොපෑම යම් සිනමාකරුවකුගේ සාර්ථකත්වය මනින මිනුම් දණ්ඩක් නොවේ. නමුත් හරඹ පෑම ඔස්සේ එන අනතුරුවලින් සපුරා වැලකීමට නම් සිනමාකරුවාගේ භූමිකාව පිළිබඳ පුළුල් වැටහීමක් තිබීම උචිතය.නාලක විසින් සපයා ගනු ලබන හැඩය හා ප්‍රකාශන විලාසය ඒ ඒ චරිත තුළට පිවිසීමේ අවස්ථා උදා කර ගැනීම සඳහා උනන්දුවන ප්‍රමාණය සම්බන්ධයෙන් ප්‍රශ්න කිරීමේ ඉඩක් පවතී. ඇත්තෙන්ම මෙවැනි ප්‍රශ්න කිරීම් සඳහා ලක්වීමද අලුත් සිනමාකරුවකුගේ ජයග්‍රහණයකි.කිසිවකුගේ අවධානය දිනා නොගන්නවාට වඩා නිර්දය විවේචන ආදියට ලක්වීම පසුකාලීන සාර්ථක වීම කෙරෙහි නිරතමානවම බලපානු ඇත. අනෙක් අතට නාලක මෙතනදී අදහස් කරන්නේ සිනමාව, ජීවිත විවරණයට උචිතම ප්‍රකාශන මාධ්‍යක් වන බවයි. වෙනත් මං ඔස්සේ යන නවක සිනමාකරුවන් බැහැර කිරීමක් ඉන් අදහස් නොකෙරේ. නාලක තෝරා ගත්තේ සුවපහසු මඟක් නොවේ.දෙකරුණක් මුල් කරගෙන ”අනිත්‍යා” ප්‍රශ්න කිරීමේ ඉඩක් පවතී. පළමු වන කරුණ වන්නේ පාදක වන පුවත හා සිනමාපටයේ හැඩයත්, ප්‍රකාශන විලාසයත් අතර එකඟතාවක් නොමැති ය යන්නයි.එබන්දක් තිබිය යුතුම යැයි යනුවෙන් නියතයක් තිබේදැයි යන්න අපැහැදිලිය. කෙසේ නමුදු නාලකගේ පුවත ඇත්තෙන්ම සංකීර්ණ ලක්ෂණ එහෙමටම නොපෙන්වන්නෙකි. නමුත් සංකීර්ණ අවස්ථා කරා එහි එන චරිත ගෙන ඒමට හැකියාවක් ඇත.විශේෂයෙන්ම ප්‍රධාන චරිත ද්විත්වය අධ්‍යයන කාර්යයකට විෂය කර ගැනීමේ ඉඩක්ද පවතී. නාලකට උපකාර කරන්නේද මේ චරිත නිරූපණය කරන නවකයන්ය. නාලකට ප්‍රශ්න ඇති කරන්නේද ඔවුන්ය.සිනමාපටයේ හැඩය හා ප්‍රකාශන විලාසයට සරිලන රංගන කාර්යයක් ඔවුන් වෙතින් උපයා ගන්නට නාලක සමත් වන ප්‍රමාණය සම්බන්ධයෙන් සෑහීමකට පත්වීමේ හැකියාව සීමිතය. බාහිර පෙනුම යනු ගලපා ගත යුතු එකම නිර්ණායකය නොවේ.”අනිත්‍යා ”ප්‍රශ්න කළ යුතු දෙවැනි කරුණ වන්නේ එය නරඹද්දී දැනෙන වෙහෙසයි. නවක සිිනමාකරුවන්ගේ වෙහෙසකර ප්‍රථම සිනමාපට නැරඹීමේ අත්දැකීමද විද්වත් රසිකයාට තම සිහියට නැෙඟනු ඇත.ඔවුනතුරෙන් පසු කාලීනව විශිෂ්ඨ ලෙස සිනමාව පරිිහරණය කළ අයද සිටිති. ”අනිත්‍යා” හි ;වහෙසකර බව උපදින්නේද එහි එන හැඩය හා ප්‍රකාශන විලාසයත් , රංගන කාර්යයත් සමඟිනි. ඒ අනුව යථොක්ත කරුණු ද්විත්වයම එකම කරුණක ආකාර ද්විත්වයක් සේ සැලකීමටද අවස්ථාව තිබේ.සිනමාපටය හා නොබැෙඳන ජවනිකා ඇතුළත් කරලීමේ වගකීමද භාර ගත යුත්තේ නාලකමය. මේ ජවනිකා විස්මයක්ද දනවයි. එනම් සිනමාවේ අනන්‍යතාව සොයා යන්නෙකු බව පෙනී යන , ඒ හරහා ජීවිත විවරණයකටද උනන්දු වන තරුණයෙකු මෙසේ හැසිරෙන්නේ මන්දැයි යන්න එක්විටම විශ්වාස කළ නොහැකි හෙයිනි.”අනිත්‍යා ” සමහරවිට සමාන්තර සිනමා ලක්‍ෂණ අන්තර්ගත සිනමාපටයක් බවද පෙනේ. එහෙත් එය සමාන්තර සිනමාවට කළ සංග්‍රහයක් සේ සඳහන් කිරිමට ඉක්මන් නොවිය යුතුය. මන්ද සමාන්තර සිනමාපටයක් බවට පත්වීමේ කොන්දේසි තවදුරටත් සපුරා ගන්නට ”අනිත්‍ය”ට සිදුව ඇති හෙයිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304185</link>
    <topic>අඩු වියදමින් වැඩි වැඩක් කිරීම අපේ ඉදිරි තේමාවයි</topic>
    <author>චමීර ඇල්ලදෙණිය</author>
    <content>තෙල් නළ මාර්ග සංවර්ධනය සඳහා ගෙන තිබෙන ක්‍රියාමාර්ග, ලංකා ඛනිජ තෙල් තොග ගබඩා පර්යන්ත සමාගමේ ඉදිරි සැලසුම් හා මේ වසරේ ඉලක්ක පිළිබඳ ලංකා ඛනිජ තෙල් තොග ගබඩා පර්යන්ත සමාගමේ සභාපති මේජර් ජනරාල් එම්. ආර්. ඩබ්ලිව්. ද සොයිසා මහතා “දිනමිණ” සමඟ කළ සංවාදයකි මේ.තෙල් නළ කාන්දුවීම් ගැන පසුගියදා වාර්තා වූවා. මේ පිළිබඳ කතා කළොත්?වරායේ සිට රට අභ්‍යන්තරයට ඉන්ධන ගෙන එන නළ පද්ධතිය බොහෝ ඉපැරණියි. එයින් ඉන්ධන රට තුළට ගෙන ඒමේදී විශාල අවදානමක් තිබෙනවා.ඒ නිසා ඒ ඉපැරණි නළ පද්ධතිය නවීකරණය කිරීමට අප සැලසුම් සකස් කළා. කොළඹ වරායේ සිට නළ මාර්ග පහක් එකල ඉදිකර තිබෙනවා.එයින් දැන් භාවිතා කරන්නේ නළ මාර්ග තුනක් පමණයි. ඉතිරි නළ දෙක භාවිතා කිරීමට නුසුදුසු තත්ත්වයේ තිබෙන්නේ. මේ තත්ත්වය නිසා අපේ ආර්ථිකයට විශාල බලපෑමක් සිදු වෙනවා.තිබෙන නළ මාර්ග තුනේ නිසි අයුරින් ඉන්ධන ප්‍රවාහනය කිරීමට හැකියාවක් නැහැ. ඒ නළ පද්ධතියේ තිබෙන දෝෂ නිසා පීඩනයෙන් ඉන්ධන පොම්ප කිරීමට හැකියාවක් නැති කමින් වරායේ සිට එක් නැවකින් ඉන්ධන රට තුළට ගෙන ඒමට දින හතරක් ගතවෙනවා.මේ නළ මාර්ගයේ අනවසර පදිංචිකරුවන් සිටීමත් නිසා ලොකු ප්‍රශ්නයක් තිබෙනවා.කොළොන්නාව නළ මාර්ගය එලීමේදී නිවාස අහිමි වන ජනතාවට ලබාදෙන සහන මොනවාද?2002 වසරේ ඉඳලා මේ නළ මාර්ගය ඉදිකිරීමට සැලසුම් සකස් කර තිබෙනවා. නොයෙකුත් හේතු නිසා එය ප්‍රමාද වෙමින් තිබුණා.නමුත් 2007 වසරේ ජනාධිපතිතුමා මේ නළ මාර්ගය ඉදිකිරීමට උපදෙස් ලබා දුන්නා. ඒ සඳහා ව්‍යාපෘති කාර්යාලයක් ඉදිකරලා වැඩ කටයුතු ආරම්භ කළා.කොළඹ වරායේ ඉඳලා කොළොන්නාව තෙල් ගබඩා පර්යන්තයට ඇති මුළු දුර කිලෝමීටර් 14.5 ක් වෙනවා. මේ නළ මාර්ග පද්ධතිය මීටර් 6 ක පළලින් යුතුව නිර්මාණය කිරීමට අප කටයුතු කර තිබෙනවා.මේ ආසන්නයේ සිටින අනවසර පදිංචිකරුවන් අවම අයුරින් ඉවත් කරමින් මේ කටයුත්ත සිදුකිරීමට, මේ සමස්ත නළ පද්ධතිය දිවෙන්නේ දුම්රිය දෙපාර්තමේන්තුවේ ඉඩමක් හරහායි. ඒ ඉඩමේ අනවසර පදිංචිකරුවන් 409 ක් සිටිනවා.ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතාගේ උපදෙස් මත මේ පිළිබඳව මා පෞද්ගලිකව මැදිහත්ව කටයුතු කළා. ඒ අනුව මීටර් 6 ක පළල ප්‍රමාණයෙන් මේ නළ මාර්ගය ඉදිකිරීම මගින් ජනතාව ඉවත් කිරීම අවම වශයෙන් සිදු කිරීමට තීන්දු කළා.ආරක්‍ෂක ලේකම් ගෝඨාභය රාජපක්‍ෂ මහතා සමඟ සාකච්ඡා කර මෙමඟින් ඉවත් කරන ජනතාවට නිවාස ලබාදීමට කටයුතු කළා. ගෝඨාභය රාජපක්‍ෂ මහතා මැදිහත් වෙලා නාගරික සංවර්ධන අධිකාරියට අයත් නාගොල්ලාගම ප්‍රදේශයේ ඉඩමක නිවාස 80 ක් ඉදිකර මෙතැනින් ඉවත් කළ පවුල් පදිංචි කිරීමට පියවර ගත්තා.ඉන්ධන කාන්දු නොවීම සඳහා ලංකා ඛනිජ තෙල් තොග ගබඩා පර්යන්ත සමාගම ගෙන තිබෙන පියවර මොනවාද?නළ පද්ධති එලීමේ කටයුතු මේ වසරේ මුල් භාගයේදී ආරම්භ කිරීමට අප බලාපොරොත්තු වෙනවා. දැනට තෙල් කාන්දුවන ස්ථාන සොයා ගෙන ඒවාට විසඳුම් ලබා දී තිබෙනවා. මේ සඳහා අමෙරිකානු ඩොලර් මිලියන 45 ක් වැය වෙනවා.ලබන වසර අවසානය වන විට මේ නළ මාර්ගය ඉදිකිරීමට අප සැලසුම් කර තිබෙනවා. මේ ව්‍යාපෘතිය අවසන් කළායින් පසුව ආර්ථික වාසි රැසක් අපට හිමි වෙනවා. නළ පද්ධතිය නවීකරණය කළාට පසුව මෙතෙක් ඉන්ධන පොම්ප කිරීම සඳහා නැවකට ගිය කාලය සියයට 50 කින් අඩු වෙනවා.ඒ අනුව මෙය ඉටුකර අවසන් වූ පසුව දින දෙකක් තුළ ඉන්ධන පොම්ප කිරීමට හැකි වෙනවා. මෙමඟින් විශාල මුදල් ඉතිරියක් ඇති වෙනවා.නව වසරේ ලංකා ඛනිජ තෙල් තොග ගබඩා පර්යන්ත සමාගමේ ඉලක්ක මොනවාද?නළ පද්ධතිය ඉදිකිරීම 2013 වසරේ ප්‍රධානම ව්‍යාපෘතිය වන අතර, ඊට අමතරව ගබඩා ඉදිකිරීමට අප සැලසුම් සකස් කර තිබෙනවා. ශ්‍රී ලංකාවේ තෙල් ඉල්ලුම සියයට 30 කින් වැඩිවෙලා. දින 60 කට අවශ්‍ය සියලුම තෙල් ගබඩා කිරීම අපේ ප්‍රතිපත්තියයි.ඒ සඳහා ගබඩා පද්ධති නවීකරණය කිරීමට අවශ්‍යයි. ඒ ගැන සිතා ගබඩා පද්ධතිවල ධාරිතා ප්‍රමාණය වැඩි කිරීමට සැලසුම් සකස් කර තිබෙනවා. මේ සඳහා මෙට්‍රික් ටොන් 10,000 ක ධාරිතාවයකින් යුත් ගබඩා ටැංකි 10 ක් ඉදිකිරීමට අප කටයුතු කරමින් තිබෙනවා.ඉන් ටැංකි 06 ක් කොළොන්නාව පර්යන්තයටත්, ඉතිරි ටැංකි 04 මුතුරාජවෙල පර්යන්තයේ ඉදිකිරීමට පියවර ගෙන තිබෙනවා. මෙයට අමෙරිකානු ඩොලර් මිලියන 50 ක් වැය වෙනවා.උතුරේ සංවර්ධනය සඳහා ලංකා ඛනිජ තෙල් තොග ගබඩා පර්යන්ත සමාගම ගෙන තිබෙන පියවර මොනවාද?මීට අමතරව උතුරේ සංවර්ධන කටයුතු සඳහා අප දායකත්වය සපයා තිබෙනවා. මෙතෙක් කලක් කන්කසන්තුරේ තිබුණ තෙල් ගබඩා පර්යන්තය පලෙයි ප්‍රදේශයට ගෙන ඒමට පිඹුරුපත් සකසා තිබෙනවා.මේ සඳහා අමෙරිකානු ඩොලර් මිලියන 25 ක් වැය කිරීමට නියමිතයි. විධිමත්ව ඉන්ධන බෙදාහැරීම සඳහා කටයුතු කර තිබෙනවා. ගුවන් යානා ඉන්ධන කටුනායක ගුවන් තොටුපළ වෙත යැවීමට දිනකට දුම්රිය ගමන් වාර තුනක් යෙදවීමට සිදු වෙනවා.එය තවත් කඩිනම් කිරීමට වරාය හා කොළොන්නාව අතර ඉදිකරන නළ මාර්ගයෙන් සෘජු නළ මාර්ගයක් ඉදිකිරීමට අප බලාපොරොත්තු වෙනවා. මීට අමතරව 2002 – 2004 එක්සත් ජාතික පක්‍ෂ පාලන කාලයේ ඉන්දියන් තෙල් සමාගමට ලබා දී තිබෙන චයිනා බේ ඉන්ධන ගබඩා පර්යන්තය නැවත රජයට පවරා ගැනීමට පිඹුරුපත් සකසමින් තිබෙනවා.ඊට අදාළ කැබිනට් පත්‍රිකාව ඉදිරි සති කිහිපය තුළ අමාත්‍ය මණ්ඩලයට ඉදිරිපත් කිරීමට නියමිතයි. එමඟින් විශාල මුදලක් උපයා ගැනීමට හැකියාව තිබෙනවා. එය විදේශ ආයෝජකයන්ට විවෘත කිරීමට අපගේ අදහසක් තිබෙනවා.බාල ඉන්ධන ගෙන ඒම වැළැක්වීම සඳහා ගෙන තිබෙන පියවර මොනවාද?මෙරටට ගෙන්වන ඉන්ධන පරීක්‍ෂා කිරීම සඳහා අප සතුව තිබෙන රසායනාගාර පහසුකම් දියුණු කිරීමටත් අපගේ රසායනාගාර නිලධාරීන් විදේශ පුහුණුව සඳහා යොමුකිරීමටත් අප කටයුතු කර තිබෙනවා.පසුගිය කාලයේ කතාබහට ලක්වූ බාල ඉන්ධන නැවත මේ රටට ගෙන්වීම වැළැක්වීම සඳහා ඇමැතිතුමාගේ උපදෙස් මත සියලු කටයුතු සිදු කර තිබෙනවා. සියයට 33 කින් මේ රටේ ආර්ථිකයට ඉන්ධන දායකත්වය සපයනවා.එය මේ රටේ යාන්ත්‍රණය පවත්වා ගැනීමට උපකාර වී තිබෙනවා. එය නිසි අයුරින් පවත්වාගෙන යමින් ඛනිජ තෙල් ක්ෂේත්‍රයේ වියදම් අඩු කරමින් වැඩි කාර්යක්‍ෂමතාවයක් ලබාදීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304186</link>
    <topic>ලොව උසම ශාන්ත අන්තෝනි පිළිරුව තැනූ පුංචි මිනිසා</topic>
    <author>පිංතූර හා සටහන</author>
    <content>කලාකරුවා යනු මියගියත් සදා කල් ජනතා හදවත්වල ජීවත්වන සුන්දර, අමරණීය මිනිසෙකි. එවැනි මිනිසකු සොයා අප ඔහුගේ පුංචි නිවහනට ගොඩවැදුණේ ඔහුගේ වග තුන දැන ගැනීමේ බලවත් ආශාවකිනි. මොහු ද්‍රවිඩ ජාතිකයකු වන ජයා සෙබස්තියන්ය.ඔහු කොළඹ, අගරදගුරු අති උතුම් මැල්කම් කාදිනල් රංජිත් හිමිපාණන් අතින් වත්තල දී මහත් උත්සවශ්‍රීයෙන් ආසිරි ගැන්වුණු ලෝකයේ උසම සාන්ත අන්තෝනි මුනිඳුන්ගේ ප්‍රතිමාව නිර්මාණය කර ශ්‍රී ලංකා මාතාවට යසස් කීර්තියක් ගෙන දුන් පුංචි මිනිසෙකි.1962.12.06 උඳුවප් මාසයේ ශීතල නත්තල් අසිරියත් සමඟ මරිය සුසේවි යගප්පන් මහතාටත් මරියා අට්පුදම් මහත්මියටත් දාව මෙලොව එළිය දුටු දරු පස් දෙනාගෙන් පවුලේ වැඩිමලා වූයේ ජයා සෙබස්තියන්ය.මට තාම මතකයි මගේ අම්මා මාව ඉස්ඉස්සෙල්ලම පාසලට ඇරලවන්න පෙර ගෙදරදී දෙවියන්ට මාව භාර කරල නළලේ කුරුසය ඇඳල මගේ් හිස ආදරයෙන් සිපගෙන අතින් අල්ලාගෙන ගොස් කොළඹ කොච්චිකඩේ ශාන්ත අන්තෝනි විද්‍යාලයට ගොස් ගුරුතුමාට මා භාර දුන් අයුරු. අම්මගේ උතුරා ගිය සෙනෙහස ආදරය නිසා මට ඉගෙන ගන්න ලොකු ආශාවක් ඉපදුණා.ඒ අනුව මා උසස් පෙළ හැදෑරීම සඳහා විවේකානන්ද විද්‍යාලයට ඇතුළු වුණා. මේ අතර පියාගේ් හදිසි අභාවය නිසා මට පාසලට ආයුබෝවන් කියන්න සිද්ධ වුණේ දරු 5 දෙනෙකු නඩත්තු කිරීමට අම්මා විඳින දුක මට උහුලා සිටි නොහැකි නිසායි.පාසල් යන සංදියේ සිටම චිත්‍ර ඇඳීමට මෙන්ම මූර්ති කලාව මගේ ඇඟේ තිබුණ නිසා අම්මා ගෙන යන ජීවන බර සැහැල්ලු කරන්න එදා කොච්චිකඩේ සිටි රූප අච්චු ගැසීමට දක්ෂ ඥානම් ප්‍රනාන්දු කියන කලාකාරයා ළඟ මම පේන්ට් කෙනෙකු ලෙස රැකියාවට ගියා.ඥානම් මහතා ළඟ වසර 3 ක් පමණ සේවය කිරීමෙන් අනතුරුව තනියම චිත්‍ර ශිල්පයේ යෙදී සිටියා. 1983 කැරලි, කෝලාහල යුගයේ කඩා බිඳ දමන ලද හිංදු කෝවිල් යළි ප්‍රතිසංස්කරණය කිරීම සඳහා හිංදු සංස්කෘතික ආයතනයේ බලධාරියකු වූ ත්‍රීස්කන්ද රාජා මහතාගෙන් මට ඇරයුමක් ලැබුණා.බදුල්ල දිස්ත්‍රික්කයේ කැඩී බිඳී ගිය රූප තිබුණාට වඩා දැකුම්කලු ආකාරයට ඇද වර්ණවත් කිරීම නිසා බලධාරීන් පැහැදී මුළු ලංකාව පුරාම කෝවිල්වල චිත්‍ර වැඩි හරියක් නිම වුණේ් මගේ තෙලිතුඩෙනි.චිත්‍ර සහ මූර්ති කලාව සමඟ ගෘහ නිර්මාණයටද හැකියාවක් තිබූ මගෙ අතින් තමයි ගාල්ල පත්තිනි අම්මාගේ දේවාලයේ සියලු වැඩ කටයුතු නිර්මාණය වුණේ.මට තාම මතකයි මා ප්‍රථමයෙන්ම නිර්මාණය කරන ලද ශාන්ත ජෝශප් දෙව්මැදුරේ දෑත් විදහා සිටින නිර්මල දේව මෑණියන්ගේ අලංකාර ප්‍රතිමාව නිර්මාණය වුණේ මගේ දෑතෙන්.මට තාමත් මතකයේ රැඳී තියෙන දෙයක් තමයි 1993 වසරේ තරම ඉතාලියේ (රෝමයේ) එවකට සිටි සයවන පාවුළු... පාප් වහන්සේ ශ්‍රී ලංකාවට පැමිණි වකවානුවේ ඉඟුරුකඩේ හංදියේදී පාප් වහන්සේට හරසර දක්වා පිළිගැනීමේදී අඩි 16ක් උස උන්වහන්සේගේ චිත්‍රයක් ඇඳ ප්‍රදර්ශනය කළා. ඊට ජනතා ප්‍රතිචාරය මට ඉහළින්ම ලැබුණා.කෝවිල්වල සහ දෙව්මැදුරුවල රූප වර්ණවත් කිරීමෙන් දිවිගෙවන අතර මගේ තුරුණු වියට හිත ගිය එක්තරා තරුණියක් කෙරෙහි මගේ අවධානයක් ඇති වුණා. ඇය මා වගේම ආගම දහමට ළැදි කිතුනු තරුණියක්.සාන්ත ජෝශප් දේවස්ථානයේ මරිය හමුදාවේ සාමාජිකාවියක් වු ඇය නව ශාන්ති නම් වූවා. දැන හඳුනාගෙන ඇසුරු කිරීමෙන් පසුව අපි දෙන්න දෙමාපියන්ගේ ආශිර්වාදය මැද ශාන්ත ලුසියා දෙව්මැදුරේදී විවාපත් වුණා .අපේ කැදැල්ලට පුංචි කිරිල්ලියක් ලැබිලා ශාන්තිගෙයි මගෙයි ලෝකය අලුත් වුණා. හා පුරා කියා අපට ලැබුණු දියණිය ලින්ඩා හොලියඩ් සෙබස්තියන් කියා බෞතිස්ම කළා.මේ දරු පැටියගේ වාසනාව නිසාදෝ, මට දෙව්මැදුරුවල හා කෝවිල්වල වැඩ තොරක් නැතිව ගලාගෙන ආවා. ඉන්පස්සේ කුලියට සිටි අපට දැන් පදිංචිව සිටින මේ නිවහන ලබා ගැනීමට වරම් ලැබුණා.1994 දී අපට දෙවන දියණිය ලැබුණා.ඇය ලින්ඩා ක්ලෝඩියා හීබෲයි. ලෝක ප්‍රකට චිත්‍ර ශිල්පියකු සිහිපත් කිරීමට තුන්වෙනි පුතාට දැලක්කුරොයිස් කියා නම තැබුවා.එක් අප්‍රේල් මාසයකදී වත්තල ප්‍රදේශයේ දානපතියකුට වත්තල නගර මධ්‍යයේ වගේ සාන්ත අන්තෝනි මුනිතුමාගේ ප්‍රතිමාවක් සාදා ස්ථාපිත කිරීමට අවශ්‍ය වෙලා මගේ ගුරුතුමා වන කොච්චිකඩේ කලාගුරු ඥානම් ප්‍රනාන්දු මහතා මුණගැසී තිබෙනවා.ගුරුතුමා මේ වැඩය භාර දුන්නේ මටයි. ඔවුන්ට අවශ්‍යව තිබුණේ ලෝකයේ සාන්ත අන්තෝනි මුනිතුමාගේ උසම ප්‍රතිමාව වත්තල බිහිකිරීමටයි.පසුගිය අප්‍රියෙල් මස 04 වෙනිදා කිසිම පැකිළීමක් නොමැතිව මෙම කර්තව්‍ය මං භාර ගත්තා. දැනට ලෝකයේ සාන්ත අන්තෝනි මුනිතුමාගේ උසම ප්‍රතිමාව පිහිටා ඇත්තේ ඉතාලියේ පාදුවා නගරයේ බැව් දානපති ව්‍යාපාරිකයා මට පැවසුවා. එය අඩි 20ක් උස වන බවත් මෙම ප්‍රතිමාව අඩි 25 ක් උසට නිර්මාණය කරන්න මං තීරණය කර ගත්තා.ප්‍රතිමාව නිර්මාණය කරන්න අවශ්‍ය අමුද්‍රව්‍ය වන යකඩ, ගල්, වැලි, සිමෙන්ති, දානපති ව්‍යාපාරික මහතා සැපවූ අතර ඊට මගේ දහඩිය මුසුකරලා මෙම බැරෑරුම් කර්තව්‍යය කිසිම කෙනෙකුගේ ශ්‍රමයක් නැතිව තනිවම සිදු කළා.මේ නිර්මාණය පටන් ගත් දින සිට කිතුනු භක්තිකයකු වශයෙන් නොසෑහෙන්න දෙවියන් වෙනුවෙන් මං කැපවුණා. මෙම නිර්මාණය අවසන් වනතුරු මගේ් දයාබර බිරිඳ දරු තිදෙනා දිනපතාම ගෙදර යාච්ඤා කළා.මෙවන් නිර්මාණයක් මාස 3ක් ඇතුළත කෙසේ සිදුවුණා දැයි මටත් පුදුමයක්. “ලෝකයේ උසම සාන්ත අන්තෝනි මුනිතුමාගේ ප්‍රතිමාව ආසිරි ගන්වා විවෘත කිරීමේ උත්සවයට පැමිණි මටත් දරු පවුලටත් දකින්නට ලැබුණු අසිරිය මට ජීවිතයේ කිසිදාක අමතක නොවන මතක ස්ථම්භයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>18</day>
    </date>
    <link>http://www.dinamina.lk/2013/04/18/_art.asp?fn=f1304187</link>
    <topic>දරු පරපුර වෙනුවෙන් කෙරෙන ආයාචනයයි</topic>
    <author>සටහන- නන්දසේන විතාරණ</author>
    <content>“රට හදන්න නම් අපේ දරුවො හරි මාර්ගයට ගන්න වෙනව - ඒක තමයි හැරවුම් ලක්ෂය” මෙරට සුවිශේෂ විද්වතකු වන පාර්ලිමේන්තු මන්ත්‍රී සූරියප්පෙරුම මැතිතුමා මෙම අවවාදය කරනු ලබන්නේ පාර්ලිමේන්තු මන්ත්‍රී නාමල් රාජපක්ෂ මැතිතුමා හටය.මෙරට ඕනෑම අමාත්‍යාංශයක කටයුතු සොයා බැලීමේ අධිකාරි බලයක් මෙම දෙදෙනාටම තිබේ. එය ජනතාවගේ ද අපේක්ෂාවය. සූරියප්පෙරුම මැතිඳුන්ගේ පූර්ණ අවධානය දරුවන් වෙත යොමුවූයේ අද ඊයෙක නොවන බවද අප දන්නා කරුණකි.නමුත් මෙම සාකච්ඡාව තවමත් පවතින්නේ ප්‍රාථමික මට්ටමේ නම් එය අප තැතිගන්වන සුලුය. මෙම ලිපියෙන් අපේක්ෂා කරන්නේ ඉහත සාකච්ඡාව “මෙගා” නාටකයක් බවට පත්කිරීමය.රට හැදුවාට දරුවන් ගොඩනැඟෙන්නේ නැත. එහෙත් දරුවන් යහ මඟට ගතහොත් රට ගොඩනැඟෙන්නේ ශීඝ්‍රගාමි වේගයෙනි. පන්නිපිටිය නිතලවාස සමූහ අධ්‍යාපනික පදනම, කොට්ටාව විදුමිණ ආදර්ශ පාසලෙහි පහළොස් වසරක අත්දැකීම් ද ගොනුකොට ගනිමින් මුලපුරනු ලබන්නේ එම මැතිඳුන් දෙපළටත්, අදාළ මැති, ඇමති, නිල, බලධාරි සැමටත් උක්ත කරුණ සම්බන්ධයෙන් අත්වැලක් සැපයීමටය.* භාරදෙනු ලබන යම් අධ්‍යාපන කලාපයක අ.පො.ස. (සා:පෙළ) සිසුන් සියලුදෙනා 100%ක් සමත්කර වීම.* අදාළ කලාපයේ සියලුම සිසුන් ලියන, කියවන, කියවන, ලියන නිර්මාණශීලී දරු දැරියන් බවට පත්කරලීම.යන අරමුණින් අදාළ නිල, බලධාරීන් සමඟ එක්ව ආදර්ශ ව්‍යාපෘතියක් ක්‍රියාත්මක කිරීම, එහි පළමු අදියර වේ.මෙය කෙසේවත් පර්යේෂණ ව්‍යාපෘතියක් නොවන අතර අප්‍රේල් නිවාඩුවට පෙර ඇරඹේ නම් මුල් අදියරේ ප්‍රතිඵල දෙසැම්බර් මාසය වන විට විද්‍යාමාන වීම අනිවාර්යය.ශ්‍රී ලාංකික රණවිරුවන් කිසිවකට “බැහැ” කීවේ නැත. ඔවුන් ඉටු කළේ මුළු ලොවටම පූර්වාදර්ශී මෙහෙවරකි. ගොවීන් සහලින් රට ස්වයංපෝෂිත කළා මිස “බැහැ” කීවේ නැත. ධීවර කම්කරු ප්‍රජාවන් ද, රණවිරුවන් ද, එසේමය.ක්‍රිකට් ක්‍රීඩක කැළ ලොව මවිතයට පත් කළහ. වත්මන පමණක් නොව අතීත ශ්‍රී විභූතිය ද එසේමය. දැනුමින්, නුවණින්, ශික්ෂණයෙන් හෙබි විනීත දරු පරපුරක් නිර්මාණය කිරීමේ අභියෝගය ද අප භාරගත යුත්තේ එපරිද්දෙන්මය.රටපුරා විසිරී සිටින නිතලවාස සමූහය නිළය, ධනය, බලය ආදි සියල්ලෙන් සපිරි සංතෘප්ත පිරිසක් වේ. ඔවුන් අල්ලා සිටින්නේ රට වෙනුවෙන් තවත් යමක් කිරීමේ අවකාශය පමණි.* FACEBOOK පීරමින් SEX සොයන දරුවා අමතර කියවීම් පොතක් වෙත නැඹුරු කිරීම. ඇසින්, කනින් ඇතුළු වී දරුවන්ගේ ඉහමොළ ඔද්දල් කරවන බොහෝ රෝග කාරක මේ මගින් සමනය කළ හැකි බව නිතලවාස සමූහය පසක් කොටගෙන සිටී.* බොහෝ දුෂ්කරතා මැද නාමිකව හෝ පවත්වාගෙන යන සංස්කෘතික අමාත්‍යාංශයේ “සිසුනැණ පුබුදුව“ සක්‍රීය පුස්තකාල සංකල්පය මත අධිවේගී මගකට ප්‍රවිෂ්ට කරවීම.* අධ්‍යාපනයේ සිරකරුවකුව සිටින “දරුවා” ඉන් මුදාගෙන සැබෑ අධ්‍යාපනයකට යොමු කිරීම.(සිනහවකට, කථාවකට, වෙන වැඩකට නෑ වෙලාව.... විභාගයේ.... විකෘති)* 1998 වසරේ දී ජාතික අධ්‍යාපන ආයතනයේ ලේකම් ආචාර්ය ප්‍රේමදාස උඩගම මැතිතුමාගේ ප්‍රධානත්වයෙන් පැවැති “පාසල් පද්ධතියට ටියුෂන් වලින් ගත හැකි දේ” නැමති වැඩමුලුවේ නිර්දේශ ක්‍රියාත්මක කිරීම.අදාළ ව්‍යාපෘතියේ සමහර උපාංග වේ.ගසකට නැග තැඹිලි ගෙඩියක් කඩාගෙන කෑම අසීරු කටයුත්තක් වුවද, ශ්‍රී පාදය කරුණා කිරීම කිසිවෙකු හට අසීරු කටයුත්තක් නොවන්නේ ඒ වටා ඇති පඩිපෙළ නිසාම නොවේ. අධිෂ්ඨානය හේතුවෙනි.තාක්ෂණය හා කළමනාකරණය අරමුණ සාක්ෂාත් කරලීම පහසු කරවන උපක්‍රමයක් පමණි. එම නිසා යමක් පහසු කර ගැනීම මෙන්ම අපහසු වැඩක් බවට පත්කර ගැනීම ද, අප තුළ ඇති අධිෂ්ඨානය මත සිදුවන්නකි.ගතින් සිතින් නිරෝගී දැනුමින්, නුවණින් පිරිපුන් දරු පරපුරක් යන අරමුණ පෙරදැරිව අදාළ අංශ සමඟ අත්වැල් බැඳගැනීමට නිතලවාස සමූහය කැමැත්තෙන් සිටී.වසරක් තුළ සාර්ථකව නිම කරනු ලබන ආදර්ශ ව්‍යාපෘතිය වඩා විධිමත්ව හා පුළුල්ව සමස්ත දරු පරපුර වෙත ගෙනයාමේ හැකියාවද, අධිකාරි බලයද, යාන්ත්‍රණ ද වගකීම ද ඇත්තේ අප වෙත නොව අදාළ මැති ඇමැති නිල, බලධාරීන් වෙත බව අවසාන වශයෙන් සටහන් කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304192</link>
    <topic>පාරිභෝගිකයාට ගැටලු මතු වුවහොත් විදුලි ගාස්තු ගැන යළි සලකා බලනවා</topic>
    <author/>
    <content>විදුලි ගාස්තු සංශෝධනය හේතුවෙන් පාරිභෝගිකයාට යම් ගැටලුවක් මතු වුවහොත් පසු විමසුමක් සිදුකර ඒ සම්බන්ධයෙන් යළි සළකා බැලීමට කටයුතු කරන බව රජයේ මාධ්‍ය ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.සහනයක් ලබාදීමට හැකි නම් එය ලබාදීමට මුලින්ම ඉදිරිපත් වන්නේ රජය බව කී ඇමැතිවරයා එසේ කළ නොහැකි අවස්ථාවක කළ හැකි කිසිවක් නැතැයිද කීය. ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (18) පැවැති මාධ්‍ය හමුවේදී විදුලි ගාස්තු වැඩිකිරීම සම්බන්ධයෙන් මාධ්‍යවේදීන් මතු කරන ලද ප්‍රශ්නවලට පිළිතුරු දෙමින් ඇමැතිවරයා මේ බව පැවැසීය.වත්මන් රජය ක්‍රියාත්මක කොට ඇති සැමට විදුලිය සංකල්පය යටතේ විදුලිය පරිභෝගිකයන් සංඛ්‍යාව සියයට 90 දක්වා වැඩිකර ඇති බව කී ඇමැතිවරයා, වැඩිවන ඉල්ලුම සපුරාලීමට අවශ්‍ය අතිරික්ත විදුලිය උත්පාදනය කිරීමට අවශ්‍යව ඇති බවත්, ඒ සඳහා විශාල මුදලක් වැය කොට දැවිතෙල් යොදා ගැනීමට සිදුවීම නිසා විදුලි බිලේ වෙනසක් සිදු නොකොට ස්ථාවර අගයක පවත්වා ගෙන යාම අසීරුවී ඇති බවත් අවධාරණය කළේය. ගල් අඟුරු බලාගාරය හැකි ඉක්මනින් ආරම්භ කරන තෙක් ඇතිවන අසීරුතා ඉවසා සිටීමට සිදුවන බවත් කීය.රටේ සංවර්ධනය අමතක කොට සහනාධාර මත යැපෙන්න පත්කොට රට ආගාධයට යැවීම රජයට කිසිසේත් කළ නොහැකි බවද ඇමැතිවරයා මෙහිදී අවධාරණය කළේය.ආසියා කලාපයේ සෑම රටක්ම පාහේ විදුලිය කප්පාදු කිරීම සිදු කළද ශ්‍රී ලංකාවේ එවැන්නක් සිදු නොකිරීමට රජය තීන්දුවක් ගෙන තිබෙන බව කී ඇමැතිවරයා විදුලිය ගාස්තු වැඩිවීම ගැන පමණක් කතා නොකොට විදුලිය අරපිරිමැසීම සම්බන්ධයෙන් සිතා බලා කටයුතු කිරීමට කාලය එළැඹ ඇතැයිද කීය.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304193</link>
    <topic>ශ්‍රී ලංකාව පොදු රාජ්‍ය මණ්ඩලයෙන් ඉවත් කිරීමට කිසිම හැකියාවක් නැහැ</topic>
    <author>මහින්ද අලුත්ගෙදර</author>
    <content>ඇතැම් සංවිධාන සහ කණ්ඩායම් කුමන යෝජනා ඉදිරිපත් කළද ශ්‍රී ලංකාව පොදු රාජ්‍ය මණ්ඩලයෙන් ඉවත් කිරීමට කිසිවිටෙකත් හැකියාවක් නැතැයි රජය අවධාරණය කරයි.පොදු රාජ්‍ය මණ්ඩලීය ප්‍රබල සාමාජික රටක් වශයෙන් මේ දක්වා ශ්‍රී ලංකාව එම සංවිධානයේ මූලධර්මයන්ට අනුව කටයුතුකර තිබෙන බවද එහි සියලු සාමාජික රටවල් සමඟ මිත්‍රශීලීව කටයුතු කරන බවද විදේශ කටයුතුනියෝජ්‍ය ඇමැති නියොමාල් පෙරේරා මහතා දිනමිණ ට පැවැසීය. කිසිඳු හරයක් නොමැතිව හුදෙක්ම තම පටු පරමාර්ථයන් ඉටුකර ගැනීම වෙනුවෙන් විවිධ යෝජනා ඉදිරිපත් කරන බව පෙන්වාදුන් නියෝජ්‍ය ඇමැතිවරයා ඒවායේ කිසිඳු පදනමක් නොමැති බවද ශ්‍රී ලංකාවට එරෙහිව කිසිඳු බලපෑමක් කළ නොහැකි බවද පෙන්වා දුන්නේය.දකුණු අප්‍රිකාවේ පැවති සමුළුවකදී පොදු රාජ්‍ය මණ්ඩලයේ ශ්‍රී ලංකා සාමාජිකත්වය අත්හිටවිය යුතු බවට යෝජනාවක් ඉදිරිපත් කර තිබෙන අතර ඒ සඳහා කණ්ඩායම් තුනක් යෝජනා ඉදිරිපත්කර තිබෙන බවද පොදු රාජ්‍ය මණ්ඩලීය නීතිඥවරුන්ගේ සංගමය, පොදු රාජ්‍ය මණ්ඩලීය විනිසුරුවරුන්ගේ සංගමය සහ පොදු රාජ්‍ය මණ්ඩලීය නීති අධ්‍යාපන සංගමය ඒ අතර වන බව වාර්තා වෙයි.ශ්‍රී ලංකාව පොදු රාජ්‍ය මණ්ඩලයේ මුලධර්මවලට පටහැනිව කටයුතු කරන බැවින් සාමාජිකත්වය තහනම් කළ යුතු බවට මෙහිදී යෝජනාවක් ඉදිරිපත්කර තිබෙන අතර එය පොදු රාජ්‍ය මණ්ඩලයේ ඇමතිවරුන්ගේ රැස්වීමේදී සලකා බැලිය යුතු බවද සඳහන්කර ඇත. ඊට අමතරව පොදු රාජ්‍ය මණ්ඩලයේ රාජ්‍ය නායකයන්ගේ සමුළුව ශ්‍රී ලංකාවේදී පැවැත්වීම තුලින් පොදු රාජ්‍ය මණ්ඩලයේ කීර්තිනාමයට හානිවන බවටද එම නීතී සංගම් සදහන්කර තිබේ.පොදු රාජ්‍ය මණ්ඩලයේ ඇමතිවරුන්ගේ රැස්වීම මේ මස 26 වෙනිදා ලන්ඩන් නුවරදී පැවැත්වීමට නියමිතය.කෙසේ වුවද විදේශ කටයුතු නියෝජ්‍ය ඇමැති නියොමාල් පෙරේරා මහතා සදහන් කළේ මේ වසරේ නොවැම්බර් මාසයේ ශ්‍රී ලංකාවේදී පැවැත්වීමට නියමිත පොදු රාජ්‍ය මණ්ඩලීය රාජ්‍ය නායක සමුළුව සඳහා සියල්ල සූදානම් බවත් එය ශ්‍රී ලංකාවේදී පැවැත්වෙන්නේ එම මණ්ඩලයේ සාමාජික රටවල රාජ්‍ය නායකයන්ගේ ‍තීරණයකට අනුව බවත්ය.මීට පෙර ශ්‍රී ලංකාව සම්බන්ධයෙන් සාකච්ඡාවක් එම අමාත්‍ය මණ්ඩල න්‍යාය පත්‍රයට ඇතුළත්ව නොතිබූ අතර මෙම නීති සමුළුවේ යෝජනා සම්මත කරගැනීම රාජතාන්ත්‍රික ක්‍රියාවක් නොවන බවද විදේශ කටයුතු අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304194</link>
    <topic>ජනපති මැදිහත්වීමෙන් බෝගල උපවාසය නවතී</topic>
    <author/>
    <content>කහටගහ බෝගල පතලේ සේවකයන් දින කිහිපයක් තිස්සේ ආරම්භ කර තිබූ වැඩ වර්ජනය සහ උපවාසය ඊයේ (18) රාත්‍රියේ අවසන් කෙරිණි.ජනාධිපතිතුමාගේ නියමයෙන් කර්මාන්ත සංවර්ධන ඇමැතිවරයා විසින් මෙම සේවකයන්ගේ ප්‍රශ්න විසඳීමට පත් කළ කමිටුව සමඟ සේවක වෘත්තීය සමිති සාකච්ඡා කිරීමෙන් අනතුරුවවර්ජනය අත්හිටුවීමට තීරණය කළ බව කර්මාන්ත අමාත්‍යාංශයේ ලේකම් අනුර සිරිවර්ධන මහතා ‘දිනමිණ’ ට පැවැසීය. කහටගහ, බෝගල ග්‍රැෆයිට් සමාගමේ ශීඝ්‍ර සංවර්ධනයක් ඇති කිරීමට ජනපති නියමයෙන් ඉකුත් කාල සීමාව තුළ පියවර රැසක් ගෙන ඇතැයි ද ලේකම්වරයා කීය.වැටුප් සහ උත්සව පාරිතෝෂික දීමනා සම්බන්ධ ගැටලු කිහිපයක් මත මෙම සේවක වර්ජනය අරඹා තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304198</link>
    <topic>උත්සව සමයේ දින 13කින් ලක් සතොසට කෝටි 176ක්</topic>
    <author>විජයානී එදිරිසිංහ</author>
    <content>පසුගිය උත්සව සමයේ දී දින 13 කින් ලක් සතොස ලැබූ ආදායම රුපියල් කෝටි 176ක් වන බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි.රටපුරා ලක් සතොස අලෙවිසල් තුන්සියයකට ආසන්න ප්‍රමාණයක් උත්සව සමයේ දී පාරිභෝගිකයා වෙනුවෙන් සුවිශේෂී මෙහෙවරක යෙදී සිටි අතර එහි ප්‍රතිඵලයක් වශයෙන් සතොසට මෙතරම් විශාල ආදායමක් ලබා ගැනීමට හැකිවී තිබේ. කිසිම හිඟයකින් තොරව සාධාරණ මිලකට පාරිභෝගික ජනතාවට උත්සව සමයේදී අත්‍යවශ්‍ය ආහාර ද්‍රව්‍ය ඇතුළු භාණ්ඩ ලබා දෙන ලෙසට ජනාධිපති මහින්ද රාජපක්ෂ මහතා ඇමැති ජොන්ස්ටන් ප්‍රනාන්දු මහතාට උපදෙස් දී තිබේ.මීට පෙර අවස්ථාවල ලක් සතොසෙහි වැඩිම පිරිවැටුම (ආදායම) වූයේ රුපියල් කෝටි 120කි.උත්සව සමයෙන් අනතුරුවද පාරිභෝගික ද්‍රව්‍ය හිඟයකින් තොරව ලබා ගැනීමට හැකි බව ඇමැති ජොන්ස්ටන් ප්‍රනාන්දු මහතා පවසයි.උත්සව සමයේ දී ලක් සතොස සේවාව දුර්වල බවට මෙතෙක් කිසිදු පැමිණිල්ලක් ලැබී නොමැත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304199</link>
    <topic>ශ්‍රී ලංකාවේ අයවැය හිඟය අවම මට්ටමකට</topic>
    <author>මහින්ද අලුත්ගෙදර</author>
    <content>එක් එක් ක්ෂේත්‍රයන් හරහා කැපී පෙනෙන ආර්ථීක වර්ධනයක් ළඟා කර ගනිමින් දළ දේශීය නිෂ්පාදිතයට අනුව ශ්‍රී ලංකාවේ වාර්ෂික අයවැය හිඟය අවම මට්ටමක් කරා ළඟා වෙමින් තිබෙන බව ආසියා පැසිෆික් ආර්ථික සහ සමාජයීය සමීක්ෂණය අනාවරණය කරයි.වාර්ෂීක අය වැය පරතරය අවම මට්ටමක් කරා ළඟා වීම බෙහෙවින්ම හිතකර තත්ත්වයක් වන බවද වියදම් පාලනය, ආදායම් එක්රැස් කිරීමේ ක්‍රම වැඩි දියුණු කිරීම සහ බදු පරිපාලනය ශක්තිමත් කිරීම ආදී කරුණු හේතුවෙන් ශ්‍රී ලංකාව මේ ජයග්‍රහණය ලබා තිබෙන බවද එම සමීක්ෂණය පෙන්වාදෙයි.ආසියා පැසිෆික් ආර්ථික සහ සමාජයීය සමීක්ෂණය - 2013 විධායක සාරාංශය එළි දැක්වීම ශ්‍රී ලංකා ප්‍රතිපත්ති අධ්‍යයන ආයතනයේ දී ඊයේ (18) සිදුකෙරුණු අතර අදාළ වාර්තාව මඟින් මේ කරුණු අනාවරණය කර ඇත. මේ අතර එම වාර්තාව මඟින් පෙන්වා දෙන්නේ පසුගිය 2010 වසරේ දී දළ දේශීය නිෂ්පාදිතයෙන් සියයට 8.1ක්ව පැවැති ශ්‍රී ලංකාවේ අයවැය හිඟය 2011 වසර වනවිට සියයට 7.8 දක්වා ද 2012 වසර වනවිට සියයට 6.2 දක්වා ද පහත වැටී තිබෙන බවයි.ශීඝ්‍ර වර්ධනයත් සමඟ ආර්ථික අනාරක්ෂිතබව ඉහළ ගොස් තිබෙන අතර ආසියා පැසිෆික් කලාපයේ බිලියනයකට අධික සේවක සංඛ්‍යාවක් අඩු වැටුප්, අඩු ප්‍රතිලාභ, රැකියා සුරක්ෂිතබවක් නොමැති සහ සේවකයන්ගේ මූලික අයිතිවාසිකම් අහිමි කෙරෙන දුෂ්කර සේවා තත්ත්වයන් වැනි ලක්ෂණවලින් යුතු රැකියා අවධානමකට මුහුණ දී සිටින කාලවකවානුවක ශ්‍රී ලංකාව මෙවැනි තත්ත්වයක් කරා ළඟාවීම බෙහෙවින්ම අගය කළයුතු බවද බැංකොක්හි ආසියා පැසිෆික් ආර්ථික සහ සමාජයීය සමීක්ෂණ කාර්යාලයේ නියෝජිත ආචාර්ය ශුවොජිත් බැනර්ජි මහතා සඳහන් කළේය.පසුගිය 2010 - 2011 වර්ෂයන්හි ශ්‍රී ලංකාවේ ආර්ථික වර්ධන වේගය සියයට 8ක අගයක් ගෙන තිබූ බව සිහිපත් කළ ඒ මහතා සාර්ව ආර්ථික වර්ධනය, උතුරු හා නැඟෙනහිර පළාත්හි ආර්ථික ක්‍රියාවලිය පුළුල් වීම, විදේශ ඉල්ලුම ඉහළයාම ආදිය මෙවැනි වර්ධනයක් වෙනුවෙන් බලපා තිබෙන බවද පෙන්වා දුන්නේය.මේ ආර්ථික වර්ධනය පසුගිය 2012 වසරේ මුල් කාර්තුව දක්වා අඛණ්ඩව පැවැතිය ද දෙවැනි කාර්තුවේ සිට එම වර්ධනය මධ්‍යස්ථ මට්ටමක් දක්වා පැමිණ තිබෙන බවද විශේෂයෙන්ම ගෝලීය ඉල්ලුමේ දුර්වලතාවන් හා දැඩි ප්‍රතිපත්ති හේතු කොටගෙන වසර පුරාම දළ දේශීය නිෂ්පාදිතය සියයට 6.2ක් දක්වා වර්ධනය වී තිබෙන බවද ආචාර්ය ශුවොජිත් බැනර්ජි මහතා ප්‍රකාශ කළේය.මේ අතර 2013 වර්ෂය අවසන් වනවිට ශ්‍රී ලංකාවේ දළ දේශීය නිෂ්පාදිතය සියයට 6.5 දක්වා ඉහළ යනු ඇතැයි ආසියා පැසිෆික් ආර්ථික සහ සමාජයීය සමීක්ෂණ කාර්යාලයේ නියෝජිතවරයා විශ්වාසය පළබ කරයි. මෙරට මූල්‍ය ප්‍රතිපත්ති ලිහිල් කිරීම ඊට හේතුව බවද හෙතෙම පෙන්වාදෙයි.ඉන්දියාවට අමතරව ශ්‍රී ලංකාව, ඇෆ්ගනිස්තානය, බංග්ලාදේශය සහ භූතානය යන රටවල ආර්ථික වර්ධනය මේ වසර අවසන් වනවිට සියයට 6කින් හෝ ඊට වැඩි අඟයකින් ඉහළ යනු ඇතැයි ද ආසියා පැසිෆික් ආර්ථික සහ සමාජයීය සමීක්ෂණය - 2013 විධායක සාරාංශ වාර්තාව විශ්වාසය පළ කරයි.එක්සත් ජාතීන්ගේ ප්‍රවෘත්ති කේන්ද්‍රය සහ ප්‍රතිපත්ති අධ්‍යයන ආයතනය එක්ව ආසියා පැසිෆික් ආර්ථික සහ සමාජයීය සමීක්ෂණය - 2013 විධායක සාරාංශ වාර්තාව එළිදැක්වීම සිදුකෙරුණු අතර මහාචාර්ය ඩබ්ලිව්.ඩී ලක්ෂ්මන්, ශ්‍රී ලංකා ප්‍රතිපත්ති අධ්‍යයන ආයතනයේ අධ්‍යක්ෂ ජනරාල් ආචාර්ය සමන් කැලේගම මහත්වරු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n13041910</link>
    <topic>දඹුල්ලෙන් 10,000ක වැඩි පිරිසක් ශ්‍රීලනිපයට එක් වෙති</topic>
    <author>මහින්ද අලුත්ගෙදර</author>
    <content>මාතලේ දිස්ත්‍රික්කයට අයත් දඹුල්ල මැතිවරණ කොට්ඨාසයේ 10,000කට අධික පිරිසක් ශ්‍රී ලංකා නිදහස් පක්ෂයේ නිල සාමාජිකත්වය ලබා ගනිති.ශ්‍රී ලංකා නිදහස් පක්ෂය ජනබල ගැන්වීමේ අරමුණින් නිල සාමාජිකත්වය පිරිනැමීම වෙනුවෙන් ක්‍රියාත්මක ‘රට නඟන නිල් රැල්ල’ වැඩපිළිවෙළට සමඟාමීව මේ පිරිස එම පක්ෂයේ සාමාජිකත්වය ලබා ගත් බව ඉඩම් හා ඉඩම් සංවර්ධන ඇමැති ජනකබණ්ඩාර තෙන්නකෝන් මහතා පවසයි. රට නඟන නිල් රැල්ල වැඩපිළිවෙළ දඹුල්ල මැතිවරණ කොට්ඨාසයේ ක්‍රියාත්මක කිරීම වෙනුවෙන් විශේෂ වැඩසටහනක් දඹුල්ල, යාපාගම දී පැවැත්විණි.ශ්‍රී ලංකා නිදහස් පක්ෂය බිහි කළ මුල් කාලයේ එහි සාමාජිකත්වය ලැබූ පවුල් දෙකකට අයත් සාමාජිකයන් අදටත් තම පක්ෂයේ සාමාජිකත්වය දරන බව ජනක බණ්ඩාර තෙන්නකෝන් මහතා සඳහන් කරයි.පක්ෂය වෙනුවෙන් ඇති වගකීම, වගවීම සහ අයිතිය ඔවුන්ට ද හිමිවන අතර ඩී. ඒ. රාජපක්ෂ හා ටී.බී තෙන්නකෝන් මහත්වරුන්ගේ දරුවන් අදටත් ශ්‍රී ලංකා නිදහස් පක්ෂය අත්නොහැර එය රැකබලා ගනිමින් තම වගකීම ඉටුකිරීම සෙසු දේශපාලන පක්ෂවලටත් පූර්වාදර්ශයක් බවද ඉඩම් හා ඉඩම් සංවර්ධන ඇමැතිවරයා ප්‍රකාශ කරයි.ජනාධිපති මහින්ද රාජපක්ෂ මහතා ප්‍රමුඛ වත්මන් රජය මඟින් ජනතා සුබසාධන හා අභිවෘද්ධිය පදනම් කරගෙන ක්‍රියාත්මක සංවර්ධනාත්මක වැඩපිළිවෙළ ගම් නියම්ගම් කරා ව්‍යාප්ත කිරීමට පියවර ගැනීම හේතුවෙන් දඹුල්ල ආසනයේ බොහෝ දුෂ්කර ගම්මාන ශීඝ්‍රයෙන් දියුණුවට පත්වී තිබෙන බව පෙන්වාදුන් ඇමැතිවරයා විදුලිබල, මංමාවත් වැනි යටිතල පහසුකම් රැසක් අද වනවිට ඔවුන්ට හිමිවී තිබෙන බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n13041911</link>
    <topic>කිසිම වැඩකට ඇඟිල්ල දිගු නොවන අයුරින් සේවය කරන්න</topic>
    <author/>
    <content>ධනුෂ්ක ගොඩකුඹුර සහ මහින්ද අලුත්ගෙදරඇඟිල්ල දිගු කර චෝදනා කිරීමට කිසිවකුටත් නොහැකි වන අන්දමට ජනතාව වෙනුවෙන් නිසි ලෙස සේවය කිරීම ජනාධිපති කාර්යාලයේ සේවය කරන සැමගේ යුතුකම බව ජනාධිපති මහින්ද රාජපක්ෂ මහතා පැවසීය.ඇතැමුන් ජනාධිපති කාර්යාලය යම් යම් ක්‍රියාවලට භාවිතා කරන බව පැවසූ ජනාධිපතිවරයා දැනුවත්ව හෝ නොදැනුවත්ව ඒවාට හසු නොවී කටයුතු කිරීමේ අවශ්‍යතාව පෙන්වා දුන්නේය.ජනාධිපතිවරයා මෙසේ ප්‍රකාශ කළේ සිංහල හා දෙමළ අලුත් අවුරුද්ද නිමිත්තෙන් ජනාධිපති ලේකම් කාර්යාලයේ දී ඊයේ (18) පැවැති උත්සවයකට එක්වෙමිනි.අලුත් අවුරුද්දෙන් පසු ජනාධිපතිවරයා කාර්යාලයට පැමිණීමේ සම්ප්‍රදාය අනුව සෑම වසරක ම මෙම උ‍ත්සවය සංවිධාන කෙරේ.මහා සංඝරත්නය ප්‍රමුඛ සර්වාගමික ආශිර්වාද මධ්‍යයේ උත්සවය ආරම්භ කෙරුණු අතර ජනාධිපතිවරයා සියලු සේවක සේවිකාවන් වෙත අලුත් අවුරුද්දට සුබ පැතුවේය.තම තමන්ගේ අතින් ඉටු විය යුතු යුතුකම නිසි ලෙස ඉටු කිරීමට නව වසරේ අධිෂ්ඨාන කර ගන්නා ලෙස ජනාධිපතිවරයා ඉල්ලා සිටියේය.ඇමැතිවරුන් වන කෙහෙළිය රඹුක්වැල්ල, ජොන්ස්ටන් ප්‍රනාන්දු, ජනාධිපති ලේකම් ලලිත් වීරතුංග මහතා ඇතුළු නිලධාරීහූ රැසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n13041912</link>
    <topic>හොර පිරිවෙන් ගුරා රිමාන්ඩ්</topic>
    <author>සිරන්ජනි කුමාරි</author>
    <content>ව්‍යාජ ලේඛන සකස් කරමින් පොල්පිතිගම පිරිවෙනක ගුරුවරයකු ලෙස මාස දහයක කාලයක් සේවය කර රජයේ වැටුප් ලබා ගැනිමේ සිද්ධියක් සම්බන්ධයෙන් අධිකරණයට ඉදිරිපත් කළ සැකකරුවකු මේ මස 30වැනි දින දක්වා රක්ෂිත බන්ධනාගාරගත කරන ලෙස වැඩ බලන අතිරේක මහේස්ත්‍රාත් පවිත්‍රානී පතිරණ මහත්මිය ඊයේ(18) නියෝග කළාය. මෙසේ රක්ෂිතබන්ධනාගාර ගත කළේ අලව්ව පදිංචි පිටබැද්දලාගේ ගෙදර විජේරත්න නැමැත්තාය.විශ්‍රාම වැටුප් දෙපාර්තමේන්තුවේ වැන්දඹු හා විශ්‍රාම වැටුප් අධ්‍යක්ෂක මහේෂා කොඩිප්පිලි ආරච්චි මහත්මිය මෙම සිද්ධියේ පැමිණිලිකාරිය විය.සැකකරු 2006/02 වන මස සිට 2006/06වැනි මස දක්වා පෙතියාගම පොල්පෙතිගම කිරියාගම ශ්‍රි සුමංගල පිරිවෙනේ මෙසේ ගුරුවරයකු ලෙස සේවය කර තිබේ .ව්‍යාජ ලේඛන ඉදිරිපත් කර අන්අයකු ලෙස පිරිවෙනේ සේවය කරමින් රජයේ මුදල් වැටුප් වශයෙන් ලබා ගත් බවට රහස් පොලිසිය සැකකරුට එරෙහින චෝදනා ගොනු කොට තිබිණි.2012 මහනුවර ප්‍රදේශයේ විවාහ ව සිටි සැකකරු සිය විශ්‍රාම වැටුප් ලබා ගැනීමට ඉදිරිපත් කර ඇති විවාහ සහතිකය 2009 රුවන්වැල්ල ප්‍රාදේශීය ලේකම් කාර්යාලයේ ලියාපදිංචි වී ඇති බවට කරුණු තහවුරු වි ඇතැයි රහස් පොලිසිය අධිකරණයට දැන්විය.මෙම සිද්ධිය සම්බන්ධයෙන් විමර්ශන පවත්වන රහස් පොලිසිය සැකකරු තවත් මෙවැනි පිරිවෙන්වල ව්‍යජ ලේඛන සකස් කරමින් සේවයේ යෙදි ඇත්ද යන්න සම්බන්ධයෙන් පරික්ෂණ පවත්වන බව අධිකරණයට දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n13041913</link>
    <topic>ජාතික මැණික් හා ස්වර්ණාභරණ අධිකාරියේ නව සභාපති අමිත කුමාර ගමගේ</topic>
    <author>චින්තා රණසිංහ</author>
    <content>පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා විසින් ජාතික මැණික් හා ස්වර්ණාභරණ අධිකාරියේ නව සභාපතිවරයා ලෙස අමිත කුමාර ගමගේ මහතා පත් කර තිබේ.අමිත ගමගේ මහතා ජාතික මැණික් හා ස්වර්ණාභරණ අධිකාරියේ 15 වන සභාපතිවරයා ලෙස ප්‍රධාන කාර්යාලයේ දී පෙරේදා (17) සිය ධූරයේ වැඩ භාරගත්තේය.ස්නායු රෝග පිළිබඳ විශේෂඥ වෛද්‍ය රංජනී ගමගේ මහත්මියගේ ස්වාමිපුරුෂයා වන ගමගේ මහතා කොළඹ නාලන්දා විද්‍යාලයේ ආදි ශිෂ්‍යයෙකි. වෘත්තීයෙන් ගණකාධිකාරිවරයෙක් හෙතෙම විගනණය හා සම්බන්ධ සුප්‍රසිද්ධ KPMG ආයතනයේ (Ford Rhodes Thornton &amp; Company) හා එංගලන්තයේ මෙරාලිස් ගණකාධිකරණ ආයතනයේ ගණකාධිකාරිවරයෙකු ලෙස කටයුතු කළේය. ඒ මහතා වෙස්ටන් සිඩ්නි විශ්ව විද්‍යාලයේ පශ්චාත් උපාධිධරයෙකු වන අතර දැනට ආචාර්ය උපාධිය හදාරමින් සිටී.මැණික් හඳුනාගැනීම, තක්සේරු කිරීම, සහ මැණික් කැපීම පිළිබඳව ඩිප්ලෝමා පාඨමාලා හදාරා ඇති ඒ මහතා හොඳම මැණික් කැපීම පිළිබඳව සම්මානයට පාත්‍ර වූ අතර ස්වර්ණාභරණ නිෂ්පාදනය හා මෝස්තර නිර්මාණය පිළිබඳව කාර්මික විද්‍යාලයේ පාඨමාලාවක්ද එංගලන්තයේ මැණික් කර්මාන්තය පිළිබඳ FGA ඩිප්ලෝමාව ද හදාරා ඇත.අමිත ගමගේ මහතා ආයෝජන මණ්ඩලයේ අනුමැතිය ලත් ඇමරිකාව හා ජර්මනිය එක්ව කරන මැණික් හා ස්වර්ණාභරණ කර්මාන්තයට සම්බන්ධ ප්‍රධාන පෙළේ ආයතන දෙකක කළමනාකාර අධ්‍යක්ෂ ලෙස ද කටයුතු කර ඇත.ජාතික මැණික් හා ස්වර්ණාභරණ අධිකාරියේ හිටපු සභාපති ප්‍රසාද් ගල්හේන මහතා සුනිත්‍ය බලශක්ති අධිකාරියේ සභාපතිවරයා ලෙස පත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n13041914</link>
    <topic>අම්බලන්තොට වී පර්යේෂණායතනය නව වී ප්‍රභේද තුනක් හඳුන්වා දෙයි</topic>
    <author>ලුණම සමූහ සනත් ගමගේ</author>
    <content>ගොවීන්ට ඉහළ මිලකට අලෙවි කර ගැනීමට නව වී ප්‍රභේද තුනක් අම්බලන්තොට වී පර්යේෂණ ආයතනය මගින් හඳුන්වා දෙයි.ඒ. ටී. 405 මාස 04 බාස්මතී ආකාරයේ සුදු ප්‍රභේදය, ඒ. ටී. 306 මාස 03 බාස්මතී ආකාරයේ සුදු ප්‍රභේදය සහ ඒ. ටී. 05 – 1382 යන ප්‍රභේද බව අම්බලන්තොට වී පර්යේෂණ ආයතනයේ ස්ථාන භාර නිලධාරිනී (පර්යේෂණ) ආචාර්ය රොෂ්ණි හෂීල් මහත්මිය සඳහන් කළාය.අක්කරයකට දළ වශයෙන් බුසල් 90 ක් පමණ අස්වැන්නක් ලබාගත හැකි වන අතර දිවයිනේ් ඕනෑම ප්‍රදේශයක වගාකිරීමට හැකිවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304197</link>
    <topic>දෙස් විදෙස් සංචාරකයන්ට පරිසර හිතකාමී සංචාරක නිවාස ඉදිකිරීමේ වැඩපිළිවෙළක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>දෙස් විදෙස් සංචාරකයන්ට පරිසර හිතකාමී සංචාරක නිවාස ස්ථාපිත කිරීමේ වැඩපිළිවෙළක් බස්නාහිර පළාත් කෘෂිකර්ම ගොවිජන සංවර්ධන සහ පරිසර අමාත්‍යාංශය ආරම්භ කරයි.සංචාරකයන් විශාල ප්‍රමාණයක් පළාත තුළ විවිධ ස්ථාන කරා ඇදෙන නමුත් මොවුන් සඳහා කෘෂිකාර්මික අත්දැකීම් පාදක කොට ගත් ස්ථාන නොමැතිවීමේ අඩුව පිරවීම සඳහා වැඩ පිළිවෙල ආරම්භ කළ බව පළාත් අමාත්‍යාංශය කියයි.සංචාරක නිවාසයන්හි නවතම අත්දැකීම් ලබා ගැනීමට සුදුසු පාරිසරික සම්පත් සහිතව අඹේපුස්ස දිස්ත්‍රික් කෘෂිකර්ම පුහුණු මධ්‍යස්ථානයේ මේ පරිසර හිතකාමී සංචාරක නිවාස 2ක් එම වැඩපිළිවෙළ යටතේ දැනටමත් පිහිටුවා ඇති බව පළාත් ඇමැති උදය ගම්මන්පිල මහතා සඳහන් කරයි. මේ සඳහා වැයවී ඇති මුදල රුපියල් මිලියන 10කි.එම පුහුණු මධ්‍යස්ථානයට යාබදව ඇති බජ්ජන්ගොඩ රක්ෂිතය හා මාඔය සංචාරකයන් ගෙන්වා ගැනීමට මහඟු සම්පත් බව පළාත් අමාත්‍යාංශය සඳහන් කරයි. ගොවිපළ තුළ ගොවිතැන් ක්‍රම, වගා රටා, පාරම්පරික වගා ක්‍රම, සත්ව පාලනය තව දුරටත් සංවර්ධනය කරමින් ඉතාමත් දර්ශනීය ගොවිපළක් බවට පත්කැර වස විසෙන් තොර නැවුම් පලතුරු එළවළුවලින් සැදි සම්ප්‍රදායික ආහාර වේලක් රස විඳීමේ අවස්ථාව ළඟා කර දීමට දැන් කටයුතු කරගෙන යන බව පළාත් ඇමැති ගම්මන්පිල මහතා කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=n1304196</link>
    <topic>උණුසුම් කාලගුණය මැයි මැද තෙක්</topic>
    <author>උදුලා පීරිස්</author>
    <content>වායු ගෝලයේ පවතින උණුසුම මැයි මාසයේ මැද දක්වා පවතින බව කාලගුණ විද්‍යා දෙපාර්තමේන්තුව කියයි.මේ දිනවල විටින් විට පවතින වැසි තත්ත්වය හේතුවෙන් මේඋණුසුම් දේශගුණික තත්ත්වය අඅඩුවිය හැකි වුවත් වැසි නොලැබෙන දිනවල උණුසුම එලෙසම පවතිනු ඇති බව කාලගුණ විද්‍යාඥ මෙරිල් මෙන්ඩිස් මහතා අවධාරණය කැර සිටී. අහස වලාකුළුවලින් තොරවීම නිසා සූර්ය කිරණ වායු ගෝලයට හොඳින් පතිතවීම සුලං වේගය දුර්වල වීම සහ මුහුද දෙසින් හමන උණුසුම් ජල වාෂ්ප සහිත සුළං මේ උණුසුම් තත්ත්වයට හේතුවී ඇතැයි ඒ මහතා පෙන්වා දුන්නේය.මේ කාලයේ දිවයින දෙසට බටහිරින් සුළං හමන බව කී මෙන්ඩිස් මහතා, ගොඩබිම සිසිල් වෙන වේගයට වඩා අඩු වේගයකින් සාගරය සිසිල් වන නිසා රාත්‍රියේ මුහුද දෙසින් හමන උණුසුම් ජල වාෂ්ප සහිත සුළං මේ උණුසුම් තත්ත්වයට හේතුවී ඇතැයි ඒ මහතා පෙන්වා දුන්නේය.ම් කාලයේ දිවයින දෙසට බටහිරින් සුළං හමන බව කී මෙන්ඩිස් මහත ගොඩබිම සිසිල්වෙන වේගයට වඩා අඩු වේගයකින් සාගරය සිසිල් වන නිසා රාත්‍රියේ මුහුද දෙසින් හමනුයේ උණුසුම් ජල වාෂ්ප සහිත සුළං බව ද කී ඒ මහතා, රාත්‍රියේද ගොඩබිම උණුසුම් තත්ත්වයක් පවතින බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304191</link>
    <topic>ගෙවල් 20ක් බිඳ පැන ගිය කුඩ්ඩා පොලිසියටත් බෝම්බ ගහලා</topic>
    <author>මීගමුව විශේෂ – එච්. ප්‍රනාන්දු</author>
    <content>ගෙවල් බිඳුම් 20ක් පමණ සිදුකරන ලදැයි කියන මත් ලෝලියකු අත්අඩංගුවට ගැනීමට ගිය විට ඔහු පොලිසියට බෝම්බ ගැසීමට තැත්කර පලායමින් සිටියදී මීගමුව පොලිසිය මගින් අත්අඩංගුවට ගෙන ඇත.පොලිසිය මොහු අත්අඩංගුවට ගෙන තිබෙන්නේ මීගමුව දළුපතවැව කඳවුර අසලදීය.අත්අඩංගුවට ගත් මේ සැකකරු කටාන ප්‍රදේශයේ පදිංචි 31 හැවිරිදි අවිවාහක පුද්ගලයෙකි.සැකකරු මීගමුව අඩි හැට පාරේ ගෙවල් බිඳුම් 20 ක් පමණ සිදුකර රුපියල් ලක්‍ෂ ගණනාවක් වටිනා රත්තරන් අභරණ, පාපැදි, විදුලි උඳුන් ආදිය සොරාගෙන ගොස් තිබෙන බව මීගමුව පොලිසිය සඳහන් කරයි.මොහු විසින් සොරකම් කරන ලද දේපළවලින් කොටසක් පොලිසිය සොයාගෙන ඇත.මීගමුව මූලස්ථාන ප්‍රධාන පොලිස් පරීක්‍ෂක ගාමිණී හල්ලව මහතාගේ උපදෙස් මත සැකකරු අත්අඩංගුවට ගෙන සොරාගන්නා ලද දේපළ සොයාගෙන විමර්ශන කටයුතු සිදුකරන ලද්දේ අපරාධ විමර්ශන අංශයේ ස්ථානාධිපති පොලිස් පරීක්‍ෂක සජිත් රත්නායක, උප පොලිස් පරීක්‍ෂක ඒ. බී. පුණ්‍යසේන, පොලිස් සැරයන් නිෂ්මි, පොලිස් කොස්තාපල් චාමර යන මහත්වරුන්ගෙන් සැදුණ පොලිස් කණ්ඩායමක් විසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304192</link>
    <topic>දෙහිවල – ගල්කිස්ස වැසියන්ට වරිපනම් බදු ගෙවන්න සහන කාලයක්</topic>
    <author>කොළඹ දකුණ සමූහ, ගාමිණි රූපානන්ද</author>
    <content>දෙහිවල – ගල්කිස්ස මහ නගර සභාව එම බල ප්‍රදේශයේ පදිංචි පුරවැසියන්ට බදු ගෙවීම සඳහා සිවු මසක සහන කාලයක් ලබා දී ඇති අතර වරිපනම් බදු වලින් සියයට 10ක වට්ටමක්ද ලබාදීමට පියවර ගෙන ඇත.මේ අනුව අගනුවර අලංකාරම නගරය බවට දෙහිවල ගල්කිස්ස මහ නගරය පත් කිරීම සඳහා මේ වසරේ රුපියල් තිස්තුන් කෝටියක ආදායම් වරිපනම් බදු වලින් මෙලෙස උපයා ගැනීමට සැලසුම් කර ඇති බව දෙහිවල ගල්කිස්ස පුරපති ධනසිරි අමරතුංග මහතා පැවැසීය.දෙහිවල මහ නගර සභාවේ සභා සම්මතය පරිදි සියලුම නිවාස, ගොඩනැඟිලි ඉඩම් සඳහා 2013 වර්ෂයේ නව තක්සේරුව සිදු කිරීම නිසා තක්සේරු දැන්වීම් බදු ගෙවන්නන්ට ප්‍රමාදවීම හේතුවෙන් එම සියයට 10 වට්ටම මේ මස 30 දක්වා දීර්ඝ කරන ලද බව නගරාධිපතිවරයා පවසයි.මෙම වරිපනම් බද්ද පිළිවෙළින් මාර්තු 31, ජූනි 30, සැප්තැම්බර් 30 හා දෙසැම්බර් 31 දින හෝ ඊට පෙර සමාන කොටස් 4කින් හෝ එකවර හෝ නගර සභාවට ගෙවීමට හැකියාව ඇත.සියලුම පදිංචි වාසස්ථානවලින් සියයට 6ක වරිපනම් බද්දක්ද, පදිංචි නිවාස නොවන අනෙකුත් සියලුම කර්මාන්ත, රජයේ දේපළ, රාජ්‍ය සංස්ථා, ව්‍යවස්ථාපිත මණ්ඩල ආදියෙන් සියයට 30 බද්දක්ද, සංවර්ධනය නොකරන ලද ඉඩමකින් සියයට දශම 2ක බද්දක්ද අය කෙරෙනු ඇත. වර්ෂයට නියමිත වරිපනම් බද්ද අප්‍රේල් මස 30 ට පෙර ගෙවන්නේ නම් එම ගෙවීම් සඳහා සියයට 10ක බද්දක්ද ඒ ඒ කාර්තුවේ පළමු මාසය තුළ ගෙවන්නේ නම් සියයට 5ක වට්ටමක් ලබාදීමට ද කටයුතු කර ඇත.නියමිත කාල සීමාව ඇතුළත බදු මුදල් ගෙවීම් පැහැර හරින්නන්ගෙන් වරෙන්තු ගාස්තු අය කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304193</link>
    <topic>තරුණියන්ට කෘෂිකාර්මික දැනුම</topic>
    <author>කළුතර විශේෂ - සැම්සන් ප්‍රේමසිරි</author>
    <content>කළුතර දිස්ත්‍රික්කයේ තරුණ තරුණියන්ට කෘෂිකර්ම පිළිබඳ පුහුණුවක් ලබා දී ඔවුන් කෘෂිකර්මය කෙරෙහි නැඹුරු කර ගැනීමේ වැඩ පිළිවෙළක් ආරම්භ කෙරේ.අවුරුදු 18 – 40 අතර තරුණ තරුණියන් ඊට දායක කර ගැනීමට කෘෂිකර්ම දෙපාර්තමේන්තුව කටයුතු යොදා තිබේ. එක් ප්‍රාදේශීය ලේකම් කොට්ඨාසයකින් තරුණ තරුණියන් දස දෙනා බැගින් තෝරාගෙන කෘෂිකර්ම ගොවිපළවල් හා පුහුණු මධ්‍යස්ථානවලදී ඔවුන්ට න්‍යායාත්මක හා ප්‍රායෝගික පුහුණුවක් ලබාදේ.පුහුණුවෙන් පසු ඔවුන්ට වාණිජ මට්ටමෙන් කෘෂිකාර්මික කටයුතු කර ගැනීම සඳහා අවශ්‍ය ඉඩම්, බිම් හා පැළ වර්ග ද බැංකු ණය ආධාර ද ලබා දීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304194</link>
    <topic>බඩගිනි නිවාගන්න බට පොත්තට පණ දුන්නත් කප්පරක දුක් ගිනි මිස නෑ සැපතක් කවදාවත්</topic>
    <author>සාලින්ද නුවර විශේෂ මාකෙළියේ සේන</author>
    <content>බට පොත්තෙන් ජීවිත ගැට ගහගන්න වෙර දරන පුද්ගලයෙක් හමුවිය. ඔහු ගවරගිරිය - කොළඹෑව ලිපිනයේ පදිංචි තෙදරු පියකුවන හේවගේ සිරිපාලය.වට්ටියක්, පෙට්ටියක් කුල්ලක් කිරිගොට්ටක්් වියාගන විකුණා අතට ලැබෙන සොච්චමෙන් අඩු පාඩු මැද පුංචි කටු මැටි පැල්පතක අඹු දරුවන් සමග කල් ගෙවෙන ඔවුන්ගේ ජීවිත පිළිබඳව සිරිපාල මෙසේ කීය.අපට කියල කිසිම දේපලක් නෑ. මේ ඉන්න ඉඩමත් ගමේ කෙනෙක් තමයි දුන්නේ. පුංචි පැල්පතක් අටව ගත්තා හොඳට ගෙයක් දොරක් හදල ඉන්ඩ තරන් මිලක් මුදලක් මේ රස්සාවෙන් හොයන්ඩ බෑ.ඇස්. එච්. මියුලින් කුසුමලතා මගේ බිරිය සුගත් කුමාර පුතා - කාන්චනා සඳමාලි දුව (16) අපි (04) හතර දෙනාම එක්ව මේ කර්මාන්තය කරගන යන්නත් ඉඩක් නෑ බට ගහක්. දෙකක් කපල ගෙනැල්ල කරන මේ කර්මාන්තය කරන්ඩත් පර්මිට් එකක් ගන්ඩ වෙනව කියල මුර මහත්තය කිව්වා.පර්මිට් ගන්ඩ සල්ලි කෝ මේ රස්සාවෙන් අපේ ජීවිත රැක ගන්නෙත් හරිම අමාරුවෙන්.බට පොතු ගහලා හරි බරි ගස්ස ගන්ඩ දවසක් ම ගතවෙනවා. කුල්ලක් වියල ගැටි වැල් බැඳල වැඩ ඉවර කරගන්ඩ ලේසි නෑ. මේවා වෙළෙඳපලට ගිහින් විකුණා ගන්නෙ හරිම අමාරුවෙන්.මහන්සියේ හැටියට මිලක් නෑ. ප්ලාස්ටික් භාණ්ඩ ආවට පස්සෙ මේවාට තිබිච්චි ඉල්ලුමත් නෑ. දැන් අපි කුල්ලක් කිරිගොට්ටක් විකුණා ගන්නෙ හරිම අමාරුවෙන්. කඩවලට දීලත් විකුණා ගන්නවා.ගෙවල්වලට ගිහිල්ල විකුණා ගත්තොත් තමයි කීයක් හරි අතට එන්නෙ. පර්මිට් නැතුව බට ගහක් දෙකක් කැපුව කියල හිරේ විලංගුවෙ මාව වැටුනොත් පවුලේ ඔක්කොම මගක් - මගක් ගානෙ වෙයි.කාන්චනා සඳමාලි ඉස්කෝලේ (06) පන්තියට පමණයි ගියේ. ඒ දවස්වල ඉගෙන ගන්ඩ ආසයි. ඒත් අපිට සල්ලිකෝ මම කුළු කිරිගොටු වියනවා.කුල්ලක් බට නගාගන වියල ඉවර කර ගන්ඩ දවසක්ම ගතවෙනවා. මම වියන කුළු කිරිගොටු මේවාත් විකුණා ගන්ඩ අරන් යන්නේ තාත්තා තමයි. තාත්තා මේවා විකුණලා අපිට කන්ඩ බඩු මුට්ටු අරන් එනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304195</link>
    <topic>ත්‍රිරෝද රථයකින් කසිප්පු ඇදලා</topic>
    <author>මල්වාන සමූහ - මහානාම විතානගේ</author>
    <content>තරාල සිට පැපිලියවල, ඇළපාර දෙසට නීතිවිරෝධී අන්දමින් කසිප්පු බෝතල් 44ක් (මිලිලීටර් 33,000ක්) රැගෙන යමින් තිබූ ත්‍රිරෝද රථයක් පූගොඩ පොලිසිය මගින් පූූගොඩ ප්‍රදේශයේදී අත්අඩංගුවට ගෙන තිබේ.ඒ සමඟ එහි සිටි ත්‍රිරෝද රථ රියැදුරා හා තවත් අයකු ද පොලිස් භාරයට ගැනිණි.පූගොඩ ප්‍රදේශයේ පදිංචිකරුවන් වන මේ දෙදෙනා පූගොඩ මහේස්ත්‍රාත් හා අතිරේක දිසා විනිසුරු ජී. එල්. ප්‍රියන්ත මහතා වෙත ඉදිරිපත් කිරීමෙන් අනතුරුව එක් අයකුට රුපියල් 45,000 බැගින් එම දෙදෙනාට රුපියල් අනූදහසක දඩයක් නියම කෙළේය.පසුව එම දෙදෙනා රුපියල් පනස් දහස බැගින් වූ පෞද්ගලික ඇපයක් මත මුදාහරිනු ලැබූ අතර වාහනය පිළිබඳව විමසීම හා දඩමුදල් ගෙවීම ලබන මස 08 වැනි දිනට කල් තැබිණ.පූගොඩ පොලිසියේ සැරයන් මුණසිංහ (12733) හා චන්ද්‍රපාල (4300) යන නිලධාරීහු විසින් මොවුන් පූගොඩ මහේස්ත්‍රාත් අධිකරණයට ඉදිරිපත් කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304196</link>
    <topic>කෝට්ටේ ආපනශාලා අයිතිකරුවකුටරුපියල් 5000ක දඩ නියම වෙයි</topic>
    <author>කොට්ටේ මධ්‍යම සමූහ නන්ද ඒකනායක</author>
    <content>ශීතකරණය තුළ මස් හා වෙනත් ආහාර එකට තබා අලෙවි කළ කෝට්ටේ, පාර්ලිමේන්තු පාරේ වෙළඳ සලකට විරුද්ධව පවරා තිබූ නඩුවක් විභාග කළ අලුත් කඩේ අංක 5 අධිකරණයේ විනිසුරු ටිකිරි කේ. ජයතිලක මහතා එහි අයිතිකරුට රුපියල් 5000ක දඩමුදලක් ගෙවීමට නියම කළේය.කෝට්ටේ මහ නගර සභාවේ සෞඛ්‍ය අංශයේ ප්‍රධාන වෛද්‍ය නිලධාරී ඩබ්ලිව්. එම් .සී. ජේ.වන්නිනායක මහතාගේ උපදෙස් මත සෞඛ්‍ය පරීක්‍ෂක සුජීව සමන් කුමාර මහතා විසින් මේ නඩුව පවරා තිබිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304197</link>
    <topic>කැප්ටන්ගේ පහරදීමෙන් සැරයන් රෝහලේ</topic>
    <author>දකුණු පළාත් සංචාරක</author>
    <content>උනවටුන යද්දෙහිමුල්ල ප්‍රදේශයේ රථවාහන පරීක්‍ෂාවේ යෙදී සිටි හබරාදූව පොලිසියේ සැරයන්වරයකුට යුද හමුදාවේ හිටපු කැප්ටන්වරයකු පහරදීම නිසා තුවාල ලැබූ සැරයන්වරයා පෙරේදා (17) කරාපිටිය රෝහලට ඇතුළු කර ඇත. මේ සැරයන්වරයා රථවාහන පරීක්‍ෂාවේ යෙදී සිටින විට ගමන් ගත් ත්‍රිරෝද රථයක් නවතා පරීක්‍ෂා කරද්දී එහි රියැදුරු අධික ලෙස බීමත්ව සිටි බව හෙළිවීම නිසා ඔහු අත්අඩංගුවට ගැනීමට උත්සාහ කළ අවස්ථාවේ එහි සිටි විශ්‍රාමික යුද හමුදා කැප්ටන්වරයා සැරයන්වරයාට පහර දී ඇත.මේ පිළිබඳ පරීක්‍ෂණ පැවැත්වූ හබරාදූව පොලිසිය සැකකාර කැප්ටන්වරයා සහ තවත් අයෙකු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=r1304198</link>
    <topic>මහවැලියේ ගොවීහු වීථි බසිති</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය ගොවීන් අද උද්ඝෝෂණයක නිරතවිය. දෙහිඅත්තකණ්ඩිය නගර මධ්‍යයේ පැවැත්වූ මෙම උද්ඝෝෂණයට ගොවීන් දහසක් (1000) පමණ සහභාගි විය. 2006 දී පොහොර මිටි 10 ක් ලබා දුන්නද අද එය පොහොර මිටි පහ දක්වා අඩු කිරීම, ගොවි විශ්‍රාම වැටුප නතර කිරීම, නිසි ජල කළමනාකරණයක් නොමැතිකම ආදී හේතූ®න් මුල්කරගෙන මේ උද්ඝෝෂණය පැවැත්විණි.පසුව දෙහිඅත්තකණ්ඩිය ප්‍රාදේශීය ලේකම්වරයාට සංදේශයක් භාරදීමට ප්‍රාදේශීය ලේකම් කාර්යාලයට ඔවුන් ගිය පසු ඔහු නොසිටීම නිසා දෙහිඅත්තකණ්ඩිය ගොවිජන සේවා අධ්‍යක්‍ෂ කේ. එම්. ඒ. එස්. කාප්පාගොඩ මහතාට සංදේශය භාර දුන් අතර මෙම ගැටලුව ජනාධිපතිතුමාටත්, කෘෂිකර්ම අමාත්‍යවරයාටත් දැනුම් දීමට කෘෂිකර්ම අධ්‍යක්‍ෂවරයාගෙන් ඉල්ලීමක් කිරීමෙන් අනතුරුව ගොවීහු උද්ඝෝෂණය නතර කළහ.මේ ගැටලුවලට සාධාරණ විසඳුමක් නොලැබුණහොත් මහවැලි සී කලාපයේ සියලුම ගොවීන් එකතු කරගෙන මාරාන්තික උපවාසයක නිරතවන බව ඔවුහු පැවැසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304191</link>
    <topic>ප්‍රධානතම ප්‍රිමියර් ලීග් ශූරතාවලිය ආරාධිත පාපන්දු තරගාවලියක් වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ප්‍රධානතම ක්‍රීඩා සමාජ සහභාගීවන ඩයලොග් ප්‍රිමියර් ලීග් පාපන්දු ශූරතාවලිය මේ වසරේ සිට ආරාධිත තරගාවලියක් බවට පත්වෙයි.නගර කිහිපයක කණ්ඩායම් කිහිපයක් අතරේ මෙතෙක් පැවැති ප්‍රිමියර් ලීග් පාපන්දු තරගාවලිය කොළඹින් පිට පළාත්වලට ව්‍යාප්ත කිරීමේ අරමුණින් මේ තීරණය ගත් බව ශ්‍රී ලංකා පාපන්දු සම්මේලනය පවසයි. 80 දශකයේ ආරම්භ වු ප්‍රිමියර් ලීග් ශූරතාව වැඩිම වාර ගණනක් කොළඹ පාපන්දු කණ්ඩායම් දිනා ඇති අතර මීගමුව නිගම්බු යුත් දෙවරක් හා කළුතර බ්ලුස්ටාර් එක්වරක් දිනා ඇත.මෙවර තරගාවලි සැලසුම අනුව බේරුවල සුපර් සන්, කුරුණෑගල පෙලිකන්ස්, මාතර සිටි, අනුරාධපුර‍ සොලිඩ් හා නාවලපිටිය අප්කන්ට්‍රි ලයන්ස් යන කණ්ඩායම්වලටද අවස්ථාව හිමිව තිබේ.යුද, නාවික, ගුවන්, පොලිස් හා සිවිල් බලකාය වැනි ආරක්ෂ සේවා කණ්ඩායම්වලට අමතරව සෝන්ඩර්ස්, රත්නම්, රිනවුන්, නිව්යංග්ස්, බ්ලුස්ටාර්, දොන් බොස්කෝ, කළුතර පාක්, ජාවාලේන්, නිගම්බු යුත් හා කොළඹ ක්‍රීඩා සමාජය තරගාවලියට එක්වෙති.ඩයලොග් ප්‍රිමියර් ලීග් ආරාධිත පාපන්දු තරගාවලියට කණ්ඩායම් 20ක් එක්වන අතර තරගාවලිය මැයි 4වැනිදා ආරම්භවීමට නියමිතය.මේ අතර මොරගස්මුල්ල ක්‍රීඩා සමාජය මෙවර ප්‍රිමියර් ලීග් තරගාවලියට තෝරා නොගැනීම පිළිබඳ විරෝධය පළකර සිටී. මොරගස්මුල්ල ක්‍රීඩා සමාජය පළමු ‍පෙළ පාපන්දු ශූරතාවලියේ 'ඒ' කාණ්ඩයේ දෙවැනි ස්ථානය හා කොළඹ පාපන්දු ලීග් තරගාවලියේ දෙවැනි ස්ථානය දිනාගත් දක්ෂ කණ්ඩායමක් හෙයින් ප්‍රිමියර් ලීග් තරගාවලියේ අවස්ථාවක් හිමිවිය යුතු බව පෙන්වා දී ඇත.මෙතෙක් පළමු පෙළ තරගාවලියට එක්වු කණ්ඩායම් 12ක් හා ජාවාලේන්, සිවිල් ආරක්ෂක කණ්ඩායම් එක්වීම අනුමත කළද අනෙක් කණ්ඩායම් 6ට වඩා මොරගස්මුල්ල ක්‍රීඩා සමාජය ඉදිරියෙන් සිටින බව සඳහන් කරයි. එහෙයින් තම කණ්ඩායමට අවස්ථාවක් සලසාදෙන ලෙස මොරගස්මුල්ල ක්‍රීඩා සමාජය ඉල්ලා ඇත.මේ පිළිබඳව ශ්‍රී ලංකා පාපන්දු සම්මේලනයේ මාධ්‍ය අධ්‍යක්ෂ රුක්මාල් පෙරේරා මහතාගෙන් විමසීමේදී පැවැසුවේ මොරගස්මුල්ල ක්‍රීඩා සමාජයට මේ වනවිටත් පිළිතුරු ලබාදී ඇති බවයි. ශ්‍රී ලංකා පාපන්දු සම්මේලනයේ නව දර්ශනය අනුව ක්‍රීඩාව ගමට ගෙන යා යුතු හෙයින් පිල පළාත් නැගී එන කණ්ඩායම්වලට ආරාධනා කිරීමට සම්මේලනය පියවර ගෙන ඇතැයි ඒ මහතා පැවැසීය.ප්‍රිමියර් ලීග් පාපන්දු ශූරතාව වසර 12කදී දිනාගැනීමට සෝන්ඩර්ස් පිල සමත්ව ඇති අතර රත්නම් ක්‍රීඩා සමාජය පස්වරක් ශූරතාවට හිමිකම් කීවේය. රිනවුන් වසර 4කදී හා නිගම්බු යුත් වසර 2කදී මේ ශූරතාව දිනා තිබේ.වසර 2007 තරගාවලියේදී රත්නම් ක්‍රීඩා සමාජයේ කසුන් ජයසුරිය ගෝල් 24ක් ලබා වැඩිම ගෝල් ලාභියාගේ වාර්තාව පිහිටුවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304192</link>
    <topic>කොදෙව් සංචාරය ශ්‍රී ලංකා ‘ඒ’ සංචිතයට ක්‍රීඩකයින් 34ක්</topic>
    <author/>
    <content>ලබන මැයි – ජූනි වකවානුවේ යෙදෙන ශ්‍රී ලංකා ‘ඒ’ ක්‍රිකට් කණ්ඩායමේ බටහිර ඉන්දීය කොදෙව් සංචාරය ඉලක්ක කර ගෙන නම් කර ඇති සංචිතයට මෙවර අන්තර් සමාජ ප්‍රිමියර් ලීග් තරගාවලියේ දස්කම් දැක්වූ ක්‍රීඩකයන් රැසක් ඇතුළත්ව සිටිති.අශේන් සිල්වා, උදාර ජයසුන්දර, ෂෙහාන් ජයසූරිය, දිමුත් කරුණාරත්න, ඇන්ජලෝ පෙරේරා, කිත්රුවන් විතානගේ, අශේන් ප්‍රියන්ජන, යශෝද ලංකා, දුෂ්මන්ත සමීර, කසුන් මධුශංක, ලහිරු ගමගේ, මධුර ලක්මාල්, ඉම්රාන් ඛාන්, විශ්ව ප්‍රනාන්දු, මාධව වර්ණපුර, ඉෂාන් ජයරත්න, විමුක්ති පෙරේරා, ලහිරු ජයරත්න, පබසර වඩුගේ, නිරෝෂන් දික්වැල්ල, ගයාන් මනිෂාන්, පී.එච්.ඩී.කෞශල්, ෂොහාන් බොරලැස්ස, සීකුගේ ප්‍රසන්න, මිලින්ද සිරිවර්ධන, චතුරංග ද සිල්වා, ගයාන් සිරිසෝම, මාලිංග පුෂ්පකුමාර, රමිත් රඹුක්වැල්ල, අකිල ධනංජය, දුලන්ජන මෙන්ඩිස්, රොෂේන් සිල්වා, දිල්හාර ලොකුහෙට්ටිගේ හා සචිත් පතිරණ එම සංචිතයට නම් කර සිටින ක්‍රීඩකයෝ වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304193</link>
    <topic>ඇෆ්ගනිස්තානයට අයි.සී.සී.යෙන් සල්ලි මල්ලක්</topic>
    <author/>
    <content>යුද්ධයෙන් විනාශයට පත් ඇෆ්ගනිස්තානයේ ක්‍රිකට් ක්‍රීඩාව දියුණු කිරීමේ අරමුණින් අන්තර් ජාතික ක්‍රිකට් කවුන්සිලය එරට ක්‍රිකට් බලධාරීන්ට මුදල් ප්‍රතිපාදන ලබාදී ඇත. ක්‍රිකට් ක්‍රීඩාව අතිශයින්ම ජනප්‍රියත්වයට පත්වී ඇති ඇෆ්ගනිස්තානය 2001 වසරේ දී අයි.සී.සී.යේ අනුබද්ධිත සාමාජිකත්වය ලබා ගත් අතර 2009 වසරේ දී එක්දින වරම් ලබා ගත්තේය.ඔවුන්ගේ අරමුණ වී ඇත්තේ 2015 ලෝක කුසලාන තරගමාලාවට සුදුසුකම් ලබාගැනීමය. කාබුල් නුවර ජාතික ක්‍රිකට් ඇකඩමිය දියුණු කිරීමට අමෙරිකානු ඩොලර් ලක්ෂ හතරකට අධික මුදලක් පරිත්‍යාග කිරීමට අයි.සී.සී.ය පියවර ගත්තේය. ඉදිරියේ දී තවත් මුදල් ප්‍රතිපාදන ලැබෙනු ඇතැයි එරට ක්‍රිකට් පාලක මණ්ඩලය බලාපොරොත්තු වෙයි.ලබන ජූනි මස අයි.සී.සී.යේ වාර්ෂික සමුළුවේදී ඇෆ්ගනිස්තානයට අර්ධ සාමාජිකත්වය පිරිනැමීම කෙරෙහි අවධානය යොමුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304194</link>
    <topic>සංගක්කාර නායකත්වයෙන් ඉවතට</topic>
    <author/>
    <content>අයි.පී.එල්.තරගාවලියේ සන්රයිස් හයිද්‍රාබාද් කණ්ඩායමේ නායකයා ලෙස කටයුතු කළ කුමාර් සංගක්කාර පිතිහරඹයේ අසාර්ථකභාවය හේතුවෙන් තාවකාලිකව කණ්ඩායමෙන් ඉවත්වී සිටියි. පෙරේදා පුනේ වොරියස් පිල සමග පැවැති තරගයට ඔහු ක්‍රීඩා නොකළ අතර ඔහු වෙනුවට නායකයා ලෙස කටයුතු කරනු ලැබුවේ කැමරුන් වයිට් විසිනි. දකුණු අප්‍රිකානු කඩුලු රකින්නකු වන ක්වින්ටන් ඩි කොක් සංගක්කාර වෙනුවට කණ්ඩායමට එක්විය.මේ වනවිට තරග 5කට සහභාගි වී ඇති සංගක්කාර ලබා ඇති ලකුණු සංඛ්‍යාව 84ක් පමණි. පසුගිය වසරේ අයි.පී.එල්. තරගාවලියේ දීද අසාර්ථක වීමේ හේතුවෙන් සංගක්කාර කණ්ඩායමෙන් ඉවත්ව සිටියේය. ඒ වනවිට ඔහු කටයුතු කළේ ඩෙකන් චාර්ජර්ස් පිලේ නායකයා ලෙසය. මෙවර තරගාවලියේ ඔහු ඉනිම් 5කදී ලකුණු රැස් කළේ 15, 16, 23, 28 හා 2ක් වශයෙනි.කෙසේවෙතත් මේ වනවිට තරග 6කට සහභාගි වී ඇති සන්රයිස් හයිද්‍රාබාද් පිල ඉන් තරග 4ක් ජයගනිමින් ප්‍රසාද ලකුණු සටහනේ තුන්වැනි ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304195</link>
    <topic>වෙළඳ සේවා සුපිරි ක්‍රිකට් අද ඇරැඹේ</topic>
    <author/>
    <content>වර්නන් ගුණසේකරවෙළඳ සේවා ක්‍රිකට් සංගමය ප්‍රථම වතාවට මෙහෙයවන විස්සයි20 පිළිමළුන් පිටු දැකීමේ සුපිරි ක්‍රිකට් තරගාවලිය අද (19) ඇරැඹේ.තුන් දිනක් තිස්සේ පැවැත්වෙන තරගාවලියේ අද පළමු දිනයේදී අර්ධ අවසන් පූර්ව තරග බී.ආර්.සී. හා කෝල්ට්ස් ක්‍රීඩාංගණවලදී පැවැත්වෙන අතර හෙට දෙවැනි දිනයේදී අවසන් පූර්ව තරග බී.ආර්.සී. පිටියේදී පැවැත්වෙනු ඇත. තරගාවලියේ තෙවැනි ස්ථානය සඳහා වන තරගය හා අවසාන මහා තරගයත් ජය සංකේත ප්‍රදානයත් ඉරිදා එන්.සී.සී. ක්‍රීඩාංගණයේදී පැවැත්වීමට නියමිතය. 2013 වෙළඳ සේවා ක්‍රිකට් සංගම් ප්‍රිමියර් ලීග් තරගාවලියේ හොඳම කණ්ඩායම් 4 සහ ‘බී’ හා ‘සී’ කොටස්වල ශූරයන් හා අනුශූරයන් වශයෙන් කණ්ඩායම් 8ක් මේ මංගල තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304196</link>
    <topic>මාතර මිතුරු පිලට ක්‍රිකට් ජයක්</topic>
    <author/>
    <content>ශ්‍රී ලංකා ගුවන් විදුලි සංස්ථාවේ රුහුණු සේවය, මාතර ප්‍රා.මිතුරු හවුල සහ ඉසදින් නගරයේ ප්‍රින්ස් ක්‍රීඩා සමාජය අතර පැවැති දයාරත්ත කොඩිප්පිලි අනුස්මරණ කුසාලන ක්‍රිකට් තරගාවලියේ ජය හිමිකරගැනීමට මාතර ප්‍රා.මිතුරු හවුල සමත්විය.රුහුණු සේවා කණ්ඩායම ලකුණු 62ක් රැස්කළ අතර මිතුරු හවුල කඩුලු 5ක් දැවී ජයග්‍රහණය වාර්තා කළේය.අනුශූරතාව සඳහා පිරිනැමුණු කපිල සමරවික්‍රම අනුස්මරණ කුසලානය රුහුණු සේවයට හිමිවිය.තරගයේ වීරයා‍ ලෙස චමත් ලියනගේ, දක්ෂතම පන්දු රකින්නා මලිදු කල්හාර, දක්ෂතම පිතිකරු පිරුන රශ්මිත සහ දක්ෂතම පන්දු යවන්නා ලෙස කසුන් සමරතුංග සම්මාන හිමිකර ගත්හ.මාතර රාහුල විදුහල් ක්‍රීඩංගණයේ පසුගියදා පැවැති තරගාවලියේ ජය සංකේත ප්‍රදානය දක්ෂිණ සංවර්ධන අධිකාරියේ අධ්‍යක්ෂ මුදල් හා පාලන ඩී.පද්මසිරි, උපුල් කොඩිප්පිලි, අමිත් කරුණාරත්න (රුහුණු ගුවන් විදුලිය), ප්‍රේඩි කුමාරප්පෙරුම (ප්‍රා.මි.හ. සභාපති) සහ තුසිත වික්‍රමසිංහ (ප්‍රින්ස් ක්‍රී.ස) මහත්වරුන්ගේ ප්‍රදානත්වයෙන් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304197</link>
    <topic>ආධුනික බොක්සිං 24දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවනු ලබන කාන්තා හා පිරිමි ආධුනික බොක්සිං තරගාවලිය මේ මස 24දා සිට 28දින දක්වා සුගතදාස ගෘහස්ත ක්‍රීඩාංගණයේදී පැවැත්වේ.කාන්තා හා පිරිමි බර පන්ති 10ක් ඇතුලත් වන මෙවර තරගාවලියට ක්‍රීඩක ක්‍රීඩිකාවන් අතිවිශාල ප්‍රමාණයක් තරග වදින බැවින් තරගාවලිය දින 5ක් පුරා පැවැත්වේ. සියලු තරග අන්තර් ජාතික බොක්සිං සංගමයේ නීතිරීතිවලට අනුව පැවැත්වෙන අතර අවුරුදු 17 – 40දක්වා වයස් කාණ්ඩයේ පසුවන ක්‍රීඩක ක්‍රීඩිකාවන්ට මේ සඳහා‍ සහභාගි විය හැකිය. සියලු ක්‍රීඩක ක්‍රීඩිකාවන් මීට පෙර ආධුනික, අන්තර් මධ්‍ය, විවෘත හෝ වෙනත් ජාතික තරගාවලියකට සහභාගි නොවූ අය විය යුතුය.තරගාවලියේ ජයග්‍රාහක ජයග්‍රාහිකාවන්ට පදක්කම් හා සහතිකපත් පිරිනැමෙන අතර ඉදිරියේ දී පැවැත්වෙන ලේටන් හා ක්ලිෆර්ඩ් කුසලාන තරගාවලි හා ජාතික බොක්සිං ශූරතා සඳහා සහභාගිවීමේ අවස්ථාව උදාවේ.ගුවන්, යුද, නාවික, පොලිසිය, ස්ලිම්ලයින්, යුනිචෙලා, ලීනියා, තුරුලී, මාස් සදර්න්, සිලුවෙටා, යුද හමුදා රතු කණ්ඩායම මෙවර තරගාවලිය නියෝජනය කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304198</link>
    <topic>මිෂ්රාගෙන් කඩුලු ත්‍රිත්වයක්</topic>
    <author/>
    <content>කඩුලු ත්‍රිත්වයකට හිමිකම් කියමින් සන්රයිසස් හයිද්‍රාබාද් කණ්ඩායමේ අමිට් මිෂ්රාගේ විශිෂ්ට පන්දු යැවීම හේතුවෙන් පුනේ වොරියර්ස් පිල පරදවා ලකුණු 11ක ජයක් හිමිකර ගැනීමට හයිද්‍රාබාද් පිලට හැකිවිය.මෙවර ඉන්දීය ප්‍රිමියර් ලීග් තරගාවලියේ දෙවැනි කඩුලු ත්‍රිත්වය ලෙස එය සටහන් විය.පුනේහිදී පැවැති තගරයේදී ලකුණු 120ක ජයග්‍රාහී ඉලක්කයක් හඹාගිය පුනේ කණ්ඩායම ඕවර 19ක් අවසානයේ ලකුණු 108කට දැවී ගියේය.පුනේ ඉනිමේ ඕවර 18ක් අවසන් වනවිට කඩුලු 6කට ලකුණු 101ක් රැස්ක‍ර ගෙන සිටියේය.19වැනි ඕවර ක්‍රියාත්මක කළ මිෂ්රා ඉතිරි කඩුලු 4ම දවාගනිමින් තම පිල ජයග්‍රහණය කරා රුගෙන ගියේය.එම ඕවරයේ දෙවැනි පන්දුවේ නායක ඇන්ජලෝ මැතිව්ස් ලකුණු 20කට දැවී ගිය අතර අවසන් පන්දු තුනේදී කඩුලු තුනක් දවාලීමට මිෂ්රා සමත්විය. ඔහුට අනගි සහයක් ලබාදුන් තිසර පෙරේරා ලකුණු 20කට කඩුලු 3ක් දවාලීය.තරගයේ වීරයා සම්මානය හිමිකරගත් මිෂ්රා පිත්තෙන්ද ලකුණු 30ක් රැස් කළ අතර ඊට පන්දු 24කදී හතරේ පහර 3ක් ඇතුළත් විය.හයිද්‍රාබාද්-119/8 (ඕවර 20) බිප්ලාබ් සමන්ත්‍රී 37, අමිට් මිෂ්රා 30 (බුවනෙස්වර් කුමාර් 18/3)පුනේ-108 (ඕවර 19) රොබින් උත්තප්පා 22 (අමිට් මිෂ්රා 19/4, තිසර පෙරේරා 20/3)රාජස්ථාන් රෝයල් පෙරමුණටමුම්බායි ඉන්දියන්ස් කණ්ඩායම ලකුණු 87කින් පරාජයට පත්කරමින් ඉන්දීය ප්‍රිමියර් ලීග් තරගාවලියේ මෙතෙක් පැවැති තරග 5න් 4ක ජය හිමිකර ගනිමින් ප්‍රසාද ලකුණු සටහනේ පෙරමුණ ගැනීමට රාජස්ථාන් රෝයල් පිල සමත්ව සිටී.කාසියේ වාසිය දිනාගත් රාජස්ථාන් පිල ඕවර 20 අවසානයේ කඩුලු 3කට ලකුණු 179ක් රැස් කළේය. අජින්කා රහනේ පන්දු 54කදී හතරේ පහර 8ක් සහ එක් හයේ පහරක් සමගින් නොදැවී ලකුණු 68ක් සහ ඩිෂාන්ට් යාග්නික් ලකුණු 34ක් වාර්තා කළහ.පිළිතුරු ලෙස මුබ්බායි ක්‍රීඩකයන්ට ඕවර 18.2කදී සියල්ලන් දැවී ලබාගත හැකිවුයේ ලකුණු 92ක් පමණි. තරගයේ වීරයා ලෙස අජින්කා රහනේ නම් කෙරිණි.රාජස්ථාන්-179/3 (ඕවර 20) අජින්කා රහනේ නොදැවී 68, ඩිෂාන්ට් යාග්නික් 34මුම්බායි-92 (ඕවර 18.2) දිනේෂ් කාර්තික් 30 (ජෙමින් ෆය්න්කර් 16/3, අජිට් චන්දුලා 6/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s1304199</link>
    <topic>බ්‍රිජ් තරගාවලියේ ශූරතාව බණ්ඩාර සහ අළුවිහාරේට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර රාජ්‍ය සේවා ක්‍රීඩා සමාජය සංවිධානය කළ බ්‍රිජ් තරගාවලියේ ශූරතාව කේ.ආර්.ඩබ්ලිව්.එම්.‍ඩබ්ලිව්.බණ්ඩාර සහ ටී.අළුවිහාරේ විසින් දිනාගත්හ.ක්‍රීඩා සමාජ ශාලාවේදී පසුගියදා පැවැති තරගයේ අනුශූරතාව ටි.එම්.කේ.විජේසිංහ සහ අරුණ අමරසිරි ට හිමිවිය‍.තරගාවලියේ ප්‍රතිඵල මෙසේය‍.ශූරතාව-කේ.ආර්.ඩබ්.එම්.ඩබ්.බණ්ඩාර/ටී.අළුවිහාරේ (ලකුණු 35), අනුශූරතාව-ටී.එම්.කේ.විජේසිංහ/ඒ.අමරසිරි (ලකුණු 34), තෙවැනි ස්ථානය-එස්.අමරසිංහ/ආර්.දසනායක (ලකුණු 30), සිවුවැනි ස්ථානය-වී.පීරිස්/පී.නන්දසිරි (ලකුණු 29), පස්වැනි ස්ථානය-එස්.රණවන/ඒ.රසාක් (ලකුණු 28).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=s13041910</link>
    <topic>පැසිපන්දු අවු.17න් පහළ බාලිකා ශූරතාව බම්බලපිටියට</topic>
    <author>සුනිල් ප්‍රනාන්දුපුල්ලේවෙන්නප්පුව විශේෂ</author>
    <content>පාසල් පැසිපන්දු සංගමය සංවිධානය කළ සමස්ත ලංකා පාසල් පැසිපන්දු තරගාවලියේ අවුරුදු 17න් පහළ බාලිකා ශූරතාව හිමිකර ගැනීමට බම්බලපිටිය ශුද්ධ වු පවුලේ කන්‍යාරාම කණ්ඩායම සමත්විය.වෙන්නප්පුව ශූද්ධ වු පවුලේ කන්‍යාරාම ක්‍රීඩාංගණයේදී පැවැති අවසන් මහා තරගයේදී බම්බලපිටිය කණ්ඩායම හමුවේ ලකුණු 52-39ක් ලෙස කොටහේන යහපත් එඩේරා කන්‍යාරම පිල පරාජයට පත්විය.තරගාවලියේ තෙවැනි ස්ථානය සඳහා වෙන්නප්පුව ශුද්ධ වු පවුලේ බාලිකා පිල සහ කොළඹ ජාත්‍යන්තර පාසල් පිල අතර පැවති තරගයෙන් ජයගැනීමට වෙන්නප්පු පිලට හැකිවිය. ලකුණු තත්ත්වය වුයේ 53-39ක් ලෙසිනි.තරගාවලියේ ත්‍යාග ප්‍රදානෝත්සවය සඳහා පාසල් පැසිපන්දු සංගමයේ ‍උප සභාපතිනි එස්.කුරුම්බලාපිටිය, ලේකම් ආර්.ජේ.ජේ.කැන්දන් සහෝදරතුමන් සහභාගීවුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=f1304191</link>
    <topic>විදුලිය පිරිමැස්ම ජනතාවගේ පරම වගකීමක්</topic>
    <author/>
    <content>අවසානයේ විදුලි බිල සියයට හැටකින් වැඩි කර තිබේ. මෑත ඉතිහාසයේ දී කිසිම දෙයක් අඩු වූ බව වාර්තා වූයේ නැත. ඒ නිසා ජනතාව කිසිම දෙයක් අඩු කරන්නට යෝජනා කරන්නේ ද නැත.භාණ්ඩ මිල වැඩි කිරීමේ ඉතිහාසය අප කියවන්නේ ඩඩ්ලි සේනානායකගේ 1952 එජාප ආණ්ඩු කාලයේ සිටය. එදා හාල් සේරුවක මිල සත 25කි. හිටිහැටියේ එම මිල සත 75 දක්වා තුන් ගුණයකින් වැඩි කළේය. ධනපතින්ගේ පශ්චිම භාගය පිස දමන්නට ටිෂූ කඩදාසි පිටරටින් ගෙන්වන්නට හාල් සේරුවේ මිල සත 75 දක්වා වැඩි කළ බව විපක්ෂය ආණ්ඩුවට චෝදනා කළහ. ඓතිහාසික 1953 හර්තාලය පැන නැගුණේ ද හාල් සේරුව මුල් කර ගෙනය.භාණ්ඩ මිල වැඩි කිරීමට එරෙහිව එවැනි විරෝධයක් මතු වූ ප්‍රථම අවස්ථාවද එයයි. ලංකා සම සමාජ පක්ෂය සහ ශ්‍රී ලංකා කොමියුනිස්ට් පක්ෂය හර්තාලයට මූලිකව ක්‍රියා කළේය. දුම්රිය නැවතුණේ රේල් පීලි පළින් පළ ගැලවූ නිසාය. ප්‍රවාහන සේවා ඇනහිටියේ මහ දැවැන්ත ගස් පාර හරහා වැටුණු නිසාය. එක්සත් ජාතික පක්ෂ නායක ඩඩ්ලි සේනානායක වරායේ ඈත නතර කර තිබූ නැවකට ගොස් සැඟවූණේ ද හර්තාලයට බයේ ය. ඇමැති මණ්ඩල රැස්වීම ප්‍රථමවරට එම නැවේ පැවැත්වූවේ ද හර්තාලය නිසාය.1956 ජනතා ජයග්‍රහණයට හේතු වූයේත්, එස්. ඩබ්ලිව්. ආර්. ඩී. බණ්ඩාරනායක මහතාට ජනතා අගමැතිකම ලැබුණේත් එම හර්තාලයේ බලපෑම් නිසා බව ලංකා සම සමාජ පක්ෂය කියා සිටියේය. කෙසේ හෝ 1970 පිහිටවූ සමඟි පෙරමුණ රජය බිඳ දැමීමට දක්ෂිණාංශිකයන්ට හැකිවූයේ ද ලංකා සමසමාජ පක්ෂය ආණ්ඩුවෙන් ඉවත් කිරීමත් සමඟය. හාල් සේරුව වැඩි කිරීම ඉතා දුරට ගියේ ඒ ආකාරයෙනි.විදුලිය බිල වැඩි කිරීමත් ඕනෑවට වඩා දුර ගිය ප්‍රශ්නයක් බවට පත්කර ගත්තේ මාධ්‍ය වාර්තා නිසා බව චෝදනාවක් වශයෙන් නොව යථාර්ථයක් සේ ගෙනහැර දැක්විය යුතුය. විදුලිය නිෂ්පාදනයට යන වියදමට වඩා හත් අට ගුණයකින් අඩුවට විදුලිය දෙන බව ආණ්ඩුව කියයි. විදුලිය නිෂ්පාදනයේ සැපයීමේ මිල පරතරය රුපියල් විස්සටත් වැඩිය. පාඩු ලබා විදුලිය සපයන ලෙස විදුලි පාරිභෝගිකයා කිසි විටෙකත් කියා නැත.කෙසේ හෝ විදුලි බිල අල්ලාගෙන මුද්‍රිත මාධ්‍ය එක දිගට ප්‍රවෘත්ති පළ කළේය.ජනතාව රටේ ඉදිරි ගමනට සහ සංවර්ධනයට ඕනෑම කැප කිරීමක් කරන්නට සූදානමින් සිටිති. ඒ නිසා භාණ්ඩ මිල වැඩි වීම උපේක්ෂා සහගතව උසුලති. හෙට අනිද්දා බස් ගාස්තුවද වැඩි කරනු ඇත. බස් ගාස්තු වැඩි කරන්නට කලින් ගැමුණු විජේරත්නලාගේ බයිලා අසන්නට ජනතාව කැමැති නැත. බස් ගාස්තු වැඩි කරන්නේ ගැමුණු විජේරත්නලාගේ බයිලා නිසා නොවේ. ගාස්තු වැඩි නොකර බස් සේවය පවත්වා ගෙන යා නොහැකි නිසා විය හැකිය. ඒ නිසා ප්‍රවාහන සේවා භාර ඇමැතිවරයා කළ යුත්තේ ජනතාවට යථාර්ථය කියා දී සාධාරණ ලෙස ක්‍රියා මාර්ගයක් ගැනීමය. එසේ නැතිව බස් සමාගම් අයිතිකාරයන්ට මාධ්‍ය හමු පවත්වා වීරයන් වීමට ඉඩදීම ජනතාවට ඔරොත්තු දෙන්නේ නැත.ලෝකයේ ප්‍රථමඅගමැතිනියලෝකයේ ප්‍රථම කාන්තා අගමැති පදවියට පත්වූ සිරිමාවෝ බණ්ඩාරනායක මැතිනියගේ හැත්තෑ තුන් වන ජන්ම දිනය පසුගිය බදාදාට යෙදී තිබුණි. ඒ ශ්‍රේෂ්ඨ චරිතය ගැන මෙම සටහන තබන්නේ ශ්‍රී ලංකා දේශපාලනයේ ශ්‍රේෂ්ඨ ස්ථානයක් ඇයට හිමිවන බැවිනි.දක්ෂිණාංශක හා අධිරාජ්‍යවාදී කුමන්ත්‍රණයක ප්‍රතිඵලයක් ලෙස බණ්ඩාරනායක ශ්‍රීමතාණන් ඝාතනය කරද්දී ඔහුගේ බිරිය සිරිමාවෝ මැතිනිය ගෘහණියක් ලෙස සැමියාගේ දේශපාලන කටයුතුවලට සම්බන්ධ නොවී නිහඬ චරිතයක් බවට පත්වී තිබුණි. එහෙත් තම සැමියාගේ දේශපාලන ගමන් මඟ මේ තරම් ඉක්මණින් ඇනහිටිනු ඇතැයි කිසිවකු සිතුවේ නැත. ශ්‍රී ලංකා නිදහස් පක්ෂයේ ගිලිහුණු ධජය අත දරන්නැයි ඇය වෙත කළ ඉල්ලීම ඇය එක්වර පිළිගත්තේ නැත.එහෙත් තම සැමියා පසුපස ගමන් කළ ජනතාව වෙනුවෙන් කළ හැකි එකම කාර්ය පක්ෂයේ නායකත්වය භාර ගැනීම බව සිරිමාවෝ මැතිනියට ඒත්තු යාමද රටේ වාසනාවට සිදුවූවකි.ඇය උත්තර මන්ත්‍රී මණ්ඩලයේ මන්ත්‍රීවරියක වී අගමැතිකම භාර ගනිද්දී හැමදාමත් හැමදේටම විරුද්ධ වන එක්සත් ජාතික පක්ෂයේ ඇතැම් ජ්‍යෙෂ්ඨයෝ කුණු කතා කියමින් ඇයට අපහාස කළා අපට මතකය. එහෙත් ඇය පසුබට වූයේ නැත. පක්ෂ නායකත්වය භාර ගැනීම අභියෝගයකට වඩා ජනතා අපේක්ෂා මල්ඵල ගැන්වීම ලෙස ඇය සිතුවාය.ලෝකයේ ප්‍රථම කාන්තා අගමැති වශයෙන් ඇය අභියෝග රැසකට මුහුණ දුන්නේ දේශපාලනයට ආධුනිකයකු හැටියට නොවේ.පළපුරුදු කෘතහස්ත දේශපාලනඥයකු හැටියටය. ඉන්දියානු වතු කම්කරුවන්ගේ පුරවැසි භාරය වෙනුවෙන් සිරිමා ශාස්ත්‍රී ගිවිසුම අස්සන් කිරීමෙන් ඇය විදේශ සබඳතා ඉහළින්ම වර්ධනය කර ගත්තාය. නොබැඳි සමුළුව ශ්‍රී ලංකාවේ පැවැත්වීම තවත් ජයග්‍රහණයකි.1971 ජවිපෙ කැරැල්ලට මුහුණ දී තරුණ පෙළ පුනරුත්ථාපනය ඇය ඉටුකළ තවත් සුවිශේෂී කාර්යභාරයකි. මේ රටේ අධිරාජ්‍ය විරෝධී සටනට පණ දුන් වාමාංශිකයන් සමඟ එක්වී රට තුළ ගෙන ගිය පාලනයද ඇය ලැබූ ජයග්‍රහණයකි. ආචාර්ය ඇන්. ඇම්. කොල්වින්, ලෙස්ලි, පීටර් කේනමන් වැනි අය ඇමැති මණ්ඩලයට ගෙන ඔවුන්ගෙන් වැඩක් ගැනීම ඇය ලබා ගත් තවත් අතිවිශිෂ්ට ජයග්‍රහණයකි.සෝල්බරි ව්‍යවස්ථාව වෙනුවට අපට ආවේනික වූ ප්‍රජාතන්ත්‍රවාදී සමාජවාදී ව්‍යවස්ථාවක් නිර්මාණය කොට අප රටට දේශපාලන නිදහස උදාකරදීම ඇයගේ තවත් අතිවිශිෂ්ට කාර්යයකි.එම කාර්ය සඳහා අධිරාජ්‍ය විරෝධී සමයේ සිටි ආචාර්ය කොල්වින් ආර්. ද සිල්වා යොදා ගැනීමද අතිශය වැදගත් දේශපාලන සංසිද්ධියකි.දේශපාලනය, මත්පැන්අවුරුද්දට එපාඅලුත් අවුරුද්දේ කනගාටු දායක සිද්ධීවලත් අඩුවක් නැත. එම සිද්ධි කිසිම අයුරකින් දේශපාලනයට සම්බන්ධ නැත.ඒ අතරතුර පොලිසියට අතපය දික්කරන - පොලිස් රාජකාරියට බාධා කරන දේශපාලනඥයන් ද නැත්තේ නොවේ. අවුරුදු දා මරණ 11 ක් ගැන වාර්තා වී තිබේ. හැම අවුරුද්දකදීම මරණ සිදුවන්නේ කිසිදු සාධාරණ හෝ වැදගත් හෝ හේතුවක් නැතිවය. සමහරු මත්පැන් බී ඔළුව අවුල් කරගෙන සණ්ඩුවලට පැටලෙති. ඒවා කෙළවර වන්නේ වටිනා ජීවිත විනාශ කිරීමෙනි.තවත් අය බීමතින් රිය පදවා මිනිස් ජීවිත නිකරුණේ බිල්ලට දෙති. තවත් අය සිහිය විකල් කරගෙන රතිඤ්ඤා දල්වා තුවාල ලබා රෝහල් ගත වෙති. කවදාවත් රතිඤ්ඤයක් දල්වන්නේ නැති එකා මත්පැන් ටිකක් කටේ දාගත්තාට පසු රතිඤ්ඤා දල්වන්නට යති.වෙරිමරගාතේ ඒ මිනිහා කරන්නේ ගිනි පෙනෙල්ලෙන් රතිඤ්ඤාව දල්වා රතිඤ්ඤා අතේ තබාගෙන ගිනිපෙනෙල්ල විසි කිරීමය. අන්තිමට අතේ ඇඟිලි නැතිව රෝහල් යති.මේ තත්ත්වය මුළුමනින්ම නැති විය යුතුය. අලුත් අවුරුදු දාට වෙනදාටත් වඩා හොඳ සිහියෙන් සිටිය යුතුය. අවුරුදු දිනේ ජීවිත විනාශ කිරීම මුළුමනින්ම නතර විය යුතුය. හොඳ සිහියෙන් හැමදේම කළොත් අලුත් අවුරුද්ද සුබම සුබ වනු ඇත. එසේ නැතිව මත්පැන් තොල ගාගෙන වීරයන් වෙන්නට දඟලන අයට වන්නේ අවුරුදු දිනෙත් රෝහල් ඇඳක වැතිරී කෙඳිරි ගාන්නටය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>19</day>
    </date>
    <link>http://www.dinamina.lk/2013/04/19/_art.asp?fn=f1304192</link>
    <topic>අද පොල් සම්බෝලය හදන හැටි උගන්වන්නෙත් රූපවාහිනියෙන්</topic>
    <author>සාකච්ඡා කළේ</author>
    <content>හෙළයේ මහා සංස්කෘතික මංගල්‍යය, සිංහල අලුත් අවුරුද්දේ අසිරිය තවමත් පරිසරයේ රැඳී පවතී.සිංහල අලුත් අවුරුද්දේ වැදගත්කම සහ නව වසරකට පිවිසෙද්දී ආකල්ප සංවර්ධනය ඇතිකර ගත යුත්තේ කෙසේද යන්න පිළිබඳ කොලොන්නාව ශ්‍රී මහා බෝධි විහාරාධිපති බොරැල්ලේ කෝවිද හිමියන් සමඟ කළ සාකච්ඡාවකි මේ.වසරක් ගෙවී නව වසරක් උදා වූ මේ අවස්ථාවේ දී පුද්ගලයා නව වසරට පියනැඟිය යුත්තේ කුමන ආකාරයට ද?වසරක් ගෙවී නව වසරක් උදා වෙද්දී අපේ සිතිවිලි අලුත් වෙන්න ඕනා . නව වසර උදාවෙද්දී ගෙදරදොර පිරිසුදු කර අලුත් කරනවා වගේ අපේ චෛතසික සිතිවිලි අලුත් කර ගැනීමත් වැදගත් . මෙතෙක් කල් සිතේ තිබූ තරහා , ඊර්ශ්‍යාව, වෛරය, ක්‍රෝධය වැනි නරක සිතිවිලි බැහැර කර යහපත් සිතිවිලි ඇතිකරගෙන නව වසරට ගමන් කරනවානම් ඒක තමයි සැබෑ අලුත් අවුරුද්ද . කුහකකම්, ඉරිසියාකම් වලින් සිත පිරිිලා නම් ගෙවල් දොරවල් කොතරම් පිරිසිදු කරත් ඒවායෙන් ඵලක් නැත.ඒ වගේම අලුත් අවුරුද්ද උදා වුණා කියන්නේ අපි අවුරුද්දකින් වයසට යනවා.වසරකිින් මරණයට කිට්ටු වුණා. ඒ නිසා මනුෂ්‍යයන් ලෙස අපි අතින් සිදුවුණු වැරැදි නිවැරැදි කර ගන්නත් මෙය ඉතාමත් වැදගත් අවස්ථාවක්. කොයිතරම් තරහා මරහා තිබුණත් අලුත් අවුරුද්දේ බුලත් දීලා වැන්දහම ඒ තරහා නැතිවෙලා යනවා.මෙවැනි දේවල් වෙනත් ආගම්වල නැහැ. පසුගිය වසරේ තමන් අතින් යම් වරදක් සිදු වුණා නම් එයට සමා වෙන්න කියලා නැවතත් හිතවත්කම් ඇති කරගෙන කටයුතු කරන්න අපිට අලුත් අවුරුද්ද හොඳ අවස්ථාවක්. ඒ වගේම වෛරය, ක්‍රෝධය සිතේ තියාගෙන අලුත් අවුරුද්දට මොන තරම් වියදම් කළත් එබඳු අයට සැබෑ අලුත් අවුරුද්දක් ගත කරන්න ලැබෙන්නේ නැහැ. ඒ නිසා හැම දෙනාම මේ නව වසරේ තමන්ගේ් සිත් තුළ යහපත් සිතිවිලි, ගුණධර්ම වර්ධනය කරගැනීමට කටයුතු කළ යුතුයි.අලුත් අවුරුද්ද හා බැඳුණු අපටම ආවේනික චාරිත්‍ර වාරිත්‍ර රාශියක් තිබෙනවා.ඒවායෙහි වැදගත්කම් පිළිබඳ පැහැදිළි කළොත් ?සිංහල අලුත් අවුරුද්ද සමඟ අපිට අනන්‍ය වූ සිරිත් විරිත් පද්ධතියක් තිබෙනවා. පුණ්‍ය කාලය, වැඩ ඇල්ලීම, බුලත් දීම, හිසතෙල් ගෑම, මේ වගේ චාරිත්‍ර ලෝකයේ වෙනත් රටවල නැහැ. ඒ වගේම සෑම චාරිත්‍රයකම ගැඹුරු අර්ථයක් තිබෙනවා.අලුත් අවුරුද්ද උදාවෙන්න පෙර සියලු දෙනාම තම තමන්ගේ ගෙවල් දොරවල් පිරිසිදු කර ගන්නවා.තෙල් තාච්චිය ලිප තැබීමේ සිට කැවිලි සකස් කර ගැනීම , වැඩ අත්හැරීම, වැඩ ඇල්ලීම, ගනුදෙනු කිරීම, හිසතෙල් ගෑම ආදී, මේ සියල්ලටම නැකැත් චාරිත්‍රයන් තිබෙනවා. අලුත් අවුරුද්ද කියන්නේ සාමූහිකත්වයේ සංකේතයකි. ගෙදරක අම්මා, තාත්තා දුවා දරුවන් සියලු දෙනාම එකට එකතු වෙලා සාමූහිකත්වයෙන් තමයි මේ සියලු කටයුතු කරන්නේ .පුණ්‍ය කාලය කියන්නේත් අලුත් අවුරුද්දක් උදාවෙද්දී එළඹෙන තවත් සුවිශේෂී කාලපරිච්ඡේදයක්. මේ කාලය තුළ සියලු දෙනාම ආගමික ස්ථානවලට ගොස් ආගමික වතාවත්වල නිරතවෙමින් එළඹෙන නව වසර සඳහා ආගමික ආශිර්වාදය ලබා ගන්නවා. ඒ වගේම වැඩ අල්ලන මොහොතේ දී ඉගෙනගන්න අපේ දුවා දරුවන් පොත් පත් කියවීම් ආදියට යොමුවෙනවා.වැඩිහිටියන්ට බුලත් අතක් දී වැදීමත් හෙළ සිංහළ චාරිත්‍රයක්.වැඩිහිටියෙකුට වැඳීමෙන් , නමස්කාර කිරීමෙන් ආයු, වර්ණ, සැප, ශාන්තිය යන ආනිසංස 4 ලැබෙනවා. ඒ වගේම යමෙකුට වැඳීමෙන් මාන්‍යය, උඩගුකම, නැතිවෙනවා.මේ අවුරුදු චාරිත්‍ර වාරිත්‍ර සියල්ලෙහිම ගැඹුරු අර්ථයක් තිබෙනවා. අපි අවුරුදු සිරිත් විරිත් , චාරිත්‍ර ඉදිරියටත් රැකගන්න ඕනා.මේ දේවල් අපි ඉගෙන ගත්තේ පාසල් වලින් නොවෙයි.අපේ ,අම්මා, තාත්තා වැඩිහිටියෝ මේ චාරිත්‍ර අනුගමනය කරද්දී අපිත් ඒවාට ඉබේම පුරුදු වුණා. ඒ නිසාම අනාගත පරපුරටත් මේ චාරිත්‍ර වාරිත්‍ර පුරුදු පුහුණු කිරීම වැඩිහිටියන්ගේ වගකීමකි.වත්මන් තරඟකාරී ලෝකය තුළ පුද්ගලයා අලුත් අවුරුද්දේ සැබෑ අරුත වටහාගෙන කටයුතු කරනවා කියලා ඔබ වහන්සේ හිතනවාද?අද ඇතැම් අය අලුත් අවුරුද්ද සමරන්නේ රටටම ණය වෙලා. ලෝකයාට ණය වෙලා අවුරුදු සමරලා ඵලක් නැහැ.බුදුරජාණන් වහන්සේ සැපය පිළිබඳ කළ දේශනාවේ අත්ථි සුඛ, අනන සුඛ, අනවජ්ජ සුඛ යනුවෙන් සඳහන් කර තිබෙනවා. අනන සුඛ කියන්නේ යමෙකුට ණය නැහැ කියලා ලබන්න පුළුවන් සතුටයි.ඒ නිසා මේ අවුරුදු සමයේ අනන සුඛය ඉතා වැදගත්.අලුත් අවුරුද්දක් ලබනවා කියලා අවුරුද්ද පුරාම උපයාගත් දේ වියදම් කළොත් හෝ අවුරුදු සමරන්න ණය වුනොත් අවුරුද්ද පුරාම ණය කාරයෙක් වෙලා තැවෙන්න සිදු වෙනවා. ඒ නිසා අවුරුදු සමරන්න ණය විය යුතු නැහැ. තමන්ට තිබෙන පරිදි අවුරුදු සමරන්න තමන් කළ යුත්තේ් තමන්ගේ අඩු පාඩු සකස් කරගෙන සිත පිරිසිදු කර ගැනීමයි.වර්තමානයේ පවතින තරඟකාරී සමාජ රටාව තුළ නිවසක සියලු දෙනාම එකට එකතු වෙන අවස්ථාවන් හරිම අඩුයි. අලුත් අවුරුද්ද ඒ සඳහා හොඳ අවස්ථාවක්. සියලු දෙනාම සමඟියෙන් සාමදානයෙන් ගෙදරට එකතු වෙලා බත් කටක් කන්න පුළුවන්නම්, කිරි උතුරවන්න පුළුවන්නම් ඒක තමයි අලුත් අවුරුද්දේ සැබෑ අරුත.මවුපියන්, දූදරුවන් අතර අලුත් අවුරුදු දිනවල උදාවෙන මේ බැඳීම පවුලකට හරි ලස්සනයි. මේ චාරිත්‍ර හැමදාම කරන්න වෙලාවක් නැතිවෙන්න පුළුවන් නමුත් අලුත් අවුරුදු දිනයේදීවත් අපි ඒ චාරිත්‍ර හරියට ඉටුකරන්න හිතට ගන්න ඕනා.අවුරුදු චාරිත්‍ර වාරිත්‍ර ඉදිරි පම්පරාවටත් රැකගැනීම උදෙසා ක්‍රියා කළ යුත්තේ කෙසේ ද?අලුත් අවුරුද්ද හා බැඳුණු, සිංහල සිරිත් විරිත්, චාරිත්‍ර ලෝකයේ වෙන කොතැනකවත් නැහැ. සාමූහිකත්වය, සුහදශීලීිත්වය, අපේකම විදහාපාන මේ චාරිත්‍ර වාරිත්‍ර ඉදිරියටත් රැකගැනීම සියලු දෙනාගේම වගකීමක්. අද බොහෝ අවුරුදු චාරිත්‍ර වාරිත්‍ර ගමට පමණක්් සීමා වෙලා.කැවුම් කොකිස් හදන විදිහ පවා අද ගොඩක් දෙනෙක් දන්නේ නැහැ. මේ කැවිලි හදන ආකාරය පවා අපේ තරුණ දරුවන්ට උගන්වන්න ඕනෑ. දැන් පොල් සම්බෝලේ හදන හැටි උගන්වන්නෙත් රූපවාහිනියෙන්. අපිට ආවේනික සිරිත් විරිත් වගේම අපේ රටටම ආවේනික කැවිලි ආදිය සකස් කරගන්නා ආකාරයත් අපේ දරුවන්ට කියලා දෙන්න ඕනා.නැතිනම් ඉදිරි පරම්පරාව කැවුම් අච්චුව, කොකිස් අච්චුවත් හඳුනන එකක් නැහැ. ඒ නිසා මේ සිංහල සිරිත් විරිත්, චාරිත්‍ර ගැන ළමා පරපුර දැනුවත් කිරීම වැඩිහිටියන්ගේ පරම යුතුකමක්.නව වසරේ ආධ්‍යාත්මික වශයෙන් තම ජීවිත සංවර්ධනය කර ගැනීම උදෙසා ජනතාවට ලබා දෙන පණිවිඩය කුමක්ද?මේ වසරේ වෙනත් වසරවලට වඩා පුණ්‍ය කාලය තුළදී ජනතාව වැඩි වශයෙන් පන්සල්වලට පැමිණියා. ආගමික වතාවත්වල නිරත වුණා.අවුරුදු උදාවත් සමඟ තුනුරුවන් වැඳලා පරණ සිතිවිලි ඉවත් කරගෙන වැඩකටයුතු ආරම්භ කරන්න බොහෝ දෙනෙක් කටයුතු කළා. ඒ වගේම ඉදිරි පොහොය 12 මත් සිල් සමාදම් වෙනවා.එසේත් නැතිනම් දවස් 365 පුරා දවසකට එක් වරක් හෝ ඉතිපිසෝ ගාථාව කියවා ආගමික වතාවත් වල නිරතවන බවට අධිෂ්ඨාන කරගන්න යමෙකුට පුළුවන්නම් එය බොහොම වැදගත්. යමෙක් උදා වූ මේ නව වසරේ පන්සිල් සුරකිමින් යහපත් ජීවිතයක් ගත කරන්න අධිෂ්ඨාන කරගන්නවා නම් ඔහුට හෝ ඇයට මේ වසර වඩාත් සුබ වේවි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304201</link>
    <topic>සේනක බිබිලේ ඖෂධ ප්‍රතිපත්තිය කඩිනමින් ක්‍රියාවට නංවනවා</topic>
    <author>මහින්ද අලුත්ගෙදර</author>
    <content>සේනක බිබිලේ ජාතික ඖෂධ ප්‍රතිපත්තිය කඩිනමින් ක්‍රියාවට නැංවීම සඳහා අවශ්‍ය පියවර ගන්නා බව ජනාධිපති මහින්ද රාජපක්ෂ මහතා පවසයි.වසර ගණනාවක් පුරා එම ඖෂධ ප්‍රතිපත්තිය ක්‍රියාත්මක නොවු බව සිහිපත් කරන ඒ මහතා අදාළ ප්‍රතිපත්තිය ක්‍රියාත්මක කිරීම සඳහා මේ වනවිටත් තීරණය කර තිබෙන බවද සඳහන් කරයි.විවිධ පාර්ශ්වයන් සහ රජයන් ඇතැම් තීන්දු තීරණ ගැනීම සඳහා බියවුවද මත්පැන්, දුම්වැටි මෙන්ම ඖෂධ ජාවාරම ආදිය සම්බන්ධයෙන් තීන්දු ගැනීමේදී වත්මන් ආණ්ඩුව කිසිඳු බියකින් තොරව ක්‍රියාත්මක වූ බවද හෙතෙම ප්‍රකාශ කරයි.ජනාධිපති මහින්ද රාජපක්ෂ මහතා මේ බව සදහන් කළේ කොළඹ ජාතික රෝහලේ තුන්වැනි නව වෛද්‍ය වාට්ටු සංකීර්ණය විවෘත කිරීමේ අවස්ථාවට සහභාගි වෙමිනි.සෞඛ්‍ය අමාත්‍යාංශයේ පස් අවුරුදු ජාතික සෞඛ්‍ය සැලැස්ම යටතේ විවෘත කළ හයවැනි ව්‍යාපෘතිය මෙය වන අතර ඒ වෙනුවෙන් රජය වෙන් කර තිබෙන මුදල රුපියල් මිලියන 602 කි. ආසියාවේ විශාලතම රෝහල වන කොළඹ ජාතික රෝහලේ රෝගී සත්කාරක සේවාවන් පුළුල් කරමින් ඉදිකරන ලද මෙම නව වෛද්‍ය වාට්ටු සංකීර්ණය මහල් 10 කින් සමන්විත වෙයි.මේ වාට්ටු සංකීර්ණය ඉදිකිරීමත් සමඟ කොළඹ ජාතික රෝහලේ ඇඳන් ධාරිතාව 3,572 දක්වා ඉහළ යන අතර එය නවීන පහසුකම්වලින් සමන්විතයි. නවීන අංගෝපාංගයන්ගෙන් යුතු දැඩි සත්කාර පහසුකම්, වාට්ටුවකට ඇඳන් 04 බැඟින් වන දැඩි නිරීක්ෂණ ඒකකයක්, සර්වාංග රෝග සායන මෙන්ම බෝවන රෝග සහ ඩෙංගු ප්‍රතිකාර සඳහා අවශ්‍ය පහසුකම් ආදිය ඒ අතර වෙයි.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ තවත් වසර තුනක් හතරක් වැනි කාලයක් ඇතුළත ශ්‍රී ලංකාවට අවශ්‍ය බෝ‍ නොවන රෝග සඳහා ඖෂධ අපේ රටේදීම නිෂ්පාදනය කිරීම සඳහා අවශ්‍ය වැඩපිළිවෙළ සකස් කරන බවත් දැනටමත් ඒ වෙනුවෙන් කුරුණෑගල ප්‍රදේශයේ කර්මාන්ත පුරයක් ආරම්භ කර තිබෙන බවත්ය.මේ සඳහා ආයෝජකයන්ට ආරාධනා කරන බව සඳහන් කළ ඒ මහතා ශ්‍රී ලංකාවේ විශේෂඥ වෛද්‍යවරුන්ටද ඒ සඳහා දායකවන ලෙස ආරාධනා කළේය.ඉතිහාසය පුරා මේ රටේ නිදහස් සෞඛ්‍ය සේවාව වෙනුවෙන් අවශ්‍ය සෑම පහසුකමක්ම ලබාදෙමින් එය ආරක්ෂා කිරීමට රජය පියවර ගත්බව සිහිපත් කළ මහින්ද රාජපක්ෂ මහතා ‍අවශ්‍ය වී තිබෙන්නේ සුබසාධන මට්ටම අතින් ඉහළට ඔසවා තැබීම බවද ඒ ‍වෙනුවෙන් නවක හෙඳ හෙඳියන් 15,000 ක් සහ වෛද්‍යවරුන් 1,200 ක් සඳහා පත්වීම් ලබාදුන් බවද පෙන්වා දුන්නේය.මේ අතර ඒ මහතා සඳහන් කළේ මෙම කාලය තුළ නවක වෛද්‍යවරුන් 17,000 ක් වෙනුවෙන් පත්වීම් ලබාදී තිබෙන බවයි.බස්නාහිර පළාතේ ප්‍රධාන අධිකරණ සංඝනායක මුරුත්තෙට්ටුවේ ආනන්ද හිමි, ජ්‍යෙෂ්ඨ ඇමැතිවරුන් වන පී.දයාරත්න, ඒ.එච්.එම් ෆවුසි, ඇමැතිවරුන් වන මෛත්‍රීපාල සිරිසේන, නිමල් සිරිපාලද සිල්වා, නියෝජ්‍ය ඇමැති ලලිත් දිසානායක, පාර්ලිමේන්තු මන්ත්‍රී තිලංග සුමතිපාල, බස්නාහිර පළාත් ආණ්ඩුකාර අලවි මවුලානා, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ මහත්වරු ඇතුළු පිරිසක් මේ අවස්ථාවට එක්වුහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304202</link>
    <topic>රෝහල්වල විද්යුත් අපද්‍රව්‍ය බැහැර කළ යුත්තේ රජයේ නීති හා රෙගුලාසිවලට අනුකූලවයි</topic>
    <author>සිතාරා සේනානි</author>
    <content>රෝහල්වල විද්යුත් අපද්‍රව්‍ය බැහැර කිරීම රජයේ නීති හා රෙගුලාසිවලට අනුකූලව සිදු කළ යුතු බවට සෞඛ්‍ය අමාත්‍යාංශය සියලු ම රෝහල් බලධාරීන් වෙත චක්‍රලේඛයක් මඟින් දැනුම්දී තිබේ.විද්යුත් බලයෙන් ක්‍රියාත්මක වන උපකරණ හෝ ඒවායින් ඉවතලන සියලු කොටස් විද්‍යුත් අපද්‍රව්‍ය ලෙස හැඳින්වේ. මෙවැනි අපද්‍රව්‍ය බැහැර කිරීම සඳහා වළ දැමීම, පිළිස්සීම වැනි ක්‍රමවේද භාවිතා කළද එය මිනිස් සෞඛ්‍යයට මෙන්ම පරිසරයට ද විශාල වශයෙන් හානිදායක වේ. මිනිස් සිරුරට අහිතකර බැර ලෝහ හා විෂ රසායනික ද්‍රව්‍ය ඒවායේ අඩංගුව තිබීම එයට හේතුවයි.මේ හේතුවෙන් සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි සෞඛ්‍ය ලේකම් වෛද්‍ය නිහාල් ජයතිලක මහතා මෙරට සියලුම රෝහල් හා වෙනත් සෞඛ්‍ය ආයතන බලධාරීන් වෙත ඉහත චක්‍රලේඛය නිකුත් කැර තිබේ.විද්‍යුත් අපද්‍රව්‍ය බැහැර කිරීමේදී සිදුවන හානියට පිළියමක් ලෙස මධ්‍යම පරිසර අධිකරිය විද්‍යුත් අපද්‍රව්‍ය භාර ගැනීම සඳහා ආයතන ලියාපදිංචි කර තිබේ. මේ නිසා මෙවැනි අපද්‍රව්‍ය බැහැර කිරීමේදී සිදුවන පරිසර හානිය සළකා අපහරණ මණ්ඩල මඟින් විද්‍යුත් අපද්‍රව්‍ය ඉවතලන ද්‍රව්‍ය ලෙස නොව විකුණුම් ද්‍රව්‍ය ලෙස නම් කළ යුතුය.රෝහල් සහ අනෙකුත් සෞඛ්‍ය ආයතනවල ජනනය වන විද්‍යුත් අපද්‍රව්‍ය ද මධ්‍යම පරිසර අධිකාරියේ ලියාපදිංචි ආයතනවලින් මිල ගණන් කැඳවා රජයේ නීති හා රෙගුලාසිවලට අනුකූලව අපහරණය කිරීමට පියවර ගන්නා ලෙස ද සෞඛ්‍ය ලේකම්වරයා සියලු රෝහල් හා වෙනත් සෞඛ්‍ය ආයතන බලධාරීන් වෙත පසුගිය සතියේ නිකුත් කැර ඇති මෙකී චක්‍රලේඛයේ සඳහන් කැර තිබේ.මේ කටයුතු රෝහල් මඟින් ඉටු වන්නේද යන්න සෞඛ්‍ය අමාත්‍යාංශයේ පාරිසරික හා වෘත්තීය සෞඛ්‍ය ඒකකය විසින් සොයා බැලේ.ජංගම දුරකථන සඳහා භාවිතා කර ඉවත් කර පරිසරයට වීසි කරන බැටරියකින් ජලය ලීටර් 30,000ක් දූෂණය කළ හැකි බව මෑතකදී කළ පරීක්ෂණයකදී හෙළිවී තිබේ.ප්‍රමිතියෙන් තොර ඇතැම් ජංගම දුරකථන සුළු කාලයකදී භාවිතයෙන් ඉවත් කිරීමට සිදුවන නිසා පරිසරයට සිදුවිය හැකි හානිය සුළුපටු නැත. කාර්මික අපද්‍රව පරිසරයට එක්වීම මඟින් පස හා ජලය මෙන්ම වායුව ද දූෂණය වේ.විශේෂයෙන් ම විද්‍යුත් අපද්‍රව්‍යවල අඩංගු රසායනික ද්‍රව්‍ය හා බැර ලෝහ පිළිකාකාරක වේ. මෑත කාලයේ ශ්‍රී ලංකාවේ පිළිකා රෝගය පරපතළ ගැටලුවක්වී තිබේ. සෑම වසරක ම පිළිකා රෝගී ලැයිස්තුවට එකතුවන රෝගීන් ප්‍රමාණය 15,000 කි. ජනගහනයෙන් සියයට 9ක් පමණ පිළිකා රෝගයට ගොදුරු වීමේ අවදානමක් තිබේ. පසුගිය වසරේ පිළිකා රෝගීන්ට විශේෂිත ඖෂධ මිලදී ගැනීම සඳහා පමණක් සෞඛ්‍ය අමාත්‍යාංශය වැය කර ඇති මුදල රුපියල් කෝටි 150කි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304203</link>
    <topic>ගාලු වරායට රුවල් ඔරු සංචාරකයන්</topic>
    <author>ඉමදුව සමුහ</author>
    <content>ගාල්ල සංචාරක වරායට රුවල් ඔරු මගින් සංචාරකයෝ පැමිණෙති. ඒ අනුව විදෙස් රටවල සිට වාර්ෂිකව පැමිණෙන රුවල් ඔරු සංචාරකයෝ විශාල ප්‍රමාණයක් පසුගිය දින කිහිපය තුළ ගාලු වරායට සේන්දු වුහ.ඔවුන් ගාලු වරායේ සිට කමින් බොමින් විනෝද වෙමින් සිටින ආකාරය දැක ගත හැකි විය. ඔවුන් පවසන පරිදි දැන් ශ්‍රී ලංකා මුහුදු සීමාවේ යාත්‍රා කිරිම ඉතාමත්ම අරක්ෂාකාරී බවයි.පසුගිය කාලය තුළ සෝමාලියානු මුහුදු කොල්ලකරුවන්ගේ පීඩනය නිසා මෙම රුවල් ඔරු පැමිණීම සීමා විය. නමුත් තත්ත්වය පහව යාමත් සමග දැන් යළිත් ඔවුන් පැමිණෙමින් සිටී.ශ්‍රී ලංකාව දැන් ඉතාමත් ආරක්ෂාකාරී රටක් අපිට විනෝද වීමට අවශ්‍ය වාතාවරණයක් දැන් මෙහි තිබෙන බවත් ඔවුහු පවසති. මේ ආකාරයෙන් පැමිණි පිරිස් අතර මදු සමය ගත කිරීමට පැමිණි යුවළක් ද සිටිනු දක්නට හැකි විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304204</link>
    <topic>කටුවන ප්‍රා. සභාවේ සේවිකාවක්පොල් ගසක් උඩ උපවාසයක</topic>
    <author>වීරකැටිය සමූහ හා කටුවන සමූහ</author>
    <content>තම සේවය ස්ථිර නොකිරීම සම්බන්ධයෙන් විරෝධය පා කටුවන ප්‍රාදේශීය සභාවේ සේවය කරන අනියම් කම්කරු සේවිකාවක් ප්‍රාදේශීය සභා භූමියේ පිහිටි පොල්ගසකට නැග උපවාසයක නිරත වී සිටියි.ඊයේ (19දා) උදෑසන සිට අඩි 25 ක් පමණ උස පොල් ගසකට නැග මෙසේ උපවාසයක නිරත වී සිටින්නේ කටුවන උඩගොමඩියේ පදිංචි කේ. කේ පුඤ්ඤවතී නැමැති කාන්තාවයි.තමාට පසු සේවයට බඳවාගත් කීප දෙනකුගේම සේවය ස්ථිර කැර ඇතත් මේ වන තෙක් තමාගේ සේවය ස්ථිර කැර නැති බව උපවාසයේ නියුතු කාන්තාව පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304205</link>
    <topic>තමිල්නාඩුමේ ඇතැම් දේශපාලනඥයන්  ශ්‍රී ලංකාවට එරෙහිවීම උපක්‍රමයක්</topic>
    <author>මහින්ද අලුත්ගෙදර</author>
    <content>තමිල්නාඩුමේ ඇතැම් දේශපාලඥයන් ශ්‍රී ලංකාවට එරෙහිව විවිධ ක්‍රියාවන් සිදුකිරීම ඔවුන්ගේ දේශපාලනික උපක්‍රමයක් බව ඉන්දීය රහස් ඔත්තු සේවාව පවසයි.ශ්‍රී ලංකාවේ දෙමළ ජනතාවගේ අයිතීන් උදෙසා සහාය දක්වන බව පවසමින් තමිල්නාඩුවේ දේශපාලන පක්ෂ එකිනෙකා අභිබවා කැපීපෙනීමට උත්සාහ කරන අතර සැබවින්ම ඔවුන්ට ශ්‍රී ලංකාවේ දෙමළ ජනතාව සම්බන්ධයෙන් සැබෑ වුවමනාවක් තිබුණේ නම් යුද්ධයේ අවසන් සමයේ එවැනි විරෝධයන් දියත්කළ හැකිව තිබූ බව ඉන්දීය රෝ සංවිධානයේ හිටපු පර්යේෂණ විශ්ලේෂක ජෝති සිං මහතා ප්‍රකාශ කරයි.ඒ මහතා මේ බව සඳහන්කර ඇත්තේ ඉන්දීය මාධ්‍ය සමඟ සම්මුඛ සාකච්ඡාවකට සහභාගි වෙමිනි. එහිදී ඒ මහතා වැඩිදුරටත් අදහස් දක්වමින් සදහන්කර ඇත්තේ දැන් ඔවුන් ශ්‍රී ලංකාවට එරෙහිව දැවැන්ත ප‍්‍රචාරක ව්‍යාපාරයක් ආරම්භකර ඇත්තේ 2014 වසරේ පැවැත්වෙන ඉන්දීය මහ මැතිවරණය ඉලක්ක කරගනිමින් බවයි.ජගත් මානව හිමිකම් සමුළුවේදී ඉන්දියාව ශ‍්‍රී ලංකාවට එරෙහිවීම පිළිබඳව සිංහල ජනතාව දරණ අදහස ප‍්‍රතික්ෂේප කළ නොහැකි බව පෙන්වාදී තිබෙන ජෝති සිං මහතා සිංහල ජනතාව අතුරෙන් සුළු පිරිසක් හැරුණු කොට බහුතරයක් ඉන්දියාව සමඟ සමීප, ශක්තිමත් සබඳතාවයක් අපේක්ෂා කරන බවද සදහන්කර තිබේ.සැබවින්ම ඉන්දීය රජය ශ‍්‍රී ලංකාවට එරෙහිවීමට සිදුවූයේද 2014 මහ මැතිවරණය අභියස තමිල්නාඩුවේ සිය සහායක පක්ෂය එක්ව තබාගැනීම සඳහා බවද හෙතෙම පෙන්වාදී ඇත.සිංහල සහ දෙමළ ජනතාව අතර එකිනෙකා කෙරෙහි ගෞරවයක් ඇතිකරලීමෙන් පමණක් මෙරට අර්බුදයට දේශපාලන විසඳුමක් ලබාගත හැකිවන අතර ඉන්දියාව ශී‍්‍රී ලංකාවේ වැඩිමහල් සොහොයුරා ලෙස කටයුතු කිරීමෙන් එවැනි විසඳුමක් කරා ළඟාවීමේ හැකියාවක් නොමැති බව ජෝති සිං තවදුරටත් සඳහන්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304206</link>
    <topic>ත්‍රස්ත තර්ජනවලින් අසීරුතාවට පත් මහවැලි “එල්” කලාපයේ ගොවි පවුල් 3000ට ජනපති අතින් ඉඩම් ඔප්පු</topic>
    <author>තෙන්නකෝන් කුලසේකර</author>
    <content>වැලිඔය මහවැලි ‘එල්’ කලාපයේ වසර ගණනාවක් ත්‍රස්ත තර්ජන හේතුවෙන් අසීරුතාවට පත් ගොවි පවුල් තුන් දහසකට අද (20) ජනාධිපති මහින්ද රාජපක්‍ෂ මහතා ඉඩම් ඔප්පු ප්‍රදානය කරයි.මොරවැව, හැලැඹවැව, ජනකපුර, ගජබා පුර, නයාරු හා කෝකිලායි ගොවි ජනපදවල සිංහල, ද්‍රවිඩ හා මුස්ලිම් ගොවි ජනතාව ත්‍රස්ත ප්‍රහාරවලින් ඝාතනය වූ අතර බොහෝ ගොවීහු ගම් බිම් අතහැර ගියහ.තවත් ගොවීහු රැසක් ත්‍රස්ත ප්‍රහාර හමුවේ ගම් බිම් ආරක්‍ෂා කරමින් රැඳී සිටියහ.  මහින්ද රාජපක්‍ෂ ජනාධිපතිතුමා එල්.ටී.ටී.ඊ ත්‍රස්තවාදය විනාශ කැර රටට සාමය උදාවීමත් සමඟ මහවැලි ‘එල්’ කලාපයේ ගොවි ගම්මාන යළි සක්‍රිය වූ අතර සංවර්ධන කටයුතු ද වේගවත් විය.වසර ගණනාවකට පෙර වැලිඔය මහවැලි ‘එල්’ කලාපයේ ගොවි ගම්මානයන් හි ඉඩම්ලාභීන්ගේ ඉඩම් අයිතිය සහතික කරමින් අද (20) ජනාධිපතිතුමා ඔප්පු ප්‍රදානය කරයි.මෙම අවස්ථාවට ජල කළමනාකරන හා වාරිමාර්ග ඇමැති නිමල් සිරිපාල ද සිල්වා, උතුරු මැද පළාත් ප්‍රධාන ඇමැති එස්. එම්. රංජිත් සමරකෝන් මහත්වරු ප්‍රමුඛ මැති ඇමැතිවරු රැසක් ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304207</link>
    <topic>බොස්ටන් බෝම්බ සිද්ධියේසැකකරුවෙක් වෙඩි කා නසී</topic>
    <author/>
    <content>අමෙරිකාවේ බොස්ටන් මැරතන් බෝම්බ පිපිරුම් සිද්ධියේ සැකකරුවන්‍ දෙදෙනකු හඹාගිය පොලීසිය බොස්ටන් ආසන්න වෝටර් ටවුන්හිදී වෙඩි හුවමාරුවකින් පසුව එක් අයකු ග්‍රහණයට ගත් මුත් එම සැකකරුට සිදුව තිබුණු තුවාල හේතුවෙන් රෝහල් ගත කිරිමෙන් පසු මිය ගිය බව ප්‍රකාශ කර තිබේ.අනෙත් සැකකරු සොයා දැන් මහා මිනිස් මෙහෙයුමක් ක්‍රියාත්මක කර තිබේ. මේ නිසා වෝටර් ටවුන් නගරයේ නිවැසියන්ට නිවාසවලට වි විශේෂයෙන් ජනෙල් කවුළු කෙරෙන් මෑත්ව සිටින ලෙස පොලීසිය අවවාද කර තිබේ.සැකකරුවන් සොයා මිනිස් මෙහෙයුමක් ඇරඹුණේ එෆ් බී අයි ආයතනයෙන් ‍බොස්ටන් බෝම්බ සිද්ධියේ සැකකරුවන් දෙදෙනකු‍ගේ ඡායාරූප ප්‍රසිද්ධියට පත් කිරීමෙන් පසුය. මැසචුසෙට්ස් තාක්ෂණික ආයතනයේ පොලිස් නිලධාරියකු ඝාතනය කිරීමේ හා තවත් නිලධාරියකු තුවාල ලැබීමේ සිද්ධියක්ද මෙහිදී වාර්තා වී ඇති අතර එම සිද්ධිය හා සැකකරු දඩයම අතර සම්බන්ධය පැහැදිලි වී නැත.කෙසේ වෙතත් මැසුචුසෙට්ස් තාක්ෂණ ආයතනය පිහිටි වෝටර් ටවුන් හි පැවති වෙඩි හුවමාරුවේදී පිපිරුම් හඬවල් ඇසුණු බවත් ඒවා අත්බෝම්බ පිපිරුම් හඬවිය හැකි බවත් නේවාසිකයන් පවසා ඇත. එෆ් බි අයි ආයතනය නිකුත් කළ සැකකරුවන්ගේ ඡායාරූප විඩියෝ පටවලින් උපුටාගෙන තිබුණු අතර එහි එක් සැකකරුවකු සුදු කැප්තොප්පියකින්ද දෙවැන්නා කළු කැප්තොප්පියකින්ද සැරසී නරඹන්නන් අතර සිටිනු දක්නට ලැබිණ.ඔවුන්ගේ නම් ගම් හෝ වෙනත් අනන්‍යතාවන් එ‍ෆ් .බී අයි ආයතනයෙන් ප්‍රකාශයට පත් කර නොතිබිණ. මේ දෙදෙනාම තුරුණු වියේ පසුවන්නන්‍ බව පෙනී ගොස් තිබිණ.ඔවුන් කලබල කාරී බවකින්තොරව නිහඬව ජනතාව අතර සැරිසරන බව විඩියෝ දසුන්වල දැක්වි ඇත.මාධ්‍ය වාර්තාවල දැක්වුණේ මැසු‍චුසෙට්ස් තාක්ෂණික ආයතන සිද්ධිය ගෑස් පිරවුම්හලක් කොල්ල කෑමේ සිද්ධියකින් පසුව ඇතිවූවක් බවය. කෙසේ වෙතත් එහිදී පොලිස් නිලධාරියකු මියයාම හා තවෙකෙකු තුවාල ලැබිමෙන් පසු ප්‍රදේශයම වැටලූ පොලීසිය මෝටර් රිය හඹා යාමක යෙදුණු බවද සඳහන්ය.මේ සිද්ධි දෙක අතර සම්බන්ධය අපැහැදිලි නමුත් බොස්ටන් සිද්ධියේ ඡායාරූපවල දැක්වෙන දෙවැනි සැකකරු සොයා විශාල මෙහෙයුමක් අරඹා ඇත්තේ ඔහු සන්නද්ධව සිටින භයානක පුද්ගලයකු බවද‍ ප්‍රකාශ කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304208</link>
    <topic>බොස්ටන් බෝම්බ සිද්ධියේසැකකරුවෝ මෙන්න</topic>
    <author/>
    <content>එ‍ෆ්.බි.අයි ආයතනය නිකුත්කළ මේ ඡායාරූපයේ දැක්වෙන්නේ බොස්ටන් බෝම්බ සිද්ධියේ සැකකරුවන් දෙදෙනා ජනාතාව අතර සිටින අයුරු හා දෙවනි සැකකරුගේ සමීප රූපයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n1304209</link>
    <topic>සංහිඳියාව සම්බන්ධයෙන් ශ්‍රී ලංකාවේ දර්ශනය දඬුවම් දීම නොවේ</topic>
    <author>මහින්ද අලුත්ගෙදර</author>
    <content>සංහිඳියාව සම්බන්ධයෙන් ශ්‍රී ලංකා රජයේ දර්ශනය, වැරදිකරුවන් සොයා දඬුවම් පැමිණවීම නොව සුවපත් කිරීමේ ක්‍රියාවලියක් බව ශ්‍රී ලංකාව එක්සත් ජාතීන්ගේ මහා මණ්ඩලය හමුවේ ප්‍රකාශ කරයි.ශ්‍රී ලංකාවේ වගවීම් ක්‍රියාවලියක් සම්බන්ධයෙන් බාහිර වශයෙන් දැඩි බලපෑමක් එල්ලවන බවද එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිත ආචාර්ය පාලිත කොහොන මහතා ප්‍රකාශ කරයි. ජගත් සංවිධාන මහා මණ්ඩලය අමතමින් ආචාර්ය පාලිත කොහොන මහතා මේ බව සඳහන්කර ඇත.මෙහිදී වැඩිදුරටත් අදහස් දක්වමින් ඒ මහතා සදහන්කර ඇත්තේ මේ ආකාරයේ සමාන සිදුවීම් සමුදායන් සහිත වෙනත් රටවලට ඒ සඳහා දීර්ඝ කාලයක් ගතවී තිබෙන බවයි.අවසන් වූ යුද්ධයේ සියලූ අංශයන් ආවරණය වන පරිදි දේශීය යාන්ත‍්‍රණයක් රජය විසින් ක‍්‍රියාත්මක කරනු ලබන බව පෙන්වාදී තිබෙන ආචාර්ය පාලිත කොහොන මහතා ජාත්‍යන්තර ප්‍රමිතීන් උල්ලංඝනය වූ බවට එල්ල වන චෝදනා ඊට ඇතුළත් බවද එහිදී හමුදා නීතිය හෝ අපරාධ නීතිය උල්ලංඝනය වී ඇත්ද යන්න නීතිපති දෙපාර්තමේන්තුව සහ හමුදා පරීක්ෂණ මණ්ඩලයක් මඟින් සොයා බැලෙන බවද පවසා ඇත.ශ්‍රී ලංකාව ඒ සඳහා හමුදා පරීක්ෂණ මණ්ඩලයක් පත්කළේ සමාන වාතාවරණයන් ඇති වෙනත් රටවලට පෙර බව සදහන් කර තිබෙන එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නිත්‍ය නියෝජිතවරයා විවිධ ජනවර්ග සහ ආගම් සහිත ශ‍්‍රී ලංකාවේ සංහිඳියා ක්‍රියාදාමය සංකීර්ණ වන බව පිළිගත යුතු බවද එය කෙටි කාලයක් තුළ නිමා කළ හැක්කක් නොවන බවද පෙන්වාදී තිබේ.ආගමික, සංස්කෘතික හා දේශපාලන සංවේදීතාවන් පිළිබඳවද සලකා බැලිය යුතු බව සදහන් කර ඇති ඒ මහතා සංහිඳියා ක්‍රියාමාර්ගය තුළින් ප්‍රජාතන්ත්‍රවාදී දේශපාලන ප්‍රවාහයට එක්ව සිටින කොටි සංවිධානයේ හිටපු නායකයන් වන දයා මාස්ටර් හෝ කුමරන් පද්මනාදන් සම්බන්ධයෙන් කුමන පියවරක් ගතයුතු දැයි ප්‍රශ්න කර ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042010</link>
    <topic>රිමාන්ඩ් බාරයේ සිටින සැකකරුවන්ගේව්‍යාපාර ස්ථාන පරීක්ෂාව රේගුව යටතට</topic>
    <author>සිරන්ජනි කුමාරි</author>
    <content>නිති විරෝධි එතනොල් ආනයන සිද්ධිය සම්බන්ධයෙන් දැනට රක්ෂිත බන්ධනාගාරගතව සිටින සැකකරුගේ ව්‍යාපාර ස්ථාන පරික්ෂාව සදහා ඔහු රේගුව වෙත යොමු කරන ලෙසට කොළඹ අතිරේක මහේස්ත්‍රාත් ප්‍රහර්ශා රණසිංහ මහත්මිය ඊයේ (19) බන්ධනාගාර අධිකාරිවරයාට නියම ක‍ළාය.නිති විරෝධි එතනොල් ආනයන සිද්ධිය සම්බන්ධයෙන් දැනට රක්ෂිත බන්ධනාගාරගතව සිටින සැකකරුගේ ව්‍යාපාර ස්ථාන පරික්ෂාව සදහා ඔහු රේගුව වෙත යොමු කරන ලෙසට කොළඹ අතිරේක මහේස්ත්‍රාත් ප්‍රහර්ශා රණසිංහ මහත්මිය ඊයේ (19) බන්ධනාගාර අධිකාරිවරයාට නියම ක‍ළාය.අධිකරණයට මෝසමක් ගොනු කරමින් රේගුව කරන ලද ඉල්ලීමකට අනුව මහේස්ත්‍රාත්වරිය මෙම නියෝගය කළාය.පන්නිපිටිය හයිලෙවල් පාරේ ව්‍යාපාර ස්ථානයක් හා වටරැක ප්‍රදේශයේ ව්‍යාපාර ස්ථානයක් පරික්ෂා කිරිම සදහා මෙසේ රක්ෂිත බන්ධනාගාරගතව සිටින සැකකරු රේගුව වෙත ඉදිරිපත් කිරිමට මහේස්ත්‍රාත්වරිය වැඩිදුරටත් නියෝග කළාය.මෙම එතනොල් කන්ටේනර් දෙක සම්බන්ධයෙන් නියෝජ්‍ය ‍සුරාබදු කොමසාරිස්වරයෙකු මේ මස 22වැනි දින රේගුව හමුවට කැදවා ඇත .මෙම සිද්ධියට සම්බන්ධ වගකිවයුත්තන් කවුරුන්ද යන්න සම්බන්ධයෙන් හා නිති විරෝධි ආනයනයට සම්බන්ධ පුද්ගලයින් අත්අඩංගුව‍ට ගැනිමට රේගු ආඥා පනතේ 8 ‍(1) වගන්ති ප්‍රකාරව විභාග හා පරික්ෂණ කටයුතු මේ මස 10 වැනි දින ආරම්භ කර ඇති බවට රේගු අධිකාරිවරයා අධිකරණයට ගොනු කළ වාර්තාවක කරුණු සදහන් විණ.පසුගියදා සුරාබදු නිලධාරින් විසින් අත්අඩංගුවට ගනු ලැබූ කන්ටේනර් දෙකේ බහා තිබුණේ 96%ක් මධ්‍යසාර ප්‍රතිශතය ඇති එතනොල් බවට නියැදි පරික්ෂාවට අනුව කාර්මික තාක්ෂණ ආයතනය විසින් පවත්වන ලද පරික්ෂණයකින් තහවුරු වු බවට රේගු අධිකාරිය ඉකුත් (3) අධිකරණයට දන්වා තිබිණ.සැකකරු ඇක්සිස් පෞද්ගලික සමාගම මඟින් 31.868,894ක් වටිනා මෙරටට ගෙන්වීමට තහනම් කර තිබු එතනොල් ස්ප්‍රිතු වැරදි තොරතුරු ආනයන ලියකියවිලි ලේඛන රේගු සටහන්වල දක්වමින් නිශ්කාශනය කිරීමට කටයුතු කිරීමෙන් රේගු ආඥා පනතේ 12,43,47,හා 109යන වගන්ති උල්ලංඝනය කර ඇති බවට රේගු වාර්තාවේ වැඩිදුරටත් සදහන් කර තිබිණ..ඉකුත් 9 වන දින "කේප් බලාන්ච් "නමැති නෞකාවෙන් බහාලුමක බහා ඇසිඩ් බැරල් 155ක් හා සල්පේට් සර්පන්ටයින් ඔයිල් බැරල් 155ක් ආනයනය කොට තිබිණ.මේ බහාලුම් රේගු පරික්ෂාව සඳහා තොටළග ග්‍රේලයින් 11 බහාලුම් ස්ථානයට රේගු මුදා හැරීම යටතේ වාප්පු ලිපිකරුවන් විසින් ඉකුත් 13 දින ගෙන යමින් තිබියදි ආයතනයේ පිවිසුම් දොරටුව අසල දි සුරාබදු නිලධාරින් විසින් අත්අඩංගුවට ගෙන රේගුවට බාර දි තිබිණ.සැකකරු වන රංග දර්ශන සමරක්කොඩි නමැත්තා මේ මස 29 වැනි දින දක්වා තවදුරටත් රක්ෂිත බන්ධනාගාරගත කිරීමට නියෝග කොට ඇත . .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042011</link>
    <topic>සුළි සුළඟට හසුවුණ දැරියඅඩි 30ක් දුරට පාවී යයි</topic>
    <author>තෙන්නකෝන් කුලසේකර</author>
    <content>නිවසේ පරාලයක එල්ලා තිබූ මල්ලිගේ තොටිල්ලේ වාඩි වී සෙල්ලම් කරමින් සිටි තුන් හැවිරිදි දැරියක් සුළි සුළඟට හසු වී අඩි තිහක් පමණ දුර පාවී යාමේ පුවතක් කහටගස්දිගිලියෙන් වාර්තාවේ.නිවසේ අඩි දොළහක් පමණ උස බිත්තියෙන් ඉහළට එසවී මෙසේ තොටිල්ල සමඟ පාවී ගිය දැරිය සුළු සීරීම් තුවාලයක් පමණක් ලබා ඇති අතර ඇගේ දිවි ගැලවී ඇත්තේ හාස්කමකින් බව දෙමාපියන් හා ප්‍රදේශවාසීහු පවසති.කහටගස්දිගිලිය මීමින්නාවල හරහා පසුගියදා (15) හමා ගිය සුළි සුළගින් නිවාස විසි පහකට දැඩි අලාභහානි වී තිබේ.සුළි සුළඟට හසු වී මෙසේ දිවි ගැලවී ඇත්තේ කහටගස්දිගිලිය මීමින්නාවල පදිංචිව සිටි භාග්‍යා හෙට්ටිආරච්චි නමැති තුන් හැවිරිදි සුරතල් දියණියකි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042012</link>
    <topic>46 හැවිරිදි පුද්ගලයකුට ලිංගිකඅතවර කළ පුද්ගලයා අත්අඩංගුවට</topic>
    <author>අනුරාධපුර - මධ්‍යම විශේෂ</author>
    <content>හතළිස් හය හැවිරිදි පුද්ගලයෙකුට බරපතළ ලිංගික අතවර කළ 33 හැවිරිදි පුද්ගලයෙකු අනුරාධපුර මුලස්ථාන පොලිසියේ අපරාධ විමර්ශන අංශය මගින් 18 වැනිදා අත්අඩංගුවට ගෙන ඇත.අතවරයට මුහුණ පෑ 46 හැවිරිදි පුද්ගලයා කළ පැමිණිල්ලකට අනුව අනුරාධපුර අභයගිරි වැඩබිමේ මුරකරුවකු වශයෙන් සේවය කරන පුද්ගලයෙකු අත්අඩංගුවට ගෙන ඇත.පොලීසිය පවසන අන්දමට සිද්ධිය මෙසේය. බරපතළ ලිංගික අතවරයට ලක්වු 46 හැවිරිදි පුද්ගලයා සුළු මානසික ආබාධයකින් පෙළෙන අයෙකු වන අතර ඔහු සැකකරු සමග කිට්ටු ආශ්‍ර‍්‍රයක් පවත්වා ඇත.පසුගිය අලුත් අවුරුදු දිනයේ සැකකරු ඇතුළු පිරිසක් මත්පැන් සාජ්ජයක් පවත්වා මෙම පුද්ගලයාටද බලහත්කාරයෙන් මත්පැන් පොවා මෙම අතවරය සිදු කර ඇති අතර පසුව ඔහුට බරපතළ ලෙස පහර දී තුවාල ද සිදුකර ඇත.ලිංගික අතවරයටත් පහර කෑමටත් ලක්ව තුවාල ලැබු පැමිණිලිකරු අනුරාධපුර ශික්‍ෂණ රෝහලට ඇතුළත් කර ඇති අතර එහිදී පොලිස් නිලධාරීන් අනාවරණය කරගත් කරුණු අනුව සැකකරුව අත්අඩංගුවට ගෙන ඇත.අත්අඩංගුවට ගත් සැකකාර මුරකරුවා අනුරාධපුර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042013</link>
    <topic>ද්විත්ව ඝාතනය ගැනසොයන්න පොලිස් කණ්ඩායම් 3 ක්</topic>
    <author>ඩී. සිරිවර්ධන - ගාල්ල දිසා විශේෂ</author>
    <content>හරුමල්ගොඩ ප්‍රාදේශයේ දි තියුණු ආයුධ වලින් කපා කොටා තරුණයින් දෙදෙනකු 17දින රාත්‍රියේ ඝාතනය කිරීම ගැන පරික්ෂණ පැවැත්වීමට මේ වනවිට විශේෂ පොලිස් කණ්ඩායම් තුනක් යොදවා තිබේ.මෙම ද්විත්ව ඝාතනය සම්බන්ධයෙන් මෙතෙක් කිසිවකුත් අත්අඩංගුවට ගෙන නොමැති බව මෙම පරික්ෂණ භාරව සිටින පොලිස් පරික්ෂක ජි. ටී. රම්‍යසිරි මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042014</link>
    <topic>රිය අනතුරුවලින්දික්වැල්ලේ 3ක් මිය යති</topic>
    <author>දික්වැල්ල විශේෂ</author>
    <content>අවුරුදු සතියේ දික්වැල්ල පොලිස් බල ප්‍රදේශයේ සිදුවූ රිය අනතුරු දෙකකින් තිදෙනෙක් ජීවිතක්ෂයට පත් වූ බව දික්වැල්ල පොලිසියේ රථවාහන අංශයෙන් වාර්තා වේ.දික්වැල්ල,කෝට්ටගොඩ ලුණුකළපුව හන්දියේදී වෙළෙඳ වාහනයක් තාප්පයක ගැටීමෙන් දෙදෙනෙකු මිය ගිය අතර බතීගම දූවවත්ත නිවාස යෝජනා ක්‍රමය අසලදී ත්‍රි රෝද රථයකට යට වීමෙන් 79 හැවිරිදි කාන්තාවක් ජීවිතක්ෂයට පත්විය.මේ අතර අවුරුදු දෙදින තුළ මාර්ග මුර සංචාරයේ යෙදුණු රථවාහන අංශයේ නිලධාරින් බීමත්ව රිය පැදවූ එකොළොස් දෙනෙකු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042015</link>
    <topic>මවුපියන්ගෙන් මුදල් ගැරූ</topic>
    <author>කුරුණෑගල දිස්ත්‍රික් සංචාරක – ගුණරත්න ලියනආරච්චි</author>
    <content>කුරුණෑගල ජනපි‍්‍රය පාසලක විදුහල්පතිවරයකු සම්බන්ධයෙන් පූර්ණ පරීක්‍ෂණයක් පවත්වන බව වයඹ පළාත් අධ්‍යාපන අධ්‍යක්‍ෂ ජේ. ජී. එන්. තිලකරත්න මහතා පවසයි.පළාත් අධ්‍යාපන අධ්‍යක්‍ෂවරයා, දෙමාපියන්ගෙන් මුදල් එකතු කිරීමට තම අනුමැතිය ලද බව සඳහන් කරමින් ලිඛිතව දැනුම් දෙමින් රුපියල් කෝටි ගණනක් රැස්කිරීමට කටයුතු කරමින් සිටින බවට තමාට ලද තොරතුරක් අනුව කරුණු සොයා බැලීමේ දී එය තහවුරු වූ බවය.පාසල් සංවර්ධන කමිටු රැස්වීමක අනුමත කරගත් මුදල් ඇස්තමේන්තුවට අනුව සුබපතන්නන්ගෙන් පරිත්‍යාග ලබාගැනීමට අනුමැතිය ලබා දී තිබූ අතර ඊට මුවා වී දෙමාපියන්ගෙන් මුදල් එකතු කිරීමක් සිදුකර ඇති බැවින් තම අනුමැතිය අවලංගු කළ බව දැනුම් දී අදාළ විදුහල්පතිවරයාට විරුද්ධව චෝදනා කිහිපයක් යටතේ විනය පරීක්‍ෂණයක් පැවැත්වීමට කටයුතු කරන බව වැඩිදුරටත් පැවැසීය.තම අනුමැතිය ලබා දී ඇත්තේ සිය කැමැත්තෙන් පරිත්‍යාගශීලීන් ලබාදෙන දේවල් ගැනීමට පමණක් බැවින් මුදල් එකතු කිරීමකට නොවන බව ද තරයේ කියා සිටියේය.වැරැදි කරන කිසිදු විදුහල්පතිවරයකුට හෝ ගුරුවරයකුට තමාගෙන් සමාවක් නොලැබෙන බවත්, විනයානුකූලව කටයුතු කරන බවත් තිලකරත්න මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042016</link>
    <topic>හාල්මැස්සන් ඔළු කැඩූරැඳවියා මීගමුවට</topic>
    <author/>
    <content>බන්ධනාගාර රෝහලේ ප්‍රධාන වෛද්‍ය නිලධාරියාගේ නි‍ෙවසේ ප්‍රයෝජනයට ගන්නා හාල්මැස්සන් කිලෝ 4ක ඔළු කැඩීමට යෙදවීමේ සිද්ධියට හවුල්වූයේ යැයි කියන රැඳවියකු බන්ධනාගාර කොමසාරිස් ජනරාල් චන්ද්‍රරත්න පල්ලේගම මහතාගේ නියෝග මත වැලිකඩ සිට මීගමුව බන්ධනාගාරය වෙත යවා ඇත.මෙම සිද්ධිය පිළිබඳ සිදුකරන විමර්ශනයේදී බන්ධනාගාර රෝහලේ සිටි මෙම රැඳවියා යළිත් වැලිකඩ බන්ධනාගාරයට යැවීම බන්ධනාගාර කොමසාරිස් ජනරාල්වරයා නියෝගයෙන් සිදු කළද, ප්‍රධාන වෛද්‍ය නිලධාරියාගේ හිතවත් තවත් වෛද්‍යවරුන් දෙදෙනකු එකතුවී එම රැඳවියා යළිත් බන්ධනාගාර රෝහලට යොමුකර තිබේ.මේ පිළිබඳ සැලවූ වහාම බන්ධනාගාර කොමසාරිස් ජනරාල්වරයා දැඩි ලෙස කෝපයට පත්වී ඇති අතර තම අණ නොතැකූ මේ සිද්ධියට සම්බන්ධ වූවන්ට තදින් දොස් පවරා ඇත.වහාම මෙම රැඳවියා මීගමුව බන්ධනාගාරයට මාරුකර යවන ලෙසත්, මේ පිළිබඳ අවිමර්ශන කටයුතු ඉදිරියට සිදුකරන ලෙසටත් බන්ධනාගාර කොමසාරිස් ජනරාල්වරයා නියෝග කර තිබේ.බන්ධනාගාර රෝහල හරහා බන්ධනාගාරය තුළට මත්ද්‍රව්‍ය ගෙන යෑම, ජංගම දුරකතන රැගෙන යාම රෝහල් කාර්යමණ්ඩලයේ අයගේ රාජකාරිවලට බලපෑම් කිරීම ඇතුළු චෝදනා කිහිපයක් මීගමුව බන්ධනාගාරයට මාරුකර යැවූ මෙම රැඳවියාට එල්ලවී ඇතැයි පැවැසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042017</link>
    <topic>ආරවුල දුරදිග ගොස් පිහි පහරින් අයෙක් මරුට</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>රාජගිරිය - බණ්ඩාරනායකපුර ප්‍රදේශයේ පදිංචි පවුල් දෙකක් අතර කාලයක් තිස්සේ තිබූ ආරවුලක් අවසානවී ඇත්තේ එක් අයෙක් අනෙකාට පිහියෙන් ඇණ මරාදැමීමෙන් පසුව බවට අනාවරණය වේ.මියගිය අය හා පිහියෙන් ඇණ මෙම අපරාධය කළ තැනැත්තා පසුගිය 18 වැනි දින රාත්‍රියේ පාර අයිනේ කතා කරමින් සිටි බවද, ඊට ටික වේලාවකට පසු මරණයට පත් තැනැත්තාගේ සිරුර පාර අයිනේ තිබී සොයාගත් බවට හෙළිවී ඇත.තදිනත්පුලිගේ වීරසේන (31) මියගිය තැනැත්තාවේ. ඔහු බණ්ඩාරනායකපුර 11 වන පටුමග අංක පී/13 නිවෙසේ පදිංචි අවිවාහක තරුණයෙකි.මෙම මරණය සිදුකළ බවට සැකපිට අත්අඩංගුවට ගෙන ඇත්තේ එම ප්‍රදේශයේම පදිංචි මෝසස් සරත් (50) නැමති අයෙකි.සැකකරු ඊයේ සවස කොළඹ අළුත්කඩේ අධිකරණයට ඉදිරිපත් කිරීමට නියමිතව තිබිණ. වැලිකඩ පොලිසියේ අපරාධ පරීක්‍ෂණ අංශයේ ස්ථානාධිපති, උප පොලිස් පරීක්‍ෂක චානක සඳරුවන් මහතා සිද්ධිය පිළිබඳව පරීක්‍ෂණ කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=n13042018</link>
    <topic>ග්‍රාම නිලධාරීන් තෝරනවිභාගය මැයි 4 දා</topic>
    <author>උදුලා පීරිස්</author>
    <content>රට පුරා පවතින ග්‍රාම නිලධාරි පුරප්පාඩු පිරවීම වෙනුවෙන් පවත්වනු ලබන විභාගය මැයි මස 04 වැනි දින මධ්‍යස්ථාන 750 කදී පැවැත්වීමට රජය තීරණය කර තිබේ. මේ විභාගය සඳහා අයදුම් පත් ලක්ෂයකට ආසන්න සංඛ්‍යාවක් ලැබී ඇති බවත් පුරප්පාඩු හාර දහසකට ආසන්න සංඛ්‍යාවක් පවතින බවත් රාජ්‍ය පරිපාලන හා ස්වදේශ කටයුතු අමාත්‍යාංශය අවධාරණය කැර සිටී.ග්‍රාම නිලධාරි පුරප්පාඩු පිරවීම කඩිනමින් සිදු කළ යුතුව ඇති නිසා රාජ්‍ය පරිපාලන හා ස්වදේශ කටයුතු අමාත්‍යාංශය අදාළ විභාග ප්‍රථිපල අගෝස්තු මාසයේ හෝ ඊට පෙර ලබා ගැනීමේ හැකියාව සම්බන්ධයෙන් විභාග දෙපාර්තමේන්තුව සමඟ සාකච්ඡා වට කිහිපයක්ම පවත්වා ඇත.වසර අටකට පසුව පවත්වන මෙම විභාගයෙන් සමතුන් රාජ්‍ය පරිපාලන හා ස්වදේශ කටයුතු අමාත්‍යාංශය පත්වන සම්මුඛ පරීක්ෂණයේ ලකුණු සැලකිල්ලට ගෙන ග්‍රාම නිලධාරීන් බඳවා ගැනීම සිදු කරනු ලබන බවත් රාජ්‍ය පරිපාලන හා ස්වදේශ කටයුතු අමාත්‍යාංශයේ උසස් නිලධාරියෙක් පැවසීය.මෙම බඳවා ගැනීම් සිදු කරනු ලබන්නන් ලබන ජනවාරියේ පුරප්පාඩු පවතින ග්‍රාම නිලධාරී කොට්ඨාසවලට අනුයුක්ත කිරීමට සිය අමාත්‍යාංශය සැලසුම් කැර ඇතැයි ද ඒ මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304201</link>
    <topic>බාලිකා ජාතික පාසලක් අත්තනගල්ලේ පිහිටුවයි</topic>
    <author>වතුරුගම සමූහ</author>
    <content>අත්තනගල්ල ආසනයේ විශාල සංවර්ධනයක් මේ වන විට ක්‍රියාත්මක වෙන බවත්, අත්තනගල්ල - නෙල්ලිගහමුලට අංග සම්පූර්ණ ඉන්ධන පිරවුම් හළක් වේයන්ගොඩ ගුවන් පාලම, අලවල, ඌරපල ජල යෝජනා ව්‍යාපෘතිය, ග්‍රාමීය කර්මාන්ත සංවර්ධනය, පාසල් භෞතික සම්පත් සංවර්ධනය ආදී සංවර්ධන වැඩ රැසක් ක්‍රියාත්මක කරන බවත් ඛනිජ තෙල් කර්මාන්ත සංවර්ධන නියෝජ්‍ය ඇමැති සරණ ගුණවර්ධන මහතා නෙල්ලිගහමුල දී පැවැසීය.ඛනිජ තෙල් සංස්ථාවේ 1107 වන ඉන්ධන පිරවුම්හළ නෙල්ලිගහමුල දී විවෘත කිරීමෙන් පසු පැවැති උත්සවය අමතා කතා කරමින් සරණ ගුණවර්ධන මහතා එසේ පැවැසීය.නියෝජ්‍ය ඇමැතිවරයා මෙසේ ද පැවැසීය.වසර ගණනාවකින් මේ ප්‍රදේශයට සංවර්ධනයක් නැහැ. ජනාධිපතිතුමා අත්තනගල්ල සංවර්ධනය ගැන බලන නිසයි මේ සංවර්ධන ව්‍යාපෘති කඩිනම් කරන්නේ. කූරුවමුල්ල මහා විද්‍යාලය අංග සම්පූර්ණ පාසලක් ලෙස සංවර්ධනය කරනවා.රජය, අධ්‍යාපන අමාත්‍යාංශය, ඛනිජ තෙල් සංස්ථාව දායකත්වය යටතේ, අත්තනගල්ලට අංග සම්පූර්ණ බාලිකා පාසලක් ජාතික මට්ටමේ ජාතික බාලිකා පාසලක් ආරම්භ කරනවා.මේ ප්‍රදේශයට නිවාස යෝජනා ක්‍රමයකුත් ක්‍රියාත්මක කරනවා.මේ අවස්ථාවට ප්‍රදේශයේ විහාරස්ථාන රැසක විහාරාධිපතිහිමිවරු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304202</link>
    <topic>ගම්පහ විකිරණශීලී අප ද්‍රව්‍ය පරිසරයටමුදා හැරීමෙන් ගැටලු</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ දිසාවේද ඉලෙක්ට්‍රොනික් උපාංග පරිසරයට මුදාහැරීම ගැටලුවක් වී ඇත. ඉවතලන පරිගණක, දුරකථන කොටස්, විකිරණශීලි ද්‍රව්‍ය, දැවී ගිය විදුලි බුබුළු, ටියුබ්ලයිට් ආදිය පරිසරයට මුදා හැරීමෙන් කසළ ප්‍රශ්නයෙන් දැවෙන ජනතාවට එය තවත් හානියක් වී ඇත.අත්තනගලු ඔය, කැලණි ගඟ, හැඳල වත්තල ප්‍රදේශවල ඇළ මාර්ගවල ඇතැම් නොහික්මුණු පුද්ගලයින්, වග විභාගයකින් තොරව කැඩුනු ප්ලාස්ටික් උපකරණ, බෝතල්, පොලිතින් කවර විසි කිරීමෙන් සිදුවන පරිසර හානිය මහත් ය.මේ පරිසර ගැටලු සම්බන්ධව ඒ ඒ ප්‍රදේශයන්හි ජනතාව දැනුවත් කිරීම සඳහා මේ වනවිට පරිසර අධිකාරිය, ආර්ථික සංවර්ධන අමාත්‍යාංශය, බස්නාහිර පළාත්බද මාර්ග සංවර්ධන අධිකාරිය කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304203</link>
    <topic>වයෝවෘද්ධ මව රවටා ලක්‍ෂ 6ක් වංචා කළ අජාසත්ත පුතාට ඇප</topic>
    <author>පානදුර සමූහ - කපිල සෝමරත්න</author>
    <content>වාද්දූව ප්‍රදේශයේ පදිංචි වයෝවෘද්ධ මවක් ඇය සතු ඉඩමක් විකුණා රුපියල් ලක්‍ෂ හයක මුදලක් වාද්දූව නගරයේ බැංකුවක තැන්පත් කර එම මුදලින් ලැබෙන පොලියෙන් ඇගේ ජීවිතය නඩත්තු කර ගැනීමට තීරණය කළාය.ඇයට සිටින එකම පුතාට සතයකින්වත් ආධාර නොකළ බව හුදකලාවම වාද්දූව ප්‍රදේශයේ කුඩා ගෙයක ජීවත්වෙමින් සිටින විට ඇයට නොසලකා හැරිය පුතා විවාහයක් කර ගැනීම සඳහා කටයුතු යෙදීය.කෙසේ හෝ සිය මව රවටාගත් පුතා මව ලවා බැංකු ගිණුමේ තිබුණු රුපියල් හය ලක්‍ෂයම ලබා ගෙන මව රවටා බදුල්ල ප්‍රදේශයට පලා ගියේය.මේ පිළිබඳව පැමිණිල්ලක් මව වාද්දූව පොලිසියට සහ පානදුර විශේෂ අපරාධ සහ වංචා විමර්ශන අංශයට කිරීමෙන් පසු පොලිස් නිලධාරීන් පරීක්‍ෂණ පවත්වන පැමිණිළිකාරියගේ පුතා සැකපිට අත්අඩංගුවට ගෙන පානදුර මහේස්ත්‍රාත් අධිකරණය වෙත ඉදිරිපත් කර නඩු පැවරුවේය.වයෝවෘද්ධ මව රවටා ගෙන බැංකුවෙන් මුදල ලබා ගෙන සාපරාධි ලෙස රුපියල් ලක්‍ෂ හයක් වංචා කිරීම යන චෝදනාවට විත්තිකාර පුතා නිවැරදිකරු යැයි අධිකරණයට පැවසීය.නඩුව විභාග කිරීමට තීරණය කළ පානදුර ප්‍රධාන මහේස්ත්‍රාත් ආර්.ඇන් . ඒ. දිසානායක මහතා විත්තිකරුට රුපියල් ලක්‍ෂ හයක ශරීර ඇපයක් නියම කර මුදා හැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304204</link>
    <topic>හොර තරාදි භාවිතකරදඩ කයි</topic>
    <author>පානදුර සමූහ – කපිල සෝමරත්න</author>
    <content>බලපත්‍ර නොමැතිව හොර තරාදියක් පාවිච්චි කර කුකුල් මස් විකිණීමේ චෝදනාවට වරද පිළිගත් පානදුරේ වෙළෙන්දකුට රුපියල් 5000 බැගින් දඩයක් පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා නියම කෙළේ ය.මේ නඩුව පවරා තිබුනේ කළුතර කිරුම් හා මිනුම් අංශයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304205</link>
    <topic>මත් කුඩු අලෙවි කළපුද්ගලයකු අත්අඩංගුවට</topic>
    <author>කෑගල්ල සමූහ පී. එම්. පී. පොල්වත්ත</author>
    <content>හෙරොයින් මිලි ග්‍රෑම් 150ක් ළඟ තබා ගත් තරුණයකු කෑගල්ලේ මොළගොඩ දී කෑගල්ල පොලිසියේ කොට්ඨාස දූෂණ මර්ධන අංශයේ නිලධාරීන් කණ්ඩායමක් විසින් අත්අඩංගුවට ගෙන ඇත.මේ පුද්ගලයා වේකොළදෙණිය ප්‍රදේශයේ පදිංචි අයෙකි.මේ පුද්ගලයා මත්කුඩු අලෙවි කරන බවට ලැබුණු තොරතුරක් අනුව උපාය දූතයෙක් යොදවා උපායසීලිව මත් කුඩු අලෙවි කරමින් සිටියදී අල්ලා ගෙන ඇත.මේ වැටලීම සිදුකර ඇත්තේ කෑගල්ල පොලිස් දූෂණ මර්දන අංශයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304206</link>
    <topic>සැත්කමට ලක්ෂ 28ක් අවශ්‍ය බව කියමින් වංචනිකව මුදල් එකතු කළ දෙදෙනෙක් දැලේ</topic>
    <author>මල්වාන සමුහ මහානාම විතානගේ</author>
    <content>තමාට සැත්කමක් සිදු කිරීමට රුපියල් ලක්ෂ 28 ක මුදලක් අවශ්‍ය බවට හා කළුතර ප්‍රදේශයේ නව හැවිරිදි දැරියකට හෘද සැත්කමක් සිදුකිරිමට ලක්ෂ දෙකකට අධික මුදලක් අවශ්‍ය බව පවසමින් වංචනික මුදල් එකතු කිරීමේ ජවාරමක නිරත වු මත්කුඩු ලෝලීන් දෙදෙනෙකු බියගම පොලිසිය මඟින් පේරගස්හන්දිය ප්‍රදේශයේ දී අත්අඩංගුවට ගෙන ඇත.තවද මොවුන් ළග තිබි හොරායින් මිලි ග්‍රැම්ස් 100 ක් සමග ව්‍යාජ ලෙසට සකස් කළ ලියකියවිලි හා ව්‍යාජ ටිකට් පොත් ද පොලිසියට හමු වී තිබේ.මොවුන් මහ මග ගමන් ගන්නා බස්වලට ගොඩ වී මේ ජාවාරමේ නිරත වු අතර ඔවුන් පදවිය හා ගාල්ල යන ප්‍රදේශ වල පදිංචිකරුවෝ වෙති.වයස 29 හා 35 වන මොවුන් බියගම නිදහස් වෙළෙඳ කලාපයේ රැකියා කරන මුවාවෙන් පේරගස්හන්දිය ප්‍රදේශයේ නේවාසිකාාරයක නැවතී මේ ජාවාරමේ නිරත වී ඇතැයි ද කියවේ.මේ දෙදෙනා මහර මහෙස්ත්‍රාත් අධිකරණයට ඉදිරිපත් කිරීමට නියමිතව තිබිණි.බස්නාහිර පළාත් බුද්ධි අංශයේ කැලණිය කොට්ඨාස ස්ථානාධිපති උප පොලිස් පරීක්ෂක ඩබ්ලිව්. ඒ. ආර්. විජේලාල් මහතාට ලැබුණු තොරතුරක් මත මේ වැටලීම් සිදුකරන ලදීීීී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304207</link>
    <topic>බණ්ඩාරගම පොලිසියේනිලධාරි හිඟය උග්‍රයි</topic>
    <author>හල්තොට සමුහ - විනීතා මානෙල් ගමගේ</author>
    <content>බණ්ඩාරගම පොලිස් ස්ථානයේ උග්‍ර නිලධාරි හිඟයක් පවතින බැවින් එහි සේවය ලබාගැනීමට පැමිණෙන ජනතාවට නොයෙක් අපහසුතා වලට මුහුණ දීමට සිදුවෙන බව පසුගිය දා පැවැති බණ්ඩාරගම ප්‍රාදේශීය සම්බන්ධීකරණ රැස්වීමේදී අනාවරණය විය.ඒ – 2 ශ්‍රේණියේ පොලිස් ස්ථානයක් වන මෙය ග්‍රා.සේ. වසම් 39ක පදිංචි හැත්තෑදහසක් පමණ වන ජනගහනයක ප්‍රශ්න නිරාකරණය කර ගැනීමට ඇති එකම පොලිස්ථානය වුවද මෙහි දැනට සිවිල් ආරක්‍ෂක නිලධාරින් ඇතුළු නිලධාරින් 63 දෙනෙක් සේවය කරන අතර අවම ලෙස නිලධාරින් 25 දෙනකුගේ සේවය ලැබිය යුතු පොලිස් ස්ථානයකි.ඒ – 8 රත්නපුර - පානදුර හා කැස්බෑව - කළුතර ප්‍රධාන මාර්ගත් දක්‍ෂිණ අධිවේගී ගැලනිගම පිවිසුම් මාර්ගයත් දිනකට වාහන විශාල සංඛ්‍යාවක් ගමන් කරන මාර්ග වන අතර මෙම ස්ථානවල සේවයේ යෙදවීමට තරම් ප්‍රමාණවත් නිලධාරි පිරිසක් රථවාහන අංශයේ ද නොමැති බව අනාවරණය වී ඇත.මෙම පොලිස්ථානය ඉතා අබලන් කුඩා ගොඩනැගිල්ලක පවත්වා ගෙන යන බැවින් දැනට මුක්කු මත රඳවා ඇති දිරාපත් වහල කොයි මොහොතේ කඩා වැටෙදැයි බියෙන් නිලධාරීහු පසුවෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304208</link>
    <topic>හොරෙන් රට යන්න හැදුඅයකුට සිර දඬුවම්</topic>
    <author>කොච්ච්කඩේ විශේෂ - ඩි. මිහිඳුකූල</author>
    <content>ආගමන හා විගමන පාලක වරයා නිකුත් කළ වලංගු විදේශ ගමන් බලපත්‍රයක් නොමැතිව කටුනායක ගුවන්තොටුපළින් විදේශගත වුයේ යැයි කියන සිද්ධියක් සම්බන්ධයෙන් චෝදනා ලැබ වරද පිළිගත් අයකුට රුපියල් ලක්ෂයක දඩයක් හා වර්ෂයක සිරදඬුවමක් මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියම කරන ලදී.මෙලෙස දඩ හා සිරදඬුවම් නියම වුයේ මුරුන්ගන් මන්නාරමේ පදිංචි පුද්ගලයෙකුටය.වර්ෂ 2013ක් වු අපි‍්‍රයෙල් මස 10 වන දින හෝ ඊට ආසන්න දින මේ තැනැත්තා කටුනායක ගුවන්තොටුපළින් විදේශගත වූ බව පැමිණිල්ලේ සඳහන්ය.වලංගු විදේශ ගමන්බලපත්‍රයක් නොමැතිව විදේශගත වීම හා එම ගමන් බලපත්‍රය ළඟ තබා ගැනීම යන චෝදනා සැකකරුට එරෙහිව අපරාධ පරීක්ෂණ දෙපාර්තමේන්තුව ගොනු කර තිබුණි.එක් චෝදනාවකට මාස 6 බැගින් චෝදනා දෙකට වර්ෂයකට සිර දඬුවමක් නියම කර එය වර්ෂ 10කට අත්හිටුවා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r1304209</link>
    <topic>දක්ෂිණ අධිවේගී මාර්ගයේවෑන් රියක් ගිනිගෙන වැනසෙයි</topic>
    <author>බලපිටිය සමූහ – දිලිප් නිශ්ශංක</author>
    <content>දක්‍ෂිණ අධිවේගී මාර්ගයේ ඊයේ (19) අලුයම ඩොල්පින් වර්ගයේ වෑන් රථයක් ගිනි ගෙන දැවීමෙන් විනාශ වූ බව දක්‍ෂිණ අධිවේගී මාර්ග පොලිසිය පවසයි.කොළඹ සිට ගාල්ල බලා ඊයේ (19) අලුයම ධාවනය වෙමින් තිබූ ඩොල්පින් වෑන් රථය වැලිපැන්න පිවිසුමට ආසන්නයේ දී වෑන් රථයේ ඇතිවූ විදුලි කාන්දුවක් නිසා ගිනිගෙන තිබේ.වෑන් රථය ගිනිගන්නා අවස්ථාවේ රියදුරු සමඟ සිටි මුස්ලිම් ජාතික පිරිස අධිවේගී මාර්ගයේ රථවාහන පොලිසිය මඟින් බේරා ගෙන ඇති අතර ගිනි ගෙන දැවෙන වෑන් රථය බේරා ගැනීමට නොහැකිවී ඇත.අකුරැස්ස ප්‍රදේශයේ පදිංචිකරුවන් වන මොවුන් වෑන් රථයෙන් යාපනය ප්‍රදේශයේ විනෝද චාරිකාවක් ගොස් ආපසු නිවෙස බලා යමින් සිටියදී මේ අනතුරට මුහුණ දී තිබේ.වෑන් රථය විදුලි කාන්දුවකින් ගිනිගෙන විනාශ වීමෙන් දක්‍ෂිණ අධිවේගී මාර්ගයට සුළු හානි සිදුවී ඇති බවත් වෑන් රථය ගිනි ගැනීමෙන් රුපියල් ලක්‍ෂ තිහක පමණ අලාභයක් සිදු වී ඇති බවත් පොලිසිය පවසයි.ගින්නෙන් සම්පූර්ණයෙන් විනාශයට පත්ව ඇති ඩොල්පින් වර්ගයේ වෑන් රථය ඇල්පිටිය මූලස්ථාන පොලිසියේ ගාල්කර ඇති අතර ඇල්පිටිය පොලිසිය වැඩිදුර පරීක්‍ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=r13042010</link>
    <topic>කාමාතුරයන්ගෙන් නෑනා බේරාගන්න ගිය මස්සිනාට කඩු පහර</topic>
    <author>මාතර සමූහ – ඩබ්ලිව්. පී. ධර්මසේන</author>
    <content>ගෙට පැන නෑනාගේ අතින් ඇද බලහත්කාරකමක් කිරීමට ගිය දෙදෙනකුට එරෙහි වූ මස්සිනාට කඩුවෙන් සහ පොල්ලෙන් පහර දී බරපතළ තුවාල සිදුකිරීමේ සිද්ධියක් වැලිගම පොලිසියෙන් හෙළිවේ.මේ සිද්ධියෙන් තුවාල ලබා මාතර රෝහලට ඇතුළත් කර ඇත්තේ ගල්ඇන්ද කුට්ටිය තෙලිජ්ජවිල පදිංචි එම්. එස්. සී. සම්පත් නමැති (28) හැවිරිදි පුද්ගලයෙකි.පසුගිය දින රාත්‍රී 8.30 ට පමණ ගල්ඇන්දකුට්ටිය අතුරුගොඩ ප්‍රදේශයේ නිවෙසකට බලෙන් ඇතුළු වී ඇති දෙදෙනකු එහි සිටි 17 හැවිරිදි තරුණියකගේ අත්දෙකෙන් ඇද බලහත්කාරකමක් කිරීමට සූදානම් වී තිබේ.එම අවස්ථාවේ එම තරුණියගේ කෑගැසීම නිසා එම ස්ථානයට ඇයගේ මස්සිනා දුවගෙන පැමිණෙන විට සැකකරුවන් දෙදෙනා අත තිබූ කඩුවකින් සහ පොල්ලකින් තුවාලකරුට පහර දී ඇත. බරපතළ තුවාල ලැබූ අය මාතර මහ රෝහලට ඇතුළත් කර තිබේ. සිද්ධියෙන් පසු සැකකරුවන් ප්‍රදේශයෙන් පලාගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304209</link>
    <topic>තිසරගේ වේගවත් පිති හරඹයෙන් හයිද්‍රාබාද් පිලට ජය</topic>
    <author/>
    <content>(2013-04-19 23:45pm) අයි. පී. එල්. කි‍්‍රකට් තරගාවලියේ 24 වැනි තරගය ලෙස හයිද්‍රාබාද්හිදී අද (19 වැනිදා) පැවැති තරගයේදී සන්රයිසන් හයිද්‍රාබාද් පිල කඩුලූ 5 කින් කිංග්ස් XI පංජාබ් පිල පරාජය කිරීමට සමත් විය.හයිද්‍රාබාද් පිල වෙනුවෙන් විශිෂ්ට ඉනිමක් ක‍්‍රීඩා කළ තිසර පෙරේරා පන්දු 11 කදී දැවැන්ත හයේ පහර 3 ක් සමගින් නොදැවී ලකුණු 23 ක් රැස්කරමින් ජයග‍්‍රහණය පහසු කිරීමට සමත් විය.මෙම ජයග‍්‍රහණයත් සමග තරග 7 කට සහභාගි වී තරග 5 ක් ජය ලබා ප‍්‍රසාද ලකුණු 10 ක් සමගින් ප‍්‍රසාද ලකුණු සටහනේ පෙරමුණට පැමිණීමටහයිද්‍රාබාද් පිලට හැකි විය.කිංග්ස් XI පංජාබ් පිල ඕවර 20 කදී කඩුලූ 9 ට 123 (ඇඩම් ගිල්ක‍්‍රිස්ට් 26, ඬේවිඞ් හසී 22, පියුෂ් චවුලා 23, කරන් ශර්මා 19/2, අමිට් මිෂ්රා 29/2, ඉෂාන් ශර්මා 29/2)සන්රයිසන් හයිද්‍රාබාද් පිල ඕවර 18.5 කදී කඩුලූ 5 ට 127 (අක්ෂාත් රිඞ්නි 19, හනුමා විහාරි 46, කැමරොන් වයිට් 16, තිසර පෙරේරා නොදැවී 23, මන්ප‍්‍රිට් ගොනි 24/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304201</link>
    <topic>ක්‍රීඩා ශක්ති වැඩසටහනින් දිස්ත්‍රික් සංචිත</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශයේ මෙහෙයවීමෙන් ක්‍රියාත්මක ක්‍රීඩා ශක්ති වැඩසටහන යටතේ සෑම දිස්ත්‍රික්කයකම ක්‍රීඩා සංචිත ඇති කිරීම මේ දිනවල සිදුවෙමින් පවතී.සෑම දිස්ත්‍රික් ක්‍රීඩා සංචිතයකටම රුපියල් ලක්ෂයක් සමග ක්‍රීඩා පහසුකම් ලබාදී ක්‍රියාත්මක කිරීම මේ වැඩ පිළිවෙලේ අරමුණ වී තිබේ‍.දිස්ත්‍රික් ක්‍රීඩා සංචිත ඇති කිරීමේදී පළාත් සභාව, දිස්ත්‍රික් ක්‍රීඩා සංගම් හා ක්‍රීඩා සංවර්ධන දෙපාර්තමේන්තුව එක්ව කටයුතු කරන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය 'දිනමිණ'ට පැවැසීය.මේ වසරේදී ක්‍රීඩා ශක්ති වැඩසටහනට රුපියල් මිලියන 75ක් වෙන්කොට ඇති හෙයින් එම වැඩ සටහන සාර්ථක කරගැනීමට හැකිවන බව ජයකොඩි මහත්මිය පැවැසුවාය. ක්‍රීඩා 15ක් ක්‍රීඩා ශක්ති වැඩ සටහන යටතේ ක්‍රියාත්මකවන අතර ප්‍රාදේශිය ලේකම් කොට්ඨාස මට්ටමේ දක්ෂතා දක්වන ක්‍රීඩක ක්‍රීඩිකාවන ඉදිරියට ගැනීම එමගින් සිදු කෙරේ.එම ක්‍රීඩක ක්‍රීඩිකාවන් දිස්ත්‍රික් මට්ටමට ගෙන පළාත් හා ජාතික තලයට රුගෙන ඒම ක්‍රීඩා ශක්ති වැඩසටහනේ විශේෂත්වය වේ. ගමෙන් බිහිවන දක්ෂ ක්‍රීඩක ක්‍රීඩිකාවන්ට පෝෂණ දිමනා, ක්‍රීඩා උපකරණ හා ඇදුම් කට්ටල, වෛද්‍ය පහසුකම් හා ප්‍රවාහන පහසුකම් සැලසීමට ක්‍රීඩා අමාත්‍යංශයෙන් මුදල් වෙන් කෙරේ.ක්‍රීඩා ශක්ති වැඩසටහන යටතේ රටපුරා සිටින ක්‍රීඩක ක්‍රීඩිකාවන්ගේ දක්ෂතා පිළිබඳ ප්‍රගතිය වරින්වර මැන බැලීමද මේ වැඩස‍ටහනේ තවත් විශේෂත්වයකි. ක්‍රීඩා ශක්ති වැඩ සටහනින් බිහිවු ක්‍රීඩක ක්‍රීඩිකාවන් රුසක් දැනට ක්‍රියාත්මක ජාතික ක්‍රීඩා සංචිතවලට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304202</link>
    <topic>ඔලිම්පික් ශූර ක්‍රිස් තරග බිමෙන් සමුගනී</topic>
    <author/>
    <content>හය වතාවක් රන් පදක්කම් දිනූ ක්‍රිස් හෝයි පාපැදි තරග බිමෙන් පෙරේදා සමුගත්තේය.බ්‍රිතාන්‍යයේ වඩාත්ම විශිෂ්ට ඔලිම්පික් ක්‍රීඩකයා වෙමින් තම රට පාපැදි ක්‍රීඩාවේ ඉහළම තලයට ගෙන යාමේ කාර්යයේදී තමා තමාගේ “වෑයමේ හා ශක්තියේ සෑම අවුන්සයක්ම” වැයකර අවසන් බව 37 හැවිරිදි හෝයි ප්‍රකාශ කරයි.“මම මගේ සෙවනැල්ලක් ලෙසින් ක්‍රීඩාවේ යෙදී සිටින්න කැමති නැහැ”.ප්‍රංශ සවාරිය පාපැදි තරග ශූර හා හත් වතාවක් ඔලිම්පික් පදක්කම් දිනා ගත් බ්‍රැඩ්ලි විගින්ස් සමග හෝයි, බ්‍රිතාන්‍යයේ සුළු ක්‍රීඩාවක් ලෙසින් පැවැති පාපැදි ක්‍රීඩාව එරට ජනප්‍රිය ම ක්‍රීඩාවක් බවට පත් කිරීමට මුල් විය.2008 ඔලිම්පික් උළෙලේ පාපැදි ඉසව් තුනක් ජයග්‍රහණය කරමින් හෝයි වසර සියයක් ඇතුළත එක් ඔලිම්පික් උළෙලක රන් පදක්කම් තුනක් දිනා ගත් ප්‍රථම බ්‍රිතාන්‍ය ජාතිකයා බවට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304203</link>
    <topic>චැම්පියන්ස් කුසලානයට උමාර් ගුල් නෑ</topic>
    <author/>
    <content>පාකිස්තාන වේග පන්දු යවන ක්‍රීඩක උමාර් ගුල් දණිසේ ආබාධයක් හේතුවෙන් චැම්පියන්ස් කුසලාන ක්‍රිකට් තරගාවලියට සහභාගි නොවනු ඇත.දකුණු අප්‍රිකාවට එරෙහිව පසුගිය මාසයේ සෙන්චූරියන් හි පැවැති ජාත්‍යන්තර එක්දින තරගයේදී දකුණු දණිසේ ආබාධයකට ලක්වීමෙන් පසුව ගුල් තරග බිමෙන් ඉවත්ව සිටී.ශල්‍යකර්මයක් සඳහා ඔහු ලබන මස පළමු සතියේදී මෙල්බර්න් නුවරට යනු ඇත. මේ අනුව ඔහුට ලබන මස පැවැත්වෙන අයර්ලන්තය හා ස්කොට්ලන්තයට එරෙහි තරගද අහිමි වනු ඇත.“දකුණු අප්‍රිකාවට එරෙහිව මෑතකදී අවසන් වූ එක්දින තරගමාලාව අතරවාරයේ ගුල් ඔහුගේ මේ වේදනාව ගැන පැමිණිලි කළා” පාකිස්තාන ක්‍රිකට් මණ්ඩලයේ ප්‍රකාශයෙක් පැවසීය.අවසන් එක්දින තරග දෙකේ ඔහු විවේක ගන්වනු ලැබිණි. ශල්‍යකර්මයෙන් පසුව සම්පුර්ණ සුවය ලැබීම සඳහා ගුල් ට සති 8 – 12ක කාලයක් ගතවනු ඇතැයි වෛද්‍ය මතය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304204</link>
    <topic>නිශාන්තට එරෙහිව නිශාන්ත පැමිණ නැහැ</topic>
    <author/>
    <content>ශ්‍රී ලංකා ක්‍රිකට් ලේකම් නිශාන්ත රණතුංග මහතාට එරෙහි නඩුව ඊයේ ගල්කිස්ස දිස්ත්‍රික් විනිසුරු හමුවේ විභාගයට ගැනුණු අවස්ථාවේ නිශාන්ත ද සිල්වා මහතා ඒ සඳහා පෙනී නොසිටියේය.නිශාන්ත රණතුංග මහතාට එරෙහි වාරණ නියෝගය අත්හිටුවීමට නිශාන්ත ද සිල්වා මහතාගේ නිතිවේදීන් විරුද්ධත්වයක් නොදක්වන ලදී.නිශාන්ත රණතුංග මහතා සහ සෙසු වග උත්තරකරුවන් වෙනුවෙන් චන්ද්‍රකුමා ද සිල්වා මහතාගේ උපදෙස් මත ෂෙහාන් ගුණවර්ධන සමග ජනාධිපති නීතිඥ රොමේෂ් ද සිල්වා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304205</link>
    <topic>මහේලගේ දිල්ලි පිල යලිත් පසු බසී</topic>
    <author/>
    <content>චෙන්නායි සුපර් කිංග්ස් සමග දිල්ලිහිදී පැවැති තරගය ලකුණු 86කින් පරාජයට පත්වීමත් සමග ඉන්දීය ප්‍රිමියර් ලීග් තරගාවලියේ මෙතෙක් සහභාගීවු තරග 6ම පරාජයට පත්වීමට මහේල ජයවර්ධනගේ නායකත්වයෙන් යුත් දිල්ලි ඩෙයාර් ඩෙවිල්ස් කණ්ඩායමට සිදුවිය.කාසියේ වාසිය දිනා පළමුවෙන් පන්දුවට පහරදුන් චෙන්නයි කණ්ඩායම ඕවර 20 අවසානයේ කඩුලු 4කට ලකුණු 169ක් රැස්කළේය.තරගයේ වීරයා ලෙස නම් කෙරුණු මයිකල් හසී පන්දු 50කදී හතරේ පහර 6ක් සහ හයේ පහර 2ක් සමගින් නොදැවී ලකුණු 65ක් රැස්කිරීමට සමත්විය.නායක මහෙන්ද්‍ර සිං දොනි ලකුණු 44ක් වාර්තා කළ අතර ඊට පන්දු 23කදී හතරේ පහර 5ක් සහ එක් හයේ පහරක් ඇතුළත් විය. ජයග්‍රාහී ඉලක්කය හඹාගිය දිල්ලි පිල ඕවර 17.3ක් තුළදී ලකුණු 83කට සීමා විය.චෙන්නායි-169/4 (ඕවර 20) මයිකල් හසී නොදැවී 65, මහේන්ද්‍ර සිං දොනි 44දිල්ලි-83 සියල්ලන් දැවී (ඕවර 17.3) කේදාර් ජාදව් 31 (මොහිත් ෂර්මා 10/3, රවිචන්ද්‍රන් අස්වින් 18/2).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304206</link>
    <topic>වත්තල පාපන්දු ජය තන්ඩර්ස් පිලටයි</topic>
    <author/>
    <content>වත්තල පාපන්දු සංගමය සංවිධානය කළ පාපන්දු ශූරයින් තේරීමේ තරගාවලියේ ජය හිමිකර ගැනීමට ජා-ඇල තන්ඩර්ස් ක්‍රීඩා සමාජය සමත්විය.අවසන් මහා තරගයේදී තන්ඩර්ස් පිල හමුවේ ගෝල් 1-0කින් පර්ල් යූත් කණ්ඩායම පරාජයට පත්විය.තරගාවලියේ දක්ෂතම දැල් රකින්නා ලෙස එච්.එම්.ලුන්පි (තන්ඩර්ස්)ද දක්ෂතම ක්‍රීඩකයා ලෙස ඩබ්ලිව්.රුමේෂ් (පර්ල් යූත්)ද විශේෂ කුසලාන හිමිකර ගත්හ.මේ තරගාවලියට සමගාමීව පැවැති වත්තල ලීග් පාපන්දු තරගාවලියේ ශූරතාවද තන්ඩර්ස් පිල හිමිකර ගැනීමට විශේෂත්වයකි. කැලණිය පාපන්දු ක්‍රීඩා සංකීර්ණයේදී පැවැති තරගාවලිය සඳහා කණ්ඩායම් 11ක් සහභාගීවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304207</link>
    <topic>වරාය ගොල්ෆ් ශූරතාව ඉන්දියාවට</topic>
    <author>නිරෝෂාන් ප්‍රියංකර</author>
    <content>ශ්‍රී ලංකාවේ ගොල්ෆ් ක්‍රීඩාව ප්‍රචලිත කිරීමේ අරමුණින් ශ්‍රී ලංකා වරාය අධිකාරිය විසින් දෙවැනි වරට සංවිධානය කළ වරාය අධිකාරි කුසලාන විවෘත ගොල්ෆ් තරගාවලියේ ශූරතාව හිමිකර ගැනීමට ඉන්දීය ක්‍රීඩක චිරාග් කුමාර් සමත්විය.තියුණු තරගයක් පැවැති මේ තරගාවලියේ ශ්‍රී ලංකාව වෙනුවෙන් විශාල බලාපොරොත්තුවක් වු මිතුන් පෙරේරාට දෙවැනි ස්ථානය හිමිවු අතර තෙවැනි ස්ථානය මුකේශ් කුමාර්ට හිමිවිය.කේ.ප්‍රබාගරන්, ආර්.ඛාන්, එම්.මොල්ලාහ් ක්‍රීඩකයන් තිදෙනා සිවුවැනි ස්ථානයට පත්විය. ශ්‍රී ලංකා ක්‍රීඩක අනිල් රෝහණට හිමිවුයේ හත්වැනි ස්ථානයයි.ඉන්දියා ගොල්ෆ් තරග සංචාරයේ තරගාවලියක් ලෙස පැවැති මේ තරගාවලිය සඳහා වෘත්තීය මට්ටමේ ගොල්ෆ් ක්‍රීඩකයන් 106ක් පමණ සහභාගී විය.කොළඹ රාජකීය ගොල්ෆ් පිටියේදී ඩයලොග්, ප්‍රෝ ගොල්ෆ් සහ ස්පෝර්ට්ස් මන්ත්‍රා අනුග්‍රහයෙන් පැවැති තරගාවලියේ ජය සංකේත ප්‍රදානය සඳහා වරාය අධිකාරියේ සභාපති ප්‍රියත් බන්දු වික්‍රම මහතා ඇතුළු ආරාධිතයන් පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=s1304208</link>
    <topic>ඇමැති ඩලස් ක්‍රිකට් පිටියේ...</topic>
    <author/>
    <content>කඹුරුපිටියේ අපි සංවිධානය මෙහෙයවු මාතර දිස්ත්‍රික් පළාත් පාලන ආයතන අතර සැහැල්ලු පන්දු ක්‍රිකට් තරගාවලියේ ජය වැලිගම ප්‍රාදේශිය සභාවට හිමිවිය.කඹුරුපිටිය නාරන්දෙනිය ජාතික පාසල් ක්‍රීඩාංගණයේදී පැවති තරගාවලියට සමගාමීව යෞවන කටයුතු සහ නිපුණතා සංවර්ධන අමාත්‍ය ඩලස් අලහප්පෙරුම මහතාගේ නායකත්වයෙන් යුත් ක්‍රිකට් කණ්ඩායම ප්‍රදර්ශන ක්‍රිකට් තරගයකටද එක්විය.තරගාවලියේ සහතික හා ත්‍යාග ප්‍රදානයද ඇමැති ඩලස් අලහප්පෙරුම මහතා අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>20</day>
    </date>
    <link>http://www.dinamina.lk/2013/04/20/_art.asp?fn=f1304201</link>
    <topic>පොළේ වළං බිඳින අලින්ටගමේ සංවර්ධනය පේන්නේ නැහැ</topic>
    <author>සාකච්ඡා කළේ ධම්මික සෙනෙවිරත්න</author>
    <content>ජනතාව මෙවර සිංහල - හින්දු අලුත් අවුරුදු උත්සවය සැමරුවේ කෙසේද යන්න සහ අවුරුදු සංස්කෘතියට වාණිජකරණය ආදී කාරණා මඟින් බලපෑමක් තිබේද යන්න ගැනත්, අවුරුදු සිරිත් - විරිත්, ජන ක්‍රීඩා ආදිය අනාගතයට උරුම කරදීම පිළිබඳත් සංස්කෘතික හා කලා කටයුතු අමාත්‍ය ටී.බී.ඒකනායක මහතා සමඟ කරන ලද සාකච්ඡාවකි.* ජනතාව, මෙවර සිංහල හා හින්දු අලුත් අවුරුදු අසිරිය විඳගත් ආකාරය සංස්කෘතික අමාත්‍යවරයා විදිහට වගේම ග්‍රාමීය ජනපදනමක් ඇති ජනතා නියෝජිතයෙක් හැටියටත් ඔබට දැනුණේ කොහොමද?සූර්යයා මීන රාශියේ සිට මේෂ රාශියට සංක්‍රමණය වෙමින් අලුත් අවුරුද්දක් උදාවීම අපි උත්සවශ්‍රීයෙන් සමරනවා. මෙවරත් සිරිත් පරිදි නොනගතයට වැඩ අත්හැරලා, පුණ්‍ය කාලයේ ආගමික වතාවත් ඉටු කරලා ඒ ඒ නැකැත් වෙලාවන් අනුව ලිප් ගිනි මෙලවීම, ආහාර අනුභවය, ගනුදෙනු කිරීම හා වැඩඇල්ලීමත්, හිසතෙල් ගෑමේ චාරිත්‍රයත් ඉටු කළා. මේ හැමදේම මුළු රටම ඔර්ලෝසුවේ එකම වේලාවකට ශුභ මුහුර්තයෙන් සිදුකළා.අලුත් අවුරුද්ද සිංහලේ මහා සංස්කෘතික මංගල්‍යය වශයෙන් හැඳින්වෙනවා.මේ අවුරුදු කාලයෙත් ජනතාවගෙන් කඩ - සාප්පු පිරී ඉතිරුණා. රෙදි - පිළි සහ අනෙකුත් දෑ මිලදී ගැනීමට විශාල උද්යෝගයක් තිබුණා. ව්‍යාපාර ක්‍ෂේත්‍රයේ ඇති තරඟකාරිත්වය පාරිභෝගිකයාට වාසියකුත් වුණා. මේ නිසා දූෂණය - වංචාව අඩුවෙලා. වෙළඳපොළ සාධාරණත්වය ඉහළ ගියා.මෙවර අලුත් අවුරුද්ද ජනතාව ඉතා ප්‍රීතියෙන් සැමරුවා විතරක් නෙවෙයි, ලංකා කේන්ද්‍රයටත් මෙවර අවුරුදු උදාව ඉතාම ශුභයි.* නමුත්, විපක්ෂය කියන හැටියට නම් ජනතාවට තුන්වේල සපයා ගැනීමත් අමාරු නිසා අලුත් අවුරුදු සතුටක් තිබුණේ නෑ?විපක්ෂය ඔය කතා කියන්නේ කුරුඳුවත්තෙ ඉඳන්. විපක්ෂය ගමට යන්නෙ නෑ. කමතට කඩපොළට යන්නෙ නෑ. පොළේ ගියත් කරන්නෙ වළං බිඳින එකනෙ. ඒ නිසා විපක්ෂය සැබෑව දකින්නෙ නෑ. ජන ජීවිතය ගැන ඒ අයට අදහසකුත් නෑ. ඒක තමයි, සුපුරුදු නෝක්කාඩුවට කරන්නෙ. හැම දේම දකින්නෙත් අශුභවාදීවයි. මං අවුරුදු උත්සව ගණනාවකට සහභාගි වුණා. මේවායේදී මං දැක්කා ජනතාව මොනතරම් සතුටින් අවුරුදු පී‍්‍රතිය බුක්ති විඳිනවාද කියලා. ඒ සතුට දකින්න නම් විපක්ෂයේ ඔය කතා කියන අය ගමට ආ යුතුයි. හැබැයි ඔවුන් ගමට එන්නේ නෑ.* සිංහල අලුත් අවුරුද්ද හා බැඳී අපේ සිරිත් - විරිත් හා අගනාකම් වාණිජකරණයේ බලපෑම් වලින් කොපමණ දුරට යට නොවී පවතිනවා ද?වාණිජකරණය කොපමණ ව්‍යාප්ත වී තිබුණත් අවුරුදු කාලෙට කොළඹ නගරය පාළුයි. කඩ සාප්පු වසා දමලා. වීදි පවා හිස්. අවුරුදු චාරිත්‍ර වාරිත්‍ර වලට මුල්තැන දෙමින් ජනතාව නගරයේ සිට ගමට ගිහින් කියන එක පැහැදිලිව පෙනෙනවා. මේ කාලෙදි නෑදෑ හිත මිතුරන්, පවුලේ සියලු සාමාජිකයන් එකට එකතු වෙනවා. තවමත් මේ දේවල් අපිට දකින්න පුළුවන්. ඒ කියන්නේ වාණිජකරණයට අලුත් අවුරුද්ද යටවෙලා නෑ. ඕනෑ නම් සියයට 10ක විතර බලපෑමක් ඇති ජනතාව විශාල වශයෙන් අවුරුදු චාරිත්‍ර - වාරිත්‍ර ඉටු කරනවා. වාණිජකරණයේ බලපෑමට වඩා ඒක ප්‍රබලයි. ඒකයි, මං කිව්වෙ මේ, සිංහලේ මහා සංස්කෘතික මංගල්‍යය කියලා.* අලුත් අවුරුදු සිරිත් - විරිත්, ජන ක්‍රීඩා ආදී අවුරුදු සංස්කෘතිය අනාගතයට උරුම කරදීම වෙනුවෙන් රජය මුල්කොටගත්, සංස්කෘතික අමාත්‍යංශය හරහා දියත්වන යම් වැඩ පිළිවෙළක් තිබෙනවාද?විශේෂයෙන් ප්‍රාදේශීය ලේකම් කොට්ඨාශ මට්ටමින්. සංස්කෘතික මධ්‍යස්ථාන කේන්ද්‍ර කරගනිමින් දේශීය කෙළි සෙල්ලම්, නර්තනාංග ආදිය ඉදිරියට ගෙනයාමේ වැඩපිළිවෙළක අප සිටිනවා. ගමත් එක්ක බද්ධ වෙමින් මේ දේවල් සිදු වෙනවා. මෙවර අලුත් අවුරුද්ද වෙනුවෙන් සංස්කෘතික අමාත්‍යංශය 17 වැනිදා බත්තරමුල්ල ජනකලා කේන්ද්‍රයේදී පැවැත්වූ අවුරුදු උළෙලේදීත් අපි පාරම්පරික කෙළි සෙල්ලම් ආදියට මුල් තැනක් ලබා දුන්නා. ඒවා රටට හඳුන්වාදීමට අපි එය අවස්ථාවක් කර ගත්තා. රට වටා පැවැත්වෙන බක්මහ උළෙල වලදීත් අපි කාගෙනුත් ඉල්ලන්නේ අපේ කමට තැනක් දෙන්න කියලා. දේශීය ජන ක්‍රීඩා - කෙළි සෙල්ලම් පවත්වාගෙන යාමට මේවායින් විශාල පිටුබලයක් සපයාගත හැකියි.* අතීතයේ දී රටේ තිබූ සශශ්‍රීක බව, ස්වයංපෝෂී ආර්ථිකය, ග්‍රාමීය සරල දිවි පැවැත්ම වගේ කාරණා එක්ක අලුත් අවුරුද්ද සැබෑ ලෙසම බද්ධ වුණා. අද තත්ත්වය සංකීර්ණයි. ඔබ කොහොමද මේ කාරණය දිහා බලන්නෙ?සමාජය එදාට වඩා සංකීර්ණ බව කාර්යබහුල බව ඇත්ත. ඒ සමඟම, දැන් යළිත් ග්‍රාමීය ආර්ථිකය පිබිදෙමින් ඇති බවත් පැහැදිලියි. රට යළිත් සහලින් ස්වයංපෝෂිත වුණා. දැන් වී සහතික මිල නිසා ගොවියාට හොඳ මිලක් ලැබෙනවා. පොහොර සහනාධාරයත් ඇතුළුව රජයෙන් ලැබෙන සහන සහ දිරිගැන්වීම් නිසා වී ගොවිතැනට විශාල උනන්දුවක් දකින්න පුළුවන්. කලින් වගේ පුරන් කුඹුරු හැම තැනම පේන්න නැත්තෙ ඒකයි. කෘෂිකාර්මික ක්‍ෂේත්‍රයේ ඇති වී ඇති ප්‍රගතිය ග්‍රාමීය ආර්ථිකය ඉහළ නැංවීමට ඍජුවම දායක වෙනවා.ඒ කියන්නේ ජනතාවගේ අත මිට සරුයි කියන එක. මහන්සි වෙලා වැඩ කරන අයගෙ ආර්ථිකය හොඳයි.කුඹුරට - හේනට යන්නෙ නැතුව කඩ පිල්වල නිකම් කාලය ගත කරන අයගෙ ආර්ථිකය හොඳ නොවීම පුදුමයට කාරණයක් නෙවෙයි. මාසිකව වැටුප් ලබන රජයේ සේවකයන් වැනි අයට යම් අමාරුකම් ඇති බව අපට පිළිගන්න වෙනවා. අමතර ආදායම් මාර්ග කරා යොමුවීමට පුලුවන් නම් ඒ අයගෙ ආර්ථිකයට ඒක ශක්තියක්. මේ වෙනකොට ‘දිවිනැඟුම’ වැඩ පිළිවෙල සාර්ථකව ඉදිරියට යමින් තිබෙනවා. එය ග්‍රාමීය ආර්ථිකය නැංවීමට විශාල ශක්තියක් ගෙවතු වගාවට දැන් බොහෝ දෙනාගේ විශාල උනන්දුවක් ඇත්තේ ‘දිවිනැඟුම’ නිසා.මේ ඔස්සේ ඇතිවන ආර්ථික වර්ධනය සමස්ත ආර්ථිකයත් සමඟ බද්ධ වෙනවා. ජනතාවගේ ජීවන තත්ත්වය ඉහළ මට්ටමට ගැනීමට හේතු වෙනවා. ඇතිවෙමින් පවතින මේ වෙනස්කම් අපි, අවුරුදු කාලය වැනි උත්සව සමයන්හි අත් දකිනවා. පසුගිය කාලයේ එළවළු මිල ඉහළ ගිහින් තිබුණා. නමුත් අවුරුදු සමය වෙනකොට දඹුල්ලේ එළවළු මිල ගණන් විශාල ලෙස පහත වැටී තිබුණා. ඒක පාරිභෝගිකයාට සහනයක් වන අතරම ගොවීන් අසීරුවට පත්නොවන අන්දමින් රජය අවශ්‍ය ක්‍රියාමාර්ග ගත්තා.* අවුරුදු උදාවත් එක්ක අපේ ජීවිතත් අලුත් වෙනවා. බොහෝ විට අවුරුදු නැකතට සිරිත් විරිත් ඉටුකර අලුත් වැඩවලට මුල පිරීමත් සිදුවෙනවා. වැඩිහිටියන් ළමා පරපුර ඔවුන්ගේ අධ්‍යාපන කටයුතු වලට යොමු කරනවා. වැඩිහිටි අය ව්‍යාපාර ආදියට මුල පුරනවා. අලුත් අවුරුද්දේ එලෙස මුල පුරන කාර්යයන් එලෙසම පවත්වාගෙන යාමේ වැදගත්කම ඔබ අවධාරණය කරන්නේ කෙසේද?මේක ඉතාමත් හොඳ දෙයක්. අලුත් අවුරුද්දේ අලුත් දේ වලට මුල පිරීම කුඩා ළමයාගේ පටන්ම දකින්න පුළුවන්. වැඩ ඇල්ලීමේ නැකතෙදි ළමයින් පොත - පත අරන් අකුරක් ලියනවා, පාඩමක් කියවනවා,චිත්‍රයක් අඳිනවා, පරිගණකයත් එක්ක වැඩ කරන අයත් ඉන්නවා. මේ කොයි විදිහට හරි තමන්ගේ අධ්‍යාපනයට අදාළව යම් අලුත් ඇරඹුමක් ඇති කරගන්නවා. ආරම්භයේදී ඇති ඒ උනන්දුව, ධෛර්යය එලෙසින් පවත්වා ගැනීම හා එය තව තවත් වර්ධනය කර ගැනීමක් විය යුතුයි. එතකොට තමයි, අවුරුදු නැකතට වැඩ අල්ලා ඇරැඹූ කාර්යයන් වඩාත් සඵලදායී වෙන්නෙ.වැඩිහිටි පරපුරටත් මේ කාරණය අදාළයි. තම තමන්ගේ ගොවිතැන් බත් - රැකි රක්ෂා ව්‍යාපාර ආදියට අදාළව ඇති කර ගන්නා මුල පිරීම් එලෙසින් පවත්වා ගැනීම විය යුතුයි. අවුරුදු නැකතට පටන්ගෙන අතරමඟදි නතර කිරීම ‍ෙනාවිය යුතුයි.මේ උදාවූ අලුත් අවුරුද්දේ අවුරුදු සිතිවිල්ලක් ලෙස සිත්හි තබාගෙන ක්‍රියා කරන්න කියල සංස්කෘතික ඇමැතිවරයා හැටියට මං ඉල්ලීමක් කරන්න කැමැතියි. ඒ, අවුරුදු නැකතට වැඩ අල්ලා ඇරැඹූ එක් අලුත් වැඩක්වත් අපි කවුරුත් ඉදිරියට ගෙනියමු කියන ඉල්ලීම.එක් එක්කෙනා එක් අලුත් වැඩක් බැගින් රටේම කවුරුත් එකතු වුණොත් අලුත් වැඩ කොපමණක් ද? ඒ කියන්නෙ රටේ විශාල වෙනසක් ඇති කිරීමට තරම් එය ප්‍රමාණවත් වෙයි කියන එකයි. හැබැයි ඒක නිකම්ම වෙන දෙයක් නෙවෙයි. අපි කවුරුත් අපි පටන් ගත්තු එක වැඩක් හරි අඛණ්ඩව ඉදිරියට ගෙනයාම මඟින් ඇති වන වෙනසක්. මේක අභියෝගාත්මකයි. උදා වූ අලුත් අවුරුද්දේ ඒ අභියෝගය භාරගන්න, ඒක ජයග්‍රහණයෙන් කෙළවර කරන්න අපට පුලුවන් නම් එය ආශ්චර්යවත් දේශයක් ගොඩනැඟීම සඳහා විශාල පිටුබලයක් වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304221</link>
    <topic>උතුරේ ඡන්දය සැප්තැම්බරයේ</topic>
    <author>ධනුෂ්ක ගොඩකුඹුර වැලිඔය සිට</author>
    <content>උතුරු පළාත් සභා මැතිවරණය මේ වසරේ සැප්තැම්බර් මාසයේ පැවැත් වීමට බලාපොරොත්තු වන බව ජනාධිපති මහින්ද රාජපක්ෂ මහතා පැවසීය. ඒ සඳහා නැකත් සාදවා ඇති බව පැවසූ ජනාධිපතිවරයා තමාගේ ‍ෝතිෂ්‍යඥයා සෑම විටම සකස් කරන්නේ දිනන නැකත් බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ මහවැලි ඉඩම්ලාභින් හට ඉඩම් ඔප්පු ප්‍රදානය කිරීමේ අවස්ථාවට වැලිඔය, සම්පත් නුවර මහවැලි ක්‍රීඩාංගණයේදී පෙරේදා (20) එක්වෙමිනි. ත්‍රස්තවාදයෙන් වසර තිහක් තිස්සේ බැට කෑ වැලිඔය ප්‍රදේශයට රාජ්‍ය නායකයකු පැමිණි ප්‍රථම අවස්ථාව ලෙස මෙය ඉතිහාසගත වන අතර ජනාධිපතිවරයා අඩ හෝරාවකට ආසන්න කාලයක් ජනතාව සමඟ සුහද කතා බහක නියැලෙමින් මහවැලි ක්‍රීඩාංගණයේ ගත කළේය.1950 දශකයේ ආරම්භ කෙරුණු මහවැලි ව්‍යාපාරය නැවත පදිංචි කිරීමේදී ලබා දුන් කොන්දේසි 17කින් යුත් බලපත්‍රය නිසා ගැටලු රැසකට මුහුණු දීමට ජනපදිකයන්ට සිදුව ඇති අතර ඊට විසැඳුම් වශයෙන් මෙම ඔප්පු ප්‍රදානය කිරීමට රජය තීන්දු කර ඇත.දීර්ඝ කාලයක් තමන් පදිංචිව සිට ඉඩමේ පූර්ණ අයිතිය ලැබෙන ඔප්පු 3000කට ආසන්න සංඛ්‍යාවකට ප්‍රදානය කරමින් ජනාධිපතිවරයා ප්‍රකාශ කළේ මහවැලි ව්‍යාපාරය ආරම්භයේ සිටම පැවැති ගැටලු විසැඳූ මේ යුගය මහවැලියේ සුබදායීම යුගය බවයි.කොටි ත්‍රස්වාදීන් මෙම සරුසාර බිම් එදා ලෙයින් තෙත් කළ බව සිහිපත් කළ ජනාධිපතිවරයා ඇතැම් රටවල් අප රටට ආධාර කළේ මෙම ගම්මාන අමතක කර බව කීවේය.තමා නිලධාරීන්ට උපදෙස් දී තිබෙන්නේ විදේශ ආධාර නැතත් අපේ රටේ මුදලින් අපේ ජනතාව බලා ගැනීමට සූදානම් වන ලෙස යැයි ජනාධිපතිවරයා ප්‍රකාශ කළේය.මේ ප්‍රදේශවල පැවැති තත්ත්වය අද සමහරුන්ට අමතකව ඇති බව කී ජනාධිපතිවරයාඔවුන්ට දේශපාලනය කරන්නට හැකි වී ඇත්තේ ආණ්ඩුව ප්‍රජාතන්ත්‍රවාදය ස්ථාපිත කළ නිසා බව කීවේය.මේ රට දෙකඩ කරන්නට, සීමා අඳින්නට ඇතැමුන්ට අවශ්‍යව වී තිබෙන නමුත් එවැන්නකට තමා කිසිවිටෙක ඉඩ නොතබන බවත් ජනාධිපතිවරයා අවධාරණය කළේය.මහා සංඝරත්නයත් ඇමැතිවරුන් වන නිමල් සිරිපාල ද සිල්වා, තිස්ස කරලියැද්ද, රිෂාඩ් බදියුදීන්, ගුණරත්න වීරකෝන්, නියෝජ්‍ය ඇමැතිවරුන් වන ඩබ්ලිව්. බී. ඒකනායක, එස්. එම්. රංජිත්, , ආණ්ඩුකාරවරුන් වන කරුණාරත්න දිවුල්ගනේ, ජී. ඒ. චන්ද්‍රසිරි, උතුරු මැද පළාත් මහ ඇමැති එස්. එම්. රංජිත් සමරකෝන් මහත්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304222</link>
    <topic>ආසියානු කලාපයේ තෙවැනි තැන ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ප්‍රජාතන්ත්‍රවාදී දර්ශකයේ නවතම වර්ගීකරණයට අනුව ආසියානු කලාපයේ තෙවැනි ස්ථානයට ශ්‍රී ලංකාව පැමිණ තිබේ.බ්‍රිතාන්‍යයේ ඉකොනොමිස්ට් ඉන්ටලිජන්ට් යුනිට් සංවිධානය විසින් වාර්ෂිකව එළිදක්වන මේ දර්ශකය සකස් කිරීම සඳහා ලෝකයේ රටවල් 167 ක් සමීක්ෂණය කර තිබෙන අතර ප්‍රධාන ක්ෂේත්‍රයන් කිහිපයක් මේ සඳහා සැලකිල්ලට ගෙන තිබේ.ප්‍රජාතන්ත්‍රවාදීව නියමිත වේලාවට මැතිවරණ පැවැත්වීම, පවත්නා ආණ්ඩුවල ක්‍රියාකාරීත්වය, මැතිවරණ ප්‍රගතිය සහ බහුවිධතාව,  දේශපාලන සහභාගිත්වය සහ දේශපාලන සංස්කෘතිය ඒ අතර වෙයි.දකුණු ආසියානු කලාපයට අයත් රටවල් අතර ඉන්දියාව සහ බංග්ලාදේශය ශ්‍රී ලංකාවට වඩා ඉදිරියෙන් සිටින අතර භූතානය, පාකිස්තානය, නේපාලය, චීනය සහ ඇෆ්ගනිස්තානය යන රටවල් පසුවන්නේ අදාළ දර්ශකයට අනුව ශ්‍රී ලංකාවට පිටුපසිනි.කෙසේ වුවද මේ සමස්ත දර්ශකයට අනුව ශ්‍රී ලංකාව 89 වැනි ස්ථානයේ පසුවන අතර කලාපීය වශයෙන් ගත්කළ ශ්‍රී ලංකාව සෙසු රටවලට සාපේක්ෂව ප්‍රජාතන්ත්‍රවාදී නිර්ණායකයන් සැළකිල්ලට ගැනීමේදී ඉදිරියෙන් සිටින බවද බ්‍රිතාන්‍යයේ ඉකොනොමිස්ට් ඉන්ටලිජන්ට් යුනිටි සංවිධාන වාර්තාව පෙන්වාදෙයි.නෝර්වේ, ස්වීඩන්, අයිස්ලන්තය, ඩෙන්මාර්කය, නවසිලන්තය, ඕස්ට්‍රේලියාව, ස්විට්සර්ලන්තය, කැනඩාව, පින්ලන්තය සහ නෙදර්ලන්තය ලොව හොඳම ප්‍රජාතන්ත්‍රවාදී රටවල් ලෙස අදාළ දර්ශකය විසින් හඳුනාගෙන තිබේ.මෙහිදී ඇමරිකාන එක්සත් ජනපදයට හිමිව ඇත්තේ 21 වන ස්ථානය වන අතර බ්‍රිතාන්‍යයට හිමිව ඇත්තේ 16 වැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304223</link>
    <topic>වැසු කම්හල් 156ක් දිවි නැඟුමෙන් යළි ඇරැඹේ</topic>
    <author>මහින්ද අලුත්ගෙදර</author>
    <content>අභාවයට යමින් තිබූ උළු කර්මාන්තයට නව පණක් ලබාදෙමින්, වසාදමා තිබූ උළු කර්මාන්ත ශාලා 156ක කටයුතු දිවි නැඟුම ජාතික වැඩසටහන යටතේ යළි ආරම්භ කිරීමට ආර්ථික සංවර්ධන අමාත්‍යාංශය පියවර ගෙන ඇත. ඒ සමඟම දස දහසකට අධික පිරිසකට යළිත් වරක් රැකියා අවස්ථා උදාවී තිබෙන අතර එය රටේ විරැකියාව අවමකර ගැනීමට හේතුවක් වන බවද ආර්ථික සංවර්ධන ඇමැති බැසිල් රාජපක්ෂ මහතා පවසයි.මේ යටතේ අඩු ආදායම්ලාභී පවුල් 30,000ක නිවාසවල වහලට උළු සෙවිලි කිරීමේ ව්‍යාපෘතිය සදහා අවශ්‍ය උළු ප්‍රමාණයෙන් මිලියන 20 කට අධික උළු ප්‍රමාණයක් දිවි නැඟුම වැඩසටහන මඟින් දැනටමත් ලබාගෙන ඇති බව පෙන්වාදෙන ඇමැතිවරයා වෙන්නප්පුව, කටාන සහ කටුගම්පොල ආසනයන්හි ප්‍රධාන වශයෙන් උළු කම්හල් 312ක් පවතින බවද එයින් 256 ක් කුඩා පරිමාණයේ කම්හල් බවද සඳහන් කරයි.එම කම්හල්වල යුරෝ, කැලිකට් සහ මුදුන් උළු නිෂ්පාදනය කරන අතර එසේ වසා දමන ලද උළු කම්හල්වලින් දිවි නැඟුම වැඩසටහන යටතේ උළු මිලදී ගැනීමත් සමඟ යළිත් නිෂ්පාදන කටයුතු ආරම්භ කිරීමට හැකිව තිබෙන බවද ආර්ථික සංවර්ධන අමාත්‍යාංශය පෙන්වාදෙයි.ශි‍්‍ර ලංකාවේ උළු කර්මාන්ත තුළ සෘජුවම රැකියාවේ නිරතවන සංඛ්‍යාව 7,250ක් වන අතර වක්‍රව රැකියාවේ නිරතවන සංඛ්‍යාව 15,000කි. දිවිනැඟුම වැඩසටහන යටතේ උළු මිලදී ගැනීමත් සමඟම සෘජුව සහ වක්‍රව යැපුණු ඔවුන්ගේ පවුල්වල 178,000කට සෙත සැලසී තිබේ.සමස්ථ ලංකා මැටි සෙවිලි උළු නිෂ්පාදකයින්ගේ සංගමයේ නියෝජිත පිරිසක් සහ ආර්ථික සංවර්ධන ඇමැති බැසිල් රාජපක්ෂ මහතා අතර විශේෂ සාකච්ඡාවක් පැවැති අතර එහිදී ශ්‍රී ලංකාවේ උළු කර්මාන්ත ක්ෂේත්‍රයේ පවතින ප්‍රවණතාවයන් සම්බන්ධයෙන් විශේෂ අවධානය යොමු කෙරිණි.උළු කර්මාන්තයේ නිරතවන පිරිසගේ සේවය ජාතික සංවර්ධන ක්‍රියාවලියට දායකකර ගනිමින් දැයට කිරුළ වාර්ෂික වැඩසටහන යටතේ මෙම වැඩසටහන ක්‍රියාත්මක කළ බව සිහිපත් කළ බැසිල් රාජපක්ෂ මහතා දිවි නැඟුම වැඩසටහන මඟින් උළු ලබාගැනීම හේතුවෙන් කර්මාන්ත හිමියන්ගේ ආදායම වැඩි වී තිබෙන බවද කම්කරු රැකියා අවස්ථා විශාල ප්‍රමාණයක් උදාවී තිබෙන බවද පෙන්වා දුන්නේය.‍උළු නිෂ්පාදකයින්ගේ සහ කම්කරුවන්ගේ වැටුප් වැඩිකිරීමට හැකිවීමෙන් සේවකයින්ගේ ජීවන තත්ත්වය ඉහළ මට්ටමකට පැමිණි බවද ඇමැතිවරයා පැවසීය.මේ අතර අභාවයට යමින් තිබූ උළු නිපදවීමේ ව්‍යාපාරය යළි ප්‍රවර්ධනය කිරීම සම්බන්ධයෙන් එම කර්මාන්තයේ නිරත වූවන් ආර්ථීකක සංවර්ධන ඇමැති බැසිල් රාජපක්ෂ මහතා‍ වෙත කෘතඥතාවය පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304224</link>
    <topic>මත්තල ගුවන්තොටුපොළේමාසයක කාලයකදීගුවන්යානා 53ක් සංසරණයේ</topic>
    <author>සුභාෂිනී සේනානායක</author>
    <content>මත්තල රාජපක්ෂ ජාත්‍යන්තර ගුවන්තොටුපළ ආරම්භ කර මාර්තු 18 සිට අප්‍රේල් 19 දා දක්වා කාලය තුළ ගුවන් යානා 53ක් සංසරණය කර තිබේ. මත්තල ගුවන්තොටුපළ වෙත මගීන් 2033ක් පැමිණ ඇති අතර අභ්‍යන්තර ගුවන් ගමන් සඳහා මගීන් 1301 ක් ගමන් කර ඇත.විදේශ රටවලට මගීන් 1948 ක් මත්තල ගුවන්තොටුපලින් පිටව ගොස් ඇත.මාසයක් වැනි කාලයකදී මත්තල රාජපක්ෂ ජාත්‍යන්තර ගුවන්තොටුපල විශාල ප්‍රගතියක් ලබා ඇතැයි සිවිල් ගුවන්සේවා ඇමැති පියංකර ජයරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304225</link>
    <topic>ජනපතිගේ ඉල්ලීමටඋ.මැද මහ ඇමැතිගෙන් වහා ප්‍රතිචාර</topic>
    <author>තෙන්නකෝන් කුලසේකර</author>
    <content>ගල්කිරියාගම උල්පත්ගම මාර්ගය සතියක් ඇතුළත හෝ පුළුවන්නම් හෙට වැඩ ආරම්භ කරන ලෙස පසුගිය (19) දා ජනාධිපතිතුමා නාමල් උයනේ දී උතුරු මැද පළාත් ප්‍රධාන ඇමැති එස්.එම්. රංජිත් සමරකෝන් මහතාගෙන් කරන ලද ඉල්ලීමට වහාම ප්‍රතිචාර දැක්වූ ප්‍රධාන ඇමැතිවරයා පැය විසි හතරක් ගතවීමට මත්තෙන් රුපියල් ලක්ෂ හයසීයක වියදමෙන් 20 දා එම මාර්ගයේ ඉදිකිරීම් හා නවීකරණ කටයුතු ඇරඹීය.නාමල් උයන ප්‍රවේශ මාර්ගය විවෘත කිරීමට (19) දා පැමිණි ජනාධිපතිතුමාගෙන් ගල්කිරියාගම උල්පත්ගම මාර්ගය ප්‍රතිසංස්කරණය කරදෙන ලෙස වනවාසී රාහුල හිමියන් ඉල්ලීමක් කළ අතර ඒ මොහොතේම තමන් අසල අසුන්ගෙන සිටි උතුරුමැද පළාත් ප්‍රධාන අමාත්‍යවරයාට ජනාධිපතිතුමා පවසා සිටියේ පුළුවන්නම් සතියක් ඇතුළත හෝ හෙටම මේ මාර්ගයේ ඉදිකිරීම් කටයුතු අරඹන ලෙසය.ඒ අනුව පසුදිනම (20) කිලෝමීටර් හතරක් (04) දුරැති එම මාර්ගයේ ප්‍රතිසංස්කරණ කටයුතු අරඹමින් ප්‍රධාන අමාත්‍ය එස්.එම්. රංජිත් සමරකෝන් මහතා පවසා සිටියේ ඊයේ (19) ජනාධිපතිතුමා රාජ්‍ය නායකයා වශයෙන් කරන ලද අභියෝගය උතුරුමැද පළාතේ ප්‍රධානියා වශයෙන් තමන් බාරගත් බවය.ජනාධිපතිතුමා රටට වැඩ කරන නායකයෙක් රටේ යම් වෙනසක් සංවර්ධනයක් කරන ලද නායකයෙක්. තිස් අවුරුදු යුද්ධය මානුෂීය මෙහෙයුම මගින් වැඩිම වියදමක් දරමින් සිදු කරමින්ම ගමේ සංවර්ධනය වේගවත් කළ රාජ්‍ය නායකයා බව ද එම රාජ්‍ය නායකයාගේ ඉල්ලීම ඉටු කිරීම තම වගකීම බවද ප්‍රධාන අමාත්‍යවරයා කීය.ජනාධිපතිතුමාගේ උපදෙස් මත උතුරුමැද පළාත් ප්‍රධාන අමාත්‍යවරයා විසින් ඉදිකිරීම් කටයුතු ඇරඹූ මාර්ගය ප්‍රතිසංස්කරණය කරන බවට දේශපාලනඥයන් පො‍රොන්දු වූවත් එය ඉටු නොවූ බවත් ප්‍රධාන අමාත්‍යවරයා මේ මාර්ගය ප්‍රතිසංස්කරණය කළ පසු ජනාධිපතිතුමා හෝ නාමල් රාජපක්ෂ මහතා අතින් මේ මාර්ගය විවෘත කිරීමට අදහස් කරන බව මෙහිදී අනුශාසනාවක් කරමින් වනවාසී රාහුල හිමියෝ පැවසූහ.මේ අවස්ථාවට පළාත් මාර්ග සංවර්ධන අධිකාරියේ සභාපති බී.ඒ. තිලකරත්න මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304226</link>
    <topic>ප්‍රකට නිවේදක ජයන්ත රෝහණ අභාවප්‍රාප්ත වෙයි</topic>
    <author/>
    <content>කවියකු, ලේඛකයකු , ගීත රචකයකු මෙන්ම ප්‍රවීණ ගුවන්විදුලි නිවේදකයකු වූ ජයන්ත රෝහණ මහතා (63) අභප්‍රාප්ත විය.වැඩසටහන් නිෂ්පාදකවරයකු මෙන්ම ප්‍රවෘත්ති‍ නිවේදකයකු වශයෙන් ශ්‍රී ලංකා ගුවන් විදුලි සංස්ථාවේ සේවය කර තිබෙන ඒ මහතා 1980 වසරේදී එම සංස්ථාවේ සේවය සඳහා එක්ව තිබේ.මාතර ශාන්ත තෝමස් සහ පානදුර ශ්‍රී සුමංගල විද්‍යාලයන්හි ආදි සිසුවකු වන ජයන්ත රෝහණ මහතා විශිෂ්ට ගනයේ ප්‍රවෘත්ති නිවේදකයෙකි.ජයන්ත රෝහණ මහතාගේ දේහය මේ වනවිට නුගේගොඩ, ශ්‍රී විජයාවර්ධනාරාම මාවතේ පිහිටි ඒ මහතාගේ නිවසේ තැන්පත් කර ඇති අතර ඒ පිළිබඳ අවසන් කටයුතු බොරැල්ල කනත්ත පොදු සුසාන භූමියේදී අද (22) සිදුකෙරේ‍..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304227</link>
    <topic>මහවැලියේ දෙවැනි පරපුරට වහාම ඉඩම් ලබා දෙන්න</topic>
    <author>ධනුෂ්ක ගොඩකුඹුර සහ චූල බණ්ඩාර කුලසේකර වැලිඔය සිට</author>
    <content>මහවැලි ජනපදිකයන්ගේ දෙවැනි පරම්පරාවට ඉඩම් ලබා දීමට වහාම පියවර ගන්නා ලෙස ජනාධිපති මහින්ද රාජපක්ෂ මහතා වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතාට පෙරේදා (20) නියෝග කළේය.ජනාධිපතිතුමන්ගේ නියෝගය අනුව මසක් ඇතුළත ඉඩම් කච්චේරියක් පවත්වා දෙවැනි පරම්පරාවේ ඉඩම් නොමැති මහවැලි ජනපදිකයන්ට ඉඩම් ඔප්පු ලබා දෙන බව ඇමැතිවරයා ඉඩම් ඔප්පු ලබා ගැනීමට වැලිඔය, සම්පත්නුවර මහවැලි ක්‍රීඩාංගණයට එක් ව සිටි දසදහසක ජනතාව ඉදිරියේ ප්‍රතිඥා දුන්නේය.එසේම වැලිඔය ප්‍රදේශයේ ගොවි ජනතාවගේ ගැටලු විසැඳීමට අවශ්‍ය පියවර ගන්නා ලෙස උපදෙස් දුන් ජනාධිපතිවරයා ඔවුන්ගේ වී මිලදී ගැනීමට මහවැලි අධිකාරියේ මැදිහත් වීමෙන් විශේෂ වැඩපිළිවෙළක් අද සිටම ක්‍රියාත්මක කරන ලෙස නියෝග කළේය.ප්‍රදේශයේ මහාමාර්ග ඉදිකිරීම සම්බන්ධයෙන් නිලධාරීන් තමන් වෙත ලබා දී ඇති කරුණුවල සත්‍ය අසත්‍යතාව ජනතාවගෙන් විමසා සිටි ජනාධිපතිතුමා වැරැදි තොරතුරු සම්බන්ධයෙන් නිසි පියවර ගන්නා බව කියා සිටියේය.ගොවිතැනට අවශ්‍ය වාර්මාර්ග, වැව් අමුණු ප්‍රතිසංස්කරණය කිරීමට කටයුතු කරමින් සිටින බව පැවසූ ජනාධිපතිවරයා එම කටයුතු කඩිනම් කරන ලෙස උපදෙස් දුන්නේය.මැති ඇමැතිවරු ඇතුළු විශාල පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304228</link>
    <topic>කෞතුකාගාරයේතරප්පු පෙළ දිරලා</topic>
    <author>සුභාෂිනී සේනානායක</author>
    <content>ජාතික කෞතුකාගාරයේ ඉහළ මාලයට පිවිසෙන තරප්පු පෙළ කඩා වැටී ඇත්තේ දිරාපත්වීමෙන් බව පරීක්ෂණ වාර්තා හෙළිදරව් කර ඇත. වඩිම්බු ලීයකින් ආවරණය වී තිබූ තරප්පු පේළියේ බිත්තියට සවිවූ කොටස වේයන් කා දමා තිබූ බව තහවුරු වී තිබේ.මේ සම්බන්ධයෙන් පරික්ෂණ සිදු කිරීමට පත් කළ විශේෂ ඉංජිනේරු කණ්ඩායමේ වාර්තාව මේ බව තහවුරු කර ඇත.පසුගියදා ජාතික කෞතුකාගාරය නිරීක්ෂණය කිරීමට ගිය පාසල් සිසු පිරිසක් ඉහළ මාලයට නගිමින් සිටියදී තරප්පු පෙළ කඩා වැටීමෙන් සිසුන් 30ක් පමණ තුවාල ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n1304229</link>
    <topic>ගමේ ක්‍රීඩාවරජ මැරට</topic>
    <author>ප්‍රින්ස් ගුණසේකර</author>
    <content>ගමේ දුප්පත් ජනතාවගේ ක්‍රීඩාවක් ලෙස හැඳින්වූ එල්ලේ ක්‍රීඩාවේ විධායක සභාව අරලියගහ මන්දිරයේදී ඊයේ රැස්වුණි.දුප්පතුන්ගේ ක්‍රීඩාව යන ලේබලය ගලවා එය ජනප්‍රියත්වයට පත් කරන බව එම සම්මේලනයේ වත්මන් සභාපති යෝෂිත රාජපක්ෂ මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n13042210</link>
    <topic>දෙවැනි පාසල්වාරය අද</topic>
    <author>සුභාෂිනි සේනානායක</author>
    <content>සිංහල දෙමළ පාසල් සඳහා දෙවැනි පාසල් වාරය අද (22) ආරම්භ කෙරේ. පළමු පාසල්වාරය නිවාඩුව පසුගිය 05 වනදා ලබා දුනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n13042211</link>
    <topic>සිළුමිණ හිටපු කර්තෘකවුඩානේ පියදාස මියයයි</topic>
    <author/>
    <content>සිළුමිණ පුවත් පතේ හිටපු කර්තෘවරයකු වු ප්‍රවීණ මාධ්‍යවේදී කවුඩානේ පියදාස පෙරේරා මහතා ඊයේ (21) අභාවප්‍රාප්ත විය. ඒ මහතා ඡ්‍යොතිෂ්‍යවේදියකු ද විය.දීර්ඝ කාලයක් තිස්සේ අසනීප තත්ත්වයෙන් පසු වූ ඒ මහතා මිය යනවිට 71 වැනි වියේ පසුවිය. කවුඩානේ පියදාස පෙරේරා මහතා ‘බුදුසරණ’ පුවත්පතේ මාධ්‍යවේදිනී ප්‍රබෝධනී වැලිකල මහත්මිය ඇතුළු දරුවන් තිදෙනෙකුගේ දයාබර පියාණන්ය.දේහය පිළිබඳ අවසන් කටයුතු පසුව දැනුම් දෙනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n13042212</link>
    <topic>කළගෙඩිහේනේදී වෑන්-ත්‍රිරෝද රථ ගැටෙයි</topic>
    <author>පණ්ඩුක සමරසේකර, උපාලි කරුණාරත්නමහින්ද අලුත්ගෙදර සහ අත්තනගල්ල විශේෂ ජයවීර සුගතපාල</author>
    <content>කොළඹ - නුවර පාරේ කළගෙඩිහේනේදී ඊයේ (21) පස්වරුවේ වෑන් රථයක් හා ත්‍රිරෝද රථයක් ගැටීමෙන් කතෝලික පියනමක් ඇතුළු 4 දෙනකු එම ස්ථානයේදීම මියගොස් ඇති බව පොලිසිය පවසයි.නුවර දෙස සිට කොළඹ දෙසට ගමන් කළ ත්‍රිරෝද රථයක් කොළඹ සිට නුවර දෙසට ගමන් ගත් වෑන් රථයක මුහුණට මුහුණ ගැටී මේ අනතුර සිදුවී ඇත.අනතුරින් ත්‍රිරෝද රථයේ ගමන් ගත් කොළඹ මාලිගාවත්තේ මොහොමඩ් රවුෆි, මල්වානේ ඊබ්‍රාහිම් කරීම් හා එක් පිරිමි ළමයකු ද වෑන් රථයේ ගමන් ගත් කතෝලික පියනම ද මරණයට පත්ව ඇත.වෑන් රථයේ ගමන් ගත් පුද්ගලයන් 7 දෙනකු බරපතළ තුවාල ලබා ගම්පහ රෝහලට ඇතුළත් කොට ඇත.සිද්ධිය සම්බන්ධයෙන් නිට්ටඹුව පොලීසිය පරීක්ෂණ පවත්වයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n13042213</link>
    <topic>දොම්පේ ගබඩාවල තිබුණේ සංස්ථාවේ දැවිතෙල්</topic>
    <author>විජයානි එදිරිසිංහ</author>
    <content>මීට දින කිහිපයකට ඉහතදී කොළඹ උතුර අපරාධ කොට්ඨාසය මගින් හෙළිකරගත් මහා පරිමාණ දැවිතෙල් ජාවාරමට සම්බන්ධ දොම්පේ ගබඩාවේ තිබී සොයාගත් දැවිතෙල් තොගවල ඛනිජතෙල් සංස්ථාවට අයත් දැවිතෙල් තිබෙන බවට ඒ සම්බන්ධව විමර්ශනය කළ විමර්ශන කණ්ඩායම මගින් හෙළිකරගෙන තිබේ.කොලොන්නාව තෙල් පිරිපහදුවේ විමර්ශන කණ්ඩායමක් මගින් මෙම විමර්ශනය සිදුකර තිබිණි. ඊට අදාළ වාර්තාව එම විමර්ශන කණ්ඩායම මගින් කොළඹ උතුර අපරාධ කොට්ඨාසයට බාරදී තිබේ.එම වාර්තාව ලබාදීමෙන් අනතුරුව කොළඹ උතුර අපරාධ කොට්ඨාසයේ විමර්ශන නිලධාරීන් විසින් සකස් කළ වාර්තාව සම්බන්ධව ප්‍රකාශද ලබාගෙන ඇත. මේ විමර්ශන නිලධාරීන්ට පරීක්‍ෂණය සඳහා යොමුකළ දොම්පේ ගබඩාවේ තෙල් සාම්පල් රජයේ රස පරීක්‍ෂකවරයා වෙතද ලබාදී තිබේ.එම රස පරීක්‍ෂක වාර්තාව තවමත් ලැබී නැති බව කොළඹ උතුර අපරාධ කොට්ඨාසය පවසයි. සංස්ථාවේ ගබඩාවලින් පිටකරන දැවිතෙල් ඉතා සූක්‍ෂම ක්‍රමයකින් පිටකර දොම්පේ ගබඩාවේ තැන්පත් කර අලෙවි කිරීම මහා පරිමාණයෙන් සිදුවෙයි.දොම්පේ ගබඩාව පොලිස් අත්අඩංගුවට පත්වීමෙන් පසු එහි බවුසර දෙකක් ඇතුළුව ගබඩාකර ඇති තෙල් ප්‍රමාණය ලීටර් ලක්‍ෂ තුනක් පමණ වන බව හෙළිවිය.මෙම ගබඩාවට මේ වනවිටත් සීල් තබා විශේෂ පොලිස් ආරක්‍ෂාවක්ද යොදවා තිබේ.මෙම දැවිතෙල් ජාවාරම දිගු කාලයක් තිස්සේ සිදුවී ඇති මහා පරිමාණ ජාවාරමකි. කොළඹ උතුර ප්‍රදේශය බාරව පැමිණි නව නියෝජ්‍ය පොලිස්පති වාස් ගුණවර්ධන මහතා මෙම ප්‍රදේශය පුරා සිදුවෙන හොර ජාවාරම් සොයාගැනීමේ මෙහෙයුම්වල ප්‍රතිඵලයක් ලෙස මේ දැවිතෙල් ජාවාරම සොයාගැනීමට හැකි විය. මසකට රුපියල් කෝටි තුනක පමණ අලාභයක් දැවිතෙල් ජාවාරම හරහා රජයට දැරීමට සිදුවී තිබේ.මෙම ජාවාරමට සංස්ථාව තුළින්ම ඇතැම් පිරිසකගේ සහාය ලැබී ඇති බවට පොලිස් පරීක්‍ෂණවලින් අනාවරණය වී ඇත. ඉදිරි පරීක්‍ෂණවලදී ඔවුන්ද අත්අඩංගුවට ගන්නා බව පරීක්‍ෂණ සිදුකරන පොලිසිය පවසයි.කොළඹ උතුර කොට්ඨාසය බාර නියෝජ්‍ය පොලිස්පති වාස් ගුණවර්ධන මහතාගේ උපදෙස් සහ අධීක්‍ෂණය යටතේ එම කොට්ඨාසයේ ස්ථානාධිපති උපුල් සමරසිංහ, උප පොලිස් පරීක්‍ෂක පියසිරි ඇතුළු කණ්ඩායමක් පරීක්‍ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n13042214</link>
    <topic>පෞද්ගලික වෛද්‍ය ප්‍රතිකාරයේ යෙදෙන තිදෙනකුගෙන් එක් අයෙක් වංචනිකයි</topic>
    <author>සන්ධ්‍යා කරුණාරත්න</author>
    <content>පෞද්ගලික වෛද්‍ය ප්‍රතිකාර සේවාවේ යෙදෙන සෑම තුන් දෙනකුගෙන්ම එක් අයකු වෛද්‍යවරයකු ලෙස පෙනීසිටින වංචනික පුද්ගලයකු බව හෙළි වී ඇතැයි රජයේ වෛද්‍ය නිලධාරීන්ගේ සංගමය පවසයි.විශේෂයෙන්ම බස්නාහිර පළාතේ පෞද්ගලික වෛද්‍ය සේවාවේ යෙදෙන වෛද්‍යවරුන් තුන් දෙනකු ගත් විට එක් අයකු වෛද්‍යවරයකු ලෙස පෙනීසිටින වංචනිකයකු බව හෙළි වී ඇත.‍වෛද්‍යවරුන්‍ ලෙස පෙනීසිටින වංචනිකයන් වැටලීම සඳහා සිදු කරන දත්ත එක් රැස් කිරීමේදී මේ බව හෙළි වී ඇතැයි රජයේ වෛද්‍ය නිලධාරින්ගේ සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පැවැසුවේය. රට පුරා සිටින පෞද්ගලික වෛද්‍ය ප්‍රතිකාර සේවාවේ වංචනික පුද්ගලයන් සියලුදෙනාගේ විස්තර ඉදිරි මාස එක හමාර තුළදී හෙළි කළ හැකි බව ද ඒ මහතා පැවැසීය.රෝගී ප්‍රතිකාර සේවාවේ යෙදෙන මෙවැනි ව්‍යාජ පුද්ගලයන් පිළිබඳ තොරතුරු රැස් කිරීම සඳහා රට පුරා සියලුම දිස්ත්‍රික්ක ආවරණය වන පරිදි එක් දිස්ත්‍රික්කයකට එක් සම්බන්ධීකරණ වෛද්‍යවරයකු බැඟින් ‍රජයේ වෛද්‍ය නිලධාරීන්ගේ සංගමය පත් කර ඇති බව ද ඔහු ප්‍රකාශ කළේය.දියවැඩියාව, පිළිකා වැනි රෝගවලට ප්‍රතිකාර ලබාදීම මේ වංචනික පුද්ගලයන් විසින් වැඩිපුර සිදු කරන බවට ද තොරතුරු හෙළි වී ඇති බව ඒ මහතා කීය.මේ තොරතුරු රැස් කිරීම සඳහා පොලීසිය මඟින් ද සහාය ලබාදීම සිදුකෙරේ.රෝගීන් රවටා ප්‍රතිකාර ලබාදීම සිදු කරන වංචනික පුද්ගලයකුට වසර පහක සිර දඬුවමක් නියම කිරීමේ නීති සම්පාදනය කිරීම මේ වන විට සිදු කරමින් පවතින බව ද වෛද්‍ය පාදෙනිය මහතා ප්‍රකාශ කළේය.සෞඛ්‍ය ඇමැතිවරයාගේ හා සෞඛ්‍ය ලේකම්වරයාගේ නොමඳ සහාය මේ සඳහා ලැබෙන බවත් මේ වැඩපිළිවෙළ සාර්ථක කර ගැනිම සඳහා වෙනත් දේශපාලන අතගැසීම්වලට හෝ බලපෑම්වලට යටත් නොවිය යුතු බවත් ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=n13042215</link>
    <topic>රාජ්‍ය වතුවල අලාභය අඩු කරගන්නකුඩා ජල විදුලිබලාගාර අරඹන්න</topic>
    <author/>
    <content>රාජ්‍ය වතුවල අලාභය අවම කර ගැනීමට තිබෙන හොඳම විකල්පයක් ලෙස ඒවායෙහි කුඩා පරිමාණ ජල විදුලිබලාගාර ආරම්භ කිරීමට කටයුතු කරන්නේ නම් ඒ සඳහා සුනිත්‍ය බලශක්ති අධිකාරියේ සහාය ලබා දීමට හැකි බව පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පවසයි.වාණිජ අවශ්‍යතා වෙනුවෙන් රාජ්‍ය වතු ක්ෂේත්‍රයේ වගා කැර ඇති, කපා හෙළිය යුතු වයස් සීමාව සම්පූර්ණ කැර ඇති දැව ගස් කපා ඉවත් කිරීම සම්බන්ධයෙන් පරිසර හා පුනර්ජනනීය බලශක්ති අමාත්‍යාංශයේ පෙරේදා (18) පැවැති සාකච්ඡාවකදී ඇමැතිවරයා මේ බව පවසා ඇත.වතු ක්ෂේත්‍ර‍යේ හිඟ සේවක අර්ථ සාධක අරමුදල්, සේවක භාරකාර අරමුදල්, පාරිතෝෂික ඇතුළු රුපියල් මිලියන 3000ක සේවක වගකීම් නිරවුල් කිරීම සඳහා මුදල් උපයා ගැනීමේ අරමුණින් රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතා කළ යෝජනාව සම්බන්ධයෙන් කරුණු සාකච්ඡා කිරීම සඳහා මේ සාකච්ඡාව කැඳවා තිබේ.රාජ්‍ය සම්පත් හා ව්‍යවසාය සංවර්ධන, පරිසර, කම්කරු අමාත්‍යාංශ එක්ව මේ සාකච්ඡාව පවත්වනු ලැබිණි.රජයේ වතුවලින් කපා ඉවත් කරන දැව රාජ්‍ය දැව සංස්ථාවට ලබාදීම විනිවිදභාවයෙන් යුතුව සිදුකළ හැකි ක්‍රියාවක් බවත්, රජයට අයත් ආයතනයක් පෝෂණය වීම රටට ඵලදායක බවත් රාජ්‍ය සම්පත් හා ව්‍යවසාය සංවර්ධන ඇමැතිවරයාගේ අදහස විය.ටෙන්ඩර් පටිපාටියෙන් තොරව රාජ්‍ය දැව සංස්ථාව වෙත ගස් ලබාදීම වෙනුවෙන් කැබිනට් පත්‍රිකාවක් සැකසීම සඳහා මෙහිදී කමිටුවක් ද පත් කර ගෙන තිබේ. වතු සමාගම් සභාපතිවරුන්, අමාත්‍යාංශ ලේකම්වරුන්, රාජ්‍ය දැව සංස්ථාවේ නිලධාරීන් සහ වන සංරක්ෂණ නිලධාරීන් මෙයට ඇතුළත් විය යුතු බවටද මෙහිදී තීරණයවී තිබේ.රාජ්‍ය දැව සංස්ථාවට දැව ලබා දෙන්නා සේම රජයේ ආයතන වන විදුලිබල මණ්ඩලයට අවශ්‍ය විදුලි කණු සහ දුම්රිය දෙපාර්තමේන්තුවට අවශ්‍ය සිල්පර කොට ටෙන්ඩර් පටිපාටියෙන් තොරව ලබා ගැනීමට ඉහත කැබිනට් පත්‍රිකාවෙන් යෝජනා කළ යුතු බව ඇමැති සුසිල් ප්‍රේමජයන්ත මහතා මෙහිදී ප්‍රකාශ කැර ඇත.කපන එක ගසක් වෙනුවෙන් ගස් තුනක් සිටුවීමට කෙරෙන යෝජනාවක් කැබිනට් පත්‍රිකාවට ඇතුළත් වන්නේ නම් වඩා ඵලදායී වන බවද ඇමැතිවරයා සඳහන් කැර ඇත.රාජ්‍ය දැව සංස්ථාව වෙත වාර්ෂිකව විදුලි කණු හැට දහසක් සහ සිල්පර කොට ලක්ෂයක් සඳහා ඇනවුමක් ලැබෙන බව රාජ්‍ය දැව සංස්ථාවේ නියෝජ්‍ය සාමාන්‍යාධිකාරී එම්.වී.කරුණාරත්න මහතා මෙහිදී පෙන්වා දී තිබේ. පවතින හිඟ සේවක වගකීම් මාස තුනක් ඇතුළතදීවත් නිදහස් කිරීමට කටයුතු කරන්නැයි කම්කරු කොමසාරිස් ජනරාල් පර්ල් වීරසිංහ මහත්මිය මෙහිදී ඉල්ලා සිටියා ය.පරිසර හා පුනර්ජනනීය බලශක්ති අමාත්‍යාංශයේ ලේකම් බී.එම්.එන්.ඩී. බස්නායක, රාජ්‍ය සම්පත් සහ වවසාය සංවර්ධන අමාත්‍යාංශයේ අතිරේක ලේකම් නිමල් සරණතිස්ස, රාජ්‍ය වැවිලි සංස්ථාවේ සභාපති එස්. අමරසිංහ, රාජ්‍ය වැවිලි සංස්ථාවේ සභාපති ආචාර්ය විමල් විමලදාද, ඇල්කඩුව වැවිලි සමාගමේ සභාපති යසන්ත වඩුගොඩපිටිය, රාජ්‍ය සම්පත් කළමනාකරණ සංස්ථාවේ විධායක නිලධාරී සුමිත් ජයරත්න මහත්වරු ඇතුළු අමාත්‍යාංශ තුනේ නිලධාරීහු රැසක් ද මේ සාකච්ඡාවට සහභාගීවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304221</link>
    <topic>කොළඹ - නුවර අධිවේගී මාර්ගයඅදියර දෙකකින් ඉදිකිරීමට සැලසුම්</topic>
    <author>කටුගස්තොට සමූහ - ගාමිණී චන්ද්‍රසේන</author>
    <content>කොළඹ – මහනුවර අධිවේගී මාර්ගය ඉදිකිරීමේ කටයුතු දිගින් දිගටම ප්‍රමාද වීමේ ගැටලුවට පිළියමක් ලෙස එම මාර්ගය කොළඹ සිට කුරුණෑගලටත් අනතුරුව කුරුණෑගල සිට ගලගෙදර හරහා මහනුවරටත් යා කර ඉදිකිරීමට කටයුතු කරගෙන යන බව ජාත්‍යන්තර මුල්‍ය සහයෝගිතාව පිළිබඳ ජ්‍යෙෂ්ඨ ඇමැති සහ මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම මහතා පවසයි.ජනාධිපතිතුමා පසුගිය දිනවල මහනුවර සංචාරයක යෙදී සිටියදී කොළඹ නුවර අධිවේගී මාර්ගය ඉදිකිරීමේ ප්‍රමාදය ගැන සොයා බැලූ බවත් කෑගල්ල – රඹුක්කන හරහා මාර්ගය ඉදිකිරීමේදී මතු වී ඇති ගැටලු පිළිබඳව සාකච්ඡාවෙන් පසුව එම මාර්ගය මුල් අදියර කොළඹ සිට කුරුණෑගලටත් දෙවන අදියර කුරුණෑගල සිට ගලගෙදර හරහා මහනුවර දක්වා ඉදිකිරීමටත් උපදෙස් දුන් බවද එවිට ඉඩම් අත්පත් කර ගැනීම ආදී ගැටලු මතු නොවන බවද ඇමැති අමුණුගම මහතා ‘දිනමිණ’ට පැවැසීය.මැද රට සංවර්ධනයට මේ මාර්ගය විශාල රුකුලක් වන බව ලෝක බැංකු වාර්තාවලින්ද පෙන්වා දී ඇති අතර මෙහි ඉදිකිරීම් කඩිනම් කිරීමට විදේශ ණය ලබා ගැනීමට මුදල් අමාත්‍යාංශය මේ වන විටත් කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304222</link>
    <topic>ගම්පහ පාසල් 7ක් සංවර්ධනයට</topic>
    <author>නිට්ටඹුව සමූහ - ජෙනට් ජයසිංහ</author>
    <content>හොඳම දේ දැයේ දරුවන්ටයි තේමාව යටතේ අධ්‍යාපන අමාත්‍යාංශය, ආර්ථික සංවර්ධන අමාත්‍යාංශය සහ පළාත් අධ්‍යාපන අමාත්‍යාංශය එක්ව දීප ව්‍යාප්තව ක්‍රියාත්මක කරන ප්‍රාථමික පාසල් පන්දහසක් සහ ද්විතියික පාසල් දහසක් ප්‍රතිනිර්මාණය කිරීමේ වැඩසටහනේ ගම්පහ දිස්ත්‍රික්කයේ ගම්පහ අධ්‍යාපන කලාපයේ සමාරම්භක උත්සවය පසුගියදා බස්නාහිර පළාත් සභාවේ සභාපති සුනිල් විජේරත්න මහතාගේ ප්‍රධානත්වයෙන් යක්කල මාහත්තුව ජිනරතන ප්‍රාථමික විද්‍යාලයේදී පැවැත්විණි.මේ වැඩසටහන එකම දින යක්කල අනුර කනිෂ්ඨ මහා විද්‍යාලය, කරණෑකමුල්ල ගාමිණී විද්‍යාලය, වැලිකඩ ධර්මපාල කනිෂ්ඨ විද්‍යාලය, මාබිම විද්‍යාකර ප්‍රාථමික විද්‍යාලය, කිරිඳීවිට පණ්ඩුකාභය විද්‍යාලය, හොරගොල්ල ශ්‍රී ලංකා විද්‍යාලය, වැලිවේරිය මද්දුම බණ්ඩාර මහා විද්‍යාලය යන පාසල්වල බස්නාහිර පළාත් සභා සභාපති සුනිල් විජේරත්න මහතාගේ ප්‍රධානත්වයෙන් ක්‍රියාත්මක විය.මේ වැඩසටහනින් ගම්පහ දිස්ත්‍රික්කයේ පාසල් 66 ක් ප්‍රතිනිර්මාණය කර ඇති අතර මේ වසරේ පාසල් 77 ක් ප්‍රතිනිර්මාණය කිරීමට අපේක්‍ෂා කෙරේ.මේ වසර සඳහා තෝරාගෙන ඇති සෑම පාසලකටම රුපියල් ලක්‍ෂ පහක ප්‍රතිපාදන මුදල් ලැබෙන අතර අදාළ වැඩකටයුතු ආරම්භ කිරීම සඳහා නියමිත මුදලින් 40% ක අත්තිකාරම් මුදල් ලබා දේ. ලබන මැයි 31 දා වන විට ව්‍යාපෘතියේ සියලුම වැඩ නිමකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304223</link>
    <topic>අවුරුදු සිරි විඳීන්න ගමට යන්න ගියපුංචි පවුලේ සිහින සැඟවයයි</topic>
    <author>හල්තොට සමූහ විනීතා මානෙල් ගමගේ</author>
    <content>එරබදු මලින් මුලු පරිසරයම හැඩවැඩ වෙමින් තිබෙන මොහොතක නුවන්යා එකම අයියා සමඟ පියාගේ ජීප් රථයේ පසු පස අසුනට නැගුණේ තංගල්ලේ මහ ගෙදර ගොස් නෑදෑයින් සමඟ එකතුව අවුරුදු අසිරිය විදීමටය.බෙලි අත්ත පාරේ 101 ලිපිනයේ ඔවුන් පදිංචිව සිටියත් ව්‍යාපාරිකයකු වූ පියාගේ වැඩකටයුතු වලට පහසු වෙන්නට ඔවුන් පදිංචිව සිටයේ මහරගම පන්සල පාරේ කුලී නිවෙසකය.ඇළේ දොළේ වෙල් එලියේ දරුවන්ට ඇවිදීමට ලැබෙන අවස්ථාව ගැන ශානක අක්මීමන (43) මහතාත් සමන්තා ගුණතිලක (43) මහත්මියත් පසු වූයේ සතුටිනි. කාලෙකින් මුණගැසෙන ගමේ මිතුරන්ට තම සුරතල් ගිරවා පෙන්වා විනෝද වීමට නුවන්යා මෙන්ම අයියා ඇඟිලි ගැන්නේ මාස ගණනක සිටමය.කොට්ටාව පිවිසුමෙන් අධිවේගී මාර්ගයට ඇතුළු වූ ජීප් රිථය ඉදිරියට ඇදෙන විට නුවන්යා සිටියේ තමන් පසුකර වේගයෙන් ඇදී යන ගොඩනැගිලි, මංමාවත් රබර් වතු, පොල්වතු දෙස දෑස අයා ගත් ගමන්ය. ඔවුන් බණ්ඩාරගම ගැලනිගම පිවිසුම් මාර්ය අසළට එනවා නුවන්යාට මතකය.ඇය දුටුවේ උඩු කුරුව පෙරළුන ජීප් රථයේ තාත්තා සිටි අසුනට විරුද්ධ පැත්තේ වීදුරුවෙන් තාත්තා ඔළුව එළියට දමාගෙන සිටින බවකි. තාත්තාගේ ඔළුවෙන් ගලාගිය ලේ දහරවෙන් වාහනය තෙමී තිබෙන බව දුටු පුංචි නුවන්යා එය නොදකින්නට තදින් දෑස පියා ගත්තේ තව දුරටත් තාත්තා දෙස බැලීමට අපොහොසත් වූ බැවිනි.අලුත් අවුරුදු නිවාඩුව එළැඹියේ පුංචි නුවන්යාටත් අයියටත් ආදරණීය තාත්තාගේ සෙනෙහස රැකවරණය සඳහටම අහිමිකරමිනි. අම්මාත් අයියාත් සුරතල් ගිරවාත් තමාමෙන්ම තුවාල නොලබා සිටියත් ආරක්ෂක පටි නොපැල ද සිටි තාත්තා පමණක් මෙලෙස අනතුරට පත්වීම අධික වේගය පාලනය කර ගැනීමට නොහැකිව සිදුකළ වරදට දඩුවමක් වැනිය. තංගල්ල පොදු සුසාන භූමියේ වැලිකැට අතර ශාන්ත අක්මීමන මහතා සැඟව ගියේ මුළු ගමක් හඬවමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304224</link>
    <topic>ළමා අපචාර මඬින්න පෙර පාසල් මවුවරුන්ව දැනුම්වත් කිරීමක්</topic>
    <author>හංවැල්ල සමූහධර්මසිරි විජේරත්න</author>
    <content>දිනෙන් දින ඉහළ යමින් පවතින ළමා අපචාර පිළිබඳව සීතාවක ප්‍රාදේශීය මහලේකම් කොට්ඨාසයේ පෙර පාසල් දරුවන්ගේ මවුපියන් දැනුම්වත් කිරීමේ වැඩ සටහන් මාලාවක් පැවැත්වීමට සීතාවක ප්‍රාදේශීය මහ ලේකම් කාර්යාලය පියවර ගෙන ඇත.සතියේ සෑම බ්‍රහස්පතින්දා දිනකම එක් පෙර පාසලකදී සීතාවක ප්‍රාදේශීය මහලේකම් කාර්යාලයේ ළමා අයිතිවාසිකම් ප්‍රවර්ධන නිලධාරිනී මොනිකා අතුරලිය මහත්මිය විසින් පවත්වනු ලබන මේ වැඩසටහන ජනවාරි මස සිට සැප්තැම්බර් දක්වා පැවැත්වේ.මේ වැඩසටහනට අතිරේකව මවුපියන්ගේ ගැටලු නිසි පරිදි නිරාකරණය කැර ගැනීමට අත්වැලක් සැපයෙන පවුල් උපදේශන සේවාවක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304225</link>
    <topic>කළුතර දිස්ත්‍රික් ලේකම් කාර්යාලයේ බලන්න ලස්සනකදිම ගෙවත්ත</topic>
    <author>මතුගම මධ්‍යම නිමල් වීරසේන</author>
    <content>අපි වවමු-රට නගමු වැඩ සටහන අනුව කළුතර දිස්ත්‍රික් ලේකම් කාර්යාලය ඉදිරිපස එළවළු කොටුව සහ ඔසු උයන නගරයේ අපට වවන්න ඉඩකඩ නැතයි කියන නාගරිකයන්ට කදිම ආදර්ශවත් ගොවිපළකි.ජනතාව වෙනුවෙන් වැඩ කරන නිලධාරීන්ට කෘෂිකර්ම ක්ෂේත්‍රය දියුණු කිරීම සම්බන්ධව ගෙන ඇති වැඩසටහනක් වශයෙන් ද, කෘෂි තාක්ෂණ උද්‍යනයක් නිර්මාණය කිරීමේ අරමුණින් ද යුතුව සකසා ඇති ගොවිපල කාගේත් සිත් ගන්නා සුළුය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304226</link>
    <topic>අඟුණකොලපැලැස්සටනව බන්ධනාගාරයක්</topic>
    <author>රාජා වෛද්‍යසේකර තිස්සමහාරාම විශේෂ</author>
    <content>අඟුණකොලපැලැස්ස එරමිණියාය ප්‍රදේශයේ අංග සම්පූර්ණ බන්ධනාගාරයක් පිහිටුවීමට සැරසේ.තංගල්ල බන්ධනාගාරයේ ඇති තදබදය සහ අනෙකුත් පහසුකම් අවම වීම හේතුවෙන් මේ පියවර ගත් බව ආපදා කළමනාකරණ ඇමැති මහින්ද අමරවීර මහතා පවසයි. මේ වන විට ඒ සඳහා ඉඩමක් ද හඳුනාගෙන ඇතැයි ද අඟුණකොලපැලැස්ස මහේස්ත්‍රාත් අධිකරණය ඒ ආසන්නයේම පිහිටුවීමට සැලසුම් කොට ඇතැයි ද ඇමැතිවරයා පවසයි.මීට සමගාමීව අංග සම්පූර්ණ ක්‍රීඩාංගණයක් ද මේ ආසන්නයේ පිහිටුවීමට සැලසුමක් ඇතැයි ද ඇමැතිවරයා වැඩිදුරටත් දැන්වීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304227</link>
    <topic>නුවරඑළියේ ජලාශවලට වැඩිපුර මසුන්</topic>
    <author>කොටගල සමූහ – අරුණා පොන්නම්බලම්</author>
    <content>තලවාකැලේ එක්සත් මිරිදිය ධීවර සමිතිය පසුගියදා තලවාකැලේ නගරාධිපතිතුමාගේ ප්‍රධානත්වයෙන් ආරම්භ විය. නගරාධිපති සේපාල අශෝක මහතා, මධ්‍යම කඳුකරයේ නුවරඑළිය දිස්ත්‍රික්කයේ මන්දපෝෂණයෙන් පෙළෙන දරුවන්ගේ ප්‍රතිශතය වැඩිවී ඇති බැවින් රජය ප්‍රාදේශීය වශයෙන් ජලාශවල මත්ස්‍ය සම්පත දියුණු කිරීමට කටයුතු යෙදූ බව ද, ප්‍රථම පියවර ලෙස මේ මිරිදිය ධීවර සමිතිය ආරම්භ කළ බව ද ප්‍රකාශ කළේය.මිරිදිය ධීවර සංවර්ධන නිලධාරි මෙහිදී අදහස් දක්වමින්, ප්‍රදේශයේ ජනතාව මන්දපෝෂණයෙන් මුදාගැනීමට කඩිනම් පියවරක් ලෙස අභ්‍යන්තර ජලාශවල මිරිදිය ධීවර කර්මාන්තය නඟාසිටුවීමට රජය කටයුතු යොදා ඇතැයි දැන්වීය.ප්‍රදේශයේ ඇති සියලුම ජලාශවල මිරිදිය මසුන් බෝකිරීමේ ව්‍යාපෘතියක් ආරම්භ කර පෝෂණයෙන් ඉතා ඉහළ මසුන් වර්ග බෝකරන බවත්, පසුකාලීන මිරිදිය මසුන් ඇල්ලීමට සහ පසු අස්වනු ලබාගැනීමට මෙන්ම අතුරු නිෂ්පාදන ලෙස වියළි කරවල නිෂ්පාදනය කරන බවත් පැවැසීය.තලවාකැලේ එක්සත් මිරිදිය ධීවර සමිතියේ නව නිලධාරි මණ්ඩලය.සභාපති - සුරේන් අමරදිවාරන්, ලේකම් – රිස්වාන් දිසාන්, භාණ්ඩාගාරික - රොබට් පලනියාන්ඩි, කාරක සභාවට 9 දෙනකුගෙන් යුත් සාමාජික සංඛ්‍යාවක් ද පත්කර ගන්නා ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304228</link>
    <topic>ගෝනාපීනුවල ජල යෝජනා ක්‍රමයෙන්පවුල් 6000කට බීමට පිරිසුදු ජලය</topic>
    <author>දකුණු පළාත් සංචාරක විශේෂ - ඩේවිඩ් මිත්‍රසේන</author>
    <content>කාලයක් තිස්සේ මන්දගාමි ස්වභාවයෙන් පැවැති ගෝනාපීනුවල පානීය ජල යෝජනා ක්‍රමය මඟින් අගෝස්තු මස වන විටදී පවුල් 6,000කට පානීය ජලය ලබා දීමට හැකිවනු ඇතැයි ජලසම්පාදන හා ජලාපවහන මණ්ඩලයේ සාමාන්‍යාධිකාරි දුෂ්මන්ත තොටවත්තගේ මහතා පවසයි.2010 ඇස්තමේන්තු අනුව මේ යෝජනා ක්‍රමයට රුපියල් මිලියන 259ක් වූවත් 2013 දී එය රුපියල් මිලියන 364 දක්වා ඉහළ ගොස් ඇත. බද්දේගම කිරිබතාවිල ප්‍රධාන ජල යෝජනා ක්‍රමයෙන් ගෝනාපීනුවල ජල ටැංකියට ජලය ??? ලීටර් 359ක් තැන්පත් කිරීමෙන් මේ පානීය ජල අවශ්‍යතාවය ඉටුකෙරේ.දැනට පී.වී.සී නළ සඳහා ටෙන්ඩර්පත් නිකුත් කර ඇති අතර බලන මස අනෙක් උපකරණ සඳහා ටෙන්ඩර් කිරීමට නියමිතය.මේ මඟින් හික්කඩුව නැගෙනහිර ආරච්චිකන්ද ගෝනාපීනුවල වඩුදූව, ගෝනාපීනුවල නැගෙනහිර දොඩංකහවිල, බේරතුඩුව, වවුලගල, මහගන්ගොඩ හේනෙගොඩ, ගිනිමැල්ලගහ නැගෙනහිර, බටහිර උඩකෑරෑව, ඉරණවිල, තිලකගම කළුවගහ ජනපදය, කිරිඳීඇළ ලේල්කඩ දි මීටියාගොඩ යන නගර හා ගම් 19කට ජලය ලැබේ.හික්කඩුව බද්දේගම අධිවේගී පිවිසුම් මාර්ගයේ ඉදිකිරීම්වලදී එම මාර්ගයේ කොන්ත්‍රාත්කරුවන් ලවා මාර්ගය හරහා ජලනළ එළීමට ද උපදෙස් ලබා දී ඇති බවත් සාමාන්‍යාධිකාරීවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=r1304229</link>
    <topic>ඇඹිලිපිටිය රෝහලේරෝගීන්ට බාල බේත් දීලා</topic>
    <author>ඇඹිලිපිටිය විශේෂ සිරිල් ජයවීර</author>
    <content>ඇඹිලිපිටිය මූලික රෝහලේ බාහිර අංශයේ රෝගීන් සඳහා බාල තත්ත්වයේ ඖෂධ නිකුත් කිරීම සම්බන්ධව ප්‍රතිකාර ලැබීමට යන රෝගීන් අතර දැඩි නොසන්සුන් තත්ත්වයක් පැන නැගී ඇත.මෙයට හේතුව මාස 8ක කාලයක සිට වායු සමීකරණ යන්ත්‍ර අක්‍රිය වීමය.මෙහි ගබඩාවේ සෙන්ටිග්‍රේඩ් 25 ක අඩු උෂ්ණත්වයක් පවතින පරිදි බෙහෙත් ද්‍රව්‍ය තැබිය යුතු වුවද දැනට පවතින උෂ්ණත්වය සෙන්ටිග්‍රේඩ් 37කි. මේ අනුව බෙහෙත් ද්‍රව්‍යවල ගුණාත්මක බවට හානි සිදුව ඇත.උද්ගතව ඇති තත්ත්වය පිළිබඳව බලධාරීන් නිහඬව සිටීම බලවත් වරදක් බව පෙන්වා දෙන රෝහල් ආරංචි මාර්ග තොග ගබඩාවේ තිබිය යුතු ඇතැම් බෙහෙත් ද්‍රව්‍ය එළිමහනේ තාවකාලිකව තබා ඇති බවද පෙන්වා දෙයි.රත්නපුර දිසාවට අයත් මේ රෝහල හම්බන්තොට මොනරාගල සහ මාතර දිසාවලට මායිම්ව පිහිටුවා තිබීම නිසා නේවාසික රෝගීන් සහ බාහිර අංශයෙන් ප්‍රතිකාර ලබා ගැනීමට දිනපතා විශාල රෝගීන් ප්‍රමාණයක් පැමිණේ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304221</link>
    <topic>එල්ලේ ක්‍රීඩාවේ සංවර්ධනයට පළාත් සම්බන්ධිකරණ නිලධාරීන්</topic>
    <author>ප්‍රින්ස් ගුණසේකර</author>
    <content>එල්ලේ ක්‍රීඩාව රටපුරා වේගයෙන් ව්‍යාප්ත කිරීම උදෙසා පළාත් 9ට සම්බන්ධිකරණ නිලධාරීන් 9ක් පත් කිරීමට ශ්‍රී ලංකා එල්ලේ සම්මේලනයේ විධායක සභාව ඊයේ තීරණය කළේය. එම විධායක කමිටු සාමාජිකයන් නමදෙනාට ග්‍රාම සේවා වසමේ සිට දත්ත රැස්කොට එල්ලේ ක්‍රීඩාව ප්‍රචලිත කිරීමේ වගකීමක් පවරා ඇත.එල්ලේ ක්‍රීඩාව සංවර්ධනය කිරීමේ නව දර්ශනය ඔස්සේ සෑම ගමකම ප්‍රබල කණ්ඩායමක් නිර්මාණය කිරීමට විධායක කමිටුව සැලසුම් කොට ඇත.එල්ලේ සම්මේලනයේ සභාපති නාවික ලුතිනන් යෝෂිත රාජපක්ෂ මහතාගේ ප්‍රධානත්වයෙන් අරලිය ගහ මැදුරේ දී ඊයේ රැස්වූ විධායක කමිටුව එල්ලේ ක්‍රීඩාව ව්‍යාප්ත කිරීමේ සැලසුම් රැසක් ගැන මූලික අවධානය යොමු කළේය.වෙළෙඳ සේවා, රාජ්‍ය ‍සේවා, ජනසතු සේවා හා ආරක්ෂක ‍සේවා එල්ලේ කණ්ඩායම් බිහි කිරීමට හා තරගාවලි පැවැත්වීමට අවධානය යොමු කර ඇති අතර ආයතන මට්ටමින් එල්ලේ කණ්ඩායම් බිහි කිරීම උදෙසා පෙළඹවිම් කිරීමට විධායක කමිටුව තීරණය කළේය.රටපුරා එල්ලේ කණ්ඩායම් 98ක් සම්මේලනයේ ලියාපදිංචිවී තිබුණ ද ඉදිරි‍යේදී පැවැත්වීමට නියමිත සී.එස්.එන්.සීමිත පන්දු එල්ලේ තරගාවලියට අයැදුම්පත් 400ක් පැමිණ ඇති හෙයින් කණ්ඩායම් ලියාපදිංචි කිරීම ගැන ද අවධානය යොමුවී තිබේ.මෙහිදී එල්ලේ සම්මේලනයේ සභාපති නාවික ලුතිනන් යෝෂිත රාජපක්ෂ මහතා පවසා ඇත්තේ එල්ලේ ක්‍රීඩාව දුප්පතුන්ගේ ක්‍රීඩාවක් ලෙස මින්පසු හැඳින්වීමට ඉඩ නොතබන බවයි.'රගර් ක්‍රීඩාව කොතරම් ජනප්‍රිය වූවද කණ්ඩායම් විශාල ප්‍රමාණයක් තරගාවලියකට නෑ.එල්ලේ තරගාවලියකට කණ්ඩායම් 400ක් එන්න සූදානම්.' රාජපක්ෂ මහතා උදාහරණයක් ද සමග පැවැසීය.එහෙයින් එල්ලේ ක්‍රීඩාවට අවශ්‍ය සම්පත් හා ක්‍රමානුකූලභාවය ලබා දී ජනප්‍රිය ක්‍රීඩාවක් බවට පත්කළ හැකි බව සභාපතිවරයාගේ මතය විය.මේ අතර එල්ලේ තරගාවලි සාර්ථක කරගැනීමට නියම ප්‍රමිතියෙන් යුත් 'බෝල වර්ගයක්' හඳුන්වාදීමට ද තීරණය වී ඇත. විදේශීය සමාගම් 2ක් හා දේශීය සමාගමක් එම 'එල්ලේ බෝල' නිපදවීමට භාරගෙන ඇති හෙයින් සුදුසුම බෝල වර්ගය පිළිබඳ තීරණය නුදුරු දිනෙක ගැනීමට ද අපේක්ෂා කෙරේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304222</link>
    <topic>ලන්ඩන් මැරතන් අනුරාධ ඉන්ද්‍රජිත් 14වැනි තැනට</topic>
    <author/>
    <content>ලන්ඩන් මැරතන් තරගයට ඊයේ සහභාගි වූ ශ්‍රී ලංකාවේ ක්‍රීඩක අනුරාධ ඉන්ද්‍රජිත් කුරේ 14වැනි ස්ථානයට පත්විය. ඔහු පැය 2:17:53කින් තරගය නිමා කළේය. අනුරාධ ඉන්ද්‍රජිත් පසුගිය වස‍රේ දී ලන්ඩන් මැරතන් තරගය පැය 2:17:50කින් නිමා කර 23වැනි ස්ථානයට පත්විය.අනුරාධ ඉන්ද්‍රජිත් ලන්ඩන් මැරතන් තරගයේ අර්ධ මැරතන් වටය පැය 1:07:27කින් නිම කළේය. ඔහුගේ ධාවන වේගය පැයට කිලෝමීටර් 19:24කින් ආරම්භ වූ අතර තරගය නිමාවෙද්දී වේගය පැයට කිලෝමීටර් 17:79ක් ලෙස සටහන් විය.ඔහු පසුගිය වසරේ පැවැති ලන්ඩන් ඔලිම්පික් මැරතන් තරගයේ දී පැය 2:20:41ක් ලෙස 55වැනි ස්ථානයට පත්විය.පිරිමි තරගයේ ජය හිමිවූයේ ඉතියෝපියාවේ සෙගායේ කෙබෙඩේටය. ඔහු ලන්ඩන් මැරතන් තරගය ජයගනු ලැබුවේ දෙවැනි වරටය.මීට පෙර 2010වසරේ දී පළමු වරට මේ තරගය ජයගැනිමට ඔහු සමත්විය. මෙවර තරගයේ දෙවැනි ස්ථානය අත්කර ගැනීමට කෙන්යාවේ එමානුවෙල් මුටායි සමත්වූ අතර ඉතියෝපියාවේ අයේලේ ඇබ්ශිරෝට තුන්වැනි තැන හිමිවිය.මේ අතර කෙන්යාවේ ප්‍රිස්කා ජෙප්ටෝ කාන්තා තරගයේ ජයග්‍රහණය අත්කර ගත්තාය. පසුගිය වසරේ ලන්ඩන් මැරතන් තරගයේ රිදී පදක්කම දිනූ ජෙප්ටෝ සිය රටේ ප්‍රතිවාදී ක්‍රීඩිකා එඩ්නා කිප්ලගාට් හා ජපානයේ යුකිකෝ අකාබාට දැඩි අභියෝගයක් එල්ල කිරීමට සමත්වූවාය.තරගය ආරම්භ කිරීමට‍ පෙර බොස්ටන් මැරතන් තරගයේදී එල්ල වූ බෝම්බ ප්‍රහාරයෙන් ජීවිතක්ෂයට පත්වූවන් වෙනුවෙන් තත්පර 30ක නිහඬතාවයක යෙදෙමින් ඔවුනට ගරු බුහුමන් දැක්වූහ.මෙවර තරගයේ රෝද පුටු තරගයේ ජය අත්කර ගැනීමට ඔලිම්පික් ශුර ටිකි ජෙලානා සමත්වු අතර එහි කාන්තා තරගයේ ජය හිමිවූයේ අමෙරිකාවේ තත්යානා මැක්ෆෙඩෙන්ටය. බොස්ටන් මැරතන් තරග‍යේ රෝදපුටු කාන්තා තරගයේ ජය ලැබුවේද ඇයය.මෙවර තරගයට විවිධ තරග අංශ යටතේ ක්‍රීඩක ක්‍රීඩිකාවන් 36,000ක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304223</link>
    <topic>මයික් ඩෙනිස් මිය යයි</topic>
    <author>ලන්ඩන් (ඒ.එෆ්.පී.)</author>
    <content>කලක් පිළිකා රෝගයෙන් පීඩා විඳි එංගලන්ත ක්‍රිකට් පිලේ හිටපු නායක මයික් ඩෙනිස් පසුගියදා ජීවිතයෙන් සමුගත්තේය. මිය යන විට 72වන වියේ පසුවූ ‍‍ඩෙනිස් එංගලන්ත ක්‍රිකට් පිල මෙහෙයවු එකම ස්කොට්ලන්ත ජාතිකයා ද වේ.ඔහු 1969- 1975 කාලයේ දී එංගලන්ත පිලේ නායකත්වය දැරුවේය. ටෙස්ට් තරග 28කට හා එක්දින තරග 12කට සහභාගි වී ඇති ඩෙනිස් ටෙස්ට් තරග 19කදී කණ්ඩායම මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304224</link>
    <topic>රෝයල් චැලෙන්ජර්ස් කඩුලු 7කින් ජය ගනී‍</topic>
    <author/>
    <content>රාජස්තාන් රෝයල්ස් පිලට එරෙහිව කඩුලු 7ක ජයක් වාර්තා කරමින් අයි.පී.එල්.තරගාවලියේ පෙරමුණ ගැනීමට විරාත් කෝලි‍ගේ නායකත්වයෙන් යුත් රෝයල් චැලෙන්ජර්ස් බැංග්ලෝර් පිල සමත්විය. පළමුව පන්දුවට පහරදුන් රාජස්තාන් රෝයල්ස් පිල ලබාදුන් ලකුණු 118ක ඉලක්කය හඹාගිය බැංග්ලෝර් පිල ඕවර 17.5කදී කඩුලු 3ක් පමණක් දැවී ජයග්‍රහණය සපුරා ගත්තේය.විශිෂ්ට පිතිහරඹයක නිරතවූ ක්‍රිස්ගේල් පන්දු 44කදී හයේ පහරක් හා හතරේ පහර 4ක් සමග නොදැවී ලකුණු 49ක් ලබාගත් අතර තිලකරත්න ඩිල්ෂාන් පන්දු 22කදී හතරේ පහර 5ක් සමග ලකුණු 25ක් රැස් කළේය. සෞරාබ් තිවාරි නොදැවී ලකුණු 25ක් වාර්තා කළේය.රාජස්තාන් - 117 (ඕවර 19.4) රාහුල් ඩ්‍රාවිඩ් 35, ස්ටුවර්ට් බිනී 33 ( ආර්.පී.සිං 13/3, විනේ කුමාර් 18/3)‍බැංග්ලෝර් - 123/3 (ඕවර 17.5) ක්‍රිස් ගේල් නොදැවී 49, සෞරාබ් තිවාරි නොදැවී 25, තිලකරත්න ඩිල්ෂාන් 25 (ශේන් වොට්සන් 11/2)චෙන්නායි පිලට කඩුලු 4ක ජයක්මේ අතර කල්කටා නයිට් රයිඩර්ස් පිල සමග පැවැති තරගයෙන් කඩුලු 4ක ජයක් වාර්තා කිරීමට චෙන්නායි සුපර් කිංග්ස් පිල සමත්විය. පළමුව පන්දුවට පහරදුන් කල්කටා පිල නියමිත ඕවර 20 අවසානයේ කඩුලු 9කට ලකුණු 119ක් ලැබූ අතර චෙන්නායි පිල ඕවර 19.1කදී කඩුලු 6ක් දැවී ජය අත්කර ගත්තේය.කල්කටා පිල – 119/9 (ඕවර 20) ගෞතම් ගම්භීර් 25, යූසූෆ් පතාන් 25 (රවීන්ද්‍ර ජඩේජා 20/3)චෙන්නායි පිල – 124/6 (ඕවර 19.1) මයික් හසී 40, රවීන්ද්‍ර ජඩේජා නොදැවී 36 .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304225</link>
    <topic>ශේන් වොට්සන් උපනායකත්වයට සමු දෙයි</topic>
    <author>සිඩ්නි (ඒ.එෆ්.පී.)</author>
    <content>ඔස්ට්‍රේලියා ක්‍රිකට් උපනායක ශේන් වොට්සන් සිය තනතුරෙන් ඉල්ලා අස්වූ බව එරට ක්‍රිකට් ආයතනයනිවේදනය කළේය. පසුගිය ඉන්දියා සංචාරය අතරතුර දීකණ්ඩායමෙන් ඉවත්කිරීම සම්බන්ධව ඔහු මීට පෙර ඔස්ට්‍රේලියානු ක්‍රිකට් බලධාරීන් දැඩි විවේචනයට ලක් කළේය.31හැවිරිදි වොට්සන් සිය ඉල්ලා අස්වීම සම්බන්ධව කියා සිටියේ මෙය තමාටත්, කණ්ඩායමටත් එක ලෙස අවශ්‍යව තිබූ වෙනසක් බවය. එළැඹෙන අළු බඳුන ටෙස්ට් තරගමාලාවට පෙර උපනායකත්වයෙන් ඉල්ලා අස්වීමෙන් තේරීම් කමිටුවට ඒ සඳහා ක්‍රීඩකයකු නම්කිරීම පහසු වනු ඇතැයි ඔහු කීවේය.තුන් ඉරියව් ක්‍රීඩකයකු වූ වොට්සන් පසුගිය වසර 2ක කාලයේ දී පිතිකරුවකු ලෙස අසාර්ථක වූ අතර සිය පිතිහරඹය පිළිබඳ වැඩි අවධානය යොමුකිරීමට උපනායකත්වයෙන් ඉල්ලා අස්වීම පහසුවක් වනු ඇතැයි ද කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304226</link>
    <topic>රතුකුරුස මාර්ගධාවන තරග මැයි 8දා</topic>
    <author/>
    <content>ලෝක රතු කුරුස දිනය නිමිත්තෙන් ශ්‍රී ලංකා රතු කුරුස සමාජය සංවිධානය කරන රතු කුරුස මාර්ග ධාවන තරගය මැයි මස 8වැනිදා මාතර දී පැවැත්වේ. කිලෝමීටර් 21 විවෘත පිරිමි, කිලෝමීටර් 10විවෘත කාන්තා, කිලෝමීටර් 10 අවුරුදු 20න් පහළ පිරිමි හාකිලෝමීටර් 2 වි‍නෝද තරගයක් මීට ඇතුලත්ය.ජයග්‍රාහකයන්ට මුදලින් ත්‍යාග පිරිනමන බව සංවිධායකයන් පවසති.මේ සඳහා අයැදුම්පත් මැයි මස 4දින හෝ ඊට පෙරසුදත් මඩුගල්ල, නියෝජ්‍ය අධ්‍යක්ෂ ජෙනරාල්, ශ්‍රී ලංකා රතුකුරුස සමාජය, 104, ධර්මපාල මාවත, කොළඹ 7ලිපිනයට එවන ලෙස සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304227</link>
    <topic>මාතලේ අන්තර් ප්‍රාදේශීය ලේකම් කොට්ඨාස ක්‍රීඩා අද</topic>
    <author>අසෝක බණ්ඩාර හිඳගොඩ මාතලේ දිසා විශේෂ</author>
    <content>මාතලේ දිස්ත්‍රික් අන්තර් ප්‍රාදේශීය ලේකම් කොට්ඨාස ක්‍රීඩා අද (22) ආරම්භ වේ. ක්‍රීඩා උළෙල ආරම්භ කරමින් අද එල්ලේ හා කබඩි කාන්තා හා පිරිමි තරග මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.පාපන්දු, බාස්කට්බෝල්, මේසපන්දු කාන්තා හා පිරිමි තරග හෙට (23) පැවැත්වෙන අතර ක්‍රිකට් කාන්තා හා පිරිමි මේ මස 25වැනිදා පැවැත්වේ. කාන්තා හා පිරිමි හොකී තරග එදිනම නන්දිමිත්‍ර ඒකනායක හොකී ක්‍රීඩාංගණයේදී පැවැත්වේ. නෙට්බෝල් හා කාන්තා වොලිබෝල් තරග මැයි මස 4වැනිදාත්, පිරිමි වොලිබෝල් තරග මැයි මස 5වැනිදාත් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304228</link>
    <topic>අන්තර් පාසල් රගර් සිවුවැනි වටය 24දා</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය මෙහෙයවනු ලබන අවුරුදු 20න් පහළ සිංගර් කුසලාන අන්තර් පාසල් රගර් තරගාවලියේ සිවුවැනි වටයේ තරග 24වැනිදා ආරම්භ වේ.සිවුවැනි වටය ආරම්භ කරමින් පළමු කොටසේ තුන්වැනි කාණ්ඩයේ පෙරමුණේ පසුවන ලලිත් ඇතුලත්මුදලි විදුහල හා නුගේගොඩ සාන්ත‍ ‍‍ජොන් විදුහල අතර තරගය එදින සුගතදාස ක්‍රීඩාංගණයේදී පැවැත්වේ. පළමු කොටසේ දෙවැනි කාණ්ඩයේ දෙවැනි තැන පසුවන ආනන්ද විදුහල් පිල හා මහනාම විදුහල අතර තරගයත් එදිනම සුගතදාස ක්‍රීඩාංගණයේ දී පැවැත්වේ.මේ අතර පළමු කාණ්ඩයේ හයවැනි ස්ථානයේ පසුවන සාන්ත ජෝශප් විදුහලත්, හත්වැනි තැන සිටින සාන්ත අන්තෝනි විදුහලත් අතර තරගය 25වැනිදා බෝගම්බර පිටියේදී පැවැත්වේ. තුන්වැනි කාණ්ඩයේ දෙවැනි ස්ථානයේ සිටින අපරාජිත පිළියන්දල මැදි විදුහල් පිල හා මලියදේව විදුහල් පිල අතර තරගය එදිනම පිළියන්දල දී පැවැත්වීමට නියමිතය.පළමු කාණ්ඩයෙන් තරග වදින ධර්මරාජ පිල හා කිංග්ස්වුඩ් පිල අතර තරගය බෝගම්බරදීත්, දෙවැනි කාණ්ඩයෙන් තරග වදින වේල්ස් කුමර, සිල්වෙස්තර අතර තරගය රත්මලාන ගුවන් හමුදා පිටියේදීත් 26වැනිදා පැවැත්වෙන අතර එදිනම තර්ස්ටන් - සාන්ත‍ ‍තෝමස් විදුහල් අතර තරගය සී.ආර්.පිටියේදී පැවැත්වේ.තුන්වැනි කාණ්ඩයෙන් තරග වදින පන්නිපිටිය ධර්මපාල විදුහල හා කුරුණෑගල සාන්ත ආනා විදුහල අතර තරගය සී.ආර්.පිටියේදීත්, පානදුර රාජකීය හා සාන්ත බෙනඩික්ට් විදුහල අතර තරගය රත්මලාන ගුවන් හමුදා පිටියේදීත් පැවැත්වෙන්නේ ද 26වැනිදාය.පළමු කාණ්ඩයේ ඉසිපතන විදුහල් පිල හා විද්‍යා විද්‍යලය අතර තරගය 27වැනිදා විද්‍යා විද්‍යාලයීය පිටියේදී පැවැත්වේ. පළමු කාණ්ඩයේ දෙවැනි ස්ථානයේ පසුවන වෙස්ලි විදුහල හා රාජකීය විදුහල අතර තරගය සී.ආර්.පිටියේදීත්, පළමු කාණ්ඩයේ පෙරමුණේ සිටින සාන්ත පීතර විදුහල හා ත්‍රිත්ව විදුහල අතර තරගය සාන්ත පීතර විදුහල් පිටියේදීත් එදිනම පැවැත්වේ.තුන්වැනි කාණ්ඩයේ තරගයක් වූ කේරී විදුහල හා මාතලේ සාන්ත තෝමස් විදුහල අතර තරගය පල්ලෙකැලේ පිටියේදී පැවැත්වීමට නියමිතව ඇත්තේ ද 27වැනිදාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s1304229</link>
    <topic>පළමු ටෙස්ට් ජය සිම්බාබ්වේ පිලට</topic>
    <author/>
    <content>බ්‍රෙන්ඩන් ටේලර්ගේ වාර්තාගත පිතිහරඹය හේතුවෙන් සංචාරක බංග්ලාදේශ පිලට එරෙහිව හරා‍රේ පැවැති පළමු ටෙස්ට් තරගයෙන් ලකුණු 335ක ජයක් අත්කර ගැනීමට සිම්බාබ්වේ පිල සමත්විය. ඉනිම් 2දීම ශතක ලැබූ ටේලර් මේ දස්කම කළ පළමු සිම්බාබ්වේ නායකයා ලෙසත්, තුන්වැනි සිම්බාබ්වේ පිතිකරු ලෙස වාර්තා‍පොතට එක්විය. ඊට පෙර ග්‍රාන්ට් හා ඇන්ඩි ෆ්ලවර් සොයුරන් මේ දස්කම දැක්වූහ.ටේලර් පළමු ඉනිමේ දී ලකුණු 171ක් රැස් කළ අතර දෙවැනි ඉනිමේදී නොදැවී ලකුණු 02ක් ලබාගත්තේය. දින 4කින් නිමාවට පත්වූ මේ තරගයේ පළමුව පන්දුවට පහරදුන්සිම්බාබ්වේ පිල ලකුණු 389ක් ලැබූ අතර බංග්ලාදේශය පළමු ඉනිමේ දී ලකුණු 134කට දැවී ගියේය. සිම්බාබ්වේ දෙවැනි ඉනිමේ දී කඩුලු 7කට ලකුණු 227ක් ලබා ඉනිම අත්හිටුවීමට තීරණය කළේය. ඒ අනුව තරගයෙන් ජය ලැබීමට ලකුණු 483ක දැවැන්ත ඉලක්කයක් බංග්ලාදේශයට හිමිවූ අතර ඔවුන් ලකුණු 147කට දැවී ගියේය. බංග්ලාදේශ දෙවැනි ඉනිමට වැඩිම තර්ජනයක් ගෙනදුන් පා දඟ පන්දු යවන ක්‍රීඩක ග්‍රෙහැම් ක්‍රීමර් කඩුලු 4ක් දවාලූ අතර වේගපන්දු යවන ක්‍රීඩක කයිලි ජාවේස් කඩුලු 3ක් බිඳ දැමුවේය.සිම්බාබ්වේ පළමු ඉනිම – 389යි. බ්‍රෙන්ඩන් ටේලර් 171, එම්.වොලර් 55 (රබියුල් ඉස්ලාම් 84/3, ඉනාමුල් හක් 133/3) සහ දෙවැනි ඉනිම - 227/7යි. (ඉනිම අත්හිටුවන ලදි)බ්‍රෙන්ඩන් ටේලර් නොදැවී 102, ජී.ක්‍රීමර් නොදැවී 43 (රබියුල් ඉස්ලාම් 71/6)බංග්ලාදේශය පළමු ඉනිම – 134යි. ජහුරුල් ඉස්ලාම් 43 ( එස්.මැසකඩ්සා 32/4) සහ දෙවැනි ඉනිම – 147යි. මොහොමඩ් අෂ්රාෆුල් 40 ( ග්‍රෙහැම් ක්‍රීමර් 4/4,කයිලි ජාවේස් 75/3).</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=s13042210</link>
    <topic>සා.තෝමස් විදුහලට ජය</topic>
    <author>නාගොඩ විශේෂ එන්.විජේරත්න</author>
    <content>ත්‍රිත්ව විදුහල් පිලට එරෙහිව ලකුණු 29-15ක විශිෂ්ට ජයක් වාර්තා කළ සාන්ත ‍තෝමස් විදුහල කැනන් ආර්.එස්.ද සේරම් ශූරතා පළිහ අත්කර ගැනීමට සමත්විය. දෙපිල අතරවාර්ෂිකව පැවැත්වෙන මේ තරගයේ පළමු භාගය නිමාවනවිට ලකුණු 13-10ක් ලෙසපෙරමුණේ සිටි සාන්ත තෝමස් විදුහල් පිල ගෝල් ‍2ක් හා උත්සාහක දිනුම් 3ක් වාර්තාකළ අතර ත්‍රිත්ව විදුහල් පිල ගෝලයක්, උත්සාහක දිනුමක් හා දඬුවම් පහරක් ලකුණුසංඛ්‍යාවට ඇතුලත් කළේය. හැව්ලොක් පිටියේදී පසුගියදා මේ තරගය පැවැත්විණි.ශ්‍රී ලංකා පාසල් මේස පන්දු සංගමය සංවිධානයකළ සමස්ත ලංකා පාසල් මේස පන්දු තරගාවලියේ අවුරුදු 14න් පහළ සමස්ත ශූරතාව හිමිකරගැනීමට බේරුවල-ධර්ගා නගරයේ වරාපිටිය කනිෂ්ඨ විදුහල සමත්විය.තරගාවලිය පසුගියදා ගල්කිස්ස සාන්ත තෝමස් විදුහල් ගෘහස්ත ක්‍රීඩාගාරයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>22</day>
    </date>
    <link>http://www.dinamina.lk/2013/04/22/_art.asp?fn=f1304221</link>
    <topic>මං ඇමැති වෙනකොටඉස්තාලෙ බිඳිලාඅශ්වයා පැනලා ගිහින්</topic>
    <author>සාකච්ඡා කළේ චන්දන ජයවීර ඡායාරූප – රුක්මාල් ගමගේ</author>
    <content>සෞදි ආරාබියේ දී මරණීය දණ්ඩනයට ලක් වූ රිසානා නෆික් ගේ සිද්්ධියේ දී ප්‍රමාණවත් පරිදි මැදිහත් නොවූයේ ය යන චෝදනාව මත එක්සත් ජාතික පක්‍ෂයේ මන්ත්‍රීවරු පිරිසක් ඩිලාන් පෙරේරා ඇමැතිවරයාට එරෙහිව භාරදී ඇති විශ්වාසභංග යෝජනාව ගැන ඔහු හා කළ සාකච්ඡාවකි මේ.එක්සත් ජාතික පක්‍ෂයේ මන්ත්‍රීවරු පිරිසක් රිසානා ගේ සිද්ධිය මූලික කරගෙන ඔබට විරුද්ධව විශ්වාසභංග යෝජනාවක් ගෙනැවිත් තිබෙනවා නේද?මේ යෝජනාව පිටුපස සිටින්නේ එ.ජා.පයේ සීමිත පිරිසක්. එම පක්‍ෂයේ සමහර මන්ත්‍රීවරු අස්සන් කිරීමෙන් වැළකී සිටියා. එ.ජා.පයේ කණ්ඩායම් කිහිපයක් සිටිනවා කියන එක රහසක් නෙමෙයි. ඔවුන් අතරින් මට සහය දක්වන පිරිසක් ඉන්නවා.ඔවුන් ඡන්ද විමසීමේ දී ඔබට සහය දක්වන්න ඉදිරිපත් වේවි ද?ඒක එදාට බලමු. එ.ජා.පයේ පිරිසක් අස්සන් නොකළේ රිසානා නෆික් ගේ සිද්්ධිය සම්බන්ධයෙන් මට වගකීමක් නැති බව ඔවුන් පැහැදිලිව දන්නා නිසයි.එ.ජා.පයේ සමහරු කාලාන්තරයක් තිස්සේ ඔබට විරුද්ධව විශ්වාසභංගයක් ගෙන ඒමට සූදානමින් සිටි බව කියන්නේ කොහොම ද?මම මහජන නියෝජිතයෙක් බවට පත්වී මේ මස 23 වැනිදා (හෙට) ට වසර විසි පහක් වෙනවා. මං පළාත් සභා මන්ත්‍රීවරයෙක්, පළාත් සභාවේ විපක්‍ෂ නායකවරයෙක්, පාර්ලිමේන්තු මන්ත්‍රීවරයෙක්, නියෝජ්‍ය ඇමැතිවරයෙක්, කැබිනට් ඇමැතිවරයෙක් විදිහට අඛණ්ඩව වසර 25 ක් බදුල්ල දිස්ත්‍රික්කය නියෝජනය කර තිබෙනවා.මුල් වරට ඡන්දය ඉල්ලු අවස්ථාවේ, 1988 දී එ.ජා.පය මට තුන් වතාවක් වෙඩි තිබ්බා. එතකොට ඔවුන් ට මම ගැන විශ්වාස භංග වුණේ අද නෙවෙයි, දේ්ශපාලනයට ආපු දවසෙම යි. වෙඩි තියලා මගේ ගමන අවසන් කරන්න බැරිවූ එ.ජා.ප.යට යෝජනාවකින් ඉවර කරන්න පුළුවන් ද? එය කළ නොහැක්කක්.යම් යම් සිද්ධි ඉලක්ක කර ආණ්ඩුවට විරුද්්ධව එ.ජා.පය චෝදනා නැඟුවත්, ඒ කිසිදු අවස්ථාවක දී නොකළ පරිදි ඔබට විරුද්ධව පමණක් විශ්වාසභංග යෝජනාවක් ගෙන ඒමට විශේෂ හේතුවක් ඇතැයි කල්පනා කරනවා ද?මම මේ යෝජනාව ගැන කනගාටු වන්නේ හෝ කලබල වන්නේ නැහැ. එ.ජා.පයෙන් ගෙනෙන යෝජනා එකකට නොවෙයි දහයකට වුවත් මට මුහුණ දෙන්න පුළුවන්.කනගාටුවක් මට ඇති වෙනවා නම්, ඇති වෙන්නේ මාව පාර්ලිමේන්තුවට ගෙනා බදුල්ල දිස්ත්‍රික්කයේ හා රටේ සාමාන්‍ය ජනතාව මම ගැන තියෙන විශ්වාසය භංග වුණොත් පමණයි.රිෂානා නෆික්ගේ සිද්ධියේ දී ඇය වෙනුවෙන් කරුණු කියන්නට සෞදියට ගිය නියෝජිතයන් එය සංචාරයක් සඳහා යොදා ගත්තා මිස, ප්‍රමාණවත් මැදිහත් වීමක් නොකළ බවට විපක්‍ෂය නඟන චෝදනාව ඔබ පිළිගන්නවා ද?පිටරට සවාරියක් යන්න කවුද සෞදිය තෝරා ගන්නේ? විදේශ සංචාරයකට යන කෙනෙක් තෝරා ගන්නේ සිංගප්පූරුව, බැංකොක් හෝ තායිලන්තය වැනි රටක්. මෙහෙන් පිටරට සවාරියකට යන කෙනෙක් මාලදිවයිනට ගියත් සවාරියකට සෞදි යනවයි කියලා කතාවක් නැහැනේ. එහේ මත්පැන් නැහැ. කාන්තාවන් මුහුණ වහගෙන යා යුතුයි. නීති තදයි.ඔවුන් චෝදනා කරන්නේ ඇගේ ගැලවීම සඳහා ප්‍රමාණවත් යමක් නොකළ බවයි?මම විදේශ රැකියා ප්‍රවර්ධන අමාත්‍යාංශය භාර ගත්තේ 2010 දෙසැම්බර් මාසයේ දී. රිසානා සෞදියට ගියේ 2005 මහින්ද රාජපක්‍ෂ මහත්තය ජනාධිපති වෙන්නත් කලින්. එතකොට ජනාධිපතිනිය චන්ද්‍රිකා කුමාරතුංග. විදේශ කටයුතු ඇමැතිව හිටියේ අනුර බණ්ඩාරනායක.එතකොට සිද්ධිය වෙන අවස්ථාවේ අදාළ අමාත්‍යාංශය භාරව හිටියේ කවුද?මංගල සමරවීර මහත්තයා.කවුරු හරි කියනව නම් මේ සිද්්ධියට ඇමැතිවරයා වගකිව යුතුයි කියලා, ඔවුන් දෙන්නගෙ කාලයේ දී තමයි පරිවර්තකයන් හොයලා කාරණා කටයුතු කළ යුතුව තිබුණේ. මම කියන්නේ ඒ තර්කය වැරැදියි. ඔවුන් දෙදෙනා විදේශ ඇමැතිවරුන් වූ පමණින් ඒ අය මේ කාරණයට වගකිව යුතු නැහැ.සෞදියේ තිබෙන්නේ ෂරියා නීතිය. ඒකට මංගල සමරවීර පළි නැහැ. හැබැයි ඒ අය ඇමැති කෙනෙක්ට වගකියනව නම්, ඒකට වගකිව යුත්තේ මම ‍ෙනවෙයි මංගල සමරවීරයි. පරිවර්තකයන් හොයලා රිසානා ගේ නිදහස වෙනුවෙන් කටයුතු කරන්න තිබුණේ ඒ අවස්ථාවේ දී යි. මම ඇමැති වෙනකොට ඉස්තාලේ බිඳිලා, අශ්වයා පැනලා ගිහින් ඉවරයි.මේ සිද්ධිය සම්බන්ධයෙන් ඔබට පසුව හෝ කරන්න යමක් තිබුණේ නැද්ද?මම ඇමැති වෙන කොට සිද්්ධිය සිදුවී පළමු වතාවේ නඩු අහලා වැරැදිකාරයා වෙලා ඉවරයි. ඇපෑලෙදිත් වැරැදිකාරයා වෙලා.මේ සිද්ධිය දිගටම සම්බන්ධීකරණය කළේ විදේශ කටයුතු අමාත්‍යාංශය නිසා, මට අත පිහගන්න තිබුණා. මට ඇමැතිවරයෙක් හැටියට සාමුහික වගකීමක් තිබෙනවා.ඒ කියන්නේ ඔබ ස්වේච්ඡාවෙන් මෙතෙක් කලක් විදේශ කටයුතු අමාත්‍යාංශය සම්බන්ධීකරණය කළ කටයුත්තක් භාර ගත්තයි කියන එක ද?මම විදේ්ශ කටයුතු අමාත්‍යාංශයෙන් මේ කටයුත්තට මැදිහත්වීම බලෙන් භාර ගත්තා නෙවෙයි. ඔවුන් කරගෙන ගිය කටයුත්තට මම සක්‍රීයව දායක වී සහය දුන්නා.ඔබේ අදහස මංගල සමරවීර හා අනුර බණ්ඩාරනායක ඇමැතිවරුන්ගේ කාලවල දී මේ සිද්ධියට මුහුණ දීමට ප්‍රමාණවත් දායකත්වයක් නොලැබුණු බව ද?පැහැදිලිවම. ඒ දෙන්නගෙම කාලෙට වඩා රෝහිත බෝගොල්ලාගම විදේශ කටයුතු ඇමැතිවරයා යටතේ මේ ප්‍රශ්නයේ දී රිෂානා වෙනුවෙන් වැඩි දායකත්වයක් දක්වා තිබෙනවා.ඔහු නියෝජ්‍ය ඇමැති හුසේන් බහිලා රිෂානා ගේ පවුලේ උදවිය සමඟ සෞදියට යවලා ෂරියා නීතිය යටතේ ලේ වන්දියක් දී හෝ සමාව ලබා ගන්න විශාල වශයෙන් මහන්සි වුණා. සන්සන්දනාත්මකව බැලුවහම මංගල සමරවීර ඇමැතිවරයා ගේ කාලයේ දී එහෙම උත්සාහයක් දරා නැහැ. ඒත් ඔහු මේ සිද්ධියට වැරැදිකරුවෙක් කියලා මං කියන්නේ නැහැ.එයට හේතුව කුමක් ද?සෞදියේ තිබෙන්නේ ෂරියා නීතිය. අපි මොනවා හෝ කරනවා නම් එය කළ යුත්තේ ෂරියා නීතිය යටතේ යි. ශ්‍රී ලංකාවේ නීතිය අනුව සෞදිය කටයුතු කළ යුතුයි කියන්න බැහැ.මම පැත්තකට වෙලා හිටියේ නැහැ. ඒ මේ සිද්ධියේ දී රිෂානා නෆික් නිර්දෝෂි බව මගේ හිත කිව්වා. ළමයෙක් කිරි හිරවෙලා මිය යාම මිනී මැරුමක් වෙන්න බැහැ. ඒක සාවාද්‍ය මනුෂ්‍ය ඝාතනයක්. සමහර රටවල සාවද්‍ය මනුෂ්‍ය ඝාතනයක් විදිහටවත් පිළිගන්නේ නැහැ.මගේ යුතුකම මේ සිද්ධියෙන් කර ඇරීම නෙවෙයි. ඒ නිසා මම අවසාන මොහොත දක්වාම ඇය ගලවා ගන්න උත්සාහ කළා. රිෂානා ගේ අම්මා, තාත්තා, ඇගේ ගමේ පල්ලියේ පූජකවරයා, ඒ පළාතේ මන්ත්‍රී තවුෆික් හා අස්වර් මන්ත්‍රීවරයා, මගේ අමාත්‍යාංශයේ ලේකම් සමඟ සෞදි අරාබියට යැව්වා.ඒ මොහොතේ රිෂානා ගලවා ගන්න එකම දොරටුවයි තිබුණේ. මිය ගිය දරුවා ගේ මවුපියන් ගේ කැමැත්ත සමාව සඳහා ලබා ගැනීම පමණයි. ඒ සඳහා ගියත් ඔවුන් හමුවෙන්න අකමැති වුණා.පසුව මිය ගිය දරුවාගේ මවුපියන් හමුවී රිෂානා ගේ නිදහසට කරුණු කිව්වා. අපි උත්සාහ කළේ එමඟින් හෝ මවුපියන් නිදහසට එකඟ කර ගන්නයි. අපේ ජනාධිපතිතුමා ඉල්ලීමක් කළා. සෞදියේ රජතුමාත් ඉල්ලීමක් කළා. සෞදියේ රජ කෙනෙක් මේ වගේ සිද්්ධියකට සම්බන්ධ වුණේ පළමු වතාවට. ඉතින් ඔහුට බැරිවූ දේ මම කොහොම කරන්න ද? චාල්ස් කුමාරයා ඉල්ලීම් කළා. යුරෝපා සංගමය, අමෙරිකාව ඈ නිදහස් කරන්න කිව්වා.ඒ කිසිවකට ඇගේ මවුපියන් කන් දුන්නේ නැහැ. විපක්‍ෂය මේ සියල්ල දැනගෙන මට විරුද්ධව දෝෂාභියෝගයක් ගෙනෙන්නේ ඔවුන් සියලු දෙනාටම බැරි වූ දෙයක් මට කළ හැකියි කියලා ඔවුන් විශ්වාස කරන නිසා වෙන්න ඇති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304231</link>
    <topic>ඉන්ධන ගැළපුම් ගාස්තුව ඉවත් කළොත් ඒ සහනය ජනතාවට ලබාදිය හැකියි</topic>
    <author>ගාමිණී ජයලත්</author>
    <content>දැනට විදුලි බිලට එකතු වන ඉන්ධන ගැළපුම් ගාස්තුව 2014 වසරේ ජනවාරි වන විට ඉවත් කිරීමට ඉඩ ලැබුණොත් එහි සම්පූර්ණ සහනය මේ රටේ ජනතාවට ලබාදීමට හැකිවන බව ජනාධිපති මහින්ද රාජපක්ෂ මහතා කියයි.නොරොච්චෝලේ ගල් අඟුරු බලාගාරයේ ඉදිරි පියවර දෙක ආරම්භ කිරීමෙන් පසු ලැබෙන මෙගාවොට් 600ක ධාරිතාව අනුව තෙල් දහනයෙන් විදුලිය නිපදවීමට යන අධික වියදම අඩු කරගත හැකි බවද ඒ අනුව 2014 වසරේදී රටේ විදුලි පාරිභෝගිකයන්ට ඒ අනුව විශාල සහනයක් ලබාදීමට හැකි වනු ඇති බවද ජනාධිපතිවරයා වැඩිදුරටත් පැවැසීය.අරලියගහ මන්දිරයේදී මසකට වරක් ජනාධිපතිවරයා පුවත්පත් කර්තෘවරුන්, මාධ්‍ය ප්‍රධානීන් හමුවන සුහද හමුව අමතා ඊයේ (22 වැනිදා) පෙරවරුවේ ජනාධිපතිවරයා මේ බව පැවැසීය.දවසේ වැඩිම විදුලිය ඉල්ලුමක් පවතින සවස 6.30 - රාත්‍රී 10.30 කාලයේදී විදුලි පාරිභෝගිකයන්ට අරපිරිමැස්මෙන් විදුලිය පාවිච්චි කිරීමට දැනුවත් කළ යුතු බවද ඒ අනුව විදුලිබල මණ්ඩලයට තෙල් සඳහා වැය වන අධික වියදම අඩු කර ගත හැකි බවද විදුලි පාරිභෝගිකයන්ටද සිය බිල්පතට යන වියදම අඩුකර ගත හැකි වනු බවද ජනාධිපතිවරයා පෙන්වා දුන්නේය.මෙහිදී රටේ ජනමාධ්‍ය මේ සඳහා කටයුතු අවුල් නොකර සහය දිය යුතු වෙනවා. ලෝකයේ බොහෝ රටවල දවසේ පැය 24 තුළ පැය ගණනාවක් විදුලිය කපා දැමීම් කරන මුත් ශ්‍රී ලංකාව දවසේ පැය 24  තුළම ජනතාවට විදුලිය ලබා දීමට කටයුතු කර ඇතැයි ඒ බව අප අමතක කර කතා නොකළ යුතු බවද ජනාධිපතිවරයා පැවැසීය.ශ්‍රී ලංකාව තුළ 94% කට වැඩි පිරිසකට මේ වන විට විදුලිය ලබාදී ඇති බව සඳහන් කළ ජනාධිපතිවරයා 1977 ට ප්‍රථම මේ රටේ සියලුම විදුලි බල නිෂ්පාදනයන් රජය සතුව පැවැතියත් 1977 පසු බලයට පැමිණි එජාප රජය ඒ තත්ත්වයෙන් ඉවත්ව 1993 වර්ෂයේදී පුද්ගලික අංශයට විදුලිබලය නිෂ්පාදනය කිරීමට අවසර දී ඒ විදුලිය රජය මිලදී ගැනීමට කටයුතු කළ නිසා වර්තමාන‍යේ රටේ විදුලිබල නිෂ්පාදනය බැරැරුම් තත්ත්වයට පත්ව ඇති බව කීය.වත්මන් රජය බලයට පත් වීමෙන් පසු අපේ ර‍ජයේ ප්‍රතිපත්ති අනුව පැවැති තත්ත්වයෙන් බැහැරව විදුලිය නිෂ්පාදනය කිරීමට මුදල් ආයෝජනය කළ බවද ඒ අනුව කෙරවලපිටිය බලාගාරය රාජ්‍ය මැදිහත්වීම තුළින් අද සාර්ථක ප්‍රතිඵල ලබමින් ක්‍රියාත්මක වන බව කීය.එජාප රජය කළ අදූරදර්ශී ක්‍රියාවන්හි ප්‍රතිඵල අත්විඳින්න අද අපට සිදුවී ඇති බව කී ජනාධිපතිවරයා ඒ පාඩුව රජය කරට අරගෙන අද කටයුතු කරන බැවින් විවිධ අර්බුද ඇතිවීම ස්වභාවික බව කීය.රජයක් ලෙස විදුලිබල අර්බුදයට නියමිත පරිදි පසුගිය රජයන් මුහුණ නොදීම අද තත්ත්වය ඇතිවීමට තවත් ප්‍රධාන හේතුවක් බව කී ජනාධිපතිවරයා ජනතාවගේ පැත්තෙන් හිතන රජයක් ලෙස කටයුතු කරමින් නොරොච්චෝලේ කෙරවලපිටිය බලාගාර ඇතිකිරීම නිසා අද විදුලි අර්බුදයට යම් පමණක සාර්ථක ලෙස මුහුණදීමට හැකිවී ඇතැයි කීය.මෙම මාධ්‍ය ප්‍රධානීන්ගේ හමුව අමතා ආර්ථික සංවර්ධන ඇමැති බැසිල් රාජපක්ෂ, විදුලිබල හා බලශක්ති ඇමැතිනි පවිත්‍රා දේවි වන්නිආරච්චි, ඛනිජ තෙල් සම්පත් සංවර්ධන ඇමැති අනුර ප්‍රියදර්ශන යාපා, මහත්ම මහත්මීන් කතා කළ අතර ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල, වාරිමාර්ග ජල සම්පත් කළමනාකරණ ඇමැති නිමල් සිරිපාල සිල්වා, අධ්‍යාපන ඇමැති බන්ධුල ගුණවර්ධන, ජනාධිපති ලේකම් ලලිත් වීරතුංග, ප්‍රවෘත්ති හා ජනමාධ්‍ය ලේකම් චරිත හේරත්, විදුලිබල අමාත්‍යාංශයේ ලේකම් එම්.එම්. සී. ෆර්ඩිනැන්ඩු මහත්වරු ඇතුළු නිලධාරීන් කීප දෙනෙක්ම මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304232</link>
    <topic>දිවිනැඟුම සංවර්ධන ක්‍රියාවලියටරාජ්‍ය විශ්වවිද්‍යාල දායක කර ගනී</topic>
    <author>සමන්මලී ප්‍රියශාන්ති</author>
    <content>රජයේ දිවිනැගුම සංවර්ධන ක්‍රියාවලියට සියලු රාජ්‍ය විශ්වවිද්‍යාල දායක කර ගැනීමේ වැඩපිළිවෙළක් ආරම්භ කිරිමට උසස් අධ්‍යාපන අමාත්‍යාංශය හා විශ්වවිද්‍යාල ප්‍රතිපාදන කොමිසන් සභාව කටයුතු යොදා තිබේ.මේ සම්බන්ධයෙන් ආර්ථික සංවර්ධන ඇමැති බැසිල් රාජපක්ෂ මහතා සමඟ සාකච්ඡා කිරීමට නියමිත බව විශ්වවිද්‍යාල ප්‍රතිපාදන කොමිසන් සභාවේ සභාපතිනි ක්ෂණිකා හිරිඹුරේගම මහත්මිය පැවසුවාය.ආචාර්ය මහාචාර්යවරු, සිසු සිසුවියන් මෙන්ම අනධ්‍යයන කාර්ය මණ්ඩලය ද මෙම වැඩපිළිවෙළට දායක කර ගැනෙන බවත් ඇය සඳහන් කළාය. මේ යටතේ සෑම විශ්වවිද්‍යාලයකින්ම ඒ ආසන්න ගම් පළාත්වල ගොවීන්ට සුළු ව්‍යාපාර හෝ කුඩා කර්මාන්ත හෝ ආරම්භ කිරීමට අවශ්‍ය දැනුම, තාක්ෂණය සහ අනෙකුත් පහසුකම් ලබා දීමට කටයුතු කෙරේ.විශ්වවිද්‍යාල තුළ හා විශ්වවිද්‍යාල සිසුන් තුළ සාමය වර්ධනය කිරීමේ අරමුණ ඇතිව ශූරතා මධ්‍යස්ථානය සෑම විශ්වවිද්‍යාලයකම ස්ථාපිත කිරීමට නියමිත අතර මෙහි පළමු මධ්‍යස්ථානය යාපයන සරසවියේ මෙම 29 වැනිදා ස්ථාපිත කෙරෙන බවත් ඒ මහත්මිය වැඩි දුරටත් කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304233</link>
    <topic>දකුණු පළාත් රාජ්‍ය සේවයටතවත් ගුරුවරු 1500ක්</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>දකුණු පළාත් රාජ්‍ය සේවයට තවත් ගුරුවරුන් 1500ක් මැයි මස පළමු සතිය තුළ බඳවා ගන්නේ යැයි දකුණු පළාත් අධ්‍යාපන ඇමැති චන්දිම රාසපුත්‍ර මහතා පැවසීය.දකුණු පළාත් රාජ්‍ය සේවය සඳහා පළාත් සභා ආරම්භයේ සිට බඳවා ගනු ලැබූ වැඩිම සේවක සංඛ්‍යාව බවට නව වාර්තාවක් තබා ගනිමින් මේ වැඩිම බඳවා ගැනීම සිදු කිරීම විශේෂ සිද්ධියක් යැයිද ඒ මහතා කීය.බඳවා ගනු ලබන මේ ගුරුවරු 1500න් එකසිය තිස් එකක් විද්‍යාපීඨ ගුරුවරුන් බවත් ඉතිරි සියලු දෙනා උපාධිධාරී ගුරවරුන් බවත් අනාවරණය කරන ඒ මහතා මේ පත්වීම් පසුගියදා පවත්වනු ලැබූ ගුරු විභාගයේ ප්‍රතිඵල මත පමණක් බඳවා ගන්නා බවත් බඳවා ගන්නා සියලුම උපාධිධාරීන් සඳහා ගුරු වැටුප සමඟ මාස හයක විශේෂ ගුරු පුහුණුවක් ලබාදීමෙන් අනතුරුව ඔවුන් පාසල්වලට අනුයුක්ත කරනබවත් රාසපුත්‍ර මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304234</link>
    <topic>ගෝල්ඩන් කී තැන්පත්කරුවෝ තවත් උගුලක:අමුත්තෝ දෙදෙනෙක් හිස් කොළයකට අස්සන් ගනිති</topic>
    <author>ජීවනී පතිරණ</author>
    <content>ගෝල්ඩන් කී සමාගමෙන් මුදල් ලැබිය යුතු 9000කට ආසන්න තැන්පත්කරුවන් පිරිසක් සිටියදී 400ක් වැනි ඉතා සීමිත පිරිසකගෙන් හිස් කොළයක අත්සන් ලබාගනිමින් බහුතරයක් අකමැති ගෙවීම් ක්‍රමයට එකඟ වන ලෙස ඉල්ලා ඉකුත්20 දා දෙහිවල ජයසිංහ ශාලාවේ දී නීත්‍යානුකූලව ලියාපදිංචි නොවූ සංගමයක සභාපතිවරයෙක් යැයි කියාගන්නා අයෙක් හා තැන්පත්කරුවන්ගේ සංගමයේ උප සභාපතිවරයෙක් රැස්වීමක් පවත්වා තිබේ.මේ රැස්වීම සඳහා එක් අයෙකුගෙන් රුපියල් 500ක මුදලක් අය කර ගෙන ඇති අතර, මුදල් ගෙවීමට අපොහොසත් වූ අසරණ තැන්පත්කරුවෝ 150 දෙනෙක් පමණ ශාලාව තුළට ගැනීම ප්‍රතික්ෂේප කර තිබේ.පොලිස් ආරක්ෂාව මධ්‍යයේ පවත්වා ඇති මේ රැස්වීම පිළිබඳ තැන්පත්කරුවෝ විමතිය පළ කර ඇති අත ර, එහිදී බෙදාහැරුණු පෝරමයේ කරුණුවලට එකඟ බවට අත්සන් තබන ලෙස ද ගෝල්ඩන් කී සමාගමේ අධ්‍යක්ෂකවරුන් ලෙස ශ්‍රී ලංකා මහා බැංකුව විසින් නම් කළ මොවුන් ‍දෙපල අදාළ තැන්පත්කරුවන්ට දන්වා ඇත.එමෙන්ම මේ ගෙවීම් සැලැස්ම පිළිබඳ සම්පූර්ණයෙන්ම තැන්පත්කරුවන් නොමග යවන ප්‍රකාශ නිකුත් කිරීමට කටයුතු කර ඇති මොවුන්, මුදල් නොලැබෙන බවත්, ලක්ෂ 600ක් අලුතෙන් ස්ථාපිත කරන ගෝල්ඩන් කී සමාගමට බැර කරන බවත් දන්වා තිබේ.ආරම්භ කෙරෙන මෙම නව සමාගමෙහි රුපියල් 100ක වටිනාකමක් තුළ රඳවා කොටස් නිකුත් කිරීමට නියමිත බව මෙහිදී ඔවුන් දන්වා ඇති අතර, මේ පිළිබඳව අප්‍රසාදයට පත් ඇතැම් තැන්පත්කරුවෝ එම අවස්ථාවේ දී ම විරෝධය පළ කර ඇත.මූල්‍ය පරිපාලනයක් පිළිබඳව කිසිදු දැනුමක් නොමැති පිරිසක් පත්කරමින් මහා බැංකුවේ මූල්‍ය රෙගුලාසිවලට පටහැනිව කටයුතු කරමින් ද තැන්පත්කරුවන් නොමග යැවීමේ ක්‍රියාවලියක නිරතවීම පිලිබඳව එම ගෝල්ඩන් කී තැන්පත්කරුවෝ දැඩි කණගාටුව පළ කරති.මේ වන විට තැන්පත්කරුවන්ට අවශ්‍යව ඇත්තේ සමාගම්වල කොටස් නොව ජීවත්වීමට මුදල් බැවින් මේ සම්බන්ධයෙන් ජනාධිපතිවරයාගේ මැදිහත්වීම යටතේ කඩිනම් සහනයක් බලාපොරොත්තු වන බවද අසරණ භාවයට පත් තැන්පත්කරුවෝ වැඩිදුරටත් දන්වා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n13042311</link>
    <topic>ජගත් නව නිපැයුම් තරගයෙන් රන්-රීදී පදක්කම් ශ්‍රී ලංකාවට</topic>
    <author>උපාලි කරුණාරත්න සහ චමීර ඇල්ලදෙ</author>
    <content>ජාත්‍යන්තර නව නිර්මාණ කරුවන්ගේ තරගයෙන් රන් සහ රීදී පදක්කම් දිනා ගැනීමට ශ්‍රී ලංකාව සමත්ව තිබේ. රටවල් 42 ක නව නිපැයුම් 600 කින් මෙම ජයග්‍රහණය හිමි කර ගැනීමට මංජු ගුණවර්ධන මහතා සමත්ව ඇත.41 වැනි ජාත්‍යන්තර නව නිර්මාණකරුවන්ගේ ප්‍රදර්ශනය සහ තරගය අප්‍රේල් 10 වන දා සිට 15 වන දා දක්වා ස්විස්ටර්ලන්තයේ ජිනීවා නුවරදී පැවැත්විණි.අධ්‍යාපනික උපක්‍රම, වෛද්‍ය, බලශක්ති සංරක‍්ෂණය, යාන්ත්‍රික, කෘෂි කර්මාන්ත ආදි විවිධ ක්ෂේත්‍ර 13 ක් ඔස්සේ මෙවර තරගාවලියේ ඇගයීම් සිදු කර තිබේ. ශ්‍රී ලංකාවේ මංජු ගුණවර්ධන ඉදිරිපත් කළ නව නිර්මාණ 2ක බලශක්ති හා වෛද්‍ය අංශය නියෝජනය කර තිබේ.නිවෙසේ භාවිත කරන සාමාන්‍ය හෝ CFL විදුලි බල්බය වෙනුවට නැනෝ තාක‍ෂණය භාවිතයෙන් නිර්මාණය කළ විශේෂ CFL විදුලි බල්බය සඳහා රන් පදක්කමක් හිමි විය. එම නිර්මාණයේ විශේෂත්වය වන්නේ බලශක්ති සංරක‍ෂණය පමණක් නොව ආලෝකය පැතිරෙන වාතයේ පවත්නා අහිතකර බැක්ටීරියා, විෂබිජ සහ දුඟන්ධය සම්පූර්ණයෙන් ම තුරන් කිරීමයි. මේ සඳහා කිසිඳු රසායනික ද්‍රව්‍යක් භාවිත කර නොමැතිවීම ද විශේෂත්වයකි.රෝහල් ආශ්‍රිත අසාදිත තත්ත්වයන් අවම කර ගැනීම සහ වසංගත රෝග පාලනය කර ගත හැකි නව නිර්මාණය වෙනුවෙන් රීදී පදක්කම හිමි වී තිබේ. නැනෝ ෆොටෝකැටැලිසිස් තාක්ෂණය උපයෝගී කරගෙන නිර්මාණය කර ඇති මෙම විශේෂ උපකරණය මඟින් විටින් විට වාතයේ පවතින බැක්ටීරියා සහ විවිධ රෝග කාරක විෂබීජ විනාශ කළ හැකි අතර වායු සමන යන්ත්‍රයට සමාන කුඩා යන්ත්‍රයක් වන මෙය නිෂ්පාදනයට හෝ භාවිතයට ද කිසිඳු රසායනිකයක් යොදා ගෙන නොමැති බව ද ජාත්‍යන්තර සම්මානලාභී මංජු ගුණවර්ධන පවසයි.මාතර ප්‍රදේශයෙන් බිහි වූ නව නිර්මාණකරුවකු වන හෙතෙම කොළඹ මහනාම සහ රාජකීය විද්‍යාලයන්ගෙන් අධ්‍යාපනය ලබා ඇත. සිය පළමු නව නිර්මාණය වෙනුවෙන් 1990 වසරේ දී කනිෂ්ඨ නව නිපැයුම් සම්මානය හිමි වී ඇත. මේ වන විට ජාත්‍යන්තරයේ රන් පදක්කමට පාත්‍ර වූ නැනෝ තාක‍ෂණික CFL විදුලි බුබුළු ආශ්‍රයෙන් ඉන්දියාවේ දුම්රිය ස්ථාන ආශ්‍රිතව පවතින අධික දුඟද තුරන් කිරීමට ඉන්දිය දුම්රිය දෙපාර්තමේන්තුව සමඟ විශේෂ ගිවිසුමකට ද එළඹ තිබේ.ජාත්‍යන්තර සම්මානලාභී මංජු ගුණවර්ධන මහතා තාක්ෂණ පර්යේෂණ හා පරමාණුක බලශක්ති ඇමැති පාඨලී චම්පික රණවක මහතා විසින් ඇගයීමට ලක් කළේය. එය රටට සම්පතක් සේම බුද්ධිගලනය වළක්වා රටේ ආර්ථීක සංවර්ධනයට ද උපරිම දායකත්වයක් සපයා ගත හැකි බවද ඇමැතිවරයා කීවේය. ඒ සඳහා විශේෂ වැඩසටහනක් සැලසුම් කරන ලෙසට අදාළ නිළධාරීන්ට උපදෙස් ලබාදුනි. අමාත්‍යංශ ලේකම් ධාරා විජේතිලක සහ නව නිර්මාණකරුවන්ගේ කොමිසමේ කොමසාරිස් දීපාල් සූරියආරච්චි මහත්ම මහත්මීහු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304235</link>
    <topic>නීතිවිරෝධිව සෞදියේ රැඳී සිටිනශ්‍රමිකයන් ගෙන්වා ගැනීමට පියවර</topic>
    <author>මහින්ද අලුත්ගෙදර</author>
    <content>විවිධ හේතූන් මත රැකියා ස්ථානවලින් ඉවත්වී යළි ශ්‍රී ලංකාවට පැමිණීමේ බලාපොරොත්තුවෙන් සෞදි අරාබියාවේ රැඳී සිටින ශ්‍රී ලාංකිකයන්ගේ පෙර වැරැදි සම්බන්ධයෙන් සොයා බලා කඩිනමින් මෙරටට එවීම සඳහා පියවර ගෙන තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.පෙර වැරැදි සොයා බලා විදේශීය ශ්‍රමිකයන් ඔවුන්ගේ රටවල් බලා පිටත්කර යැවීම සෞදි අරාබියාවේ සාමාන්‍ය සම්ප්‍රදාය බවද එය කඩිනම් කොට ශ්‍රී ලාංකික ශ්‍රමිකයන් රැගෙන ඒම සඳහා සෞදි අරාබියානු බලධාරීන් සමඟ සාකච්ඡාකර තිබෙන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරි මංගල රන්දෙණිය මහතා "දිනමිණ" ට පැවසීය.ගිවිසුම් කාලය අවසන්වීම ඇතුළු විවිධ ක්‍රියා හේතුවෙන් ශ්‍රී ලාංකික ශ්‍රමිකයන්5,000ට වැඩි පිරිසක් යළි ශ්‍රී ලංකාවට පැමිණීමේ බලාපොරොත්තුවෙන් රැදී සිටින බවද ඔවුන් සම්බන්ධයෙන් පෙර වැරැදි තිබේද යන්න එරට ආගමන හා විගමන නිලධාරීන් විසින් පරීක්ෂා කරන බවද ඒ මහතා සඳහන් කළේය.මෙලෙස ශ්‍රී ලංකාවට පැමිණීමේ අපේක්ෂාවෙන් සෞදි අරාබියාවේ සිටින ශ්‍රී ලාංකිකයන් 750ක පමණ පිරිසක් දින කිහිපයක් පුරා ජෙඩාහි සර්දියා පාලම ආසන්නයේ රැඳීසිටි බවද මේ වනවිට එම පිරිස අදාළ ස්ථානයෙන් ඉවත්කොට වෙනත් ස්ථානයක රැඳවීමට සෞදි අරාබියානු පොලීසිය පියවර ගෙන තිබෙන බවද වාර්තා වෙයි.මෙලෙස රැඳී සිටින ශ්‍රී ලාංකිකයන්ට අවශ්‍ය ආහාරපාන ඇතුළු පහසුකම් ලබාදීමට සෞදි අරාබියාවේ ශ්‍රී ලංකා තානාපති කාර්යාලය හරහා පියවර ගෙන තිබෙන බවද තවදුරටත් ඔවුන් සම්බන්ධයෙන් සොයා බලන බවද ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරිවරයා ප්‍රකාශ කළේය.මේ අතර ඒ මහතා පැවසුවේ ශ්‍රී ලංකාවට පැමිණෙන තෙක් අදාළ ශ්‍රී ලාංකික ශ්‍රමිකයින්ට රැකියා කිරීම සඳහා සෞදි අරාබියානු රජය අවසර ලබාදී තිබෙන බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304236</link>
    <topic>විකිණීමට තිබූ හක්කපටස් පුපුරාඅකුරැස්සේ කඩයක් විනාශයි</topic>
    <author>ජස්ටින් කොඩිකාර මාතර දිසා විශේෂඅකුරැස්ස මධ්‍යම විශේෂ</author>
    <content>අකුරැස්ස පොලිස් වසමේ බංගම පාරේ තොග වෙළඳ සලක ඊයේ (22) පෙරවරු 6.00 ට පමණ සිදුවූ පිපිරීමකින් වෙළඳ සැලේ සියලු බඩු බාහිරාදිය විනාශ වී තිබේ .මේ පිපිරීමෙන් වෙළඳ සලේ සේවකයකු බරපතළ ලෙස තුවාල ලබා අකුරැස්ස රෝහලටත් පසුව අකුරැස්ස මහ රෝහලින් මාතර රෝහලටත් මාරු කර යවා තිබේ. දැනට ඔහු ශල්‍යකර්මයකට ලක් කර තිබේ.තොග වෙළඳ සැලේ අනවසරයෙන් හක්කපටස් නැමති වෙඩි වර්ගයක් අලෙවි කර ඇති අතර ඒවා පිපිරීමෙන් මේ දැවැන්ත විනාශය සිදුව ඇතැයි අනාවරණය කර ගෙන ඇත.තුවාල ලැබූ සේවකයා හිටපු හමුදා සෙබළකු වූ එම්.එච්. චතුරංග (22) නැමැත්තෙකි.අකුරැස්ස පොලිසිය හා මොරවක විශේෂ සේවා කාර්යාංශය පරීක්ෂණ සිදු කරගෙන යති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304237</link>
    <topic>විද්‍යා පීඨ ඩිප්ලෝමාධාරී 2800ක් පත්වීම් ලබති</topic>
    <author>ධනුෂ්ක ගොඩකුඹුර</author>
    <content>ජාතික ශික්ෂණ විද්‍යා ඩිප්ලෝමාධාරීන් 2800කට ජනාධිපති මහින්ද රාජපක්ෂ මහතාගේ අතින් අරලියගහ මන්දිරයේදී ඊයේ (22) ගුරු පත්වීම් ප්‍රදානය කෙරිණ.රට පුරා විද්‍යා පීඨ 18ක අධ්‍යාපනය ලබා අවසන් කොට සාමාර්ථය ලද මේ නවක පත්වීම්ලාභීන් පළාත් නවයේම පාසල්වල සේවයට යෙදවීමට නියමිතය.‍මහා සංඝරත්නයත් ඇතුළත්ව සිංහල, දෙමළ, මුස්ලිම් සියලු ජාතීන්ට අයත් පිරිසක් මෙහිදී පත්වීම් ලබා ගත්තේ මහින්ද චින්තන ඉදිරි දැක්මට අනුව ආසියාවේ දැනුමේ කේන්ද්‍රස්ථානය කරා මෙරට ගොඩනැඟීමේ කාර්යයට දායක වන්නටය. අධ්‍යාපන පරිපාලන සේවයේ පළමු ශ්‍රේණියට සාමාර්ථය ලද නිලධාරී නිලධාරිනියන් පිරිසකට ද ජනාධිපතිවරයාගේ අතින් මෙහිදී පත්වීම් ප්‍රදානය කෙරිණ.දරුවන්ට රට, ලෝකය පිළිබඳ උගන්වනවා සේම දරුවන්ගේ හැඟීම් පිළිබඳ අවබෝධයෙන් යුක්තව විනයගරුක දරු පරපුරක් ගොඩනැඟීමට කැප වන ලෙස ජනාධිපතිවරයා මෙහිදී ඉල්ලා සිටියේය.දරුවාට මවක, පියකු මෙන්ම සහෝදරයකු, මිතුරකු වී විශ්වාසය ගොඩනඟාගෙන ඔවුන් යහමඟ යැවීමට කටයුතු කිරීම ගුරුවරුන්ගේ වගකීම බව පෙන්වා දුන් ජනාධිපතිවරයා දරුවන්ගේ හැදියාව නොමැති නම් විභාගවලින් මොන ප්‍රතිඵල ලැබුණත් ඵලක් නොමැති බව කීවේය.අධ්‍යාපන ඇමැති බන්දුල ගුණවර්ධන, සබරගමුව පළාත් ආණ්ඩුකාර වි.ජ.මු. ලොකුබණ්ඩාර, මධ්‍යම පළාත් ආණ්ඩුකාර සරත් ඒකනායක, අධ්‍යාපන අමාත්‍යාංශ ලේකම් ගෝඨාභය ජයරත්න මහත්වරු ද මෙහිදී අදහස් දැක් වූහ.නැදගමුවේ විජය මෛත්‍රී, වටිනාපහ සෝමානන්ද හිමිවරු ප්‍රමුඛ මහා සංඝරත්නයත් අධ්‍යාපන සේවා ඇමැති දුමින්ද දිසානායක, අධ්‍යාපන අමාත්‍යාංශයේ අධීක්ෂණ මන්ත්‍රී මොහාන් ලාල් ග්‍රේරු මහත්වරු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304238</link>
    <topic>ඉන්දියන් සාගරයේ භූ විමර්ශනඅපට මනා පිටිවහලක්</topic>
    <author>උපාලි කරුණාරත්න</author>
    <content>ඉන්දියන් සාගර කලාපයේ සහ ඒ අවට රටවල සිදුවන භූ කම්පන පිළිබඳ නිරන්තරව අධ්‍යයනය කිරීම තුළින් ශ්‍රී ලංකාව තුළ ඇතිවන සුළු භූ චලනයන් පිළිබඳ නිවැරදි නිගමනයන්ට පැමිණීම පහසු වන බව මහනුවර මූලික අධ්‍යයන ආයතනයේ අධ්‍යක්ෂ මහාචාර්ය සී.බී දිසානායක මහතා 'දිනමිණ' ට පැවසීය.දුර රටක හෝ ගැඹුරු මුහුදේ සිදුවන භූ කම්පන සැතපුම් දහස් ගණනක් දුරට ක්ෂණිකව හෝ කලකට පසුව බලපාන බව කී මහාචාර්යවරයා පසුගියදා ඉරාන පාකිස්ථාන දේශ සිමාවේ ඇති වූ භූ කම්පනය ඉන්දියාවේ නවදිල්ලියට දැනීම එයට හොඳම උදාහරණයක් යයි ද ප්‍රකාශ කළේය.සංවර්ධන කටයුතු සඳහා කරනු ලබන ඉදිකිරීම් විශාල ජලාශ සෑදීම් ආදී කරුණු නිසා භූ කම්පන ඇතිවිය හැකි යයි කරණ ප්‍රකාශයන්ගේ නිවැරදිතාව පිළිබඳ සොයා බැලීමට කලාපයේ භූ කම්පන පිළිබඳ සොයා බැලීම වැදගත් වෙනව. 2012 වර්ෂයේ ඉන්දියන් සාගරයේ ඇති වු දැවැන්ත භූ චලනය පසුව මෙරටෙහි සුළු භු චලන ඇති වුණ. භූ චලනයන් පිළිබඳ ගැඹුරු අධ්‍යයනය ඉතා වැදගත් යයි ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n1304239</link>
    <topic>තොරතුරු තාක්ෂණය අතින් ශ්‍රී ලංකාව ප්‍රගතිය කරා</topic>
    <author>ජීවනී පතිරණ</author>
    <content>මේ වසරේ ජගත් තොරතුරු තාක්ෂණ සූදානම් දර්ශකයට (Golable Net works Readiness Index) අනුව ශ්‍රී ලංකාව පසුගිය වසරට වඩා (2012) ස්ථාන දෙකක් ඉදිරියට ඒමට සමත් වී ඇති බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) අනාවරණය කරයි.ජගත් ආර්ථික සංසදය විසින් ස්වාධීන නිරීක්ෂණ හා සමීක්ෂණ මත පදනම්කර ගනිමින් වාර්ෂිකව මේ වාර්තාව නිකුත් කර ඇත.මෙවර වාර්තාව සකස් කිරීම සඳහා රටවල් 144ක් සමීක්ෂණයට ලක්කර තිබෙන අතර, එම සමස්ත රටවල් අතරින් ශ්‍රී ලංකාව 69 වැනි ස්ථානය හිමිකර ගැනීම විශේෂත්වයකි.දකුණු ආසියා කලාපයේ රටවල් අතරින් ශ්‍රී ලංකාව දෙවන ස්ථානය පත් වී ඇති අතර,  ප්‍රථම ස්ථානය ඉන්දියාව හිමිකරගෙන තිබේ. රටක තොරතුරු තාකෂණ පරිසරය, තොරතුරු තාක්ෂණ භාවිතය සඳහා සූදානම, තොරතුරු තාක්ෂණ ඵලදායී ලෙස භාවිතය, තොරතුරු තාක්ෂණය ආර්ථිකයට සහ සමාජයට සිදු කරන බලපෑම යන ප්‍රධාන නිර්නායකයන් මත මෙම දර්ශකය සකස් කර ඇත.එම දර්ශකයට අනුව දකුණු අප්‍රිකාව, තායිලන්තය, ඉන්දුනීසියාව, වියට්නාමය, පිලිපීනය ආදීරටවල් සිටින්නේ ශ්‍රී ලංකාවට පිටුපසිනි.මෙහි පකිස්ථානය පසුවන්නේ 105 වැනි ස්ථානයේ වන අතර, බංගලාදේශයට හිමි වී ඇත්තේ 114 වන ස්ථානයයි. නේපාලය 126 වැනි ස්ථානය ලබා ගෙන තිබේ.මෙම දර්ශකයට අනුව පළමු ස්ථානය ෆින්ලන්තයටත්, දෙවන ස්ථානය සිංගප්පූරුවටත්, තෙවන ස්ථානය ස්වීඩනයටත්, සිව්වන ස්ථානය නෙදර්ලන්තරයටත් හා පස්වන ස්ථානය නෝර්වේ රටටත් හිමි වී තිබෙන අතර, ඇමරිකාව පසුවන්නේ 10 වැනි ස්ථානයේ ය.එමෙන්ම තොරතුරු තාක්ෂණ ක්ෂේත්‍රයේ නව ව්‍යාපාර, නව සොයාගැනීම්, යටිතල පහස්කම් හා අන්තර්ගතයන් යන අංශ ද ශ්‍රී ලංකාව තුළ ප්‍රගතියක් ලෙස දක්නට ලැබෙන බවද මෙම සමීක්ෂණ වාර්තා දත්ත හෙලිදරව් කර තිබේ.මේ හේතුවෙන් අන්තර්ජාතික මට්ටමින් වාර්ෂිකව නිකුත් කෙරෙන දත්ත වාර්තාව අනුව ශ්‍රී ලංකාව තොරතුරු සන්නිවේදන තාක්ෂණ ක්ෂේත්‍රයේ පැහැදිලි ප්‍රගතියක් අත්කරමින් සිටින බවට මෙය කදිම සාක්ෂියක් යැයි ද, ඒ ඔස්සේ ඉදිරියට යාමට මෙය ශක්තියක් බවද ICTA ආයතනයේ ප්‍රධාන විධායක නිලධාරී රෙෂාන් දේවපුර මහතා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n13042310</link>
    <topic>දුම්රිය කේබල් කැපූ සිවු දෙනාගේ කල්ලියේ දෙදෙනෙක් අත්අඩංගුවට</topic>
    <author>නිමල් රාජපක්ෂ</author>
    <content>රුපියල් විසි ලක්ෂයක් වටිනා දුම්රිය කේබල් කැපූ හතර දෙනාගේ කල්ලියේ දෙදෙනකු දුම්රිය ආරක්ෂක හමුදා නිලධාරීන් ඊයේ (22) අලුයම පොල්ගහවෙල දුම්රිය ස්ථානයේදී අත්අඩංගුවට ගෙන ඇත.අත්අඩංගුවට ගත් අඹු සැමි යුවළ ළඟ තිබී දුම්රිය වර්ණ සංඥා කේබල් මීටර් තුන්සියයක් තිබූ බව දුම්රිය ආරක්ෂක හමුදා අධිකාරී ජේ.එම්.එන්.එස්. ජයසේකර මහතා පවසයි.අදාළ සැකකාර යුවළ මහව සිට කොළඹ කොටුව බලා ධාවනය වූ කාර්යාල දුම්රියට ගොඩවීම සඳහා නයිලිය දුම්රිය ස්ථානයේ සිටියදී දුම්රිය උප ස්ථානාධිපතිවරයාගේ ඇස ගැටී තිබේ. ඔවුන් ළඟ තිබූ බෑග් දෙක කෙරෙහි සැක සිතුන නයිලිය උප දුම්රිය ස්ථානාධිපති එම්.ඒ. චන්දන තිලකසිරි කුමාර මහතා වහාම ක්‍රියාත්මක වී පොල්ගහවෙල දුම්රිය ආරක්ෂක හමුදා නිලධාරීන්ට දැනුම් දී ඇත.මහව සිට පැමිණි කාර්යාල දුම්රිය පොල්ගහවෙල දුම්රිය ස්ථානයේ නතර කළ අවස්ථාවේ දුම්රිය ආරක්ෂක හමුදා නිලධාරීන් සහ දුම්රිය සේවකයන්ගේ සහාය ඇතිව අදාළ සැකකාර යුවළ හා කේබල් තොගය අත්අඩංගුවට ගෙන ඇත.කුරුණෑගල, පොතුහැර, වැල්ලව, මහව, හිරියාල, ගනේවත්ත යන ප්‍රදේශවල දුම්රිය කේබල් මාස හයක් තිස්සේ කපන බවත් කැපූ කේබල් වල පිටත ආවරණය පුච්චා ඔරුගොඩවත්ත ප්‍රදේශයේ පරණ යකඩ කඩ වලට කිලෝවක් රුපියල් 425 /- වැනි මිලකට අලෙවි කරන බවත් සැකකාර යුවළ දුම්රිය ආරක්ෂක නිලධාරීන් ඉදිරියේ පාපොච්චාරණය කර ඇත.සිය බිරිය සමඟ රාත්‍රි අන්තිම දුම්රිය ගිය පසු අලුයම එකට පමණ දුම්රිය වර්ණ සංඥා කේබල් කපන බව සැකකරු ප්‍රකාශ කර තිබේ.අලව්ව ඉංගම්මාරුව ප්‍රදේශයේ කළුකොටා හා බුළුගහගොඩ චීනා යන දෙදෙනා සමග කේබල් කැපීමේ ජාවාරම ඉතා සූක්ෂ්ම අයුරින් කාලයක් තිස්සේ සිදු කළ බව සැකකරුගෙන් ප්‍රශ්න කිරීමේදී හෙළිවී ඇතැයිද ජයසේන මහතා පැවැසීය.අත්අඩංගුවට ගත් සැකකාර යුවළ දුම්රිය ආරක්ෂක හමුදා නිලධාරීන් පොල්ගහවෙල පොලිසිය වෙත බාරදී ඇත. පසුව පොලිස් නිලධාරීන්ගේ සහාය ඇතිව දුම්රිය ආරක්ෂක නිලධාරීන් සැකකරු දුම්රිය කේබල් අලෙවි අලෙවි කර තිබු ග්‍රෑන්ඩ්පාස් ප්‍රදේශයේ වෙළඳ සලක් වෙත ගොස් දුම්රිය කේබල් කිලෝ ‍තිස් දෙකක් සොයා ගත් බව පොල්ගහවෙල පොලිසියේ උප පොලිස් පරීක්ෂක ගාමිණි ජයවර්ධන මහතා පැවසීය.දුම්රිය සාමාන්‍යාධිකාරී බී.ඒ.පී. ආරියරත්න මහතාගේ උපදෙස් මත දුම්රිය ආරක්ෂක හමුදා අධිකාරී ජේ.එම්. එන්. එස්. ජයසේන, සහකාර ආරක්ෂක හමුදා අධිකාරී දීපාල් විජේසූරිය යන මහත්වරුන්ගේ අධීක්ෂණය යටතේ අනුරාධපුර දුම්රිය ආරක්ෂක හමුදාවේ උප පරීක්ෂක නිශාන්ත සිල්වා, සැරයන් පතිරණ, ආරක්ෂක නිලධාරීන් වන තිලකරත්න, ගුණවර්ධන, කෝසල, කාර්ය සහායක විමලවීර, අදේශක ‍සේවකයින් වන ආනන්ද, ගුණසිංහයන නිලධාරීහු සැකකාර යුවළ අත්අඩංගුවට ගෙන ඇත.සිද්ධිය පිළිබඳ පොල්ගහවෙල පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n13042312</link>
    <topic>දුම්රිය වර්ජනය අත්හිටුවයි</topic>
    <author>පණ්ඩුක සමරසේකර</author>
    <content>වැටුප් ප්‍රශ්නයක් මුල්කරගනිමින් දුම්රිය රියැදුරන් ඇතුළු අනෙකුත් ශ්‍රේණිගත සේවකයන් විසින් ඊයේ මධ්‍යම රාත්‍රියේ සිට ක්‍රියාත්මක කිරීමට නියමිතව තිබූ දුම්රිය වැඩ වර්ජනය ජනපති ලේකම් මැදිහත්වීමෙන් අත්හිටවූ බව දුම්රිය වෘත්තීය සමිති එකමුතුව පවසයි.දුම්රිය දෙපාර්තමේන්තුවේ සේවකයන්ට ඇතිවී ඇතැයි කියන වැටුප් විෂමතාව සම්බන්ධයෙන් ජනාධිපති ලේකම් ලලිත් වීරතුංග මහතා සාකච්ඡාවක් පැවැත්වීමට කළ එකඟතාව මත දුම්රිය වැඩ වර්ජනය අත්හැරීමට වෘත්තීය සමිති තීරණය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n13042313</link>
    <topic>ලක්ෂ 12 ක් කොල්ලකාලා</topic>
    <author>චාන්දනී ජයසිංහ කොළඹ දිස්ත්‍රික් සමූහ, පණ්ඩුක සමරසේකර</author>
    <content>යතුරුපැදියකින් පැමිණි කොල්ලකරුවන් දෙදෙනකු විසින් ගිනි අවි පෙන්වා නුගේගොඩ හයිලෙවල් පාරේ පිහිටි විදුලි බිල්පත් ගෙවීමේ මධ්‍යස්ථානයකින් රුපියල් ලක්ෂ 12 ක මුදලක් ඊයේ මහ දවල් කොල්ලකා පලා ගොස් ඇත.ගනුදෙනුකරුවන් ලෙස බිල්පත් ගෙවීමේ මුවාවෙන් මේ සැකකරුවන් එම ස්ථානයට පැමිණ ඇති අතර, ඉනේ සඟවාගෙන සිටි පිස්තෝලයක් මුදල් අයකැමිට පෙන්වා එතෙක් එක්රැස්ව තිබූ රුපියල් 12 ලක්ෂයක මුදල කොල්ලකා පලා ගොස් ඇත.සිද්ධියට සම්බන්ධ සැකකරුවන් මෙතෙක් අත්අඩංගුවට ගෙන නැති අතර, කොහුවල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n13042314</link>
    <topic>හොරෙන් විදුලිය ගත් 9කට ලක්ෂ ගණනින් දඩ</topic>
    <author>බන්ධුල ගුණසේකර සහම්මිකා වෙලේගොඩ</author>
    <content>ලංකා විදුලිය බල මණ්ඩලයේ විශේෂ විමර්ශන ඒකකය දින තුනකදී මාතර දිස්ත්‍රික්කය තුළ සිදුකරන ලද හදිසි වැටලීම්වලින් රුපියල් නව ලක්ෂ පනස් දහස් දෙසිය හතක දඩ මුදලක් අයකර ගැනීමට සමත්වී ඇත.මාතර දිස්ත්‍රික්කයේ කොටපොළ, පස්ගොඩ, මොරවක, වරල්ල, දෙනිපිටිය, අකුරැස්ස හා මිදිගම යන ප්‍රදේශවල සිදුකරන ලද වැටලීම් නවයකින් අයථා ලෙස විදුලිය මනු වෙනස් කිරීම නීති විරෝධී අයුරින් අතිරේක රැහැන් යොදා විදුලිය ලබාගැනීම ආදී වංචනික සිද්ධීන් සම්බන්ධයෙන් මේ පුද්ගලයන් නීතියේ රැහැනට හසුකරගෙන තිබේ.ඉකුත් මාර්තු මස විසි නමවැනි දින සිට තිස් එක්වැනි දින දක්වා වූ තෙදින තුළ සිදුකළ වැටලීම්වලදී අත්අඩංගුවට ගස් මේ පිරිස් අධිකරණය හමුවට ඉදිරිපත් කිරීමෙන් අනතුරුව මේ මුදල උපයාගෙන ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=n13042315</link>
    <topic>වැරැදි බෙහෙත් දුන්ඔසුසල් හිමියා දැලේ</topic>
    <author>ඉන්දික පොල්කොටුව</author>
    <content>මහනුවර ප්‍රදේශයේ ළමා රෝග විශේෂඥ වෛද්‍යවරයකු විසින් අවුරුද්දයි මාස දහයක් වයසැති දරුවකුට නිකුත් කළ බෙහෙත් වට්ටෝරුවක් වරද්දවා වෙනත් ඖෂධයක් නිකුත් කළ මහනුවර නගරයේ ඖෂධසල් හිමියකු හා ඖෂධ නිකුත් කළ පුද්ගලයකු මහනුවර පොලිසිය මගින් අත්අඩංගුවට ගෙන තිබේ.අදාළ දරුවා වමනය කිරීම දිගින් දිගටම සිදුවීම නිසා එම දරුවා මහනුවර ප්‍රදේශයේ ප්‍රකට ළමා රෝග විශේෂඥ වෛද්‍යවරයකු වෙත ඔහුගේ දෙමාපියන් විසින් යොමු කැර ඇති අතර එහිදී වෛද්‍යවරයා ලබා දුන් බෙහෙත් වට්ටෝරුවේ එක් සිරප් වර්ගයක් වරද්දවා අදාළ ෆාමසිය විසින් වැඩිහිටියන් හට ඇදුම රෝගයට ලබා දෙන බෙහෙත් වර්ගයක් ලබාදී ඇති බවට පරීක්‍ෂණවලින් අනාවරණය වේ.එලෙස වරද්දවා ලබා දුන් ඖෂධය ලබාදීමෙන් එම දරුවා දැඩි රෝගී තත්ත්වයට පත්ව ප්‍රතිකාර සඳහා මහනුවර ප්‍රදේශයේ රෝහලකට ඇතුළත් කරනු ලැබ ඇත.අදාළ ඖෂධය නිකුත් කැර ඇත්තේ ඖෂධවේදියකු නොවන බවට පොලිස් පරීක්‍ෂණවලින් තහවුරු වේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරී ගාමිණී ඇල්ලේපොල මහතාගේ උපදෙස් මත මහනුවර පොලිසියේ සුළු පැමිණිලි අංශයේ ස්ථානාධිපති පොලිස් පරීක්‍ෂක රංගජීව මහතාගේ මෙහෙයවීමෙන් පොලිස් සැරයන් වයි. ජී. ආර්. ලොකුලියන (56276) මහතා ඇතුළු නිලධාරීහු පිරිසක් මෙහි පරීක්‍ෂණ පවත්වති.සැකකාර ඖෂධ සල් හිමිකරුවා හා ඖෂධය නිකුත් කළ අය ඊයේ (22) මහනුවර ප්‍රධාන මහේස්ත්‍රාත් රවීන්ද්‍ර පේ‍්‍රමරත්න මහතා හමුවට ඉදිරිපත් කිරීමෙන් පසු ඔවුනට රුපියල් පන්දහස බැගින්වූ මුදල් ඇප හා රුපියල් 50,000 බැගින් වූ ශරීර ඇප නියම කළ මහේස්ත්‍රාත්වරයා සැකකරුවනට ලබන ජූලි 29 දින යළි අධිකරණය හමුවෙහි පෙනී සිටින ලෙසට නියෝග කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304231</link>
    <topic>අඩෝ මේකේ පාලකයා මගේ තාත්තාතොපි පුළුවන් ඕනෑ දෙයක් කරපියව්</topic>
    <author>ගම්පොළ සමූහ</author>
    <content>නාවලපිටිය දිස්ත්‍රික් මහ රෝහලේ වැඩබලන අධ්‍යක්ෂවරයාගේ පුතා ඇතුළු ඔහුගේ මිතුරන් කණ්ඩායමක් බීමත්ව මාර්ගය අවහිර කරමින් රෝගියෙකු රැගෙන ඒමට ගිය ගිලන්රථ රියදුරකුට බැණ වැදී පහරදීමට උත්සාහ ගැනීමේ සිද්ධියක් නිසා එම රෝගියා රැගෙන ඒමට නොහැකි වීමේ සිද්ධියක් සම්බන්ධව නාවලපිටිය පොලීසිය පරීක්ෂණ පවත්වයි.අසාධ්‍ය රෝගියකු පිළිබඳව කොටගල රෝහලින් ලැබුණු දුරකථන ඇමතුමකට අනුව පෙරේදා රාත්‍රියේ 11.45 ට පමණ නාවලපිටිය රෝහලින් ගිලන් රථයක් යවා ඇත.එම ගිලන්රථය නාවලපිටිය නගරයෙන් ගමන් කරන විට බීමත්ව පාර මැද සින්දු කියමින් කෑ කෝ ගසමින් සිටි තරුණ පිරිසක් නිසා පාර අවහිර වී ඇති අතර ගිලන් රථය එම ස්ථානයෙන් ගැනීමට නොහැකිව නවතා තිබේ.පරුෂ වචන කියමින් මෙසේ කෑ කෝ ගසන පිරිස අතර තම රෝහලේ වැඩබලන අධ්‍යක්ෂවරයාගේ පුතකු ද සිටින බව හඳුනාගෙන ඇති ගිලන් රථ රියදුරා ඔහුට කතා කොට ඇයි පුතා මම හඳුනා ගන්න බැරිද අපි අමාරු ලෙඩෙක් ගේන්න යන්නෙයි පවසා ඇත.එවිට එම සැකකරු ඇතුළු තරුණ පිරිස ගිලන් රථයට යාමට නොදී මොවුන්ට පහරදීමට සූදානම් වීම නිසා නැවත ගිලන් රථය හරවා රෝහල වෙත පැමිණ රාත්‍රී සේවය කරමින් සිටි බාහිර රෝගී අංශය භාර නිලධාරිවරයාට මේ බව දන්වා තිබේ.ඒ අවස්ථාවේ මොහු ඇතුළු තරුණ පිරිස රෝහලට ද පැමිණ ‘අඩෝ මේකේ පාලකයා මගේ තාත්තා’ පුළුවන් නම් ඕනෑ දෙයක් කරපියව්’ කියා කෑ ගසා ඇත.ඒ අනුව මේ සිද්ධිය නාවලපිටිය පොලිසිය වෙත රෝහලින් දැනුම් දී ඇති අතර ගිලන් රථ රියදුරු වන බේලින් ගුණතිලක අය පැමිණිල්ලක් ද සිදු කර තිබේ.ගම්පොළ කොට්ඨාස භාර පොලිස් අධිකාරි ගාමිණි පෙරේරා සහකාර පොලිස් අධිකාරි චූලනි වීරරත්න යන නිලධාරීන්ගේ උපදෙස් මත නාවලපිටිය පොලිසිය මේ පිළිබඳ පුළුල් පරීක්ෂණයක් සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304232</link>
    <topic>රට වටා කඩ 350කකුණු වුණු කෑම බීම</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>අලුත් අවුරුදු උත්සව සමයෙහි දිවයින පුරා සිදුකරන ලද වැටලීම්වලින් රුපියල් විසි ලක්ෂ අනූ දහසක (රු.20,90,000.00) මුදලක් උපයා ගැනීමට සමත් වූ බව සමස්ත ලංකා මහජන සෞඛ්‍ය පරීක්ෂකවරුන්ගේ සංගමය කියයි.එම දින කිහිපය තුළ ආහාර අලෙවිසල් 2492ක් වටලා විශේෂ පරීක්ෂණයට ලක්කොට ඇති අතර ඉන් අලෙවිසල් 350ක මහජන පරිභෝජනය සඳහා තබා තිබූ ආහාර ද්‍රව්‍ය නිසි ප්‍රමිතියකින් යුතුව නොතිබූ බවත් විධිමත් ආරක්ෂිත තත්ත්වයක නොතිබූ බවත් හෙළි වී තිබේ. චූදිත වෙළෙඳසල් හිමියන්ට එරෙහිව නඩු පැවරීමෙන් මෙසේ දඩ මුදල් අය කර ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304233</link>
    <topic>මී විතෙන් මත් වූ කමල් මාමා අවුරුද්දට සුබ පතාගොනා බදාගෙනහාද්දක් දීලා</topic>
    <author>එල්. පී. තිලකරත්න - පොල්ගහවෙල සමූහ</author>
    <content>අවුරුදු දින අධික ලෙස බීමත් ව අවුරුදු සමරමින් සිටිය දී බැඳ සිටි හරකෙකු සිප ගැනීමට උත්සාහ දැරූ පුද්ගලයෙකු ට අමතක නොවන පාඩමක් ඉගෙන ගැනීමට හැකි වූ පුවතක් පසුගිය දිනක පොල්ගහවෙල ට ආසන්න ගමකින් වාර්තා විය.වාර්තා වන අන්දමට සිද්ධිය මෙසේ ය.කමල් මාමා රැකියාව ලෙස කරනුයේ කඩයක තේ් සෑදීම යි. සාමාන්‍ය දිනවල දී මත්පැන් පානයට කමල් මාමා එතරම් පි‍්‍රය නොකරයි. එහෙත් විවාහ උත්සවවලදී මෙන්ම අවුරුදු දිනවල දී අධික ලෙස මත්පැන් පානය කමල් මාමාගේ විනෝදාංශයකි.පසුගිය සිංහල අවුරුදු දාට පසුදින ගමේ පැවැති අවුරුදු උත්සවය අවසානයේ දී කමල් මාමා ඇතුළු කිහිපදෙනකු එක්ව මත්පැන් පානය කළහ. අවසානයේ දී අධිකව වෙරි වූ කමල් මාමා කඩමංඩිය හරහා ගෙදර එන්නට විය. කඩමංඩිය අසල ගසක හරකකු බැඳ සිටිනු දැක්ක කමල් මාමා වහා එතැනට ගියේ ය.“අනේ මගේ අම්මා - උඹට අවුරුදු නැති ද...” කියා එක වරම හරකා අසලට ගොස් මුහුණ සිඹින්නට විය. මෙයින් කලබල වූ බැඳ සිටි හරකා කමල් මාමා ඈතට විසිවන සේ පා පහරක් දෙනු ලැබීය. බිම වැටුනු කමල් මාමා දෙසට එකවරම හැරී හරකා විසින් යළිත් පහර දීමට සූදානම් වෙත්ම එකවරම හරකාට අසූචි පිට විය. ඒ සියල්ල කමල් මාමාගේ ඇඟ පුරා තැවරිණි.මෙම සිද්ධිය බලා සිටි බොහෝ පිරිසට පහල වූ සිනහාව මැදින්ම කමල් මාමා දිව යන්නට විය. සිද්ධියට පසු කමල් මාමා තවම ගමට පැමිණියේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304234</link>
    <topic>ජනතාවත් - පොලිසියත් මිත්‍රශීලි වනවිට හොරකම් මැරකම් අඩු වෙනවා</topic>
    <author>උකුවෙල සමූහ - සි. ති. ගමගේ</author>
    <content>ජනතාවත් පොලිසියත් මිත්‍රශීලීව කටයුතු කරන විට, රටේ දූෂණ, හොරකම්, මැරකම් අවම කිරීමට හැකිවෙන බවත් එදා පොලිස් ජංගම සේවා පැවැත් වූයේ නැහැ අද පොලිසිය ගමට ලංවී සිටීමෙන් බොහෝ දුරට සමාජය තුළ සාමය සමගිය වර්ධනය වී ඇති බවත් නාඋල පොලිස් ස්ථානාධිපති අජිත් චමින්ද රාජපක්ෂ මහතා පැවසීය.නාඋල පොලිසියේ ප්‍රජා ඒකකයේ මෙහෙයවීමෙන් පිළිහුඩුගොල්ල විදුහලේ පැවැත් වූ පොලිස් ජංගම සේවයේ දී දේ්ශනයක් පවත්වමින් ඒ මහතා එසේ ප්‍රකාශ කළේ ය.ප්‍රදේශයේ ග්‍රාම නිලධාරී වසම් හතක් ආවරණය වන අයුරින් පැවැත් වූ පොලිස් ජංගම සේවයට නාඋල ප්‍රාදේශීය ලේකම් කාර්යාලය, සෞඛ්‍ය දෙපාර්තමේන්තුව, සහයෝගය ලබා දෙමින් මහජන අවශ්‍යතා රැසක් ඉටුකර දීම සිදු කෙරිණි.පොලිස් ස්ථානාධිපතිවරයා මෙසේ ද කීවේය.අද සමාජයේ මවුපිය දූදරු සම්බන්ධතාවය ඈත්වෙලා සාරධර්ම පිරිහිලා දරුවන්ගේ කාලසටහන අනුව මවුපියන් වැඩ කරන කාලයක් දැන් උදාවෙලා.මවුපියන් තම දරුවන්ගේ හැසිරීම යන එන තැන් පිළිබඳව මීට වඩා සොයා බැලීම අවශ්‍ය යි.නාඋල ප්‍රාදේ්ශීය සභාවේ සභාපති එම්. එම්. යූ. ජී. ටී. බණ්ඩාර - නාඋල සහකාර ප්‍රාදේ්ශීය ලේකම් පියල් ජයසූරිය, නියෝජ්‍ය පොලිස් ස්්ථානාධිපති නිලන්ත බණ්ඩාර, මහජන සෞඛ්‍ය පරීක්‍ෂක යූ. කේ. ආර්. බී. රණතුංග, පිළිහුඩුගොල්ල විදුහල්පති ශාන්ත විජේසූරිය, සිවිල් ආරක්‍ෂක කමිටුවේ සභාපති ගැමුණු ද සොයිසා, පො. සැ. දයානන්ද හේරත් වීරරත්න, සංවර්ධන සහකාර එම්. එන්. ඩබ්ලිව්. ආර්. බණ්ඩාර යන මහත්වරු ද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304235</link>
    <topic>සේනපුර ගොවීන්ගේ වීමිලදී ගැනීම සාර්ථකව</topic>
    <author>කැකිරාව සමූහ – ආ. ජ. අධිකාරි</author>
    <content>මේ දිනවල සේනපුර වී ගබඩා ගොවීන්ගේ වී මිලදී ගනියි. රජයේ අනුමත කරන ලද මිල ගණන් යටතේ සම්බා කිලෝව රු. 35 ටත් නාඩු වී කිලෝව රු. 32 ටත් 2012 / 2013 මහ කන්නයේ ගොවීන්ගේ වී සීමාවකින් තොරව මිලදී ගැනීම සිදු කෙරේ.දැනට සේනපුර සහ කටියාව යාය හය (06) දක්වා ගොවි ජනපදිකයින්ගේ 2012 / 2013 මහ කන්නේ වී මෙසේ දිනපතාම මිලදී ගන්නා බව වී අලෙවි මණ්ඩලයේ සහකාර ප්‍රාදේශීය කළමනාකරු ටී. එම්. එන්. තෙන්නකෝන් මහතා අප සමඟ පැවැසීය.2013. 03. 31 වැනි දිනට මේවර වී කිලෝ ලක්‍ෂ 5000ක් මිල දී ගෙන ඇතැයි හෙතෙම වැඩිදුරටත් පැවසීය.සේනපුර වී අලෙවි මණ්ඩලයට අයත් වී ගබඩා සංකීර්ණයේ ගබඩා දෙකක් (02) වී කිලෝ ලක්‍ෂ පනස්දාහක් (ලක්‍ෂ 50,000ක්) ගබඩා කිරීමේ පහසුකම් ඇතැයි හෙතෙම වැඩිදුරටත් අප සමඟ පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304236</link>
    <topic>මිනුවන්ගොඩ කුඹුරුවලපැරැණි වී ප්‍රභේද වගා කරයි</topic>
    <author>අයිවන් නිශ්ශංක - දිවුලපිටිය සමූහ</author>
    <content>ශ්‍රී ලංකාවේ අතීතයේ පෞරාණික වී ප්‍රභේද 5719ක් තිබූ බවද මේ වන විට ඒ අතුරින් වර්ග 4106ක් සොයාගෙන තිබෙන තත්ත්වයක නිරෝගිමත් ශ්‍රී ලාංකීය අනාගත පරපුරක් ගොඩනැගීමට මේ වී ප්‍රභේද පරිහරණය ව්‍යාප්ත කිරීමෙන් හැකි බවත් මිනුවන්ගොඩ කෘෂි සම්පත් සුරැකීමේ ගොවි සංවිධානයේ සභාපති ඩබ්ලිව්. පී. විමලදාස මහතා පැවැසීය.මෙම සංවිධානය මඟින් මෙලෙස සොයාගෙන ඇති වී ප්‍රභේද මිනුවන්ගොඩ ප්‍රදේශයේ කුඹුරුයායවල වගා කිරීමට පියවර ගෙන ඇති අතර දිවයින පුරා ව්‍යාප්ත කිරීමට කටයුතු කරමින් පවතියි.වර්තමානය වන විට මෙම සාම්ප්‍රදායික වී ප්‍රභේදවලට විදේශ ඉල්ලුමද වැඩි වී තිබෙන අතර රජයද එම ඉල්ලුමට සරිලන සැපයුමක් නිෂ්පාදනය කිරීම උදෙසා මෙම වී වර්ග වගාව ව්‍යාප්ත කිරීමට විවිධ පියවර ගෙන තිබේ.එමෙන්ම මෙම වී ප්‍රභේද සහල් ලෙස පරිභෝජනය කිරීමෙන් බොහෝ විවිධ ලෙඩ රෝගවලින් පෙලෙන රෝගීන් පිරිසකට මේ වන විටත් සුවයක් ලැබී ඇති බවද සභාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=r1304237</link>
    <topic>අතුරුගිරිය පොලිසියෙන් ගැබිනි මවුවරුන්ට සංග්‍රහයක්</topic>
    <author>අතුගිරිය විශේෂ වික්‍රම සමරසිංහ</author>
    <content>අතුරුගිරිය රජයේ මාතෘ සායනයට පැමිණි ගැබිනි මවුවරුන්ට පෝෂ්‍යදායී අමතර ආහාර සැපයීමක් අතුරුගිරිය පොලිසිය සහ සිවිල් ආරක්ෂක කමිටු සංවිධාන එකමුතුවෙන් රෝහල් භූ®මියේ දී සිදු කෙරුණි.රටේ ඇතැම් ප්‍රදේශවලදී පොලිසිය ජනතාවගේ අසුබවාදී විවේචනයට ලක්වුවද එයට හොඳ ආදර්ශයක් දෙමින් අතුරුගිරිය පොලිසියේ ප්‍රජා පොලිස් ඒකකයෙන් සිදුකළ මෙම සත්ක්‍රියාව කොයි කාගෙත් පැසසුමට ලක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304231</link>
    <topic>ලෝක ශූරතා මැරතන් තරගයතත්පර 53කින් ශ්‍රී ලංකාවට අහිමි වෙයි</topic>
    <author>ප්‍රින්ස් ගුණසේකර</author>
    <content>ලන්ඩන් මැරතන් තරගයේ 14වැනි ස්ථානයට පත්වූ ශ්‍රී ලංකා ක්‍රීඩක අනුරාධ ඉන්ද්‍රජිත් කුරේට ලබන අගෝස්තුවේ ‍මොස්කව් හී පැවැත්වෙන ලෝක මලල ක්‍රීඩා ශූරතාවලියට සහභාගිවීමේ අවස්ථාව අහිමිවී ගියේය.ලෝක මලල ක්‍රීඩා ශූරතාවලියට අවශ්‍ය පරිසාධන මට්ටමවූ පැය 2, විනාඩි 17ක කාලය ලන්ඩන් මැරතන් තරගයේ දී අනුරාධ ඉන්ද්‍රජිත්ට තත්පර 53කින් අහිමිවී යෑම මෙයට හේතුවී තිබේ.ලන්ඩන් මැරතන් තරගයේදී අනුරාධ ඉන්ද්‍රජිත් කුරේ පැය 2:17:53ක කාලයක් ගෙන 14වැනි ස්ථානයට පත්වෙද්දී ඔහුට කලින් තරගය නිම කළ තරගකරුවන් දහතුන්දෙනාම ලෝක මලල ක්‍රීඩා ශූරතාවලියට අවශ්‍ය පරිසාධන මට්ටම වාර්තා කර තිබීම ද විශේෂත්වයකි.අනුරාධට කලින් තරගය නිම කල තරගයේ 13වැනියා වූ බ්‍රිතාන්‍යයේ ඩෙරක් හැව්කින්ස් පැය 2:16:50ක කාලයක් ගෙන ලන්ඩන් මැරතන් තරගයෙන් ලෝක මලල ක්‍රීඩා ශූරතාවලියට සුදුසුකම් ලැබූ අවසන් ක්‍රීඩකයා බවට පත්විය.අනුරාධ ඉන්ද්‍රජිත්ට කලින් ලන්ඩන් මැරතන් තරගය නිම කළ සියලුම තරගකරුවන් යුරෝපීය හා අප්‍රිකානු රටවල ක්‍රීඩකයන් වූහ.අනුරාධට පසුව කෙන්යා, ඉතියෝපියා හා බ්‍රිතාන්‍ය ක්‍රීඩකයන් සිටි අතර ජපානයේ යුකිකි අකාබා පැය 2:24:43ක කාලයකින් 18වැනි ස්ථානයට පත්විය.ලෝක මලල ක්‍රීඩා ශූරතාවලියට සුදුසුකම් ලබා ගැනීමේ අවස්ථාව මේ වසරේ ජූලි 31වැනිදායින් අවසන් වන අතර එයට පෙර අනුරාධ ඉන්ද්‍රජිත් ජාත්‍යන්තර තරගයකදී අවශ්‍ය පරිසාධන මට්ටම පසු කළ යුතුය.දැනට ලන්ඩන් හී පදිංචිව සිටින අනුරාධ ඉන්ද්‍රජිත් කුරේ 2004දී පාකිස්තානයේ පැවැති ආසියා ක්‍රීඩා උළෙලේ රන් පදක්කම දිනාගත් අතර ඔලිම්පික් ක්‍රීඩා උළෙල දෙකකදීම ශ්‍රී ලංකාව නියෝජනය කිරීමේ අවස්ථාව උදාකර ගත්තේය.පසුගිය වසරේ දී ලන්ඩන් මැරතන් තරගයේදී 23වැනි ස්ථානයට පත්වූ ඔහු මෙවර එයට වඩා විනාඩි 4කින් ප්‍රගතියක් ලබා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304232</link>
    <topic>පළමු එක්දින තරග‍යේ ජයශ්‍රී ලංකා යොවුන් පිලට</topic>
    <author/>
    <content>වේගපන්දු යවන බිනුර ප්‍රනාන්දුගේ සුපිරි පන්දු යැවීමත්, සඳුන් වීරක්කොඩිගේ විශිෂ්ට පිති හරඹයත් හේතුවෙන් බංග්ලාදේශ 19න් පහළ කණ්ඩායම සමග පැවැති පළමු එක්දින තරගයෙන් ඩක්වර්ත් ලුවිස් ක්‍රමවේදය අනුව ලකුණු 62ක ජයක් අත්කර ගැනීමට සංචාරක ශ්‍රී ලංකා 19න් පහළ යොවුන් පිල සමත්විය.මේ අනුව තරග පහකින් සමන්විත එක්දින තරගාවලිය 1-0ක් ලෙස පෙරමුණ ගැනීමට ශ්‍රී ලංකා යොවුන් පිලට හැකිවිය. පළමුව පන්දුවට පහරදුන් බංග්ලාදේශය ඕවර 47.1කදී ලකුණු 137කට දැවී ගියේය. කණ්ඩායමේ ආරම්භක පන්දු යවන්නා වන බිනුර කඩුලු 3ක් දවාලීය.පිළිතුරු ඉනිම ක්‍රීඩා කළ ශ්‍රී ලංකා යොවුන් පිල ඕවර 25කදී කඩුලු 3ක් දැවී ලකුණු 123ක් ලබා සිටියදී වර්ෂාව පතිත වීමේ හේතුවෙන් තරගයේ ජයග්‍රහණය ඩක්වර්ත් ලුවිස් ක්‍රමවේදය අනුව තීරණය කෙරිණි. ඒ අනුව ශ්‍රී ලංකාවට ඕවර 27කදී ලබාගත යුතුව තිබුණේ ලකුණු 72ක් පමණි. පන්දු 80කට මුහුණදුන් සඳුන් වීරක්කොඩි හතරේ පහර 12ක් සමග ලකුණු 62ක් රැස් කළේය.දෙපිල අතර දෙවැනි එක්දින තරගය අද (23) පැවැත්වේ.බංග්ලාදේශය – 137 (ඕවර 47.1) අබු සයීම් 43, මුසාදික් හුසේන් 31 (බිනුර ප්‍රනාන්දු 32/3)ශ්‍රී ලංකාව - 133/4 (ඕවර 27) සඳුන් වීරක්කොඩි 62, හෂාන් දුමිඳු 24යි..</content>
  </post><post>
    <category>NEWSPAPER</category>
    <date>
      <year>2013</year>
      <month>04</month>
      <day>23</day>
    </date>
    <link>http://www.dinamina.lk/2013/04/23/_art.asp?fn=s1304233</link>
    <topic>දිල්ලියට පළමු ජය</topic>
    <author/>
    <content>මුම්බායි ඉන්දියන්ස් පිලට එරෙහිව කඩුලු 9ක විශිෂ්ට ජයක් අත්කර ගත් මහේල ජයවර්ධනගේ නායකත්වයෙන් යුත් දිල්ලි ඩෙයාර්ඩෙවිල්ස් කණ්ඩායම මෙවර අයි.පී.එල්.තරගාවලියේ පළමු ජයග්‍රහණය වාර්තා කිරීමට සමත්විය.පළමුව පන්දුවට පහරදුන් මුම්බායි පිල ඕවර 20 අවසානයේ කඩුලු 4කට ලකුණු 161ක් ලබාගත් අතර දිල්ලි කණ්ඩායම ඕවර 17කදී කඩුල්ලක් පමණක් දැවී ඉලක්කය සපුරා ගත්තේය.විශිෂ්ට පිතිහරඹයක යෙදුණු ආරම්භක පිතිකරු යුගලය වූ නායක මහේල හා විරෙන්දර් ෂෙවාග් පළමු කඩුල්ලට ඕවර 15.5කදී ලකුණු 151ක් රැස් කළේය. මහේල පන්දු 43කට මුහුණදී හතරේ පහර 8ක් හා හයේ පහරක් සමග ලකුණු 59ක් ලබාගත්තේය. විරෙන්දර් ෂෙවාග් පන්දු 57කදි හතරේ පහර 13ක් හා හයේ පහර 2ක් සමග නොදැවී ලකුණු 95ක් රැස් කළේය.මුම්බායි පිල - 161/4 (ඕවර 20) රෝහිත් ෂර්මා 73, සචින් තෙන්ඩුල්කර් 54 (උමේෂ් යාදෙව් 31/2)දිල්ලි පිල – 165/1 (ඕවර 17) විරෙන්දර් ෂෙවාග් නොදැවී 95, මහේල ජයවර්ධන 59යි.කිංග්ස් පන්ජාබ් පිලටකඩුලු 7ක ජයක්මේ අතර පූනේ වොරියර්ස් පිලට එරෙහිව කඩුලු 7ක ජයක් වාර්තා කිරීමට කිංග්ස් පන්ජාබ් පිල සමත්විය. පළමුව පන්දුවට පහරදුන් පූනේ කණ්ඩායම ඕවර 20 අවසානයේ කඩුලු 4කට ලකුණු 185ක් ලබාගත්තේය. ආරොන් ෆින්ච් ලකුණු 64ක් රැස්කළ අතර රොබින් උතප්පා ලකුණු 37ක් ලබාගත්තේය.කිංග්ස් පන්ජාබ් පිල ඉනිම නිමාවීමට පන්දුවක් ඉතිරිව තිබියදී කඩුලු 3ක් පමණක් දැවී නියමිත ඉලක්කය සපුරා ගත්තේය. විශිෂ්ට පිතිහරඹයක නිරතවූ ඩේවිඩ් මිලර් නොදැවී ලකුණු 80ක් රැස් කළ අතර මන්දීප් සිං නොදැවී ලකුණු 77ක් ලබා ගත්තේය.පූනේ - 185/4 (ඕවර 20) ආ‍රොන් ෆින්ච් 64, රොබින් උතප්පා 37 (අසාර් මහමූද් 42/2)පන්ජාබ් - 186/3 (ඕවර 19.5) ඩේවිඩ් මිලර් නොදැවී 80, මන්දීප් සිං නොදැවී 77යි..</content>
  </post></root>