<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010123</link>
    <topic>කැලණිය කොට්ඨාසයේපොලිස් නිලධාරීන්ටකෝටි දෙකක තෑගි මුදල්</topic>
    <author>වෙල්ලස්සෙ බණ්ඩාර</author>
    <content>කැලණිය පොලිස් කොට්ඨාසයේ පොලිස් ස්ථාන දොළහක නිලධාරීන්ට රුපියල් කෝටි දෙකකට ආසන්න මුදලක් ත්‍යාග මුදල් ලෙස පිරිනමා ඇත.එම කොට්ඨාසයේ නීතිවිරෝධී මත්පැන්, මත්ද්‍රව්‍ය, ගංජා සහ වෙනත් අපරාධ ක්‍රියා සම්බන්ධයෙන් විශේෂ දායකත්වයක් සැපයූ නිලධාරීන්ට මෙසේ ත්‍යාග පිරිනමා තිබේ.පසුගිය වසරේ සැප්තැම්බර් මාසයේ සිට මේ වසරේ සැප්තැම්බර් මාසය දක්වා කාලය තුළ ඉහත සඳහන් වැරදි ක්‍රියා සම්බන්ධයෙන් උසාවිවලින් නියම කරන ලද දඩ මුදල්වලින් පොලිසියට හිමි මුදල් කොටස් මෙසේ එම රාජකාරි කළ නිලධාරීන් අතර බෙදා දුන් බව කැලණිය ජ්‍යෙෂ්ඨ පොලිස් අධිකාරී කිත්සිරි ගනේගම මහතා දිනමිණ ට ඊයේ (11) පැවැසීය.මෙසේ ත්‍යාග මුදල් ලැබීමට සුදුසුකම් ලැබූ නිලධාරීන් 40කට රුපියල් ලක්‍ෂ 37ක මුදලක් ඊයේ (11) පිරිනැමිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010124</link>
    <topic>පොලිස් රාලහාමිපොලු පහරින් මරු දකී</topic>
    <author>විජයානි එදිරිසිංහ, වයඹ පළාත් සංචාරක සේන ඉදිරිසිංහ, පොල්ගහවෙල සමූහ සහ කුරුණෑගල දිස්ත්‍රික් සංචාරක</author>
    <content>පැමිණිල්ලක් විභාග කිරීම සඳහා මාවතගම හිඳගොල්ල ප්‍රදේශයේ නිවෙසකට ගිය කුරුණෑගල විශේෂ අපරාධ විමර්ශන ඒකකයේ කොස්තාපල්වරයකු එහිදී එල්ලවූ පොලු පහරකින් මියගොස් තිබේ.මියගොස් ඇත්තේ දෙදරු පියකු වූ තිලකසිරි දසනායක නමැති පොලිස් කොස්තාපල්වරයායි.පෙරේදා රාත්‍රී 7.00 ට පමණ එම පහරදීම සිදුවී ඇතැයි පැවසේ. බහු විවාහ පිළිබඳ පැමිණිල්ලක් කළ පුද්ගලයකු පහරදීම සම්බන්ධයෙන් සැක පිට අත්අඩංගුවට ගෙන තිබේ. සැකකරු එම පැමිණිල්ල කර තිබුණේ තම බිරිය බහු විවාහක කාන්තාවක බව සඳහන් කරමිණි. ඇය කලින් විවාහවී ඇති බව නොදන්වා වංචාවෙන් තවත් විවාහ දෙකක් කරගෙන ඇති බව සැකකරු කර තිබූ පැමිණිල්ලේ සඳහන් වෙයි.එම පැමිණිල්ල විභාග කිරීම සඳහා පොලිස් කොස්තාපල්වරයා පැමිණිලිකරුගේ බිරිය සිටි නිවසට ගොස් ඇත.ඒ සෑම අවස්ථාවකම එම කාන්තාව පොලිසිය මඟහැර සිටි බව කියයි. පෙරේදා පොලිස් කොස්තාපල්වරයා ප්‍රකාශයක් ගැනීමට නිවසට යන විට පැමිණිලිකරුද එහි සිට ඇත. පැමිණිලිකරු සහ ඔහුගේ බිරිය අතර බහින් බස්වීමක් වී තිබේ.පැමිණිලිකරු අසල තිබූ දොර පොල්ලක් ගෙන බිරියට ගසන විට එම පහර පොලිස් කොස්තාපල්වරයාට වැදී බරපතළ තුවාල ලබා තිබේ.ඒ අවස්ථාවෙම ඔහු මාවතගම රෝහලටත් අනතුරුව කුරුණෑගල රෝහලටත් ගෙනයාමෙන් අනතුරුව මියගොස් ඇති බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවසීය.පොලිස් අධිකාරී අලහකෝන් මහතාගේ අධීක්‍ෂණය යටතේ මාවතගම පොලිස් ස්ථානාධිපති පොලිස් පරීක්‍ෂක පී. ජයලත් මහතා ඇතුළු පිරිසක් සිද්ධිය සම්බන්ධව පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010125</link>
    <topic>ඉදිරි අය වැය ආර්ථිකයේ යෝධ පිම්මක්</topic>
    <author/>
    <content>ලබන මාසයේ ඉදිරිපත් කරන 2011 අය වැයෙන් බදු ප්‍රතිපත්තියේ විශාල වෙනසක් සිදු කෙරේ.බැංකු ක්‍රියාවලියේදී පුළුල් වර්ධනයක් සිදු කරනු ඇත. ඒ අනුව මෙවර අය වැය ජනතාව අතට මුදල් ගලා යන හා ආයෝජන අවස්ථා ඉහළ යන කඩඉම් අයවැයක් වනු ඇතැයි ඉදිකිරීම්, ඉංජිනේරු සේවා, නිවාස සහ පොදු පහසුකම් අමාත්‍ය විමල් වීරවංශ මහතා පවසයි.මෙදා අය වැය ශ්‍රී ලංකාවේ ආර්ථිකයේ යෝධ ඉදිරි පිම්මක් සනිටුහන් කරන බවද ඇමැතිවරයා කීය. 2010 වර්ෂයේ මෙම කාර්තුව වන විට ශ්‍රී ලංකාවේ ආර්ථික සංවර්ධන වේගය සියයට 8.5 ඉක්මවා ඇති බවද විමල් වීරවංශ මහතා කීය. බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ පැවැති ‘ටෙක්නෝ 2010’ ඉංජිනේරු ප්‍රදර්ශනයේ ප්‍රධාන ආරාධිතයා ලෙස සහභාගී වෙමින් ඇමැතිවරයා මෙම කරුණු අනාවරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010126</link>
    <topic>ෆොන්සේකා සුදු කොඩි කතාව නොකීවා නම්මට විරුද්ධව නඩු මගට නොගියේ ඇයි?</topic>
    <author>ශිරෝමි අබයසිංහ</author>
    <content>සන්ඩේ ලීඩර් පුවත්පතේ පළ වූ සුදුකොඩි කතාව සරත් ෆොන්සේකා මහතා කිසිවිටෙක ප්‍රතික්ෂේප නොකළ බවත් නිවැරිදි කිරීමක් පළ කරන්නැයි තමන්ගෙන් නොඉල්ලූ බවත් එම පුවත්පතේ ප්‍රධාන කර්තෘ ප්‍රෙඩ්රිකා ජෑන්ස් මහත්මිය සුදුකොඩි නඩුවේ සාක්කි දෙමින් ඊයේ (11) කොළඹ මහාධිකරණය හමුවේ කීවාය.ජනරාල් ඔහුගේ ස්ථාවරයේම සිටියා. ඔහුගේ එම ප්‍ර‍්‍රකාශය සම්බන්ධයෙන් වගකීම භාර ගන්නා බවත් කිව්වා” යැයිද ජෑන්ස් මහත්මිය කීවාය.කොළඹ මහාධිකරණ විනිසුරුවරුන් වන දීපාලි විජේසුන්දර මහත්මිය (සභාපති) ඩබ්ලිව්. ටී. ඇම්. පී. බී. වරාවැව සහ ගල්කිස්ස වාණිජ මහාධිකරණ විනිසුරු ඉසෙඩ් රෂීත් මහත්වරුන් හමුවේ මේ නඩුව විභාගයට ගැනේ.නියෝජ්‍ය සොලිසිටර් ජනරාල් වසන්ත නවරත්න බණ්ඩාර මහතාගේ මෙහෙයවීම මත පැමිණිල්ල වෙනුවෙන් ඊයේ (11) තවදුරටත් සාක්කි දෙමින් ප්‍රෙඩ්රිකා ජෑන්ස් මහත්මිය මෙසේද කීවාය.“2009 දෙසැම්බර් 14 දා විත්තිකරු සමඟ පැවැත්වුණු සාකච්ඡාව සහ එහිදී ඇති වූ සම්මුතිය පිළිබඳවත් මා ගිය දවසේ සාක්කි දෙමින් ප්‍රකාශ කළා. ඒ අනුව පැහැදිලි කිරීමක් දෙසැම්බර් 20 දා පුවත්පතේ පළ කළා.14 දා විත්තිකරු සමඟ සාකච්ඡා කෙරුණේ 08 දා ඔහු සමඟ සාකච්ඡා කෙරුණු ඔහුගේ කාර්යාලය තුළදීමය. එම පැහැදිලි කිරීම ඔහු ප්‍රකාශ කළ දෙයක් වශයෙන් පළ කළා. එහි 08 දින විත්තිකරු කළ ප්‍රකාශය ප්‍රතික්ෂේප කිරීමක් හෝ ඉල්ලා අස්කර ගැනීමක් නැහැ. පැහැදිලි කිරීමක් නිසා ප්‍රවෘත්තිය ලියූ අයගේ නම පළ කෙළේ නැහැ.සුදුකොඩි රැගෙන එල්.ටී.ටී.ඊ. නායකයින් පැමිණි විට හමුදාව විසින් ඔවුන් ඝාතනය කෙරුණු බව 08 දා සාකච්ඡාවේදී විත්තිකරු ප්‍රකාශ කළ අතර 14 දා සාකච්ඡාවේදී ඔහු පැවසුවේ කිසිකෙනෙක් සුදුකොඩි රැගෙන නොආ බවත් මරා දැමුණේ යුද්ධයේදී බවත්ය.බ්‍රිගේඩියර් ශවේන්ද්‍ර සිල්වා මහතාට ගෝඨාභය රාජපක්ෂ මහතා දුන් බව කී නියෝගය පිළිබඳ ප්‍රකාශය ඔහු ප්‍රතික්ෂේප කෙළේ නැහැ. එම පැහැදිලි කිරීම පළ වූ පසුව විත්තිකරු නැවත අප ඇමතුවේ නැහැ. පසුව ජනතා විමුක්ති පෙරමුණ අප පුවත්පත සහ මගේ චරිත ඝාතනය කරමින් විරෝධතා ව්‍යාපාරයක් ආරම්භ කළා.නොවැම්බර් 08 දා පළ වූ මුල් පුවතින් පසු කැළඹීමක් නිර්මාණය වුණා. රජය සහ විරුද්ධ පක්ෂය එම විරෝධතාවය නිර්මාණය කළා. නොයෙකුත් පුද්ගලයින් සහ ආයතන ප්‍රවෘත්තිය පිළිබඳව මගෙන් විමසුවා. බී.බී.සී. සේවයේ සංදේශය වැඩසටහනින් මා අමතා මේ පිළිබඳව ප්‍රශ්න කළා. එම ප්‍රවෘත්තිය පිළිබඳව දාහකට වැඩි පිරිසක් සන්ඩේ ලීඩර් වෙබ් අඩවියේ ප්‍රතිචාර දක්වා තිබුණා.3 දා ප්‍රවෘත්තිය පිළිබඳව විත්තිකරු ඊට පසු දින මාධ්‍ය සාකච්ඡාවක් පැවැත්වූ අතර අප පුවත්පතේ වාර්තාකරුවෙක් එයට සහභාගි වුණා. එම සාකච්ඡාවට මොහොතකට කලිනුයි මා ඔහු හමු වූයේ. ඉන් පසුව මා ඔහු මුණ නොගැසුණු අතර දුරකථනයෙන් කථා කෙළේද නැහැ.2010 ජනවාරි 03 දා මා සන්ඩේ ලීඩර් පුවත්පතේඩ්ඥප ඉබධපර ලිපියක් පළ කළා. එය ලියුවේ මමයි. පැහැදිලි කිරීම පළ කිරීමෙන් පසුව ජනතා විමුක්ති පෙරමුණ අප පුවත්පතට සහ මට එරෙහිව චරිත ඝාතන ව්‍යාපාරයක් ආරම්භ කළා. බ්‍රිගේඩියර් ෂවේන්ද්‍ර සිල්වා මහතා සමඟ මා කළැයි කියන සම්මුඛ සාකච්ඡාවක් වෙබ් අඩවියක පළ කර තිබුණා. නමුත් මා කිසිදිනක ශවේන්ද්‍ර මහතා හමු වී තිබුණේ නැහැ. මා ජනරාල්වරයා හමු වී වැඳ සමාව ගත යුතු යැයි ජ.වි.පෙ. ප්‍රචාරය ගෙන ගියා. එ.ජා.පයේ මලික් සමරවික්‍රම මහතා මට කථා කළා. සිදු වූ දේ ලිවීමට මා ඩ්ඥප ඉබධපර කථාව ලිව්වා. එම ලිපිය පළ වූ පසු ජනරාල් මට කථා කෙළේ නැහැ. එහි පළ වූ කිසිවක් අසත්‍ය යැයි ඔහු මා අමතා කීවේ නැහැ. ප්‍රතික්ෂේප කෙළේ ද නැහැ. නිවැරිදි කිරීමක් පළ කරන ලෙස ඉල්ලා සිටියේ ද නැහැ. මුල් ප්‍රවෘත්තිය සම්පූර්ණයෙන් ප්‍රතික්ෂේප කරන ලෙස මංගල සමරවීර සහ අනුර කුමාර දිසානායක මහත්වරුන් මට කී අතර මා එසේ පළ කිරීම ප්‍රතික්ෂේප කළා. ජනරාල් ඔහුගේ ස්ථාවරයේ සිටි අතර ඔහු කී දේ පිළිබඳව ඔහු වගකීමගන්නා බවත් කීවා.පුවත් පතේ පළ වූ ප්‍රවෘත්ති සම්බන්ධයෙන් පැහැදිලි කිරීමක් හෝ ප්‍රතික්ෂේප කළාදැයි යන්න මාධ්‍ය හමුවේදී ජනරාල් අපැහැදිලි තත්ත්වයක සිටියා. ඔහු දැඩි පීඩනයක් යටතේ සිටියා. සියලු දෙනාම දුරකථනයෙන් කථා කර ජනරාල් ප්‍රතික්ෂේප කිරීමක් කළාදැයි මගෙන් විමසුවා.2010 ජුනි 21 දා මගේ සටහන් පොත කොළඹ ප්‍රධාන මහේස්ත්‍රාත් අධිකරණයට භාර දුන් අතර එයට සීල් තැබුණා. සම්මුඛ සාකච්ඡාව පැවති දිනයේ සිට එය අධිකරණයට භාර දෙන තෙක් එය පැවතියේ මගේ භාරයේයි.සන්ඩේ ලීඩර් පුවත්පතේ පළ වූ ප්‍රවෘත්ති සම්බන්ධයෙන් විත්තිකරු මේ වනතුරු නීතිමය පියවර ගෙන නැහැ. මට එරෙහිව නඩු පවරන බව ඔහු කිසිම අවස්ථාවක ඔහු මට පැවසුවේ නැහැ. එන්තරවාසියක් එව්වේත් නැහැ.මේ සම්බන්ධයෙන් අපරාධ පරීක්ෂණ දෙපාර්තමේන්තුවට මා කට උත්තරයක් දුන්නා.විත්තිකරු වෙනුවෙන් පෙනී සිටි ජෙ . නීතිඥ නලීන් ලද්දුවහෙට්ටි මහතා හරස් ප්‍රශ්න ඇසීය.සාක්කිකාරිය විත්තියේ හරස් ප්‍රශ්න වලට පිළිතුරු දෙමින් මෙසේ ද කීවාය.පුවත්පතේ කර්තෘ ලෙස පත් වූ පසු වෙනත් වාර්තාකරුවෙක් ලියූ ප්‍රවෘත්තියක වගකීම භාර ගැනීමට මට සිදු වුණා. එම ලිපියේ සමහර කරුණු වැරදි සහගත වූ අතර කර්තෘ වශයෙන් වගකීම භාර ගත යුතුයි. මා ශ්‍රේෂ්ඨාධිකරණයෙන් සමාව ගත්තා.මේ අවස්ථාවේ දී පැමිනිල්ල වෙනුවෙන් පෙනී සිටින නියෝජ්‍ය සොලිසිටර් ජෙනරාල් බන්ඩාර මහතා අධිකරණය අමතමින් අදාළ ලේඛන නොමැතිව ප්‍රශ්න ඇසීම පිළිබඳව සිය විරෝධය පළ කෙළේය.එම තීන්දුවේ මුල් පිටපතක් තමා අධිකරණයෙන් ඉල්ලා ඇති බව නීතිඥ ලද්දුවහෙට්ටි මහතා සඳහන් කළේය.වැඩිදුර විභාගය අදට කල් තැබිණ.කොළඹ දී 2009 දෙසැම්බර් 08 දා මහජනයා බිය වැද්දිය හැකි සහ කැළඹීමට පත්විය හැකි ව්‍යාජ ප්‍රකාශයක් වූ ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා යුධ හමුදාවේ 58 වැනි සේනාංකයේ ආඥාපතිව සිටි බ්‍රිගේඩියර් ශවේන්ද්‍ර සිල්වා මහතාට දුරකථනයෙන් කථා කර යටත් වීමට උත්සහ දරණ එල්.ටී.ටී.ඊ,, නායකයින්ට යටත් වීමට ඉඩ නොදෙන ලෙසත්, ඔවුන් සියලු දෙනාම මරා දැමිය යුතු බවත් පැවසුවේ යැයි සන්ඩේ ලීඩර් පුවත්පතේ ප්‍රධාන කතුවරිය වන ප්‍රෙඩ්රිකා ජෑන්ස්ට ප්‍රකාශ කිරීම ෆොන්සේකා මහතාට එරෙහිව ඉදිරිපත්ව ඇති පළමු අධිචෝදනාවයි.ජාතිවාදී හැඟීම් ඇවිස්සෙන තොරතුරු ජෑන්ස්ට පැවසීම සහ එමගින් ශ්‍රී ලංකා ආණ්ඩුව කෙරෙහි මහජනතාව තුළ විරුද්ධත්වයක් ඇති කිරීමට තැත් කිරීම දෙවන සහ තෙවන අධිචෝදනා වේ. අපරාධ නඩු විධාන සංග්‍රහය සහ හදිසි නීති රෙගුලාසි යටතේ නීතිපතිවරයා විසින් මේ අධිචෝදනා ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010127</link>
    <topic>ශ්‍රී ලංකාව ශීඝ්‍ර සංවර්ධනයක් කරායන ගමන ලොවටම ආදර්ශයක්</topic>
    <author/>
    <content>ශ්‍රීලංකාව ත්‍රස්තවාදය සම්පූර්ණයෙන්ම තුරන් කර ඒකීය රටක් ලෙස ශීඝ්‍ර සංවර්ධනයක් කරා යන ගමන ලොවටම ආදර්ශයක් බව මැලේසියානු අගමැති ආර්යා රොස්මා මන්සුන් මහත්මිය පැවසුවාය.රොස්මා මන්සුන් මහත්මිය මේ බව ප්‍රකාශ කළේ ඊයේ (11) ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය හමුවූ අවස්ථාවේදීය.ජනාධිපති ආර්යාවන්ගේ සමුළුවට සහභාගීවීමට ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය මැලේසියාවේ ක්වාලාලාම්පූර් නුවරට ඊයේ (11) ළඟා විය. එහිදී ශිරන්ති රාජපක්ෂ මැතිනිය මැලේසියානු අගමැති ආර්යාව විසින් ඉතාම උණුසුම් අයුරින් පිළිගන්නා ලදි.ජනාධිපති ආර්යා ශිරන්ති රාජපක්ෂ මැතිනිය ශ්‍රී ලංකාව තුළ ක්‍රියාත්මක කරන දූ දරුවන් සහ කාන්තා අභිවෘද්ධිය උදෙසා කරන ව්‍යාපෘතිය මැලේසියානු අගමැති ආර්යාව විසින් ඇගයීමට ලක් කරන ලදී.ජනාධිපති ආර්යාවන්ගේ සමුළුව ඊයේ (11) ‘සෙරි පරදාන’ මන්දිරයේදී සවස 5.00 ට ආරම්භ කෙරිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010128</link>
    <topic>දත් දොස්තරලාඅලුතින් 50ක්</topic>
    <author>සිතාරා සේනානි හා සන්ධ්‍යා කරුණාරත්න</author>
    <content>උතුරු නැඟෙනහිර ඇතුළු ග්‍රාමීය ප්‍රදේශවල දන්ත වෛද්‍ය සේවාව පුළුල් ලෙස ක්‍රියාත්මක කිරීමේ අරමුණින් දන්ත වෛද්‍යවරුන් පනස් දෙනෙකු අලුතින් බඳවා ගැනීමට සෞඛ්‍ය අමාත්‍යාංශය තීරණය කැර තිබේ.අයැදුම්පත් භාර ගන්නා අවසන් දිනය මේ මස 15 වැනිදා ය.2007 වසරේ දී දන්ත වෛද්‍ය උපාධිය ලබාගත් අයට ප්‍රමුඛතාව ලබා දෙන අතර, අයැදුම්පත් ආකෘතිය හා වැඩි විස්තර සෞඛ්‍ය අමාත්‍යාංශයේ www.health.gov.lk  වෙබ් අඩවියෙන් ලබාගත හැකි ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010129</link>
    <topic>මේ වසරේ 10259ක් කෝච්චියේ නිකං ගිහිං</topic>
    <author>ශීලා උඩුවර සහ චමීර ඇල්ලදෙණිය</author>
    <content>මේ වසර තුළ ප්‍රවේශ පත්‍ර නොමැතිව දුම්රියෙන් ගමන්ගත් මගීන්ගෙන් රුපියල් පනස් ලක්ෂ අනූතුන්දහස් හාරසිය හැත්තෑ දෙකක (50,93472.00) මුදලක් දඩ වශයෙන් අය කර ගෙන තිබේ.මෙම මුදල අය කර ගනෙ ඇත්තේ මගීන් 10,259 දෙනෙකුගෙනි.කොළඹ කොට්ඨාසයේ මගීන් 6482 ක්, අනුරාධපුර කොට්ඨාසයෙන් මගීන් 2353 ක්, නාවලපිටියෙන් මගීන් 1424 ක්, මෙසේ ප්‍රවේශ පත්‍ර නොමැතිව ගමන් කර ඇත. ප්‍රවේශ පත්‍ර නොමැතිව ගමන් ගත් අය අතර කාන්තාවෝ, රජයේ සහ පෞද්ගලික අංශයේ අයද සිටිති.මේ සතියේ සිට ක්‍රියාත්මක වන පරිදි ප්‍රවේශ පත්‍ර රහිතව ගමන් ගන්නා මගීන් නීතියේ රැහැනට අසු කර ගැනීම සඳහා විශේෂ ප්‍රවේශ පත්‍ර පරීක්ෂණ මෙහෙයුම් රැසක් ක්‍රියාත්මක කිරීමට දුම්රිය දෙපාර්තමේන්තුවේ වාණිජ අංශය මගින් කටයුතු කර ඇතැයි දුම්රිය වාණිජ සාමාන්‍යාධිකාරී විජය සමරසිංහ මහතා කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n10101210</link>
    <topic>දුම්රිය හරස් මං 50කට‘බෙල් ඇන්ඩ් ලයිට්’</topic>
    <author>ශීලා උඩුවර</author>
    <content>දුම්රිය හරස් මාර්ග 50 ක් සඳහා ‘බෙල් ඇන්ඩ් ලයිට්’ ක්‍රමය යෙදීමට අනුමැතිය ලැබී ඇතැයි ප්‍රවාහන ඇමැති කුමාර වෙල්ගම මහතා කීවේය.අලුතින් හරස් මාර්ග ඉදිකිරීම සඳහා අවසර නොදෙන බවද ඇමැතිවරයා පැවසීය.අනවසර හරස් මාර්ග 900ක් පමණ තිබෙන අතර ඒ ගැන කිසිදු තැකීමක් නොකොට හරස් මාර්ගවලින් යාම නිසා අනතුරු බොහෝමයක් සිදුවී ඇති බව ද ඇමැතිවරයා කීය. හරස් මාර්ග මහා මාර්ග අමාත්‍යාංශය යටතට ගැනෙන නමුත් එය මහා මාර්ග අමාත්‍යංශයට පමණක් පවරා බලා සිටීමට දුම්රිය දෙපාර්තමේන්තුවට නොහැකි බවද ඇමැතිවරයා කීය. හරස් මාර්ග සඳහා යොදවා සිටි ගේට්ටුකරුවන්ට ගෙවන්නේ රුපියල් 3000ක දීමනාවක් පමණක් බැවින් ඔවුන් එම රැකියාවේ නිරතවීමට මැළිවන බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n10101211</link>
    <topic>මහා පරිමාණ වාහන ජාවාරමකසුලමුල හලාවතින් හෙළි වෙයි</topic>
    <author>විජයානි එදිරිසිංහ</author>
    <content>මහා පරිමාණ වාහන ජාවාරමක තොරතුරු සොයාගත් හලාවත නොවිසිදුන අපරාධ විමර්ශන ඒකකය සැකකරුවන් පහක් හා වාහන 10 ක් අත්අඩංගුවට ගෙන ඔවුන් විසින් සිදුකළ කෝටියක පමණ කොල්ලකෑම්වල තොරතුරුද හෙළිකරගෙන තිබේ.මාරවිල ප්‍රදේශයේ ගරාජයක තිබූ සොරකම් කළ වාහන දෙකක් පිළිබඳ පරීක්ෂණ පවත්වන අතරතුර දී මෙම දැවැන්ත වාහන සහ කොල්ලකෑම් ජාවාරමේ තොරතුරු හෙළි වී ඇත.ප්‍රථමයෙන්ම එම ගරාජය පවත්වාගෙන ගිය පුද්ගලයා අත්අඩංගුවට ගැනිණි. ඔහුගෙන් ප්‍රශ්න කිරීමේදී ගරාජයේ තිබූ වාහන දෙක බාරදුන් පුද්ගලයන් සොයාගෙන ඇත.ඔවුන් එම කල්ලියේ සාමාජිකයන්ය. ඔවුන්ගෙන් ප්‍රශ්න කිරීමේදී ජාවාරමට සම්බන්ධ සෙසු සැකකරුවන් තිදෙනා අත්අඩංගුවට ගෙන ඇත.මේ කොල්ල කල්ලිය පසුගිය වකවානුවේ දී වාහන සොරකම් කර එල්.ටී.ටී.ඊ. යට විකුණා තිබේ. අත්අඩංගුවට ගත් සැකකරුවන් රඳවා ගැනීමේ නියෝග මත රඳවාගෙන ප්‍රශ්න කරගෙන යයි.හලාවත කොට්ඨාසය බාර පොලිස් අධිකාරි වැදිසිංහ මහතාගේ අධීක්ෂණය යටතේ නොවිසිඳුන කොට්ඨාස අපරාධ ඒකකයේ ස්ථානාධිපති පොලිස් සැරයන් ඩබ්ලිව්. ඩී. ජේ. නිමල්, පො.සැ. 21377 ජිනදාස, 10591 හේමන්ත, 3208 පීරිස්, පො.කො. 41374 අජිත්, පොලිස් රියදුරු 83625 විජේසිංහ ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n10101212</link>
    <topic>බාල වයස්කාර විවාහ වැළැක්වීමට පියවර</topic>
    <author>බුද්ධිකා ඉඹුලාන</author>
    <content>නීති විරෝධීව සිදු කෙරෙන බාලවයස් විවාහ වැළැක්වීම සඳහා දීප ව්‍යාප්ත වැඩපිළිවෙළක් ජාතික ළමා ආරක්ෂක අධිකාරිය මඟින් ආරම්භ කර ඇත.මෙවන් විවාහ සෑම දිස්ත්‍රික්කයකම සිදු වී ඇතැයි වාර්තාවේ. බාල වයස් විවාහ පිළිබඳව පූර්ණ විමර්ශනයක් සිදු කිරීම මෙන්ම වාර්තා නොවුණු එවැනි සිදුවීම් පිළිබඳ තොරතුරු හෙළිදරව් කර ගැනීම ද ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය මඟින් සිදු කරන බව එම අධිකාරියේ සභාපතිනී නීතිඥ අනෝමා දිසානායක මහත්මිය ‘දිනමිණ’ට පැවැසුවා ය.මේ වැඩපිළිවෙළෙහි මුල් අදියර ලෙස, බාලවයස්කාර විවාහ 300ක් පමණ සිදුකර ඇතැයි වාර්තා වුණු මහියංගණය රිදීමාලියද්ද ප්‍රදේශයට එම විශේෂ පොලිස් විමර්ශන ඒකකය පිටත් කර යැවු බවත් එහි දී සිදු කළ විමර්ශනයෙන් ව්‍යාජ ලෙස හෝ විවාහ කර නොගෙන අඹු සැමියන් ලෙස ජීවත් වූ බාල වයස් කාර දැරියන් දෙදෙනකු සහ ඔවුන් සමඟ විසූ පුද්ගලයන් දෙදෙනකු අත්අඩංගුවට ගැනීමට හැකි වූ බවත් සභාපතිනිය කීවා ය.පාසල් යන වයසේ පසු වූ මේ දැරියන් දෙදෙනා රවටාගෙන පැමිණ ඇති මේ පුද්ගලයන් වැඩි වයස්වල පසුවන අය බවද එහි දී අනාවරණය වී ඇත.බාලවයස්කාර දැරියන් වැඩිවයස් පෙන්වා විවාහ කර ගැනීම් වසරකට 100කට අධික ප්‍රමාණයක් වාර්තා වන බවත් මේ තත්ත්වය මර්දනය සඳහාත් එහි බරපතළ තත්ත්වය පිළිබඳව ජනතාව දැනුම්වත් කිරීම සඳහාත් වැඩසටහන් ජාතික ළමා ආරක්ෂක අධිකාරිය, ප්‍රාදේශීය ලේකම්වරුන් සහ ප්‍රදේශයේ සෞඛ්‍ය වෛද්‍ය නිලධාරින් ඒකාබද්ධව සිදු කරන බවත් සභාපතිනිය පැවැසුවා ය.බාල වයස්කාර විවාහ වැඩි වශයෙන් ම වාර්තා වී ඇත්තේ මහියංගණය ප්‍රදේශයෙන් බවත් දෙවනුව එම ප්‍රමාණය ඉහළ ගොස් ඇත්තේ පොළොන්නරුව සහ අනුරාධපුර ප්‍රදේශවල බැවින් ඉතා ඉක්මනින් මෙහිද දැනුම්වත් කිරීමේ වැඩසටහන් ක්‍රියාත්මක කරන බවත් සභාපතිනිය අවධාරණය කළා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n10101213</link>
    <topic>සමාජ ශාලාවක් මුවාවෙන් තිබූගණිකා මඩමක් වටලයි</topic>
    <author>සුරන්ජිත් පෙරේරා</author>
    <content>කැරෝකේ රාත්‍රි සමාජ ශාලාවක් ලෙස පවත්වාගෙන ගිය ගල්කිස්ස සේරම් පාරේ පිහිටි මුදලට කාන්තාවන් අලෙවි කරන ස්ථානයක් ඊයේ (11) අලුයම ගල්කිස්ස කොට්ඨාස දූෂණ මර්දන ඒකකය මගින් වටලා එහි කළමනාකරු, කළමනාකාර සහායක, කාන්තාවන් ඇතුළු පස් දෙනෙකු අත් අඩංගුවට ගෙන තිබේ.මෙම රූමත් කාන්තාවන් 5 දෙනා ගල්කිස්ස, මීගමුව, කුරුණෑගල පදිංචිකාරියන් වන අතර උසස් රැකියාවල යෙදෙන බව නිවෙස් වලට පවසා මෙම ජාවාරමේ නියැලී ඇති බව පොලිසිය කළ ප්‍රශ්න කිරීමේදී හෙළි කර ගෙන ඇත. මේ කැරෝකේ රාත්‍රි සමාජ ශාලාවේ මත්පැන් පානයට සහ කාන්තා ඇසුර ඇතුළු වෙනස් පහසුකම් සඳහා පැකේජ ක්‍රමයට මිලදී ගැනුම් නියම කර ඇත. රුපියල් 10000 සිට ඉහළට එම පැකේජ ක්‍රම ගැනුම්කරුවන්ට හඳුන්වාදී ඇත.අත් අඩංගුවට පත් කළමනාකරු ඇතුළු හත් දෙනා ඊයේ (11) ගල්කිස්ස අධිකරණයට ඉදිරිපත් කිරීමට නියමිතව තිබූ අතර මේ ස්ථානය පවත්වාගෙන ගිය සුපිරි ව්‍ය්‍යාපාරිකයෙකු සම්බන්ධයෙන් තොරතුරු හෙළිවී ඇති බව ගල්කිස්ස පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n10101214</link>
    <topic>පෙම් සුව විඳි පාසල් පෙම් යුවළබිය ගන්වා මුදල් පැහැරගෙන</topic>
    <author>ඉන්දික පොල්කොටුව</author>
    <content>මහනුවර ලුවී පිරිස් මාවතේ පිහිටි මහේස්ත්‍රාත් නිළ නිවස අසල පෙම් සුව විඳිමින් සිටි පාසල් වියේ පෙම්වතුන් යුවළකට තර්ජනය කරමින් ඔවුන් බිය ගන්වා ඔවුන් සතුව තිබු රන් භාණ්ඩ හා මුදල් පසුම්බි කොල්ල කා තිබේ.බෝතලයක් කඩා එහි වීදුරු කැබැල්ලක් පෙම්වතාගේ ගෙලට හා පෙම්වතියේ ගෙලට තබා ඔවුන්ට තර්ජනය කරමින් බිය ගන්වා ඇති කොල්ලකරු පෙම්වතිය සතුව තිබූ රුපියල් දස දහසක් පමණ වටිනා රන් කරාබු ජෝඩුවක් හා පෙම්වතාගේ මුදල් පසුම්බිය කොල්ල කා ඇත.මහනුවර නගරයට යාබද පාසලක අ. පො. ස. උසස් පෙළ ඉගෙනුම ලබන සිසුවෙකු හා සිසුවියක පෙම් සුව විඳිමින් සිටියදී මේ කොල්ල කෑම සිදුව තිබේ.සිද්ධියෙන් පසු ක්ෂණිකව ක්‍රියාත්මක වූ මධ්‍යම දිසා බුද්ධි හා තොරතුරු ඒකකය සැකකරු අත් අඩංගුවට ගෙන ඇත.අත් අඩංගුවට ගැනුණු විසි එක් හැවිරිදි සැකකරු දිවයිනේ ලියාපදිංචි අපරාධකරුවකු (අයි. ආර්. සි.) බවත් ඔහු වයස අවුරුදු වයස අවුරුදු දහහතේ සිට සොරාගැනීම් කොල්ලකෑම් හා පැහැරගැනීම් වලට සම්බන්ධ අපරාධකරුවෙකු බැව් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=r1010121</link>
    <topic>ලබුගම විජිත මහ විදුහලවැසෙන්නට නොදී රැකගන්න</topic>
    <author>කළුතර දිසා සමූහ - දයාරත්න කුමාරසිංහ</author>
    <content>බණ්ඩාරගම මැතිවරණ කොට්ඨාසයට අයත් හල්තොට ලබුගම ගම්මානයේ විජිත මහ විදුහල එක් දහස් නවසිය හතළිස් හතේ අගෝස්තු 03 දින විවෘත කර ඇත්තේ නිදහස් අධ්‍යාපනයේ පියාණන් වූ දිවංගත අධ්‍යාපන ඇමැති සී. ඩබ්ලිව්. ඩබ්ලිව්. කන්නන්ගර මහතා විසිනි.සිසු දරුවන් තිස් දෙදෙනකු ප්‍රථම වරට ඇතුළත් කර ගැනීමෙන්, විදුහල විවෘත කර ඇති කන්නන්ගර මහතා විද්‍යාලීය ප්‍රථම සටහන් පොතෙහි පහත සඳහන් සටහනද ලියා අස්සන් කර ඇත.මේ පාසල විශාල පිරිසක් මධ්‍යයේ මම අද විවෘත කළෙමි. පාසලට විජිත විදුහල කියා නම තබමි. මෙය දිනෙන් දින දියුණු වේවායි පතමි.හැත්තෑවේ දශකය වන විට මෙහි ශිෂ්‍ය ශිෂ්‍යාවෝ දහසකට ආසන්න සංඛ්‍යාවක් අධ්‍යාපනය ලැබූහ. ක්‍රීඩා අංශය ඇතුළු හැම අංශයකින්ම දස්කම් පෙන්වා කළුතර දිස්ත්‍රික්කයේ ප්‍රමුඛ විදුහලක් බවට පත්ව තිබූ විජිත විදුහල දැන් පරිහානියට පත්ව සිසු දරුවන් එකසිය හැත්තෑ දෙදෙනකුට පමණක් සීමා වී තිබේ.එදා ශිෂ්‍ය ශිෂ්‍යාවන් අති විශාල පිරිසකට සෙවණ දුන් විදුහල් භූමියේ ඇති ඊරියගොල්ල ශාලාව, ජයතිලක ශාලාව, කන්නන්ගර ශාලාව හා මලලසේකර ශාලාව ඇතුළු පන්ති පැවැත්වූ ගොඩනැඟිලි සමූහය පාළුවට ගොස් ඇත. සමහර ශාලාවන්හි සීමිත ශිෂ්‍ය සංඛ්‍යාවක් පමණක් ඉගෙනුම ලබති.වසර හැටතුනක ඉතිහාසයක් ඇති විජිත විදුහල මෙවැනි පරිහානි තත්ත්වයකට ඇදවැටී ඇත්තේ කුමක් නිසා දැයි විදුහල්පතිනි නිමාලිකා කහවල මහත්මිය මෙසේ විස්තර කළාය.මේ වන විට විදුහල ආරම්භ කර වසර හැටතුනක් වනවා. අසූවේ දශකය දක්වා ජනප්‍රිය විදුහලක් ලෙස විජිත විද්‍යාලය ප්‍රචලිතව තිබුණා.දැන් මෙහි පන්ති පැවැත්වෙන්නේ අ.පො.ස. සාමාන්‍ය පෙළ දක්වා පමණයි. විදුහල මෙවැනි තත්ත්වයකට පත්වන්නට එක් ප්‍රධාන හේතුවක් වුණේ මවුපියෝ.උපාධිධාරී ගුරුවරු හය දෙනකු ඇතුළු දහසය දෙනකුගෙන් යුත් දක්ෂ ආචාර්ය මණ්ඩලයක් සිටියදී ගමේ විදුහල අමතක කර මවුපියන් වැඩි දෙනෙක් තම දරුවන් ඇතුළත් කරන්නේ නගරබද පාසල්වලට.විදුහලේ පළමුවැනි ශ්‍රේණියේ සිටින්නේ දරුවන් නව දෙනකු පමණයි. අ.පො.ස. සාමාන්‍ය පෙළ පන්තියේ ශිෂ්‍ය ශිෂ්‍යාවන් විසි දෙනෙකු සිටිනවා. විද්‍යාලය මෙවැනි තත්ත්වයට පත්ව තිබියදීත් පසුගිය වසරේ අ.පො.ස. සාමාන්‍ය පෙළ විභාගයට පෙනී සිටි සිසු දරුවන් හය දෙනෙක්ද, පහේ ශිෂ්‍යත්ව විභාගයට පෙනී සිටි සිසුදරුවන් තිදෙනක්ද සමත් වුණා. විජිත විදුහල වසා දමන තත්ත්වයට පත්කරන්නට අපි ඉඩ දෙන්නේ නැහැ.විදුහල්පතිනිය හා නියෝජ්‍ය විදුහල්පතිනි දයානි පෙරේරා මහත්මිය ඇතුළු ආචාර්ය මණ්ඩලයේ කැපවීම නිසා විදුහල යළි දියුණු මට්ටමකට ළඟාවෙමින් පවතී. 2004 සමස්ත ලංකා පාසල් නාට්‍ය තරගයෙන් දෙවන ස්ථානය හා බස්නාහිර පළාත් පාසල් නාට්‍ය තරගයෙන් ප්‍රථම ස්ථානය හිමිකර ගන්නටද මේ විදුහල සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=r1010122</link>
    <topic>මිනුවන්ගොඩ නාලන්ද ආදි සිසු එකමුතුවකන්නන්ගර ගුණ සමරති</topic>
    <author>මිනුවන්ගොඩ සමූහසිරිසේන අත්තනායක</author>
    <content>කන්නන්ගර මැතිතුමා නිදහස් අධ්‍යාපනයේ පියා වශයෙන් කළ සේවාව නිසයි අපි අද මේ තත්ත්වයෙන් ඉන්නේ. එය කිසිදා අමතක කළ යුතු නැහැ. එතුමා දේවත්වයෙන් පිදිය යුතු පුද්ගලයකු යැයි බස්නාහිර පළාතේ ප්‍රධාන ඇමැති ප්‍රසන්න රණතුංග මහතා මිනුවන්ගොඩ දී පැවැසීය.කන්නන්ගර ගුණ සමරුව වෙනුවෙන් මිනුවන්ගොඩ නාලන්දා විද්‍යාලීය ආදි ශිෂ්‍ය එකමුතුව මගින් සංවිධාන කළ ගුණ සමරු උත්සව සභාව අමතමින් රණතුංග මහතා එසේ කීවේය.නාලන්දා විද්‍යාලීය රංග ශාලාවේ දී මේ උත්සවය පැවැත්විණි.එහිදී ප්‍රධාන ඇමැතිවරයා මෙසේද කීය.කන්නන්ගර මැතිතුමා එදා මධ්‍ය මහා විද්‍යාල සංකල්පය එළිදක්වමින් අනාගත පරපුර සුරැකීමට ක්‍රියා කළා.දේශපාලනික වශයෙන් මධ්‍ය මහා විද්‍යාල සංකල්පය වෙනස් වූවත් වත්මන් අධ්‍යාපන ඇමැති බන්දුල ගුණවර්ධන මහතා නැවත එය ඉදිරියට ගෙනඒම ඉතා වැදගත්. අපි එයට සහාය දිය යුතුයි.මොන සංකල්පය ආවත් ගුරුවරුන්ගේ දක්ෂතාව, කැපවීම උනන්දුව මතයි දක්ෂ දරුවන් බිහිකිරීමට හැකිවන්නේ. දේශපාලඥයන් වශයෙන් අපට කළ හැක්කේ ඒ සඳහා සහාය දීම පමණයි.ඒ නිසා මම සමස්ත ගුරු පරපුරින් ඉල්ලා සිටින්නේ පාසලට එන දරුවා තමන්ගේම දරුවෙක් සේ සලකා ඔවුන්ගේ ක්‍රියාකාරකම් හඳුනාගෙන යහපත් සමාජයකට අවශ්‍ය පුද්ගලයකු ලෙස හැඩගස්වන ලෙසයි.කැලණිය විශ්වවිද්‍යාලයේ සිංහල අංශයේ හිටපු මහාචාර්ය චන්ද්‍රසිරි පල්ලියගුරු මහතා -අද සමාජයේ දරුවන්ට අධ්‍යාපනය දීමේදී මවුපියන්ගේ උනන්දුව බොහෝම ඉහළයි.ඇතැම් ගුරුවරු දරුවා හොඳ පැත්තට මෙන්ම නරකටත් යොමු කරවනවා. එය ගුරු වෘත්තියට කරන නින්දාවක්.මේ උත්සවයට සමගාමීව 2009 වසරේ ත්‍යාග හා සහතික පත් බෙදාදීමද සිදුකෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=r1010123</link>
    <topic>ගම්පහ උද්භිද උද්‍යානයට පිවිසීමටඉදිකෙරෙන විකල්ප මාර්ගයේ වැඩ අතරමඟ</topic>
    <author>හෙනරත්ගොඩ සමුහ - අජිත් පි. මදුරප්පෙරුම</author>
    <content>ගම්පහ උද්භිද උද්‍යානයට පිවිසීම සඳහා මීට වසර තුනකට පමණ පෙර ගම්පහ ජා ඇළ පාර දෙසින් සකස් කළ විකල්ප මාර්ගය ඉදිරිකිරීම අතරමග නැවතී තිබීමෙන් ඒ සඳහා වැයකළ විශාල මුදලක් අපතේ ගොස් තිබේ.ජාඇළ පාරේ වෙල්යාය මැදින් ගොස් අත්තනගලු ඔය හරහා ඔරුවකින් එගොඩ වී උද්භිද උද්‍යානය වෙත පිවිසීමට මේ මාර්ගය සකස් කළේ ක්‍රීඩා හා පොදු විනෝද කටයුතු පිළිබඳ අමාත්‍යාංශයෙනි.එහෙත් එම මාර්ගය අඩක් සකසා නතර වී ඇති අතර අත්තනගලු ඔය හරහා දිවෙන බෝට්ටුවද නියමිත පරිදි ධාවනය නොවේ. අත්තනගලු ඔය හරහා දමා ඇති යකඩ කඹයක ආධාරයෙන්ද එගොඩට යාහැකි අතර එහි එල්ලී එගොඩ මෙගොඩ යෑමෙන් මේ ස්ථානයේ බරපතළ අනතුරු පවා සිදුවූ බව ප්‍රදේශවාසීහු පැවසූහ.මේ ස්ථානය හා අවට දුරාචාරයේ යෙදෙන්නන්ගේ පාරාදීසයක් වී ඇතැයිද මත් පැන් බෝතල් කටු අවට පරිසරයේ ගහනුව ඇති බවද ජනතාව පෙන්වා දෙති.පාසල් සිසුන් හා තරුණ පිරිස් දිය නෑමට පැමිණීමෙන් මේ ස්ථානයේ ජීවිත හානි පවා සිදුවී තිබේ.ජා ඇළ අසලින් මාර්ගය ආරම්භ කරන ස්ථානයේ උද්භිද උද්‍යානයට යා හැකි විකල්ප මාර්ගය ලෙස නාමපුවරුවක් පමණක් සවිකර ඇතත් කැලයෙන් යටවූ එම මාර්ගයේ ගමන් කළ නොහැකිය. ගම්පහ උද්භිද උද්‍යානය සංවර්ධනය සඳහා බෙහෙවින් ඉවහල්වන මේ මාර්ගය කඩිනමින් ඉදිකර නිම කරන ලෙස ගම්පහ ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=r1010124</link>
    <topic>පස්සැන්න ඇළ ශුද්ධ නොකිරීමෙන්ගොතටුව බෝපැත්ත ජලයෙන් යටවෙනවා</topic>
    <author>කොළොන්නාව සමූහඒ. සුමනසේන</author>
    <content>ගොතටුව හාවඩ් බැම්මෙන් වෙන්කළ පැරැණි දියවන්නා ඇළ මාර්ගය ඔස්සේ නැවත සේදවත්ත කළුපාලම අසලින් කැලණි ගඟට ජලය ගලායෑමට කපා ඇති පස්සැන්න ඇළ මාර්ගය කලකින් සුද්ධ පවිත්‍ර කොට නොතිබීම හේතුවෙන් ගොතටුව බෝපැත්ත ප්‍රදේශයේ පන්සල් දෙවට සුළු වැස්සක් වැටුණත් ජලයෙන් යටවී යන බව එම ප්‍රදේශවාසීහු පවසති.මේ ඇළ මාර්ගයේ ජලය ගලා යෑමට බෝපැත්තේ ඉදිකර ඇති කොන්ක්‍රීට් පාලම ඇළට වඩා කුඩාවට ඉදිකර තිබීමද මේ ඇළ මාර්ගයේ ජලය අවහිර වීමට තවත් හේතුවකැයිද එයද මේ වන විට ගරාවැටෙන තත්ත්වයක පවතින බවද ඔවුහු කියති.ගොතටුව බෝපැත්ත ප්‍රදේශයේ පදිංචි කරුවකු වන රංජිත් කොළොන්නේ මහතා මේ පිළිබඳව මෙසේ අදහස් දැක්වීය.මෙම ඇළ මාර්ගය අවහිරව පැවැතීම ගැන අපි මේ ප්‍රදේශයේ වගකිව යුත්තන්ට දන්වා තිබෙනවා ඒත් තවම හරි විසඳුමක් ලැබී නැහැ.මේ පන්සල් දෙවට මාර්ගය තමයි මේ ප්‍රදේශයේ පදිංචි වැඩි දෙනෙකුගේ පහසුම ගමන් මාර්ගය සුළු වැස්සකටත් ඒක යට වෙනවා කියන්නේ ඒ කාල වලට අපේ ගමන් බිමන් වලට ලොකුම බාධාවක් ආපදා කළමනාකරණ අමාත්‍යාංශයවත් මේ සම්බන්ධව සොයා බලා කටයුතු කරනවා නම් හොඳයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=r1010125</link>
    <topic>මිරිස්වගාවේ ජල ව්‍යාපෘතිය අසාර්ථකයි: විලඔය පවුල් 110ක් අසීරුවේ</topic>
    <author>සියඹලාණ්ඩුව විශේෂ – ගුණතිලක ලියනගේ</author>
    <content>සියඹලාණ්ඩුව විලඔය, පැරකුම් ප්‍රජාමූල සංවිධානය මගින් නළ ළිං දෙකක් ඉදිකොට පවුල් 110ක් සඳහා ජල සැපයුම කළද ඉතා කෙටි කලෙකින් නළළිංවල ජලය හිඟවීම නිසා අසාර්ථකව ඇතැයි විලඔය ජල පාරිභෝගිකයෝ පවසති.ප්‍රාදේශීය සභා අරමුදල්, ප්‍රදේශයේ ප්‍රජාවගේ මූල්‍ය හා ශ්‍රමදායකත්වයෙන් මේ ව්‍යාපෘතිය ඉදිකර තිබේ. මිරිස්වගාවේ නළ ළිංවල ජල හිඟය නිසා මධුරගම සම්පාදන පොම්පාගාරය සම්බන්ධකරගෙන නැවත පැරකුම් ප්‍රජාමූල සංවිධානය ගොඩනැඟීමට උත්සාහයක යෙදී ඇත.සරත් මානවඩු මහතා - මිරිස්වගාවේ නළ ළිං දෙකක ජලය පොම්පකර මෙම ජල ව්‍යාපෘතිය නිර්මාණය වුවද නළ ළිං ජල හිඟය නිසා මධුරගම ජලසම්පාදන පොම්පාගාරයට සම්බන්ධ කළද ප්‍රමාණවත් ජලයක් නැහැ. ජලය ලැබෙන්නේ දින තුනකට වරක්. ඒ නිසා පාරිභෝගිකයන් අපහසුවට පත්වෙලා. ජල බිල් ගෙවුවත් ජලය ලැබෙන්නේ නැහැ. මෙය සාර්ථක කරගන්න නම් විලඔය ළිං ඉදිකර ජලය ලබාගත යුතුයි.ආර්. ඇම්. පුංචිබණ්ඩා මහතා - ඇතිමලේ විලඔය ගම්මානවල ජනතාවට මුහුණදීමට සිදුව ඇති පානීය ජල සැපයුම විවිධ සංවිධාන හරහා ඉටුකිරීමට උත්සාහ කළද අසාර්ථක වෙලා. දින තුනකට වරක් ජලය ලැබෙන්නේ. ප්‍රජාමූල සංවිධානයට ජල සම්පාදනය කළ නොහැකිනම් ප්‍රාදේශීය සභාවට භාරදී ජල සම්පාදනය විධිමත් කළ යුතුයි.මේ පිළිබඳ සියඹලාණ්ඩුව ප්‍රාදේශීය සභාපතිවරයාගෙන් විමසූවිට මෙම ජල ව්‍යාපෘතිය ප්‍රාදේශීය සභාවට පවරා ගැනීම සඳහා දැනට සොයාබැලීමක නිරතව සිටින බවත්, ප්‍රජාව වැඩි දෙනෙක් සභාවට භාරදීමට එකගත්වය පළකර ඇති බවත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=s1010121</link>
    <topic>බොට්ස්වානා බොක්සිං ක්‍රීඩකයා බිම හෙළාමංජු වන්නිආරච්චි රන් පදක්කම් සටනට එයි</topic>
    <author/>
    <content>සටන්කාමී මෙන්ම ජයග්‍රාහී මානසිකත්වයකින් බොක්සිං වළල්ලට පිවිසි මංජු වන්නිආරච්චි බොට්ස්වානා හී ටිරෆාලා සියොකෝට ඇද වැටෙන තුරු පහර පිට පහර එල්ල කරමින් හෙට (13දා) පැවැත්වෙන කිලෝ ග්‍රෑම් 56 බැන්ටම් වේට් බොක්සිං රන් පදක්කම දිනා ගැනීමේ සටනට සුදුසුකම් ලබා ගත්තේ ය.මංජු වන්නිආරච්චිගේ ප්‍රබල මෙන්ම ආක්‍රමණශීලී පහරේ වේගයට අන්දමන්ද වූ බොට්ස්වානා ක්‍රීඩකයාගේ මුහුණෙන් ලේ ගලද්දී තරගය නිමා කිරීමට විනිසුරු තීරණය කෙළේ ය. වට තුනකින් සමන්විත තරගයේ ප්‍රථම වටයේ විනාඩි 3 ගත වෙද්දී ලකුණු 3 : 0ක් ලෙස මංජු වන්නිආරච්චි ඉදිරියෙන් සිටි අතර ඊළඟ වටයේ තත්පර 48ක් ගත වෙද්දී තරගය නිමා විය. එවිට ලකුණු තත්ත්වය 5 : 0ක් විය.නවදිල්ලි නුවර දැන් පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ වැඩිම ආකර්ශනයක් ඇත්තේ බොක්සිං තරගවලට ය. ඒ හේතුවෙන් ඊයේ අවසන් පූර්ව තරගයේ දී මංජු වන්නආරච්චිට පන්දහසකට අධික ඉන්දීය පේ‍්‍රක්ෂකයන්ගේ නොමද ප්‍රීති ඝෝෂා නැගුණි.ශ්‍රී ලංකාව පොදු රාජ්‍ය මණ්ඩලීය තරගාවලියක බොක්සිං රන් පදක්කමක් දිනා ඇත්තේ 1938 දී ය. විලියම් හෙන්රිකස් එම දක්ෂතාව දැක් වූවේ ය. මංජු වන්නිආරච්චි හෙට තරගයේ දී රන් පදක්කම දිනාගතහොත් එය වසර 72කට පසු දක්වන පෙරළිකාර ජයග්‍රහණයකි.30 හැවිරිදි මංජු වන්නිආරච්චිට බැන්ටමි වේට් අවසන් සටනේ දී මුණ ගැසෙන්නේ 19 හැවිරිදි වේල්සයේ ෂෝන් මැක්ගෝල්ඩ්ට්‍රික් ය. ඔහු කිලෝ ග්‍රෑම් 56 බැන්ටම් වේට් බර පන්තියේ සිටින ලාබාලම ක්‍රීඩකයා ය. 2006 සිට 2009 දක්වා ලෝක බොක්සිං යොවුන් සූරතාව ෂෝන් දිනාගෙන ඇත.කෙසේ වුවද මංජු වන්නිආරච්චි දැනට සිටින ඉහළ මානසිකත්වය හා පරිණත ක්‍රීඩා විලාශය හේතුවෙන් වේල්ස් ක්‍රීඩකයාට ප්‍රබල තර්ජනයක් එල්ල වනු ඇතැයි විශ්වාස කෙරේ. එය ලෝක යොවුන් සූර වේල්සයේ ෂෝන්ට කිසිදු අමතක නොවන තරම් ප්‍රබල සටනක් වනු නොඅනුමානය.තරගයෙන් අනතුරුව මාධ්‍ය වෙත අදහස් දැක් වූ මංජු වන්නිආරච්චි පැවැසුවේ “රන් පදක්කම ලංකාවට ගෙන යෑමේ එකම පැතුම ඇතිව නවදිල්ලියට පැමිණි බවය.”“බොට්ස්වානා ක්‍රීඩකයාට බිම වැටෙන්නම ගහනවා කියලයි මම බොක්සිං වළල්ලට ගොඩ වුණේ. ඒක එහෙම ම කළා අවසන් තරගයේ දී වේල්ස් ක්‍රීඩකයාට මා අත්කරන ඉරණමත් ඒකමයි. ඒකෙ වෙනසක් නෑ. මම ඉන්නේ ඒ අධිෂ්ඨානයෙන්මයි” වන්නිආරච්චි පැවැසීය.“මගේ පුහුණුකරු හර්ෂ කුමාර මහතාට මා කෙළින්ම කිව්වා මේ පාර ආවේ පරදින්න නොවෙයි දිනන්න බලාගෙනමයි කියලා. මා පසුගිය මාස කිහිපයේ ගොඩක් මහන්සි වී පුහුණු වීම් කළා. ඒකෙ ප්‍රතිඵල හෙට ගත යුතුයි”අවසන් තරගයේ දී හමුවන ක්‍රීඩකයාට පහර එල්ල කිරීම සඳහා විශේෂ උපක්‍රම ඇත්දැයි නැඟූ ප්‍රශ්නයකට පිළිතුරු දුන් මංජු පැවැසුවේ ක්‍රීඩකයාගෙන් ක්‍රීඩකයාට ක්‍රමවේද වෙනස් කරන බවය.“අවසන් තරගයට ඇවිත් ඉන්න ක්‍රීඩකයා දක්ෂ කෙනෙක් බව දන්නවා. ඒ වුණාට ගහන එක ගහනවා” මංජු වැඩිදුරටත් පැවැසීය.ශ්‍රි ලංකා බොක්සිං කළමනාකරු ඩයන් ගෝමස් මහතා පැවැසුවේ මංජු බොක්සිං වළල්ලට එන්නට පෙර “ජය පිරිත” සජ්ඣායනා කරන බවය.“මංජුගේ හෙට තරගය ජයගන්න මුළු රටේම ආශීර්වාදය අවශ්‍යයි” ගෝමස් මහතා පැවැසීය.මංජු වන්නිආරච්චි පසුගියදා ඉන්දියාවේ පැවැති පොදු රාජ්‍ය මණ්ඩලීය බොක්සිං සූරතාවලියේ දී රිදී පදක්කමක් දිනා දක්ෂතා දැක්වීය.ශ්‍රී ලංකා රගර් පිලතරග තුනම පරදීශ්‍රී ලංකාව හා එංගලන්තය අතර පැවැති තරගයෙන් 59 - 7ක් ලෙස ශ්‍රී ලංකාවට පරාජය විය. ශ්‍රී ලංකාව වෙනුවෙන් අනුරාධ සූරිය බණ්ඩාර ට්‍රයි දිනුමක් වාර්තා කළ අතර රසික හෙට්ටිආරච්චි ගෝලයක් බවට පත් කෙළේ ය.ශ්‍රී ලංකාව සහභාගි වූ දෙවැනි තරගයේ දී ඔස්ට්‍රේලියාවෙන් ලකුණු 42 - 5ක පරාජයක් ලැබීය. එම තරගයේ දී ද ට්‍රයි දිනුම වාර්තා කෙළේ අනුරාධ සූරියබණ්ඩාර විසිනි. උගන්ඩාව සමඟ පැවැති තුන්වැනි තරගයෙන්ද ලකුණු 35-5ක පරාජයක් ශ්‍රී ලංකා පිලට අත්විය.චමින්ද විජේකොන් ගෙන් නව ශ්‍රී ලංකා වාර්තාවක්මිටර් 1500 තරගයට ඊයේ රාත්‍රියේ සහභාගි වූ චමින්ද විජේකෝන් විනාඩි 3 . 40 .78 කින් නව ශ්‍රී ලංකා වාර්තාවක් බිහි කරමින් එම ඉසව්වේ මූලික වටයේ දෙවැනියා විය. මෙයට පෙර ඔහුගේ හොඳම කාලය වී තිබුනේ විනාඩි 3 : 41 : 97 කි. ඔහු බිද හෙලුවේ ඔහු විසින්ම තබා තිබූ වාර්තාවය. ඔහුගේ අවසන් තරගය අද ප. ව 6:20ට පැවැත්වේ. ඔහු සමඟ තරග වැදුණු කෙන්යාවේ ජේම්ස් කිප්ලැන්ඩ් විනාඩි 4 : 40 : 47 කින් ප්‍රථම තැනට පත් විය.ටේබල් ටෙනිස්පිරිමි යුගල ටේබල් ටෙනිස් තරගයට එක් වූ රොහාන් සිරිසේන හා නිර්මල බණ්ඩාර 3 - 0 කින් ඔස්ට්‍රේලියාවේ හෑන් හා ගෙරාඩා හමුවේ පරායට පත්වූහ. කාන්තා යුගල තගරයේ දී ඉෂාරා මධුරංගි හා නුවනි නවෝද්‍යා මැලේසියාවේ ෆැන් හා චියු යන දෙදෙනාට 3 - 0 කින් පරාජය විය.බැඩ්මින්ටන්ඊයේ නිමා වූ බැඩ්මින්ටන් තරග 4ම ශ්‍රී ලංකාව පරාජය විය. ලසිත කරුණාතිලක මැලේසියාවේ මොහොමඩ් හෆීස්ට 2 - 0 කින්, දිනුක කරුණාරත්න සිංගප්පූරුවේ යාන්ග් ෂාහෝට 2 - 0කින් හා නිලූක කරුණාරත්න එංගලන්තයේ රජිව් ඕසේවිට 2 - 1 කින් ඒකළ තරගවැදී පරාජය වූහ. තිළිණි ජයසිංහ හා සුබෝධා කුමාරි කාන්තා යුගල තරගයේ දී එංගලන්තයේ මැරිනා හා හෙන්හර් හමුවේ 2 - 0 කින් පරාජය වූහ.සහය දිවීමේ පිලට5 වැනි ස්ථානයමීටර් 400 ඔ 4 සහාය දිවීමේ මූලික වටයේ තරගයේ ශ්‍රී ලංකා ක්‍රීඩකයෝ විනාඩි 3 : 8 : 77 කින් 5 වැනි තැනට පත් වූහ. එහි ප්‍රථම ස්ථානය දිනු බහමාස් ක්‍රීඩකයෝ විනාඩි 3 : 05 : 44ක කාලයක් ගත්හ. ශ්‍රී ලංකා පිලට ප්‍රසන්න සම්පත්, ධනුෂ්ක කරුණාරත්න, උදිත ගයාන් වික්‍රමසිංහ හා කසුන් කල්හාර ඇතුළත් වූහ. ශ්‍රී ලංකා පිලේ යෂ්ඨි හුවමාරුව දුර්වල මට්ටම තිබීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=s1010122</link>
    <topic>විලියම්ස් සොයුරියන්ටතාවකාලික විරාමයක්</topic>
    <author>ලොස් ඇන්ජලිස් (ඒ. එෆ්. පී.)</author>
    <content>පාදයේ ඇතිවූ ආබාධයක් හේතුවෙන් මේ වසරේ ඉදිරියේදී පැවැත්වෙන ටෙනිස් තරග වලින් ඉවත් වීමට අමෙරිකානු ටෙනිස් තරුව වන සෙරීනා විලියම්ස්ට සිදුවී ඇත.පසුගිය විම්බල්ඩන් ටෙනිස් සූරතාව දිනා ගැනීමෙන් අනතුරුව ආබාධයකට ලක්වූ සෙරිනා පුහුණුවීම් අතරතුරදී නැවත තුවාල ලැබීම නිසා ඉදිරි තරගවලට සහභාගී නොවීමට තීරණය කර ඇත.මේ අතර දණහිසේ ඇතිවූ ආබාධයක් හේතුවෙන් ඇගේ සොයුරිය වීනස් විලියම්ස් ද ඉදිරි තරගවලට සහභාගි නොවන බව දැනටමත් ප්‍රකාශ කර තිබේ.ඉදිරි තරගවලට සහභාගී නොවීමේ හේ්තුවෙන් විලියම්ස් සොයුරියන් ශ්‍රේණිගත කිරීම් වලදීද පහළ වැටෙනු ඇතැයි විචාරකයන් පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=s1010123</link>
    <topic>නාවික හමුදා ජල ක්‍රීඩා සූරතාපි‍්‍රයන්තට හා අරෝෂාට</topic>
    <author>ජගත් ගුණවර්ධන</author>
    <content>නාවික හමුදාව සංවිධානය කළ ජල ක්‍රීඩා උත්සවයේදී කිලෝ මීටර් 5 විවෘත කයැක් තරගයේ, පිරිමි අංශයේ ජය නාවික හමුදාවේ පි‍්‍රයන්ත පෙරේරා දිනා ගත් අතර කාන්තා අංශයේ ජය අරෝෂා ජයසුන්දරට හිමිවිය.මේ තරගයේදී පිරිමි අංශයෙන් ආර්. එම්. අමරසිංහ හා එන්. කොස්තා පිළිවෙළින් දෙවන හා තෙවන ස්ථාන ලබා ගත් අතර කාන්තා අංශයේදී නිශාන්ති කුලතුංග හා ලොරේන් ගැටේන් දෙවන හා තෙවන තැනට පත්වූහ.මේ තරගාවලියේදී පැඩල් බෝට්ටු තරගයෙන් එච්. බී. ඩී. මධුෂංක හා අබේශාන්ත ප්‍රථම ස්ථානය දිනාගත් අතර ඩී. ආර්. එස්. ප්‍රනාන්දු හා එගොඩවෙල දෙවන ස්ථානයත් ඩබ්ලිව්. වීරසිංහ හා ඩබ්ලිව්. කේ. ඒ. පී. චතුරංග තෙවන ස්ථානයත් දිනාගනු ලැබීය. කිලෝ මීටර් 1 පිරිමි කයැක් තරගයේ ජය පී. ඩී. පී. රත්නායක හා ආර්. ඩී. බී. අයි. විජේරත්නට හිමිවූ අතර කේ. වී. එස්. කුමාර හා බී. එස්. කේ. පි‍්‍රයසේකර දෙවැනි ස්ථානයත් ඩබ්ලිව්. ඒ සිරිවර්ධන හා කේ. කේ. එස්. ජයවර්ධනට තෙවැනි ස්ථානය හිමිවිය.මීටර් 500 කාන්තා කයැක් තරගයේ ජය විශාඛා විද්‍යාලයේ එන්. ඒ. එස්. ඩී. සිල්වා හා ටී. වෙල්ගම ට හිමි වූ අතර නාවික හමුදාවේ ඩී. එන්. විජේකෝන් හා කේ. අයි. පෙරේරා දෙවැනි ස්ථානයටත් බිසොප් විද්‍යාලයේ එස්. ගජනායක හා ඩී. හේරත් තෙවැනි ස්ථානයටත් පත්විය.කිලෝමීටර් 5 විවෘත ජෙට් ස්කී තරගයේ ජය තුෂාල්ට හිමිවූ අතර දෙවැනි ස්ථානය අපිත් විජේරත්නට හා තෙවැනි ස්ථානය එස්. කරුණාරත්නට හිමි විය. පසුගියදා කිරුළපන- නාවල ඇල මාර්ගයේදී මේ තරගාවලිය පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=s1010124</link>
    <topic>අන්තර් විශ්වවිද්‍යාලයීය 10වැනි ක්‍රීඩා උළෙල</topic>
    <author/>
    <content>විශ්වවිද්‍යාල 14 කට අයත් ක්‍රී‍්‍රඩක ක්‍රීඩිකාවන් සහභාගි වූ අන්තර් විශ්වවිද්‍යාලයීය 10වැනි ක්‍රීඩා උළෙල පසුගියදා නිමාවට පත් විය. අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් ආරම්භ වූ මේ ක්‍රීඩා උළෙලේදී යාපනය හා නැගෙනහිර විශ්වවිද්‍යාලයේ සිසු සිසුවියන් පිරිසක් සමඟ අග්‍රාමාත්‍යවරයා සුහද කතාබහක නිරත වූ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=s1010125</link>
    <topic>ගුවන්-නාවික සත් සාමාජික හොකී සූරතා දිනති</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ විජය විද්‍යාලය ආදි ශිෂ්‍ය සංගමය වාර්ෂිකව සංවිධානය කරන 12 වැනි නිජබිම සටන සමස්ත ලංකා සත් සාමාජික හොකී තරගාවලියේ පිරිමි සූරතාවය ශ්‍රී ලංකා ගුවන් හමුදා ක්‍රීඩා සමාජ පිල විසින්ද, කාන්තා සූරතාවය ශ්‍රී ලංකා නාවික හමුදා ක්‍රීඩා සමාජ පිල විසින්ද, හිමි කර ගත්හ.මෙම තරගාවලියට සමගාමීව පැවති සමස්ත ලංකා විවෘත අවුරුදු 40 න් ඉහළ පිරිමි තරගාවලියේ සූරතාවය මාතලේ පාර්ක් ක්‍රීඩා සමාජයටද මධ්‍යම පළාත් සහ ඕල්කට් පාසල් අතර පැවැති ආරාධිත වයස අවුරුදු 14 න් පහළ බාලක තරගාවලියේ සූරතාවය මාතලේ සහිරා ජාතික පාසලටද හිමි විය.ඩයලොග් සමාගමේ අනුග්‍රහය යටතේ පැවති මෙම තරගාවලිය නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණය කේන්ද්‍ර කර ගනිමින් පසුගියදා මාතලේ දී පැවැත්විණ.පිරිමි කණ්ඩායම් 22 ක්, කාන්තා කණ්ඩායම් 8 ක්, බාලක කණ්ඩායම් 12 ක් සහ වයස අවුරුදු 40 න් ඉහළ පිරිමි කණ්ඩායම් 5 ක සහභාගීත්වයෙන් පැවති මෙම තරගාවලියේ දී විනීතම කණ්ඩායමට හිමි විශේෂ සම්මානය දිනා ගැනීමට මීගමුව මාරිස්ටෙලා විදුහල් ක්‍රීඩා සමාජ පිල සමත් විය. තරගාවලියේ දක්ෂතම ගෝල් රකින්නා ලෙස ශ්‍රී ලංකා ගුවන් හමුදා පිලේ තුසිත් රත්නසිරි සහ දක්ෂතම ගෝල් රකින්නිය ලෙස මාතලේ විජය ක්‍රීඩා සමාජයේ හසිනි ලවංගා සම්මාන ලැබූහ.මම තරගාවලියේ සමාරම්භක උළෙල මධ්‍යම පළාත් ක්‍රීඩා ඇමැතිනී අනුෂියා සිවරාජ, මහත්මියගේ ප්‍රධානත්වයෙන් පැවැත්විණි. සමාප්ති උලෙළ සහ ජය සංකේත ප්‍රදානය විජය ආදි ශිෂ්‍ය ප්‍රවාහන නියෝජ්‍ය අමාත්‍ය රෝ්හණ දිසානායක මහතාගේ ප්‍රධානත්වයෙන් සිදු විය.මේ අවස්ථාවට මාතලේ ප්‍රාදේශීය සභාවේ සභාපති නිමල් ජයවර්ධන, මාතලේ නියෝජ්‍ය පුරපති පාලිත ජයසේකර, විජය විදුහල්පතිනි පද්මිණි ජයතිලක, ඩයලොග් සමාගමේ ප්‍රාදේශීය කළමනාකරු මනෝකාන්ත තංතිලගේ සහ විජය ආදි ශිෂ්‍ය සංගමයේ ලේකම් සරත් ජී. පුංචිහේවා යන මහත්ම මහත්මීන්ද එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=s1010126</link>
    <topic>ශ්‍රී ලංකා කාන්තා ක්‍රිකට් පිලටලකුණු 31ක ජයක්</topic>
    <author/>
    <content>ශ්‍රී ලංකා කාන්තා ක්‍රිකට් පිලේ නායිකා ශෂිකලා සිරිවර්ධනගේ සුපිරි තුන් ඉරියව් දස්කම් හේතුවෙන් දකුණු අප්‍රිකාවේ පැවැත්වෙන අයි. සී. සී. අභියෝගතා තරග මාලාවේ පකිස්තානය සමග පැවැති තරගයෙන් ලකුණු 31 ක විශිෂ්ඨ ජයක් වාර්තා කිරීමට ශ්‍රී ලංකා පිල සමත් විය.පිති හරඹයෙන් දස්කම් දක්වමින් පන්දු 78 කදී හතරේ පහර 5 ක් සමග නොදැවී ලකුණු 67 ක් රැස්කළ ශෂිකලා පන්දු යැවීමේදී ලකුණු 31 කට පකිස්තානු පිලේ කඩුලු 3 ක්ද බිඳ දමමින් තරගයේ වීරයා සම්මානයද හිමි කර ගත්තාය.පළමුව පන්දුවට පහර දුන් ශ්‍රී ලංකා පිල කඩුලු 6 කට ලකුණු 220 ක් රැස් කළේය. ශෂිකලා සිරිවර්ධනගේ ලකුණු 67 ට අමතරව චමරි පොල්ගම්පොල ලකුණු 41 ක්ද, චාමනී සෙනෙවිරත්න නොදැවී ලකුණු 27 ක්ද රැස් කළ අතර සුවිනි ද අල්විස් ලකුණු 25 ක් වාර්තා කළාය.පිළිතුරු ඉනිම ක්‍රීඩා කළ පකිස්තානය ඕවර 45.5 කදී ලකුණු 489 කට දැවී ගියේය. පකිස්තානු පිලේ නයින් අබ්ඩි ලකුණු 54 ක් වාර්තා කළාය.පන්දු යැවීමේදී ශෂිකලා සිරිවර්ධන ලකුණු 31 කට කඩුලු 3 ක්ද හිරුකා ප්‍රනාන්දු ලකුණු 13 කට කඩුලු 2 ක් ද දවා ලූහ.ප්‍රසාද ලකුණු සටහනේ මේ වන විට සහභාගිවූ තරග 4 ම ජයගත් දකුණු අප්‍රිකාව ප්‍රසාද ලකුණු 8 ක් ලබා පෙරමුණේ පසුවන අතර තරග 3 ක් ජයගත් කොදෙව් පිල ලකුණු 6 ක් ලබා දෙවැනි ස්ථානයේ පසු වෙයි. තරග 2 කින් ජය ගත් පකිස්තානය 3 වැනි ස්ථානයේ පසුවන අතර තරග 2 ක් ජය ගත් ශ්‍රී ලංකා පිල සිවුවැනි ස්ථානයේ රැඳී සිටියි. අයර්ලන්තය එක් තරගයකින් ජයගෙන පස්වැනි ස්ථානයේ සිටින අතර තරග 4 ම පරාජයට පත්වූ නෙදර්ලන්තය අවසන් ස්ථානයේ පසුවෙයි.මේ තරග මාලාවේ එක් දින තරගාවලියේ ශ්‍රීී ලංකා පිල සහභාගි වන අවසන් තරගය අද (12) අයර්ලන්තය සමග පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=f1010121</link>
    <topic>රටේ නීතිය කාටත් පොදුයි:ඇයි සමාව ගන්නලැජ්ජා වෙන්නෙ</topic>
    <author>සාකච්ඡා කළේ බුද්ධික සමන්ගුණවර්ධන ඡායාරූප - තුෂාර ප්‍රනාන්දු</author>
    <content>*මේ දිනවල දේශපාලන කරළියේ සාකච්ඡා කෙරෙන ප්‍රධාන මාතෘකාව වන්නේ හිටපු හමුදාපති සරත් ෆොන්සේකා මහතා සිරගත කිරීමයි. මේ සම්බන්ධයෙන් රජය නීතිමය පැත්තත් විපක්ෂ මන්ත්‍රීවරු මානුෂීය පැත්තත් විවරණය කරන අතර ජ්‍යෙෂ්ඨ දේශපාලනඥයකු ලෙස ඔබ මෙය දකින්නේ කෙසේ ද?රටේ නීතිය කාටත් පොදුයි. දුප්පත් පොහොසත් කම් හෝ ලොකු පොඩිකම් ගැන සලකා නීතිය උල්ලංඝනය කරනවා නම් එයයි වැරදි. ෆොන්සේකා මහතා හමුදා සේවයේ සිටිය දී කළ වැරදි ක්‍රියාවලට යුද අධිකරණයේ නඩු අහලා දඬුවම් දීල තිබෙනවා. ඒවාට එළියෙ නඩු අහල නෙවෙයි දඬුවම් දීල තියෙන්නෙ.මට මතකයි ඒ දවස්වල හමුදාවෙන් පැන ගිය සොල්දාදුවන් දස දහසක් පමණ අත්අඩංගුවට අරන් ඒ අයට යුද නීතියට අනුව දඬුවම් දුන්නා. ඉතිං ඒ පවුල්වල අම්මල, තාත්තල, බිරින්දෑවරු, දූ දරුවො මම ළඟටත් ඇවිත් ඒ සොල්දාදුවන් බේරාදෙන්න කියල ඉල්ලීම් කළා.අපි කොහොමද ඒවාට මැදිහත් වෙන්නේ. ? ඒ අයට හමුදාවයි දඬුවම් දීල තිබුණේ. ඒවාට අස්සන් කළේ හිටපු හමුදාපතිවරයාමයි. හැබැයි එක් පොහෝ දිනයක් නිමිති කරගෙන ජනාධිපති තුමා තමන් ගේ බලය පාවිච්චි කරලා ඒ හමුදා සෙබළුන් අට දහසක් පමණ නිදහස් කළා. මෙතැන දී අපි කියන්නෙත් නෑ හිටපු හමුදාපතිවරයා සිරගත කිරීම හොඳයි කියලා. හැබැයි ඒක හමුදා නීතිය. ජනාධිපතිවරයා කළ දෙයක් නෙවෙයි.දැන් බලන්න, එල්ලුම් ගහට නියම වූ කී දෙනෙක් අද රටේ ඉන්නව ද ? ඒත් ජනාධිපතිතුමා ඒකට අස්සන් කරනවද ? නැහැ හැබැයි මෙතනදී හමුදා අධිකරණයන් ගෙන ආ විනිශ්චයකට ජනාධිපතිවරයා අස්සන් කරනවා. එහෙම නො කළොත් මේ රටේ තව තව ප්‍රධානීන් ඕනතරම් වැරදි කරයි. ඒවටත් ජනාධිපතිවරයාට අස්සන් නො කර ඉන්න වෙනවා. මේක රටේ ප්‍රධානීන්ට හොඳ පාඩමක්. මේ දඬුවම දුන්නේ රටේ හිටපු තවත් එක් ප්‍රබල ප්‍රධානියෙකුට යි. විපක්ෂය මේක දන්නවා වුණත් ඒ අය උගුරට හොරා බේත් බොනවා. ඒ අය මේ සිද්ධිය හරහා ජනාධිපතිවරයාටත් එතුමා ගේ පවුලේ අයටත් පහර ගසනවා.අපි දැක්කා පාර්ලිමේන්තුවේ දී ෆොන්සේකා මහතා වුණත් මේ විදියට ජනාධිපතිතුමාටත් ඒ පවුලේ අයටත් කතා කළ ආකාරය. පාර්ලිමේන්තුවේ අපි කෑගහන්න යන්නේ නැති නිසා ඒවා උපේක්ෂාවෙන් බලා සිටියා.* මෙසේ ජයගත් යුද්ධයට නායකත්වය දුන් හමුදාපතිවරයා සිරගත කිරීම හරහා ශ්‍රී ලංකාවට ජාත්‍යන්තරයෙන් අපකීර්තියක් එල්ල වේ යයි ඔබ සිතන් නැද්ද ?යුද්ධය ජයගත්තේ හමුදාපතිවරයාගෙන් පමණක් නෙවෙයිනෙ. යුද හමුදාව විතරක් නෙවෙයි. නාවික හමුදාව, ගුවන් හමුදාව පොලිසිය, සිවිල් ආරක්ෂක බලකාය විශාල මෙහෙයක් කළා. අනික හමුදාපතිධූරය ලබන්න හිටියේ ජෙනරාල් මල්ලවාරච්චි යි. ජනාධිපතිතුමා ඒ තිබියදීත් ෆොන්සේකා මහතාට ඒ ධූරය පිරිනැමුවේ දැඩි විශ්වාසයකින්. ඒ විශ්වාසය බිඳින එක වැරදියි. ඒවටයි මේ දඬුවම් දීල තියෙන්නේ.අපි දන්නවා එස්.බී. දිසානායක මහතාට සිවිල් නඩුවක් තිබුණා. එතුමාට වැරදුණේ වචනයයි. ඒත් ඔහු සිරගත කළා. එතකොට ඒවා වැරදි නෙවෙයි ද ? එතුමා සිරගත කරල ඉද්දි මුලින් ම බලන්න ගියෙත් මමයි.දැන් තියන ප්‍රශ්නයේ දී දඬුවම් දීම නෙවෙයි ප්‍රධාන වෙන්නෙ. ඒක නීතියට අනුවයි සිද්ධ වුණේ. ඒත් එතුමාට නිදහස් වෙන්න අවස්ථාව තිබෙනවා. ඒකට විපක්ෂය ඉඩ දෙන්නෙ නෑ. මේක ම උරච්චි කර කර ඉන්නයි විපක්ෂයට ඕනෑ.ඔබ අහපු ප්‍රශ්නයට අනුව කියනව නම් ජාත්‍යන්තරයෙන් අපට වැඩක් නෑ. ඒ අය යුද්ධ කළෙත් නෑ. උදව් කළෙත් නෑ. ඇවිස්සුව විතරයි. ඒ අය යුද්ධයෙන් වාසි අත්පත් කරගත්තා. ළඟදි දවසක ඉන්දියාවේ විපක්ෂය ප්‍රකාශයක් කළා, අපේ ප්‍රශ්න පිටරටවලට දෙන්න ඕනෙ නෑ අපි රට තුළ ම ප්‍රශ්න විසදාගන්නවා කියලා. හැබැයි අපේ රටේ ? මොකක් ද වෙන්නෙ, ඒක ගැන පිටරටට ලියුම් ගහනවා. ඊ මේල් අරිනවා.ෆොන්සේකා මහත්තයට තවත් ජේ.වී.පී. යෙ. කොලේ බලන් කියව කියව ඉන්නැතුව නිදහස් වෙන්න අවස්ථාව තියෙනවා. එස්.බී. මහත්තයා නිදහස් වුණා වගේ එතුමාට ජනාධිපති සමාවක් ඉල්ලන්න පුළුවන්. එතුමා ව. හමුදාපති තනතුරට පත් කළේ ජනාධිපති නම් එතුමා දිව්රුම් දුන්නේත් ජනාධිපති ඉදිරියේ නම්, සේනාධිනායකයාත් ජනාධිපති නම් ඇයි සමාව ගන්න ලැජ්ජ වෙන්නෙ.* රටේ මහානායක හිමිවරුන් හා කතෝලික පූජකවරුන් ෆොන්සේකා මහතා නිදහස් කරන්නැයි කර තිබෙන ඉල්ලීම පිළිබඳ රජයේ ස්ථාවරය කුමක් ද?මහානායක හිමිවරු හා පූජක උතුමන්ලාගේ ඉල්ලීම සාධාරණයි. ඒත් ඒ අය විතරක් ඉල්ලල හරියනව ද ? එහෙම හරියන් නෑ නෙ. එතුමත් ඉල්ලීමක් කරන්න ඕනෑනෙ. නැත්නම් එතැන කියයි හාමුදුරුවො යි ඉල්ලීමක් කරල නිදහස් කළේ මම ඉල්ලුවේ නෑනෙ කියල. එහෙම නොකියයි කියල හිතන්න බැහැ. මොකද එතුමා මේ වනතුරු කතාකරල තියන ආකාරයට එහෙම කියයි කියල පැහැදිලියි.* ජනතා විමුක්ති පෙරමුණ ෆොන්සේකා මහතා නිදහස් කර ගැනීමට රටපුරා උද්ඝෝෂණ කරමින් හා අස්සන් එකතු කරමින් ජනතාව ඒකරාශී කරනවාජේ.වී.පියට එතුමා නිදහස් කරගන්න කලින් එදා හමුදා සෙබළුන් මරා දමපු හැටි මතක්කරගන්න කියන්න. මට මතකයි තිරප්පනේ එක පවුලක වයසක අම්මයි තාත්තවයි ගෙට දාල, ගෙදර බඩුමුට්ටුත් ඒ උඩටම දාල ගෙට ගිනි තිබ්බා. පුතා හමුදාවෙ නිසා ඒ අම්මයි තාත්තයි අමු අමුවෙ පිච්චිලා මැරුණා. ඒ විදියට ජේ.වී.පි ය කී දෙනෙක් හමුදා සාමාජිකයන් හා ඒ අයගෙ පවුල්වල අය මැරුවද? අද හිටපු හමුදාපති නිදහස් කරගන්න කතාකරන්නෙ ලැජ්ජ නැති නිසයි.එයාලට රට වටේ අස්සන් එකතු කරන්න ඕනෙ නෑ. ඒ අයගෙ වැඩ අපි දැක්කනෙ පහුගිය කාලෙ. හිටපු ජනාධිපතිනිය එක්ක වැඩ කරන්න අරන් වැව් හදනව කියලා. චොපර්වලින් ගමන් ගිය හැටි අපට මතකයි. ඒත් මොනවද අවසානෙට කළේ.මේ අස්සන් එකතු කරන්න කලින් එදා ඔවුන් මරපු හමුදා පවුල්වලට වන්දියක් ගෙවල හිටිනම් නරක ද ?* විපක්ෂ නායකතුමා ඉල්ලීමක් කළා කේ. පී.ට දෙන පහසුකම්වත් ෆොන්සේකා මහතාට ලබාදෙන්න කියා. එහෙත් ඩිව් ගුණසේකර මහතා ප්‍රකාශ කළේ බන්ධනාගාර වෛද්‍යවරයා නිර්දේශ කළොත් පමණක් විශේෂ පහසුකම් ලබා දෙන බවයි.ඔය කතාව මමත් අහගෙන හිටියා. ඇත්තෙත් ම වෛද්‍යවරයා පරීක්ෂා කරලා එතුමාට විශේෂ පහසුකම් සැපයීමක් අවශ්‍ය බව ප්‍රකාශ කළොත් තමයි සිර කරුවකුව සිටින නිසා විශේෂ පහසුකම් ලබා දෙන්න හැකි වෙන්නෙ. මොකද නීතිය කාටත් පොදුයි. හැබැයි ප්‍රශ්නෙ තියෙන්නෙ ඔය කතාව රනිල් වික්‍රමසිංහ මහත්තයා කළ එකයි. එතුමා එස්.බී. මහත්තයා හිරේ ඉද්දී ඔය කතා කිව්වෙ නෑ නෙ. ඒකට කැමැත්තෙන් ද ඉඳල තියෙන්නෙ.* ඒ අතර ජනාධිපතිවරයා ඇතුළු පිරිසක් එක්සත් ජාතීන් ගේ සංවිධානයේ සමුළුවට සහභාගී වීමට යාම පිළිබඳ විවිධ වෙබ් අඩවි චෝදනා රැසක් එල්ල කර තිබුණා.රටකට යද්දි අපේ හෝටල්වත් අපේ ගෙවල් දොරවල්වත් එහෙ නෑ. ජනාධිපතිතුමා යනවිට ඒ ගමනට සෑහෙන පිරිසකට සහභාගි වෙන්න වෙනවා. ජනාධිපතිවරයාට ආරක්ෂාවටත් පිරිසක් යා යුතු වෙනවා. මේ ගිය පිරිස පාරෙ තියන්න බෑ. හිතන්න, ඒ රටවල්වල වතුර ටික පවා මුදලට යි ගන්නෙ. අනික අපට ඒ රට ආරාධනා කරල තිබුණ නම් ඒ රට අපට ඒවා සපයනවා. ඒත් අපි එක්සත් ජාතීන්ගේ සංවිධානයේ සාමාජික රටක් විදියට සහභාගි වෙද්දි අපි ඒ වියදම් දරා ගත යුතු යි. අපේ රටේ දැන් මොකක් කළත් නාස්තිය කියලා බනිනවා. මිනිහෙකුට පඩියක් දුන්නත් නාස්තිය ලු, හැබැයි මම දන්නවා ඔය කියන අය ඒ කාලෙ කරපු දේවල්. උඩ බලාගෙන කෙළ ගහන්න ඕන් නෑනෙ. අවසානයේ රෝයල් එකේ කාන්තාවන් නිර්වස්ත්‍රයෙන් නැටෙව්වා. ඒ අයට දැන් කියන්න තියන්නෙ බලේ තියෙද්දි මොළේ නෑ. මොළේ තියෙද්දි බලේ නෑ කියල යි.* එම සමුළුවේ දී ඇමරිකානු ජනාධිපතිවරයා ශ්‍රී ලංකාව දැඩි දෝෂ දර්ශනයට ලක් කළබවත් ඇතැම් මාධ්‍ය වාර්තා කළා.ඇමරිකාවේ ජනාධිපති වුණත් ඔහු ලෝකයේ ම ජනාධිපති වුණත් ඔහුට පුළුවන් වුණා ද ත්‍රස්තවාදය පරදන්න ? දහස් ගණන් සමූල ඝාතනය කරද්දි ලෝක වෙඳ මධ්‍යස්ථානයට, පෙන්ටගනයට ගහද්දි බින්ලාඩන්ගේ කෙස් ගහක්වත් අල්ලගන්න ඔබාමාට හැකි වුණා ද ? ඒත් ලෝකයේ ම දරුණුත ම ත්‍රස්තවාදියා කියල පිළිගත් ප්‍රභාකරන් දණගස්සන්න අපේ ජනාධිපතිවරයාට හැකි වුණා. අපට නම් ශ්‍රී ලාංකිකයන් විදියට වටින්නේ ඔබාමා නෙවෙයි අපේ ජනාධිපතිවරයා යි.ඔය මහ ඉහළින් කතා කරන ඔබාමා බලයට ඇවිත් මොනවද කළේ ? දැන් ඇමෙරිකාවට මොක ද වෙලා තියෙන්නෙ.? අපි නිදහස් රටක් විදියට ඉන්නවා. ඒ අය අපි දිහා බලන් අඬනවා. නිදහස් වෙන්න බැරුව. ඔබාමා අපට තියා ඒ රටටවත් කරපු දෙයක් නෑ. අපට මොකටද ඒ අයගෙ කතා. අපේ රටේ මේ තියන සම්පත් හරියට කළමණාකරණය කරගත්තම අපට ඔය එක රටකටවත් අතපාන්න ඕනෙ නෑ. අපේ නායකයා ඒ සුද්දන් ට අතපාන්න යන්නෙ මොකට ද ? මේ වගේ පුණ්‍ය භූ®මියක නායකයෙක් එවැනි රටකට අතපාන්න ඕනෑ ද? අපට පුළුවන් සුද්ද දිහා බලන් ඉන්නැතුව දියුණු වෙන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=f1010122</link>
    <topic>යාල වන උයනෙන් මතු වූකොටි රුව</topic>
    <author>සටහන හා ඡායාරූප සුසන්ත විජේගුණසේකර</author>
    <content>ඉර ගිලෙන්නට තැනක් හොයමින් සිටිනවාක් මෙන් පෙනෙන්නට තිබුණි. රත්නපුර හරහා ඇඹිලිපිටිය, උඩවලව වනෝද්‍යානය පසුකරන විට ඉරට තරහ ගොස් තිබුණි. කතරගම පසුකර යාල වන උයනට අපි සැපත් වන විට සවස 6.00 ට ආසන්නව තිබුණි. ගමන් වෙහෙස අධිකය.නොනවත්වා ගමන් කිරීම හේතුවෙන් හිස බමන්නට වූයේ මගේ පමණක් නොවේ, සෙසු සගයන්ගේ ද තත්ත්වය ඊට වැඩි වූවා මිස අඩු වූයේ නම් නැත. උද්‍යානයේ පිවිසුම් දොරටුවෙන් ඇතුළුව අපේ අවසර පත්‍රයට අනුව ඔන්ඩච්චි බංගලාවේ රාත්‍රිය ගත කිරීමේ භාග්‍යය අපට ලැබී තිබුණි.ඉක්මන් රාත්‍රී ආහාර වේලක් සමඟ නිස්කලංක පරිසරයේ සුන්දරත්වය විඳ ගැනීමට අපේ නවාතැනෙන් මඳක් එළියට හිස පොවා බැලීම පමණක් ප්‍රමාණවත්ය. නොනවත්වා ඇසෙන රෑහී ශබ්දයත් සමඟ ගෙම්බන්ගේ ශබ්දය රාත්‍රිය පසාරු කරගෙන අපේ කන්වලට වැටෙන්නාක් බඳුය. ඉතාමත් ඈතින් අලින් ගේ කුංචනාදයක් ඇසී නෑසී යන්නේ හිතට මඳ චකිතයක් ඇතුළු කරමිනි.ඇත්තටම රාත්‍රිය ඉතාමත් කෙටි වූවාක් වැනිය. නින්දත් නොනින්දත් අතර ගෙවී ගිය රාත්‍රිය නොයෙකුත් වන සතුන්ගෙන් පිරුණු සිහිනවලින් යුක්ත වීම සිනා උපදවන සුළුය.දැන් කාටත් උවමනාව හිමිදිරියේම සතුන් බැලීමට යාමටය. කෑවායින්, නොකෑවායින් අපි වනජීවී නියාමක මහතා සමඟ යාල වන උයන නැරඹීම පිණිස පිටත්වීමු. උදෑසන යාල අයිති කරගෙන සිටින නොයෙකුත් කුරුලු රංචු ජෙට් වේගයෙන් අපේ ජීප් රථය ළඟින් ඉගිලී යයි. තවත් වේගය බාල කළ විට තැන් තැන්වල ගස්වල ලැගුම් ගන්නා මොනරුන් ද දැකගත හැකි විය. නමුත් මගේ මිතුරු කැළ නොනවත්වාම නඟන ශබ්දය වනාන්තරයේ සිටින සතුන් බියපත් කර ඇති වග මඳ වේලාවකට පසුව මට වැටහුණි.කොපමණ අවවාද කළ ද කිසිවකු කටපියාගන්නා පාටක් නම් නැත. නොනවතින විහිළු තහළු කෙතරම් රසවත් වුවත් ඒ ශබ්දයට වනාන්තරයේ බොහෝ සතුªන් බිය වී ඇතිවාක් වැනිය. වෙනදා දකින සුලභ සත්වයන් මිස දුර්ලභ සතුන් දැක ගැනීමේ භාග්‍යයක් නම් මේ වන විටත් අපිට උදාවී නොතිබුණි. කාටත් නොකියා හිතේ සඟවාගෙන සිටි රහසක් මට තිබුණි. එනම් යාල වන උයනෙදී කොටියකු ගේ ඡායාරූපයක් ගැනීම ය.මාර්ග උපදේශක මැකර් සමඟ ඉදිරිපස අසුනේ සිටි මගේ බලාපොරොත්තුව ඔහුද දැන සිටියාක් වැනිය. ඔහු අවවාදාත්මකව කීවේ සෙසු අයට ශබ්ද නොකර සිටින ලෙසයි. කුමක්දෝ වාසනාවකට සගයෝ නිශ්ශබ්ද වූහ. හදිසියේම අපේ ජීප් රථය ඉදිරියෙන් වනාන්තරයේ තණ බුදින්නට පැමිණ සිටි විශාල ගෝනුන් කිහිප දෙනකු දිව ගියේ අනපේක්‍ෂිත ලෙසිනි. දුවන මුවන් ඡායාරූපයකට හසුකර ගැනීමට අපොහොසත් වුවත් ළඟ ළඟම ඊටත් වඩා වටිනා දසුනක් ඇතැ’යි මගේ යටි හිත කීය.අපි දැඩිසේ නිශ්ශබ්දව වනාන්තරය තුළට ජීප් රථය පදවාගෙන යන්නට වීමු. කණ්ණාඩිය හොදින් ඇසමත රඳවාගෙන මම කැමරාව සූදානම් කරගෙන සිටියේ හොඳම හොඳ ඡායාරූපයක් ගැනීමේ අරමුණිනි. ජීප් රථයේ එන්ජිමෙන් නඟින ශබ්දය හැරෙන්නට සෙසු ශබ්ද සියල්ලම නැතිවී ගියාක්මෙන් විය.මගේ ඇස් වඩාත් තියුණුව වනාන්තරය හරහා කිඳී යන්නට විය. පියවි ඇසට නොපෙනෙන එනමුත් මගේ් කැමරා කාචයට පෙනෙන කදිම පුල්ලි කිහිපයක් තරමක් ඈතක චලනය වන්නාක් මෙන් දැනුණ හෙයින් සියල්ලන්ට ම නිශ්ශබ්ද වන ලෙස මුවට ඇඟිල්ල තබා කීමට මට වේලාවක් තිබුණි.වඩා වේගවත්ව කැමරාවේ රූප සටහන් කර ගැනීමට මා සමත්වූයේ යම් ආවේශයක් ලැබුවාක් මෙනි. පුල්ලි සහිත සත්ත්වයා ඉතාමත් අපරික්‍ෂාකාරී ලෙස වනාන්තරයෙන් එළියට ආවේ ළඟ ළඟ අඩි තබමිනි. පෙනුමින් හෙතෙම ඉතා පිරිසුදුය. දැන් කොටියා අප දෙසම තියුණු බැල්මකින් බලා හිඳියි. තවමත් ක්‍රියාත්මක එන්ජිම ඒ අවධානය වැඩි කරන හෙයින් තරමක් වාහනය පසුපසට ගෙන එන්ජිම ක්‍රියා විරහිත කරන ලෙස මැකර්ට දැන්වූවෙමි.මගේ ඉඟි භාෂාව වටහාගත් මැකර් මා කියූවක් කළ මුත් කොටියා දැක පී‍්‍රති ප්‍රමෝදයට පත්ව ජීප් රථයෙන් බිමට බහින්නට තැත් කරන මා ශක්තිමත් අත් දඬුවකින් වාහනය තුළට ඇද දැමීමට සමත් විය. මැකර් මගේ ඒ අනුවණ ක්‍රියාව නැවැත්වීමට තීරණය කළේ ක්‍ෂණිකවමය. දැනටමත් කොටි රජා ගේ දුර රූප ගණනාවක් ම මා සතුවී අහවරය. එහෙත් මට අවශ්‍ය කදිම සමීප රූපයකි.දැන් කොටියාත් අපේ ජීප් රථයත් අතර ඇත්තේ අඩි හයක පමණ දුරකි. වාහනයේ එන්ජිම ද ක්‍රියා විරහිත කොට අවසානය. එක් රෞද්‍ර බැල්මකින් හිත කිලිපොළා යන තරමට ම, එක් පිම්මකින් අපේ උගුරු දණ්ඩට පැනීමට දැන් කොටි හපුවාට හොඳටෝම ඉඩකඩ තිබේ. හිත කොපමණ ශක්තිමත් වුවද දැඩි බියකින් වෙළී ගත් මගේ අත කැමරාවට වාරු නැතිවාක් මෙනි.තැතිගැන්ම කොතරම් ද යත් මා කෙටි වේලාවක් මේ අපූරු සත්ත්වයා දෙස බලාගත්වනම බලා උන්නෙමි. ඒ දෑසේ පැවැති දැඩි බැල්ම පරයා කුමක්දෝ නිරහංකාරකමක් මට පෙනෙන්නට විය. හරියට මා මෝහනය කර ගැනීමට උත්සාහ කරන කපටි ජාවාරම්කරුවකු මෙන් කොටියා මගේ් දෑස දෙසම බලා ඉන්නට විය.වන නියාමක මැකර් සිටින බවක්වත් කොටියා නොදන්නේ යැයි හැඟවීමට උත්සාහ ගත්තාක් වැනිය. ඔහු මැකර් දෙස නම් වැරදිලාවත් බැලුවේ නැත. නිතරම කෑ කොක්සන් දෙන මගේ මිතුරු පිරිවර දෙසවත් කොටියා බැලුවේ නැත. ම’ මිතුරෝ මීයට පිම්බාක් මෙන් නිශ්ශබ්දය.යළිත් හොඳ සිහියට පැමිණි මම මගේ රාජකාරිය පටන් ගතිමි. ක්ලික්, ක්ලික්, ක්ලික් හඬින් නොනවත්වාම කෙටියා ගේ රුව මම කැමරා කාචයේ සටහන් කර ගන්නට වීමි.මා මෝහනය කිරීම වැඩක් නැති දෙයක් යැයි සිතා කොටියා මගේ දෑස මඟහැර යළිත් වෙනත් දිශාවකට යන්න පටන් ගත්තේය. පාර හරහා මාරුවීම කොටියා ගේ සැලසුම බව පැහැදිලි වූයේ කොටියා ගේ ඇස් යොමු වූ දිශාව නිරීක්‍ෂණය කිරීමෙන් අනතුරුව ය. පාර මාරුවී මඳ දුරක් ගිය තැන දිය කඩිත්තකි.දිගු පුළුන් වැනි අවසානයක් ඇති තම නැට්ට නටවමින් කොටියා බැරෑරුම් මුහුණකින් යුක්තව පාර හරහා යන්නට වූයේ මට තවත් ඡායාරූප බොහොමයක් ගැනීමට මහඟු අවස්ථාවක් සලසා දෙමිනි. යළිත් මගේ කැමරාව කාර්යබහුල විය. එක ළඟ, ළඟ ඡායාරූප ගැනීම ඒ මොහොතේ මගේ් එකම බලාපොරොත්තුව විය. යන ගමන නතර කර කාලය දෙස බැලූ කොටියා ගේ මුහුණේ තව කවුරුන් හෝ පැමිණෙතැ’යි බලාපොරොත්තුවක් තිබුණේ යැයි මේ දැණුත් මට සිතෙයි. සැහැල්ලු ලෙසින් පුළුන් වැනි අවසානයක් ඇති නැට්ට වනමින් ගිය කොටියා දිය කඩිත්තට මඳ දුරක් තිබී යළිත් පසුපස හැරී බැලුයේ මගේ් දෙනෙත දෙසම යැයි විකාර අදහසක්මට ඇති විය.හා... යමු යමුඅමාරුවෙන් කතා නොකර සිටි මිතුරු කැළ කොටියාගෙන් ගැලවීමේ සතුටින් දෝ එකවරම කෑ ගසන්නට විය. කොටියකු මෙතරම් ළඟින් ඡායාරූප ගැනීමට ලැබීමෙන් පසුව මා සිටියේ වෙනත් ලෝකයකය. යළි යළිත් මගේ කැමරාවේ සටහන් කොටියා ගේ රූප අගටත් මුලටත් නරඹන්නට වූ මම ඒ සියලු ඡායාරූප අතරින් හොඳම ඉරියව්ව තෝරා ගැනීමට වෙහෙස වීමි.සියලු සතුන් එකවර කැලයෙන් එළියට ඇවිත් වැනිය. නරියෙකුත්, පිල්කළඹ විදහාගත් මොණරකුත් මගේ ඡායාරූප එකතුවට අයිති විය. අධික රශ්මියෙන් යුක්ත වැලි පොළොව මත බඩගා ගිය සර්පයකු ඩැහැගැනීමට ඉගිල ආ උකුස්සකුත් මගේ ඡායාරූප ගොන්නට එකතු විය.ඒ සියල්ල පරදා මගේ වනගත චාරිකා අතර මුල්තැනට පැමිණි රෞද්‍ර කොටියා නම් තවමත් මට අමතක කිරීමට නොහැකිය. කොයිතරම් කඩවසම්ද? කොයිතරම් භයානකද? ඒ තරමට ම ඒ කොටියා මහත්මා ගුණයෙන් යුක්තය. අඩි හයක් ළඟින් සිටි අපේ ජීවිතවලට හානියක් කිරීමට නොසිතා අසල දිය කඩිත්තෙන් වතු බී යාමට තීරණය කිරීම මහත්මා ගුණයක් යැයි කීම සාධාරණය.ඉන් පසුව යාල අභය භූමිය පුරා දැකි කිසිම සත්ත්ව රුවක් මාව පී‍්‍රතියට පත්කිරීමට සමත් වූයේ නැත. ඉතින් අපේ ගමන කෙටි විය. මා සෙයූ දෙය ලැබූ හෙයින් අපි ගමන අතරමඟ නවතා යළිත් ඔන්ඩච්චි බංගලාවට ගියෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=f1010123</link>
    <topic>නොකියූ කතාවක් සොයාසැරි සැරුවෙමි</topic>
    <author>නිවන්ති තිලකරත්න ඡායාරූපසමන්ත වීරසිරි</author>
    <content>අපූරු කතාවක හෝඩුවාවක් මා දෙසවන වැකෙමින් තිබිණි. ඒ හෝඩුවාව පැමණ තිබුණේ එක් කුඩා කඳු ගැටයකිනි. ඒ කුඩා කඳු ගැටය සිසාරා අප ඇවිද ගියේ ඒ අපූරු කතාව කුමක් දැයි සොයන අටියෙනි. කටු පඳුරින් සමන්විත ලදු කැළෑ කඳු ගැටය වසාගෙන ඇත. ඒ වන බූටෑව අතරින් රිංගා ආ ඒ අපූරු කතාව යළි යළිත් මගේ දෙසවන වැකෙන්නට විය.කාලාන්තරයක් තිස්සේ ජල බිඳක පහස නොලැබූ කේඩෑරි වූ කටු පඳුරු සහිත මේ වන බූටැවේ මේ සෑම ගහ කොළකට ම කියන්නට කතාවක් තිබිණි. ඒ ඔවුනට දිය බිඳක් නොලැබෙන කතාව නම් නොවේ. උදෑසන සිට පතිත වුණු හිරුගේ රශ්මියෙන් උණුසුම් වි සිටි සෑම ගල් පර්වතයකට ම කියන්නට කතාවක් තිබිණි. ඒ හිරු ඔවුන් දවාලූ කතාව නම් නොවේ.දිය පුරවාගෙන ගලක් මත නිසොල්මන්ව සිටි ගල්වලට ද කියන්නට කතාවක් තිබිණි. ඒ ගල්වලේ ජලය පල්වෙමින් තිබෙන බව නම් නොවේ. කඳු ගැටය පාමුල වූ අත් හැර දමන ලද වැව ද කියන්නට කතාවක් තිබුණි. ඒ වැව අතහැර දමා තිබෙන බව නොවේ. මේ සියල්ල පවසන්නට වුණේ එක ම කතාවකි. ඒ අන් කිසිවක් නොව අතීතය පිළිබඳ ය.සූරියවැව පඩිකෙම්ගල ඓතිහාසික පුදබිමට අපි පා තබා සිටියෙමු. මහගල් වැව වාරි කර්මාන්ත මායිමේ මේ පුදබිම පිහිටා ඇත. ක්‍රි. පූ. 3වන සියවස තරම් ඈත අතීතයකට මේ පුදබිම උරුමකම් කියයි. අනුරාධපුරයේ සිට රුහුණට පැමිණ එහි පාලනය ගෙන ගිය දේවානම් පියතිස්ස රජුගේ බාල සොහොයුරු මහානාග රජ සමයට අයත් ආරාමයක් ලෙස පඩිකෙම්ගල හැඳින්වේ.තරමක් උස් වූ කඳු ගැටය තරණය කළ පසු පුදබිමේ ශේෂයන් හමු වේ. ගල් පර අතුරා නිම වූ උස් පදනමක් මත ආගමික ගොඩනැඟිලි ඉදිකර තිබූ බවට අනුමාන කළ හැකි ය. ඒ අනුව ප්‍රධාන පිවිසුම් දොරටුවේ උස් පඩිපෙළක් තිබෙන්නට ඇත. එහෙත් අද එවැනි පඩි පෙළක් දැකිය නොහැකි ය. ඉතිරිව ඇති මුරගල එවැනි පඩි පෙළක් තිබුණු බවට සාක්ෂි දරයි.වර්තමාන විහාරය ගොඩනඟා ඇත්තේ පිවිසුම් දොරටුවේ වම් පසිනි. අපි ඒ විහාරය පසු කර කඳු ගැටයේ උඩට නැඟීමු. වල් බිහි වී ගිය උස් පඩි ගොඩැල්ලක් වම් පසින් දිස් වෙමින් තිබේ. තැනින් තැන විසිරී ගිය ගඩොල් ය. එය දාගැබක් වන්නට ඇතැයි අපි අනුමාන කළෙමු. ඒ බව සනාථ කෙරෙන තවත් සාක්ෂියක් අප හමුවේ විය. ඒ දෙකඩ වූ නිදන් ගලකි. එහි නිදන් තැන්පත් කිරීමට සැකැසූ කොටු විසි පහකි. කාලයක මේ පුදබිම නිදන් හොරුන්ගේ රජ දහනක් වී තිබුණු බවට මේ නිදන්ගල සාක්ෂි දරයි.න බූ ටෑව අතරින් අතීත උරුමය මතුව එද්දී ඒ ගැන සිතට දැනෙන්නේ අභිමානයකි. එහෙත් ඒ ගැන කිසිදු හැඟීමක් නැත්ත වුන් ද සිටිනා බවට පවසන්නට වුනේ විනාශ කළ අතීත උරුමයේ ශේෂයන් ය. ඇතැම් මුරගලක දෑත් විනාශ කර ඇත. ශිර්ෂය විනාශ කළ බුදු පිළිමයක කවන්ධය පමණක් ඉතිරිව ඇත. බුදු පිළිමයක කවන්ධය පමණක් ඉතිරිව ඇත. බුදු පිළිමයේ ශිර්ෂය විනාශ කරන්නට තරම් සැහැසී වූ මිනිසුන් සිටිය ද කටු පඳුරු අතරින් එබී බැලූ නේක වර්ණ ගත් මල් සෑදී පැහැදී සිටියේ බුදු පුදට නොවේ දැයි මට සිතිණි.කැටයම් නොකළ සඳකඩ පහණක් ද කිසියම් කතාවක් කියමින් සිටියි. එහි හැඩය අපට සුපුරුදු සඳකඩ පහණේ හැඩයට වඩා වෙනස් ය. විහාර මන්දිරයක ශේෂයක් ද අපට දැක ගත හැකි විය. කොරවක්ගල සහිත ශෛලමය පියගැට පෙළක් ද මෙහි තවමත් සුරක්ෂිත ය. එහි බහිරව රූප ද කැටයම් කර තිබේ.පඩිකෙමිගල පුදබිම සතු වු විශිෂ්ටතම අතීත උරුමය වූයේ බෝධිඝරයයි. වෙනත් බෝධිඝරයන්හි දක්නට නොලැබෙන අපූර්ව ලක්ෂණ කීපයක් මේ බෝධිඝරය සතු ය. එය අටපට්ටම් හැඩැති ය.එමෙන් ම එහි කැටයම් ද කොටා ඇත. ඒ කැටයම්වලින් නිරූපණය වන්නේ සත් සතියයි. සුජාතාවන් කිරිපිඬු පිළිගැන් වූ අවස්ථාවේ සිට ම සත් සතිය නිරූපණය කර තිබීම ද තවත් විශේෂත්වයකි. පුරාවිද්‍යා දෙපාර්තමේන්තුව මේ බෝධිඝරය සංරක්ෂණය කර තිබීම සතුටට කරුණකි.බෝධිඝරය පසෙකින් නැඟී සිටි ගල් කණු දාසයක් අපට තවත් යමක් පවසන්නට විය. යම්කිසි ගොඩනැගිල්ලක ශේෂයන් යැයි අනුමාන කළ හැකි ය. ඒ අසලින් වැසිකිළි ගලක් ද හමු වී ඇත. ඒ නිසා මෙය ආගමික ගොඩනැඟිල්ලක් නොව ගිමන්හලක් යැයි මතයක් ද වේ.තවත් තැනෙක ඉතා උස් වූ ගල් කණු රැසකි. මේ උස් වූ ගල් කණු නිසා ම එය දෙමහල් ගොඩනැඟිල්ලක් වත්තට ඇතැයි සැලකේ. එය ධර්ම ශාලාවක් යැයි අනුමාන කෙරේ. එපමණක් ද නොවේ භික්ෂුන් වහන්සේලා වැඩ සිටියේ යැයි සැලකෙන කුටි හයක ස්මාරක ද මේ පුද බිමෙන් හමු වී ඇත.කඳු ගැටයේ අනෙක් මායිමට ළඟා විය යුත්තේ වන බූටෑව තුළිනි. කටු පඳුරු මඟ හරිමින් වග බූටෑව පීරමින් අපි මේ අතීත කතාවේ තවත් ඉසව් සොයා ගියෙමු. තැනින් තැන වූ ගල් කණු ඒ ගැන කියන්නට විය. එහෙත් ඒ කතාවල අඟක් මුලක් සොයා ගත නොහැකි ය. මන්ද බොහෝ දේ තවමත් පස්යට වැළලී තිබෙන බැවිනි.අපි කඳු ගැටයේ එක් මායිමක වූ ගල් තුළට පැමිණියෙමු. රත් වූ ගලට සිසිල බෙදෙන දිය පිරී ගිය ගල්වලකි. එයට බැසීමට කෙටූ ගල් පඩි පෙළකි. මේ ගල්වල කෙතරම් ගැඹුරුදැයි සිතාගත නොහැකි ය.එහි වූ නිශ්චල බවත් ගුප්ත බවත් නිසාවෙන් එය බොහෝ ගැඹුරු වන්නට ඇතැයි අපි සිතුවෙමු. අප සමඟ වූ එක් සඟයෙක් දඬු කැබැල්ලක් කඩා ගෙන මෙහි ගැඹුර මනින්නට උත්සාහ කළත් එය අසාර්ථක ප්‍රයත්නයක් විය.මේ පුද බිමට පඩිකෙම්ගල යැයි නම ලැබිමට හේතු වී ඇත්තේ ද මේ ගල් වලයි. ගම්මුන් මේ ගල්වල හඳුන්වන්නේ ‘කෙම” යනුවෙනි. කෙමට බැසීමට ගල් පඩි ද ඇත. එය පදනම් කරගෙන මේ විහාරයන්ට පඩිකෙම්ගල යන තබා ඇත්තේ මෑත ඉතිහාසයේ ය. ඒ 1958 තරම් මෑතක ලූනම ඥානානන්ද හිමියන් ඇතුළු පිරිස මේ පුද බිමෙහි වැඩ වාසය කරන්නට පමණක් පටන් ගත් දා පටන් ය. මේ පුද බිම අතීතයේ කුමන නමකින් හැඳින් වූවා දැයි කීමට සමතෙක් නොවී ය.ගල්වල පසුකරගෙන අපි කඳු ගැටයේ තවත් මායිමකට කේන්ද්‍ර වූයේ සෑහෙන තරම් දුරක් වන බූ ටෑව අතරින් ගමන් කිරීමෙන් අනතුරුව ය. පහළින් දිස්වෙමින් තිබුණේ අතහැර දැමූ වැවක ශේෂයන් ය. වෑ කන්ද මායිමට වන්නට පමණක් ජලය ස්වල්පයක් දැකිය හැකි විය. කෙසේ වුවත් ඒ දසුන සුන්දර ය. හාත්පස වන බූ ටෑවයි. කිසිදු මිනිසෙක් හෝ ගෙයක් දොරක් හෝ පේන තෙක් මානයක නැත.හිරු සමුගෙන යමින් තිබුණු හෝරාවයි. වන බූටෑවේ නිහැඬියාවත් තනි වූ වැවත් සමුගෙන යමින් තිබුණු හිරුගේ දසුනක් අපව මේ බිමෙහි ඇද බැඳ තබා ගන්නට උත්සාහ කළේ ය. එහෙත් අප මේ පුද බිමෙන් සමුගෙන යාමට කාලය උදා වී තිබිණි. නමුදු අවසන් නොකළ කතාවක් අප සතුව ඇත. පඩිකෙම්ගල ගැන අවසන් නොකළ ඒ කතාවේ අහුමුළු සොයන්නට ඔබට භාර කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=f1010124</link>
    <topic>තරුණයනි, අමුත්තක් කරන්න</topic>
    <author/>
    <content>මා ඔහුව කිසිම දවසක දැක තිබුණේ නැත. එහෙත් අසා තිබිණි. මා අසා තිබුණේ ඉතාම සුළු කාරණා කිහිපයක් පමණි. හේ අගනුවර කලා පෙළ නමින් සංවිධානයක් පිහිටුවාගත් බවත් ‘සාමා’ නමින් සිනමා පටයක් අධ්‍යක්ෂණය කළ බවත්ය. මම තව තවත් සුළු කරුණු කාරණා දැන සිටියෙමි. ඒවා පැහැදිලි නැත. නොඑසේනම් සත්‍යයෙන් තොරය.කවදාවත්ම නුදුටු වූවකු පිළිබඳව කවරෙක් හෝ ඔබගෙන් විමසා සිටියේ නම් ඔබ පත්වන අපහසුතාවය කවරාකාරද? කනගාටුවක්, බියක්, ලැජ්ජාවක් නොඑසේම් වෙනත් තත්ත්වයකට ඔබ පත්විය හැකියි. මම එවන් වූ අපහසුතාවකට පත්ව සිටින්නෙමි. එය කනගාටුවක්දැයි, ලැජ්ජාවක්දැයි මම නොදන්නෙමි. අවසානයේ දී මම එක්තරා තීරණයකට එළැඹුනෙමි.මම, ඔහුව සොයන්නට වීමි.හේ ගෝනදූව හඳුන්ගේ දොන් ලීලචන්ද්‍ර පෙරේරා ය. 1935 වසරේ ජුනි මස 26 වැනි දින රත්නපුරයේ තිරුවානකැටියේ දී උපත ලැබීය. ඔහු ප්‍රාථමික අධ්‍යාපනය ලැබුවේ රත්නපුර තිරුවානකැටියේ මිශ්‍ර පාඨශාලාවකිනි. හේ පුංචි කාලයේ දී ඇදුම රෝගයෙන් පෙළුණි. තිරුවානාකැටිය ග්‍රාම්‍ය සීත කලාපයකි. ඒ දේශගුණය යටතේ් ඔහු ඇදුම රෝගයෙන් මහත් පීඩාවක් වින්ඳේය. අවසානයේ දී මවුපියන් යම් තීරණයකට එළැඹුණාහ. ඒ සීත දේශගුණයෙන් ඔහුව ඈත්කර තැබීමය.මවුපියෝ, ඔහුව සම ඌෂ්ණ දේශගුණයක් සහිත කොළඹ නගරයේ නවත්වන්නට තීරණය කළහ. මේ පුංචි කොල්ලා, කොටහේන ප්‍රදේශයේ ගල්පොත්ත පාරේ නිවසක නතර වූයේය. ගමේ ඇළ දොළ, තණ කොළ ආශ්‍රයේ ගත කළ කාලය නිමාවිය. කුරුලු ගී දුරස්ව ගියේය. නගර පරිසරයට හැඩ ගැසෙන්නට පුංචි කොල්ලාට සිදුවිය. හේ ද්විතීය අධ්‍යාපනය සඳහා කොටහේන ප්‍රදේශයේ ශාන්ත බෙනඩික් විද්‍යාලයට ඇතුලු වූයේය. අනතුරුව කොටහේන කුමාර විද්‍යාලයට ඇතුළත් විය.මේ පුංචි කොල්ලා ගේ නම වන ගෝනදූව හඳුන්ගේ දොන් ලීලචන්ද්‍ර පෙරේරා යන්න දිගු බැවින් ඔබගේත් මගේත් පහසුව පිණිස මෙතැන් සිට ඔහු ජී. ඩී. එල්. පෙරේරා යන නමින් හඳුන්වා දෙන්නෙමි. ජී. ඩී. එල්. පෙරේරා පිළිබඳව අද අප කතාබහ කරන්නටත්, ලියන්නටත්, සොයන්නටත් අවශ්‍ය වන කාරණාව නිර්මාණය වන්නේ ඔහු ද්විතීය අධ්‍යාපනය ලද කොටහේන කුමාර මහ විද්‍යාලයේ දීය. ඒ ඔහු කලාව නම් විෂයට යොමුවීම නිසාය. එවකට එම විද්‍යාලයේ විදුහල්පති වූයේ ධර්මසේන අරම්පත්ත මහතාය. ජී. ඩී. එල්. පෙරේරා කලාව දෙසට හැරීමට බෙහෙවින් බලපෑවේ කුමාර විද්‍යාලයේ එඩ්වින් හේවා කපුගේ මහතා බව 1982 වසරේ දී සරසවි පුවත්පතට ප්‍රකාශ කර තිබිණි.1953 වසරේදී ශිෂ්‍ය අවධියේදීම ඔහු ‘කුමාර රංග‘ නමින් වේදිකා නාට්‍යයක් නිෂ්පාදනය කළේය. එහි ඔහුත්, අමිත මල්ලවාරච්චිත්, කල්‍යාණි ගුණතුංගත් රංගන ශිල්පීහු වූහ. එඩී ජයමාන්න හා රුක්මනී දේවියගේ ප්‍රධානත්වයෙන් නාට්‍යය රඟදැක්විය. එසේම වසර අවසානයේ පැවැත්වෙන විවිධ ප්‍රසංගය සඳහා ඔහු සමවයසේ සිසුහු හා එක්ව නාට්‍ය නිෂ්පාදනය කොට පෙන්වූහ.‘ඇස් ලැබීම’, ‘කම්බා හොරු’ එසේ වේදිකාගත කළ නාට්‍ය නිර්මාණ දෙකකි. එක්තරා අවස්ථාවක දී මෙම නාට්‍ය නරඹන්නට පැමිණි ප්‍රවීණ ලේඛක කරුණාසේන ජයලත් මහතා ජී. ඩී. එල්. පෙරේරා නම් සිසුවා සම්බන්ධයෙන් එක්තරා පුවත් පතකට මෙසේ සටහන් කොට තිබිණි. “අනාගතයේ දවසක දක්ෂ කලාකරුවන් විය හැකි පිනේ පිං ලකුණු පහළ කරන තරුණ කලාකරුවන් මේ නාට්‍ය උත්සවයේ දී අපි දුටුවා.”මා ජී. ඩී. එල්. පෙරේරා පිළිබඳ දැන සිටි එක් කාරණාවක් වූයේ ඔහු පිහිටුවා ගත් කලා පෙළ නම් සංවිධානය පිළිබඳවයි. “කලා පෙළ” සංවිධානයට මුල් අත්තිවාරම වැටෙන්නේ කොටහේන කුමාර විද්‍යාලයේදීය. ඔහු, කලාවට ලැදි සම වයස් සිසුන් පිරිසක් හා එක්ව මෙම සංවිධානය පිහිටුවා ගත්හ. එහි අනුශාසක වූයේ විදුහල්පති තුමාය. සභාපති වූයේ එඩ්වින් හේවා කපුගේ ගුරුවරයායි. ජී. ඩී. එල්. පෙරේරා මෙහි ලේකම්වරයා වූයේය.තරුණ ජී. ඩී. එල් පෙරේරා අධ්‍යයන පොදු සහතික පත්‍ර සාමාන්‍ය පෙළ විභාගයෙන් සමත් වූයේය. මවුපියන් ගේ අරමුණ වූයේ ඔහුට තාක්ෂණික අධ්‍යාපනයක් ලබාදීමටය. ඒ, පුතාව ඉන්ජිනේරුවකු කිරීමේ පරමාර්ථයෙනි. ඔහු මරදාන ප්‍රදේශයේ පිහිටි කාර්මික විද්‍යාලයට ඇතුළත් කෙරිණි. එහෙත් ජී. ඩී. එල්. වෙතින් කලාවට තිබූ නොතිත් ආශාව පහව නොගියේය. කාර්මික විද්‍යාලය ආසන්නයේ බෝඩ්ම් කාමරයක වෝල්ටර් විමලරත්න නමින් තරුණයෙක් නතරව සිටියේය.ජී. ඩී. එල්. පෙරේරා, වෝල්ටර් විමලරත්න ගේ් මිත්‍ර ඇසුරට වැටුණි. හේ තාක්ෂණික අධ්‍යාපනය පසෙකදා කලාවට ඇඟෑළුකම් පාන්නට පටන් ගත්තේ මී වදයකට ලොල් වූ වලසකු පරිදිය. වොල්ටර් නම් මිත්‍රයාගේ කුඩා කාමරය සංගීත සංදර්ශනයක සිරි ඉසිලීය. ඒ ජී. ඩී. එල්. පෙරේරා ඇතුලු තරුණයන්ගේ සහෘද එකතුව නිසාය. “ඒ දවස්වල මම සිනමාවට උමතුවෙන් වගේ ආසා කළා. කොටහේන ටවුමේ තිබුණු සෙල්ලමහල්, ගෙයිටි වගේ හෝල්වල ප්‍රදර්ශනය කළ සෑම සිනමා පටයක්ම නැරඹුවා.මගේ වැඩිමහල් සහෝදරයා දේශපාලනය කළා. ඒ නිසා ඔහුට නිතරම සිනමාපට නරඹන්න ආරාධනා ලැබෙනවා. එක් අවස්ථාවකදී එවැනි ආරාධනාවකට මගේ සහෝදරයාට යන්න ලැබෙන්නෙ නෑ. ඔහු, ඒ අවස්ථාව මට බාර කළා. එය ටීටර් නාටකයක් විවෘත කිරීම සඳහායි. ටීටර් එක ප්‍රදර්ශනය කරන්නේ මරදාන ප්‍රදේශයේ. මම, මගේ මිත්‍ර වෝල්ටර් සමඟ එය නරඹන්න ගියා.”මෙම ටීටර් නාටකයේ භාෂාව කඨෝරය. කතා සන්දර්භය නීරසය. රඟපෑම් අතාත්විකය. ඉන් මහත්සේ කලකිරීමට පත්වූ ජී. ඩී. එල්. පෙරේරා නාට්‍ය ශාලාවෙන් පිටතට පැමිණියේ තමා කොටහේන කුමාර විද්‍යාලයේ දී ශිෂ්‍යයකු ලෙසින් සිටි අවධියේ මීට වඩා හොඳ නාට්‍ය කළ බවත්, කීවේ දැන් මීටත් වඩා හැම අතින්ම උසස් නිර්මාණාත්මක අයුරින් නාට්‍ය කළ හැකි බවත් තම මිත්‍රයා වන වෝල්ටර් හට උදම් අනමිනි. තොටළඟ තුංගසේන මාස්ටර් එවකට ජනපි‍්‍රය නාට්‍ය නිෂ්පාදකවරයෙකි.ජී. ඩී. එල්. පෙරේරාගේ මිත්‍රයකු විසින් ඔහුව මෙම නාට්‍ය නිෂ්පාදකවරයා වෙතට කැඳවාගෙන යන ලදී. තුංගසේන මාස්ටර්ගේ හමුවීම, සොඳුරු නොවීය. එහිදී ඔහුට අසන්නට ලැබුණේ නාට්‍ය නිෂ්පාදනය දුෂ්කර, අධික වියදම් සහිත හා නාට්‍ය නිෂ්පාදනයට තමා මෝරා නොමැති බව වැනි පසුගාමී වදන්ය. එහෙත් එයින් මේ දහඅට හැවිරිදි තරුණයා පසුබැස්සේ නැත. තොටළඟ තුංගසේන මාස්ටර්ගේ හමුවීමෙන් හේ සිත් රිදවාගෙන සිටියේය. එදින ඔහුට නින්ද නොගියේය. එම නිදිවර්ජිත රාත්‍රියේ ජී. ඩී. එල්. පෙරේරා නාට්‍ය පිටපතක් ලිව්වේය.ජී. ඩී. එල්. පෙරේරා නම් තරුණයාගේ කලාවේ ප්‍රථම අත්තිවාරම මෙන්ම මෙරට නාට්‍ය හා සිනමා ක්ෂේත්‍රයේ තීරණාත්මක මංසන්ධියට පාර තොට කිවූ ‘කඳුළු’ නම් වේදිකා නාටකය බිහි විය. වෝල්ටර් විමලරත්නගේ කුඩා බෝඩිං කාමරයේ ‘කඳුළු’ නාටකයේ පුහුණුවීම් සිදුවිය. මෙහිදී නාටකයේ චරිත ඉල්ලා තම මිත්‍රයන් ඔහුට කරදර කරන්න පටන්ගත් බවත්, නාටකය ප්‍රදර්ශනය කරන්නේ කෙසේද යන්න පිළිබඳව ඔවුන් කිසිවෙක් කල්පනා නොකළ බවත් ‘කලා පෙළ’ නම් සංවිධානයට පදනම වැටුණේ මෙහිදී බවත් ජී. ඩී. එල්. පෙරේරා 1997 වසරේ ඉරිදා ලංකාදීප පුවත්පතට ප්‍රකාශ කර සිටියේය.ජී. ඩී. එල්. පෙරේරා ප්‍රකාශ කරන පරිදි ඔහුගේ කලා පෙළ සංවිධානය වටා එක් වූ බොහෝ දෙනකු තමා මෙන්ම ඒ ඒ ක්ෂේත්‍රයන්හී ‘අ, ආ’ යන්න පවා නොකියවූ නවක පිරිසක් මෙන්ම ඇතැම්විට ඒ ඒ ක්ෂේත්‍රයන්හි තමන් සතු සමාජ කුසලතා පිළිබඳ හැ¼ඟීමක් ද නො තිබූ, විවිධ ආර්ථික දුෂ්කරතා මධ්‍යයේ ජීවත් වූ පිරිසකි.1956 වසර මෙරට සිනමා සාහිත්‍ය කලා සේම දේශපාලන අංශයේද ප්‍රබෝධයක් ඇතිවූ කාලයකි. ලෙස්ටර් ජේම්ස් පීරිස් ගේ ‘රේඛාව‘ සිනමාපටය, මහාචාර්ය සරච්චන්ද්‍රයන්ගේ ‘මනමේ’ නාටකය, සහ ජී. ඩී. එල්. පෙරේරා ගේ කලා පෙළ සංවිධානය ඉදිරිපත් කළ ‘කඳුළු’ නාටකය වේදිකාගත කළේද මෙම වසරේදී වීම විශේෂත්වයකි.1958 වසරේ දී බොරැල්ල තරුණ බෞද්ධ සමිති ශාලාවේ දී ‘කඳුළු’ වේදිකාගත කෙරිණි. නාට්‍ය ශාලා ගාස්තුව වූයේ රුපියල් විසි පහකි. දෙනවක හාමිනේ්නම් නවක නිළිය වේදිකාවට පැමිණි ප්‍රථම දිනයේ දී ඇය රඟපාන්නට කැමැති වූයේ මුහුණ රෙදි කඩකින් වසාගෙන ප්‍රේක්ෂකාගාරයට පිටුපාගෙනය. ඊට හේතු වූයේ නිළි වෘත්තිය එකල කාන්තාවන්ට අකැපයැයි සමහරුන් තුළ තිබූ ආකල්පයයි.“මා කළ ප්‍රථම නාටකයේ තිබුණේ නාට්‍යමය ලක්ෂණවලට වඩා සිනමාපට වල ලක්ෂණයි. මගේ මේ මුල්ම නාටක සෑම එකකම වාගේ ඇතුළත් වුණේ දකුණු ඉන්දියාවේ බාල බොළඳ සිනමා පටවල ලක්ෂණයි. එයට හේතුව විදිහට මා දකින්නේ, අප ඒ සිනමාපට නිතරම නැරඹීමට යන්න ඇති. එහෙත් වේදිකා නාට්‍ය නිර්මාණය කිරීමේ හොඳ අවබෝධයක් මට ලැබුණේ ‘සාමා’ නාටකය කිරීමෙන් පසුවයි.”කොළඹ නාගරික ජීවිතය, පෙම්හබ, මිනීමැරුම් ආදියෙන් පිරුණු කතාවක් සහිත ඔහු තම දෙවැනි නාට්‍ය වූ ‘මනමාලකම’ නිෂ්පාදනය කළේය. එහි සිනමාපටවල සේ පසුබිම් ගීත ගායනා තිබිණි. ගීත පදමාලා ඉන්දියාවේ හින්දි සිනමාපට ගීතවල අනුකාරක විය.1962 වසරේ දී සාමා නාටකය නිෂ්පාදනය විය. ජී. ඩී. එල්. පෙරේරා එවකට කම්කරු දෙපාර්තමේන්තුවේ සේවය කළේය. ‘සාමා’ හි නවක නළු නිළියන් පිරිසකි. ‘සාමා’ නාටකය වේදිකාගත කොට ලැබුණු ජනපි‍්‍රයත්වය කෙතරම්ද කිවහොත් රාජකීය රඟහල විවෘත කළ මුල්ම නාටකය වේදිකාගත කිරීම සඳහා මෙම නාටකය තෝරා ගත්තේය. ඒ එවකට සිටි නාට්‍ය සංස්ථාවේ සභාපති වූ එම්. ඩී. සුගතපාල මහතා විසිනි. මෙම කාලයේ දී ජාතික නාට්‍ය කලා සංස්ථාව නමින් ආයතනයක් ඇතිවිණි. එයින් ප්‍රථමයෙන් කළේ නාට්‍ය උළෙලක් පැවැත්වීමය. 1962 වසරේ දී නාට්‍ය උළෙල පැවැත්වුණි. මෙම උළෙල සඳහා ඉදිරිපත් කොට තිබුණේ විශ්වවිද්‍යාලයන්හි නිෂ්පාදනය කරන ලද නාටක පමණි. එම රාමුවෙන් පිට පැන මේ සඳහා සාමා නාටකය තෝරාගෙන තිබිණි.ජී. ඩී. එල්. පෙරේරාගේ සාමා නාටකය සම්බන්ධයෙන් රෙජී සිරිවර්ධන නම් නාට්‍ය විචාරකයා ඩේලි නිවුස් පුවත්පතට මෙසේ සටහනක් කොට තිබිණි. “වේදිකා නාට්‍ය කලාව පිළිබඳ අඩු අවබෝධය නිසා මතුවන ඌනතා මඟහරවා ගතහොත්, අනාගතයේ දී හොඳ නිර්මාණ බිහිකළ හැකි තරුණයකුගේ කුසලතා මේ නාටකයෙන් පෙනේ.”සාමා නාටකය නිෂ්පාදනය කිරීමෙන් ඇතිවූ ප්‍රබෝධය නිසා ඔහු ‘සක්කර වට්ටම්’, ‘මෙහෙව් ලෝකෙක’, ‘තොටුපළ’, ‘හෙවනැලි’, ‘ඉහට වහල නිල් අහසයි’, ‘සංසාර ගමනක්’, ‘මඟුල් මතේ’, ‘රතුරෝස’ වැනි වේදිකා නාට්‍ය රැසක් නිෂ්පාදනය කළේය.‘මෙහෙව් ලෝකෙක’ නැමැති තාත්වික නාට්‍යය නිෂ්පාදනය රාජ්‍ය නාට්‍ය උළෙලක දී තරග කළේ සුගතපාල ද සිල්වාගේ ‘බෝඩිංකාරයෝ’ නාට්‍ය සමඟිනි. එහි රංගනයෙන් දායක වූ ලියෝනි කොතලාවල හොඳම නිළිය ලෙස සම්මාන ලබාගත්තාය. 1964 වසරේ දී ජී. ඩී. එල්. පෙරේරා තොටුපළ නමින් නාට්‍යයක් නිෂ්පාදනය කළේය.එය මෙරට ජනවාර්ගික ගැටලුව පිළිබඳව සාකච්ඡා කළ ප්‍රථම වේදිකා නාට්‍ය ලෙසට සැලකේ. මෙම නාට්‍යය සඳහා ජාතික නාට්‍ය කලා සංස්ථාවේ හොඳම වේදිකා නාට්‍ය නිෂ්පාදනයට හිමිකම් කීය. ‘තොටුපළ’ නාට්‍යය අගය කරමින් ඩෙන්සිල් පීරිස් නැමැති විචාරකයා ඉන්දියාවේ පළවන ILLUSTRATED WEEKLY සඟරාවට විචාරයක් ලිව්වේය.මෙම කාලයේ දී කලා පෙළ රැස්වීම් පවත්වන්නට අවශ්‍ය ඉඩකඩක් පිළිබඳ ගැටලු පැන නැගිණි. බොහෝවිට ඔවුන් රැස්වූයේ ජී. ඩී. එල්. පෙරේරාගේ සහෝදරයාගේ වැලිකඩ පිහිටි නිවසේ වූ කොස් ගස පාමුළය. කලා පෙළ සාමාජික දෙපළක් වන ජී. ඩබ්ලිව්. සුරේන්ද්‍රටත්, ලියෝනි කොතලාවලටත් නාට්‍ය උත්සවයේ දී ලකිසුරු නම් සම්මාන ලැබුනාහ. මෙම ප්‍රබෝධය නිසාම සුගතපාල සෙනරත් යාපා සාමා නාට්‍ය නිෂ්පාදනය සිනමා පටයක් ලෙස නිර්මාණය කළ යුතු බවට යෝජනාවක් ඉදිරිපත් කළේය. මෙය ඇසීමෙන් එතැන සිටි කිහිප දෙනෙකුම සිනහ වූහ.1962 වසරේ දී ජී. ඩී. එල්. පෙරේරා සාමා නාට්‍යය පෙළ, සිනමා තිර රචනයක් ලෙස සකස් කළේය. සිනමා පටය නිර්මාණය කිරීම සඳහා අවශ්‍ය මුදල් සොයා ගැනීම පිණිස කලා පෙළ සංවිධානය විසින් නිෂ්පාදනය කළ වේදිකා නාට්‍ය රටේ අස්සක් මුල්ලක් නෑරම වේදිකාගත කරන ලදී. නාට්‍ය ප්‍රදර්ශනය කිරීමෙන් ලැබෙන ආදායම සිනමාපටය තැනීමේ අරමුදලට බැර කෙරිණි. රුපියල් දෙසිය පනහට තිබූ කලා පෙළ අරමුදල දවසින් දවස විශාල විය.ශ්‍රී ලංකාවේ ප්‍රථමවරට සමුපකාර ක්‍රමයට නිෂ්පාදනය කළ ප්‍රථම සිනමාපටය සාමා විය හැකි බවත් මෙම සිනමාපටය බිහිවීම හාස්කමක් මිස අන් කිසිවක් නොවන බවත් ආචාර්ය ලෙස්ටර් ජේම්ස් පීරිස් මහතා ප්‍රකාශ කළේය.රුපියල් දෙසිය පනහකින් පටන්ගත් එකම සිංහල සිනමාපටය සාමායි. කලා පෙළ සාමාජික සාමාජිකාවන් පරිත්‍යාගශීලීව කටයුතුª කරමින් රුපියල් 40,000 කට මෙම සිනමාපටය නිෂ්පාදන විය.‘සාමා’ සිනමා පටය ඉතා ජනපි‍්‍රය වූ නිර්මාණයකි. විශේෂයෙන්ම එහි වූ සංගීතය මෙම ජනපි‍්‍රයතාවට හේතුවූ බව ප්‍රකටය. මෙහි සංගීතය අධ්‍යක්ෂණය කළේ විශාරද අමරදේවයන්ය. ඔහුට සහාය වූයේ ජයතිස්ස අලහකෝන්ය. 1965 වසරේ සරසවි සිනමා සම්මාන උළෙලේ විශේෂ ජූරි සම්මානය සාමාට හිමි විය. ඒ හොඳම සිනමාත්මක නිර්මාණය උදෙසාය.1965 වසරේ දී එංගලන්තයේ පැවැති පොදු රාජ්‍ය මණ්ඩලීය සිනමාපට උළෙලේ තරගකාරී අංශය සඳහා ලෙස්ටර් ජේම්ස් පීරිස්ගේ ගම්පෙරළිය සමඟ ජී. ඩී. එල්. පෙරේරාගේ සාමා ද ප්‍රදර්ශනය කෙරිණි. එම උළෙලේ දී වඩාත් කැපීපෙනුණ සිනමාපටය වූයේ සාමා බව එහි සභාපති හාර්ලි ජෝන්ස් සඳහන් කළේය.‘සාමා’ සිනමාපටය නිර්මාණය කිරීමෙන් අනතුරුව ඔහු ‘සැඩොල් කඳුළු’ සිනමාපටයේ සම අධ්‍යක්ෂක ලෙස කටයුතු කළේය. ‘දහසක් සිතුවිලි’, ‘රෝමියෝ ජුලියට් කතාවක්’, වැනි සිනමාපට ගණනාවක් ජී. ඩී. එල්. පෙරේරා බිහි කළේය. තමා වඩාත් තෘප්තිමත් බවටත්, ප්‍රමෝදයටත් පත්කළේ ‘දහසක් සිතිවිලි’ සිනමාපටය බව ඔහු පවසා සිටියි. මාලනී ෆොන්සේකා ප්‍රථමයෙන්ම සිනමා නිර්මාණයකට සම්බන්ධවන්නේ මෙම සිනමා පටයෙනි.1969 වසරේ දී බ්‍රිතාන්‍ය කවුන්සිල ශිෂ්‍යත්වයක් ලබා ජී. ඩී. එල්. පෙරේරා ලන්ඩන් බලා ගියේය. ඒ සිනමාකරණය හැදෑරීම පිණිසය. ලන්ඩන් නගරයේ ඔහු දිගු කාලයක් පදිංචිව සිටියේය. එහිදී ජී. ඩී. එල්. පෙරේරා ‘ඉගිලෙන කුරුල්ලෝ’ නමින් සිනමා පටයක් අධ්‍යක්ෂණය කළේය. එහෙත් එය අතරමඟ නතර විය.මි. මී. 16ක ‘දුර ගිය ගමනක්’ නමින් සිනමා පටයක් නිර්මාණය කළද ජාතික චිත්‍රපට සංස්ථාවෙන් එයට මුදල් දීම ප්‍රතික්ෂේප කරන ලදී. ඔහු PETER OF THE ELEPHANTS නමින් ඉංගී‍්‍රසි භාෂාවෙන් සිනමා පටයක් නිර්මාණය කළේය. මේ සඳහා ද බාධක රැසක් ජාතික චිත්‍රපට සංස්ථාව එල්ල කරන ලදී. ඔහුගේ සිනමා ජීවිතයට එල්ල වූ බාධාකිරීම්, අවහිරතා බොහෝය. එහෙත් ජී. ඩී. එල්. පෙරේරා ඒ කිසිවකින් අධෛර්යයට පත් නොවීය.1982 වසරේ දී ලන්ඩනයේ දී ප්‍රථම වරට ටෙලි නාටකයක් නිර්මාණය කළේය. ඒ ‘රට ගිය ඇත්තෝ’ නමිනි. ‘WINNERS AND LOOSERS’ නමින් ඔහු මෙ’රට ප්‍රථම ටෙලි සිනමා පටය නිර්මාණය කළේය. මේ පිළිබඳව ජයදේව උයන්ගොඩ ‘ලංකා ගාඩියන්’ පුවත් පතට විචාරයක් ලියා තිබිණි. “මේ ටෙලි චිත්‍රපටය ලාංකේය රූපවාහිනී නිෂ්පාදකවරුන්ට අත් පොතක් විය යුතු’යැයි එහි සඳහන් විය.හේ 1996 වසරේ දී බ්‍රිතාන්‍ය ගුවන් විදුලියේ (BBC) ශ්‍රවණ ශ්‍රාවක වන හුවමාරු වැඩපිළිවෙළේ මෙ’රට නියෝජිතයකු වශයෙන් කටයුතු කළේය. එහි සේවය කළ කාලයේ දී ඕඕඛ් ආයතනය වෙනුවෙන්  ‘PASSAGE TO ENGLAND’  යන ටෙලි චිත්‍රපටය තැනීය. ලින්ඩ්සේ ඇන්ඩර්සන්, ඩෙරික් මැල්කම් වැනි ප්‍රකට සිනමාවේදීන් ඔහුගේ ටෙලි සිතුවමට බෙහෙවින්ම අගය කළහ. 1999 වසරේ දී ජී. ඩී. එල්. පෙරේරා BBC ආයතනයෙන් ස්ථීර සේවයෙන් විශ්‍රාම ගත්තේය.‘චක්‍රායුධ’ සිනමා පටය ඔහුගේ අවසාන අධ්‍යක්ෂණය සටහන් කළ නිර්මාණයයි.මා අධ්‍යයනය කළ දෙයින් හා කලා පෙළ සංවිධානය හරහා ලබාගත් අත්දැකීම් මේ රටේ සිනමා හිතෛෂීන් සේවයක් ලබාගත්තේ නෑ. මේ ගැන ඉතා හොඳින් කල්පනා කර මම මහනුවර කරල්ලියද්ද නම් සුන්දර ග්‍රාමයේ අක්කර හතරක ඉඩමක් මිලට අරගත්තා. එහි ගොඩනැඟිලි දෙකක් ඉදිකළා. ආලෝක, ශබ්ද උපකරණ මිලදී රැගෙන අසරණ දරු දැරියන් වෙනුවෙන් සිනමා ආයතනයක් හැදුවා.”හේ නව පරම්පරාව සම්බන්ධයෙන් සුබවාදීය.“අමුත්තක් කරන්න බලන අලුත් අයට මම කැමැතියි. විචාරකයෝ නිසා කම්පාවට පත්වෙන්න එපා. සැඟවුණු හැකියාවන් ඇති දක්ෂ තරුණයන් අද බහුලයි. ඔවුන්ට මඟපෙන්වීමක් අවශ්‍ය වෙලා තිබෙනවා.”ගෝනදූව හඳුන්ගේ දොන් ලීලචන්ද්‍ර පෙරේරා නම් පුංචි කොල්ලා ඇදුම රෝගයෙන් පෙලුණි. ඔහු ඉන් මහත් පීඩාවක් වින්ඳේය. එහෙත් දැන් හේ සැත්තෑපස් වැනි ජන්ම වසර සමරන්නෙකි. ඔහු පුංචි සන්දියේ පීඩාවිඳි ඇදුම රෝගය පිළිබඳ අසන්නට මගේ හිත කැමැත්තෙනි. එහෙත් ඒ ගැන විමසන්නට මෙය වේලාවක් නොවේ.කිසිම දවසක නුදුටුවකු පිළිබඳ කවරෙකු හෝ ඔබෙන් විමසා සිටියේනම්, ඔබ පත්වන අපහසුතාව ගැන දැන් ඔබට ප්‍රකාශ කර සිටින්නට ඇත්තේ කුමන විදිහේ උත්තරයක්ද?අනුසාර මාහිංගොඩ.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=f1010125</link>
    <topic>වන්නියේසුදු ගමරාළ</topic>
    <author>බන්ධුල ආර්. ගුලවත්ත</author>
    <content>සැතපුම් දහස් ගණනක ඈතම ඈත දීපංකරයක උපන් ඔහු අපේ රටට ආවේ බ්‍රිතාන්‍ය යටත් විජිත ආණ්ඩුවේ සිවිල් සේවකයෙකු වශයෙනි. එංගලන්තයේ උපන් ඔහු අපේ රජ රට ගොවි ජනතාව අතර ඉතා ඉක්මනින් සුහදශීලී මිතුරෙකු බවට පත් වුණේය. ගමරාළ අපේ ගැමි සංස්කෘතියේ ගැමි නායකයෙකි. ගමේ ප්‍රධානියාය. එංගලන්තයෙන් ලංකාවට පැමිණි සුදු ජාතිකයෙකු රජ රට ජනතාවගේ ආදරය සෙනෙහස හිමි කර ගත් සුදු ගමරාළ බවට පත්වීම පිටුපස බොහෝ රසවත් වැදගත් තොරතුරු ඇත.රජරට ගැමියන් සුදු ගමරාළ යනුවෙන් හඳුන්වනු ලැබූ ඔහු දෙපයින් ඇවිද නොගිය අඩි පාරක් පටු පාරක් අතු පාරක් මහ පාරක් එකල වන්නිකරයේ නොවීය. සිංහල ජනතාව ඔහුට තම පණ මෙන් ආදර ගෞරව කළහ. එකල ඒ ප්‍රදේශයේ අණසක පැතිර වූ අහංකර සුදු ජාතිකයෝ මේ වන්නියේ සුදු ගමරාළ නොරිස්සූහ. හෙන්රි ජෝජ් නම් ඉංග්‍රීසි ජාතිකයා විසින් මේ සුදු මිනිසා හඳුන්වනු ලැබුයේ බාගෙට සුද්දෙකු හෙවත් ඉංග්‍රීසි අඩලයක් ලෙසිනි. අඩලය යනු පොල් බෑය හඳුන්වන තවත් නාමයකි.මේ සුදු ගමරාළ වරක් රාජ්‍ය මන්ත්‍රණ සභාවේ උතුරු මැද පළාත සඳහා ඡන්දය ඉල්ලුවේය. ඔහු ගැමියන්ට කීවේ එකම එක දෙයක් පමණි. ‘නුඹලා මට ඡන්දය දුන්නොත් මම මන්ත්‍රණ සභාවට යනවා. . . නොදුන්නොත් ගෙදර යනවා. .’ යන්න පමණකි. පාරම්පරික සිංහල අපේක්ෂකයන්ද පරදවා ඔහු දෙවරක්ම මන්ත්‍රණ සභාවට ගියේය.අපි ඒ සුදු ගමරාළ කවුදැයි විමසන්නට 1931 රාජ්‍ය මන්ත්‍රණ සභා තොරතුරු වෙත ද 1924 – 1927 දක්වා පැවැති ව්‍යවස්ථාදායක සභාව වෙත ද පිවිසෙමු.1927 සැප්තැම්බර් 27 දා උතුරු මැද පළාත් ආසනයට එච්. ආර්. ප්‍රීමන් පත්වූයේ නිතරගයෙනි. එවකට ඔහු ඒ පළාතේ සිවිල් නිලධාරියෙකි. 1931 රාජ්‍ය මන්ත්‍රණ සභා ඡන්දයට එච්. ආර්. ප්‍රීමන් යළිත් තරග කළේය. ප්‍රතිඵල මෙසේය.එච්. ආර්. ප්‍රීමන් – 8311එස්. ඩී. ක්‍රිෂ්ණරත්න – 868වැඩි ඡන්ද – 74231936 රාජ්‍ය සභා මන්ත්‍රණ සභා මැතිවරණයෙන් එච්. ආර්. ප්‍රීමන් පත් වූයේ නිතරගයෙනි. කොට්ඨාස හතකට හත් දෙනෙකු නිතරගයෙන් පත් විය. එකම යුරෝපීය ජාතිකයා වූයේ එච්. ආර්. ප්‍රීමන්ය.එංගලන්ත උප්පැන්න සහතිකයේ සඳහන් අන්දමට ඔහු හර්බට් රේනර් ප්‍රීමන් ය. රාජ්‍ය මන්ත්‍රණ සභා මන්ත්‍රී එච්. ආර්. ප්‍රීමන් නම් වූ ඔහු සිය මානව හිතවාදී දෘෂ්ටියෙන් උතුරු මැද පළාතේ අහිංසක ගොවි ජනතාවට මුළු හදවතින්ම ආදරය කළේය.අධිරාජ්‍යවාදය ශක්තිමත් කරන්නට සිවිල් නිලධාරියෙකු ලෙස ඔහු මෙහි පැමිණිය ද සිංහලයාගේ සැබෑ සංස්කෘතියෙන් ද අව්‍යාජත්වයෙන් ද වශී වන්නට ඔහුට වැඩි කලක් ගත වූයේ නැත. එහි සෘජු ප්‍රතිඵලය වූයේ වන්නියේ දිළිඳු අසරණ ගැමි ජනතාවට ඉටු දෙවියෙකු ලැබීමයි. කුªඩයක් කිහිල්ලේ රුවා ගත් ඔහු පාවහන් නොමැතිව වන්නියේ පැල්පතක් පැල්පතක් පාසා ගොස් ගැමියන්ගේ දුක සැප සොයා බැලුවේය. ඔවුන්ගේ ප්‍රශ්න වලට අවශ්‍ය විසඳුම් ලබා දුන්නේය. මේ උතුම් මානව හිතවාදියාට සිය මවු බස වන ඉංග්‍රීසිය හා සමානව චතුරව සිංහල හා දෙමළ භාෂාව හසුරුවන්නට පුළුවන්කම තිබිණි. රජ රට වන්නියේ ගැමි බස ඔහු ප්‍රිය මනාපයෙන් උච්චාරණය කළේය.රාජ්‍ය මන්ත්‍රණ සභාවේදී ඔහු කතා කළේ ඉංග්‍රීසි අධිරාජ්‍යවාදයෙන් මවු බිමේ අයිතිකරුවන් වූ සිංහල ජනතාවට සිදු වන අසාධාරණකම් ගැනය. වරක් රාජ්‍ය මන්ත්‍රණ සභාවේදී ඔහු කළ කතාවකින් කොටසක් ඉල්ලා අස්කර ගන්නට යැයි මන්ත්‍රණ සභාවේ සභාපති නියෝග කළේය. තම ආත්ම ගරුත්වය ආත්මාභිමානය පාවා දෙන්නට අකැමැති වූ ඔහුට දින කිහිපයකට මන්ත්‍රණ සභාව තහනම් විය. ඒ උද්වේගය ඔස්සේ රජරට ගැමියෝ 1936 දී එච්. ආර්. ප්‍රීමන්ට නිතරගයෙන්ම මන්ත්‍රී පුටුව හොබවන්නට පරිසරය සකස් කළහ.ගැමියන්ට අයත් බර කරත්තයක නැඟී වන්නිය පුරා සැරිසරමින් 1931 ඡන්ද සටන කළ එච්. ආර්. ප්‍රීමන් නොහොත් රජ රට ජනතාවගේ සුදු ගමරාළ බඳු උගත් ඉංග්‍රීසි ජාතිකයන් තවත් මෙහි විසු වග ද අමතක කළ යුතු නොවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010131</link>
    <topic>බලතල නැති විනිසුරුවෙක්මරණ දඬුවම නියම කරලා</topic>
    <author>පාණදුර සමූහ කපිල සෝමරත්න</author>
    <content>තීන්දුව ලබාදෙන අවස්ථාවේ අධිකරණ සේවයේ නොසිටි මහාධිකරණ විනිසුරුවරයකු විත්තිකරුවකුට මරණීය දඬුවම නියම කළ පුවතක් පාණදුර මහාධිකරණයෙන් අනාවරණය වෙයි.මෙසේ මරණ දණ්ඩනය නියම වී ඇත්තේ පිළියන්දල පදිංචි කත්‍රිආරච්චිගේ දොන් ජගත් කානිල් නැමැත්තාට ය.ඔහු පාණදුර පළාත් බද මහාධිකරණය හමුවේ අධිචෝදනා ලබා සිටියේ වර්ෂ 1998 ජූලි 23 දින පිළියන්දල දී ඔහුගේ බිරිය වූ ස්වර්ණමාලි ශි‍්‍රයාලතා පොඩි මැණිකේ නැමැති කාන්තාව ඝාතනය කිරීම සම්බන්ධයෙනි. මේ නඩුව විභාග කර ඇත්තේ වර්ෂ 2004 දී පාණදුර පළාත්බද මහාධිකරණ විනිසුරු ලෙස ක්‍රියා කළ සමිත් ද සිල්වා මහතා ය.සමිත් ද සිල්වා මහතා ලබාදුන් මරණීය දණ්ඩනයට එරෙහිව විත්තිකරු විසින් ඉදිරිපත් කර තිබූ අභියාචනය, අභියාචනාධිකරණයේ විනිසුරුවරුන් වන ඩබ්ලිව්. ඇල්. ආර්. සිල්වා හා උපාලි අබේරත්න මහත්වරුන් හමුවේ විභාගයට ගැනිණි.අභියාචන පෙත්සම් විභාගයේ දී සමිත් ද සිල්වා මහතා දුන් තීන්දුව ඉවත දමා ඇත.මේ නඩුව මහාධිකරණයේ මූලික වශයෙන් විභාග කර තීන්දුව දෙන අවස්ථාවේ දී නඩුව විභාග කළ විනිසුරු සමිත් ද සිල්වා මහතා ධූරයේ රාජකාරි නොකරන තත්ත්වයක සිටි හෙයින් ඔහු විසින් ලබාදුන් තීන්දුව හා දඬුවම බලරහිත බව අභියාචනාධිකරණයේ අදහස වී තිබේ.විත්තිකරු නීතිඥවරුන්ගේ මාර්ගයෙන් ඉදිරිපත් කළ කරුණු අභියාචනාධිකරණය පිළිගන්නා අතර සමිත් ද සිල්වා මහතා පාණදුර පළාත් බද අධිකරණයේ දී විත්තිකාර අභියාචකට පැන වූ මරණ දණ්ඩනය ඉවත් කිරීමට අභියාචනාධිකරණය තීරණය කෙළේය.මේ තීන්දුව පාණදුර පළාත්බද මහාධිකරණය වෙත ඉදිරිපත් කරන අතර විත්තිකාර අභියාචකට එරෙහිව මරණ දණ්ඩනය පනවන විට සමිත් ද සිල්වා මහතා අධිකරණ බලතල ඇති පුද්ගලයෙකු නොවන බවද අභියාචනාධිකරණය තීරණය කරනු ලැබීය.මේ තීන්දුව පාණදුර පළාත් අධිකරණ විනිසුරු මාලනි ගුණරත්න මහත්මිය විසින් සඳුදා අධිකරණය හමුවේ විත්තිකරුගේ දැන ගැනීම සඳහා ප්‍රකාශයට පත් කළාය. විත්තිකරු වැලිකඩ බන්ධනාගාර නිලධාරින් විසින් අධිකරණයට ඉදිරිපත් කෙළේය.නැවත මේ මිනීමැරුම් නඩුව විභාග කර තීන්දුවක් දීමට පාණදුර පළාත්බද මහාධිකරණ විනිසුරු මාලිනි ගුණරත්න මහත්මියට අභියාචනාධිකරණය නියෝග කර ඇත.ඒ අනුව විත්තිකරු මරණීය දණ්ඩනයෙන් ඉවත් කළ විනිසුරුවරිය ඔහුට රුපියල් 25000 ක මුදල් ඇප සහ රුපියල් ලක්ෂ විස්සක පෞද්ගලික ඇපයක් ඇප කරුවන් දෙදෙනෙකු සමඟ නියම කර නඩු විභාගය ලබන වසරේ සැප්තැම්බර් මස 04 දාට කල් තැබුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010132</link>
    <topic>ලොව කිසිම යුද්ධාධිකරණයක් තරාතිරම සලකන්නේ නෑ</topic>
    <author>සිතාරා සේනානි සහ ස්වර්ණා විජේකෝන්</author>
    <content>යුද්ධාධිකරණය මගින් තීන්දු ලබාදීමේදී චූදිතයාගේ තරා තිරම නොසලකන බව නීති ක්ෂේත්‍රයේ ප්‍රවීණයෝ පෙන්වා දෙති.ලෝකයේ සෑම රටකම පිහිටි යුද්ධාධිකරණ මගින් තීන්දු තීරණ ලබා දෙන්නේ එම පදනමේ සිට යැයි ද එම විද්වත්හු පෙන්වා දුන්හ. රජයේ ප්‍රවෘත්ති දෙපාර්තමේන්තුවේ ඊයේ (12) පැවැති ‘ඇසිදිසි’ විද්වත් කතිකාවට එක් වෙමින් විද්වත්හු එසේ ප්‍රකාශ කළහ.මේ විද්වත් කතිකාව සඳහා ජනාධිපති නීතිඥ ආචාර්ය ජයතිස්ස ද කොස්තා, ජ්‍යෙෂ්ඨ කථිකාචාර්ය නීතිඥ ප්‍රතිභා මහානාම හේවා මහත්වරු සහභාගී සිටියහ. ෆොන්සේකා මහතාට ලබා දී ඇති තීන්දුව දේශපාලනික අත කොලුවක් කර ගැනීම කනගාටුදායක යැයිද ඔවුහු පෙන්වා දුන්හ.හමුදා නීතිය මෙරටට පමණක් නොව ලෝකයේ සෑම හමුදාවකට පොදු යැයිද ඔවුහු ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010133</link>
    <topic>පොදුරද මඩුලු ක්‍රීඩාසමාප්ති උළෙලටජනපති යයි</topic>
    <author>ප්‍රින්ස් ගුණසේකර නවදිල්ලි නුවර සිට</author>
    <content>පොදු රාජ්‍ය මණ්ඩලීය ක්‍රීඩා උළෙලේ සමාප්ති උත්සවයට ශ්‍රී ලංකා ජනාධිපති මහින්ද රාජපක්ෂ මහතා ගෞරවණීය විශේෂ ආරාධිතයෙකු ලෙස සහභාගි වේ. හෙට (14) පැවැත්වෙන සමාප්ති උත්සවයට ජනාධිපතිතුමාට විශේෂ ආරාධනාවක් ඉන්දීය රජය මගින් පිරිනමා ඇත්තේ ශ්‍රී ලංකාව හා ඉන්දියාව අතර ඇති සමීප රාජ්‍ය තාන්ත්‍රික සම්බන්ධතාව හේතුවෙන් බව ඉන්දියාවේ සිටින ශ්‍රී ලංකා මහ කොමසාරිස් ප්‍රසාද් කාරියවසම් මහතා ‘දිනමිණ’ ට පැවැසීය.රටවල් 71 ක සහභාගිත්වයෙන් පැවැත්වෙන පොදු රාජ්‍ය මණ්ඩලීය ක්‍රීඩා උළෙල ඉන්දියාව ඉතා සාර්ථකව පැවැත්වීම පිළිබඳ ශ්‍රී ලංකාවේ සතුට ප්‍රකාශ කිරීමද සිදුවේ.එයට අමතරව ජනාධිපතිතුමා රාජ්‍ය තාන්ත්‍රික සාකච්ඡා කිහිපයකටද සහභාගි වීමට නියමිතය.වසර 2018 දී මේ ක්‍රීඩා උළෙල හම්බන්තොට දී පැවැත්වීමට ශ්‍රී ලංකාව ඉල්ලුම් කර ඇති හෙයින් ජනාධිපතිතුමා ගේ සහභාගිත්වයෙන් පොදු රාජ්‍ය මණ්ඩලීය රටවල නියෝජිතයන්ට විශේෂ පණිවිඩයක්ද ලැබෙන බව කාරියවසම් මහතා පැවැසීය.නවදිල්ලි නුවරදී දැන් පැවැත්වෙන මේ ක්‍රීඩා උළෙල බ්‍රිතාන්‍යයේ චාල්ස් කුමරු හා ඉන්දීය ජනාධිපතිනී ප්‍රතිභා දේවී පටෙල් මහත්මිය පසුගිය 3වැනිදා ආරම්භ කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010134</link>
    <topic>ලෝක නායක ආර්යා සමුළුව ශිරන්ති අද අමතයි</topic>
    <author/>
    <content>ජනාධිපති ආර්යා ශිරන්ති රාජපක්ෂ මැතිනිය අද (13) ලෝක රාජ්‍ය නායක ආර්යාවන්ගේ සමුළුව ඇමතීමට නියමිත ය. මැලේසියාවේ ක්වාලාලම්පූර් නුවර දී පැවැත්වෙන ලෝක රාජ්‍ය නායක ආර්යාවන්ගේ සමුළුවේ රාජ්‍ය නායක ආර්යාවන් සහභාගි වන සැසිවාරයේ සමාරම්භක උළෙල මැලේසියානු අග්‍රාමාත්‍ය මොහොමඩ් නජීබ් අබ්දුල් රසාක් මහතාගේ ප්‍රධානත්වයෙන්ක්වාලාලම්පූර් නුවර සෙරී පෙරන්ඩනා (Seri Peradana) මන්දිරයේදී පෙරේදා (11) පැවැත්විණි.රටවල් 22ක රාජ්‍ය නායක ආර්යාවන්ගේ සහභාගීත්වයෙන් පැවැත්වෙන මේ සමුළුව සඳහා දකුණු ආසියානු කලාපයම නියෝජනය කරමින් සහභාගි වූයේ ජනපති ආර්යා ශිරන්ති වික්‍රමසිංහ රාජපක්ෂ මැතිනිය යි.මෙවර සමුළුවේ ප්‍රධාන තේමාව වනුයේ “අද ළමයා හෙට නායකයා ය” යන්නයි. සමුළුව ආරම්භයේ දී සමුළුව ඇමතූ මලයාසියානු අග්‍රාමාත්‍යතුමා සඳහන් කළේ , අද ලොව මුහුණ දී සිටින ත්‍රස්තවාදය, මූල්‍ය අර්බුදය, බලශක්ති අර්බුදය, ස්වාභාවික උපද්‍රව, ළමා හා කාන්තා ප්‍රචන්ඩත්වය, ආහාර අර්බුදය වැනි අර්බුදකාරී තත්ත්වයන්ට දැඩි ලෙස මුහුණ දීමට සිදු වන්නේ ළමා හා කාන්තා ප්‍රජාව බවයි.එසේ හෙයින් එම අර්බුදකාරී තත්ත්වයන්ගෙන් ළමා පරපුර හා කාන්තා ප්‍රජාව සුරක්ෂිත කිරීම සඳහා ලෝක නායක ආර්යාවන් මෙසේ අත්වැල් බැඳ ගැනීම පැසසුමට ලක් කළ යුතු බවත්, ඒ සඳහා ලෝක රාජ්‍ය නායකයන්ගේ ද පූර්ණ සහයෝගය ලැබෙන බවත් අග්‍රාමාත්‍යතුමා වැඩිදුරටත් සඳහන් කළේ ය.සමුළුවේ දෙවන දිනය වන ඊයේ (12) දින ළමා සෞඛ්‍යය, ළමා අධ්‍යාපනය හා ළමා ප්‍රචණ්ඩත්වය වැළැක්වීම සඳහා විශේෂ තීරණ රැසක් ගැනීමට නියමිතව තිබිණි. මෙම සංචාරය සඳහා ළමා සංවර්ධන හා කාන්තා කටයුතු පිළිබඳ ඇමැති තිස්ස කරල්ලියද්ද මහතා සහ පාර්ලිමේන්තු මන්ත්‍රීනී කමලා රණතුංග මහත්මිය ද එක්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010135</link>
    <topic>ගෝඨාභය ඝාතනය කිරීමට කුමන්ත්‍රණය කළ සැකකරුවන් 6ක් රිමාන්ඩ්</topic>
    <author/>
    <content>ආරක්‍ෂක ලේකම් ගෝඨාභය රාජපක්‍ෂ මහතා ඝාතනය කිරීමට කුමන්ත්‍රණය කළ බවට අත්අඩංගුවේ රඳවාගෙන සිටින සැකකරුවන් හයදෙනකු රිමාන්ඩ් භාරයේ තබන ලෙස කොළඹ මහේස්ත්‍රාත් අධිකරණය නියෝග කෙළේය.එම සැකකරුවන් ලබන 26 වනදා දක්වා රිමාන්ඩ්භාරයේ තබන ලෙස කොළඹ ප්‍රධාන මහේස්ත්‍රාත් රශ්මි සිංගප්පුලි මහතා නියම කෙළේය.කොටහේන පොලිසිය අධිකරණයට දැනුම් දී ඇත්තේ කොල්ලුපිටිය පිත්තල හන්දියේදී ආරක්‍ෂක ලේකම්වරයාට ප්‍රහාරයක් එල්ල කිරීමට උත්සාහ කළ කොටි සාමාජිකයාට මේ සැකකරුවන් ආධාර අනුබල දී ඇති බවයි.සැකකරුවන් සම්බන්ධයෙන් ගන්නා ක්‍රියාමාර්ග පිළිබඳ නීතිපති උපදෙස් විමසා ඇතැයි පොලිසිය අධිකරණයට දැනුම් දුන්නේය. ඒ අනුව සැකකරුවන් රිමාන්ඩ්භාරයේ තබන ලෙස අධිකරණය නියම කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010136</link>
    <topic>ෆොන්සේකාටරූපවාහිනිනැරඹීමේ ඉඩ</topic>
    <author>ශිරෝමි අබයසිංහ</author>
    <content>වැලිකඩ බන්ධනාගාරය තුළදී සරත් ෆොන්සේකා මහතාට රූපවාහිනිය නැරඹීමට ඉඩ ලබා දෙන ලෙස මහාධිකරණ විනිසුරු මඬුල්ල බන්ධනාගාරයට ඊයේ නියම කෙළේය.අනෙකුත් සෑම දඬුවම් ලබන සිරකරුවකුටම රූපවාහිනිය නැරඹීමේ අවස්ථාව ඇතත් ෆොන්සේකා මහතා වෙනම සිර කුටියක රඳවා ඇති හෙයින් ඔහුට ඒ සඳහා අවස්ථාවක් නොමැති අතර ඔහුට ඒ සඳහා ඉඩ දෙන්නේනම් රූපවාහිනියක් ලබා දිය හැකි බවත් ඔහුගේ නීතිඥවරයා අධිකරණයට දැන්වීය.මේ පිළිබඳ බන්ධනාගාර නිලධාරියාගෙන් විනිශ්චය මණ්ඩලය විමසා සිටි අතර අධිකරණය නියෝගයක් ලබා දුනහොත් ඒ සඳහා ඉඩ ලබා දිය හැකි බව සඳහන් කෙළේය. විත්තියේ ඉල්ලීමට අවසර දුන් නීතිඥ මණ්ඩලය රූපවාහිනියක් ලබා දීමෙන් පසු එය නැරඹීමේ අවස්ථාව ලබා දෙන්නැයි බන්ධනාගාරයට නියම කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010137</link>
    <topic>මත් කුඩු කිලෝ 85ක් සමඟපස්දෙනෙක් රේගු දැලේ</topic>
    <author>සුභාෂිනී සේනානායක</author>
    <content>නීති විරෝධීව මෙරටට රැගෙන ආ මත්ද්‍රව්‍ය කිලෝ 85ක් රැගෙන ආ කාන්තාවක් ඇතුළු පුද්ගලයන් පස් දෙනකු කොටු කර ගැනීමට ශ්‍රී ලංකා රේගුවට හැකි වී තිබේ.අත් අඩංගුවට ගත් මේ මත්ද්‍රව්‍ය අතර හානස් හා පාම්පරාක් මත් ද්‍රව්‍ය තිබෙන බව රේගු නිලධාරීහු පවසති.දඹදිව වන්දනාවේ ගොස් එන මුවාවෙන් සැකකරුවන් ජී. යූ. යූ. 252 ගුවන් යානයෙන් මෙරටට පැමිණ ඇත. අත්අඩංගුවට පත් මත්ද්‍රව්‍ය තොගයේ වටිනාකම රුපියල් ලක්‍ෂ 2 ක් පමණ වේ. සැකකරුවන් පිළිබඳ සැක සිතී පරීක්‍ෂා කිරීමේදී මත් ද්‍රව්‍ය ඇතුළත් පාර්සල් සොයාගෙන ඇත.ඔවුන් මේ මත්ද්‍රව්‍ය සහිත පාර්සල් ලබා දී ඇත්තේ මුස්ලිම් ජාතිකයකු බව ඔවුන් පවසා තිබේ. මුස්ලිම් ජාතික සැකකරුට රුපියල් ලක්‍ෂ එක හමාරක් ද තරුණ කාන්තාවට රුපියල් තිස්දහසක් සහ අනෙක් සැකකරුවන්ට රුපියල් 10,000 බැගින් දඩ නියම කිරීමෙන් අනතුරුව නිදහස් කර ඇති අතර හාන්ස් සහ පාම්පරාක් කිලෝ 85 රාජසන්තක කර තිබේ.රේගු අධිකාරි සී. පෙරුම්පනායගම්, සහකාර රේගු අධ්‍යක්‍ෂ එස්. එස්. හතුරුසිංහ මහත්වරුන්ගේ අධීක්‍ෂණය යටතේ අධිකාරි පර්සි වික්‍රමසිංහ මහත්මිය වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010138</link>
    <topic>ශීඝ්‍ර සංවර්ධන ඉලක්ක ජය ගැනීමටවැඩකරන ජනතාවගේ කැපවීම අත්‍යවශ්‍යයි</topic>
    <author/>
    <content>ශීඝ්‍ර සංවර්ධන වැඩපිළිවෙළක් ඉලක්ක කර ගැනීමට ලබන වසර තුළ වැඩකරන ජනතාවගේ සහ අනෙකුත් සියලු ජනතාවගේ කැපවීම අත්‍යාවශ්‍යව ඇතැයි ජනාධිපති මහින්ද රාජපක්ෂ මහතා පෙන්වා දෙයි.ලබන නොවැම්බර් මාසයෙන් පසු තම දෙවන ධූර කාලය එළැඹීමත් සමඟම ශ්‍රී ලංකාව පියමං කරන තීරණාත්මක කාල පරිච්ඡේදය උදාවන බවද ජනාධිපතිවරයා අවධාරණය කරයි.ජනාධිපතිතුමා මේ බව සඳහන් කළේ ඊයේ (12) පෙරවරුවේ අරලියගහ මන්දිරයේ දී වෘත්තීය සමිති නියෝජිතයන් සමඟ පැවති හමුවකදී යවැඩකරන ජනතාව රටේ වර්තමාන තත්ත්වය පිළිබඳ මනා අවබෝධයකින් කටයුතු කිරීම පිළිබඳව සිය ප්‍රශංසාව පළ කළ රාජපක්ෂ මහතා යුද සමයෙන් පසු රට මහා සංවර්ධන වැඩපිළිවෙළක් කරා මෙහෙයවීමට රජයට හැකි වී ඇති බවද සඳහන් කෙළේය.ඉදිරි ඉලක්ක ජය ගැනීමට අවශ්‍ය සැලසුම් දැනටමත් සකස් කර ඇති බව සඳහන් කළ ජනාධිපතිතුමා ඉදිරි වසර 20 දක්වා රටේ විදුලි අවශ්‍යතාවය සපුරා ගැනීමට වැඩපිළිවෙළ මේ වන විටත් සකස් කර ඇති බවද සඳහන් කෙළේය.ශක්තිමත් රාජ්‍ය සේවයක් ගොඩනැගීම සඳහා වෘත්තීය සමිති දායකත්වය අත්‍යවශ්‍යය බව පෙන්වා දුන් රාජපක්ෂ මැතිතුමා එහි ප්‍රතිලාභ සමස්ථ ජනතාවටම ලැබිය යුතු යැයිද පෙන්වා දුන්නේය. වෘත්තීය සමිති නියෝජිතයින්, මැති ඇමැතිවරු ඇතුළු පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n1010139</link>
    <topic>පෞද්ගලික රෝහල්වල අක්‍රමිකතා සෞඛ්‍ය සේවා අධ්‍යක්‍ෂට</topic>
    <author>සන්ධ්‍යා කරුණාරත්න</author>
    <content>පෞද්ගලික රෝහල්වල යම් අක්‍රමිකතා සිදුවන්නේ නම් ඒවා පිළිබඳ පළාත් සෞඛ්‍ය සේවා අධ්‍යක්‍ෂකවරයාට පැමිණිලි කිරීමේ ක්‍රමවේදයක් පෞද්ගලික සෞඛ්‍ය නියාමන සභාව ජනතාවට හඳුන්වා දෙයි.ඒ අනුව යම් අක්‍රමිකතාවක් තිබේනම් ලිඛිතව හෝ දුරකථන මාර්ගයෙන් සෞඛ්‍ය සේවා අධ්‍යක්‍ෂවරයාට හෝ පෞද්ගලික සෞඛ්‍ය නියාමන සභාවට දැනුම් දිය හැකිය.එම පැමිණිලි අනුව පළාත් සෞඛ්‍ය සේවා අධ්‍යක්‍ෂවරුන්ට ක්‍රියා කිරීමට පෞද්ගලික සෞඛ්‍ය නියාමන සභාවෙන් බලය ලබාදී ඇත.පෞද්ගලික රෝහල්වල සිදුවන අක්‍රමිකතා බොහෝමයක් මෙම නියාමන වාර්තාවන බවත්, එම අක්‍රමිකතා මගහැර විධිමත් පෞද්ගලික සේවාවක් පළාත්වල පවත්වාගෙන යෑම මෙම ක්‍රමවේදයේ අරමුණ බවත් එම නියාමන සභාවේ නිර්මාතෘ ලේකම් බස්නාහිර පළාත් සෞඛ්‍ය සේවා අධ්‍යක්‍ෂ වෛද්‍ය හර්ෂ ද සිල්වා මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101310</link>
    <topic>ශබ්ද කෝෂකලාප 3ක්එළි දකී</topic>
    <author>ප්‍රාර්ථනා වීරසිංහ</author>
    <content>සිංහල ශබ්ද කෝෂ කාර්යාලය මගින් සම්පාදිත ශබ්ද කෝෂ කලාප තුනක් හෙට (14) එළි දැක්වේ.සිංහල නෛරුක්තික ශබ්ද කෝෂයේ පඤ්චම භාගය, සංක්‍ෂිප්ත සිංහල ශබ්ද කෝෂයේ ද්විතීයභාගය, හා සිංහල ඉංග්‍රීසි ශබ්ද කෝෂයේ 27 වැනි කලාපය එම ශබ්ද කෝෂ තුනයි. ජාතික උරුමයන් හා සංස්කෘතික කටයුතු අමාත්‍යාංශයේ හා සංස්කෘතික කටයුතු දෙපාර්තමේන්තුවේ මෙහෙයවීමෙන් මේ කෘති සම්පාදනය කර තිබේ.ශබ්ද කෝෂ තුන එළිදැක්වීමේ උත්සවය සිංහල ශබ්ද කෝෂ කාර්යාලයේදී හෙට (14) පස්වරු 1.30 ට පැවැත්වේ. මේ අවස්ථාවට ජාතික උරුමයන් හා සංස්කෘතික කටයුතු ඇමැතිනී පවිත්‍රා වන්නිආරච්චි මහත්මිය, ඇතුළු නිලධාරීහු පිරිසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101311</link>
    <topic>හෝටල් ක්ෂේත්‍රයෙන්රැකියා ලක්‍ෂ 3ක්</topic>
    <author>චමීර ඇල්ලදෙණිය</author>
    <content>හෝටල් ක්ෂේත්‍රයේ රැකියා ලක්‍ෂ 03 ක් සහ මෝටර් කාර්මික ක්ෂේත්‍රයේ රැකියා දස දහසක් අලුතින් නිර්මාණය වී තිබෙන බව යෞවන කටයුතු අමාත්‍යාංශය අනාවරණය කරයි.මෝටර් කාර්මික ක්ෂේත්‍රයේතිබෙන රැකියා දස දහසට අදාළ පුහුණු ශ්‍රමිකයන් ලබාදීම සඳහා වෘත්තීය පුහුණු මධ්‍යස්ථාන පුළුල් කිරීමට පියවර ගන්නා බව යෞවන කටයුතු ඇමැති ඩලස් අලහප්පෙරුම මහතා පවසයි.මෝටර් කාර්මික ක්ෂේත්‍රයට වසරකට වෘත්තීය පුහුණු මධ්‍යස්ථාන මගින් එකතුවන පිරිස දෙදහසකට වඩා අඩු බවත්, ඉදිරියේ තිබෙන මෝටර් කාර්මික ක්ෂේත්‍රයේ ඉල්ලුමට සරිලන පරිදි ශ්‍රමිකයන් බිහි කිරීමට යෞවන කටයුතු අමාත්‍යාංශය පියවර ගන්නා බවත් ඇමැතිවරයා කීවේය.ලංකා ජර්මානු කාර්මික අභ්‍යාස ආයතනය හා ශ්‍රී ලංකා ගමනා ගමන මණ්ඩලය අතර අවබෝධතා ගිවිසුම අස්සන් කිරීම වෙනුවෙන් යෞවන කටයුතු අමාත්‍යාංශයේ ඊයේ (12) පැවති උත්සවයක දී මේ කරුණු අනාවරණය විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101312</link>
    <topic>උසස් පෙළ ප්‍රායෝගික පරීක්ෂණ 25දා</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර උසස් පෙළ ලිඛිත විභාගයට ඉදිරිපත් වූ අපේක්ෂකයන්ට විෂයයන් හයක් සඳහා ප්‍රායෝගික පරීක්ෂණ ලබන 25 වැනිදා ඇරැඹේගෘහ ආර්ථික විද්‍යාව, පෙරදිග නැටුම්, භරත නැටුම්, පෙරදිග සංගීතය, කර්ණාට සංගීතය, සහ බටහිර සංගීතය, යන විෂයයන්ගේ ප්‍රායෝගික පරීක්ෂණ වෙනුවෙන් පාසල් අයදුම්කරුවන්ගේ ප්‍රවේශ පත් විදුහල්පතීන්ට පෞද්ගලික අයදුම්කරුවන්ගේ ප්‍රවේශ පත්‍ර ඔවුන්ගේ ලිපිනයට ද තැපැල් කර ඇතැයි විභාග කොමසාරිස් ජනරාල් අනුර එදිරිසිංහ මහතා කීය. සංගීතය (බටහිර) ප්‍රායෝගික පරීක්ෂණය පැලවත්තේ පිහිටි විභාග දෙපාර්තමේන්තුවේදී පැවැත්වේ. සෙසු පරීක්ෂණ තෝරාගත් මධ්‍යස්ථානවලදී පැවැත්වේ.මේ පිළිබඳව විභාග දෙපාර්තමේන්තුවේ පාසල් විභාග සංවිධාන ශාඛාවෙන් දැන ගත හැකි යැයි ද කොමසාරිස් ජනරාල්වරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101313</link>
    <topic>පිදුරුවලින් පැට්ට්‍රල් සමාන ඉන්ධනයක් නිපදවයි</topic>
    <author>අසේල කුරුළුවංශ හා නිහාල් ජයවර්ධන</author>
    <content>බැක්ටීරියා මගින් පිදුරු ප්‍රතික්‍රීයකරණයකට ලක්කර ගුණාත්මක බවින් පෙට්ට්‍රල් හා සමාන ඉන්ධනයක් වන බියුටෆෝල් නිපදවීමට පේරාදෙණිය විශ්ව විද්‍යාලයේ කෘෂි ජීව විද්‍යා අංශයේ ආචාර්යවරු පිරිසක් සමත්ව සිටිති.පෙට්ට්‍රල් වාහන කිසිදු වෙනස් කිරීමකට ලක් නොකර ඒවායේ ඉන්ධන ටැංකියට මේ ඉන්ධනය සෘජුව යෙදිය හැකි බව පර්යේෂණය සිදුකළ ආචාර්යවරු පවසති. පිදුරු කිලෝ ග්‍රෑම් දෙකකින් බියුටෆෝල් ලීටර් එකක් නිපදවිය හැකි අතර ඒ සඳහා වැයවන මුදල රුපියල් 28.00 කි.කෘෂි ජීව විද්‍යා අංශයේ මහාචාර්ය සරත් බණ්ඩාර, ආචාර්ය සාලිය සිල්වා, පර්යේෂණ විද්‍යාඥ පි‍්‍රයන්ත විජේවර්ධන යන මහත්වරු විසින් අදාළ පරීක්ෂණය සිදුකරනු ලැබ ඇත.සෑම වී කිලෝවක් නිෂ්පාදනය කිරීමේදීම පිදුරු කිලෝවක් ඉතිරිවන බවත් මෙරට වාර්ෂිකව පිදුරු මෙට්‍රික් ටොන් පහක් එකතු වන බවත් පැවසූ පි‍්‍රයන්ත විජේවර්ධන මහතා මේ පසුබිම තුළ බියුටෆෝල් නිෂ්පාදනය කිරීම සඳහා රට තුළින් අමුද්‍රව්‍ය සොයා ගැනීම අසීරු නොවන බවද ප්‍රකාශ කළේය.බියුටෆෝල් ලීටරටයක් නිෂ්පාදනය කිරීමට රුපියල් 28 ක මුදලක් වැය වෙන්නේ පිදුරු කිලෝවක් මිලදී ගැනීමට ගොවි මහතෙකුට රුපියල් 10 ක මුදලක් ලබාදීමට ඇස්තමේන්තු කැර බවත් හෙතෙම කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101322</link>
    <topic>ජංගම දුරකථනයෙන් නැරඹිය හැකි තවත්අසැබි වෙබ් අඩවි 100 ක්</topic>
    <author>රක්ෂණ ශි‍්‍රයන්ත භක්ති මෙන්ඩිස්</author>
    <content>ජංගම දුරකථන ඔස්සේ නරඹන අසැබි වෙබ් අඩවි සියයක තොරතුරු අද (13 දා) බත්තරමුල්ල ළමා මහේස්ත්‍රාත් අධිකරණය වෙත ඉදිරිපත් කිරීමට නියමිතය.ජනාධිපතිතුමා වෙත මනෝ විද්‍යා උපදේශක සුනිල් ගමගේ මහතා විසින් යොමුකරන ලද ලිපියක් වැඩිදුර විමර්ශනය සඳහා ජනාධිපතිතුමා නැවත පොලිස්, ළමා හා කාන්තා කාර්යංශය වෙත යොමු කිරීමෙන් පසුව මේ වෙබ් අඩවි සියය පිළිබඳ විමර්ශනය ආරම්භ කෙරිණ.මේ වෙබ් අඩවි නාගරික පාසල් සිසුන් විසින් වැඩිපුරම තම ජංගම දුරකථන ආධාරයෙන් නරඹන බවත්, එබැවින් එය වහාම නැවැත්විය යුතු බවත්, ජනාධිපතිතුමා වෙත යොමුකරන ලද ලිපියේ සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101314</link>
    <topic>ඩෙංගු කීට පරීක්‍ෂාවට ඉඩ නොදුන්විහාරාධිපති හිමියෝ අත්අඩංගුවට</topic>
    <author>අසේල කුරුළුවංශ</author>
    <content>ඩෙංගු මදුරු කීට පරීක්‍ෂාවක් සඳහා වත්තේගම පොලිස් වසමේ රජමහා විහාරස්ථානයක් වෙත ගිය මහජන සෞඛ්‍ය පරීක්‍ෂකවරු පිරිසකට ඒ සඳහා අවසර නොදී බැනවැදී තර්ජනය කිරීමේ සිද්ධියක් සම්බන්ධයෙන් එම විහාරස්ථානයේ විහාරාධිපති හිමියන් පොලිසිය විසින් ඊයේ (12) සැකපිට අත්අඩංගුවට ගන්‍රු ලැබ ඇත.තම රාජකාරියට බාධා කළ බවට මහජන සෞඛ්‍ය පරීක්‍ෂක අනුර බණ්ඩාර මහතා කළ පැමිණිල්ලකින් පසු පොලිසිය අදාළ හිමි නම අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101315</link>
    <topic>ව්‍යාජ ලියකියවිලි සාදන හොර කච්චේරියක් අතුරුගිරියේ</topic>
    <author>විජයානි එදිරිසිංහ</author>
    <content>නවතම රියදුරු බලපත්‍රය මුදල් ඇතුළු විවිධ ආකාරයේ ලියකියවිලි සිය ගණනක් ව්‍යාජ ලෙස මුද්‍රණය කරමින් රහසිගතව පවත්වාගෙන ගිය හොර කච්චේරියක් පොලිසිය අතුරුගිරිය “ලේක් ටෙරස්” ප්‍රදේශයෙන් ඊයේ සොයා ගෙන ඇත.එම ස්ථානය පවත්වාගෙන ගිය පුද්ගලයා මීට දින දෙකකට ඉහතදී වෙනත් වංචාවක් සම්බන්ධව අත්අඩංගුවට පත්ව ඇත.මීට කලකට පෙර වැලිකඩ ප්‍රදේශයෙන් පරිගණක යන්ත්‍ර 70 ක් සොරා ගැනීමේ වංචාවේ ප්‍රධාන සැකකරු මෙම ස්ථානයද පවත්වාගෙන ගොස් තිබිණි. ඔහු කීපවරක්ම විවිධ අපරාධ සම්බන්ධව අධිකරණය ඉදිරියේ දඬුවම් ලැබූ අයෙකි.රියදුරු බලපත්, ජාත්‍යන්තර රියදුරු බලපත්, විවාහ සහතික, හැඳුනුම්පත්, ව්‍යාජ සීල්, අධ්‍යාපන සහතික, විදේශ ගමන් බලපත් සහ මුදල් මෙම ස්ථානයේ මුද්‍රණය කර තිබේ.පරිගණක විද්‍යාව පිළිබඳ ඉහළ දැනුමක් ඇති සැකකරු පරිගණක උපයෝගී කර ගනිමින් වංචා රැසක් සිදුකර ඇති බව හෙළි වී තිබේ. ඔහුගේ නිවසේ තිබූ පරිගණක කීපයක්ද සොයාගත් භාණ්ඩ අතර වෙයි. නුගේගොඩ ප්‍රදේශය බාර පොලිස් අධිකාරි දේශබන්දු තෙන්නකෝන් මහතාට ලැබුණු තොරතුරක් මත අතුරුගිරිය පොලිස් ස්ථානාධිපති පොලිස් පරීක්ෂක අනිල් ජයසිංහ, පොලිස් පරීක්ෂක විතාන, සැරයන්වරු වන ගුණසේන, අධිකාරී, ඉන්ද්‍රජිත්, කාන්තා පොලිස් කොස්තාපල් සුමුදු සහ සුජානි ඇතුළු කණ්ඩායමක් සැකකරු අත්අඩංගුවට ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101316</link>
    <topic>වයස අවු. 10 ක දැරියකව සිටියදී21වියැති තරුණයකු සමඟ විවාහ වෙලා</topic>
    <author>උදුලා පීරිස්</author>
    <content>වයස අවුරුදු දහයක දැරියක අවුරුදු විසිඑකක අයෙකු සමඟ විවාහ ගිවිස ගැනීමේ සිද්ධියක් විශ්‍රාම වැටුප් දෙපාර්තමේන්තුව අනාවරණය කරගෙන ඇත.මේ දෙපළ විවාහ වී ඇත්තේ 1956 සැප්තැම්බර් මාසයේදී ය.ඇය උපත ලබා ඇත්තේ 1946 ජූනි මස වන අතර 1956 සැප්තැම්බර් මස පොළොන්නරුව ප්‍රදේශයේ අයකු සමඟ විවාහ පත්ව තිබේ. ඒ වන විට දැරියට වයස අවුරුදු 10ක් වන අතර ඇයගේ ස්වාමියාට වයස අවුරුදු 21ක්ව ඇත.මොවුන් දෙපළ විවාහ වී ඇත්තේ කුරුණෑගල ප්‍රදේශයේ විවාහ රෙජිස්ට්‍රාර්වරයකු මගිනි. විවාහ වී වසරකින් මේ බාල වයස්කාර ඇය (අවුරුදු 11 දී) පුතකු බිහිකර ඇත. එම පුතු උප්පත්තියෙන්ම ආබාධිත වී ඇත. ඇය අවුරුදු 25 දී එනම් 1971 වසරේදී සෞඛ්‍ය දෙපාර්තමේන්තුවේ රැකියාවකට අනුයුක්ත වී තිබේ. මේ අතර සිය සැමියා, ඇයත් ඔහුටදාව උපන් බිලිඳාත් තනිකර දමා වෙනත් ප්‍රදේශයක කාන්තාවක සමඟ විවාහ වී ඇත. වසර 16ක් සෞඛ්‍ය දෙපාර්තමේන්තුවේ සේවය කළ ඇය 1993 දී මියගොස් ඇත.මේ වන විට පුතුට වයස අවුරුදු 53කි. උප්පත්තියෙන්ම ආබාධිතයකු වූ ඔහු සිය මවට හිමි විශ්‍රාම වැටුප එම දෙපාර්තමේන්තුවෙන් ඉල්ලුම් කර ඇත.සිද්ධිය සම්බන්ධයෙන් සානුකම්පිතව සොයා බැලූ විශ්‍රාම වැටුප් අධ්‍යක්ෂ කේ. ඒ. තිලකරත්න මහතා විසින් වැන්දඹු පුරුෂ අනත්දරු විශ්‍රාම වැටුප තම දෙපාර්තමේන්තුව මගින් ලබාදීමට මේ වන විට තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101317</link>
    <topic>සිසුන් දෙදෙනෙක් අපයෝජනයට ලක් කළැයිඑම පාසලේම ගුරුවරයෙක් අත්අඩංගුවට</topic>
    <author>බුද්ධිකා ඉඹුලාන</author>
    <content>කොළඹ 05 ප්‍රදේශයේ ජනපි‍්‍රය පාසලක පස්වැනි ශ්‍රේණිය් සිසුන් දෙදෙනකුට ලිංගික අපයෝජන සිදුකෙළේ යැයි එම විදුහලේම ගුරුවරයකු ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය මගින් අත්අඩංගුවට ගෙන ඇත.මේ ගුරුවරයා එම සිසුන් පාසලේ පන්ති කාමරයකට කැඳවාගෙන ඔවුන්ට ලිංගික අපයෝජන සිදුකර ඇති බව එම දරුවන්ගේ මවුවරුන් විසින් ජනාධිපති කාර්යාලයට පැමිණිලි කර තිබේ. ජනාධිපති කාර්යාලය මගින් ජාතික ළමා ආරක්ෂක අධිකාරිය වෙත පැමිණිල්ල යොමු කර ඇති අතර එහිදී අදාළ සැකකරු අත්අඩංගුවට ගන්නා ලදී.සිද්ධියට සම්බන්ධ සැකකාර ගුරුවරයා විනය පරීක්ෂණයකින් පසු කොටහේන ප්‍රදේශයේ පාසලකට මාරුකර යවා තිබේ.සැකකාර ගුරුවරයා ඊයේ (12) අලුත්කඩේ මහේස්ත්‍රාත් අධිකරණයට ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101318</link>
    <topic>හෙරොයින් ව්‍යාපාරිකයෙක්සැකපිට අත්අඩංගුවට</topic>
    <author>නිමල් රාජපක්‍ෂ</author>
    <content>කඩවත නාටුකන්ද ප්‍රදේශයේ මහා පරිමාණයෙන් හොරොයින් බෙදාහරින සැකකරුවකු අත්අඩංගුවට ගත් සුරාබදු නිලධාරින් විසින් සැකකරු ළඟතිබු රුපියල් හැටදහසක් වටිනා මත්ද්‍රව්‍ය අත්අඩංගුවට ගෙන තිබේ.පෑලියගොඩ ප්‍රදේශයෙන් හෙරොයින් රැගෙන විත් මිලිගෑම් අටේ පැකට් සකස්කර තොග වශයෙන් බෙදා හරින බව සැකකරු සුරාබදු නිලධාරීන් ඉදිරියේ පාපොච්චාරණය කර ඇත.අත්අඩංගුවට ගත් මත්කුඩු තොගයේ හෙරොයින් ග්‍රෑම් 4 කුත් මිලිග්‍රෑම් 800ක් තිබු බව ජා-ඇළ සුරාබදු ස්ථානාධිපති ආර්. ඒ. ඩී. ඉÁද්‍රනාත් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101319</link>
    <topic>රෝහල් 15ක අක්ෂි සායන පහසුකම් දියුණු කෙරේ</topic>
    <author>සිතාරා සේනානි, සන්ධ්‍යා කරුණාරත්න</author>
    <content>අක්ෂි රෝගවලින් පෙළෙන රෝගීන්ට ප්‍රතිකාර ලබාදීම සඳහා රෝහල් 15 ක අක්ෂි සායනික පහසුකම් සංවර්ධනය කිරීමට සෞඛ්‍ය අමාත්‍යාංශය තීරණය කර ඇත.මෙරට ජනගහනයෙන් 860,000 ක් පමණ ජනතාව විවිධ අක්ෂි ආබාධවලට ගොදුරුව ඇතැයි අනාවරණය වී තිබේ.මේ අනුව මෙරට ජනගහනයෙන් අන්ධභාවයට පත්වූවන් 150,000 ක්ද වර්ථන දෝෂ සහිත පුද්ගලයන් 18,000 ක් ද, ඇසේ සුද රෝගයට ලක්වූවන් 100,000 ක් ද, ග්ලෝකෝමා රෝගීන් 15,000 ක් ද, දියවැඩියාව නිසා අක්ෂි ආබාධවලට ලක්වූ පුද්ගලයන් 6000 ක් ද, වයස්ගත වීම නිසා දෘෂ්ටි ආබාධවලට ලක්වූවන් 11,000 ක් ද, අඩු දෘෂ්ටියට ලක්වූවන් 400,000 ක් ද, විවිධ දෘෂ්ටි ආබාධවලට ලක්වූ පාසල් ළමයින් 160,000 ක් ද මේ වනවිට වාර්තා වී තිබේ.මේ හේතූන් නිසා විෂන් 2020 කාර්යාලය විසින් රාජ්‍ය හා රාජ්‍ය නොවන සංවිධාන ගණනාවක සහය ඇතිව දිවයින පුරා අක්ෂි සායනික පහසුකම් පුළුල් කිරීමට මේ වනවිට පියවර ගෙන ඇත.නව අක්ෂි ඒකක ඇති කිරීම, වෛද්‍යවරුන් පුහුණු කිරීම, ශල්‍ය උපකරණ ලබාදීම, කාච හා ඖෂධ ලබාදීම, පිට පළාත්වල අක්ෂි සායන පැවැත්වීම සහ ශල්‍යකර්ම සිදුකිරීම ද මෙම වැඩසටහන් යටතේ සිදුකෙරේ.ශ්‍රීී ලංකාවේ අක්ෂි සායනික පහසුකම් නොමිලයේ ලබාදීම සඳහා ඉකුත් වසර තුන තුළ ක්‍රියාත්මක කරන ලද වැඩසටහන් හේතුවෙන් අග්නිදිග ආසියානු රටවල් අතර හොඳම ව්‍යාපෘතිය ක්‍රියාත්මක කරන රට ශ්‍රී ලංකාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101320</link>
    <topic>අයි. ටී. එන්. නම විකුණා ටෙලි නාට්‍යයක්නිපදවූ සැකකරුවෙක් රිමාන්ඩ්</topic>
    <author>ගාල්ල උතුර විශේෂ – කුසුම් තිරාණගම</author>
    <content>ස්වාධීන රූපවාහිනි මාධ්‍ය ජාලයේ නම උපයෝගී කර ගනිමින් ටෙලි නාට්‍යයක් නිපදවූ හා බුක් මාක් මුද්‍රණය කර අලෙවි කළ පුද්ගලයකු 19 වැනිදා දක්වා බද්දේගම මහේස්ත්‍රාත් කේසර ඩී. ඒ. සමරදිවාකර මහතා විසින් රක්ෂිත බන්ධනාගාර ගතකෙළේය.ස්වාධීන රූපවාහිනි මාධ්‍ය ජාලයේ නියෝජ්‍ය සාමාන්‍යාධිකාරි (ප්‍රවෘත්ති) සුදර්මන් රදලියගොඩ මහතා විසින් ගාල්ල පොලිසියට කරන ලද පැමිණිල්ලක් අනුව ගාල්ල පොලිසියේ විශේෂ අපරාධ විමර්ශන ඒකකය විසින් සැකකරු අත්අඩංගුවට ගනු ලැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=n10101321</link>
    <topic>තරු පහේ හෝටලයකට ලක්ෂ 7ක පොල්ලක් තැබුවැයි රිමාන්ඩ්</topic>
    <author>කුමුදු හෙට්ටිආරච්චි</author>
    <content>කොළඹ ප්‍රධාන පෙළේ තරු පහේ හෝටලයක නවාතැන් ගෙන ආහාරපාන ලබාගනිමින් රුපියල් හත් ලක්ෂ හැත්තෑ එක් දහසකට අධික බිලක් නොගෙවා වංචා කළ බව කියන සැකකරුවකු ලබන 15 වැනිදා තෙක් රක්ෂිත බන්ධනාගාරගත කිරීමට නියෝග කළ කොළඹ කොටුව මහේස්ත්‍රාත් ලංකා ජයරත්න මෙනෙවිය සැකකරුගේ බිරිය හා දරු දෙදෙනා පුද්ගලික ඇප මත මුදා හැරීමට නියෝග කළාය.මෝදර වීදිය කොළඹ 15 පදිංචි ස්ටින් බර්නාඩ් නමැති සැකකරු එසේ රක්ෂිත බන්ධනාගාරගත කෙරුණි.අදාළ හෝටලයේ ලොබි කළමනාකරු විසින් කොම්පඤ්ඤවීදිය පොලිසියට කළ පැමිණිල්ලක් මත පරීක්ෂණ පවත්වා කොම්පඤ්ඤවීදිය පොලිසිය විසින් මෙම සැකකරුවන් අත්අඩංගුවට ගෙන අධිකරණයට ඉදිරිපත් කැර තිබුණි.සැකකරු බිරිය හා දරු දෙදෙනා සමඟ දින 22 ක් අදාළ හෝටලයේ නවාතැන් ගෙන ආහාරපාන ලබාගැනීම වෙනුවෙන් වූ මෙම බිල නොගෙවා වංචා කැර ඇති බව කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010131</link>
    <topic>කුරුණෑගල තිත්තවැල්ල වැව සංවර්ධනය කරසංචාරක නිකේතනයක් ඉදිකිරීමට පියවර</topic>
    <author>අලව්ව විශේෂ ඒ. කීර්තිසිංහ</author>
    <content>කුරුණෑගල ඓතිහාසික තිත්තවැල්ල වැව සංවර්ධනය කර වැව අවට ප්‍රදේශය දෙස් විදෙස් සංචාරකයන්ට සංචාරක නිකේතනයක් බවට පත් කිරීමට වයඹ පළාත් කෘෂිකර්ම අමාත්‍යාංශය පියවර ගෙන ඇත.වළගම්බා රජු විසින් කරවන ලදැයි සැලකෙන කුරුණෑගල තිත්තවැල්ල වැව කාලයක් තිස්සේ ගොඩ වී යාමේ තර්ජනයට ලක්වෙමින් පැවතිනි.වයඹ පළාත් කෘෂිකර්ම, සුළු වාරිමාර්ග හා ගොවිජන සංවර්ධන ඇමැති ඩී. බී. හේරත් මහතා මගේ බලාපොරොත්තුව මේ වැවෙන් ගොවීන්ට ජලය සැපයීම පමණක් නොවේ. අවට ප්‍රදේශය දෙස් විදෙස් සංචාරකයන්ට සංචාරක නිකේතනයක් බවට පත් කර ආදායමක් ලබා ගැනීමයි.මේ සුන්දර පරිසරය රජරට සංස්කෘතික ස්ථාන නරඹන්ට යන විදේශිකයන්ගේ ඇස ගැටෙන වඩාත් සුන්දර තැනක් කරනවා.සංවර්ධන කටයුතු සඳහා ජනාධිපතිතුමා මිලියන දහසක් ලබාදී තිබෙනවා. අමාත්‍යාංශය මූලික වශයෙන් රුපියල් ලක්ෂ 32 ක් වෙන් කළා.වයඹ ප්‍රධාන ඇමැති අතුල විජේසිංහ කෘෂිකර්ම නියෝජ්‍ය ඇමැති ජයරත්න හේරත් මහත්වරු මුදල් ලබාදීමට පොරොන්දු වුණා. මේ වැඩවලට කොන්ත්‍රාත්කරුවන් නැහැ. සියලු වැඩ කරන්නේ තිත්තවැල්ල ගොවි සංවිධානය මගින් කෙසේ හෝ ලබන කන්නෙට ගොවීන්ට වැවෙන් ජලය ලබා දෙනවා.ගොවි සංවිධානයේ ලේකම් අජන්තා බඹරැන්ද මහත්මිය - මේ තිත්තවැල්ල වැවට නීත්‍යානුකූ®ලව අක්කර 108 ක් තිබෙනවා. දැන් තිබෙන්නේ අක්කර 60 ක් පමණයි. සමහරු බලෙන් අල්ලාගෙන.හොර ඔප්පු ලියාගෙන. මේවා ආපසු පවරා ගන්නා ලෙස ඉල්ලා සිටිනවා. වැවේ වැඩට කවුරුත් කැමැත්තෙන් එනවා. ඇමැතිතුමා ඇතුළු නිලධාරීන් නිතර පැමිණ අපව දිරිමත් කරනවා.අධීක්ෂණ නිලධාරි ආර්. ඩබ්ලිව්. ජයතිලක මහතා - වසර 40 ක් තිස්සේ අප කළ ඉල්ලීම ඉටුවුණේ මේ රජයෙන් පමණයි. මේ වැවෙන් ජලය ලබාගන්න කාගේත් ආසාවක් තිබෙනවා. උදේ සිට සවස් වනතුරු ඉන්නේ වතුරේ.වැව මැද තිබෙන වල් කැලෑව පිහියෙන් කපාගෙන ගොඩට ගේනවා. ඒක බොහොම අමාරු වැඩක්. කීප දෙනෙක්ම ලෙඩ වුණා. තම තමන්ගේ කෑම තමන්ම සපයා ගන්නවා පංසලේ හාමුදුරුවොත් ඉතිරිවෙන දානේ ටික ගෙනත් දෙනවා.නඩත්තු ඒකකයේ ප්‍රධානී ඇන්. ඇම්. දිසානායක මහතා - දැනට වැවේ වැඩ පටන් ගෙන දින 25 ක් වෙනවා. හතරෙන් එකක් පමණ වැඩ ඉවරයි. ඇස්තමේන්තු මුදලින් සියයට විස්සක් ඉතිරි කර ගැනීමටයි බලාපොරොත්තුව..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010132</link>
    <topic>වගාවට හපන් මහරගම උප දිසාපති</topic>
    <author>මහරගම විශේෂ - වේහැල්ලේ පියතිලක</author>
    <content>රජය ක්‍රියාත්මක කරන අපි වවමු - රට නඟමු වැඩ සටහනට අනුව මහරගම උප දිසාපති චන්ද්‍රරත්න පල්ලේගම මහතාගේ මහරගම කාර්යාලයේ එළවළු කොටුව සහ ඔසු උයන නගරයේ අපට වවන්න ඉඩ නැතැයි කියන නාගරිකයනට කදිම ආදර්ශමත් ගොවිපළකි.ඒ පිළිබඳව මහරගම උප දිසාපති චන්ද්‍රරත්න පල්ලේගම මහතා මෙසේ කීය.ඕනෑම නාගරික නිවසක වුවත් කරපිංච පදුරක්, රම්පේ පදුරක්, ඉඟුරු පාත්තියක්, මිරිස් ගසක් දෙකක්, බටු පදුරක් දෙකක් වවාගන්න බැරිකමක් නෑ. එය මුදල් පසුම්බියටත් හොඳයි. ශරීර සෞඛ්‍යයටත් හොඳයි.2009 වසරේ මහරගම ප්‍රාදේශීය ලේකම් කාර්යාලය පිහිටා තිබුණේ වෙනත් ස්ථානයකය. එම වසරේ ‘අපි වවමු - රට නඟමු’ යටතේ පැවැති ප්‍රාදේශීය ලේකම් කාර්යාල ගෙවතු තරගයේදී කොළඹ දිස්ත්‍රික්කයේ ප්‍රථම ස්ථානයත්, පළාත් තරගයෙන් 3 වන ස්ථානය හිමිකර ගත්තා.හාල් දමන උරවලට ගොම පොහොර දමා කාර්යාලයට පැමිණිය යුතු වෙලාවට පැයකට කලින් නිලධාරීන්ට එන ලෙස දැන්වූවා.කාර්යාලයට පිවිසෙන පඩිපෙළවල පෝර උරවල ගෝවා, මිරිස්, බටු පැළ වගාකර තිබෙනවා.සෑම සේවකයෙක්ම කාර්යාලය ආරම්භයට පෙරත්, කාර්යාලීය වේලාවෙන් පසුවත් ගොවිපළේ කුමක් හෝ සේවයක් කිරීම දින චර්යාවේ අංගයක් වෙලා.දඹල, නිවිති, මිරිස්, වැරණිය මිරිස්, ලබුවැල්, තක්කාලි, කොළගෝවා, ගෙඩි ගෝවා, බීට්රූට්, කැරට්, කරිවිල, වැටකොළු, පතෝල, මුකුණුවැන්න, කන්කුන් ඇතුළු එළවලු ප්‍රභේද 20ක් මේ ගොවිපළේ වවා තිබේ.කාර්යාලයට පිවිසෙන පාර දෙපස ඇති ඔසු උයන ද ප්‍රාදේශීය ලේකම් පල්ලේගම මහතාගේ සංකල්පයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010133</link>
    <topic>මතුගම දිසා රෝහලේ ළමා වාට්ටුව තෙමෙනවා</topic>
    <author>මතුගම සංචාරක</author>
    <content>මතුගම දිසා රෝහලේ රුපියල් ලක්ෂ තිස් හතරක මුදලක් වැය කොට අලුත්වැඩියා කළ ළමා වාට්ටුවේ වහල නිසි ලෙස සකස් කර නොමැති නිසා වැස්සට තෙමෙන බව ප්‍රදේශවාසීහු කියති.අලුත්වැඩියා කළ වාට්ටුව විවෘත කළේ පසුගිය මාසයේදීය.අලුත්වැඩියා කර සති කීපයක් ගත වීමටත් පෙර උළු කැඩී බිඳී සිවිලිම ගැලවී ජලය වාට්ටුව තුළට ගලා එයි.වැසි සහිත දින වල රෝගින්ට ප්‍රතිකාර කිරීම ගැටලුවක් බවට පත්ව ඇත.තෙමෙන ස්ථාන වලට බාල්දි බේසම් තබා ජලය එකතු කරන අයුරු දකින්නට ලැබේ.මේ වාට්ටුව අලුත්වැඩියා කළ කොන්ත්‍රාත්කරුවන් නිසි ලෙස වැඩ අවසන් කර නොමැති බව ප්‍රදේශවාසීහු කියති.රෝහලේ වෛද්‍ය නිලධාරී අනුර හෙට්ටිආරච්චි මහතා මේ අඩු පාඩු පිළිබඳව ප්‍රාදේශීය සෞඛ්‍ය වෛද්‍ය කාර්යාලය වෙත දැනුම් දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010134</link>
    <topic>බෙලිඅත්තේ ‘ලෙනාඩ් වුල්ෆ්’ පාලම කඩා වැටිලා</topic>
    <author>බෙලිඅත්ත විශේෂ – සිරිසේන හේවාගම</author>
    <content>බෙලිඅත්ත - ගොඩකුඹුරේ පිහිටි වසර සියයක පමණ පැරැණි “ලෙනාර්ඩ් වුල්ෆ්” පාලම කඩාවැටී වසර තුනක්ම ගතවී ඇතත් ඒ වෙනුවට අලුත් පාලමක් තවමත් ඉදිකර නැත.මේ තත්ත්වය නිසා දික්වැල්ල බෙලිඅත්ත හරහා කතරගම මාර්ගයේ ගමන් ගන්නා ජනතාව මහත් අසීරුතාවකට පත්ව සිටිති.1910 වසරේදී හම්බන්තොට දිසාපතිව සිටි ඉංගී‍්‍රසි ජාතික ‘ලෙනාඩ් වුල්ෆ්’ මහතා විසින් නිර්දේශ කොට මාස දෙකක් වැනි කාලයක දී නිම කරන ලදැ’යි කියන මේ පාලම පුපුරා හැලෙන්නට පටන්ගෙන ඇත්තේ මෙයට වසර හතරකට පෙර ය.මේ පාලම සම්පූර්ණයෙන් ගිලාබැස ගමන් කළ නොහැකි ලෙස ගරා වැටී ඇත්තේ 2007 මෝසම් වැසි සමයේ ය.එතැන් සිට මාස දෙකක පමණ කාලයක්ම පාලමක් නැතිව මාර්ගය වසා තැබූ අතර පසුව යකඩ තහඩු යොදා තහඩු පාලමක් ඉදිකොට මේ වනවිට වසර තුනකට ආසන්න වී ඇතත් අලුත් පාලමක් ගොඩනැඟීමට තවමත් ආරම්භ කොට නැත.බොරු පාලම දෙපස තාර ගැටිති දෙකක් අක්‍රමවත් ලෙසින් යොදා ඇතත්, ඒ බව රාත්‍රී කාලයට පැහැදිලිවීම සඳහා විදුලි ආලෝකයන් ද යොදා නැත. අවස්ථා රාශියකදී අනªරු සිදුව ඇති අතර යතුරු පැදිවලින් ආ කීපදෙනෙක්ම පරණ “පාලම් වළට” වැටීම නිසා රෝහල් ගත කර ඇත.මේ පාලමේ අනතුරුදායක තත්ත්වය ගැන බෙලිඅත්ත ප්‍රාදේශීය සභාවේ ද අවස්ථා කීපයකදීම කතා කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010135</link>
    <topic> රුහුණු කතරගම දේවාලයට නව ඝණ්ටාරයක්</topic>
    <author>හම්බන්තොට දිස්ත්‍රික් සමූහපී. ඩබ්ලිව්. කොඩිතුවක්කු</author>
    <content>රුහුණු කතරගම මහා දේවාලය ආශි‍්‍රතව අලුතෙන් විශාල ප්‍රමාණයේ ඝණ්ටාරයක් ස්ථාපිත කොට ඇත.මේ ඝණ්ටාරයේ බර කිලෝ ග්‍රෑම් 1350 කි. ජර්මනියෙන් ගෙන්වන ලද මෙය ස්ථාපිත කිරීම සඳහා වැය කළ මුදල රුපියල් ලක්‍ෂ 35 කි.කොළඹ ශ්‍රී සංඝරාජ මාවතේ යුනයිටඩ් ජෙනරල් මෝටර්ස් පෞද්ගලික සමාගමේ සභාපති එස්. සච්චිලුනන්දන් මහතාගේ පෞද්ගලික ධන පරිත්‍යාගයෙන් නව ඝණ්ටාරය ස්ථාපිත කරනු ලැබිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010136</link>
    <topic>කොනිකල් කඳුවැටියේඅරුම පුදුම සටහන්!</topic>
    <author/>
    <content>නුවරඑළිය දිස්ත්‍රික්කයේ නුවරඑළිය නගරයට නුදුරින් කන්දේඇළ ජලාශය ඉහත්තාවේ පිහිටි කොනිකල් කඳුවැටියේ බෑවුමේ පිහිටි අමුතු ආකාරයේ සටහන් සහිත ගල් පර්වතය ප්‍රදේශයේ ජනතාවගේ කුතුහලයට ලක්ව ඇත.ගල් පර්වතයේ පිහිටි අරුම පුදුම සටහන් මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010137</link>
    <topic>කන්තලේ-සේරුවිල මාර්ගයජලයෙන් යටවනවාට පිළියම්</topic>
    <author>ඒ. ටී. එම්. ගුණානන්ද</author>
    <content>කන්තලේ - සේරුවිල මාර්ගය පුළුල් කර නවීකරණය කිරීමේ ව්‍යාපෘතියක් මාර්ග සංවර්ධනය අධිකාරිය මඟින් ආරම්භ කිරීමත් සමඟ එම මාර්ගයේ වාහන ගමනා ගමන කටයුතු වලට සාමාන්‍ය ගමන් කරන කාලයට වඩා වැඩි කාලයක් ගතවන බව මගීහු පවසති.කන්තලේ හන්දියේ සිට සේරුවිල දක්වා වැටී ඇති කිලෝමීටර් හතළිස් එකක් නවීකරණය කිරීමේ කටයුතු මේ දිනවල සිදුවේ.මේ නිසා මගීන් දැඩි දුෂ්කරතාවන්ට පත්වන අතරම මාර්ගයේ පිළිසකර කටයුතු සිදුවෙද්දී එක් මං තීරුවකින් පමණක් වාහන ගමන් කිරීමට වෙන් කර තිබේ. පිළිසකර කටයුතුවලට ගෙනවිත් දමා ඇති පස් නිසා වාහන ගමනාගමනයේ දී අධික දූවිල්ලක් ප්‍රදේශය වසා පැතිර යයි.වැසි සමයේදී මහවැලි ගඟේ පිටාර ජලය මේ මාර්ගය යටකර ගෙන ගලා යෑම වැළැක්වීමට මාර්ග සංවර්ධන අධිකාරිය මාර්ගයේ තැනින් තැන බෝක්කු පද්ධති ඉදිකිරීම නිසා ඒ වෙනුවට පස් පුරවා යෙදූ ඉදිකළ විකල්ප මාර්ග වාහනවලට යෑමට ඉඩ සලස්වා තිබේ.ප්‍රධාන මාර්ගයට යොදා ඇති විකල්ප මාර්ගය ප්‍රධාන මාර්ගයට වඩා පහතින් ඇති බැවින් වාහන ගමන් කළ යුත්තේ ඉතා පරිස්සෙමිනි.මේ ව්‍යාපෘතිය සම්බන්ධයෙන් අදහස් දැක්වූ මාර්ග සංවර්ධන අධිකාරියේ ප්‍රධාන ඉංජිනේරු (නඩත්තු) ඒ. සී. නිශාර්දින් මහතා කන්තලේ සිට අලිඔලුව හන්දිය දක්වා මේ මාර්ගය තැනින් තැන බෝක්කු යොදා මාර්ග අලුත්වැඩියා කරනවා.ඊට අමතරව මේ මාර්ගය පුළුල් කිරීමද සිදුවෙනවා. ඒ සඳහා ආසියානු සංවර්ධන බැංකුව හා ප්‍රංශ රජය මූල්‍යාධාර සපයා දී තිබෙනවා. මාර්ගය වැහි කාලයේදී මහවැලි ජලයෙන් යටවීම වැළැක්වීමට පුළුල් බෝක්කු තැනින් තැන යොදනවා. මේ ව්‍යාපෘතිය ලබන වසරේ පෙබරවාරි අවසන් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010138</link>
    <topic>යාපනේ කීරමලේ නගුලේශ්වරම් කෝවිල</topic>
    <author>සටහන හා ඡායාරූප -වවුනියාව උතුර සමූහ බන්දුල සෙනෙවිරත්න</author>
    <content>ශ්‍රීලංකාවේ පිහිටා ඇති හින්දු කෝවිල් අතරින් යාපනය අර්ධද්වීපයේ කීරමලේ ඓතිහාසික නගුලේශ්වරම් කෝවිලට සුවිශේෂ තැනක් හිමිවෙයි.මෙරට පිහිටි ඊෂ්වර කෝවිල් හතරෙන් එකක් වන මෙය විජයාවතරණයෙන් පසු විජය රජතුමා විසින් ප්‍රතිසංස්කරණය කළ බවද කියැවේ. මෙම කෝවිලට අයත් කීරමලේ පොකුණේ ජලය ඖෂධ ගුණයෙන් යුක්ත බවටද විශ්වාසයක් පවතී.මෙම පොකුණෙන් රාවණ,රාම, අර්ජුන වැනි රජවරුන් ස්නානය කර කෝවිලට පුද පූජා පවත්වා ඇතැයිද ඔවුන්ට තිබූ අපල උපද්‍රව හා ශාපයන් දුරුකර ගත් බවද හින්දු පොතපතේ සඳහන් වේ.ශිව දෙවියන් විසින් යමදක්නි මුනිවරයන් දේවගැතිවරයාට කරන ලද ශාපයකින් ඔහුගේ මුහුණ මුගටි මුහුණක් වූ බවද පසුව යමදක්නි මුනිවරයන ශ්‍රී ලංකාවට පැමිණ කීරමලේ පොකුණෙන් ස්නානය කොට සිව කෝවිලට පුද පූජා පවත්වා මුහුණ යථා තත්ත්වයට පත්කර ගෙන ශාපයෙන් මිදුණු බවද කියැවේ.එමෙන්ම සෝල රජුගේ දියණියක වූ මාර්දපුර වල්ලිකුමරියගේ මුහුණ ශාපයකින් අශ්ව මුහුණක් වූ බවද ඇයිද ලංකාවට පැමිණ ඉහත අයුරින්ම ශාපය දුරුකරගත් බව ජනප්‍රවාදයේ පවතී.මේ ඓතිහාසික කෝවිලට පුද පූජා පැවැත්වීමෙන් අපල උපද්‍රව දුරු වී සෞභාග්‍ය උදාවන බවත් ග්‍රහ අපල දුරුවන බවත් විශ්වාසයක් පවතී.හින්දු බැතිමතුන්ගේ මියගිය ඥාතීන් වෙනුවෙන් පින් පැමිණවීමට ශ්‍රී ලංකාවේ ඇති එකම කෝවිල ලෙසද යාපනය කීරමලේ නගුලෙෂ්වරම් කෝවිල සැලැකෙයි.ත්‍රස්තවාදී ක්‍රියාකාරකම් පැවැති සමයේ දකුණේ ජනතාවට පමණක් නොව දෙමළ ජනතාවට පවා එම කෝවිලට පුද පූජා පැවැත්වීමට හෝ අසලට යාම පවා අවකාශ නොලැබිණි.සාමය උදාවීමත් සමග නගුලේෂ්වරම් කෝවිල කාටත් වැඳ පුදා ගැනීමට නැවත සාමය කැඳවන පූජනීය ස්ථානයක් බවට පත්ව තිබේ. අද වන විට දිනකට දහස් ගණනක් වූ දකුණේ බැතිමත්හුද මේ ඓතිහාසික කෝවිල වැඳ පුදා ගනී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=r1010139</link>
    <topic>මැටි ගඩොල් නිෂ්පාදනයෙන්දිවි රැක ගන්නා මෙගොඩගොඩ වැසියෝ</topic>
    <author>සටහන හා ඡායාරූප -මහනුවර දිසා සමූහ කේ. චන්ද්‍රරත්න</author>
    <content>මැටි ගඩොල් නිෂ්පාදනය ජීවනෝපාය කරගත් පවුල් පන්දාහක් පමණ අඹතැන්න මෙගොඩගොඩ ඇතුළු ග්‍රාමසේවා වසම් දහයක පමණ විසිරී සිටිති. ඔවුන්ට මේ පාරම්පරික කර්මාන්තය රැකගැනීමට අද විශාල වෙහෙසක් දැරීමට සිදුව තිබේ.පාතදුම්බර ප්‍රාදේශීය ලේකම් කොට්ඨාසයට අයත් මෙම අඹතැන්න මෙගොඩගොඩ විශාල භූමි ප්‍රදේශයකින්ද සමන්විතය. ගඩොල් කර්මාන්තය සඳහා අවශ්‍ය මූලික අමුද්‍රව්‍ය වූ මැටි මේ භූමියෙන්ම සපයා ගැනීමට කිසිදු බාධාවක්ද නොතිබිණි.මෙගොඩගොඩ වෙසෙන ජනතාව රැකියා ඉල්ලමින් දේශපාලනඥයින් පසුපස ගියේ නැත. පරම්පරාවෙන් උරුම වූ ගඩොල් නිෂ්පාදනයට ශ්‍රමදායකත්වය සපයා ජීවනෝපාය සලසා ගැනීමට වගබලාගත්හ. එහෙත් අදවන විට සිය කර්මාන්තය පවත්වාගහ යාමේදී ගැටලු රැසකට මුහුණදීමට සිදුව තිබෙන බව ශ්‍රමිකයෝ මෙන්ම ගඩොල් පෝරණ හිමියෝද කියති.ඒවා අතරින් ගඩොල් නිෂ්පාදනයට අවශ්‍ය මැටි පිට ප්‍රදේශවලින් ප්‍රවාහනය කරවා ගැනීමට ඔවුන්ට සිදුව තිබේ. ශ්‍රමිකයන් පිළිබඳවද අද ගැටලු මතුව තිබේ.ගඩොල් නිෂ්පාදනය සඳහා යොදාගන්නා මීගවයන්ගේ හිඟයක් පවතී. තවද මේ කර්මාන්තයට යොදාගන්නා වියනලද පොල්අතු හා දර මිලද ඉතා ඉහළය.මේ සම්බන්ධව අදහස් දැක්වූ පාරම්පරිත ගඩොල් නිෂ්පාදකයකු වන පී.ජී. තිලකරත්න මහතා ඉදිකිරීම් ක්ෂේත්‍රයට අවශ්‍ය කරන්නේ පුළුස්සන ලද මැටි ගඩොල්. ඒ සඳහා අවශ්‍ය තාක්ෂණය අප සතුව තිබෙනවා.අපේ ගඩොල් තමයි මුළු රටටම සපයන්නේ. අපේ ගඩෝල් නිෂ්පාදනවලට හොඳ ඉල්ලුමක් තිබෙනවා. ඉල්ලුමට සැපයුම දීමට අද අපට හැකියාවක් නැහැ.අප ප්‍රදේශයේ ගඩොල් පෝරණු පන්සියයකට වැඩි ගණනක් තිබෙනවා. ඒ අතරින් පෝරණු සිය ගණනක් වැසීයාමේ අවදානමක් තිබෙනවා.හේතුව නිෂ්පාදන පිරිවැය ඉහළයාම හා එයට සරිලන ආදායමක් නොමැති කමයි.අද අපට ගඩොලක් නිෂ්පාදනය කිරීමට රුපියල් හතක් විතර යනවා. අලෙවි කරන්න වෙන්නේ රුපියල් නවයට. මෙම තත්ත්වයට මුහුණදීමට අවශ්‍ය පහසුකම් රාජ්‍ය අංශය හරහා ලැබෙනවනම් කර්මාන්තයේ අනාගතය අවිනිශ්චිත නොවන්නට ඉඩ තිබෙනවා.මේ කර්මාන්තයට විශාල දායකත්වයක් සපයන කාන්තා ශ්‍රමිකයන් ඉල්ලා සිටින්නේද, රාජ්‍ය අනුග්‍රහය මේ කර්මාන්තයට ලබාදී දහස් ගණනකගේ ජීවන මාර්ගය රැකදෙන ලෙසයි.නව තාක්ෂණය බැංකුණය පහසුකම් අලෙවිය සඳහා විධිමත් ක්‍රම වේදයක්, ශ්‍රමිකයන්ගේ අනාගත සුරක්ෂිතබව උදෙසා යම් දායකත්වයක් රාජ්‍ය අංශයෙන් ලබාදුන්නොත් වසර එකසිය පනහක් තරම් පැරැණි මෙගොඩගොඩ ගම්වැසියන්ගේ මැටිගඩොල් කර්මාන්තය රැක ගත හැකි වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010131</link>
    <topic>වසර 72කට පසු ශ්‍රී ලංකා බොක්සිං ඉතිහාසයවෙනස් කරන දිනය අදයි</topic>
    <author/>
    <content>වසර 72කට පසුව පොදු රාජ්‍ය මණ්ඩලීය ක්‍රීඩා තරගාවලියක දී ශ්‍රී ලංකාව දිනා ගන්නා බොක්සිං රන් කිරුළ පැළඳීමේ එකම අභිලාෂය ඇතිව මංජු වන්නිආරච්චි අද පස්වරු 3.30ට නවදිල්ලි නුවර තල්කටෝරා බොක්සිං වළල්ලට උණුසුම් ප්‍රතිචාර මැද පිවිසෙනු ඇත.අන් කවරදාකටත් වඩා ප්‍රබල ආත්ම විශ්වාසයකින් අද පැවැත්වෙන අවසන් තරගයට සහභාගීවන බව බොක්සිං ක්‍රීඩක මංජු වන්නිආරච්චි ඊයේ සවස ‘දිනමිණ’ට පැවැසීය.කිලෝග්‍රෑම් 56 බැන්ටම් වේට් බර පන්තියේ අවසන් තරගයේ දී මංජු වන්නිආරච්චිට මුණගැසෙන්නේ වේල්සයේ ෂෝන් මැක්ගෝල්ඩ්ය.“කව්රු මාත් එක්ක අද සටන් කරනවාද කියන එක ගැන මා හිතන්නේ නෑ. මට ඕනේ රන් පදක්කම විතරයි.” මංජු පැවැසීය.මංජු වන්නිආරච්චි 2009 දී ඇමරිකාවේ මාස 6ක් බොක්සිං ක්‍රීඩාව පිළිබඳ විශේෂ පුහුණුවක් ලැබීම ඔහුගේ ක්‍රීඩා විලාශය වෙනස් කිරීමට ප්‍රධානතම හේතුව බව ශ්‍රී ලංකා බොක්සිං කළමනාකරු ඩයන් ගෝමස් මහතා පැවැසීය.එමෙන්ම කියුබානු පුහුණුකරුවන් යටතේ ශ්‍රී ලංකාවේ දී මංජු වන්නිආරච්චි පුහුණුව ලැබීය.අවසන් සටන පැවැත්වෙන තල්කටෝරා ගෘහස්ථ ක්‍රීඩාංගණයට නවදිල්ලි නුවර සිටින ශ්‍රී ලාංකිකයන් විශාල පිරිසක් ද පැමිණීමට සූදානම් බව පැවැසේ. එමෙන්ම මේ තරගයේ දී ඉන්දීය ක්‍රීඩා ලෝලීන්ද මංජු වන්නිආරච්චිගේ ජයග්‍රහණය වෙනුවෙන් සහයෝගය පළකිරීමට සූදානමින් සිටිති.ශ්‍රී ලංකා රගර් ක්‍රීඩකයෝ 26 – 12කින් පැපුවා නිව්ගිනිට පරදිතිපොදු රාජ්‍ය මණ්ඩලීය ක්‍රීඩා උළෙලේ සත් සාමාජික රගර් තරගවලට එක්වූ ශ්‍රී ලංකා පිල ඊයේ සහභාගී වූ සිවුවැනි තරගයෙන්ද පරාජයට පත්විය.නවදිල්ලි නුවර විශ්වවිද්‍යාලයීය ක්‍රීඩාංගණයේ ඊයේ පැපුවා නිව්ගිනි සමඟ පැවැති තරගයෙන් ලකුණු 26 – 12ක් ලෙස පැපුවා නිවුගිනි ක්‍රීඩකයෝ ජය ලැබූහ.ශ්‍රී ලංකාව වෙනුවෙන් සජිත් සාරංග හා චානක චන්දිමාල් ට්‍රයි දිනුම් 2ක් වාර්තා කළහ. රධික හෙට්ටිආරච්චි ට්‍රයි එකක්, ගෝල් බවට පත් කළේය.ශ්‍රී ලංකාව මේ තරගාවලියේ දී එංගලන්තයට 59 – 7ක්, ඕස්ට්‍රේලියාවට 42 – 5ක් හා උගන්ඩාවට 35 – 5ක් ලෙස පරාජය වූහ.චමින්ද විජේකොන් ගෙන් නව ශ්‍රී ලංකා වාර්තාවක්මිටර් 1500 තරගයට ඊයේ රාත්‍රියේ සහභාගි වූ චමින්ද විජේකෝන් විනාඩි 3 . 40 .78 කින් නව ශ්‍රී ලංකා වාර්තාවක් බිහි කරමින් එම ඉසව්වේ මූලික වටයේ දෙවැනියා විය. මෙයට පෙර ඔහුගේ හොඳම කාලය වී තිබුනේ විනාඩි 3 : 41 : 97 කි. ඔහු බිද හෙලුවේ ඔහු විසින්ම තබා තිබූ වාර්තාවය. ඔහුගේ අවසන් තරගය අද ප. ව 6:20ට පැවැත්වේ. ඔහු සමඟ තරග වැදුණු කෙන්යාවේ ජේම්ස් කිප්ලැන්ඩ් විනාඩි 3 : 40 : 47 කින් ප්‍රථම තැනට පත් විය.ටේබල් ටෙනිස්පිරිමි යුගල ටේබල් ටෙනිස් තරගයට එක් වූ රොහාන් සිරිසේන හා නිර්මල බණ්ඩාර 3 - 0 කින් ඔස්ට්‍රේලියාවේ හෑන් හා ගෙරාඩා හමුවේ පරායට පත්වූහ. කාන්තා යුගල තගරයේ දී ඉෂාරා මධුරංගි හා නුවනි නවෝද්‍යා මැලේසියාවේ ෆැන් හා චියු යන දෙදෙනාට 3 - 0 කින් පරාජය විය.බැඩ්මින්ටන්ඊයේ නිමා වූ බැඩ්මින්ටන් තරග 4ම ශ්‍රී ලංකාව පරාජය විය. ලසිත කරුණාතිලක මැලේසියාවේ මොහොමඩ් හෆීස්ට 2 - 0 කින්, දිනුක කරුණාරත්න සිංගප්පූරුවේ යාන්ග් ෂාහෝට 2 - 0කින් හා නිලූක කරුණාරත්න එංගලන්තයේ රජිව් ඕසේවිට 2 - 1 කින් ඒකළ තරගවැදී පරාජය වූහ. තිළිණි ජයසිංහ හා සුබෝධා කුමාරි කාන්තා යුගල තරගයේ දී එංගලන්තයේ මැරිනා හා හෙන්හර් හමුවේ 2 - 0 කින් පරාජය වූහ.සහය දිවීමේ පිලට 5 වැනි ස්ථානයමීටර් 400 x 4 සහාය දිවීමේ මූලික වටයේ තරගයේ ශ්‍රී ලංකා ක්‍රීඩකයෝ විනාඩි 3 : 8 : 77 කින් 5 වැනි තැනට පත් වූහ. එහි ප්‍රථම ස්ථානය දිනු බහමාස් ක්‍රීඩකයෝ විනාඩි 3 : 05 : 44ක කාලයක් ගත්හ. ශ්‍රී ලංකා පිලට ප්‍රසන්න සම්පත්, ධනුෂ්ක කරුණාරත්න, උදිත ගයාන් වික්‍රමසිංහ හා කසුන් කල්හාර ඇතුළත් වූහ. ශ්‍රී ලංකා පිලේ යෂ්ඨි හුවමාරුව දුර්වල මට්ටම තිබීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s10101311</link>
    <topic>චමින්ද විජේකෝන්ට මීටර් 1500 තරගයේදී තත්පර භාගයකින් ලෝකඩ පදක්කම ගිලිහෙයි</topic>
    <author/>
    <content>මීටර් 1500 අවසන් තරගයට සහභාගි වූ චමින්ද විජේකෝන්ට ලෝකඩ පදක්කම අහිමි වූයේ තත්පර භාගයකටත් වඩා අඩු කාලයකදී වීම ඉතා අවාසනාවන්ත සිදුවීමකි.ජවහල්ලාල් නේරු ක්‍රීඩාංගණයේ ඊයේ රාත්‍රියේ පැවැති මේ තරගයේදී සිවුවැනියා වූ චමින්ද විජේකෝන්ගේ කාලය වූයේ විනාඩි 3:42.93 කි. ලෝකඩ පදක්කම දිනාගත් නවසීලන්ත ක්‍රීඩක නික් විල්ස්, චමින්දට වඩා ඉදිරියෙන් සිටියේ විනාඩි 3:42.38 ක් ලෙසය.මේ තරගයේ මීටර් 800 ක් ගතවෙද්දී චමින්ද විජේකෝන් සිටියේ 12 වැනියා ලෙසය. මීටර් 1000 ක් ගතවෙද්දී 9 වැනියා ලෙසත්, මීටර් 1200 දී 7 වැනියා ලෙසත් ධාවනයේ යෙදුණු චමින්ද අවසන් මීටර් 300 දී තවදුරටත් වේගවත් අවසානයකට පැමිණියද ප්‍රතිඵලය එයම විය. ප්‍රථම ස්ථානය කෙන්යාවේ සිලාස් කිප්ලාගට් (වි 3:41.78) හා දෙවැනි ස්ථානය එරටේම ජේම්ස් කිප්ලාන්ගේට් (වි 3:42.27) දිනා ගත්හ.මේ අතර ප්‍රතිඵල නිකුත් වීමට පෙර ශ්‍රී ලංකා පිලෙන් දෙවැනි තැනට පත් කෙන්යානු ක්‍රීඩකයකුට එරෙහිව විරෝධතාවක් ද ඉදිරිපත් කළේය. එම කෙන්යානු ක්‍රීඩකයා එක් අවස්ථාවක ධාවන පථයෙන් ඉවතට පැන්නේ යැයි ශ්‍රී ලංකා පිලේ චෝදනාව විය. ඊයේ රාත්‍රියේ මලල ක්‍රීඩා ජූරි සභාව ඉදිරියේ එය විභාග වෙමින් පැවතියේය. එය ඔප්පු වුවහොත් චමින්දට ලෝකඩ පදක්කම හිමි වේ.තරගයෙන් අනතුරුව “දිනමිණ” ට කතා කළ චමින්ද පැවැසුවේ පාදයේ යටි පතුලේ ආබාධයක් තිබියදී තමා මේ තරගයට එක්වූ බවය.”නවදිල්ලට පැමිණ එක දවසයි පුහුණුවීම් කළේ. ඇඳට වෙලා දවස් තුනක් හිටියා. එන්නත් මගින් වේදනාව නැතිකරගෙන තරගයට ගියේ. ලෝකයේ හොඳම ක්‍රීඩකයන් අතර හතරවැනියා වීමත් සතුටක්. ඒ වුණාට අතේ තිබුණ පදක්කමක් කකුලේ තුවාලය නිසා අහිමි වුණේ. ඒ ගැන ශ්‍රී ලාංකිකයන්ගෙන් මා සමාව අයදිනවා” චමින්ද පැවසීය.චමින්ද විජේකෝන් මීටර් 1500 අවසන් පූර්ව තරගයේදී විනාඩි 3:40.78 කින් ශ්‍රී ලංකා වාර්තාවක් ද බිහිකළේය. .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010132</link>
    <topic>මංජු වන්නිආරච්චි මවුබිමට මහත් කීර්තියක් ලබා දුන්නා</topic>
    <author>ඉන්දික පොල්කොටුව</author>
    <content>පොදු රාජ්‍ය මණ්ඩලීය ක්‍රීඩා උළෙලේ රන් පදක්කමක් වෙනුවෙන් අද (13) තරග වදින බොක්සිං ක්‍රීඩක මංජු වන්නිආරච්චි ශ්‍රී ලංකීය ක්‍රීඩා ක්ෂේත්‍රයේ නොමැකෙන සන්ධිස්ථානයක් තබා මවුබිමට අති මහත් කීර්තියක් ලබා දී ඇතැයි ක්‍රීඩා අමාත්‍ය සී.බී.රත්නායක මහතා පැවැසීය.මංජු වන්නිආරච්චි බොක්සිං ක්‍රීඩාවේ අත්පොත තැබූ මහනුවර විද්‍යාර්ථ විද්‍යාලීය ක්‍රීඩාංගණය රුපියල් ලක්ෂ තුන්සියයක වියදමින් ඉදිකිරීම සඳහා ඊයේ (12) පෙරවරුවේ මුල්ගල තැබීමෙන් අනතුරුව ක්‍රීඩා ඇමැතිවරයා දිනමිණට මේ බව පැවසීය.මංජු මෙන්ම තමාද මහනුවර විද්‍යාර්ථ විදුහල තුළින් සිප්සතර හදාරා ක්‍රීඩාවේ නිරත වූ නිසා සැබවින්ම මංජු වන්නිආරච්චි මවුබිමට ගෙන දුන් කීර්තිය තම ජීවිතයේ කිසි කලෙක අමතක නොවන බවද ක්‍රීඩා අමාත්‍යවරයා කීය.පොදු රාජ්‍ය මණ්ඩලීය ක්‍රීඩා අමාත්‍ය සමුළුවට ගොස් එහි ක්‍රීඩා ගම්මානයට ගිය මොහොතේ තමා මංජු හට පැවසුවේ “මල්ලි ඔයයි මමයි දෙන්නම විද්‍යාර්ථ, එහි පන්නරය අපි දෙන්නටම තියෙනවා. ඒ හින්දා ඔයාට රන් පදක්කම මවුබිමට ගෙන ඒමට හැකියාව අනිවාර්යයෙන්ම තියෙනවා.” යනුවෙන් බවද ක්‍රීඩා ඇමැතිවරයා වැඩි දුරටත් කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010133</link>
    <topic>රාජස්තාන් රෝයල්ස්-කිංග්ස් පන්ජාබ්අයි. පී. එල්. තරගාවලියෙන් ඉවතට</topic>
    <author>බැංග්ලෝර් (ඒ. එෆ්. පී.)</author>
    <content>හිමිකාරකත්වය සම්බන්ධව ඇතිවී තිබෙන අර්බුද හේතුවෙන් කිංග්ස් පන්ජාබ් සහ රාජස්තාන් රෝයල්ස් කණ්ඩායම් අයි. පී. එල්. තරගමාලාවෙන් ඉවත් කළ බැව් තරගාවලි සංවිධායකයෝ ප්‍රකාශ කළහ.ලොව ධනවත්ම විස්සයි 20 ක්‍රිකට් තරගාවලිය වන අයි. පී. එල්. තරගාවලියේ 2008 වසරේදී අමෙරිකානු ඩොලර් මිලියන 76 කට කිංග්ස් පන්ජාබ් පිල මිලදී ගනු ලැබුවේ හෙස් වාඩියා, මොහිත් බර්ටන්, කරන් පෝල්, අදීත්‍යා කන්නා යන ව්‍යාපාරිකයන් හා සුරූපි බොලිවුඩ් නිළි ප්‍රීති සින්ටා විසිනි.තවත් සුරූපී බොලිවුඩ් නිලියක වන ශිල්පා ශෙට්ටි සහ ව්‍යාපාරික රාජ් කුන්දු විසින් රාජස්තාන් රොයල්ස් පිල අමෙරිකානු ඩොලර් මිලියන 67 කට මිලදී ගනු ලැබූහ.ලබන වසරේ පැවැත්වෙන අයි. පී. එල්. තරගාවලියට නව කණ්ඩායම් 2 ක් වන කොචි හා පූනේ ඇතුළත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010134</link>
    <topic>සචින්ගෙන් ද්විත්ව ශතකයක්</topic>
    <author/>
    <content>ජගත් ටෙස්ට් හා එක්දින පිටියේ වැඩිම ලකුණු හා වැඩිම ශතක ප්‍රමාණයට හිමිකම් කියන සචින් තෙන්ඩුල්කාර් ඊයේ (12) ඉන්දියාවේ බැංග්ලෝර් නුවර ඔස්ට්‍රේලියාව සමඟ පැවැත්වෙන දෙවැනි හා අවසන් ටෙස්ට් තරගයේ දී සිය 6 වැනි ද්විත්ව ශතකය වාර්තා කිරීමට සමත් විය.37 හැවිරිදි තෙන්ඩුල්කාර් මේ ටෙස්ට් තරගයේ දී ටෙස්ට් ලකුණු 14,000 සීමාව ද පසු කිරීමට සමත් වූ අතර ඔහුගේ ද්විත්ව ශතකයට හතරේ පහර 22ක් හා හයේ පහර 2ක් ඇතුලත් විය.තරගයේ සිවුවැනි දිනය වූ ඊයේ ඉන්දීය පිල පළමු ඉනිමට ලකුණු 495ක් රැස් කළ අතර දෙවැනි ඉනිම ක්‍රීඩා කරන ඕස්ට්‍රේලියාව දිනය නිමාවන විට කඩුලු 7කට ලකුණු 202 ක් රැස් කරගෙන සිටියේ ය.ඔස්ට්‍රේලියාව පළමු ඉනිම - 478 - මාකස් නෝර්ත් 128, රිකී පොන්ටින් 77, ටිම් ජේන් 59, ශේන් වොට්සන් 57(හර්බජන් සිං 148/4, ප්‍රග්යාන් ඕජා 120/3) සහ දෙවැනි ඉනිම202/7 - රිකී පොන්ටින් 72, ශේන් වොට්සන් 32, (ප්‍රග්යාන් ඕජා 57/3)ඉන්දියාව පළමු ඉනිම - 495, සචින් තෙන්ඩුල්කාර්, 214, මුරලි විජේ 139, (මිචේල් ජොන්සන් 105/3).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010135</link>
    <topic>වොස්නියැකිට තවත් ජයක්</topic>
    <author>බීජිං (ඒ. එෆ්. පී.)</author>
    <content>චීන විවෘත ටෙනිස් තරගාවලියේ අවසන් මහා තරගයෙන් රුසියාවේ වීරා වොනරීවා ලකුණු 6 – 3 ක්, 3 – 6 ක් හා 6 – 3 ක් ලෙස පරාජයට පත් කළ වත්මන් ටෙනිස් ශ්‍රේණිගත කිරීම් වල අංක එකේ ක්‍රීඩිකා ඩෙන්මාර්කයේ කැරොලින් වොස්කියැකි මේ වසරේ සිය හය වැනි සූරතාව හිමි කර ගැනීමට සමත් වූවාය.20 හැවිරිදි වොස්නියැකි මේ වසරේ දී පොන්ටෙ වොඩ්රා බීච්, කොපෙන්හේගන්, මොන්ට්‍රියල්, නිව් හේවන් හා ටෝකියෝ ටෙනිස් සූරතා ජය ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010136</link>
    <topic>මඩකළපුව දිස්ත්‍රික් පැසිපන්දු පුහුණු කඳවුර 22 – 23 දෙදින වෙබර් ක්‍රීඩාංගණයේදී</topic>
    <author/>
    <content>නැගෙනහිර ප්‍රදේශයේ විශේෂයෙන් මඩකළපුව දිස්ත්‍රික්කයේ මීට වසර ගණනාවකට පෙර ඉතා ජනප්‍රියව තිබූ පැසිපන්දු ක්‍රීඩාව නැවත නගා සිටුවා එය ජනප්‍රිය කිරීම අරමුණු කොට ගෙන පුහුණු කඳවුරක් සැණකෙළියක ආකාරයෙන් ලබන 22 හා 23 දිනවල මඩකළපුව වෙබර් මහජන ක්‍රීඩාංගණයේදී පැවැත්වීමට කටයුතු කර ගෙන යයි.ශ්‍රී ලංකා යුද හමුදාවේ 23 වැනි සේනාංකයට අයත් මඩකළපුව 234 බලසේනා මූලස්ථානය මේ සඳහා මූලිකත්වය ගෙන සිටී.මේ පැසිපන්දු පුහුණු කඳවුර සඳහා ප්‍රදේශයේ පාසල් ක්‍රීඩකයන් 150 දෙනෙකු සහභාගි වන අතර ක්‍රීඩා සමාජ තරග සඳහා ක්‍රීඩකයන් 75 දෙනෙකු පමණ සහභාගි වීමට නියමිතය.පුහුණු කඳවුරට සහභාගි වන මඩකළපුව දිස්ත්‍රික්කයේ පාසල්වල අධ්‍යාපනය ලබන සිංහල, ද්‍රවිඩ, මුස්ලිම් හා බර්ගර් ජාතික සිසුන් 150 දෙනා සඳහා නේවාසික කඳවුරක් පැවැත්වෙනු ඇත.ජාතික මට්ටමේ පැසිපන්දු පුහුණුකරුවන්ගේ විශේෂඥ දැනුම හුවමාරු කර ගැනීමේ වැඩසටහනක් මෙහිදී ක්‍රියාත්මක වනු ඇති අතර පුහුණු කඳවුර සඳහා සහභාගි වන සියලුම පාසල් සිසුන්ට සහතික පත්, පැසිපන්දු ක්‍රීඩා භාණ්ඩ හා ඇඳුම් කට්ටලය බැගින් ප්‍රදානය කරන බව සංවිධායකයෝ පවසති.පැසිපන්දු තරගාවලිය අවසානයේ ජයග්‍රාහී කණ්ඩායම්වලට සූරතා, අනුසූරතා කුසලාන මෙන්ම වටිනා සහතික පත්ද පිරිනැමෙනු ඇත. මේ පැසිපන්දු පුහුණු කඳවුරට සහභාගි වන සියලුම සිසුන් ඔවුන්ගේ ක්‍රීඩා භාර පුහුණුකරුවන් හා නාම ලේඛනයක් සමග ඔක්තෝබර් 21 වැනි දින පස්වරු 4.00 ට මඩකළපුව සාන්ත මයිකල් විද්‍යාලයට පැමිණෙන ලෙසට සංවිධායකයෝ නිවේදනය කර සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010137</link>
    <topic>කාන්තා මලල ක්‍රීඩා 16 ,17 දිනවල</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන 28 වන වාර්ෂික කාන්තා මලල ක්‍රීඩා සූරතා තරගය ලබන 16 සහ 17 යන දිනයන් හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේ දී පවත්වනු ලැබේ. තරගය දින දෙකෙහිදීම පෙරවරු 8.00 ට ආරම්භ වේ.මෙම සූරතා තරගය සඳහා දිවයිනේ නන් දෙසින් ක්‍රීඩිකාවන් 800 කට ආසන්න පිරිසක් ඉදිරිපත් වී සිටින අතර ජාතික මට්ටමේ ක්‍රීඩිකාවන් බොහොමයක්ම මීට ඇතුළත් වෙයි. ප්‍රථම වරට තරග ඇවිදීමේ ඉසව්වන්ද මෙයට ඇතුලත් කොට ඇත. තරගයේ ප්‍රධාන අමුත්තා වශයෙන් බාබරා යන්ග් මැතිණිය සහභාගි වේ. මෙහි පූර්ණ අනුග්‍රහය ශ්‍රී ටෙලිකොම් ආයතනයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010138</link>
    <topic>ජනාධිපති රන් කුසලාන වොලිබෝල්ජාතික මට්ටමේ තරග අද ඇරැඹේ</topic>
    <author/>
    <content>ශ්‍රී ලංකා වොලිබෝල් සම්මේලනය මෙහෙයවනු ලබන ජනාධිපති රන් කුසලාන වොලිබෝල් තරගමාලාවේ ජාතික මට්ටමේ තරග අද (13) ටොරින්ටන් ක්‍රීඩා අමාත්‍යාංශ ක්‍රීඩාංගණයේ දී ඇරැඹේ.අද සිට 15 වැනිදා දක්වා පැවැත්වෙන මේ තරගමාලාවට කාන්තා හා පිරිමි කණ්ඩායම් 50ක් සහභාගි වීමට නියමිතය.රාජ්‍ය පරිපාලන හා ස්වදේශ කටයුතු අමාත්‍යාංශයට වසර 40ක් පිරීම නිමිත්තෙන් පැවැත්වෙන සමරු වැඩසටහනට සමගාමීව එම අමාත්‍යාංශයේ ද අනුග්‍රහය ඇතිව පවත්වනු ලබන මේ තරගමාලාවේ ප්‍රාදේශීය ලේකම් කොට්ඨාස හා දිස්ත්‍රික් මට්ටමේ තරග පසුගියදා නිමාවට පත් වූ අතර ප්‍රථම වතාවට උතුරු ප්‍රදේශයේ දී මේ තරග මාලාවේ මූලික තරග පැවැත්වීය.අද සමාරම්භක නිල උත්සවය සඳහා රාජ්‍ය පරිපාලන හා ස්වදේශ කටයුතු අමාත්‍ය ඩබ්ලිව්. ඩී. ජේ. සෙනෙවිරත්න, ශ්‍රී ලංකා වොලිබෝල් සම්මේලනයේ සභාපති, රාජ්‍ය පරිපාලන හා ස්වදේශ කටයුතු නියෝජ්‍ය අමාත්‍ය ඩිලාන් පෙරේරා සහ තරගමාලාවට අනුග්‍රහය දක්වන ඩයලොග් ජී. එස්. එම්. සමාගමේ ප්‍රධාන විධායක හසරත් මුණසිංහ යන මහත්වරු සහභාගි වෙති.තරගමාලාවේ අවසන් හා අවසන් පූර්ව තරග 18 , 19 දිනවල දී ජනාධිපති මහින්ද රාජපක්ෂ මහතාගේ ප්‍රධානත්වයෙන් හම්බන්තොට තලහගම්වාඩුව අරුණ ක්‍රීඩාංගණයේ දී පැවැත්වීමට නියමිත ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s1010139</link>
    <topic>කළුතර විදුහලට චාමර ජය ගෙනේ</topic>
    <author/>
    <content>කළුතර විද්‍යාලයේ නායක චාමර විතානගේ රැස් කළ විශිෂ්ට අර්ධ ශතකය හේතුවෙන් පානදුර රාජකීය විද්‍යාලයට එරෙහිව පළමු ඉනිමේ ජයක් වාර්තා කිරීමට කළුතර විද්‍යාලය සමත්විය. දෙපිල අතර පානදුර ක්‍රීඩා පිටියේ පැවැති මේ තරගයේදී විතානගේ ලකුණු 67 ක් රැස් කළේය.කළුතර විද්‍යාලය පළමු ඉනිම 159 - චාමර විතානගේ 67, නුවන් සංජීව 21 (විකසිත ගයාන් 37/4, දුෂාන් විමුක්ති 54/3, රුචිර තරින්ද්‍ර 33/3) සහ දෙවැනි ඉනිම - 67/8 (විකසිත ගයාන් 13/3)පානදුර රාජකීය පළමු ඉනිම - 78 - දුෂාන් විමුක්ති 26, කවින්ද්‍ර අෂාන්20 ( විනොද් මධුෂාන් 28/6, ලහිරු සංගීත් 14/2).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=s10101310</link>
    <topic>22 වැනි යෞවන ක්‍රීඩා උළෙල යාපනයෙන් නාවලපිටියට</topic>
    <author>මහින්ද ජිනදාස</author>
    <content>යාපනයේ දොරේඅප්පා ක්‍රීඩාංගණයේ පැවැත්වීමට නියමිතව තිබූ 22 වැනි ජාතික යෞවන ක්‍රීඩා උළෙල නාවලපිටියේ පවත්වන බව ජාතික තරුණ සේවා සභාවේ සභාපති නීතිඥ ලලිත් පියුම් පෙරේරා මහතා ‘දිනමිණ’ ට පැවැසීය.මෙම ක්‍රීඩා උළෙල ලබන මස යාපනයේ පැවැත්වීමට විධිවිධාන යොදා තිබුණත් ලබන මස වන විට දොරේ අප්පා ක්‍රීඩාංගණය සූදානම් කිරීමට නොහැකි තත්ත්වයක් ඇති වී තිබෙන බැවින් මෙම තීරණය ගත් බව ඒ මහතා කියා සිටියේ ය.ලබන නොවැම්බර් මස 11, 12, 13, 14 යන දිනවල නාවලපිටිය ජයතිලක ක්‍රීඩාංගණයේදී අති උත්කර්ශවත් අන්දමින් මෙම ක්‍රීඩා උළෙල පැවැත්වීමට කටයුතු යොදා ඇත.සමාරම්භක උළෙල 11 වැනිදා අගමැති දි.මු. ජයරත්න මහතාගේ ප්‍රධානත්වයෙන් පැවැත්වෙන අතර, සමාප්ති උළෙල යෞවන කටයුතු ඇමැති ඩලස් අලහප්පෙරුම මහතාගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=f1010132</link>
    <topic>ලිපිකරුවෙක් වෙන්නමගේ ලොකු ආසාවක් තිබුණා</topic>
    <author>සංවාද සටහන -අයන්ති විතාන ඡායාරූප -සමන් ශ්‍රී වෙදගේ</author>
    <content>කොහොමද ලේකම්තුමා විශේෂාංගයෙන් මෙවර ඔබ හමුවට පැමිණෙන්නේ අග්‍රාමාත්‍ය ලේකම් සිරිසේන අමරසේකර මහතායි. මිද්දෙණියේ උපන් එතුමා මිද්දෙණිය මහ විදුහලෙන් පාසල් අධ්‍යාපනය හදාරා කොළඹ විශ්වවිද්‍යාලයෙන් හා පේරාදෙණිය විශ්වවිද්‍යාලයෙන් උසස් අධ්‍යාපනය ලබා ක්‍රම සම්පාදන සේවයේ නිලධාරියෙක් ලෙස රාජ්‍ය සේවයට එක් විය. වසර හතළිහක රාජ්‍ය සේවා කාලය තුළ එතුමා ධීවර, වරාය හා ගුවන් සේවා බස්නාහිර ප්‍රදේශ සංවර්ධන, මහාමාර්ග යන අමාත්‍යාංශවල ලේකම්වරයකු ලෙස සේවය කර ඇත.* ඔබ අගමැති ලේකම් තනතුරට පත්වුණේ කවදාද?මේ වසරේ අපේ‍්‍රල් මාසයේ.* මේ තනතුර දෙවැනි වන්නේ ජනපති ලේකම්ට පමණයි නේද?ඔව්.* අගමැති ලේකම්කම ආභරණයක් ලෙස ඔබ සලකනවාද?නැහැ; එදා අමරසේකරම තමයි අදත්. මම තනතුරු බලාගෙන වැඩ කරන්නේ නැහැ.* අගමැතිතුමා සමඟ කටයුතු කිරීම පහසුද?බොහොම පහසුයි. එතුමාට හොඳ දේශපාලන පරිචයක් තියෙනවා. ඕනෑම දෙයක් ඉක්මනින් අවබෝධ කරගන්නවා.* මේ රැකියාව ගැන ඔබ තෘප්තිමත්ද?මම හැමතැනම දුවල පැනල රැකියාව කළ කෙනෙක්. මෙතැන රාජකාරිය කාර්යාලයට සීමා වෙලා. ඒත් අපහසුවක් නැහැ.* අගමැති ලේකම් තනතුරට පත්වීමෙන් පසුව ක්‍රියාත්මක කළ නව වැඩපිළිවෙළ කුමක්ද?අපේ ජනතාව තවම ඉන්නේ බොහොම පසුගාමී යැපීම් මානසිකත්වයකයි. හැමෝම බලන්නේ වැඩි මහන්සියක් නොවී වැඩි වැටුපක් ලබාගන්නයි. මේ තත්ත්වය වෙනස් කරන්න නම් පළමුවෙන්ම අපේ ජනතාවගේ මානසිකත්වය වෙනස් කරන්න ඕනෑ. පාසල්, කාර්යාල, ආගමික ස්ථාන සම්බන්ධ කරගෙන සංවර්ධනය උදෙසා “ධනාත්මක චින්තන” ගොඩනැඟීමේ වැඩසටහනක් ආරම්භ කරන්න අපි සිතා සිටිනවා.* ඔබ ජනාධිපතිතුමාගේ පැරැණි මිත්‍රයෙක් නේද?අපේ පවුලේ ඔක්කොම බොහෝ කාලයක සිට රාජපක්ෂ පවුල හොඳින් දන්නවා. මම 1999 ඉඳලා ජනාධිපතිතුමන් සමඟ රාජකාරිමය වශයෙන් සම්බන්ධවෙලා ඉන්නවා. එතුමා අගමැති කාලයේ එතුමා යටතේ තිබුණු මහාමාර්ග අමාත්‍යාංශයේ ලේකම් මමයි. ඊට පෙර එතුමා ධීවර ඇමැති කාලයේත්, වරාය හා නාවුක ඇමැති කාලයේත් මම ලේකම්.* ජනාධිපතිතුමා සමඟ කටයුතු කිරීම පහසුද?එතුමා සමඟ කටයුතු කිරීම බොහොම පහසුයි. සමහර ඇමැතිවරු හැම දේටම අත දානවා. ජනාධිපතිතුමා තමන්ට අවශ්‍ය දේ කියනවා. ලේකම්තුමා ඇතුළු නිලධාරීන්ට තියෙන්නේ එය ක්‍රියාත්මක කිරීමයි. ඒකට එතුමා ඇඟිලි ගහන්නේ නැහැ. ප්‍රතිඵලය තමයි බලාපොරොත්තු වෙන්නේ.* ඔබ අමාත්‍යාංශ කිහිපයකම ලේකම් ධූරය දැරුවා. ඒ කාලයේදී කළ සේවය ගැන තෘප්තිමත්ද?මම මුලින්ම ධීවර අමාත්‍යාංශයේ ලේකම් වුණා. පසුව වරාය හා ගුවන්සේවා අමාත්‍යාංශයේ ලේකම් වුණා. බස්නාහිර ප්‍රදේශ සංවර්ධන අමාත්‍යාංශයේ ලේකම් වුණා. මම මහාමාර්ග අමාත්‍යාංශයේ ලේකම් ලෙස බොහෝම තෘප්තිමත්ව වසර 06ක් කටයුතු කළා. ඒ වැඩ කරලා ප්‍රතිඵලත් පෙන්නුවා. කෘෂිකර්ම අමාත්‍යාංශයේ ඉතා සුළු කාලයක් සේවය කළා.ක්‍රමසම්පාදන අමාත්‍යාංශයේ ප්‍රාදේශීය අංශයේ සේවය කරන කොට සෑහෙන වැඩ කොටසක් ඉටුකළා. “ප්‍රාදේශීය සංවර්ධන මණ්ඩල” කියලා තරුණ තරුණියන්ට රැකියා උත්පාදන වැඩටහනක් 1970 – 77 රජය කාලයේ හඳුන්වා දුන්නා. ඒ කාලයේ මම හිටියේ මොනරාගල.ඒ කාලයේ සීනි හිඟයක් තිබුණා. අපි රජයේ ඉඩම් අක්කර සියය, පනහ ප්‍රමාණයක් තරුණයන්ට බෙදා දීලා ගොවිපොළවල් ආරම්භ කරලා උක් වගාකළා. සීනි සංස්ථාව කිව්වේ වැහි වතුරෙන් උක්වවන්න බැහැ කියලයි.නමුත් අපේ උත්සාහය සාර්ථක වුණා. වසර 02ක් යනකොට සීනි සංස්ථාවත් අපට සහාය දුන්නා. උක් වගාකළ තරුණයන්ට විශාල ආදායමකුත් ලැබුණා. මොණරාගල දිස්ත්‍රික්කය උක් වගා දිස්ත්‍රික්කයක් බවට පත්වුණේ අපේ ඒ වැඩපිළිවෙළ නිසයි.* අමාත්‍යාංශ ලේකම්වරයකුට රාජ්‍ය පාක්ෂික භාවය අත්‍යාවශ්‍යද?අවශ්‍යයි. අපි කාටත් දේශපාලනයක් තියෙනවා. නමුත් රජයේ සේවකයෙක් ලෙස බලයට එන ආණ්ඩුවේ ප්‍රතිපත්ති ක්‍රියාත්මක කරන එක අපේ වගකීමක්. ඒවා කඩාකප්පල් කරන්න අපට බැහැ. 1970 ඉඳලා බලයට පැමිණි ආණ්ඩුවලට මම වැඩ කරලා තියෙනවා.* ඔබ මාතර දිස්ත්‍රික්කයේ දුගී ජනතාවගේ ජීවන තත්ත්වය නඟා සිටුවන්න විශේෂ වැඩපිළිවෙළක් ආරම්භ කළා නේද?ස්වීඩන් රජයේ ආධාර ඇතිව මාතර දිස්ත්‍රික්කයේ ඒකාබද්ධ ග්‍රාම සංවර්ධන වැඩපිළිවෙළක් ආරම්භ කළා. ඒ ව්‍යාපෘතියේ අධ්‍යක්‍ෂ මමයි. දුප්පතුන් තෝරාගෙන ණය දුන්නා, ඉතිරි කිරීමේ වැඩසටහන් ක්‍රියාත්මක කළා. ස්වයං රැකියා ආරම්භ කළා. දුෂ්කර දුප්පත් ගම්මාන තෝරාගෙන ඒවාට විශේෂ සංවර්ධන වැඩසටහන් ක්‍රියාත්මක කළා.* ධීවර අමාත්‍යාංශයේ සේවය කරන කාලයේ දී “ධීවර ගම්මාන” සංකල්පය ක්‍රියාත්මක කළා නේද?ඒ අවධියේ අපේ ජනාධිපතිතුමා තමයි ධීවර ඇමැති. ඔහුගේ සංකල්පයක් අනුව “දියවර ගම්මාන” ක්‍රියාත්මක කළා. ඒ සඳහා අප තෝරාගත්තේ නිවසක්, ඉඩමක් නැති ධීවරයන්වයි. අපි ධීවර ගම්මාන 25 – 30ක් ඉදිකළා.මීට අමතරව “විසිරි නිවාස” වැඩසටහන කියලා වැඩසටහනක් ආරම්භ කරලා නිවාස නැති ඉඩම් බුක්තිය හිමි අයට නිවාස හදාගන්න රුපියල් 25,000 බැගින් ණයක් දුන්නා.මේ යටතේ තවත් නිවාස හතළිස් දහසක් විතර හදන්න උදව් කළා. හලාවත සිට කළුතර දක්වා වෙරළ සංරක්ෂණ වැඩපිළිවෙළ ක්‍රියාත්මක කළා.* ඔබ ගුරුවරයෙක් ලෙසත් සේවය කළා නේද?විශ්වවිද්‍යාලයෙන් උපාධිය ගත්තු ගමන්ම මට තංගල්ල මහ විදුහලේ උපගුරු පත්වීමක් ලැබුණා. එහි මාස 03ක් ඉගැන්වූවා.* ගුරු වෘත්තියේ ඉඳලා පරිපාලන සේවයට එන්න හිතුවේ ඇයි?මම අයත් වෙන්නේ ක්‍රම සම්පාදන සේවයටයි. පරිපාලන සේවයට නොවෙයි. පළමුවැනි හෝ දෙවැනි පංතියේ උපාධියක් තියෙන අයටයි මේ සේවයට තෝරාගන්නා විභාගයට පෙනී සිටීමට අවස්ථාව ලැබෙන්නේ. ඒ විභාගයෙන් 1970 වසරේ මුළු ලංකාවෙන්ම තෝරාගත්තේ මමත් එක්ක හත්දෙනයි.* ඔබේ විශ්විද්‍යාල ජීවිතය සුන්දරද?1965 දී විශ්වවිද්‍යාලයට තේරුණා. මම තෝරාගත්තේ වාණිජ විෂයයන්. පළමු අවුරුද්දේ විභාගයෙන් විෂයයන් තුනට ම “බී” සාමාර්ථ තිබුණා. විශේෂ උපාධියක් කරන්න උනන්දුවක් තිබුණේ නැහැ. නමුත් මගේ ලකුණු දැකලා මහාචාර්ය ඉන්ද්‍රරත්න මහතා මාව පේරාදෙණිය විශ්වවිද්‍යාලයේ ආර්ථික විද්‍යා අංශයට යැව්වා.* විශ්වවිද්‍යාල ජීවිතයේ විශේෂ මතක සටහන් තියෙනවාද?1969 නිදහස් උත්සවය තිබුණේ මහනුවර. හමුදා භට පිරිස් නැවතුණේ පේරාදෙණිය විශ්වවිද්‍යාලයේ. එහිදී සිසුන් හා හමුදාව අතර ගැටුමක් ඇතිවුණා. ඒ ගැටුම වෙලාවේ තමන්ගේ දුවව ගෙදර එක්කරගෙන යන්න වාහනයකින් ආපු මහත්මයකුට ශිෂ්‍යයෙක් ගලකින් ඔළුවට ගහන්න හදනකොට මම ඒක වැළැක්වූවා. ඒක මට හොඳට මතකයි.ඒ වාහනයෙන් හමුදා නිලධාරියකුත් බැහැලා ගිහිල්ලා තියෙනවා. නමුත් වාහනය එළවගෙන ආපු වයසක මහත්තයා හමුදාවේ නොවෙයි. අර කළුගල වැදුණනම් ඒ මනුස්සයා මැරෙනවා. මම ලෝකයේ නොයෙකුත් විශ්වවිද්‍යාල දැකලා තියෙනවා. නමුත් ඒවා පේරාදෙණිය තරම් ලස්සන නැහැ.* එදා නවක වදය තිබුණද?ඒ කාලයේ දැන් වගේ දරුණු නැහැ. එක සපත්තුවක් දාගෙන යන්න කියනවා; කමිසයේ එක අතක් දිග ඇරගෙන යන්න කියනවා. ඒක විනෝදජනකයි. අද නවක වදය මහා දරුණුයි. අවිනීතයි.* අධ්‍යාපනයේ ජයගත් කඩුලු මොනවාද?පේරාදෙණිය විශ්වවිද්‍යාලයේ වාණිජ විද්‍යාවේදී ගෞරව උපාධිධරයෙක්.* ඔබට බිරිය හමුවුණේ විශ්වවිද්‍යාලයේදී ද?නැහැ. මම විශ්වවිද්‍යාලයට යනකොට ඇය බෞද්ධ කාන්තා විද්‍යාලයේ ඉගෙන ගන්නවා. අපි හඳුනාගෙන වසර හයකින් විවාහ වුණා. ඇගේ නම අබේවික්‍රම දිසානායක හේමලතා. ඇය ලක්ෂ්මන් යාපා අබේවර්ධන ඇමැතිතුමාගේ සම්බන්ධීකරණ ලේකම් ලෙස කටයුතු කරනවා.* ඔබගේ පාසල කුමක්ද?මම ඉගෙනුම ලැබුවේ මිද්දෙණිය මහ විදුහලේ. ඒ විද්‍යාලයෙන් මුලින්ම විශ්වවිද්‍යාලයට තේරුණු තිදෙනාගෙන් කෙනෙක් මම.* කුඩා කාලයේ ඔබට හීනයක් තිබුණද?මට පොඩි කාලයේ ට්‍රැක්ටර් රියැදුරෙක් වෙන්න සිහිනයක් තිබුණා. මොකද මිද්දෙණිය රජයේ ගොවිපොළේ වැඩ කළ තාත්තා දවල් කෑමට ගෙදර එන්නේ එහි රියැදුරු සමඟ ට්‍රැක්ටරයෙන්. ඉතින් මම හිතුවා ට්‍රැක්ටර් රියැදුරෙක් වෙන එක ලොකු දෙයක් කියලා.අ. පො. ස. උසස් පෙළ ලියන කාලයේ හිතුනා ලිපිකරුවෙක් වෙන්න. අපේ ලොකු අයියා ඒ කාලයේ ගුරුවරයෙක්. ඔහුත් එක්ක තංගල්ල අධ්‍යාපන කාර්යාලයට ගිය වෙලාවෙ ලිපිකරු මහත්තුරු සැරදාන හැටි දැකලා තමයි මට එහෙම හිතුණෙ. අදටත් මට බලාපොරොත්තු ගොඩක් නැහැ. ලැබෙන දේ උපරිමයෙන් කරනවා.* ඔබ පාසලේ කැපී පෙනෙන ශිෂ්‍යයෙක්ද?මට පාසලේ හොඳ පිළිගැනීමක් තිබුණා. ඒ කලයේ අපේ විදුහල්පති ගුණසේකර මහත්මයා. ඔහු හවසට අතපසු වූ පාඩම් කියාදෙනවා. රෑට පැට්‍රෝල්මැක්ස් දාලා අපට පාඩම් කරන්න කියනවා. ඒ වගේම ඔහු රෑට ඇවිල්ලා බලනවා අපි පාඩම් කරනවද කියලා. අද ඉන්න ගුරුවරු එහෙම කරන්නේ නැහැ.* පියාගේ නම :-අන්ද්‍රයස් අමරසේකර* පියාගේ රැකියාව :-මිද්දෙණිය රජයේ ගොවිපොළේ වැඩ පරීක්‍ෂක* මවගේ නම :-කංකානම්ගේ කිරිහාමි* පවුලේ විස්තර :-පවුලේ සහෝදර සහෝදරියෝ දාහතර දෙනයි. ගැහැනු හතරයි, පිරිමි දහයයි.* සම්පූර්ණ නම :-සිරිසේන අමරසේකර* උපන් දිනය :-1946 පෙබරවාරි 20* දරුවන්ගේ විස්තර :-පුතාලා දෙන්නෙක් ඉන්නවා. වැඩිමහල් පුතා නාවුක හමුදාවේ වෛද්‍යවරයෙක්. දෙවැනි පුතා සෙමා ආයතනයේ උපදේශකවරයෙක් ලෙස කටයුතු කරනවා.* ක්‍රම සම්පාදන සේවයට යොමු නොවුණනම් කවුරුන් වෙයිද?ගුරුවරයෙක් වෙලා ඉඩමක් වවාගෙන ගමේම පදිංචි වී සිටින්න ඉඩ තිබුණා.* ජීවිතයේ වඩාත්ම සතුටු වූ දවස කවදාද?ක්‍රමසම්පාදන සේවයට තේරුණු දිනයේදී ගොඩක් සතුටු වුණා. රාජ්‍ය සේවා කොමිෂන් සභාවේ පත්වීම් ලැයිස්තුවේ මගේ නම පත්තරෙන් දැක්කාම මම බෙහෙවින් සතුටට පත්වුණා.ජනාධිපතිතුමා මහාමාර්ග අමාත්‍යාංශයේ නිලධාරීන් කැඳවලා ප්‍රගති සමාලෝචනයක් කරලා මම කළ වැඩ ගැන විශේෂ ඇගැයීමක් කරපු වෙලාවෙත් බෙහෙවින් සතුටට පත්වුණා.* ඔබගේ ධන පරිත්‍යාගයෙන් ගමේ පාසලේ නව ගොඩනැඟිල්ලක් ඉදිකරලා පසුගියදා ජනාධිපතිතුමා විසින් විවෘත කළා නේද?රුපියල් මිලියන 15ක වියදමින් මිද්දෙණිය මහ විදුහලට අංගසම්පූර්ණ රැස්වීම් ශාලාවක් හැදුවා. මගේ මුදලින්ම නෙවෙයි. ඒ සඳහා බොහෝ දෙනෙක් උදව් කළා. විශේෂයෙන්ම මගෙන් උදව් උපකාර ලබාගත් අය මෙයට උදව් කළා.* ආගමික නැඹුරුව කොහොමද?මම හොඳ බෞද්ධයෙක්. ඒත් ආගමට ඇළිල ගැලිල නැහැ.* විවේකයක් ලැබුණහම මොනවද කරන්නේ?පත්තර කියවනවා.* විශ්‍රාම ගිහිල්ලා මොනවද කරන්න බලාපොරොත්තුව?හොඳ වගාවක් කරන්න මට ආසාවක් තියෙනවා.* ඔබ දැනට සිටින ජ්‍යෙෂ්ඨතම රජයේ නිලධාරියෙක් නේද?ඔව්, මම හිතන විදියට දැනට සිටින රාජ්‍ය නිලධාරීන් අතරින් 1970 දී මාණ්ඩලික නිලධාරියකු ලෙස සේවයට බැඳිලා මේ දක්වාම අඛණ්ඩව සේවය කරන එකම නිලධාරියා මම වෙන්න පුළුවන්.* ඔබගේ සහෝදර නිලධාරීන්ට නැතිනම් නවක නිලධාරීන්ට දෙන පණිවිඩය කුමක්ද?රාජ්‍ය සේවයේ යෙදෙනවානම් තනතුරු වරප්‍රසාද, ආර්ථික වාසි බලාපොරොත්තු වෙන්න හොඳ නැහැ. පැවැරෙන කාර්යය අවංකව හිතට එකඟව කරන්න ඕනෑ. එහෙම උනාම තනතුරු වරප්‍රසාද ආදිය තමන් පසුපස එනවා.ඒ වගේම මම ජ්‍යෙෂ්ඨ නිලධාරීන්ට කියන්නේ අලුත් අදහස් වැඩසටහන් ආදිය ඇමැතිතුමාගෙන් ඉදිරිපත්වන තුරු බලාසිටිය යුතු නැහැ. තමාගේ අත්දැකීම් සහ දැනුම පාවිච්චි කරලා අලුත් සැලසුම්, අදහස් ඇමැතිතුමාට ඉදිරිපත් කරල ඔහුගේ ආශිර්වාදය ඇතිව ක්‍රියාත්මක කරන්න ඕනෑ. රජයේ නිලධාරීන් හැමවිටම අලුත් අදහස් ඇති අය වෙන්න ඕනෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>13</day>
    </date>
    <link>http://www.dinamina.lk/2010/10/13/_art.asp?fn=f1010133</link>
    <topic/>
    <author>චන්දන ජයවීර</author>
    <content>සුමිත්‍රා රාහුබද්ධ ලාංකේය සාහිත්‍යකරුවන් අතර පුරෝගාමී නිර්මාණකරුවෙකු වන්නේ ඇය විසින් රචනාකරන ලද ‘කන්දක් සේ මා’ කෘතිය 2010 වසරේ පළවූ හොඳම නවකතාව වශයෙන් රාජ්‍ය සාහිත්‍ය සම්මානය, ස්වර්ණ පුස්තක සම්මානය, විද්‍යෝදය සම්මානය සහ ගොඩගේ සාහිත්‍ය සම්මානය යනාදී වශයෙන් මෙරට සෑම ප්‍රධාන සාහිත්‍ය උළෙලකදීම ඇගැයීමට ලක්වීම නිසා පමණක් නොවේ. තිස් දෙවසරක නිර්මාණ දිවිය තුළදී ඇය විසින් රචනාකරන ලද සෑම නවකතාවක්ම පාහේ පාඨකයන්ගේ හා විචාරකයන්ගේ අවධානය දිනාගැනීමට සමත් වීම ඇගේ ලේඛන කලාව තුල තිබූ සුවිශේෂිත්වයයි.* ඔබ ලියන්නේ ඇයි ?මම දකින, මගේ හදවතට රිදුම් දෙන දහස් සංඛ්‍යාත වචනවලින් හෙළිදරව් කළ හැකි දේවල් මගේ මනස තුළ තැන්පත්ව තිබෙනවා. මම ඒ වචන වැට කොටු දමා බැඳ දැමීම වෙනුවට ගංගාවක් සේ ගලාගෙන යාමට ඉඩ දී තිබෙනවා. අවුරුදු තිස් දෙකක් තිස්සේ ගලාගෙන ගියේ ඒ නිර්මාණ ගංගාවයි.ලිවීම තුළ දී මම කරන්නේ මගේ තත්ත්වය නැවත පරීක්ෂාවට ලක් කිරීමක් ගලා ගෙන එන හැම දෙයක්ම පාඨකයාට පිළිගන්වන්න බැහැ. උචිත අනුචිත දේ තෝරන්නේ මා තුළම ඇති ඉවසීමයි. ඇතුළතින් පෙළඹවීමක් නැත්නම් මම ලියන්නේ නැහැ.මගේ ලිවීමේ අරමුණ ඛාදනය වී යාමට ඉඩ නොදී එය පාඨකයාට පිරිනැමීමයි. කාලයක් යන විට පරිකල්පනය නැති වී යාමට පුළුවන්. ඒකට ඉඩ නොදී පරිකල්පනය පාඨකයනට දෙන්න මම කැමැතියි.* ඔබේ ළමා කාලය ගෙවුණේ කොහොමද ?කුඩා දරුවෙක් ලෙස මගේ ලෝකය අතිශයින්ම කල්පනිකයි. හැම තිස්සෙම මම හිතුවෙ කුඩා සුනේත්‍රා කියන්නේ කොහෝ හෝ අතරමං වූ කුමාරිකාවක් කියලයි. ඒ විචිත්‍ර චින්තාවක් මත පුංචි කාලේ මම බොහෝ දේවල් මැව්වා.* ඔබේ විසිරී ගිය මැවුම්කාරී අදහස් මුල්වරට කඩදාසියක් මත තැන්පත් වූයේ කොයි කාලෙදිද ?මම විශ්වවිද්‍යාලයේ හිටපු කාලයේ කළේ දිගටම කියවන එකයි. අතරින් පතර හැම දෙනාම ලියනව වගේ කවියක් දෙකක් ලිව්වා. නමුත් මා ලිවීම පටන් ගත්තේ සෝවියට් තානාපති කාර්යාලයට ආවට පස්සෙයි.“බුමුතුරුණු” නවකතාව ලියනකෙට මම නවකතාවක් ලියන්නේ කොහොමද කියලා දැනගෙන හිටියේ නැහැ. පාඨකයෝ මම ලියන දේවල් පිළිගනියි කියලා හිතුවෙත් නැහැ.මුලින්ම මම ලියූ නිර්මාණ කියවා රස වින්දේ අම්මා.කෙටි කතා ලියමින් සිටි මාව නවකතාව වෙත යොමු කෙළේ මගේ සැමියායි. ඔහු හා මා අතර සමහර නිර්මාණ පිළිබඳව උණුසුම් සංවාද ඇති වුණා. නමුත් මගේ නිර්මාණවලට බලපෑම් කිරීමේ හැකියාව අම්මාට හෝ සැමියාට ලැබුණේ නැහැ. නමුත් අද මගේ දුව මා ලිවිය යුතු දේ තීරණය කරනවා.* ඔබ පාවුලෝ කොයියෝගේ හා මයිකල් ජැක්සන්ගේ ජීවිත කතාව පරිවර්තනය කෙළේ ඇගේ බලපෑම මතද ?ඔව් ; ඇය තමයි පාවුලෝ කොයියෝ ගේ නිර්මාණ කියවීමට මා යොමු කෙළේ.* ඔබ පරිවර්තනය සඳහා කෘතියක් තෝරා ගන්නේ කිනම් හේතුවක් මත ද ?යම් නිර්මාණයක් කියැවීමේ දී මාව සසලකළා නම්, ඒ නිර්මාණය තනියම රස විඳීම අතහැර බොහෝ පිරිසක් සමඟ රස විඳීමට සිතෙනවා නම් මම ඒ නිර්මාණය පරිවර්තනය සඳහා තෝරා ගන්නවා.ලිවි උල්මාක්ගේ චරිත කතාව කියැවීමේ දී මට වැටහුණා ඇගේ නම මකා හැර වෙනත් ඕනෑම නිළියකගේ නමක් එම චරිතයට ආදේශ කිරීමට හැකියාවක් තිබෙන බව. ඒ වගේම ලුවිස් ලෝරන්ස්ගේ Children of the dust  කෘතිය කියවීමේ දී එය මට වේදනාත්මක අත්දැකීමක් වුණා. ඒ වේදනාව අන්‍යයන් සමඟ බෙදා ගැනීමට මට අවශ්‍ය වුණා.* ඔබ මුහුකුරා ගිය නිර්මාණකාරියක් බවට පත් වූ පසුවත් පේ‍්‍රමය පිළිබඳ සාකච්ඡා කිරීම තවදුරටත් දක්නට ලැබෙනවා. මෙසේ වන්නේ කොහොමද ?මම තරුණ විය ඉක්මවා යමින් සිටියත් හදවතින් තවම මම ගනුදෙනු කරන්නේ තාරුණ්‍යය සමඟයි. ඔවුන්ගේ බැඳීම් පිළිබඳ මට වැටහීමක් තිබෙනවා.* සුනේත්‍රාගේ නිර්මාණ දිවියේ අරමුණ ස්ත්‍රීන් මුහුණ දෙන සමාජ අසාධාරණය හෙළි දරව් කිරීම ද ?නැහැ. මම නිර්මාණ කරන්නේ පොදු මනුෂ්‍යයා වෙනුවෙන්. ගැහැනුන් වෙනුවෙන් හෝ පිරිමින් වෙනුවෙන් මම නිර්මාණ කරන්නේ නැහැ. මම ඇත්තටම විරුද්ධ ස්ත්‍රීය හෝ පුරුෂයා ලෙස පොදු මනුෂ්‍යයා බෙදීමටයි.* නිර්මාණකරණයේ දී ඔබ පූර්ණ වශයෙන් යැපෙන්නේ පරිකල්පනය මත ද ?නිර්මාණකරුවෙකුට මුළුමනින්ම පරිකල්පනය මත හෝ මායාව මත රඳා පවතින්නට බැහැ. ඔහුට හෝ ඇයට රඳා සිටින්නට පදනමක් තිබිය යුතුයි. යථාර්ථය නියෝජනය කරන්නේ ඒ පදනමයි. ඒ මත පිහිටා අධියථාර්ථවාදී හෝ වෙනත් ඕනෑම ආකාරයක නිර්මාණයක් කළ හැකියි.“ඉටි පහන්” රචනා කිරීමේ දී එම 71 අපේ‍්‍රල් 5 සිදුවීමට පමණක් සීමා වුණේ නැහැ. ඒ සඳහා බලපෑ හේතුව සොයන්න 1815ක් වෙත ගියා.සෝමේගේ පියා සෙවීමට මට ඒ ඉතිහාස ගවේෂණය වැදගත් වුණා. ඒ සඳහා මම වසර තුනක් ගත කළා. සත්‍ය කතාවක් ඇසුරින් කළ නිර්මාණයක් නිසා ඒ පුවතට හැකිතාක් දුරට සාධාරණයක් ඉටු කිරීමට සඳහා ඊට උචිත භාෂාවක් හා ආකෘතියක් යොදා ගත්තා. ඒ අනුව බැලූ විට නවකතාවක් කියන්නේ හිතලුවක් නොවෙන බව ඔබට පැහැදිලි විය යුතුයි.* නිර්මාණ වැඩබිම ලෙස ඔබ යොදා ගන්නෙ යථාර්ථවාදය ද ?“බුමුතුරුණු” සිට “කෙළි මඩල” දක්වා නිර්මාණ සඳහා මම යොදා ගත්තේ යථාර්ථවාදී ශෛලියයි. නමුත් “ලෝබ නොසිදේයා” නිර්මාණයෙන් පසු යථාර්ථවාදය හා මායා යථාර්ථවාදය අතර සම්මිශ්‍රණයක් යොදා ගත්තා ය. ඒ බව වඩාත් හොඳීන් පෙනෙන්නේ “දූලා දුලාය” නවකතාවේයි.* “කන්දක් සේමා” කෘතියේ කතා නායිකාවව ඔබ මුහුදු සීමාවෙන් ඔබ්බට ගෙන ගියේ ඇයි ?මෙරට බොහෝ දෙනෙක් හිතනවා පිටරටකට ගියහම තමන්ගේ ප්‍රශ්න විසදෙනවයි කියලා. රැකියාවක් සඳහා විවාහය සඳහා විදේශයන් වෙත බොහෝ දෙනෙක් යන්නේ ඒ බලාපොරොත්තුව මතයි. ඔවුන් බොහෝ දෙනෙක් ඒ රටවල ජීවත් වන්නේ අසන්තෝෂයෙන්. නමුත් ඔවුන් එළියට ඒ තත්ත්වය පෙන්වන්නේ නැහැ. දුක විඳ දරා ගැනීම අපේ සංස්කෘතියේ කොටසක්.අපේ රටේ කාන්තාවන් කොටසක් රැකියාවක් සඳහා හෝ විවාහය සඳහා පිටරටවල් කරා යන්නේ ඇයි ? ඔවුන් ආගන්තුක පරිසරයක් තුළ දී ස්ථාපිත වන්නේ කෙසේ ද යන්න මට සොයන්නට උවමනා වුණා. නුපා ලංකාව මත රඳවලා මට ඒක කියන්න බැහැ.* ලේඛකයෙකුට සාර්ථක නිර්මාණයක් බිහි කිරීම සඳහා අත්දැකීමක් මත පදනම් වීම අවශ්‍යය ද ?නැහැ, කන්දක් සේමා කෘතියට මට වස්තු බීජ වුණේ සරල සිදුවීමක්. සැපවත් ජීවිතයක් බලාපොරොත්තුවෙන් ජපන් ජාතිකයෙක් හා විවාහ වූ කාන්තාවක් පිළිබඳ තොරතුරක් මා දැනගෙන සිටියා. නමුත් ඇය බලාපොරොත්තු වූ ජීවිතය ඇයට එහි දී හමු වුණේ නැහැ.මම මේ කතාව ලිවීම සඳහා මාස තුනක කාලයක් නූපා සැරිසරූ ලෙසම ජපානයේ සැරි සැරුවා. නියගනාවේ කුඹුරු මැදින් ගියේ මම. ෂෙනාතෝ ගඟ දිගේ ගියේ මම. සිතින් මවාගත් චරිතයක් ආරෝපණය කරගෙන මම ජපානයේ සැරිසැරුවා. එය හරි පුදුම අත්දැකීමක්. මේ දුෂ්කර අභියෝගය හැම ලේඛකයෙක්ම දරනවා ඇති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010141</link>
    <topic>මංජු වන්නිආරච්චි බොක්සිං ඉතිහාසය රනින් ලියයි</topic>
    <author>පි‍්‍රන්ස් ගුණසේකර ඉන්දියාවේ නවදිල්ලි නුවර සිට</author>
    <content>ශ්‍රී ලංකා බොක්සිං ඉතිහාසය වසර 72 කට පසුව අලුතින් ලියූ මංජු වන්නිආරච්චි වේල්සයේ ෂෝන් මැක්ගෝල්ඩ්‍රික් පරදවා බැන්ටම් වේට් රන් කිරුළ දිනා ගත්තේය.ඉන්දියාවේ නවදිල්ලි නුවර තල්කතෝරා ක්‍රීඩාංගණයේදී ඊයේ තරගය නිමා වීමත් සමඟම ජනාධිපති මහින්ද රාජපක්‍ක්‍ෂ මහතා දුරකතනයෙන් මංජු වන්නිආරච්චි අමතා උණුසුම් සුබ පැතුම් පිරිනැමුවේය. ඉන්දීයාවේ ශ්‍රී ලංකා මහ කොමසාරිස් ප්‍රසාද් කාරියවසම් මහතාගේ දුරකතනය මඟින් ජනාධිපතිතුමා සමග කතා කළ මංජු වන්නිආරච්චි අනතුරුව පැවසුවේ “ ජනාධිපති තුමා ක්‍රීඩාවට දක්වන ආදරය පිළිබඳ තමා බෙහෙවින් සතුටට පත්වන බවයි” .මහනුවර විද්‍යාර්ථ විද්‍යාලයේ අධ්‍යාපනය ලද මංජු මෙවර පොදුරාජ්‍ය මණ්ඩලීය ක්‍රීඩා උළෙලේ කිලෝ ග්‍රෑම් 56 බැන්ටම් වේට් බර පංතියේ අවසන් තරගයේ දී වේල්ස්හි ෂෝන් මැක්ගෝල්ඩ්ට තියුණු අභියෝගයක් එල්ල කරමින් රන් පදක්කම දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010142</link>
    <topic>රන් කොල්ලාටඅගමැති සුබ පතයි</topic>
    <author/>
    <content>වසර 72කට පසු පොදුරාජ්‍ය මණ්ඩලීය ක්‍රීඩා තරඟාවලියක දී බොක්සින් ක්‍රීඩාවෙන් අප රටට ලබාදුන් මෙම රන් පදක්කම ඉතිහාසයේ අමරණීය සිහිවටනයක් වන බව අගමැති දි. මු. ජයරත්න මහතා සුබාශිංසන පණිවුඩයක් නිකුත් කරමින් පවසයි.මංජුල වන්නිආරච්චි ක්‍රීඩකයා රන් පදක්කම දිනා දී ශ්‍රී ලංකාවේ නාමය ඔසවා තැබීමට කටයුතු කළ බවද අගමැතිවරයා කියයි.එම නිවේදනයේ වැඩිදුරටත් මෙසේද සඳහන් වේ.පොදු රාජ්‍ය මණ්ඩලීය ක්‍රීඩා උළෙලේදී ශ්‍රී ලංකාවට රන්පදක්කමක් ලබාදුන් මංජුල වන්නිආරච්චි ක්‍රීඩකයාගේ විශිෂ්ට ජයග්‍රහණය අසා මා බලවත් සතුටට පත්වීමි. මහනුවර විද්‍යාර්ථ විද්‍යාලයේ ආදි සිසුවෙකු වන මංජුල වන්නිආරච්චි ක්‍රීඩකයා ලබාදුන් මෙම ජයග්‍රහණය එක්අතකින් කන්ද උඩරටට ලබාදුන් ජයග්‍රහණයක් වනවා මෙන්ම සමස්ත ශ්‍රී ලාංකීකිකයින්ගේම ජයග්‍රහණයක් බව සඳහන් කරමි.යුද්ධය නිමවි ශ්‍රී ලංකාව ස්වර්ණමය සංවර්ධන මාවතකට එළඹ තිබෙන මොහොතක ක්‍රීඩාවෙන් ද මෙවැනි පන්නරයක් ලැබීම ශ්‍රී ලාංකීකයින් ලෙස අප සියලු දෙනාටම අභිමානයකි. මංජුල වන්නිආරච්චි ක්‍රීඩකයාට අනාගත ඔලිම්පික් සිහිනය ද යථාර්ථයක් බවට පත්කර ගැනීමට සියලු ශක්තිය, ධෛර්යය ලැබේවා යි මා ප්‍රාර්ථනය කරමි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010143</link>
    <topic>කන්ද උඩරටටඅභිමානයක්</topic>
    <author>ඉන්දික පොල්කොටුව</author>
    <content>ශ්‍රීලාංකීය නාමය ජාත්‍යන්තරය හමුවේ ඊයේ (13) දිනයේ රන් අකුරින් සනිටුහන් කළ බොක්ෂිං ක්‍රීඩක මංජු වන්නිආරච්චි මහනුවර ප්‍රමුඛ කන්ද උඩරටට සැබෑ අභිමානයක් බැව් ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.කන්ද උඩරට මහනුවර දිස්ත්‍රික්කයේ මහජන නියෝජිතයකු ලෙස දිස්ත්‍රික්කය පුරා සියලු ජනතාව වෙනුවෙන් මංජු වන්නිආරච්චි හට තමන් සුබ පැතුම් එක්කරන බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010144</link>
    <topic>ඩෙංගු බෝ විය හැකිඅවදානම් ස්ථාන 9599ක්</topic>
    <author/>
    <content>ඩෙංගු මදුරුවන් බෝවිය හැකි බවට සැලකෙන රට පුරා පිහිටි හිස් ඉඩම් 16,585ක් ජාතික ඩෙංගු මර්දන සතියේ හයවැනි දිනය යෙදී තිබූ පෙරේදා (12) පරීක්ෂාවට ලක් කළ බව සෞඛ්‍ය අමාත්‍යාංශය පවසයි.මේ ස්ථාන අතුරින් 9599ක් මදුරුවන් බෝ විය හැකි අවදානම් ස්ථාන ලෙස හඳුනාගෙන තිබේ. එසේම පුද්ගලයන් පදිංචි වී නොමැති හිස් ඉඩම් 1842කින් ඩෙංගු මදුරු කීටයන් සොයා ගෙන තිබේ.මේ ඉඩම්වල භාරකරුවන්ට තදින් අවවාද කිරීමටත්, මදුරුවන් බෝවන ස්ථාන සහිත ඉඩම් අයිතිකරුවන්ට සති දෙකක කාලයක් ඇතුළත එම ස්ථාන වහාම පවිත්‍ර කරන ලෙසත් දන්වා නොතීසි නිකුත් කිරීමටත් පියවර ගන්නා ලෙස සෞඛ්‍ය අමාත්‍යාංශයේ ඩෙංගු මර්දන වැඩපිළිවෙළ යටතේ උපදෙස් දී තිබේ.විශේෂයෙන්ම මෙවැනි හිස් ඉඩම්වල මදුරුවන් බෝවන ස්ථාන තිබේ නම් ඒවා පිරිසුදු කිරීම පිළිබඳ ඒවායේ හිමිකරුවන් දැනුම්වත් කිරීමටත්, ඔවුන් ඒ සදහා අවධානය යොමු නොකරන්නේ නම් ඩෙංගු මර්දන පනත යටතේ නීත්‍යානුකූ®ල පියවර ගන්නා ලෙසත් සෞඛ්‍ය ඇමැති මෛත්‍රීපාල සිරිසේන මහතා පළාත් සෞඛ්‍ය බලධාරීන්ට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010145</link>
    <topic>බිත්තර ලක්ෂ 50ක්ළගදීම වෙළෙඳ පොළට</topic>
    <author>විජයානි එදිරිසිංහ</author>
    <content>බිත්තර ලක්ෂ 50ක් ඉදිරි දෙසතියකදී වෙළෙඳපළට ලබාදීමට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශය පියවර ගෙන තිබේ.ඉන් අනතුරුව දිනපතා බිත්තර ලක්ෂ 20 ක් බැගින් ස.තො.ස හරහා ලබාදෙන ලෙසටත් ඇමැති ජොන්ස්ටන් ප්‍රනාන්දු මහතා සුළු හා මධ්‍ය ප්‍රමාණ කුකුළු හිමියන්ගේ සංගමයෙන් ඉල්ලීමක් කර තිබේ..ලබන උත්සව කාලයේදී වෙළෙඳපොළේ බිත්තර හිඟයක් ඇතිනොවීමට වගබලා ගන්නා ලෙසද ඇමැතිවරයා ඉල්ලා සිටියේය. බිත්තර ප්‍රවාහනයේදී සිදුවන හානිය අවම කිරීම සඳහා මේ වනවිට චීනයෙන් බිත්තර ප්‍රවාහන පෙට්ටි ගෙන ඒමට ද පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010146</link>
    <topic>විද්‍යුත් තැපෑලෙන්පොලිස්පතිට ලියන්න</topic>
    <author>භක්ති ධර්මප්‍රිය මෙන්ඩිස්</author>
    <content>මහජනතාවගේ පැමිණිලි, අදහස්, යෝජනා සෘජුවම පොලිස්පතිවරයාට යොමු කිරීමේ අවස්ථාව ලබා දෙමින් telligp@police.lk  පොලිස්පතිට කියන්න” නව විද්‍යුත් තැපැල් ලිපිනය පොලිස්පති මහින්ද බාලසූරිය මහතා විසින් ඊයේ (13) උදෑසන විවෘත කළේය. පොලිස් මූලස්ථානයේ දී විවෘත කළ මේ වෙබ් අඩවියට මෙරට හෝ පිටරට සිට තම පැමිණිලි ඉදිරිපත් කළ හැකිය.සිංහල, දෙමළ සහ ඉංග්‍රීසි භාෂා තුනෙන්ම මේ සඳහා තම පැමිණිලි ඉදිරිපත් කිරීමට මහජනතාවට හැකියාව ඇති බවත් මත්ද්‍රව්‍ය සහ දූෂණ වංචා සම්බන්ධයෙන් තොරතුරු ලබාදීමට මහජනතාවට මේ මඟින් හැකි වන බවත් පොලිස්පතිවරයා අවධාණය කළේය.වෙබ් අඩවිය විවෘත කිරීම සඳහා පොලිස් මූලස්ථානයේ දී ඊයේ (13) චාම් උත්සවයක් පැවැත්විණි. මේ අවස්ථාව සඳහා ජ්‍යෙෂ්ඨ පොලිස් නිලධාරීන් රැසක්ද සහභාගි වූහ.එහිදී පොලිස්පතිවරයා ජනමාධ්‍ය අමතා මෙසේ කීය.අපි ‘119’ අංකය ජනතාවට ලබා දෙමින් ඔවුන්ගේ පැමිණිලි සෘජුව අපට ඉදිරිපත් කරන්න අවස්ථාව ලබා දුන්නා. දැන් ඒ තත්ත්වය තවත් වෙනස්. අපට නිවෙසේ සිට, කාර්යාලයේ සිට, සෘජුව සම්බන්ධ වීමේ අවස්ථාව මේ වෙබ් අඩවිය මඟින් ලබා දිය හැකියි. වෙබ් අඩවිය සඳහා ලැබෙන පැමිණිලි අපි ඉතා ඉක්මනින් සොයා බලා එම පැමිණිල්ල ඉදිරිපත් කළ පුද්ගලයාට සති දෙකක් ඇතුළත පිළිතුරු ලිපියක් යැවීමට බලාපොරොත්තු වෙනවා.පැමිණිලි ඉදිරිපත් කරන, තොරතුරු ලබාදෙන අයගේ රහස්‍යභාවය රැකීමට අපි බැඳී සිටිනවා. පැය විසිහතර පුරාම ක්‍රියාත්මක වන මේ වෙබ් අඩවිය සඳහා වෙනම අංශයක් පත් කර තිබෙනවා. ජේ්‍යෂ්ඨ නියෝජ්‍ය පොලිස්පති ගාමිණී නවරත්න මහතාගේ යටතේ මේ ඒකකය ක්‍රියාත්මකයි. අපි ජනතාවගෙන් ඉල්ලීමක් කරනවා මේ හා සම්බන්ධ වෙන්න කියලා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010147</link>
    <topic>තිරසාර සංවර්ධනයක් ලබන්නකෘෂි ක්ෂේත්‍රයේ සහාය අත්‍යවශ්‍යයි</topic>
    <author/>
    <content>තිරසාර සංවර්ධනයකට කෘෂි ක්ෂේත්‍රයේ සහාය අත්‍යාවශ්‍ය බව ජනාධිපති මහින්ද රාජපක්ෂ මහතා ප්‍රකාශ කෙළේය.කලක් අතහැර තිබූ ‘කෘෂි පර්යේෂණ’ කටයුතු නැවත ඇරැඹීමට රජය පහසුකම් සලසා ඇති බව පැවැසූ ජනාධිපතිවරයා කෘෂි නිෂ්පාදන වැඩි දියුණු කිරීමේ දී ජාත්‍යන්තර වෙළෙඳපොළ තත්වයන් කෙරෙහිද අවධානය යොමු කළ යුතු බව කීවේය. ජනාධිපතිවරයා මේ අදහස් පළ කෙළේ ආහාර සුරක්ෂිත කිරීමේ කමිටු රැස්වීමට අරලියගහ මන්දිරයේ දී පෙරේදා (12) එක් වෙමිනි.ආයෝජන මණ්ඩල පහසුකම් හා බදු සහන ලබා දෙමින් තෝසේ කඩ හා චීන අවහන්හල් ගොඩ නැඟූ කාලයක් තිබුණු බව සිහිපත් කළ ජනාධිපතිවරයා මින් ඉදිරියට එසේ නොකළ යුතු බව අවධාරණය කෙළේය.සමූපකාර ක්‍රමය ශක්තිමත් කිරීම මඟින් ශ්‍රී ලාංකේය ජනතාවට වැඩි ප්‍රතිලාභ අත්කර දිය හැකි බවත් ජනාධිපතිවරයා කීවේය.පසුගිය වසර පහ තුළ වී, බඩ ඉරිඟු, මුං ඇතුළු කෘෂි නිෂ්පාදන නිපදවීම ඉහළ ගොස් ඇති බවත් මෙහිදී හෙළි විය.එළැඹෙන උත්සව සමයේ කුකුළු මස්, බිත්තර ඇතුළු ආහාර ද්‍රව්‍යවල මිල ඉහළ යාම වැළැක්වීමට පියවර ගන්නා ලෙසත් කුකුළු පැටවුන් හා ඔවුන්ට අවශ්‍ය ඖෂධ වර්ග පෞද්ගලිකව ආනයනය කළ නොහැකි සුළු ව්‍යාපාරිකයන්ට හා සත්ත්ව පාලනයේ යෙදෙන ජනතාවට අවශ්‍ය පහසුකම් සලසන ලෙසත් ජනාධිපතිවරයා උපදෙස් දුන්නේය.ඇමැතිවරුන් වන රත්නසිරි වික්‍රමනායක, ජොන්ස්ටන් ප්‍රනාන්දු, දොස්තර රාජිත සේනාරත්න, මහින්ද යාපා අබේවර්ධන, දිනේෂ් ගුණවර්ධන, ගාමිණී ලොකුගේ, ආරුමුගම් තොණ්ඩමන්, චන්ද්‍රසිරි ගජධීර මහත්වරු ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010148</link>
    <topic>චිලීහි පතලේ දින 69ක් සිර වී සිටිසේවකයන්ට යළිත් හිරු උදා වෙයි</topic>
    <author/>
    <content>චිලී දේශයේ සැන්ෆොසේ තඹ සහ රන් පතලේ මීටර් 700 ක් ගැඹුරැති කුඩා කුටියක දින 69 ක් තිස්සේ සිරවී සිටි පතල් සේවකයන් 33 දෙනා බේරා ගැනීමේ විශ්වකර්ම මෙහෙයුම ඊයේ (13) ආරම්භ වූ අතර පුවත්පත මුද්‍රණයට යන අවස්ථාව වන විට පතල්කම්කරුවන් 14ක් බේරා ගෙන තිබිණි.මේ ගලවා ගැනීමේ මෙහෙයුම සඳහාම විශේෂයෙන් තනන ලද ෆීනික්ස් කැප්සියුලය මගින් අනෙක් සේවකයන්ද ඊයේ දිනය පුරා ගොඩට ගැනෙමින් තිබූ අතර සියලු සේවකයන් පැය 48 ක් තුළ ගොඩගැනීමට සැලසුම් කර ඇත.පළමුවෙන්ම පොළව මතුපිට නවමු වාතාශ්‍රයේ් මහිම අත්විඳීමට වරම ලත් 31 හැවිරිදි ෆ්ලොරෙන්සියෝ අවාලෝස් එළියට පා තබත්ම අවට ප්‍රදේශයම ගිගුම් දෙවමින් රැස්ව සිටියවුන් ගෙන් ප්‍රීති ඝෝෂා නැගිණි. ඥාතීන් කෙරෙන් සතුටු කඳුළු වැගිරිණ. දින 69 ක් තිස්සේ භූ®ගතව සිට සෙසු සගයන් තිස් දෙදෙනා සමඟ අඳුරු පතලේ කාලය ගතකළ අයුරු වීඩියෝ මාර්ගයෙන් පොළව මතුපිටට එවීමට සහාය දුන් අවාලෝස් පතල මතුපිටට අවතීර්ණය වූයේ මේ ඓතිහාසික මොහොත ආවරණය කිරීමට පැමිණ සිටි දහස් ගණනක මාධ්‍යකරුවන්ගේ අවධානය මැදය.පළමුවෙන්ම ඔහු පිළිගත් චිලී ජනාධිපති සෙබස්ටියන් පිනේරා අවාලෝස් වැළඳගෙන සතුට පළ කළේය. චිලියානුවන් 32 ක් හා බොලිවියානුවෙකුගෙන් සමන්විත වූ මේ පතල් කම්කරුවන් පිරිස සේවය කළ අටකාමා කාන්තාරයේ පිහිටි සැන්ජෝස් නම් රන් හා තඹ පතල කඩා වැටුණේ ඉකුත් අගෝස්තු 5 දාය.ඉන් පසු දින 17 ක් යන තුරුම ඔවුන් මියෙන්නට ඇතැයි සැලකී තිබුණි. එහෙත් පතල මතුපිටින් විදින ලද විමසුම් කේබලයක ඔවුන් 33 දෙනාම ජීවතුන් අතර සිටින බවට සටහනක් රඳවා එවුණු තැන් පටන් ඔවුන් ගලවා ගැන්මේ මෙහෙයුමක් ක්‍රියාත්මක විය.එම දින 17 ම පතලේ හදිසි ආරක්ෂක කුටියක ඔවුන් ගත කර තිබුණේ පැවති ආහාර හා ජලය සලාක ක්‍රමයකට භාවිත කරමිනි.සේවකයන් සිර ගතව සිටි ස්ථානයට ආහාර, ඖෂධ සැපයූ, සෙන්ටිමීටර් 30ක විෂ්කම්භයකින් යුත් සිදුර විශාල කර ගලවා ගැනීම් ක්‍රියාත්මක කිරීමට මුලින් අදහස් කළත් චිලී ඉංජිනේරුවන් විසින් සැලසුම් කළ ‘ෆීනික්ස් කැප්සියුලය’ භාවිත කිරීමට පසුව තීරණය කෙරිණි.වරකට අයකු බැගින් මේ කැප්සියුලය භාවිත කරමින් උඩට ගැනෙන අතර එතුළ ඔක්සිජන් සහ සන්නිවේදන පහසුකම්ද සපයා තිබේ. කැප්සියුලය ගොඩට ගැනීමට සහ නැවත පතල තුළට බැස්සවීමට විනාඩි 45ක පමණ කාලයක් ගත වන අතර පතලේ බිත්ති කඩා වැටීමේ අවදානමක් ඇති නිසා ආරක්ෂාකාරී වන්නට සිදුව ඇත.චිලී දේශයේ ජාතික වීරවරයන් ලෙස මේ පතල් කම්කරුවන් පිළිගැනීමට ලක්වී තිබේ.චිලී ජාතිකයන් 32 දෙනකු සහ බොලීවියානු ජාතිකයෙකු ගෙන් සමන්විත මේ පතල් කම්කරු කණ්ඩායම දකුණු අමෙරිකාවේ චිලී රටේ කොපියාපෝ නුවර කඳුකරයේ සැන් හොසේ පතලේ කැණීම් කටයුතුවල යෙදෙමින් සිටියදී ;මසේ පස් කඩා වැටීම නිසා සිර වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n1010149</link>
    <topic>සුරතල් මසුන් අපනයනයෙන් රුපියල් බිලියනයක ආදායමක්</topic>
    <author>චමීර ඇල්ලදෙණිය</author>
    <content>සුරතල් මසුන් අපනයන කිරීමෙන් වසරකට රුපියල් බිලියනයක ආදායමක් ඉපයීමට අපනයන සංවර්ධන මණ්ඩලය සමත්ව ඇත.ශ්‍රී ලංකාවේ සුරතල් මසුන් ජාත්‍යන්තර වෙළෙඳපොළ් තව තවත් ව්‍යාප්ත කිරීම සඳහා අපනයන සංවර්ධන මණ්ඩලය මඟින් විශේෂ වැඩපිළිවෙළක් ක්‍රියාත්මක කර තිබෙන බව අපනයන සංවර්ධන මණ්ඩලයේ සභාපති ජනක රත්නායක මහතා පවසයි.සුරතල් මසුන් ඇති කරන අය සඳහා දිරි ගැන්වීමක් හා අවබෝධයක් ලබා දීමට වැඩසටහනක් ද එම මණ්ඩලය ක්‍රියාත්මක කරයි. ජාත්‍යන්තරයේ තිබෙන සත්ත්ව ප්‍රදර්ශන සඳහා අපේ රටේ සුරතල් මසුන් ඉදිරිපත් කරමින් ජාත්‍යන්තරයේ අපේ සුරතල් මසුන් ප්‍රචලිත කිරීමට ද අපනයන සංවර්ධන මණ්ඩලය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n10101410</link>
    <topic>දෙමටගොඩ කමල්ගේ සගයෝ තිදෙනෙක් දැලේ</topic>
    <author>චන්ද්‍රිකා පෙරේරා</author>
    <content>පොලිස් වෙඩිපහරින් මියගිය දෙමටගොඩ කමල්ගේ අනුගාමිකයන් තිදෙනෙක් නුගේගොඩ කොට්ඨාස බුද්ධි අංශය විසින් අත්අඩංගුවට ගෙන තිබේ.මත්කුඩු බෙදාහැරීම හා කප්පම් ගැනීමේ යෙදී සිටි. කමල් නීතිවිරෝධී ක්‍රියා මගින් රුපියල් කෝටි ගණනක වත්කම් හිමිකරගෙන තිබෙන බවට පොලිසිය සිදුකළ පරීක්ෂණ මගින් හෙළිව ඇති අතර ඒ පිළිබඳ පරීක්‍ෂණ පවත්වන විට මොවුන් පිළිබඳ හෙළිවූ තොරතුරු මත සැකකරුවන් අත්අඩංගුවට ගෙන තිබේ.අත්අඩංගුවට පත් තිදෙනා බලු දිිනේෂ්, මාළු පි‍්‍රයන්ත හා සේල් බණ්ඩාර නමැති අන්වර්ත නාමයන්ගෙන් හඳුන්වන බව අනාවරණය වෙයි.පොලිසියට පහර දී පලායාමට තැත්කිරීමේදී පොලිස් වෙඩි පහරින් ඉකුත් මාසයේ 21 මියගිය කමල්ට අයත් ඉඩම් හා වෙනත් දේපළ තිස්සමහාරාමය හා ගාල්ල ප්‍රදේශවල ද ඇති බව පොලිස් පරීක්ෂණවලින් අනාවරණය වී ඇති අතර අත්අඩංගුවට පත් සේල් බණ්ඩාර මොහුගේ භාණ්ඩාගාරික ලෙසට කටයුතු කැර ඇත. ගනුදෙනු සිදුකිරීමේ දී මොහු හරහා සිදුකිරීමට කමල් ක්‍රියාකැර ඇත.සෘජුව මුදල් ගනුදෙනුවලට සම්බන්ධ වීමට මියගිය කමල් අකමැති වූ බව සේල් බණ්ඩාර පොලිසියට ප්‍රකාශ කැර ඇත.මේ අතර දෙමටගොඩ කමල්ට අයත් සුපිරිි නිවස ඉදිරිපිට කැලෑ ප්‍රදේශයේ තිබී කමල් පරිහරණය කළ මිලි මීටර් නවය වර්ගයේ පිස්තෝල 2ක් එම උණ්ඩයක් හා රිවෝල්වරයක් සොයාගෙන ඇත.අත්අඩංගුවට පත් කමල්ගේ අනුගාමිකයන්ට අයත් වත්කම් පිළිබඳව ද පරීක්‍ෂණ ආරම්භ කර තිබේ. සැකකරුවන් පොලිසියේ රඳවාගෙන ප්‍රශ්න කරගෙන යයි.සිද්ධිය පිළිබඳ නුගේගොඩ පොලිස් අධිකාරී දේශබන්ධු තෙන්නකෝන් මහතාගේ උපදෙස් මත කොට්ඨාස බුද්ධි අංශයේ ස්ථානාධිපති උප පොලිස් පරීක්ෂක ප්‍රසාද් රත්නායක මහතාගේ මෙහෙයවීමෙන් පොලිස් සැරයන් 30368 විජේසිරි , කොස්තාපල්වරුන් වන 65846 හේමන්ත, 64565 කුමාරතුංග හා 70445 ඇල්වත්ත නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n10101411</link>
    <topic>ජංගම දුරකතනවලට පෙම් බැඳිපොලිස් නිලධාරීන්ගේ වැඩ තහනම්</topic>
    <author>ඉන්දික පොල්කොටුව</author>
    <content>මහනුවර නගරයට පැමිණෙන තරුණ පෙම්වතුන් බියගන්වා ඔවුන් සතු ජංගම දුරකථන පැහැර ගැනීමේ සංවිධානාත්මක ජාවාරමක නිරත වූ බව කියන මහනුවර මූලස්ථාන පොලීසියට අනුයුක්ත පොලිස් පරීක්ෂකවරයා හා සැරයන්වරයා වහා ක්‍රියාත්මක වන පරිදි වැඩ තහනමට ලක්කැර ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මහතාගේ උපදෙස් මත මෙම නිලධාරීන් මෙලෙස වැඩ තහනමට ලක්කර ඇත.මෙයට අමතරව මෙම නිලධාරීන් පිළිබඳ විශේෂ විනය පරීක්‍ෂණයක් පැවැත්වීමටද නවරත්න මහතා උපදෙස් දී ඇත. මේ සිද්ධියට සම්බන්ධ සැකකාර පොලිස් නිලධාරීන් දෙදෙනෙක් මේ වන විට පොලිස් අත්ඩංගුවට ගෙන අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාරගතව සිට යළි අධිකරණය හමුවට ඉදිරිපත් කිරීමෙන් පසු ඔවුන් රුපියල් දෙදහස් පන්සිය බැගින් වූ මුදල් ඇප හා රුපියල් විසි පන්දහස බැගින් වූ ශරීර ඇප මත මුදා හැරීමට නියෝග කළ මහනුවර ප්‍රධාන මහේස්ත්‍රාත් ලලිත් ඒකනායක මහතා ඔවුන්ට යළි ලබන වසරේ ජනවාරි 13 දා අධිකරණයේ පෙනී සිටීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=n10101412</link>
    <topic>හොර අස්සන් යොදා ලක්ෂ 30ක චෙක් වංචා කළ අයෙක් සොයා පරීක්ෂණ</topic>
    <author>අසේල කුරුළුවංශ</author>
    <content>මහනුවර ප්‍රධාන පෙළේ මූල්‍ය ආයතනයකින් සොරාගන්නා ලද චෙක්පත් දෙකකට ව්‍යාජ අස්සන් යොදා මහනුවර රාජ්‍ය බැංකුවකට ඒවා ඉදිරිපත් කැර වංචනික ලෙස රුපියල් ලක්ෂ 30 ක මුදලක් ලබාගත් බව කියන පුද්ගලයකු අත්අඩංගුවට ගැනීම සඳහා මධ්‍යම පළාත් නියෝජ්‍ය පොලිස්පති කාර්යාලයට අනුබද්ධිත විශේෂ විමර්ශන ඒකකය පුළුල් පරීක්ෂණ ආරම්භ කර තිබේ.සැකකරු කාන්තාවකගේ ව්‍යාජ හැඳුනුම්පතක් සකස්කර මෙම මුදල් ලබා ගැනීම සඳහා රාජ්‍ය බැංකුව වෙත කාන්තාවක් යවා ඇති බව පොලිස් පරීක්ෂණ මගින් අනාවරණය වී ඇත.චෙක්පත් හිමි පෞද්ගලික මූල්‍ය සමාගමේ විධායක නිලධාරින්ගේ අස්සන් සැකකරු ව්‍යාජ ලෙස යොදා තිබෙන අතර සිද්ධිය පිළිබඳ පොලිසිය බැංකුවේ ප්‍රධාන අයකැමි ඇතුළු කිහිපදෙනෙකුගෙන්ද ප්‍රශ්නකර තිබේ.මේ මූල්‍ය වංචාව සඳහා පෞද්ගලික මූල්‍ය සමාගමේ සේවයේ නියුතු කිහිපදෙනෙකුගේ සහය හිමිවන්නට ඇති බවට පොලිසිය සැකකරයි.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණි නවරත්න, මධ්‍යම පළාත් නියෝජ්‍ය පොලිස්පති පූජිත් ජයසුන්දර, මහනුවර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහත්වරුන්ගේ උපදෙස් මත විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ගුණරත්න බණ්ඩා මහතා ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=r1010141</link>
    <topic>අගලවත්ත තවාන ප්‍රාථමික විදුහලේගුරු නිවාසයේ වහල දිරාපත් වෙලා</topic>
    <author>බදුරලිය සමූහ රත්නසිරි ගමඇතිගේ ඡායාරූපය - බදුරලිය සමූහ</author>
    <content>මතුගම අධ්‍යාපන කලාපයට අයත් අගලවත්ත 2 කොටසේ තවාන ප්‍රාථමික විද්‍යාලයේ ගුරු නිවාසයේ වහල වසර ගණනාවක සිට පවතින්නේ දිරාපත්ව දැඩි අනතුරුදායක තත්ත්වයකයි.විද්‍යාලයේ වටිනා උපකරණ තැන්පත්කර ඇත්තේ මේ ගුරු නිවාසයේ බවත් වහලය කුමන මොහොතක හෝ කඩා වැටුණහොත් ඒ සියල්ලම විනාශ වන බවත් ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=r1010142</link>
    <topic>ආබාධිත වුණත් දිරියෙන්මවුපියන් රකින පුතෙක්</topic>
    <author>හල්තොට සමුහ විනිතා මානෙල් ගමගේ</author>
    <content>මේ ධෛර්යවන්ත තරුණයා අපට හමුවූයේ අගුරුවාතොට වේරවත්ත ප්‍රදේශයේදීය.ඔහු නමින් කේ. පියරත්නය. වයස අවු .33ක් වන පියරත්න මහතා ආබාධිතවූවත් එය ඔහුට උපතින් උරුම වූවක් නොවේ. ඇවිදීමට නැගිටීමට නොහැකි යැයි පවසමින් අනුන්ට අතපෑමට ඔහු කැමති වූයේ නැත.ආබාධිත පුද්ගලයා සඳහා වන ත්‍රීරෝද රථයකනැගී ප්‍රදේශයේ වෙළෙඳසල්වලට රසකැවිලි, පහන්තිර, හඳුන්කූරු වැනි කුඩා වෙළෙඳ ද්‍රව්‍ය සැපයීම ඔහුගේ රැකියාව මෙන්ම විනෝදාංශයයි. රැකියාවක් කර ගත නොහැකි මවුපියන්ද යැපෙන්නේ අද ඔහු උපයන සුලු මුදලිනි.මම දොඹගොඩ සීලරතන මහා විද්‍යාලයේ 9 වන ශ්‍රේණිය දක්වා අධ්‍යාපනය ලැබුවා. ඒ කාලයේ දවස් වරකා ගෙඩියක් කඩන්න ගහකට නැගල මාව ගහෙන් වැටිල සුසුම්නාව ඇදිල ආබාධිත වුණා. යාලුවො ඉස්කෝලෙ යනව දකින කොට මට ඇති වුණේ කියන්න බැරි තරමෙ දුකක්. අම්මයි තාත්තයි මගෙ සේරම වැඩ කරල දීල දන්න හැම තැනම අරන් ගිහිල්ල මාව සනීප කරන්න උත්සාහ කළා.මට ඇඳටම වෙලා ඉදල එපාවෙලයි තිබුණේ. මං මානසිකවත් ඇද වැටෙන හින්ද තාත්ත ආබාධිත අයට තියෙන මේ ත්‍රිරෝද රථය ගෙනත් දුන්න. එදා මට දැණුන සතුට කොච්චරද කියල කියන්න බෑ. මං ඒකෙන් පොඩ්ඩක් පාර පැත්තෙ රවුමක් ගියා. වටපිට ලෝකයත් එක්ක ආයිත් මට සම්බන්ධ වෙන්න අවස්ථාව ලැබුණා.කඩවලට සිල්ලර බඩුදාන කෙනෙක් දවසක් මට මුණගැහිල මල්ලි වාහනනේකුත් තියෙන එකේ නරක ද පොඩි බිස්නස් එකක් කළොත් කියල ඇහුව. ඒවෙන කොට මටත් හිතිලයි තිබුණෙ කාටවත් බරක් වෙලා ඉදල හරියන්නෙ නෑ.අම්මලට උදව් වෙන්න ඕනෑ කියල. ඒ අනුව මම ඒ අයියගෙන් බඩු අරන් ළඟ ළඟ කඩවලට ගිහින් දෙන්න පටන් ගත්ත. ඒ ආරම්භය අද මම හොරණ, මිල්ලනිය, මදුරාවල, ගෝවින්න වගේ ප්‍රදේශවල කඩවලට හඳුන්කූරු, පහන්තිර, රසකැවිලි වගේ ;පාඩි පොඩි සිල්ලර බඩු දානව. විසි තිස් දාහක බඩු කීපදෙනෙක් මට ගෙදරට ගෙනල්ල දෙනවා. ඒ අයට මම හොර බොරු නැතුව වෙලාවට මුදල් දෙනව.රෝද පුටුවෙන් වාහනේට නගින විදියට මං ඒක හදාගෙනයි තියෙන්නෙ. ඒ වුණාට වාහනේට වහලයක් නෑ. සමහර දාට අතරමඟදි වහිනව. බඩු තෙමුණොත් හොඳ නෑ. විකුණ ගන්නබැරි වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=r1010143</link>
    <topic>තාත්තාගේ මරණය ගැනඅපක්‍ෂපාති පරීක්‍ෂණයක් කරන්න</topic>
    <author>තිලක් පුෂ්ප කුමාර සේනානායක</author>
    <content>අසනීප තත්ත්වයක් හේතුවෙන් රෝහලට ඇතුළු කරනු ලැබූ පුද්ගලයකුට ආරක්ෂාවත් ප්‍රතිකාර ලබාදීමත් සිදුවිය යුතුව තිබුණ ද මහනුවර මහ රෝහලේ 40 වාට්ටුවට ඇතුළු කළ මහනුවර සුදුහුම්පළ පදිංචි එච්. එම්. ධර්මදාස මහතාට (67) සිදුවූයේ පිළිස්සුම් තුවාල සහිතව ප්‍රතිකාර ලබා දවස් 05 කින් පසුව මිනීපෙට්ටියකින් ගෙදර ඒමටයි.මහනුවර සුදුහුම්පළ විහාර මාවතේ නො. 40/60 දරන නිවෙසේ පදිංචි ධර්මදාස මහතා පසුගිය 27 දා මහනුවර මහ රෝහලට ඇතුළු කළේ නින්ද නොයාමේ රෝගී තත්ත්වයෙන් පසුවූ බැවිනි.දීර්ඝ කාලයක් තිස්සේ ධර්මදාස මහතා මානසික රෝගයක් සම්බන්ධයෙන් ඖෂධ පාවිච්චිකරමින් සිටි අතර නින්ද නොයාමේ තත්ත්වයෙන් මිදීමට මෙම ඖෂධ වර්ග විටින් විට මාරු කිරීමට සිදුවූ බව ඔහුගේ දියණිය වන එම්. එච්. ආර්. කුසුම්කුමාරි මහත්මිය පවසයි.ඇය පවසන පරිදි සිද්ධිය මෙසේය.මියගොස් සිටින්නේ මගේ තාත්තා. පසුගිය 27 වැනිදා උදේ නින්ද යෑමේ අඩු බවක් තිබූ නිසා තාත්තාව මහනුවර මහරෝහලේ 40 වාට්ටුවට ඇතුළත් කළා. 30 දා වනතුරු තාත්තා හොඳින් සිටියා. තාත්තා හොඳින් කතාබහ කළා. 30 වැනිදා රෑ 2.30 ට විතර ගිනිකූ®රක් වැටී තාත්තාව පිච්චුණා කියා රෝහලෙන් අපට කීවා. තාත්තා පිච්චුණු වෙලාවේ ළඟ හිටිය රෝගියකුගේ පුතෙක් තමයි ගින්න නිවල තියෙන්නේ.තාත්තා පිච්චිලා කෑගහද්දී රෝහල් කාර්ය මණ්ඩලය කාමරයකට දාල වහල තියෙනවා. තාත්තාව උදේ 9.00 වන තුරු වෛද්‍යවරයකුට පෙන්නල නැහැ. මහනුවර මහරෝහල වෛද්‍යවරු නැති තැනක් නෙවෙයි. පැඳුරක දාල තාත්තාව කාමරයට දා, වහල තියනවා. මගේ තාත්තා පිච්චුණ වෙලාවෙන් පස්සෙ කතා කරල නැහැ. උදේ 9.00 ට වෛද්‍යවරයෙක් තාත්තාව පරීක්ෂා කරල බලල තියෙනවා.හවස 2.30 ට තමයි ශල්‍යාගාරයට අරන් තියෙන්නේ. මම තාත්තාට කොච්චර කතා කළත් තාත්තා කතා කෙළ් නැහැ. ඔක්තෝබර් පළවැනිදා සවස 2.30 වනතුරු තාත්තට ප්‍රතිකාරයක් කර නැහැ. තාත්තා මානසික රෝගයකට ඖෂධ ලබාගන්නවා. ඒ ඖෂධ මාරු කරගත්තාම නින්දයාම හොඳ තත්ත්වයට පත්වෙනවා. තාත්තා නැතිවෙනකොට වයස 67 යි. රියැදුරෙක් වශයෙන් සේවය කළා.තාත්තා දැවිල්ලයි කියල කෑගහනකොට වේදනා නාශකයක් දීල කාමරයට දාල තියෙනවා. තාත්තගේ පිච්චිච්ච ඇඳුම් කෑල්ලක්වත් අපි දැක්කේ් නැහැ අපි අහන්නේ තාත්තාට හරි ප්‍රතිකාරයක් කළේ නැත්තේ ඇයි. තාත්තා ඔෆරේෂන් එකට ගන්නකොට වචනයක්වත් කතා කළේ නැහැ. රෝහල් කාර්ය මණ්ඩලයේ නොසැලකිල්ල නිසා තාත්තට මේ ඉරණම අත්වුණ බවයි අපේ අදහස. මේවගේ දෙයක් තව කෙනෙකුට නොවෙන්න මේගැන පියවරක් ගතයුතුයි. අපි රෝහල් පෙලිසියටත් මහනුවර පොලිසියටත් පැමිණිලි කළා.මියගිය ධර්මදාස මහතාගේ බෑනණුවන් වන පී. ජී. පී. උදය කුමාර මහතා අප හා පැවසුවේ සිය මාමණ්ඩියට මේ අත්වූ ඉරණම පිළිබඳව රෝහල් කාර්ය මණ්ඩලය වගකිව යුතු බවත් රෝහල් කාර්ය මණ්ඩලය තම සේවය ඉටුකළා නම් ධර්මදාස මහතා අදත් ජීවත්වන බවත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=r1010144</link>
    <topic>දකුණේ පාසල් 110ක් නංවයි</topic>
    <author>ගාල්ල උතුර විශේෂ – කුසුම් තිරාණගම</author>
    <content>දකුණු පළාතේ ගාල්ල, මාතර හා හම්බන්තොට යන දිස්ත්‍රික්කවල ද්විතික පාසල් 110ක් සංවර්ධනය කිරීමට දකුණු පළාත් අධ්‍යාපන අමාත්‍යාංශය පියවර ගෙන ඇත.පිරිවැය වශයෙන් රුපියල් මිලියන 6600ක් දකුණු පළාතට වැයකෙරේ. පාසල් තෝරාගැනීමේ කටයුතු මේ වනවිට සිදුකෙරේ.පාසල්වල පවතින ජල හා සනීපාරක්ෂක පහසුකම් පුළුල් කිරීමට පියවර ගනු ඇත. 2011 වසරේ සිට 2014 දක්වා විශේෂ ව්‍යාපෘතියක් ලෙස ක්‍රියාත්මක කෙරේ.අධ්‍යාපන අමාත්‍යාංශය මගින් 2011 වසරේ සිට මහින්ද චින්තන ඉදිරි දැක්මේ අනුව ද්විතික පාසල් 1000 සංවර්ධනය කිරීමේ විශේෂ ව්‍යාපෘතියකට අනුව දකුණු පළාතේ මේ වැඩසටහන් ක්‍රියාවට නැංවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=r1010145</link>
    <topic>රෙදි රෝලක තිබූ ‘කුඩක්’ විසවීසේවිකාවෝ 30ක් රෝහලේ</topic>
    <author>පුත්තලම දිස්ත්‍රික් සමූහ සහ මුන්නේශ්වරම සමූහ</author>
    <content>පුත්තලම මදුරන්කුලිය ප්‍රදේශයේ ඇඟලුම් කර්මාන්ත ශාලාවක තිබූ ‘කුඩු වර්ගයක්’ විෂ වීම හේතුවෙන් රෝගාතුර වූ සේවක සේවිකාවෝ 30 කට ආසන්න පිරිසක් ප්‍රදේශයේ රෝහල්වලට ඇතුළත් කළහ.පුත්තලම, මුන්දලම, හලාවත රෝහල්වලින් ඊයේ (13) මේ සේවිකාවෝ ප්‍රතිකාර ලබා ගෙන තිබේ. සේවක සේවිකාවන් මේ කුඩු වර්ගය නිසා අධික කැසීමේ තත්ත්වයකට පත්වී ඇතැයි රෝහල් ආරංචි මාර්ග පවසයි. රදි රෝලක් කැඩීමෙන් පසු ඒ තුළ තිබූ කුඩු වර්ගයක් පරිසරයට නිකුත් වීම නිසා එහි සේවක සේවිකාවන් මෙසේ රෝගාතුර වී ඇත.මේ තත්ත්වයන් රටට අනාවරණය වීම වළක්වා ගැනීම සඳහා හලාවත රෝහලේ 5 වැනි වාට්ටුවට ඇගලුම් කර්මාන්ත ශාලාවේ පාලකයන් විසින් පෞද්ගලික ආරක්ෂක සේවයක නිලධාරිනියන්ද යොදවා තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=s1010141</link>
    <topic>වසර 72කට පසු බොක්සිං ඉතිහාසයටමංජු වන්නිආරච්චි රන් සලකුණක් තබයි</topic>
    <author/>
    <content>පො දු රාජ්‍ය මණ්ඩලීය ක්‍රීඩා තරගාවලියේදී ශ්‍රී ලංකාවට හිමි වූ එකම රන් පදක්කම දිනා දෙමින් ලක්වැසි ජනතාවගේ රන්කුමරු බවට පත්වීමට මංජු වන්නිආරච්චි ඊයේ සමත්විය.නවදිල්ලි නුවර තල්කටෝරා ගෘහස්ථ ක්‍රීඩාංගණයේදී කිලෝ ග්‍රෑම් 56 බැන්ටම් වේට් බර පන්තියේ අවසන් තරගයේදී වේල්සයේ ෂෝන් මැක්ගෝල්ඩ්‍්‍රක්ට තියුණු අභියෝගයක් එල්ල කරමින් මංජු වන්නිආරච්චි මේ විශිෂ්ට ජයග්‍රහණය වාර්තා කළේය.වසර 72කට පසුව ශශ්‍රී ලංකා බොක්සිං ඉතිහාසය අලුතින් ලියු අමරණීය දිනයක් බවට ද මංජු ඊයේ දිනය පත් කළේය. වසර 1938 සිඩ්නිහිදී බර්නි හෙන්රිකස් රන් පදක්කමක් දිනා ගැනීමෙන් පසුව බොක්සිං ක්‍රීඩාවෙන් මේ තරගාවලියේදී නැවැත රන් සළකුණ තැබුවේ මංජු පමණි.එයට අමතරව 1950ට පසු පොදු රාජ්‍ය මණ්ඩලීය ක්‍රීඩා උළෙලකදී බොක්සිං ක්‍රීඩාවෙන් කුමන හෝ පදක්කමක් දිනා නොතිබූ හිඩැසද ශ්‍රී ලංකා මාතාව වෙනුවෙන් මංජු සම්පූර්ණ කිරීමට සමත් වූවේය.අවසන් තරගයේදී ඉන්දීය ක්‍රීඩා ලෝලීන් මංජු වන්නිආරච්චිගේ සෑම පහරකටම “ශ්‍රී ලංකා” “ශ්‍රී ලංකා” යනුවෙන් පී‍්‍රති ඝෝෂා නගන්නට වූහ. එයද මංජුගේ ජයග්‍රහණයට විශාල ධෛර්්‍යයක් වූ බව ඔහු පසුව පැවැති මාධ්‍ය හමුවේදී පැවැසීය.19 හැවිරිදි වේල්සගේ ෂෝන් මැක්ගෝල්ඩ්‍්‍රක් තරගය ආරම්භයේ සිටම ආක්‍රමණශිලි වුවද තමාගේ ඉලක්කය රන් පදක්කම ශ්‍රී ලංකාවට ගෙනයෑම බැවින් කළබල නොවී මැක්ගෝල්ඩ්‍්‍රක්ට පිළිතුරු දුන් බව මංජු වන්නිආරච්චි පැවැසීය.මංජුගේ ජයග්‍රහණය වාර්තා වී විනාඩි 3ක් ඇතුලත ඉන්දීය මහකොමසාරිස් ප්‍රසාද් කාරියවසම් මහතාගේ දුරකථනය නාද විය. ඒ ජනාධිපති මහින්ද රාජපක්‍ෂ මහතාගේ ඇමතුමකිනි. මංජු වන්නිආරච්චිට ශ්‍රී ලංකා වාසීන්ගේ ස්තූතිය පුද කිරීම දරාගත නොහැකි සතුටක් විය.“ජනාධිපතිතුමාගේ කෝල් එකට මා පුදුම වුණා. එතුමාගේ ගාම්බීර හඩින් මංජු ඔබ විශිෂ්ටයි කීවාම තත්පර කීපයක් මට කතා කරගන්න බැරි වුණා. මම ගොළුවුනා රට බේරාගත් නායකයා සමග කතා කිරීම රන් පදක්කම වගේම මට වටිනවා” මංජු ‘දිනමිණ’ ට පැවැසීය.“ඔන්න මා කලින්ම කියපු දේ කළා. තරගයට එන්න කලින්ම හැමෝටම කිව්වා හමුවෙන ඕනෙම කෙරුම් කාරයෙකුට ගහනවා කියලා. බොක්සිං වලල්ලේ ඒ දේ කරන්න රටේ ජනතාවගේ ආශිර්වාදයත් වැදගත් වුණා. ඒ හැමෝටම ස්තුතියි” මංජු පැවැසීය.එමෙන්ම බොක්සිං ක්‍රීඩාව පිළිබඳ මෙයට වඩා අවධානයක් ඇති වී එය දියුණු කිරීමට සැමගේ සහයෝගය අත්‍යවශ්‍ය බවද මංජු පැවැසීය. තරගයෙන් අනතුරුව මාධ්‍ය හමුවක් පැවැති අතර එයට කළමනාකරු ඩයන් ගෝමස් හා පුහුණුකරු හර්ෂ කුමාර යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=s1010144</link>
    <topic>පොදුරාජ්‍ය මණ්ඩලීය ක්‍රීඩා සමාප්තිය අද</topic>
    <author>පි‍්‍රන්ස් ගුණසේකරනවදිල්ලි නුවර සිට</author>
    <content>රටවල් 71 ක ක්‍රීඩක ක්‍රීඩිකාවෝ 8000කගේ සහභාගිත්වයෙන් පුරා දින 11 ක් තිස්සේ ක්‍රීඩාංගණ 12 කදී පැවැති පොදු රාජ්‍ය මණ්ඩලීය ක්‍රීඩා උළෙලේ සමාප්තිය අද ජවහල්ලාල්නේරු ක්‍රීඩාංගණයේදී සිදුවේ.සිත් වසඟ කළ සමාරම්භක උළෙල සේම වර්ණවත් සමාප්ති උළෙලක් පැවැත්වීමට සූදානම් බව තරගාවලියේ සංවිධායකයෝ පවසති.ජනාධිපති මහින්ද රාජපක්ෂ මහතා ගෞරවනීය ආරාධිතයා ලෙස සහභභාගී වන පොදුරාජ්‍ය මණ්ඩලීය ක්‍රීඩා සමාප්ති උළෙලට ඉන්දීය අගමැති මන්මෝහන් සිං මහතා හා ඉන්දීය කොංග්‍රස් පක්ෂ නායිකා සෝනියා ගාන්ධි මහත්මිය එක්වෙති.භාරත දේශයේ වසර 5000ක ප්‍රෞඪ ඉතිහාසය නිරූපනය කිරීම මේ සමාප්ති උළෙලේ ද කුළුගැන්වෙනු ඇතැයි පැවැසේ.බොලිවුඩ් හා හොලිවුඩ් සුපිරි තරු පිරිවරාගෙන පැවැත්වෙන සමාප්ති උළෙල ආරම්භ වන්නේ ලේසර් කිරණ සංදර්ශනයකිනි.සුවහසක් ඉන්දීය ප්‍රේක්ෂකයන්ගේ ගීතමය බලාපොරොත්තු සුන් කරමින් ක්‍රීඩා උළෙලේ තේමාගීතය ගැයූ ඒ.ආර්. රහ්මාන් මේ උළෙලට සහභාගී නොවුණද නව පරපුරේ ජනප්‍රිය ගායිකා රිචා ෂර්මා උළෙලට නව අරුතක් එක් කිරීමේ බලාපොරොත්තුවෙන් සිටින්නීය.නූතන හා ශාස්ත්‍රීය සංගීතය එකට කැටිකරගත් සංගීතමය ආශ්වාදයක් ගෙන දෙන සමාප්ති උළෙලට ස්කොට්ලන්තයේ Bagpiper Music සම්ප්‍රදායද එක් කිරීමට අපේක්ෂාවකි.ඒ 2014 වසරේ ස්කොට්ලන්තයේදී මේ ක්‍රීඩා උළෙල පැවැත්වීම සංකේතවත් කිරීමට සංවිධායකයන් කළ ආරාධනාවකි.ඉන්දීය සටන් කළා සංදර්ශනයක්ද 7000ක් කලාකරුවන්ගේ සහභාගිත්වයෙන් නර්තන ප්‍රසංගයක් ද පැවැත්වීමට සැලසුම් කොට ඇත. එක දිගටම විනාඩි 50ක සංගීතමය විශේෂාංග පාසල් සිසුන් 2010 කගේ සහභාගිත්වයෙන් පැවැත්වේ. මේ සියල්ල නිර්මාණය කිරීම සඳහා නිමා වූ අයිෆා සිනමා උළෙලේ සංදර්ශනය සංවිධානය කළ විස්ක්‍රැෆ්ට්’ ආයතනය පිටුපසින් සිටීමද විශේෂත්වයකි.සමාප්ති උළෙල පැවැත්වෙන ජවහල්ලාල් නේරු ක්‍රීඩාංගණයේ ඇති පිවිසුම් දොරටු 19 ක දැඩි පරීක්ෂාවකින් පසුව 60,000ක් ප්‍රේක්ෂකයන් ඇතුල්කිරීමට සැලසුම් කොට ඇත. නවීන මාදිලියේ පරීක්ෂණ උපකරණ, එක්ස් කිරණ යන්ත්‍ර සවිකර ඇති පිවිසුම් දොරටුවේ දී ප්‍රේක්ෂක අවසර පතේ ඇති තීරු සංකේතයක්ද Bagpiper Music පරීක්ෂා කිරීමෙන් පසුව පුද්ගලයින්ට ඇතුළුවීමට අවසර ලැබේ.සමාප්ති උළෙලට පැමිණෙන සියලු දෙනාට කිසිදු වර්ගයක කාසියක් හෝ ලෝහමය ද්‍රව්‍ය රැගෙන නොඑන ලෙස දැනටමත් දැනුම්දී තිබේ.රුපියල් 750 සිට 50,000දක්වා මිල ගණන්වලට සමාප්ති උළෙලේ අවසර පත් ඇතත් ඒවා සියල්ල විකිණී හමාර බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=f1010141</link>
    <topic>නිලධාරිවාදී සංකල්පයට එරෙහිදේශපාලන මැදිහත්වීම</topic>
    <author>රාමන්</author>
    <content>රටක සංවර්ධනයේ දී දිස්ත්‍රික් සංවර්ධනයට හිමි වන්නේ සුවිශේෂී ස්ථානයක්. විශේෂයෙන්ම බස්නාහිර පළාතට විශේෂ වෙමින් පැවැති කොළඹ කේන්ද්‍රිය සංවර්ධනය වේගවත්ව ගමට යෑමට පටන් ගනු ලැබුවේ 2005 සිට. ඊට හේතුව රාජ්‍ය ප්‍රතිපත්තියේ ප්‍රමුඛස්ථානයක් ගමේ සංවර්ධනයට අත්පත් කර දීම. මේ නිසා දිස්ත්‍රික්ක සංවර්ධනය වැදගත් වුණා.විශේෂයෙන්ම ගම නැඟුම, මග නැඟුම, සමෘද්ධි ව්‍යාපෘති ක්‍රියාත්මක වුණේ් දිස්ත්‍රික්ක සංවර්ධනය පදනම් කරගෙන. මෙහි ප්‍රතිඵල මේ වන විටත් දක්නට ලැබෙනවා. රටේ ජාතික ආදායමට ප්‍රාදේශීයව එකතු කරන අගය ප්‍රතිශතයක් ලෙස වැඩි වෙලා. එහෙත් දිස්ත්‍රික් සංවර්ධනය සම්බන්ධයෙන් තමන් වෙතට ලැබෙන වාර්තා ඒ ආකාරයෙන්ම බාර ගැනීමට ජනාධිපති මහින්ද රාජපක්ෂ මහතා සූදානම් වුණේ නැහැ.එල්. ටී. ටී. ඊ. ත්‍රස්තවාදය අවසන් කිරීමත් සමඟ ම රටේ සංවර්ධනය වෙනුවෙන් වැඩි කාලයක් ගත කිරීමටත්, රට තොට ඇවිදීමටත් එතුමාට අවස්ථාවක් සැලසී තිබෙනවා. මේ නිසා නිලධාරීන් දෙන වාර්තා පදනම් කර ගැනීමෙන් තොරව දිස්ත්‍රික්කයෙන් දිස්ත්‍රික්කයට යමින් සංවර්ධනය පිළිබඳ සමාලෝචන රැස්වීම් පැවැත්වීමට එතුමා තීරණය කර තිබෙනවා.ජනාධිපතිවරයා දිස්ත්‍රික්කයෙන් දිස්ත්‍රික්කයට යන්නේ හිස් අතින් නොවෙයි. ඊට ප්‍රථම අදාළ දිස්ත්‍රික්කයට සම්බන්ධ සියලුම තොරතුරු ඔහු ලබා ගන්නවා. ඒ සඳහා උපයෝගී කර ගන්නේ්ද නිල මාර්ග නොවෙයි. නිල නොවන මාර්ග. විශේෂයෙන් ම ජනතාවගෙන් එතුමාට ලැබෙන පැමිණිලි අඩු පාඩු පිළිබඳ වාර්තා ගැන ජනාධිපතිවරයා නිතරම සංවේදීයි. මේ නිසා අදාළ දිස්ත්‍රික්කයට යෑමට ප්‍රථම ඔහු විසින් ම එම දිස්ත්‍රික් සංවර්ධන අඩු පාඩු සම්බන්ධයෙන් ලිපි ගොනුවක් සකස් කර ගනු ලබනවා.ජනාධිපතිවරයා තම දිස්ත්‍රික් සංවර්ධනය අරඹන්නේ එම ලිපි ගොනුව අත ඇතිවයි. එම ලිපි ගොනුව තුළ ජනතාවගේ ඉල්ලීම් ඔවුන් පෙන්වා දෙන අඩු පාඩු හා තමන් සොයාගත් කාරණා අන්තර්ගතයි. මෙම දිස්ත්‍රික් හමුවට මැති ඇමැතිවරුන් අදාළ අමාත්‍යාංශවල නිලධාරීන් හා දිස්ත්‍රික් සංවර්ධනයට අදාළ වගකිවයුතු සියලු දෙනා පැමිණිය යුතුයි.මෙහි දී රටේ නායකයාට අදාල දිස්ත්‍රික්කයේ සංවර්ධන ක්‍රියාකාරකම් එම ප්‍රදේශයේ දී ම දැක ගැනීමට හැකි වෙනවා. ජනාධිපතිවරයා සොයා ගෙන ඇති සමහර කාරණා අදාළ විෂයානුබද්ධ නිලධාරීන් දන්නේ නැහැ. සමහර ඡායාරූප වලින් පෙන්වා දෙන තැන් එම ස්ථාන පිළිබඳව වගකිවයුතු නිලධාරීන් දන්නේ නැහැ. ඊට හේතුව කාලාන්තරයකින් ඔවුන් එම තැන්වලට ගිහින් නැහැ. හලාවත දී එක්තරා පොලිස් ස්ථානයක පිහිටීම ඊට අදාළ නිලධාරීන් දැන සිටියේ නැහැ. ජනාධිපතිවරයා එම ස්ථානයේ සිදුවන ජාවාරම් විස්තර කරන විට ඔවුන් පුදුම වුණා.මේ නිසා ජනාධිපති මහින්ද රාජපක්ෂ මහතා දිස්ත්‍රික් සමාලෝචන රැස්වීම් අදාළ දිස්ත්‍රික්කයට පැමිණ පැවැත්වීම නිසා එම ප්‍රදේශවල සංවර්ධන කටයුතු වලට නව උත්තේජනයක් අලුත් පිබිදීමක් ඇති වෙලා. මෙතෙක් කල් බොරු කළ අයගේ බොරුව හෙළි වෙලා. ශ්‍රී ලංකාව වැනි රටවල සංවර්ධනයට ප්‍රධාන බාධකයක් ව පවතින්නේ නිලධාරීවාදය.ඊට හේතුව අධිරාජ්‍යවාදී සම්ප්‍රදායෙන් මිදීමට අපේ සමහර නිලධාරීන්ට නොහැකි වීම. නවකයන් ද එම පැරණි සම්ප්‍රදාය අනුගමනය කරමින් සිටිනවා වගෙයි. මෙම පසුබිම වේගවත් සංවර්ධනයකට රටක් යොමු කිරීමේ දී බාධකයක්. මේ නිසා පවතින නිලධාරීවාදී ආකල්ප වෙනස් විය යුතු අතරම ඊට හේතුව දේශපාලන නායකත්වය මැදිහත් වීම වැදගත්.රටේ ජනතාව බලය දී තිබෙන්නේ ජනධිපතිතුමා ඇතුළු සන්ධාන රජයට. යුද්ධය අවසාන වීමත් සමඟ ම වේගවත් සංවර්ධනයක් ඔවුන් බලාපොරොත්තු වෙනවා. එම බලාපොරොත්තුවට නිලධාරීවාදය හරස් වන්නේ නම් ඊට දේශපාලන නායකත්වය මැදිහත් විය යුතුයි. ඊට හේතුව වසර 6 ක් හෝ 5 ක් අවසානයේ ජනතාව ගනු දෙනු බේරා ගන්නේ නිලධාරීන් සමඟ නොවෙයි. දේශපාලන නායකයන් සමඟයි. සමහර නිලධාරීන්ට මොන ආණ්ඩුව ආවත් එකයි. ඔවුන් ඇඟ බේරා ගෙන කටයුතු කිරීමේ ගමන ඔවුන් යනවා.දිස්ත්‍රික්ක සංවර්ධනයේ දී සමහර ව්‍යාපෘතිවල මුල් ගල් වසර ගණනක් පැල වී තිබෙනවා. සමහර ඒවා අතරමග නතර කරලා. සමහර ඒවා සම්පූර්ණයෙන්ම වැඩ අවසන් කර තිබුණත් ජනතා අයිතියට පැවරීමක් සිදුවී නැහැ. ඒවා ගැන සොයා බැලීමකුත් නැහැ. ජනාධිපතිතුමාගේ දිස්ත්‍රික් සංචාරයේ මේ සියල්ල හෙළිදරව් වෙමින් පවතිනවා.එසේ ම ජනාධිපතිවරයා තම දිස්ත්‍රික්කයට පැමිණෙන බව තහවුරු වීමත් සමඟ ම සමහර ව්‍යාපෘතිවල වැඩ කඩිනම් වෙනවා. මේ නිසා දිස්ත්‍රික් සංවර්ධනය අධීක්ෂණය කිරීමේ ජනාධිපති චාරිකාව මේ වන විටත් සාර්ථක ප්‍රතිඵල අත්පත් කර ගෙන අවසන්. පසුගිය දා සිදු වූ කළුතර දිස්ත්‍රික් සංවර්ධන චාරිකාවේ දී ද සමහර අඩුපාඩු කම් සම්බන්ධයෙන් නිලධාරීන්ට සෘජුව පිළිතුරු සැපයීමට සිදු වුණා.සමස්තයක් වශයෙන් ගත් කළ අදාළ පළාත්වල රජය නියෝජනය කරන දේශපාලඥයන්ටත් මෙහි දී වගකීමක් පැවරෙනවා. ප්‍රාදේශීය සභා, පළාත් සභා, පාර්ලිමේන්තු මන්ත්‍රී ආසන, මන්ත්‍රීවරුන් හා මැති ඇමැතිවරුන් සියල්ල ගත කළ අදාළ දිස්ත්‍රික්ක නියෝජනය කරන රජයේ මැති ඇමැතිවරුන්ගේ කණ්ඩායම අති විශාලයි.එවන් දැවැන්ත කණ්ඩායමක් නියෝජනය කරමින්ම එම දිස්ත්‍රික්කයට ජනාධිපතිතුමා පැමිණ යම් යම් ව්‍යාපෘතිවල අඩුපාඩුකම් පෙන්වාදීම තුළින් ප්‍රශ්නයක් ඇති වෙනවා. මීට ඉහත ඒවා අදාළ බල ප්‍රදේශවල රජයේ දේශපාලඥයන් දුටුවේ නැද්ද යන්නයි. ඊට අදාළ අධීක්ෂණය ඔවුන්ගෙන් සිදු නොවුණාද යන ප්‍රශ්නය ජනතාව තුළින් මතු වෙනවා. එසේ නම් තමන්ගේ මහජන නියෝජිතයාට මේවා නොපෙනුනේ ඇයි ? මෙහි ඇති සත්‍යය එසේ නොපෙනීම නොවෙයි. විවිධ නීති රීති හා නිලධාරීවාදී ප්‍රවණතා හරස්වීමයි.මීට හේතු වී තිබෙන්නේ දේශපාලන නායකයන් ඉදිරිපිට සමහර නිලධාරීන් වැඩ ඉටු නොකිරීම සම්බන්ධයෙන් විවිධ හේතු ඉදිරිපත් කර ප්‍රශ්නය යටපත් කිරීමේ සම්ප්‍රදායක් පැවැතීමයි. එතැනින් එහාට ප්‍රශ්න කර අදාළ කාර්ය ඉටු කර ගැනීම මෙන්ම පසු විපරමක් සිදු වීම ද අපේ දේශපාලන ක්‍ෂේත්‍රයේ දක්නට ලැබෙන්නේ නැහැ.ජනාධිපතිතුමා දිසා මට්ටමින් සංවර්ධන ප්‍රගතිය පරීක්ෂා කිරීමත් සමඟ ම මෙම ආකල්ප වෙනස් කර ගැනීමට අදාළ පාර්ශ්වයන්ට සිදු වී තිබෙනවා. එය ජනතාවගේ පැත්තෙන් යහපත් ප්‍රවණතාවක්. එතුමා කල්පනා කර තිබෙන්නේ ජනතාවට සෘජුව වගකියන නායකයෙකු ලෙස රටේ සංවර්ධනය වේගවත් කිරීමයි.රාජ්‍ය නායකයා පැමිණෙන දිසා සම්බන්ධීකරණ රැස්වීමට පෙරාතුව ඊට සූදානම් වීමේ රැස්වීමක් සංවිධානය වන්නේ නම් එතුමාගේ රැස්වීම පහසුවක්. ඒ සඳහා අදාළ දිස්ත්‍රික්කයේ නිලධාරීන්ගේ හා දේශපාලඥයින්ගේ හමුවක් සංවිධානය කර සමාලෝචනයක යෙදීමේ අපහසුවක් නෑ. මේ සියලු දෙනාටම මහජන මුදලින් නිල වාහන ඇතුළු සියලුම පහසුකම් සපයා දී තිබෙනවා. මේ නිසා රාජ්‍ය නායකයාගේ රැස්වීමට පෙර සමාලෝචනයක යෙදීම එතුමා මතට වැටෙන බර සැහැල්ලු කිරීමක්.සිය දෙවැනි පදවි ප්‍රාප්තියට පෙර දිසා සමාලෝචන රැස්වීම් පවත්වා රටේ සංවර්ධනය ගැන තමාට පෞද්ගලික වන සේ දළ අදහසක් ගැනීමට ජනාධිපතිතුමා බලාපොරොත්තු වන බව පෙනෙනවා. මේ නිසා දෙවැනි පදවි ප්‍රාප්තිය ඇරඹීමත් සමඟ ම එතුමා රටේ දිසා මට්ටමින් සිදු වන සංවර්ධන ක්‍රියාදාමය සම්බන්ධයෙන් දළ අදහසක් ඇති කර ගෙන සිටීම වැදගත්.මෙය රාජ්‍ය නායකයෙක් රටේ සංවර්ධනය වේගවත් කිරීමට යොදා ගනු ලබන ප්‍රායෝගික වැඩපිළිවෙළක්. එසේම සත්‍ය වශයෙන් ම සිදු වන්නේ කුමක් දැයි අත්දැකීමක් ලබා ගැනීමක්. ජනාධිපති මහින්ද රාජපක්ෂ මැතිතුමා සිය දෙවැනි ධූර කාලය සඳහා මේ ආකාරයෙන් සූදානම් වීම රටේ ජනතාවගේ පැත්තෙන් යහපත් බව අමුතුවෙන් කිව යුතු නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=f1010142</link>
    <topic>ලෙබනන් යුද ගිනි බලමින්ගුවන්තොටුපොළකහිරවෙලා හිටියා</topic>
    <author>සංවාද සටහන බුද්ධිකා ඉඹුලාන ඡායාරූපය රොෂාන් පිටිපන</author>
    <content>* ඔබගේ නමජගත් වැල්ලවත්ත* උපන් දිනය1964 මැයි 08 වැනිදා* ඔබේ ගම් පළාතවාද්දුව - පොහොද්දරමුල්ල* මවගේ නමඋමංගේ මැසිලින් නෝනා* අම්මා රැකියාවක් කළාද ?නැහැ ඇය අපව රැකබලාගෙන හොඳ ගෘහණියක් ලෙස කටයුතු කළා.* පියාගේ නමවැල්ලවත්තගේ සීඩින් ද සිල්වා.* පියාගේ රැකියාවඔහු සළුසල ආයතනයේ ලිපිකරුවෙක්.* සහෝදර සහෝදරියන් ගණනඅක්කලා 04, අයියා සහ මම. පවුලේ බඩපිස්සා මමයි.* අධ්‍යාපනය ලැබූ පාසල්පළමු වන ශ්‍රේණියේ සිට අ.පො.ස. සාමාන්‍ය පෙළ දක්වා පොහොද්දරමුල්ල කණිෂ්ඨ විද්‍යාලය. උසස් පෙළ පානදුර මහානාම මහා විද්‍යාලය.* මොනවද පාසල් කාලයේ මතකයන්මේක නම් ටිකක් දුක හිතෙන සිදුවීමක්. පහවසර ශිෂ්‍යත්ව විභාගය ඉහළින්ම සමත් වීමේ බලාපොරොත්තුවෙන් මම හුඟක් මහන්සිවෙලා වැඩකළා. මුළු පාසලම විතරක් නෙමෙයි ගමේ හැමෝම විශ්වාසයෙන් හිටියේ මම ඉහළින්ම ශිෂ්‍යත්ව විභාගය පාස්වෙයි කියලා. ඒත් අපි හැමෝගෙම බලාපොරොත්තු බොඳ කරමින් විභාගයට කලින් දවසේ මට සෙංගමාලය හැදිලා රෝහල් ගත වෙන්න සිදුවුණා. ශිෂ්‍යත්ව විභාගයට යන්න බැරිවුණු දුක මට තවමත් දැනෙනවා වගෙයි.* ළමා වියේදී දඟ වැඩ එහෙම කරලා නැද්ද?අනේ නෑ. මම හුඟක් අහිංසක කීකරු ළමයෙක්. පාසලේ ශිෂ්‍යනායකයකු ලෙසත් කැපී පෙනුණා.* පාසල් අධ්‍යාපනයේදී ලද ජයග්‍රහණවිභාග සමත්වීමට අමතරව කවි රචනා, කෙටිකතා ඇතුළු සාහිත්‍ය නිර්මාණවලින් ජයග්‍රහණ ලබලා තියෙනවා. ක්‍රීඩාවට නම් මම අතිදක්ෂයෙක් නොවෙයි. බැඩ්මින්ටන්, යගුලිය විසිකිරීම ඇතුළු ක්‍රීඩා කිහිපයකින් මට පාසල් මට්ටමේ ජයග්‍රහණ හිමිවුණා.* පාසල් විෂය බාහිර කටයුතුවලට දායකත්වය කොහොමද ?මම වඩාත් සාහිත්‍ය පැත්තටයි නැඹුරු වුණේ පාසල් විවාද කණ්ඩායමේත් නායකත්වය දැරුවා. පද්‍ය ගද්‍ය රචනාවලට යෞවන සම්මාන ලැබුණා. බාහිර කටයුතු සාහිත්‍යයට බර වුණා කිව්වොත් නිවැරදියි.* ඔබ උසස්පෙළ කළේ කුමන අංශයෙන්දකලා අංශයෙන්.* ඔබේ උසස් අධ්‍යාපනය ඇරැඹෙන්නේකොළඹ විශ්වවිද්‍යාලයේ ශාස්ත්‍රපීඨයෙන්. එහිදී මම සමාජ විද්‍යාව විශේෂවේදී උපාධිය ලබාගත්තා.* අධ්‍යාපනයට අමතරව විශ්වවිද්‍යාලයේ දී ඔබේ කටයුතු මොනවාදවිශ්වවිද්‍යාලයේ දී දේශපාලනයේ යෙදුණා කිව්වොත් නිවැරැදියි. කොළඹ විශ්වවිද්‍යාලයේ ස්වාධීන ශිෂ්‍ය සංගමයේ සාමාජිකයෙක්. ඒත් ඒකාලේ අපි ගහමරාගත්තේ නැහැ. ජනවාර්ගික අරගලය ගැන න්‍යායික මතවාදයක් අප අතර තිබුණා.ඇත්තටම මට විශ්වවිද්‍යාලයේ දී යහළුවන් හිටියේ අතලොස්සයි. එහිදිත් මගේ බාහිර කටයුතු වුණේ සාහිත්‍ය කටයුතු. සාහිත්‍ය සංගම්වල සහභාගිත්වය දැරුවා. වින්දන කලාකවයට සම්බන්ධ වුණා.* ඔබේ පළමු රැකියාවකොළඹ විශ්වවිද්‍යාලයේ සහකාර කථිකාචාර්ය වරයකු ලෙස විශ්වවිද්‍යාල ප්‍රතිඵල නිකුත් වී දින 14කට පසු මට රැකියාව ලැබුණා.* ඔබ හුඟක් අඩු වයසෙන් විශ්වවිද්‍යාල කතිකාචාර්යවරයකු වුණා. කොහොමද “ජ්‍යෙෂ්ඨ උත්තමයන්ගෙ“ ප්‍රතිචාර?මුලින්ම මට ලැබුණේ සාමාන්‍ය උපාධි අවසාන වසරේ සිසුනට දේශනයක් පවත්වන්න. ඒ කාලේ දේශපාලන අර්බුද ඉවරයකුත් නැහැ. දේශන ශාලාවට ඇතුල්වුණා විතරයි ආවා පොඩි සූ......සද්දයක්. ඉඟි බිඟි ඇහුණා. මොනවා කරන්නද 1.00 - 2.00 වනතුරු දේශනය පවත්වන්නත් ඕනෑනේ. දේශනය පටන් ගත්තා. ඔන්න 1.45ට විතර ශිෂ්‍යයෙක් ආවා ශාලාවට මම ඇහුවා ඔහුගෙන් 1.00 දේශනයටද 2.00 දේශනයට ද ආවේ කියලා. ඒ ළමයා කිව්වා 2.00 දේශනයට කියලා. ආවේ නැද්ද ලොකු හූවක්.ඒත්......මම සැලුණේ නැහැ. උසුළු විසුළු මධ්‍යයේ වුණත් මම ඔවුන්ට කතා කළා. මම කිව්වා මට මේ දේශනය කරන්න නොදුන්නත් මම වෙනුවට එන්න වෙන කිසිදු කථිකාචාර්යවරයකු නැහැ. මම උගන්වන්නයි ආවේ. ඉගෙන ගන්න නොවෙයි කියලා. එදා මම ශිෂ්‍යයකු වුණත් අද මම ගුරුවරයකු බව මම ඔවුනට පැහැදිලි කළා. ඒ විදියට යන්තම් ගැටලුවක් නොවී මම පළමුවෙනි දවසේ වැඩේ කර ගත්තා.එදා එහෙම පරක්කුවෙලා ඇවිත් මට උසුළු විසුළු පෑ ශිෂ්‍යයා අද බස්නාහිර පළාත් සභාවේ ශ්‍රී.ල.නි.ප.ය නියෝජනය කරන මන්ත්‍රීවරයෙක්.ඒ මන්ත්‍රීවරයා එදා කියලා තිබුණා. අපේ දේශපාලන ප්‍රතිවාදියා වුණත් ඌ හරියටම ඉගැන්නුවා කියලා. මේ අභියෝගය ප්‍රතිචාර මට කිසිදිනක අමතක වන්නේ නෑ.* ඉන්පස්සේතවමත් කොළඹ විශ්වවිද්‍යාලයේ ජ්‍යෙෂ්ඨ කථිකාචාර්යයෙක් 2005 වසරේදී විදේශ සේවා නියුක්ති කාර්යාංශයේ සභාපති ධුරයත්, 2007 අප්‍රේල් සිට ජාතික ළමා ආරක්ෂක අධිකාරියේ සභාපති ධුරයත් දැරුවා. 2010 මැයි සිට රාජ්‍ය උකස් හා ආයෝජන බැංකුවේ සභාපති ලෙස දැනට කටයුතු කරනවා.* ඔබට ලැබිලා තියෙන්නේ මහජනතාව වෙනුවෙන් විශාල සේවයක් කළ හැකි තනතුරක වගකීමක්මෙම බැංකුවේ සියලුම බැංකු කටයුතු පිළිබඳ වගකීම පැවැරී ඇත්තේ සභාපතිවරයාට හා අධ්‍යක්ෂ මණ්ඩලයටයි. එහිදී මගේ වගකීම ලෙස මා දකින්නේ පහළ සමාජ ආර්ථික කණ්ඩායම් නියෝජනය කරන ජනතාවගේ නිවාස අවශ්‍යතාව සම්පූර්ණ කිරීම. ඔවුන්ගේ සමාජ ආර්ථික සංවර්ධනයට උපකාර කිරීම.* මොන වගේ ජනතා මෙහෙවරක් ද මෙතනින් සිදු වෙන්නේ?නිවාස ණය දීමෙන් පසු රාජ්‍ය උකස් හා ආයෝජන බැංකුවේ වගකීම වන්නේ එම ණය ආපසු අයකර ගැනීම. නමුත් ඒ තුළින් මිනිසුන් අමාරුවේ දැමීම කළ යුතු නැහැ. මිනිසුන් තලා පෙලා ණය අයකර ගැනීම ඔවුන්ගේ දරුවන්ගේ බත්පතට වැයකරන මුදල උදුරා ගැනීම මගේ දර්ශනය නොවෙයි.මේ බැංකුව නොවැටී පවත්වාගෙන යාමත් මගේ වගකීමක්, එහිදී ණය ලබාගත් අය අතරමං නොකර ණය අයකර ගැනීමට මා උපදෙස් ලබාදී තිබෙනවා. මෙම බැංකුවෙන් ණය අරගෙන ගඩොලින් ගඩොල එක්කර ලස්සන ගෙයක් හදාගෙන දූ දරුවන් සමඟ එකවහලක් යටට කූඩු වෙන්න හදන සුන්දර පවුලක් ඒ ගෙදරින් පිටට ඇදලාදාලා බැංකුවට අයවිය යුතු ණයට හිලව් කර ගැනීම ඵලයක් නැහැ.* රාජ්‍ය උකස් හා ආයෝජන බැංකුවේ වත්මන් සභාපතිවරයා ලෙස සේව්‍ය සේවක සම්බන්ධය ඔබ පවත්වාගෙන යන්නේ කොහොමද ?මම ප්‍රතිපත්තියක් ලෙස කරන දෙයක් තමයි සම්බන්ධීකරණයක් පවත්වාගෙන යාම. එක්පැත්තකින් සේවක සේවිකාවනට අනෙක් පැත්තෙන් අධ්‍යක්ෂ මණ්ඩලයේ සාමාජිකයිනට හොඳින් සවන් දෙනවා.ඕනෑම ආයතනයක ඉන්නවා අපව ගොනාට අන්දවන්නට එන හසුරුවන්නට එන පිරිසක්. වෘත්තීය සමිති සාමාජිකයින් තවත් පැත්තකින් පෙන්වනවා. අපි තමයි ආයතනයක් අභද කරන්නේ කියලා. බොහෝ ආයතනවල සේවක සේවිකාවන් හිතන්නේ නෑ තමන්ගෙන් ආයතනයට ලැබෙන දායකත්වය කොතෙක්ද කියන එක. මේ දේ සේවකයාට අප වටහා දිය යුතුයි. එය කළ යුත්තේ තර්ජනය කරලා බලපෑම් කරලා නොවෙයි.* එහෙම නම් ඒ සඳහා ඔබ අනුගමනය කරන්නේ.....?මම වැඩමුළු පවත්වනවා. සේවකයන් සහ අධ්‍යක්ෂ මණ්ඩලයේ සියලුදෙනා එයට සහභාගි වනවා. එහිදී අප හැමෝගෙම අඩුපාඩු අපි හඳුනා ගන්නවා. වසර 2011 දී අප කළ යුත්තේ කුමක් ද ? අප ආයතනයට ලබාදිය යුතු දායකත්වය කෙබඳුද කියලා එහිදී අපි දැනුවත් වනවා.රාජ්‍ය උකස් හා ආයෝජන බැංකුවේ ඉලක්ක කණ්ඩායම් දෙකක් වෙනවා. මැද ආදායම් හා පහළ ආදායම් පන්තිය, නිවාස ණය ලබාදීම හුදෙක් වාණිජ කටයුත්තක්ම නොවී සමාජ සේවයක් ම විය යුතු බවයි මා සැමවිටම සේවකයිනට පවසන්නේ.* ජාතික ළමා ආරක්ෂක අධිකාරියේ සභාපතිවරයා ලෙස සිටි කාලයේ ඔබේ මතකයේ රැඳි සිදුවීම්....දවසක් මවක් සහ පියෙක් ආවා තම 13 හැවිරිදි දියණියත් සමඟ ජාතික ළමා ආරක්ෂක අධිකාරියට මේ දියණිය තමන්ගේ හිසට භූ®මිතෙල් දාගෙන ගිනි තියාගන්න හදලා.ඒ නිවසේ තිබෙන සී.ඩී.එම්. දුරකතනයට ඉර්ඉ එකත් ඇවිත් කලින් සතියේ ගිය හොටෙල් එකටම යමු කියලා. මේක දැකලා ඒ මව්පියන් මේ දියණියට තරවටු කළා. මෙයට කලින් මේ විදියට ගිය බවට චෝදනා කරලා. ඇය මෙය බොරුවක් බව කිව්වත් මව්පියන් දියණියව විශ්වාස කරන්නේ නැහැ. මගේ ළඟට පැමිණි ඒ අම්මගෙන් තාත්තගෙන් මම ඇහුවේ එක ප්‍රශ්නයයි.ගිය වතාවේ මේ දියණිය එහෙම ගියා කියලා ඔබ චෝදනා කරනවා නම් මේ දුරකතනයටමද ආවෙ කියලත් මම ඇහුවා. ඒ මව්පියන් නිරුත්තරයි. මා ඔවුනට අවවාද කළා මේ දරුවගෙන් පලිගන්න තරහ කරුවෙක් කරපු දෙයක් නිසා සිහිබුද්ධියෙන් කටයුතු කරන්න කියලා. පසුව සොයා බැලූවිට මේ දරුවා තවත් පිරිමි ළමයකු සමඟ පෙම් සබඳකමක් ඇතිකරගෙන තරහා වෙලා. ඒ පිරිමි ළමයා ඇයගෙන් පළිගන්නයි මේ ඉර්ඉ එක එවලා තියෙන්නේ.මම ඒ දියණියගෙන් ඇහුවා ඇයි දුව මේ වගේ ගිනිතියා ගන්න හැදුවේ. ඇය කිව්වේ පෙම්වතා තරහා වුණ නිසා නොවෙයි. ඉර්ඉ එකට බයටත් නොවෙයි අවුරුදු 13 ක් තමන්ව හදපු වඩපු අම්මටයි තාත්තටයි තමන්ව විශ්වාස නැතිව ගිය දුකටයි ගිනි තියාගන්න හැදුවේ කියලා. ඒ දරුවා මට කිව්වා.* ඒවගේ වැඩිහිටියන්ගේ වැරැදි නිසා දරුවනට වෙන්න ගිය විපතක් වැරැද්දකට ඔබ පිහිටි වුණු තවත් අවස්ථා ඇති.මා දන්නා විදේශ රැකියා ඒජන්සියක නියෝජිතයෙක් දවසක් මට දුරකතන ඇමතුමක් දුන්නා. බාලවයස් දැරියන් බවට හැගෙන ළමයකු පිටරට රැකියාවකට යන්න කියලා තමන්ගේ ඒජන්සියට පැමිණ ඇති බවට. මා ඔහුට උපදෙස් දුන්නා කෙසේ හෝ ළමයාට ආරක්ෂාව ලබාදී තම නිවසට හෝ රැගෙන ගොස් ඔහුගේ බිරියගේ ආරක්ෂාව ඇතිව ළමයාට රැය පහන් කිරීමට පහසුකම් සලසා දෙන ලෙස.පසුවදා උදෙන්ම ළමා ආරක්ෂක අධිකාරියේ නිලධාරීන් එහි ගොස් තොරතුරු විමසන විට ඒ ළමයා පොහොසත් ගෙදරක ළමයෙක්. ඒ දරුවගේ මව විදේශගත වෙලා. නිවසේ සිටි මෙහෙකාරිය ඇය අරන් හදාගත්තු දරුවකු බව ඇයට කියලා. මේ සිද්ධියෙන් ඇය දුකට පත්වෙලා. රට යන්නයි තීරණය කරලා තියෙන්නේ. මේ සිද්ධිය ගැන විමසිලිමත්ව කටයුතු කළේ නැතිනම් ඒ බාලවයස්කාර දැරිය යම් කරදරයක වැටෙන්නට තිබුණා.* මේ වගේ සිද්ධි තුළින් ඔබ සමාජයට දෙන පණිවිඩයළමා අපරාධ වැඩිවන්න ඉඩ ඇරලා ඒවාට විසඳුම් සොයන්න යාම ඵලක් නැති ක්‍රියාවක්. දරුවන් අපයෝජනයට ලක්වීමට පෙර ඒ සඳහා අපි වැට බඳින්නට ඕනෑ. විශේෂයෙන් තරුණ ළමයින් වෙනුවෙන් අපි සැලකිලිමත්ව කටයුතු කළ යුතුයි.* විදේශ සේවා නියුක්ති කාර්යාංශයේ සභාපතිවරයා ලෙස ඔබේ මතකය අවදි කළොත්බරපතලම සිදුවීම්වලට මුහුණ දුන්නේ ලෙබනන් යුද්ධය වෙලාවේ. යුද්ධයක් පටන් ගත්තා කියලා හතර අතින් මිනිසුන් විදේශසේවා නියුක්ති කාර්යාංශයට එන්න පටන්ගත්තා. තමන්ගේ සැමියාට බිරියට ඥාතීයාට අනතුරක්ද කියලා ඔවුන් තොරතුරු දැනගන්න උත්සාහ කළා. මාධ්‍යත් මෙම සිද්ධිය දඩමීමා කරගෙන විවිධ ප්‍රචාර සිදුකළා. විපක්ෂයත් එහෙමයි. මේ වනවිට අපසතුව සියලු තොරතුරු තිබුණේ නැහැ.මට තේරුණා මාධ්‍ය නිරන්තරයෙන්ම අප ආයතනයට ඇතුල්වෙලා. අවශ්‍ය අනවශ්‍ය සිසු තොරතුරු වාර්තා කරන්න ගියොත් මිනිසුන් කලබල වී රටේ විශාල කලබලයක් ඇතිවන බව. මාධ්‍ය ආයතනය තුළට ඒම මම තාවකාලිකව නැවැත්වූවා. එහෙත් එක නිලධාරියෙක් මටත් හොරෙන් එක් මාධ්‍ය වාර්තාකරුවකු ඇතුළට ගෙන තිබුණා. මට ඔහුව එදා වැඩ තහනමකට ලක් කළා. එහෙම කළේ රටේ කලබලයක් ඇති නොවන්නයි.මේ යුද්ධයේ සැබෑ තතු ඇත්ත ඇති සැටියෙන්ම රටට කියන්න මමත් අපේ නිලධාරිනුත් ජෝර්දානය හරහා සිරියාවට ගියා. සති 1 1/2ක් විතර ලෙබනන් බෝඩර් එකේ හිටියා. අපේ ශ්‍රමිකයන් එම සීමාවේ තිබුණු පුංචි ගුවන් තොටුපොළකට රැගෙන ඇවිත් එතැනින් නිරුපද්‍රිතව ශ්‍රී ලංකාවට එවන්නට අපි සැලසුම් කළා. එතැනදි අපි ඉතා කටුක සිදුවීම් රැසකට මුහුණ දුන්නා.* ඒ මොනවගේ ඒවාදඅපේ ශ්‍රමිකයන් එක් රැස් කරලා එන්න සූදානම් වුණ ගුවන් යානයයේ ඇතිවුණු දෝ්ෂයක් නිසා අපට දවසක් ඒ යුද ගිනිදැල් පෙනි පෙනී ඉන්න වුණා. එදා ඒ පුංචි ගුවන් තොටුපොළේ පදික වේදිකාවට වෙලා විඳපු දුක අදටත් මතක් වෙනවා.කොහොම හරි ලෙබනන් යුද්ධය පිළිබඳ සත්‍ය තොරතුරු රටට දී අපේ ශ්‍රමිකයන් ආරක්ෂිතව ශ්‍රී ලංකාවට ගෙන ඒමෙන් රජය මුහුණ දීමට සිටි බැරෑරුම් තත්ත්වයෙන් මුදා ගන්නට හැකි වුණා.* වෘත්තීන් කිහිපයකම වගකීම් දැරූ ඔබට අමතක නොවන සිදුවීම් එහෙමත් ඇති.ජාතික ළමා ආරක්ෂක අධිකාරියේ සභාපතිවරයාව සිටියදී දවසක් පියකු සහ දරුවන් තිදෙනෙක් මා හමුවන්න ආවා. එම දරුවන්ගේ මව විදේශ ගත වෙලා මාස 6 - 7 වුණත් ඇය එවන වැටුප ඔවුනට ලැබිලා නැහැ. ඒජන්සිකරුවාගේ මාර්ගයෙන් ඇය ඔවුනට මුදල් එවන්නේ. නමුත් ඒජන්සිකරුවා මේ අසරණ දරුපවුලට මුදල් ලබා දී නැහැ.ඔවුන් ජාතික ළමා ආරක්ෂක අධිකාරියටත් දින 2 – 3 ක් ඇවිත් තිබුණා මේ ගැන කියන්න. ඒජන්සියට ගියත් ඒජන්සිකරු මේ අය මගහැර තිබුණා. මාව හමුවුණ වෙලාවේදී මේ අය දැක්කම මගේ හදවත කඩාවැටුණා ඔවුනට හරිහැටි කෑමක් තිබුණෙ නැහැ. ඇඳුම් වුණත් ඉතාම දුප්පත් බව කියා පෑවා.මම ඒ වෙලාවෙම මේ සිද්ධියට මැදිහත් වෙලා ඒජන්සිකරුවා සොයාගෙන ඔහුගෙන් ඒ සියලුම මුදල් ලබාගෙන ඒ දරුපවුලට ලබාදුන්නා. ඔවුනට කොළඹ එන්න වැයවුණු මුදලත් දීලා තවත් වැඩිපුරත් මුදල් ලබාදීලා සංග්‍රහ කරලා ඔවුන්ව සංතෝෂයට පත් කරලා ගෙදර යවන්න කටයුතු කළා.මේ සියලු දේ භුක්ති විඳි ඔවුන් තමන්ගේ අම්මා එවපු සල්ලි ඔවුනට මගේ අතින් ලබාදෙන කොට මා වෙත හෙලූ කෘතඥතා පූර්වක බැල්ම, ඒ දරුවන්ගේ කඳුළු කඩා හාලෙන්නට ඔන්න මෙන්න තිබූ ඇස් අදටත් මට මැවී පෙනෙනවා.* ආදරය ගැන මතකයන් එහෙම තිබෙනවාද ?පාසල් යන කාලයේත් විශ්වවිද්‍යාලය කාලයේත් ආදර සම්බන්ධතා තිබුණා.* ඉතින් ඒවාට මොකද වුණේ.ආදරයට කොහෙදෝ බාධා නැත්තේ...* ඔබේ සහකාරියගේ නම?ශාමිනී ශාලිකා ප්‍රනාන්දු* ඔබ විවාහ වුණේ?1991 මැයි 06 දා* ඇය ඔබට මුණ ගැසෙන්නේ ?මගේ ටියුෂන් පන්තියේදී.* ඒ මතකය අවදි කළොත්..?1984 මම විශ්වවිද්‍යාලයට ඇතුළත් වුණත් අවුරුදු 03 කට විශ්වවිද්‍යාල වසා දැමීම නිසා අපට ජීවත්වීමේ මාර්ග සොයා යන්න වුණා. එහිදී මම ටියුෂන් පටන්ගත්තා. දේශපාලන විද්‍යාව, උපුල් ශාන්ත සන්නස්ගල සිංහල ටියුෂන් කළා. දයා පතිරණ අපේ මිතුරා තමයි මට මේ අවස්ථාව ලබාදුන්නේ. පානදුරේ තිබුණ මේ ටියුෂන් පන්තියට තමයි ඇය ශිෂ්‍යාවක් ලෙස එන්නේ. නමුත් ඇය එතැනදී දැන හඳුනා ගන්නවා පමණයි. පසු කාලයේදියි මම ඇයට ප්‍රේමකරන්නේ. තවමත් මා ඇයට ප්‍රේම කරනවා. අපි විවාහ වීමෙන් පසුවද එහි වෙනසක් නෑ.* ඔබේ දූදරුවන්දරුවන් සිව්දෙනයි. මගේ ලොකු දුව ගීමි ප්‍රියත්මා වැල්ලවත්ත, කොළඹ විශාඛා විද්‍යාලයේ ගණිත අංශයෙන් උසස්පෙළ හදාරනවා. දෙවැනි දුව දෙව්ණි මිහිපා වැල්ලවත්ත, විශාඛා විද්‍යාලයේ 6 වසරේ ඉගෙනුම ලබනවා. පුතා දේශාවින්දත් සඳමිත්, කොළඹ රාජකීය විද්‍යාලයේ 4 වසරේ චූටි පුතා විශාධ හිමිකල් වයස අවුරුදු 04 යි. පෙරපාසල් වයසේ පසුවනවා. අපි හැමෝම සතුටින් ඉන්නවා.* ඔබේ විනෝදාංශ මොනවදවිනෝදාංශයක් ලෙස මම වින්දනයක් ලබන්නේ කෙනෙකුට අදව් උපකාර කිරීමෙන්.* ඔබේ විවේක කාලය ගත කරන්න කැමැති?මගේ බිරිය සහ දූ දරුවන් සමඟ. මට මේ ලෝකයේ අන් හැම දේටම වටා වටින්නේ ඔවුන්. මම අද දරන තනතුරු සියල්ල අහිමිවුණත් මට දුකක් දැනෙන්නේ නෑ. ඔවුන් එදාටත් සිනාමුසු මුහුණින් මා පිළිගනීවි. මගේ ගෙදර තමයි මගේ දේවාලය. සියලු සැප සම්පත් තියෙන්නේ එතැනයි. එහිදී සැමියකු පියකු ලෙස මම අත්විඳින සතුට අනෙක් කිසිම දේකින් මට ලැබෙන්නේ නෑ. ඒ නිසා විවේකකාලය ගත කරන්න ගෙදර තරම් හොඳ වෙන තැනක් මට නැහැ.* ඔබේ ජීවින දර්ශනය මොකද්දබොහෝම සරලව අනුන්ට කරදරයක් නොවී ජීවත්වීම. ඒ වගේම මගෙන් කාටහරි උදව්වක් උපකාරයක් ඕනෑ නම් එය නොපැකිලිව ඉටුකිරීමත් මගේ දර්ශනයයි.* ඔබේ ජීවිතයේදී ඔබට නොලැබුණු දෙයක් එහෙත් බලාපොරොත්තු වන දෙයක් තියෙනවද ?අනේ නැහැ. විශේෂත්වයක් නැහැ. එහෙම දැඩි බලාපොරොත්තු ඇතිව ජීවත්වීම කරදරයක්. සරලව ජීවත්වීමේදී එහෙම බලාපොරොත්තු වන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=f1010143</link>
    <topic>ඉංගී‍්‍රසිය ජනසතු කිරීම</topic>
    <author>චන්දන ජයවීර</author>
    <content>ඉංගී‍්‍රසිය සමඟ අපට ඇත්තේ යටත්විජිත සම්බන්ධයකි. ශත වර්ෂයකට අධික කාලයක් මෙරට පාලනය කළ බ්‍රිතාන්‍ය යටත්විජිත පාලකයන්ගේ භාෂාව ඉංගී‍්‍රසිය වීම එයට හේතුවය. බ්‍රිතාන්‍යයන් මෙරට යටත් කොට ඉතා සුළු කාලයක් ඇතුළත සමාජ ක්‍රමයේ හා පරිපාලන ක්‍රමයේ වෙනස්කම් රැසක් ඇති කළේය.යටත් විජිත පාලකයන් සමඟ මෙන්ම නිලධාරී පැලැන්තිය සමඟ ගණුදෙනු කිරීමේදීත් ඉංගී‍්‍රසි භාෂා දැනුම අනිවාර්ය අංගයක් විය. ඉංගී‍්‍රසි පාලකයන් සමඟ සමීප සම්බන්ධයක් ගෙන ගිය මෙරට ප්‍රභූ පන්තියේ කොටස් සිය උරුමකරුවන් බ්‍රිතාන්‍යයට යවා උසස් අධ්‍යාපනය ලබාදීම තුළින් පාලක තන්ත්‍රය සම්බන්ධ වීමට ඇති හැකියාව තව තවත් ශක්තිමත් කළහ.56’ පෙරළියපසුකාලීනව මෙරට ස්වාධීන රාජ්‍යයක් බවට පත්වූවත් ග්‍රාමීය ජනතාවට මෙන්ම නාගරික සාමාන්‍ය ජනතාවට පාලනයට සම්බන්ධ වීමට හැකියාවක් ලැබුණේ නැත. 1956 ඇති වූ පුළුල් සමාජ වෙනස තුළින් මෙකී තත්ත්වය වෙනස් කෙරුණු අතර ප්‍රභූ නොවන ජන කොටස් වෙත ව්‍යවස්ථාදායකය නියෝජනය කිරීමේ හැකියාව ලැබිණි.56 දී සිංහල බස, රාජ්‍ය භාෂාව කිරීමෙන් හා දෙමළ බසට නිසි තැන ලබාදීම නිසා ස්වදේශික ජනයාට මවුබසින් අධ්‍යාපනය ලැබීමේ, රජයේ කාර්යාල සමඟ ගණුදෙනු කිරීමේ අවස්ථාව ලැබිණ. මෙම ක්‍රියාදාමයේ ප්‍රතිඵලයක් වශයෙන් ග්‍රාමීය උගත් තරුණයන්ට මධ්‍ය මහා විද්‍යාල හරහා විශ්වවිද්‍යාලය දක්වා මවුබසින් අධ්‍යාපනය ලැබීමේ අවස්ථාව හිමි විය. එහි අතුරුඵලයක් වශයෙන් අවවරප්‍රසාදින ජනතාවගෙන් විශාල කොටසකට පිළිගත් වෘත්තීන් සඳහා යොමුවීමට අවස්ථාව ලැබිණ.ඉංගී‍්‍රසිය පිළිබඳ පැරණි පීඩාකාරී මතවාදය 56 විසින් බිඳ හෙළනු ලැබූවද ඉංගී‍්‍රසිය පිළිබඳ ප්‍රතිපත්තිය ක්‍රියාත්මක වැඩපිළිවෙළක් බවට පත් කිරීමේ වගකීම දැරූ උදවිය අවශ්‍යතාවය හා තාක්ෂණය අතර ඇති සබඳතාවය වටහා ගැනීමට අසමත් වූහ. එහි ප්‍රතිඵලයක් වශයෙන් 56 සමාජ වෙනසක් බලාපොරොත්තු වූ පදනම මුළුමනින් ක්‍රියාවට නොනැඟී අතරමැද ස්ථානයකින් ගිලිහි යාමක් සිදු වී තිබිණ.සන්නිවේදන මෙවලමක් වශයෙන් ඉංගී‍්‍රසිය සතු උපයෝගීතාව තවදුරටත් වර්ධනය කිරීමේදී ග්‍රාමීය හා අව වරප්‍රසාදින ජන කොටස් වෙත ඉංගී‍්‍රසි භාෂා දැනුම ළඟාවීමට නම් එය දේශීය ඌරූවකට සිදුවිය යුතුය යන ජනාධිපති මහින්ද රාජපක්ෂ මහතාගේ අදහසකට අනුව ඉංගී‍්‍රසි හා තොරතුරු තාක්ෂණය පිළිබඳ ජනාධිපති කාර්ය සාධක බලකායක් ඇති කරනු ලැබිණි.දැනුම මුල්කර ගත් සමාජයක් බිහි කිරීම සඳහා ගම මුල්කර ගත් ක්‍රියාවලියක් ඇති කිරීම මෙම වැඩපිළිවෙළේ අරමුණය. ජනාධිපතිවරයාගේ දර්ශනය ක්‍රියාත්මක වැඩපිළිවෙළක් බවට පත් කිරීම සඳහා නිර්මාණාත්මක හා විවෘත මනසකින් යුත් බුද්ධිමතෙකුගේ මැදිහත්වීම අවශ්‍ය වූ අතර අනෙක් අතින් ඔහු මෙතෙක් ඉංගී‍්‍රසි අධ්‍යාපනයේ පැවැති ගැටලුව තේරුම් ගැනීමේ හැකියාවෙන් යුත් අයෙකු විය යුතුය. කාර්ය සාධක බලකායේ කැඳවුම්කරු වන ජනාධිපති උපදේශක ආචාර්ය සුනිමල් ප්‍රනාන්දු එවැනි වැඩපිළිවෙළක් ක්‍රියාත්මක කිරීම සඳහා අවශ්‍ය මතවාදී නැඹුරුවකින් හා කාර්ය ශූරතාවයකින් හෙබි පුද්ගලයෙකි.ඉන්දියානු අත්දැකීමඉංගී‍්‍රසිය ශ්‍රී ලංකාවේ පොදු ජනතාව අතර ව්‍යාප්ත කිරීම සඳහා සුදුසු මාදිලියක් සකස් කිරීමේදී ඉන්දියාවේ අත්දැකීම් අපට වඩාත් ප්‍රයෝජනවත් විය. වෙනත් රටක මාදිලියක් ගෙඩි පිටින් ගෙන එය මෙරට තුළ රෝපණය කිරීම මහින්ද රාජපක්ෂ මහතාගේ වැඩ ශෛලීය නොවුණු නිසා මෙහිදීද අවධානය යොමු වූයේ අපිට උචිත ඉංගී‍්‍රසි ඉගැන්වීමේ ක්‍රමවේදයක් සකස් කිරීම කෙරෙහිය.මෙහිලා ජනාධිපති කාර්ය සාධක බලකායේ අවධානය ඉන්දියාව වෙත යොමුවීම කෙරෙහි බලපෑ ප්‍රධානම හේතුව වූයේ ඉංගී‍්‍රසි කතා නොකරන ප්‍රජාවක් අතරින් සාර්ථක ලෙස ඉංගශ්‍රීසි භාෂාව ව්‍යාප්ත කළ කේන්ද්‍රස්ථානයක් ලෙස ඉන්දියාව සැළකිය හැකිවීමය.අධ්‍යාපන ක්ෂේත්‍රය අනුව බැලුවහොත් ඉන්දියාවේ අත්දැකීම අපේ අත්දැකීමට වඩා වෙනස්ය. නිදහසින් පසු ඉන්දියාව තෘතීක අධ්‍යාපනය දියුණු කිරීම සඳහා වැඩි අවධානය යොමු කොට තිබුණු අතර ඊට සාපේක්ෂව ලංකාව අවධානය යොමු කොට තිබුණේ ප්‍රාථමික හා ද්වීතීක අධ්‍යාපනය දියුණු කිරීම කෙරෙහිය.ග්‍රාමීය ඉන්දියානු ජනතාව අතර ඉංග්‍රීසිය මුළුමනින්ම වියුක්ත භාෂාවක් වූ අතර, ලංකාවේ ග්‍රාමීය ප්‍රජාව අතර වුවද අතරින් පතර එදිනෙදා ව්‍යවහාර සඳහා ද ඉංගී‍්‍රසි වචන හෝ ඉන්් භින්න කරගත් වචන භාවිතා කෙරේ. උප නගර ආශි‍්‍රතව ඇති ව්‍යාපාරික ස්ථානවල නාමපුවරුද බොහෝ විට ස්වදේශිය භාෂාවන්ට අමතරව ඉංගී‍්‍රසියෙන් සටහන් කොට ඇත.ඉන්දියාව කථන ඉංග්‍රීසිය ඉගැන්වීමේ විශිෂ්ට කේන්ද්‍රයක් ලෙස ගොඩනැගෙන්නේ වාණිජ අවශ්‍යතාවයන් පෙරදැරි කරගෙනය.ඉංගී‍්‍රසි භාෂා ඥාණය නොමැතිවීම නිසා රැකියා වෙළඳපොළේ ඉල්ලුම සපුරාලිය නොහැකිවීම එක් අතකින් කර්මාන්තයන්ගේ ව්‍යාප්තියට බලපෑ අතර අනෙක් පසින් විරැකියාවටද බලපෑවේය.සන්නිවේදන මෙවලමජනාධිපති කාර්ය සාධක බලකායේ වැඩපිළිවෙළ මඟින් අප ඉංගී‍්‍රසි අධ්‍යාපනය සඳහා යොමු වන්නේද ඉන්දියාවේ අත්දැකීම හා සමානව සන්නිවේදන මෙවලමක් ලෙස ඉංගී‍්‍රසි භාෂාව භාවිතයට ගැනීම යනුවෙනි.මහින්ද රාජපක්ෂ මහතාගේ මඟ පෙන්වීම මත ජනාධිපති කාර්ය සාධක බලකාය කැඳවුම්කාර ආචාර්ය සුනිමල් ප්‍රනාන්දු විසින් ජීවන කුසලතාවක් ලෙස ඉංගී‍්‍රසිය යොදා ගැනීමේ වැඩසටහන ලංකාව තුළ ව්‍යාප්ත කිරීම සඳහා තෝරාගත් ලාංකිකයන් 79 දෙනෙක් හයිද්‍රාබාද්හි පිහිටි ඉංගී‍්‍රසි හා විදේශ භාෂා සරසවිය (EFLU) වෙත අධ්‍යාපනය සඳහා යොමු කරනු ලැබුවේය.පාඨමාලාව සඳහා තෝරා ගනු ලැබූවේ ගුරුවරු හා ප්‍රාදේශීය ඉංගී‍්‍රසි උපකාරක මධ්‍යස්ථානවල සම්බන්ධීකාරකයන්ය. ඒ සඳහා සුදුසු පිරිස තෝ්රා ගැනීමට ප්‍රසිද්ධ පුවත්පත්වල පළකළ දැන්වීම් භාවිතා කළ අතර ඒ සඳහා පුළුල් ප්‍රතිචාරයක් මේ පිරිස වෙතින් ලැබිණ.පාඨමාලාව අවසානයේ පුහුණුලාභීන්ට පැවරුණු වගකීම වූයේ ශ්‍රී ලංකාවේ පාසල් අධ්‍යාපන පද්ධතිය සඳහා සුදුසු කථන ඉංගී‍්‍රසි අධ්‍යාපන ක්‍රමයක් සඳහා අවශ්‍යය ක්‍රමවේද සැලසුම් හා ඉගැන්නුම් අමුද්‍රව්‍ය සකස් කිරීමය.මේ ප්‍රවේශය මෙයට පෙර ඉංගී‍්‍රසි අධ්‍යාපනය ව්‍යාප්ත කිරීම සඳහා ගනු ලැබූ උත්සාහයන් සමඟ සාපේක්ෂව සළකන කළ ඉදිරිගාමී පියවරකි. මෙයට පෙර ඉංගී‍්‍රසි භාෂාව සඳහා මෙරට පුහුණුකරුවන් ගෙන්වා ගනු ලැබුවේ බ්‍රිතාන්‍යයේ හෝ් අමෙරිකාවෙනි. එසේ නැතහොත් ඒ රටවලට පුහුණුව සඳහා තෝරාගනු ලැබූ පුද්ගලයන් යවනු ලැබිණි.පැය 100 පාඨමාලාවමෙවර සිදුවූයේ එතරම් වියදම් අධික නොවන නමුත් අපිට ඉතා සමීප හා උචිත පසුබිමක් සහිත ඉන්දියාවට යවනුු ලැබූ ඉගැන්වීමේ මාධ්‍යයෙන් ප්‍ර‍්‍රායෝගිකව නිරතවන ගුªරුවරුන් විසින්ම ස්වකීය අවශ්‍යතාවයන්ට ගැලපෙන පරිදි පුහුණු සැලැස්ම හා ක්‍රමවේද සකස් කිරීමය.එය එතෙක් පැවැති පුහුණු ක්‍රමවේදයන් උඩුයටිකුරු කිරීම මඟින් ඔවුන් විසින් සොයා පාදාගනු ලැබූවේ සමාජය තුළ තිබුණු ඉංගී‍්‍රසිය එය එතැන් සිට අපේ විදිහට ඉංගී‍්‍රසි කතා කිරීම නම් විය.අපේ ඌරුවට ඉංගී‍්‍රසි කතා කිරීම මූලික වශයෙන් ගත් විට යටත් විජිත හැඟීමෙන් නිදහස් වීමකි. විදේශීය භාෂාවක් බවට පත් කිරීමට වඩා ස්වදේශික භාෂාවක් බවට පත්කර ගැනීමකි. මතවාදීමය අවියකට වඩා සන්නිවේදන මෙවලමක් ලෙස භාවිතයට ගැනීමකි.අපේ විදිහට ඉංගී‍්‍රසි කතා කිරීම හුරු කිරීමේ මෙම පාඨමාලාවේ මූලික අරමුණ වනුයේ ඉගෙනුම්ලාභියා ඉංගී‍්‍රසි කතා කිරීම සඳහා යොමු කිරීමය. ව්‍යාකරණ අවබෝධය හා ලිවීම සහ කියවීම සඳහා ශිෂ්‍යයා යොමු කරනු ලබන්නේ ඉන් පසුවය. මෙහි මූලික අරමුණ ඉංගී‍්‍රසි කතා කිරීම සඳහා ඉගෙනුම්ලාභියා තුළ වන ආත්ම විශ්වාසය වර්ධනය කිරීමය.විභාග කොමසාරිස්වරයා විසින් 2010 සිට පාසැල් පදනම් කරගත් අගැයීමේ ක්‍රමයක් මඟින් අපොස (සා.පෙළ) විභාගය පදනම් කොටගෙන සවන්දීමේ හා කථන හැකියාව පිළිබඳ පරීක්ෂණයක් පැවැත්වීමට සැලසුම් කොට ඇත.කාර්ය සාධක බලකාය මඟින් නියාමනය කෙරෙන පැය 100 ඉංගී‍්‍රසි කථන පුහුණු වැඩසටහන් ආරම්භක පාඨමාලාව පසුගියදා බණ්ඩාරනායක ජාත්‍යන්තර අධ්‍යයන මධ්‍යස්ථානයේ දී ආරම්භ විය. සාමාන්‍ය ජනතාව වෙනුවෙන් කථන ඉංගී‍්‍රසි පාඨමාලාවක් ප්‍රවර්ධනය කිරීම මෙහි අරමුණය.සති 25 ක කාලයක් තුළදී පැය 100 ක අධ්‍යාපන කාලයක් ආවරණය කරමින් කථන ඉංගී‍්‍රසි භාෂාව පිළිබඳ දැනුමක් ලබාදීම මෙම පාඨමාලාවේ අරමුණය. කාර්ය සාධක බලකාය සිය කටයුතු තුළදී නිතරම පවත්වාගෙන යන විනිවිදභාවයට අනුව පාඨමාලාව ආරම්භක වකවනුවේදී පුවත්පත් මඟින් ඒ පිළිබඳව මහජනයාට ප්‍රසිද්ධ කෙරිණ.ආරම්භක නියාමක පාඨමාලාව සඳහා ඉගෙනුම්ලාභීන් තිස්දෙනෙකු තෝරා ගැනීමට සංවිධායකයන් අදහස් කළද මහජනයා වෙතින් ලැබුණු උද්යෝගී ප්‍රතිචාරය හේතුවෙන් ආරම්භක අයදුම්කරුවන් අතරින් පළමුව අයදුම් කළ 120 දෙනා අයදුම් කළ අනුපිළිවෙළට පාඨමාලාව සඳහා තෝරා ගැනිණ.ඉංග්‍රීසිය අපේ ඌරුවට ගෙන ඒමඔවුන් විවිධ වයස් කාණ්ඩවලට අයත් වූ අතර වාර්ගික මෙන්ම ස්ත්‍රී පුරුෂ සමාජභාවය අතින්ද ප්‍ර‍්‍රාදේශීය වශයෙන්ද සංකලනය වූ පිරිසක් විය. නවීන පහසුකම් සහිත අධ්‍යාපන මධ්‍යස්ථානයක අධ්‍යයනය සඳහා තෝරා ගැනුණු මෙම පිරිස අතරින් කිහිප දෙනෙකු සමඟ කතා බහ කිරීමේ අවස්ථාව අපට ලැබිණි.ඔවුන් අතරින් අප හා කතා බහට එක්වුණු විජේරත්න මහතා (අවු. 52) ඇල්පිටිය මිරිස්වත්ත පදිංචිකරුවෙකි. මෙතෙක් කලක් කරමින් සිටින රැකියාවෙන් විශ්‍රාම යාමෙන් අනතුරුව තමන්ගේම කියා ව්‍යාපාරයක් ආරම්භ කළ විජේරත්න මහතා කාර්ය සාධක බලකාය විසින් පවත්වනු ලබන පැය 100 ඉංගී‍්‍රසි පාඨමාලාවට සම්බන්ධ වන්නේ් ඉමහත් විශ්වාසයක් ඇතිවය.මෙයට පෙර ඉංගී‍්‍රසි පාඨමාලා හතරක් හදාරා ඒ කිසිවකින් හෝ සාර්ථකත්වය නොලද ඔහු මෙම පාඨමාලාව කෙරීගෙන යන ආකාරය පිළිබඳව ඉමහත් උනන්දුවෙන් අදහස් දැක්වූයේ ය.බොහෝ දෙනෙක් ඉගෙනීම පාසැල් අධ්‍යාපනයට පමණක් සීමාකරන පසුබිම තුළ විජේරත්න මහතා අප හා ප්‍රකාශ කර සිටියේ “ඉගෙන ගැනීමට වයස් සීමාවක් නොමැති බවය.”අඹගස්පිටි කිරිඳිවැල සිට පාඨමාලාවට පැමිණි ජනිත් පසිඳු 20 හැවිරිදි යෞවනයකි. ගණිත අංශයෙන් මෙවර උසස් පෙළ විභාගයට පෙනී සිට ප්‍රතිඵල බලාපොරොත්තුවෙන් සිටින ඔහුගේ අනාගත බලාපොරොත්තුව තොරතුªරු සන්නිවේදන ක්ෂේත්‍රයෙන් ඉදිරියට යාමය. පසිඳුට ඉංගී‍්‍රසි භාෂාව පිළිබඳ සාමාන්‍ය දැනීමක් තිබුණද අනෙක් සියලු දෙනාට මෙන්ම පසිඳුගේ නිවසෙහිද එදිනෙදා භාවිතා වන්නේ සිංහල භාෂාවය.මෙම පාඨමාලාව තවමත් ආරම්භක අවදියේ පැවතුණද එමඟින් ඔවුන්ගේ ඉංගී‍්‍රසි භාෂා දැනුමට ඉහළ පිටුවහලක් ලැබෙන බව පසිඳු අප හා අදහස් පළකළේ ඉමහත් සතුටිනි.ජනාධිපති කාර්ය සාධක බලකාය වෙනුවෙන් පුරෝගාමි වැඩ කොටසක් ඉටුකරන ආචාර්ය සුනිමල් ප්‍රනාන්දු හා බණ්ඩාරනායක ජාත්‍යන්තර අධ්‍යයන මධ්‍යස්ථානයේ විමාධි හෝ උමංගා 0112-698019, 0112-676980 (කොළඹ), ප්‍රියංකා කුමාරසිංහ 0718 341389 , මිථිලා වීරසිංහ 0718 341516 (කුරුණෑගල), ජයන්තා රත්නායක 0714 487345 (රත්නපුර) ඇමතීමෙන් පැවැත්වෙන පාඨමාලාව සඳහා ලියාපදිංචි විය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>14</day>
    </date>
    <link>http://www.dinamina.lk/2010/10/14/_art.asp?fn=f1010144</link>
    <topic>චිලී පතල් කම්කරුවෝ දින 69 කට පසු හිරු එළිය දකිති</topic>
    <author>සැන් ජෝස් පතලේදී ඒ. එෆ්. පී.</author>
    <content>චිලියේ අටකාමා කාන්තාරයේ සැන්ජෝස් රන් හා තඹ ආකරයේ මීටර් 622 ක් ගැඹුරේ දින 69 ක් තිස්සේ හිරවී සිටි කම්කරුවන් 33 දෙනා මුදා ගැන්මේ විස්මිත මෙහෙයුම කුළුගන්වමින් ඊයේ ග්‍රිනිච් වේලාවෙන් 03.10 ට ඉන් පළමු වැනි ආකර කම්කරුවා ගොඩට ගනු ලැබිණ.ඔවුන් ගොඩගැනීමේදී පළමුව පතුල මතුපිටට පැමිණීමේ වරම හිමිව තිබුණේ 31 හැවිරිදි දෙදරු පියකු වන ෆ්ලෙන්සියෝ අවාලෝස්ටය.ඔවුන් බේරා ගැනීම සඳහා සැකැසුණ ‘ෆීනික්ස්’ කැප්සුලය ඔස්සේ ඔහු පොළව මතුපිටට පැමිණියේ රැස්ව සිටි ඥාාති මිත්‍රාදීන් හා මාධ්‍යකරුවන්ගේ ජය ඝෝෂා මැදය. චිලී ජනාධිපති සෙබස්ටියන් පිනේරා ඔහු වැළඳගෙන පිළිගනු ලැබිණ.ඊයේ ලෝක ජනමාධ්‍යයේ මූලික අවධානය යොමුව තිබුණේ මෙම පතල් කම්කරුවන් මුදා ගැන්මේ මෙහෙයුමටයි. තාක්ෂණික දියුණුවේ මහිමය විදහා දක්වමින් පතල තුළ මෙන්ම මතුපිට දර්ශන දැක්වෙන පරිදි සමස්ත මෙහෙයුම රූපවාහිනියෙන් විකාශනය විය.ඔවුන් ගොඩගැනීමේ අනුපිළිවෙළක් සකස්ව තිබුණු අතර පිරිස අතර සිටින එකම බොලිවියානුවා වන 23 හැවිරිදි කාලෝස්මානිට හිමිව තිබුණේ සිවුවැනි අවස්ථාවයි. මෙය ලියැවෙන මොහොත වන විට ඔහු පතල මතුපිටට පැමිණීමේ වරම හිමි කර ගෙන සිටියේය.ඔවුන් එකිනෙකා ගොඩඑන තුරු ඥාති හිතවතුන් අපේක්ෂා දල්වාගෙන බලා සිටින අයුරු රූපවාහිනියෙන් දැක්විණ. ඔවුන් මුදා ගන්නා ලෝහමය කූඩුව පතල තුළට බැස්සවීමට හා යළි පුද්ගලයකු සහිතව ගොඩගැනීමට විනාඩි 45 ක පමණ කාලයක් ගත වන බව පෙනී ගොස් තිබිණ. තවද ගොඩඑන පුද්ගලයාට විශේෂිත ඇඳුමක් ඇඳ ගැනීමට හා අදාළ මෙවලම් පැලැඳ ගැනීමටද කාලයක් ගත වූයේය.කෙසේ වෙතත් 33 දෙනාම මුදා ගැනීමට දෙදිනක පමණ කාලයක් ගත වනු ඇතැයි පැවසී තිබුණද අපේක්ෂිත කාලයට කලින් සියලු දෙන මුදා ගත හැකි වෙතැයි අනාවැකි පළ වෙයි. ගොඩගනු ලබන සෑම පුද්ගලයකුටම පවුලේ අය සමග සුළු කාලයක් ගත ;කාට රෝහල් ගත වීමට සිදුව ඇත්තේ පූර්ණ වෛද්‍ය පරීක්ෂණයකට භාජනය වීම සඳහාය.ජාතික වීරයන් සේ සැලකෙන මෙම පිරිසේ සමහරෙකු චර්ම රෝග හා රුධිර පීඩන ප්‍රශ්නවලට මුහුණ දී ඇතැයි සඳහන්ය.පසුගිය කාලය තිස්සේ ඔවුන්ගේ මේ ගොඩගැනීම දක්වාම ඥාාති හිතවතුන් එම පරිශ්‍රයේ කඳවුරු බැඳ සිටි අතර ඔවුන්ගේ අවශ්‍යතා සියල්ලද ආසන්න නගරවලින් සපැයී තිබිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010152</link>
    <topic>ලෝක බෞද්ධ සම්මේලනයප්‍රථම වරට ශ්‍රී ලංකාවේ දී</topic>
    <author>නුවන් කොඩිකාර අම්පාර සිට</author>
    <content>සියලු ආගම් ඒකරාශී කරගනිමින් 2600 වැනි බුද්ධ ජයන්තියට සමගාමීව ලෝක බෞද්ධ සම්මේලනය පළමුවරට ශ්‍රී ලංකාවේදී පවත්වනු ලබන බව අගමැති දි.මු ජයරත්න මහතා පැවැසීය.ඒ සඳහා අවශ්‍ය සාකච්ඡා රාජ්‍යතාන්ත්‍රික මට්ටමින් මේ වනවිටත් ආගමික නායකයන් සමඟ ආරම්භ කර ඇති බව හෙතෙම කීවේය. අම්පාර දිස්ත්‍රික් රාජ්‍ය නිලධාරීන් සමඟ දිස්ත්‍රික් ලේකම් කාර්යාලයේ ඊයේ (14) පැවැති සාකච්ඡාවේදී අගමැතිවරයා එසේ ප්‍රකාශ කළේය. මීට සමගාමීව සර්වආගමික මධ්‍යස්ථාන සංවර්්ධනය කිරීමේ ජාතික වැඩසටහන අගමැති දි.මු.ජයරත්න මහතාගේ ප්‍රධානත්වයෙන් ආගමික මධ්‍යස්ථාන කේන්ද්‍රීය කරගනිමින් පැවැත්විණි.සම්බුද්ධ ජයන්ති උළෙල සැමරීම තමන්ට ලැබුණු රාජකාරියක් පමණකැයි නොසිතා ඉන් ඔබ්බට ගොස් රටට සිදුකරන සේවයක් බව සිතමින් එම කාර්යයේ යෙදෙන ලෙස අගමැතිවරයා නිලධාරීන්ගෙන් ඉල්ලීමක්ද කෙළේය.සම්බුද්ධ ජයන්තිය පිළිබඳ ජනතාව තුළ මේ වන විට මහත් උද්යෝගයක් ඇතිවී ඇති බවද එම තත්ත්වය මේ උළෙල සාර්ථක කර ගැනීමට සුබ පෙර නිමිත්තක් බව ද ඒ මහතා කීය.දිස්ත්‍රික්ක මට්ටමින් ගොස් එකවර සර්වාගමික මධ්‍යස්ථාන දියුණු කිරීමේ වැඩසටහනක් මීට පෙර පැවැති කිසිදු රජයක් ආරම්භකර නොතිබුණ බව පැවැසූ අගමැතිවරයා වත්මන් රජයට එවැන්නක් කිරීමට ලැබීම භාග්‍යයක් බව කීය.වත්මන් ජනාධිපති මහින්ද රාජපක්ෂ මහතාගේ එකම අරමුණ රට දියුණුකිරීමේදී අධ්‍යාත්මික හා භෞතික සංවර්ධනය එකට ගෙන ගොස් මෙරට ආසියාවේ ආශ්චර්ය කිරීම යැයි ද ජයරත්න මහතා කීවේය.මෙම ඉලක්කය සාර්ථක කර ගැනීමට සමස්ත ජනතාවගේම සහය ලබාදෙන්න යැයිද හෙතෙම ඉල්ලා සිටියේය.මේ අවස්ථාවට මැති ඇමැතිවරුන් වන පී. දයාරත්න, එම්.කේ. ඩී.එස්. ගුණවර්ධන රියර් අදමිරාල් සරත් වීරසේකර, ඒ.එච්.එම්. අස්වර්,, ශ්‍රියාණි විජේවික්‍රම, ආණ්ඩුකාර රියර් අද්මිරාල් මොහාන් විජේවික්‍රම දිසාපති සුනිල් කන්නන්ගර මහත්ම මහත්මීන් ඇතුළු රජයේ නිලධාරීහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010153</link>
    <topic>පේරාදෙණිය සරසවියේඉංජිනේරු පීඨය වසා දමයි</topic>
    <author>සමන්ති වීරසේකර</author>
    <content>පේරාදෙණිය විශ්වවිද්‍යාලයේ ඉංජිනේරු පීඨය දින නියමයක් නොමැතිව වසා දැමීමට විශ්වවිද්‍යාලයේ උප කුලපති සරත් අබේකෝන් මහතා තීරණය කැර තිබේ.උසස් අධ්‍යාපන ඇමැති එස්. බී. දිසානායක මහතාගේ කටයුතුවලට බාධා කළ සිද්ධිය සම්බන්ධයෙන් සිසුන් හතරදෙනකු රක්ෂිත බන්ධනාගාර ගත කිරීම හේතුවෙන් විශ්වවිද්‍යාලයේ සෙසු සිසුහු නොසන්සුන්කාරී ලෙස හැසිරීම නිසා මේ තීරණය ගෙන ඇත.අදාළ සිද්ධිය සම්බන්ධයෙන් රක්ෂිත බන්ධනාගාරගත කළ සිසුන් අතරින් සිසුන් දෙදෙනකු ඉංජිනේරු පීඨයේ අධ්‍යයනය ලබන අය වෙති. උපකුලපතිවරයාගේ තීරණයට අනුව ඉංජිනේරු පීඨය තාවකාලිකව දින නියමයක් නොමැතිව වසා දැමීමෙන් පසුව ඉංජිනේරු පීඨයේ පීඨාධිපති මහාචාර්ය එස්. බී. වීරකෝන් මහතා නේවාසිකාගාර සිසුන්ට ඉවත්වන ලෙස දන්වා තිබේ.අදාළ සිද්ධියට සම්බන්ධ බවට සැකකරන තවත් සිසුන් හතරදෙනකු පිළිබඳව මේ වන විට පේරාදෙණිය පොලිසිය ම¼ඟින් විශේෂ පරීක්ෂණ ද ආරම්භ කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010154</link>
    <topic>පගාවට වැඩ කරනපොලීසි රැසක්</topic>
    <author>විජයානි එදිරිසිංහ</author>
    <content>මත්ද්‍රව්‍ය ඇතුළු වෙනත් හොර ජාවාරම්කරුවන්ගෙන් මුදල් හා වෙනත් ලාභ ප්‍රයෝජනවලට රාජකාරී කරන පොලිස් ස්ථාන රාශියක් සොයා ගැනීමට හැකි වී තිබේ.පොලිස් මූලස්ථානය නිකුත් කරන උපදෙස් නොතකා එසේ අයථා රාජකාරීවල යෙදෙන අයට විරුද්ධව දැඩි නීති රීති ක්‍රියාත්මක කරන බව පොලිස්පති මහින්ද බාලසූරිය මහතා පවසයි.නියෝජ්‍ය පොලිස්පතිවරුන්, ජ්‍යෙෂ්ඨ පොලිස් අධිකාරීවරුන් සහ පොලිස් අධිකාරීවරුන් විසින් ඊයේ (14) දිවයිනේ සියලුම පොලිස් ස්ථානවලට ගොස් කරන ලද පරීක්ෂණවලින් මේ කරුණු අනාවරණය කර ගෙන තිබේ.පොලිස් මූලස්ථානයේ නියෝග නොසලකමින් ක්‍රියාකරන පොලිස් ස්ථාන සොයා ගැනීමට මේ කණ්ඩායමට හැකි විය. මේ අතර රහස් පොලිසිය, කොළඹ අපරාධ කොට්ඨාසය, විශේෂ විමර්ශන ඒකක සහ සියලු පොලිසිවල නොවිසඳා තිබෙන පරීක්ෂණ වහාම විසඳා අවසන් කිරීමට පොලිස්පතිවරයා නියෝග කර ඇත.වසර ගණනක් තිස්සේ ගොඩ ගැසී ඇති පැමිණිලි දහස් ගණනක් විභාග කිරීමට අලුත් වැඩපිළිවෙළක් ආරම්භ කර ඇති බව ජ්‍යෙෂ්ඨ නියෝජ්‍ය පොලිස්පති (අපරාධ)) එන්.කේ. ඉලංගකෝන් මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010155</link>
    <topic>ප්‍රංශය සහ ඉතාලියටතානාපතිවරු දෙදෙනෙක්</topic>
    <author>මහින්ද අලුත්ගෙදර</author>
    <content>ඉතාලිය සහ ප්‍රංශය සඳහා ජනාධිපති මහින්ද රාජපක්ෂ මහතා නව තානාපතිවරුන් දෙදෙනකු නම් කර ඇත.ඒ අනුව ඉතාලිය සඳහා හිටපු පාර්ලිමේන්තු මන්ත්‍රී අසිත පෙරේරා මහතා ද ප්‍රංශය සඳහා ජිනීවා හි හිටපු ශ්‍රී ලංකා තානාපති දයාන් ජයතිලක මහතා ද මෙලෙස නම් කර තිබෙන බව ශ්‍රී ලංකා විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් ‘දිනමිණ’ ට පැවැසුවා ය.දැනට ඉතාලියේ ශ්‍රී ලංකා තානාපතිවරයා වශයෙන් කටයුතු කරන හේමන්ත වර්ණකුලසූරිය හා ප්‍රංශයේ ශ්‍රී ලංකා තානාපතිවරයා වශයෙන් කටයුතු කරන ලයනල් ප්‍රනාන්දු යන මහත්වරුන්ගේ ධුර කාලය මේ වසර අවසන් වන විට නිමා වීමත් සමඟ නව පත්කිරීම් සිදු කර තිබෙන බව ද ඇය කියා සිටියා ය.තවද නව තානාපතිවරුන් ඉදිරියේ දී සිය ධුරවල වැඩ බාර ගැනීමට නියමිත බවද එම ප්‍රකාශිකාව වැඩි දුරටත් සඳහන් කළා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010156</link>
    <topic>සඟ සමුළුවඅද මහනුවර දී</topic>
    <author>සංජය අසේල මතුරට</author>
    <content>භික්ෂූ සංවිධාන එකාබද්ධ කමිටුව මඟින් සංවිධාන කරනු ලබන ‘’නීතිය ඉදිරියේ භික්ෂුන් වහන්සේගේ කාර්යභාරය කෙසේ විය යුතු ද?” මැයෙන් වන මහා සඟ සමුළුව අද (15) ප. ව 2.30ට මහනුවර උඩරට කලා සංගම් ශාලාවේ දී පැවැත්වේ.මේ සඟ සමුළුව සඳහා දිවයිනේ නන් දෙසින් වැඩම කරවන භික්ෂුන් වහ්නසේලා 2000කට අධික පිරිසක්වැඩම කරවීමට නියමිත අතර සමුළුව ආරම්භ කිරීමට පෙර මහනුවර ශ්‍රී දළදා මාලිගාවේ දී ආගමික වැඩසටහනක් ද පැවැත්වීමට කටයුතු යොදා තිබේ.මහාචාර්ය කුඹුරුගමුවේ වජිර, පැලපිටියේ සීලවිමල, කිරිබත්කුඹුරේ සීවලී, රැකව ජිනරතන, ඕමාරේ කස්සප, නැදනැගමුවේ විජයමෛත්‍රී සහ වටිනාපහ සෝමානන්ද නාහිමිවරු භික්ෂූ සංවිධාන ඒකාබද්ධ කමිටුව වෙනුවෙන් කැඳවුම් කරුවන් වහන්සේලා වශයෙන් කටයුතු කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010157</link>
    <topic>හසලකින් ‘දළ මීයෙක්’ මතුවෙයි</topic>
    <author>ඡායාරූපය සහ සටහන හසලක සමූහ බන්දුල ගොඩකුඹුර</author>
    <content>හසලක නගරයේ වෙළෙඳ සලක් තුළ තබා තිබූ මී කතුරකට අපූරු මීයකු 13 දා උදෑසනම අසු වී සිටින අයුරු දක්නට ලැබිණි. මේ මීයා මී කතුරට අසුවී මියගොස් තිබූ අතර මීයාගේ මුඛය දෙපැත්තෙන් දළ දෙකක් එළියට පැමිණ තිබිණි. මෙවැනි මීයකු දුටු ප්‍රථම අවස්ථාව බැවින් මේ මීයා දැක ගැනීමට බොහෝ පිරිස් පෙළ ගැසී සිටිනු දක්නට ලැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010158</link>
    <topic>සරසවි සිසුහු දේශපාලන අතකොළුවක් නොවීමවුපියන්ගේ බලාපොරොත්තු ඉටුකළ යුතුයි</topic>
    <author>භක්ති ධර්මපි‍්‍රය මෙන්ඩිස්</author>
    <content>උගත් බුද්ධිමත් සරසවි සිසුන් දේශපාලන අතකොළු බවට පත් නොවී තම අහිංසක මවුපියන්ගේ බලාපොරොත්තු ඉටුකරන පිරිසක් ලෙස කටයුතු කළ යුතු යැයි උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා පැවසීය.අද ජනතා විමුක්ති පෙරමුණ දේශපාලන වශයෙන් බිඳ වැටී ඇති බැවින් සරසවි සිසුන් අතකොළු බවට පත්කරගෙන ඔවුන්ගේ අරමුණු කරා යාමට උත්සාහ කරන බව ද නියෝජ්‍ය ඇමැතිවරයා සඳහන් කෙළේය.අන්තර් විශ්වවිද්‍යාල ශිෂ්‍ය බල මණ්ඩලයේ සිසුන් පිරිසක් උසස් අධ්‍යාපන අමාත්‍යාංශ භූමියට ඇතුළු වී කලහකාරී ලෙස හැසිරීම සම්බන්ධයෙන් “දිනමිණ” ට විශේෂ ප්‍රකාශයක් කරමින් ඇමැතිවරයා එසේ කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n1010159</link>
    <topic>ලෝක නායකයන් බිහි කිරීමටශ්‍රී ලංකාව දැන් සිටම සූදානම්</topic>
    <author/>
    <content>ශ්‍රීලංකාවේ ළමා පරපුර අනාගත ලෝක නායකයන් බිහි කිරීම සඳහා දැන් සිටම සූදානම් බව ජනාධිපති ආර්යා ශිරන්ති රාජපක්ෂ මහත්මිය මැලේසියාවේ ක්වාලාලම්පූර් නුවර දී පැවැති ලෝක නායක ආර්යාවන්ගේ සමුළුවේ තෙවැනි දින සමාරම්භක දේශනය පවත්වමින් ඊයේ (14) පැවසුවාය.දකුණු ආසියානු කලාපයේ සාක්ෂරතාව අතින් ඉහළ ළමා පරපුරක් සිටින රටක් ලෙස ශ්‍රී ලංකාව අධ්‍යාපන ක්‍ෂේත්‍රයේ ජාත්‍යන්තර කීර්තියක් ලබා ඇති බවද ජනාධිපති ආර්යාව මෙහිදී කියා සිටියාය.රටවල් 22 ක සහභාගිත්වයෙන් පැවති ලෝක නායක ආර්යාවන්ගේ සමුළුවේ දී වැඩිදුරටත් අදහස් දැක් වූ රාජපක්ෂ මැතිනිය මෙසේ ද කීවාය. ශ්‍රී ලංකාව සෞඛ්‍ය හා පෝෂණය අතින් ඉතා ඉහළ තත්ත්වයක සිටී. අග්නිදිග ආසියාවේ මාතෘ හා ළමා මරණ අනුපාතය අඩුම රට ශ්‍රී ලංකාවයි. ළමා හා කාන්තාවන් සඳහා වෙනම අමාත්‍යාංශයක් පිහිටුවා නොමිලයේ අධ්‍යාපනය හා සෞඛ්‍ය පහසුකම් සපයන රට ශ්‍රී ලංකාව බවද ඇය සඳහන් කළා.දින තුනක් පුරා පැවති සමුළුවේදී සහශ්‍රක සංවර්ධන ඉලක්ක ජය ගැනීමට අදාළ වැදගත් තීරණ රැසක් ගනු ලැබීය. තෙදිනක් පුරා පැවති සමුළුව ඊයේ (14) අවසන් වූ අතර මීළඟ සමුළුව 2012 දී මැලේසියාවේ පැවැත්වීමට තීරණය කෙරුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n10101510</link>
    <topic>අන්තරේ සිසුහු උසස් අධ්‍යාපන අමාත්‍යංශයටකඩා පැන දේපළවලට හානි කරති</topic>
    <author>භක්ති ධර්මපි‍්‍රය මෙන්ඩිස්</author>
    <content>කොළඹ පිහිටි උසස් අධ්‍යාපන අමාත්‍යාංශය ඉදිරිපිටට ඊයේ (14) පැමිණි අන්තර් විශ්වවිද්‍යාල ශිෂ්‍ය බල මණ්ඩලය නියෝජනය කරන සිසුන් පිරිසක් එහි ගේට්ටු කඩා ඇතුළු වී අමාත්‍යාංශ දේපළවලට හානි සිදුකර ඇතැයි පොලිසිය පවසයි. මේ වන විට පංති තහනමකට ලක්කර ඇති විශ්වවිද්‍යාල දෙකක සිසුන්ගේ පංති තහනම වහාම ඉවත් කරන ලෙස පවසමින් මෙම සිසුන් උද්ඝෝෂණයක නිරත වූහ.සාමකාමී විරෝධතා පාගමනක යෙදෙන බව සරසවි සිසුන් පොලිසියට ප්‍රකාශ කළ බවත්, පසුව ඔවුන් පා ගමනින් පැමිණ මේ ආකාරයට කලහකාරී ලෙස හැසිරුණු බවත් උසස් පොලිස් නිලධාරියෙකු “දිනමිණ” ට පැවැසීය.පුරා පැය තුනකට අධික කාලයක් සරසවි සිසුන් මේ ආකාරයට කලහකාරී ලෙස හැසිරුණු අතර පොලිසිය විසින් ඔවුන් ඉවත් කර තත්ත්වය පාලනය කර තිබේ.මෙහිදී පොලිසියට සරසවි සිසුන් පහර දී ඇති අතර පොලිස් නිලධාරීන් 19 දෙනකු තුවාල ලබා රෝහල් ගත කර තිබේ. කලහකාරී ලෙස හැසිරුණු සරසවි සිසුන් 10 දෙනකු තුවාල ලබා රෝහල් ගත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n10101511</link>
    <topic>ජනපති පදවිප්‍රාප්ති උළෙලනොවැම්බර් මස 19 වැනිදා</topic>
    <author>චන්ද්‍රා අත්තනගොඩ</author>
    <content>ජනාධිපති පදවිප්‍රාප්ති උත්සවය නොවැම්බර් 19 වෙනිදා කොළඹ පැරැණි පාර්ලිමේන්තුව අභියසදී පැවැත්වීමට තීරණයකොට ඇත.එම දිවුරුම් දීමත් සමඟම උදාවන්නේ මේ රටේ ස්වර්ණමය යුගය බව රාජ්‍ය කළමනාකරණ ප්‍රතිසංස්කරණ ඇමැති රත්නසිරි වික්‍රමනායක මහතා පවසයි.ඒ මහතා මේ අදහස් පළ කළේ ඊයේ (14) පෙරවරුවේ හොරණ වෑවල වෙල්යායේ පැවති වප් මඟුල් උත්සවයේදී ය.තවදුරටත් අදහස් දැක්වූ වික්‍රමනායක මහතා කෘෂිකර්මාන්තය වාරිමාර්ග, වරාය, අධ්‍යාපනය ආදී සෑම අංශයකම ශීඝ්‍ර දියුණුවට අවශ්‍ය කටයුතු සම්පාදනය කර ඇති බවද කීවේ ය.එදා කෘෂිකර්මාන්තයේ දී ගොවියාට මිතුරුව පස පෝෂණය කළ කෘමීන් , පණුවන් රසායන පොහොර භාවිතය නිසා අද දක්නට නොමැති බව කී ඒ මහතා අපේ පසට ගැලපෙන ගොවියාට හිතකර කාබනික පොහොර භාවිතයට ගොවීන් යොමුකළ යුතු බවද කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n10101512</link>
    <topic>තීන්දුව දුන්නේ විශ්‍රාම ගැන්වූ බව නොදැනයි</topic>
    <author/>
    <content>සේවයෙන් විශ්‍රාම යාම කල් ඉල්ලීම අනුමත කළ දිනය අගවිනිසුරුවරයා හෝ වෙනත් බලධාරියකු තමන්ට දැනුම් දී නොතිබුණු නිසා සේවයේ සිටියදී විභාග කළ නඩුවේ තීන්දුව දෙමින් විත්තිකරුට මරණීය දඬුවම නියම කළ බව විනිසුරු සමිත් ද සිල්වා මහතා ප්‍රකාශ කරයි.බලතල නැති විනිසුරුවෙක් මරණ දඬුවම නියම කරලා යන ශීර්ෂය යටතේ පසුගිය 13 දා දිනමිණ මුල් පුවත පිළිබඳව කරුණු පැහැදිලි කිරීමක් කරමින් එසේ ප්‍රකාශ කරන විනිසුරු සමිත් ද සිල්වා මහතා තමන් විශ්‍රාම යාමට ඉල්ලා සිටියේ නිසි වයස සම්පූර්ණ වීමට පෙර හෙයින් මේ තත්ත්වය උදාවූ බව කීය.නිසි වයස සම්පූර්ණ නොකළ පුද්ගලයකු විශ්‍රාම යාමට ඉල්ලා සිටි විට, විශ්‍රාම යන දිනය තීන්දු වන්නේ ඒ බව අදාළ බලධාරින් දැනුම් දෙන දිනයේ සිට බව කී සිල්වා මහතා තමා සේවයේ සිටියදී විභාග කළ නඩුව අවසන් කර තීන්දුව ලියා යැවූ බවත් ඒ වනවිට තමා විශ්‍රාම ගන්වා තිබූ බව කිසිවකු තමාට දන්වා නොතිබූ බව තවදුරටත් කීය.මේ නඩුවේ තීන්දුව දීමට පෙර තමාගේ විශ්‍රාම යාම ඉල්ලා කළ ඉල්ලීම අනුමත කර ඇති දැයි විමසා සිටි බවත් ලිපිය ලැබෙනතුරු තමන්ට රාජකාරියේ යෙදෙන ලෙසට ලැබුණු උපදෙස් මත තමන් සේවය කළ බව කී සිල්වා මහතා මේ නඩුවේ තීන්දුව ප්‍රකාශ කළ පසු තම විශ්‍රාම යාම අනුමත කර ලිපිය ලැබී තිබූ බවත් මෙය තාක්ෂණික ගැටලුවක් මිස බලතල රහිත තත්ත්වයක් නොවන බව තවදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n10101513</link>
    <topic>නව දේශපාලන පක්ෂලියාපදිංචිය ඇරැඹේ</topic>
    <author>දයා පෙරේරා</author>
    <content>අලුත් දේශපාලන පක්ෂ ලියාපදිංචි කිරීම සඳහා ලබන සතියේ සම්මුඛ පරීක්ෂණ පැවැත්වීමට නියමිත බව මැතිවරණ ආරංචි මාර්ග කියයි.දේශපාලන පක්ෂ වශයෙන් මැතිවරණ කොමසාරිස්වරයාගේ පිළිගැනීම ඉල්ලා මේ වනවිට අයදුම්පත් 82ක් ඉදිරිපත්ව ඇති අතර ඒවායින් තෝරාගත් අයදුම්කරුවන් පිරිසකට පමණක් කැදවීම් කරනු ඇතැයි ද ආරංචිමාර්ග කීය.මැතිවරණ සංශෝධන පනතට අනුව දේශපාලන පක්ෂ ලියාපදිංචි කිරීම සඳහා ලබා දී ඇති නිර්නායක අනුව සුදුසුකම් සපුරා නොමැති අයදුම්කරුවන් නොකැඳවන බවත් එම ආරංචි මාර්ග වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n10101514</link>
    <topic>සිසුන්ට අලෙවියට ගෙනා‘මෝදක’ ගුලි 650 ක් අත්අඩංගුවට</topic>
    <author>බණ්ඩාරගම සමූහ සහ පාණදුර සමූහ</author>
    <content>පාසල් සිසුන්ට අලෙවි කිරීම සඳහා වෙළඳසැල් දෙකක සඟවා තිබූ බව කියන මදන මෝදක පැකට් හයසිය පනහක් සැකකරුවන් දෙදෙනෙකු සමග අත්අඩංගුවට ගත් බව අඟුරුවාතොට පොලිසිය කියයි.අගුරුවාතොට පොලිස් ස්ථානාධිපති පොලිස් පරීක්ෂක අජිත් කුමාර මහතාට ලද තොරතුරකට අනුව හල්තොට ලෙනවර සහ රෙමුණ යාල හන්දියේ වෙළඳසැල් දෙකක් වටලා මෙම මදන මෝදකය පැකැට් සොයා ගත් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=n10101515</link>
    <topic>පුද්ගලයන් හත්දෙනෙකුතරුණියකට අතවර කරලා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල පොලිස් බල ප්‍රදේශයට අයත් මහගම ප්‍රදේශයේ තරුණියක් පුද්ගලයන් 7 දෙනකු විසින් පැහැරගෙන ගොස් දූෂණය කිරීමේ සි ද්ධියක් සම්බන්ධයෙන් බුලත්සිංහල පොලිසියට ලද පැමිණිල්ලක් අනුව පරීක්ෂණ මෙහෙයවීමෙන් පසු සැකකරුවන් 7 දෙනා අත්අඩංගුවට ගන්නා ලදී.ඉකුත් සතියේ දිනක සිදු වූ මෙම ස්ත්‍රී දූෂණය සම්බන්ධයෙන් අත්අඩංගුවට ගත් අය අතර හමුදා භටයෙකුද සිටින බව පොලිසිය පවසයි.මතුගම මහේස්ත්‍රත් අධිකරණය වෙත ඉදිරිපත් කළ මෙම සැකකරුවන් රක්ෂිත භාරයට යැවීමට නියම කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010151</link>
    <topic>රට පුරා බීජ ගම්මාන 555ක්ස්ථාපිත කිරීමට සැළසුම්</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>දිවයින පුරා පිහිටා ඇති ගොවි ජන සේවා මධ්‍යස්ථාන 555 ආවරණය වන පරිදි බීජ ගම්මාන 555ක් ස්ථාපිත කිරීමට සැළසුම් කර ඇතැයි කෘෂි කර්ම අමාත්‍යාංශයේ ලේකම් කේ.ඊ.කරුණාතිලක මහතා ‘ දිනමිණ’ ට පැවසීය.ගොවි ජනතාව ගුණාත්මක දේශීය බීජ නිෂ්පාදනයන් කෙරෙහි යොමු කරවීමේ අරමුණෙන් බීජ නිෂ්පාදන තාක්ෂණය ප්‍රදර්ශනය කෙරෙන ආදර්ශ ගම්මානයක් පිහිටුවීමට ද කටයුතු යොදා තිබෙන බවත් ඒ මහතා කීවේ ය.කෘෂිකර්ම දෙපාර්තමේන්තුව හා අපනයන බෝග දෙපාර්තමේන්තුව යටතේ දිවයින පුරා ස්ථාපිත කර ඇති පර්යේෂණ ආයතන, පුහුණු මධ්‍යස්ථාන හා නිෂ්පාදන ගොවිපලවල් පදනම් කර ගනිමින් මේ ආදර්ශ ගම්මානය පිහිටුවන බව ද හෙතෙම ප්‍රකාශ කළේ ය. මහින්ද චින්තන ඉදිරි දැක්මේ සඳහන් මෙරට කෘෂිකාර්මික සංවර්ධන ඉලක්ක සපුරා ගැනීමේ අරමුණෙන් බීජ ගම්මාන පිහිටුවීමේ වැඩපිළිවෙළ ක්‍රියාත්මක කෙරේ.ඉදිරි වසර තුනක (2011 - 2013) කාලය තුළ දිසාපතිවරුන්ගේ මෙහෙයවීමෙන් දිස්ත්‍රික් කෘෂිකර්ම කමිටු හරහා සියලු ගොවිජන සේවා කෘෂිකර්ම හා වාරිමාර්ග නිලධාරින්ගේ උපරිම සහාය ලබා ගනිමින් ඉලක්ක සපුරා ගැනීමට සැලසුම් කර ඇත.බීජ ගම්මාන ස්ථාපිත කිරීමට සමගාමීව මූලික බීජ නිෂ්පාදනය යටතේ ලියාපදිංචි බිත්තර වී සහ ලියාපදිංචි අතිරේක භෝග බීජ නිෂ්පාදනය උපරිම මට්ටමකට ගෙන ඒමේ වැඩ සටහනක්ද දියත් කෙරේ.කෘෂිකර්ම දෙපාර්තමේන්තුවේ බීජ නිෂ්පාදන ගොවිපලවල් උපරිම වශයෙන් ලියාපදිංචි බිත්තර වී නිෂ්පාදනය සඳහා යොමු කරවන අතර ලියාපදිංචි බීජ සහතික කිරීමේ ක්‍රියාවලියෙන් අනතුරුව ද්විතීක බිත්තර වී නිෂ්පාදනයට සහ සහතික බිත්තර වී නිෂ්පාදනයට ගොවි සංවිධාන හා ගොවින් වෙත ලබාදීමට පියවර ගනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010152</link>
    <topic>බුද්ධ ජයන්ති අනුස්මරණයටකුලදරුවන් 2600ක් සසුනට</topic>
    <author>ආනන්ද පතිරාජ – උතුරුමැද පළාත්</author>
    <content>2600 ශ්‍රී සම්බුද්ධ ජයන්තිය අනුස්මරණය කිරීම නිමිත්තෙන් කුළදරුවන් 2600ක් සසුන්ගත කිරීමට ආගමික කටයුතු හා බුද්ධ ශාසන අමාත්‍යාංශය තීරණය කර ඇත.ග්‍රාමාත්‍ය දි. මු. ජයරත්න මහතාගේ සංකල්පයක් මත මේ පියවර ගෙන ඇති බව තවදුරටත් අමාත්‍යාංශයේ ජ්‍යෙෂ්ඨ නිලධාරියෙක් කියා සිටියේය.කුළදරුවන් 2600ක් සසුන්ගත කිරීම සම්බන්ධව අමාත්‍යාංශය විසින් සියලුම මහානායක හිමිවරුන්, අනුනායක හිමිවරුන්, සහ දිවයිනේ සියලුම විහාරස්ථානයන්හි නායක හිමිවරුන් දැනුම්වත් කර ඇති බවද කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010153</link>
    <topic>දකුණු මුහුදු තීරයේ කොරල්පරරැකගැනීමට වැඩපිළිවෙළක්</topic>
    <author>මාතර විශේෂ – ජයා වික්‍රම සුරේන්ද්‍ර</author>
    <content>දකුණු මුහුදු තීරයේ ස්වභාවික කොරල්පර විනාශවීමට ඉඩ නොදී ඒවා රැකගැනීමේ විශේෂ වැඩපිළිවෙළක් දැන් ක්‍රියාත්මකයි. ශ්‍රී ලංකා මුහුදේ ඉතා දර්ශනීය හා දුර්ලභ ගනයේ කොරල්පර පිහිටා ඇත්තේ දකුණු මුහුදු තීරයේ බව නාරා ආයතනය මඟින් සිදුකළ සමීක්‍ෂණයකදී අනාවරණය වී ඇත.කොරල්පර විනාශවීම නිසා මුහුදු කෑමේ උවදුර වැඩිවීමට බොහෝදුරට ඉඩ තිබේ. එමෙන්ම ස්වාභාවික මුහුදු සම්පත් විනාශවීමටද හේතුවනු ඇත. මහජනතාව කොරල්පර කඩා ගෙන ගොඩබිමට ගෙන ඒම නිසා මුහුදු තීරය ආශි‍්‍රත ජීවත්වන බොහෝ මසුන් වර්ග වඳවීමේ තර්ජනයට ද පසුගිය කාලයේදී ලක්වී තිබිණ.කිමිදුම්කරුවන්ගේ මාර්ගයෙන් කොරල් පර ආශි‍්‍රත අනවශ්‍ය දේ ඉවත් කිරීමට පියවර ගැනීම නිසා එම කොරල් පර සංරක්‍ෂණය වනු ඇතැයි වෙරළ සංරක්‍ෂණ දෙපාර්තමේන්තුව විශ්වාස කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010154</link>
    <topic>ඥාති සොයුරියට අතවර කරහමුදා භටයා දිවි නසාගෙන</topic>
    <author>දේවහූව සමූහ සහ ගලේවෙල මධ්‍යම</author>
    <content>පහළොස් හැවිරිදි තම ඥාාති සහෝදරියකට ලිංගික අතවරයක් සිදු කළ 24 හැවිරිදි ගුවන් හමුදා භටයෙක් ගෙල වැළලාගෙන මිය ගොස් ඇත. මිය ගොස් ඇත්තේ අලුත්වැව ගම්මානයේ පදිංචිකරුවකු වන ජී. ජී. සී. කේ. දිසානායක නැමැති විවාහකයෙකි.බදාදා (13) පස්වරු 4.30 ට පමණ මෙය සිදුව ඇත. මිය ගිය අය තමාට ලිංගික අතවරයක් සිදු කළ බව දැරිය තම දෙමාපියන්ට පැවසීමෙන් පසු පිරිසක් ඔහු සොයමින් සිටියදී නිවසක් තුළට වැදී දොර වසාගෙන ඇත.දොර විවෘත කිරීමට නොහැකි වූයෙන් ගලේවෙල පොලිසියට දැනුම් දී තිබේ. පොලිසිය පැමිණ දොරකඩා නිවස පරීක්ෂා කරද්දී නිවසේ බාල්කයක බැඳි ලණුවකින් ගෙල වැලලාගෙන සිටි පුද්ගලයා හමුවී ඇත.වහාම ඔහු ගලේවෙල රෝහලට ඇතුළත් කල අතර ඒ වනවිටත් ඔහු මිය ගොස් සිටියේය. ගලේවෙල පොලිසියේ උප පොලිස් පරීක්ෂක සුනිල් අබේරත්න මහතා වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010155</link>
    <topic>කුරුණෑගල ගණිකා නිවාස රැසක්වටලා සැකකරුවන්ට එරෙහිව නඩු</topic>
    <author>හිරියාල සමූහ – එම්. ඒ. ආර්. මනුකුලසූරිය</author>
    <content>‘සොඳුරු නගර’ සංකල්පය යටතේ කාලාන්තරයක් තිස්සේ කුරුණෑගල නගරයේ සහ ඒ අවට පවත්වාගෙන ගිය ගණිකා නිවාස, ලැගුම් හල් රාශියක් වටලා සැකකරුවන්ට එරෙහිව අධිකරණය හමුවේ නඩු පවරා තිබේ.මේ මෙහෙයුම් සඳහා විශේෂ පොලිස් භට කණ්ඩායමක් යොදවා ඇත. මේ සංකල්පය යටතේ වූ නවතම මෙහෙයුම නොබෝදා කුරුණෑගල නගරයේ ක්‍රියාත්මක කෙරුණි.මේ මෙහෙයුම සඳහා අනූතුන් දෙනෙකුගෙන් යුත් කණ්ඩායමක් සහභාගි වූ බැව් කුරුණෑගල ජ්‍යෙෂ්ඨ පොලිස් අධිකාරී වාස් ගුණවර්ධන මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010156</link>
    <topic>වැලිගම්පළ වැල් පාලමමරු කපොල්ලක්</topic>
    <author>ගඟ ඉහළ කෝරළේ සමූහ ජේ. ජනප්‍රිය</author>
    <content>නාවලපිටිය වැලිගම්පොළ හන්දියේ සිට ඉසදින් දක්වා මාර්ගය අබලන්වීමත් වැලිගම්පළ වැල් පාලම අබලන් වීම නිසා ග්‍රාම නිලධාරී වසම් තුනක ජනතාව දුෂ්කරතා රැසකට මුහුණ පා ඇත.වැලිගම්පළ හන්දියේ සිට ඉසදින් ගම්මානය දක්වා මාර්ගය සංවර්ධනය කිරීමට ගල් වැලි දමා මාස 05 කි. නමුත් අද වන තෙක් එහි සංවර්ධනයක් නැත. මේ නිසා අලුත්ගම ඇස්බෝඩ් වැලිගම්පළ යන ගම්මානවල ජනතාව පාසල් සිසුන් රාජ්‍ය සේවකයින් දුෂ්කරතා රැසකට මුහුණ පා ඇත.මධ්‍යම පළාත් සභාවට හා පස්බාගේ ප්‍රාදේශීය සභාවට අයත් මේ මාර්ගය සංවර්ධනය කර දෙන ලෙස කීපවිටක් ලිඛිතව දන්වා ඇත. ඊට අමතරව මෙම ගම්වාසීන්ට නගරයට ඒමට ඇති වැලිගම්පළ වැල් පාලම ලෑලි කඩා වැටී කණු දිරාපත් වී ඇත.අපහසුතා මැද පාසල් සිසුන් රාජ්‍ය සේවකයින් ගම්වාසීන් මෙම පාලම ප්‍රයෝජනයට ගනිති. කණු දෙක කඩා වැටුණොත් එහි ගමන් ගන්නා මගීන් මහවැලි ගඟට වැටෙනවා. ජීවිත අනතුරු සිදුවීමට ඉඩ ඇත. ජීවිත අනතුරක් සිදුවීමට පෙර මෙම පාලම සංවර්ධනය කර දෙන ලෙස ඉහත ගම්වාසීන් ඉල්ලා සිටී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010157</link>
    <topic>ගොකරැල්ල-වැව්සිරිගම ආදර්ශ ගම්මානයේප්‍රමාණවත් පහසුකම් නෑ</topic>
    <author>ඉබ්බාගමුව විශේෂ චන්ද්‍රතිලක රත්නායක</author>
    <content>මූලික පහසුකම් කිසිවක් නොමැතිකම නිසා ඉබ්බාගමුව ප්‍රාදේශීය ලේකම් කොට්ඨාසයට අයත් ගොකරැල්ල “වැව්සිරිගම” ආදර්ශ ගම්මානයේ පවුල් 62ක් දුෂ්කරතා රැසක් මැද ජීවත්වෙති.පාරම්පරික කළාල පැදුරු කර්මාන්තය සිය එකම ජීවනෝපාය කරගත් මෙහි පදිංචිකරුවෝ එකී කර්මාන්තය සඳහා අවශ්‍ය අමුද්‍රව්‍ය සොයා ගැනීමේ දුෂ්කරතාවට ද මුහුණපා සිටිති.මුලින් “කළාලගම” නමින් හැඳින් වූ මේ ගම්මානය 1980 වසරේ දී හිටපු ජනාධිපති ආර්. ප්‍රේමදාස මහතා විසින් ආදර්ශ ගම්මානයක් බවට පත්කරනු ලැබිණ.වසර 30ක කාලයක් ගතවී ඇතත් ඔවුනට සිය ඉඩම් කට්ටි සඳහා මෙතෙක් නීත්‍යානුකූල ඔප්පු ද ලබා දී නැත.වැව්සිරිගම පදිංචිකරුවෝ මෙසේ පැවැසූහ.“අමුද්‍රව්‍ය නොමැතිකම නිසා අපේ ආර්ථිකය කඩා වැටිලා. කළාල විවීම නතර කරන්න වෙලා තිබෙනවා. ඉස්සර මේ පන් වර්ගය මේ ප්‍රදේශවලින් හොයා ගත්තා. වැව් අලුත්වැඩියා කිරීමේ දී පන් වර්ග විනාශ වුණා. ඊට පසුව අනුරාධපුරේ, අම්පාර වැනි දිස්ත්‍රික්කවල කැලෑවලින් පන් වර්ග ගෙනාවා.නමුත් ත්‍රස්තවාදී උවදුර නිසා ඒකාලේ ම ඒකත් නතර කළා. දුර බැහැර ගිහින් පන් වර්ග හොයා ගෙන ඇවිල්ලා පැදුරු විවීම කළත් තුට්ටු දෙකට තමයි අලෙවි කරන්න වෙලා තිබෙන්නේ. ගමේ බොහෝ දෙනෙක් මේ කර්මාන්තේ අත් හැරලා නගර වලට ගිහිල්ලා කුලී වැඩ කරනවා.කළාල පැදුරු කර්මාන්තය වෙනුවෙන් 1980 වර්ෂයේ එවකට ආහාර හා සමුපකාර ඇමැතිවරයාව සිටි එස්. බී. හේරත් මහතා විසින් විවෘත කරන ලද කුඩා කර්මාන්ත දෙපාර්තමේන්තුව මගින් ඉදිකරනු ලැබූ පැදුරු මධ්‍යස්ථාන ගොඩනැගිල්ල දැනට වසර දහඅටකට ආසන්න කාලයක සිට වසා දමා ඇති අතර, එය ගරා වැටෙමින් පවතී. එහි වහල සහ බිත්ති මුළුමනින්ම අබලන්වී තිබේ.එසේම ආදර්ශ ගම්මානයක් බවට පත් කිරීමත් සමඟ ඉදිකෙරුණු ප්‍රජා ශාලාව ද අද කිසිදු ප්‍රයෝජනයකට නොගෙන විනාශ වෙමින් පවතී.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010158</link>
    <topic>මරණ හතරකින්ගැලවුණු මිනිහෙක්</topic>
    <author>ඉංගිරිය මධ්‍යම සමූහ පි‍්‍රයදර්ශනි කහවල</author>
    <content>ඔහු ඉංගිරිය නගරයේ රාජ්‍ය ආයතනයක සේවය කරන්නෙකි. පසුගිය පොහෝ දිනයේ නිවාඩු පිට නිවසේ සිටි මේ තැනැත්තා උදෑසනම වහලයට නැංගේ එහි අඩුපාඩුවක් සැකසීමටය.එහෙත් නොසිතූ® පරිදි ඇස්බැස්ටෝස් තහඩුවද කඩාගෙන ඔහු වැටුණේ සිවිලීම මතටය. පුදුමයකි. කිසිදු තුවාලයක් මොහුට නැත. මෙදින උදෑසන කුඹුර සී සෑමටද කල්තියා ම සිට දින නියම කරගෙන තිබූ අතර නිවෙසේ අය ඒ සඳහා සූදානම් වන්නට වූහ.සිවිලිමෙන් බිමට බැස තවත් අයකුගේ උපකාරයෙන් කැඩුණු තහඩුව වෙනුවට අලුත් සිටී එකක් සවිකළ පසු දැක ගැනීමට ලැබුණේ මුලුතැන්ගෙයි ජලය බැස යන අඟල් 2ක ජල නළය පුපුරා වතුර කාන්දු වන බවය.ඒ සඳහා යෙදීමට දර මඩුවේ තිබූ අමතර බටයක් සොයාගත් මොහු එය එක් ඇසකට යොමු කැර බැලු නමුත් බටයේ එහා - මෙහා පෙනුණේ නැත බටය මැද හරියේ පස් හිරවී ඇතැයි සිතා එහි කොණක් වම් අත්වල මතට තට්ටු කර කර මොහු ගියේ මේසය ළඟටය. බටය මේසය මත තබා එය නියමිත ප්‍රමාණයට කියතෙන් කපන විට දුටුවේ කුමක්ද?බටය මැද දරණ ගසා ගෙන සිටි මාපිලකු ඉවතට ඇදී යන අයුරුය. මොහු ඊළඟට එම කාරිය නිමකර ගියේ කුඹුරේ සී සෑම සඳහාය.ජලය පිරුණු කුඹුරු ලියැද්දක සිටි කුණකටුවෙක් නියර මතට පිහිනා එන හැටි දුටු පිරිසක් එම සර්පයා මැරීමට සූදානම් වූහ.“ අනේ මරන්න එපා ඌ ඔහේ ගියාවේ “ කියා කුණගටුවාගේ ජීවිතය ගැලවු හෙතෙම එම සර්පයා කෝටුවක ආධාරයෙන් ගොඩබිමට විසි කෙළේය. කුඹුර සී සෑම නිමවී හවස ගෙදර ඒමට සැරසී ඔහු කමත වෙත ගියේ නිවෙසේ සිට ගෙනැවිත් තිබු දේවල් යළි ගෙන යාම සඳහාය.කමතේ කෙසෙල් කොළයක් යට සැඟවී සිටි කුණකටුවා ඔහුට දෂ්ට කළේ මෙවිටය. ක්‍ෂණිකව කරන ලද ප්‍රතිකාරවලින් ගුණ ලැබූ මොහුට පසු දින වන වට තදින් උණ ගැනී තිබුණි. රෝගියා පරීක්‍ෂා කළ වෛද්‍යවරුන් නිගමනය කළේ මොහුට මී උණ වැළඳ ඇති බවය.මී උණ වැළඳී එළොව ගොස් මෙලොවට ආ පුද්ගලයා තමන්ට එක් දිනකදී සිදුවු මාරාන්තික සිද්ධීන් සමුදායක් රෝහලේ දින ගණනක් මරුවා සමඟ සටන් කිරීමට හේතු වූ මී උණ ගැනත් දැන් සිහිකරන්නේ එතෙක් මෙතෙක් ලැබූ අමතක නොවන අත්දැකීම එය බව කියමිනි.සත්‍ය සිදුවීමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r1010159</link>
    <topic>කළුතර-කොළඹ මන්දගාමි දුම්රියධාවනය දුර්වලයි</topic>
    <author>වාද්දුව සමූහ-එස්. ආර්. පියදාස</author>
    <content>මුහුදුබඩ දුම්රිය මාර්ගයේ යුගළ දුම්රිය මාර්ග දකුණු කළුතර දක්වා දීර්ඝ කර ඇතත් කළුතර සිට කොළඹ බලා ධාවන කරවන මන්දගාමී දුම්රිය ධාවනය මගීනට ගමන් පහසුව සැලසෙන අයුරින් සැලැසුම් කර නොමැති බව මුහුදු බඩ දුම්රිය මාර්ගයේ මගීහු පවසති.උදේ 8.10 සිට 10.40 දක්වා ද 10.40 සිට 12.30 දක්වා සහ පස්වරු 2.10 සිට 5.10 දක්වාද පැය දෙකකට වතාවක් වත් කළුතර සිට කොළඹ දක්වා මන්දගාමී දුම්රිය ධාවන නොවන බව පෙන්වා දෙන මගීහු සවස 5.10න් පසු පසුදින අළුයම 3.50 දක්වා කිසිම මන්දගාමී දුම්රියක් කොළඹ බලා ධාවනය නොවන බව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r10101510</link>
    <topic>හෝමාගමගම් 20කටලිපි ලැබීම ප්‍රමාදයි</topic>
    <author>හෝමාගම සංචාරක මංජුල හිරිපිටිය</author>
    <content>වසරකට අධික කාලයක සිට හෝමාගම මැතිවරණ කොට්ඨාසයේ උඩුගහපත්තු බල ප්‍රදේශයේ ගම්මානවලට දෛනිකව ලිපි බෙදීම සිදු නොවීම නිසා එම ගම්මානවල ජනතාවට අපහසුතා රැසකට මුහුණ දීමට සිදුව ඇත.මේ බල ප්‍රදේශයේ ලිපි බෙදා හැරීම, පොල්ගස්ඕවිට සහ මත්තේගොඩ ප්‍රධාන තැපැල් කාර්යාලවලට පැවැරී තිබේ.පොල්ගස්ඕවිට තැපැල් කාර්යාලයට කිරිගම්පමුණුව, සියඹලාගොඩ, ජයලියගම, රිලාවල, පොල්ගස්ඕවිට, හල්පිට, අම්බලන්ගොඩ හෙරලියවෙළ, පාලගම, දියකඩ, සිංහගම, වෙනිවැල් කොළකහතුඩුව උතුර දකුණ හා කෝරළඉම වැනි ගම්මානවලට ලිපි බෙදා හැරීමට පැවැරී ඇති අතර මත්තේගොඩ තැපැල් කාර්යාලයට නිවාස එක් දහස් එකසියකට වඩා නිවාස පවතින මත්තේගොඩ නිවාස සංකීර්ණය මත්තේගොඩ බණ්ඩාරනායකපුර, කිතුලවිල හා අවට ගම්මාන රැසකට ලිපි බෙදා හැරීමට පැවැරී ඇත.හෝමාගම ප්‍රාදේශීය සභා මන්ත්‍රී අජිත් පේ‍්‍රමකුමාර මහතාඋඩුගහපත්තු බල ප්‍රදේශයේ ගම්මාන විස්සක් පමණ අයත් වන අතර, ජන ගහනය පනස් දහසකට අධික සංඛ්‍යාවක් සිටිනවා. මේ ගම්මාන සියල්ලට ලිපි බෙදීම සිදු වන්නේ සතියකට දිනක් හෝ දෙකක් පමණයි. මෙසේ ලිපි බෙදීම ජනතාවට ගැටලු රැසකට මුහුණ දීමට සිදු වෙනවා.මත්තේගොඩ නිවාස සංකීර්ණයේ රංජිත් ජයසූරිය මහතාමත්තේගොඩ ප්‍රදේශයේ ලිපි බෙදීම සතියකට දින දෙකක් පමණ සිදුවන නිසා ජනතාව ඉන්නේ අසීරුවෙන්. රැකියාවලට කැඳවීම් ලිපි, සහ වෙනත් රාජකාරී ලිපි ප්‍රමාද වී ලැබීම නිසා ගැටලු රැසක් ඇති වී තිබෙනවා.මේ පිළිබඳව පොල්ගස්ඕවිට සහ මත්තේගොඩ තැපැල් කාර්යාලවලින් විමසූ විට එහි සේවකයින් පැවැසුවේ, කලක සිට ලිපි බෙදන අයගේ පවතින අඩුවක් නිසා මේ තත්ත්වය ඇති වී තිබෙන බවයි. ලිපි බෙදන්නන්ගේ අඩුව නිසා සෑම ගම්මානයකටම දිනපතා ලිපි බෙදීම කිරීමට හැකියාවක් නොමැති බව ඔවුහු පැවැසූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=r10101511</link>
    <topic>බදුරලිය කෝවිල ගොඩ පොදු ළිඳපිළිසකර කර දෙන්න</topic>
    <author>බදුරලිය සමූහ රත්නසිරි ගමඇතිගේ</author>
    <content>වසර 50 ක් පමණ පැරණි කෝවිලගොඩ පොදු නාන ළිඳ ගරා වැටී දිගු කලක්ගතව තිබුණත් එය නැවත පිළිසකර කිරීමට පාලින්ද නුවර ප්‍රාදේශීය සභාවේ අවධානය යොමු නොවීම කනගාටුවට කරුණක් යැයි ප්‍රදේශවාසීහු කියති.නියං කාලයේදී පවා මෙහි ජලය නොසිදෙන බවත් ප්‍රදේශ රැසක ජනතාව දිය නෑමට පැමිණෙන මේ ළිඳ සංවර්ධනය කරන්නැයි ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010151_1</link>
    <topic>විචිත්‍රවත් සමාප්ත උළෙලකින්පොදු රද මඩුලු ක්‍රීඩා නිමා වෙයි</topic>
    <author/>
    <content>නෙතට රසදුනක් බදුවූ විචිත්‍රවත් සමාප්ති උළෙලක්ද සමඟ 19 වැනි පොදු රාජ්‍ය මණ්ඩලීය ක්‍රීඩා උළෙල ඉන්දියාවේ නවදිල්ලි නුවර ජවහල්ලාල් නේරු ක්‍රීඩාංගණයේදී ඊයේ නිමාවට පත්විය.ශ්‍රී ලංකා ජනාධිපති මහින්ද රාජපක්ෂ මහතා ගෞරවනීය ආරාධිතයා වූ සමාප්ති මහෝත්සවය ඉන්දීය අගමැති මන්මෝහන් සිං, ඉන්දීය කොංග්‍රස් පක්ෂ නායිකා සෝනියා ගාන්ධි, බ්‍රිතාන්‍යයේ එඩ්වඩ් කුමරු හා පොදු රාජ්‍ය මණ්ඩලයීය ක්‍රීඩා තරගාවලියේ සංවිධාන කමිටු සභාපති මයික් ෆෙනෙල් යන මහත්ම මහත්මීන් ඇතුළු 60000 ක පිරිසක් ඉදිරියේ චමත්කාර ලෙස පැවැත්වුණි.තරගාවලිය සංවිධානය ගැන මාධ්‍ය මගින් විවිධ ප්‍රචාරගෙන ගියද ආරම්භක හා සමාප්ති උත්සව මනා ලෙස සංවිධානය කිරීමෙන් ඉන්දියාව විශාල ප්‍රතිරූපයක් ගොඩනගා ගැනීමට සමත්විය. තරගාවලියට පැවැත්වීමට පෙර විවේචනයේ යෙදුනු මාධ්‍ය සමාප්ති උළෙලේ විචිත්‍රත්වය ගැන වර්ණනා කළහ.පැය 3 ක් පුරා පැවැති සමාප්ති උළෙල භාරත දේශයේ ඉතිහාසය නිරූපනය කළේය. ක්‍රීඩාංගණය මැද මීටර් 30 ක් ඉහළ අහසේ රැදවූ ලොව විශාලතම හීලියම් බැලුණය වරෙක දැවැන්ත දර්ශන තිරයක් වූ අතර කැමරා උපකරණ විදුලි බුබුළු සවිකළ ආධාරකයක්ද විය.රටවල් 71 ක ක්‍රීඩක ක්‍රීඩිකාවෝ ආචාර පෙළපාලියේ ගමන් ගනිද්දී නැගුණු ඔල්වරසන් හඬ හැඟීම්බර සතුටක් ඇති කළේය. ශ්‍රී ලංකා පිල ගමන් ගනිද්දී ජනාධිපති මහින්ද රාජපක්ෂ මහතාට ක්‍රීඩක ක්‍රීඩිකාවෝ ආචාර කළහ.ලේසර් ආලෝක සංදර්ශනය ලොව මෙතෙක් ඉහළම ගනයේ නිර්මාණයක් බඳුය. වරින් වර ක්‍රීඩාංගණය දසතින් ගුවනට විහිඳුණු මල්වෙඩි සංදර්ශනය හා පාසල් සිසුන් 2000 ක් ඉන්දීය ධජය නිරූපණය වනසේ පැවැත්වූ රංගනය අපූර්ව එකකි. ඉන්දීය ඉතිහාසයේ වසර 3000 ක් පැරැණි සටන් කලා දර්ශන සියලු හමුදා ඒකාබද්ධව පැවැත්වූ තූර්යවාදක සංදර්ශනය උළෙල අර්ථවත් කළහ.මීළඟ පොදු රාජ්‍යමණ්ඩලීය ක්‍රීඩා උළෙල පැවැත්වෙන ස්කොට්ලන්තයේ ග්ලාස්ගෝව් නගරයට බ්‍රිතාන්‍යයේ එඩ්වඩ් කුමරු ධජය භාරදීම සිදුවිය. නැටුම් ගැයුම් පිරි සමාප්ති උළෙල නිමාවූයේ “ආයුබෝවන් නවදිල්ලි” ඛ්සිදා අමතක නොවන සටහනක්ද තබමිණි.රටවල් 71කින්ශ්‍රී ලංකාවට 20 වැනි තැනපොදු රාජ්‍ය මණ්ඩලීය ක්‍රීඩා උළලේදී රටවල් 71 ක් අතුරින් ශ්‍රී ලංකාව 20 වැනි ස්ථානයට පත්විය. ශ්‍රී ලංකාවට රන් පදක්කම් 1 ක්, රිදී පදක්කම් 1 ක් හා ලෝකඩ පදක්කම් 1 ක් හිමිවිය. රන් පදක්කම බොක්සිං ක්‍රීඩක මංජු වන්නිආරච්චි, රිදී හා ලෝකඩ පදක්කම් ශ්‍රී ලංකා කණ්ඩායමේ නායක චිංතන ගීතාල් විදානගේ, සුදේෂ් පීරිස් බර ඉසිලීමෙන් දිනා ගත්හ.මේ තරගාවලියේ ප්‍රථම ස්ථානය ඔස්ට්‍රේලියාව (රන් 74, රිදී 55, ලෝකඩ 48) දිනාගත් අතර සත්කාරක ඉන්දියාව (රන් 38, රිදී 27, ලෝකඩ 36) දෙවැනි තැනට පත්විය. ඉන්දියා පදක්කම් 101 ක් දිනා ගැනීම කැපී පෙනුණි. තරගාවලිය ආරම්භයේදීම ඉන්දියාව පදක්කම් 100 ක් දිනාගන්නා බවට බලාපොරොත්තු පළකරමින් කළ අනාවැකිය තහවුරු කිරීමද සැලකිය යුතු කරුණකි. ඉන්දියාව 2006 මෙල්බෝන් තරගාවලියේදී සිවුවැනි තැන සිටි අතර මෙවර එංගලන්තය හා කැනඩාව පසු කිරීමට සමත්වීම ඉන්දීය ක්‍රීඩාවේ සැලසුම් සහගත ජයග්‍රහණයකි.ශ්‍රී ලංකාව 2006 දී 22 වැනි ස්ථානයේ සිට මෙවර 20 වැනි ස්ථානයට පත්විය. ශ්‍රී ලංකාවට 2006 දී හිමිවූයේ බර ඉසිලීමෙන් රන් පදක්කම පමණි. මෙවර පදක්කම් 3 ක් සේම ශ්‍රී ලංකා වාර්තා කිහිපයක් ශ්‍රී ලංකාවෙන් බිහිවිය. මීටර් 1500 තරගයේදී චමින්ද විජේකෝන් (වි. 3:40:78) මීටර් 200 නිදහස් ආර තරගයේ දී මැතිව් අබේසිංහ (වි. 1:56:23), මීටර් 100 පසුපස ආර තරගයේ දී හේෂාන් උනම්බුව (තත්. 59.35), නව ශ්‍රී ලංකා වාර්තා බිහිකළහ.බර ඉසිලීමේදී කිලෝග්‍රෑම් 56 බර පන්තියෙන් කමල් බණ්ඩාර කිලෝග්‍රෑම් 233 ක් එසැවීම හා කිලෝ ග්‍රෑම් 62 බර පන්තියෙන් සුදේශ් පීරිස් කිලෝග්‍රෑම් 272 ක් එසැවීමද නව ශ්‍රී ලංකා වාර්තා වූහ.ශ්‍රී ලංකා මලල ක්‍රීඩක ක්‍රීඩිකාවන් කිහිපදෙනෙකු මේ තරග වාරයේ හොඳම කාලය වාර්තා කිරීමට සමත්වූහ.ශ්‍රී ලංකාව පොදු රාජ්‍ය මණ්ඩලයට අයත් ආසියානු රටවලින් 5 වැනි ස්ථානයටත් දකුණු ආසියාවෙන් 3 වැනි ස්ථානයටත් පත්ව සිටී.ශ්‍රී ලංකා ක්‍රීඩක ක්‍රීඩිකාවෝ අද පෙරවරු 10.20 ට කටුනායක බණ්ඩාරනායක ගුවන්තොටුපොළින් මවුබිමට ළඟාවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010151</link>
    <topic>මංජුගේ විජයග්‍රහණයෙන් මුළු රටම උදම් වෙයි</topic>
    <author/>
    <content>පො දු රාජ්‍ය මණ්ඩලීය ක්‍රීඩා තරගාවලියේදී ශ්‍රී ලංකාවට හිමි වූ එකම රන් පදක්කම දිනා දෙමින් ලක්වැසි ජනතාවගේ රන්කුමරු බවට පත්වීමට මංජු වන්නිආරච්චි පෙරේදා සමත්විය.නවදිල්ලි නුවර තල්කටෝරා ගෘහස්ථ ක්‍රීඩාංගණයේදී කිලෝ ග්‍රෑම් 56 බැන්ටම් වේට් බර පන්තියේ අවසන් තරගයේදී වේල්සයේ ෂෝන් මැක්ගෝල්ඩ්‍්‍රක්ට තියුණු අභියෝගයක් එල්ල කරමින් මංජු වන්නිආරච්චි මේ විශිෂ්ට ජයග්‍රහණය වාර්තා කළේය.වසර 72කට පසුව ශ්‍රී ලංකා බොක්සිං ඉතිහාසය අලුතින් ලියු අමරණීය දිනයක් බවට ද මංජු පෙරේදා දිනය පත් කළේය. වසර 1938 සිඩ්නිහිදී බර්නි හෙන්රිකස් රන් පදක්කමක් දිනා ගැනීමෙන් පසුව බොක්සිං ක්‍රීඩාවෙන් මේ තරගාවලියේදී නැවැත රන් සළකුණ තැබුවේ මංජු පමණි. එයට අමතරව 1950ට පසු පොදු රාජ්‍ය මණ්ඩලීය ක්‍රීඩා උළෙලකදී බොක්සිං ක්‍රීඩාවෙන් කුමන හෝ පදක්කමක් දිනා නොතිබූ හිඩැසද ශ්‍රී ලංකා මාතාව වෙනුවෙන් මංජු සම්පූර්ණ කිරීමට සමත් වූවේය.අවසන් තරගයේදී ඉන්දීය ක්‍රීඩා ලෝලීන් මංජු වන්නිආරච්චිගේ සෑම පහරකටම “ශ්‍රී ලංකා” “ශ්‍රී ලංකා” යනුවෙන් පී‍්‍රති ඝෝෂා නගන්නට වූහ. එයද මංජුගේ ජයග්‍රහණයට විශාල ධෛර්්‍යයක් වූ බව ඔහු පසුව පැවැති මාධ්‍ය හමුවේදී පැවැසීය.19 හැවිරිදි වේල්සයේ ෂෝන් මැක්ගෝල්ඩ්‍්‍රක් තරගය ආරම්භයේ සිටම ආක්‍රමණශිලි වුවද තමාගේ ඉලක්කය රන් පදක්කම ශ්‍රී ලංකාවට ගෙනයෑම බැවින් කළබල නොවී මැක්ගෝල්ඩ්‍ක්ට පිළිතුරු දුන් බව මංජු වන්නිආරච්චි පැවැසීය.මංජුගේ ජයග්‍රහණය වාර්තා වී විනාඩි 3ක් ඇතුලත ඉන්දීය මහකොමසාරිස් ප්‍රසාද් කාරියවසම් මහතාගේ දුරකථනය නාද විය. ඒ ජනාධිපති මහින්ද රාජපක්‍ෂ මහතාගේ ඇමතුමකිනි. මංජු වන්නිආරච්චිට ශ්‍රී ලංකා වාසීන්ගේ ස්තූතිය පුද කිරීම දරාගත නොහැකි සතුටක් විය.“ජනාධිපතිතුමාගේ කෝල් එකට මා පුදුම වුණා. එතුමාගේ ගාම්බීර හඩින් මංජු ඔබ විශිෂ්ටයි කීවාම තත්පර කීපයක් මට කතා කරගන්න බැරි වුණා. මම ගොළුවුනා රට බේරාගත් නායකයා සමග කතා කිරීම රන් පදක්කම වගේම මට වටිනවා” මංජු ‘දිනමිණ’ ට පැවැසීය.“ඔන්න මා කලින්ම කියපු දේ කළා. තරගයට එන්න කලින්ම හැමෝටම කිව්වා හමුවෙන ඕනෙම කෙරුම් කාරයෙකුට ගහනවා කියලා. බොක්සිං වලල්ලේ ඒ දේ කරන්න රටේ ජනතාවගේ ආශිර්වාදයත් වැදගත් වුණා. ඒ හැමෝටම ස්තුතියි” මංජු පැවැසීය.එමෙන්ම බොක්සිං ක්‍රීඩාව පිළිබඳ මෙයට වඩා අවධානයක් ඇති වී එය දියුණු කිරීමට සැමගේ සහයෝගය අත්‍යවශ්‍ය බවද මංජු පැවැසීය. තරගයෙන් අනතුරුව මාධ්‍ය හමුවක් පැවැති අතර එයට කළමනාකරු ඩයන් ගෝමස් හා පුහුණුකරු හර්ෂ කුමාර යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010152</link>
    <topic>මංජුට මුල්ම තෑග්ග රුපියල් ලක්‍ෂ පහයි</topic>
    <author/>
    <content>පොදුරාජ්‍ය මණ්ඩලීය ක්‍රීඩා උළෙලේදී බොක්සිං රන් පදක්කමක් දිනාගත් මංජු වන්නිආරච්චිට රුපියල් ලක්‍ෂ 5ක මුදල් තෑග්ගක් ලැබුණි.මංජු සේවය කරන ‘ස්ලිම්ලයින්’ ආයතනහය මගින් මේ මුදල් තෑග්ග පිරිනමන බව බොක්සිං කණ්ඩායමේ කළමනාකරු ඩයන් ගෝමස් මහතා පැවැසීය.ශ්‍රී ලංකාවට ගිය පසු ඉහළම ගෞරව සහිත විශේෂ උත්සවයක් ද පැවැත්වීමට කටයුතු සංවිධානය කෙරේ. “මංජුට දැන් බස් එකේ යන්න බෑ. හොඳ කාර් එකකුත් දෙන්න ඕනෑ. උපරිම උපහාරය දිය යුතු රත්තරං කොල්ලෙක්” ඩයන් ගෝමස් මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010153</link>
    <topic>ක්‍රීඩකයන් 53 දෙනකුගෙන් යුත්රගර් සංචිතයක් නම් කෙරේ</topic>
    <author>ෆවුස් මොහොමඩ්</author>
    <content>මැලේසියානු බෝර්නියෝ සත් සාමාජික රගර් තරගාවලිය හා ආසියානු ක්‍රීඩා තරගාවලිය මෙන්ම කාල්ටන් සත් සාමාජික රගර් තරගාවලිය ද ඉලක්ක කර ගනිමින් ක්‍රීඩකයන්53 දනෙකුගෙන් යුත් ශ්‍රී ලංකා රගර් සංචිතයක් නම් කොට තිබේ.මයිකල් ජයසේකරගේ ප්‍රධානත්වයෙන් යුත් ජාතික තේරීම් කමිටුව මගින් පසුගියදා මේ සංචිතය නම් කරනු ලැබීය.බෝර්නියෝ සත් සාමාජික රගර් තරගාවලිය මේ මස 30, 31 දිනවල මැලේසියාවේ පැවැත්වෙන අතර ලබන මස 22, 23 දිනවල චීනයේදී ආසියානු ක්‍රීඩා තරගාවලිය පැවැත්වීමට නියමිතය. කාල්ටන් සත් සාමාජික රගර් තරගාවලිය ලබන මස 27, 28 දිනවල ශ්‍රී ලංකාවේ දී පැවැත්වේ.ශ්‍රී ලංකා රගර් සංචිතය මෙසේය. රදික හෙට්ටිආරච්චි, චානක චන්දිමාල්, මිතුන් චාමිල්, ගයාන් ඉද්දමල්ගොඩ, ෆස්ලි මොහොමඩ්, රජත සන්සෝනි, චරිත් සෙනෙවිරත්න, ඩිලාන් සොයිසා, ලකිත් පෙරේරා, පී. ජයලත්, මිලින්ද ජයසිංහ (ගුවන් හමුදාව), සාලිය හඳපාන්ගොඩ, ගයාන් රත්නායක (යුද හමුදාව), අශේන් කර්තේලිස්, දිනේෂ් චතුරංග, ඉෂාන් නූර්, ලසින්ත ඩී. කොස්තා, රීසා මුබාරක්, විශ්වමිත්‍ර ජයසිංහ, ධනුෂ්ක පෙරේරා, එස්. සුරියබණ්ඩාර (සී. ආර්. ඇන්ඩ් එෆ්. සී.), තුසිත සෝමතිලක (හැව්ලොක්ස්) ප්‍රදීප් ලියනගේ, ගයාන් වීරරත්න, සාලිය කුමාර, මොහොමඩ් ශෙරීෆ්, සංජීව ජයසිංහ, ෆසිල් මරීජා, සජිත් සාරංග, රොෂාන් වීරරත්න, චාමර විතානගේ, කසුන් සිල්වා, දිලිප් සෙල්වම්, දර්ශන මතිපොල (මහනුවර ක්‍රී. ස.), නුවන් හෙට්ටිආරච්චි, නිරංජන් වික්‍රමරත්න, චූලා සුසන්ත, රවීන්ද්‍ර පුෂ්පකුමාර, කළණ අමරසිංහ (නාවික හමුදාව), රොමේෂ් ආචරිගේ (පොලිසිය), පී. දේවේන්ද්‍ර (ඉසිපතන විදුහල), එම්. සංජීව (සාන්ත ජෝශප් විදුහල), ෂෙනාල් ඩයස්, සඳුන් හේරත්, ධනුෂ්ක රංග, භානුක නානායක්කාර, කීත් ගුරුසිංහ (සාන්ත පීතර විදුහල), අනුරාධ විල්ලවර, ශෙවින් කපුවත්ත, එස්. මුතුතන්ත්‍රි (සාන්ත තෝමස් විදුහල) ශෙහාන් පණ්ඩිතරත්න (රාජකීය විදුහල), කාංචන රත්නායක (ත්‍රිත්ව විදුහල), සි. වඩුගොඩපිටිය (කිංග්ස්වුඩ් විදුහල).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010154</link>
    <topic>ආරාධිත පාසල් නෙට්බෝල් 17දා</topic>
    <author/>
    <content>ශානිකා ක්‍රීඩා සමාජය මගින් 9 වැනි වරටත් සංවිධානය කරනු ලබන ආරාධිත පාසල් නෙට්බෝල් තරගාවලිය 17 වැනි දින හෙන්ද්‍රි පේදිරිස් ක්‍රීඩාංගණයේදී පැවැත්වේ.වයස් සීමාවන් 5කින් තරග වදින පාසල් කණ්ඩායම්වලට අමතරව අවුරුදු 35 ඉහළ කණ්ඩායම් ද තරග වැදීමට නියමිතය.සෑම පාසලකටම විශේෂ ක්‍රීඩා උපකරණයක්ද, පුහුණුකරුවන් වෙනුවෙන් විශේෂ තිළිණ ප්‍රදානය කිරීමට නියමිතය. ක්‍රීඩා අධ්‍යක්ෂවරුන්, විදුහල්පතිවරුන්, ක්‍රීඩා උපදේශකයන් රාශියක් මෙම උත්සවයට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010155</link>
    <topic>කොළඹ දිස්ත්‍රික් පාසල් බාලක වොලිබෝල් තරගාවලිය හෙට සිට</topic>
    <author/>
    <content>සුසමයවර්ධන මහ විද්‍යාලයීය ආදි ශිෂ්‍ය සංගමය හා විද්‍යාලයීය වොලිබෝල් සංගමය එක්ව මෙහෙයවනු ලබන කොළඹ දිස්ත්‍රික් පාසල් බාලක වොලිබෝල් තරගාවලිය හෙට (16) 18 හා 24 වන දිනවලදී විද්‍යාලයීය ක්‍රීඩා පිටියේදී පැවැත්වේ.17 න් පහළ තරග හෙට (16) හා 14 න් පහළ තරග 17 වැනිදා පැවැත්වෙන අතර 12 න් පහළ තරග 24 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010156</link>
    <topic>මහනුවර ක්‍රිකට් නිත්තවෙලදී</topic>
    <author>උපනන්ද ජයසුන්දර මහනුවර දිසා විශේෂ</author>
    <content>මහනුවර රොටරි සමාජය මෙහෙයවන ටී. ආර්. ආර්. රාජන් කුසලාන සය සාමාජික ක්‍රිකට් තරගාවලිය 17 වැනිදා නීත්තවෙල රගර් ක්‍රීඩාංගණයේ ඉදිකරනු ලබන ක්‍රිකට් ක්‍රීඩාංගණ තුනකදී පැවැත්වේ. මේ සඳහා යාපනය, මීගමුව, අනුරාධපුර, පොලොන්නරුව, ගාල්ල සහ කොළඹ ආදී සෑම ප්‍රදේශයකින්ම කණ්ඩායම් 04 ක් ඉදිරිපත් ව ඇත.තරගාවලියේ ප්‍රධාන අමුත්තා වශයෙන් පැමිණෙන්නේ රොටරි සමාජයෙ දීප ව්‍යාප්ත ප්‍රධානියා ලෙස කටයුතු කරනු ලබන Rotarary Governor එම්. ඉමිතියාස් මහතා වන අතර ශ්‍රී ලංකාවේ ටෙස්ට් කඩුළු වැඩිම සංඛ්‍යාවක් ලැබූ මුත්තයියා මුරලිදරන් මහතාද විශේෂ අමුත්තකු ලෙස පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010157</link>
    <topic>ජාතික මහ ක්‍රීඩා උළෙලේහොකී තරග මාතලේදී</topic>
    <author>අසෝක හිඳගොඩ මාතලේ දිසා විශේෂ</author>
    <content>2010 ජාතික මහා ක්‍රීඩා උළෙලේ අන්තර් පළාත් හොකී තරග හෙට (16) සහ අනිද්ද (17) යන දෙදින මාතලේ දී පැවැත්වේ. ක්‍රීඩා සංවර්ධන දෙපාර්තමේන්තුව මගින් සංවිධානය කෙරෙන මෙම තරගාවලියේ සියලුම තරග මාතලේ එඩ්වඩ් හොකී ක්‍රීඩාංගණයේදී සහ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්වීමට නියමිතය. දිවයිනේ පළාත් නියෝජනය කරමින් පිරිමි කණ්ඩායම් 9ක් සහ කාන්තා කණ්ඩායම් 9ක් මෙහිදී තරග වදිති.මෙම තරගාවලියේ සමාරම්භක උළෙල හෙට පෙරවරුවේ උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතාගේ සහ ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් නන්දිමිත්‍ර අන්තර් ජාතික කෘත්‍රීම හොකී ක්‍රීඩාංගණයේදී පැවැත්වේ. සමාප්ති උළෙල සහ ජය සංකේත ප්‍රදානය ක්‍රීඩා අමාත්‍ය සී.බී.රත්නායක මහතාගේ ප්‍රධානත්වයෙන් 17 වැනිදා පස්වරුවේ එම ක්‍රීඩාංගණයේදීම පැවැත්වීමට නියමිතය. මෙම අවස්ථාවට විශේෂ ආරාධිතයා ලෙස මධ්‍යම පළාත් ප්‍රධාන අමාත්‍ය සරත් ඒකනායක මහතා සහභාගී වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010158</link>
    <topic>කන්නන්ගර විද්‍යාලයටමුල් ඉනිමේ ජයක්</topic>
    <author/>
    <content>වයස අවුරුදු 13න් පහළ සමස්ත ලංකා ක්‍රිකට් තරඟාවලියේ දෙවන කාණ්ඩයේ ප්‍රථම තරඟය බොරැල්ල සී.ඩබ්.ඩබ්.කන්නන්ගර විද්‍යාලය හා කොලොන්නාව හෙන්රි ඕල්කට් විද්‍යාලය අතර පසුගියදා බොරැල්ල බන්ධනාගාර පිටියේදී පැවැත්විණ. එහිදී පළමු ඉනිමේ ජයක් ලබා ගැනීමට සී.ඩබ්.ඩබ්.කන්නන්ගර විද්‍යාලය සමත් විය.සී.ඩබ්.ඩබ්. කන්නන්ගර විද්‍යාලය පළමු ඉනිම 188/7විහඟ දෙනෙත් 63, සමේල ඉෂාන් 34, කලිඳු මධුහංස 31, හර්ෂණ කාවින්ද 37/03හෙන්රි ඕල්කට් විදුහල 104(ඕවර 32.1) ඉසිදු කාවින්ද 30(කලිදු මදුහංස 23/3, ඩිෂාන් පසන් 11/2, විහඟ දෙනෙත් 19/2)සී.ඩබ්.ඩබ්.කන්නන්ගර විදුහල දෙවැනි ඉනිම 29/1(ඕවර 5.5) සමේල ඉෂාන් 22.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s1010159</link>
    <topic>සහිරා සත් සාමාජික පාපන්දු තරගාවලිය හෙට</topic>
    <author>රුසෙයික් ෆාරුක්</author>
    <content>කොළඹ සහිරා විද්‍යාලයීය ආදි ශිෂ්‍ය නායකයන්ගේ සංගමය 6 වැනි වරටත් සංවිධානය කරනු ලබන ආරාධිත අන්තර් පාසල් ‘සහිරා සත් සාමාජික සුපිරි 16’ පාපන්දු තරගාවලිය හෙට (16) සහිරා විදුහල් ක්‍රීඩාංගණයේදී පැවැත්වේ.ආනන්ද, කොළඹ ඩී.එස්.සේනානායක, කඳාන ද මැසනද් , හමීඩ් අල් හුසේනි, කොළඹ හින්දු විද්‍යාලය, කළුතර සිරිකුරුස, ඉසිපතන, යාපනයේ මනිපායි හින්දු විද්‍යාලය, මාරිස්ටෙල්ලා, කොළඹ රාජකීය, කොළඹ සාන්ත බෙනඩික්ට්, කොළඹ සාන්ත ජෝශප්, වයඹ රාජකීය, කොළඹ සහිරා, ගම්පොල සහිරා හා මාවනැල්ල සහිරා යන විදුහල් 16 මේ තරගාවලියට සහභාගි වෙති.තරගාවලි කුසලාන හා පළිහ යන කාණ්ඩ යටතේ තරග පැවැත්වෙන අතර ඒ සඳහා තෝරා ගැනීම සිදු කරනු ලබන්නේ පළමු වටයේ ජයග්‍රහණ අනුවය. දෙවැනි වටය පිළිමලුන් පිටු දැකීමේ ක්‍රමයට පැවැත්වේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=s10101510</link>
    <topic>තරුණ සේවා-රූපවාහිනි වොලිබෝල් අවසන් මහා තරග 16-17 දෙදින</topic>
    <author>ජගත් ගුණවර්ධන සහමහරගම විශේෂ වේහැල්ලේ පියතිලක</author>
    <content>ශ්‍රී ලංකා වොලිබෝල් ඉතිහාසයේ නව වාර්තාවක් තබමින් දක්ෂතම ක්‍රීඩකයාට හා ක්‍රීඩිකාවට රු. 100000 බැගින් ප්‍රදානය කරනු ලබන 31 වැනි තරුණ සේවා රූපවාහිනී වොලිබෝල් අභියෝගිතා සුපර්ලීග් සූරතා තරගාවලියේ අවසන් මහා තරගය හෙට (16) හා අනිද්දා (17) මහරගම ජාතික තරුණ මධ්‍යස්ථානයේ ගෘහස්ථ ක්‍රීඩාගාරයේ දී පැවැත්වේ.මෙවර තරගාවලිය අංශ දෙකකින් පැවැත්වේ. ඒවා රූපවාහිනි - යෞවන සමාජ තරගාවලිය හා තරුණ සේවා රූපවාහිනී තරගාවලිය යනුවෙන් හඳුන්වා ඇත.ප්‍රාදේශීය ලේකම් කොට්ඨාස මට්ටමේ සිට ජාතික තරගාවලිය දක්වා යෞවන සමාජ 1500ක් හා සුපර්ලීග් තරගාවලිය සඳහා පිරිමි කණ්ඩායම් 52ක් සහ කාන්තා කණ්ඩායම් 28ක් සහභාගි වූහ.හෙට පස්වරු 6.00ට පැවැත්වෙන යෞවන සමාජ රූපවාහිනී අවසන් මහා තරගයේ කාන්තා තරගය සඳහා කුරුණෑගල හා කළුතර දිස්ත්‍රික් කණ්ඩායම් සුදුසුකම් ලැබූ අතර පිරිමි අවසන් මහා තරගයට සුදුසුකම් ලැබුවේ ගම්පහ දිස්ත්‍රික් කණ්ඩායම හා කෑගල්ල දිස්ත්‍රික් කණ්ඩායමයි.සූරතාවය හිමිකර ගන්නා පිරිමි කාන්තා කණ්ඩායම් දෙකට පත් කණ්ඩායමකට රු. 50000 බැගින් පිරිනැමෙන අතර අතර සූරතා කුසලාන ද හිමි වේ.අනුසූරතාවයට රු. 30,000 , තෙවන ස්ථානයට රු. 20,000ක් හා සිව්වැනි ස්ථානයට රු. 10,000ක් හිමි වේ. දක්ෂතම ක්‍රීඩක ක්‍රීඩිකාවන්ට රු. 25,000 බැගින් පිරිනැමෙන අතර දක්ෂතම ප්‍රහාරක /ප්‍රහාරිකා, දක්ෂතම පන්දු පිරිනමන්නා / වලක්වන්නියට ද විශේෂ ත්‍යාග පිරිනැමේ.17දා පස්වරු 6.00ට තරුණ සේවා රූපවාහිනී අවසන් මහා තරග පැවැත්වේ. මේ සඳහා ශ්‍රී ලංකා ගුවන් හමුදා සහ ශ්‍රී ලංකා නාවික හමුදා පිරිමි කණ්ඩායම් සුදුසුකම් ලැබූ අතර, කාන්තා අවසන් මහා තරගය සඳහා සුදුසුකම් ලැබුයේ තරුණ සේවා කණ්ඩායම සහ මාවතගම කැෂුවලයින් ක්‍රීඩා සමාජ කණ්ඩායමයි. කාන්තා පිරිමි සූරතා දෙකට එක් කණ්ඩායමකට මුදලින් රු. 150,000 බැගින් හිමි වේ. අනු සූරතාවයට මුදලින් රු. 100000 කි. තෙවන ස්ථානයට රු. 50000 ක් සහ 4 වන ස්ථානයට රු. 25000 බැගින් ද පිරිනැමීමට නියමිතය.ත්‍යාග සහ ජය සංකේත ප්‍රදානය 17 වැනි දින සවස තරුණ කටයුතු ඇමැති ඩලස් අලහප්පෙරුම, හා ජනමාධ්‍ය ඇමැති කෙහෙළිය රඹුක්වැල්ල යන මහත්වරුන්ගේ ප්‍රධානත්වයෙන් හා තරුණ කටයුතු නියෝජ්‍ය ඇමැති මහින්දානන්ද අලුත්ගමගේ, රාජ්‍ය පරිපාලන නියෝජ්‍ය ඇමැති හා ශ්‍රී ලංකා වොලිබෝල් සම්මේලනයේ සභාපති ඩිලාන් පෙරේරා, ශ්‍රී ලංකා රූපවාහිනී සංස්ථාවේ සභාපති සරත් කෝන්ගහගේ සහ ජාතික තරුණ සේවා සභාවේ සභාපති අධ්‍යක්ෂ ජනරාල් ලලිත් පියුමි පෙරේරා සහභාගිත්වයෙන් සිදු කෙරේ.මේ පිළිබඳව මාධ්‍ය දැනුවත් කිරීමේ මාධ්‍ය සාකච්ඡාව ඉකුත් දා තරුණ කටයුතු නියෝජ්‍ය ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් මහරගම ජාතික තරුණ සේවා මධ්‍යස්ථානයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=f1010154</link>
    <topic>හිරු පලස දුටු රන් ආකරයේ කඳුළු කතාව</topic>
    <author>ධම්මික සෙනෙවිරත්න</author>
    <content>‘ප්ලෑන් බී’ යනුවෙන් නිල වශයෙන් හැඳින්වූවද නිසැකයෙන්ම එය අපේක්ෂාවේද, ප්‍රාර්ථනාවේද මෙහෙයුමයි. දින 69 ක් තිස්සේ චිලියේ සැන් හොසේ රන් හා තඹ ආකරයේ සිරවී සිටි ආකර කම්කරුවන් 33 දෙනාගේ ජීවිත බේරා ගැනීමට එම මෙහෙයුමට හැකිවී තිබේ. ජීවිතය ලෙහෙසියෙන් අත්හළ යුතු නැති බව ද, මනුෂ්‍යත්වයට හා අප්‍රමාණ මනුෂ්‍ය ධෛර්යයට මහා වැඩ කොටසක් කළ හැකි බව ද එය ලෝකයට යළිත් උගන්වා ඇත.ආකර කම්කරුවන්ගේ සමීපතමයන්ගේ හා චිලී ජනාධිපතිවරයාද ඇතුළුව චිලී වැසියන්ගේ පමණක් නොව සමස්ත ලෝකයේම සංවේදී හදවත් ඇති සියලු මිනිසුන්ගේ ඇස් ඊයේ සතුටු කඳුලින් තෙමිණි. ඒ, මීටර් 700 ක් පමණ ගැඹුරින් පතලේ සිරවී සිටි, චිලිය වීරත්වයෙන් සලකන ආකර කම්කරුවන් 33 දෙනාගෙන් පළමුවැන්නා ලෙස 31 හැවිරිදි ෆ්ලොරෙන්සියෝ ඇවලෝ, ෆීනික්ස් කැප්සියුලය මගින් පොළොව මතුපිටට රැගෙන ආ මොහොතේදීය.සිය සමීපතමයන් මෙන්ම තමන් බේරා ගැනීම සඳහා දිවා රෑ නොබලා වෙහෙස වූ ආපදා මෙහෙයුමේ නිරත වූවන් පිස හමා ආ සුළඟින් ළය පිරෙන්නට හුස්මක් ගත් ෆ්ලොරෙන්සියෝ අපමණ උද්දාමයට පත්ව සිටියේය. ඔහුගේ බිරියගෙන් ලැබුණු ආදරණීය පිළිගැනීමෙන් පසු ජනාධිපති සෙබස්තියන් පිනේරා ඔහු වැළඳගෙන සමස්ත චිලී ජනයාගේ සුබ පැතුම් ඔහුට පිරිනැමීය. ආකර බිමෙහි මෙතෙක් දියත් වූ ගලවා ගැනීමේ මෙහෙයුමට එළිය දුන් යෝධ විදුලි පහන් අඳුරු අහසේ නෙක රටා මවමින් මේ ජයග්‍රාහී මොහොත ආලෝකමත් කළේය.ආකර වීරයන්ගේ බිරින්දන් දූ දරුවන් මවුපියන් සහ ඥාති මිත්‍රාදීන් මෙන්ම මෙහෙයුමට එක්වූවන්ද රැස්ව සිටි අයද සතුටු කඳුලින් යුතුව ඔල්වරසන් දෙන අයුරු සංවේදී දසුනක් විය. චිලී ජාතික ධජය ලෙළවමින් ඔවුහු සිය සතුට පළ කළහ. ඒ සියල්ල අතර සති 10 කට පසු මරණය පරාජය කර තමන් වෙත පැමිණෙන ආදරණීය තාත්තා පිළිගන්නට නොඉවසිල්ලෙන් බලා සිටින පුතෙකුගේ දුවකගේ සිනහපිරි මුහුණක් දැකීම පමණක් වුවද මෙහෙයුමට එක්වූ ධෛර්යසම්පන්න මිනිසුන්ට සෑහේ.ෆ්ලොරෙන්සියෝට පසුව ෆීනික්ස් කැප්සියුලයෙන් පිටතට ආවේ 39 හැවිරිදි මරියෝ සෙපුල්වේදාය. එක් අයකු පොළව මතුපිටට රැගෙන ඒම සඳහා පැයක පමණ කාලයක් ගතවනු ඇතැයි මුලින් අනුමාන කෙරුණද පැයකට අඩු කාලයකින් එය කිරීමට හැකිවිය. කෙසේ වූවද එය ඉතාමත් සීරුවෙන් සිදුකළ යුතු ක්‍රියාවලියක් විය. වරින්වර සිදුර ඔස්සේ වාර ගණනාවක් කැප්සියුලය ගමන් කිරීම නිසා සිදුරේ බිත්ති බිඳීයාමක් සිදුවීම වළක්වා ගැනීමට විශේෂයෙන්ම අවශ්‍ය විය.ඒ සඳහා බිත්ති සවිමත් කිරීමට වානේ තල භාවිත කෙරිණි. ‘ප්ලෑන් බී මෙහෙයුම’ සාර්ථක වන ලකුණු පළ කරමින් ආකර වීරයන් රැඳී සිටි ස්ථානයට සිදුරක් විද අවසන් කෙරුණේ ඉකුත් 9 වැනිදාය. ඉන්පසු ආපදා ඉතිහාසයේ සුවිශේෂී ගලවා ගැනීමේ මෙහෙයුමක් වන මෙය වාර්තා කිරීම සඳහා ලොව පුරා නන් දෙසින් මාධ්‍යවේදීහු දහස් ගණනක් ආකර බිමට පැමිණ සිටියහ. මෙහෙයුමේ අදියර නිරන්තරයෙන් වාර්තා කිරීමට ඔවුහු වගබලා ගත්හ. CNN, BBC ආදී මුල්පෙළේ ප්‍රවෘත්ති සේවා එය සජීවීව ලෝකය වෙත ගෙන ගියේය.ආකර වීරයන් බේරාගන්නා අයුරු දැකබලා ගැනීම සඳහා මෙන්ම එම මෙහෙයුමේ සාර්ථකත්වය වෙනුවෙන් සුබ පැතීම සඳහා එම ශුෂ්ක කාන්තාර ප්‍රදේශයට පැමිණ සිටි අය අතර තවමත් මසක්වත් ගත නොවූ සිඟිත්තියකද වූවාය. ඇය ආකර කම්කරු ඒරියල් ටිකෝනාගේ දියණිය එස්පැරෙන්සාය. ටිකෝනාගේ බිරිය මාගරිටා. මේ සිඟිත්තිය මෙලොවට බිහිකරනු ටිකෝනා සහ ඔහුගේ සඟයෝ රූපවාහිනි කැමරා ඔස්සේ ආකරය තුළදී දැකගත්හ. ටිකෝනා සහ මාගරිටා ඇයට නම් තැබුවේද ‘අපේක්ෂාව‘ යන තේරුම දෙන එස්පැරෙන්සා නම් ස්පාඤ්ඤ යෙදුමෙනි.අමෙරිකා ජනාධිපති බැරැක් ඔබාමාද මෙහෙයුමේ සාර්ථකත්වය වෙනුවෙන් සුබ පැතූවන් අතර විය. මේ එඩිතර කම්කරුවන්ට සිය දරු පවුල් සමඟ ඉක්මනින් එක්වීමට හැකිවේවා යැයිද, මෙහෙයුම ක්‍රියාත්මක කරන ධෛර්යය සම්පන්න ආපදා සේවකයන්ට ඔවුන් ගලවා ගැනීමට හැකිවේවා යැයිද පතමින් දෙවියන් යදින බව ඔහුගේ ප්‍රාර්ථනයේ සඳහන්ව තිබිණි.වෙනිසියුලා ජනාධිපති හියුගෝ චාවේස් ගේ සුබපැතුම් පණිවිඩයද ආකර වීරයන්ට හා ආපදා මෙහෙයුම ක්‍රියාත්මක කළ අයට ලැබිණි. ‘අප චිලිය සමඟයි, දෙවියන්ද ඔබ සමඟ සිටිනු ඇත’ යනුවෙන් එහි සඳහන් විය. බොලීවියා ජනාධිපති ඉවෝ මොරාලස්ද ආකරයේ සිරවී සිටි බොලීවියා ජාතික කැරොලස් මවාන් ඇතුළු සගයන්ට සුබ පැතුම් එක් කරන්නට එහි පැමිණ සිටියේය. අමෙරිකාවෙන් මෙන්ම චීනයෙන්ද මෙම මෙහෙයුම් සඳහා විශේෂඥ උපදෙස් ලැබිණි.ප්ලෑන් බී මෙහෙයුමට නායකත්වය දුන් වැට් ස්ටේෆල් නම් අමෙරිකානු ඉංජිනේරුවා පිළිබඳ ද එහිදී විශේෂයෙන් සඳහන් කළ යුතු වන්නේ ඔහුද වීරයකු ලෙස සැලකිය හැකි නිසායි. විනාශය මතින් නැඟී සිටි ෆීනික්ස් පක්ෂියා, සිහිගන්වමින් ෆීනික්ස් යනුවෙන් නම් ලැබූ, කම්කරුවන් බේරා ගැනීම සඳහා භාවිත කළ විශේෂ කැප්සියුලය චිලී නාවික හමුදාවේ නිර්මාණයකි. කම්කරුවන් 33 දෙනා ;බ්රා ගැනීමට පෙර ඉකුත් අඟහරුවාදා එම කැප්සියුලයෙන් ඔවුන් වෙත ගිය මැනුවෙන් ගොන්සාලේස් නම් ආපදා මෙහෙයුම් සාමාජිකයා ඔවුහු හමුවූහ. කම්කරුවන් පතලේ සිරවූ පසු ඔවුන් හමුවූ පළමු තැනැත්තා වූයේද ඔහුයි.මෙහෙයුම ක්‍රියාත්මක වීමෙන් පසු කම්කරුවන් පොළොව මතුපිටට ගෙන එන්නේ කවර පිළිවෙළකට ද යන්න ද කලින් තීරණය විය. මුලින්ම ආකරයෙන් පිටවීම සඳහා ඔවුන් අතර මුලදී මතභේද තිබුණද පසුව ඒවා සමනය වූ බවද වාර්තා විය.පතලේ සිරවී සිටි කාලසීමාව මුළුල්ලේම ඔවුන් වෙත ආහාරපාන ඖෂධ සන්නිවේදන ආදී පහසුකම් මෙන්ම විනෝදාස්වාද මාධ්‍යයන් පවා සැපයීම සිදුවිය. මානසික ආතතියට ලක්නොවී ඔවුන් තබා ගැනීම සඳහා උපදේශන සේවාවන් පවා සැපයිණි. සෑම කාර්යක්ම සිදුවූයේ දැඩි අධීක්ෂණයකිනි.පොළව මතුපිට සිටින තම ඥාතීන් සමඟ දුරකතන මඟින් සංවාදයේ යෙදීමටද සෑම කම්කරුවකුටම විනාඩි කිහිපයක් බැගින් අවස්ථාව සලසා තිබිණි. ශාරීරික යෝග්‍යතාව පවත්වා ගැනීම සඳහා ඔවුන් ව්‍යායාම්වල පවා නිරත විය යුතුවිය. සෑමදෙක්ම පිළිවෙළකට හා විද්‍යාත්මකව සිදුවීමද මේ මෙහෙයුමේ සාර්ථකත්වයට ප්‍රබල පිටුබලයක් වූ බව පෙනෙන්නට තිබේ.සැන් හොසේ ආකරයේ සේවය කළ මෙම පිරිස පස් කඩා වැටීමෙන් පතලේ විවරය පර්වතයකින් වැසීයාම නිසා එහි සිර වූයේ අගෝස්තු 5 වැනි දිනයි. එම අනතුරේ ස්වභාවය අනුව ඔවුන් පතලේ වැළලී යන්නට ඇතැයි මුලදී විශ්වාස කෙරිණි. එහෙත්, ඔවුන්ගේ ඥාති මිත්‍රාදීන් ආකර ප්‍රදේශයට පැමිණීමත් සමඟ තවදුරටත් මෙහෙයුම් දියත්විය.එහි ප්‍රතිඵලයක් ලෙස අනතුර සිදුවී දින 17 කට පසු ආකරය තුළට විවරයක් තුළින් යැවූ කැමරාවක් සමඟ පොළව මතුපිටට ආ තුණ්ඩු කැබැල්ලකින් කියැවුණේ අපි 33 දෙනාම තවමත් එහි සිටිනවා” යනුවෙනි. චිලී ජනාධිපතිවරයා මේ සුබ පණිවිඩය එහි රැස්ව සිටි අයට කියැවූයේ කඳුළු පිරි නෙතින් යුතුවයි. ඒ සමඟම ඔහු සපථ කළේ “අපි කෙසේ හෝ ඔබලා බේරා ගන්නවා” යනුවෙනි.ඒ අනුව කම්කරුවන් බේරා ගැනීම සඳහා මෙහෙයුම් 3 ක් දියත් විය. ප්ලෑන් ඒ, ප්ලෑන් බී, සහ ප්ලෑන් සී වශයෙනි. ජයග්‍රාහීව නිමාවූ ප්ලෑන් බී. මෙහෙයුම ඇරැඹුණේ අනතුර සිදුවී හරියටම මසකට පසු සැප්තැම්බර් 5 වැනි දිනයි. මෙම මෙහෙයුම් දියත්ව තිබියදී කම්කරුවන්ගේ පවුල්වල අය එහි කඳවුරු බැඳ හිඳිමින් ඔවුහු ධෛර්යමත් කළහ. ජනාධිපතිවරයාගේ පටන් මෙහෙයුමට එක්වූ සහනසේවකයා දක්වා සෑම දෙනෙකුම එකම සිතිවිල්ලකින් බැඳීමේ ප්‍රතිඵලය වූයේ දැවැන්ත ජයග්‍රහණයකි.බේරාගත් කම්කරුවන් ඉක්මනින්ම රෝහල කරා යැවුණේ වෛද්‍ය පරීක්ෂණ සඳහාය. පැය 48 ක් පමණ ඔවුන් රෝහල්ගත කර තබන බව සඳහන් විය. ඔවුන් වෙතින් පළවූ යම් රෝගී තත්ත්වයන්ට ප්‍රතිකාර ලබාදීමෙන් පසුවද ඔවුන් සාමාන්‍ය ජීවිතයට හුරු වනතෙක්ම වෛද්‍ය හා උපදේශන සේවාවන් ලබාදීමට පියවරගෙන ඇත. තවදුරටත් ඔවුන් ආකර කම්කරුවන් පමණක් නොවේ. චිලිය ඔවුන්ට සළකන්නේ වීරත්වයෙනි. එසේම සිනමා හා ක්‍රීඩා තරු මෙන්ම ඔවුන්ද ලොව පුරා ප්‍රසිද්ධියට පත්ව සිටී, මින් ඉදිරියට ඔවුන්ගේ ජීවිත වෙනස්වන ආකාරය පිළිබඳ ඔවුන්ට අවබෝධයක් තිබිය යුතු බව උපදේශන සේවා විශේෂඥයන්ගේ අදහසයි.චිලී මාධ්‍ය වාර්තා කළ පරිදි මේ සිදුවීම සිනමාවට නැඟෙන්නටත් මේ පිළිබඳ කෘතීන් රචනා වීමටත් බොහෝ ඉඩ තිබේ. ඒ සියල්ලකම ගැබ්ව ඇත්තේ වීරත්වයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=f1010152</link>
    <topic/>
    <author>චන්දන ජයවීර චිත්‍රය - අරවින්දසේනාධීර</author>
    <content>විශාරද එඩ්වඩ් ජයකොඩි හා චරිතා ප්‍රියදර්ශනී ඔක්තෝබර් 16 වෙනිදා සිට ‘වසන්තයේ අග‘ ගීතාවලිය රැගෙන යුරෝපයේ සංචාරයක යෙදෙයි. නව ආරක් ගත් මෙම ප්‍රසංගයට එඩ්වඩ් – චරිතා යුවළට අමතරව හර්ෂණ දිසානායක හා ශාරන්‍යා ජයකොඩි ද ගායනයෙන් ද දර්ශනපති විජේරත්න රණතුංග, තිස්සසිරි පෙරේරා, සුසිල් අමරසිංහ, චතුර ප්‍රසාද්, චන්දීප ජයකොඩි වාදනයෙන්ද සම්බන්ධ වෙති.විශාරද එඩ්වඩ් ජයකොඩිගේ තිස් පස් වසරක ගී කෙතින් වහනය වන්නේ දේශීය සුවඳය. ජනකවි ආරෙන් පෝෂිත සොබා දහමේ හා ගැමි සෞන්දර්යේ විචිත්‍රත්වය රැගත් ඔහු විසින් ගායනා කළ සෑම ගීතයක්ම මානව දයාවෙන් පිරිපුන්ය.එඩ්වඩ් ජයකොඩි ගායකයෙකු ලෙස ජන හදවත් තුළ තැන්පත්වන්නේ “ අකුරු මැකී නෑ “ ගීතයත් සමඟමය. කුමාරදාස සපුතන්ත්‍රී පද රචනා කොට රෝහණ වීරසිංහ සංගීතවත් කළ එම ගීතය ඔහුට එක රැයකින් ජනපි‍්‍රයත්වයක් ලබා දීමට සමත්විය.ගතවූ දශක තුන තුළදී සිංහල සංගීතය විවිධ ප්‍රවණතාවන්ට හසුවු අතර එම රැලිසුලි ඉදිරියේ බොහොමයක් ගායක ගායිකාවෝ සුරියකාන්තකරණයට ලක්වූහ.එඩ්වඩ් ජයකොඩිගේ ප්‍රවේශය මෙහිදී සුවිශේෂ වන්නේ ඔහු එතෙක් ගොඩනඟාගෙන සිටි පෞරුෂය තවදුරටත් රඳවා ගැනීමට සමත්වීම නිසාය. පසුගිය ජනවාරියේ එඩ්වඩ් තම ප්‍රථම ඒක පුද්ගල සංගීත ප්‍රසංගය පැවැත්වූ විට රසිකයන් දහස් ගණනක් රැස්වී ඔහු ගිය මඟ අනුමත කළේය.එඩ්වඩ් සංදර්ශන වේදිකාවට නැතිවම බැරි ගායකයෙකු වන්නේ 80 දශකයේ සිටය. ඔහු විසින් එම කාලය තුළදී “ සීතල පිණිමත “, කැරකෙන රොදේ’’ හා ‘ සමනලයා මල සහ ළමයා ‘ යනුවෙන් කැසට්පට දෙකක් හා සංයුක්ත තැටියක් එළි දැක්වන ලදී. පෙරදී සඳහන් කළ පරිදි ප්‍රථම ගීතයේ සිටම ජනපි‍්‍රයත්වය ඔහු පසුපස හඹා ගියද එඩ්වඩ් ජනපි‍්‍රයත්වය පසු පස හඹා නොගියේය.එඩ්වඩ්ගේ ජනපි‍්‍රයත්වය මේ කරදිය ගැබෙන් පිටතට ගලා ගියේය. විදෙස් රටවල පවත්වන ප්‍රසංගය සඳහා ආරධනා ලැබෙන කලාකරුවන් දෙපලක් ලෙස එඩ්ව්ඩ් හා චරිතා යුවල හැඳින්විය හැක.චරිතා ගායනා කළ ඇගේ මුල්ම ගීතය වූ “සෙනෙහෙසේ නවාතැනේ මගේ ලොවේ” ගීතය එඩ්වඩ්ගේ අකුරු මැකි නෑ “ ගීතය ලෙසම ජනපි‍්‍රය විය. ඇය පසුගිය කාලය තුලදී “ සෙනෙහෙසේ නවාතැනේ” නමින් කැසට් පටයක් හා “ අහස් ගැබේ “ හා “ සල්මල්යාය “ යනුවෙන් සංයුක්ත තැටි දෙකක් එළි දක්වා ඇති අතර ඔවුන් දෙදෙනාම එක්ව පසුගිය වෙසක් මාසයේදී ‘ මෙත්මල් විල’ යනුවෙන් බෞද්ධ ගීතාවලියක් නිකුත් කළේය. බෞද්ධ ගීත බොහොමයක් “මෙත්මල් විල” තුළ ඒකරාශී වී තිබීම නිසා එම සංයුක්ත තැටිය බෞද්ධ ගීතාවලියක් ලෙස හැඳින් වූවද එම නිර්මාණාවලිය තුළ බුදු ගුණ ගීතාවලට අමතරව මව් ගුණ ගී හා පිය ගුණ ගී මෙන්ම ගුරු ගුණ ගීත ද ඇතුළත්ය.යුරෝපයේ ශීත සෘතුව ගලාගෙන එන වසරේ අග භාගයේ විදේශගත ශ්‍රී ලාංකිකයන්ගේ හදවත් උණුසුම් කරවන සිදුවීමක් සිදුවෙයි. ඒ විශාරද එඩ්වඩ් ජයකොඩි හා විශාරද චරිතා පි‍්‍රයදර්ශනී “ වසන්තයේ අග“ නමින් නවතම ගායන ප්‍රසංගයක් සමඟ විදේශ සංචාරයකට එළඹීම නිසාය.ගායක ගායිකාවන්ගේ විදේශ සංචාර සංගීත ක්ෂේත්‍රයට අලුත් දෙයක් නොවේ. ඒ නිසා එඩ්වඩ්ගේ හා චරිතාගේ සංචාරය ගෙන එන නවතාවය කුමක්දැයි දැන ගැනීමට රිසිවීම සාධාරණය.“ විදේශ සංචාරවලදී අපි දැකපු දෙයක් තමයි දෙමව්පියන් ප්‍රසංගය පැවැත්වෙන කාලය තුළදී දරුවන්ට දිවා සුරැකුම් මධ්‍යස්ථානවලට යොමු කිරීම. අපි ළමයින් වෙනුවෙන් ගීත කිව්වත් ඒවා අහන්න ළමයින් කැඳවාගෙන එන්නෙ නැහැ.”එඩ්වඩ් හා චරිතා පවසන්නේ එය ඔවුන්ට කඳුළක් එක් කළ සිදුවීමක් වූ බවයි. මෙවර ඔවුන්ගේ යුරෝපා සංචාරයේදී දරුවන් වෙනුවෙන් වැඩසටහන් රැසක් ක්‍රියාත්මක කිරීමටත් ඒවා ආගමික මධ්‍යස්ථාන කේන්ද්‍ර කරගෙන පැවැත්වීමටත් ඔවුහු අදහස් කරති.මේ ළමයි පිටරවල ජීවත් වුණත් ඔවුන් ලක් මවගේ දරුවෝ. සමහර විට මේ දරුවෝ තමන්ගේ මව් බස සිංහල කතා කරන්න නොදන්නවා වෙන්න පුළුවන්. එහෙම කියාල ඒ ළමයි ප්‍රතික්ෂේප කරන්න අපිට බැහැ.විශාරද එඩ්වඩ්ගේ හා චරිතාගේ ගීතාවලිය විශිෂ්ට මව්ගුණ හා බුදු ගුණ ගී රැසකින් හා ළමා ගී රැසක්ද ඇතුළත්. ඒ වගේම ඔවුන්ගේ ගීතයන්හි ප්‍රේමයද අනිවාර්යෙන්ම ඇතුළත්ව තිබෙනවා.ළමා ගීත අතරින් ඉදිරියෙන්ම තිබෙන කොපර කොපර පිපිඤ්ඤා , රජ්ජුරුවෝ උඩයි උඩයි, කටු අකුළේ , සුළඟක්වී, චක්ගුඩු ගුඩු ගුඩු යනාදි ගීත ඔහු ගායනා කරන්නට අදහස් කරන්නේ විදෙස් ගතව සිටින මේ ස්වදේශික දරුවන් සමඟයි. එය ඔවුන්ගේ සිත් තුළ ජාතික හැඟීම මෙන්ම ගහකොළ පිළිබඳ ඇල්මක් ඇති කිරීමටත් හේතු වනු ඇත. ඒ අනුව මේ සීත සමය අන් කරවදාටත් වඩා විදෙස්ගත ශ්‍රීලාංකිකයන්ට මව්බිමේ උණුසුම ගෙන එනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>15</day>
    </date>
    <link>http://www.dinamina.lk/2010/10/15/_art.asp?fn=f1010153</link>
    <topic/>
    <author>සටහන බුද්ධික සමන් ගුණවර්ධන ඡායාරූප සුලෝචන ගමගේ</author>
    <content>ඕපාදූප කට කතා අහන්න කවුරුත් කැමතියි. සමහර පුවත් මාධ්‍යවලින් ප්‍රචාරය වෙන්නත් කලින් රට පුරා කට කතාවලින් ප්‍රචාරය වූ අවස්ථාත් අප දැක තිබෙනවා “රට වටකර වැට බැන්දත්, කට වටකර වැට බඳීන්න බැහැලූ” ගමේ පොදු ළිඳ ළඟට එකතු වන ගැහැනු කට කතා කියන්නත් කට කතා පතුරවන්නත් හැබෑ දක්ෂයෝ කියලයි ගමේ උදවිය කියන්නේ. ඒත් මේ කතා කරන්න යන ඕපාදූප නම් ඊට වෙනස්.මේ කතා කරන්නේ ගමේ ගොඩේ ඕපාදූප නෙවෙයි. දේශපාලන කරලියේ තිරයෙන් පිටුපස සිදුවන ඕපාදුපයි. දේශපාලන වේදිකාවේ මහ ඉහළින් විවේචන කරන පක්ෂ විපක්ෂ මතවාද මතභේද මැද පාර්ලිමේන්තුවේ මහ විවාද මැද ප්‍රබල වාග් ප්‍රහාරයන් එල්ල කරගන්නා දේශපාලන දැවැන්තයින් පාර්ලිමේන්තු ලොබියේ ආපන ශාලාවේ හෝ වෙනත් උත්සව අවස්ථාවලදී හමුවී කැමරා ඇසින්, මයික්‍රෆෝනයෙන් මිදී කරන කතාබහ පිළිබඳවයි මේ ඕපාදූප කතාවෙන් කියන්නේ. එෆ් එම් 103.6 සත් එෆ් එම් ඔස්සේ සෙනසුරාදා උදෑසන 8 සිට 9 දක්වා විකාශ වන රතුඑළිය වැඩසටහන පිළිබඳවයි අප මේ කතා කරන්නේ.‘රතු එළිය’ හරහා දේශපාලන ලෝකයේ ඕපාදූප ගෙන එන ඒ ඕපාදූපකරුවන් දෙදෙනා පසුගියදා අපට මුණගැසුණා. ඒ චන්දන බණ්ඩාර සමඟ නිපුන් ඒකනායකයි.දැනට ‘සිළුමිණ’ පුවත්පතේ සතියේ පොලිටිකල් දෝංකාරය දේශපාලන තීරු ලිපිය ලියන චන්දන, ශ්‍රී ලංකා ගුවන් විදුලි සංස්ථාවේ සිංහල වෙළෙඳ සේවයේ නිවේදකයකු වශයෙන් වසර හතරක් සේවය කළ අතර මැක්ස් රූපවාහිනියේ නිවේදකයකු වශයෙන් කටයුතු කළ ඔහු කෑගල්ල රංවල මහානාග විද්‍යාලයේ ආදි සිසුවෙකි.නිපුන් කොළඹ විශ්වවිද්‍යාලයේ මානව සම්පත් කළමනාකරණ උපාධිධරයකු හා දෙවන වසර නීති ශිෂ්‍යයකු වන අතර දැනට සමූපකාර හා වෙළෙඳ අමාත්‍යාංශයේ මාධ්‍ය ලේකම් වශයෙන්ද කටයුතු කරන ඔහු මහනුවර ත්‍රිත්ව විද්‍යාලයේ ආදි ශිෂ්‍යයෙකි.සත් එෆ් එම් හරහා මෙවැනි වැඩසටහනක් ආරම්භ වූයේ ඇයි දැයි මම නිපුන්ගෙන් ඇසුවා.පත්තර නොකියවන ජනතාවට මෙවැනි තොරතුරු ගෙනයන්න හොඳම මාධ්‍යය ;වන්නේ ගුවන් විදුලිය කියලා අපි හිතුවා. දවසක් චන්දනයි මමයි මේ ගැන කතාවෙලා සත් එෆ් එම් සභාපති ලක්ෂ්මන් හුළුගල්ල මහතාට ඒ ගැන දැනුම් දුන්නා.එතුමා අපට මේ වැඩසටහන කරගෙන යන්න අවස්ථාව ලබා දුන්නා.”ඒ කතාවට චන්දන ද එකතු වුණා.“සාමාන්‍යයෙන් ඉරිදා පුවත්පත්වල මෙවැනි තොරතුරු තිබෙන කොළම් පළ වෙනවා. ඒත් පුවත්පතක එවැනි කාරණා සටහන් කරන්න තිබෙන ඉඩකඩ හරිම අඩුයි.  අපි හිතුවා ඒ තොරතුරු ඊටත් වඩා රසවත්ව ලේඛන කලාවෙන් ඔබ්බට ගිය සන්නිවේදන මාධ්‍යයක් හරහා ජනතාවට ගෙනයන්න අවශ්‍යයි කියලා. ඒ විදියටයි “රතු එළිය” නිර්මාණය වුණේ.කාර්යබහුල ජීවිත ගතකරන බොහෝදෙනාට පුවත්පත් කියවීමට ඉඩ ලැබෙන්නේ ඉතාමත් කලාතුරකින්.ඒත් එවැනි අයට මේ වැඩසටහන හරහා ඒ තොරතුරු දැන ගැනීමට අවස්ථාවක් උදාවෙනවා. එහෙත් නිපුන් සහ චන්දන මේ කරන කාර්යය එක්තරා අතකින් ‘දැලි පිහියෙන් කිරි කෑමක්ද? කියාත් මම චන්දනගෙන් විමසුවා.ඇත්තෙන්ම දේශපාලනඥයින් සමඟ අන්‍යෝන්‍ය විශ්වාසයකින් තොරව මේ දේවල් ප්‍රචාරය කරන්න බැහැ. දැනටමත් අපි දේශපාලනඥයින් සමඟ දැඩි විශ්වාසයක් හා හොඳ සම්බන්ධතාවක් පවත්වාගෙන යනවා. ඒ නිසා අපට පක්ෂ විපක්ෂ බේදයකින් තොරව මේ කරුණු නිවැරැදිව සමබරව ගෙන එන්න හැකියාව ලැබී තිබෙනවා.“ඒ වගේම අපි දේශපාලනඥයින්ගේ පෞද්ගලිකත්වයට හානිවන ආකාරයේ තොරතුරු දේශපාලන පෞරුෂයට හානිවන තොරතුරු හා අපහාසයට පත්වන තොරතුරු ඉදිරිපත් කරන්නෑ. දේශපාලනයට අදාළ ඕපාදූප විතරයි අපි කියන්නේ. විශේෂයෙන් දේශපාලන ලෝකයේ නොපෙනෙන හිතවත්කම් අපි ජනතාවට පෙන්වා දෙනවා.සෑම සෙනසුරාදාවකම උදෑසන 8 – 9 අතර කාලයේ සත් එෆ් එම් හරහා ඔබට මේ දේශපාලන ඕපාදූප රසවිඳිය හැකියි. ඒ අතර මිහිරි ගී රස විඳීමටත් ඉඩ ලැබෙන බව නිපුන් මතක් කළා. මේ වැඩසටහන නිෂ්පාදනයෙන් රුචිර දිලාන් සහ කසුන් කැලුම් සහය වන අතර සහය නිෂ්පාදනය ඉසුරු වික්‍රමවර්ධනගෙනි. වැට බැඳිය යුතු තැන්වලට වැට බැඳ කට කතා ඇසීමට නිපුන් සහ චන්දන ඔබටත් ආරාධනා කළා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010162</link>
    <topic>ලෝක ආහාරදිනය අදයි</topic>
    <author>සමන්මලී පි‍්‍රයශාන්ති, මානෙල් පුෂ්පකුමාරි</author>
    <content>ලෝක ආහාර දිනය අද (16) ට යෙදී ඇත. “කුසගින්නට එරෙහිව පෙළ ගැසෙමු” යන්න මෙවර ලෝක ආහාර දින තේමාව වී තිබේ.මෙය සැමරීම සඳහා උත්සවයක් අද ගන්නෝරුව ජාන හා පැලෑටි සම්පත් මධ්‍යස්ථනයේ දී පැවැත්වේ. “එක්ව නැඟී සිට සාගිනි නිවාලමු” යන්න මෙහි තේමාව වේ.මේ පිළිබඳ ජනතාව දැනුම්වත් කිරීමේ පා ගමනක් ගැටඹේ ක්‍රීඩාංගනයෙන් ආරම්භ වී ගන්නෝරුව ජාන හා පැලෑටි මධ්‍යස්ථානය දක්වා පැමිණීමට නියමිත ය.එක්සත් ජාතීන් ගේ ආහාර හා කෘෂිකර්ම සංවිධානයේ නේවාසික නියෝජිත පැට්‍රික් ටී. එවන්ස් මහතා මෙම උත්සවයේ දී ලෝක ආහාර දින පණිවිඩය ප්‍රකාශයට පත් කරයි.ශ්‍රී ලංකා තේ පර්යේෂණ ආයතනයේ සභාපති ආචාර්ය ජෙරී ජයවර්ධන මහතා මෙහිදී විශේෂ දේශනයක් පවත්වයි. කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහතා ඇතුලු පිරිසක් මේ අවස්ථාවට සහභාගී වීමට නියමිත ය. මේ අතර නිරෝගී දිවිපෙවෙතක් ගත කිරීම සඳහා ස්වභාවික දේ භුක්ති විඳීමට අද දින පටන් හෝ ක්‍රියාත්මක වීම ඉතා වැදගත් බව ජාතික ආයුර්වේද ශීක්‍ෂණ රෝහලේ විශේෂඥ වෛද්‍ය බී. එච්. තෙන්නකෝන් මහතා පවසයි.පාරම්පරික ආයුර්වේදයේ දක්වා ඇති ජීවන දර්ශනය පිළිපැදීමෙන් නිරෝගී දිවි පෙවෙතක් ගත කළ හැකි බවත්, දේශීය වෛද්‍ය ක්‍රමය නීරෝගී දේශයක් උදෙසා නිර්මාණය වී ඇති බවත් හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010163</link>
    <topic>ශ්‍රී ලාංකික ක්‍රීඩක ක්‍රීඩිකාවන්ටඉන්දියාවේ දී ජනපති සුබ පතයි</topic>
    <author/>
    <content>ඉන්දියාවේ නවදිල්ලි නුවර පැවැති පොදු රාජ්‍ය මණ්ඩලීය ක්‍රීඩා උළෙලට සහභාගි වූ ශ්‍රී ලාංකික ක්‍රීඩක ක්‍රීඩිකාවන් සැමට ජනාධිපති මහින්ද රාජපක්‍ෂ මහතා සිය සුබ පැතුම් පිරිනැමීය.ඉන්දීය රජයේ ආරාධනයකට අනුව ක්‍රීඩා උළෙලේ සමාප්තියට සහභාගි වීම සඳහා නවදිල්ලි නුවරට ගිය ජනාධිපතිවරයා මේ ක්‍රීඩක ක්‍රීඩිකාවන් මුණගැසීමෙන් පසු සිය සුබ පැතුම් පිරිනමා ඇත.වසර 72කට පසුව පොදු රාජ්‍ය මණ්ඩලීය ක්‍රීඩා උළෙලකදී බොක්සිං රන් පදක්කමක් දිනා දුන් මංජු වන්නිආරච්චි ක්‍රීඩකයාගේ දක්‍ෂතා විශේෂ ඇගයීමකට ලක්කළ ඒ මහතා, තම පුහුණුවීම් කටයුතු සඳහා අවශ්‍ය පහසුකම් ලබා දෙන ලෙසට ශ්‍රී ලංකා ක්‍රීඩක ක්‍රීඩිකාවෝ කළ ඉල්ලීමට පිළිතුරු දෙමින් ඒ සඳහා දියගම මහින්ද රාජපක්‍ෂ ක්‍රීඩාංගණය යොදා ගත හැකි බව කීවේය.තවද ලබන 2018 දී පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවේ පැවැත්වීමට නියමිත අතර ඒ සඳහා දැන්ම සූදානම් විය යුතු බවද සඳහන් කළේය.මේ අවස්ථාවට සහභාගි වී දිරිමත් කිරීම අනාගත ක්‍රීඩා කටයුතුවලට විශාල ශක්තියක් බව පැවැසූ එම ක්‍රීඩක ක්‍රීඩිකාවෝ ලොකු පොඩි සැමට ලෙන්ගතුව කටයුතු කරන මෙවන් රාජ්‍ය නායකයෙකු මීට පෙර හමු නොවූ බවත් අවධාරණය කළේය.මේ අතර ජනාධිපති මහින්ද රාජපක්‍ෂ මහතාගේ පෞද්ගලික වෛද්‍ය ඊලියන්ත වයිට් මහතාගෙන් ප්‍රතිකාර ලබාගැනීමට අවශ්‍ය කඩිනම් පහසුකම් සළසන බවද ජනාධිපතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010165</link>
    <topic>පේරාදෙණි සිසුවෝ ගලහ හන්දියේ කලහකාරී වෙති</topic>
    <author>සමන්ති වීරසේකර</author>
    <content>පේරාදෙණිය විශ්වවිද්‍යාලයේ දෙදහසක පමණ සිසු පිරිසක් ඊයේ (15දා) දහවල් පේරාදෙණිය ගලහ හන්දියට රැස්වී ප්‍රධාන මාර්ගය අවහිර වන පරිදි ටයර් ගිනි තබමින් කලහකාරී ලෙස විරෝධතාවයක නියැලුණහ.මේ සිසු පිරිස පැය දෙකක පමණ කාලයක් විරෝධතාවයේ නිරත වූ අතර පොලිසිය සමඟ ගැටුමක් ඇතිකර ගැනීමට උත්සාහ දැරුව ද, පොලිසිය එය නොතකා මාර්ගයේ තදබදය අවම වන පරිදි මහජනතාවට පහසුව සලසන අන්දමින් ක්‍රියාකිරීම හේතුවෙන් සිසුන් යළි විශ්වවිද්‍යාලය වෙත ගියහ.උසස් අධ්‍යාපන ඇමතිවරයාගේ කටයුතුවලට බාධා කළ සිද්ධියට සම්බන්ධ යැයි කියන රක්ෂිත බන්ධනාගාර ගතව සිටින සිසුන් හතරදෙනාට අමතරව තවත් සිසුන් හතර දෙනෙකු අත්අඩංගුවට ගැනීමට පේරාදෙණිය පොලිසිය මගින් සිදු කරන පරීක්ෂණ සඳහා ද ඇතැම් සිසුන් උරණ වී සිටිති.එම සියලු කරුණු සම්බන්ධයෙන් සිසුහු මෙම විරෝධතාවය පවත්වා තිබේ.පේරාදෙණිය පොලිසියේ ස්ථානාධිපති ප්‍රධාන පොලිස් පරීක්ෂක උපාලි නාරම්පනාව මහතාගේ මෙහෙයවීමෙන් වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010166</link>
    <topic>ගුරුවරුන්ටත්සංඥා භාෂාව</topic>
    <author>දයා පෙරේරා</author>
    <content>බිහිරි පුද්ගලයන් අදහස් ප්‍රකාශ කරන සංඥා භාෂාව ඉගැන්වීමේ භාෂාවක් වශයෙන් භාවිත කිරීම සඳහා ගුරුවරුන්ව පුහුණු කිරීමේ වැඩසටහනක් අධ්‍යාපන අමාත්‍යාංශය ක්‍රියාත්මක කරයි.සංඥා භාෂාව ඉගැන්වීමේ භාෂාවක් වශයෙන් ජාතික අධ්‍යාපන ආයතනය විසින් පිළිගනු ලැබ ඇත. එම භාෂාව පිළිගත් භාෂාවක් ලෙස ඉකුත්දා ඇමැති මණ්ඩලයෙන් ද අනුමැතිය ලැබිණි.දැනට රජයේ පාසල් හා උපකෘත විශේෂිත පාසල්වල බිහිරි සිසුන් දෙදහසකට ආසන්න පිරිසක් ඉගෙනුම ලබති. ඔවුනට උගන්වන විශේෂ ගුරුවරුන්ට සංඥා භාෂාව පිළිබඳ මනා දැනුමක් ලබාදීමට මේ ගුරු පුහුණු වැඩසටහන ක්‍රියාත්මක කැරේ.ශ්‍රවන ඌනතා සහිත දරුවන් ද සෙසු සාමාන්‍ය දරුවන් සමඟ ඉගෙනුම ලැබිය යුතු බැවින් ඔවුන් ගේ අදහස් ප්‍රකාශ කරන සංඥා භාෂාව සාමාන්‍ය ගුරුවරුන්ටත් ඉගැන්වීමටත් අධ්‍යාපන අමාත්‍යාංශයේ නොවිධිමත් හා විශේෂ අධ්‍යාපන ශාඛාව කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010167</link>
    <topic>අපනයන ආදායමඩොලර් මිලි.4280යි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ අපනයන ආදායම අමෙරිකානු ඩොලර් මිලියන 4280.05 දක්වා වර්ධනය වී ඇතැයි ශ්‍රී ලංකා මහ බැංකුව සඳහන් කරයි.මේ වසරේ ජුලි මාසය අවසන් වන විට එම අගය පෙන්නුම් කරන අතර එය පසුගිය වසරේ මුල් මාස 7 ට සාපේක්ෂව සියයට 11.4ක වර්ධනයක් බව ශ්‍රී ලංකා මහ බැංකුවේ ආර්ථික හා පර්යේෂණ අංශයේ අධ්‍යක්ෂ කේ. ඩී. රණසිංහ මහතා ‘දිනමිණ’ ට පැවැසීය.කෘෂිකාර්මික මෙන්ම කාර්මික අංශයේ ද මේ අපනයන මර්ධනය පෙන්නුම් කරන අතර පසුගිය වසරේ මුල් මාස 7 පැවැති කෘෂිකාර්මික අපනයන ආදායම වන අමෙරිකානු ඩොලර් මිලියන 881.54ක අගයෙහි සියයට 23.5ක වර්ධනයක් පෙන්නුම් කරමින් මේ වසරේ මුල් මාස 7 තුළ එම අගය අමෙරිකානු ඩොලර් මිලියන 1090.19 දක්වා ඉහළ නැඟි බවද හෙතෙම පෙන්වා දෙයි.පසුගිය වසරේ මුල් මාස 7 තුළ පැවැති කාර්මික අංශයේ අපනයන ආදායම වූ අමරිකානු ඩොලර් මිලියන 2908.69 ක අගයෙහි සියයට 7.9ක වර්ධනයක් පෙන්නුම් කරමින් මේ වසරේ මුල් මාස 7 තුළ 3138.34 දක්වා වර්ධනය වී තිබේ.මීට අමතරව පසුගිය වසරේ එම කාල වකවානුවට සාපේක්ෂව මේ වසරේ දී විදේශ සේවා නියුක්තිකයන්ගේ ප්‍රේෂණ අගය අමෙරිකානු ඩොලර් මිලියන 2141.32 දක්වා වර්ධනය වී තිබෙන බවද ශ්‍රී ලංකා මහ බැංකුව පෙන්වා දෙයි.මේ අතර අපනයන ආදායම හා ආනයන වියදම සැළකීමේ දී අදාළ කාලය තුළ වෙළෙඳ ශේෂය අමෙරිකානු ඩොලර් මිලියන 3364 දක්වා වැඩි වී තිබෙන බවද මහ බැංකුව කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010168</link>
    <topic>අය-වැය විවාදයටදින දාහතක්</topic>
    <author>දයා පෙරේරා, ස්වර්ණා විජේකෝන්</author>
    <content>අයවැය විවාදයට දින දාහතක් වෙන් කෙරේ. අයවැය පිළිබඳ දෙවන වර කියැවීමේ විවාදය සඳහා දින හයක් ද, තෙවනවර කියැවීමේ කාරක සභා අවස්ථාවේ විවාදය සඳහා දින එකොළහක් ද වශයෙන් මේ දින ගණන වෙන් කර ඇත.2011 අයවැය ජනාධිපති මහින්ද රාජපක්‍ෂ මහතා විසින් ලබන නොවැම්බර් විසි දෙවැනිදා පාර්ලිමේන්තුවට ඉදිරිපත් කිරීමට නියමිතය. අයවැය පිළිබඳ දෙවැනිවර විවාදය නොවැම්බර් විසිදෙවැනිදා සිට විසිහත්වැනිදා දක්වා පැවැත්වෙන අතර, මීට අදාළ ඡන්ද විමසීම නොවැම්බර් විසිහත්වැනිදා පස්වරුවේ සිදු කෙරේ.අයවැය තෙවනවර විවාදය නොවැම්බර් විසිනවවැනිදා සිට දෙසැම්බර් දහවැනිදා දක්වා පැවැත්වෙන අතර, තෙවන වර විවාදය සඳහා ඡන්දය විමසීම දහවැනිදා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n1010169</link>
    <topic>සරසවි සිසුන් පොලිසියට පහරදීම ගැන සොයන්න විශේෂ කණ්ඩායමක් පත් කෙරේ</topic>
    <author>භක්ති ධර්මපි‍්‍රය මෙන්ඩිස්</author>
    <content>කොළඹ උසස් අධ්‍යාපන අමාත්‍යාංශ භූමියේදී කලහකාරී ලෙස හැසිරෙමින් සරසවි ශිෂ්‍යයන් විසින් පොලිස් නිලධාරීන්ට පහර දීමේ සිද්ධිය සම්බන්ධයෙන් පරීක්ෂණ පැවැත්වීම සඳහා පොලිස් අධිකාරිවරයකුගේ ප්‍රධානත්වයෙන් යුත් විශේෂ පොලිස් කණ්ඩායමක් පත්කර තිබේ.සිද්ධියෙන් තුවාල ලැබූ පොලිස් නිලධාරීන් හය දෙනකු සහ සරසවි සිසුන් හයදෙනකු කොළඹ ජාතික රෝහලේ ඊයේ (15) පස්වරු වන විටත් ප්‍රතිකාර ලබමින් සිටි බව පොලිස් මාධ්‍ය ප්‍රකාශක පොලිස් අධිකාරී පි‍්‍රශාන්ත ජයකොඩි මහතා පැවැසීය.දැනට රිමාන්ඩ් භාරයේ පසුවන පේරාදෙණිය සහ රජරට විශ්වවිද්‍යාල වල සිසුන් හයදෙනා නිදහස් කරන ලෙස ඉල්ලා විරෝධය දැක්වීමට පා ගමනකින් පැමිණ කොළඹ වෝඩ් පෙදෙසේ පිහිටි උසස් අධ්‍යාපන අමාත්‍යාංශයට කඩා වැදුනු අන්තර් විශ්වවිද්‍යාල බල මණ්ඩලයේ සිසුන් පිරිසක් අමාත්‍යාංශ ගේට්ටු කඩා අමාත්‍යාංශ දේපළවලට හානි සිදු කළේ ය. එහිදී ඔවුන්ව නවතාලන්නට උත්සහ ගත් අවස්ථාවේ පොලිසියට ගල් මුල් ප්‍රහාර එල්ල කරමින් පහර දී ඇත.එහිදී පොලිසියේ පුද්ගලයන් විසිදෙනකු තුවාල ලබා පෙරේදා (14) සවස රෝහල් ගත කළ අතර සරසවි සිසුන් ද දස දෙනකු රෝහල් ගත කෙරිණි.මේ වන විට මෙම සිද්ධිය සම්බන්ධයෙන් සරසවි සිසුන් විසි එක් දෙනකු පොලිසිය විසින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101610</link>
    <topic>අන්තරේ එකම අරමුණරජය අපහසුතාවට පත්කිරීමයි</topic>
    <author>සමන්මලී පි‍්‍රයශාන්ති</author>
    <content>විශ්වවිද්‍යාල වලට පැමිණෙන නවක සිසුන්ට නවක වදය ලබා දී බලහත්කාරයෙන් උද්ඝෝෂණවලට සහභාගී කර ගැනීමට අන්තර් විශ්වවිද්‍යාල ශිෂ්‍ය බල මණ්ඩලය කටයුතු කරන බව විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහතා පවසයි.අන්තර් විශ්වවිද්‍යාල ශිෂ්‍ය බල මණ්ඩලය විශ්වවිද්‍යාල පනත යටතේ පිළිගත් ශිෂ්‍ය සංගමයක් නොව එක්තරා දේශපාලන පක්ෂයක වුවමනාවන් මත අටවා ගත්තක් බව ද සභාපතිවරයා “දිනමිණ” ට කීය.ලබන නොවැම්බර් මාසයේ දී විරෝධතා ව්‍යාපාර ඇතුළු කඩාකප්පල්කාරී ක්‍රියාවන් වැඩි වශයෙන් ක්‍රියාත්මක කිරීමට අන්තර් විශ්වවිද්‍යාල ශිෂ්‍ය බල මණ්ඩලය සූදානම් වන බවට තොරතුරු ලැබී තිබෙන බවත් ඒ මහතා කීවේය.උසස් අධ්‍යාපන අමාත්‍යාංශය ට පෙරේදා (14) කඩා වැදී කලහකාරී ලෙස හැසිරීම එම බල මණ්ඩලයේ ඉදිරි වැඩසටහන්වල පෙර නිමිත්තක් බව ද ඔවුන් ගේ අරමුණ රජය අපහසුතාවට පත් කිරීම බවද හෙතෙම ප්‍රකාශ කළේ ය.මේ බල මණ්ඩලයේ ප්‍රධාන තනතුරු දරන්නේ විශ්වවිද්‍යාල අධ්‍යාපනය නොලබන බාහිර පිරිසක් බවත්, ඔවුන් විශ්වවිද්‍යාල සිසුන් දඩමීමා කරගෙන දේශපාලන පක්ෂයකට වාසි ලබා දීමට කටයුතු කරන බවත් සමරනායක මහතා සඳහන් කළේය.මෙවැනි කඩාකප්පල්කාරී ක්‍රියාවන් සිදු කිරීම මඟින් ඔවුන් උත්සහ ගන්නේ 87, 88 කාලයේ මෙන් කලහකාරී යුගයක් යළිත් ඇති කිරීම බව ද සභාපතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101611</link>
    <topic>බසයේ දී ශිෂ්‍යාවකටඅනඟ රැඟුම් පෑකොස්තාපල්ට වැඩ වරදී</topic>
    <author>බන්ධුල ගුණසේකර සහඇඹිලිපිටිය සමූහ - සූරියවැව සමූහ</author>
    <content>ඇඹිලිපිටියේ, උඩගම ප්‍රදේ්ශයේ පෞද්ගලික උපකාරක පන්තියකට පැමිණ ආපසු සිය නිවෙස බලා යමින් සිටි ශිෂ්‍යාවක බස් රථය තුළදී හිංසනයට ලක් කළ පොලිස් කොස්තාපල් වරයකු කොළඹගෙ ආරේ දී ප්‍රදේශවාසීන් විසින් පහර දී අල්ලා ගැනීමෙන් පසු උඩවලව පොලිසියට භාරදී ඇත.ඇඹිලිපිටියේ සිට රත්නපුරය බලා ධාවනය වූ බස් රථයක ගමන් ගත් දැරියකට හිරිහැර වන අයුරින් හැසිරුණු හිංසනයට ලක්කළ බව කියන පුද්ගලයා බක්කිඇල්ල පොලිසියේ පොලිස් කොස්තාපල් වරයකු බවත්, තිස් හැවිරිදි (30) අවිවාහකයකු බවත් හෙළිවී තිබේ.පල්ලේබැද්ද ප්‍රදේශයේ පදිංචි කරුවකු වූ මේ කොස්තාපල් වරයා (14 දා) ඇඹිලිපිටිය මහේස්ත්‍රාත් අධිකරණය හමුවට ඉදිරිපත් කරන ලදුව මේ ඔක්තෝබර් මස 27 වැනි දින දක්වා රක්ෂිත බන්ධනාගාර ගත කෙරිණි.උඩවලව පොලිස් ස්ථානාධිපති ප්‍රධාන පොලිස් පරීක්ෂක කරුණාසේන ගමගේ මහතාගේ උපදෙස් මත අපරාධ විමර්ශන අංශය සිද්්ධිය සම්බන්ධයෙන් වැඩිදුර පරීක්ෂණ කටයුතු සිදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101612</link>
    <topic>ඉන්දීය සුදු මාල ගිරවෙක්රේගු අත්අඩංගුවේ</topic>
    <author>සුභාෂිණී සේනානායක</author>
    <content>ඉතා වටිනා දුර්ලභ ගණයේ ඉන්දියානු සුදු මාල ගිරවකු මෙරටට ගෙන ආ පුද්ගලයකු එම මාල ගිරවා සමඟ රේගුව මගින් අත්අඩංගුවට ගෙන තිබේ.ආනයනය කිරීමට තහනම් Indian ring neck parakect  නමැති මේ ගිරවා මාලදිවයිනේ සිට ඊයේ (15) මෙරටට රැගෙන විත් තිබේ.මෙවැනි පක්‍ෂියෙකු ආනයන කිරීමට වනජීවී අධ්‍යක්‍ෂගේ විශේෂ අවසරයක් ගත යුතුය.අනවසරයෙන් ගෙන ආ මෙම පක්‍ෂියා ජාතික සත්තු වත්තට භාර දෙන බව නියෝජ්‍ය රේගු අධ්‍යක්‍ෂ ලාලිත වීරසිංහ මහතා කියයි. සහකාර රේගු අධිකාරි තිලක් මෙන්ඩිස් මහතා ඉන්දියානු සුදු මාල ගිරවා අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101613</link>
    <topic>දින දෙකක දී මත්ද්‍රව්‍යජාවාරම්කරුවන් 935ක් දැලේ</topic>
    <author>චන්ද්‍රිකා පෙරේරා</author>
    <content>මත්ද්‍රව්‍ය මර්දනය සඳහා පිහිටුවන ලද විශේෂ පොලිස් ඒකක මඟින් ඉකුත් දින දෙකේ දී රටපුරා අත්අඩංගුවට ගැනීම් 935 ක් සිදු කැර තිබේ.හෙරොයින් මිලි ග්‍රෑම් 121,349ක් හා ගංජා මිලි ග්‍රෑම් 2,188,323ක් ඇතුළු වෙනත් වර්ගවල මත්ද්‍රව්‍ය තොගයක් එහිදී අත්අඩංගුවට ගෙන ඇත.ඉකුත් 13 දා සෑම පොලිස් ස්ථානයකම වෙනම ඒකකයක් ලෙස මේවා පිහිටුවන ලද අතර ඔවුන් සිදු කරන වැටලීම් පිළිබඳ වාර්තාවක් පැය 12 කට වරක් එනම් සෑම දිනකම උදේ 7.00 ට හා සවස 7.00 ට පොලිස්පතිවරයා වෙත ලබාදීම අනිවාර්යයෙන් ම කළ යුතු බව පරිපාලන හා අපරාධ පිළිබඳ ජ්‍යෙෂ්ඨ නියෝජ්‍ය පොලිස්පති එන්. කේ. ඉලංගකෝන් මහතා පැවැසීය.මහා පරිමාණ ජාවාරම්කරුවන් අත්අඩංගුවට ගැනීමේ මූලික අරමුණෙන් මෙය පිහිටුවා ඇත.වැටලීම් ඒකක නිසි පරිදි ක්‍රියාත්මක ද යන්න පොලිස්පති විසින් ඍජුවම අධීක්ෂණයට ලක් කෙරෙන අතර පෙරේදා (14) පානදුර හා කළුතර පොලිස් ස්ථාන වෙත හදිසියේ ගිය පොලිස්පති මහින්ද බාලසූරිය මහතා වැටලීම් සටහන් පරීක්‍ෂාවට ලක්කැර ඇත.“මතට තිත” වැඩපිළිවෙළ විධිමත්ව සාර්ථක කැර ගැනීම සඳහා ජනාධිපතිවරණයේ උපදෙස් මත මේ ඒකකය පිහිටු විණි.පොලිස්පති ආචාර්ය මහින්ද බාලසූරිය මහතා ගේ උපදෙස් මත පරිපාලන හා අපරාධ පිළිබඳ ජ්‍යෙෂ්ඨ නියෝජ්‍ය පොලිස්පති එන්. කේ. ඉලංගකෝන් මහතාගේ අධීක්‍ෂණය යටතේ වැටලීම් ඒකක ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101614</link>
    <topic>කඩුවෙල ගණිකා නිවෙසක් වටලාකාන්තාවන් 3ක් ඇතුළු 5ක් අත්අඩංගුවට</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>නවාතැන්පලක් ලෙස කඩුවෙල කොතලාවලපුර නිවෙසක පවත්වාගෙන ගිය ගණිකා මඩමක් වටලා එහි ප්‍රධාන කළමනාකරු, සහකාර කළමනාකරු සමඟ කාන්තාවන් තිදෙනකු ද නුගේගොඩ මිරිහාන කොට්ඨාස බුද්ධි ඒකකය මගින් අත්අඩංගුවට ගෙන ඇත.මේ කාන්තාවන් බොරලැස්ගමුව හෝකන්දර ලුණුවිල යන ප්‍රදේශවල පදිංචි 17, 21 හා 28 යන වයස්වල අයවලුන් බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101615</link>
    <topic>යුද හමුදා සෙබළාකපා කොටා ඝාතනය කරයි</topic>
    <author>මතුගම සංචාරක අගලවත්ත විශේෂ</author>
    <content>පැලවත්ත යුද හමුදා කඳවුරේ සේවය කළ සෙබළෙකු රාත්‍රී කාලයේ අසල නිවෙසකට ඇතුළුවීමට ගිය අවස්ථාවකදී නිවැසියන් හා අසල්වාසීන් ඔහු ලුහුබැඳ ගොස් පොලුවලින් පහර දී කපා කොටා මරා දමා ඇත.මේ පහර දීමෙන් මියගොස් ඇත්තේ හමුදා සෙබළෙකු වන මාවතගම පැලැස්සේ පදිංචි තිදරු පියකු වන 31 හැවිරිදි ෂර්විල් දිනුක් ප්‍රනාන්දු නමැත්තෙකි.සෙබළා රාත්‍රී කාලයේ මේ නිවෙසට ඇතුල්වීමට උත්සාහ කළේ ඇයිද යන්න පිළිබඳව පොලිසිය පරීක්‍ෂණ පවත්වයි.මීගහතැන්න පොලිස් ස්ථානාධිපති හිමාල රාජපක්‍ෂ හා අපරාධ අංශයේ ස්ථානාධිපති ගාමිණී රණවීර යන මහත්වරු පරීක්‍ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=n10101616</link>
    <topic>කපා කොටා ඝාතනය කළතරුණයකුගේ සිරුරක්</topic>
    <author>අත්තනගල්ල විශේෂ ජයවීර සුගතපාල</author>
    <content>කපා කොටා ඝාතනය කළ තරුණයකුගේ සිරුරක් නිට්ටඹුව පොලිස් වසමට අයත් උදම්මිට ප්‍රදේශයේ පාරක තිබී ඊයේ (15) දා උදෑසන නිට්ටඹුව පොලිසියට හමුවී ඇත. ඝාතනයට ලක්ව ඇති තරුණයා උදම්මිට පදිංචිව සිටි 25 හැවිරිදි ප්‍රසන්න ජයකොඩි නැමැත්තකු බව පොලිසිය හඳුනාගෙන ඇත.මොහු 13 දා රාත්‍රියේ උදම්මිට අවන්හලකදී ගැටුමක් ඇතිකර ගෙන ඇති බවද පොලිස් පරීක්ෂණවලදී අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010161</link>
    <topic>නැ’හිර බස් සේවාවේ ශීඝ්‍ර වර්ධනයක්</topic>
    <author>දිගාමඩුල්ල සංචාරක – පියසේන වතුදුර</author>
    <content>අම්පාර, මඩකළපුව සහ ත්‍රිකුණාමලේ දිස්ත්‍රික්ක තුනේ බස් සේවාවන් වසරක් ඇතුළත ශීඝ්‍ර දියුණුවක් ලබා ඇතැයි නැගෙනහිර පළාත් සභාවේ අධ්‍යාපන, සංස්කෘතික, ඉඩම්, ඉඩම් සංවර්ධන, හා ප්‍රවාහන ඇමැති විමලවීර දිසානායක මහතා පවසයි.නැගෙනහිර පළාත් ප්‍රවාහන අධිකාරිය විසින් මේ වන විට දිස්ත්‍රික්ක තුනේ මාර්ග 114 ක කිලෝමීටර් 45006.8 ක් තුළ බස් රථ 537 ක් ධාවනය කෙරේ.වැඩි ජනගහනයක් නොමැති ගම්මාන සහ නගරය අතර ප්‍රවාහනය සැලසීම පිණිස බස් රථ හිමියන්ට පාඩුවක් නොවන අන්දමට ‘ගැමිසැරිය’ ව්‍යාපෘතිය යටතේ බස් රථ 30 ක් දිස්ත්‍රික්ක තුනේම ධාවනය කෙරේ. ඉන් බස් රථ 15 ක් අම්පාර, 9 ක් මඩකළපුව සහ 6 ක් ත්‍රිකුණාමලය දිස්ත්‍රික්ක වල ධාවනය කෙරේ.ගම්බද ප්‍රදේශවල සිට නගරයේ පාසල් කරා එන දරු දැරියන්ට සහනදායි ගාස්තුවක් අය කරමින් ‘සිසු සැරිය’ ව්‍යාපෘතිය ක්‍රියාත්මක කෙරේ.අම්පාර දිස්ත්‍රික්කය තුළ සිසු සැරිය බස් සේවාවන් 16 ක්ද, මඩකලපුව 07 ක් සහ ත්‍රිකුණාමලයේ 11 ක්ද වශයෙන් නැගෙනහිර පුරා බස් සේවාවන් 34 ක් යොදවා ඇත. 2009 ඔක්තෝබර් මාසය වන විට දිස්ත්‍රික්ක තුනේ ධාවනය වූ බස් රථ සංඛ්‍යාව 283 කි. 2010 අගෝස්තු මාසය වන විට බස් රථ 358 ක් දක්වා බස් රථ 100 ක් වැඩිවී ඇත.2009 ඔක්තෝබර් මාසය වන විට කිලෝමීටර් 25346.9 ක් ධාවනය වූ අතර 2010 අගෝස්තු මාසය වන විට කිලෝමීටර් 32064.2 ක් දක්වා කිලෝමීටර් 6717.4 ක් දක්වා වැඩි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010162</link>
    <topic>සනීපාරක්ෂක ව්‍යාපෘති රැසකටදස ලක්ෂ 30,860ක ප්‍රතිපාදන</topic>
    <author>ගාමිණී රූපානන්ද - කොළඹ දකුªණ සමූහ</author>
    <content>නව ජල සම්පාදන හා සනීපාරක්ෂක ව්‍යාපෘති රැසක් සඳහා ජාතික ජල සම්පාදන හා ජලාපවහන මණ්ඩලය ගතවූ වසර වෙනුවෙන් රුපියල් දස ලක්ෂ 30,860 ක ප්‍රතිපාදන වැය කර ඇති බැව් ජාතික ජල සම්පාදන හා ජලාපවහන මණ්ඩලයේ සභාපති කරුණාසේන හෙට්ටිආරච්චි මහතා දිනමිණ ට පැවසීය.රජය මගින් ජල සම්පාදන හා සනීපාරක්ෂක අභිමතාර්ථ සාක්ෂාත් කර ගැනීම උදෙසා පසුගිය වර්ෂ වෙනුවෙන් (2009) ප්‍රධාන ව්‍යාපෘති 16 ක් ක්‍රියාවට නංවනු ලැබීය.ආසියානු සංවර්ධන බැංකුව, ජපන් ජාත්‍යන්තර සහයෝගිතා ස්ටින්සියා ඩෙන්මාර්ක් සංවර්ධන ඒජන්සිය, කොරියන් රජය, ජර්මන් KFW ආයතනය, සීඩා SIDA ආයතනය, ඔස්ට්‍රියානු රාජ්‍යය, ඕස්ට්‍රේලියානු රජය, සහ නෙදර්ලන්ත රජය ජල සම්පාදන හා සනීපාරක්ෂක වැඩසටහන් දියත් කිරීම සඳහා මුලික ප්‍රාග්ධනය සපයනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010163</link>
    <topic>කෑගල්ලේ වැඩි මිලට බඩු විකිණූවෙළෙඳුන් 221කට දඩ</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල දිස්ත්‍රික්කය තුළ මේ වසරේ ගතවූ මාස 9 තුළදී පාරිභෝගික නීති රීති උල්ලංඝනය කරමින් අත්‍යාවශ්‍ය ආහාර ද්‍රව්‍ය අලෙවි කළ වෙළෙඳුන් 221 දෙනෙක් කෑගල්ල දිස්ත්‍රික් පාරිභෝගික අධිකාරියේ නිලධාරීන් විසින් කරන ලද වැටලීම් වලදී අත් අඩංගුවට ගෙන ඇත.මෙසේ අත් අඩංගුවට ගත් වෙළෙඳුන් කෑගල්ල, රුවන්වැල්ල, මාවනැල්ල, හෙම්මාතගම, යන මහේස්ත්‍රාත් අධිකරණ වලට ඉදිරිපත් කිරීමෙන් පසුව රුපියල් 709600 ක දඩ මුදල් ගෙවීමට නියම විය.වැඩි මිලට භාණ්ඩ අලෙවි කිරීම, කල් ගතවූ ආහාර ද්‍රව්‍ය අලෙවි කිරීම, මිල ප්‍රදර්ශනය නොකිරීම, ආදී චෝදනා වලට මොවුන් අත් අඩංගුවට ගෙන ඇත. මෙම දිස්ත්‍රික්කය තුළ ඇතැම් වෙළඳුන් අධික මිල ගණන් වලට භාණ්ඩ අලෙවි කරන බවට දිනපතා පැමිණිලි ලැබෙන බවත් මේ නිසා දිනපතාම වැටලීම් සිදු කිරීම කරගෙන යන බවත් කෑගල්ල දිස්ත්‍රික් පාරිභෝගික අධිකාරියේ සම්බන්ධීකරණ නිලධාරී එච්. කේ. ගුණරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010164</link>
    <topic>සූර් වී ශ්‍රීපාද වන්දනාවේ ආවොත්වෙරි මත හිඳෙන තුරු කූඩුවේ</topic>
    <author>එරික් තිලකරත්න – නුවරඑළිය මධ්‍යම සමූහ</author>
    <content>ශ්‍රීපාද වන්දනා සමයේදී මත්පැන් හා මත් ද්‍රව්‍ය පාවිච්චි කොට වන්දනාවේ යෙදෙන්නට එන සියලුම පුද්ගලයන් අත් අඩංගුවට ගෙන ඔවුන්ගේ මත සිඳෙන තුරු සිරකර තබන්නට පියවර ගන්නා බව හැටන් ජ්‍යෙෂ්ඨ පොලිස් අධිකාරී එස්. ඩබ්ලිව්. ස්වර්ණසිංහ මහතා අවධාරණය කර සිටී.ඒ අනුව ශ්‍රී පාද ස්ථානයේ පිවිසුම් මග ආශ්‍රිතව පිහිටි රතු අම්බලම අසල දැනට ඉදි කරමින් පවතින පොලිස් සිර මැදිරිය මේ සඳහා භාවිත කිරීමට පියවර ගන්නා බව සඳහන් කරන ඒ මහතා එසේ එම පියවර ගැනීමට තීරණය කළේ මෙවැනි අයගෙන් ශ්‍රීපාද වන්දනාවේ යෙදෙන්නට එන අනෙකුත් බැතිමතුනට ඔවුන්ගෙන් සිදුවන විවිධ බාධක හිරිහැර වළකා ගැනීමට බවද කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010165</link>
    <topic>කැස්බෑව මාර්ග හතරක්බස්නාහිර පළාත් සභාවට පවරන්නැයි ඉල්ලීම්</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභාවට අයත් මාර්ග 4 ක් කාපට් දමා සංවර්ධනය කිරීම සඳහා බස්නාහිර පළාත් සභාවට පවරා දෙන ලෙස කැස්බෑව නගර සභාවේ ප්‍රතිපක්ෂ මන්ත්‍රීවරු එම නගර සභාවෙන් ඉල්ලා සිටිති.ප්‍රතිපක්ෂනායක සුමන විවියන් රණවීර සහ ඩික්සන් අතුකෝරල යන එක්සත් ජනතා නිදහස් සන්ධානයේ මන්ත්‍රීවරු එම ඉල්ලීම කර ඇත.කොළඹ - හොරණ ප්‍රධාන මාර්ගය සහ බෝකුන්දර – මකුළුදූව ප්‍රධාන මාර්ගය සම්බන්ධ වන මාම්පේ උතුර සිරිමංගලවත්ත පාර, හල්පිට සිට නිවුන්ගම දක්වා විහිදෙන පාර බටුවන්දර සිට මොරැද දක්වා විහිදෙන මහනියර පාර සහ බණ්ඩාරගම ප්‍රධාන මාර්ගයේ සිට විහිදෙන ප්‍රේමරතන මාවත එම මාර්ගය වේ.මේ මාර්ග නඩත්තු කිරීම සඳහා කැස්බෑව නගර සභාවට විශාල පිරිවැයක් දැරීමට සිදුව ඇති නිසා මෙම ඉල්ලීම කළ බව එම මන්ත්‍රීවරු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010166</link>
    <topic>පේරාදෙණිය රෝහලේ සොර කල්ලියක්:රොගීනට අපහසුතා</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>පේරාදෙණිය ශික්ෂණ රෝහලට පැමිණෙන රෝගීන්ගේ ගමන්මලු සෙරා ගන්නා සංවිධානාත්මක සොර කණ්ඩායමක් නිසා රෝගීහු දැඩි අපහසුතාවට පත්ව සිටිති.විවිධ පළාත්වල සිට රෝගීහු මේ රෝහලට දිනපතා පැමිණෙති. සමහර රෝගීන් කලින් දින පැමිණ රෝගී බාහිර අංශය සඳහා ඇති ශාලාවේ ලැගුම්ගෙන පසුදින පැවැත්වෙන අදාළ වෛද්‍ය සායනයට සහභාගිවීමට බලාපොරොත්තුවෙන් සිටීම මෙහි සුලබ දසුනකි.මේ සොර කණ්ඩායමේ අයකු එසේ සොරාගත් ගමන් මල්ලක තිබුණු කමිසයක් ඇඳගෙන රෝහලට පැමිණීමෙන් අනතුරුව පොලිස් අත්අඩංගුවට පත් වීමත් සමඟ ඔහු මහනුවර ප්‍රධාන මහේස්ත්‍රාත් ලලිත් ඒකනායක මහතා වෙත ඉදිරිපත් කිරීමන් පසු දැනට රක්ෂිත බන්ධනාගාර ගත කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010167</link>
    <topic>කිරිමැටිය ඇළෙන් එගොඩ වෙන්නඒදණ්ඩ වෙනුවට පාලමක් දෙන්න</topic>
    <author>හල්තොට සමූහ – විනීතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ පාතකඩ ග්‍රාම සේවා වසමට අයත් මහදුරුපිටියේ බැලැන්කඩත්, පාතකඩ දේවාලේගොඩත් දෙපසට කරමින් ගලා යන්නේ කිරිමැටිය ඇළ මාර්ගයයි. කළු ගඟේ ප්‍රධාන අත්තක් වන විලාගෙඟ් අතුරු ඇළ මාර්ගයක් වන කිරිමැටිය ඇළ අඩි 25 ක් පමණ පළලය. මහදුරුපිටිය ප්‍රදේශයේ වැසියන්ට හොරණ – කළුතර ප්‍රධාන මාර්ගයට පිවිසීමට ඇති කෙටි මාර්ගයක් ලෙසට ප්‍රයෝජනයට ගන්නේ කිරිමැටිය ඇළ හරහා වැටී ඇති පොල්කොට ඒදණ්ඩය.එම ඇළ තරණය කර කි. මී. 8ක් පමණ පා ගමනින් ගල්පාත හන්දියට පැමිණ ගල්පාතට, හොරණට හෝ කළුතර ප්‍රධාන නගර වෙතට ඔවුහු තම දෛනික කටයුතු කර ගැනීමට ගමන් කළ යුතුය. විශේෂයෙන් පාතකඩ කනිෂ්ඨ විද්‍යාලයට පැමිණෙන සිසුන් උදේ සවස ප්‍රයෝජනයට ගන්නේ ද මේ අවදානම් ඒදණ්ඩ ය. නිතරම ජලයෙන් යටවෙමින් පවතින නිසා එය ලිස්සන සුළුය. මේ අවදානම් ගමන ඔවුන්ගේ ජීවන ගමනට විශාල තර්ජනයක් වේ.කේ. නැසිලින් නෝනා මහත්මිය - අපේ ගම හරිම දුප්පත්. ගංවතුර කාලෙට ගම යට වුණාම ගොවිතැන් බත් විනාශ වෙනව. ගමනක් යන්න වටරවුම් ගහන්න ඕනෑ. මේ ගඟ හරහා තමයි කෙටිම පාර තියෙන්නෙ. එගොඩට පාලමක් හදල දෙනවා නම් ලොකු පිනක්.බී. මාලනි මහත්මිය - උදේ හවස පතාකඩ ඉස්කෝලෙට ළමයි මේ ඒදණ්ඩෙ එල්ලිලා එගොඩ වෙනව. ලිස්සල වැටුණොත් කියල අපි පණ බයේ ගැහෙනව.පී. තිලකාවතී මහත්මිය - බඩු භාණ්ඩ අරගෙන නම් මේ ඒ දණ්ඩ හරහා යන්න බෑ. එහෙම වෙලාවට එහා පාරෙන් එන්න ඕනෑ. සෑහෙන වේලාවක් යනව එතකොට. මෙතන අතේ දුරයි.එන්. ජිනාදරී - ඡන්දෙ ඉල්ලන්න ආවට මේව ගැන පේන්නේ නෑ කාටවත්ම. අපේ ගමට ලොකු අඩුවක් මේක..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010168</link>
    <topic>බ්‍රිතාන්‍ය වතු පාලකයන් භාවිත කළ තෙබුවන ඉපැරැණි සමාජ ශාලාව විනාශ වෙලා</topic>
    <author>දොඩන්ගොඩ විශේෂ දයා විජේරත්න</author>
    <content>බ්‍රිතාන්‍ය වතු පාලකයන් විසින් කළුතර දිස්ත්‍රික්කයේ තෙබුවන නගරයට ආසන්නව වැවිලි කරුවන්ගේ සංගමයක් පිහිටුවා ගෙන එහි රැස්වීම් පැවැත්වූ ගොඩනැගිල්ල හා ක්‍රීඩා පිටිය සම්පූර්ණයෙන්ම අද විනාශ මුඛයට පත්ව තිබේ.සතියේ සිකුරාදා දිනවල පස්වරුවේ තෙබුවන ගඟ තරණය කොට තෙබුවන නගරයට ඔරු, පාරුවලින් ගොඩ බසින සුදු ජාතික වතු පාලකයන් සති අග දින දෙක ඇති තරම් විනෝදවීමට මේ ක්‍රීඩා සමාජ ශාලාව යොදා ගෙන තිබේ.ප්‍රධාන ගොඩනැගිල්ල තුළ ක්‍රීඩා සමාජයක් පවත්වාගෙන ගොස් ඇති බවට නටවුන් තිබේ. කළුතර දිස්ත්‍රික් ප්ලාන්ට් ටේෂන් ඇසෝෂියේෂන් යනුවෙන් එය නම් කොට තිබී ඇත. මෙය කාමර පහකින් හා විශාල මැද සාලයකින් සමන් විත ය. ඒවායින් අද ඉතිරිව ඇත්තේ කාමර දෙකක් පමණ ය. ඉතිරි ඒවා කැඩී බිදී දිරාපත් වී ඇති අතර වහලය ද සම්පූර්ණයෙන් ම කඩා වැටී ඇත.මෙහි වැවිලිකරුවන්ගේ සංගමයේ ආරම්භක සභාපතිවරයා ලෙස බ්‍රිතාන්‍ය ජාතික සී. සී. වී මහතා කටයුතු කොට ඇත. ඊ. ඩබ්ලිව්. වයිට්ලෝ, එෆ්. එම්. ග්‍රීෆික්. ඩබ්ලිව්. ඒ. හට්ර්සන්, ආර්. ඩී. නෝත්, එච්. ක්‍රිස්ටන්, ඊ. ද අල්විස් යන වතු පාලකයන් 1946 සිට 1951 අතර කාලයේ හා 1951 - 1961 හා 1961 - 1967 යන වර්ෂවලදී ද වරින් වර ක්‍රීඩා සමාජයේ සභාපති තනතුරුවලට පත් විණි.බොහෝ වතු පාලකයන් මේ ක්‍රීඩා සමාජය පිහිටි ගොඩනැඟිල්ලට අසු පිටින් පැමිණ ඇති බවට ද සාක්කි තිබේ.සිකුරාදා දිනවල මෙසේ පැමිණෙ ඔවුන් දින දෙකක් ගත කොට ඉරුදින එයින් පිට වී ගොස් ඇත.ඒ දින දෙක ඔවුන් රගර්, ක්‍රිකට්, බිලියට් වැනි ක්‍රීඩාවල නිරත වී ඇත. වතු පාලකවරුන්ගේ බිරින්දැවරුන් ද ඔවුන් සමඟ මෙහි පැමිණ කාලය ගත කොට තිබේ.ක්‍රීඩා සමාජයට අයත් ගොඩනැඟිල්ල වටා මසන්ගස් වවා තිබි ඇත. ඒවායින් කීපයක් අදත් දකින්නට ඇත.කළුතර දිස්ත්‍රික්කයේ වැවිලිකරුවන්ගේ ක්‍රීඩා සමාජයට අයත් ගොඩනැඟිල්ල අසල පිහිටා ඇති ක්‍රීඩා පිටිය ක්‍රිකට් ක්‍රීඩාවට මුල් තැනක් දී තනන ලද්දකි. එය අද මීගවයින් ලගින ස්ථානයක් බවට පත් වී තිබේ.මේ ක්‍රීඩාගාරය යුද පුහුණුව ලබාදුන් ස්ථානයක් බවට ප්‍රකටය. විශාලත්වය අක්කර පහකි. ක්‍රීඩාගාරය තුළ පැවැති ක්‍රිකට් ක්‍රීඩාව සඳහා එලනු ලැබූ කලාල ලණු පැදුරුවලින් කීපයක් ක්‍රීඩා සමාජ ගොඩනැඟිල්ලේ එක් පැත්තක දමා ඇත. එසේම ගඟ තරණයට භාවිතා කළ දිරා ගිය ඔරු කඳක් ද සිහිවටනයක් ලෙස එකී ගොඩනැගිල්ලේ කාමරයක් තුළ සුරැකිව තබා තිබේ.බිලියට් ක්‍රීඩාවට යොදාගත් මේසයේ සුන්බුන් ද මේ අතර තිබේ. විශ්‍රාමලත් බැංකු නිලධාරියකු වන අසූ හැවිරිදි ලයිරිස් ප්‍රනාන්දු මහතා මෙසේ පැවැසීය. මේ ක්‍රීඩා සමාජයට අයත් ගොඩනැගිල්ල අද සම්පූර්ණයෙන් ම විනාශ වී ගිහින්. එදා මේ ගොඩනැඟිල්ල සුවිසල් ගොඩනැගිල්ලකි. මෙය සති අන්තයේ උත්සව ශ්‍රීයක් ගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r1010169</link>
    <topic>කළුතර ලංගම බස්වලමගීන්ගෙන් මුදල් ගත්තටටිකට් දෙන්නේ නැතිලු</topic>
    <author>මතුගම සංචාරක</author>
    <content>කළුතර දිස්ත්‍රික්කයේ ලංගම ඩිපෝවලට අයත් බස් රථ වල ප්‍රවේශ පත්‍ර වලින් මුදල් වංචා කිරීම් ජයටම සිදුවන බව මඟීහු පවසති.මතුගම, බුලත්සිංහල, වලල්ලාවිට, බදුරලිය ප්‍රදේශයේ දුෂ්කර මාර්ග වල මගීන්ගෙන් මුදල් ලබා ගත්තද ටිකට් නොදෙන බව කියති.ඇතැම් කොන්දොස්තරවරු නියමිත ගාස්තු ගෙන අඩු ගාස්තු යෙදූ ප්‍රවේශ පත්‍ර ලබා දෙයි.ප්‍රවාහන ඇමැති කුමාර වෙල්ගම මහතා බස් රථ අලුත්වැඩියා කර ධාවනයට යෙදවීමට පියවර ගත්තත් මේ මුදල් වංචා නිසා නිසි ආදායම් නොලැබෙන බවට මගීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r10101610</link>
    <topic>උකුවෙල ප්‍රදේශයේනාය යෑමේ අවදානමක්</topic>
    <author>උකුවෙල සමූහ - සී. ති. ගමගේ</author>
    <content>දින කීපයක් තිස්සේ පවතින තද වැසි හේතුවෙන් උකුවෙල ප්‍රදේශයේ නාය යෑමට ගොදුරු වූ කඳු ප්‍රදේශ පිළිබඳව දැඩි අවධානයකින් සිටින ලෙස එම කඳු ආශි‍්‍රතව වෙසෙන ජනතාවගෙන් ආපදා කළමනාකරණ මධ්‍යස්ථානය ඉල්ලීමක් කරයි.උකුවෙල උල්පතපිටිය ග්‍රාම නිලධාරී වසමේ අක්කර දහය ගම්මානය ඉස්මත්තේ පිහිටි කන්දේ ස්ථාන කීපයක දෙදරීමක් පවතින බව සැලවීමත් සමඟම ආපදා කළමනාකරණ මධ්‍යස්ථානයේ සම්බන්ධීකාරක නිලධාරී ඉන්දික රණවීර මහතා එහි ගොස් පරීක්ෂණ ආරම්භ කළේය.මාතලේ මහනුවර දුම්රිය මාර්ගයේ සිට කිලෝ මීටරයක දුරක් කන්ද තරණය කරමින් එම ස්ථානයට ළඟාවීමට සිදු විය. විටින් විට පැවැති තද වැසි නිසා ගමන අති දුෂ්කර විය. කන්දේ පිහිටි විශාල ගල්තලාවකට ඉහළින් මීටර දෙසීයක් පමණ දුරට පොළොවේ ඈත්වීමක් දක්නට ලැබිණි. සමහර තැන් කීපයක පස් කඳු කඩා වැටී ඇති අයුරු ද දක්නට ලැබුණි.මේ කන්දේ නාය යෑමේ තර්ජනයක ලකුණු පහළ වී ඇති බැවින් කඳු පාමුල වෙසෙන පවුල් 15 කට ආරක්ෂාව සැලසීමට අවශ්‍ය පියවර ගැනීමට සිදුවෙන බව ද ආපදා කළමනාකරණ මධ්‍යස්ථානයේ නිලධාරීහු පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=r10101611</link>
    <topic>වලල්ලාවිට දුෂ්කර ගම්මානවල ධාවනයට බස් රථ 4ක්</topic>
    <author>ඉත්තෑපාන සමූහ කුමුදු ජයසේකර</author>
    <content>නෙලුව යට්ටපාත, පැලවත්ත, හෙවෙස්ස, මීගහතැන්න, වලල්ලාවිට, අවිත්තාව, ඉත්තෑපාන, හොරවල, ලිහිනියාව මෙන්ම එම කලාපයට අයත් ගමනාගමන අපහසුකම් ඇති ගම්මාන සඳහා බස් රථ 4ක් ධාවනයට යොදා ඇති බව වලල්ලාවිට ප්‍රාදේශීය සභාවේ සභාපති උදේනි අතුකෝරල මහතා පැවසීය.පාසල් දරු දැරියනට නොමිලේ මේ බස් රථ වල ගමන් කිරීමට පහසුව සැලසෙන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010162</link>
    <topic>ශ්‍රී ලංකා ක්‍රිකට් පිල හෙට ඔස්ට්‍රේලියාවට යයි</topic>
    <author>ෆවුස් මොහොමඩ්</author>
    <content>එක්දින තරග 3 කට හා විස්සයි 20 තරගයකට සහභාගි වීම සඳහා කුමාර් සංගක්කාරගේ නායකත්වයෙන් යුත් ශ්‍රී ලංකා කණ්ඩායම හෙට (17) ඔස්ට්‍රේලියාව බලා පිටත්වීමට නියමිතය.16 දෙනකුගෙන් සමන්විත ශ්‍රී ලංකා කණ්ඩායමට මුත්තයියා මුරලිදරන් ඇතුළත් වී සිටින අතර පසුගියදා දකුණු අප්‍රිකාවේදී නිමාවට පත්වූ චැම්පියන් ලීග් විස්සයි 20 තරගාවලියේදී ඉන්දිය චෙන්නායි පිල නියෝජනය කරමින් එම කණ්ඩායමට සූරතාව දිනා දීමට කැපී පෙනෙන දස්කම් දැක්වීමට ඔහු සමත්විය.ඔහුගේ පන්දු යැවීමේ හැකියාව තවමත් ඉහළ මට්ටමක තිබෙන බව ශ්‍රීී ලංකා කණ්ඩායමේ කළමනාකරු අනුර තෙන්නකෝන් මහතා දිනමිණ ට පැවසීය.මේ තරගාවලියේදී මුරලිගෙන් අපට හොඳ සහයක් ලබා ගැනීමට හැකි වෙන බව තමා විශ්වාස කරන බවද ඒ මහතා වැඩිදුරටත් ප්‍රකාශ කළේය.එමෙන්ම ආබාධයකට ලක්වී සිටින තුන් ඉරියව් ක්‍රීඩක ඇන්ජලෝ මැතිව්ස් ගේ ආබාධය සුව අතට හැරෙමින් තිබෙන බවද තෙන්නකෝන් මහතා පැවැසීය.“මැතිව්ස්ට දැන්ම පන්දු යැවීමට හැකියාවක් නැතත් පිති හරඹයේදී කිසිදු ගැටලුවක් ඇති වන්නේ නැහැ. නමුත් මේ සංචාරයේ පුහුණුවීම්වලදී ඔහුට පන්දු යැවීමට අවස්ථාව ලබාදීමට කටයුතු කරනවා. ක්‍රම ක්‍රමයෙන් ඔහුගේ තත්ත්වය යහපත් මට්ටමකට පැමිණිය හොත් පන්දු යැවීමට හැකියි. නැතිනම් ඔහු පිතිකරුවකු ලෙස යොදා ගන්නවා” තෙන්නකෝන් මහතා වැඩිදුරටත් පැවසීය. මේ සංචාරයේදී ශ්‍රී ලංකා පිල පුහුණුවීම් තරග 3 කටද සහභාගී වීමට නියමිතය. පුහුණු තරග ඇතුළු සියලුම තරග දිවා රාත්‍රි තරග ලෙස පැවැත්වෙනු ඇත.ශ්‍රී ලංකා පිල-කුමාර් සංගක්කාර (නායක), මහේල ජයවර්ධන (උප නායක), තිලකරත්න ඩිල්ෂාන්, උපුල් තරංග, චාමර සිල්වා, ජීවන් මෙන්ඩිස්, ඇන්ජලෝ මැතිව්ස්, චාමර කපුගෙදර, තිසර පෙරේරා, ලසිත් මාලිංග, නුවන් කුලසේකර, දිල්හාර ප්‍රනාන්දු, මුත්තයියා මුරලිදරන්, සුරජ් රන්දීව්, ධම්මික ප්‍රසාද්, දිනේෂ් චන්දිමාල්තරග කාල සටහනපුහුණු තරගඔක්. 22 – ක්වීන්ස්ලන්ත පිල සමඟ - බ්‍රිස්බේන් හි දී ඔක්. 24 - නිව් සවුත්වේල්ස් පිල සමඟ - සිඩ්නි හි දී ඔක්. 27 – නිව් සවුත්වේල්ස් පිල සමඟ - සිඩ්නි හි දී විස්සයි 20 තරගය – ඔක්. 31 – පර්ත් හි දීඑක් දින තරගනොවැ. 3 - මෙල්බෝර්න් හි දී නොවැ. 5 - සිඩ්නි හි දී නොවැ. 7 – බ්‍රිස්බ්‍රේන් හි දී.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010163</link>
    <topic>ජාතික පාපැදි සූරතාවලිය නොවැම්බර් 6දා රත්නපුරයේ දී</topic>
    <author>වර්නන් ගුණසේකර</author>
    <content>ශ්‍රී ලංකා පාපැදි සම්මේලනය රත්නපුර දිස්ත්‍රික් පාපැදි සංගමයේ සහයෝගය ඇතිව සංවිධානය කරන ජාතික පාපැදි සූරතා තරගාවලිය නොවැම්බර් මස 6 වැනි දින රත්නපුරයේදී පැවැත්වේ. මේ තරගාවලිය පැවැත්වෙන්නේ වසර 10 කට පසුවය. සුපිරි පිරිමි, අවුරුදු 22 න් පහළ පිරිමි, කනිෂ්ඨ පිරිමි, සුපිරි කාන්තා හා කනිෂ්ඨ කාන්තා වශයෙන් තරග පැවැත්වේ. සියලු තරගවල ආරම්භය හා අවසානය රත්නපුර නගර ශාලාව ඉදිරිපිටිනි.දිස්ත්‍රික් නියෝජනය කරමින් කණ්ඩායම් ඉදිරිපත් කෙරෙන මෙම තරගාවලියේ සුපිරි කාන්තා හා 23 න් පහළ (පිරිමි) හා කනිෂ්ඨ සූරතාවය සඳහා ඕනෑම සංඛ්‍යාවක් තරගකරුවන් හා තරගකාරියන් ඉදිරිපත් කළ හැකිය.එසේ වුවද, සුපිරි පිරිමි තරගය සඳහා කොළඹ, ගම්පහ, කළුතර දිස්ත්‍රික් සඳහා ක්‍රීඩකයින් 12 දෙනෙකු බැගින් ද, කුරුණෑගල දිස්ත්‍රික්කයෙන් 10 දෙනෙකු ද, අනුරාධපුර දිස්ත්‍රික්කයෙන් 06 දෙනකු ද, ගාල්ල දිස්ත්‍රික්කයෙන් 04 දෙනෙකු ද, මහනුවර, කෑගල්ල දිස්ත්‍රික්ක සඳහා 02 බැගින් ද සහභාගි කළ හැකි වේ. මෙම තරගාවලියට සුදුසුකම් ලබන ක්‍රීඩක ක්‍රීඩිකාවන් තෝරාගැනීම සඳහා දිස්ත්‍රික් පාපැදි සංගම් මේ වන විට කටයුතු කරමින් සිටී.සුපිරි පිරිමි තරගය හා 23 න් පහළ පිරිමි තරගය කි. මී. 98 කින් සමන්විත වන අතර, සුපිරි කාන්තා හා කනිෂ්ඨ පිරිමි තරග කි. මී. 49 කින් සමන්විතය. කනිෂ්ඨ කාන්තා ශූරතා තරගයේ දුර කි. මී. 16.3 කි.අයදුම්පත්‍ර ලබන 31 වැනි දින දහවල් 12 ට පෙර ලේකම්, ශ්‍රී ලංකා පාපැදි සම්මේලනය, අංක 155, දෙහිවල පාර, මහරගම යන ලිපිනයට යොමු කළ යුතු වේ. වැඩි විස්තර සඳහා ශ්‍රී ලංකා පාපැදි සම්මේලනයේ ලේකම්, (071- 4195570) හෝ තරග කමිටුවේ සභාපති (077- 7881655) ගෙන් විමසිය හැකි යැයි සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010164</link>
    <topic>ආසියාතික කායවර්ධන සූරතාවලිය බහරේන් හිදී හෙට ඇරැඹේ</topic>
    <author>ජගත් ගුණවර්ධන</author>
    <content>බහරේන් හි මැනමා නගරයේ දී හෙට (17) සිට 21 දක්වා පැවැත්වෙන 44 වන ආසියාතික කායවර්ධන සූරතාවලිය සඳහා සහභාගි වන ක්‍රීඩකයින් අද (16) දිවයිනෙන් පිටත්වීමට නියමිතය.ක්‍රීඩකයින් 8 දෙනෙක් සමඟ නිලධාරීන් තිදෙනෙක් මේ සංචාරයට එක්වන අතර ලෝක අයෝමය පුරුෂයා තේරීමේ තරගයේ දී රන් පදක්කම ලබාගැනීමට නිර්දේශ වී සිටින ප්‍රසන්න පීරිස් ක්‍රීඩකයා කටාර් දේශයේ සිට තරගාවලියට සහභාගි වීමට නියමිතය.පසුගිය ලෝක සූරතාවලියේ දී රන් පදක්කම්ලාභී ඊජිප්තුවේ මොහොමඩ් නසාර් ක්‍රීඩකයා තහනම් උත්තේජක භාවිත කිරීමේ චෝදනාවට වරදකරු වීම හේතුවෙන් රිදී පදක්කම්ලාභී ප්‍රසන්න රන් පදක්කම ලැබීමට තෝරාගෙන ඇති අතර එම පදක්කම මේ ආසියානු සූරතාවලියේ දී ලබා දීමට නියමිතය.ශ්‍රී ලංකා කායවර්ධන සම්මේලනය නීත්‍යානුකූලව මේ තරගාවලියට ක්‍රීඩා අමාත්‍යාංශයේ අනුමැතිය ලබා සිටියදී විකල්ප කණ්ඩායමක් ද ඉදිරිපත් කොට වංචා සහගතව ක්‍රීඩකයින් පිරිසක් ඉදිරිපත් කිරීමේ සැලැස්මක් ද ක්‍රියාත්මකව තිබියදී කායවර්ධන සම්මේලනය මේ සියලු බාධාවන් මැඩගෙන රටට කීර්තියක් අත්කර දීමේ බලාපොරොත්තුවෙන් මේ සංචාරයේ නියැළෙන බව සම්මේලනයේ ලේකම් චන්දන අලුත්ගේ මහතා “දිනමිණ” ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010169</link>
    <topic>ජනාධිපති ආරක්ෂක අංශයට ක්‍රිකට් ජයක්</topic>
    <author/>
    <content>පොලිස් අන්තර් කොට්ඨාස අතර පැවැත්වෙන ජේ. ආර්. ජයවර්ධන කුසලාන පිළිමළුන් පිටුදැකීමේ ක්‍රිකට් තරගාවලියේ මොනරාගල කොට්ඨාසය ලකුණු 126 කින් පරාජය කළ ජනාධිපති ආරක්ෂක කොට්ඨාසය අවසන් පූර්ව වටයට සුදුසුකම් ලබා ගැනීමට සමත් විය.ප්‍රථම වතාවට මේ තරගාවලියට සහභාගි වූ ජනාධිපති ආරක්ෂක කොට්ඨාස පිලේ නුවන් තෙන්නකෝන් හා හසන්ත සිල්වා තුන් ඉරියව් දස්කම් දැක්වීමට සමත් වූහ.ජනාධිපති ආරක්ෂක පිල – 254 (ඕවර 49.2) නුවන් තෙන්නකෝන් 66, හසන්ත සිල්වා 54(දිනාන 39 / 5)මොනරාගල කොට්ඨාසය 128 (ඕවර 36.5) ධර්ම රත්න 39, ශාන්ත 22 (නුවන් 28 / 2, සිල්වා 22 / 2).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010167</link>
    <topic>ශ්‍රී ලංකා කාන්තා පිල අවසන් තරගයට</topic>
    <author>ෆවුස් මොහොමඩ්</author>
    <content>අයි. සී. සී. කාන්තා අභියෝගතා කුසලාන තරගමාලාවේ ඕවර විස්සයි 20 තරගාවලියේ මූලික වටයේදී පැවැති තරග 2 ම ජය ගත් ශ්‍රී ලංකා පිල අද (16) පැවැත්වෙන අවසන් මහා තරගයට සුදුසුකම් ලබාගැනීමට සමත් විය.දකුණු අපි‍්‍රකාවේ පැවැත්වෙන මේ තරගාවලියේදී පෙරේදා (14) පකිස්තානු පිල කඩුලු 7 කින් ද, අයර්ලන්ත පිල ලකුණු 11 කින් ද, පරාජය කිරීමට ශ්‍රී ලංකා පිලට හැකිවිය.පකිස්තානය සමඟ පැවැති තරගයේදී ලසන්ති මධුෂානි හා ඊෂානී කෞෂල්‍යා කඩුලු 2 බැගින් දවාලමින් පකිස්තානය ලකුණු 80 කට සීමා කළ අතර ඕවර 15 කදී කඩුලු 2 ක් පමණක් දැවී ජයග්‍රාහී ඉලක්කය සපුරා ගැනීමට ශ්‍රී ලංකා පිල සමත් විය.පන්දු 42 කින් හතරේ පහර 6 ක් සමඟ නොදැවී ලකුණු 42 ක් රැස්කළ ඉනෝකා ගලගෙදර තරගයේ වීරයා ලෙස තේරී පත්වූවාය.අයර්ලන්තය සමඟ පැවැති තරගයේ පළමුව පන්දුවට පහර දුන් ශ්‍රී ලංකාව කඩුලු 6 කට ලකුණු 127 ක් රැස් කළේය.සුපුරුදු දස්කම් දැක්වූ ඉනෝකා පන්දු 23 කදී හතරේ පහර 6 ක් සමඟ ලකුණු 28 ක් රැස්කළ අතර දිලානි මනෝදරා නොදැවී ලකුණු 26 ක් ලබා ගත්තාය. අයර්ලන්තයට ඕවර 20 අවසානයේ ලබාගත හැකි වූයේ කඩුලු 7 කට ලකුණු 116 ක් පමණි. සුවිනි ද අල්විස් ලකුණු 21 කට කඩුලු 2 ක් දවා ගත්තාය.මේ අතර නෙදර්ලන්තය සමඟ පැවැති තරගයේදී නොදැවී ලකුණු 116 ක් රැස්කළ දකුණු අපි‍්‍රකානු ෂැන්ඩ්‍රි ෆි‍්‍රට්ස් කාන්තා ක්‍රිකට් ඉතිහාසයේ ඕවර විස්සයි 20 තරගයකදී පිතිකාරිනියක ලැබූ වැඩිම ලකුණු සංඛ්‍යාවට හිමිකම් කීමට සමත් වූවාය. ඇය විසින් බිඳහෙලනු ලැබුවේ කොදෙව් පිලේ ඩීන්ඩ්‍රා ඩොටින් විසින් දකුණු අපි‍්‍රකාවටම එරෙහිව නොදැවී රැස්කරනු ලැබූ ලකුණු 112 ක ලෝක වාර්තාවය.කොදෙව් පිලේ ක්‍රිස් ගේල් විසින් විස්සයි 20 තරගයක පිතිකරුවකු ලැබූ වැඩිම ලකුණු සංඛ්‍යාව වන ලකුණු 117 වාර්තාව සමකිරීමට ෆි‍්‍රට්ස්ට තිබූ අවස්ථාව අහිමිව ගියේ එක් ලකුණකින් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010165</link>
    <topic>මහනුවර විද්‍යාර්ථ විද්‍යාලයීය ක්‍රීඩාංගණය ජාත්‍යන්තර තත්ත්වයට</topic>
    <author/>
    <content>මහනුවර විද්‍යාර්ථ විද්‍යාලයීය ක්‍රීඩාංගණය ජාත්‍යන්තර තත්ත්වයට නවීකරණය කිරීම සඳහා රුපියල් මිලියන 300 ක මුදලක් ක්‍රීඩා අමාත්‍යාංශය මගින් වෙන් කර ඇත.මේ ක්‍රීඩාංගණයේ ඉදිකිරීම් කඩිනමින් සිදු කරන බවත් ඉදිරියේදී අඩු පහසුකම් පවතින පාසල් ක්‍රීඩාංගණ තෝරාගෙන ඒ සඳහා ප්‍රමුඛතාව ලබා දෙමින් සංවර්ධනය කරන බවද ක්‍රීඩා අමාත්‍ය සී. බී. රත්නායක මහතා ක්‍රීඩාංගණයේ නවීකරණ කටයුතු ආරම්භ කළ අවස්ථාවේදී ප්‍රකාශ කළේය.ක්‍රීඩා අමාත්‍ය සී. බී. රත්නායක මහතා විසින් එහි සමරු ඵලකය නිරාවරණය කළ අවස්ථාව ඡායාරූපයේ දැක්වේ. එම අවස්ථාවට පාර්ලිමේන්තු මන්ත්‍රී දිලුම් අමුණුගම, මධ්‍යම පළාත් ප්‍රධාන අමාත්‍යය සරත් ඒකනායක මහනුවර නියෝජ්‍ය පොලිස්පති පූජිත ජයසුන්දර මහතා ඇතුළු නිලධාරීහු රැසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010166</link>
    <topic>ෂකීබ් අල් හසන් බංග්ලාදේශයට ජය ගෙනේ</topic>
    <author/>
    <content>නායක ෂකීබ් අල් හසන් ගේ සුපිරි තුන් ඉරියව් දස්කම් හේතුවෙන් නවසීලන්තය සමඟ පැවති සිව්වැනි එක්දින තරගයෙන් ලකුණු 9ක විශිෂ්ට ජයක් වාර්තා කළ බංග්ලාදේශය තරග 5කින් සමන්විත එක්දින තරගාවලිය 3 – 0ක් ලෙස ජය ගත්තේය.23 හැවිරිදි ෂකීබ් පිති හරඹයේ දී ඉතා අගනා ශතකයක් වාර්තා කළේය. එය ඔහුගේ පස්වැනි එක්දින ශතකය වූ අතර පන්දු යැවීමේදී ද දස්කම් පෙන්වමින් ලකුණු 54කට නවසීලන්ත පිතිකරුවන් තිදෙනෙක් දවා ගැනීමට සමත්විය.පළමුව පන්දුවට පහර දුන් බංග්ලාදේශය ලකුණු 241ක් රැස් කළ අතර නවසීලන්තයට ලබා ගත හැකි වූයේ ලකුණු 232ක් පමණි.නවසීලන්ත පිලේ මැද පෙළ පිතිකරු කේන් විලියම්සන් මේ තරගයේ දී සිය මංගල එක්දින ශතකය වාර්තා කළේය. 20 හැවිරිදි විලියම්සන් නවසීලන්තය වෙනුවෙන් එක්දින ශතකයක් වාර්තා කළ ලාබාලතම පිතිකරු ලෙස වාර්තා පොතට එක්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010168</link>
    <topic>ශ්‍රී ලංකා බීච් වොලිබෝල් පිල දෙවැනි වටයට</topic>
    <author/>
    <content>චීනයේ, ෂියානීන් (Xianning) නුවරදී දැන් පැවැත්වෙන AVC Xianning ආසියාතික බීච් වොලිබෝල් සූරතාවට සහභාගි වී සිටින ශ්‍රී ලංකා බීච් වොලිබෝල් ක්‍රීඩක ක්‍රීඩිකාවන් තරගාවලියේ දෙවැනි වටය සඳහා පිවිසීමට සමත් වූහ.අසංක ප්‍රදීප් සහ පුබුදු ඒකනායකගෙන් සමන්විත ශ්‍රී ලංකා අංක 02 කණ්ඩායම මේ වන විට චීන කණ්ඩායම තරග වට 2-0 සහ හොංකොං කණ්ඩායම තරගවට 2-0 ලෙසින් පරාජයට පත්කර තරගාවලියේ දෙවන වටයට සුදුසුකම් ලැබූ අතර, ඩබ්ලිව්. ඩබ්ලිව්. සූජීවා සහ නිරෝෂා ගුණසිංහගෙන් සමන්විත ශ්‍රී ලංකා කාන්තා අංක 2 කණ්ඩායමද, හොංකොං දේශය තරගයට 2-0 ලෙස පරදා ඉදිරි වටයට සුදුසුකම් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=s1010161</link>
    <topic>19 වැනි පොදු රද මඩුලු ක්‍රීඩා උළෙල හැඟුම්බරව නිමාවට පත් වෙයි</topic>
    <author/>
    <content>නෙතට රසදුනක් බදුවූ විචිත්‍රවත් සමාප්ති උළෙලක්ද සමඟ 19 වැනි පොදු රාජ්‍ය මණ්ඩලීය ක්‍රීඩා උළෙල ඉන්දියාවේ නවදිල්ලි නුවර ජවහල්ලාල් නේරු ක්‍රීඩාංගණයේදී පෙරේදා නිමාවට පත්විය.ශ්‍රී ලංකා ජනාධිපති මහින්ද රාජපක්ෂ මහතා ගෞරවනීය ආරාධිතයා වූ සමාප්ති මහෝත්සවය ඉන්දීය අගමැති මන්මෝහන් සිං, ඉන්දීය කොංග්‍රස් පක්ෂ නායිකා සෝනියා ගාන්ධි, බ්‍රිතාන්‍යයේ එඩ්වඩ් කුමරු හා පොදු රාජ්‍ය මණ්ඩලයීය ක්‍රීඩා තරගාවලියේ සංවිධාන කමිටු සභාපති මයික් ෆෙනෙල් යන මහත්ම මහත්මීන් ඇතුළු 60000 ක පිරිසක් ඉදිරියේ චමත්කාර ලෙස පැවැත්වුණි.තරගාවලිය සංවිධානය ගැන මාධ්‍ය මගින් විවිධ ප්‍රචාරගෙන ගියද ආරම්භක හා සමාප්ති උත්සව මනා ලෙස සංවිධානය කිරීමෙන් ඉන්දියාව විශාල ප්‍රතිරූපයක් ගොඩනගා ගැනීමට සමත්විය. තරගාවලියට පැවැත්වීමට පෙර විවේචනයේ යෙදුනු මාධ්‍ය සමාප්ති උළෙලේ විචිත්‍රත්වය ගැන වර්ණනා කළහ.පැය 3 ක් පුරා පැවැති සමාප්ති උළෙල භාරත දේශයේ ඉතිහාසය නිරූපනය කළේය. ක්‍රීඩාංගණය මැද මීටර් 30 ක් ඉහළ අහසේ රැදවූ ලොව විශාලතම හීලියම් බැලුණය වරෙක දැවැන්ත දර්ශන තිරයක් වූ අතර කැමරා උපකරණ විදුලි බුබුළු සවිකළ ආධාරකයක්ද විය.රටවල් 71 ක ක්‍රීඩක ක්‍රීඩිකාවෝ ආචාර පෙළපාලියේ ගමන් ගනිද්දී නැගුණු ඔල්වරසන් හඬ හැඟීම්බර සතුටක් ඇති කළේය. ශ්‍රී ලංකා පිල ගමන් ගනිද්දී ජනාධිපති මහින්ද රාජපක්ෂ මහතාට ක්‍රීඩක ක්‍රීඩිකාවෝ ආචාර කළහ.ලේසර් ආලෝක සංදර්ශනය ලොව මෙතෙක් ඉහළම ගනයේ නිර්මාණයක් බඳුය. වරින් වර ක්‍රීඩාංගණය දසතින් ගුවනට විහිඳුණු මල්වෙඩි සංදර්ශනය හා පාසල් සිසුන් 2000 ක් ඉන්දීය ධජය නිරූපණය වනසේ පැවැත්වූ රංගනය අපූර්ව එකකි. ඉන්දීය ඉතිහාසයේ වසර 3000 ක් පැරැණි සටන් කලා දර්ශන සියලු හමුදා ඒකාබද්ධව පැවැත්වූ තූර්යවාදක සංදර්ශනය උළෙල අර්ථවත් කළහ.මීළඟ පොදු රාජ්‍යමණ්ඩලීය ක්‍රීඩා උළෙල පැවැත්වෙන ස්කොට්ලන්තයේ ග්ලාස්ගෝව් නගරයට බ්‍රිතාන්‍යයේ එඩ්වඩ් කුමරු ධජය භාරදීම සිදුවිය. නැටුම් ගැයුම් පිරි සමාප්ති උළෙල නිමාවූයේ “ආයුබෝවන් නවදිල්ලි” ඛ්සිදා අමතක නොවන සටහනක්ද තබමිණි.රටවල් 71කින්ශ්‍රී ලංකාවට 20 වැනි තැනපොදු රාජ්‍ය මණ්ඩලීය ක්‍රීඩා උළලේදී රටවල් 71 ක් අතුරින් ශ්‍රී ලංකාව 20 වැනි ස්ථානයට පත්විය. ශ්‍රී ලංකාවට රන් පදක්කම් 1 ක්, රිදී පදක්කම් 1 ක් හා ලෝකඩ පදක්කම් 1 ක් හිමිවිය. රන් පදක්කම බොක්සිං ක්‍රීඩක මංජු වන්නිආරච්චි, රිදී හා ලෝකඩ පදක්කම් ශ්‍රී ලංකා කණ්ඩායමේ නායක චිංතන ගීතාල් විදානගේ, සුදේෂ් පීරිස් බර ඉසිලීමෙන් දිනා ගත්හ.මේ තරගාවලියේ ප්‍රථම ස්ථානය ඔස්ට්‍රේලියාව (රන් 74, රිදී 55, ලෝකඩ 48) දිනාගත් අතර සත්කාරක ඉන්දියාව (රන් 38, රිදී 27, ලෝකඩ 36) දෙවැනි තැනට පත්විය. ඉන්දියා පදක්කම් 101 ක් දිනා ගැනීම කැපී පෙනුණි.තරගාවලිය ආරම්භයේදීම ඉන්දියාව පදක්කම් 100 ක් දිනාගන්නා බවට බලාපොරොත්තු පළකරමින් කළ අනාවැකිය තහවුරු කිරීමද සැලකිය යුතු කරුණකි. ඉන්දියාව 2006 මෙල්බෝන් තරගාවලියේදී සිවුවැනි තැන සිටි අතර මෙවර එංගලන්තය හා කැනඩාව පසු කිරීමට සමත්වීම ඉන්දීය ක්‍රීඩාවේ සැලසුම් සහගත ජයග්‍රහණයකි.ශ්‍රී ලංකාව 2006 දී 22 වැනි ස්ථානයේ සිට මෙවර 20 වැනි ස්ථානයට පත්විය. ශ්‍රී ලංකාවට 2006 දී හිමිවූයේ බර ඉසිලීමෙන් රන් පදක්කම පමණි. මෙවර පදක්කම් 3 ක් සේම ශ්‍රී ලංකා වාර්තා කිහිපයක් ශ්‍රී ලංකාවෙන් බිහිවිය.මීටර් 1500 තරගයේදී චමින්ද විජේකෝන් (වි. 3:40:78) මීටර් 200 නිදහස් ආර තරගයේ දී මැතිව් අබේසිංහ (වි. 1:56:23), මීටර් 100 පසුපස ආර තරගයේ දී හේෂාන් උනම්බුව (තත්. 59.35), නව ශ්‍රී ලංකා වාර්තා බිහිකළහ. බර ඉසිලීමේදී කිලෝග්‍රෑම් 56 බර පන්තියෙන් කමල් බණ්ඩාර කිලෝග්‍රෑම් 233 ක් එසැවීම හා කිලෝ ග්‍රෑම් 62 බර පන්තියෙන් සුදේශ් පීරිස් කිලෝග්‍රෑම් 272 ක් එසැවීමද නව ශ්‍රී ලංකා වාර්තා වූහ.ශ්‍රී ලංකා මලල ක්‍රීඩක ක්‍රීඩිකාවන් කිහිපදෙනෙකු මේ තරග වාරයේ හොඳම කාලය වාර්තා කිරීමට සමත්වූහ.ශ්‍රී ලංකාව පොදු රාජ්‍ය මණ්ඩලයට අයත් ආසියානු රටවලින් 5 වැනි ස්ථානයටත් දකුණු ආසියාවෙන් 3 වැනි ස්ථානයටත් පත්ව සිටී. ශ්‍රී ලංකා ක්‍රීඩක ක්‍රීඩිකාවෝ ඊයේ පෙරවරු 10.20 ට කටුනායක බණ්ඩාරනායක ගුවන්තොටුපොළින් මවුබිමට ළඟා වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=f1010162</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>ඔහු ද පිය උරුමයෙන් දේශපාලනයට සපැමිණියකු යැයි අප හඳුන්වා දුන්නොත් එය ද වරදක් නැත. නමුදු ඔහුගේ දේශපාලනය වඩාත් මුවහත් වන්නේ විශ්වවිද්‍යාලය තුළ ශිෂ්‍යයකුව සිටි අවදියේය. දෙස් විදෙස් විශ්වවිද්‍යාල කීපයක අධ්‍යාපනය ලැබූ ඒ විශ්වවිද්‍යාල ශිෂ්‍ය සටන්වලදී ප්‍රමුඛත්වයක් ගත් හේ අද සැබැවින්ම උගතෙකි. බුද්ධිමතෙකි. නගර සභාවෙන්, පළාත් සභාවෙන් දේශපාලනය අරඹා එතැනින් පාර්ලිමේන්තුවටද, අනතුරුව උතුරු මැද ආණ්ඩුකාර ධුරයටද පත් හෙතෙම වර්තමාන එක්සත් ජනතා නිදහස් සන්ධාන රජයේ කම්කරු නියෝජ්‍ය ඇමැතිවරයා ලෙස කටයුතු කරති.හේ නමින් ආචාර්ය ජගත් බාලසූරිය වේ.මේ ආචාර්ය ජගත් බාලසූරියගේ ජීවිතයට ‘දිනමිණ’ ‘දියවන්නාවේ නෑදෑයෝ’ ඔස්සේ අප එබී බැලූ අයුරුයි.* ඔබේ නම ජගත් බාලසූරිය. ඒ නමට තව වාසගම්, නාම එකතු වෙන්න තියෙනවද ?‘මගේ සම්පූර්ණ නම ජගත් මානෙල් බාලසූරිය. . . .’* එතකොට ඔබේ උපන් දිනය, උපන් ගම පවසන්න කැමැතිද . . . ?‘අපොයි ඔව්, උපන් දිනය 1940 වර්ෂයේ නොවැම්බර් 21 වැනි දින. උපන් ගම කෑගල්ල. කෑගල්ල නගරය. . .’* මවුපියන්ගේ නම් ගම් විස්තර කොහොමද. . . ?‘මගේ පියාගේනම පී. බී. බාලසූරිය. ඔහු කෑගල්ලේ හිටපු මන්ත්‍රීවරයෙක්. මව්ගේ නම හේමා බාලසූරිය. මගේ පියා වෘත්තියෙන් විදුහල්පතිවරයෙක්. මවත් විදුහල්පතිවරියක්. 1949 වර්ෂයේ ඔහු කෑගල්ලේ ගුරුවරයෙක් හැටියට ප්‍රථම නගරාධිපතිවරයා.මොකද ඒ කාලයේ පරම විඥාර්ථ බෞද්ධ සමාගමේ පාසල්වල ගුරුවරුන්ට පුළුවන් ඡන්දයට තරග කරන්න. වැඩිම කාලයක් කෑගල්ල නගරාධිපති ධුරයේ සිටියේ මගේ පියා. ඒ 1949 සිට පසුව ඔහු 1960 පාර්ලිමේන්තු මන්ත්‍රී වුණා ගලිගමුවේ. 1977 දක්වා මගේ පියා පාර්ලිමේන්තුවේ හිටියා. මගේ මව් දිගටම ගුරු වෘත්තියේම නියුක්ත වුණා.* පවුලේ ඔබ කී වෙනියද . . . ?‘මට වැඩිමහල් සහෝදරයෙක් පමණයි හිටියේ. මගේ අයියාගේ නම සනත් බාලසූරිය. ඔහු තරුණ වියේදීම මිය ගියා. . .’* කුඩා කල අකුරු කරවූයේ කෑගල්ලේමද . . . . ?‘පහළ බාලාංශයේදී මම අකුරු කරවූයේ පියාගේ පාසලේදී. එතැනින් පසුව මට අවස්ථාව ලැබුණා 3 වන පන්තියේදී කොළඹ ආනන්ද විද්‍යාලයට ඇතුල්වීමට. එතැන විශ්වවිද්‍යාල ප්‍රවේශය දක්වාම ඉගෙන ගත්තා. උසස් අධ්‍යාපනය සඳහා මම පේරාදෙණිය විශ්වවිද්‍යාලයට ඇතුල් වුණේ 1961 වර්ෂයේදී. පිටවුණේ 1965 දී. අර්ථ ශ්‍රාස්ත්‍රය ගෞරව උපාධිය මම එහිදී ලබා ගත්තා. . . . .’මමයි, හිටපු මහාචාර්ය රංජිත් අමරසිංහ මහත්මයයි පමණයි පේරාදෙණිය විශ්වවිද්‍යාලයෙන් ප්‍රථම වතාවට ගෞරව උපාධියක් දේශපාලන විද්‍යාවට සිංහල මාධ්‍යයෙන් ලබා ගත්ත දෙදෙනා. ඉන්පසුව මාව කැඳෙව්වා විශ්වවිද්‍යාල කථිකාචාර්යවරයෙක් ලෙස කටයුතු කිරීමට ප්‍රතිඵල පිටවීමටත් ප්‍රථම. 1967 වර්ෂය වෙනකම් මම තාවකාලික කථිකාචාර්ය වරයෙක් ලෙස කටයුතු කළා. පේරාදෙණිය විශ්වවිද්‍යාලය වුණාට මම වැඩි කාලයක් කටයුතු කළේ පේරාදෙණියේ විශ්වවිද්‍යාලයේ ශාඛාවක් තිබුණ කොළඹ. මම කැමැත්තෙන්මයි කොළඹට ආවේ. අවුරුදු 6 ක් පමණ පේරාදෙණියේ සිටියට පසු ඒ ගතානුගතිකත්වයෙන් මිදීමටයි කොළඹ ආවේ. . .’* ඔබ නීතිය හදාරන්නේ කොයි කාලයේද . . . ?‘මම 1967 වර්ෂයේදී එංගලන්තයට ගියා බැරිස්ටර්ස් වරයෙක් වීමට. එහිදී මම ප්‍රථම විභාගය කළා. ඒ කාලයේ තරුණ පිරිස් විශාල ලෙස හයිඩ්පාර්ක් යනවා දේශපාලන උද්ඝෝෂණ රැළි වලට. ඒ යුගය අමෙරිකන් විරෝධී වියට්නාම් යුද්ධයේ උග්‍ර අවදිය. හැමදාම හයිඩ්පාර්ක් එකේ පෙළපාළි. බැරිස්ටර් විභාගය කරලා පසු කාලයේ තමයි ලංකා නීති විද්‍යාලයෙන් නීතිවේදියෙක් ලෙස සමත් වන්නේ. රට ඉන්න කාලයේ ඉගෙන ගන්න ශිෂ්‍යයෙක් විවිධ රැකියා කරමින් තමයි ඉගෙන ගන්නේ. මමත් නොකරපු රැකියාවක් නෑ. . . .’* දේශපාලනයට එන්න තාත්තාගේ දේශපාලන භාවිතාව යම් පිටුවහලක් වුණේ නැද්ද. . . . ?‘එක පැත්තකින් එහෙමත් වෙන්න පුළුවන්. නමුත් තව පැත්තක් තියෙනවා. මම විශ්වවිද්‍යාලයේ කෙළේ විෂය අර්ථ ශාස්ත්‍රය දේශපාලන විද්‍යාව (විශේෂ) කථිකාචාර්යවරයෙක් ලෙස දේශපාලන විද්‍යාව කිරීම දේශපාලනයට ප්‍රවේශ වීමට හේතුවක් වුණා. පියාගේ දේශපාලන භාවිතය නිසා ඒ ලැබුණු පිටුවහල ද විශාලයි. . . .’* විශ්වවිද්‍යාල තුළ ක්‍රියාත්මක වන ‘රතු දේශපාලනය’ ඔබේ විශ්වවිද්‍යාල ජීවිතයට බලපෑවේ හොඳටද නරකටද ?‘ඒ කාලයේ විශ්වවිද්‍යාල තුළ ප්‍රබලව ක්‍රියාත්මක වුණේ ට්‍රොස්කියස්ලා සහ කොමිනියුස්ට් පක්ෂය පමණයි. විශ්වවිද්‍යාලය තුළ ට්‍රොස්කිවාදින් යැයි කීම එක්තරා බුද්ධිමත් සංකල්පයක්. ඒ පක්ෂ දෙකට අමතරව එජාපයට හිතවත් සුළු පිරිසක්ද 56 විප්ලවයට පාදක වූ පිලිප් ගුණවර්ධනගේ මහජන එක්සත් පෙරමුණට සම්බන්ධ සුළු කණ්ඩායමක් විශ්වවිද්‍යාලය තුළ දේශපාලනය කළා.මම සම්බන්ධ වී සිටියේ කොමියුනිස්ට් පක්ෂයට සම්බන්ධ දේශපාලන ප්‍රවාහය තුළ. ට්‍රොස්කි විරෝධීන් ලෙස. 1970 දී පමණ මම යළි විශ්වවිද්‍යාලයට සම්බන්ධ වුණා. ඒ සම්බන්ධ වීමත් සමග මම ඉන්දියාවේ දිල්ලි විශ්වවිද්‍යාලයේ පාඨමාලාවක් හැදෑරුවා. ඉන් පසුව මට ශිෂ්‍යත්වයක් ලැබුණා. ජර්මනියේ තියෙන පැරැණිම විශ්වවිද්‍යාලය හයිඩ්‍රිල්බර්ග් වලට ඇතුළු වීමට. එහි සිටින විට මට ඉහළම ඝනයේ බුද්ධිමතුන් ඇසුරු කිරීමට ඉඩ ලැබුණා. . .’* ඔබ මැතිවරණයකට මුල්වරට තරග කරන්නේ 1977 මහ මැතිවරණයට. ඒ පිළිබඳව මතකය අවදි කළොත්. . . ?‘ඔව්. මගේ පියා ඒ වෙන කොට වයසයි. මට කිව්වා ශ්‍රීලනිප යෙන් තරග කරන්න කියලා. මම තරග කළා. 1977 කියන්නේ ශ්‍රීලනිපය දේශපාලන කුණාටුවකට හසුවූ මහ මැතිවරණයක්. කෑගල්ල දිස්ත්‍රික්කයේ ආචාර්ය එන්. එම්. පෙරේරා, පී. බී. ජී. කලුගල්ල මහත්වරු අඩු ඡන්ද ගණනකින් පැරදුනා. ඊ ළඟට අඩු ඡන්ද ගණනකින් පැරදිච්ච පුද්ගලයා මම. ඒකට හේතුව වුණේ තරුණයෙක් ලෙස පිටරට සිට පැමිණි විගස ඡන්දය ඉල්ලීම නිසා මට විශාල ආකර්ෂණයක් තිබුණා.ඉන් පසුව 1979 වර්ෂයේදී කෑගල්ල නගර සභාවට තරග කර එහි විපක්ෂ නායකයා වුණා. 1988 පැවැති පළාත් සභා මැතිවරණයට ශ්‍රීලනිපය තරග කෙළේ නෑ. එහිදී චන්ද්‍රිකා මැතිනිය මට ආරාධනා කළා මහජන පක්ෂය ප්‍රමුඛ එසපෙන් තරග කරන්න. මම ඉල්ලුවා. එහිදී මම ජය ගත්තා. පළාත් සභාවේ අවුරුද්දක් පමණ ඉන්න කොට 1989 මහ මැතිවරණය ආවා. මට අනුර බණ්ඩාරනායක මහත්තයා කීවා මහ ඡන්දයට තරග කරන්න කියා. තරග කළා. පක්ෂය පැරදුනත් මමත්, ධර්මසිරි සේනානායක මහත්තයත් ශ්‍රීලනිප යෙන් කෑගල්ල දිස්ත්‍රික්කයට පාර්ලිමේන්තු මන්ත්‍රීවරු ලෙස තේරී පත් වුණා. මුල් වරට මම පාර්ලිමේන්තු ගියේ ඒ අවුරුද්දේ. . .’* ඔබේ බිරිය කුමාරි බාලසූරිය අපි දන්නවා දකුණු පළාත් ආණ්ඩුකාරවරිය. ඔබ මහ ආණ්ඩුවේ නියෝජ්‍ය ඇමැතිවරයෙක්. බිරිය සහ සැමියා එකවර දේශපාලනය කිරීම පිළිබඳව යමක් කිව්වොත්. . . ?‘මේක සුවිශේෂී තත්ත්වයක්. ශ්‍රී ලංකා දේශපාලන ඉතිහාසයේ ප්‍රථම වරට බිරියයි, සැමියයි එකවර ආණ්ඩුකාරවරු ලෙස පත්වන්නේ. ඒ වාර්තාව සතුව ඇත්තේ මටයි කුමාරිටයි. එක ගෙදර ආණ්ඩුකාරවරු දෙන්නයි. මම උතුරු මැද ආණ්ඩුකාරවරයා ලෙස සිටිද්දීමයි කුමාරිව දකුණට පත් කළේ. අපි දෙන්නම දේශපාලන පවුල්වලට සම්බන්ධ අය. මගේ පවුලේ තාත්තා මන්ත්‍රී වුණා, නගරාධිපති වුණා. මගේ බිරියගේ පවුල බණ්ඩාරනායක පවුලත් සමග ආසන්නතම සම්බන්ධතා තිබූ පවුලක්. සියනෑ කෝරලයේ පදිංචිව සිටියේ.1948 දී බණ්ඩාරනායක මහත්තයා අත්තනගල්ල දිනන කොටත් බිරියගේ පියා වෑකේ කියන ගම් සභාවේ සභාපති. එතකොට දෙන්නම යු. එන්. පී. මම කුමාරිත් එක්ක විවාහ වීමට ප්‍රථම ඇගේ නම කුමාරි රාජකරුණා. බණ්ඩාරනායක මහතා එජාපයෙන් ඉවත් වෙන කොට බිරියගේ පියාත් බණ්ඩාරනායක මහතා සමඟ ඉවත්වී තිබෙනවා. ශ්‍රීලනිප ය පිහිටුවන අවස්ථාවේ බිරියගේ පියා සුවිශේෂී කාර්යභාරයක් ඉෂ්ට කර තිබෙනවා. කුමාරිගේ සොහොයුරා සරච්චන්ද්‍ර රාජකරුණා පසු කාලෙක පීලික්ස් ඩයස් බණ්ඩාරනායක මහතා සමග ගැටුමක් ඇතිවී යු. එන්. පී. යට ගොස් 1977 එජාපයෙන් තරග කර ඇමැතිවරයෙක් බවට පත් වුණා. . . .’* කුමාරි ඔබට හමුවන්නේ කොහොමද... ?‘ඇය මට හමුවන්නේ විවාහ යෝජනාවක් අනුවයි. නමුත් අප දෙන්නාම ශ්‍රීලනිප දේශපාලනය තුළ දේශපාලනය කළ අය. කුමාරි දැක්ක දවසේම මට ඇය පිළිබඳව කැමැත්තක් ඇතිවුණා. මම හිතනවා මගේ බිරියයි මමයි අතර ඇත්තේ ආත්මීය සම්බන්ධයක්. මම ඇයව බලාපොරොත්තුවෙන් සිටියා වගේ. ඒ අනුව මමත් කුමාරිත් 1971 අගෝස්තු 27 දින විවාහ වුණා. දැන් අපට දරුවන් දෙදෙනෙක් ඉන්නවා. . . .’* දරු දෙදෙනාට මවගේ සහ පියාගේ අවිවේකී දේශපාලන දිවිය කොහොමට දැනෙන්න ඇතිද . . . .?‘මටත් කුමාරිටත් ඉන්නේ වැඩිමහල් දුවයි බාල පුතයි. වැඩි මහල් දුවගේ නම යසංගා බාලසූරිය. එයා අමෙරිකාවේ විස්කොන්සිස් විශ්වවිද්‍යාලයේ අධ්‍යාපනය ලබා ද්විත්ව උපාධියක් තියෙනවා අර්ථ ශාස්ත්‍රය, භූගෝල විද්‍යාවටයි. එයා එහෙදි අමෙරිකානු විද්‍යාඥයෙක් එක්ක පෙම් සබඳතාවයකින් විවාහ වෙලා අමෙරිකාවේම පදිංචි වී සිටිනවා. බාල පුතා තාරක බාලසූරිය. එයත් අමෙරිකාවේ විස්කොන්සි විශ්වවිද්‍යාලයේම ඉගෙන ගෙන අර්ථ ශාස්ත්‍රයයි ගණිතයට ද්විත්ව උපාධි ලබා දැන් ලංකාවට ඇවිත් ශ්‍රී ලංකා රක්ෂණ සංස්ථාවේ නියෝජ්‍ය සාමාන්‍යාධිකාරීවරයෙක් ලෙස සේවය කරනවා. . .’* කුඩා කල ඔබේ දරු දෙදෙනාට දේශපාලනය නිසා ඔබෙන් යුතුකම් අතපසු වීමක් වුණා කියා හැඟීමක් තිබෙනවද ?‘1972 වර්ෂයේ සිට 1978 පමණ වන තෙක් අප දෙදෙනාම දේශපාලන වනගත වීමක් සිදු වුණානේ. දේශපාලනය කළත් අප පළාත් සභාවලවත් පාර්ලිමේන්තුවේවත් හිටියේ නෑ. ඒ කාලය තුළ බිරිය කුමාරිට කාලය තිබුණා දරුවන් දෙදෙනාගේ වැඩ කටයුතු නිසි පරිදි කරගෙන යාමට. ඒ නිසා දේශපාලනය නිසා යුතුකම් අතපසුවීමක් සිදුවුණා කියා මා සිතන්නේ නෑ. . .’* ඔබේ දේශපාලන දිවිය සාර්ථක කර ගැනීමට ඔබට වඩාත්ම මහෝපකාරී වූ එසේත් නැතිනම් සිත්ගත් දේශපාලනඥයා කවුද කියා මා ඇසුවොත්. . . ?‘මා කැමැතිම මගේ ජීවිතය සාර්ථක කර ගැනීමට ඉවහල් වූ දේශපාලන නායකයා කාල් මාක්ස්. ඒ ගැන ප්‍රශ්න විරහිතයි. මාක්ස්ගේ මතවාද සියයට සියයක් අද ක්‍රියාත්මක නොවුණත් මානව දයාව, මානව භක්තිය පිළිබඳව ඉහළින්ම කතා කළේ මාක්ස්. දේශීය වශයෙන්ගත් කළ ශ්‍රී ලංකාවේ විවිධ දේශපාලනඥයින් ගණනාවක් ඉන්නවා මා කැමැති. එස්. ඩබ්ලිව්. ආර්. ඩී. බණ්ඩාරනායක, පිලිප් ගුණවර්ධන, මැතිතුමාලට පසු වර්තමාන ජනාධිපති මහින්ද රාජපක්ෂ මහතා දැඩි ආකර්ශණයක් තියෙන මහජන සම්බන්ධතාව ඉහළින්ම තියෙන නායකයෙක්. . . .’* ඔබේ ලග්නය මොකක්ද . . . ?‘මගේ ලග්නය වෘශ්චික’* ඔබ බුද්ධාගමේ. . . . ?‘ඔව්, මම බෞද්ධ දර්ශනය පිළිගන්න කෙනෙක්. . .’* නක්‍ෂත්‍රය කියන දෙය ඔබ පිළිගන්නවාද . . . ?‘නක්‍ෂත්‍රය ගැන මගේ විශ්වාසයක් ඇත්තේම නෑ. මොකද මාක්ස්වාදීන් එය විශ්වාස කරන්නේ නෑ. නමුත් මගේ බිරිය කුමාරි නක්‍ෂත්‍රය තදින් පිළිගන්න කෙනෙක්. ඒ නිසා ඇය සමග එවැනි දෙයක් ඇසීමට යනවා. ගිහින් ඔහේ අහගෙන ඉන්නවා. ඒ වගේම බෞද්ධ දර්ශනය පිළිගන්න පුද්ගලයෙක් ලෙසද ඔවැනි දේ මම අදහන්නේ නෑ. . .’* එතකොට ඔබ දෙවියන් ඇදහීම සම්බන්ධයෙන් මොනවද කියන්නේ. . . ?‘දැන් ඔබතුමාට ඉතා පැහැදිලියිනේ නක්‍ෂත්‍රය නොපිළිගන්නා මම දෙවියන් ඇදහීමද පිළිනොගන්නා බව. මම අදේවවාදියෙක්. . . .’* 1977 පසු ශ්‍රී ලංකා දේශපාලනය තුළ බුද්ධිමතුන්ට තැනැක් ලැබුණේ අඩුවෙන් නේද . . . ?‘1977 පසු විවෘත ආර්ථිකය පැමිණි ගෝලීයකරණ සංකල්පය හඳුන්වාදුන් සමානුපාතික ඡන්ද ක්‍රමය ක්‍රියාත්මක වූ සමාජයක බුද්ධිමතුන්ට පැවැත්මක් නෑ. මොකද ඒ අයට දේශපාලනය කරන්න සල්ලි නැහැ. මගඩි කර හම්බ කර ගත් දෙයක් නෑ. මේ සමානුපාතික ඡන්ද ක්‍රමය නිසා 1977 පසු කෝටිපතියන් පාර්ලිමේන්තුවට ඒම වැඩි වුණා. ඔවුන් පාර්ලිමේන්තුවට එන්නේ විශේෂ කුසලතාවකට නෙවෙයි සල්ලි බලයෙන්.මුදල් බලයක් නැති කෙනෙකුට මේ ඡන්ද ක්‍රමය තුළ රඳා පැවැත්මක් නෑ. බුද්ධි මතුන්ටත් රඳා පැවැත්මක් නෑ. මොකද ජනතාව අරයා බුද්ධිමතා කියා අගැයීමක් දේශපාලනය තුළ නෑ. මේ ඡන්ද ක්‍රමය තුළ තැපැල් පියුම් කෙනෙකුට ගොවියකුට ගුරුවරයකුට පාර්ලිමේන්තු යන්න හිතන්න පුළුවන්ද ? ඒ නිසා මොනම හේතුව තිබුණත් මේ ඡන්ද ක්‍රමය වෙනස් කළ යුතුම වෙනවා. . . .’* ඔබට හොඳට ගීත ගයන්න පුළුවන් කියා අප අසා තිබෙනවා. . . ?‘ඇත්ත මට ගායන හැකියාව තියෙනවා. මම සංගීතය විෂයයක් ලෙස හදාරා තිබෙනවා. මගේ පාසල් සංගීත ගුරුවරයා ආර්. ඒ. චන්ද්‍රසේන මහතා. නමුත් දැන් ඒ පිළිබඳව භාවිතාවක් නැති නිසා ඒ හැකියාවන් මගෙන් ඈත් වෙලා. නමුත් මම හොඳ රසිකයෙක්. රස විඳින්නෙක්. . .’* ඔබේ දරුවෙක් ඔබෙන් පසු දේශපාලනයට ගෙන එන්න අදහසක් නැද්ද. . . ?‘අපිට දේශපාලඥයෝ නිර්මාණය කරන්න බෑ. කුසලතාවක් මත දේශපාලනයට ආවොත් ඔහුට ජනතා ප්‍රසාදය මත ගමනක් යා හැකියි. ඒ වගේම දේශපාලනය තුළ එක්තරා විදියක ලැබීමක් තිබිය යුතුයි. මගේ පුතා හරි දේශපාලනයට එනවා නම් ඒ කුසලතාව තුළින් දේශපාලනයට ආ යුතුයි. . .’.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=f1010163</link>
    <topic>කපුරෙදි වියන්නන්ටනවාතැන් සැපයූ ‘හලාවත’</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>එකම නගරයක් හැඳින්වීමට නම් තුනක් භාවිත කිරීම තරමක අමුතු කතාවකි. එසේ වූවත් එය සත්‍ය කතාවකි. ඒ සඳහා හොඳම උදාහරණය හලාවත නගරයයි. සිංහල ජාතිකයෝ ‘හලාවත’ යනුවෙන්ද දෙමළ හා මුස්ලිම් ජාතිකයෝ ‘චලාපම්’ යනුවෙන්ද බර්ගර් හා ඉංග්‍රීසි ජාතිකයෝ ‘චිලව්’ යනුවෙන් ද මේ නගරය හඳුන්වති. ශ්‍රී බුද්ධරක්ඛිත හිමියන්ගේ ජනවංශය කෘතියේ සඳහන් වන පරිදි දඹදෙණියේ රජකළ විජයබාහු වත්හිමි භූ පාලනයන්ගේ එනම් III වන විජයබාහු රජතුමාගේ සමයේ ඉන්දියාවේ වස්ත්‍රාචාරින් ගෙන්වා පදිංචි කරවා ඇත්තේ සලාවත් නමින් හැඳින් වූ ප්‍රදේශයේය.කපුරෙදි විවීමේ කර්මාන්තය කරන චාලියා (සලාගම්) කුලයේ අය ලත් පළමු පරවේණිය කළුතර බවත් අනතුරුව ඔවුන් හලාවත ලැඟුම්ගත් බවත් කියවේ. මෙසේ සලාගම් (හලාගම්) කුලයේ අය පදිංචිව සිටි වත්ත, සලාවත වූ බවත් පසුව එය හලාවත වන්නට ඇති බවත් කියවේ.මුතු කිමිදීම යන අරුත් රැගත් ‘ජෙලවා’ යන සංස්කෘත වචනය විකෘති වීමෙන් දෙමළ චලාපම් (සලාපම්) පදය සෑදී ඇති බව සැලකේ. එනම් මුතුපරවල බෙල්ලන් නෙළීම සඳහා කිමිදෙන නොගැඹුරු මුහුදු පෙදෙස හැඳින්වීමට ‘චලාපම්’ යන වචනය භාවිත වී ඇත.වයඹ පළාතේ පුත්තලම් දිස්ත්‍රික්කයට අයත් වූ හලාවත නගර සභාව ප්‍රදේශයේ දියුණුව වෙනුවෙන් සංවර්ධන කටයුතු රැසක නියැලී තිබේ. ඒ අතරින් ප්‍රධාන වන්නේ නව පුස්තකාලය, ආයුර්වේද මධ්‍යස්ථානයක් සහ නව වෙළෙඳ සංකීර්ණය ඉදිකිරීමයි. මේ සඳහා රුපියල් මිලියන 159 ක වියදමක් දරා ඇත. මෙහි පළමු අදියර මේ වනවිටත් නිමකර ඇති අතර දෙවන අදියර සඳහා කටයුතු ආරම්භ කර ඇත. පළමු අදියර සඳහා ආසියානු සංවර්ධන බැංකුව මගින් සියයට 50 ක ප්‍රදානයක් සහ සියයට 43 ක ණය මුදලක් ලබා දී ඇති අතර සභා දායකත්වය සියයට හතකි.උපාංග රැසකින් සමන්විත ගිනිනිවන ඒකකයක් පිහිටුවීමද තවත් සංවර්ධන කටයුත්තකි. එහි දී ගිලන් රථයක්, වතුරු බවුසරයක්, ඩබල් කැබ් රථයක්, ගළවා ගැනීමේ උපාංග කට්ටලයක් ආදී අංග රැසක් ගිනිනිවීම් ඒකකයට අයත් වේ. මේ සියලු උපකරණ හා ගොඩනැගිල්ලේ වටිනාකම රුපියල් මිලියන 120 කි.රිදීවැල්ල අංගසම්පූර්ණ පෙර පාසලක් ඉදිකිරීමද තවත් සංවර්ධන කටයුත්තකි. පන්ති කාමර, ක්‍රීඩා පිට්ටනියක්, වැසිකිළි පහසුකම් ආදී අංග රැසකින් මේ ළදරු පාසල සමන්විත වේ. ළමයින් සියයකට පමණ මේ ළදරු පාසලෙන් පහසුකම් සලසා දිය හැකිය. රුපියල් 5500000 වියදමින් ඉදිවී ඇති මේ ළදරු පාසල සඳහා නෙස්ලේ සමාගමේ මූල්‍ය දායකත්වය ලබාගෙන තිබේ.ප්‍රදේශයේ සෞඛ්‍ය තත්ත්වය නංවාලීම සඳහා ද නගර සභාවේ අවධානය යොමුවේ තිබේ. එහිදී කසළ කළමනාකරණ වැඩපිළිවෙළ ප්‍රමුඛ වේ. ප්‍රදේශය කලාප අටකට බෙදා දෛනිකව කුණු එකතු කිරීම සිදුකරයි. එමෙන්ම කුණු යොදාගෙන කොම්පෝස්ට් පොහොර නිපදවීම සඳහා ද අවධානය යොමුකර තිබේ. ලන්සියාවත්ත කොම්පෝස්ට් ව්‍යාපෘතිය නියමු ව්‍යාපෘතියක් ලෙස හඳුනාගත හැකිය.අවිධිමත් කසළ අපහරණය සඳහා පිළියමක් වශයෙන් සෑම නිවෙසකටම කසළ බහාලන බඳුන බැගින් ලබාදී තිබේ. මේ සඳහා ආසියානු පදනම මූල්‍ය දායකත්වය සපයා ඇත. මුන්නේෂ්වරම් කොම්පෝස්ට් ඒකකයද කසළ ගැටලුවට විසඳුමක් වශයෙන් ගෙන ඇති පියවරකි. එහිදී මාළු හා එළවළු වෙළෙඳ පොළෙහි ඉවත දමන අපද්‍රව්‍ය යොදාගෙන කොම්පෝස්ට් නිෂ්පාදනයට කටයුතු කර ඇත.ජනතාවගේ සෞඛ්‍ය තත්ත්වය නංවාලීම සඳහා නගර සභාව විසින් ගනු ලැබූ තවත් පියවරක් ලෙස ඩෙංගු මර්දන ව්‍යාපාරය හැඳින්විය හැකිය. මෙහි දී ප්‍රධාන වශයෙන් ජනතාව දැනුවත් කිරීම, දූමායනය, ශ්‍රමදාන පවත්වා සුද්ධ පවිත්‍ර කිරීම ආදී කාර්යයන් හඳුනාගත හැකිය. ඒ කාර්යයන් සඳහා පොලිසිය, ප්‍රාදේශීය ලේකම් කාර්යාලය, ග්‍රාම නිලධාරින්, සමෘද්ධි නිලධාරින්, සෞඛ්‍ය වෛද්‍ය නිලධාරින් මෙන්ම ජනතාවද සහභාගි කරවාගෙන තිබේ.හලාවත නගර සභාව සතු මුහුදු වෙරළෙහි සුන්දරත්වය ආරක්ෂා කරගෙන වෙරළ උද්‍යානයක් ඉදිකිරීම සඳහා ද කටයුතු කර තිබේ. රුපියල් 4062505 ක වියදමින් හලාවත වෙරළ උද්‍යාන මාර්ගය පෙරසවි ගල් අතුරා සකස් කර තිබේ.හලාවත පොදු වෙළෙඳපොළ රුපියල් 21620958 ක වියදමින් ඉදිකර තිබේ. එමෙන්ම රුපියල් ලක්ෂ 21 ක වියදමින් හලාවත තොග මාළු වෙළෙඳපොළ ඉදිකර ඇත.ආදායම් ප්‍රවර්ධනය කිරීමේ අරමුණින් ‘නගරාධිපති ජංගම සේවයක්’ පවත්වාගෙන යයි. මෙහිදී මහජනතාවගේ ගැටලුවලට ඇහුම්කන් දී ඒවාට විසඳුම් ලබාදීමද සිදුකරයි. මෙහිදී හිඟ වරිපනම් මුදල් එකතු කිරීමද සිදුකරයි.රුපියල් 65,000 ක වියදමින් රිදීවැල්ල වැසිකිළි පද්ධතිය නවීකරණය කර තිබේ. ප්‍රදේශයේ මාර්ග හා කානු පද්ධතිය දියුණු කිරීම සඳහා ද කටයුතු කර ඇත.සිංහල, දෙමළ, මුස්ලිම් ආදී සියලු ජනවර්ගවලටද බෞද්ධ, කතෝලික, ඉස්ලාම් ආදී විවිධ අංශවලටද අයත් ජනතාව සමගියෙන් ජීවත්වීම මේ නගරයේ දක්නට ලැබෙන සුවිශේෂීම ලක්ෂණයයි. මේ සුහදත්වය වර්ධනය කර ගැනීම සඳහා නගර සභාවද විවිධ කටයුතුවල නියැළී සිටියි. පසුගියදා පැවැත්වුණු රාමසාන් උත්සවයද උසම නත්තල් ගහ නිර්මාණය කිරීම උදාහරණ ලෙස දැක්විය හැකිය.මෙසේ ආගමික මෙන්ම වාර්ගික විවිධත්වයකින් ද යුත් හලාවත නගර සභා බල ප්‍රදේශයේ සියලු ජනතාවගේ සංවර්ධනය උදෙසා නගර සභාවේ අවධානය යොමුවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>16</day>
    </date>
    <link>http://www.dinamina.lk/2010/10/16/_art.asp?fn=f1010164</link>
    <topic>අවුරුදු පනස් අටක ප්‍රශ්නඅවුරුදු හතරකින් විසැඳුවා</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්</author>
    <content>* මේ වන විට ඔබ බලයට පත් වී වසර හතර හමාරක පමණ කාලයක් ගත වී තිබෙනවා. මේ කාලය තුළ ඔබ ඔබේ බල ප්‍රදේශයේ දියුණුව වෙනුවෙන් කටයුතු කර තිබෙන්නේ කොහොමද ?2006 දී අපි බලයට පත් වන විට මේ නගර සභාවේ තිබුණු තත්ත්වය ගැන යම් මතක් කිරීමක් කරන්න ඕන. වසර 58කට පසුව තමයි එක්සත් ජනතා නිදහස් සන්ධානය හලාවත නගර සභාවේ බලයට පැමිණියේ. ඒ වසර 58 තුළ නගර සභාවේ බලය ලබාගෙන හිටියේ එක්සත් ජාතික පක්ෂය ඔවුන්ට හිතවාදී කණ්ඩායම්. නගර සභාව එකතැන පල්වෙමින් තිබුණු නගර සභාවක් වෙලා තිබුණා.අවුරුදු 15ක් 20ක් තිස්සේ කිසිම සාප්පු සංකීර්ණයක් ඉදි වෙලා තිබුණේ නෑ. මාර්ග ඉතාමත් දුර්වල තත්ත්වයක තිබුණේ. අලංකාර වෙරළ තීරයක් තිබුණත් එය සංවර්ධනය කිරීම ගැන කිසිම අවධානයක් යොමු කරලා තිබුණේ නෑ. නගරයේ මළා පවාහන ද්‍රව්‍ය බැහැර කිරීමට ගලි බවුසරයක්වත් තිබුණේ නෑ. නගරය කුණු කඳුවලින් පිරී තිබුණා. දශක ගණනාවක් තිස්සේ පැවැති මේ තත්ත්වයෙන් නගරය මුදා ගෙන සංවර්ධනය කරා ගෙන එන්න පසුගිය අවුරුදු හතර හමාර තුළ අපට හැකි වුණා. කුණු ප්‍රශ්නය විසඳීමට හැකි වුණා. අලුත් සාප්පු සංකීර්ණයක් ඉදි කළා. අලුත් පුස්තකාලයක් වෛද්‍ය මධ්‍යස්ථානයක් ඉදි කරන්න හැකි වුණා. වෙරළ උද්‍යානයක් ඉදි කළා.* නව වෙළෙඳ සංකීර්ණයේ ඉදිකිරීම් කටයුතු මේ වන විට පවතින්නේ කුමන තත්ත්වයකද ?මේ ව්‍යාපෘතියේ පළමු අදියර දැනටමත් අවසන් කර ජනතා අයිතියට පත් කරලා තිබෙන්නේ. පුස්තකාලයක්, ප්‍රජා සෞඛ්‍ය මධ්‍යස්ථානයක් හා වෙළෙඳ සංකීර්ණයක් මේ ව්‍යාපෘතියට ඇතුළත් වෙනවා. රුපියල් මිලියන 159ක වියදමින් ක්‍රියාත්මක වුණු මේ ව්‍යාපෘතිය සඳහා ආසියානු සංවර්ධන බැංකුවෙන් සියයට 50ක ප්‍රදානයක් ලැබුණා. දෙවන හා තුන්වන අදියරේ වැඩකටයුතු ආරම්භ කරලා තියෙනවා. ඒ සඳහා ප්‍රතිපාදන සභා අරමුදලෙන් සපයා ගැනීමට බලාපොරොත්තු වෙනවා.* ඔබ නගර සභාවේ ගැටලුවක්ව පැවැති කසළ බැහැර කිරීම සඳහා පිළියම් යෙදුවේ කොහොමද ?ප්‍රදේශය කලාප අටකට බෙදලා දෛනික කුණු එකතු කිරීමේ ක්‍රම වේදයක් ආරම්භ කළා. ඒ වගේ ම නියමු ඒකකයක් ලෙස ලංසියාවත්ත කොම්පෝස්ට් ව්‍යාපෘතියක් ආරම්භ කළා. එහිදී සෑම නිවෙසකට ම කසළ බඳුනක් ලබා දුන්නා. මේ සඳහා ආසියානු පදනමේ මූල්‍ය දායකත්වයත් ලබා ගත්තා. ඒ වගේම මුන්නේශ්වරම් කොම්පෝස්ට් ව්‍යාපෘතියක් ආරම්භ කෙළේ කසළ ප්‍රශ්නය සඳහා පිළියම් යෙදීමට.* ප්‍රදේශයේ මාර්ග පද්ධතිය තවමත් දියුණු තත්ත්වයක නැති බව ඇතැම් අය පවසනවා. මාර්ග හා කාණු පද්ධතිය දියුණු කිරීමට ගෙන ඇති පියවර මොනවාද ?හලාවත කියන්නේ මුහුදු මට්ටමෙන් පහළ තියෙන ප්‍රදේශයක්. ඒ නිසා මාර්ග, කානු හා මලාපවාහන පද්ධති ක්‍රමවත්ව පවත්වාගෙන යාම සඳහා විශාල අවධානයක් යෙදිය යුතුව තිබෙනවා. ඒ සඳහා අපි දැනටමත් අවශ්‍ය කටයුතු සිදු කරලා තියෙනවා. අපි මේ නගර සභාව භාර ගනිද්දී ජුසේවාස් මාවතේ වතුර බහින්න ක්‍රමවේදයක් තිබුණේ නෑ. ළමයින්ට පාසල් යන්න බෑ පාර යට වෙනවා. අපි මේ මාර්ගය සංවර්ධනය කළා. ක්‍රමවත්ව වතුරු බැස යන ආකාරයට කානු පද්ධතිය සකස් කළා. මේ එක් උදාහරණයක් පමණයි. මේ ආකාරයට කාණු විශාල ප්‍රමාණයක් ක්‍රමවත් කරලා තිබෙනවා.* ජනතාව ඩෙංගු උවදුරෙන් බේරා ගැනීමට ඔබ නගර සභාව කටයුතු කෙළේ කොහොමද ?2006 දී අපි මේ බල ප්‍රදේශය භාර ගන්නා විට හලාවත ඩෙංගු මරණ වාර්තා වුණු අවදානම් කලාපයක් වුණා. ඒත් දැන් පුත්තලම් දිස්ත්‍රික්කයේ අඩුම මදුරු ඝනත්වයක් වාර්තා වෙන්නේ හලාවතින්. පොලිසිය, ප්‍රාදේශීය ලේකම් කාර්යාල, ග්‍රාම සේවක මහතුන්, සමෘද්ධි නිලධාරීන්, සෞඛ්‍ය වෛද්‍ය නිලධාරීන්, කම්කරුවන්, පුරවැසි ජනතාව ආදී සෑම පාර්ශ්වයක් ම සහභාගි කරගෙන අපි ඩෙංගු මර්දන වැඩසටහන ආරම්භ කළා.* නගර සභාව විසින් ක්‍රියාත්මක කළ වෙනත් සංවර්ධන කටයුතු මොනවාද ?රුපියල් මිලියන 120ක වියදමින් අපි ගිනි නිවන ඒකකයක් ආරම්භ කළා. ඒ වගේම ඊට අදාළ වතුර බවුසර, ඇම්බියුලන්ස්, බෝට්ටුවක්, ගලවා ගැනීමේ උපාංගවලින් ගිනි නිවීමේ ඒකකය සමන්විත වෙනවා. රුපියල් ලක්ෂ 21ක වියදමින් හලාවත තොග මාළු වෙළෙඳපොළ ඉදිකිරීම කළා. නෙස්ලේ සමාගමෙන් ලැබුණු මූල්‍ය දායකත්වයෙන් රිදීවැල්ල පෙර පාසල ඉදි කළා.* ප්‍රදේශය සංවර්ධන කිරීමට ඇති ගැටලු ලෙස ඔබ හඳුනාගෙන තිබෙන්නේ මොනවාද ?නගර සභාව පාලනය කිරීමේ දී අපි මුහුණ දෙන ප්‍රධානම ගැටලුවක් තමයි බදු මුදල් නිසි පරිදි ලබා ගැනීමේ ගැටලුව. වෙළෙඳපොළ බදු එකතු කිරීමේ දී තුන්වැනි පාර්ශ්වයක් මැදිහත් වන බවට අනාවරණය වී තිබෙනවා. මෙය මාෆියාවක තත්ත්වයට වර්ධනය වෙලා තියෙනවා. මේ නිසා නගර සභාවට ලැබිය යුතු මුදල් ප්‍රමාණයක් අහිමි වී තිබෙනවා.බස් නැවතුම්පොළ දුර්වල තත්ත්වයක තිබීම ප්‍රධාන ගැටලුවක් ලෙස අපි හඳුනාගෙන තිබෙනවා. ඒ වගේ ම හලාවතට ආදාහනාගාරයක් නොමැති ගැටලුවක් තිබෙනවා. අංග සම්පූර්ණ වෙරළ උද්‍යානයක් ඉදි කිරීමත් අප හමුවේ තිබෙන ගැටලුවක්.අපේ නගර සීමාවේ පවුල් 90ක් අක්කර භාගයක පමණ ඉඩ ප්‍රමාණයක ඉතා දුෂ්කරව ජීවත් වෙනවා. ඔවුන් සඳහා නිවාස ක්‍රමයක් ආරම්භ කිරීමේ අවශ්‍යතාව තිබෙනවා.* මේ ගැටලුවලට විසඳුම් සෙවීමට ඔබ කටයුතු කර තිබෙන්නේ කොහොම ද ?වෙළෙඳපොළෙහි ක්‍රියාත්මක වන මාෆියාව නැවැත්වීමට හැකිතාක් ඉක්මනින් පියවර ගන්නවා. රාත්‍රී වෙළෙඳ පොළක් ආරම්භ කිරීමට අපි කටයුතු කළෙත් මේ නිසා යි. මේක සහන පොළක්. සෑම සෙනසුරාදාවකම හවස 4 සිට රාත්‍රී 11 දක්වා මේ පොළ පැවැත්වෙනවා.සංචාරකයන් ආකර්ෂණය කර ගැනීමේ අරමුණ ඇතිව වෙරළ උද්‍යානය සංවර්ධනය කරනවා. ඒ යටතේ ජනතාවට නව රැකියා අවස්ථා උත්පාදනය කර දීමත් අපේ අරමුණක්.ආර්ථික සංවර්ධන අමාත්‍යාංශය සමඟ සාකච්ඡා කර බස් නැවැතුම්පළ සංවර්ධනයට අවශ්‍ය පියවර ගැනීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n101018_1</link>
    <topic>ශ්‍රී ලාංකික සරණාගතයන් 132කට තායිලන්ත රජය නඩු පවරයි</topic>
    <author>මහින්ද අලුත්ගෙදර</author>
    <content>තායිලන්ත ආරක්ෂක අංශවල අත්අඩංගුවේ පසුවන ශ්‍රී ලාංකික සරණාගතයන් 132 ට එරෙහිව නඩු පවරන බව එරට ආගමන හා විගමන දෙපාර්තමේන්තුව ප්‍රකාශ කර ඇත.ආගමන හා විගමන නීති උල්ලංගනය කිරීම හේතුවෙන් තායිලන්තයේ බැංකොක් නුවරදී අත්අඩංගුවට ගත් ශ්‍රී ලාංකික ද්‍රවිඩ සරණාගත කණ්ඩායමට කාන්තාවන් 34 දෙනෙක් අයත්වන බව තානාපති ආරංචි මාර්ග සඳහන් කරයි. එල්.ටී.ටී.ඊ, සංවිධානය සමඟ සමීප සබඳතා පවත්වා තිබෙන මේ පිරිස නීති විරෝධී ආකාරයට කැනඩාවට යාමට සූදනමින් සිටියදී තායිලන්ත ආරක්ෂක අංශ අත්අඩංගුවට පත්ව තිබේ.තායිලන්ත ආරක්ෂක අංශ හා කැනේඩියානු බුද්ධි අංශ සිදු කළ මෙහෙයුමකදී මේ පිරිස අත් අඩංගුවට ගෙන තිබෙන අතර ඔවුන් එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලයේ ලියාපදිංචි වී ඇතැයිද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n101018_2</link>
    <topic>ලක්ෂ්මන් සහ අර්ල් ගේ පක්ෂ සාමාජිකත්වය අහෝසි කිරීම</topic>
    <author>රෝෂන් තුෂාර</author>
    <content>එක්සත් ජාතික පක්ෂ නියෝජ්‍ය මහලේකම් ලක්ෂ්මන් සෙනෙවිරත්න හා අතිරේක භාණ්ඩාගාරික අර්ල් ගුණසේකර පාර්ලිමේන්තු මන්ත්‍රීවරුන්ගේ පක්ෂ සාමාජිකත්වය අහෝසි කිරීම වළක්වමින් පනවා තිබූ වාරණය නොවැම්බර් 19 දින දක්වා යළි දීර්ඝ කිරීමට කොළඹ දිසාවිනිසුරු රංජිත් එන් වතුපොළ මහතා ඉකුත්දා (15) නියෝග කෙළේය.පක්ෂ නායක රනිල් වික්‍රමසිංහ මහ ලේකම් තිස්ස අත්තනායක ඇතුළු පක්ෂ කෘත්‍යාධිකාරී මණ්ඩලයට මේ වාරණ නියෝග නිකුත් කැර ඇති අතර විරෝධතා ඉදිරිපත් කිරීමට දින ලබාදෙන ලෙස විත්තිකරුවන් වෙනුවෙන් ඊයේ (15) අධිකරණයෙන් ඉල්ලා සිටියේය.දහඅටවැනි ආණ්ඩුක්‍රම ව්‍යවස්ථා සංශෝධනයට සහාය පළකළ පැමිණිලිකාර එජාප මන්ත්‍රීවරුන්ගේ පක්ෂයේ තනතුරු ඉවත් කරමින් තිස්ස අත්තනායක මහතා නිකුත් කළ ලිපි පාදක කැර ගනිමින් මේ නඩු දෙක පවරා තිබිණි.පසුගිය අගෝස්තු 8 වැනිදින පක්ෂ තනතුරු ඉවත් කළ ආකාරයෙන් නීති විරෝධීව හා සාධාරණ යුක්තිධර්මයන්ට පටහැනිව පක්ෂ සාමාජිකත්වය අහෝසි කිරීම හෝ එසේ අහෝසි වී ඇති බවට පාර්ලිමේන්තු මහ ලේකම් වරයාට දැනුම් දීම මේ නියෝග මඟින් වාරණය කළ අතර රනිල් වික්‍රමසිංහ මහතා එජාප මන්ත්‍රීවරුන්ගෙන් ලබාගෙන ඇති දිනරහිත ඉල්ලා අස්වීමේ ලිපි භාවිත කැර හෝ පක්ෂ සාමාජිකත්වය මන්ත්‍රීධූර අහෝසි කිරීමද වළක්වමින් වාරණ නියෝග නිකුත් කළේය.වාරණ නියෝග සම්බන්ධයෙන් විත්තියේ කරුණු සලකා බැලූ ප්‍රධාන දිසා විනිසුරුවරයා සාධාරණ යුක්ති ධර්මයන්ට හා නිත්‍යානුකූල විනය පරීක්ෂණයක් පැවැත්වීම අගතිදායක නොවන බව ප්‍රකාශ කළේය.පැමිණිල්ල වෙනුවෙන් නීතිඥ අතුල ද සිල්වා මහතාගේ උපදෙස් පරිදි නීතිඥ එම්. යූ. එම්. අලි. සබ්රි මහතා පෙනී සිටි අතර විත්තිකරුවන් වෙනුවෙන් නීතිඥ දයා පැල්පොල මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n101018_3</link>
    <topic>අධිකරණයේ විදුලිය විසන්ධිවීම ගැන වාර්තාව අද</topic>
    <author>සුභාෂිනී සේනානායක</author>
    <content>සුදුකොඩි කතාව පිළිබඳ නඩු විභාගය පැවැතෙද්දී අධිකරණයේ විදුලිය විසන්ධි වීම සම්බන්ධයෙන් සකස් කළ වාර්තාව අද (18) විදුලිබල හා බලශක්ති ඇමැති පාඨලී චම්පික රණවක මහතාට ලබාදීමට නියමිත බව ලංකා විදුලිබල මණ්ඩලයේ සභාපති විද්‍යා අමරපාල මහතා පැවැසීය.පසුගිය 15 වැනි සිකුරාදා මේ නඩුව විභාග වෙමින් පැවතිය දී විදුලිය විසන්ධි වීම හේතුවෙන් එම නඩුව ලබන නොවැම්බර් 2 දා දක්වා කල් තැබිණි. මේ සම්බන්ධයෙන් වහාම වාර්තාවක් ලබා දෙන ලෙස විදුලිබල ඇමැතිවරයා ලං.වි.ම. සභාපතිවරයාට ඉකුත් 15 දා නියෝග කළේය.මේ සම්බන්ධයෙන් විදුලිබල ඇමැති පාඨලී චම්පික රණවක මහතාගෙන් “දිනමිණ” කළ විමසීමක දී වාර්තාව පරීක්ෂා කිරීමෙන් අනතුරුව තරාතිරම නොබලා විනයානුකූ®ල පියවර ගන්නා බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n101018_4</link>
    <topic>දැයේ පියවරුන්ට ‘උත්තම ශ්‍රම පූජා’</topic>
    <author>ජීවනී පතිරණ</author>
    <content>මෙරට ඉතිහාසයේ ප්‍රථම වතාවට පියවරුන් නමින් ‘උත්තම ශ්‍රම පූජා’ සායන වැඩපිළිවෙළක් ආරම්භ කිරීමට බස්නාහිර පළාත් සෞඛ්‍ය අමාත්‍යාංශය සැලැසුම් කර තිබේ.මෙතෙක් කල් කාන්තාවන් වෙනුවෙන් පමණක් පැවැත්වූ සායන ක්‍රමයේ විශාල පරිවර්තනයක් ඇති කරමින් පුරුෂයන්ගේ ද ශරීර සෞඛ්‍ය පිළිබඳව අවධානය යොමු කිරීමට කටයුතු කරන බව බස්නාහිර පළාත් සෞඛ්‍ය හා දේශීය වෛද්‍ය ඇමැති ජගත් අංගගේ මහතා පැවැසීය. මේ සායන මඟින් පුරුෂයන්ගේ දියවැඩියා, අධික රුධිර පීඩනය, අක්ෂි රෝග, හෘදයාබාධ, කොලෙස්ටරෝල් හා අධික ස්ථුලතාව වැනි රෝගයන්ට තම ප්‍රදේශයේ සායනයන්ට ගොස් ප්‍රතිකාර ලබා ගැනීමට අවස්ථාව සැලසෙනු ඇත.මේ සායනවල ස්වේච්ඡාවෙන් සේවය කිරීමට කැමැති විශ්‍රාමික සෞඛ්‍ය නිලධාරීන්ගේ හා සේවක මහත්වරුන්ගේ සේවය ලබා ගැනීමට බස්නාහිර පළාත් සෞඛ්‍ය අමාත්‍යාංශය දැනටමත් විධි විධාන යොදා ඇති අතර ඒ සඳහා 400 දෙනකුගෙන් යුත් කාර්ය මණ්ඩලයක් බඳවා ගැනීමට ද අමාත්‍යාංශය පියවර ගෙන තිබේ.දැනටමත් කළුතර දිස්ත්‍රික්කයේ සායන 164ක් ක්‍රියාත්මක කෙරෙන අතර, 2011 වර්ෂයේ දී ගම්පහ සහ කොළඹ දිස්ත්‍රික්වලට ද මෙය ව්‍යාප්ත කිරීමට පළාත් සෞඛ්‍ය අමාත්‍යාංශය පියවර ගෙන ඇතැයි ඇමැති ජගත් අංගගේ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n101018_5</link>
    <topic>මත් උවදුර අතු ගා දමන්න සෑම පියවරක්ම ගන්න</topic>
    <author>නුවන් කොඩිකාර</author>
    <content>මත් උවදුර කෙටි කාලයක් තුළ දී මෙරටින් තුරන් කිරීමට ගත හැකි සෑම පියවරක්ම ගන්නා ලෙස පොලිස්පති මහින්ද බාලසූරිය මහතා සියලුම පොලිස් නිලධාරීන්ට ඊයේ (17) නියෝග කෙළේ ය.ජ්‍යෙෂ්ඨ නියෝජ්‍ය පොලිස්පතිවරුන්, නියෝජ්‍ය පොලිස්පතිවරුන්, කොට්ඨාසභාර ජ්‍යෙෂ්ඨ පොලිස් අධිකාරිවරුන් සහ මූලස්ථාන පොලිස් පරීක්ෂකවරුන් කොළඹට කැඳවා මෙලෙස උපදෙස් ලබා දුන්නේය.තමන් ලබාදුන් උපදෙස් නිවැරැදි ලෙස ක්‍රියාත්මක කර ඇද්දැයි මසක් තුළ සොයා බලන බව මෙහිදී පොලිස්පතිවරයා ප්‍රකාශ කෙළේ ය.මත් උවදුර තුරන් කරන කාල සීමාවක් ප්‍රකාශ කළ නොහැකි වුවත්, ඉතා කෙටි කාලයකදී විසඳන බව මහින්ද බාලසූරිය මහතා කීවේ ය.තමන් දන්නා තොරතුරක් තිබේ නම් පොලිසියෙන් නිකුත් කර ඇති දුරකතන අංකවලට හෝ වෙබ් අඩවියට ලබා දෙන ලෙසත්. එසේ ලබා දෙන සෑම කෙනාගේම රහස්‍යභාව සුරකින බවත් බාලසූරිය මහතා සඳහන් කළේ ය. මත් උවදුර තුරන් කිරීමේ මෙහෙයුම් සිය නිලධාරින් දිවා රෑ නොබලා කටයුතු කරන බව පවසන පොලිස්පතිවරයා ඔවුන්ට සිය ප්‍රශංසාව පුද කරන බව ද සඳහන් කෙළේ ය.මත්ද්‍රව්‍ය විකිණීමේ යෙදෙන පුද්ගලයන්හට තරාතිරම නොබලා නීතිය ක්‍රියාත්මක කරන බව ද හෙතෙම කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n101018_6</link>
    <topic>සරසවි සිසුන් නිදහස් කරන්නැයි නිල් බළකාය ජනපතිගෙන් ඉල්ලයි</topic>
    <author/>
    <content>අත්අඩංගුවේ පසුවන සරසවි සිසුන් පිළිබඳව සානුකම්පිතව සලකා බලා ඔවුන් නිදහස් කරන ලෙස නිල් බළකාය විසින් ජනාධිපති මහින්ද රාජපක්ෂ මහතාගෙන් ඉල්ලීමක් කරන ලදී.පේරාදෙණිය සහ රජරට විශ්වවිද්‍යාලවල සිසුන් 7 දෙනෙක් විනය විරෝධී ක්‍රියා හේතුවෙන් අත්අඩංගුවට ගෙන රක්ෂිත බන්ධනාගාරගත කිරීමට එරෙහිව උසස් අධ්‍යාපන අමාත්‍යාංශයට බලහත්කාරයෙන් ඇතුල් වී දේපළවලට හානි කිරීමේ චෝදනාව මත තවත් සිසුන් 21 දෙනෙක් අත්අඩංගුවට ගැනිණි.මේ සරසවි සිසුන් 28 දෙනා සම්බන්ධව සානුකම්පිතව සළකා බලා ඔවුන් නිදහස් කරන ලෙස නිල් බළකාය මේ ඉල්ලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010182</link>
    <topic>ඉන්දීය තෛ‍්‍රභාෂා පිළිවෙත ශ්‍රී ලංකාවෙත් ක්‍රියාත්මකයි</topic>
    <author>මහින්ද අලුත්ගෙදර</author>
    <content>ශ්‍රී ලංකා තෛ‍්‍රභාෂා අධ්‍යාපන ප්‍රතිපත්තිය ක්‍රියාත්මක කිරීම සම්බන්ධයෙන් ඉන්දියාවේ සහාය ලබා ගැනීමට ශ්‍රී ලංකා රජය පියවර ගෙන ඇත.ඒ අනුව මෙම භාෂා ප්‍රතිපත්තිය පිළිබඳ ඉන්දියාවේ අත්දැකීම් හුවමාරු කර ගැනීම සඳහා ඉන්දීය මානව සම්පත් අමාත්‍යාංශයේ නිලධාරියකු ඉදිරියේ දී ශ්‍රී ලංකාවට පැමිණීමට නියමිතය. ඉන්දීය භාෂා ප්‍රතිපත්තියේ වෙනස්කම් පිළිබඳව මෙහි දී සාකච්ඡා කෙරෙන අතර ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් හා ඉන්දීය මානව සම්පත් සංවර්ධන ඇමැති කපිල් සිබාල් මහත්වරුන් අතර මේ සම්බන්ධයෙන් සාකච්ඡාවක් ද පවත්වා ඇත.මෙම තෛ‍්‍රභාෂා ප්‍රතිපත්තිය ක්‍රියාත්මක කිරීමත් සමඟ ඉන්දීය සිසුන්ට සිය මවු භාෂාව, ඉංග්‍රීසි භාෂාව හා ඔවුන් ජීවත් වන ප්‍රාන්තයේ වැඩි වශයෙන් භාවිතා වන භාෂාවක් තෙවන බස ලෙස අධ්‍යයනය කරයි. ශ්‍රී ලංකාවේ ද මෙය ක්‍රියාත්මක කිරීමෙන් භාෂාව සම්බන්ධයෙන් වන ගැටලු රැසකට විසඳුම් ලැබෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010183</link>
    <topic>යාපනේ දුම්රියපළට ගෙනා ආහාරවලින් භාගයකට වඩා ආපසු ගෙන ගියාලු</topic>
    <author>වවුනියාව උතුරු සමූහ බන්දුල සෙනෙවිරත්න</author>
    <content>අවතැන්ව යාපනය දුම්රිය ස්ථානයේ රැඳී සිටින තමන් වෙත බෙදා දීමට රජය මඟින් එවූ ආහාර ද්‍රව්‍යවලින් 80%ක්ම නිලධාරින් විසින් නොබෝදා ආපසු රැගෙන ගිය බව යාපනය සිංහල අවතැන් වූවන්ගේ සංගමයේ සභාපතිනිය පැවැසුවා ය.යාපනයේ නැවත පදිංචියට බලාපොරොත්තු ඇතිව පැමිණි පවුල් රැසක් සති කිහිපයක් කිසිදු පහසුකමක් නැතිව සිටියදී රජය මගින් ඉකුත් 16දා වියළි ආහාර පටවාගත් ට්‍රැක්ටරයක් යාපනය දුම්රිය ස්ථානය වෙත එවු බවද ඇය පැවැසුවා ය.ආහාර ද්‍රව්‍ය භාරව පැමිණි ප්‍රාදේශීය ලේකම්වරිය තමන් හැට දෙනා පෝලිම් ගස්සවා අවතැන් වූවන් අපහසුතාවට පත්වන අයුරින් දෝෂාරෝපණය කළ බව ද ඇය සඳහන් කළා ය.අවසානයේ බෙදා දීමට රැගෙන ආ හාල් මිටි (ගෝනි) 12න් 01ක්ද, සීනි ගෝනි 06න් භාගයක් ද, පිටි ගෝනි 05න් එකක් ද, පරිප්පු ගෝනි 03න් භාගයක් ද වශයෙන් බෙදා දී ඉතිරි වියළි ආහාර ද්‍රව්‍ය සියල්ල රැගෙන ගිය බවද පැවැසූ ඇය තමන්ට ජීවත් වීම සඳහා සති දෙකක් සඳහා ලැබුණේ හාල් කිලෝ 01ක්, පිටි ග්‍රෑම් 500ක් සීනි ග්‍රෑම් 500 හා පරිප්පු ග්‍රෑම් 100ක් පමණක් බවද ප්‍රකාශ කළා ය.මේ වන විට රැඳී සිටින පවුල්වල කුඩා දරුවන් පස් දෙනෙකු පාචන රෝගයෙන් පෙළෙන බවද, කාන්තාවන් නේවාසිකව යාපනය රෝහලේ ප්‍රතිකාර ලබන බවද පැවැසූ සකුන්තලා මහත්මිය වියළි ආහාර බෙදා දෙන අවස්ථාවේ දුම්රිය ස්ථානයෙන් බැහැරව සිටි කිසිවෙකුට ප්‍රාදේශීය ලේකම්වරිය ආහාර ද්‍රව්‍ය ලබා නොදුන් බවද පැවැසුවා ය.තමන් ගැන අවධානය යොමු කොට සහන සලසා දෙන ලෙසද යාපනය සිංහල අවතැන් වූවෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010184</link>
    <topic>පොළොන්නරුව දුම්වැටියෙන් තොර නිදහස් නගරයක් කරයි</topic>
    <author>ගාමිණී ඔබේසේකර පොළොන්නරුව විශේෂ</author>
    <content> පොළොන්නරුව දුම්වැටි භාවිතයෙන් තොර නිදහස් නගරයක් බවට ප්‍රකාශයට පත් කෙරේ.දුම්පානය හා සෞඛ්‍ය පිළිබඳ ජාතික සම්මේලනයේ මෙහෙය වීමෙන් මෙම වැඩපිළිවෙළ සංකේතවත් කරමින් පොළොන්නරුව නගරයට පිවිසෙන ස්ථානයේ ජනතාව දැනුවත් කරවීමේ දැන්වීම් පුවරුවක් සෞඛ්‍ය ඇමැති මෛත්‍රීපාල සිරිසේන මහතා අතින් ඊයේ (17) විවෘත කෙරුණි.ලොකු කුඩා වයස් භේදයකින් තොරව මෙන්ම ජනතාව සිදු කරන දුම්පානය මැඩ පැවැත්වීමට දුම්පානය හා සෞඛ්‍ය පිළිබඳව ජාතික සංවිධානය සිදු කරන සේවාවන් රජය විශේෂ ඇගැයීමට ලක් කරන බව මෙහි දී සෞඛ්‍ය ඇමැතිවරයා කීය.විශේෂයෙන් පොළොන්නරුව නගරයට පිවිසෙන ස්ථානයේ දීම දුම්වැටි පානයෙන් ජනතාව මුදා ගැනීම පිළිබඳ දැනුවත් කිරීම ඉතා කාලෝචිත ක්‍රියාවක් බව ඔහු අවධාරණය කෙළේ ය.දුම්පානය නිසා වසරකට පුද්ගලයන් 20000ක් ද මත්ද්‍රව්‍යයෙන් හා දුම්පානයෙන් 30,000ක් ද මිය යන බව දුම්පානය සහ සෞඛ්‍ය පිළිබඳ ජාතික සම්මේලනයේ සභාපති ඕල්කට් ගුණසේකර මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010185</link>
    <topic>ලබන වසරේ නිදහස් උළෙල කතරගම දී</topic>
    <author>වෙල්ලස්සේ බණ්ඩාර</author>
    <content>ලබන වසරේ (2011) ජාතික නිදහස් දින උළෙල කතරගම රජ වීදියේදී පැවැත්වීමට රජය තීරණය කැර ඇත.මෙයට පෙර පැවැති ජාතික දින උත්සවවල අඩංගු වූ සියලු වැඩසටහන් මෙවර උත්සවයට ඇතුළත් වෙයි.පෙබරවාරි 4 දා පෙරවරුවේ මෙම සමරු උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙයි. එදිනම පස්වරුවේ දැයට කිරුළ සංවර්ධන ප්‍රදර්ශනයද බුත්තල දී විවෘත කරන බව ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා පවසයි.මොනරාගල බඩල්කුඹුරේ දී පෙරේදා පැවැති මාධ්‍ය හමුවකදී ඇමැතිවරයා මේ බව සඳහන් කෙළේය.මව්බිමෙන් සුදු අධිරාජ්‍යවාදීන් පළවා හැරීමේ නිදහසේ පළමු වෙඩි මුරය තැබූ වෙල්ලස්සේ වීරෝදාර ජනතාවට උපහාරයක් ලෙස මෙවර ජාතික නිදහස් උත්සවය මොනරාගල දී පැවැත්වීමට ජනාධිපතිවරයා තීරණය කළ බව ඌව පළාත් මහ ඇමැති ශෂීන්ද්‍ර කුමාර රාජපක්ෂ මහතා මේ මාධ්‍ය හමුවේදී සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010186</link>
    <topic>හොර බේත් මඬින මණ්ඩලයේ ඇතැමුන් හොර බේත් ජාවාරමේ</topic>
    <author>වෙල්ලස්සේ බණ්ඩාර</author>
    <content>ප්‍රමිතියෙන් තොර ලියාපදිංචි නොකළ හොර ඖෂධ මෙරටට ගෙන්වීම වැළැක්වීම සඳහා පත්කළ මණ්ඩලයේ ඇතැම් නිලධාරීන් ද හොර ඖෂධ ගෙන්වීමට සම්බන්ධ වී ඇති බවට තොරතුරු අනාවරණය වී තිබේ.එසේ හොර ඖෂධ ගෙන්වීමට සම්බන්ධ වූ අය පිළිබඳව නම් - ගම් තනතුරු සහිතව තමාට වාර්තා වූ බවත් ඔවුන්ට එරෙහිව උපරිම ක්‍රියාමාර්ග ගන්නා බවත් සෞඛ්‍ය ඇමැති මෛත්‍රීපාල සිරිසේන මහතා අවධාරණය කරයි.නීති විරෝධී අයුරින් මෙරටට ගෙන්වනු ලබන ප්‍රමිතියෙන් තොර බාල ව්‍යාජ ඖෂධ නිසා ජනතාව බරපතළ ලෙස රෝගාබාධ වලට ලක් වීම සැලකිල්ලට ගෙන ව්‍යාජ ඖෂධ මෙරටට ගෙනඒම වැළැක්වීමට ජනපති උපදෙසින් මණ්ඩල 4ක් පත් කැර ඇත.ලෝකයේ අති දූෂිත ජාවාරම් දෙකකි. එකක් අවි ජාවාරමයි. අනෙක ඖෂධ ජාවාරමයි. ටාජ් සමුද්‍රා හෝටලේ ඊයේ (17) පැවැති වැඩමුළුවකදී ඇමැතිවරයා මේ බව පෙන්වා දුන්නේ ය.ශ්‍රී ලංකාව ද ඖෂධ ජාවාරම්කරුවන්ගේ ග්‍රහණයට ලක් වී ඇති රටක් බව මෙහි දී සඳහන් කළ ඇමැතිවරයා රජයන් විසින් නිරන්තරයෙන් ඒවා මැඩලීමට ක්‍රියා කරමින් සිටින බව ද පැවැසීය.ඖෂධ කර්මාන්තකරුවා ඖෂධ ක්ෂේත්‍රයටත්, තම කර්මාන්ත යටත් වගකිව යුතු වන අතර රජයේ සේවකයා රජයට වගකිව යුතුව ඇතැයි ද සඳහන් කෙළේ ය.සාධාරණව හා වගකීමෙන් යුතුව කටයුතු කිරීම පිළිබඳව සලකා බැලීමේ දී රජයේ නිලධාරීන් මෙවැනි අක්‍රමිකතා වලට හවුල් වීම කනගාටුවට කරුණක් බවද සිරිසේන මහතා කියා සිටියේ ය.මෙසේ වංචා සහගතව, ක්‍රියාකරමින් ජනතාව අපහසුතාවට පත් කරන නිලධාරින්ට එරෙහිව ඔවුන්ගේ තරා තිරම නොබලා, ඔවුනට එරෙහිව දැඩි ක්‍රියාමාර්ග ගන්නා බවද ඇමැතිවරයා මෙහි දී අවධාරණය කෙළේ ය.ශ්‍රී ලංකාවේ හොර ඖෂධ භාවිතය තුරන් කිරීම සඳහාත්, එම ඖෂධවලින් ශ්‍රී ලංකාවේ පවුල් ආරක්ෂා කිරීම සඳහාත් වූ විශේෂ සම්මන්ත්‍රණයකදී ඇමැතිවරයා මේ තොරතුරු අනාවරණය කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010187</link>
    <topic>කෝටි දෙකක කප්පම ගනිද්දී හමුදා නිලධාරියා අතටම හසුවෙයි</topic>
    <author>විජයානි එදිරිසිංහ</author>
    <content>කෝටිපති ව්‍යාපාරිකයකු පැහැරගෙන ගොස් කෝටි දෙකක කප්පම් ලබා ගැනීමට පැමිණී පුද්ගලයකු කොළඹ අපරාධ කොට්ඨාසය අත්අඩංගුවට ගෙන තිබේ.අත් බෝම්බයක්ද සමඟ කොළඹ නාරාහේන්පිට ඇපලෝ රෝහල අසලදී සැකකරු අත්අඩංගුවට ගෙන ඇත. ආරක්ෂක ලේකම් ගෝඨාභය රාජපක්ෂ මහතාට ලැබුණු පැමිණිල්ලක් මත කොළඹ අපරාධ කොට්ඨාස ය බාර නියෝජ්‍ය පොලිස්පති අනුර සේනානායක මහතා ගේ උපදෙස් මත කළ විශේෂ වැටලීමකදී කප්පම්කරු අත්අඩංගුවට පත්වූයේ මීට දවස් දෙකකට ඉහතදීය.ප්‍රධාන සැකකරු යුද හමුදා විශේෂ බළකායේ තවමත් සේවයේ යෙදී සිටින පුද්ගලයෙකි. ඔහු සමඟ කප්පමට සම්බන්ධව තවත් පස් දෙනකු අත් අඩංගුවට ගැනීමට නියමිතය.ඔවුන් අතරින් තිදෙනෙක් තවමත් හමුදා සේවයේ යෙදී සිටින අයවෙති සෙසු දෙදෙනාගෙන් එක් අයෙකු හමුදාවෙන් පලා ගිය අයෙකු බව කොළඹ අපරාධ කොට්ඨාසය කියයි.මහේෂ්වරන් නමැති ස්වර්ණාභරන වෙළඳසැල් හිමි කෝටිපති ව්‍යාපාරිකයා පැහැර ගැනීමට ලක්වූයේ පසුගිය 13 වැනිදාය. ඒ ඔහුගේ දියණිය ළදරු පාසලට දැමීමට ගිය අවස්ථාවේදීය. දියණිය ඇරලු මහේෂ්වරන් මහතා ආපසු පැමිණෙද්දී වෑන් රථයකින් පැමිණි හමුදා ඇඳුමෙන් සැරසුණ අවිගත් පිරිස ඔහු පැහැර ගෙන ගියහ.පසුව මහේෂ්වරන්ගේ බිරිඳට සහ බාප්පාට දුරකතන ඇමතුම් දුන් කප්පම්කරුවන් ඔහු බේරා දීමට කෝටි දෙකක කප්පම් ඉල්ලා තිබුණි.මේ අතර පසුදින මහේෂ්වරන් මහතාගේ බාප්පා අසනීප විය. ඔහු ඇපලෝ රෝහලට ඇතුළත් කෙරුණි. දැඩිසත්කාර ඒකකයටද දමා තිබුණි. මෙය දැනගත් කප්පම් කරුවන් මහේෂ්වරන් මහතා නිදහස් කර පසුදින උදේ එම රෝහල අසලදී කප්පම් මුදල ලබා ගැනීමට පොරොන්දුවක් ලබා ගෙන තිබුණි.පසුදින උදේ කොළඹ අපරාධ කොට්ඨාසය විවිධ සූක්ෂම උපක්‍රම යොදා ගනිමින් රෝහල අසල වැටලීමක් කර තිබුණි.කෝටි දෙකක මුදල් බෑගයද සූදානම් විය. කප්පම්කරු දැන්වූ වේලාවට මහේෂ්වරන් මහතා මුදල් ද රැගෙන එම රෝහලේ ගේට්ටුව අසලට යන විට කප්පම් කරු රෝහල් ගේට්ටුව අසල බලා සිටියේය. මුදල් ඔහු අතට පත්වනවිටම පොලීසිය ඔහු අත් අඩංගුවට ගත්තේය.රඳවා ගැනීමේ නියෝග මත සැකකරුගෙන් ප්‍රශ්න කරගෙන යයි.කොළඹ අපරාධ කොට්ඨාසය බාර පොලිස් අධිකාරී රණවීර, සහකාර පොලිස් අධිකාරී ජගත් වීරකෝන් පොලිස් ස්ථානාධිපති ප්‍රධාන පොලිස්පරීක්ෂක හේමන්ත දික්ඕවිට පොලිස් පරීක්ෂඛවරුන් වන කුලරත්න,, විජේකෝන් කුලසේකර විජේරත්න උපපොලිස් පරීක්ෂක වරුන් වන තිබ්බටුවාව, කීර්ති සැරයන්වරු වන මර්වින්, උපාලි ආනන්ද, නිමල්, බංඩාර වික්‍රම, පොලිස් රියදුරන් වන දහනායක පොලිස් කොස්තාපල්වරු වන චතුරංග රුවන් ජයතිලක, යාපා, සිසිර කරුණාතිලක, රණතුංග, මනම්පේරි ඇතුළු පිරිස වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010188</link>
    <topic>මාලදිවයින් ජාතිකයා රේගු දැලේ</topic>
    <author>සුභාෂිනී සේනානායක</author>
    <content>රුපියල් මිලියන හතරක් බැංකොක් රැගෙන යාමට තැත් කළ මාලදිවයින් ජාතිකයකු පෙරේදා (16) දහවල් 1.30 ට පමණ ශ්‍රී ලංකා රේගුව අත්අඩංගුවට ගෙන තිබේ.රේගුවට ප්‍රකාශ නොකර රැගෙන යාමට තැත්කළ මේ මුදල් රාජසන්තක කිරීමෙන් අනතුරුව සැකකාර පුද්ගලයාට දැඩි සේ අවවාද කළ මුදාහළ බව රේගු අධිකාරි පරාක්‍රම බස්නායක මහතා දිනමිණට ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n1010189</link>
    <topic>ප්‍රධාන දේශනය ජී. එල්.ගෙන්</topic>
    <author>මහින්ද අලුත්ගෙදර</author>
    <content>බ්‍රිතාන්‍යයේ ලන්ඩන් හි උපාය මාර්ගික අධ්‍යයනය පිළිබඳ ජාත්‍යන්තර ආයතනය සංවිධාන කරන සංවාදයේදී ප්‍රධාන දේශනය ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස් මහතා පවත්වයි.හෙට (19) පැවැත්වෙන මේ සංවාදය ලන්ඩන් නුවර අරුන්ඩේල් මන්දිරයේ ලී ක්වාන් යු සම්මන්ත්‍රණ ශාලාවේදී පැවැත්වීමට විධිවිධාන යොදා තිබේ.ත්‍රස්තවාදයට එරෙහිවීම හා දේශසීමා ඉක්මවූ ත්‍රස්තවාදී සංවිධාන, අර්බුදයෙන් පසු ශ්‍රී ලංකාවේ ප්‍රගතිය සහ ශ්‍රී ලංකා බ්‍රිතාන්‍ය ද්වීපාර්ශ්වික සබඳතාවන්හි අනාගත දැක්ම ආදී කරුණු පදනම් කරගෙන මහාචාර්ය පීරිස් මෙම දේශනය පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n10101810</link>
    <topic>ගමේ ගැටලු සොයා බලා විසඳීම සියලුම නිලධාරීන්ගේ වගකීමක්</topic>
    <author>ධනුෂ්ක ගොඩකුඹුර</author>
    <content>නිල වශයෙන් ලිඛිතව දැනුම් දෙන තුරු නොසිට ගමේ ගැටලු සොයා බලා විසැඳීම සියලු නිලධාරීන්ගේ වගකීම බව ජනාධිපති මහින්ද රාජපක්ෂ මහතා අවධාරණය කෙළේය.ඒ ඒ දිස්ත්‍රික්කවල පවතින අඩුපාඩු සම්බන්ධයෙන් නිලධාරීන් සතු වාර්තාවලට වඩා වැඩි වාර්තා තමා සතු බව කී ජනාධිපතිවරයා ජනතා ගැටලු දෙස සංවේදීව බලා විසැඳීමට නිලධාරීන් හා දේශපාලනඥයන් මැදිහත් විය යුතු බවත් කීවේය.ජනාධිපතිවරයා මෙසේ ප්‍රකාශ කෙළේ දකුණු පළාතේ සංවර්ධනය පිළිබඳ ප්‍රගති සමාලෝචන රැස්වීමට පෙරේදා (16) මාතර, වැලිගම නගර ශාලාවේදී එක් වෙමිනි.දකුණු පළාත් ආණ්ඩුකාර කුමාරි බාලසූරිය මහත්මිය පිළිගැනීමේ කතාව ඉදිරිපත් කරමින්දකුණු පළාතෙන් බිහි වූ පළමු සහ එකම ජනාධිපතිවරයා මහින්ද රාජපක්ෂ මහතායි. යුද්ධයෙන් පසු ජනාධිපතිතුමාගේ අවධානය යොමු වී ඇත්තේ මේ රට ආසියාවේ ආශ්චර්ය බවට පත් කරන්නයි. මෙවැනි නිශ්චිත සැලැස්මක් නිදහසින් පසු කිසිදු රාජ්‍ය නායකයකු ඉදිරිපත් කර නැහැ. මහින්ද චින්තන ඉදිරි දැක්ම තුළින් මේ රටේ ආර්ථික, සමාජීය සංවර්ධනයක් ඇති කිරීමට ගන්නා වූ වෙහෙසට අපගේ සහාය පළ කරනවා.දකුණු පළාත් ප්‍රධාන ලේකම් ඩබ්ලිව්. වීරකෝන් මහතා - දකුණු පළාත තුළ දැවැන්ත සංවර්ධනයක් ක්‍රියාත්මක වෙමින් තිබෙනවා. ගාල්ල, මාතර, හම්බන්තොට දිස්ත්‍රික්ක තුනකින් දකුණු පළාත සමන්විතයි. මේ පළාතේ සමස්ත ජන ගහණය 2450041 ක් වන අතර වර්ග කිලෝමීටර 5544ක භූ®මි ප්‍රමාණයකින් සමන්විතයි. සමස්ත දළ දේශීය නිෂ්පාදනයට සියයට 10.6 ක දායකත්වයක් අප පළාතෙන් ලබා දෙනවා.2009 වසරේ සාමාන්‍ය පෙළ විභාගයෙන් සියයට 53 ක ප්‍රතිශතයක් සමත් වුණා. ගුරු ශිෂ්‍ය අනුපාතය එක ගුරුවරයකුට සිසුන් 17 දෙනයි. සෞඛ්‍ය ක්ෂේත්‍රයේ 2006 – 2010 වර්ෂ තුළ ව්‍යාපෘති 1191 ක් සඳහා රුපියල් මිලියන 997 ක් වැය කර තිබෙනවා. වාරි ක්ෂේත්‍රයේ 2006 - 2010 තුළ ව්‍යාපෘති 408 ක් ක්‍රියාත්මක කර ඇති අතර ඒ සඳහා වැයකර ඇති මුදල රුපියල් මිලියන 173කි.2006 - 2010 කාල සීමාව තුළ දකුණු පළාතේ සියලු ක්ෂේත්‍රයන්ගේ සංවර්ධනය සඳහා ව්‍යාපෘති 6676 ක් වැයකොට ඇති අතර ඒ සඳහා වැය කර ඇති මුදල රුපියල් මිලියන 4239කි.ජනාධිපතිවරයා - මේ වියදම් කළ මුදල් ඒ ඒ දිස්ත්‍රික්කවලට වෙන් වෙන් වශයෙන් සඳහන් කළා නම් හොඳයි. මෙතන මන්ත්‍රීවරුනුත් ඉන්න නිසා ඒ අයටත් තමන්ගේ දිස්ත්‍රික්කයට කොතරම් මුදලක් වැය කළාද කියා දැන ගන්න පුළුවන්.පළාත් ප්‍රධාන ලේකම්වරයා - පළාතේ අධ්‍යාපන ක්ෂේත්‍රයේ භෞතික හා මානව සම්පත් අතර විෂමතාවක් පවතිනවා. පළාතේ ගුරු ශිෂ්‍ය අනුපාතය 1ට 17 ක් වුණත් ඇතැම් ස්ථානවල ගුරු හිඟයක් පවතිනවා.ජනාධිපතිවරයා - දකුණු පළාතේ ගුරු ශිෂ්‍ය අනුපාතය දිස්ත්‍රික්ක වශයෙන් දක්වා තිබෙනවා ද?ප්‍රධාන ලේකම්වරයා - අපි සමස්ත අනුපාතය තමයි දක්වා තිබෙන්නේ.ජනාධිපතිවරයා - කලාප මට්ටමින් ගත්තාම දකුණේ ගුරු හිඟයක් නැහැනේ.දකුණු පළාත් අධ්‍යාපන ඇමැතිවරයා - පළාතේ සමහර කුඩා පාසල් තිබෙන නිසා තමයි මෙවැනි අනුපාතයක් දකින්නට ලැබෙන්නේ.ප්‍රධාන ලේකම්වරයා - පළාත තුළ ඩෙංගු රෝගය ව්‍යාප්ත වීමේ අඩුවක් දකින්නට ලැබෙනවා. කෘෂිකර්ම අංශයේ නිෂ්පාදනය හා ඵලදායිතාව අඩුවීම ගැටලුවක්ව පවතිනවා. පළාතේ කිරි, මස් සහ බිත්තර නිෂ්පාදනය ප්‍රමාණවත් නැති නිසා එම නිෂ්පාදනය ඉහළ දැමීමට බලාපොරොත්තු වෙනවා. කුඩා කර්මාන්තකරුවන්ගේ නිෂ්පාදනවල ගුණාත්මක බව අඩුවීම ගැටලුවක්. සංචාරක ක්ෂේත්‍රයේ පහසුකම් ප්‍රමාණවත් නොවීමත් ගැටලුවක්.ගාල්ල දිස්ත්‍රික් ලේකම් වරයා - ගාලු දිස්ත්‍රික්කය වර්ග කිලෝමීටර් 1652 කින් සමන්විතයි. 1075000ක ජනගහණයක් මෙහි වෙසෙනවා. ගාල්ල දිස්ත්‍රික්කයේ රැකියා වියුක්තිය සියයට 6.5යි. 1990 / 1991 කාලයේ සියයට 29.7ක් ව තිබූ දරිද්‍රතා අනුපාතය 2006, 2007 වන විට විට සියයට 13.7 දක්වා පහත වැටී තිබෙනවා.සේවා නියුක්තිය සැළකීමේදී සියයට 34.1ක් කෘෂිකර්ම ක්ෂේත්‍රයේත්,සියයට 29.4ක් කාර්මික ක්ෂේත්‍රයේත්, සියට 36.5ක් සේවා ක්ෂේත්‍රයේත් නිරතව සිටිනවා.ජාතික සවිය ගම නැඟුම වැඩසටහන යටතේ 2006, 2010 කාල සීමාව තුළ ව්‍යාපෘති 52482ක් ක්‍රියාත්මක කර ඇති අතර ඒ සඳහා වැය කර ඇති මුදල රුපියල් මිලියන 3361 කි. මහා පරිමාණ ව්‍යාපෘති යටතේ දක්ෂිණ අධිවේගී මාර්ග ව්‍යාපෘතිය ක්‍රියාත්මක වෙනවා.රාජ්‍ය පරිපාලන හා යහපාලනය අතින් 2009 වන විට ප්‍රාදේශීය ලේකම් කොට්ඨාස 19 න් 16 ක් ජාතික මට්ටමේ සහතික ලබා තිබෙනවා. මත්ද්‍රව්‍ය නිවාරණ වැඩසටහන් යටතේ 2010 මේ වන තුරු කාලසීමාව තුළ නීතිවිරෝධී මත් පැන් වැටලීම් 1758 ක් සිදු කර ඇති අතර 2006 වසර හා සැළකීමේදී මත් පැන් පාරිභෝජනයේ අඩුවීමක් දකින්නට ලැබෙනවා.සැමට විදුලිය තේමාව යටතේ දැනට ඇති සියයට 94 මට්ටමේ සිට සියයට 100 දක්වා ඉහළ දැමීමට කටයුතු කරමින් තිබෙනවා. ගාල්ල නගර සංවර්ධනය යටතේ ගාල්ල බස් නැවතුම්පළ ඉදිකිරීම රුපියල් මිලියන 278ක්, දඩල්ල ක්‍රීඩාංගණයට රුපියල් මිලියන 500ක්, වැය කිරීමට බලාපොරොත්තු වෙනවා.මාතර දිස්ත්‍රික් ලේකම් ඩබ්ලිව්.කේ.කේ. අතුකෝරාළ මහත්මිය - වර්ග කිලෝමීටර් 1282 ක වර්ග ප්‍රමාණයකින් යුත් මාතර දිස්ත්‍රික්කයේ 831 000 ක ජනගහණයක් සිටිනවා.ජාතික සවිය ගම නැඟුම වැඩසටහන යටතේ 2006 – 2010 වර්ෂවල ව්‍යාපෘති 3921 ක් සඳහා රුපියල් මිලියන 1937 වැය කර තිබෙනවා.2006 වසරේදී ළමා හිංසන 100 ක් වූ අතර එය 2009 වන විට 81 දක්වා අඩු වී තිබෙනවා. 2006 වසරේ මත්පැන් පරිභෝජනය ලීටර මිලියන 5.1 ක් වූ අතර 2010 වසරේ මේ වන විට ලීටර් මිලියන 3.8ක මත්පැන් පාරිභෝජනයක් වාර්තා වී තිබෙනවා.2002 වසරේදී 22.7 ක ජාතික දරිද්‍රතා මට්ටමක් වාර්තා වන විට මාතර දිස්ත්‍රික්කයේ දද්‍රිතා මට්ටම 27.5ක් වුණා. 2007 වසර වන විටට දරිද්‍රතා ජාතික මට්ටම 15.2 දක්වා අඩුවෙද්දී මාතර දිස්ත්‍රික්කයේ මට්ටම ජාතික මට්ටමටත් වඩා අඩුවෙන් 114.7 ක් ලෙස වාර්තා වුණා. දිස්ත්‍රික්කයේ ස්ථිර නිවාස 160164ක් ද අර්ධ ස්ථිර නිවාස 39, 979ක්ද තාවකාලික නිවාස 4224ක් ඇති අතර නව නිවාස 44203ක අවශ්‍යථාවක් පවතිනවා.2006 - 2010 වර්ෂ අතර කාල සීමාවේ නිවාස 4052ක් ඉදිකර තිබෙනවා. සුනාමියෙන් නිවාස විනාශ වූ පවුල් සඳහා නිවාස 1683ක් ඉදිකර ඇති අතර ඉන් නිවාස 469ක පවුල් පදිංචි නොවීම ගැටලුවක්ව පවතිනවා.දිස්ත්‍රික්කයේ පොල් වගාව ආශ්‍රිතව පැතිර යන පොල් කොළ මැලවීමේ රෝගය ගැටලුවක්.ජනාධිපතිවරයා - පොල් වගාවේ මේ ගැටලුවට විසඳුම් මොනවාද ?පොල් සංවර්ධන මණ්ඩලය - මෙය සුව කළ නොහැකි රෝගයක්. මෙය පැතිරීම වැළැක්වීමට අපි පොල් ගස් මුක්ත කලාපයක් හඳුන්වාදී තිබෙනවා.ජනාධිපතිවරයා - මෙය මුලින්ම හඳුනා ගත්තේ කුමන වසරේ ද ?පොල් සංවර්ධන මණ්ඩලය2006 වසරේ දී වැලිගම ප්‍රදේශයෙන්.ජනාධිපතිවරයා - හඳුනා ගත් වහාම ඇයි පැතිරීම වැළක්වීමට පියවර නොගත්තේ.පොල් සංවර්ධන මණ්ඩලය - අපට මෙය බෝ වන වෛරසය හඳුනා ගැනීමට වසරක් පමණ ගත වුණා.දිස්ත්‍රික් ලේකම්වරයා - දිස්ත්‍රික්කයේ විදුලි ප්‍රවේශතාවෙන් සියයට 92 ක් සපුරා ඇති අතර ව්‍යාපෘති 1673ක් සඳහා වැයකර ඇති මුදල රුපියල් මිලියන 767කි. 2012 වසර අවසන් වන විට සියයට 100කට විදුලිය ලබා දීම අරමුණ වේ. දිස්ත්‍රික්කයේ ජල ප්‍රවේශතාවෙන් සියයට 38.5ක් සපුරා ඇත. ඉදිකිරීම් අරඹා වැඩ අවසන් නොකළ පාසල් ගොඩනැගිලි 31 ක් ඇති අතර වසා දමන ලද පාසල් ගොඩනැගිලි 32ක් ඇත. මහමායා සහ සර්වේසස් විද්‍යාල සදහා නව ගොඩනැඟිලි සංකීර්ණ ඉදි කළත් මාපියන්ගේ විරෝධතාව නිසා ඒ කටයුතු නතර වී ඇත.ජනාධිපතිවරයා - මේ පාසල් ගොඩනැඟිලිවල නව පාසල් දෙකක් විවෘත කරන්න. මුල ඉඳන් ආරම්භ කර සම්පූර්ණ සම්පත් දෙන්න.දිස්ත්‍රික් ලේකම් වරිය - උපකරණත් තිබෙනවා.ජනාධිපතිවරයා - එහෙනම් පටන් ගෙන ඉදිරියට ගෙන යන්න. එතකොට හොඳනම් අනෙකුත් පාසල්වලින් ළමයි එයි. ඒක ලබන වසරේ ජනවාරි මස සිට ආරම්භ කරන්න. හොඳ ගුරුවරුන් දීලා පාසල අරඹන්න කටයුතු කරන්න.හම්බන්තොට දිස්ත්‍රික් ලේකම් ආර්.එන්.ඩී.ඩී. මීගස්මුල්ල මහතා - වර්ග කිලෝමීටර් 2609 ක වර්ග ප්‍රමාණයකින් යුත් හම්බන්තොට දිස්ත්‍රික්කයේ 595597ක ජනගහණයක් වෙසෙනවා.සියයට 89.9 ක සාක්ෂරතාවක් මේ දිස්ත්‍රික්කයෙන් වාර්තා වෙනවා. ශ්‍රී ලංකාව හා සැසඳීමේදී සියයට 70.8 ක් වැනි ඉහළ මට්ටමක ශ්‍රම බළකායක් දිස්ත්‍රික්කය තුළ වෙසෙනවා. දිස්ත්‍රික්කයේ විරැකියා අනුපාතය සියයට 9.6 යි.2005 වසරේදී හෙක්ටයාර් 56360ක වී වගා කළ අතර 2010 වන විට එය හෙක්ටයාර් 432781 දක්වා ඉහළ ගොස් ඇති අතර එය සියයට 24ක වර්ධනයක්. විමධ්‍යගත අයවැය වැඩසටහන යටතේ 2005 – 2010 වර්ෂ තුළ විවිධ ක්ෂේත්‍රයන්හි සංවර්ධනය සඳහා ව්‍යාපෘති 2510කට රුපියල් මිලියන 183 ක් වැය කර ඇත.ජනාධිපතිවරයා - මම සතුටු වෙනවා අද ඉදිරිපත් කළ වාර්තා පිළිබඳව. ඒවා දැක්කාම තමයි මට තේරුණේ මම ඇවිත් ඉන්නේ බෙන්තර ගඟෙන් එහා පැත්තට කියලා. මුලින් දකුණු පළාතේ රැස්වීම තිබ්බා නම් අනෙක් අයත් මේ ක්‍රමයම අනුගමනය කරයි. මේ වාර්තා ඉදිරිපත් කරද්දී ඒ ඒ දිස්ත්‍රික්ක සම්බන්ධ තොරතුරු වෙන වෙනම වාර්තා කළා නම් පහසුයි.මන්ත්‍රීවරු හැමදාම ඇවිත් කියනවා ගුරු හිඟය සම්බන්ධව, ඒක පැහැදිලි වෙනවා සාක්ෂරතාව අඩුව තිබීමෙන්.ගාල්ල දිස්ත්‍රික්කයේ අධ්‍යාපන ක්ෂේත්‍රය දෙස බලද්දී පේනවා විශාල ගොඩනැඟිලි ප්‍රමාණයක් බාගෙට හදලා තිබෙන බව. ගාල්ල තෙරේසා විද්‍යාලයේ ගොඩනැඟිල්ලක් බාගෙට හදලා. එහෙම වුණේ මොකද ? නීතිමය ප්‍රශ්නයක් නිසා කියා දන්වා තිබෙනවා.දකුණු පළාත් අධ්‍යාපන ඇමැතිවරයා - මේක කොන්ත්‍රාත් කරු නිසා සිදු වූ දෙයක්. අපි ඊයෙත් මේ සම්බන්ධව කථා කළා.ජනාධිපතිවරයා - මම කැමැතියි මේ ප්‍රශ්නවලට නිලධාරීන්ම උත්තර දෙනවා නම්. ඇමැතිවරුන්ට ඕනෑ වෙලාවට මට උත්තර දෙන්න පුළුවන්.නෙළුව විද්‍යාලයේ දෙමහල් ගොඩනැඟිල්ල උඩින් විදුලි රැහැනක් තියෙනවා කියලා ඉදි කිරීම් අතර මඟ නැවතිලා. ඇයි ඒ?පළාත් අධ්‍යාපන ලේකම් - ජනාධිපතිතුමනි ඒක කලාප අධ්‍යාපන අධ්‍යක්ෂවරයා දන්නවා.ජනාධිපතිවරයා - ඇයි ඔයා ඒ ගැන දන්නේ නැතිද ? එහෙනම් ඒ කෙනාට ඉඩ දෙන්න. ලේකම්වරු වුණාම මේ ගැන දැනගෙන ඉන්න ඕනේ. මම එන්නේ දුර ඉඳලා. ඒ නිසා කවුරුත් මේවාට සූදානම් වෙලා එන්න ඕනේ.කලාප අධ්‍යාපන අධ්‍යක්ෂවරයා - විදුහල්පතිවරයාට කියා තිබෙනවා විදුලි රැහැන් තිබෙන නිසා ගොඩනැඟිල්ල ඇතුªළට වෙන්න හදන්න කියලා. එහෙත් වෙනත් ගොඩනැඟිල්ලකට හානි වෙන නිසා එතනම හදලා.විදුලි රැහැන් ඉවත් කරන්න විදුලි බල මණ්ඩලය රුපියල් 65,000ක් ඉල්ලනවා.ජනාධිපතිවරයා - කෝ විදුලි බල මණ්ඩලය ? රුපියල් 65,000ට දැන් අවුරුදු කීයක් ඉදිකිරීම් අතර මඟද ?විදුලි බල මණ්ඩල නිලධාරීන් - තාම සල්ලි ගෙවලා නෑ ජනාධිපතිතුමනි.ජනාධිපතිවරයා - මේක ණයට කරලා බිල යවන්න. 2002 සිට මේක කරන්න බැරි වුණාද ? වසර කීයක් ද ?වහාම මේ කටයුත්ත අවසන් කරන්න. ගාල්ල කතළුව විද්‍යාලයේ ගොඩනැඟිල්ලක් නිසි නඩත්තුවකින් තොර වීම නිසා අත හැර දමලා.ප්‍රාදේශීය සභා මන්ත්‍රීවරයෙක් - මේක සුනාමියට හසු වූ ගොඩනැඟිල්ලක්, අපි තීරණයකට ඇවිත් තිබෙනවා එතන සංචාරක නිකේතනයක් ආරම්භ කරන්න.ජනාධිපතිවරයා - පාසල වහලා නිකේතන දාමු නේද ?මන්ත්‍රීවරයා - ජනාධිපතිතුමනි, පාසල දැන් වෙන ස්ථානයකට ගෙන ගොස් තිබෙනවා.ජනාධිපතිවරයා - ඒ ගැන බලන්න. නාය යන තැන්වල ගොනැගිලි හදලා තිබෙනවා. මීට පස්සේ ගොඩනැගිලි හදද්දී නාය යන තැන් පිළිබඳව අවධානය යොමු කරන්න ඕනේ. නෙළුව රෝහලේ ගොඩනැඟිල්ලක් හදලා එතන නාය යනවා කියලා අතහැර දාලා.මේ සඳහා උපදෙස් දෙන අය ඉන්නවා. පොදු ප්‍රතිපත්තිමය තීන්දුවකට එන්න ගොඩනැඟිලි හදන විට අදාළ මූලික අවශ්‍යතා සොයා බලන්න.මාවිට සෞඛ්‍ය මධ්‍යස්ථානයේ මුල් ගලක් තියෙනවා. ගොඩනැඟිල්ල තාම නෑ.සෞඛ්‍ය අධ්‍යක්ෂ - ඒකට මුදල් නැහැ ජනාධිපතිතුමනි.ජනාධිපතිවරයා - එහෙනම් ඒ මුල් ගල ගලවා දමන්න. බූස්ස ආර්ථික මධ්‍යස්ථානය බාගෙට හදලා. කෝ ලේකම්තුමා ? මට මේක අවසන් කරලා දන්වන්න.අමාත්‍යාංශ ලේකම්වරයා - අපි මේ ස්ථානය හඳුනා ගෙන තිබෙනවා. මාස හයක් තුළ ඉදිකිරීම් අවසන් කරනවා.ජනාධිපතිවරයා - දේශපාලන අධිකාරියත් සමඟ කථා කරලා මේවා කරන්න. කොහොම වුණත් අවසානයේ වගකියන්න වෙන්නේ දිස්ත්‍රික් ලේකම්ට. ජනතාව අහන්නේ මන්ත්‍රීවරුන්ගෙන්. නීතියට උත්තර දෙන්න වෙන්නේ දිස්ත්‍රික් ලේකම්ට. ඒක මතක තියා ගන්න.කොග්ගල, බස් පර්යන්තයම 1990 සිට ප්‍රයෝජනයක් ගන්නේ නැහැ.ශ්‍රී ලංකා ගමනා ගමන මණ්ඩල නිලධාරීන් - ජනාධිපතිතුමනි ඒක විවෘත කෙළේ 1995 දී.ජනාධිපතිවරයා - අද කවදද ?නිලධාරීන් 2010ජනාධිපතිවරයා - ඒත් අවුරුදු කීයක්ද බලන්න.නිලධාරීන් - මේකට මගීන් එන්නේ නෑ.චන්දිම වීරක්කොඩි මන්ත්‍රීවරයා - ජනාධිපතිතුමනි, මේක ප්‍රේමදාස ජනාධිපතිතුමාගේ කාලයේ හැදුවේ.ජනාධිපතිවරයා - කවුරු කළත් ජනතාව බනින්නේ දැන් ඉන්න ජනාධිපතිට. කවුරුත් කියන්නේ නෑ මේක අහවලා පටන් ගත්තා කියලා.ප්‍රවාහන අමාත්‍යාංශ ලේකම්වරයා - මේ ඉඩම අපට දෙනවා නම් ප්‍රයෝජනයකට ගන්න පුළුවන්.ජනාධිපතිවරයා - කාටද මේ ඉඩම අයිති?ලේකම්වරයා - ආයෝජන මණ්ඩලයට.ජනාධිපතිවරයා - වහාම ඒක පවරාගෙන ඉදිරි කටයුතු කරන්න. නෙළුව ප්‍රදේශයේ දුෂ්කර පාසලක් ගැන හොඳ වාර්තාවක් මට ඇවිත් තිබෙනවා. සවස හතරට යන විටත් දරුවන්ට උගන්වන බව වාර්තා වී තිබෙනවා. ගමේ මත්ද්‍රව්‍ය නෑ කියලා ජනතාව කියනවා. ඉතාම හොඳයි. මේ වගේ වාර්තා පවා අපට එනවා.මහ ඇමැතිවරයා - ජනාධිපතිතුමනි, ඒ පාසල නෙළුව ලංකාගම පාසලයි. ගංවතුරෙන් විනාශ වූ පාසල වෙනුවට ලේක්හවුස් ආයතනය හොඳ පාසලක් හදා දුන්නා. අපි ඒ පාසලට සූර්ය බලයෙන් ක්‍රියාත්මක කළ හැකි පරිගණක මධ්‍යස්ථානයක් හදා දුන්නා.ජනාධිපතිවරයා - මම අද එනවිට ඡායාරූප කිහිපයක් ලැබුණා. ගාල්ල කොටුවට එන ජනතාවගෙන් පැමිණිලි තිබෙනවා. මේ ගැන මේ වායේ ඉන්නේ පෙම්වතුන්. කුඩ සරඹ කියලා විස්තරයකුත් තියෙනවා.මත්ද්‍රව්‍ය ගන්නා අයගෙත් ඡායාරූප තියෙනවා. මේවා ගැන සොයා බලන බවත් දැන ගන්නට ලැබුණා. ඒ කටයුතු දිගටම සිදුවිය යුතුයි.ගාල්ල කොටුවේ ජ්‍යෙෂ්ඨ පොලිස්පති නිල නිවාසය එතැනින් ඉවත් කරන්න කියලා ඉල්ලීමක් තියෙනවා.සංස්කෘතික අමාත්‍යාංශ ලේකම් - ජනාධිපතිතුමනි ඒක පිහිටලා තියෙන්නේ කලු කොටුව කියන ස්ථානයේ’ අපි නිල නිවාසය ඉවත් කළොත් ජනතාවට එතැන නැරඹීමට අවස්ථාව ලැබෙනවා. ඇමැතිතුමියත් පසුගියදා මෙතැන බලන්න ගියා.ජනාධිපතිවරයා - මම දැක්කා ඇමැතිතුමිය යනවා. බොහොම හොඳයි. වෙනත් ඇමැතිවරයකු කිසිදා පය නොතැබූ තැන්වල ඇවිදිමින් සොයා බැලීම පිළිබඳව ප්‍රශංසා කරනවා.පොලිස්පතිවරයා - අපි ඒ නිල නිවාසය වෙනත් ගොඩනැඟිල්ලක් ඉදිකළ වහාම ඉවත්කර ගන්නවා.ජනාධිපතිවරයා - මාතර, මැද්දවත්තේ ආහාර ගබඩාව වහලා දාලා කියා වාර්තා වී තිබෙනවා.මාතර දිස්ත්‍රික් ලේකම්වරිය - ජනාධිපතිතුමනි, අපි ඒ ගොඩනැඟිල්ල භාවිත කරන්නේ හදිසි අවශ්‍යතාවලදී ගබඩාවක් ලෙසයි. ඒක අලුත්වැඩියා කළ යුතුයි.ජනාධිපතිවරයා - අලුත්වැඩියා කර තියන්න. හදිසි අවශ්‍යතාවලදී එතැන ඕනෑ වෙයි.මම ක්‍රීඩාංගණ ගැන වැඩි වශයෙන් උනන්දු වෙනවා. 2018 දී අපි පොදු රාජ්‍ය මණ්ඩල ක්‍රීඩා උළෙල දකුණට ගන්න අදහස් කරනවා. ඒ සඳහා දරුවන් පුහුණු කරවන වැඩපිළිවෙළක් ක්‍රියාත්මක කරනවා.ක්‍රීඩා පිටි හදනවා වගේම ඒවා නඩත්තු කරන්නත් ඕනේ. ඉන්දියාව මෙවර ක්‍රීඩා උළලේදී ගිය වතාවේ මෙන් දෙගුණයක් පදක්කම් ගත්තා. අපි ක්‍රීඩා උළෙල ලංකාවේ පවත්වන්නේ සියලු අංශ සංවර්ධනය කරන්න බලාගෙනයි.මාතර කතරගම දුම්රිය මාර්ගයේ තත්ත්වය කොහොමද?ප්‍රවාහන අමාත්‍යාංශයේ ලේකම්වරයා - මේ සඳහා අවශ්‍ය සියලු උපකරණ චීන සමාගම ගෙන්වමින් සිටිනවා. නොවැම්බර් මස වනවිට ආරම්භ කරන්න පුළුවන්.ජනාධිපතිවරයා - සුනාමියට හසු වූ අයට හදන ගෙවල් කාටවත් විකුණන්න බැහැ. ඒවා අයිති ආණ්ඩුවට. ඒවා ගෙවල් නැති අයට දෙන්න. නැතිනම් රජයේ නිල නිවාස ලෙස භාවිත කරන්න.ගුරු හිඟය ගැන කථා වුණා. මුලටියන කලාපයේ සිසුන් 14 කට එක් ගුරුවරයෙක් ඉන්නවා. බොහොම හොඳ තත්ත්වයක්. මේ වගේ තත්ත්වයක් ලෝකේ කොහේවත් නැතුව ඇති. එහෙත් අධ්‍යාපන මට්ටම පහළයි.අදාළ විෂයයන්ට ගුරුවරු නැහැ. ඉන්න ගුරුවරු පහසුකම් තිබෙන පාසල්වලට සීමාවෙලා. ගුරු මාරුවලට ඇඟිලි නොගසන බවට ප්‍රතිපත්තිමය තීන්දුවක් අවශ්‍යයි.උඩමත්තල මධ්‍යම බෙහෙත් ශාලාව සතියට එක දිනයි විවෘත කරන්නේ. රෝගියකුට වැය කරන්නේ සුළු වෙලාවයි. අනෙක් රෝගීන්ට ලුණුගම්වෙහෙර රෝහලට යන්න කියනවාලු. දොස්තරලා මෙහෙම කරනවාද?මත් කුඩු පිළිබඳව වාර්තා වී තිබෙනවා. ඇතැම් දිස්ත්‍රික්කවල විශාල වශයෙන් මේ තත්ත්වය වැඩිවෙලා. පොලිස්පතිවරයා නව වැඩපිළිවෙළක් අරඹා තිබෙනවා.පොලිස්පති පමණක් නොවෙයි, අනෙක් නිලධාරිනුත් මේ ගැන උනන්දු විය යුතුයි. සමහර පොලිස් ස්ථානවල වාර්තා වී තිබෙන්නේ එකම එක සුරුට්ටුවක් ඇල්ලුවා කියා විතරයි.ඒ වගේම විශ්වවිද්‍යාල සිසුන්ගේ උද්ඝෝෂණවලදී පොලිසිය හැසිරුණු සංවේදී ආකාරයට පොලිසියට මම මල් මිටක් පුද කරනවා.බද්දේගම සමිත හිමි - හුංගම වැවක ධීවර කටයුතු කරමින් සිටි ධීවරයකු කිඹුලකුගේ ග්‍රහණයට හසුවූ අවස්ථාවේ එක කාන්තාවක් කිඹුලා සමඟ පොර බැද ඒ ධීවරයා බේරා ගත්තා. ඒ කාන්තාවගේ අතක් විශාල ලෙස හානිවුණා කිඹුලා සපා කෑමෙන්. මේ පිළිබඳව ජනාධිපතිතුමාගේ අවධානය යොමුවෙනවා නම් හොඳයි.ජනාධිපතිවරයා - ඒක ඉතාම අගය කළ යුතු දෙයක්. මහ ඇමැතිතුමා අවශ්‍ය පියවර ගන්න.ප්‍රාදේශීය සභා මන්ත්‍රීවරයෙක් - බෙලිඅත්ත පාර පුළුල් කරනවිට ඒ අසළ පාසලක විශාල බිම් ප්‍රමාණයක් අහිමි වෙනවා.ජනාධිපතිවරයා - කෝ, කලාප අධ්‍යාපන අධ්‍යක්ෂ? මොකක්ද මේකේ ඇත්ත.කලාප අධ්‍යාපන අධ්‍යක්ෂ - මට මේ ගැන තවම දන්වලා නැහැ.ජනාධිපතිවරයා - ඒ කියන්නේ ලිඛිතව දැනුම් දීලා නෑ කියන එකද? ගමේ මනුස්සයෙක් නේද? මේවා දන්වනකම් ඉන්න හොඳ නැහැ, ගිහින් හොයලා බලන්න.මේවා තේ කෝප්පයක් බොන ගමන් කරන්න පුළුවන් වැඩනේ. අපි රටේ ප්‍රශ්න රාජ්‍ය නායකයන් සමඟ කෑම මේසයේදී විසඳා ගන්නවා.චන්දිම වීරක්කොඩි මන්ත්‍රීවරයා - අලුතෙන් ඉදිකෙරෙන දුම්රිය මාර්ගය දෙපස ජනතාවට ජලය ලබා ගැනීමේ ගැටලුවක් තිබෙනවා.ජනාධිපතිවරයා - අපි මාර්ග හදද්දී උපදෙස් දී තිබෙනවා ජලය, විදුලිය, දුරකථන මාර්ග එක තැනකින් බෙදා හරින්න කියලා. පාරවල් කිව්වාම කෝච්චි පාරත් අයිතියි.ප්‍රවාහන අමාත්‍යාංශයේ ලේකම්වරයා - දුම්රිය රක්ෂිතය දිගටම කිලෝමීටර් ගණනාවක්. ඒ නළ මේ අය එළන්නයි හදන්නේ.ජනාධිපතිවරයා - අනවසර ඉඩම්වලට දෙන්න එපා දුම්රිය දෙපාර්තමේන්තුවේ අවසරය නැතුව.මන්ත්‍රීවරයා - මේවා අනවසර ඉඩම් නොවෙයි.ජනාධිපතිවරයා - එහෙනම් දෙන්න. පාර හදනකම් ඉඳලා ජලය, විදුලිය දෙන්න පාර කඩනවා. ගාලු පාරත් කඩලා. මේ රටේ නීතියක් විනයක් තිබෙනවා. රජයේ දෙපාර්තමේන්තු ආයතන මේ ගැන බලන්න ඕනේ.සමහර ආයතන හැමෝගෙන්ම ණය ගන්නවා පඩි ගෙවන්න. වතු ගැන විශේෂයෙන් පැමිණිලි එනවා. හරියට පරිපාලනය කරන්න බැරි නම් ඒ නිලධාරින් ඉවත් කළ යුතුයි.මට වාර්තා රැසක් ලැබී තිබෙනවා. මම ඒ වාර්තා ගැන එකින් එක කථා කළේ නැහැ. ජනතාව මේ දෙස සංවේදීව බලා සිටිනවා. නිලධාරින්ට දේශපාලනඥයන්ට වගකීමක් තිබෙනවා මේ කටයුතු සොයා බලලා ඉටුකරන්න.ජනතා මුදල් අපතේ යවන්න එපා. දිස්ත්‍රික්කය පුරාම ප්‍රතිලාභ විසිරෙන විදිහට මුදල් වියදම් කරන්න ඕනේ. මේ පළාතේ සංචාරක ව්‍යාපාරයට හොඳ ඉල්ලුමක් තිබෙනවා. ඒ ගැන අවධානය යොමු කළ යුතුයි.හම්බන්තොට වරාය, ගුවන්තොටුපළ හැදෙනවා. ඒ සඳහා අවශ්‍ය සම්පත් සපයන වැඩපිළිවෙළකට යා යුතුයි.දකුණේ හැම සම්පතක්ම තියෙනවා කියලයි ජනතාව හිතන්නේ. එහෙත් අපේ සාක්ෂරතාව පවා ජාතික මට්ටමට පහළින් තියෙන්නේ. මේ තත්ත්වය වෙනස් කිරීමේ විශාල වගකීමක් සියලුදෙනාට පැවරෙනවා.ජනතාවගේ ජීවන තත්ත්වය ගොඩනැගීමේ වගකීම අපට තිබෙනවා. අප ඒ සඳහා කැපවිය යුතුයි. නැතිනම් ඉතිහාසය ලියනවිට ලියයි ජනාධිපතිවරයකු හිටියත් කිසිවක් වෙලා නෑ කියලා. දරුවන් හරි මඟ යවන්නට ඕනේ.පොලිසියට විතරක් ඒක කරන්න බැහැ. ඒ වගේම මීට පස්සේ වාර්තා හදනවිට මමත් බෙන්තර ගඟෙන් එහා ඉපදුණු අයකු බව මතක තියා ගන්න.දකුණු පළාත් මහ ඇමැති ශාන් විජයලාල් ද සිල්වා, ඇමැතිවරුන් වන ඩලස් අලහප්පෙරුම, මහින්ද යාපා අබේවර්ධන, දොස්තර රාජිත සේනාරත්න, පියසේන ගමගේ, නියෝජ්‍ය ඇමැතිවරුන් වන ලක්ෂ්මන් යාපා අබේවර්ධන, මහින්ද අමරවීර, පාර්ලිමේන්තුª මන්ත්‍රීවරුන් වන නාමල් රාජපක්ෂ, නිරූපමා රාජපක්ෂ, සනත් ජයසූරිය, වී. කේ. ඉන්දික, සජින් වාස් ගුණවර්ධන මහත්ම මහත්මීහු ඇතුළු පිරිසක්ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n10101811</link>
    <topic>සුමති ටෙලි සම්මාන උළෙලේදී වැඩිම සම්මාන ස්වාධීන රූපවාහිනියට</topic>
    <author>සුභාෂිනී සේනානායක</author>
    <content>15 වැනි සුමති ටෙලි සම්මාන උළෙලේදී වැඩිම සම්මාන ප්‍රමාණයක් හිමිකර ගැනීමට ස්වාධීන රූපවාහිනිය සමත්විය.ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් පෙරේදා (16) රාත්‍රී පැවැති මේ සම්මාන උළෙලේදී වසරේ හොඳම ප්‍රසාංගික ටෙලි නාට්‍යය ලෙස ස්වාධීන රූපවාහිනියේ අරුංගල් ටෙලි නාට්‍යය සම්මානයට පාත්‍ර විය.වසරේ හොඳම ටෙලි නාට්‍යය විකාශය කළ නාලිකාව ලෙස ස්වාධින රූපවාහිනියට විශේෂ සම්මානයක් හිමිවීම විශේෂ සිද්ධියක් විය.මෙයට අමතරව වසරේ ජනප්‍රියම ටෙලිනාට්‍යය ලෙස ‘ඉතින් ඊට පස්සේ’, වසරේ ජනප්‍රිය ටෙලිනාට්‍ය නළුවා ලෙස ඉතින් ඊට පස්සේ ටෙලි නාට්‍යයේ චන්දික නානායක්කාර සහ වසරේ ජනප්‍රියම ටෙලි නිළිය ලෙස ඉතින් ඊට පස්සේ ටෙලි නාට්‍යයේ උමයංගනා වික්‍රමසිංහට හිමිවූහ.මෙහිදී කලාකරුවෙකුට ජීවිතයේ එක් වරක් පමණක් පිරිනැමෙන යු. ඩබ්ලිව්. සුමතිපාල අනුස්මරණ සම්මානය මහාචාර්ය සුනිල් ආරියරත්න හා ශ්‍රියානි අමරසේන යන මහත්ම මහත්මීහු මෙවර හිමිකර ගත්හ. මෙවර සම්මාන උළලේදී වසරේ හොඳම නළුවා ලෙස ශ්‍රියන්ත මෙන්ඩිස් හා හොඳම නිළිය ලෙස දුලීකා මාරපන සම්මාන හිමිකර ගත්හ.සම්මාන රැසකට හිමිකම් කී ස්වාධීන රූපවාහිනියේ අරුංගල් ටෙලි නාට්‍යය හොඳම තිරරචනය වෙනුවෙන් ද සම්මානයෙන් පිදුම් ලැබීය. තිර රචක ලලිත් රත්නායක එම සම්මානය ලබා ගත්තේය. හොඳම සංගීත අධ්‍යක්ෂණය වෙනුවෙන් අරුංගල් ටෙලි නාට්‍යයේම සරත් වික්‍රම සම්මානයට පාත්‍රවෙද්දී හොඳම ගීත රචනය වෙනුවෙන් එම ටෙලි නාට්‍යයේම කුමාර ලියනගේ සහ හොඳම ගීත ගායනය වෙනුවෙන් ඩී. ඩී ගුණසේන සම්මාන දිනාගත්හ.වසරේ ප්‍රවෘත්ති නිවේදක සම්මානය සඳහා දෙවන ස්ථානය දිනාගත්තේ ස්වාධීන රූපවාහිනියේ මධුනිකා කරපුටුගලයි. ස්වාධීන රූපවාහිනියේ ප්‍රශස්ථ ප්‍රවෘත්ති වාර්තාකරණය ද සුමති ටෙලි සම්මාන උළෙලේ දී සම්මානයට පාත්‍ර විය. ප්‍රශස්ථ පුවත් සමාලෝචනය වෙනුවෙන් ස්වාධීන රූපවාහිනියේ ඒ. බී. ලලිත් ද සිල්වා සහ පැරණි ගීත වින්දනාත්මකව යළි ඉදිරිපත් කිරීම ;වනුවෙන් භාරත ගී වින්දන ගෙන එන රංජිත් එදිරිසිංහ ප්‍රශස්ථ සම්මානයට පාත්‍ර වූහ.අරුංගල් ටෙලි නාට්‍යයේ රගපෑ මෞලි ෆර්ඩිනැන්ඩු සහ ස්වාධීන රූපවාහිනියේම විකාශය වූ සිහින සාප්පුව ටෙලි නාට්‍යය අධ්‍යක්ෂණය කළ අජිත් ලොකුගේ කුසලතා සම්මාන දිනාගත්හ. මෙලෙස අංශ ගණනාවක් ඔස්සේ යළි යළිත් සම්මාන පිට සම්මාන දිනා ගනිමින් පේ‍්‍රක්ෂක ප්‍රතිචාර මත ඉහළින්ම වැජඹෙන මවුබිමේ නාලිකාවට දිනමිණ මෙසේ සැබපැතුම් එක්කර සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n10101812</link>
    <topic>වැල්ලවත්ත වෙරළ තීරයෙන් මළ සිරුරු දෙකක් හමුවේ</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>වැල්ලවත්ත රාමක්‍රිෂ්ණා ශාලාව පිටුපස වෙරළ තීරයේ ස්ථාන දෙකක තිබී පිරිමි මළසිරුරු දෙකක් ඉකුත් (16 දා) උදෑසන වැල්ලවත්ත පොලිසියට හමු වී තිබේ.මෙලෙස මියගිය සිටි පුද්ගලයන් අතර රාමක්‍රිෂ්ණා සන්දනම් කුමාර නැමැති වයස 22 ක හැඳුණුම් අංක 881003333 දරන රාගල වතුයායේ තරුණයකු බව තොරතුරු හෙළි වී ඇත. අනෙක් පුද්ගලයා ගැන තොරතුරු සොයා ගැනීමට කිසිවක් ලියකියවිලි හමු වී නැති අතර ඔහු වයස 30-35 අතර පිරිමි අයකු බව පොලිසිය පවසයි.එක් පුද්ගලයකුගේ මළසිරුරක් රාමක්‍රිෂ්ණන් ශාලාව පිටුපස වෙරළ තීරයේ ගල්තලාවක් මතට ගොඩ ගසා තිබූ අතර අනෙක් පුද්ගලයාගේ සිරුර ඊට යාබදව වෙරළට ගොඩ ගසා තිබුණි. මේ මළ සිරුරු තිබුණු වෙරළ අසළ කලිසමක් කමිසයක් මුදල් පසුබිම්බියක් සහ හැඳුනුම්පතකින් සහ හිස් බියර් බෝතල් පොලිසිය සොයා ගෙන ඇති අතර මේ දෙදෙනා බීමත්ව දිය නෑමට ගොස් මුහුදේ ගිලී වෙරළට ගොඩ ගසා ගෙන එන්නට ඇතැයි පොලිසිය සැකකරයි. මේ සම්බන්ධව වැඩිදුර පරීක්ෂණ කොළඹ දකුණු අපරාධ අංශයේ ස.පො.ප. වීරසිංහ ඇතුළු‍්‍ර නිලධාරී කණ්ඩායම මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=n10101813</link>
    <topic>දියණිය කෙළෙසා ගණිකාවක කළ පියා වසර 8කට පසු දැලේ</topic>
    <author>බන්ඩාරගම සමූහ බිමල් එස්. ජයසිංහ</author>
    <content>මීට වසර අටකට පෙර සියදියනිය දූෂණය කර ගණිකා වෘත්තියේ යෙදවූ පියෙකු ඊයේ (17) මහරගම පොලිසිය මගින් අත්අඩංගුවට ගෙන ඇත. කොළඹ ළමා හා කාන්තා කාර්්‍යාංශයට ලැබුණු පැමිනිල්ලක් මත අත්අඩංගුවට ගත් සැකකරු 2002 වසරේ දී නිවෙසේ දී දැරිය දූෂණය කිරීමෙන් අනතුරුව වරින් වර ලිංගික අතවර කර ඇති බවත් නිවෙසට මිතුරන් ගෙන්වාගෙන ඇයව මුදලට විකුණා ඇති සැකකරු එයින් නොනැවතී හෝටල් කිහිපයකට දැරිය රැගෙන ගොස් මුදලට විකුණා ඇති බව ළමා කාන්තා කාර්්‍යාංශයට ලැබුණු පැමිණිල්ලේ වැඩිදුරටත් සඳහන් වන බව ජ්‍යෙෂ්ඨ පොලිස් නිලධාරියෙක් පැවසීය.සැකකරු පන්නිපිටිය – රත්මල්දෙනිය පදිංචි වයස අවුරුදු 57 පුද්ගලයෙකි.දූෂණයට ලක්වන විට වයස අවුරුදු 13 ක්වන දැරිය මේ වන විට විවාහ වී පැල්මඩුල්ල ප්‍රදේශයේ පදිංචිව ඇති බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=r1010181</link>
    <topic>රත්නපුර-කෑගල්ල දිස්ත්‍රික්කවල මාර්ග සංවර්ධනයට කෝටි120ක්</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>රත්නපුර සහ කෑගල්ල දිස්ත්‍රික්කවල මාර්ග සංවර්ධන කටයුතු සඳහා ආර්ථික සංවර්ධන අමාත්‍යාංශයෙන් සබරගමුව පළාත් සභාවට රුපියල් මිලියන එක්දහස් දෙසීයක මුදලක් ලැබී ඇත.සබරගමුව ප්‍රධාන ඇමැති මහීපාල හේරත් මහතා කළ ඉල්ලීමකට අනුව ලැබුණු මේ මුදල් තෝරා ගත් මාර්ග විසි පහක් කිලෝමීටර් එකසිය පනස් හතක් කාපට් කර සංවර්ධනය කිරීම සඳහා වැය කැරේ.බස්නාහිර පළාතේ මාර්ග ප්‍රමිතියෙන් ඉතා ඉහළ මට්ටමකට ගෙන ආ බස්නාහිර මාර්ග සංවර්ධන අධිකාරියේ දායකත්වය මේ ව්‍යාපෘතිය වෙනුවෙන් සබරගමුව පළාත් සභාවට ලැබෙන බව සබරගමුව මහ ඇමැති මහීපාල හේරත් මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=r1010182</link>
    <topic>දකුණේ කොහු කර්මාන්තකරුවන් සවිබල ගැන්වීමට වැඩපිළිවෙළක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>උසස් ගණයේ කොහු නිෂ්පාදනය කිරීම සඳහා දකුණේ කොහු කර්මාන්තකරුවන්100 දෙනෙකු සවිබල ගැන්වීමට පුළුල් වැඩපිළිවෙළක් දියත් කෙරේ. මේ යටතේ විදේශීය වෙළෙඳ පොළ ජය ගත හැකි උසස් ප්‍රමිතියෙන් යුත් කොහු භාණ්ඩ නිපදවන කුඩා හා මධ්‍යම පරිමාණයේ ව්‍යවසායකයින් 1000 ක් බිහි කිරීම අරමුණ වේ.ශ්‍රී ලංකා දක්ෂිණ සංවර්ධන අධිකාරිය, රුහුණු ආර්ථික ඒජන්සිය, කාර්මික සංවර්ධන මණ්ඩලය, කර්මාන්ත සංවර්ධන අධිකාරිය, ඒකාබද්ධව මේ වැඩ පිළිවෙළ ක්‍රියාත්මක කෙරේ.මෙම වැඩපිළිවෙළ ක්‍රියාත්මක කිරීම සඳහා දකුණු පළාත් කර්මාන්ත අමාත්‍යාංශය පස් අවුරුදු සැලැස්මක් සකස් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=r1010183</link>
    <topic>ඓතිහාසික ගල්ලෙන අවට ඩෝසර් කරලා</topic>
    <author>ඉංගිරිය සමූහ කුමාරි ගමගේ</author>
    <content>හොරණ නිවාස සංකීර්ණක් අසල ගල් තලාවක ප්‍රාග් ඓතිහාසික වටිනාකමකින් යුත් ගල් තලාවක් පිහිටා තිබේ.දැනට වසර 4 කට පමණ පෙර සොයා ගන්නා ලද මේ ගල්ලෙන පුරා විද්‍යා දෙපාර්තමේන්තුව මඟින් සංරක්ෂණය කර ඇත.මීටර් 400 ක් ඇතුළත කැනීම් නොකරන ලෙස ලිපියකින් දන්වා තිබුණ ද ගල්ලෙන ඉදිරිපස ඩෝසර් කර ඇති බවට පෙනෙන්නට ඇත.ගල්ලෙනට මඳක් නුදුරින් ගල්තලාව මත නොසිඳෙන පොකුණක් තිබේ. මෙය අඩි 12 ක් පමණ ගැඹුරය.ඉඩෝරයකට හෝ මේ පොකුණ නොසිඳෙන බව ප්‍රදේශවාසීහු පවසති.මේ ඓතිහාසික ගල්ලෙන් වලට සමාන ගල්ලෙන් ඉංගිරිය ඇදුරාගල සහ හොරණ ඇල්ලකන්ද වතුයායේ ද පිහිටා ඇති බවට කරුණු සොයා ගෙන තිබේ.මේ ඓතිහාසික වටිනාකමක් ඇති සාධක මතු පරපුරට ආරක්ෂා කර දීම ජාතික වගකීමක් බව ප්‍රදේවාසීන් දෙපාර්තමේන්තුවට දන්වා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=r1010184</link>
    <topic>සිරිපාල තලගොයි මස් කෑ හැටි</topic>
    <author>බදුරලිය සමූහ – රත්නසිරි ගමඇතිගේ</author>
    <content>පෞද්ගලික වතුයායක කම්කරුවකු ලෙස වැඩ කරන සිරිපාල එදින තම වැඩ කොටස නිම කොට ආපසු එද්දී කළුගලක් මත දිගාවී අව්ව තපින තලගොයකු දුටුවේ ය.තලගොයා දුටු සැනින් තම රස නහර පිනා යන බවත් කටට කෙළ උනන බවත් ඔහුට දැනුනි. හිතන්නට තවත් යමක් නැති බව දත් ඔහු කකුල ළඟම තිබූ ගල් පතුරක් ගෙන තලගොයාට දමා ගැසීය.ඔහු ගේ ඉලක්කය නොවරදින බව යළිත් තහවුරු කරමින් කිසිදු හැල හොල්මනක් නොමැතිව තලගොයා ගලෙන් පහළට ඇද වැටිණි.වහා ක්‍රියාත්මක වෙමින් සිරිපාල තලගොයා වෙත දිව ගියේ ය. පාරේ තවත් කවුරුන් හෝ ඒමට පෙර තලගොයා රැගෙන යායුතු බව කල්පනා කළත් ඔහුට අදහසක් පහළ වූයේ නැත.නිවෙස අද්දරක වූවා නම් තලගොයා රැගෙන යෑම ඔහුට අසීරු කරුණක් නොවේ. පොඩි එකාට කිරිපිටි පැකට්ටුවක් ද ගත යුතුය. ඒ සඳහා කඩ මණ්ඩියට යා යුතුය.“කමක් නෑ මූව යංතම් රෝල් කරලා බෑග් එකට දාගන්නවා” තමාටම කියාගත් සිරිපාල කිලෝ පහක් පමණ බර තලගොයාව වැඩට යන විට තේ රැගෙන යන මල්ලට දාගත්තේ ය.දින ගණනකින් බඩ කට පිරෙන්නට අද තමයි බත් පොඩ්ඩක් කන්න හම්බ වෙන්නේ.මෙලෙස සිතමින් තම ගමන වේගවත් කළ සිරිපාල කඩ මණ්ඩියට ආවේ පොද වැස්සක් ද සමඟයි. එකවරම ගස් වැල් අඹරවමින් හමා ආ සුළඟත් සමඟ පොද වැස්ස මහ වැස්සක් බවට පත්විය. තම ගමන තවත් පමා වන බව දත් සිරිපාල වැස්සට සාප කළේ ය. කඩ මණ්ඩියේ සිටි කවුරුත් වැස්සෙන් බේරීමට ගත්තේ දැඩි උත්සාහයකි.බුදු අම්මෝ මාව මොකෙක් ද කෑවෝ. කියමින් කරන්ට් වැදුණ අයකු සේ සිරිපාල දඟලන්නට වූ අතර කඩ මණ්ඩියේ සිටි අයද සිරිපාල දෙස බැලුවේ තැති ගනිමිනි. සිරිපාල ගේ ගල් ප්‍රහාරය හමුවේ මෙතෙක් අඩපනව උන් තලගොයා ඔහුගේ කරේ එල්ලා ගෙන සිටි මල්ලෙන් එළියට පැන කලබලයෙන් ඔහු ගේ හිසද පිටද පහුරු ගාමින් පැන යන්නට විය.සිදුව ඇත්තේ කුමක්දැයි දැනගත් කඩ මණ්ඩියේ සිටි පිරිස සිරිපාල දෙස බලා මහත් හඬින් සිනාසෙන්නට විය. තම සියලු පටි රෝල් වූ බව දැනගත් සිරිපාල තව දුරටත් එහි රැදී නොසිට කිරි පිටි පැකැට්ටුව ද නොගෙන මහ වැස්සේම නිවෙස දෙසට දුවන්නට විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=r1010185</link>
    <topic>හුරිමළුව අනාරක්‍ෂිත දුම්රිය හරස්මඟ මරු කපොල්ලක්</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>රඹුක්කන හුරීමළුව - මැදගොඩැල්ල මාර්ගයේ හුරීමළුව අනාරක්‍ෂිත දුම්රිය හරස් මග මරු කපොල්ලක් බවට පත්ව තිබේ.පසුගියදා පාසල් ළමයින් ප්‍රවාහනය කිරීමෙන් අනතුරුව මේ මාර්ගයේ ගමන් කරමින් තිබියදී දුම්රියේ ගැටුණු බස් රථයේ එම අවස්ථාව වන විට ළමයින් නොසිටි බැවින් විශාල අනතුරක් වැළකිණි.මීට වසර තුනකට පමණ පෙර මේ ස්ථානයේදී උළු ප්‍රවාහනය කරමින් තිබූ ලොරියක් දුම්රියේ ගැටීමෙන් උළු තොගය සම්පූර්ණයෙන්ම විනාශ වූ අතර, රියැදුරාට ද තුවාල සිදුවිය.පොල්ගහවෙල සිට රඹුක්කන දක්වා ඇති ද්විත්ව දුම්රිය මාර්ගයේ පොල්ගහවෙල සිට පැමිණෙන දුම්රිය මාර්ගයට සමීප වන තුරු දැකගත නොහැකිවීමත් මේ ප්‍රදේශයේදී දුම්රිය වේගයෙන් ධාවනය වීමත් මත මෙවැනි අනතුරු සිදුවන බව ප්‍රදේශවාසීහු පවසති.මේ අනාරක්ෂිත දුම්රිය මාර්ගයට දුම්රිය ගේට්ටුවක් ලබාදෙන ලෙස ජනතාව ඉල්ලා සිටිති. මේ දුම්රිය මාර්ගය සමීපයේ පිහිටි හුරීමළුව දාරුල් උළුම්, මුස්ලිම් මහා විද්‍යාලය මෙන්ම පින්නවල මධ්‍ය මහා විද්‍යාලය හා සුජාතා කනිෂ්ඨ විද්‍යාලයත්, කෑගල්ල නගරයේ පාසල් රැසකටත් යන පාසල් බස් රථ විකල්ප මාර්ගයක් ලෙස මේ මාර්ගය භාවිතා කරන බැවින් තවත් අනතුරක් සිදුවීමට පෙර දුම්රිය ගේට්ටුවක් ලබාදීම බලධාරීන්ගේ වගකීමක් බවද ඔවුහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=r1010186</link>
    <topic>වැඩි පරිස්සම ඈලියාවට ගිහින්</topic>
    <author>හොරණ සමූහ බන්දුල ආර් . ගුලවත්ත</author>
    <content>මාපුටුගල මාර්ගයේ අතුරු පාරක ජීවත්වන ගුරුසිංහ මහතාගේ දියණිය මංජුලා අකරු කරන්නට යන්නේ කොළඹ ජනපි‍්‍රය බාලිකා විදුහලකටය. රූමත් ප්‍රසන්න පෙනුමක් ඇති මංජුලා හොරණ නගරයට උදේට එන්නේ තාත්තාගේ අතේ එල්ලීගෙනය. කොළඹ උසස් විදුහලක අපොස උසස් පෙළ විද්‍යා විෂ්‍යයන් හදාරන මංජුලා සවස 2.30ට නුගේගොඩ සුප්‍රසිද්ධ පෞද්ගලික විදුහලකින් වැඩිදුර විෂයයන් හදාරන්නීය.හොරණ සිට මාපුටුගමට සවස 8.00න් පසු මගී බස් රථයක් නැත. ඒ බස් රියෙන්ද ගොස් යළිත් අතුරු මාර්ගයක් දිගේ නිවෙස දක්වා ගමන් කළ යුතුය. ගුරුසිංහ මහතා ප්‍රදේශයේ ඉඩම් හිමි වැවිලිකරුවෙකි. බිරිය සාත්තු සේවිකාවකි. එම යුවළට සිටින එකම දියණිය මංජුලා නිසා ඔව්හු මංජුල ආරක්‍ෂා කරන්නේ දෙඇස් පරිද්දෙනි. සවසට ගුරුසිංහ හොරණ බස් නැවතුම්පොළට පැමිණෙන්නේ දියණිය රැගෙන යන්නටය.“දැං කාලෙ රටේ තොටේ හැටි කියන්න බෑ. මාපුටුගල අතුරු පාරේ ලයිට් නෑ. කළුවරයි. සමහර දවස්වලට අන්තිම බස් එක නෑ. මං ඒක නිසා මේ ගමන එන්නෙ. අපේ දේ අපි රැක ගත්තාම ඉවරනේ. ගුරුසිංහ මහතා අතරමගදී හමුවන හිතවතකු සමග පවසන්නේ ඒ ආකාරයෙනි.දවසක් ගුරුසිංහ මහතාට හදිසියේම කොළඹ මහා රෝහලේ අසනීපව සිටි ඥාතීයකුගේ සුව දුක් බලන්නට යාමට සිදු විය. ඔහු සවස 5.30ට පමණ රෝගියාගේ සුවදුක් විමසා දුවත් සමග බසයට ගොඩවන්නට සිතා ගෙන රෝහලෙන් එළියට පැමිණයේය. දුවට අමතා තමන් කොහුවල බස් නැවතුමේ සිටින බව නො කීවේය.“තාත්තෙ මං කොහුවල බස් නැවතුමේ ඉන්නේ. මෙතන ෂුගාලා සෙනඟ බස් තුනක් ගියා හොරණට එකක්වත් නතර කළේ නෑ. තාත්ත ස්ටැන්ඩ් එකේ ඉන්න. මං ඉමේඩියට්ලි එන්නම්....කොහුවල බස් නැවතුමේ කියන තරම් සෙනගක් නැති බව ගුරුසිංහ මහතාට පෙනේ. ඔහු ස්වීප් අලෙවි කරන කුටියක අනෙක් පැත්තට ගොස් විපරමින් බලා සිටියේය. එහි ටියුෂන් දරුවන් ද නැත.දියණිය මංජුලා තාලෙට අඩි තබමින් තරුණ ගැටයකු සමග අත්වැල් බැඳ ගෙන බස් නැවතුම් පොළට එන අයුරු ගුරුසිංහ මහතා දුටුවේය. ගුරුසිංහ මහතාගේ කෝපය නිම් හිම් නැත. කෝපයෙන්ම මංජුලා දියණිය වෙත ගමන් ගත්තේය. මංජුලාගේ දෑස් උඩ ගියාය. පෙම්වතා ලිස්සා ගියේය.වෙනදාටත් බ්‍රේක් ඩවුං එකෙන් අද වගෙ අරං එනව ඇති නේද? යන්කො ගෙදර යැයි ඔහු දියණියට කෝපයෙන් කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=s1010181</link>
    <topic>2011 ලෝක කුසලාන ක්‍රිකට් ප්‍රවේශපත් සූරියවැව ජගත් පිටියේ දී පිළිගැන්වෙයි</topic>
    <author>වර්නන් ගුණසේකර සූරියවැව සිට</author>
    <content>2011 ලෝක කුසලාන ක්‍රිකට් තරගාවලියේ ප්‍රවේශ පත්‍ර වෙන් කරවා ගැනීම හම්බන්තොට දිස්ත්‍රික්කයේ සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණය වටා ජාතික වෘක්ෂය වන නා ගසේ පැල සිටුවමින් ඊයේ ආරම්භ විය.ඔලිම්පික් ක්‍රීඩා උළෙල හා ලෝක කුසලාන පාපන්දු තරගාවලියට පමණක් තෙවැනි වන ලෝක කුසලාන ක්‍රිකට් තරගාවලියේ ප්‍රවේශ පත්‍ර වෙන් කරවා ගැනීම වැනි වැදගත් උත්සවයක් අගනුවර තරු පහේ හෝටලයක සීතල ශාලාවක සිදු නොවී ගැමි සුවඳින් හා දහඩියෙන් පිරුණු මීගහජදුර ගම්මානයක පැවැත්වීමට කාගේත් ඇගැයීමට ලක් වූ කතා බහක් විය.උඩරට බෙර වාදන වෙද්දී මේ පහත රටේ දී පෙරවරු 10.56 සහ මොහොතින් පළමු නා පැලය සිට වූයේ ක්‍රීඩා ඇමැති සී. බී. රත්නායක මහතායි. ඉක්බිති නා ගසේ මලේ නමින් යුත් නාමල් රාජපක්ෂ හා ලෝක පූජිත ක්‍රිකට් ක්‍රීඩක සනත් ජයසූරිය යන පාර්ලිමේන්තු මන්ත්‍රීවරු පැල සිටවූහ. ඩිලාන් පෙරේරා හා අනුර ප්‍රියදර්ශන යාපා යන ඇමැතිවරු අතින් ද නා පැළ සිටවනු ලැබිණි. තවත් පාර්ලිමේන්තු මත්ත්‍රීවරු හා ශ්‍රී ලංකා ක්‍රිකට් සභාපති ඩී. එස්. ද සිල්වා මහතා ප්‍රමුඛ නිලධාරීන් ද මේ අවස්ථාවට සහභභාගි වූහ.ඇමැතිවරුන් හා නාමල් රාජපක්ෂ මන්ත්‍රීවරයා වෙතින් පළමු ප්‍රවේශ පත්‍ර පිළිගැන් වූනේ සූරියවැව ප්‍රාදේශීය සභාවේ සභාපති නන්දසිරි රණතුංග, හම්බන්තොට නගරාධිපති ගාමිණී ශ්‍රී ආනන්ද හා පාර්ලිමේන්තු මන්ත්‍රී වී. කේ. ඉන්දික යන මහත්වරුන්ට ය.2011 ලෝක කුසලාන ක්‍රිකට් තරගාවලියට තවත් දින 125ක් තිබියදී එහි ප්‍රචාරක කටයුතු ද ඊයේ නිල වශයෙන් ආරම්භ විය.ලෝක කුසලාන තරගාවලියේ තරග 12ක් ලබන වසරේ පෙබරවාරි 20 සිට මාර්තු 29 අතර කාලය තුළ දී සූරියවැව, පල්ලෙකැලේ හා ඛෙත්තාරාම ක්‍රීඩාංගණවල පැවැත්වේ. එක් අර්ධ අවසන් පූර්ව තරගයක් හා අවසන් පූර්ව තරගයක් ද මීට ඇතුළත් වේ. ශ්‍රී ලංකාවේ ආරමිභක තරගය කැනඩාවට එරෙහිව පෙබරවාරි 20 වැනි ඉරිදා සූරියැවවදී පැවැත්වීමට නියමිත ය.ශ්‍රී ලංකා ක්‍රිකට් පාලක මණ්ඩලයේ හිටපු සභාපතිවරයකු වන පාර්ලිමේන්තු මන්ත්‍රී තිලංග සුමතිපාල මහතා ද මේ අවස්ථාවට සහභාගි වීම පිණිස පැමිණ සිටියේ ය. මීට දස වසරකට පෙර ඒ මහතා සමඟ එක්ව හම්බන්තොට ජාත්‍යන්තර ක්‍රිකට් ක්‍රීඩාංගණයක් තැනීමට සැලැසුම් කළ ද නොයෙකුත් හේතූන් මත ඒ ක්‍රියාව ඈත්ව ගිය බව නාමල් රාජපක්ෂ මහතා මතක් කර සිටියේ ය. එතෙක් සියලු අභියෝග ජය ගනිමින් අද එම ක්‍රීඩාංගණය ඉදි වීම දැකීම තමාට ඉමහත් සතුටක් බව ද ඒ මහතා කියා සිටියේ ය.මේ ක්‍රීඩාංගණය අද ඔස්ට්‍රේලියාවට පවා අභියෝගයක් වෙලා තියෙනවා. 2018 පාදු රාජ්‍ය මණ්ඩල ක්‍රීඩා උළෙලේ සත්කාරකත්වය ලබා ගැනීමට ඔවුන්ට තියෙන එකම අභියෝගය මේ ක්‍රීඩාංගණයයි. හම්බන්තොට හරිත ප්‍රදේශයක් ලෙසින් මුළු ලෝකයටම පෙන්වීමට අප දරණ උත්සාහයේ දී ජාත්‍යන්තර මට්ටමේ ගෘහස්ත වොලිබෝල් ක්‍රීඩා පිටියක් ද, ඉදිකිරීමට අපි සැලැසුම් යොදා තිබෙනවා. එදා අතිදුෂ්කරයි කියපු හම්බන්තොට ප්‍රදේශය ඉදිරි පරම්පරාවට ජාත්‍යන්තරය ජය ගත හැකි නගරයක් කිරීම අපේ අරමුණයි. යැයි ද නාමල් රාජපක්ෂ මහතා අවධාරණය කෙළේ ය.මාර්ග ඉදිවෙමින් යටිතල පහසුකම් සැකසෙමින් ජනතාවගේ ආර්ථිකය ශක්තිමත් වන හම්බන්තොට ප්‍රදේශය ආසියාවේ ආශ්චර්ය බවට ශ්‍රී ලංකාව පත් කිරිමට යන ගමනේ ප්‍රධාන කඩ ඉමක් බව ක්‍රීඩා ඇමැති සී. බී. රත්නායක මහතා කියා සිටියේ ය.පරිසරය සුරකිමින් ක්‍රීඩාවෙන් ඉදිරියට යන හම්බන්තොට ප්‍රදේශය කාටත් කදිම ආදර්ශයක් බව කී ක්‍රීඩා ඇමැතිවරයා ලෝක කුසලාන ක්‍රිකට් ජයග්‍රහණය සඳහා අපේ මානසිකත්වය ගොනු කර ගැනීම අප අද සිට අදිටන් කර ගත යුතු බව ද වැඩිදුරටත් කියා සිටියේ ය. පාරිසරික ඇමැති අනුර ප්‍රියදර්ශන යාපා, ශ්‍රී ලංකා ක්‍රිකට් සභාපති ඩී. එස්. ද සිල්වා, 2011 ලෝක කුසලාන තරගාවලියේ ශ්‍රී ලංකා අධ්‍යක්ෂ සුරාජ් දන්දෙණිය හා මාධ්‍ය කළමනාකරු මහේෂ් සේනානායක යන මහත්වරු ද මෙහි දී කතා කළහ. තරගාවලියේ මූලික වට තරග සඳහා ප්‍රවේශ පත් රුපියල් 20 සිට රුපියල් 5000 දක්වාත්, අර්ධ අවසන් පූර්ව තරගයේ ප්‍රවේශ පත්‍ර රුපියල් 30 සිට රුපියල් 7500 දක්වාත් අවසන් පූර්ව තරගයේ ප්‍රවේශ පත් රුපියල් 50 සිට රුපියල් 10,000 දක්වා මිල ගණන්වලට අලෙවි කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=s1010182</link>
    <topic>ශ්‍රී ලංකා බීච් වොලිබෝල් පිලට චීනයේ දී ලෝකඩ පදක්කමක්</topic>
    <author>ප්‍රින්ස් ගුණසේකර</author>
    <content>චීනයේ සියැං නුවර පැවැති ආසියානු බීච් වොලිබෝල් තරගාවලියේ දී ශ්‍රී ලංකාවට ලෝකඩ පදක්කමක් හිමි විය. චීනයේ අංක එකේ බීච් වොලිබෝල් පිල පරාජයට පත් කරමින් ශ්‍රී ලංකා අංක දෙක වොලිබෝල් පිල නියෝජනය කළ අසංක ප්‍රදීප් හා පුබුදු ඒකනායක මේ ජයග්‍රහණය වාර්තා කළහ.මෙයට පෙර බීච් වොලිබෝල් ක්‍රීඩාවෙන් ජාත්‍යන්තර දක්ෂතා දැක්වූ මහේෂ් පෙරේරා හා වසන්ත රත්නපාල මේ තරගාවලියට එක්වුනද මහේෂ්ගේ අතක ඇතිවූ ආබාධයකින් තරගාවලිය අතරතුරදී ඉවත්වීමට සිදුවිය. එබැවින් මහේෂ් - වසන්ත යුගලයට තරගාවලියේ 5 වැනි ස්ථානය හිමිවිය.ලබන මාසයේ චීනයේ ගුවැන්ෂුහි පැවැත්වෙන ආසියානු ක්‍රීඩා තරගාවලියේ දී ශ්‍රී ලංකාවද බීච් වොලිබෝල් ඉසව්වලට සහභාගීවන බැවින් පදක්කම් දිනා ගැනීමේ බලාපොරොත්තුවක් ඇතිවී තිබේ.කෙටි කාලයක් තුලදී ශ්‍රී ලංකා බීච් වොලිබෝල් ක්‍රීඩකයෝ අන්තර්ජාතික තරගාවලි කිහිපයක දීම ජයග්‍රහණ වාර්තා කිරීමට සමත්වීම කැපී පෙනෙන සිදු වීමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=s1010183</link>
    <topic> ශ්‍රී ලංකා කාන්තා ක්‍රිකට් පිල කොදෙව් ක්‍රීඩිකාවන්ට පරදී</topic>
    <author>ෆවුස් මොහොමඩ්</author>
    <content>දකුණු අප්‍රිකාවේ පැවැති අයි. සී. සී අභියෝගතා කුසලාන තරගමාලාවේ විස්සයි 20 තරගාවලියේ අවසන් මහා තරගයේ දී ශ්‍රී ලංකාව කඩුලු 8කින් පරාජය කිරීමට කොදෙව් පිල සමත් විය.මූලික වටයේ දී පාකිස්තානය හා අයර්ලන්තයට එරෙහිව විශිෂ්ට ජයක් අත්කර ගත් ශ්‍රී ලංකා පිල අවසන් මහා තරගයේ දී දුර්වල පිතිහරඹයක නිරත වීම කනගාටුවට කරුණකි. ශ්‍රී ලංකා ඉනිමේ දී දුවද්දී දැවී යාම් 4ක් ම වාර්තා විය. පකිස්තානය හා අයර්ලන්ත තරගයේ දී විශිෂ්ට ලෙස පිත්ත හැසිර වූ ඉනෝකා ගලගෙදර ලකුණු නොලබා දැවීයාමත්, නායිකා ශෂිකලා සිවර්ධන එක් ලකුණකට දැවී යාමත් හේතුවෙන් කොදෙව් පිලට දැඩි අභියෝගයක් එල්ල කිරිමට තිබූ අවස්ථාව මඟ හැරී ගියේ ය.පළමුව පන්දුවට පහර දුන් ශ්‍රී ලංකා පිලට ඕවර 20 අවසානයේ ලබා ගත හැකි වූයේ කඩුලු 9කට ලකුණු 83ක් පමණි. ශ්‍රී ලංකා ඉනිම වැඩිම ලකුණු සංඛ්‍යාව ලෙස චමරි පොල්ගම්පොළ ලකුණු 20ක් රැස් කළා ය. දිලිනි මහෝදරා ලකුණු 19ක් වාර්තා කළා ය. තරගය ජය ගැනීමට කොදෙව් පිලට වැය වුයේ ඕවර 10. 4ක් පමණි. ඩීන්ඩ්‍රා ඩොටින් පන්දු 21 කදි හතරේ පහර 5ක් සහ හයේ පහර 2ක් සමඟ ලකුණු 39ක් රැස් කළ අතර ජුලියානා නීරෝ නොදැවී ලකුණු 28ක් ලබා ගත්තා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=s1010184</link>
    <topic> රතු පලස මතින් මවුබිමට</topic>
    <author>කුමාරසිරි ප්‍රසාද්</author>
    <content>පොදු රාජ්‍ය මණ්ඩලීය ක්‍රීඩා උළෙලකදී වසර 72කට පසු ශ්‍රී ලංකාවට බොක්සිං ක්‍රීඩාවෙන් රන් පදක්කමක් දිනා දුන් මංජු වන්නිආරච්චි පෙරේදා (16) අළුයම මවුබිමට රතු පලස මතින් පැමිණියේ ය.වසර 1999 දී පාසල් අධ්‍යාපනයෙන් පසු ක්‍රීඩාව අතහැර රැකියාවකට යාමට තමන් බලාපොරොත්තු වුවත් ඩයන් ගෝමස් මහතාගේ ආරාධනයෙන් ස්ලිම් ලයින් ආයතනයට බැඳී බොක්සිං ක්‍රීඩාව පූර්ණ කාලීනව ප්‍රගුණ කළ නිසා ලක්බිමට රන් සම්මානයක් අද රැගෙන ඒමට හැකි වූ බව ද ඔහු වැඩිදුරටත් පැවැසීය.සාෆ් තරගාවලිය, ආසියාතික තරගාවලිය මෙන්ම 2012 ඔලිම්පික් තරගාවලියේ දී මවුබිමට රන් පදක්කම් ගෙන ඒමට තමන් බලාපොරොත්තු වන බවද මංජු පැවැසීය.රන් පදක්කම්ලාභී මංජුල වන්නිආරච්චි, රදී පදක්කම්ලාභී චින්තන විදානගේ, ලෝකඩ පදක්කම් ලාභී සුදේශ් පීරිස් ගුවන් තොටුපළේ දී රතු පලස දමා පිළිගත් අතර අමාත්‍ය සී. බී. රත්නායක මහතා ඇතුළු පිරිසක් මෙම අවස්ථාවට සහභාගි වූහ.ශ්‍රී ලංකා ජනාධිපති මහින්ද රාජපක්ෂ මහතා ගේ ප්‍රධානත්වයෙන් පසුගිය දා නිමාවට පත් වූ ඉන්දියාවේ නවදිල්ලි නුවර පැවැති පොදු රාජ්‍ය මණ්ඩලීය මහා ක්‍රීඩා උළෙලේදී වසර හැත්තෑ දෙකකට (72) පසුව ‘බොක්සිං’ තරගාවලියකින් රන් පදක්කමක් ලබා ගෙන ශ්‍රී ලංකා නාමය රනින් වර්ණවත් කළ මංජු වන්නිආරච්චි පෙරේදා (16) රාත්‍රි අනුරාධපුර ජය ශ්‍රී මහා බෝ සමිඳුන් වැඳ පුදාගෙන අනතුරුව උතුරු මධ්‍යම දිසාවේ ප්‍රධාන සංඝනායක අටමස්ථානාධිපති ආචාර්ය පල්ලේගම සිරිනිවාස නාහිමියන් බැහැ දැක ආශිර්වාද ලබා ගත්හ.අනතුරුව රුවන්මැලි මහ සෑ රදුන් වැද පුදා ගත් මංජු වන්නිආරච්චි නුවර කලාවියේ ප්‍රධාන සංඝනායක ස්වර්ණමාලි චෛත්‍යරාමාධිපති පල්ලේගම හේමරතන නායක හිමියන්ද බැහැදැක ආශිර්වාද ලබා ගත්හ.මෙම අවස්ථාවට උතුරු මැද ප්‍රධාන අමාත්‍ය බර්ටි ප්‍රේමලාල් දිසානායක මහතාද එක්වූහ.මව්බිමට අතිමහත් කීර්තියක් ලබාදෙමින් 19 වැනි පොදු රාජ්‍ය මණ්ඩලීය ක්‍රීඩා උළෙලේ දී මෙරටට රන් පදක්කමක් ගෙන එනු ලැබූ බොක්සිං ක්‍රීඩක මංජු වන්නිආරච්චි උපන් ප්‍රදේශය වන කන්ද උඩරට පුරවරයේ ජනතාව විසින් පිළිගනිමින් පවත්වනු ලබන උපහාර උළෙල හෙට (19 දා) අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් මහනුවරදී පැවැත්වේ.වසර 72 ට පසු ශ්‍රී ලංකේය බොක්සිං ඉතිහාසය රන් අකුරෙන් ලියවු මංජු වන්නිආරච්චි හෙට පෙරවරුවේ විශේෂ හෙළිකොප්ටරයකින් මහනුවර ගැටඹේ ක්‍රීඩාංගණයට පැමිණීමට නියමිතය. එහිදී කන්ද උඩරට ජනතාව වෙනුවෙන් අග්‍රාමාත්‍ය දි. මු. ජයරත්න මහතා ප්‍රමුඛ මැති ඇමැතිවරුන් ඇතුළු මහනුවර ජනතාව ඔහු පිළිගැනීමට නියමිතය.ඉන් අනතුරුව විශේෂ රිය පෙරහරකින් මහනුවර නගර මධ්‍යයට පැමිණෙන මංජු වන්නිආරච්චි මහනුවර වෙළෙඳ ප්‍රජාව ඇතුළු ජනතාව විසින් පිළිගැනීමෙන් අනතුරුව ඔහු අධ්‍යාපනය ලැබූ මහනුවර විද්‍යාර්ථ විද්‍යාලය වෙත පා ගමනින් රැගෙන යාම විද්‍යාර්ථ විද්‍යාලයීය තූර්ය වාදක කණ්ඩායම ප්‍රමුඛ මහනුවර පාසල් තූර්යවාදක කණ්ඩායම් විසින් සිදුකරයි. පසුව මහනුවර විද්‍යාර්ථ විද්‍යාලයේ දී උපහාර උළෙල පැවැත්වේ.මේ සඳහා ක්‍රීඩා අමාත්‍ය සී. බී. රත්නායක, ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් ප්‍රධාන අමාත්‍ය සරත් ඒකනායක මහත්වරුන් ඇතුළු විශාල පිරිසක් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=s1010185</link>
    <topic> තරුණ සේවා-රූපවාහිනී වොලිබෝල් සූරතා කුරුණෑගලට හා කෑගල්ලට</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාව තරුණ කටයුතු පිළිබඳ අමාත්‍යාංශය හා රූපවාහිනී සංස්ථාව ඒකාබද්ධව 2010 තරුණ වසර නිමිත්තෙන් සංවිධානය කරන ලද තරුණ සේවා රූපවාහිනී දීප ව්‍යාප්ත කාන්තා පිරිමි වොලිබෝල් තරගාවලියේ කාන්තා සූරතාව කුරුණෑගල දිස්ත්‍රික් කණ්ඩායමත් පිරිමි සූරතාව කෑගල්ල දිස්ත්‍රික් කණ්ඩායමත් හිමි කර ගනිති.අවසන් මහා තරග ඉකුත් 16 දා පස්වරුවේ මහරගම ජාතික තරුණ මධ්‍යස්ථාන ගෘහස්ථ ක්‍රීඩා ගාරයේදී තරුණ කටයුතු පිළිබඳ නියෝජ්‍ය ඇමැති මහින්දානන්ද අලුත්ගමගේ මහතාගේ සහභාගීත්වයෙන් පැවැත්විණ. මෙහිදී පිරිමි අංශයෙන් කෑගල්ල හා ගම්පහ දිස්ත්‍රික් කණ්ඩායම් තරග වැදුණ අතර කාන්තා අංශයේ අවසන් මහා තරගයට තරග වැදුණේ කළුතර හා කුරුණෑගල දිස්ත්‍රික් කණ්ඩායම් දෙකයි.කාන්තා තරගයේදී තරග වාර පහෙන් තුනක් පිට පිටම ජයග්‍රහණය කළ කුරුණෑගල දිස්ත්‍රික් කණ්ඩායම පහසු ජයක් වාර්තා කළේය.පිරිමි තරගයේදී ප්‍රථම තරග වාර දෙක කෑගල්ල දිස්ත්‍රික් කණ්ඩායම ජය ගත් අතර තෙවන තරග වාරය ගම්පහ දිස්ත්‍රික් කණ්ඩායම ජය ගත්තේය. සිව් වැනි තරග වාරය ජයගත් කෑගල්ල දිස්ත්‍රික් කණ්ඩායම සූරතාව හිමි කර ගැනීමට සමත් විය.මේ අවස්ථාවට ජාතික තරුණ සේවා සභාවේ සභාපති අධ්‍යක්ෂ ජනරාල් ලලත් පියුම් පෙරේරා, අධ්‍යක්ෂ සංවර්ධන සනත් වීරසුරිය සහ ශ්‍රී ලංකා යෞවන සමාජ සම්මේලනයේ ලේකම් තිලංග වඩුගල්ල යන මහත්වරුද සහභාගි වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=f1010181</link>
    <topic>වෘකයන්ගේ සිංහ හම ගැලවීම කාටවත් නතර කරන්න බෑ</topic>
    <author>සාකච්ඡා කෙළේ විජයානි එදිරිසිංහ</author>
    <content>හිටපු හමුදාපති මාණ්ඩලික ප්‍රධානි ජෙනරාල් සරත් ෆොන්සේකා මහතා ක්‍රියාකාරී හමුදා සේවයේ යෙදී සිටිය දී හමුදා නීතියට පටහැනි ලෙස දේශපාලන කටයුතුවල යෙදී සිටීම සම්බන්ධවයි.ඔව්, එවකට මම හිටියේ එක්සත් ජාතික පක්ෂයේ කුරුණෑගල දිස්ත්‍රික් පාර්ලිමේන්තු මන්ත්‍රීවරයා ලෙසයි. එ. ජා. ප ය තුළ වෙන සෑම දෙයක් ම දිහා අපි හොඳීන් බලා සිටියා. එපමණක් නොවේ එම වකවානුව වන විට අපි මන්ත්‍රීවරු කණ්ඩායමක් එ. ජා. ප නායකත්වයට සහ එහි තීරණවලට එරෙහිව ක්‍රියා කරන පෙරළිකාර මන්ත්‍රීවරු පිරිසක් බවට පත්ව සිටියා. එම කාලය තුළ තමයි සරත් ෆොන්සේකා මහතා එක්සත් ජාතික පක්ෂයේ නායකත්වය සමඟ සාකච්ඡා පැවැත්වූවේ.ඇයි නැත්තේ, ලක්ෂ්මන් සෙනෙවිරත්න මන්ත්‍රීවරයා මම සහ සෙසු මන්ත්‍රීවරු විපක්ෂ නායකවරයා වෙත නැඹුරු කර ගැනීමට සරත් ෆොන්සේකා මහතා අප සමඟ කතා කළා. ඒ මහතා ජනාධිපතිවරණයට ඉදිරිපත් වන බැවින් ඊට සහයෝගය ඉල්ලා සිටියා. ලක්ෂ්මන් සෙනෙවිරත්න මන්ත්‍රිවරයා සමඟත් කිහිපවතාවක්ම සාකච්ඡා කර තිබුණා.ඇයි නැත්තේ, ඒ වන විට ඒ මහතා හමුදා මාණ්ඩලික ප්‍රධානි තනතුරේ හිටියේ. ඒ වන විට යුද්ධය ජයග්‍රහණය අවසාන වී තිබුණා. ඒ යුද ජයග්‍රහණය නිසා ලෝකය පුරා ජනාධිපතිතුමාගේ නම, කීර්තිමත් නායකත්වය පිළිබඳ ප්‍රචාරය වෙද්දී සරත් ෆොන්සේකා මහතා ඊට ඊර්ෂ්‍යා කළා. ඔහුට අවශ්‍ය වුණේ යුද ජයග්‍රහණය සිදු වුණේ ඔහුගේ තනි සටනකින් බව පෙන්වන්නයි. එහි කීර්තිනාමය ඔහුට පමණක් හිමි එකක් බව පෙන්වන්නයි. ජනාධිපතිතුමාගේ නායකත්වය ඔහු හෙළා දකින්න උත්සාහ කළා. ආරක්ෂක ලේකම් ගෝඨාභය රාජපක්ෂ මහතාගේ කැපවීම ඔහු පහත් කර සැළකුවා. නාවික හා ගුවන් හමුදාව මේ ත්‍රස්තවාදී සටන වෙනුවෙන් ජීවිත පරිත්‍යාගයෙන් කළ කැපවීම මොහු විසින් ගණන් නොගන්නා තත්ත්වයට පත් වුණා. ඔහු තනිවම කළ සටනකින් එම ජයග්‍රහණය ලබා ගත් බව ලෝකෙට පෙන්වන්න උත්සාහ කළා. නාවික හමුදාපති කරන්නාගොඩ මහතා සමඟ මොහු වෛර බැන්දා. ඒ මහතා ගේ හමුදා නායකත්වය පහත් කර කතා කළා. එවැනි රුදුරු වෛරක්කාර මානසික තත්ත්වයක් ඒ වන විට මොහුගේ සිත තුළ පැවැතුණා. එම වෛරය පිරිමසා ගැනීමට මොහු කළේ රටේ නායකත්වය ලබා ගැනීමට උත්සාහ දැරීමයි.ඔව්, යුද ජයග්‍රහණය අවසානයත් සමඟම ඔහු ඒ සැළසුමට ළඟා වෙමින් සිටියා. නමුත් ජනාධිපතිතුමා ආරක්ෂක ලේකම්තුමා ඒ බව දැනගෙන ඒ පිළිබඳව ඇස ගසාගෙන සිටියා.ෆොන්සේකා මහතා ආණ්ඩුවට එරෙහිව ක්‍රියා කරන්න පටන් ගත්තේ යුද ජයග්‍රහණය ඔන්න මෙන්න කියා තිබිය දී ය. මොහු දීර්ඝ කාලයක සිට ජනතා විමුක්ති පෙරමුණට සම්බන්ධ වී සිටියා. ඔහු එකල ප්‍රකාශ දී තිබුණේ මිනිසුන්ට මඩ ගහන, චරිත ඝාතනය කරන ජ. වි. පෙ ප්‍රචාරය කරන ලංකා පත්‍රයට පමණයි. ජ. විපෙට 70 දශකයේ දී 80 දශකයේ දී කර ගැනීමට නොහැකි වූ දේ සරත් ෆොන්සේකා හරහා කර ගැනීමට සැලැසුම් සකස් වී තිබුණා.කොහෙත්ම නැහැ. රටේ යුද ජයග්‍රහණය ඔහුගේ ජයග්‍රහණයක් බව පෙන්වා ගෙන බලයට එන්න උත්සාහ කළ බව මේ රටේ ජනතාවට අමතක නැහැ. ඔහු මැතිවරණ වේදිකාවල ප්‍රකාශ කළා. ඔහු බලයට පැමිණි පසු සිරගෙවල් පුරවනවා කීවා. රටේ නායකත්වය දේශපාලනඥයන් වැලිකඩ හිර ගෙදර පැදුරු කෑලිවල බුදි කරවනවා කීවා. මස් කටු ලෙවකන්න දෙනවා කීවා. මේ රට තුළ ඔවුන්ට ජීවත් වෙන්න ඉඩ දෙන්නේ නැහැ කීවා. බල්ල බූරුවා, කලවැද්ද, කාලකණ්ණිය මේව තමයි ෆොන්සේකා මහතාගේ කටින් පිට වූ වචන, රටක් සමාජයක් හදන්න එන නායකයකුගේ වචන මේවා ද ? අනාගත දරු පරපුරට දෙන්න සූදානම් වුණේ වෛර කරන හැටි.මොන පිස්සුද ? රනිල් වික්‍රමසිංහ මහතාවත් ඔහුගේ ඡන්දය ෆොන්සේකා මහතාට දුන්නේ නැහැ. ඒ වෙන කොට ජනාධිපති මහින්ද රාජපක්ෂ මහතා සමඟ තරග කර ජයග්‍රහණය කිරීමට තරම් සුදුස්සෙක් ජ. වි. පෙ සහ එ. ජා. ප තුළ සිටියේ නැහැ. එම නිසා රනිල් වික්‍රමසිංහ මහතා තම ඇඟ බේරා ගන්න තව දුරටත් විපක්ෂ නායකත්වයේ රැඳෙන්න ඕනෑ නිසා සරත් ෆොන්සේකාට කැමැති වුණා. ඒත් රනිල් දන්නවා ෆොන්සේකා මහතා පරාජය වෙනවා කියලා. ඒකයි රනිල් ගත්ත ඡන්ද ප්‍රමාණයවත් සරත් ෆොන්සේකාට ගන්න බැරි වුණේ.එ. ජා. ප යට දැන් වෙන ගායනාවක් නැහැනේ. යුද්ධය සිදුවෙන වෙලාවේ එම ජයග්‍රහණය වළක්වා ගන්න කොටි නායකයන් හොයමින් රනිල් ලෝකෙ වටේ ගියා. එදා පක්ෂය තුළ තිබූ අර්බුද ඒ අවස්ථාවේ එතුªªළින් අමතක කළා. ජනාධිපතිවරණය වෙලාවේ සරත් ෆොන්සේකාට ඉදිරිපත් වීමට ඉඩ හැර ඒවා අමතක කළා. අද මේ වන විට එ. ජා. ප ය නැත්තටම නැති වෙන අර්බුදයක් ඇති වෙලා. දැන් ඒක අමතක කරන්න ඔහු බොරුවට ෆොන්සේකා බේරාගමු කියල කෑ ගහනවා. ජ. වි. පෙත් වෙන වැඩක් නැති නිසා ඒ ගීතයම ගායනා කරනවා. එහෙත් රනිල්, ජ. වි. පෙ කැමැති සරත් ෆොන්සේකා දිගටම හිරේ ඉන්නවටයි.සමාව ඉල්ලීම මනුෂ්‍ය ගතියක්. සමාව දීම දේව ගතියක්. නමුත් සරත් ෆොන්සේකා මහතා මනුෂ්‍යයෙක් නොවෙයි. මනුස්ස ගතිගුණ ඔහු තුළ නැහැ. ඒ නිසා සමාව ඉල්ලීම කවදාවත් වෙන්නේ නැහැ. ඔහුට අවශ්‍ය හිරගෙදර සිට වුණත් දිවා රෑ නොනිදා වෛරක්කාර සිතිවිලි තුළ රැඳෙන්නයි.අනෙක ඔහුට සමාව දිය යුතුයි. කියා මම කොහෙත්ම කියන්නේ නැහැ. ඔහුට සමාව දෙනවා නම් හිරගෙවල්වල සිටින සෙසු පිරිසටත් සමාව දිය යුතුයි. අනෙක ඔහු අද හිර ගෙදර සිටින්නේ වංචාවක් කරලයි. මුදල් රෙගුලාසි උල්ලංඝනය කරමින් ටෙන්ඩර් පරිපාටියට බැහැරව තම බලතල අනිසි ලෙස භාවිතා කරමින් ඔහු සිදුකර තිබෙන්නේ මහා මූල්‍ය වංචාවක්. මූල්‍ය වංචාවක් කළ කොයි පුද්ගලයාට ද අද සමාව ලැබිල තියෙන්නේ. සමාව දිය හැකි වැරැදි තිබෙනවා. එහෙත් සරත් ෆොන්සේකා සිදුකර ඇති වරද සමාව දිය හැකි වරදක් නෙවෙයි.ඇතැම් අවස්ථාවල අපිත් ඒ කියමන විශ්වාස කළා. ජනාධිපතිතුමාත් ඔහුට රැවටුණා. ඔහුට මුදල් නැති බව හිතලා ලබා දිය හැකි උපරිම පහසුකම් ලබා දුන්නා. ඉඩම් දුන්නා ගෙවල් දුන්නා. එපමණක් නෙවෙයි පිටරට ඉගෙන ගන්න ඔහුගේ දරුවන්ට මසකට වරක් මුදල් යැව්වා. අන්තිමට දැන් මොනවද අපිට දකින්න ලැබුණේ ඔහුගේ බෑණා කෝටිපතියෙක්. ඥාතීන් ඒත් කෝටිපතියෝ. ඔහුගේ මුසා වදන්වලට මේ රටේ ජනතාව තවදුරටත් රැවටෙනවා ද ? මේවා අප ඉදිරියේ ඔප්පු වෙලා තියෙන්නේ.ඔව්, ඔප්පු කළ හැකි තොරතුරු තිබෙනවා. දියතලාවේ හමුදා කඳවුරක වූ සිද්ධිය එකක්. ඔහු හමුදා නායකත්වයට පත්වූ වහාම ඔහු කෙළේ හමුදා සේවයේ යෙදී සිටි ඔහු සමඟ පුංචි හිත් නොහොඳකම් තිබු අයගෙන් පවා පළි ගැනීමයි. හමුදා නීතියේ කොතනකවත් කියා නැහැ තමන්ගේ පෞද්ගලික ප්‍රශ්නවලට රාජකාරියේ යෙදී සිටින හමුදා නිලධාරීන්ගෙන් පළිගන්න කියලා. මොහු එවැනි ප්‍රශ්නවලට නිලධාරින් පනහකට වැඩි පිරිසකගෙන් පළි අරගෙන තිබෙනවා. පුංචි වචනයක් වැරදෙන්න බැහැ. ඒ පුද්ගලයා නොසලකා හරිනවා. ඔහුගේ දක්ෂතා අක්‍රීය වෙන්න ඉඩ තිබෙනවා. හොඳම උදාහරණය නැඟෙනහිර මෙහෙයුමට නායකත්වය දුන් එය ජයග්‍රහණය කළ හමුදා විරුවන් කී දෙනෙකු නම් පැත්තකට තල්ලු කරල දැම්ම ද ?ඔව්, ඔහු අමෙරිකාවට ගොස් ඊට අවශ්‍ය සැළසුම් සකස් කළා. නමුත් ඒ සැළසුම් ඉදිරියට ගෙන යන්න බැරි වුණා. අද සමස්ත ලෝකයම ජනාධිපතිතුමාගේ නිර්භීත නායකත්වය ඉස්මුදුනින්ම පිළි අරගෙන බව ඔප්පු වී හමාරයි. ත්‍රස්තවාදය පරාජය කර ඉතා කෙටි කාලයක් තුළ ත්‍රස්තවාදී සාමාජිකයන් යහමඟට ගත්තා. උතුරු නැඟෙනහිර ප්‍රමුඛ සමස්ත රටේ ම ශීඝ්‍ර සංවර්ධනයක් ඇති කළා. ලෝක රාජ්‍ය නායකයන් ජනාධිපතිතුමා ගැන කතා කරන්නේ පුදුමාකාර පැහැදීමකින් විශ්වාසයකින්. මට එරෙහිව නැඟී සිටි ජාත්‍යන්තර මානව හිමිකම් සංවිධාන ඔවුන්ගේ වැරැදි මත ඉවත් කර ගත්තා. දෙමළ ඩයස්පෝරාව එතුමාට සහයෝගය දෙන්න ඉදිරිපත් වුණා. බැංකි මූන්ගේ විද්වත් මණ්ඩලය එතුමාගේ කාරණා කටයුතු ගැන පැහැදීමක් ඇති කර ගත් බව කීවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=f1010182</link>
    <topic>ජනතා ගැටලු විසැඳීමේ ‘ජනපති මෙහෙයුම’ ඇරැඹේ</topic>
    <author/>
    <content>කිසිම මුල්ගලක් පැලවෙන්න දෙන්න එපා. මුදල් නොමැතිනම් මුල්ගල පමණක් තියන්න කිසිම ව්‍යාපෘතියක් ආරම්භ කරන්න එපා. මුල්ගල් පමණක් තියලා මානසිකව මිනිස්සු සතුටුකරලා ඒ අහිංසක මිනිස්සු රවට්ටන්න එපා. යමක් කරන්න බැරි නම් ඒ දේ කරන්න බැහැ කියලා ඉතා පැහැදිලිව මහජනතාවට කියන්න. යම්කිසි සංවර්ධන ව්‍යාපෘතියක් සිදුකිරීමට මුදල් නොමැතිනම් ඒ මුල්‍ය ප්‍රතිපාදන කෙසේ හෝ සොයාගැනීමට මහන්සි විය යුතුයි. ඒ සඳහා අලුතෙන් හිතන්න ඕන. එහෙම නැතුව සමාජ සේවයවත්, දේශපාලනයවත් කරන්න බැහැ.” මෙම ප්‍රකශය මහින්ද රාජපක්ෂ ජනාධිපතිවරයා විසින් සිදුකළේ පසුගියදා පැවති සබරගමුව පළාත් සංවර්ධන කමිටු රැස්වීමේදීය.එපමණක් නොවේ, පසුගියදා පැවති බස්නාහිර පළාත් සංවර්ධන කමිටු රැස්වීමේදී ජනාධිපතිවරයා ප්‍රකාශ කළේ පාසල් අවට සැරිසරන මත්රකුසන් පිළිබඳව තොරතුරු රැසක් අනාවරණය වෙමින් තිබෙන බවයි. මේ මත් රකුසාගෙන් රටේ අනාගතය බාරගන්න සිටින දැයේ දූ දරුවන් වහාම බේරාගැනීමට අදාළ වගකිව යුතු අංශ ඉතා කඩිනමින් ක්‍රියාත්මක වෙන ලෙසටද ජනාධිපතිවරයා නියෝග කළේය. වයඹ පළාත් සංවර්ධන කමිටු රැස්වීමේදී ජනාධිපතිවරයා අපූරු කතාවක් කීවේය. “පුත්තලම, හලාවත ප්‍රදේශ කිහිපයකම ප්‍රසිද්ධියේ නීතිවිරෝධී මත්පැන් අලෙවි කරනවා. දැන් ගියත් පොලීසියට මේ අය අත්අඩංගුවට ගන්න පුළුවන්.” යනුවෙන් ජනාධිපතිවරයා ප්‍රකාශ කළේය.ජනාධිපතිවරයාගේ මෙම කතාව ජනමාධ්‍යවලින් ප්‍රචාරය වූ පසුව මේ සම්බන්ධයෙන් විවිධ මත ප්‍රකාශවන්නට විය. යුද්දෙන් පස්සේ රටේ අනිකුත් ප්‍රශ්න විසඳීමේ ක්‍රියාවලිය ජනාධිපතිතුමා පටන් අරගෙන.” යනුවෙන් ඇතමෙක් ප්‍රකාශ කරන විට තවත් අයෙක් කියා සිටියේ ඇතැම් නිලධාරීන්ට ඇතැම් දේශපාලනඥයින්ට නැති කැක්කුමක් රටේ අනාගත දරු පරපුර වෙනුවෙන් ජනාධිපතිතුමාට තිබෙන බවයිි. තවත් අයෙක් කියා සිටියේ රටක නියම නායකයෙකු නම් මේ ආකාරයෙන් හැම දෙයක් ගැනම සොයා බැලිය යුතු බවයි.ජනාධිපතිවරයාගේ මෙම කතාවලට ලැබී තිබෙන අර්ථ නිරූපණ සියල්ලම නිවැරදියි. ජනාධිපතිවරයාගේ මෙම ක්‍රියාවන් අගය කරමින් තවත් අර්ථ නිරූපණ ඉදිරියේදී ප්‍රකාශ වුවද එය පුදුමයට කරුණක් නොවේ. මේ සෑම කාරණයකින්ම පෙනී යන්නේ මහින්ද රාජපක්ෂ මහතා දේශපාලඥයෙක් වශයෙන් රටට ජනතාවට සැබෑ ලෙසට ආදරය කරනු ලබන නායකයෙකු බවයි. වසරර0 40ක දේශපාලන පරිණතභාවයකින් හෙබි ජනතා නායකයෙකු වශයෙන් මහින්ද රාජපක්ෂ මහතා තෙම්පරාදුවූයේ රටේ ජනතාවගේ අයිතීන් වෙනුවෙනි. රටට ජනතාවට ආදරය කරනු ලබන රාජ්‍ය නායකයෙකු බිහිවන්නේ ඉතා කලාතුරකින් වීම පුදුමයක් නොවේ. රාජපක්ෂ මහතා දයාබර සැමියෙකු මෙන්ම ආදරණීය පියෙකු ලෙසද තම යුතුකම් සහ වගකීම් ඉටු කළේ වගකීම් රැසක් මහජනතාව හා රට වෙනුවෙන් ඉටුකරන ගමන්ය.මහින්ද රාජපක්ෂ මහතා හැරණත් එහි වරදක් දකින අපේ රටේ සාම්ප්‍රදායික විපක්ෂය ජනාධිපතිවරයා ඉහත සඳහන් ප්‍රකාශ කරන විට ඒ සම්බන්ධයෙන් කිසිවක් ප්‍රකාශ නොකිරීමට ප්‍රවේසම් විය. තොප්පිගල කැළැවකි, අලිමංකඩ - පාමංකඩ, මැදවච්චිය කිලිනොච්චිය යනුවෙන් කට කැඩිච්ච ප්‍රකාශ කරමින් ජනතාවට විහිළු සැපයූ විපක්ෂයට මහින්ද රාජපක්ෂ මහතා ජාතික වශයෙන් වැදගත්කමකින් යුත් ප්‍රශ්න පිළිබඳව සාකච්ඡා කර ඒවට විසඳුම් ලබාදීමට අවශ්‍ය කරුණු කාරනා යෝජනා කරන විට බකං නිලාගෙන සිටීමට සිදුව තිබේ.මුල්ගල් පැලවීමට ඉඩ නොදෙන සංවර්ධන ක්‍රියාවලියක් කඩිනමින් ක්‍රියාත්මක කිරීම පිළිබඳ ජනාධිපතිවරයා රටපුරා ගොස් අවශ්‍ය උපදෙස් ලබාදෙන විට රනිල් වික්‍රමසිංහ, රවී කරුණානායක වැනි මහත්වරු කොළඹ පැල්පත්වාසීන් ආණ්ඩුවට එරෙහිව පාරට බැස්සවීමේ ප්‍රාථමික සටන් කලාවකට ප්‍රවිශ්ට වී සිටිති. රටේ නීතිය සාමය ආරක්ෂා කරගනිමින් විනයකරුක රටක් ඇතිකිරීමට අවශ්‍ය පියවර ගන්නා ලෙස ජනාධිපතිවරයා අදාළ බලධාරීන්ට උපදෙස් ලබාදෙන විට සෝමවංශ අමරසිංහ, අනුර දිසානායක, ටිල්වින්සිල්වා වැනි සහෝදරවරුන් බෙරිහන් දෙන්නේ සරත් ෆොන්සේකා මහතා නිදහස් කරන ලෙස ඉල්ලාය. යුධාධිකරණයකින් වරදකරුවකු වූ පුද්ගලයෙකුට ජනාධිපති සමාව ලබාදීම සඳහා ජනාධිපතිවරයාගෙන් සමාව ඉල්ලිය යුතු සම්ප්‍රදායක් තිබේ. එම සම්ප්‍රදාය අනුව කටයුතු කරනවා වෙනුවට සරත් ෆොන්සේකා මහතා නිදහස් කරන ලෙස සහෝදරවරුන් ගිරිය පුප්පාගෙන කෑකෝ ගැසුවාට වැඩක් වෙන්නේ නැත. එම නිසා ජනතා විමුක්ති පෙරමුණ අද සරත් ෆොන්සේකා මහතා වෙනුවෙන් පෙනී සිටින්නේ ඔවුන්ට ඒ හැර වෙනත් විකල්පයක් පේනතෙක් මානයක නොමැති නිසාය.මත්කුඩු ජාවාරම නැතිකොට මත් රකුසාගෙන් පාසල් දරුවන් ;බ්රාගැනීමේ වැඩසටහනක් කඩිනමින් ක්‍රියාත්මක කිරීමට ජනාධිපතිවරයා උපදෙස් ලබාදෙන විට විපක්ෂ නායක රනිල් වික්‍රමසිංහ මහතා කියා සිටින්නේ කොළඹ මහ නගර සභාව අධිකාරියක් කිරීමට එරෙහිව මහජනතාව පාරට බස්සන බවයි. වසර ගණනාවක් තිස්සේ රනිල් වික්‍රමසිංහ මහතා පුන පුනා ප්‍රකාශ කරනු ලබන්නේ රටපුරා මහජනතාව ආණ්ඩුවට එරෙහිව පාරට බස්සන බවයි. වික්‍රමසිංහ මහතා කියන දේට සාර්ථක ප්‍රතිචාර මේ රටේ මහජනතාව දැක්වූවානම් අද නිවාසවල කිසිවකුත් නැත. එසේ නම් සියල්ලන්ම සිටිය යුත්තේ මහ මාර්ගවල ආණ්ඩුවට එරෙහිව උද්ඝෝෂණය කරමින්ය. මහජනතාව වික්‍රමසිංහ මහතාගේ ඉල්ලීම්වලට සාර්ථක ප්‍රතිචාර ලබාදුන්නේ නම් 18 වතාවක් රනිල් වික්‍රමසිංහ මහතාට පරාජයේ අමිහිරි අත්දැකීම් නොලැබෙනු ඇත. එම නිසා රනිල් වික්‍රමසිංහ මහතා කොළඹ මහනගර සභාව සම්බන්ධයෙන් කිඹුල් කඳුළු හෙළීම තවත් දෛවෝපගත සිදුවීමකි.කොළඹ මහනගර සභාව වෙනුවෙන් කිඹුල් කඳුළු හෙලන රනිල් වික්‍රමසිංහ මහතාට මතක් කර දිය යුතු ඉතා වැදගත් දෙයක් ඇත. එනම් කොළඹ මහ නගර සභාව යම්කිසි අර්බුදයකට ලක්ව තිබේනම් ඊට මුළුමනින්ම වගකිවයුත්තේද රනිල් වික්‍රමසිංහ මහත්තයල ඇතුළු පිරිසය. රනිල් වික්‍රමසිංහ මහත්තයාගේ කොල්ලුපිටියේ සංස්කෘතියට අනුව නම් කොළඹ මහනගර සභාවේ කටයුතු ක්‍රියාත්මක කිරීම අපහසුවනු ඇත. කොළඹ මහනගර සභාවට කළහැකි දැවැන්තම විනාශයන් සිදුකළේ එක්සත් ජාතික පක්ෂය විසින් බව අමුතුවෙන් ප්‍රකාශ කළ යුතු නැත. කොළඹ නගරයේ හා ඒ අවට කැලිකසළ ගැටලුව, ඩෙංගු වසංගතය වැනි කරුණුවලදී මහජනතාවට වැඩියෙන්ම පීඩා ගෙනදුන් බව රහසක් නොවේ. වසර ගණනාවක් කොළඹ මහනගර සභාව පාලනය කළේ එක්සත් ජාතික පක්ෂය විසිනි. එම මහජනතාවගේ ගැටලු විසඳීමට එක්සත් ජාතික පක්ෂයට නොහැකිවීම නිසා ඒ අසරණ මහජනතාව වෙනුවෙන් පෙනී සිටීමට සිදුව ඇත්තේද මහින්ද රාජපක්ෂ ජනාධිපතිවරයාටය.කොළඹ මහ නගර සභාව සඳහා පැවති පළාත් පාලන මැතිවරණයකදී නාම යෝජනා පත්‍රය නියමාකාරයෙන් සකස්කර ගැනීමට නොහැකි වූ නිසා එක්සත් ජාතික පක්ෂයේ නාම යෝජනා ප්‍රතික්ෂේප වුණි. ඉන්පසුව ස්වාධීන කණ්ඩායමක් වූ “ඇස් කණ්ණාඩිය” සැළකුනේ තරග වැදුණු කණ්ඩායමකට එක්සත් ජාතික පක්ෂයේ සහය හිමි වූ අතර “ඇස් කණ්ණාඩි” කණ්ඩායම ජයග්‍රහණය කිරීමෙන් පසුව එක්සත් ජාතික පක්ෂයට පොල්ල තැබීය. ඉන්පසුව ස්වාධීන කණ්ඩායම කොළඹ මහ නගර සභාවේ බලය ලබාගෙන එය පාලනය කළේ ළදරු පාසලක් පරිද්දෙනි. “ඇස් කණ්ණාඩි” කණ්ඩායමේ පාලනයෙන්ද දැඩි ලෙස හෙම්බත් වූයේ මහජනතාවයි. එම නිසා කොළඹ මහ නගර සභා බල ප්‍රදේශයේ අතිබහුතරයකට පොදුවේ දේශපාලනය එපා වී ඇති බවක් පෙණේ. මේ තත්ත්වයට සෘජුවම වගකිව යුත්තේ එක්සත් ජාතික පක්ෂයයි. මහජන සුබ සිද්ධිය වෙනුවෙන් කොළඹ මහ නගර සභාව අධිකාරියක් කර එහි ගැටලු කඩිනමින් විසඳීමට රජය යෝජනා කර තිබෙන්නේ දේශපාලන වාසි ලබාගැනීමට නොවේ. එම නිසා රනිල් වික්‍රමසිංහ මහතා කොළඹ මහනගර සභාව වෙනුවෙන් කිඹුල් කඳුළු හැලුවාටවැඩක් වෙන්නේ නැත. ආණ්ඩුවට එරෙහිව අහිංසක පැල්පත්වාසීන් පාරට බැස්සවීමට කටයුතු කළාට ද වැඩක් වෙන්නේ නැත. එම නිසා රනිල් වික්‍රමසිංහ මහතා කළ යුත්තේ ඉතා සුපරික්ෂාකාරීව මින් ඉදිරියට නාම යෝජනාවක් හෝ සකස් කර ගැනීම ය. පසුගිය මහ මැතිවරණයේ දී මොනරාගල දිස්ත්‍රික්කයේ එක්සත් ජාතික පක්ෂයේ නාම යෝජනා පත්‍රය වෙනස් කිරීමේ (ටිපෙක්ස් ගා) සිද්ධිය මුළු රටම දනී. ඒ නිසා අඩුම තරමින් නාම යෝජනා පත්‍රයක්වත් නිවැරැදිව සකස් කර ගැනීමට නොහැකි විපක්ෂ නායක රනිල් වික්‍රමසිංහ මහතා මහින්ද රාජපක්ෂ ජනාධිපතිවරයාගේ ආණ්ඩුව පෙරළීමට කතා කිරීම විහිළුවකි.ත්‍රස්තවාදයෙන් මුදා ගත් රට නව මාවතකට ගෙන ඒම සඳහා දේශපාලනය නිසි ආකාරයෙන් කළමනාකරණය කළ යුතුව තිබේ. ඒ අභියෝගය ද එතරම් පහසු නැත. ඒ අභියෝගයට ද මහින්ද රාජපක්ෂ ජනාධිපතිවරයා සර්ථකව මුහුණ දී සිටී. රටේ, සමාජයේ පවතින ජනතා ප්‍රශ්න ගැන සවිඥානක රාජ්‍ය නායකයකු වශයෙන් මහින්ද රාජපක්ෂ මහතා ඉතා ඉදිරියෙන් සිටී. වසර 40ක දේශපාලන අත්දැකීම්වලින් හොඳ හැටි තෙම්පරාදු වී සිටින මහින්ද රාජපක්ෂ මහතා රැවටීම එතරම් පහසු නොවනු ඇත. දිස්ත්‍රික්කයක්, පළාතක් පාසා ගොස් මහින්ද රාජපක්ෂ මහතා ජනතා ගැටලු ගැන සොයා බලන ආකාරය, අඩාල වී තිබෙන සංවර්ධන කටයුතු පිළිබඳ අදාළ රාජ්‍ය නිලධාරීන්ගෙන් විමසා සිටින ආකාරය ඉතා ප්‍රශංසනීයයි. මෙම සංවර්ධන කමිටු රැස්වීම් සඳහා ජනාධිපතිවරයා සහභාගි වන්නේ ඉතා සැලැසුම් සහගතවවීම තවත් විශේෂත්වයකි. පැලවී තිබෙන මුල්ගල් මොනවා ද ? අඩාල වී තිබෙන සංවර්ධන ව්‍යාපෘති මොනවා ද ? යන කරුණු පිළිබඳව ඡායාරූප සහිතව නියම තොරතුරු තමා වෙත ලැබෙන ක්‍රමයක් මහින්ද රාජපක්ෂ ජනාධිපතිවරයා සකසා ගෙන ඇත. ගම, රට, තොට ගැන ඉතා හොඳින් දන්නා මහින්ද රාජපක්ෂ මහතා රැවටීම එතරම් පහසු නොවේ. එම නිසා ත්‍රස්තවාදය මුළුමනින්ම පරාජය කිරීමට නායත්වය ලබාදුන් රාජ්‍ය නායකයාට සමාජයේ අනෙකුත් ගැටලු විසඳීම සඳහා සහයෝගය ලබාදීම රාජ්‍ය නිලධාරීන් ඇතුළු රටේ සියලු පුරවැසියන්ගේ අද දවසේ වගකීමයි.කාලයක් අපේ රටේ නායක නායිකාවන් බොහෝ විට සිටියේ ජනාධිපති මන්දිරයේ හෝ අරලියගහ මන්දිරයේ සීත කාමරවල ය. ඒ සඳහා ඇතැමුන් විවිධ හේතුª සොයා ගත්තේ ඒ හේතු සාධාරණ බව පෙන්වීම සඳහා ය. බොහෝ දෙනෙකු මේ සඳහා යොදා ගත්තේ ත්‍රස්තවාදී තර්ජනයි. ත්‍රස්තවාදී තර්ජනවලට පින්සිදුවන්නට මෙම රාජ්‍ය නායක නායිකාවන්ට අගනුවර සීතල කාමරවල සිටීමට හැකි වූ අතර ඔවුන් කොළඹින් පිටත ගියේ බොහෝ කලාතුරකිනි. නමුත් මහින්ද රාජපක්ෂ මහතා එසේ නොවී ය. ඔහු හැම විටම උත්සාහ කෙළේ මහජනතාව අතරට යෑමට ය.2005 ජනාධිපතිවරණයේ දී එක්සත් ජාතික පක්ෂය විසින් මහින්ද රාජපක්ෂ මහතාට මඩ ගැසීම සඳහා වෙළෙඳ දැන්වීමක් නිර්මාණය කෙළේ ය. කාටුන් ජවනිකා සහිතව නිර්මාණය කෙරුණු මෙම වෙළෙඳ දැන්වීමෙන් කියවුණේ ජනතා ප්‍රශ්නවලට මුහුණ නොදී මහින්ද රාජපක්ෂ මහතා පොළවේ ජීවත් වන්නේ නොමැතිව ගසකට නඟින බවයි. ඒ ආකාරයෙන් කෙතරම් මඩ ගැසූවත් මහින්ද රාජපක්ෂ මහතා පරාජය කිරීමට එක්සත් ජාතික පක්ෂයට නොහැකි විය. තමා නියම ජනතා නායකයකු බව මහින්ද රාජපක්ෂ මහතා පෙන්නුවේ අද ඊයේ නොවේ. ජනහිතකාමී බව, නිහතමානීකම රාජපක්ෂ මහතාට ලැබුණේ රාජපක්ෂ පරම්පරාවේ ජානවලිනි. 2005 දී මහින්ද රාජපක්ෂ මහතා ජනාධිපතිධුරයට පත් වීමෙන් පසුව කොටි ත්‍රස්තවාදයට දිගට හරහට බෝම්බ ප්‍රහාර එල්ල කෙළේ මෙරට ජන ජීවිතය අවුල් කිරීමට ය. කැබිතිගොල්ලෑව බස් බෝම්බ ප්‍රහාරයේ ගිනි දැල් නිවීමටත් පෙර මහින්ද රාජපක්ෂ මහතා එම ස්ථානයට ගියේ ජනාධිපති ආරක්ෂක අංශයේ නිලධාරීන්ගේ ද අවවාද නොතකා ය. “මගේ මිනිස්සුන්ට මෙහෙම කොටි ගහනකොට මට ආරක්ෂාව වැඩක් නැහැ. ඒ මිනිස්සුන්ගේ දුක බෙදාගන්න මං එතැනට යන්න ඕන. මගෙන් පළිගන්නවා වෙනුවට අහිංසක මිනිස්සුන්ගෙන් පළිගන්න එපා” යනුවෙන් කොටි සංවිධානයට අභියෝගාත්මක ප්‍රකාශ කෙළේ මහින්ද රාජපක්ෂ ජනාධිපතිවරයා පමණි.කිසිම දේශපාලන නායකයකු කොටි ත්‍රස්තවාදය විවේචනය නොකරන අවස්ථාවලදී තම රටේ ජනතාවගේ අභිමානය රැක ගනිමින් කොටි ත්‍රස්තවාදය විනාශ කිරීමට ද කටයුතු කෙළේ මහින්ද රාජපක්ෂ ජනාධිපතිවරයා ය. එම නිසා මහින්ද රාජපක්ෂ ජනාධිපතිවරයාට ජනතාවගේ ගැටලු තේරුම් ගැනීමට එතරම් අපහසු නොවේ. නමුත් විරුද්ධ පක්ෂය තම වගකීම් කොටස තවම නියමාකාරයෙන් ඉටු නොකිරීම නිසා ඉදිරියේ දී ඒ වගකීම ද ගැනීමට සිදුව ඇත්තේ ජනාධිපතිතුමාට ය.නියම විපක්ෂයක් නම් කළ යුත්තේ මහජනතාව, රටට පක්ෂපාතී වි ආණ්ඩුවේ එකඟ විය නොහැකි ප්‍රතිපත්තිවලට පමණක් විරුද්ධ වීමය. නමුත් රනිල් වික්‍රමසිංහ, සෝමවංශ අමරසිංහ යන මහත්වරුන් අද ක්‍රියා කරන්නේ රටේ ජනතාවට ආදරය කරන විපක්ෂයක් වශයෙන් නොවේ. අද මහජනතාව මුහුණ දී සිටින ගැටලු ගැන ගැඹුරින් කතා කිරීමට සිදු වී තිබෙන්නේ ජනාධිපතිතුමාට ය. මුල්ගල්, පැලවීම, අතරමඟ නතර වී තිබෙන සංවර්ධන ව්‍යාපෘති, මත් උවදුරෙන් පාසල් දරුවන් බේරා ගැනීම ඇතුළු මෙම ප්‍රශ්න පිළිබඳව දීර්ඝ වශයෙන් සාකච්ඡා කර ඒ ගැන සොයා බලා අවශ්‍ය විසැඳුම් ලබා දීමට මැදිහත් වි තිබෙන්නේ ජනාධිපතිතුමා යි. මහ ලොකුවට ජනතාව ගැන කතා කරනවයි කියන රනිල් වික්‍රමසිංහ, සෝමවංශ අමරසිංහ යන මහත්වරුන්ගේ කටවල්වලින් මේ ප්‍රශ්න ගැන කතා කෙරෙන්නේ නැති තරම් ය. රනිල් වික්‍රමසිංහ මහතාගේ සටන් පාඨ කොළඹ මහර නගර සභාවට පමණක් සීමා වී තිබෙන්නේ කොළඹ ඔහුගේ ඡන්ද සංඛ්‍යාව රැක ගැනීම සඳහා ය. සෝමවංශ අමරසිංහ මහතා සරත් ෆොන්සේකා මහතා ගැන පමණක් කතා කරන්නේ කරන්නට වෙන කිසිම දෙයක් නොමැති නිසා ය. දෙමළ ජාතික සන්ධානයේ ඇතැම් මන්ත්‍රීවරුන් තවමත් සිටින්නේ කොටි නායක වේළුපිල්ලේ ප්‍රභාරකරන්ට හීනෙන් බයවෙලා වගේ ය. එම නිසා පාර්ලිමේන්තුව තුළ ජනතාව වෙනුවෙන් හඬ නඟන විපක්ෂයක් නැත. විපක්ෂය සතු වගකීම ඉගෙන ගැනීමට රනිල් වික්‍රමසිංහ මහතාටත්, සෝමවංශ අමරසිංහ මහතාටත් සිදුව ඇත්තේ ද ජනාධිපතිතුමාගෙනි.කිළිනොච්චියේ දී ඓතිහාසික අමාත්‍ය මණ්ඩල රැස්වීම පවත්වා උතුරු පළාතේ ප්‍රගති සමාලෝචනය සොයා බැලූ මහින්ද රාජපක්ෂ ජනාධිපතිවරයා මුළු රටේම පවතින ගැටලු සොයා බැලීම සඳහා ඒ ඒ ප්‍රදේශවලට යාම ඉතා සුවිශේෂි සිදුවීමක් බව විදෙස් මාධ්‍යවේදීන් කිහිප දෙනෙකුම මෙම ලියුම්කරු සමඟ පැවැසීය. බොහෝ රටවල රාජ්‍ය නායකයින් මෙම ක්‍රියාවන් සිදු කරන්නේ ඒ රටවල අගනුවර පිහිටි රජ ගෙදර දී නැත්නම් පාර්ලිමේන්තුවේ දී ය. නමුත් මහින්ද රාජපක්ෂ ජනාධිපතිවරයා මෙම රැස්වීම්වලට ගොස් පැය 4ක් පමණ එක දිගටම කතා කරන්නේ ප්‍රදේශයේ සංවර්ධන ව්‍යාපෘති සහ මහජන ගැටලු ය. අදාළ සියලු මැති ඇමැතිවරුන් හා නිලධාරීන් මෙම රැස්වීම්වලට අනිවාර්යෙන් සිටින නිසා ගැටලුවලට ක්ෂණයෙන් අවධානය යොමු වීම ජනතාවගේ පැත්තෙන් බැලූ විට අගනා ක්‍රියාවලියකි. “රට හදන හැටි මං දන්නවා. ඒ සඳහා මට සහාය වෙන්න” ජනාධිපතිවරයා මෙම ඉල්ලීම සිදු කරන්නේ රට වෙනුවෙනි. ඒ සඳහා ශක්තිමත් ආණ්ඩු පක්ෂයක් \;බ්. දක්ෂ පළපුරුදු ඇමැති මණ්ඩලයක් සිටිති. ලබන මස 19 වැනි දින දෙවනිධුර කාලයේ දිවුරුම් දීමෙන් අනතුරුව රට නව මඟකට යොමු කිරීමේ සුක්කානම ජනාධිපතිවරයා තම සුරටතට ගනී. ශ්‍රී ලංකාව ආසියාවේ ආශ්චර්ය බවට පත් කිරීමේ මේ ගමනට මුළු රටම එක්ව සිටී. මංජු වන්නිආරච්චිලා අද රනින් බබළවන්නේ අනාගත ආසියාවේ ආශ්චර්යය බව රනිල් සෝමවංශ මහත්වරුන්ට නොතේරුණාට මේ රටේ මහජනතාව නම් සිටින්නේ හොඳ හැටි තේරුම් ගෙන ය.ජනතා මිත්‍ර.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=f1010183</link>
    <topic>හැරී පොටර්ලා වීරයෝ වෙනවා</topic>
    <author>සාකච්ඡා කළේ - බුද්ධික සමන් ගුණවර්ධන ඡායාරූප - සමන් මෙන්ඩිස්</author>
    <content>මුලින් ම අපි හිතල බලන්න ඕනෑ අදට අවශ්‍ය කියැවීමේ අපට තිබෙනවා ද ? තිබෙන කියැවීම් අප කියවනවා ද ? කියලා. දැන් බලන්න මේ සිංහල බෞද්ධ රටේ අපට කියැවීමට හුරු කරල තියෙන්නේ බටහිර ගැති සාහිත්‍යමය කියැවීම්.මේ නිසා අපේ ප්‍රෞඩ චිරන්තන සාහිත්‍යය වැළලී යනවා. කියැවීමෙන් ප්‍රධාන වශයෙන් ම බලාපොරොත්තු වෙන්නේ මිනිසාට ජීවිතාවබෝධය ලබා දීම යි. ඒ ජීවිතාවබෝධයක් ලබා දෙන උත්තුංග හෙළ සාහිත්‍යයක් තබා ගෙනත් අද අපි පරිවර්තන කියවනවා. මේවායේ තිබෙන විජාතික චින්තනයන් අපේ මනසේ පෝෂණය වී තිබෙන ජාතික හැඟීම් විනාශ කර හෙළ සාහිත්‍යමය වටිනාකම් හිතාමතා ම මකා දැමීමේ සූක්ෂම ආක්‍රමණයක නිරත වී සිටිනවා.සාහිත්‍යයෙන් බිහි කරන්නේ සංවේදී මනසකින් හෙබි පුද්ගලයෙක්. මිනිසුන්ට ගහකොළට පොතපතට සතා සීපාවාට ඇලුම් කරන සමාජයක් ඉතා දියුණු සමාජයක් විදියටයි හඳුන්වන්නේ.මේ ඇතැම් පරිවර්තන කෘති මෙන්ම ඉතිහාසගත සාහිත්‍ය කෘති අමු අමුවේ ප්‍රතික්ෂේප කරන නව්‍යකරණය නමින් හඳුනාගන්නා කෘති මේ සංවේදී දියුණු සමාජය වෙනුවට කෲර මනසක් ඇති ප්‍රචණ්ඩකාරී සමාජයක් ගොඩනඟනවා. අප කියවිය යුත්තේ අපේ චින්තනය මත පිහිටා තිබෙන කියැවීම් පමණයි.“පෙදෙන් බුදු සිරිතැ” කියල එදා සියලු සිංහල ගත්කතුවරුන් සම්මත කරගත් කතිකාවතක් තිබුණා. ඒත් වර්තමානය වන විට ඒ තත්ත්වය වෙනස් වෙලා. දැන් තිබෙන කනගාටුදායක ම තත්ත්වය වෙන්නෙ පාසල් හා විශ්වවිද්‍යාල අධ්‍යාපනයන්හි පවා සිංහල සාහිත්‍ය කියන්නේ බණ කතා සාහිත්‍යයක්, ආගමික සාහිත්‍යයක්, ආගම උගන්වන සාහිත්‍යයක් ලෙස ලඝුකොට සැලැකීම යි. මේක බරපතළ ඛේදවාචකයක්.විජාතික චින්තනයෙන් ඔලු පුරවාගෙන ඇතැම් ආචාර්යවරුන් පාසල් හා විශ්වවිද්‍යාල සඳහා විෂය නිර්දේශයන්ට නිර්දේශ කරන්නේ හෙළ සාම්ප්‍රදායික සාහිත්‍යය ඉවත් කර ඔවුන්ට අවශ්‍ය වෙනත් සාහිත්‍යය යි. ඒ වගේ ම වර්තමාන නව කතාවට කෙටි කතාවට දේශීය විදේශීය වශයෙන් මූල බීජ වී ඇත්තේ මේ බණ කතා සාහිත්‍යය නැත්නම් ජාතක කතා බව ඔවුන් දැන දැනම අමතක කර තිබෙනවා. සද්ධර්ම රත්නාවලිය, සද්ධර්ම රත්නාකරය, පූජාවලිය ආදී කෘති අද අමතක කර තිබෙනවා.ඔව්, මට සිතන විදියට අද කුඩා දරුවාගේ ඉඳන් වැඩිහිටියා දක්වා නිවැරැදි සාහිත්‍යයෙන් බොහෝ දුරට ඉවත් වෙලා. ඒ නිසා තමයි අද අම්මා තාත්තා දරුවන්ව අඳුනන් නෑ. දරුවන් මවුපියන් අඳුනන්නෑ. ගුරු සිසු ගැටුම්, ස්වාමි භාර්යාවන් අතර හැමදාම විරසක, සමාජ පාලකයන් හා පාලිකයන් අතර ගැටුම් මේ වැනි අසාර්ථක සිතිවිලි මිනිසා තුළ හට ගන්නේ නිවැරැදි කියැවීම්වලින් වත්මන් පරපුර ඉවත් වී සිටින නිසා ය. මෙතනදී ප්‍රධාන වශයෙන් රූප මාධ්‍යයත්, යම් පමණකින් ශ්‍රව්‍ය මාධ්‍යයත් වගකිව යුතු යි. එදා පොතක් කියවලා දරුවා චිත්තරූප මවාගත්තා. තමන් කියැවූ හෙළ සාහිත්‍ය කෘතියකින්, ආච්චි අම්මා සීයා කියාදුන් කතාවකින්, තම තමන්ගේ මනස්වල රජ කළ වීරයන් හිටියා. හරියට ගැමුණු කුමාරයා, සාම කුමාරයා වගේ. ඒ නිසා දරුවා ඒ උසස් වීරයන් වෙත හඹා ගියා. ජාතික චින්තනය ගොඩ නැඟුණා. පොතපතට ආදරය කළා. පොතක් කියවලා ඉවර වෙලා පොතට වැඳලයි පැත්තකින් තිබේබේ. මේ සංස්කෘතිය වෙනස් කරල හැරී පොටර්, ස්කූබිඩු වගේ බෑඩ් මෑන්ල වගේ කාඩ්බෝඩ් වීරයා අද දරුවන්ගෙ සිහින ලෝකවල වීරයෝ වෙලා. මේ පුහු වීරත්වයෙන් සිදු වෙන්නේ ජාතිය, ආගම, කලාව බේර ගන්න හිටිය දියසෙන් කුමාරවරු තිඹිරිගෙයි ම මරා දැමීම යි.මම දකින දෙයක් තමයි දේශීය අනන්‍යතාවයට ගැලපෙන විෂය නිර්දේශ තවම අපේ රටේ නිර්මාණය වී නැහැ. ඉතිහාසයේ සිදු වූ ආක්‍රමණවලින් බරපතළම ආක්‍රමණය වූ ඉංග්‍රීසි ආක්‍රමණය මඟින් ඉංග්‍රීසීන් බලාපොරොත්තු වූ ප්‍රධාන ම කාරණයක් තියෙනවා. ඒ අද මහා බලවත් රාජ්‍යයක් ලෙස සලකන ඉතිහාසයක් නැති අමෙරිකාව එංගලන්තය වැනි රටවල් ඔවුන්ට අවශ්‍ය මානව සම්පත ශ්‍රී ලංකාව වැනි ආසියාතික රටවල්වලින් උපක්‍රමශීලීව නිර්මාණය කර ගැනීම යි. පහ වසරේ ශිෂ්‍යත්ව තරග විභාගයේ සිට විශ්වවිද්‍යාල උපාධිය දක්වා මේ අවශ්‍යතාව සැපිරීමේ ප්‍රයත්නයක් හා තරගයක් අපි දන්නවා හොඳින් ඉගෙන ගෙන විවිධ අංශවලින් විශේෂඥභාවයන් ලබාගෙන මේ බොහෝ දෙනා කරන්නේ පිට රට ගැතිකම් කිරිම යි. ඔවුන් වැඩ කරන්නේ ඒ නිර්නායකයන්ට අදාළ ව යි. ඒත් ඉගෙන ගන්නේ ලංකාවේ අහිංසක ජනතාවගේ මුදල්වලින්.මේ අයට ජාතික හැඟීම නැති කර තිබෙන්නේ ඔබ කියූ පරිදි මේ විෂය මාලාවක් වෙනස්කර බෞද්ධ සාහිත්‍යයෙන් ඈත් කිරිමයි. ඒ සඳහා පාසල් විෂය නිර්දේශයේ ම උදාහරණ ඕන තරම් තියෙනවා. නවය ශ්‍රෙණියේ නව ඉතිහාස පෙළපොතේ ජාතියක් අවදි කළ ටිබෙට් ජාතික එස්. මහින්ද හිමියන්ගේ දේශමාමක කවි අමු අමුවේ ඝාතනය කර තිබෙනවා.ඉපැදුන රටට අදහන ආගමට සෙටමොන මොන අන්දමින් මුත් මෙහෙයක් නොකොටපැටවුණු බරක් මෙන් ලංකා පොළව පිටපසුවුණු එක හොඳද සිංහල පුතෙකු හටමෙ කවියේ අවසාන පදය මේ පොතේ වෙනස් වෙලා.අධ්‍යාපන ක්ෂේත්‍රයට සාහිත්‍ය ඇතුළත් කර තිබෙන්නේ සාහිත්‍ය අවශ්‍ය නිසා ඔය මොනව හරි සාහිත්‍ය ටිකක් උගන්වන්න හිතාගෙන මිසක් එතැනින් එහාට දරුවා සාහිත්‍යය සමඟ ගනුදෙනු කරන ආකාරයට නෙවෙයි. එයත් සාහිත්‍යය සාමාන්‍ය ජනයා අතර නොතිබීමට හේතු වී තිබෙනවා. ඒ වගේම සද්ධර්ම රත්නාවලිය ජාතක පොත මාර්ටින් වික්‍රමසිංහගේ කෘති ජී. බී. සේනානායකයන්ගේ කෘති ආදිය කියැවීමට වඩා අද බොහෝ දෙනා පෙළඹී තිබෙන්නේ මෙගා ටෙලි නාට්‍ය නැරැඹීමට යි.මේ නාට්‍යවල තිබෙන බහු භාර්යා බහු පුරුෂ සේවන සංකල්ප අපේ සමාජයට සමාජගත වී හෙළ සංස්කෘතිය විනාශ වීමේ අවදානමක් ඇති වෙලා තිබෙනවා. එදා දික් කසාද කියන්නේ කෙනෙක්ව ගමෙන් නෙරපීමට තරම් ප්‍රබල වුණා.ඒත් අද ඒක සාමාන්‍යකරණය වෙලා. මේ ඉන්දියාවෙන් ගෙන්වන හින්දි චිත්‍රපට මෙගා ටෙලිනාට්‍ය මේ තත්ත්වයට වගකිව යුතුයි. මේවා නිර්මාණය වී තිබෙන්නේ පාතාලයට අවශ්‍ය ලෙස මිසක් ධාර්මික සමාජයකට අවශ්‍ය ලෙස නෙවෙයි. ප්‍රචණ්ඩත්වය සමාජගත කිරිමට, පොලිසියට ප්‍රසිද්ධියේ පහර දීමට, බාධක මැද පෙම්වතුන් හිතුමනාපෙට එකතුවීම වැනි දේ සමාජ සාරධර්මවලට එකඟ ද ? මෑතක දී සමීකරණයකින් හෙළි වී තිබෙනවා. එක දිගට අඬන කතා මිනී මරණ කතා ප්‍රචණ්ඩකාරී රූපරාමු බලද්දී ඒ බලන හැම දෙනාගේම පෞද්ගලික ජීවිතවලට මේවා බලපාන බව. මේවා දිගින් දිගට බලන පවුල් විනාශ වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=f1010184</link>
    <topic/>
    <author>ශ්‍යාමා සමරසිංහ</author>
    <content>පුංචි අයියේ.....ඒ හඬ නම් සේන මල්ලීගේම ය.පුංචි අයි.....යේ...මල්ලීගේ කට හඬෙහි අමුත්තකි.පුංචි අයියා වහා සේන මල්ලීගේ හඬ ඇසෙන ඉසව්ව වෙත දිව ගියේය.සේන මල්ලී කෝපි ගහක් උඩ ය. කකුලක් පහතට දමා පද්දමින් යමක් කමින් සිටියේය.මොකද හලෝ... මං බය වෙච්ච තරමක්.පුංචි අයියා තරමක් කෝපයට පත්වූවාක් වැන්න.පුංචි අයියේ... අද අපි අර සෙල්ලම කරමු.ආ .... මේ.... ඒක කියන්න ද මෙච්චර බෙරිහන් දුන්නේ.මං යනවා ....පුංචි අයියා මවාගත් සියුම් කෝපයකුත් සමඟ ආපසු හැරුණේ ය.සේන මල්ලී වහා කෝපි අත්තෙන් බිමට පැන්නේය.සිය සොහොයුරාගේ දෑතම අල්වා ගත්තේය.හෝව්.... හෝව්.... පුංචි අයියේ, ඕකනේ කියන්නේ... මොකක්ද අයියේ.දැන් මොකක්ද කියන්න හදන්නේ ..... කියමු බලන්න.යමුකෝ වෙල පැත්තට.දැන් දෙදෙනාම කිසියම් කතිකාවතකි.කුටු කුටුවකි.මුණු මුණුවකි.ඔවුහු කෝපි ගස් අතරින් පහළට බැස ගත්තහ.පුංචි අයියා දිගු විසිල් හඬක් පිම්බේය.ඔහු අනුකරණය කළ සේන මල්ලී ද තමාට හැකි පමණ වෙර යොදා විසිල් කළේය.ඒත්, පුංචි අයියාගේ හඬ පරදවන්නට නම් නොහැකි විය.ආයෙමත් වාරය පුංචි අයියාට ය.ඔවුන් මේ සංඥාවෙන් කරන්නේ අවට මිතුරන් කැඳවීම ය.ඔවුන් දෙදෙනා දැන් පන්සල ළඟට ම පැමිණ ඇත. විසිල් හඬ නැවැතිණි. යා යුත්තේ පන්සල මිදුලෙනි. ඔවුන් සුවච කීකරු මුව පොව්වන් මෙනි. ලොකු හාමුදුරුවෝ පෙනෙන්නට නැත. ඇබිත්තියා ඈතින් කිසියම් කටයුත්තක නිමග්නව සිටී. නිතර දෙවේලේ දකින මේ දරුවන් නොදැක්කා සේ නැවතත් වකුටු වී පා පිස්සේම හරි බරි ගැසී බල්ලා ද නිදන්නට වූවේය.ළමුන් දෙදෙනා අඩියට දෙකට වහා එතැනින් පිට මං වූහ.වෑ ඔය නිසලව ගලා බසී.ඈතින් කොලුවෙකු දෙදෙනෙකුද ඇදෙන බවත් දිස් වේ.දැන් ඔවුහු වෙල්යාය කිට්ටුවටම පැමිණ සිටී.අසලින් ගලා බසන වෑ ඔය දිගටම කුඹුක් ගස් වැවී ඇත. ඕවිටේ බට පතුරු, පතොක් සහ උණ පඳුරු යහමින් වැවී ඇත.පාලත්, ජිනේත් කුඹුරේ සිටම දිව එති. ජයසේන මාමලාගේ ගොයම් කොලයේ වැඩ කටයුතු තවමත් අහවර වී නැතුවා විය හැකිය. පාලලාගේ මුහුණුවලින් දිස්වෙන වෙහෙසකාරී පෙනුම ඒ බව මනාව කියාපායි.වෙල්යාය පුරා ම තණ කකා නිදැල්ලේ ඇවිදින හරක් රංචු ය. ගොයම් කපා ඇති බැවින් ඔවුන්ට මහත් නිදහසක් ලැබී ඇත.පුංචි අයියා ඈතින් එන පාලටත්, ජිනේටත් විසිල් හඬකින් සංඥාවක් නිකුත් කළේය.ජින්නා එක්වරම මහ හඬින් උරුහම්බාමින් කෙවිටෙන් ඇණ ගවයකු කුලප්පු කළේය. ඌ අං දෙක පෙන්වමින් ජින්නාට කෝපය ප්‍රකාශ කළේය. පාල ද නිකම්ම හිටියේ නැත. පාලගේ තරවටුවෙන් ඌ බෙහෙවින්ම බිය වූවාක් වැන්න.දැන් පාලත්, ජින්නාත් ගවයන් වෑ ඔය දෙසට කුලප්පු කරමින් පන්නති.කිසිවක් නොදත් ගව පැටව් මහ උන්ගේ කකුල් අතරේ ගැවසෙමින් මර හඬ තලති.වෙල්යායම එකම කළබලයකි.කුපිත වූ ගවයෝ නැටි උස්සාගෙන කෑ ගසමින් එහාටත් මෙහාටත් දිව යන්නට වූහ.කොලු රෑන ද කුලප්පු වූවාක් වැන්න. සියලු දෙනාම අත කෙවිට බැගින් ඇත.එකම යුධ පිටියක සිරිගෙන ඇත.හරි හරි.... ජින්නෝ... ඔහොම යං... ඔහොම යං පුංචි අයියාගෙන් විධානයකි.රැස්ව සිටි ළමුන්ට මේ තරම් අපූරු ආස්වාදයක් තවත් නැත.සියලු ගවයෝ එක් දිසාවකට පන්නා දැමීමට ළමයි සමත් වූහ.දැන් ගවයෝ රැස් කකා, පොර කකා එළවා දමන පටු තීරය වෙතට යොමු වූහ.කොලු රෑන සූක්ෂ්මව බලා හිදිති.සමහරු උස් ගල් පරවලට නැඟ ගත්තහ.සමහරු ගස් උඩටත් නැඟ ගත්තහ.තවත් සමහරු දිගු කෙවිටි අතැතිව ගවයන්ට කෑ කෝ ගසමින් පන්නා දමති.දැන් සියලුම දෙනා බලා සිටි මොහොත එළඹ ඇත.මැදි වයසක සිටි විසේකාර ගවයෙකුට වැඩ වැරැදී ඇත.ඌට දිව යන්නවත් පාදයක් ඔසවා සොලවන්නටවත් නොහැකි වී ඇත.එසැනින්ම තවත් එකෙකු හසුවිය.සියලු ගවයෝ, පැටව්, කෑ ගසති. ළතෝනි දෙති.කොල්ලෝ උඩ පනිති. විසිල් ගසති. අත්පුඩි තලති.මෙය දඟකාර කොල්ලන්ගේ දඟකාර උප්පරවැට්ටියකි.ගව රැළ කුලප්පු කර මදු ගසා ඒ මතින් ගවයන් පන්නා ඔවුන් හසුවන අයුරු දැක සතුටු වෙති.මේ කොලු රැළේ සිටි සේන මල්ලී අපේ කතා නායකයා ය. පුංචි අයියා ඔහුගේ එක් සහෝදරයෙකි. මෙය 1960 දශකයේ මධ්‍ය භාගයේ දී සිදු වූ එක්තරා සිදුවීමකි.ඔහු 1951 දෙසැම්බර් මස 12 වැනිදා මෙලොවට උපන්නේය. පේරකොටුවේ වෙදරාළලාගේ සේනාරත්න යන නාමය ඔහුට තබන ලදී. මව මාතාවිතාරණලාගේ පොඩිමැණිකේ ය. පියා පේරකොටුවේ වෙදරාළලාගේ මුදියන්සේය. සහෝදර සහෝදරියන් 8 දෙනෙකුගෙන් යුතු මේ පවුලේ ඔහු 03 වැනි දරුවාය. ඔහුට චන්ද්‍රරත්න, ඉන්ද්‍රරත්න, ජයරත්න සහ ආරියරත්න නමින් සහෝදරයන් සිව්දෙනෙක්ද ඥානවතී, දයාරත්න මැණිකේ සහ සාදි මැණිකේ නමින් සහෝදරියන් තිදෙනෙක් ද වෙති. ඔවුහු කෑගල්ල දිස්ත්‍රික්කයේ යටියන්තොට ඡන්ද කොට්ඨාසයේ බෙරන්නාව පේරකොටුව ගමෙහි පදිංචිව සිටියහ.වචනයේ පරිසමාප්ත අර්ථයෙන්ම මෙය සුන්දර ගම්මානයකි. ‘දොලොස්බාගේ සානුව‘ මේ ගමට කියන තවත් නමකි. ඒ දොලොස්බාගේ කඳු මේ ගම් පළාතෙන් පටන් ගන්නා බැවිනි. කඳු පංතිවලින් ගැවසී ගත් මේ පළාතේ කඳු පාමුලින් වෑ ඔය ගලා බසී. වෑ ඔය දෙපසෙහි නිල්ල ගැසුණු වෙල් යායකි. පරිසරයේ සුන්දරත්වයත් මනා සේ දැක බලා ගැමියන්ගේ ගැම් සුවඳ ද ග්‍රහණය කර සුන්දර වෑ ඔය යටියන්තොට දී කැලණි ගඟ හා එක් වේ.වෙල් යාය කොනකට වෙන්න ගමේ පන්සල පිහිටා තිබේ. පන්සල අසලම පරණ කඩමණ්ඩිය ඇත. මේ සියල්ලට ඉහළින් අපේ කතා නායකයාගේ නිවහන පිහිටා තිබේ.“පේරකොටුව ගම කියන්නේ රාජසිංහ රජ්ජුරුවෝ දුන් ගම් වරයක්. රජුගේ පයේ උණ කටුවක් ඇනුණු වෙලාවේ වෙදකම් කරලා තියෙන්නේ අපේ පරම්පරාවේ කෙනෙක්. ඒ නිසයි රජ්ජුරුවෝ ඒ ගම අපේ පරම්පරාවේ නමින් නම් කරලා තියෙන්නේ. අපේ ආතලා සර්වාංග වෙදකම කළා. හන්දිපත් වෙදකම කළා. හීන් අත්තා ඇස් වෙදකමත්, යන්ත්‍ර මන්ත්‍රත් කළා. ඒ අත්තා මට මන්තර දෙකක් උගන්නලා තිබුණා. එකක් හොඳට පාඩම් කරන්න පුළුවන් වෙන්න. අනිත් එක විජ්ජා කරන මත්තරයක්. මං ඒක ඉස්කෝලේ ගිහින් කළා. ළමයින්ටත් හරි පුදුමුයි.”වර්ෂ 1956 සැප්තැම්බර් මස පුංචි සේනාරත්න දරුවා පාසල් ගමන ඇරැඹීය. ඒ බෙරෙන්නාව විද්‍යාලයෙනි. නිතර දෙවෙලේ වෙල් එළියේ දෙවැටේදී හමුවන මිතුරන් ගමේ පාසලේදීත් හමුවෙති. ගැමි දරුවෝ අපූරු නිදහසක් බුක්ති වින්දාහ. අස්වැන්න නෙළන කාලයට ගම්මානය සැනකෙළි සිරි උසුලයි. ගැමි දරුවෝ ද ඇති තරම් කෙළි දෙලෙන් පසුවෙති. අඹ, දඹ, නාරං, පේර, කැලෑ පලතුරුවලින් ඔවුන්ට කිසි අඩුවක් නොමැත. සියලු දෙනාම වෑ ඔයට බැස ජල ක්‍රීඩා කරති. නාති. ඇතැම් දිනවල තුන් හතර වතාවක් ජලස්නානය කරති. ඉතා පිරිසිදු ජලයත්, සිහිල් දේශගුණයත්, සතා සිවුපාවනුත් අතරේ ගෙවූ ජීවිතය අතිශයින්ම සුන්දර ය. කුඩා සේනාරත්නටත් සහෝදර කැළටත් අපූරු ළමා ජීවිතයක් ලැබුණි. කෙළි දෙලෙන් පසු වූ මේ දරුවන්ගේ ජීවිතය නොපැතූ ඉරණමකට මුහුණ පෑවේය. ඒ නොසිතූ මොහොතක පියා මෙලොව හැර යාමයි. පියා මිය යන විට කුඩා සේනාරත්නට වයස අවුරුදු 14 කි. බාලම සොයුරියට මාස 06 ලැබුවා පමණි.“අපේ තාත්තා මහා දැවැන්ත චරිතයක්. බොහෝම විනෝදකාමී යි. ගමේ අය තාත්තාට ගරු සරු කරනවා. කවුරුත් කිව්වේ රාළහාමි කියල යි. අපේ අම්මා දිරිය කාන්තාවක්. තාත්තා නැති දා ඉඳලා අපි අට දෙනා ලොකු මහත් කරලා උගන්නන්න එයා ලොකු කැපවීමක් කළා. අපි ආ දුර පිටුපස ඉන්නේ අපේ අම්මා.”සේනාරත්න ශිෂ්‍යයා ඉගෙනීමට උපන් හපනෙකි. අංක ගණිතයටත්, සිංහල භාෂාවටත් මහත් දක්ෂතා පෙන්වූවෙකි. ක්‍රීඩා තරගවලටද සහභාගි වූ අතර 16 පහළ ක්‍රීඩා ශූරතාවයද දිනා ගත්තේය.“වාර විභාගයට ඉතිහාසය පාඩමට 1818 කැරැල්ල ගැන විස්තරයක් ලියන්න තිබුණා. සර් දීපු නෝට් එක මම අකුරක් නෑරම ලිව්වා. සර් හිතුවේ මම කොපි කරලා කියලා. විදුහල්පතිතුමා මාව ගෙනැල්ලා මේ ගැන ඇහුවා. මම නෝට් එක කට පාඩමින් කියෙව්වා. භාගයක් කියවන කොට මට සුබ පතලා පංතියට යැව්වා.”“වෙසක් කාලෙට අපේ ගමේ නාට්‍යය පෙන්වනවා. අපි ඉස්කෝලේ ගිහින් නාට්‍යයේ කොටස් රඟ දක්වනවා. හරිම විනෝදජනකයි.”පාසලේ සුන්දර මතකයන් රැසකි. සුන්දර පාසල් අවදියට හේ සිතින් පියමං කරයි. කළ, කී දෑ මතක් කොට අපූරු සිනහවක් මුව මඬලෙන් නැඟී ආයේය.8 ශ්‍රේණියේදී ඔහු මළල්පොල මහ විද්‍යාලයට ගියේය. ගමේ පාසලේ දී මෙන් නොව මෙහි අපූරු ගුරු මඬුල්ලක් ඔහුට හමු විය. මෑතකදී ගුරුපත්වීම් ලබා පාසලට ආ තරුණ ගුරුවරු ය. ඔවුන්ගේ ඉගැන්වීම් ඔහුගේ සිත් ගත්තේය. ඔහු අ.පො.ස. සාමාන්‍ය පෙළ ඉතා ඉහළින් සමත් වූවේය.“සද්ධර්මරත්නාවලිය, අමාවතුර පොත්වල ඡේද ගණන් මට කට පාඩම්. සැළලිහිනියේ කවි 108 ම පුළුවන්.”ඒ මතකයන් ඔහුගේ සිතට එක්වරම නැඟී ආයේය. කවියක් දෙකක් ගායනා කිරීමට හේ අමතක නොකළේය.ඔහු උසස්පෙළ පංතියෙහි වාඩි වී වසරක් පමණ අධ්‍යාපන කටයුතුවල නිරත වූවේය. ගුරු හිඟය නිසා ඔහු දැරණියගල සිරිසමන් මධ්‍ය මහා විද්‍යාලයට ගියේ එතැන් පටන් උසස් පෙළ හැදෑරීමටය. වර්ෂ 1969 දී රජයෙන් පැවැත් වූ අවසාන මධ්‍යම ලිපිකාර විභාගයට ඔහු පෙනී සිටියේය. ඉන් සමත් විය. උසස් පෙළට ආයුබෝවන් කියූ ඔහු රැකියාව බාර ගත්තේය. කෘෂිකර්ම දෙපාර්තමේන්තුවේ නාරාහේන්පිට කාර්යාලයට ඔහු පැමිණියේය. ඔහු රැකියාවකට පැමිණි ලාබාලතම පුද්ගලයා ය. කවුරුත් ඔහුට ආදරය, කරුණාව දැක් වූහ. ඔහු සිය රැකියාව මහත් උනන්දුවෙන් සහ අවංකභාවයෙන් යුතුව ඉටු කෙළේය.එහි සිටි ලිපිකාර මහතෙකු ජ’පුර විශ්වවිද්‍යාලයේ උපාධිය වෙනුවෙන් අධ්‍යාපන කටයුතුවල නිරත වූවේය. ඉන් තරුණ සේනාරත්නත් අධ්‍යාපනය තවදුරටත් කළ යුතු බව වටහා ගත්තේය.“1971 කැරැල්ල නිසා ඒ/ඹ් කල් ගියා. මාස 3 ක්, මම හිතට අරන් හොඳින් පාඩම් කළා. මම විභාගය සමත් වුණා. කැරැල්ලෙන් පස්සේ විරැකියාව තරුණ අසහනයට හේතුව බව සැලකළ රජය විසින් විශ්වවිද්‍යාලයට අලුත් පාඨමාලාවල් 2ක් හඳුන්වලා දුන්නා. වතු පාලනය හා තක්සේරු කිරීම, රාජ්‍ය මුදල් හා බදුකරණය කියලා. මම වතු පාලනය හා තක්සේරු කිරීම පාඨමාලාවට අයදුම්පත් දැම්මා. කොළඹ විශ්වවිද්‍යාලයෙන් ඒ පාඨමාලාව වෙනුවෙන් මා කැඳෙව්වා.”වර්ෂ 1972 ජූලි මස 17 වැනිදා ඔහු කොළඹ විශ්වවිද්‍යාලයේ ශිෂ්‍යයෙකු වූවේය. රැකියාවද අත් නොහැරියේය. විශ්වවිද්‍යාලය ඔහුට බොහෝ දෑ ලබා දුන්නේය.“නවකවදයට මට සිංදුවක් කියන්න දුන්නා. මං වික්ටර් රත්නායකගේ සිංදුවක් කිව්වා. කලිසමේ එක කකුලක් උඩටත් කමිසයේ එක අතකුත් නමාගෙන මාච් පාස් කරන්න කිව්වා. අධ්‍යාපන ඇමැතිට සැලියුට් කරන්න කිව්වා. මම විශ්වවිද්‍යාලයට ඇතුළත් වූ බව අස්සන් කරන්න ගියෙත් කලිසම් කකුලකුත්, කමිස අතකුත් උඩට නමාගෙන. එතැන හිටපු හැමෝම වැඩ පැත්තකට දාලා හිනාවෙන්න පටන් ගත්තා.”ඔහු නතර වී සිටියේ ගල්කිස්ස ඥාති නිවසකය. දිනක් ඔහු ගල්කිස්ස බසයට ගොඩවූයේ නිවස බලා යාමටය. කොණ්ඩය කොටට කැපූ එක්තරා සුන්දර යුවතියකි. ඈ ඔහු හා සිනාසුණාය. ඒ සිනහව දිගු කතාවකට මුල පිරුවාක් වැන්න. ඔහුගේ සිතද අවදි විය.ඈ ද විශ්වවිද්‍යාල සිසුවියකි. දින කිහිපයකින් පසුව ඔහු බසයේ ඈ අසල අසුන් ගත්තේය. ඈ සමඟ කතාවට මුල පිරුවේය. ඈ ගාල්ල සංඝමිත්තාවේ සිසුවියකි. ඔහු ඇයගෙන් හැඳුනුම්පත ඉල්ලා සිටියේය. ඈ වහා එය දුන්නාය. අනුලා පෙරමුණ ඇයගේ නමයි. වාසගමත් ඔහුට ගැළපෙන බව ඔහු සිත්හි සනිටුහන් කර ගත්තේය. මිතුරියක් හරහා ගොස් ඔහුගේ පේ‍්‍රම ආරාධනාව ඈ වෙත ඉදිරිපත් කළේය. වැඩිකල් යන්නට මත්තෙන් ඔවුහු පෙම්වත්තු වූහ. එකිනෙකා හඳුනා ගත්හ. බොහෝ දෑ කතිකා කර ගත්හ. ඔහුගේ ජීවන සහකාරිය හමුවූයේ එසේය.දෙවන පෙළ ඉහළ සාමාර්ථයක් සහිතව ඔහු වර්ෂ 1976 දී විශ්වවිද්‍යාලයෙන් සමුගත්තේය. වර්ෂ 1977 ජූලි මස 01 වැනිදා තක්සේරු දෙපාර්තමේන්තුවේ සහකාර තක්සේරුකරු වශයෙන් ඔහු සේවයට එක්වූවේය.වර්ෂ 1981 පෙබරවාරි මස 19 වැනිදා සිය තනිකඩ ජීවිතයට සමුදී පෙම්වතිය වූ අනුලා පෙරමුණ හා විවාහ වූවේය. ඔහුගේ රැකියාව මහනුවර කාර්යාලයේය. ඇය කෑගල්ල මහජන බැංකුවේ රැකියාවක නිරත වූවාය. ඉතා සැහැල්ලුවෙන් ප්‍රීතියෙන් ගෙවී ගිය මේ දෙපළගේ ජීවිතයට තුන් වැන්නෙක් එකතු වන ලකුණු පහළ විය. ඔහු පුතනුවෙකි. 1981 දෙසැම්බර් මස 21 වැනිදා උපන් ඔහුට මනෝර විරේන්ද්‍ර සේනාරත්න නාමය තබන ලදී.මහනුවර රැකියාව කරන කල සුවිශේෂී කටයුත්තකට ඔහුගේ සේවය යෙදවීමට හැකි විය. ඒ වික්ටෝරියා ව්‍යාපෘතිය වෙනුවෙනි. වික්ටෝරියා වාරිමාර්ග පද්ධතිය වෙනුවෙන් යට වූ සියලු දේපලවලට වන්දි ගෙවීමට තක්සේරු කටයුතුවල නිරත වූවේය.වර්ෂ 1985 ඔහු එංගලන්තය බලා පිටත්ව යන්නේ ශිෂ්‍යත්වයක් ලබාය. මාස 3ක් මැන්චෙස්ටර් විශ්වවිද්‍යාලයේ සිය විෂය ක්ෂේත්‍රයට අදාළ අධ්‍යයන කටයුතුවල නිරත වූවේය. මාස 07ක් දකුණු බකින්හැම් තක්සේරු කාර්යාලයේ ප්‍රාදේශීය තක්සේරුකරණය පිළිබඳව හැදෑරුවේය.වර්ෂ 1986 පෙරළා ඔහු ලංකාවට පැමිණියේය. මාතර කාර්යාලයේ සහකාර තක්සේරුකරු වශයෙන් පත්වීමක් ලැබ මාතරට ගියද නැවත 1987 දී මහනුවරට රාජකාරී වෙනුවෙන් මාරුවීමක් ලැබීය.වර්ෂ 1995 දක්වා දිගු කලක් මහනුවර සේවය කළේය. ඔහු සිය අධ්‍යාපන කටයුතු තවදුරටත් පුළුල් කළේය. ජාත්‍යන්තර පිළිගැනීමකට සිය වෘත්තිය ළඟාකර ගැනීමට නම් වරලත් තක්සේරුකරුවෙක් විය යුතු බව හේ වටහා ගත්තේය. ඒ අනුව එංගලන්තයේ පවත්වන වරලත් තක්සේරුකරු විභාගය වෙනුවෙන් මෙහි සිට හදාරා විභාගයට මුහුණ දුන්නේය. ඔහු සමත් වූවේය. ඔහු ජාත්‍යන්තරය පිළිගන්නා වරලත් තක්සේරුකරුවෙක් වූවේය.2006 වර්ෂයේ ඔහුට ‘රජයේ ප්‍රධාන තක්සේරුකරු’ තනතුර හිමි විය. එදා පටන් රජයේ ප්‍රධාන තක්සේරුකරු ඔහු ය. වසර 41ක් වැනි දීර්ඝ කාලයක් රාජ්‍ය සේවයේ නිරතව කටයුතු කළ ඔහු ඇසූ පිරූ දෑ අපමණ ය.දැයේ දරුවන්ට ඉගැන්වීමට එදා සිහින මැවූ ඔහු අද විශ්වවිද්‍යාල දරුවන් වෙනුවෙන් සිය වටිනා කාලය කැප කරන්නේය. ඔහු ජයවර්ධනපුර විශ්වවිද්‍යාලයේ බාහිර කථිකාචාර්යවරයෙකි. විශ්වවිද්‍යාල පාලක සභාවේ සාමාජිකයෙකි. එපමණක්ද නොවේ. කොළඹ විශ්වවිද්‍යාලයේ ආදී විද්‍යාර්ථීන්ගේ සංගමයේ වර්තමාන සභාපතිධූරය ද හොබවයි. සිය ක්ෂේත්‍රයට අදාළ නොයෙකුත් අංශයන්ට තම උපදේශකත්වය, දැනුම, උපදෙස් ලබාදීමට ඔහු නිබදව කැප වී සිටී.සිය රාජකාරී ස්ථානය, භෞතික වශයෙන් නවීකරණය කරමින් එමඟින් සියලු දෙනාගේම අධ්‍යාත්මික නවීකරණයක් ලබාදීමටත් හේ සමත්ව සිටී.“කළ යුතු දේ කළ යුතු වේලාවට කිරීමත්, විනයගරුක සහ සත්‍යගරුක වීමත්, අවංක වීමත් තමා ලත් දැනුම එකිනෙකා හා බෙදා ගැනීමත් එකිනෙකාට ආදරය කිරීමත් තුළින් සෞභාග්‍යමත් අනාගතයක් ලැබෙනවා සිකුරුයි.”ඔහු තිර අදිටනින් යුතුව පවසා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>18</day>
    </date>
    <link>http://www.dinamina.lk/2010/10/18/_art.asp?fn=f1010185</link>
    <topic/>
    <author>තක්‍ෂිලා ජයසේකර</author>
    <content>“අරලියගහ මන්දිරයත් වෙලාවකට හිර ගෙදර වගේ” - සිරකරු දිනයේ දී ජනාධිපතිවරයා සිරකරුවන් අමතා එසේ පවසා තිබිණි.“මචං .. අරලියගහ මන්දිරයත් හරියට හිරගෙදර වගේ කියලා ජනාධිපතිතුමා කිව්වා. අපි අරලියගහ මන්දිරයේ ඉන්නවා කියලා හිතාගෙන හිර ගෙදර ඉමු”ජනාධිපතිවරයාගේ එම කතාව කාටුන් ශිල්පියකු දුටුවේ ඒ ලෙසිනි.හිරි ගෙදර, සිපිරිගෙය, මහ උළුගෙදර ලෙසින් හඳුන්වන මේ ස්ථානය පවතින්නේ අවට ලෝකයෙන් බොහෝ දුරස්ථවය. විශාල කොටු පවුරකින් වට වුණු මේ බන්ධනාගාර තුළ නිල ඇඳුම් වර්ග කිහිපයක් හැඳගත් පිරිස් වෙසෙති.කාකිපාට දිග කලිසමත්, කමිසයත් හැඳ සිටින්නේ බන්ධනාගාර නිලධාරීහු ය. සුදු පැහැ ජම්පරය හැඳ සිටින්නේ අච්චු ලැබූ එනම් දඬුවම් විඳින සිරකරුවන් ය. ජම්පරය යනු දණහිස ළඟට දික් වූ කලිසමක් හෝ සායක් නොවන ඒ දෙකෙහිම සම්මිශ්‍රණයකි. එවැනි ඇඳුම් විලාසිතාවක් මීට වසර දෙක තුනකට ඉහත දී කාන්තාවන් අතර අතිශයින් ජනප්‍රිය තිබිණි.සිරකරුවන් අද මේ නියම ජම්පරය අඳින්නේ නැත. සුදු කොට කලිසමත්. අත් කොටට දැමූ කුර්තා කර යෙදූ සුදු කමිසයත් නූතන සිරකරුවන්ගේ නිල ඇඳුම බවට පත් ව ඇත. තමන්ට කැමැති පරිදි මේ ඇඳුම් මස්සවා ගැනීමට සිරකරුවන්ට හැකි වී ඇත.දැන් නියම ජම්පරය හැඳි සිරකරුවකු දැකිය හැක්කේ ඉතාම කලාතුරකිනි.සුදු රෙද්දේ නිල් පැහැ අල්ලි යෙදූ කම්බිලිය, එනම් රෙද්ද සහ අත්කොටට දැමූ කුර්තා කර යෙදූ කමිසය හැඳි සිරකරුවන් ඔබ කිසි දිනෙක දැක තිබෙනවා ද ? ඒ නිල ඇඳුම ලැබෙන්නේ එල්ලුම් ගසට නියම වූ සිරකරුවන්ට ය.සිර ගෙවල්වල වැඩිම පහසුකම් සපයා තිබෙන්නේ මරණ දඬුවම නියම වූ සිරකරුවන් වෙනුවෙනි. මේ ගණයේ සිරකරුවන් සංඛ්‍යාව අඩු ය. එසේම ඔවුන් රඳවා තබන්නේ දැඩි ආරක්ෂක විධි විධාන සහිත සිරකුටි තුළ ය. එම සිරකුටි තිබෙන ශාලාවද යකඩ දොරවල් යොදා විශාල ඉබි යතුරු දමා ආරක්ෂා කර ඇත.ඔවුන්ගේ පාවිච්චිය සඳහා වෙනමම වැසිකිළි සංකීර්ණයක් සාදා ඇත. එබැවින් වැඩි තදබදයක් නොමැතිව ඔවුහු සිය ශරීර කෘත්‍යයන් ඉටු කර ගනිති.ස්නානය කිරීම සඳහාත්, ඇඳුම් පැළඳුම් සෝදා පිරිසුදු කර ගැනීම සඳහාත් ඔවුන්ට වෙනමම වතුර ටැංකි ඇත. එබැවින් බාධාවලින් තොරව පිරිසුදු වීමේ අවස්ථාව ද උදා වී තිබේ. සමහර සිරකරුවන් දිනපතාම ස්නානය කොට දිනපතාම ඇඳුම් මාරු කොට ඉතාම පිරිසුදුවට සිරකුටියේ කල් ගෙවයි. එමෙන්ම මරණ දඬුවම නියම වූ සිරකරුවන්ට කළ යුතු කිසිම කාර්යයක් නැත. ඔවුන්ට ඇත්තේ ඔවුන්ගේ භාෂාවෙන් කියතොත් දෙන දෙයක් කා වෙන දෙයක් බලා සිටීම පමණි. අඩුම තරමින් ඔවුන්ගේ වැසිකිළිවත් ඔවුන් පිරිසුදු කළ යුතු නැත. ඒ සඳහා බරපතළ වැඩසහිතව සිරගත වූවන් යොදවා ඇත.මරණ දඬුවම නියම වු සිරකරුවන් එළිමහනට ගන්නේ ව්‍යායාම සඳහා පමණි. ඒ දිනකට පැය 1 / 2ක් හෝ පැයක කාලයකි. මේ කාලය ද සිරකුටියටම වී කල්පනාවේ නිමග්නව සිටීමට සමහර සිරකරුවෝ පුරුදුව සිටිති.බන්ධනාගාර ගතව සිටින සියලුම වර්ගයේ සිරකරුවන් උදේ පාන්දර 5.30ට නින්දෙන් අවදි විය යුතු ය. ඒ අවදි වීම සඳහා නාද කරන සීනුව වදින වේලාව ය. ආදි කාලයේ මේ සීනුව නාද වූයේ පාන්දර 4.00 ට ය. මෑත කාලයේ නිලධාරීන්ගේ අලස බව හේතුවෙන් වේලාව වෙනස් කර ඇත.5.30 ට පිබිදුනත් කූඩු විවෘත කරන්නේ උදේ 6.30ට පමණ ය. 5.30ට පිබිදුණ සිරකරුවන් ශාරීරික කෘත්‍යය කිරීම සඳහා එළියට බැසීමට පැයක් බලා ගෙන සිටිය යුතු වේ. 6.30 ට කූඩු විවෘත කරන විට උදේ ආහාරයද එම වාට්ටුවට ගෙනැත් තිබේ. (එක් එක් වර්ගවල සිරකරුවන් රඳවා සිටින කොටස් වාට්ටු ලෙස හඳුන්වයි. එනම් ඒවා එධපඤ වේ.)දිනපතාම ලැබෙන පොල් සම්බෝල සමඟ පාන්ද, කහට කෝප්පය ද ලබා ගැනීමට මොවුහු පෝලිම් ගැසෙති. කූඩුව විවර කළ සැනින් වැසිකිළියට දිව ගිය සිරකරුවන් පැමිණෙන තුරු ආහාර සපයන්නෝ බලා සිටිති. වැඩියෙන් පමා වුවහොත් ආහාරය සමඟ බැනුම් ද ලැබේ.සිර දඬුවම් විඳීන සිරකරුවන්ට වැඩ වැඩිය. හිර ගෙදර සියලුම කාර්යයන් කළ යුත්තේ ඔවුන් ය. එනම් මුළුතැන්ගෙයි ආහාර පිසීම, ඒවා බෙදා හැරීම, හිර ගෙදර අතුගා පිරිසුදු කොට මල් පැළවලට වතුර දමා වැසිකිළි සෝදා පිරිසුදු කිරීම ආදියයි.මේ කාර්යයන් සඳහා යොදවා ඇති සිරකරුවන් උදෑසන පිබිදුණ වහාම රාජකාරී ආරම්භ කළ යුතු ය.මුළුතැන් ගෙයි උයන පිහන කටයුතුවල යෙදෙන්නේ කුස්සි පාටියේ සාමාජිකයන් ය. හිරගෙදර එක් එක් කාර්යය සඳහා යොදවා ඇති කණ්ඩායම් හඳුන්වන්නේ පාටි ලෙස ය. වතු සුද්ධ පවිත්‍ර කිරීමේ පාටිය මල් පාටියයි. වඩු වැඩ කරන්නේ වඩු පාටියේ සාමාජිකයන් වන අතර සිරකරුවන්ට අවශ්‍ය ඇඳුම් මසන්නේ ටේලර් පාටියයි.කොසු ඉදල් සෑදීමට පිරිසක් යොදවා ඇත. ඒ කොසු පාටියයි. හිර ගෙදර දී වැරැදි කර හසුවන්නන් හා බරපතළ වැඩ සහිත සිරකරුවන් මේ කොසු පාටියේ ලෙලි තැලීම සඳහා යොදවයි.සිර ගෙදර ඇත්තේ අමුතුම භාෂා ක්‍රමයකි. ඒ සමහර වචන ඔබට මට කිසිසේත්ම තේරුම් ගත නොහැකි ය.“ඌ .. මාව කරත්තේ නැංගුªවා” කරත්තේ නැංගුවා යනු කුමක්ද ? හිරේ දී කිසිම දෙයකට සම්බන්ධ නොවී පාඩුවේ සිටි අයකු මහා අපරාධයක් සැලැසුම් කරන බවට කතාවක් ගොතා නිලධාරීන්ට පැමිණිලි කොට අර පුද්ගලයා කරදරයට පත් කිරීම “කරත්තයේ නැංගුවා” ලෙස හඳුන්වයි.විශාල අපරාධවලට සම්බන්ධ බොහෝ විට පාතාල කල්ලි සාමාජිකයන් සිර ගෙදර කල් ගෙවන්නේ ද බොහෝ බියෙන් හා සැකයෙනි. මෙවැනි පුද්ගලයන් අනිත් සෑම සිරකරුවකු දෙසම බලන්නේ තමන්ට පහර දෙන්න - මරා දමන්න කාගෙන් හෝ කොන්ත්‍රාත් ගත්තවුන් ලෙසට ය. ඒ ඔවුන් එළියේ දී කළ දේ ය.මෙසේ දිගින් දිගටම සිතා දැඩි මානසික අසහනයට පත්වන ඔවුහු කවුරුන් හෝ අහිංසකයකු කරත්තයට නැංවීමට කටයුතු කරති. මෙවැනි සිදුවීම් බහුල නිසාත් පාලක පක්ෂය ද ඒ ගැන හොඳින් දැන සිටින නිසාත් අහිංසකයාට එතරම් හානියක් සිදුවන්නේ නැත.අනුන්ගේ දේ සොයමින් ඒවා රස කර අසා සිටීම කරත්ත ගැනීම ලෙස හඳුන්වයි. සොයාගත් ඕප දූප බෙදා හැරීම “කරත්ත බෙදනවා” ලෙසින් හඳුන්වයි.“උදේට පෝලිමේ ගිහින් පාන් කැපුවා. පොල් සම්බෝල කැපුවා. තේ කැපුවා, දවල්ට පෝලිමේ ගිහින් බත් කැපුවා. එළවළු කැපුවා. මාළු කැපුවා, රෑට මස් කන්නේ නැති අය පරිප්පු කපනවා”ඔබට සිතා ගන්න පුළුවන් ද මේ කියන්නේ මොනව ද කියා. හිර ගෙදර බත් බෙදන්නේ හෝ ගන්නේ නැත. එය හඳුන්වන්නේ ‘කපනවා’ ලෙසිනි. ‘බත් කැපුවා’ යනු බත් ගත්තා යන්නයි. මස් කැපුවා යනු මස් ගත්තා යන්නයි.හිර ගෙදර මහා කොටු පවුරකින් වට වුණු වෙනමම ලෝකයක් වැනි ස්ථානයක් වුවත් පිරිමි සිරකරුවන්ට එහි නොමැත්තේ කාන්තාවන් පමණි. මුදල් වියදම් කළ හැකි නම් සිර ගෙදර දී ඕනෑම දෙයක් ලබා ගත හැකිවා සේම උසස් නිලධාරීන් හඳුනන්නේ නම්, විශ්වාසය දිනා ගෙන ඇතිනම් කාන්තාවක හමු වී සිය අවශ්‍යතා ඉටු කර ගැනීමට ද අවස්ථාව ඇත.සිරකරුවන්ට මුදල් ලැබෙන්නේ කෙසේ ද ? ක්‍රම කිහිපයකින් ඔවුහු මුදල් ලබා ගනිති. සමහර බන්ධනාගාර නියාමකවරු කාලයක් තිසසේ සිරකරුවන්ට මුදල් ලබා දීමේ යෙදී සිටිති. ඔවුන් තමන්ගේ ළඟම ඥාතියෙකුගේ බැංකු ගිණුම් අංකයක් මේ සිරකරුවන්ට ලබා දේ. සිරකරුවන් ඒ අංකය දුරකතනයෙන් සිය ළඟම ඥාතීන්ට ලබා දේ. ඔවුන් මේ ගිණුමට මුදල් බැර කරයි. 20%ක් හෝ ඊට වැඩි කොමිස් මුදලක් ඉතිරිකරගෙන අනෙක් මුදල සිරකරුවාට ලබා දේ.සිරකරුවන් තවත් ක්‍රමවලට මුදල් ගෙන්වා ගනී. ඔවුන් බැලීමට පැමිණෙන ඥාතීන් කෑම වර්ග ද කදමලු බැඳගෙන එන්නට අමතක කරන්නේ නැත. මස් වර්ග වෙනමම කුඩා ෂොපින් උරවල බහා ගෙන ඒ. මුදල් ලැබෙන්නේ මේ මස් මල්ලෙනි. එනම් නෝට්ටු කුඩා වෙන්නට නමා පොලිතීන් උරයක බහා හොදි කාන්දු නොවන ලෙස ගැට ගසයි. ඉන් පසු එය සාමාන්‍ය තරම් පුළුන් බෝලයක් තුළට දමා හොඳින් ගුලි කර මස් එක තුළට දමයි. හොදිවලින් තෙත් වන පුළුන් කැබැල්ල පෙනෙන්නේ ද මස් කැබැල්ලක් ලෙසිනි. කරදරයක් නැතිව සිරකරු අතට මුදල් යයි.සිරකරුවන් හා ඥාතීන් හමු වන්නේ දැල් කිහිපයකින් ආවරණය වූ වැටක් දෙපැත්තේ සිට ය. කාලයක් තිස්සේ සිරගතව සිටින සිරකරුවන් බන්ධනාගාර නියාමකවරුන් සිටින ස්ථානයට වඩාත් ඈත කොනෙන් දැලේ සිදුරු සාදා ඇත. මුදල් නෝට්ටු සිහින්ව රෝල් කර මේ සිදුරුවලින් සිරකරුවන්ට ලබා දේ’මත් කුඩු ද මේ ආකාරයෙන් මස්, මාළු පාර්සල් හරහා සිරකරුවන්ට ලැබේ. බන්ධනාගාර නියාමකවරුන් ද සිරකරුවන්ට මත්කුඩු ලබා දීමේ කාර්යයේ නිරතව සිටිති. ඒ විශාල ලෙස මුදල් උපයා ගත හැකි නිසා ය.ඊට අමතරව උසාවි ගෙන යන සිරකරුවන් ඉතාම සූක්ෂම ලෙස මත්කුඩු සිරගෙය තුළට ගෙන ඒමට පුරුදුව සිටී. එනම් අධිකරණයේ පෙනී සිටීමෙන් පසු වැසිකිළියට යාමට අවශ්‍ය බව නියාමකරවැන්ට දන්වා වැසිකිළියට යයි. එහි දී ඔවුන්ට සුරක්ෂිතව සකස් කළ හෙරොයින් ලැබේ. එය ගුද මාර්ගය තුළට ඇතුල් කරගෙන එළියට පැමිණේ. බන්ධනාගාරයේ සිරකුටිය තුළට ගිය විට මේවා එළියට ගෙන මුදලට විකුණයි. එළියට වඩා මිල අධිකය. එහෙත් ඉල්ලුම වැඩි ය. එළියේ නැතත් අතුලේ නම් කුඩු අඩුවන්නේ නැත.සමහරු ඉටිකොළවල සුරක්ෂිතව පිළියෙළ කළ හෙරොයින් පැකට් ගිල දමයි. ඒවා ලබා ගත හැක්කේ මළ පහ කිරීමෙනි. සමහර අවස්ථාවලදී හෙරොයින් ගිල ආ සිරකරුගේ මළපහ බෙදා ගැනීමට ද හෙරොයින්වලට ඇබ්බැහිවූ මත්ලෝලියෝ පොරකති.සිරකරුවන්ට ජංගම දුරකතන ලැබෙන ක්‍රම ද කිහිපයකි. සමහර බන්ධනාගාර නියාමකවරුන්ට (සමහර ජේලර්වරුද මේ කටයුතුවල යෙදී සිටිති) රුපියල් පන් දහසක් දුන්නොත් රුපියල් දෙදහස් පන්සීයක් හෝ තුන් දහසක් වටිනා ජංගම දුරකතනයක් ලබා ගත හැකි ය. අනිත් ක්‍රමය නම් අධිකරණයට ගොස් එද්දී ගුද මාර්ගයට ඇතුල් කරගෙන ය. ජංගම දුරකතනයත්, චාජරයත් යන දෙකම එකවර මෙසේ ගුද මාර්ගයට ඇතුළු කරගෙන හිරගෙදරට රැගෙන එන සිරකරුවෝ ද සිටිති.සිරකුටි පරීක්ෂා කරන අවස්ථාවලදී යට ඇඳුම් තුළ හෝ ගුද මාර්ගයේ මේවා සඟවා ගනිති. නොඑසේ නම් සිර කුටිවල ඇති රහස් ගුල්වල සඟවා තබති. නොඑසේ නම් පරීක්ෂාවට පැමිණෙන ගාඩ්වරයාට රුපියල් පන්සියයක් දහසක් අතමොලවා දුරකතනය බේරා ගනී.රිමාන්ඩ් බන්ධනාගාරගතව සිටින්නන් බැලීමට සිය ඥාතීන්ට දිනපතා වුව පිළිවන. එසේ ම ඕනෑම ආහාර පාන වර්ග ද ලබා දිය හැකි ය. මේ ආකාරයෙන් සිර ගෙදරට මිදි, ඇපල් පවා ලැබේ. කේක්, බිස්කට් ආදී සෑම ආහාර වර්ගයක්ම ලැබේ. අච්චු ලැබූවන් මේවා මිලදී ගනී.සිරකරුවන්ට සිගරට් තහනම් නැත. එබැවින් සිගරට් හොර මාර්ගයෙන් ලබාගත යුතු නැත. ගංජා, දුම්කොළ ආදිය ද බන්ධනාගාරවල ඕනෑම වෙලාවක, ඕනෑම තරමක් මිල දී ගැනීමට හැකි ය. අවශ්‍ය මුදල් පමණි.“මීට අවුරුදු 3කට කලින් මම දෙසැම්බර් 31 වැනිදා දිනෙක රෑ හොඳටම මත් වෙනකම් ගංජා බිව්වා. අන්තිමට වමනෙත් ගියා. එදායින් ගංජා බීම නැවැත්වුවා. ආයි දවසක් අරක්කු බෝතලයක් ම බිව්වා. “මේ සිරකරුට මේවා ලැබුණේ කෙසේ ද ?සමහර සිරකරුවන්ට මෙට්ට ඇත. කොට්ට, පැදුරු බාරව සිටිනා ගාඩ්වරුන්ට කීයක් හෝ අතමෙල වූ පසු කොට්ට 4ක් 5ක් වුව ලබා ගත හැකි ය. පෙරවීමට දෙන ඇතිරිල්ල මුට්ටුකර කොට්ට ගලවා පුළුන් ඒ තුළට දමා මෙට්ටය සකසා ගනී.සිරකුටි තුළ ආහාර පිස ගන්නා සිරුකරුවන් ද වේ. සිරකරුවන්ගේ ප්‍රයෝජනය සඳහා තහඩුවලින් නිෂ්පාදිත කුඩා බාල්දි වැනි උපකරණ ලබා දේ. හිස ගැල්වීමට පොල්තෙල් ද ලබා දේ නොඑසේ නම් මිලදී ගනී. ඇද ඇතිරිල්ලකින් පටියක් ඉරා මහත පාන්තිරයක් ලෙස අඹරා එය ඇලුමිනියම් භාජනයේ ඇතුළත දරණුවක් ලෙස අතුªරයි. දැන් ඒ තුළට පොල් තෙල් දමා තිරය අවුලුවා ලිප සකසා ගනී සමහර සිරකරුවන් හොට් ප්ලේට් ද සාදාගෙන ඇත. කුඩා බාල්දියක පතුල ගලවා වටේ සිදුරු කර එය ලිප උඩින් තබා ඒ මත තවත් බඳුනක පිළියෙළ කළ ආහාරය පිස ගනී.බොහෝ විට ලැබෙන මස් හොද්ද තෙල් ලුණු තුන පහ දමා රසවත් ලෙස සකසා ගනී. සිරකුටි තුළ දී තේ සාදා ගැනීමට ද සමහර සිරකරුවෝ කටයුතු කරති. තේ කොළ, සීනි, පිටි, රිමාන්ඩ් සිරකරුවන්ගෙන් මිලදී ගනී. මේ සමහර සිරකුටිවල හීටර ඇත.සමහර සිරකරුවන් දිනපතා ලැබෙන ආහාරය අප්‍රිය වූ විට කුස්සි පාටියට මුදල් දී ආහාර වේල රසවත්ව පිළියෙල කරවා ගනී. එක් ආහාර වේලක් සඳහා රුපියල් 10ක් පමණ දීම ප්‍රමාණවත් ය.ණයට දීම් ණය ගැනීම් ද ඇත. එහෙත් වේලාවට ණය නොබේරුවොත් ගුටි කෙළිය. මිනී මරා ගන්නා අවස්ථා ද ඇත. ඒ බොහෝ විට කුඩු සම්බන්ධ ගනු දෙනුවලදී ය.සිරකුටි තුළ දී ගිනි මොලවා ගැනීමට ගිනි පෙට්ටියක් නොමැති විට ගල් යුගයේ දී ගිනි මොලවා ගත් ආකාරයට වඩා ටිකක් දියුණු ක්‍රමයක් උපයෝගී කරගෙන ගින්දර නිෂ්පාදනය කර ගනී.මොවුන්ගේ ප්‍රයෝජනය සඳහා දී තිබෙන තහඩු බාල්දියක පහළ වටේ ගැට්ට ගලවා එය කොතැනක හෝ එල්ලයි. එම ගැට්ට බාල්දියේ අනෙක් කොටසට වඩා ශක්තිමත් ය. ගල් කැටයක් රෙදි කැබැල්ලක් ආධාරයෙන් ගැට ගසා එයින් බාල්දි ගැට්ටට තදින් පහර දේ. එවිට ගින්දර නිෂ්පාදනය වේ. නොඑසේ නම් කාමරයේ ඇති විදුලි බල්බය ගලවා හෝල්ඩරයේ පින්වලට හීටරයේ පින් එක තබා වයර් ෂෝට් වීමට ඉඩ හැර ගින්දර නිපදවා ගනී. ජංගම දුරකතන චාජ් කරගන්නේ ද විදුලි බුබුල සවිකර ඇති හෝල්ඩරයෙන් විදුලි බලය ලබා ගැනීමෙනි.සිරකරුවන්ට රාත්‍රී ආහාරය සවස 4.00 වන විට ලැබේ. සවස 5 වන විට සිරකුටි වසා දමයි. ඉන් අනතුරුව මොනම හේතුවක් නිසාවත් සිරකුටියෙන් පිටතට පැමිණිය නොහැකිය. රාත්‍රී ආහාර ගැනීමෙන් පසු අත සෝදා ගැනීම දත් මැදීම ආදී සියලු කටයුතු කරගත යුත්තේ කුටිය තුළ දී මය. ඒ සඳහා බෙලෙක් බාල්දි උපයෝගී කර ගනී. මේ සියලුම අපවිත්‍ර දෑ එළිවන තුරු සිරකුටිය තුළ තබා ගත යුතු ය.රාත්‍රියේ දි මූත්‍රා බරක් හෝ මළපහ කිරීමේ අවශ්‍යතාවක් ඇති වුණොත් ඒවා කළ යුත්තේ ද සිර කුටියේ සිටින අනිත් සාමාජිකයන් ඉදිරියේ අර බෙලෙක් බාල්දියකට ය. එළි වන තුරු එය කුටියේ තබා ගත යුතුවේ.පාතාල කල්ලි සාමාජිකයන් හයි කාරයන් මෙන්ම මුදල් හදල් ඇති පවුල්වල සාමාජිකයන් සිරගෙදර ගෙවන්නේ ද සුඛෝපභෝගී ජීවිතයකි. (ඒ සුඛෝපභෝගී බව එළියේ ජීවත් වන කෝටිපතියන් ගෙවන සුඛෝපභෝගී ජීවිතය හා සමකළ නොහැකි ය.)ඔවුන් සිය ඇඳුම් පැළඳුම් සෝදා පිරිසුදු කරන්නේ නැත. ඒවා අහිංසක දුප්පත් සිරකරුවන්ට බාර දේ. එක කෑල්ලකට රුපියල් 5ක් හෝ 10ක් බැගින් ගෙවා රෙදි සෝදා පිරිසුදු කරවා ගනී. ආහාර පෝලිමේ ගියත් පිඟාන සෝදා ගන්නේ නැත. ඒවා කිරීමට අතවැසියෝ සිටිති. රාත්‍රී කාලයේ බහිස්‍රාවය කරන අපද්‍රව්‍ය ඉවත් කොට පිරිසුදු කළ යුත්තේ ද මේ අතවැසියන් ය.රිමාන්ඩ් සිරකරුවන්ට නිල ඇඳුමක් නැත. ඔවුන්ට කළ යුතු රාජකාරි ද නැත. උසාවි යාමත් යළි සිරගෙදරට ඒමත්, එසේ පැමිණෙද්දී මත්ද්‍රව්‍ය වැනි දෑ සිරගෙදරට ගෙන ඒමත්, ඔහේ නිකන් බලා සිටීමත් ඔවුන් සතු කාර්යය භාරයයි.බන්ධනාගාර රැඳවියන් බලාගන්නා බන්ධනාගාර නිලධාරීන් ද මෙහි දී මතක් කළ යුතු ම ය. ඔවුන් බොහෝ විට කාර්යාලයේ දී පවා අතට පයට සිරකරුවන් තබා ගෙන සිටී. සමහර අවස්ථාවලදී පියන් වැඩය පමණක් නොව ක්ලාක් වැඩ ද සිරකරුවන් යොදවා කරවා ගනිති.මේ සඳහා උගත්කම් ඇති සිරකරුවන් යොදා ගැනේ.දිනක් එක්තරා බන්ධනාගාරයක නියාමකවරයකු නිල ඇඳුමින් සැරසී කැප් තොප්පිය ද පැළඳ බන්ධනාගාරයේ දොරටුව දෙසට ගමන් කරමින් සිටියේ ය. උසස් නිලධාරියෙක් ඉදිරියට පැමිණේ. කලබල වූ නියාමකවරයා එක්වරම නිලධාරියාට සෙලියුට් එකක් ගසා ආචාර කෙළේ ය. කැප් තොප්පිය බිම වැටිණි. හිස මත තිබුණ බර පාර්සලයක් ද ඒ සමඟම බිම වැටිණි. එය මස් පාර්සලයකි. සිරකරුවන්ට දීම සඳහා වෙන් කළ මස්වලින් කොටසකි. මොහු මීට පෙර කොපමණ කලක් මෙසේ මස් ගෙන යන්නට ඇත් ද?සිරගෙදර තුනපහ කුඩු වර්ග සැපයෙන්නේ තොග පිටිනි. ඒවා අසුරා එන්නේ බාල්දිවල ය. බාල්දිය විවර කළ විට පිරෙන්නට බඩු ඇත. එහෙත් පතුලේ මුනින් අතට නැමූ බාල්දියකි. සිරකරුවන්ගේ ආහාර වේල් නීරස වන්නේත්, නියමිත ආහාර සලාකය අඩුවෙන් ලැබෙන්නේත් මේ නිසා ය.නමුත් ආහාර පෝලිමේ දී ආහාර බෙදාහරින පුද්ගලයාට (පාටි කාරයාට) අත මිට මෙලවූ අයට ආහාර වැඩිපුර ලැබේ. අහිංසකයන්ට ලැබෙන්නේ අදාළ සලාකයටත් වඩා අඩුවෙනි.හොඳින් ස්නානය කර ගැනීමට නම් ඒ අංශ භාරව සිටින නිලධාරීන්ට මෙන්ම පාටිකාරයන්ට ද ‘සම්තින්” දිය යුතු ය. එසේ නොමැති නම් හොඳින් දිය නා පිරිසුදු වීමට ද ඉඩක් කඩක් නැත.බන්ධනාගාර තුළ රැඳවියන් අතරේ සන්ඩු සරුවල් ඇතත් නිතරම පවතින මහා සන්ඩු සරුවල් එතරම් දැකිය නොහැකි ය. අපරාධකරුවන් ලෙස නම් කොට බන්ධනාගාර ගත කර සිටින ඔවුන් මේ ගෙවන ජීවිතය දෙස මධ්‍යස්ථව බැලුවොත් දුක සිතේ.එහෙත් අපරාධයක් කළා නම් දඬුවමක් අවශ්‍යමය.අපරාධ නොකළ පුද්ගලයන්ද වැරැදිකරුවන් වී දඬුවම් විඳීන අවස්ථාද ඇත. නමුත් කළ හැකි දෙයක් නොමැත. විඳවීමම පමණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010191</link>
    <topic>ගෝල්ඩන් කී වත්කම්පොදු සමාගමකට</topic>
    <author>ජයසිරි මුණසිංහ</author>
    <content>බංකොලොත්වූ ගෝල්ඩන්කී මූල්‍ය සමාගමේ මුදල් තැන්පතුකරුවනට සහනයක් සැලසීම සඳහා එම සමාගම යටතේ වූ සියලු වත්කම් එකතුකර එය පොදු සමාගමක් බවට පත්කිරීමට රජය තීරණය කරයි.ගෝල්ඩන් කී තැන්පත්කරුවනට රුපියල් කෝටි 2600ක් ගෙවීමට ඇති අතර, පොදු සමාගම පිහිටුවීමත් සමඟම හැකි ඉක්මනින් තැන්පත්කරුවනට එම මුදල් ලබාදීම මෙහි අරමුණ වෙයි.මෙමගින් තැන්පත්කරුවනට තම මුදල් ලැබීම මෙන්ම ලාභ ලැබීමත් යන දෙකම සිදුවේ. ඒ අනුව ගෝල්ඩන් කී සමාගමේ කොටස්කරුවන් මේ නව සමාගමේ කොටස්කරුවන් වශයෙන් පත් කෙරෙන බව රජය සඳහන් කරයි.ජනාධිපති මහින්ද රාජපක්‍ෂ මහතා සහ ගෝල්ඩන් කී තැන්පත්කරුවන්ගේ සංගමය අතර අරලියගහ මන්දිරයේ දී ඊයේ (18) පැවැති විශේෂ සාකච්ඡාවකදී මේ බව අනාවරණය විය.නව ක්‍රියාමාර්ගය ගැනීමත් සමඟ ගෝල්ඩන් කී සමාගමේ වත්කම් නිර්මාණය කෙරෙන නව සමාගම් වන ජී. කේ. සී. ජී. ස්පෙෂල් පර්පස් වෙහිකල් (පුද්) සමාගම වෙත පැවරීමත් සමඟ තැන්පත්කරුවන්ගේ තැන්පතු ශේෂවලට අනුපාතිකව නව සමාගමේ කොටස් ගෝල්ඩන් කී සමාගමේ තැන්පත්කරුවන් වෙත නිකුත් කෙරේ.නව සමාගමේ වත්කම් කළමනාකරණය කරමින් වාණිජ කටයුතු සිදු කිරීමට නියමිත අතර මෙම නව සමාගමට ගෝල්ඩන් කී සමාගමේ තැන්පත් හිමියන් නියෝජනය වන පරිදි අධ්‍යක්ෂවරුන් හා උපදේශක මණ්ඩලයක් පත් කෙරෙනු ඇත.තවද සමාගමේ කටයුතු ඔවුන්ගේ පූර්ණ අධීක්ෂණය යටතේ සිදු කෙරෙන අතර සමාගමේ ව්‍යාපාරික කටයුතු තුළින් තැන්පත් කරුවන්ගේ ගැටළු විසඳීමට සැළසුම් කර තිබේ.නව පොදු සමාගම පිළිබඳ සැළසුම අධිකරණය වෙත ඉදිරිපත් කිරීමට නියමිත අතර, මේ ක්‍රියාවලියේ පහසුකම් සපයන්නා ලෙස ශ්‍රී ලංකා මහ බැංකුව කටයුතු කරයි.මේ විශේෂ සාකච්ඡාව සඳහා ජනාධිපති ලේකම් ලලිත් වීරතුංග, නීතිපති මොහාන් පීරිස්, ශශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010192</link>
    <topic>ශ්‍රී ලංකාවේ නිදහස් සෞඛ්‍ය සේවාව ලෝක වාර්තාවක්</topic>
    <author>සිතාරා සේනානි හා සන්ධ්‍යා කරුණාරත්න</author>
    <content>හැත්තෑ පස් වසරක් තිස්සේ පූර්ණ නිදහස් සෞඛ්‍ය සේවාවක් අඛණ්ඩව පවත්වාගෙන යාමෙන් ශශ්‍රී ලංකාව ලෝක වාර්තාවක් තබා ඇතැයි එක්සත් රාජධානියේ සිට මෙරටට පැමිණ සිටින පාර්ලිමේන්තු මන්ත්‍රීවරු පිරිසක් පවසති.මේ විශේෂ මන්ත්‍රී කණ්ඩායමට එක්සත් රාජධානියේ කම්කරු පක්‍ෂයේ නායක පෝල් මර්ෆි, කොන්සර්වේට්ව් පක්‍ෂයේ නියෝජ්‍ය නායක ස්ටීවන් හැමන්ඩ්, ඩේවිඩ් ඇමෙස්, ශ්‍රීමත් දොලාකියා ඕබේ, හෙලන් ග්‍රාන්ට්, ශශ්‍රීමත් බෲස් ග්‍රෝකොට්, ෆියෝනා ඕ ඩොනල්ඩ්, ශශ්‍රීමත් මොහොමඩ් ඉල්තාෆ් ෂෙයික්, එමා රෙනෝල්ඩ්ස් යන මහත්ම මහත්මීහු එක්ව සිටියහ.මේ කණ්ඩායමේ ලේකම්වරිය ලෙස හැටී කූපර් මෙනෙවිය කටයුතු කරන අතර, කණ්ඩායමේ සෙසු නියෝජිතයකු ලෙස ඇන්ඩෲ මගී යන අයද සහභාගී විය. සංවර්ධිත රටක පවා පූර්ණ නිදහස් සෞඛ්‍ය සේවාවක් ක්‍රියාත්මක නොවන පසුබිමක මධ්‍යම මට්ටමේ ආදායම් ලබන ශ්‍රී ලංකාවේ එවැනි සේවාවක් ක්‍රියාත්මක වීම පැසසුමට කරුණක් බවද මේ පිරිස අවධාරණය කළහ.මන්ත්‍රීවරුන් පිරිස සෞඛ්‍ය අමාත්‍යාංශය වෙත ඊයේ (18) පැමිණ එහි නිලධාරීන් හමුවූ අවස්ථාවේ මේ බව පැවැසූහ. ශ්‍රී ලංකාවේ නිදහස් සෞඛ්‍ය සේවාව ක්‍රියාත්මක වන අන්දම හා බෝවන රෝග මර්දනය කිරීමෙන් මෙරට සෞඛ්‍ය ක්‍ෂේත්‍රය දක්වා ඇති විශිෂ්ටත්වය අධ්‍යයනය කිරීම සඳහා මේ මන්ත්‍රීවරුන් පිරිස මෙරටට පැමිණ ඇත.මන්ත්‍රී කණ්ඩායම සෞඛ්‍ය අමාත්‍යාංශයේ බලධාරීන් සමඟ ශශ්‍රී ලංකාවේ සෞඛ්‍ය ක්‍ෂේත්‍රය පිළිබඳ විශේෂයෙන් සාකච්ඡා කළ අතර, බෝවන රෝග පාලනයෙන් ශ්‍රී ලංකාව ලබා ඇති අත්දැකීම් හා ජයග්‍රහණ පිළිබඳවද සාකච්ඡා කැරිණි. මෙරටින් මේ වන විට බොහෝ බෝවන රෝග තුරන්වී ඇති බවත්, ක්‍ෂය රෝගය හා මැලේරියාව වැනි රෝග තුරන්වීමේ අවස්ථාවට ආසන්නව තිබෙන බවත් සෞඛ්‍ය අමාත්‍යාංශයේ නිලධාරීහු මෙහිදී ප්‍රකාශ කළහ.මේ සාකච්ඡාවට සෞඛ්‍ය අතිරේක ලේකම් වෛද්‍ය පාලිත මහීපාල, මැලේරියා මර්දන වැඩසටහනේ වෛද්‍යවරුන් හා ක්‍ෂය රෝග මර්දන වැඩසටහනේ නිලධාරීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010193</link>
    <topic>කඩාකප්පල්කාරීන් ගේ රැවටීමට හසුවූදරුවන් කෙරෙහි අනුකම්පා කරන්න</topic>
    <author/>
    <content>පටු දේශපාලන උවමනාවන් පිරිමසා ගැනීමට කටයුතු කරන පිරිස අද තම දරුවන්ගේ ජීවිත විනාශ කරමින් සිටින බවත් තම දරුවන් නිදහස් කර ගැනීමට සානුකම්පිතව අවධානය යොමු කරන ලෙස අත්අඩංගුවට පත්ව සිටින පේරාදෙණිය විශ්වවිද්‍යාලයේ ශිෂ්‍යයින්ගේ මවුපියෝ ඊයේ (18) ජනාධිපතිතුමාගෙන් ඉල්ලා සිටියහ.එම ශිෂ්‍යයින්ගේ මවුපියන් සහ පවුල්වල ඥාතීහු ඊයේ අරලියගහ මන්දිරයේ දී ජනාධිපති මහින්ද රාජපක්ෂ මහතා මුණ ගැසුණු අවස්ථාවේ දී මෙම ඉල්ලීම කළහ.තම අහිංසක දරුවන් මේ කටයුතු සඳහා මෙහෙයවපු පිරිස් අද නිදැල්ලේ සිටින බවත් නොදැනුවත් කමින් මේවාට යොමු වූ තම අහිංසක දරුවන් නිදහස් කර දෙන ලෙසත් මවුපියන් වැඩිදුරටත් ජනාධිපතිතුමාගෙන් ඉල්ලා සිටියේ ය.මෙහි දී අදහස් දැක් වූ ජනාධිපතිතුමා අවධාරණය කෙළේ පටු දේශපාලන උවමනා ඉටු කර ගැනීමට උත්සාහ කරන මෙවන් කඩාකප්පල් පිරිස්ගෙන් තම දරුවන් බේරා ගැනීම මවුපියන්ගේ වගකීම බවයි. අහිංසක දරුවන් දේශපාලනයේ අතකොළු බවට පත් කර ගැනීමට ඉඩ දිය නොහැකි බවද අවධාරණය කළ ජනාධිපතිතුමා දරුවන්ගේ කටයුතු පිළිබඳ දෙමාපියන් අවධානයෙන් සිටිය යුතු බවද පෙන්වා දුන්නේ ය.විනය ගරුක රටක් ගොඩනැඟිය හැක්කේ එම රටේ විනයක් සහ නීතියක් පැවතුනොත් පමණක් බවද පෙන්වා දුන් ජනාධිපතිතුමා රට තුළ නීතිය අකුරටම ක්‍රියාත්මක කරමින් විනයගරුක රටක් ගොඩනැඟීමේ කාර්යයට රජය උර දී සිටින බවද පැවැසීය.මෙහි දී අදහස් දැක් වූ පා. ම. නාමල් රාජපක්ෂ මහතා සඳහන් කෙළේ පටු දේශපාලන අවස්ථාවාදීන් අද විශ්වවිද්‍යාල සිසුන්ගේ මනස අවුල් කරමින් සිටින බවයි. ඒ පිළිබඳ මාපියන් නිරන්තර අවධානයෙන් කටයුතු කළ යුතු බව ද ඒ මහතා පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010194</link>
    <topic>හොර චෙක්පත් දීලක්‍ෂ 35ක් වංචා කරලා</topic>
    <author>විජයානි එදිරිසිංහ</author>
    <content>මිය ගිය පුද්ගලයකුගේ නමින් බැංකු ගිණුමක් විවෘත කර ව්‍යාජ ලෙස චෙක්පත් නිකුත් කරමින් රුපියල් ලක්ෂ 35 ක් පමණ මුදලක් වංචා කළ කණ්ඩායමක දෙදෙනකු මිරිහාන වංචා විමර්ශන අංශය මගින් අත්අඩංගුවට ගෙන ඇත.සහල් සහ වාහන මිලදී ගැනීමේ ව්‍යාපාර දෙකක් පවත්වාගෙන යන බව පවසා මොවුන් මේ මුදල් වංචාව සිදු කර තිබේ. මිය ගිය පුද්ගලයාගේ නමින් චෙක් පත් දී සහල් සහ වාහන මිලදී ගන්නා මේ කණ්ඩායම ටික කළකින් එම ප්‍රදේශය අතහැර දමා යන අතර මේ ආකාරයට ප්‍රදේශ ගණනාවකදී මොවුන් මේ වංචාව සිදු කර ඇත.හෝමාගම මිරිහාන නුගේගොඩ ගොඩගම යන ප්‍රදේශවල සහල් ව්‍යාපාර පවත්වාගෙන ගොස් ඇත. තිස්සමහාරාමය, පොළොන්නරුව ඇතුළු ප්‍රදේශ කීපයක සහල් ව්‍යාපාරිකයන් ගණනාවක් මොවුන්ගේ වංචාවට හසුවී තිබේ. ලක්ෂ හතකට වාහනයක් විකිණූ පුද්ගලයකුට ද ලබාදී ඇත්තේ ව්‍යාජ චෙක් පතකි.පුද්ගලයන් තිදෙනෙක් එකතු වී කළ වංචාවේ දෙදෙනෙකු පමණක් අත් අඩංගුවට පත්වී ඇති අතර තවත් අයෙක් අත් අඩංගුවට ගැනීමට පරීක්ෂණ පවත්වයි.සැකකරුගේ වංචාවට හසුවූ පිරිස් ඊයේ උදේ වන විටත් මිරිහාන වංචා විමර්ශන අංශයට පැමිණිලි ඉදිරිපත් කිරීමට පැමිණ සිටියහ. එවැනි අය සිටී නම් වහාම පැමිණිලි ඉදිරිපත් කරන්නැයි එම විමර්ශන අංශය දන්වා සිටියි.නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් මත සහකාර පොලිස් අධිකාරී රංජිත් මෙන්ඩිස් මහතාගේ අධීක්ෂණය යටතේ මිරිහාන වංචා විමර්ශන අංශයේ ස්ථානාධිපති පොලිස් කොස්තාපල්වරුන් වන ගුණදාස, සමරවීර සහ සඳමාලි (කාන්තා පොලිස්) වැටලීමට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010195</link>
    <topic>කොළඹ පොහොසතුන්ගේපුරයක් බවට පත් කරනවා</topic>
    <author>චන්දිමා එදිරිමාන්න</author>
    <content>කොළඹ අගනුවර පොහොසතුන්ගෙන් පිරි පුරයක් බවට පත් කිරීමට රජය ක්‍රියා කරන බව ඉදිකිරීම්, ඉංජිනේරු නිවාස හා පොදු පහසුකම් ඇමැති විමල් වීරවංශ මහතා අවධාරණය කරයි.අගනුවර නාගරික ජනතාව නෙරපා හරින බවට අනාථ වී සිටින දේශපාලන පක්ෂ ගෙන යන ප්‍රචාරය වීරවංශ මහතා තරයේ ප්‍රතික්ෂේප කර සිටී.මෙම බොරු ප්‍රචාරය තාවකාලික දේශපාලන උපායක් බවත් ඔවුන්ගේ අරමුණ වැරැදි මත ප්‍රචාරය කිරීම බවත් ඇමැතිවරයා කියයි.නරකාදියක ජීවත් වන නාගරික පැල්පත්වාසීන්ව විධිමත් මහල් නිවාසවලට ගෙන යෑම වරදක් නොවන බවද වීරවංශ මහතා ප්‍රකාශ කරයි.ජනාවාස සංවර්ධන අධිකාරිය මගින් ආරම්භ කර ඇති විසිරි නිවාස සංවර්ධන වැඩ සටහන යටතේ කොළඹ දිස්ත්‍රික් නිවාස ආධාර ලාභීන්ගේ රැස්වීමක දී ඇමැතිවරයා එම අදහස් පළ කෙළේ ය. බත්තරමුල්ල ජනකලා කේන්ද්‍රයේ දී එය පැවැත්විණි.මේ වැඩසටහන යටතේ නිවාස ලාභීන් 779 දෙනෙකුට රුපියල් ලක්ෂ පන්සීයක නිවාස ණය මුදල් ප්‍රදානය කෙරුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010196</link>
    <topic>5800ක් සහන මිලට හජ් වන්දනාවේ</topic>
    <author>ශීලා උඩුවර</author>
    <content>අඩු ගමන් ගාස්තු යටතේ හජ්ජි වද්නාවේ යන 357 දෙනෙකුගෙන් සමන්විත ප්‍රථම කණ්ඩායම විශේෂ ගුවන් යානයකින් පෙරේදා (17) සවුදි අරාබිය බලා පිටත්ව ගියහ.සහන මිල යටතේ 5800 දෙනෙකුට හජ්ජි වන්දනාවේ යාමට අවස්ථාව හිමිවනු ඇත.සහන ගාස්තු මත හජ්ජි වන්දනාවේ යාමට පහසුකම් සැලසීම සඳහා ජනාධිපති මහින්ද රාජපක්ෂ මහතා විසින් කමිටුවක් පත් කරන ලදී. බස්නාහිර පළාත් ආණ්ඩුකාර අලවි මවුලානා මහතා (එ. ජ. නි.ස) සහ පරිසර නියෝජ්‍ය ඇමැති ෆයිසර් මුස්තාපා මහතා (නියෝජ්‍ය සභාපති) මෙම කමිටුවට ඇතුළත් වූහ.මේ කමිටුව සෞදි හෝටල් සහ ශ්‍රී ලංකාවේ සංචාරක ආයතන සමඟ සාකච්ඡා කොට රුපියල් 325000න් වැඩි ගාස්තුවක් යටතේ මෙම පිරිසට යාමට ඉඩ සලසන ලදී. මීට පෙර මේ සඳහා රුපියල් 475000 සිට 525000 දක්වා මුදලක් ගෙවීමට සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010197</link>
    <topic>උතුරේ රබර් සිටුවයි</topic>
    <author>නිමල් රාජපක්ෂ</author>
    <content>උතුරු ප්‍රදේශයේ රබර් වගා කිරීමට රබර් පර්යේෂණ ආයතනය පියවර ගෙන ඇත.ආරම්භයක් ලෙසින් වව්නියා මුලතිව් යන දිස්ත්‍රික්ක වල මේ වැඩසටහන ක්‍රියාවට නැගේ.වැවිලි කර්මාන්ත ඇමැති මහින්ද සමරසිංහ මහතාගේ උපදෙස් මත ක්‍රියාවට නැංවෙන මේ වැඩසටහන යටතේ රබර් පැළ 1000 ක් ප්‍රථම අදියර යටතේ වගා කෙරෙනු ඇතැයි අගලවත්ත රබර් පර්යේෂණ ආයතනයේ ජීව විද්‍යා හා කායික විද්‍යා දෙපාර්තමේන්තු ප්‍රධානී ආචාර්ය ලක්ෂ්මන් රුද්‍රගු මහතා පැවසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010198</link>
    <topic>නීතියට පිටින් ඕස්ට්‍රේලියාවට එනසරණාගතයන්ට දැඩි පියවර ගන්න</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඕස්ට්‍රේලියාවට සංක්‍රමණය වන ශ්‍රී ලාංකික සරණාගතයන් සම්බන්ධයෙන් දැඩි ක්‍රියාමාර්ග ගන්නා ලෙස ආරක්ෂක ලේකම් ගෝඨාභය රාජපක්ෂ මහතා ඕස්ට්‍රේලියානු රජයෙන් ඉල්ලා ඇත.සරණාගතයන් ලෙස ඔවුන්ට ශ්‍රී ලංකාවෙන් වෙනත් රටකට සංක්‍රමණය වීමේ කිසිදු අවශ්‍යතාවක් නැතැයි පෙන්වා දෙන ආරක්ෂක ලේකම්වරයා ශ්‍රී ලංකාවෙන් පිටවන මේ සරණාගතයන් වසර දෙකක් තුනක් වැනි කෙටි කලක් ඕස්ට්‍රේලියාවේ රැඳී සිට යළි ශ්‍රී ලංකාවට පැමිණෙන බවද අවධාරණය කර ඇත.දශක තුනකට ආසන්න කාලයක් මේ රටේ පැවැති ත්‍රස්තවාදී අරගලය සම්පූර්ණයෙන්ම නිමා වීමත් සමඟ නිදහස් හා සාමකාමී පරිසරයක් නිර්මාණය වී ඇති බවත් ඒ නිසාම සෑම ජන කොටසකටම ශ්‍රී ලංකාවේ ඕනෑම ප්‍ර‍්‍රදේශයක නිදහසේ ජීවත් වීමට හැකි පරිසරයක් උදා වී තිබෙන බවත් ගෝඨාභය රාජපක්ෂ මහතා ප්‍රකාශ කර තිබේ.ඕස්ට්‍රේලියාවේ මාධ්‍යයන් වෙත සම්මුඛ සාකච්ඡාවකට එක්වෙමින් මේ බව අනාවරණය කළ ආරක්ෂක ලේකම්වරයා ශ්‍රී ලංකා නාවික හමුදාව හා පොලිසිය ඒකාබද්ධව විශේෂ වැඩපිළිවෙළක් ක්‍රියාත්මක කරන බවත් ශ්‍රී ලංකාවෙන් නීති විරෝධී ලෙස විදේශ ගත වන්නන් වැළැක්වීමට ඒ තුළින් හැකි වී තිබෙන බවත් ඒ මහතා ප්‍රකාශ කර ඇත.තවද ගෝඨාභය රාජපක්ෂ මහතා ප්‍රකාශ කර ඇත්තේ මෙලෙස නීති විරෝධී ලෙස විදේශ ගත වන ඇතැමුන් එක් එක් රටවලට ගුවන් මගින් ගොස් එතැන් සිට ඕස්ට්‍රේලියාවට හා කැනඩාවට සංක්‍රමණය වන බවයි.ආර්ථික වාසි ලබා ගැනීම හා ශ්‍රී ලංකාව අපකීර්තියට පත් කිරීම මෙලෙස නීති විරෝධී ලෙස සංක්‍රමණය වන්නන්ගේ අභිප්‍රාය වී තිබෙන අතර ඒ ආකාරයෙන් ඉතා විශාල පිරිසක් නැව් හා බෝට්ටු ආධාරයෙන් ඕස්ට්‍රේලියාව බලා සංක්‍රමණය වී ඇතැයි ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n1010199</link>
    <topic>හොර ගුවන්විදුලියක්කල්පිටියෙන් අල්ලයි</topic>
    <author>කල්පිටිය සමූහ</author>
    <content>විදුලි සංදේශන නියාමන කොමිසමේ බලපත්‍රයක් නොමැතිව කල්පිටිය නගරයේ වෙළෙඳ සංකීර්ණයේ රහස් කුටියක නීති විරෝධීව පවත්වා ගෙන ගිය ද්‍රවිඩ මාධ්‍ය ගුවන් විදුලි මධ්‍යස්ථානයක් ඊයේ (18) දහවල් කල්පිටිය පොලිසිය මගින් සොයා ගෙන ඇත.‘ශිඛරන්’ හෙවත් කඳුමුදුන නම් මේ ගුවන් විදුලි සේවයට අයත් ට්‍රාන්ස්මීටරයක්, ශබ්ද පරිපාලන උපකරණ, අධිබල ඇන්ටෙනාවක්, මයික් දෙකක්, හෙඩ්ෆෝන් දෙකක්, ලැප්ටොප් පරිගණකයක්, සී. ඩී. තැටි 14 ක්, මුදල් රුපියල් හාරදහසක් සමග සැකකරුවන් දෙදෙනෙකු ද පොලිසිය මගින් අත් අඩංගුවට ගෙන ඇත.මේ ගුවන් විදුලි සේවය කල්පිටිය නගරයේ කිලෝමීටර පහළොවක් දුරට විකාශනය සිදු කර ඇති අතර එෆ්. එම්. (96.1 – 96.2) අතර ප්‍රමාණය සිදුවී ඇත. කල්පිටිය නගරයේ ව්‍යාපාරිකයින් රැසකගෙන් වෙළෙඳ දැන්වීම් ලබාගෙන ඇති අතර එම වෙළෙඳ දැන්වීම් සඳහා රුපියල් දහසේ සිට ඉහළට අය කිරීම් සිදු කර ඇත.අත්අඩංගුවට පත් එක් සැකකරුවකු ආලංතුඩාව කල්මුණකුඩි අවතැන් කඳවුරේ මුස්ලිම් ජාතික තරුණයෙකි. අනෙක් සැකකරු මදුරන්කුලිය විරුනෝඩේ පදිංචි මුස්ලිම් ජාතික තරුණයෙකි. මේ ගුවන් විදුලි සේවයේ හිමිකරු වවුනියාවේ පදිංචි ද්‍රවිඩ ජාතිකයකු බැව් ප්‍රශ්න කිරීම් වලදී අනාවරණය වී ඇත. සැකකරුවන් පුත්තලම දිසා අධිකරණයට ඉදිරිපත් කිරීමට නියමිතය. කල්පිටිය පොලිස් ස්ථානාධිපති ලක්ෂ්මන් රංවලආරච්චි මහතාගේ මෙහෙයවීමෙන් පොලිස් සැරයන් රත්නායක, පොලිස් කොස්තාපල්වරුන් වන චන්ද්‍රසිරි දීපශාන්ත, නාලක, අත්තනායක මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n10101910</link>
    <topic>රන්ජන් රාමනායකට ඇප</topic>
    <author>සමන්ති වීරසේකර</author>
    <content>විවාහ පොරොන්දු දී රුපියල් ලක්ෂ 10ක මුදල් වංචා කළ බව කියන සිද්ධිය සම්බන්ධයෙන් රක්ෂිත බන්ධනාගාර ගත කැර සිටි රන්ජන් රාමනායක මහතා රුපියල් 25,000ක මුදල් ඇප සහ රුපියල් ලක්ෂ 5 බැගින් වූ ශරීර ඇප දෙකක් මත මුදාහරින ලෙස මහනුවර අතිරේක මහේස්ත්‍රාත් තනූජා ජයතුංග මහත්මිය ඊයේ (18දා) නියෝග කළාය.මෙයට අමතරව, රන්ජන් රාමනායක මහතාට විදේශ ගතවීමට අවශ්‍ය නම් ඒ පිළිබඳව අධිකරණයට දැනුම් දීම අනිවාර්යයෙන් සිදුකළ යුතු බවද, යම් හෙයකින් පැමිණිලිකාරියට කිසියම් වූ තර්ජනයක් කළ බවට සනාථ වුවහොත් ඇප දීම අත්හිටුවා යළි බන්ධනාගාර ගත කරන බවද, ඇප කොන්දේසි දක්වමින් අතිරේක මහේස්ත්‍රාත්වරිය ප්‍රකාශ කළාය.මහනුවර විශේෂ අපරාධ විමර්ශන ඒකකය මගින් ඉකුත් 14දා අත්අඩංගුවට ගත් රංජන් රාමනායක මහතා ඊට පසුදින මහනුවර අතිරේක මහේස්ත්‍රාත් අධිකරණය වෙත ඉදිරිපත් කරනු ලැබීය. ඇප ලබාදීම පිළිබඳ අදාළ අධිකරණ තීන්දුව 18 දින ලබාදෙන බව ප්‍රකාශ කළ මහේස්ත්‍රාත්වරිය, එදින සිට රාමනායක මහතා රක්ෂිත බන්ධනාගාර ගත කෙළේය.බෝගම්බර බන්ධනාගාරයේ රඳවා සිටි රාමනායක මහතා, මහනුවර විශේෂ අපරාධ විමර්ශන ඒකකයේ උප පොලිස් පරීක්‍ෂක ටී. ජී. විජේකෝන් මහතා විසින් ඊයේ (18) පෙරවරුවේ අධිකරණය වෙත ඉදිරිපත් කරනු ලැබීය.රන්ජන් රාමනායක මහතා වෙනුවෙන් ජ්‍යෙෂ්ඨ නීතිඥ සී. ගලප්පත්ති, දිනේෂ් දොඩම්ගොඩ, මනීෂ සෙනෙවිරත්න, ධම්මික අපොන්සු, ජගත් පීරිස්, අශෝක සේනසිංහ, රුක්ෂාන් ලෙනෝරා සහ සුජිත් කාරියවසම් යන නීතිඥවරු පෙනී සිටියහ.මහනුවර විශේෂ අපරාධ විමර්ශන අංශයේ ස්ථානාධිපති පොලිස් පරීක්‍ෂක ඉන්දුල ඇතුලත්මුදලි මහතාගේ මෙහෙයවීමෙන් වැඩිදුර පරීක්‍ෂණ පැවැත්වේ.රන්ජන් රාමනායක මහතාගේ තීන්දුව ලබාදෙන අවස්ථාවේ, මහනුවර අතිරේක මහේස්ත්‍රාත් අධිකරණය වෙත එක්සත් ජාතික පක්‍ෂයේ නියෝජ්‍ය නායක කරු ජයසූරිය, එ. ජා. ප. මහලේකම් තිස්ස අත්තනායක, එ. ජා. ප. පාර්ලිමේන්තු මන්ත්‍රී ලක්ෂ්මන් කිරිඇල්ල යන මහත්වරු පැමිණ සිටියහ. ;දසැ. 1 වැනිදා නඩුව යළි විභාගවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n10101911</link>
    <topic>සක්විති ඇතුළු 4දෙනාතවදුරටත් රිමාන්ඩ්</topic>
    <author>මානෙල් පුෂ්ප කුමාරි</author>
    <content>රු.කෝටි 105කට අධික මුදලක් වංචා කරන ලදැයි රිමාන්ඩ් කර සිටින සක්විති රණසිංහ ඇතුළු සිව් දෙනා තවදුරටත් රිමාන්ඩ් භාරයේ තැබීමට නුගේගොඩ වැඩබලන මහේස්ත්‍රාත් තිස්ස විජේරත්න මහතා නියම කළේය.21 වැනි සැකකරුගෙන් නැවත ප්‍රකාශයක් ගැනීමටද අපරාධ පරීක්ෂණ දෙපාර්තමේන්තුවට අවසර දුන්නේය. ලබන නොවැම්බර් 01 තෙක් මෙසේ තවදුරටත් රිමාන්ඩ් කෙරුණේ අභය රණසිංහ මුදියන්සේලාගේ චන්දන වීරකුමාර රණසිංහ හෙවත් සක්විති රණසිංහ (1) සහ ඔහුගේ බිරිය කුමාරි අනුරාධිනී (2) තරංග නයනජිත් අමරසිරි (21) පී. සුදත් ප්‍රියන්ත (23) යන සැක සිව් දෙනාය.දැනට ඇප මත මුදා හැර සිටින සියලු සැක පුද්ගලයන්ට ලබන මස 01 දා අධිකරණය හමුවේ පෙනී සිටිය යුතු බවට දන්වා නොතීසි නිකුත් කිරීමටද නියම විණි.21 සහ 23 සැකකරුවන් ඇප මත මුදා හරින ලෙස නීතිඥවරුන් කළ ඉල්ලීමක් පිළිබඳව රහස් පොලිසිය දැක්වූ කරණු සැලකිල්ලට ගත් අධිකරණය එම ඉල්ලීම ප්‍රතික්ෂේප කළේය. මෙහිදී රහස් පොලිසිය වැඩිදුර වාර්තාවක් අධිකරණයට ඉදිරිපත් කරමින් 21 වැනි සැකකරුගෙන් තවදුරටත් ප්‍රශ්න කර තොරතුරු ලබා ගත යුතු බව සඳහන් කරමින් බන්ධනාගාර නිලධාරියකු ඉදිරියේ එම ප්‍රකාශය ලබා ගැනීමට අවසර දෙන ලෙස ඉල්ලා සිටියේය.සක්විති ආයතනයේ තැන්පත්කරුවන් කීප දෙනකු තැන්පත් කිරීමට එහි සේවකයකු වන (21) සැකකරුටදී ඇති රුපියල් ලක්ෂ එකොලහක (11,00,000) මුදල ඔහු ආයතනයට බාර නොදී ඇතැයිද සඳහන් කළ පොලිසිය එම මුදල මෙතෙක් සොයා ගැනීමට නොහැකි වූයේ යැයිද ඒ පිළිබඳව තවදුරටත් පරීක්ෂණ පවත්වන බවද කියා සිටියේය.සක්විති පවුල නැවතී සිටි ඇඹුල්දෙණියේ කුලී නිවසේ දේපළ කීපයක් සොරා ගැනීමේ සිද්ධිය සම්බන්ධයෙන් සිරිල්ගේ නිලූක ප්‍රේම කුමාර ඇතුළු අනුරාධිනී මුද්‍රණාල සේවකයන් සය දෙනකු දන්නා බවට තොරතුරු හෙළි වී ඇතත් ඔවුන් සය දෙනා දැනට පදිංචිව සිටින නිවැරැදි ස්ථාන සොයා ගැනීම පිළිබඳ තවදුරටත් පරීක්ෂණ පවත්වන බවද අධිකරණයට දැන්වීය.සක්විති යුවළ අත් අඩංගුවට ගත් පසු මෙතෙක් කර ඇති පරීක්ෂණ පිළිබඳ උද්ධෘත පසුගිය 7 වැනිදා නීතිපති දෙපාර්තමේන්තුව වෙත ඉදිරිපත් කළ බව සඳහන් කළ පොලිසිය ඉදිරි නඩු කැඳවීම් දිනයේදී ඇප මත මුදා හැර සිටින සියලු සැකකරුවන් අධිකරණයට කැඳවන ලෙසද ඉල්ලා සිටියේය.සුනීතා නානායක්කාර, වසන්ත රණසිංහ, ජ්‍යෙෂ්ඨ නීතිඥ විදුර පී. මංචනායක, ශ්‍යාමා චන්ද්‍රසේන යන නීතිඥ මහත්ම මහත්මීන් සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n10101912</link>
    <topic>නැති පෝෂ්‍ය පදාර්ථ මවා පෙන්වන ආහාර දැන්වීම් තහනම්</topic>
    <author>සන්ධ්‍යා කරුණාරත්න</author>
    <content>ආහාරවල නොමැති පෝෂ්‍ය පදාර්ථ (සංඝටක) මවා පෙන්වා පාරිභෝගිකයන් නොමඟ යවන වෙළඳ දැන්වීම් ප්‍රචාරය තහනම් කෙරේ.එවැනි බොරු දැන්වීම් තිහකට වැඩි ප්‍රමාණයක් තහනම් කිරීමට සෞඛ්‍ය අමාත්‍යාංශය කටයුතු කරයි.මෙම වෙළඳ දැන්වීම් හා ලේබල් තහනම් කිරීමට කටයුතු කර ඇත්තේ උපදේශාත්මක කමිටුවේ වෙළෙඳ ප්‍රචාරණය සහ ලේබල්කරණය පිළිබඳ අනු කමිටුවයි.පාරිභෝගික ජනතාව ආරක්ෂා කිරීම මෙම වැඩසටහනේ අරමුණ බව සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n10101913</link>
    <topic>දහම් පාසල් ගුරුවරුන්පුරප්පාඩු ඇති පාසල්වලබුද්ධාගම ඉගැන්වීමට</topic>
    <author>දයා පෙරේරා</author>
    <content>දෙදහස් හයසියවැනි සම්බුද්ධ ජයන්තිය නිමිත්තෙන් දහම් පාසල් ගුරුවරුන් පුරප්පාඩු අනුව රජයේ පාසල්හි බුද්ධ ධර්ම ගුරුවරුන් ලෙස ලබන වසරේ බඳවා ගැනීමට රජය තීරණය කර ඇති බව අධ්‍යාපන ඇමැති බන්දුල ගුණවර්ධන මහතා කියයි.මහ නාහිමිවරුන් ප්‍රමුඛ 2600 වැනි බුද්ධ ජයන්ති ජනාධිපති කාර්යසාධක බලකායේ ඉල්ලීමක් අනුව ජනාධිපති මහින්ද රාජපක්‍ෂ මහතා කැබිනට් පත්‍රිකාවක් ඉදිරිපත් කරන ලද බවත් ඇමැතිවරයා පැවැසීය. අධ්‍යයන පොදු සහතිකපත්‍ර උසස් පෙළ විභාගයත්, දහම් පාසල් බෞද්ධ ධර්මාචාර්ය විභාගයත් සමත්ව දැනට දහම් පාසල්හි උගන්වන ගුරුවරුන්ට මෙම ගුරු පත්වීම් ලබා දෙන බව ඇමැතිවරයා කීය.බුද්ධ ධර්ම ගුරුවරුන් ලෙස බඳවා ගන්නා මේ පිරිසට ගුරු පුහුණුව ලබා දීමෙන් පසු ස්ථිර ගුරු සේවයට ඇතුළත් කර පාසල්වලට පත් කරන බවත් ඇමැතිවරයා පැවැසුවේය.ඇමැතිවරයා එසේ පැවැසුවේ අධ්‍යාපන අමාත්‍යාංශයේදී ඊයේ (18) සවස පැවැති මාධ්‍ය හමුවේදී ය. එම අවස්ථාවට අධ්‍යාපන අමාත්‍යාංශයේ ලේකම් අනිල් එම්. සිරිසේන, විභාග කොමසාරිස් ජනරාල් අනුර එදිරිසිංහ සහ අධ්‍යාපන ප්‍රකාශන කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහත්වරුන් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=n10101914</link>
    <topic>රිලවුන්ටත්ප්‍රවාහන පහසුකම්</topic>
    <author>නිරූෂි විමලවීර</author>
    <content>බදුල්ල දිස්ත්‍රික් ගොවි මහතුන්ට විශාල තර්ජනයක්ව ඇති රිලවුන් අල්ලා මාදුරුඔය රක්ෂිතයට ප්‍රවාහනය කිරීම සඳහා නවීන රථයක් මිලදී ගැනීමට රජය තීරණය කර ඇත.මේ සඳහා වැය වන මුදල රුපියල් ලක්ෂ 56කි. රිලවුන් තුන්දහසක් පමණ බදුල්ල දිස්ත්‍රික්කය පුරා සැරිසරන බවත් මේ හේතුවෙන් දිස්ත්‍රික්කයේ වගාවලට හා නිවැසියන්ට විශාල අලාභහානි වලට මුහුණ දීමට සිදුව ඇති බවත්, වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා ප්‍රකාශ කෙළේ ය.ජනතා ඉල්ලීම අනුව පසුගියදා ප්‍රදේශයේ රිලවුන් අල්ලා වන රක්ෂිතවලට මුදා හැරීමේ වැඩපිළිවෙළක් ආරම්භ කළ බව කී ඇමැතිවරයා රිලවුන් ප්‍රවාහනය සඳහා සුදුසු රථයක් නොතිබීමෙන් එහි දී රිලවුන් කිහිප දෙනෙකු මිය ගිය බවත් එහෙයින් රිලවුන් ප්‍රවාහනයට සුදුසු රථයක් මිලදී ගැනීමට රජය පියවර ගත් බවත් කීවේ ය.බදුල්ල දිස්ත්‍රික් රිලා ප්‍රශ්නය විසඳීම සඳහා රජය මේ රථය යොදා ගන්නා බවද පංශු වෛද්‍යවරයෙක් හා ප්‍රාදේශීය ලේකම් කාර්යාල නිලධාරියෙක් එහි අධීක්ෂණය සඳහා යොදන බවද ඇමැතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=r1010191</link>
    <topic>පැල්පොළ ශ්‍රී සුමනාරාමයේ පැරැණි සිතුවම්-පිළිම විනාශයි</topic>
    <author>හල්තොට සමූහ විනීතා මානෙල් ගමගේ</author>
    <content>වසර 90 ක් පමණ පැරණි මිල්ලනිය ශාසනාරක්ෂක බල ප්‍රදේශයේ පැල්පොළ-මුඩගමුව ශ්‍රී සුමනාරාම විහාරස්ථානය ගරා වැටෙමින් පවතින පුද බිමකි.සංඝාවාසයක් හා ධර්මශාලා ගොඩනැගිල්ලකින් ආරම්භ වූ මේ විහාරස්ථානයේ ප්‍රධාතම අඩුපාඩුව චෛත්‍යයක් නොමැති වීමයි. සංඝාවාසයේ බිත්ති පුපුරා අබලන් තත්ත්වයේ ඇති අතර ධර්මශාලාව මේ වන විට ප්‍රතිසංස්කරණය සිදුකැර තිබේ.විහාර මන්දිරය තුළ සිතුවම් හා අඹන ලද පැරණි පිළිම කැඩි බිඳී විනාශ වෙමින් පවතින අතර අක්. 2 ක් පමණ වන විහාර භූමිය වටා ආවරණ වැටක් පවා නොමැත.ගංවතුරෙන් නිරන්තරව පීඩාවට පත්වන පැල්පොළ වැසියෝ සහන මධ්‍යස්ථානය ලෙසට ආයෝජනයට ගන්නේ් මේ ධර්ම ශාලාව බව විහාරාධිකාරී පොල්ගහගොඩ ධම්මිස්සර හිමියෝ පැවැසූහ.ධර්ම ශාලාව ඉඩකඩ නොමැති බැවින් ආපදා අවස්ථාවලදී විහාර භූමියේ කූ®ඩාරම් ඉදිකර ඉවුම් පිහුම් කටයුතු සිදු කිරීමෙන් අවතැන් වන ජනතාවට සේවාවන් සපයන බව උන්වහන්සේ තවදුරටත් පැහැදිලි කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=r1010192</link>
    <topic>බෝම්ඹුවල වී පර්යේෂණායතනය</topic>
    <author>නාගොඩ විශේෂ එන්. විජේරත්න</author>
    <content>කොළඹ සිට කිලෝමීටර් 48ක් දකුණු දෙසින් පිහිටා තිබෙන බෝම්ඹුවල ප්‍රාදේශීය වී පර්යේෂණ හා සංවර්ධන මධ්‍යස්ථානය පහතරට තෙත් කලාපයේ තිබෙන සුවිශේෂී දේශගුණික තත්ත්වය යටතේ වී වගාව සඳහා අවශ්‍ය තාක්ෂණය ලබාදෙන ප්‍රධාන ආයතනය වෙයි.1952 වර්ෂයේ දී බීජ ගොවිපළක් ලෙසින් ආරම්භ වී පසුව මෙය පර්යේෂණ මධ්‍යස්ථානයක් බවට පත්විය. 70 දශකයේ දී ප්‍රාදේශීය කෘෂිකර්ම මධ්‍යස්ථානයක් වශයෙන් එළවළු හා පලතුරු වගාවන් සම්බන්ධ පර්යේෂණ කටයුතු එහි ආරම්භ විය.එළවළු සහ පලතුරු වගාවන් සම්බන්ධ පර්යේෂණ පසුව හොරණ – කනන්විල ප්‍රදේශයට ගෙන යාමත් සමඟ 2001 වර්ෂයේ දී බෝම්ඹුවල වී පර්යේෂණ මධ්‍යස්ථානය බවට පත්විය.1978 වර්ෂයේ දී බී. ඩබ්ලිව්. 78 නමින් සිය ප්‍රථම අභිජනන වී ප්‍රභේදය හඳුන්වා දෙනු ලැබූ මේ මධ්‍යස්ථානය එදා මෙදාතුර වී ප්‍රභේද 13ක් මේ රටේ ගොවි ජනතාවට හඳුන්වා දීමට සමත් විය.මින් සමහර වී ප්‍රභේද මේ වනවිට භාවිතයෙන් ඈත්ව ගිය අතර බී. ඩබ්ලිව්. 36, බී. ඩබ්ලිව්. 363, බී. ඩබ්ලිව්. 364, බී. ඩබ්ලිව්. 267-3 සහ බී. ඩබ්ලිව්. 272 – 6 – බී යන වී ප්‍රභේද මේ වනවිට ගොවි ජනතාව අතර වඩාත් ප්‍රචලිත වී ප්‍රභේද බවට පත්ව තිබේ.පහත රට තෙත් කලාපයට සුදුසු වී වර්ග අභිජනනය කිරීම, කෘෂි රසායන භාවිතයෙන් තොර වූ සම්පූර්ණයෙන්ම කාබනික වී වගාවට අදාළ වූ කාබනික වී වගාව පිළිබඳ පර්යේෂණ සිදුකිරීම, කාබනික ද්‍රව්‍ය භාවිත කිරීම තුළින් රසායනික පොහොර භාවිතය අවම කිරීම සහ පුහුණු කටයුතු සිදුකිරීම ද මේ මධ්‍යස්ථානය මගින් සිදුකෙරෙන කාර්යයන් වේ.එමෙන්ම මීට අමතරව නිර්දේශිත වී වර්ගවල අභිජනන බීජ සාදා රජයේ ගොවිපළ සඳහා බෝ කිරීම අරමුණු කර නිකුත් කිරීම, පහතරට තෙත් කලාපයට උචිත වී ප්‍රභේදවල වී ගොවීන් අතර බෙදා දීම සඳහා වාණිජ බිත්තර වී ඬෂ්පාදනය කිරීම සංවර්ධන වැඩසටහන් ලෙස ක්‍රියාත්මක වේ.බෝම්ඹුවල ප්‍රාදේශීය වී පර්යේෂණ හා සංවර්ධන මධ්‍යස්ථානයේ ප්‍රධානි නියෝජ්‍ය අධ්‍යක්ෂ ඒ. එච්. ජී. චිත්‍රසේන මහතාගේ පරිපාලනය යටතේ පර්යේෂණ නිලධාරීන් 9 දෙනෙක්, වැඩසටහන් සහකාර සහ එවැනි උපාධිධාරි නිලධාරීන් 11 දෙනෙක්, කෘෂිකර්ම පර්යේෂණ සහකාරවරුන් 6 දෙනෙක්, කෘෂි උපදේශකවරුන් 13 දෙනෙක් සහ කම්කරුවන් 58 දෙනෙක් රාජකාරියේ යෙදී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=r1010193</link>
    <topic>කළුතර ප්‍රාදේශීය ආබාධිත පුනරුත්ථාපන පදනම නැවත නඟා සිටුවයි</topic>
    <author>මතුගම මධ්‍යම – නිමල් වීරසේන</author>
    <content>ප්‍රදේශයේ අඩු ආදායම්ලාභී පවුල් තෝරාගෙන එම පවුල්වල ජීවන තත්ත්වය වැඩිදියුණු කිරීමට විධිමත් වැඩපිළිවෙළක් දැන් ක්‍රියාත්මක කරගෙන යන බවත් කුලබේදයෙන් තොරව කරගෙන යන මේ ප්‍රජා සත්කාර කාර්යයේ එක් අවස්ථාවක් වශයෙන් අද මේ නැවත නගාසිටුවන කළුතර දිස්ත්‍රික් ආබාධිත පුනරුත්ථාපන පදනම වැදගත් වන බවත් කළුතර ප්‍රාදේශීය ලේකම් සිරිසෝම ලොකුවිතාන මහතා පැවැසීය.ඒ මහතා එසේ පැවැසුවේ කළුතර දිස්ත්‍රික් ලේකම් කාර්යාල ශ්‍රවණාගාරයේ පැවැති කළුතර ප්‍රාදේශීය ආබාධිත පුනරුත්ථාපන පදනම නැවත නඟාසිටුවීමේ රැස්වීමේදීය.ආබාධිත තත්ත්වයෙන් පසුවන අයට සෞඛ්‍ය සේවා පහසුකම් සැපයුම, වෘත්තීය පුහුණු පාඨමාලාවන් හැදෑරීමට යොමු කරවීම වැනිවූ කාර්යයන් කෙරෙහිද වැඩි අවධානයක් යොමු කරන බවද පැවැසීය.මේ අවස්ථාවට කළුතර සෞඛ්‍ය සේවා අධිකාරී පි‍්‍රයන්ත පෙරේරා කළුතර සහකාර අධ්‍යාපන අධ්‍යක්ෂ එම්. ඩී. ගුණපාල මහත්වරු ද, කළුතර සහකාර ප්‍රාදේශීය ලේකම් හා කළුතර ප්‍රදේශීය පරිපාලන ග්‍රාම සේවා නිලධාරී, සමාජ සේවා නිලධාරී, සර්වෝදය ආයතනය හා රතු කුරුස සංවිධානය (කළුතර) වෙනුවෙන් පෙනී සිටි නියෝජිත මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=r1010194</link>
    <topic>හොඳ ගතිගුණ තිබුණු දුව මට නැතිවුණා</topic>
    <author>හල්තොට සමූහ – විනීතා මානෙල් ගමගේ</author>
    <content>”අනේ අම්මෙ මගෙ වැඩ කරන්න ඉස්සෙල්ල අම්මගෙ බේත් පෙත්ත බීල ඉන්න කියල ඉස්පිරිතාලෙ හිටපු දවස් තුනේම දුව මට කිව්ව. එතරම් හොඳ ගති පැවතුම් ඇති දරුවෙක් මට නැතිවුණේ යැයි කියමින් මහදුරුපිටියේ මවක් හඬා වැලපුණාය. ඒ ඇගේ දෙවන දියණිය අකාලයේ වියෝවීම නිසාය.හුලංකීරිය ගස සමඟ ගැලවී ආ නියගල ගසේ අලය හුලංකීරිය අල යැයි සිතා ආහාරයට ගැනීමෙන් මේ අවාසනාවන්ත මරණය සිදු වී තිබේ.කරුණාමුණි රම්‍යලතා හා නම්මුනි කිත්සිරි සිල්වා දෙපළට දාව 1993 – 04 – 05 වැනි දින උපත ලැබූ ඒ දියණිය නමින් එන්. නිලූෂා පි‍්‍රයංගනීය. වැඩිමල් සොයුරිය අනූෂා (20), රෙෂිකා (13), චන්න (19), හෂිනි (6) යන සොයුරියන් තිදෙනාටත් එකම සහෝදරයාටත් මැදිව කෙළිදෙලෙන් කාලය ගත කළාය.උඩුවර කනිෂ්ඨ විද්‍යාලයේ 9 වන වසර දක්වා අධ්‍යාපනය ලැබීමෙන් අනතුරුව නිලූෂා පාසල් ගමන නතර කළේ ඇඟලුම් ආයතනයක රැකියාවකට යෑමට බලාපොරොත්තුවෙනි. තම පියාට නිවසේ ආර්ථිකය තනිවම ගොඩනඟා ගැනීමට අපහසු බව අවබෝධ කර ගත් නිසාය.සම්මුඛ පරීක්‍ෂණයට යෑම සඳහා සූදානම්ව සිටි නිලූෂා ඇඳුම් පැළඳුම් පවා පිළියෙල කර ගැනීමට කටයුතු කළාය. නමුත් ඒ සියලුම අපේක්‍ෂා බොඳ කරමින් ඇයට අනපේක්‍ෂිත අයුරින් පසුගිය 06 දා මරුවා සමඟ යන්නට සිදුවිය.රම්‍යලතා මහත්මිය මෙසේ ද කීවාය.පහුගිය 03 වෙනිදා වගේම අපි ගෙදර වැඩ කළා. මහත්තයා ළඟ තියෙන ඉඩම ශුද්ධ කරන්න ගිහිල්ල හිටියා. හිනාවෙන් සෙල්ලමෙන් අනිත් දෙන්නත් එක්ක නිලූෂා එළියෙ හිටියා. දවල් බත් කෑවට පස්සේ දුවට වමනය ගියා. ඒ ගැන අහනකොට පොල් ගහ ළඟ තිබිල හුලංකීරිය අල කෑව කියල කිව්වා.අපි එතනට ගිහින් බලනකොට ගලවපු හුලංකීරිය ගහ ළඟ නියගල ගහකුත් ගලවල තිබුණා. අපි හොරණ ඉස්පිරිතාලෙට දුවව ගෙනාවට පස්සෙ වෛද්‍යවරු බලල ප්‍රතිකාර කරල දැඩි සත්කාර ඒකකයට ඇතුළත් කළා. 6 වෙනිදා බලන්න යනකොට දුව අපිව දාලා ගිහිල්ල තිබුණා.අසල්වැසි නිවෙසක වෙසෙන ලීලාවතී නම් ආබාධිත කාන්තාවකට කවා පොවා නහවා උවටැන් කරමින් රෝද පුටුවේ තබාගෙන නිතරම පන්සල් රැගෙන යෑම ද දිනපතාම බෝධි පූජා පිංකම් සඳහා සහභාගි වීම ද නිලූෂාගේ සිරිතය. කාටත් පි‍්‍රයමනාපව හිතවත්කම් පෑ නිලූෂා දියණිය පසුගියදා මහදුරුපිටිය පවුලේ සුසාන භූමියේ මිහිදන් වුවද ඇගේ ගුණකඳ මහදුරුපිටිය පුරා පැතිරී ගිය බව සත්‍යයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=r1010195</link>
    <topic>දිවුලපිටියේ ග්‍රාමසේවා වසම් 123කබුලත් වගාව ව්‍යාප්ත කෙරේ</topic>
    <author>දිවුලපිටිය විශේෂ</author>
    <content>දිවුලපිටියේ සමෘද්ධි මහා සංගමය මගින් දිවුලපිටිය ප්‍රාදේශීය ලේකම් කොට්ඨාසයේ ග්‍රාම සේවා වසම් 123ක බුලත් වගාව ව්‍යාප්ත කිරීමට කටයුතු යොදා ඇත.මෙහි පළමු අදියර ලෙසට දිවුලපිටිය ප්‍රාදේශීය ලේකම් කොට්ඨාසයේ බටහිර බලගල්ල ග්‍රාම සේවා වසමේ අඩු ආදායම් ලාභීන් සහ සමෘද්ධි ලාභීන් 20 දෙනකු තෝරා ගෙන ඔවුන්ට පුහුණුවක් ලබාදී ඇත. එම අය දැන් බුලත් වගාව අරඹා ඇත.කඩිනමින්ම දිවුලපිටිය ප්‍රාදේශීය ලේකම් කොට්ඨාසයේ බුලත් වගාව සාර්ථකව කිරීමට කටයුතු යොදන බව දිවුලපිටිය මහා සංගමයේ කළමනාකරු ඇස්. ඒ. ආර්. පී. සුභසිංහ මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010191</link>
    <topic>ජනාධිපති රන් කුසලාන වොලිබෝල්අවසන් තරග ලබන මස හම්බන්තොට දී</topic>
    <author>ප්‍රින්ස් ගුණසේකර</author>
    <content>ඩයලොග් ජනාධිපති රන් කුසලාන වොලිබෝල් තරගාවලියේ අවසන් මහා තරග ලබන මස 17 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් හම්බන්තොට තලහගම්වාඩුව අරුණ ක්‍රීඩා පිටියේ දී පැවැත්වේ.මෙහි අවසන් පූර්ව තරග වටය එදිනට පෙරදා එම ක්‍රීඩාංගණයේ දීම පැවැත්වීමට කටයුතුª යොදා ඇත.පිරිමි අංශයේ ප්‍රථම අවසන් පූර්ව තරගයට ගම්පහ සියනෑ තරු කණ්ඩායම හා තලහගම්වාඩුව අරුණ පිල එක්වන අතර දෙවැනි අවසන් පූර්ව තරගයට නාත්තණ්ඩිය යුනයිටඩ් ක්‍රීඩා සමාජය හා කෑගල්ල දෙබෑගම රන්තරු ක්‍රීඩා සමාජය තරග වදී.පසුගිය වසරේ සූරතාව දිනාගත් සීදුව සිරිදූව ක්‍රීඩා සමාජය දිස්ත්‍රික් තරග වටයේ දීම පරාජයට පත් වීම කැපී පෙනුන සිදුවීමකි. ගම්පහ දිස්ත්‍රික් තරගවලදී සිරිදූව පිල සියනෑ තරු වෙතින් පරාජයට පත් විය. කාන්තා අංශයෙන් පසු ගිය වසරේ සූරතාව දිනාගත් කොස්වාඩිය විජය ක්‍රීඩා සමාජය ප්‍රථම අවසන් පූර්ව තරගයේ දී දෙනියාය සාන්ත මැතිව් පිල සමඟ තරග වැදීමට නියමිතය.දෙවැනි අවසන් පූර්ව තරගයේ දී රදාවාන ගෝල්ඩන් බර්ඩ්ස් හා සියඹලාගොඩ කපිල ක්‍රීඩා සමාජය තරග වදිති.තරගාවලියේ අර්ධ අවසන් පූර්ව වටය ටොරින්ටන් පෙදෙස ක්‍රීඩාංගණයේ දී නිමාවට පත් විය. රට පුරා සිටින වොලිබෝල් ක්‍රීඩක ක්‍රීඩිකාවන් තම සේවා ආයතනයෙන් බැහැර වී ඡන්දය හිමි ගම් ප්‍රදේශයේ ක්‍රීඩා සමාජයට අනිවාර්යයෙන් ම ක්‍රීඩා කළ යුතු එකම තරගාවලිය මෙය වීම විශේෂත්වයකි.එබැවින් තරගාවලිය ප්‍රාදේශීය ලේකම් කොට්ඨාස මට්ටමින් පසුගිය අගෝස්තු මාසයේ දී ආරම්භ කෙරුණි.අනතුරුව දිස්ත්‍රික් මට්ටමින් හා ජාතික මට්ටමෙන් රන් කුසලාන වොලිබෝල් තරගාවලිය ක්‍රියාත්මක කෙරුණි. මෙවර තරගාවලියට කණ්ඩායම් 6357ක් සහභාගි විය. එය මෙරට අන්තර් ක්‍රීඩා සමාජ තරගාවලියකට එක් වූ වැඩිම කණ්ඩායම් ප්‍රමාණය ද වේ.වසර 30කට පසුව උතුරු නැඟෙනහිර ප්‍රදේශවලින් ක්‍රීඩා තරගාවලියකට එක්වූ වාර්තාගත සහභාගීත්වය ද ජනාධිපති රන් කුසලාන වොලිබෝල් තරගාවලියේ දී සටහන් විය.යාපනය දිස්ත්‍රික්කයෙන් පමණක් ප්‍රාදේශීය ලේකම් කොට්ඨාස 15කින් කණ්ඩායම් 338ක් තරගාවලියට එක්වූහ. මුලතිව් හා ත්‍රිකුණාමල දිස්ත්‍රික්වලින් කණ්ඩායම් 500කට අධික ප්‍රමාණයක් මුල්වරට සහභාගි වීම මෙරට වොලිබෝල් ක්‍රීඩාවේ නව ප්‍රබෝධයකි. රාජ්‍ය පරිපාලන හා ස්වදේශ කටයුතු අමාත්‍යාංශයට වසර 40ක් පිරීම නිමිත්තෙන් ශ්‍රී ලංකා වොලිබෝල් සම්මේලනය ඩයලොග් ආයතනය සමඟ එක්ව තරගාවලිය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010192</link>
    <topic>ජාතික හොකී සූරතා මධ්‍යම පළාතට</topic>
    <author>අසෝක හිඳගොඩමාතලේ දිසා විශේෂ</author>
    <content>36 වැනි ජාතික මහා ක්‍රීඩා උළෙලේ අන්තර් පළාත් හොකී තරගාවලියේ පිරිමි සහ කාන්තා සූරතා දෙකම දිනා ගැනීමට මධ්‍යම පළාත් කණ්ඩායම් සමත් වූහ. පිරිමි අනු සූරතාවය දකුණු පළාතට ද කාන්තා අනු සූරතාව මධ්‍යම පළාතට හිමි වීම විශේෂත්වයකි.ක්‍රීඩා සංවර්ධන දෙපාර්තමේන්තුවේ සංවිධානයෙන් පසුගියදා මාතලේ එඩ්වඩ් හොකී ක්‍රීඩාංගණයේ දී සහ නන්දිමිත්‍ර ඒකනායක අන්තර් ජාතික කෘත්‍රීම හොකී ක්‍රීඩාංගණයේ දී පැවැති මෙම තරගාවලියේ දී දිවයිනේ පළාත් නවය නියෝජනය කරමින් පිරිමි කණ්ඩායම් 8ක් සහ කාන්තා කණ්ඩායම් 7ක් තරග වැදුණි.මෙම තරගාවලියේ සමාරම්භක උළෙල මධ්‍යම පළාත් ප්‍රධාන අමාත්‍ය සරත් ඒකනායක මහතාගේ සහ ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් පැවැත්විණි. සමාප්ති උළෙල සහ ජය සංකේත ප්‍රදානය උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතාගේ ප්‍රධානත්වයෙන් සිදු විය. විනිසුරු කමිටුව මගින් නම් කෙරුණු තරගාවලියේ දක්ෂතම ක්‍රීඩකයා හා ක්‍රීඩිකාව ප්‍රකාශයට පත් කිරීමට විරෝධතාවයක් මත අත්හිටුවා තිබුණි.මධ්‍යම පළාතේ උපන්, මධ්‍යම පළාතෙන් බිහි වූ එම පළාතේ පදිංචි ක්‍රීඩක ක්‍රීඩිකාවන් හැටකට අධික පිරිසක් විවිධ පළාත් කණ්ඩායම් නියෝජනය කරමින් මෙම තරගාවලියේ දී තරග වැදීම කැපී පෙනුණි. මෙවැනි තත්ත්වයක් තුළ හොකී ක්‍රීඩාව දිවයින පුරා ප්‍රචලිත කිරීමත් දක්ෂ ක්‍රීඩක ක්‍රීඩිකාවන් රට පුරා බිහි කිරීමටත් දරන උත්සහයන් සාර්ථකවේ දැයි බොහෝ දෙනෙකු විමසනු පෙනෙන්නට තිබුණි.මෙම තරගාවලියේ පිරිමි අවසන් මහා තරගයේ දී දකුණු පළාත් පිල පරදා ගෝල් 5 - 1ක ජයක් හිමිකර ගැනීමට මධ්‍යම පළාත් පිල සමත් විය. මධ්‍යම පළාත් පිල සහ බස්නාහිර පිල අතර පැවැති කාන්තා අවසන් මහා තරගයේ දී දෙපිලට නියමිත කාලය තුළ දී එකම ගෝලයක්වත් වාර්තා කිරීමට සමත් නොවිණි. පසුව ලබා දෙන ලද දඬුවම් පහරවලදී බස්නාහිර පළාත් පිල පරදා ගෝල් 4 - 3ක ජයක් ලැබීමට මධ්‍යම පළාත් පිල සමත් විය.පිරිමි තෙවන ස්ථානය සඳහා වයඹ සහ සබරගමුව පළාත් අතර පැවැති තරගයේ දී දඬුවම් පහරවලදී ජයග්‍රහණය තීරණය කෙරුණි. එහි දී ගෝල් 4 - 3ක ජයක් වයඹ පළාත් පිලට හිමි විය. සමන් ජයලත් ජයග්‍රාහි වයඹ පිල මෙහෙය වීය. කාන්තා තෙවන ස්ථානය සඳහා ඌව සහ සබරගමුව පළාත් අතර පැවැති තරගය ගෝල් 1 - 1 ලෙස සම දක්ෂතා දක්වමින් නිමා විය. පසුව ලබා දෙන ලද දඬුවම් පහරවලදී ගෝල් 3 - 2ක ජයක් සබරගමුව පළාත් පිලට හිමි විය. මහේෂි සකුරා ජයග්‍රාහි පිල මෙහෙය වූවා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010193</link>
    <topic>විටාලී ලෝක බොක්සිං කිරුළ දිනයි</topic>
    <author/>
    <content>අමෙරිකානු ප්‍රතිවාදී ක්‍රීඩක ෂැහොන් බ්‍රිග්ස් ලකුණු 120 – 107, 120 – 107 සහ 120 – 105 වශයෙන් පරාජයට පත් කළ යුක්රේනයේ විටාලි ක්ලිට්ස්ච්කෝ ලෝක බොක්සිං කවුන්සිලයේ හෙවිවේට් කිරුළ රැක ගැනීමට සමත් විය.ක්‍රීඩාවෙන් සමුගෙන වසර 4කට පසුව 2008 වසරේදී නැවත බොක්සිං පිටියට පිවිසි 39 හැවිරිදි ක්ලිට්ස්ච්කෝ 2008 වසරේ නයිජීරියාවේ සැමුවෙල් පීටර් පරාජය කරමින් ලෝක බොක්සිං කවුන්සිලයේ හෙවිටේ කිරුළ ජයගත් අතර, එතැන් පටන් නොකඩවා 3 වැනිවරටත් එම කිරුළ දිනා ගත්තේය.“මම ලුවිස් හා ෆෝර්මන් සමඟ තරග වැදී තිබෙනවා. මේ තරගයේදී මම උපරිම මට්ටමෙන් ක්‍රීඩා කළා. නමුත් විටාලි ඉතා ඉක්මන් ලෙස පහර දෙන්නෙක්. ඔහුගේ පහරවල් ඉතා ප්‍රබලයි. ඔහු විශිෂ්ට ක්‍රීඩකයෙක්” 38 හැවිරිදි බ්‍රිග්ස් පරාජයෙන් අනතුරුව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010194</link>
    <topic>ශ්‍රී ලංකාවට ලෝක වුෂු තරගාවලියේ දී රිදී පදක්කම් 2 ක්</topic>
    <author>ෆවුස් මොහොමඩ්</author>
    <content>චීනයේ ෂියැං හීී පැවැත්වෙන 4 වැනි සම්ප්‍රදායික ලෝක වුෂු සූරතාවලියේ දී රිදී පදක්කම් 2 ක් හා ලෝකඩ පදක්කම් 7 ක් දිනා ගැනීමට ශ්‍රී ලංකාව සමත් විය.නාවික හමුදාවේ තුසිත විජේරත්න හා විශාඛා විදුහලේ නිෂාදි පෙරේරා රිදී පදක්කම් දිනූ අතර විජේරත්නට ඔහුගේ තරග ඉසව්වේ රන් පදක්කම අහිමිවූයේ එක් ලකුණකින් ය.රටවල් 83 ක ක්‍රීඩක ක්‍රීඩිකාවෝ 2500 කට අධික සංඛ්‍යාවක් තරග වදින මේ සූරතාවලියේ ශ්‍රී ලංකාව සහභාගි වන තවත් තරග ඉසව් 4 ක් අද (19) පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010195</link>
    <topic>මහනුවර පාපන්දු සංගමය විසුරුවයි</topic>
    <author>නිහාල් ජයවර්ධන</author>
    <content>මහනුවර පාපන්දු සංගමය වහා විසුරුවා හැර නව නිලවරණයක් පැවැත්වීමට තීරණය කෙරේ.දැනට අක්‍රීය තත්ත්වයේ පවතින මෙම පාපන්දු සංගමයේ වගකිව යුතු නිලධාරීන් කැඳවා නිදහසට කරුණු විමසා එම තීරණය ගන්නා බව ශ්‍රී ලංකා පාපන්දු සම්මේලනයේ සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා පැවැසීය.පසුගියදා මහනුවර දිසා ලේකම් කාර්යාලීය ශ්‍රවණාගාරයේ දී ඒ මහතාගේ මූලිකත්වයෙන් එම ලීගයේ සාමාජිකයන් සමඟ පැවැත්වූ විශේෂ සාකච්ඡාවකින් පසු ඒ මහතා එම තීරණයට එළඹිනි. වසර ගණනාවක් අක්‍රීයව පැවැතියේ යැයි පැවසෙන මෙම ලීගයේ මේ වන විට නිළ තල දරණ සභාපති, ලේකම් හෝ භාණ්ඩාගාරික යන කිසිවකු මෙම සාකච්ඡාව සඳහා පැමිණ නොසිටීමද විශේෂත්වයකි.ශ්‍රී ලංකාවේ පාපන්දු ක්‍රීඩාව ආසියානු මට්ටමට වර්ධනය කොට විධිමත් ජාතික කණ්ඩායමක් නිර්මාණය කිරීම තමාගේ අරමුණ බව වීරසේකර මහතා පැවැසීය.පැමිණි සිටි සාමාජිකයන් තම ලීගයේ ගැටලු සභාපතිවරයා වෙත ඉදිරිපත් කළ අතර ඒවා විසදීමට කඩිනම් පියවර ගන්නා බවද ඒ මහතා වැඩිදුරටත් කීය.මධ්‍යම පළාතේ නියෝජ්‍ය පොලිස්පති පූජිත් ජයසුන්දර, ක්‍රීඩා අමාත්‍යාංශයේ සහකාර කී‍්‍රඩා ලේකම් එන්. කේ අබේසිංහ සහ ජාතික පාපන්දු සම්මේලනයේ ජෝශප් ශාන්ත කුමාර යන මහත්වරුන් ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010196</link>
    <topic>රණවිරු සෙවණ පිලටක්‍රිකට් සූරතාවක්</topic>
    <author/>
    <content>ශ්‍රී ලංකා දෘශ්‍යාබාධිතයන්ගේ සංගමය මෙහෙයවනු ලැබූ ඩිල්මා අභියෝගතා කුසලාන ක්‍රිකට් තරගාවලියේ අවසන් මහා තරගයේදී මොනරාගල සුභාග්‍යා පිල කඩුලු 2 කින් පරාජයට පත් කළ රණවිරු සෙවණ කණ්ඩායම පිට පිට දෙවැනි වතාවටත් සූරතාව හිමි කර ගැනීමට සමත් විය. සුභග්‍යා පිල 226 (ඕවර 26)නුවන් තුරංග 70, සුරංග සම්පත් 58 (රුවන් කරුණාතිලක 19 / 2, රංජිත් ජයරත්න 29 / 2)රණවිරු සෙවණ පිල 227 කඩුලු 8 යි (ඕවර 29) සමන් කුමාර 34, රංජිත් ජයරත්න 28, රුවන් කරුණාතිලක 72 (සුරංග සම්පත් 34 / 2).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010197</link>
    <topic>ආධුනික කැරම් තරගාවලිය 24දා</topic>
    <author/>
    <content>ආර් ඇන්ඩ් ආර් ක්‍රීඩා සමාජය තුන්වන වරට මෙහෙයවනු ලබන දීප ව්‍යාප්ත ආධුනික කැරම් තරගාවලිය ඔක්තෝබර් 24 වන දින ශශ්‍රී ලංකා කැරම් සංගම් මූලස්ථානයේදී පැවැත්වේ. ජයග්‍රාහකයින්ට රුපියල් 10000ක් රුපියල් 5000ක් හා රුපියල් 3000 ක් බැගින් මුදල් ත්‍යාග හා කුසලාන පිරිනමනු ලැබේ. ඔක්තෝම්බර් 23 වනදිනට පෙර පහත දුරකථන අංකයන් අමතා ලියාපදිංචි විය යුතුයි. එල්. සී. රණතුංග - 0776220309, රෝහිණී මතායස් 0115511530.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010198</link>
    <topic>මවුබිමට ආලෝකයක් සේමකඳුරටට ආඩම්බරයක් වූමංජුට හරසර අදයි</topic>
    <author>ඉන්දික පොල්කොටුව</author>
    <content>වසර හැත්තෑ දෙකක මෙරට බොක්සිං ඉතිහාසයේ ශ්‍රී ලාංකීය නාමය ජාත්‍යන්තරය හමුවේ රන් අකුරින් සනිටුහන් කරන්නට කන්දඋඩරටින් බිහිවූ සුපිරි ක්‍රීඩක මංජු වන්නිආරච්චි හට පසුගිය 13 වැනිදා හැකි විය. මව්බිමට අතිමහත් ගෞරවයක් ලබාදෙමින් 19 වෙනි පොදුරාජ්‍ය මණ්ඩලීය ක්‍රීඩා උළෙලේ දී මව්බිම රනින් සැරසූ මංජු වන්නිආරච්චි හට බොක්සිං ක්‍රීඩාවේ අත්පොත තබන්නට මඟ විවරවූයේ මහනුවර විද්‍යාර්ථ විද්‍යාලය හරහා ය.1979 දෙසැම්බර් 02 වැනි දින උපත ලැබූ මංජුල දිනේෂ් කුමාර වන්නිආරච්චි 1986 වසරේ දී පමණ මහනුවර විද්‍යාර්ථ විදුහලේ එවකට පැවැති නිවාසාන්තර මලල ක්‍රීඩා උත්සවයක දී විවිධ ඇඳුම් තරගය සඳහා බොක්සිං ක්‍රීඩකයකු ලෙස සහභාගිවූ අතර, එවකට වයස අවුරුදු හතක් පමණ වූ මංජු මතු යම් දවසක ලෝක පූජිත බොක්සිං ක්‍රීඩකයකු වේයැයි කවුරුත් එදා නොසිතන්නට ඇත.දස හැවිරිදි වියේදී බොක්සින් ක්‍රීඩාවට අවතීර්ණ වූ මංජු හට එහි අත්පොත තැබූවේ බොක්සිං පුහුණුකරු ලාල් අමුණුගම මහතා ය.1991 දී පළමුවරට එල්. වී. ජයවීර පාසල් බොක්සිං තරගාවලිය සඳහා මුහුණදුන් මංජු ඉන් ජය ලබමින් තමන් පාසල් වියේ මුහුණදුන් සියලු තරගවලින් ජය ලැබීමට තරම් වාසනාවන්ත විය.ජාතික හා ජාත්‍යන්තර තලයට ක්‍රීඩකයන් විශාල පිරිසක් දායාද කළ මහනුවර විද්‍යාර්ථ විද්‍යාලය ඔහුගේ ක්‍රීඩා ගමනට ආලෝකය වූ බව නොරහසකි. 1993 වසරේ පැවැති “ස්ටබ්” කුසලාන බොක්සිං තරගාවලියට සහභාගිවූ මංජු ඇතුළු විද්‍යාර්ථ බොක්සිං ක්‍රීඩකයන් කිසිදා නොබිඳිය හැකි වාර්තාවක්ද තැබීය.එනම් එම කුසලානය සඳහා සහභාගි විය හැකි උපරිම ක්‍රීඩකයන් ප්‍රමාණය වන ක්‍රීඩකයන් අට දෙනාම එහි ජයග්‍රහණ හිමි කැර ගැනීමය. බොක්සිං ක්‍රීඩාව තුළින් ඉහළටම පැමිණි මංජු කිසි කලෙක අධ්‍යාපන කටයුතු අඩපණ කරගත් සිසුවෙකු නොවීය. 1990 වසරේදී පහ වසර ශිෂ්‍යත්වය ඉහළින්ම සමත් වූ ඔහු අධ්‍යාපන කටයුතුවලින් ද ඉහළ දක්ෂතා පෙන්වීම වත්මන් පාසල් ක්‍රීඩකයන්ටද ආදර්ශයක් ලබාදුන්නේ ය.ඔහු 1990 දශකයේ විද්‍යාලයෙන් බිහිවූ සුපිරිතම ක්‍රීඩකයකි. එම යුගයේ ඔහුගේ නමත් තිළිණ පියදාස (ටේබල් ටෙනිස්) ගේ නමත් විද්‍යාලය තුළ රැව් පිළිරැව් දුනි.පාසල් වියේදීම ජාත්‍යන්තර තරග රැසකට මුහුණදුන් මංජු ඉන් කිසි ලෙසකින්වත් උඩඟු නොවීය. ඔහු තුළ තිබූ නිහතමානීත්වය, විනයගරුක බව හා කැපවීම ඔහු මේ දක්වා ආ ගමනට හේතුවන්නට ඇත.මංජු බොක්සිං ක්‍රීඩාවට පිවිසි දිනයේ සිට විදුහලෙන් සමුගන්නා තෙක් විද්‍යාලයේ ක්‍රීඩා භාර ආචාර්යවරයා ලෙස කටයුතු කළ ඩබ්ලිව්. ඩී. ඕ. විජේවංශ මහතා මෙන්ම බොක්සිං පුහුණුකරු ලාල් අමුණුගම මහතාද ඔහුගේ ක්‍රීඩා දිවියට ආලෝකය උදා කළහ.19 වැනි පොදුරාජ්‍ය මණ්ඩලීය ක්‍රීඩා උළෙලේදී මංජු මව්බිම රනින් සරසන විට මෙරට ක්‍රීඩා අමාත්‍යවරයා වන සී. බී. රත්නායක මහතා හා මංජුගේ පුහුණුකරු හර්ෂ කුමාර යන දෙදෙනා විද්‍යාර්ථ ආදි සිසුන් දෙපළක්වීම විද්‍යාර්ථ විදුහලට අභිමානයක් ගෙන දෙයි.“දේශපේ‍්‍රමි අභිමාන සුපූජිත වීර සිසුන් බිහිවේවා” යන විද්‍යාර්ථ පාසල් ගීතයේ තේමාව යථාර්ථයක් කළ මංජු වන්නිආරච්චි හට 2012 ඔලිම්පික් උළෙලේ දී ද ලක්මව රනින් සරසන්නට වරම් ලැබෙනු ඇතැයි මුළු රටේම විශ්වාසය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=s1010199</link>
    <topic>වොලිබෝල් පිරිමි සූරතාව ගුවන් හමුදාවට</topic>
    <author>මහරගම විශේෂවේහැල්ලේ පියතිලක</author>
    <content>ජාතික තරුණ සේවා සභාව, යෞවන කටයුතු අමාත්‍යාංශය හා ශ්‍රී ලංකා යෞවන සමාජ සම්මේලනය ඒකාබද්ධව සංවිධානය කරන ලද 26 වන තරුණ සේවා රූපවාහිනී සුපර් ලීග් වොලිබෝල් අභියෝගතා තරගාවලියේ සූරතා (පිරිමි) ශ්‍රී ලංකා ගුවන් හමුදා කණ්ඩායම සහ (කාන්තා) ජාතික තරුණ සේවා සභා කණ්ඩායම හිමි කර ගනිති.මෙම තරගාවලියට පිරිමි කණ්ඩායම් 52 ක් සහ කාන්තා කණ්ඩායම් 28 ක් සහභාගි වූහ. මෙම තරගාවලියේ විශේෂත්වය වූයේ උතුරු නැගෙනහිර නියෝජනය කරමින් කණ්ඩායම් ඉදිරිපත් වීමයි.අවසන් මහා තරගවලට කාන්තා අංශයෙන් ජාතික තරුණ සේවා සභා කණ්ඩායමත් මාවතගම කැෂුවලයින් කණ්ඩායම සහ පිරිමි අංශයෙන් ශ්‍රී ලංකා ගුවන් හමුදාව සහ ශ්‍රී ලංකා නාවික හමුදාව සුදුසුකම් ලැබූහ.පෙරේදා රාත්‍රියේ මහරගම තරුණ මධ්‍යස්ථාන ගෘහස්ථ ක්‍රීඩාගාරයේ පැවැති තරගයේදී ක්‍රීඩා වාර පහෙන් පිට පිට තරග වාර තුනක් ජයග්‍රහණය කළ ජාතික තරුණ සේවා සභා කණ්ඩායම 2010 තරුණ සේවා - රූපවාහිනි කාන්තා සූරතාව හිමි කර ගත්තාය.පිරිමි තරගයේදී ක්‍රීඩා වාර පහේදී 25 – 20, 23 – 25, 25 – 17 හා 25 – 15 වශයෙන් ලකුණු වාර්තා කළ ශ්‍රී ලංකා ගුවන් හමුදා පිල සූරතාව හිමි කර ගත්තේය.කාන්තා අංශයේ අනු සුරතාව මාවතගම කැෂුවලයින් කණ්ඩායමටත් තෙවන ස්ථානය ශ්‍රී ලංකා යුද හමුදා පිලටත් හිමි විය.පිරිමි අංශයෙන් අනුසූරතාව ශ්‍රී ලංකා නාවික හමුදා කණ්ඩායම හිමි කර ගත් අතර තෙවන ස්ථානය ජාතික තරුණ සේවා පිලත් සිව් වැනි ස්ථානය ශ්‍රී ලංකා යුද හමුදා පිලත් හිමි කර ගත්තේය.කාන්තාසූරතාව තරුණ සේවා රු. 150000 යි. අනු සූරතාව මාවතගම කැෂුවලයින් රු. 100000 යි. තෙවන ස්ථානය ජාතික තරුණ සේවා සභාව රු. 50000 සිව් වන ස්ථානය ශ්‍රී ලංකා යුද හමුදාව රු. 25000 යි.පිරිමිසූරතාව - ශ්‍රී ලංකා ගුවන් හමුදාව රු. 150000 යි.අනුසූරතාව - ශ්‍රී ලංකා නාවික හමුදාව රු. 100000 යි.තෙවන ස්ථානය - ශ්‍රී ලංකා යුද හමුදාව රු. 50000 යි.දක්ෂතම ක්‍රීඩකයා (ශ්‍රී ලංකා ගුවන් හමුදාවේ) තිලංග රුක්ෂාන් රු. 100000 ක් දක්ෂතම ක්‍රීඩිකාව (තරුණ සේවා) මධුෂිකා රත්නසිරි රු. 100000 කි.දක්ෂතම ක්‍රීඩකයින්දක්ෂතම පන්දු පිරිනමන්නා සුදේශ් චමිල (නාවික) දක්ෂතම පන්දු ලබාගන්නා නුවන් චාමික (ගුවන්) දක්ෂතම පන්දු ඔසවන්නා කසුන් චතුරංග (නාවික) දක්ෂතම ප්‍රහාරක නිර්මාල් චතුරංග (ගුවන්) දක්ෂතම වළක්වන්නා එම්. රිනෝකි (ගුවන්) හා දක්ෂතම පිටිය රකින්නා ධනුෂ්ක උදයංග (නාවික) ත්‍යාග ප්‍රදානෝත්සවය යෞවන කටයුතු ඇමැති ඩලස් අලහප්පෙරුම මහතාගේ ප්‍රධානත්වයෙන් පැවැති අතර ශ්‍රී ලංකා වොලිබෝල් සංගමයේ සභාපති හා රාජ්‍ය පරිපාලන නියෝජ්‍ය ඇමැති ඩිලාන් පෙරේරා, ආර්ථික ප්‍රවර්ධන නියෝජ්‍ය ඇමැති රංජිත් සියඹලාපිටිය, බස්නාහිර ක්‍රීඩා ඇමැති උපාලි කොඩිකාර, නාවික හමුදාපති වයිස් අද්මිරාල් තිසර සමරසිංහ, ජාතික තරුණ සේවා සභාවේ සභාපති / අධ්‍යක්ෂ ජනරාල් ලලිත් පියුම් පෙරේරා ඇතුළු පිරිසකගේ ප්‍රධානත්වයෙන් පැවැත්වුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=f1010191</link>
    <topic>උගතුන් රට හැර යාම අද නැවතිලා</topic>
    <author>සාකච්ඡා කළේ චන්දන ජයවීර</author>
    <content>* පසුගිය රජයේ ඔබ යටතේ තිබුණු විද්‍යා හා තාක්‍ෂණ අමාත්‍යංශය වෙනුවට මෙවර තාක්‍ෂණ හා පර්යේෂණ විෂය පැවරී තිබෙනවා. මේ වෙනස රජයේ නව ගමන් මඟ පිළිබඳ යමක් සටහන් කරනවා ද?විද්‍යා හා තාක්‍ෂණ අමාත්‍යංශය යටතේත් පර්යේෂණ කටයුතු සිදු කෙරෙනවා. නමුත් නව අමාත්‍යංශයේ විෂය රාමුව තුළ සකස් කිරීමේ දී එම පදනම තවදුරටත් පුළුල් කොට ඇති බවක් කළින් ජනාධිපතිවරයා යටතේ තිබුණු මූලික අධ්‍යයන ආයතනය හා ප්‍රතිපත්ති අධ්‍යයන ආයතනය තම අමාත්‍යංශය යටතට පැවරීමෙන් පෙනී යනවා.ජනාධිපතිතුමාගේ ආකල්පය වන්නේ තාක්‍ෂණ හා පර්යේෂණ ක්ෂේත්‍රය වර්ධනය කිරීමෙන් රටේ සංවර්ධනයට විශාල දායකත්වයක් ලබා දිය හැකි බවයි. අමාත්‍යංශයේ විෂය පථය ඒ දිශාවට යොමු කොට ඇත්තේ ඒ නිසයි. මගේ කල්පනාව අනුව මේ තත්ත්වය හොඳ දෙයක්. අපේ රටේ සංවර්ධනය සඳහා පර්යේෂණ ක්ෂේත්‍රයට වැඩි බරක් දැරීම කාලෝචිතයි.* ඉදිරියේ දී අමාත්‍යංශයේ පර්යේෂණ යොමුව කෘෂිකාර්මික ක්ෂේත්‍රය වෙතින් කාර්මික අංශයට මාරු කිරීමට අදහස් කරනවා ද?කෘෂිකාර්මික ක්ෂේත්‍රයට අදාළව බෝග විවිධත්වයක් ඇති කිරීම සඳහා හා ඵලදායිතාවය ඉහළ නැංවීම සඳහා රාජ්‍ය අංශයේ ආයතන විසින් කරගෙන යනු ලබන පර්යේෂණ නවත්වන්නේ නැතිව තවදුරටත් කරගෙන යා යුතුයි. ඒ සමඟ ම ආර්ථික සංවර්ධන සඳහා හා දුප්පත්කමින් මිඳීම සඳහා අපේ තිබෙන අමුද්‍රව්‍යය සඳහා වැඩි වටිනාකමක් ඇති කිරීම කළ යුත්තක්. එය කිරීමට අපේ ස්වභාවික සම්පත්වලට හා කෘෂිකාර්මික සම්පත්වලට වැඩි වටිනාකමක් ඇති කරන කර්මාන්ත ඇරඹිය යුතුයි. රජය මේ තත්ත්වය තේරුම්ගෙන තිබෙනවා.* දේශීය ආයතනවල තත්ත්වය දියුණු කිරීම සඳහා ඉහළ තාක්‍ෂණය ප්‍රයෝජනයට ගැනීමට අදහස් කරන්නේ කෙසේ ද?අපි රටක් හැටියට අපේ ආයතනවල තත්ත්වය දියුණු කිරීම සඳහා ඉහළ තාක්‍ෂණය භාවිත කිරීමට පුරුදු වී නැහැ. මේ නිසා අපි අධ්‍යයනය කරන අමුද්‍රව්‍යවලට ලැබෙන්නේ පහළ වටිනාකමක්. කලාපයේ අනෙකුත් රටවල් ඉදිරියට පැමිණ තිබෙන්නේ ඉහළ තාක්‍ෂණය භාවිතා කිරීම තුළිනුයි.අපේ අපනයනවලින් 1.5% කට පමණයි ඉහළ තාක්‍ෂණය යෙදවෙන්නේ. නමුත් තායිලන්තයේ එම ප්‍රතිශතය 27% ඉක්මවා යන අතර සිංගප්පූරුවේ හා මැලේසියාවේ ඉහළ තක්‍ෂණය භාවිතය 50% ඉක්මවා යනවා. දකුණු කොරියාවේ මේ තත්ත්වය 70%ක් පමණ වෙනවා. ජපානයේ මේ ප්‍රතිශතය 85% ක් පමණ වෙනවා.මේ සෑම රටක්ම වේගයෙන් දියුණු වන රටවල්.දකුණු කොරියාව කලෙකට ඉහත දී අපට වඩා දුප්පත් රටක්. නමුත් අද ඔවුන් ගේ ඒක පුද්ගල ආදායම ශශ්‍රී ලංකාව වගේ දහ ගුණයක් පමණ වෙනවා. මේ තත්ත්වය ට ඔවුන් ළඟා වුණේ ඉහළ තාක්‍ෂණය යොදා ගැනීම තුළිනුයි. ඒ සඳහා ඔවුන් මයික්‍රෝ ඉලෙක්ට්‍රොනික තාක්‍ෂණය තොරතුරු තාක්‍ෂණය හා ඉහළ අමුද්‍රව්‍යයන් භාවිතයට ගත්තා සමහර රටවල් ජීව තාක්‍ෂණය භාවිතයට ගත්තා. තාක්‍ෂණයේ විවිධ රැලි මතු වුණත් අපි ඒවා ඒ ආකාරයෙන්ම භාවිත කළ යුතු නැහැ. අපි තෝරා ගත යුත්තේ අපිට ගැලපෙන ඉහළ තාක්‍ෂණයක්. එවැනි ඉහළ තාක්‍ෂණය පදනම් කර ගත් කර්මාන්තකරණයක් ඇති කළ යුතුයි. නැනෝ තාක්‍ෂණය දියුණු කිරීම තමයි අපේ රටට වඩාත් ම උචිත වන්නේ.* ඉහළ තාක්‍ෂණය භාවිතයට ගැනීම විරැකියාවට මඟ පෑදීමක් නොවන්නේ ද?ඉහළ තාක්‍ෂණික කර්මාන්ත සඳහා යොදා ගැනීම තුළින් රැකියා අවස්ථා අහිමි වීමක් වෙනුවට සිදු වන්නේ තව තවත් රැකියා අවස්ථාවක් බිහිවීමයි. එවිට අපේ නිෂ්පාදන වඩා පහසුවෙන් ලෝක වෙළෙඳ පොලේ අලෙවි කිරීමට හැකිවීම තුළින් නිෂ්පාදන ක්ෂේත්‍රය ප්‍රසාරණයක් මෙන් ම අපේක්‍ෂිත වර්ධනයක් ද ඇති වෙනවා. අපි තෝරා ගත යුත්තේ මුලින් සඳහන් කළ පරිදි අපට ගැළපෙන ඉහළ තාක්‍ෂණයක්. පාලන ක්‍රමය මොකක් වුණත් දේශීය ආදායම වැඩි කර ගන්නේ නැතිව ආර්ථික වර්ධනය ඇති කරන්න බැහැ.දුප්පත් කමින් ගොඩ ඒමට කටයුතු කරන ගමන් ශ්‍රම භාවිතය ඉහළ දැමීම කළ හැකියි. ඉහළ තාක්‍ෂණය භාවිත කිරීම නිසා විරැකියාව ඇති වෙනවා නම් දකුණු කොරියාව ඇයි වෙනත් රටවල්වලින් ශ‍්‍රමිකයන් ගෙන්වා ගන්නේ. ඒ රටවල ශ්‍රමිකයන් නැති නිසයි වෙනත් රටවල්වලින් ගෙන්වා ගන්නේ.* දැනුම් කේන්ද්‍රස්ථානයක් බිහි කිරීමේ මහින්ද චින්තන වැඩපිළිවෙළ තුළ පර්යේෂණ ක්ෂේත්‍රයට පැවරී ඇති දායකත්වය කුමක් ද?දැනුම් කේන්ද්‍රයක් බිහි කිරීම සඳහා තොරතුරු තාක්‍ෂණයට අමතරව නව දැනුම උත්පාදනය කිරීම සඳහාත් පර්යේෂණ බිහි කිරීම සඳහාත් උනන්දුවක් ඇති කළ යුතුයි. තොරතුරු තාක්‍ෂණය තුළින් සිදු වන්නේ ගොඩනැඟී ඇති දැනුම හුවමාරු කර ගැනීමට අවස්ථාව සැලසීමයි. අලුත් සොයා ගැනීම් බිහිවීමට හුදෙක් තොරතුරු තාක්‍ෂණය පමණක් ම යොද වන්නේ් නැහැ. ඒ සඳහා පර්යේෂණ අවශ්‍යයි.එහි දී අපට තිබෙන සීමිත සම්පත් පාවිච්චිකර දුප්පත් කමින් මිදීමේ ඉලක්කය කරා ළඟාවීම සඳහා මම යෝජනා කරන්නේ ඉහළ තාක්‍ෂණයට ඔබින දැනුම ලබාගැනීමට පර්යේෂණ කිරීමෙන් ඒ දැනුම අවශ්‍ය පුද්ගලයා වෙතට ලබාදීමක් ඒ තුළින් අපිට ආර්ථික වර්ධන වේගය දෙගුණ කිරීමේ මහින්ද චින්තනයේ අපේක්‍ෂාවට පහසුවෙන්ම ළඟා විය හැකියි.* ලාංකික බුද්ධිමතුන් විදේශයන් වෙත ඇදී යාම වැළැක්විය හැක්කේ කෙසේ ද?අපේ රටෙන් බිහි වූ ඉතාමත් දක්‍ෂ විද්‍යාඥයන් රාශියක් නොයෙකුත් හේතු මත විදේශයන්ට ගොස් තිබෙනවා. දැන් රටේ මතු වී ඇති නව පරිසරය මත නැවතත් තමන්ගේ මවුබිමට පැමිණ සේවය කිරීමට ඔවුන් තුළ විශාල උනන්දුවක් තිබෙනවා.ඔවුන් ගේ සේවයට කරන ගරු කිරීම් හැටියට ඒ රටවල ලබාදෙන පහසුකම් හා සමාන නොවුණත් පිළිගත හැකි පහසුකම් ලබා දිය හැකි නම් ඔවුන්ගේ සේවය නැවත අපිට ලබාගත හැකියි.කොරියාව තාක්‍ෂණ ක්ෂේත්‍රයෙන් ඉදිරියෙන්ම ගියෙත් විදෙස් ගතව සිටින විද්‍යාඥයන් නැවත ඒ රටට කැඳවා ගැනීමෙනුයි.ඒ වගේ ම දැනට මෙරට සිටින දක්‍ෂ විද්‍යාඥයන්ගෙනුත් පහසුකම් මදවීම නිසා හා ඔවුන්ගේ සේවය නො ඇගයීම නිසා ප්‍රමාණවත් දායකත්වයක් ලබාගන්නේ නැහැ. ඔවුන් ගේ දක්‍ෂතාවයන්ට ඇගැයෙන පස් අවුරුදු සැලැස්මක් ජනාධිපතිතුමාට ඉදිරිපත් කර තිබෙනවා. ලබන අය වැයෙන් පසු මේ වැඩපිළිවෙළ ක්‍රියාත්මක කිරීමට අදහස් කරනවා.* දේශීය ජාන සම්පත් කොල්ලකෑම වැළැක්වීම සඳහා අමාත්‍යංශයේ පැත්තෙන් ගැනීමට බලාපොරොත්තු වෙන ක්‍රියාමාර්ගය කුමක්ද?අපේ රටේ විශාල ජෛව විවිධත්වයක් තිබෙනවා. ඒ ජෛව විවිධත්වයෙන් වර්තමාන පරම්පරාව මෙන්ම අනාගත පරම්පරාවද ප්‍රයෝජන ලබා ගත යුතුයි. ඒ සඳහා ජාන කොල්ලය වැළැක්වීමට ගත යුතු ක්‍රියාමාර්ග නිර්දේශ කිරීම සඳහා කාර්ය සාධක බළකායක් පත් කොට තිබෙනවා.මේ තුළින් අප බලාපොරොත්තු වන්නේ ජාන කොල්ලයට තිබෙන ඉඩ අවම කිරීමටයි. කොයි රටකටවත් මේ තත්ත්වය මුළුමනින්ම වළක්වන්න බැහැ.* පෞද්ගලික විශ්වවිද්‍යාලය ඇතිකිරීම තුළින් නිදහස් අධ්‍යාපනය අහෝසි කිරීමට උත්සාහ කරන බවට විපක්‍ෂයේ ඇතැම් කොටස් නඟන චෝදනාව පිළිබඳ ඔබේ ප්‍රතිචාරය කුමක් ද?උසස් පෙළ සමත් වී විශ්වවිද්‍යාල ප්‍රවේශයට සුදුසුකම් ලබන පිරිසෙන් හයෙන් එකකට පමණයි ඒ සඳහා ඇතුළු වීමට අවස්ථාව ලැබෙන්නේ. ඉතිරි පිරිසෙන් යමක් කමක් තිබෙන පවුල්වල උදවිය විශාල මුදලක් පිටරටවලට ගෙන ගොස් විශ්වවිද්‍යාල අධ්‍යාපනය ලැබීම සඳහා යොදවනවා.ඒ සඳහා පිටරටවලට ඇදී යන්නේ මේ රටේ ජාතික ධනයයි. අපේ මතය වන්නේ විශ්වවිද්‍යාලයට සුදුසුකම් ලබන සියලු දෙනාටම ඒ සඳහා අවස්ථාව ලබා දිය යුතුයි යන්නයි.නමුත් සංවර්ධනය වෙමින් පවතින රටක් හැටියට අපිට ඒ සඳහා ප්‍රමාණවත් වෙන් කිරීමට හැකියාවක් ඇත්තේ නැහැ. ඉතින් ඒ අනුව අපේ විදේශ විනිමය පිටරට වලට යාමට ඉඩ දෙන්නේ නැතිව ඒ පිරිසට මේ රටේ ඉඳගෙන අධ්‍යාපනය ලැබීම විදේශ සරසවිවල ශාඛා මේ රට තුළ ඇතිකරන එක හොඳයි.* ඔබ නියෝජනය කරන ලංකා සම සමාජ පක්‍ෂය තුළ සංවර්ධනය හා ප්‍රජාතන්ත්‍රවාදය පිළිබඳ සංවාදයක් මතු වී තිබෙනවා නේද?අපි ආණ්ඩුවේ කොටසක්. අපේ පක්‍ෂයේ කවුරුවත් කියන්නේ නැහැ ආණ්ඩුවෙන් ඉවත්විය යුතුයි කියලා. ප්‍රශ්නය තිබෙන්නේ ආණ්ඩුව තුළ අපේ මතය කොයිතාක් දුරට නියෝජනය වනවාද යන්නයි. ඒක අපේ පක්‍ෂයේ අභ්‍යන්තර ප්‍රශ්නයක්. පක්‍ෂ සම්මේලනය තුළ දී ඒ ගැන සාකච්ඡා වේවි.* සම සමාජ පක්‍ෂයේ මධ්‍යම කාරක සභිකයින් පිරිසක් ඔබ යන මාර්ගයට විරුද්ධව ප්‍රකාශයක් කොට තිබුණා නේද?කවදත් අපේ පක්‍ෂයේ ප්‍රතිපත්තිය වුණේ මත අරගලය. පක්‍ෂය තුළ මතු කිරීම හා සාකච්ඡා කිරීම යම් පුද්ගලයින් පිරිසක් ඊට බාහිරව ක්‍රියාකර තිබීම ගැන මම කණගාටු වෙනවා. එදා එන් එම් ලා කොල්වින්ලා පටන්ගත් ගමන ඒ ආකාරයටම අපි ඉදිරියට ගෙනියනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=f1010192</link>
    <topic>මගේ දෙවැනි පාසලගුවන් විදුලියයි</topic>
    <author>තිස්ස ජයවීර</author>
    <content>මම කුඩා කාලයේ සිටම අධ්‍යාපනය ලැබුවේ කොළඹ නාලන්දා මහා විද්‍යාලයෙන්. මේ කාලයේදීම තමා ගුවන්විදුලියට සම්බන්ධ වුණේ. 1952 වර්ෂයේ ශ්‍රී ලංකා ගුවන්විදුලි සංස්ථාවෙන් ළමා ගායකයන් තෝරා ගැනීම සඳහා තරගයක් තිබ්බා. මම එයට ඉදිරිපත් වුණා. එයින් පළමුවැනි තැනට තේරුණා. එදා සිටම ගුවන්විදුලි ළමා ගායකයකු හැටියට නොකඩවාම එක්වූවා.පස්සෙ ළමා පිටියට සම්බන්ධ වුණා. එතැන් පටන් විවිධ වැඩසටහන් සඳහා දායක වෙන්න අවස්ථාව ලැබුණා. මම ගායනා කරපු පළවන ගීතය අතිපූජ්‍ය බලංගොඩ ආනන්ද මෛත්‍රී මාහිමියන්ගේ “අපදාන සොභනි පඤ්ඤා” නම් උදාන වාක්‍යයට අනුව කරුණාරත්න අබේසේකරයන්ගෙ පද රචනයක් වූ “චරිතය ඔප කරලයි දැනුම ඔබේ ලොව හැදුන තැනත්තා පුදනු ලැබේ” යන ගීතයයි. ඒ වගේම“අපේ අම්මා කොළඹ ගිහිල්ලා”, “අවුරුද්දක් කිට්ටු කිට්ටු - එරබදු මල් පොට්ටු පොට්ටු, “මමයි රජා කාලේ විහිළු අන්දරේ”, “මොණරෝ උඹට කවුද දුන්නේ ඇඳුම් කට්ටලේ” වැනි ජනපි‍්‍රය වූ ගීත රැසක්ම ගායනා කළා. මේ ගීත ඒ කාලේ ළමයින් අතර වඩාත් ජනපි‍්‍රය වුණා.1958 වර්ෂයේ ගුවන්විදුලි රංග පීඨය පටන් ගත්තා. ප්‍රේමකීර්ති අල්විස් නන්දා මාලිනි යන අයද එයට එක්වූවා. 1958 වර්ෂයේදි සර්වෝදය ව්‍යාපාරය ආරම්භ කළා. එහි මා මුල් පෙළේ සාමාජිකයෙක් ද වුණා. ධර්ම ගුණසිංහ මහතා එහි ප්‍රධානව කටයුතු කළා. එහිදී අප සර්වෝදය ව්‍යාපාරයත් සමඟ රටපුරා ගම් දනව් සිසාරා ගියා.දෙමළ භාෂාව කථා කරන ගැමියන් සොයා උතුරු නැඟෙනහිර පළාත්වල ගියා මතකයි. සර්වෝදය ගායක කණ්ඩායමට ගීත ගායනා කළා. එහි ගීත රැසක්ම ලිව්වේ මමයි. ගුවන්විදුලියේ විවිධ වැඩසටහන් අතර ‘කුරුළු බැද්ද’, ‘මුවන් පැලැස්ස’, ‘ඓතිහාසික ජවනිකා’, ‘රාමායනය’ වැනි නාට්‍යවල හඬ නළුවකු ලෙස රඟපෑවා.එවකට ගුවන්විදුලියේ හිටිය සමකාලිනයන් අතර ප්‍රේමකීර්ති ද අල්විස්, ගුණරත්න අබේසේකර, සුධර්මන් ද සිල්වා, ප්‍රභා රණතුංග, නන්දා ජයමාන්න, මඩවල එස්. රත්නායක, මල්ලිකා කහවිට යන අය හිටියා. මේ අතර සරත් විමලවීර, කරුණාරත්න අබේසේකර, වෛද්‍ය බුද්ධදාස බෝධිනායක, අරිසෙන් අහුබුදු, එම්. ජේ. පෙරේරා ආදී ප්‍රවීණයන් රැසක්ම ඇසුරු කළා.1960 වසරේ මට ඉන්දියාවේ භාත්කාණ්ඩයේ සංගීතය හදාරන්න අවස්ථාව ලැබුණා. ඒත් අපේ ගෙදරින් ඒකට අවසර ලැබුණේ නැහැ. පසුව 1962 දි මම ශ්‍රී ලංකා විද්‍යාලයට ඇතුල්වුණා. මේ වනවිට විද්‍යෝදය, විද්‍යාලංකාර විශ්වවිද්‍යාල වලට අනුබද්ධ ආයතනයක් හැටියටයි ශ්‍රී ලංකා විද්‍යාලය පැවතියේ. 1964 වසරේ විද්‍යෝදය මහ (පිරිවෙනහි) විශ්වවිද්‍යාලයේ අධ්‍යාපනය ලබන්න අවස්ථාවක් උදාවුණා. මේ කාලයෙදිම ශිෂ්‍ය ගුරු පත්වීමක්ද ලැබුණා.මේ වනවිටත් මම ගුවන්විදුලි සංස්ථාවේ විවිධ වැඩසටහන්වලට සම්බන්ධ වෙමිනුයි හිටියේ. ශිෂ්‍ය ගුරු තනතුරට ඒ කාලයේ වැටුප වුණේ මාසයට රුපියල් සීයක්. මේක ප්‍රමාණවත් නැති නිසා මා ඇතුළු තවත් කිහිප දෙනෙක්ම එකතුවෙලා දකුණු කොළඹ ශිෂ්‍ය ගුරු සංවිධානය ආරම්භ කළා. පසුව මෙය මාස දෙකක් ඇතුළත මුළු ලංකාවෙම සංවිධානය කරා.ඊට පස්සේ අපි කෑගල්ල නගරයේ උද්ඝෝෂණයක් තියලා සම්මේලනයක් පැවැත්වූවා. එවකට අධ්‍යාපන ඇමැතිව හිටියේ පී. බී. කළුගල්ල මහතායි. එයින්ද පලක් වුනේ නැහැ. පසුව 1966 දි ලුම්බිනි මහා විද්‍යාලයේ සම්මේලනයක් පැවැත්වූවා. එවිට අධ්‍යාපන ඇමැති වුනේ අයි. ඇම්. ආර්. ඒ. ඊරියගොල්ල මහතායි. මෙයට එතුමාවත් සහභාගි කර ගත්තා. එතනදි රජය දැඩි ලෙස මම විවේචනය කරමින් පැය දෙකකටත් වැඩි වේලාවක් කථා කළා. එහිදී එතුමා ඔය මහත්තයා දැන් වාඩිවෙන්න කීවා. නැහැ ඔබතුමා ඔහොම අහගෙන ඉන්න. “මේ වහල් ගුරු සේවයට හරියට වැටුපක් ලබාදෙන්න.” කියල නොකඩවාම මම එහි ලේකම් හැටියට කථාව ඉදිරිපත් කළා. පසුව මමත් අපේ අනෙකුත් ක්‍රියාකාරිනුත් වෙනත් දුෂ්කර පළාත්වලට මාරුකළා. මම වැල්ලවායේ කොස්ලන්දට මාරු කළා. පසුව 1967 වර්ෂයෙදි මහරගම ගුරු විද්‍යාලයට පැමිණියා.එහිදී මහරගම ගුරු විද්‍යාලයේ සිංහල සාහිත්‍ය සංගමය මඟින් මුද්‍රණය කෙරුණු සඟරාවේ නියෝජ්‍ය කතෘ ලෙස කටයුතු කරණු ලැබුවා මතකයි. මේ කාලය වනවිට මා ශ්‍රී ලංකා කොමියුනිස්ට් පක්ෂයෙත්, ශ්‍රී ලංකා සමසමාජ පක්ෂයේ ආචාර්ය බර්නාඩ් සොයිසා, සිරිතුංග ජයසූරිය යන අය සමඟත් සම්බන්ධ වුණා.මේ කාලය වනවිට ශිෂ්‍ය ගුරු සංගමයට අමතරව ද්විතිය ගුරු සංගමයක් තිබුණා. අපට උවමනාව තිබුණා ද්විතිය ගුරු සංගමයත් අප අතට අරගෙන එකම ගුරු සංගමයක් හදන්න. ඒ සඳහා 1968 දී ලංකා ගුරු සංගමය පිහිටවූවා.ඒ සඳහා ප්‍රමුඛව ක්‍රියා කළ, එච්. එන්. ප්‍රනාන්දු, ඒ. බී. සී. ද සිල්වා යන අය සමඟ එකට ක්‍රියා කළා. මෙහිදී අප නිලධාරි මණ්ඩලය ඉතා කැපවීමෙන් හා අවංකව ක්‍රියා කළා. විශේෂයෙන් අප අතර එකඟතාවයක් තිබුණා. කිසිම විභාගයකට පෙනී සිටින්නේ් නැහැ. උසස් වීමක් ඉල්ලන්නේ නැහැ.අමතර පන්ති පවත්වන්නේ නැහැ.... යන එකඟතාව හැමෝම රැක්කා. මගේ කලා කටයුතු වෘත්තීය සමිති වැඩ නිසා තරමක් අඩාල වුණා. එහෙත් ගුවන්විදුලි වැඩසටහන්වලට සම්බන්ධ වුණා.1970 වර්ෂයේ දී මා අධ්‍යාපනය ලැබූ කොළඹ නාලන්දා විද්‍යාලයට ස්ථාන මාරුවක් ලැබුණා. මෙය මගේ භාග්‍යයක් කොට තමා සලකන්නේ. මේ කාලයේ මහාචාර්ය එදිරිවීර සරච්චන්ද්‍රයන් “ස්වර රංග“ කියලා සංගීත වැඩසටහනක් පැවැත්වූවා.එයට ගායනයෙන් වගේම රංගනයෙන් එකතු වුණා. පසුව ගුණසේන ගලප්පත්ති මහතාගේ ‘මූදු පුත්තු’, ‘සඳ කිදුරු’, ‘ලියතඹරා’ යන නාට්‍යවල රඟපෑවා. මහගම සේකරයන්ගේ ‘හංස ගීතය’ නාට්‍යයෙත් චරිත කීපයක්ම සඳහා දායක වුණා. ඒ වගේම ‘මල කෝලං’ නාට්‍යද රඟපෑවා.මේ කාලය මම කොළඹ නාලන්දා විද්‍යාලයට සේවයට පැමිණි මුල් වකවානුවයි. එහිදී මා ජාතික පාසල් ඉතුරුම් ක්‍රමය යෝජනා කළා. අද බොහෝ බැංකු මේ ක්‍රමය අනුගමනය කරනු ලබනවා. 1975 වර්ෂයේ පෙබරවාරි මාසයෙ සියලුම ගුරු සංවිධාන එකතු කරගෙන ගුරු වර්ජනයක් සංවිධානය කළා. එය එතරම්ම සාර්ථක වුණේ නැහැ. නැවත වරක් අප 1975 වර්ෂයෙ දෙසැම්බර් මාසයේ දැවැන්ත ගුරු වැඩ වර්ජනයක් ආරම්භ කළා.එය වඩාත් සංවිධානාත්මකව කළා, එය බොහෝ සාර්ථක වුණා. එවිට ලංකා ගුරු සංගමයේ ප්‍රධාන ලේකම්ව හිටියෙ එච්. එන්. ප්‍රනාන්දු. සභාපති වූයේ ඒ. බී. සී. ද සිල්වාය. මම ජ්‍යෙෂ්ඨ උප සභාපති ලෙසයි කටයුතු කළේ. ඒ වගේම මේ කාලයේ දී 1971 කැරැල්ලට සම්බන්ධ වූ තරුණ තරුණියන් නිදහස් කරගැනීමේ ව්‍යාපාරයක් ද ආරම්භ කළා. 1972 වර්ෂයේ යාපනය නගරයේ පැවැත්වූ ගුරු සම්මේලනයට අති විශාල ගුරුවරුන් ප්‍රමාණයක් සහභාගි වූවා.1975 වර්ෂයේ දී මම ජාතික තරුණ සේවා සභාවෙත් චිත්‍රපට නිෂ්පාදනය, අධ්‍යක්ෂණය සම්බන්ධව හැදෑරුවා. මේ කාලයෙදි ගුවන්විදුලි වැඩසටහන් ද ඉදිරිපත් කිරීමට අවස්ථාව නොලැබී ගියා. පසුව 1980 වර්ෂය වනවිට ගුරු සේවයෙන් සමුගන්න තීරණය කළා. මේ අතර ශ්‍රී ලංකා ගුවන්විදුලි සංස්ථාවේ රුහුණු සේවය ආරම්භ කරන බව දැනගන්න ලැබුණා. මම එයට අයදුම්පත යොමු කළා.හැබැයි මම එයට පෙර අපේ වෘත්තිය සමිතියේ ලේකම්ව හිටිය. එච්. එන්. ප්‍රනාන්දු මහතාගෙන් ඒ සම්බන්ධව විමසුවා. ඔහුගේ පිළිතුර වූයේ ඔබ ඒ සඳහා සුදුසුයි. එයට ඉල්ලුම් කරන්න යන්නයි. මම ඒ සඳහා අධ්‍යාපන දෙපාර්තමේන්තුව හරහා ඉල්ලුම්පත යොමු කළා.මේ සඳහා විශාල පිරිසක් සහභාගි වුණා. සම්මුඛ පරීක්ෂණයෙන් තේරුණේ මාවයි. මට එම පත්වීම දීම මඟහරිමින් එදා හිටිය පාලකයින් බොහෝ බාධක අවහිරතා සිදු කළා. මා වෙනුවට වෙනත් අයකු පත්කිරීම ඔවුන්ගේ අපේක්ෂාව වී තිබුණා. එහෙත් කෙසේ හෝ එය ලබාගැනීමට සමත්වුණා. 1982 වර්ෂයේ පෙබරවාරි මාසයේ සිට රුහුණු ප්‍රාදේශීය ගුවන්විදුලි සේවයෙ නිවේදකයකු වශයෙන් එක්වුණා. එතැන් පටන් ළමා වැඩසටහන් බෞද්ධ හා කාලීන වැඩසටහන් ඉදිරිපත් කළා. එම වැඩසටහන් වඩාත් ජනපි‍්‍රය වුණා. එම කාලයේදි මා යටතේ පුහුණු වූ අය අතර මයුරි අබේසිංහ ද සිටියා.1983 වර්ෂයේද මාගේ් පිටපතක් වූ ‘බඹර ගීතය’ චිත්‍රපටය මහාචාර්ය සුනිල් ආරියරත්නයන් අධ්‍යක්ෂණය කළා. එයට සංගීතය සැපයුවේ ලයනල් අල්ගම මහතායි. රංගනයෙන් දායක වූවන් අතර මාලනි ෆොන්සේකා, දෙනවක හාමිනේ, රවීන්ද්‍ර රන්දෙනිය වැනි අය හිටියා.එම වර්ෂයේ මහනුවර ප්‍රාදේශීය ගුවන්විදුලි සේවය ආරම්භ කළා. එහි පාලන අධ්‍යක්ෂ බවට පත් වුණේ රුහුණු සේවයේ පාලන අධ්‍යක්ෂකව සිටි හිල්ටන් පෙරේරා මහතාමයි. මම මහනුවර සේවයේ ආරම්භක නිවේදක ලෙස කටයුතු කළ අතර එහි වැඩසටහන් ආකෘතිය සහ ව්‍යාපෘති සැලස්මද සකස් කළා. මහනුවර සේවයේත් බෞද්ධ හා ළමා වැඩසටහන් මෙන්ම කාලීන වැඩසටහන් රැසක් නිෂ්පාදනය කරනු ලැබුවා. මෙම වැඩසටහන් ද වඩාත් ජනපි‍්‍රය වුණා.1985 වර්ෂයේ පේරාදෙණිය විශ්වවිද්‍යාලයෙන් උපාධිය ලබාගත්තා. 1988, 1989 වර්ෂවල භීෂණ සමයේ ගුවන් විදුලිය වසා දමන ලෙසත්, ගුවන්විදුලි වැඩසටහන් නොපවත්වන ලෙසත් බලපෑම් හා තර්ජන තිබුණත් ඒ කිසිවකට බිය නොවූ මා දිනපතාම වැඩසටහන් ඉදිරිපත් කළා. එවකට හිටිය ජනාධිපති රණසිංහ ප්‍රේමදාස මහතා දළදා මැදුරේ රන් වියන සඳහා මුල්ගල් තැබීමට පැමිණීමට නියමිතව සිටියා.එහෙත් එදින එතුමාට එයට සහභාගි නොවීමට සිදුව ඇති බව දැනුම් දුන්නා. ඒ සඳහා ගොඩනැඟිලි ද්‍රව්‍ය සංස්ථාවේ සභාපති විමල් පත්මපෙරුම මහතා එයට සහභාගි වෙන බව දන්වා තිබුණා. මේ අවස්ථාවට ගුවන්විදුලි නිවේදක ඔලිවර් සිල්වා, විමල් පත්මපෙරුම මහතාත්, මමත්, දියවඩන නිලමේව සිටි නෙරන්ජන් විජේරත්න මහතාත්, මල්වතු අස්ගිරි මහා නායක හිමිවරුනුත් තවත් ගිහි පැවිදි බොහෝ දෙනකු පැමිණියා. මා අතට ගෙන තිබූ මුල්ගලට අත ගසා, සාධුකාර දුන් ඒ මහතා එය ඔබම තැන්පත් කරන්න යයි කිව්වා. මේ අවස්ථාව මගේ ජීවිතයේ ලද භාග්‍යවන්තම සිද්ධිය ලෙසයි මා දකින්නේ.පසුව මම 1993 වර්ෂයේ අමෙරිකාවේ ලොස් ඇන්ජලීස් සරසවියෙන් “සිමල්කාස්” වැඩසටහන් සම්බන්ධව විශේෂ පුහුණුවක් ලැබුවා. සිමල්කාස් යන්නෙන් අදහස් කළේ ගුවන්විදුලි මාධ්‍යයෙන් හා රූපවාහිනි මාධ්‍යයෙන් යන දෙකෙන්ම එකම වැඩසටහන එක්වර ඉදිරිපත් කිරීමය. ඒ වගේම නිදහස පුවත් පතේ කතෘ මණ්ඩල කළමනාකරු ලෙස එයට සහභාගි වූවා.1983 වර්ෂයේ සිට මේ වනතුරුම වසර විසිහතක් පමණ දළදා පෙරහර විස්තර ප්‍රචාරය ඉදිරිපත් කරනු ලබනවා. 1995 වර්ෂයෙ ස්වාධීන රූපවාහිනියෙන්ද 2000 වර්ෂයේ ජාතික රූපවාහිනියෙන් ද මෙම පෙරහර සජීවි විස්තර ප්‍රචාරය ඉදිරිපත් කළා. 1995 වර්ෂයේ බාහිර වැඩසටහන් නිෂ්පාදකවරයකු ලෙස “මැයි දිනය”, “සූරිය මල”, “1956 හර්තාලය” වැනි වැඩසටහන් ජාතික රූපවාහිනියට නිෂ්පාදනය කළා. ඒ වගේම 1998 වර්ෂයේ නිදහස් ස්වර්ණ ජයන්තිය වෙනුවෙන් ජාතික රූපවාහිනි තිර කථා තරගයෙන් පළවැනි ස්ථානය ලබාගත්තා. 1986 වර්ෂයේ දී මහනුවර දළදා මාළිගාවේ බෞද්ධ සංගමය ආරම්භ කිරීමට ද දායක වුණා.ඒ වගේම එහි ලේකම් ලෙසද කටයුතු කළා. 1986 වර්ෂයේ දී මහනුවර නගරය පූජා නගරයක් බවට පත් කරන ලෙස යෝජනාවද ඉදිරිපත් කළා. එවකට හිටිය ජනාධිපති ජේ. ආර්. ජයවර්ධන මහතාට බල කරමින් උද්ඝෝෂණ ව්‍යාපාරයක් ද පැවැත්වීමට මූලික වුණා. එහි ප්‍රතිඵලයක් ලෙස නාගරික සංවර්ධන පනත මඟින් ඒ අවස්ථාවේ විදියට එතුමා මහනුවර නගරය පූජා නගරයක් බවට පත් කිරීමට පෙළඹුණා.1998 වර්ෂයේ ශ්‍රී ලංකා ගුවන්විදුලි සංස්ථාවේ යාපනය ගුවන්විදුලි සේවයේ වැඩසටහන් පාලක හැටියට පත්වුණා. එහිදී විශේෂයෙන්ම දෙමළ ජනතාව අතරට ගිහින් වැඩසටහන් රාශියක් ඉදිරිපත් කළා. ‘යාල් මීනවර්’ (යාපන ධීවරයො), ‘යාල් විපමසායෙයි’ (යාපන ගොවියො), ‘එන්ගල් පාඨ ශාෙලෙයි’ (අපේ පාසල) වැනි වැඩසටහන් දෙමළ නිවේදකයන්ගේ සහය ඇතිව ඉදිරිපත් කරන්න හැකිවුණා.ඒ වගේම 1998 වර්ෂයේ ෆ්ලොට් සංවිධානයෙ මැයි දින රැලිය වාර්තා කිරීමත් 1998 වසරේ පළාත් පාලන මැතිවරණ ප්‍රචාරක කටයුතු පිළිබඳ විස්තර ද වාර්තා කිරීමට දායක වුණා. ඒ වගේම මැතිවරණ ප්‍රතිපල ද ගෙනඒමට මැදිහත් වුණා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=f1010193</link>
    <topic>හොරුන්ගෙත් හොරු</topic>
    <author>තුසිත ජයසුන්දර</author>
    <content>මයික් විල්සන් ශ්‍රී ලාංකේය සිනමාවට එක්කළේ කවරක් ද? නිසැක වශයෙන් ම ඔහු විසින් අධ්‍යක්‍ෂණය කරන ලද සිනමාපට තුනම පුරුෂ වීරත්වය විශේෂයෙන් අවධාරණය කළ බව පැහැදිලි ය. එමතුද නොව ඒවා සමකාලීන බටහිර සිනමාවේ ආ පුරුෂ වීරත්වය හා ගැඹුරු සබඳතා පැවැත්වූ බවද පෙනේ.මෙහිලා අවධානය යොමුකරන්නේ මයික් ගේ තෙවන හා අවසාන වෘත්තාන්ත සිනමාපටය වන “හොරුන්ගෙත් හොරු” කෙරෙහි ය. වර්ෂ 1967 දී මුල් වරට ප්‍රදර්ශිත “හොරුන්ගෙත් හොරු”, මයික්ගේ පූර්ව සිනමාපට වන “රන්මුතුදූව“ හා “ගැටවරයෝ” තරමට ම සාකච්ඡාවට ලක්වූ බව නොපෙනේ.ඇත්තෙන් ම එසේ වන්නේ කුමක් නිසාද? “දිනමිණ” පුවත්පතකට “හොරුන්ගෙත් හොරු” ගැන විචාර ලිපියක් සම්පාදනය කරමින් ජයවිලාල් විලේගොඩ ඊට මනා පිළිතුරක් දී ඇත. ඔහු පවසන්නේ “හොරුන්ගෙත් හොරු” නරඹද්දී ඇතිවන්නේ සිංහල දෙබස් කවන ලද ඉංගශ්‍රීසි භාෂීය සිනමා පටයක් දකින හැඟීමක් බවයි.එය සැබෑවක් යැයි වසර 43 කට පසුවද සිතේ. “හොරුන්ගෙත් හොරු” ම මුල් වූයේ එවක ද, අදද බටහිර සිනමාව තුළ ජනාදරය දිනූ “ජේම්ස් බොන්ඩ්” සිනමාපට යි. ජේම්ස් බොන්ඩ් නැමැති බ්‍රිතාන්‍ය රහස් ඔත්තු සේවා නිලධරයකු ගේ චරිතය මුල්කර ගත් ඉයන් ෆ්ලෙමිං විසින් ලියන ලද “ජේම්ස් බොන්ඩ්” නවකතා ත්‍රාසයත්, කුතුහලයත් ඔස්සේ පුද්ගල වීරත්වය අතිශයෝක්තියෙන් ගෙන හැර පාන්නට සමත් සිනමා භාවිතයකට අපූරු මූලාශ්‍රයක් විය.1960 දසකයේදී නිෂ්පාදිත “ජේම්ස් බොන්ඩ්” වර්ගයේ සිනමාපට කිහිපයක් ම “හොරුන්ගෙත් හොරු” ට පෙරාතුව මෙරට ද ප්‍රදර්ශනය කොට තිබිණි. ඒවා ලැබුවේ ඉහළ රසික ප්‍රතිචාර ය. මයික් උත්සුක වූයේ ද “හොරුන්ගෙත් හොරු” හැකි තරමින් එම සිනමාපට සමීපයට කැඳවන්නට යි.එවක ශ්‍රී ලාංකේය සිනමාව සතු තාක්ෂණික පහසුකම් උපරිම ලෙස භාවිත කිරීම මයික්ගේ අපේක්‍ෂාවක් විය. ඔහු ඒ බව “රන්මුතු දූව“ වෙතින්ම පවසා තිබිණි. ඇත්තෙන්ම “හොරුන්ගෙත් හොරු” රසිකයා අත්අඩංගුවට ගන්නා ක්‍රියාදාම සිනමාපටයක් සේ හඳුනා ගැනීම අසීරු නොවේ. වරෙක සිතෙන්නේ ක්‍රියාදාම සිනමාපට තනන්නට වැර දරන ඇතැම් වර්තමාන සිනමාකරුවන් ඉක්මවන්නට එදා මයික් විල්සන් සමත්ව ඇති බවයි.මෙහි ආ පුවත ද අපූරු ය. දෙවන ලෝක යුද්ධයේ පරාජයෙන් අනතුරුව හිට්ලර්ගේ අනුගාමික පිරිසක් මෙරටට පැමිණෙති. ඔවුන්ගේ අරමුණ ලක් රජය බියගන්වා මුදල් ලබාගැනීමයි. එසේම පරමාණු බෝම්බයක් පුපුරවා කොළඹ නගරය විනාශ කර දැමීමට ද ඔවුහු උත්සාහ කරති.මේ ගැන ඉව වැටුණු ලක් රජය “ලන්ඩන්” හි රැඳී සිටි අති දක්‍ෂ ශ්‍රී ලාංකේය රහස් ඔත්තු සේවා නිලධරයකු වන “ජේමිස් බණ්ඩා” ගේ සහාය අපේක්‍ෂා කරයි. ජේමිස් බණ්ඩා ශශ්‍රී ලංකාව හිට්ලර් අනුගාමිකයන්ගෙන් බේරාගන්නට සමත් වෙයි. මේ ජේමිස් බණ්ඩා, බටහිර ජේම්ස් බොන්ඩ්ගේම පිළිබිඹුවකි.ජේමිස් බණ්ඩා ගේ චරිතයට අත්‍යයන්තයෙන් ම ගැලපුණේ ගාමිණී ෆොන්සේකා යි. එවක බටහිර ජේම්ස් බොන්ඩ් චරිතය නිරූපණය කළ ෂේන් කොනරි සතු වූ හැඩිදැඩි සිරුරත්, කාය ශක්තියත්, තීක්ෂණ බැල්මත් ගාමිණී සතුව ද තිබිණි. හොඳම ජේම්ස් බොන්ඩ් වූයේ ෂේන් කොනරි බව පවසන්නට අදද සමහරු මැළි නොවෙති. ගාමිණී සම්බන්ධයෙන් ද එම අදහස ගලපා ගත හැකිය.”හොරුන්ගෙත් හොරු” ගැන අගනා විස්තරයක් බුද්ධි කීර්තිසේන සංස්කරණය කළ “මනහර” සිනමා පුවත්පතේ 1967 පෙබරවාරි 01 කලාපයේ පළකොට තිබිණි. ගාමිණී ෆොන්සේකා රූ ගත කිරීම්වලදී මුහුණ දුන් ත්‍රාසජනක අත්දැකීම් පිළිබඳ විස්තරයක් ද එහි විය. එසේම ජීවරාණී කුරුකුලසූරිය හා ලිස් විල්සන් ලැබූ වෙහෙසකර අත්දැකීම් සටහන් කරන්නටද එම ලිපිය ලියූ ලේඛකයා උත්සුක වූ බව පෙනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=f1010194</link>
    <topic>බහිරවයා</topic>
    <author>බන්ධුල ආර්. ගුලවත්ත</author>
    <content>අ දින් වසර ගණනාවකට පළමු පාලන යුගවලදී විශේෂයෙන් පිරිමි දරුවන් බිලි පූජාවට ගැනීමට එතරම් අරුමයක් නොවේ. සිංහල රජ සමයෙහි පිරිමි දරුවන් මරා දැමූ අවස්ථා සුලභය. ඉන්දියාවේ සමහර ප්‍රාන්තයන්හි පවුලක පළමුවෙන් ගැහැණු දරුවකු ඉපදුන කල අප්‍රසාදයක් දක්වති. අපේ සමහර ගැමි පවුල්වලද ඒ අන්ධ විශ්වාසය තවමත් දක්නට ඇත. ඇතැම් ගෝත්‍රික සමාජවල පළමුවෙන් ඉපදෙන ගැහැණු දරුවා මරා දමන බවට වාර්තාවේ.සිංහල රජුගේ සිරකරුවකු වශයෙන් සිටි ඉංගී‍්‍රසි ජාතික රොබට් නොක්ස් සඳහන් කරන පරිදි එදා උඩරට පවුලකට කුළුඳුලේ පිරිමි දරුවකු ලැබුණේ නම් ඒ දරුවා අනිවාර්යයෙන්ම බහිරව දේවාලයට ගෙන ගොස් මරා බහිරවයා වෙනුවෙන් පුද පූජා කොට වළලා දැමිය යුතු විය. සෙංකඩගල රජ සමයේදී බහිරව පූජා විශාල වශයෙන් පවත්වන ලද බවට තොරතුරු සඳහන් වේ. බහිරව පූජා සඳහා බහිරව දේවාලයක් ද තිබිණි.ලෝක ප්‍රසිද්ධ දර්ශනීය බුදුපිළිමයක් ඉදිකර ඇති බහිරව කන්ද අද මහනුවර නගරයට මහත් අලංකාරයකි. බහිරව දේවාලය පිහිටා තිබී ඇත්තේ එම දර්ශනීය කඳු ගැටය මතය. පිරිමි දරුවන් බහිරවයා වෙනුවෙන් මරා පූජා පැවැත්වීම තහනම් කිරීමේ නියෝගයක් 1812 දී පමණ ඇහැලේපොළ මහාදිකාරම් විසින් පනවන ලදී. ඉන් රොබට් නොක්ස්ගේ සටහන් සනාථ වේ. ජෝන් ඩොයිලිගේ දින පොතෙහි 1812 ජනවාරි 13 වන දින සටහන අනුව උඩරට ළදරුවන් බිලි පූජා වෙනුවෙන් බහුලව මරා දමන ලද බැව් දැක්වේ.ගෝත්‍රික සමාජවලදී සුරූපී කන්‍යාවන් බිලි පූජාවලට භාජනය කරන ලද අවස්ථා ගැන ද වාර්තා වේ. මේ පිළිබඳව ජනප්‍රවාද රාශියක් විවිධ රටවලින් දැනගත හැකිය.බහිරව කන්දට අරක් ගත් බහිරවයා ගැන විවිධ ජනප්‍රවාද ගැමි ජනතාව අතර පවතී. ගොයම් පෑගීමෙන් පසු කමත මනින අවස්ථාවල බහිරවයා ඒ කමතට අරක්ගෙන සිටියහොත් වී ගොඩ අඩු නොවන බවත්, තණ්හාවෙන් බැත (වී) මලුවලට අනවශ්‍ය ලෙස පුරවා ගතහොත් මුළු බැත (වී) ගොඩම දා අලු වී යන බවත් පැරණි ගොවියෝ විශ්වාස කළහ. ට්‍රැක්ටරයේ ආගමනයෙන් පසු බහිරවයා පමණක් නොව බොහෝ දෙවිවරු අද ගොයම් කමත පෙනෙන ඉසව්වට එන්නේ නැත. ඒ ගැන වෙනම කතා කළ යුතුය.යන්ත්‍ර මන්ත්‍ර බලයෙන් මේ අදෘශ්‍යමාන බහිරවයා අල්ලාගෙන උගෙන් වහලෙකු ලෙසින් වැඩ ගත් ඌවේ මොහොට්ටාල නමැති දක්‍ෂ මන්ත්‍රාචාර්යවරයෙකු ගැන තොරතුරු පවතී. ඌවේ මොහොට්ටාල යන්ත්‍ර මන්ත්‍ර ශාස්ත්‍රයන්හි කෙළ පැමිණි දක්‍ෂයෙකු සේම නක්‍ෂත්‍ර ශිල්පය, කවි කලාව ගැන ද වියත් දැනුමෙන් යුක්ත විය.වහලෙකු ලෙස සිටි බහිරවයා ඌවේ මොහොට්ටාල කෙරෙහි දැඩි වෛරයකින් හා ද්වේෂයකින් පසු විය. තමාටත් වාරයක් එතැයි තරු ගනිමින් සිටි ඔහු සුදුසු අවස්ථාව උදාවනතුරු සිටියේය. හරියටම එල්ලය බලා මොහොට්ටාලගේ හිසට ගලකින් ගසා මරා දැමූ බවත්, උඩරට ගැමි ජනතාව අතර අදත් විශ්වාසයක්ව පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>19</day>
    </date>
    <link>http://www.dinamina.lk/2010/10/19/_art.asp?fn=f1010195</link>
    <topic>පොදු රද මඩුලුක්‍රීඩා සමාප්තිඋළෙලින්...</topic>
    <author>ඡායාරූප - සුදත් සිල්වා</author>
    <content>ඉන්දියාවේ නවදිල්ලි නුවර ජවහල්ලාල්නේරු ක්‍රීඩාංගණයේ පැවැති දහනව වැනි පොදු රාජ්‍ය මණ්ඩලීය ක්‍රීඩා උළෙල පසුගියදා (14) නිමාවට පත්විය. ඉන්දීය රජයේ ආරාධනාවකට අනුව ශ්‍රී ලංකා ජනාධිපති මහින්ද රාජපක්‍ෂ මහතා මේ අවස්ථාවට විශේෂ ආරාධිතයකු ලෙස සහභාගි විය. ඒ අතර මෙම ක්‍රීඩා උළෙලට සහභාගි වූ ශ්‍රී ලංකා කී‍්‍රඩක ක්‍රීඩිකාවන් හමු වූ ජනාධිපතිවරයා ඔවුනට සුබ පැතුම් එක් කළේ ය. මේ එම සමාප්ති උළෙලේ අවස්ථා කිහිපයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010201</link>
    <topic>ජනතාවට කරන සේවය දෙවියන්ට කරන සේවයක් හා සමානයි</topic>
    <author>ජයසිරි මුණසිංහ, ධනුෂ්ක ගොඩකුඹුර සහ වව්නියාව මධ්‍යම විශේෂ වව්නියාව සිට</author>
    <content>ජනතාවට කරන සේවය දෙවියන්ට කරන්නාවූ සේවයක් හා සමාන හෙයින් ජාති, ආගම්, කුලබේද නොතකා ජනතාවට සේවය කරන්නැයි ජනාධිපති මහින්ද රාජපක්‍ෂ මහතා නිලධාරීන්ගෙන් ඉල්ලා සිටියේය. වෙඩි හඬින් ගිගුම් දුන් තල් අරණ, සංවර්ධනයෙන්, ජනතාවගේ සිනා හඬින් පුරවාලන බිමක් බවට පත් කිරීමේ අරමුණින් වව්නියාව ආරක්‍ෂක සේනා මූලස්ථානයේ ඊයේ (19) උදේ පැවැති උතුරු පළාත් ප්‍රගති සමාලෝචන මහා සම්මේලනය අමතමින් ජනාධිපතිවරයා එසේ කීය.යාපනය, මන්නාරම, වව්නියාව, මුලතිව් සහ කිලිනොච්චිය දිස්ත්‍රික් පහේ උතුරු වසන්තය වැඩපිළිවෙළ යටතේ ක්‍රියාත්මක වැඩසටහන්වල ප්‍රගතිය පිළිබඳ මෙහිදී කරුණු සාකච්ඡා කැරිණි. උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතා සම්මේලනය අමතමින් පිළිගැනීමේ කතාව පැවැත්විය. අනතුරුව උතුරු පළාත් ප්‍රධාන ලේකම් ඒ. එන්. සිවසාමි මහතා කරුණු දැක්වූවේය.යාපනය දිසාපතිනී එමල්ඩා සුකුමාරි, මන්නාරම දිස්ත්‍රික් ලේකම් නිකලස් පිල්ලේ, වව්නියාව දිසාපතිනී පී. එම්. එස්. චාල්ස්, මුලතිව් දිස්ත්‍රික් ලේකම් නාගලිංගම් වෙදනායගම් සහ කිළිනොච්චි දිසාපතිනී රූපාවදී කේදීස්වරී යන මහත්ම මහත්මීහු අනතුරුව කරුණු දැක්වූහ.යාපනය දිස්ත්‍රික් පාර්ලිමේන්තු මන්ත්‍රී සහ සාම්ප්‍රදායික කර්මාන්ත සංවර්ධන ඇමැති ඩග්ලස් දේවානන්ද, වව්නියාව දිසා පාර්ලිමේන්තු මන්ත්‍රී සහ අපනයන සංවර්ධන ඇමැති රිෂාක් බදුර්දීන් යන මහත්වරු ද මෙහිදී අදහස් දැක්වූහ.එහිදී වැඩිදුරටත් කතා කළ ජනාධිපතිවරයා, “මට මේ අවස්ථාවේ විශේෂයෙන්ම තමුන්නාන්සේලාගෙන් එක ඉල්ලීමක් කරන්න තිබෙනවා. මට ජනතාවගෙන් වරින් වර පැමිණිලි ලැබෙනවා. ජනතාවට සේවය කිරීම රාජ්‍ය නිලධාරීන්ගේ වගකීමයි. යුතුකමයි.සමහරු ජනතාවට සේවය කිරීමේදී ජාතිබේද, ආගම්බේද, කුලබේද, දේශපාලන බේද සලකනවා කියා චෝදනා තිබෙනවා.එසේ වෙන්න එපා. ජනතාවට සේවය කිරීමේදී විශේෂයෙන් කුලබේද, ආගම්බේද, ජාතිබේද සලකන්න එපා. මේ කරුණ තදින්ම සිතට ගත්හ. මහජනතාවට කරන සේවය දේවියන්ට කරනා සේවය හා සමානයි.අපි හමුවට එන අහිංසක මහජනතාවට සතුටින් ආපසු යෑමට හැකි සේ ඔවුන් සතුටු කරනා ලෙස සේවය කිරීම ඔබ සැමගේ යුතුකමයි. අපි කරනා සෑම දෙයකින්ම ජනතාව සතුටට පත්විය යුතුයි. ඒ බව දැඩිවම අවධාරණය කරනවා යැයි ජනාධිපතිවරයා ප්‍රකාශ කෙළේය. වීරෝදාර ආරක්‍ෂක හමුදාවෝ රටට ලබාදුන් උත්තරීතර නිදහස රැකගැනීම අපගේ යුතුකමයි. මව්බිම ලැබූ මේ නිදහස කිසිවෙකුට පාවාදීමට අපි සූදානම් නෑ. ලැබූ නිදහස රැකගනිමින් මේ පළාතේ ජනතාවගේ ආර්ථික සංවර්ධනය ඇතිකිරීම ඔබ අප සැමගේ වගකීමයි.එය ඉටු කිරීමට කැපවෙන්න. කිසිදු බේදයක් ඇති කරන්න එපා යැයි ජනාධිපතිතුමා කියා සිටියහ.ගතවූ කාලයේ විශාල සංවර්ධනයක් මේ පළාතේ සිදුවී තිබෙනවා. තවම සියයට සියයක්ම සියලු දේ සම්පූර්ණවී නැහැ. නමුත්, වැරැදි, අඩුපාඩු, දුර්වලතා මගහැර කටයුතු කරන්න ඕනෑ. ජනතාව අපෙන් බලාපොරොත්තු වන සේවය ලබාදීම කාගේත් සිත්වල තිබිය යුතු කරුණක්.අපි සියලුදෙනා එක්ව, සමගියෙන් මේ පළාත, රට ගොඩනැඟීමට ක්‍රියා කළ යුතුයි. අපේ අනාගත පරපුරට වඩාත් පැහැබර දීප්තිමත් අනාගතයක් උදාකරදීම අද දවසේ වැඩිහිටියන් වන අපගේ යුතුකමයි, මහින්ද රාජපක්‍ෂ මහතා සඳහන් කෙළේය.ආර්ථික සංවර්ධන ඇමැති බැසිල් රාජපක්‍ෂ, ප්‍රවාහන ඇමැති කුමාර වෙල්ගම, යාපනය දිසා පාර්ලිමේන්තු මන්ත්‍රී චන්ද්‍රකුමාර් යන මහත්වරු ප්‍රමුඛ උතුරු පළාතේ පළාත් පාලන ආයතනවල මහජන නියෝජිතයෝ ද ජනාධිපති ලේකම් ලලිත් වීරතුංග, මුදල් සහ ආර්ථික සංවර්ධන අමාත්‍යංශයේ ලේකම් ආචාර්ය පී. බී. ජයසුන්දර, ආරක්‍ෂක අමාත්‍යංශයේ ලේකම් ගෝඨාභය රාජපක්‍ෂ, මහා මාර්ග අමාත්‍යංශයේ ලේකම් අද්මිරාල් වසන්ත කරන්නාගොඩ යන මහත්වරු ප්‍රධාන අමාත්‍යංශ රැසක ලේකම්වරු, යුද, නාවික හමුදාවල හමුදාපතිවරු සහ පොලිස්පති ආචාර්ය මහින්ද බාලසූරිය ප්‍රධාන ආරක්‍ෂක අංශ උසස් නිලධාරීහු ද මේ අවස්ථාවට එක්වී සිටියහ.උතුරු පළාතේ සංවර්ධනය, නැවත පදිංචි කිරීම් හා නගාසිටුවීම පිළිබඳ ජනාධිපති කාර්යසාධක බලකායේ නිලධාරීහු, ප්‍රාදේශීය ලේකම්වරු, ආයතන ප්‍රධානීහු ද මෙම සම්මන්ත්‍රණයට එක්ව සිටි පිරිස අතර වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010202</link>
    <topic>විසර්ජන පනත මැතිසබයට</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>ලබන වසරේ රජයේ වියදම් සඳහා රුපියල් එක් ලක්‍ෂ අටදහස් අනූ හය කෝටි හැත්තෑහත් ලක්‍ෂ හැටහය දහසක (රු. 1080967766000) මුදලක් ලබා ගැනීම පිණිස විසර්ජන පනත් කෙටුම්පත අගමැති දි. මු. ජයරත්න මහතා පාර්ලිමේන්තුවට ඊයේ (19) ඉදිරිපත් කෙළේය.ආණ්ඩුව වෙනුවෙන් ශ්‍රී ලංකාවෙන් හෝ ඉන් බැහැරින් හෝ ණය වශයෙන් රුපියල් කෝටි අනූනව දහස් හත්සියයක් නොඉක්මවන මුදලක් ලබාගැනීමටද පනතින් බලය ඉල්ලා ඇත. විසර්ජන පනත් කෙටුම්පත අනුව ලබන වර්ෂයේ වැඩිම මුදලක් වෙන්කර ඇත්තේ රාජ්‍ය ආරක්‍ෂක අමාත්‍යාංශයටය. එම මුදල රුපියල් කෝටි 21521කි.ආර්ථික සංවර්ධන අමාත්‍යාංශය සඳහා වෙන්කර ඇති මුදල රුපියල් කෝටි 7524කි. (75245585,000/-).සෞඛ්‍ය අමාත්‍යාංශය වෙනුවෙන් රුපියල් කෝටි 6225ක් වෙන් කැර ඇත. (62259406000/-).මහාමාර්ග අමාත්‍යාංශය සඳහා වෙන්කර ඇති මුදල රුපියල් කෝටි 2902 කි. (290278900000/-)ප්‍රවාහන අමාත්‍යාංශයට රුපියල් කෝටි 1502 (15022919000/-)කි.විදුලිබල හා බලශක්ති අමාත්‍යාංශය වෙනුවෙන් රුපියල් කෝටි 2411 (24114640000/-)ක් වෙන් කර ඇත.ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශයට රුපියල් කෝටි 2123 (2123990000/-)ක් වෙන් කැරේ.අධ්‍යාපන අමාත්‍යාංශයට 2011 විසර්ජන පනත් කෙටුම්පතින් රුපියල් කෝටි 3072 (30726090000/-)ක මුදලක් වෙන් කර තිබේ. උසස් අධ්‍යාපන අමාත්‍යාංශය සඳහා රුපියල් කෝටි 2106 (21064070000/-)ක් වෙන්කර තිබේ.පළාත් සභා සහ පළාත් පාලන අමාත්‍යාංශයට රුපියල් කෝටි 1208 (120824410000/-)ක මුදලක් වෙන් කර ඇත. කෘෂිකර්ම අමාත්‍යාංශය වෙනුවෙන් රුපියල් කෝටි 2902 (29027890000/-)ක මුදලක් වෙන් කර තිබේ.ජනාධිපති වැය ශීර්ෂය වෙනුවෙන් වෙන් කර ඇති මුදල රුපියල් කෝටි 433 (4335230000/-)කි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010203</link>
    <topic>මතට ඇබ්බැහිවූවන්ටසිපිරි ගෙය වෙනුවටපුනරුත්ථාපන කඳවුරු</topic>
    <author>විජයානි එදිරිසිංහ</author>
    <content>මත්ද්‍රව්‍ය භාවිතයට ඇබ්බැහි වීම අපරාධයක් සේ නොසැලකීමට ආරක්ෂක අමාත්‍යාංශය තීරණය කර තිබේ. ඒ අනුව ඔවුන්ට සිර දඬුවම් නොදී පුනරුත්ථාපනයට පමණක් යොමු කිරීමට පියවර ගනු ඇත. ආරක්ෂක ලේකම් ගෝඨාභය රාජපක්ෂ මහතාගේ යෝජනාවක් අනුව මෙම නව වැඩපිළිවෙළ ක්‍රියාත්මක කරන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා කියයි.මත්ද්‍රව්‍යවලට ඇබ්බැහි වූවන් එම ක්‍රියාවේ නියැලෙන්නේ අපරාධයක් සේ නොසලකා බවත් එය එක්තරා මානසික රෝගයක් බවත් ආරක්ෂක අංශ හඳුනාගෙන තිබේ. තමන් විසින්ම හා අනුන්ගේ පෙළැඹීම මත මත් ද්‍රව්‍යවලට පුරුදු වූ අය ඉන් මුදාගෙන යහපත් පුරවැසියන් බවට පත්කිරීම ආරක්ෂක ලේකම්වරයාගේ අරමුණ වී ඇත.පුනරුත්ථාපනය කිරීමේ වැඩපිළිවෙළ යටතේ විශේෂඥ දැනුමින් යුත් උපදේශක මණ්ඩලයක් මතට ඇබ්බැහි වූ අය පුනරුත්ථාපනය කරනු ඇත. සිර ගෙවල්වල පවතින නීති රීති වලින් මතට ඇබ්බැහි වී සිර දඬුවම් විඳින අය ඉවත් කරන අතර ඔවුන් අලුතින් පිහිටුවන පුනරුත්ථාපන මධ්‍යස්ථානවලට යොමු කරනු ඇත. පුනරුත්ථාපන මධ්‍යස්ථාන 12 කදී පුනරුත්ථාපන කටයුතු සිදු කෙරේ. වීරවිල, පල්ලේකැලේ, මීතිරිගල සහ තල්දෙණියේ නව පුනරුත්ථාපන මධ්‍යස්ථාන වෙයි.පුනරුත්ථාපන කාලය අවසානයේදී තක්සේරු මණ්ඩලයට අදාළ පුද්ගලයා ඉදිරිපත් කර ඔහු සමාජය තුළට ගොස් මත්ද්‍රව්‍ය භාවිතයට යොමු නොවන බවට ස්ථිර තක්සේරුවක් කළ හැකි වුවහොත් පමණක් නිදහස් කෙරේ. මේ සඳහා තක්සේරු මණ්ඩලයක් පත් කර තිබේ.මෙතෙක් කාලයක් මත්ද්‍රව්‍යවලට ඇබ්බැහි වූ පිරිස අත්අඩංගුවට ගෙන සිරගත කළද ඔවුන් සිරදඬුවම්වලින් පසු යළිත් මත්ද්‍රව්‍ය භාවිතයට පුරුදු වී ඇති බව පරීක්ෂණවල දී හෙළිකරගෙන තිබේ. එබැවින් ඔවුන්ට සිර දඬුවම් ලබාදීම වළක්වා පුනරුත්තාපනය කිරීමට තීරණය කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010204</link>
    <topic>කොරියාවෙන් කෝටි 90කඅධ්‍යාපන උපකරණ</topic>
    <author>දයා පෙරේරා</author>
    <content>ශ්‍රීලංකාවේ අධ්‍යාපනයට පෞද්ගලික අංශයෙන් මෙතෙක් පිරිනමන ලද දැවැන්ත පරිත්‍යාගය දකුණු කොරියාවේ සමාගමකින් සිකුරාදා (22) ලැබෙන බව අධ්‍යාපන ඇමැති බන්දුල ගුණවර්ධන මහතා අවධාරණය කරයි.රුපියල් අනූ කෝටියක වටිනාකමින් යුත් මේ පරිත්‍යාග පියානෝ 2000ක් සහ දිගු කලක් භාවිතයට ගත හැකි විශේෂිත කළු ලෑලි 50,000ක් බව පැවැසූ ඇමැතිවරයා, අරලියගහ මන්දිරයේ දී කොරියානු සමාගමේ නියෝජිතයන් ජනාධිපති මහින්ද රාජපක්‍ෂ මහතාට සිකුරාදා (22) පෙරවරුවේ මේ පරිත්‍යාගය බාර දෙන බවත් කීවේය.මේ රුපියල් අනූ කෝටියේ පරිත්‍යාගය තීරු බදු රහිතව ලබාදීම සඳහා කැබිනට් මණ්ඩලයේ අනුමැතිය ලබා ගත්තේ යැයි ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010205</link>
    <topic>වයස 21ට අඩු නම්සමාජ ශාලා තහනම්</topic>
    <author>විජයානි එදිරිසිංහ</author>
    <content>වයස අවුරුදු 21 අඩු තරුණ තරුණියන්ට රාත්‍රී සමාජ ශාලා කැරෝකේ මධ්‍යස්ථාන වැනි ස්ථානවලට ඇතුªළුවීම තහනම් කෙරේ.එම වයස් සීමාවට අදාළ තරුණ තරුණියන් එම ස්ථානවල සේවයට යොදා ගැනීමටද මේ තහනම බලපැවැත්වෙයි.මත්ද්‍රව්‍ය භාවිතයෙන් තරුණ පරපුර බේරා ගැනීමේ අරමුණ මත මේ වැඩපිළිවෙළ ආරක්ෂක අමාත්‍යාංශයේ උපදෙස් මත ක්‍රියාත්මක කෙරේ.රාත්‍රි සමාජශාලා සහ එවැනි ස්ථාන පවත්වාගෙන යන පුද්ගලයන්ද මේ පිළිබඳව දැනටමත් දැනුම්වත් කර තිබේ. ඔවුන් එම වැඩපිළිවෙළට සහාය වීමට එකඟ වී ඇත.මත්ද්‍රව්‍ය භාවිතය පිළිබඳ ළමා පරපුර දැනුවත් කිරීම සඳහා පාසල් මට්ටමෙන්ද වැඩසටහන් රාශියක් දියත් කර ඇත.මත්ද්‍රව්‍ය භාවිතය සම්පූර්ණයෙන්ම මෙරටින් තුරන් කිරීම සඳහා මේ සැලැසුම් ක්‍රියාත්මක කර ඇති අතර මත්ද්‍රව්‍ය භාවිතය පිළිබඳ ගැටලුවක් වෙතොත් ඒ පිළිබඳ උපදෙස් ලබා ගැනීම සඳහා 1986 දුරකතන අංකයද හඳුන්වා දී තිබේ. තම අනන්‍යතාව හෙළි නොකර හෝ එම අංකය ඔස්සේ උපදෙස් ලබා ගත හැකිය. මෙරටදී කෘත්‍රිම මත්ද්‍රව්‍ය නිෂ්පාදනය වැළැක්වීමටද නීති පනවා ඇත. කෘත්‍රිම මත්ද්‍රව්‍ය නිෂ්පාදනය කිරීමට අවශ්‍ය රසායනික ද්‍රව්‍ය ආනයනයේදී එම නීති ක්‍රියාත්මක කෙරේ.ඒවා ආනයනය කරන ආයතන මින් ඉදිරියට පූර්ව රසායනික ද්‍රව්‍ය පාලනය කිරීමේ පනතේ නීති රීති රෙගුලාසි අනුගමනය කළ යුතු වෙයි.මේ සම්බන්ධව පූර්ව රසායනික ද්‍රව්‍ය පාලනය කිරීමේ අධිකාරියක්ද ලබන මස සිට ස්ථාපිත කෙරේ. අන්තරායකර ඖෂධ, පාලක ජාතික මණ්ඩලය යටතේ එම අධිකාරිය ක්‍රියාත්මක වෙයි.මත්ද්‍රව්‍ය නිවාරණය කිරීම සම්බන්ධව ඊයේ (19) ජාතික ආරක්ෂාව පිළිබඳ මාධ්‍ය මධ්‍යස්ථානයේ පැවැති මාධ්‍ය හමුවේදී මේ තොරතුරු හෙළිදරව් කෙරිණි.ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතාගේ ප්‍රධානත්වයෙන් පැවැති එම සාකච්ඡාවට බන්ධනාගාර හා පුනරුත්ථාපන අමාත්‍යාංශයේ ලේකම් ඒ. දිසානායක අන්තරායකර ඖෂධ පාලක ජාතික මණ්ඩලයේ සභාපතිනි මල්ෂා ද සිල්වා එම මණ්ඩලයේ අධ්‍යක්ෂ ජෙනරාල් කේ. ගමගේ, අධ්‍යක්ෂ ඒ. අයි. බණ්ඩාර, බන්ධනාගාර කොමසාරිස් ජෙනරාල් මේජර් ජෙනරාල් වී. ආර්. සිල්වා යන මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010206</link>
    <topic>සංචාරයට සුදුසු රටවල් 31න් ශ්‍රී ලංකාව මුලට</topic>
    <author>අනුෂා ගුරුසිංහ</author>
    <content>නිව්යෝර්ක් ටයිම්ස් සඟරාව ලොව සංචාරය සඳහා සුදුසු වූ රටවල් 31 අතුරින් ශ්‍රී ලංකාව පළමුවන ස්ථානයට නම් කර තිබේ.ශ්‍රී ලංකාවේ යුද්ධය අවසාන වී සාමය උදාවීමත් සමග ඇති වී තිබෙන දේශපාලන ස්ථාවරභාවය මෙම තත්වයට හේතු වී ඇතැයි එම සඟරාවේ සඳහන් වෙයි.මේ අතර විදේශීය සංචාරකයන් තුල ශ්‍රී ලංකාවේ ආරක්ෂාව පිළිබඳ විශ්වාසය තහවුරු වීමෙන් මේ වසරේ අපේක්‍ෂිත සංචාරක සංඛ්‍යාව අගෝස්තු මාසය වන විට ඉක්ම වූ බව ආසියා පැසෆික් සංචාරක සංගමයද තහවුරු කරයි. මේ වසර අවසානයේ විදේශීය සංචාරකයෝ ලක්‍ෂ පහක් පමණ ශ්‍රී ලංකාවට පැමිණෙතැයි ද, එම සංගමය කියයි.මේ අතර නැෂනල් ජියොග්‍රෆි සඟරාව ද ලොව සංචාරය කිරීම සඳහා හොඳම රටවල් අතරින් ශ්‍රී ලංකාව දෙවන වන්නේ කියුබාවට පමණක් බව සඳහන් කරයි. එමෙන්ම ශ්‍රී ලංකවේ කිලෝ මීටර් 100ට වැඩි විශාල වෙරළ තීරයක්, තෙත් කලාපීය වනාන්තර මෙන්ම යුනෙස්කෝව විසින් සම්මානයට පත් කළ ලෝක උරුමය ස්ථාන 8න් සමන්විත වීම ලෝක සංචාරකයින්ගේ ආකර්ශනයට ශ්‍රී ලංකාව ලක් වීමට හේතු වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010207</link>
    <topic>මුහුදු කෑමෙන් විපතට පත්පවුල් අසූවකට මිලියන 24ක්</topic>
    <author>චන්දිමා එදිරිමාන්න</author>
    <content>මුහුදු කෑමෙන් විපතට පත් පවුල් අසූවක් සඳහා එක් පවුලකට රුපියල් ලක්ෂ තුන බැගින් නිවාස ආධාර ලබා දීමට රජය තීරණය කරයි.ඒ සඳහා රජය රුපියල් මිලියන 24ක් වැය කරයි.මොරටුව අඟුලාන සහ රත්මලාන වෙරළ තීරයේ ජීවත්වූ අයට මෙම නිවාස ආධාර ලැබේ. ඉදිකිරීම් ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා ගේ අදහසක් අනුව මෙම වැඩපිළිවෙළ ක්‍රියාත්මක වෙයි. මෙම ලක්‍ෂ තුනට අමතරව තවත් රුපියල් ලක්‍ෂයක ප්‍රදානයක් ද එම පවුල් වෙත ඉදිරියේ දී ලබා දීමට ද තීරණය කර තිබේ.මේ පිළිබඳ විශේෂ සාකච්ඡාවක් ඊයේ (19) බත්තරමුල්ල, සෙත්සිරිපාය අමාත්‍යාංශයේ දී ඇමැතිවරයා ගේ මූලිකත්වයෙන් පැවැත් වුණි. මෙම වැඩපිළිවෙළේ ප්‍රථම අදියර ලෙස මෙය ක්‍රියාත්මක වන අතර වෙරළ තීරයේ පදිංචි පවුල් කළුතර දිස්ත්‍රික්කයේ පදිංචි කරවීමට තීරණය කර තිබේ.ඇමැති විමල් වීරවංශ මහතා කියා සිටියේ මෙම නිවාස ඉදිකිරීමට අවශ්‍ය අතිරේක මුදල් සහනදායී ණය මුදලක් වශයෙන් ද ලබා දීමට පියවර ගත හැකි බව ය. තාක්‍ෂණික උපදෙස් ජාතික නිවාස සංවර්ධන අධිකාරිය මගින් නොමිලයේ ලබා දෙන බවද කීය. මෙම ව්‍යාපෘතිය ඉදිරි දින කීපය ඇතුළත ක්‍රියාවට නංවන ලෙස ඇමැතිවරයා ජාතික නිවාස සංවර්ධන අධිකාරියේ සභාපති ජයන්ත සමරවීර මහතා ට උපදෙස් ලබා දුන්නේ ය.මෙම සාකච්ඡාවට කොළඹ දිස්ත්‍රික් ලේකම් පී. ඒ. ජේ. සිල්වෙස්ටර්, ජාතික නිවාස සංවර්ධන අධිකාරියේ සාමාන්‍යාධිකාරී එල්. එස්. පළන්සූරිය, ආපදා කළමනාකරණ අධිකාරියේ ප්‍රාදේශීය ලේකම් අනුර කලංසූරිය යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010208</link>
    <topic>සිවිල් ගුවන් සේවාපනත සම්මතයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>සිවිල් ගුවන් සේවා පනත් කෙටුම්පත පාර්ලිමේන්තුවේදී ඊයේ (19) වැඩි ඡන්ද 95කින් සම්මත විය.පනත් කෙටුම්පතට පක්‍ෂව ඡන්ද 100ක් ද විපක්‍ෂව ඡන්ද 05ක් ද ලැබිණි.පනතට විපක්‍ෂව එ. ජා. ප., දෙ. ජා. ස සහ ප්‍ර. ජා. ස. පක්‍ෂවල මන්ත්‍රීවරුන් ඡන්දය ප්‍රකාශ කළහ.මෙම පනත් කෙටුම්පත ඉකුත් 6 වැනිදා මුලින්ම විවාදයට ගෙන සංශෝධන සඳහා වෙනත් දිනකට කල් තැබිණි. ඒ අනුව ඊයේ කාරක සභා අවස්ථාවේ සංශෝධන සඳහා ඉදිරිපත් කැරිණි. අනතුරුව විපක්‍ෂය ඡන්දයක් ඉල්ලා සිටීම නිසා ඡන්ද විමසීමක් පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n1010209</link>
    <topic>යාපනයේ දුම්රිය පොළේ සිටිනපවුල්වලට තෙමසක දී ඉඩම්</topic>
    <author>උදුලා පීරිස් සහ වවුනියාව උතුර සමූහ බන්දුල සෙනෙවිරත්න</author>
    <content>යාපනය දුම්රිය පොළේ තාවකාලිකව නවාතැන්ගෙන සිටින සියලුම සිංහල පවුල් වෙත මාස 03 ක් ඇතුළත ඔවුන්ට අයත්ව තිබූ ඉඩම් පවරාදීමට රජය කටයුතු යොදා ඇත.රජයට හෝ කිසිදු වගකිව යුත්තකුට නොදන්වා සරණාගතයන් ලෙස දුම්රිය පොළේ සිටින ජනතාව කෙරෙහි සානුකම්පිතව අවධානය යොමුකර ඔවුන්ට අවශ්‍ය පහසුකම් සැලැසීමට ජනාධිපති මහින්ද රාජපක්ෂ මහතා තමා වෙත උපදෙස් ලබා දුන් බව නැවත පදිංචිකිරීමේ ඇමැති මිල්රෝයි ප්‍රනාන්දු මහතා කීය.මෙසේ අඩු පහසුකම් යටතේ සිටින ජනතාවට අයත් නීත්‍යානුකූල ලියවිලි සලකා බලා ඔවුන්ට හිමි ඉඩම් යළි පවරා දීමටත් එසේ නීත්‍යානුකූ®ල ලියවිලි නොමැති පිරිස් වෙත විකල්ප ඉඩම් ලබාදීමටත් පියවර ගන්නා බවද ඇමැති මිල්රෝයි ප්‍රනාන්දු මහතා අවධාරණය කළේය. මේ සියලු කටයුතු ආණ්ඩුකාරවරයා, දිසාපති, ප්‍රාදේශීය ලේකම් හා ග්‍රාම නිලධාරීන් දැනුවත් භාවයෙන් සිදු කෙරෙන බවද පැවසූ ඇමැති මිල්රෝයි, කිසිවකුට අසාධාරණයක් නොවන අයුරින් සිය අයිතිය ලබා දෙන බවද කීය. මේ වනවිට දුම්රිය පොළේ සිටින එක් පවුලකට සතියකට රුපියල් දාහක (1000/=) සලාකයක් ලබාදෙන බවද පැවසීය.උතුරු ප්‍රදේශයේ පදිංචි කිරීම් සිදුකර අවසන් වීමට තව මසක් වැනි කෙටි කලක් ගතවනු ඇති බවද මේ වනවිට අවතැන්වූ ලක්ෂ තුනකට ආසන්න පිරිසගෙන් විසිදාහකට අඩු පිරිසක් පදිංචි කිරීමට සිටින බවද කීය.යුද්ධය අවසන් කාලය පැවැති වෙඩිතලතිව් වැනි ප්‍රදේශවල බිම් බෝම්බ ඉවත් කිරීමේ කටයුතු අවසන් වූ වහාම යළි පදිංචි කිරීම් අවසන් කරන බවද කී ඇමැතිවරයා සහන ගම්මානවල සිටින ජනතාව වෙත රජය මගින් අඛණ්ඩව සහනාධාර ඇතුළු පහසුකම් ලබාදෙන බවද කීය.සිය ඉඩම් සම්බන්ධයෙන් පවතින ගැටළු තමා වෙත ඍජුව දුරකථන අංක 0777- 237773 හෝ 031 2255368 දන්වන ලෙසද ඇමැති මිල්රෝයි ප්‍රනාන්දු වැඩිදුරටත් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102010</link>
    <topic>ෆොන්සේකාගේ මන්ත්‍රී ධුරය ගැනමැතිසබේ දී සාකච්ඡා කරන්න බෑ</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>සරත් ෆොන්සේකා මහතාගේ මන්ත්‍රී ධුරය සම්බන්ධයෙන් පාර්ලිමේන්තුවේ වැඩ බලන මහ ලේකම්වරයා ගනු ලැබූ ක්‍රියාමාර්ගය ආණ්ඩුක්‍රම ව්‍යවස්ථාවට අනුකූල බව කතානායක චමල් රාජපක්ෂ මහතා පාර්ලිමේන්තුවේ දී ඊයේ (19) ප්‍රකාශ කෙළේය.ෆොන්සේකා මහතාගේ මන්ත්‍රී ධුරය පිළිබඳ අභියාචනාධිකරණය හමුවේ නඩුවක් පවතින හෙයින් ඒ සම්බන්ධයෙන් පාර්ලිමේන්තුවේ සාකච්ඡා කිරීමට හැකියාවක් නැතැයි ද කතානායකවරයා පෙන්වා දුන්නේ ය.එම මන්ත්‍රී ධුරය සම්බන්ධයෙන් උසාවි තීන්දුව අනුව කටයුතුªකරන බව ද කතානායකවරයා වැඩිදුරටත් කීවේය.කතානායකවරයා එසේ ප්‍රකාශ කළේ කොළඹ දිස්ත්‍රික් එ.ජා.ප මන්ත්‍රී රවි කරුණානායක මහතා අසන ලද රීති ප්‍රශ්නයකට පිළිතුරු වශයෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102011</link>
    <topic>සමස්ත සරසවි පද්ධතියෙන්නවක වදය තුරන් කළ යුතුයි</topic>
    <author>සමන්මලී ප්‍රියශාන්ති</author>
    <content>සමස්ත විශ්වවිද්‍යාල පද්ධතියෙන් නවක වදය තුරන් කළයුතු බව උසස් අධ්‍යාපන ඇමැති එස්. බී. දිසානායක මහතා කියයි.ඒ සඳහා විශ්වවිද්‍යාල කථිකාචාර්යවරුන් උප කුලපති, කුලපති ඇතුළු සියලු නිලධාරීන් උනන්දු විය යුතු බව ඒ මහතා අවධාරණය කරයි. පසුගියදා අම්පාර හාඩි උසස් තාක්‍ෂණ ආයතනයේ නවක සිසුවියකට දී ඇති අමානුෂික නවක වදයක් ගැන දැනගත් ඇමැතිවරයා එසේ ප්‍රකාශ කර තිබේ.ඇමැතිවරයා පසුගියදා හාඩි ආයතනයට ගිය විට එක් කථිකාචාර්යවරියක් කඳුළු සලමින් නවක සිසුවියකට දුන් නවක වදයක් ගැන විස්තර කළාය. යට ඇඳුම් ඇඳීම තහනම් කිරීම මෙම අමානුෂික නවක වදයයි.එක් සිසුවියකට යට ඇඳුම් ඇඳීම තහනම් කිරීම නිසා මුහුණ දුන් අසීරුතාව කථිකාචාර්යවරියට පවසා තිබේ. මේ බව දැනගත් යට ඇඳුම් ඇඳීමේ තහනම පැනවූ ජ්‍යෙෂ්ඨ සිසුවිය නවක සිසුවියට පහර දී තිබේ. ඇමැතිවරයා මේ ගැන නවක සිසුවියගෙන් ද විමසා විස්තර දැන ගත්තේය.සිද්ධියට සම්බන්ධ ජ්‍යෙෂ්ඨ සිසුවිය හාඩි ආයතනයෙන් ඉවත් කිරීමට කටයුතු කරන ලෙස ඇමැතිවරයා හාඩි ආයතනයට උපදෙස් දී තිබේ. නවක වදයට හිතවාදී කථිකාචාර්යවරුන් ද සිටින බව ඇමැතිවරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102012</link>
    <topic>පෝරට් සංවිධානයේ නේවාසික අධ්‍යක්‍ෂආනෝ බෑන්ට වීසා නෑ</topic>
    <author>විජයානි එදිරිසිංහ</author>
    <content>මෙරට පවත්වාගෙන ගිය රාජ්‍ය නොවන සංවිධානයක් වූ ‘පෝරට්’ සංවිධානයේ නේවාසික අධ්‍යක්‍ෂ ‘ආනෝ බෑන්’ මහතාට තවදුරටත් මෙරට රැඳී සිටීම සඳහා අවශ්‍ය වීසා ලබා නොදීමට තීරණය කොට ඇත.ඔහුගේ වීසා කාලය පසුගිය 13 වැනිදායින් අවසන් විය. ඔහුතවදුරටත් මෙරට රැඳී සිටීමට වීසා අයදුම් කර තිබුණි. එහෙත් බුද්ධි අංශ ඔහු පිළිබඳව ඉදිරිපත් කර තිබූ වාර්තාවට අනුව ඔහු තවදුරටත් මෙරට රඳවා ගැනීම නුසුදුසු බව අනාවරණය විය. ඒ අනුව ආනෝ බෑන් මහතාගේ වීසා අයදුම ප්‍රතික්ෂේප වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102013</link>
    <topic>මහරගම බාලිකාවකජිම්නාස්ටික් ගුරුවරයෙක්සිසුවියන් අපයෝජනය කරලා</topic>
    <author>බුද්ධිකා ඉඹුලාන</author>
    <content>මහරගම ප්‍රදේශයේ ප්‍රසිද්ධ බාලිකා විද්‍යාලයකට ජිම්නාස්ටික් ක්‍රීඩාව ඉගැන්වීමට පැමිණෙන ගුරුවරයකු එම පාසලේ සිසුවියන් ලිංගික අපයෝජනයකට ලක් කළ සිද්ධියක් පිළිබඳ ජාතික ළමා ආරක්ෂක අධිකාරියට පැමිණිලි ලැබී තිබේ. විසිඅට වියැති මේ ජිම්නාස්ටික් ගුරුවරයා පිළිබඳව ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය මේ වනවිට විමර්ශන කටයුතු ආරම්භ කර ඇත.මේ ගුරුවරයාව එම විදුහලේ විදුහල්පතිනිය පාසලට ගෙන්වා ඇති අතර ඔහු එහිදී ජිම්නාස්ටික් ක්‍රීඩාව උගන්වා ඇත්තේ පිටතට කිසිවක් නොපෙනෙන සේ ආවරණය කළ ගොඩනැඟිල්ලක බවද සිද්ධිය පිළිබඳ පැමිණිලි කළ සිසුවියන් ගේ මවුපියන් ජාතික ළමා ආරක්‍ෂක අධිකාරියට පවසා තිබේ.ජිම්නාස්ටික් උගන්වන අතරතුර මේ සිසුවියන් ගේ ශරීරය අතපත ගෑම මෙන්ම ඔවුන් සිප ගැනීමටද මේ ගුරුවරයා සිදුකර ඇති බවද සිදු කරනු ලබන පරීක්ෂණවලදී හෙළි වී ඇත. තම දරුවන් සිප ගත්තේ ඇයි දැයි මවුපියෝ විමසූ විට මේ ගුරුවරයා ඔවුනට පවසා ඇත්තේ සිසුවියන්ගේ සබකෝලය නැති කිරීමට බවද එම මවුපියන් විශේෂ පොලිස් විමර්ශන ඒකකයට පවසා තිබේ.විමර්ශන කටයුතු කඩිනමින් සිදුකර අදාළ සැකකාර ගුරුවරයා අත්අඩංගුවට ගැනීමට පියවර ගැනීමට ජාතික ළමා ආරක්ෂක අධිකාරියේ සභාපතිනි නීතිඥ අනෝමා දිසානායක මහත්මිය විශේෂ පොලිස් විමර්ශන ඒකකයට උපදෙස් ලබාදී ඇත.ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකයේ ප්‍රධාන පොලිස් පරීක්ෂක ඩබ්ලිව්. ටී. ඩී. විජේසේන මහතාගේ උපදෙස් පරිදි කාන්තා පොලිස් නිලධාරිනී ජානකි මහත්මිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102014</link>
    <topic>හදිසි නීතිය සම්මතයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 99 කින් පාර්ලිමේන්තුවේදී ඊයේ (19) සම්මත විය.හදිසි නීති යෝජනාවට පක්‍ෂව ඡන්ද 118ක් ද විපක්‍ෂව ඡන්ද 19ක් ද ලැබිණි.ආණ්ඩුව සමඟ ජාතික නිදහස් පෙරමුණ, ජාතික හෙළ උරුමය ඇතුළු ආණ්ඩුවට සම්බන්ධ පක්‍ෂ යෝජනාවට පක්‍ෂව ඡන්දය පාවිච්චි කළ අතර, දෙමළ ජාතික සන්ධානයේ, එක්සත් ජාතික පක්‍ෂයේ සහ ප්‍රජාතන්ත්‍රවාදී ජාතික සන්ධානයේ මන්ත්‍රීවරු හදිසි නීති යෝජනාවට විරුද්ධව ඡන්දය පාවිච්චි කළහ.එක්සත් ජාතික පක්‍ෂයේ මොනරාගල දිස්ත්‍රික් මන්ත්‍රී රංජිත් මද්දුමබණ්ඩාර මහතා ඡන්දය දීමෙන් වැළකී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102015</link>
    <topic>නීති විරෝධී සාංක්‍රමණිකයන්ටඕස්ට්‍රේලියාවේ රැඳවුම් කඳවුරු 2ක්</topic>
    <author>මහින්ද අලුත්ගෙදර</author>
    <content>නීති විරෝධී සාංක්‍රමණිකයන් සඳහා නව රැඳවුම් මධ්‍යස්ථාන දෙකක් ස්ථාපිත කිරීමට ඕස්ට්‍රේලියානු රජය පියවර ගෙන ඇත.ඕස්ට්‍රේලියාවට පැමිණෙන නීති විරෝධී සාංක්‍රමණිකයන් ගේ සංඛ්‍යාව ශීඝ්‍රයෙන් ඉහළ යාම මේ තත්ත්වයට හේතුව බව තානාපති ආරංචි මාර්ග පෙන්වා දෙයි.2000ක පමණ පිරිසක් රඳවා තැබිය හැකි රැඳවුම් මධ්‍යස්ථාන සඳහා ළමුන් සමඟ ඔවුන්ගේ පවුල්වල අනෙකුත් සාමාජිකයන් ද යොමු කිරීමට නියමිත බව ද වාර්තා වෙයි.නීති විරෝධී ලෙස තම රටට පැමිණෙන සාංක්‍රමණික දරුවන් පිළිබඳ අවධානය යොමු කර මේ පියවර අනුගමනය කළ බව ඕස්ට්‍රේලියානු අගමැතිනි ජුලියා ගිලාර්ඩ් මහත්මිය සඳහන් කර ඇත.නව අගමැතිනිය බලයට පත්වීමත් සමඟ නීති විරෝධී සංක්‍රමණ වැළැක්වීමට දැඩි තීරණයක් ගත්ත ද එලෙස පැමිණෙන සාංක්‍රමණිකයන්ගේ අඩුවක් නොමැති බව ද තානාපති ආරංචි මාර්ග කියයි.මේ අතර නීති විරෝධී ලෙස ඕස්ට්‍රේලියාවට ගිය ශ්‍රී ලාංකික සාංක්‍රමණිකයන් විශාල ප්‍රමාණයක් දැනටමත් ඕස්ට්‍රේලියාවේ ක්‍රිස්මස් දූපතේ තාවකාලික කඳවුරුවල වෙසෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102016</link>
    <topic>පිරිමි හෙද සිසුන්ට නුසුදුසු නම්වෛද්‍ය සිසුන්ටත් සුදුසු නෑ</topic>
    <author>සන්ධ්‍යා කරුණාරත්න</author>
    <content>ප්‍රසව හා නාරිවේදය පිළිබඳ සායනික පුහුණුව පිරිමි හෙද සිසුන්ට ලබාදීම නුසුදුසු නම් එම සායනික පුහුණුව පිරිමි වෛද්‍ය සිසුන්ට ලබාදීම ද නුසුදුසු බව රජයේ හෙද නිලධාරින්ගේ සංගමය පෙන්වා දෙයි.මේ සායනික පුහුණුව පිරිමි හෙද සිසුන්ට ලබාදීමට නුසුදුසු බවට වෛද්‍ය සංගමය විරෝධය පළ කිරීමෙන් මේ වන විට පාඨමාලාව හදාරන සියලුම සිසුන්ට අදාළ සායනික පුහුණු කටයුතුවලින් ඉවත් වීමට සිදුව ඇත. රෝගීන්ගේ ස්ත්‍රී/පුරුෂ භාවය පිළිබඳ සදාචාරාත්මක හෝ සංස්කෘතික ගැටලුවක් මේ සායනික පුහුණුව සම්බන්ධයෙන් වැදගත් වන්නේ නම් එය වෛද්‍ය හා හෙද සේවාවන් දෙකට ම එක සේ බලපැවැත් විය යුතු බව ද රජයේ හෙද නිලධාරින්ගේ සංගමය පවසයි.ජාත්‍යන්තර හෙද උපාධි පාඨමාලාවන්ටද ප්‍රසව හා නාරිවේදය පිළිබඳව සායනික පුහුණුවීම් අන්තර්ගත නොවන බවටත්, කුරුණෑගල ශික්ෂණ රෝහලේ සූතිකාගාරවලට පිරිමි හෙද සිසුන් බලහත්කාරයෙන් ම ඇතුළු වූ බවටත් මුළුමනින් ම අසත්‍ය ප්‍රචාර රජයේ වෛද්‍ය නිලධාරින්ගේ සංගමය ජනතාව අතරට ගෙනයන්නේ යැයි ද එම සංගමය චෝදනා කරයි.හෙද සේවාවේ අයිතීන් හා වරප්‍රසාද කප්පාදු කිරීමේ උත්සාහයක වෛද්‍ය සංගමය දිගින් දිගට ම නිරතව සිටින බවත්, 2009 වසරේ දී හෙද උපාධි පාඨමාලාවේ පුහුණු කාලය සම්බන්ධයෙන් බලපෑම් කර එය වසර හතරේ සිට තුන දක්වා අඩු කළ බවත් එම සංගමය මෙහි දී සිහිපත් කර සිටියි.මෙලෙස හෙද සේවාවේ පැවැත්මට එරෙහිව දිගින් දිගට ම බලපෑම් කරමින් සිටින වෛද්‍ය සංගමය දැන් උත්සාහ කරන්නේ සාවද්‍ය මත සමාජගත කරමින්, ජාත්‍යන්තර මට්ටමේ හෙද සේවාවක් ශ්‍රී ලංකාව තුළ බිහිවීම කෙසේ හෝ වැළැක්වීමට බව පවසන එම සංගමය එයින් සිදුවන්නේ මේ රටේ ජනතාවට වඩා හොඳ සෞඛ්‍ය සේවාවක් ලබාගැනීමට ඇති අවස්ථාව අහිමි වීම බව අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102017</link>
    <topic>ගුවන් විදුලියේ ගාමිණීගෙන්නව ශ්‍රී ලංකා වාර්තාවක්</topic>
    <author>වෙල්ලස්සේ බණ්ඩාර අනුර ප්‍රේමලාල්</author>
    <content>අඛණ්ඩව දේශනයක් පැවැත්වීමෙන් නව ශ්‍රී ලංකා වාර්තාවක් පිහිටුවීමට ශ්‍රී ලංකා ගුවන් විදුලි සංස්ථාවේ මාධ්‍යවේදී නීතිඥ ගාමිණී විජේගුණවර්ධන මහතා ඊයේ (19) සමත් විය.ශ්‍රී ලංකා ගුවන් විදුලි සංස්ථාවේ ආනන්ද සමරකෝන් මැදිරියේ දී ඒ මහතා මේ වාර්තාව පිහිටවූ බව ක්‍රීඩා අමාත්‍යාංශයේ ත්‍රාසජනක ක්‍රීඩා අධීක්‍ෂණ නිලධාරී ඩොනල්ඩ් විජේගුණවර්ධන මහතා පැවැසීය.පැය 32 කට වඩා කාලයක් අඛණ්ඩව දේශනයක් පවත්වා මෙතෙක් පිහිටුවා ඇති ගිනස් වාර්තාව බිඳහෙළීම සඳහා ගාමිණී විජේවර්ධන මහතා අඛණ්ඩ දේශනයක යෙදෙමින් අද දවසේ බලාපොරොත්තු වේ. ඒ අනුව අද සවස 6.00 දක්වා එම දේශනය පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102018</link>
    <topic>දිනක් වයසැති බිලිඳාගෙල මිරිකා මරා දමලා</topic>
    <author>මතුගම සංචාරක – කළුතර මධ්‍යම සමූහ</author>
    <content>බුලත්සිංහල බෝතලේගම පාබල කන්දේ පදිංචි ව සිටි දෙදරු මවකගේ එක් දිනක් වයසැති බිලිඳකු ගෙල මිරිකා මරා දමා ඇති බව බුලත්සිංහල පොලිසිය කියයි.බිලිදා ප්‍රසූත කළ මේ කාන්තාව රෝගි තත්ත්වයට පත්ව ප්‍රතිකාර ගැනීමට හොරණ රෝහලට ගිය විට වෛද්‍ය පරීක්‍ෂණයේ දී මෙම කරුණු අනාවරණයවී ඇත. මතුගම මහේස්ත්‍රාත් දමින්ද රාමනායක වැලිගොඩපිටිය මහතා බෝතලේගමට ගොස් මහේස්ත්‍රාත් පරීක්‍ෂණ පවත්වා, සැකකාර කාන්තාව පිළිබඳ පරීක්‍ෂණ පවත්වන ලෙස උපදෙස් දී ඇත.මියගිය බිලිදාගේ මළ සිරුර නිවසහි මුළුතැන්ගෙයි තිබී බුලත්සිංහල පොලිසිය සොයා ගෙන ඇත.මතුගම සහකාර පොලිස් අධිකාරී චන්දන ජයසිරි කොඩිතුවක්කු මහතාගේ මෙහෙයවීමෙන් බුලත්සිංහල පොලිසියේ උප පොලිස් පරීක්‍ෂක උපේන්ද්‍ර මහතා පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102019</link>
    <topic>ගණිකා මඩම් දෙකක් වටලානව දෙනෙක් සැකපිට අත්අඩංගුවට</topic>
    <author>බණ්ඩාරගම සමූහ – විමල් එස්. ජයසිංහ</author>
    <content>කඩුවෙල ගණිකා මධ්‍යස්ථාන දෙකක් වටලා කාන්තාවන් හත් (07) දෙනෙකු කළමනාකරුවෙකු සහ සහායකයකු අත්අඩංගුවට ගත් බව නුගේගොඩ කොට්ඨාස බුද්ධි අංශය කියයි.මෙම කාන්තාවන් අතර සිංගප්පූරුවට ගොස් ගනිකා සේවයේ යෙදුණු අයෙක් ද වන බව පොලිසිය කියයි.කඩුවෙල අධිකරණයෙන් ලබා ගත් සෝදිසි වරෙන්තුවක් මත අදාල වැටලීම සිදු කර ඇත. කඩුවෙල කොතලාවල කාමර කුලියට දෙන ස්ථානයක් මුවාවෙන් මෙය පවත්වාගෙන ගොස් ඇත. පොලිස් උපාය දූතයකු එම ස්ථානයට යවා කාන්තාවක් ලබා ගන්නා මුවාවෙන් ගොස් මෙම වැටලීම කළ බව පොලිසිය කියයි.කඩුවෙල කොළඹ පාරේ පවත්වාගෙන ගිය ගනිකා නිවසක්ද වටලා කාන්තාවන් තිදෙනෙකු හා කළමනාකාරිණිය අත්අඩංගුවට ගෙන ඇත.මහරගම ප්‍රදේශයේ රෙදිපිළි අලෙවි ව්‍යාපාරිකයකු විසින් නිවසක් කුලියට ගෙන මේ ගනිකා නිවාසය පවත්වාගෙන ගොස් ඇතිබව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=n10102020</link>
    <topic>මෝටර් රියක් පාසල් වෑන් රියක ගැටීළමයි අටදෙනෙක් රාගම රෝහලට</topic>
    <author>කඩවත සමූහ - සී. සී. චන්ද්‍රසේකර කැලණිය විශේෂ ලයනල් පී. පෙරේරා</author>
    <content>කොළඹ – මහනුවර ප්‍රධාන මාර්ගයේ 9 කනුව අසලදී ඊයේ (19) සවස 3.00 ට පමණ පාසල් ළමයින් ප්‍රවාහනය කරන වෑන් රථයක මෝටර් රථයක් ගැටීමෙන් පාසල් ළමයින් අටදෙනෙකු තුවාල ලබා රාගම රෝහලට ඇතුළත් කළ බව කඩවත පොලිසිය පවසයි.මේ වෑන් රථයේ කඩවත, ඉඹුල්ගොඩ, කිරිල්ලවල, නිට්ටඹුව ප්‍රදේශවල පාසල් ළමයින් සිට ඇත.කඩවත දෙසින් කොළඹ දෙසට අධික වේගයෙන් ධාවනය කරමින් තිබුණ මෝටර් රථය ප්‍රධාන මාර්ගයෙන් ඉවතට පැන දකුණු පසින් නිට්ටඹුව දෙසට ධාවනය වෙමින් තිබූණු වෑන් රථයේ මැද කොටසේ වැදීමෙන් වෑන් රථය අඩි හයක් පමණ උඩට විසිවී පාර මැදට ඇද වැටී ඇති බව පොලිසිය පවසයි.අනතුර සිදු වූ ස්ථානයට වහාම රැස්වූ ප්‍රදේශවාසීහු වෑන් රථයේ සිරවී සිටි දරුවන් එළියට ගෙන රෝහල් ගත කර ඇති බව පොලිසිය පැවසීය. අනතුර සිදුවන අවස්ථාවේදී මෝටර් රථයේ රියදුරු බීමතින් සිටි බවත් ඔහු සුළු තුවාල ලබා ඇති බව පොලිසිය කියයි.අනතුරින් මෝටර් රථයට හා වෑන් රථයට බරපතල හානි සිදුව තිබේ.කඩවත පොලිස් ස්ථානාධිපති ප්‍රධාන පොලිස් පරීක්‍ෂක එම්. කේ. ආර්. ඒ. ගුණරත්න මහතාගේ උපදෙස් මත රථවාහන අංශයේ ස්ථානාධිපති පොලිස් පරීක්‍ෂක කලුවිතාරණ මහතා ඇතුළු නිලධාරිහු පරීක්‍ෂණ පැවැත්වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010201</link>
    <topic>මදුරාවල රයිගම් යායේකුඹුරු අක්කර 200කටජලය සැපයූ අමුණ කැඩිලා</topic>
    <author/>
    <content>මදුරාවල ගොවිජනසේවා බලප්‍රදේශයට අයත් මදුරාවල රයිගම්යාය අමුණ වසර ගණනාවක සිට කැඩී බිඳී විනාශයට යෑම හේතුවෙන් ප්‍රදේශයේ ගොවීහු රැසක් අපහසුතාවට පත්ව සිටිති.මදුරාවල නැගෙනහිර හා බටහිර ග්‍රාමසේවා වසම් වල වී ගොවිතැන් කටයුතු සිදුකෙරෙන අක්කර 200කට පමණ ජලය ලබාගන්නේ මේ අමුනෙනි.ඩී.ඩබ්.ප්‍රේමරත්න මහතාමම වසර තිහක පමණ සිට ගොවිතැන් කරනවා. එදා මේ පළාතම අස්වැද්දුවා. දැන් මේ යායට අවශ්‍ය ජලය නිසිලෙස හසුරුවාගන්න බැහැ. මේ අමුණ හදල දෙන්න කියල අපි ප්‍රදේශයේ මන්ත්‍රී වරුන්ට ගොවිජනසේවා මධ්‍යස්ථානයට, ප්‍රාදේශීය ලේකම් කාර්යාලයට දැන්වූවා. තාම ඔවුන්ගේ අවධානය යොමුවූයේ නෑ.ගොවි සංවිධානයේ ලේකම් එන්. විජේරත්න මහතාපසුගිය අවුරුද්දේ මේ අමුණ හදන්න මුදල් ලබා දුන්නා. මුදල් ලැබිල තිබෙන්නේ අවුරුද්දේ අන්තිමටයි. එම නිසා එය කරගන්න බැරිව එම මුදල් ආපසු ගියා.මදුරාවල ගොවිජනසේවා මධ්‍යස්ථානයේ ගොවිජනසේවා නිලධාරී ඩබ්.විජේපාල මහතාපසුගිය වසරේ අන්තිම මොහොතෙ මුදල් ලැබුණ නිසා මොකුත් කරගන්න බැරිවුණා.මේ වසරේදී තාම මුදල් ලැබී නැහැ. කඩිනම් සංවර්ධන යෝජනාවකින් මේ අමුණ පිළිසකර කරන ලෙස අදාළ අංශවෙත දන්වා තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010202</link>
    <topic>කටුකුරුන්ද දුම්රිය ස්ථානයේමගී ජනතාවට පහසුකම් නෑ</topic>
    <author>කටුකුරුන්ද සමූහ කපිල කුලසිංහ</author>
    <content>කාර්යාල සේවකයන් ඇතුළු විශාල පිරිසක් තම ප්‍රවාහන අවශ්‍යතා සපුරා ගන්නා කටුකුරුන්ද දුම්රිය ස්ථානය කඩිනමින් සංවර්ධනය කළ යුතුව ඇතැයි ප්‍රදේශවාසීහු පවසති.දුම්රිය ගොඩනැඟිලි හා අවට පරිසරයද වල්වැදී පවතින බැවින් බලධාරින්ගේ අවධානය ඒ සඳහා යොමු කිරීම අත්‍යවශ්‍ය වී ඇති බවද ඔව්හු පෙන්වා දෙති.කළුතර දකුණ හා උතුරු පයාගල දුම්රිය ස්ථාන අතර පිහිටි මේ දුම්රිය ස්ථානයට මතුගම, අගලවත්ත, බදුරලිය ආදී ප්‍රදේශයන්හි පිරිස්ද සිය ප්‍රවාහන අවශ්‍යතා සපුරා ගැනීමට පැමිණෙති.දුම්රිය ස්ථානයේ ගොඩනැඟිලි දිගු කලකින් ප්‍රතිසංස්කරණය කර නොමැති අතර ඒවා වල් බිහිවෙමින් පවතී. දුම්රිය වේදිකාවද වල් වැදෙමින් පවතින අතර වැසිකිළි පාවිච්චියට ගත නොහැකි සේ අබලන් වී තිබේ.මේ සම්බන්ධයෙන් අදහස් දැක්වූ දුම්රිය මගියෙකු වූ ෂාන් පෙරේරා මෙසේ පැවැසීය.මේ දුම්රිය නැවතුමේ ඉඳලා විශාල පිරිසක් එහා මෙහා යනවා. කාර්යාල වේලාවන්වල විශාල පිරිසක් මෙතැනින් ගමන් පහසුව සලසා ගන්නවා.උදේ පාන්දර රාත්‍රියට එතරම් එළියක් මෙතැන නැහැ. වටේටම කැලෑව නිසා පාන්දර වේදිකාවෙ ඉන්නත් බයයි. ඉතින් මේවා එළිපෙහෙළි කරලා දුම්රිය ස්ථානය සංවර්ධනය කළ යුතුයි.ගාමිණි සිල්වා මහතා - වැසිකිළි ටික කැලෑවෙන් වැහිලා මීට ටික කාලෙකට ඉස්සර පෞද්ගලික පංතියක ළමයි ටිකක් ශ්‍රමදානයකින් මෙතැන ශුද්ධ කළා.අවට ඉන්න මිනිස්සු බල්බ ගෙනැත් දමලා තියෙනවා. ඉතින් ඒවා හැමදාම මිනිස්සුන්ට කරන්න බැහැ. මේ තැන් මීට වඩා ක්‍රමවත් විය යුතුයි.රාත්‍රී කාලයේ විවිධ විෂමාචාර පවා සිදුවන අවස්ථා තියෙනවා.අද දුම්රිය ස්ථානයේ ගොඩනැගිල්ල බලන්න ඒක විශාල දැන්වීම් පුවරුවක්. මේ නිසා බලධාරින්ගේ අවධානය යොමුකරලා මේ දුම්රිය ස්ථානය සංවර්ධනය කරලා ආරක්ෂිත තැනක් ලෙසට පත් කළ යුතුයි.විශාල පිරිසක් තම ප්‍රවාහන අවශ්‍යතා සපුරා ගන්නා කටුකුරුන්ද දුම්රිය ස්ථානයට ජලය, විදුලිය හා වැසිකිළි පහසුකම් ලබාදී ක්‍රමවත් කිරීම කෙරෙහි බලධාරින්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010203</link>
    <topic>සිරිලක සුන්දර තැන් සිතුවමට නඟන විදෙස් සිත්තරා</topic>
    <author>හෙනරත්ගොඩ සමූහ අජිත් මදුරප්පෙරුම</author>
    <content>වසර විසි පහක් තිස්සේ මෙරට පදිංචි වී සිටින ජර්මානු ජාතිකයකු ශ්‍රී ලංකාවේ සොබාදහම පිළිබඳව හා මෙරට සුන්දරම ස්ථාන රැසක් චිත්‍රයට නගමින් සිටී.ඔහු මිනුවන්ගොඩ මාතම්මන පදිංචි ඩීටර් වෙන්ඩ්ලන්ඩ් මහතාය.1985 දී මෙරටට පැමිණි වෙන්ඩිලන්ඩ් මහතා ශ්‍රී ලාංකික කාන්තාවක් වන ඒ. පී. රත්නශීලී මහත්මිය සමඟ විවාහ වී මෙරට පදිංචිව සිටියි. කෘතිම පාද නිෂ්පාදිත ආයතනයක් පවත්වාගෙන යන ඔහු විවේකයට කරන්නේ චිත්‍ර ඇඳීමය. ඔහු මේ වනවිට අලංකාර චිත්‍ර සියයකට වැඩි සංඛ්‍යාවක් නිමකර ඇති අතර ඒවායේ බහුතරය මෙරට සෙබාදහම පිළිබඳව ය.වෙන්ඩ්ලන්ඩ් මහතා පවසන්නේ ශ්‍රී ලංකාවේ සොබාදහමට තමා බෙහෙවින් ප්‍රියකරන බවයි. මෙරට පරිසරය හා අලංකාර ස්ථාන ලොව කිසිදු රටකට දෙවැනි නොවන බවද වෙන්ඩ්ලන්ඩ් මහතා පවසයි.මේ චිත්‍ර ඇතුළත් ප්‍රදර්ශනයක් ඉදිරියේදී පැවැත්වීමට අපේක්ෂා කරන බවත්, තමාගේ මේ කලා කටයුතු වෙනුවෙන් තම බිරිය වන රත්නශීලීගෙන් ලැබෙන සහයද විශාල බව වෙන්ඩ්ලන්ඩ් මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r10102012</link>
    <topic>දේශමාන්‍ය සමාජ සේවාසුබ සාධන සම්මාන ලබයි</topic>
    <author/>
    <content>අකුරැස්සේ, යාකබැද්ද පාර, පුබුදු ලී මෝල පදිංචි සාම විනිසුරු ඩී. ජී. නාලිනි ජයසේර මහත්මිය විසින් ඉටු කර ඇති ආගමික සාමාජීය මෙහෙවරයන් අගයමින් දේශමාන්‍ය සමාජ සේවා සුභ සාධන සම්මානයෙන් පසුගියදා පිදුම් ලැබුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010204</link>
    <topic>කුඩාගම වෙල්යායේ පැවැතිකෙත කමත හා බැඳි පැරැණි සිරිත් ඔප්නැංවූ සබරගමුවේ වප් මඟුල</topic>
    <author>රඹුක්කන උතුර සමූහ විපුල එස් කුමාරතුංගරඹුක්කන විශේෂ රඹුක්කන මධ්‍යම</author>
    <content>සබරගමුවේ වප් මඟුල් උත්සවය ඉකුත්දා රඹුක්කන කුඩාගම වෙල්යායේ දී පැවැත්විණි.කෘෂිකර්ම අමාත්‍යාංශය, ගොවිජන සේවා දෙපාර්තමේන්තුව, සබරගමු පළාත් සභා කෘෂිකර්ම අමාත්‍යාංශය සමඟ දැලිවල ගොවිජන සේවා මධ්‍යස්ථානය සංවිධාන කළ සබරගමු වප් මඟුල් උළෙල කෘෂිකර්ම සංවර්ධන ගොවිජන සේවා ඇමැති මහින්ද යාපා අබේවර්ධන මහතාගේ ප්‍රධානත්වයෙන් පැවැත්විණි.මේ වප් මඟුල් උළෙල මෙවර අපේ කෙත කමත සමඟ බැඳී පවතින චාරිත්‍ර වාරිත්‍ර වර්තමානයේ ළමා, වැඩිහිටි, මහලු යන සියල්ලන්ට දැක ගැනීමට සලස්වමින් ඒ හා බැඳුණු විචිත්‍රාංග රැසක් ඉදිරිපත් කරමින් පැවැත්වීම කාගේත් අවධානයට ලක්විය.අලි ඇතුන්, ගවයන්, අත්ට්‍රැක්ටර් මෙන්ම ප්‍රථමවරට දුරස්ථ පාලකයකින් ක්‍රියාත්මක කෙරෙන ට්‍රැක්ටරයක් යොදා සීසෑ අයුරු මෙවර වප් මගුලේ විශේෂත්වයකි.එම ට්‍රැක්ටරය නිෂ්පාදනය කළ ප්‍රදේශයේ තරුණයා දිරිගන්වමින් කෘෂිකර්ම ඇමැති මහින්ද යාපා අබේවර්ධන මහතාත් සබරගමු පළාත් ප්‍රධාන ඇමැති මහීපාල හේරත් මහතා එම නිර්මාණය පිළිබඳව ඔහුට සුබ පැතීය.ගොවීන් සඳහා අත්ට්‍රැක්ටර්, ගොවි උපකරණ, බීජ පැකට් බද්ධ පැළ බෙදාදීම ප්‍රධාන ආරාධිතයන් අතින් සිදුකැරිණි.මෙහිදී පැරැණි චාරිත්‍ර වාරිත්‍රයන් සිහිගන්වමින් ප්‍රදේශයේ ගෙවිලියන් විසින් පිළියෙළ කළ ඇඹුල කුඩාගම වෙල්යායේ නියර මතින් හිස මත තබාගෙනවිත් නෙළුම් කොළයේ තබමින් අනුභව කර පොල්කටුවට කහට ගෙන පානය කිරීමටද මැති ඇමැතිවරුද අමතක නොකළහ.ප්‍රදේශයේ පාසල් සිසු සිසුවියන් කවි සමාජ සාමාජිකයන් අඬහැරය පාමින්, නර්ථන අංගයන් රඟදක්වමින් වප් මඟුල් උත්සවය වර්ණවත් කළහ. සබරගමුව පළාත් ප්‍රධාන ඇමැති මහීපාල හේරත්, කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත්, සබරගමුව පළාත් සභා මන්ත්‍රී ආනන්ද මිල්ලන්ගොඩ, ගොවිජන සංවර්ධන කොමසාරිස් හේවාවිතාරණ මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010205</link>
    <topic>බදුල්ලේ වාරිමාර්ග නැංවීමටරජයෙන් රුපියල් කෝටි 56ක්</topic>
    <author>ඌව වෙල්ලස්ස සමූහ – වජිර උමගිලිය</author>
    <content>බදුල්ල දිස්ත්‍රික්කයේ වාරිමාර්ග කටයුතු සංවර්ධනය කර ගොවීන්ට අවශ්‍ය ජල පහසුකම් ලබාදීම සඳහා රුපියල් දස ලක්ෂ 563ක් අය වැය මගින් ලබාදී ඇතැයි වාරිමාර්ග සහ ජල සම්පත් කළමනාකරණ ඇමැති නිමල් සිරිපාල ද සිල්වා මහතා බදුල්ලේදී පසුගියදා පැවසීය.බදුල්ල පළාත් සභා පුස්තකාල ශ්‍රවණාගාරයේ පැවැති ජන හමුවේදී අමැතිවරයා මේ බව අවධාරණය කෙළේය.බදුල්ලේ සුළු හා මහා පරිමාණ වාරිමාර්ග පද්ධතිය මේ අනුව සංවර්ධනය කෙරේ. කුඹුරුවලට ජලය ලබාදී වී නිෂ්පාදනය වැඩි කිරීමට බලාපොරොත්තු වන බවද ඇමැතිවරයා අවධාරණය කෙළේය.වී වගාව මෙන්ම අතුරු භෝග වගාව සඳහා අවශ්‍ය ජලය ලබාදීමට මෙම වාරිමාර්ග පද්ධතිය සංවර්ධනය කිරීමෙන් හැකිවන බවද පැවසීය. තරුණ ගොවි සමාජ ස්ථාපිත කර තරුණ පිරිස වැඩි වශයෙන් ගොවිතැනට යොමු කිරීමට කටයුතු යොදා තිබේ.වාරිමාර්ග කටයුතු සඳහා තාක්‍ෂණික නිලධාරීන් 200 ක පුරප්පාඩු තිබුණත් සුදුසුකම් ඇති අය 40 කට පමණක් පත්වීම් ලබා දුන් බවද හෙතෙම සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010206</link>
    <topic>වෙන්නප්පුව සති පොළේ ගින්නකින්ලොරි රථ 3ක් පිලිස්සී ගිහින්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>වෙන්නප්පුව සති පොළ් හටගත් හදිසි ගින්නකික් ලොරි රථ තුන (03) ක් පිළිස්සී තදබල ලෙස අලාභ හානි සිදුවී ඇත.මෙසේ ගින්නෙන් පිළිස්සී ඇත්තේ එම සති පොළට වෙළෙඳ ද්‍රව්‍ය ගෙනෙන ලද ලොරි රථ තුනකට බව වෙන්නප්පුව පොලිසිය පවසයි.සතියේ අගහරුවාදා දිනවල සතිපොළ පැවැත්වෙන මෙම ස්ථානයට සඳුදා රාත්‍රියේ එළවළු, පළතුරු ආදිය තොග පිටින් ලොරි වලින් ගෙනැවිත් ඒවා බාගෙන ලොරි රථ ඒ අසල නවත්වා තැබීම සාමාන්‍යයෙන් සිදු කෙරෙන්නකි.ඉකුත් සඳුදා (18) රාත්‍රියේද මේ අන්දමින් බඩු බාගෙන ලොරි රථ නවතා තිබී අතර කවුරුන් හෝ ඒ අසල තිබූ කසල ගොඩකට ගිනි තැබීමෙන් එම ගින්න පැතිර ගොස් මේ විනාශය සිදුවී ඇති බව වෙන්නප්පුව පොලිසිය මේ පිළිබඳව පවත්වන ලද මූලික පරික්ෂණ වලින් හෙළිවී ඇත.වෙන්නප්පුව පොලිසිය මෙම ගින්න පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010207</link>
    <topic>ආණමඩුවේ ගම්මාන රැසකසුනඛයන්ට වසංගත රෝගයක්</topic>
    <author>ආණමඩුව විශේෂ – ඊ. එම්. තිලකවර්ධන</author>
    <content>ආණමඩුව ප්‍රදේශයේ ගම්මාන රැසක සුනඛයින් විශාල ප්‍රමාණයක් රෝගයකට ගොදුරුව මිය ගොස් ඇත.මේ රෝගයට ගොදුරුවන සුනඛයින් පළමුව ශරීරයේ පසු පස කොටස අප්‍රාණිකව ඇවිදගත නොහැකි තත්ත්වයට පත්වේ. එසේ ඇවිදගත නොහැකි වන සුනඛයා දිවා රෑ කෑ ගසමින් සිට මිය යයි.මේ පිළිබඳව පශු වෛද්‍ය නිලධාරීන්ගෙන් විමසු විට ඔවුන් පැවසුවේ වසංගත රෝගයක් වන මේ රෝගයට ප්‍රතිකාර නොමැති බවය. එහෙත් සුනඛයා කුඩා අවදියේ ප්‍රතිශක්තීකරණ ඖෂධ ලබා දීමෙන් මෙම රෝගයට ගොදුරු වීමෙන් වළකා ගත හැකි බව වැඩිදුරටත් පශු වෛද්‍යවරු පවසති. මෙම රෝගය ජලභීතිකා රෝගය නොවන බවද වෛද්‍යවරු අවධාරණය කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010208</link>
    <topic>මතුගම ඉංගී‍්‍රසි ගුරු හිඟය උග්‍රවෙලා</topic>
    <author>ගුරුලුබැද්ද සමූහ ජී. එස්. සිල්වා</author>
    <content>මතුගම අධ්‍යාපන කලාපයේ පාසල්වල ඉංගී‍්‍රසි ගුරුවරුන් 59 දෙනකුගේ අඩුවක් පවති. තත්ත්වය මෙසේ තිබියදීත් ඉංගී‍්‍රසි ගුරුවරු තිදෙනෙකු කැලණිය, හොරණ, කළුතර ප්‍රදේශවලට මාරු කිරීමට තරම් කලාප කාර්යාලය කටයුතු කර ඇත.ඉංගී‍්‍රසි ගුරුවරු 22 නකු පාසල් 44 ක උගන්වන අතර තවත් ගුරුවරු 2 ක් පාසල් 6 ක ඉගෙනීමේ කටයුතු සඳහා අනුයුක්ත කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r1010209</link>
    <topic>රාගම මඟුල්පොකුණ ගමටජල පහසුව නෑ</topic>
    <author>හැඳල විශේෂ – ජූලියන් කෝරාළ</author>
    <content>රාගම, මහබාගේ, කඳාන යන ප්‍රධාන නගරවලට මැදිව උස් බිමක පිිහිටි මඟුල්පොකුණ ගම්මානයේ ජනතාවට ජල පහසුකම් නොමැති කමින් ඉමහත් දුෂ්කරතා රැසකට මුහුණදීමට සිදුවී තිබේ.උස් බිමක මඟුල්පොකුණ ගම්මානය පිහිටා ඇති නිසා ඉඩෝරය පවතින වකවානුවල දී මඟුල්පොකුණේ දරු පවුල් ඉතාමත් අසරණ තත්ත්වයට පත්වෙති.මේ ගම්මානය වත්තල ප්‍රාදේශීය සභා බලප්‍රදේශයට අයත් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r10102010</link>
    <topic>පානදුර රුක්ගහතොටුපළටපාලමක් ලබාදෙන්නැයි ඉල්ලති</topic>
    <author>වාද්දුව සංචාරක ඩබ්. ඇම්. ඇන්. වී. විජේනායක</author>
    <content>පානදුර අරුග්ගොඩ රුක්ගහතොටුපොළට පාලමක් ලබාදෙන ලෙස ප්‍රදේශයේ ජනතාව වගකිවයුත්තන්ගෙන් ඉල්ලා සිටිති.පාසල් දරු දැරියන් ඇතුළු ප්‍රදේශවාසීහු පාලමක් නැතිකමින් දැඩි දුෂ්කරතාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=r10102011</link>
    <topic>කුඹුරු අක්කර දහස් ගණනකට ජලය සැපයූ පදවිය වැවගොඩවීමේ අවදානමක</topic>
    <author>සටහන සකුන්තලා ජයසිංහ මැදවච්චිය සමූහ ජයසූරිය දිසානායක ඡායාරූප- මැදවච්චිය සමූහ</author>
    <content>කුඹුරු අක්කර දහස් ගණනක් අස්වද්දමින් වියළි කලාපය සශ්‍රීක කළ ඓතිහාසික පදවිය වැව රොන්මඩ එකතු වීම නිසා ගොඩවීමේ අවදානමකට ලක්වී තිබේ.මහසෙන් රජු ඉදිකළේ යැයි ඉතිහාසයේ සඳහන් වන පදවිය වැව 1956 දී එවකට අගමැතිවරයාව සිටි ඩී.එස්.සේනානායක මහතා විසින් ප්‍රතිසංස්කරණය කර පදවිය ගොවිජනපදය පිහිටුවන ලදී. මාස් කන්නයේ කුඹුරු අක්කර 15500 ක් පදවිය වැව යටතේ වගා කරන අතර යල කන්නයේ බෙත්ම ක්‍රමයට ජලය ලබා දෙයි.හොඳින් වර්ෂාපතනය ලැබෙන කාලවල දී අක්කර අඩි 85000ක ධාරිතාවක ජල කඳක් දරා සිටින පදවිය වැවෙන් ඉහළ සහ පහළ ප්‍රධාන ඇළමාර්ග දෙකෙන් කුඹුරුවලට ජලය සපයනු ලබයි. ඉහළ ප්‍රධාන ඇළ මාර්ගය කිලෝමීටර් 16 1/2ක දිගින් යුක්තය. පහළ ප්‍රධාන ඇළ කිලෝමීටර් 33 කි. ඉහළ ප්‍රධාන ඇළට සම්බන්ධ බෙදුම් ඇළ 25ක් ද පහළ ප්‍රධාන ඇළ යටතේ බෙදුම් ඇළ 42ක් ද ඊට අමතර කෙත් ඇළ පද්ධතියක් ද පවතී. මේ ඇළ පද්ධතිය 1956 පදවිය වැව නවීකරණය කළ අවස්ථාවේ ඉදිකළ ඒවායි.පදවිය වැව අද මුහුණ දී තිබෙන බරපතළම ගැටලුව වී ඇත්තේ වැව් පතුලේ රොන්මඩ තැන්පත්වීම හේතුවෙන් වැව ගොඩ වීමයි. මේ නිසා වැවට එකතු වන ජල ධාරිතාව ද අඩු වීමට පටන් ගෙන තිබේ. ඉකුත් යල කන්නයට ජලය නිකුත් කිරීමෙන් පසු මේ වන විට ඉතිරිව ඇති ජල මට්ටම අඩි 6 ක් පමණි. මහ කන්නය වගා කිරීමට මේ ජලය කිසිසේත්ම ප්‍රමාණවත් නොවේ. මහකන්නය ගැන ගොවීන් තුළ තවමත් ඇත්තේ දෙගිඩියාවකි.කේ.හැරියට් - අසුවේ කොළනිය – පරාක්‍රමපුර වැව යටතේ වැඩ කිරීමට කුඹුරු අක්කර තුනක් අපට ලැබිලා තිබෙනවා. යලේ වැඩ කළේ එක අක්කරයයි. දැන් වැවේ වතුර නෑ. යලත් පිරිමහ ගත්තේ බොහොම අමාරුවෙන්. වැව තිබුණත් අහස්වතුර ගැන තමයි හැමෝම බලාපොරොත්තු තියාගන්නේ. ඉස්සරවගේ වැවේ ජලය රැෙඳන්නේ නෑ. වැව ගැන කාගේවත් අවධානය යොමු වෙලා නෑ. තව කාලයක් ගියාම කුඹුරු කරන්නත් බැරි වේවි.ආර්.එම්. රත්නායක - පරාක්‍රමපුර වැවෙන් කුඹුරුවලට වතුර දෙන ඇළ පද්ධතිය අවුරුදු තිහකින් පමණ නඩත්තු කරලා නෑ. ඇතැම් ස්ථාන වල් බිහිවෙලා. මේ නිසා වතුර ගෙනයාම අපහසුයි. අවුරදු තුන හතරකින්ම වැව වාන් දැම්මේ නෑ. වැවට වතුර එන මාර්ග ඇහිරිලා. මේ පිළිබඳව ගොවි සංවිධාන නිතර නිතර නිලධාරීන් දැනුම්වත් කළත් පිළියමක් ලැබුණේ නෑ.ඩබ්ලිව්. එමලින් - අපි හැමෝම මේ ඉඩම්වල පදිංචි කළේ වැව යටතේ ගොවිතැන් කිරීමටයි. අද වැව අභාවයට යමින් තිබෙනවා. වැව ගොඩ වෙලා වතුර නෑ. වැව ප්‍රතිසංස්කරණය කරලා දෙන්න කියලා ගොවි සංවිධාන නිලධාරීන්ගෙන් ඉල්ලා සිටියත් තවම ඒ ගැන අවධානය යොමුවෙලා නෑ.එස්.ලක්ෂ්මන් මහතා - වැඩ පරිපාලන වාරිමාර්ග දෙපාර්තමේන්තුව මෙවර යල කන්නයේ අක්කර 1700ක් පමණයි වැඩ කිරීමට හැකි වුණේ. පෙර පරිදි වැවේ ජල ධාරිතාව ඉහළ යන්නේ නෑ. අඩි 24න් වැව වාන් දැම්මත් අල්ලන ජල ධාරිතාව අඩුයි. රොන්මඩවලින් වැව් පත්ල ගොඩවීම මීට හේතුවයි. වැව කඩිනම් නවීකරණයට ලක්විය යුතු බව අපිත් හඳුනාගෙන තිබෙනවා.පදවිය වාරි ඉංජිනේරු ඩී.එම්. පියදාස මහතා පදවිය වැවේ ජල ප්‍රශ්නය විසැඳීමට විධිමත් වැඩපිළිවෙළක් අවශ්‍යයි. ඇල්ල පොතාන අමුණ හරස්කර යාං ඔයෙන් ජලය ලබා ගැනීම තමයි ආසන්නතම පිළියම විදිහට තෝරාගෙන තිබෙන්නේ. එය සාර්ථක වුවහොත් පදවිය වැවට ජලය ලබාගත හැකියි. විශාල වැවක රොන්මඩ ඉවත් කිරීම නම් අපහසුයි. නමුත් ඇළ පද්ධතිය නම් ඉක්මනින් ප්‍රතිසංස්කරණය විය යුතුයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=s1010202</link>
    <topic>ගනර්ස් සුපර්ක්‍රොස් 24 දා මින්නේරියේ දී</topic>
    <author>ෆවුස් මොහොමඩ්</author>
    <content>ශ්‍රී ලංකා කාලතුවක්කු රෙජිමේන්තුව හා ශ්‍රී ලංකා මෝටර් රථ හා යතුරු පැදි ධාවකයන්ගේ සංගමය සංවිධානය කරනු ලබන ගනර්ස් සුපර් ක්‍රොස් මෝටර් රථ හා යතුරු පැදි තරගාවලිය 24 වැනිදා මින්නේරිය කාලතුවක්කු හමුදා මෝටර් රථ ධාවන පථයේ දී පැවැත්වේ.ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ (SLARDAR)වාර්ෂික සූරතාවලියේ අවසන් තරගමාලාව වන ගනර්ස් සුපර්ක්‍රොස් ඉතා උණුසුම් හා තීරණාත්මක තරගාවලියක් වනු නොඅනුමානය.ස්ලාඩර් වාර්ෂික සූරතාවලියේ මේ වනවිට යතුරුපැදි අංශයේ හොඳම ධාවකයාට හිමි සම්මානය සඳහා සුපර් ධාවන සූර ගයාන් සඳරුවන් හා ඉන්දීය ක්‍රීඩක සී.එස්.සන්තූෂ් අතර ප්‍රබල තරගයක් පවතින අතර සන්තුෂ්ට වඩා ලකුණු 19ක් ඉදිරියෙන් සිටිමින් පෙරමුණ ගැනීමට ගයාන් සමත් වී සිටියි.මීට පෙර පැවැති සීගිරිය, නරියා කන්ද, රදැල්ල, කටුකුරුන්ද හා කැවල්රි යන මෝටර් තරගාවලි 5න් 4කම ජය හිමි කරගත් ගයාන් ප්‍රසාද් ලකුණු 74ක් ලබා සිටින අතර සන්තුෂ් ප්‍රසාද ලකුණු 55 ක් රැස් කරගෙන සිටියි. මෙහි රියැදුරු සූරතාව සඳහා කරට කර සටනක නිරතවී සිටින පසිඳු පීරිස් හා අරවින්ද ප්‍රේමදාස අතර වෙනස එක් ලකුණක් පමණි.අරවින්ද ප්‍රේමදාස ප්‍රසාද ලකුණු 45ක් ලබා පෙරමුණේ පසුවන අතර පසිඳු පීරිස් ලකුණු 44ක් ලබා දෙවැනි ස්ථානයේ පසුවෙයි. ප්‍රබල මෝටර් රථ ධාවකයකු වන දිනේෂ් දෙහෙරගොඩ ප්‍රසාද ලකුණු 41ක් ලබා ගනිමින් තෙවැනි ස්ථානයේ රැඳී සිටියි.ගනර්ස් සුපර් ක්‍රොස් තරගාවලියට යතුරුපැදි තරග ඉසව් 12ක් ඇතුලත් වන අතර මෝටර් රථ තරග ඉසව් 14ක් ඇතුලත්ය.මේ තරඟාවලියේ සියලු ආදායම් කාලතුවක්කු හමුදාවේ සේවයේ නියුතුව සිටියදී රට වෙනුවෙන් දිවි පිදූ රණවිරුවන්ගේද පවුල්වල සාමාජිකයන්ට හා ආබාධිත තත්ත්වයට පත් රණවිරුවන්ගේ දැනට සේවයේ යෙදී සිටින රණවිරුවන්ගේ හා ඔවුන්ගේ පවුල්වල අයගේ ද සුභසාධන කටයුතු සඳහා ;වන් කෙරෙනු ඇත.සිලෝන් ලෙදර් ප්‍රඩක්ට්ස් ආයතනය හා එන්වයර්මන්ටල් රිසෝසස් ඉන්වෙස්ට්මන්ට් ආයතනය විසින් ගනර්ස් සුපර් ක්‍රොස් තරගාවලියේ ප්‍රධාන අනුග්‍රාහක ලෙස කටයුතු කරනු ලබන අතර ලංකා බැංකුව,සිංගර් ශ්‍රී ලංකා හා සියැට් ශ්‍රී ලංකා යන ආයතන සම අනුග්‍රාහකයන් ලෙස කටයුතු කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=s1010203</link>
    <topic>ජනසතු සේවා කැරම් 25දා සිට</topic>
    <author>ජගත් ගුණවර්ධන</author>
    <content>ජනසතු සේවා කැරම් සංගමය මෙහෙයවන විවෘත කැරම් තරගාවලිය මේ මස 25, 26, 27 හා නොවැම්බර් 02 හා 03 දිනවල කොළඹ 07 රීඩ් මාවතේ ශ්‍රී ලංකා කැරම් සම්මේලන මූලස්ථානයේදී පැවැත්වේ.දිවයිනේ ජනසතු සේවා ආයතන 22 කට අයත් ක්‍රීඩක ක්‍රීඩිකාවන් 180 ක් පමණ සහභාගි වන මේ තරගාවලිය පිරිමි කේවල, පිරිමි යුගල, කාන්තා කේවල හා කාන්තා යුගල වශයෙන් තරග ඉසව් 4 කින් සමන්විතය. තරගාවලිය පිළිබඳ ජනසතු සේවා කැරම් සංගමයේ ලේකම් 0718204770 යන අංකයෙන් අමතා වැඩි විස්තර ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=s1010204</link>
    <topic>මංජු වන්නිආරච්චිටකන්ද උඩරට දී මහත් හරසර</topic>
    <author>ඉන්දික පොල්කොටුව</author>
    <content>ජාත්‍යන්තරය හමුවේ ශ්‍රී ලාංකීය නාමය රන් අකුරින් සනිටුහන් කළ සුපිරි බොක්සිං ක්‍රීඩක මංජු වන්නිආරච්චි ඊයේ (19) මහත් හරසරින් යුතුව ඓතිහාසික මහනුවර කන්ද උඩරට දී පිළිගනු ලැබීය.ඊයේ (19) පෙරවරු 9.00 ට ගුවන් හමුදා විශේෂ හෙලිකොප්ටර් යානයකින් මහනුවර ගැටඹේ ක්‍රීඩාංගණය වෙත පැමිණි මංජු වන්නිආරච්චි කන්ද උඩරට ජනතාව වෙනුවෙන් මුලින්ම පිළිගනු ලැබුවේ අග්‍රාමාත්‍ය දි. මු. ජයරත්න මහතා විසින් වූ අතර ඉන් අනතුරුව ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, ක්‍රීඩා අමාත්‍ය සී. බී. රත්නායක, මධ්‍යම පළාත් ආණ්ඩුකාර ටිකිරි කොබ්බෑකඩුව හා ප්‍රධාන අමාත්‍ය සරත් ඒකනායක යන මහත්වරුන් ඇතුළු විශාල පිරිසක් විසින් ඔහු උණුසුම් අයුරින් පිළිගනු ලැබූහ.19 වෙනි පොදු රාජ්‍ය මණ්ඩලීය ක්‍රීඩා උළෙලේ දී මවුබිමට ඉමහත් කීර්තියක් ලබාදුන් මෙම සුපිරි ක්‍රීඩකයා ඉන් අනතුරුව විශේෂ රථයක නැග රථ පෙරහරකින් මහනුවර නගර මධ්‍යයට කැඳවාගෙන ඒම මහනුවර විද්‍යාර්ථ ආදි ශිෂ්‍ය සංගමය ඇතුළු මහනුවර ජනතාව විසින් සිදු කරනු ලැබීය.එම අවස්ථාවේ මග දෙපස රැස්වූ නගරයේ පාසල් සිසු සිසුවියන් ඇතුළු දස දහස් සංඛ්‍යාත ජනතාව ඔල්වරසන් දෙමින් මෙම සුපිරි ක්‍රීඩකයා පිළිගනු ලැබූ අතර මහනුවර නගර මධ්‍යයට පැමිණි මංජු මධ්‍යම පළාත භාර නියෝජ්‍ය පොලිස්පති පූජිත් ජයසුන්දර මහතා ප්‍රමුඛ පොලිස් නිලධාරීන් විසින් උණුසුම් අයුරින් පිළිගනු ලැබූහ.මවුබිමට ආලෝකයක් සේම කඳුරටට ආඩම්බරයක් වූ මෙම සුපිරි ක්‍රීඩකයා මහනුවර නගරයට පැමිණීමත් සමඟ විනාඩි ගණනාවක් එක දිගට රතිඤ්ඤා හඬින් නගරයම ගිගුම් දුනි.පසුව මහනුවර විද්‍යාර්ථ විද්‍යාලයේ තූර්ය වාදක කණ්ඩායම හා පොලිස් අශ්වාරෝහක කණ්ඩායම පෙරටු කැර ගනිමින් පා ගමනින් විද්‍යාර්ථ විදුහල වෙත පැමිණි මංජු වන්නිආරච්චි තමන් සිප්සතර හැදෑරූ විද්‍යාර්ථ විදුහල් ප්‍රවේශ දොරටු අසල දී දණ ගසා විදුහල් භූ®මිය සිප විදුහලට සිය ආචාරය දක්වමින් විදුහල් භූ®මියට ඇතුළු විය.අනතුරුව අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් පැවැති උපහාර උළෙලේ දී මංජු වන්නිආරච්චිහට උපහාර පිරිනැමීම සිදුවූ අතර එහිදී මංජුගේ ආරම්භක පුහුණුකරු ලාල් අමුණුගම, වත්මන් පුහුණුකරු හර්ෂ කුමාර හා කළමනාකරු ඩයන් ගෝමස් යන මහත්වරු ද උපහාර පිරිනැමීම සිදු විය.මහනුවර විද්‍යාර්ථ විද්‍යාලයේ විදුහල්පති පී. ඒ. එස්. අල්විස්, ආදි ශිෂ්‍ය සංගමයේ සභාපති නිහාල් බණ්ඩාර යන මහත්වරුන් ඇතුළු විශාල පිරිසක් මෙම අවස්ථාවට එක්ව සිටියහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=s1010205</link>
    <topic>ලෝක පාපන්දු ලංසු තැබීමේ දී අක්‍රමිකතාවක්</topic>
    <author/>
    <content>2018 ලෝක පාපන්දු කුසලාන තරගමාලාවේ සත්කාරකත්වය ලබා ගැනීම සඳහා ලංසු තැබීමේ දී සිදු වූ බවට සැලකෙන සාමාජික ඡන්ද විකිණීමේ අක්‍රමිකතාව පිළිබඳ පරීක්ෂණ කටයුතු ඇරැඹූ බව ජගත් පාපන්දු සම්මේලනය ප්‍රකාශ කළේ ය.මේ පරීක්ෂණ කටයුතු සාමාජික සංගම්වලට එරෙහිව මෙන්ම ජ්‍යෙෂ්ඨ නිලධාරීන්ට ද එරෙහිව පවත්වනු ඇත. 2018 ලෝක කුසලාන තරගාවලිය සඳහා ලංසු තැබීමේදී නයිජීරියාව හා ඔෂනියානු විධායක කමිටු සාමාජිකයින් තම ඡන්ද විකිණීමට ඉදිරිපත් වූ බවට බ්‍රිතාන්‍ය පුවත්පතක් පසුගියදා කළ ප්‍රකාශයකින් අනතුරුව ජගත් පාපන්දු සම්මේලනය මේ පියවර ගෙන ඇත.එංගලන්තය, රුසියාව, ස්පාඤ්ඤය, පෘතුගාලය, නෙදර්ලන්තය සමඟ බෙල්ජියම 2018 ලෝක කුසලාන පාපන්දු සත්කාරය ලබා ගැනීමේ සටනට අවතීර්ණ වී සිටිති. මේ තරගමාලාවේ සත්කාරකත්වය ලබා දෙන්නේ කිනම් රටකට ද යන්න දෙසැම්බර් 2 වැනිදා නිවේදනය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=s1010206</link>
    <topic>ඔලිම්පික් මි.400 සූරයාට තරග තහනමක්</topic>
    <author/>
    <content>මීටර් 400 ඉසව්වේ ඔලිම්පික් සූර අමෙරිකාවේ ලසෝන් මෙරිට් තහනම් උත්තේජක භාවිතා කිරීම සොයා බැලීමේ පරීක්ෂණ තුනකින්ම අසමත් වීම හේතුවෙන් මාස 21 ක තරග තහනමක් පැනවූ බව අමෙරිකා එක්සත් ජනපදයේ මත්ද්‍රව්‍ය විරෝධී ඒජන්සිය නිවේදනය කළේය.“මගේ අනුග්‍රාහකයන්, පවුලේ සාමාජිකයන්, පවුලේ හිතමිතුරන් මේ සම්බන්ධයෙන් මට සමාව දෙනු ඇතැයි මා බලාපොරොත්තු වෙනවා. මේ පිළිබඳව මම අතිශය කනගාටු වෙනවා. තරග තහනමින් අනතුරුව 24 හැවිරිදි මෙරිට් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=s1010207</link>
    <topic>කඩුලු 11ක් දවාගත් සචිත්‍රආනන්දයට ජය ගෙනෙයි</topic>
    <author>පි‍්‍රන්ස් ගුණසේකර</author>
    <content>ගාල්ල රිච්මන්ඩ් විදුහලට එරෙහි තරගයේදී කඩුලු 11 ක් දවාගත් සචිත්‍ර පෙරේරාගේ විශිෂ්ට පන්දු යැවීම හේතුවෙන් කොළඹ ආනන්ද විදුහලට කඩුලු 4 ක ජයක් හිමිවිය.ආනන්ද විදුහල් ක්‍රීඩිපිටියේ ඊයේ නිමා වූ මේ තරගයත් සමග මේ පාසල් ක්‍රිකට් වාරයේ තරග 2 කදී සචිත්‍ර පෙරේරා කඩුලු 15 ක් ලබා සිටීමද විශේෂත්වයකි.පාදඟ පන්දු යවන සචිත්‍ර රිච්මන්ඩ් විදුහලට එරෙහිව ප්‍රථම ඉනිමේදී කඩුලු 6 ක් හා දෙවැනි ඉනිමේදී කඩුලු 5 ක් බිඳ හෙළීය.පසුගිය වසරේ තරගවාරයේදී සචිත්‍ර කඩුලු 78 ක් දවාගෙන ප්‍රබල දස්කම් දැක්වීය.රිච්මන්ඩ් විදුහල ප්‍රථම ඉනිම ලකුණු 152සඳරු හසර 20, මහේෂ් සඳරුවන් 26, කසුන් චාමර 50 (සචිත්‍ර පෙරේරා 32/6, දිල්ෂාන් විමලධර්ම 24/2ආනන්ද විදුහල ප්‍රථම ඉනිම ලකුණු 175ධනුක මධුෂාන් 32, තුෂාර සමරකෝන් 35, ඉසුරු සමරසිංහ 20, සචිත්‍ර පෙරේරා 28, දේශාන් විමලධර්ම 19 (ධනංජය සිල්වා 81/7, සුපුන් දිසානායක 42/2)රිච්මන්ඩ් විදුහල දෙවැනි ඉනිම ලකුණු 75සුපුන් දිසානායක 26 (සචිත්‍ර පෙරේරා 20/5, පසිදු මධුෂාන් 36/3)ආනන්ද විදුහල දෙවැනි ඉනිම කඩුලු 5 කට ලකුණු 55උවින්ද ශාමේන් 10, සචිත්‍ර පෙරේරා 13 (දිලීප පි‍්‍රයදර්ශන 32/5).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=f1010201</link>
    <topic>දොස්තර මහත්තයාබොරු කියලාරට අපකීර්තියට පත් කරනවා</topic>
    <author>සාකච්ඡා කළේ ධම්මික සෙනෙවිරත්න</author>
    <content>අන්තර් පාර්ලිමේන්තු සංගමයට සරත් ෆොන්සේකා මහතාගේ මානව හිමිකම් උල්ලංඝනය වී ඇතැයි ඉදිරිපත් වී ඇති පැමිණිල්ල ගැන හා ඊට සිදුවූයේ කුමක්ද යන්න ගැනත්, මෙවැනි ප්‍රයත්නයන්හි අරමුණු සහ රජය ඒවාට මුහුණ දෙන්නේ කෙසේද යන්න ගැනත් වැවිලි කර්මාන්ත අමාත්‍ය මහින්ද සමරසිංහ මහතා සමඟ ‘දිනමිණ’ කළ සංවාදයකි. අමාත්‍යවරයා අන්තර් පාර්ලිමේන්තු සංගමයේ මානව හිමිකම් කමිටුවේ හිටපු සභාපතිවරයෙක් ද වේ.* අන්තර් පාර්ලිමේන්තු සංගමයට, සරත් ෆොන්සේකා මහතාගේ මානව හිමිකම් උල්ලංඝනය වී ඇතැයි ජයලත් ජයවර්ධන මන්ත්‍රවරයා ඉදිරිපත් කර ඇති පැමිණිල්ල ගැන විවිධ අදහස් පළ වෙනවා. මේ පිළිබඳ ඇත්ත තත්ත්වය කුමක් ද ?මෙවැනි පැමිණිල්ලක් කිරීමෙන් මේ අය උත්සාහ කළේ සරත් ෆොන්සේකා මහතාගෙන් දේශපාලන පළිගැනීමක් කර තියෙන බවට ජාත්‍යන්තර මතයක් හදන්න. ෆොන්සේකා මහතාගේ මානව හිමිකම් උල්ලංඝනය වී ඇතැයි කියමින් රටටත්, රජයටත් අපකීර්තියක් ගෙනෙන්නට මෙමඟින් ඔවුන් බැලුවා.දශක තුනක් තිස්සේ තිබුණු ත්‍රස්තවාදය පරාජය කරලා රටේ දේශපාලන, ආර්ථික හා සමාජ ස්ථාවරභාවය නිර්මාණය කළේ ඉතාමත් අසීරුවෙන්. ඒ ස්ථාවරත්වය බිඳ දැමීමත් දේශීය වශයෙන් පටු දේශපාලන වාසි ලැබීමත් මෙවැනි පැමිණිල්ලක් ඉදිරිපත් කිරීමේ අරමුණක්.අන්තර් පාර්ලිමේන්තු සංගමයේ මහ සභාවට මේ පැමිණිල්ල යොමුකර එහි අනුමැතිය ලබාගෙන ජාත්‍යන්තර වශයෙන් ප්‍රසිද්ධියක් ලබා ගන්නත් ඒ අය අපේක්ෂා කළා.නමුත්, අපි මේ ගැන සැබෑ තත්ත්වය මානව හිමිකම් කමිටුවට පෙන්වා දුන්නා. ෆොන්සේකා මහතාට සිරදඬුවම් නියම වී තියෙන්නේ රටේ නීතියට, ව්‍යවස්ථාවට එකඟව බව අපි පැහැදිලි කළා. නීතියට ඉහළින් කිසිවකුත් නෑ.මෙහිදී කමිටුව තීරණය කළා මෙම පැමිණිල්ල පිළිබඳ රහසිගත පසුවිපරමක් පමණක් කරන්න. මහ සභාවට ප්‍රසිද්ධ යෝජනාවක් ඉදිරිපත් වීමක් සිදු වන්නේ නෑ. ඒ විධියේ ප්‍රසිද්ධ යෝජනාවක් ඉදිරිපත් වෙන්නෙ සංගමයට අදාළ රාජ්‍ය සමඟ ගනු - දෙනු කරන්න බැරිවුණොත්.නැත්නම් බරපතළ ප්‍රශ්නයකදී. මෙතැන දී එහෙම දෙයක් වෙලා නෑ. ශ්‍රී ලංකාව සංගමයත් සමග මනා සහයෝගයකින් කටයුතු කරනවා. ඉදිරියටත් එහෙමයි. ඒ නිසා මෙවැනි පැමිණිල්ලක් අපේ රටට එරෙහිව ඉදිරිපත් වීමට තරම් තත්ත්වයක් නෑ.මේක කරගන්න බැරිවුණාම දැන් කියනවා පැමිණිල්ල තවදුරටත් විභාග කරනවා කියලා. ෆොන්සේකා මහතාට මාස තිහක සිර දඬුවමක් නියම වුණේ යුද්ධාධිකරණයේ තීරණය මතයි. නීතිපතිතුමාත් ඔහුට එරෙහිව චෝදනා පත්‍ර කිහිපයක්ම යොමු කර තියෙනවා. අන්තර් පාර්ලිමේන්තු සංගමයේ මානව හිමිකම් කමිටුව මේවා ගැන අධ්‍යයනය කරයි. ඒක තමයි සම්ප්‍රදාය.මන්ත්‍රීවරයෙක්ගේ මානව හිමිකම් උල්ලංඝනය වූ බවට මේ කමිටුවට පැමිණිල්ලක් රැගෙන ගියාට මෙය විශාල ප්‍රශ්නයක් නෙවෙයි. කනගාටුවට කාරණය මේ පැමිණිල්ල ඉදිරිපත් කරල තියෙන්නෙ අසත්‍ය කරුණු මත පදනම්ව වීමයි. ඒ විදියට බොරු කීමෙන් උත්සාහ කළේ රට අපකීර්තියට පත් කිරීමට බව පැහැදිලියි.* මේ කාරණයේදී අන්තර් පාර්ලිමේන්තු සංගමයට යාමේ අවශ්‍යතාවක් තිබුණා ද ?ගියේ ඇයි කියන එක පැහිදිලියි නෙ. සංගමයේ සාමාජිකයෙක් විදියට රටක් ක්‍රියා කරන්නෙ රටේ එකඟතාව මත. රටක් එහි සාමාජිකත්වය දරන විට පාර්ලිමේන්තු මන්ත්‍රීවරයකුගේ මානව හිමිකම් උල්ලංඝනය වීමක් සිදුවී ඇත්නම් එය මානව හිමිකම් කමිටුවට පැමිණිලි කළ හැකියි.මීට කලිනුත් පොලිසියෙන් තර්ජන කළා, කාර්යාල ගිනි තිබ්බා, ගෙවල්වලට ඇවිත් තර්ජනය කළා වගේ කාරණා කියමින් ඊට පැමිණිලි යොමු වුණා. බරපතළ පැමිණිලි කිහිපයකුත් එය හමුවේ තියෙනවා. ජෝෂප් පරරාජසිංහම්, ටී. මහේෂ්වරන්, නඩරාජා රවිරාජ්, ද. මු. දසනායක කියන මන්ත්‍රීතුමන්ලාගේ ඝාතන සම්බන්ධයෙන්.* මානුෂීය මෙහෙයුම තිබිය දී සහ ඉන් පසුවත් රටට එරෙහිව මානව හිමිකම්, යුද අපරාධ චෝදනා නගන්න බාහිර බලවේග මෙන්ම රට තුළ සමහර දෙනාත් උත්සාහ කළා. මේ ප්‍රයත්නයෙන් පෙනෙන්නෙත් එයයි. මේවායේ අරමුණ විදියට ඔබට පෙනෙන්නේ කුමක්ද ?මහින්ද රාජපක්ෂ ජනාධිපතිතුමා ජනතාව අතර සිටින නායකයෙක්. තව අවුරුදු ගණනාවකට එතුමා ජනතාවගෙන් ඈත් කරන්න බැරි බව විපක්ෂය හොඳාකාර දන්නවා. ඒක ඒ අයගේ හෘදය සාක්ෂියට එකඟවම ඔවුන්ට පිළිගන්න වෙනවා.ත්‍රස්තවාදයෙන් රට නිදහස් කර ගනිමින් දශක ගණනාවකට පසු මේ රට එක්සේසත් කළ නායකයා එතුමා බව ජනතාව අමතක කරන්නේ නෑ. මේ වන විට එතුමා රට ආර්ථික වශයෙනුත් නගා සිටුවමින් ඉන්නවා.‘මහින්ද චින්තන ඉදිරි දැක්ම’ වැඩපිළිවෙළ සාර්ථකව ඉදිරියට යමින් තියෙන්නෙ. මේ නිසා දේශීය වශයෙන් විපක්ෂයට දේශපාලන න්‍යාය පත්‍රයක් නැති තරම්. ඒ අය කරන්නේ දේශපාලන – ආර්ථික හා සමාජයීය අංශයන්ගෙන් ස්ථාවරව ගොඩනැගෙමින් ඇති රට යළි අස්ථාවර කිරීම සඳහා පටු දේශපාලනයක යෙදීමයි.* ලෝක ප්‍රජාව තුළ දැන් ශ්‍රී ලංකාව ගැන ඇත්තේ මොන විදියේ ප්‍රතිරූපයක් ද ?දැන් අපට තියෙන පිළිගැනීම වැඩියි. ඒක පෙනෙන්න තියෙනවා. කලින් අපව විශ්වාස නොකළ අයත් දැන් සාර්ථකව ප්‍රතිචාර දක්වනවා. ඇත්තටම මෑත ඉතිහාසයේ බලවත් රටවලටවත් කරන්න බැරි වුණ දෙයක් අපේ රට කළ බව ඔවුන් දන්නවා.අපි ත්‍රස්තවාදය පරාජය කළා. ත්‍රස්තවාදීන්ගේ පීඩනයට ලක්ව සිටි ලක්ෂ 3 1 / 2 ක් විතර අහිංසක දෙමළ ජනතාව අපි ඉන් මුදා ගත්තා. මේ වන විට ඔවුන්ගේ ගම් බිම්වල විශාල වශයෙන් තිබූ බිම් බෝම්බ පවා කඩිනමින් ඉවත් කරලා නැවත පදිංචි කිරීමේ කටයුතු ඉතාමත් සාර්ථකව සම්පූර්ණ කරමින් ඉන්නවා.ත්‍රස්තවාදය නිසා විනාශ වූ මේ මිනිසුන්ගේ අනාගතය අපි ගොඩ නගමින් සිටිනවා. මේ ඇත්ත දැන් ලෝකය තේරුම් ගනිමින් ඉන්නෙ.* රට ඉදිරි ජයග්‍රහණ සඳහා යොමුකර තිබියදී විවිධ බලවේග ඊට හරස් කපමින් ඇති බවක් පෙනෙනවා. මේ කාරණය ගැන රජයට පැහැදිලි අවබෝධයක් තිබෙනවාද ?ඔව්, ඒ වගේ අභියෝග එන බව අපි දන්නවා. අපි ඒවා අවතක්සේරු කරන්නෙ නෑ. හැබැයි, ඒ සමඟම කියන්න ඕන අපි මේ අභියෝග වලට මුහුණ දෙන්නෙ ඉතාම ශක්තිමත් රජයක් විදියට. ජනතාව මේ වගකීම අපට භාර දුන්නෙ විශාල විශ්වාසයකින්.යුද්ධය ජය ගැනීමෙන් පසු වසර එකහමාරක් වැනි මේ කෙටි කාලය තුළ රටේ සිදු වූ සංවර්ධනය දෙස බලන්න. හම්බන්තොට වරාය ඇමෙරිකන් ඩොලර් බිලියනයක වියදමින් ඉදිවෙනවා.ඊළඟ ජාත්‍යන්තර ගුවන් තොටුපොළ මත්තල ඉදිවෙනවා. බලශක්ති අවශ්‍යතාව සම්පූර්ණ කරමින් බලාගාර ගණනාවක් ඉදිවෙනවා. කොළඹ වරාය සහ සෙසු වරායන් සංවර්ධනය කරමින් තියෙනවා.ගාලු මුවදොර මුහුදු තීරයේ කිලෝමීටර් 6 ක දුරක් ගොඩබිමට යා කරමින් විශාල සංවර්ධන ව්‍යාපෘතියක් ඇති කිරීමට නියමිතයි. මේ ඇතැම් ව්‍යාපෘති යුද්ධය නිමා වීමටත් කළින්ම ආරම්භ කරන්න හැකි වුණා. යටිතල පහසුකම් විශාල ලෙස දියුණු වෙලා. මේ වසර අග වන විට ආර්ථික වර්ධන වේගය 8.2 ක් බව ශ්‍රී ලංකා මහ බැංකුව දක්වනවා.ඉදිරි වසරේ එය ඊටත් වැඩි වෙයි. සංචාරක ව්‍යාපාරයේ විශාල වර්ධනයක් තියෙනවා. මේ වසර තුළ දැනටමත් සංචාරකයන් ලක්ෂ 6 ක් රටට ඇවිත්. ශීඝ්‍රයෙන් ඉහළ යන සංචාරක පැමිණීමට සරිලන පරිදි අපේ හෝටල්වල කාමර පහසුකම් ආදිය පුළුල් කිරීම කළ යුතුයි.පසුගිය කාලය තුළ ශ්‍රී ලංකන් ගුවන් සේවය, ශ්‍රී ලංකා රක්ෂණ සංස්ථාව, ෂෙල් ගෑස් සමාගම වැනි ආයතනවල අයිතිය රජයට ලැබුණා. අපේ කොටස් වෙළෙඳ පොළ ඉහළම වර්ධනයක් සහිත එකක් හැටියට ආසියාවේත් ලෝකයේත් වාර්තා තබමින් තියෙනවා. විදේශ ශ්‍රමිකයන් රටට එවන මුදල දැන් තවත් ඉහළ ගිහින්. මේ වසර අග දී එය බිලියන 3 ක් වෙයි.වැවිලි කර්මාන්ත අමාත්‍යාංශය විදියට අපිත් ආර්ථික ජයග්‍රහණය රටට දිනා දීම සඳහා අපේ උපරිමය කරමින් සිටිනවා. යුද්ධය නිමා වූ පසු උතුරු නැගෙනහිර ප්‍රදේශවලත් පොල් වගාව ඇති කළා.උක් වගාවත් විශාල ලෙස සිදු කරනවා. ඊට ආයෝජනය කරනවා තේ, රබර් වගාවනුත් එහෙමයි. අපි ලෝකයේ හොඳම ස්වභාවික රබර් නිපදවන රටක්. කුඩා රබර් වතු හිමියන්ටත් හොඳ ආදායමක් ලැබෙන පරිදි අපි මේවා දියුණු කරනවා.තේ අලුතෙන් වගා කිරීමේ ප්‍රතිපත්තියකුත් අපි දැන් ක්‍රියාත්මක කරනවා. මේ වැඩපිළිවෙළ තුළින් රැකියා විරහිත තරුණ තරුණියන්ට නව රැකියා අවස්ථා විශාල ලෙස ඇති වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=f1010202</link>
    <topic>අපේ අරමුණ තෘප්තිමත් විශ්‍රාමික ප්‍රජාවක් බිහිකිරීමයි</topic>
    <author>සංවාද සටහන -චන්දිමා එදිරිමාන්න ඡායාරූපය -රොෂාන් පිටිපන</author>
    <content>විශ්‍රාම වැටුප් දෙපාර්තමේන්තුවේ කාර්යභාරය සහ විශ්‍රාම වැටුප් ගෙවීමේ ක්‍රියාවලිය පිළිබඳ කරුණු දක්වමින් එම දෙපාර්තමේන්තුවේ අධ්‍යක්ෂ ජනරාල් කේ. ඒ. තිලකරත්න මහතා මෙවර දිනමිණ කතිකා සංවාදයට එක්වෙයි.* විශ්‍රාම වැටුප් දෙපාර්තමේන්තුවේ කාර්යභාරය පිළිබඳ යම් පැහැදිලි කිරීමක් කළ හැකි ද?ආර්ථික හා සමාජීය වශයෙන් තෘප්තිමත් විශ්‍රාමික ප්‍රජාවක් බිහිකිරීම තමයි අපේ දෙපාර්තමේන්තුවේ මූලික දර්ශනය.විශ්‍රාම වැටුප් ව්‍යවස්ථා සංග්‍රහය පාදක කොට ජාතික, පළාත් හා ප්‍රාදේශීය මට්ටමින් විශ්‍රාම වැටුප ගෙවීම, පරිපාලනය හා සම්බන්ධීකරණය කිරීම, රාජ්‍ය නිලධාරින් ගේ වැන්දඹුවන්, වැන්දඹු පුරුෂ හා අනත්දරු විශ්‍රාම වැටුප් ක්‍රියාත්මක කිරීම අපි සිදුකරනවා.ඒ වගේම විශ්‍රාම වැටුප් රහිත මාසික වැටුප් ලබන රාජ්‍ය සේවකයන් උදෙසා රාජ්‍ය සේවා අර්ථ සාධක අරමුදල් ක්‍රමය ක්‍රියාත්මක කිරීම, පළාත් පාලන සේවා නිලධාරින්ගේ වැන්දඹුවන්, වැන්දඹු පුරුෂයන් හා අනත්දරුවන් සඳහා පළාත් පාලන සේවා, වැන්දඹු පුරුෂ හා අනත්දරු විශ්‍රාම වැටුප් ක්‍රමය ක්‍රියාත්මක කිරීමත් අපි සිදුකරනවා.සන්නද්ධ හමුදා නිලධාරින් සඳහා විශ්‍රාම වැටුප් ප්‍රතිපත්ති සැකසීම, විශ්‍රාමික සංගම් ප්‍රමුඛ කොටගත් සිවිල් සමාජය සමඟ සම්බන්ධීකරණයක් පවත්වා ගැනීම යන කාරණා මත කටයුතු කිරීම වැනි වගකීම් ගණනාවක් අපගේ දෙපාර්තමේන්තුවේ උරමත පැටවී තිබෙනවා.* දැනට විශ්‍රාම වැටුප් දෙපාර්තමේන්තුව මගින් කෙරෙන විශ්‍රාම වැටුප් ක්‍රම පිළිබඳ කෙටි හැඳින්වීමක් කළ හැකිද?අප විසින් පරිපාලනය හා සම්බන්ධීකරණය කරනු ලබන විශ්‍රාම වැටුප් ක්‍රම කීපයක්ම ක්‍රියාත්මක වෙනවා. ඒ අතර ප්‍රධාන වන්නේ සිවිල් විශ්‍රාම වැටුප් ක්‍රමයයි. ඒ කියන්නේ රාජ්‍ය සේවයේ නිරතව විශ්‍රාම ගිය රාජ්‍ය සේවකයින් සඳහා විශ්‍රාම වැටුප් ගෙවීමයි.ඊට අමතරව වැන්දඹු, වැන්දඹු පුරුෂ අනත්දරු විශ්‍රාම වැටුප් ක්‍රමය, රාජ්‍ය සේවා අර්ථ සාධක අරමුදල, සන්නද්ධ සේවා නිලධාරින් සඳහා ක්‍රියාත්මක විශ්‍රාම වැටුප් ක්‍රමය, පුණ්‍යාධාර දීමනා, ලබාදීම වැනි විශ්‍රාම වැටුප් යෝජනා ක්‍රම දැනට ක්‍රියාත්මක වෙනවා.* මේ වනවිට මෙරට තුළ විශ්‍රාම වැටුප් ලබන විශ්‍රාමිකයින් කොපමණ පිරිසක් සිටිනවාද?දැන් තිබෙන සංඛ්‍යා ලේඛනවලට අනුව මේ පිරිස හාර ලක්ෂ හැට දහසයි.කොහොම වුණත් වසරින් වසර මේ පිරිස වැඩි වෙනවා මිසක් අඩු වෙන්නේ නැහැ. උදාහරණයක් ලෙස 2005 වසරේ දී විශ්‍රාම වැටුප් ලැබූ පිරිස හාර ලක්ෂ දහ අට දහස් නමසිය විසි තුනයි. ඒත් එය දැන් හාර ලක්ෂ හැට දහසක් වී තිබෙනවා.* එකී විශ්‍රාමික ප්‍රජාව සඳහා විශ්‍රාම වැටුප් ගෙවීමට දළ වශයෙන් කොපමණ මුදලක් වෙන්කර තිබෙනවාද?එය විශ්‍රාමිකයින් ප්‍රමාණය සංඛ්‍යාත්මක වැඩිවීම අනුව සහ විශ්‍රාමිකයින්ගේ එම වැටුප් රජය මගින් වැඩිකරන අවස්ථා අනුව වෙනස් වෙනවා. කොහොම වුණත් මේ වනවිට එක් මසකට රුපියල් මිලියන සියයක් පමණ විශ්‍රාම වැටුප් ගෙවීම සඳහා වෙන් වෙනවා.* පසුගිය වසර පහ තුළ දී අවස්ථා කීයක් විශ්‍රාම වැටුප් වැඩි වූ බවට ඔබට මතක ද?මහින්ද රාජපක්ෂ රජයේ පළමු අය වැය තුළින් ම විශ්‍රාම වැටුප රුපියල් 750 සිට 1500 දක්වා වැඩි කළා. ඊට අමතරව ජීවන වියදම් දීමනාවක් එකතු කරමින් 2009 නොවැම්බර් මස සිට මාසිකව රුපියල් 2375 ක් දක්වා ඉහළ නැංවූවා.1997.01.01 වැටුප් විෂමතාවය ඉවත් කිරීමට පියවර ගත්තා. 1997 ට පෙර විශ්‍රාම ලැබූ සියල්ලන්ට විශ්‍රාම වැටුප් එදිනට හිමි වැටුප් පරිමාණය වන යළි සකස් කොට රුපියල් මිලියන 3750 ක් අතිරේක ප්‍රතිපාදන සළසා දෙමින් ප්‍රතිලාභ ලබා දුන්නා. විශ්‍රාමිකයින් සඳහා මේ සියලු වරප්‍රසාද හිමිවුණේ පසුගිය වසර 05 ක කාලය තුළයි.* විශ්‍රාම වැටුප් ගැන කථා කිරීමේ දී වැඩිම විශ්‍රාම වැටුප් ලැබෙන්නේ හා අඩුම විශ්‍රාම වැටුප් ලැබෙන්නේ රාජ්‍ය සේවයේ කවර අංශ නියෝජනය කළ විශ්‍රාමිකයින්ටද දැයි පැහැදිලි කර දිය හැකි ද?අද සිටින විශාමික නිලධාරින්ගෙන් සියයට 65 ක්ම ගන්නේ රුපියල් 10,000 ටත් අඩු විශ්‍රාම වැටුපක්.මීට අමතරව තවත් 18,000 ක් වූ පිරිසක් පුණ්‍යාධාර දීමනා ලෙස ලබා ගන්නවා. ඒ පුණ්‍යාධාර දීමනා ලෙස ගෙවන්නේ මාසිකව රුපියල් 1000/- ක මුදලක්. රාජ්‍ය සේවකයකු ලෙස එක් දිනක් හෝ සේවය කළ අයෙකුට එම පුණ්‍යාධාර දීමනාව හිමි වෙනවා.ඊට අමතරව වැඩි ම විශ්‍රාම වැටුප ගෙවන්නේ අගවිනිසුරුවරුන්ටයි. හිටපු අගවිනිසුරුටත් රුපියල් එක් ලක්ෂ පනස් දහසක මුදලක් විශ්‍රාම වැටුප ලෙස ගෙවනවා.* ඕනෑම ක්ෂේත්‍රයක ප්‍රගතිය හා හොඳ දේ ගැන වගේම වංචා හා දූෂණ ගැනත් අසන්නට ලැබෙනවා. විශ්‍රාම වැටුප් ක්ෂේත්‍රයට මෙය වලංගු වන්නේ කෙසේ දැයි දැන ගැනීමට කැමතියි.ඔබ හරි.... විශ්‍රාම වැටුප් ක්ෂේත්‍රය තුළත් විවිධ වංචා, දූෂණ, සිදුවෙනවා. ඒවා අපට වාර්තා වුණොත් පියවර ගත හැකියි. කොහොම වුණත් දැනට වාර්තා වී ඇති සිද්ධි ආකාරයට සමහර පුද්ගලයන් විවිධ ක්‍රම හා ප්‍රයෝග අනුගමනය කරමින් විශ්‍රාම වැටුප් වංචා කරනවා.මියගිය පුද්ගලයින්ගේ විශ්‍රාම වැටුප් ලබා ගැනීම ව්‍යාජ ලේඛන ඉදිරිපත් කරමින් විශ්‍රාම වැටුප් ලබා ගැනීම, මේ වංචනික ක්‍රම සඳහා උදාහරණයක්. අප මෙවැනි සිද්ධි රැසක් පිළිබඳව පරීක්ෂණ පවත්වනවා. වැරැදිකරුවන් හඳුනාගෙන ඔවුන්ට දඬුවම් ලබා දුන්නා. අවස්ථා ගණනාවක දී අයතා ක්‍රම මගින් ලබාගත් විශ්‍රාම වැටුප් නැවත දෙපාර්තමේන්තුව වෙත අයකර දීමට ද අප කටයුතු කළා.* මේ වනවිට විශ්‍රාම වැටුප් වංචා කොපමණ ප්‍රමාණයක් වාර්තා වී තිබෙනවාද?එක මාසයකට රුපියල් මිලියන දහයක පමණ මුදලක් අයථා අන්දමින් විශ්‍රාම වැටුප් ලෙස ලබා ගන්නවා.මෙවැනි වංචාවන් සම්බන්ධයෙන් මේ වනවිට පොලිසි මගින් අධිකරණයට ඉදිරිපත් කර ඇති සිද්ධීන් 28 ක් පමණ වෙනවා.* ඔබ ඔය කියන වංචා අවම කරමින් එක් මසකට විශ්‍රාම වැටුප් දෙපාර්තමේන්තුවට අහිමි වන මිලියන දහයකට ආසන්න මුදල් ප්‍රමාණය රැකගැනීම සඳහා ඔබ සතු වැඩපිළිවෙළ පැහැදිලි කළ හැකි ද?විශ්‍රාම වැටුප් වංචා අවම කරන්න සකස් කළ වැඩපිළිවෙළේ ප්‍රධාන කාර්යභාරය පැවරී ඇත්තේ ග්‍රාම නිලධාරීන්ටයි.ඒ අනුව තම බල ප්‍රදේශයේ මියගිය විශ්‍රාමික නිලධාරියා පිළිබඳව වාර්තාවක් ඉදිරිපත් කිරීම, අවුරුද්දකට වරක් විශ්‍රාමික නිලධාරින් ජීවත්ව සිටිනවා දැයි සොයා බලා සහතිකයක් නිකුත් කිරීම, විශ්‍රාමික නිලධාරීන්ගේ ලිපිගොනු පරීක්ෂා කිරීම, විශ්‍රාමික නිලධාරීන්ගේ මුදල් නිදහස් කරනවිට ප්‍රාදේශීය ලේකම්වරයාට දැන්වීම, ආදී වශයෙන් වගකීම් රැසක්ම ග්‍රාම නිලධාරීන් වෙත පවරා තිබෙනවා.ඊට අමතරව විදේශගතව සිටින විශ්‍රාමික පුරවැසියන් ගේ තොරතුරු නිරතුරුව සොයා බැලීම, වංචා පිළිබඳ මාධ්‍ය මගින් ප්‍රචාරයක් ලබාදීම, වංචා කළ අයට දැඩි දඬුවම් කිරීම, නීතිරීති ක්‍රියාත්මක කිරීම, විශ්‍රාම වැටුප් වංචා පිළිබඳ දැනුම්වත් වීමේ වැඩසටහන් ක්‍රියාත්මක කිරීම වැනි දෑ මඟින් ඉතා කෙටි කලක් තුළ මේ විශ්‍රාම වැටුප් වංචාවන්ට එරෙහිව වැට බැඳෙනු ඇතැයි මා තරයේ ම විශ්වාස කරනවා.* විශ්‍රාමිකයකු මියගිය පසු ඔහු ගේ හෝ ඇය ගේ විශ්‍රාම වැටුප පිළිබඳ ඔබ දෙපාර්තමේන්තුව අනුගමනය කරන ක්‍රියා පිළිවෙත කුමක්ද?එවැනි අවස්ථාවක වැන්දඹු භාර්යාවට හෝ වැන්දඹු පුරුෂයාට හෝ අනත්දරුවන්ට එම හිමිකම ලැබෙනවා. අනත් දරුවන් ලෙස සළකා පිරිමි දරුවන්ටත්, වයස අවුරුදු 21 කට අඩු අවිවාහක ගැහැනු දරුවන්ටත් වයස අවුරුදු 21 සිට 26 දක්වා රැකියා විරහිත පිරිමි දරුවන්ටත්, රැකියා විරහිත ගැහැනු දරුවන්ටත්, මීට අමතරව වෛද්‍ය මණ්ඩල අනුමැතිය ලත් වයස අවුරුදු 26 ඉක්මවන ලද ශාරීරික හෝ මානසික ආබාධිත අනත්දරුවන්ටත් මෙම දීමනාව ලැබීමට හිමිකම ඇති බව කිව යුතුයි.* රාජ්‍ය සේවකයකු විශ්‍රාම ලැබූ පසු ඔහුට හෝ ඇයට හිමි විශ්‍රාම වැටුප් ලබා ගැනීම ප්‍රමාද වන බවටත් චෝදනා නැගෙනවා. මේ චෝදනා ගැන විශ්‍රාම වැටුප් ගෙවීම් භාර ප්‍රධානියා වන ඔබට කියන්නට ඇත්තේ මොනවාද?සාමාන්‍ය ක්‍රමයට අනුව අවුරුදු 55 පිරුණට පස්සේ ඕනෑ ම රාජ්‍ය සේවකයකුට විශ්‍රාම යා හැකියි. මේ නිසා සමහරු අවුරුදු 55 න්ම විශ්‍රාම ලබනවා. සමහරු කල් ඉල්ලලා අවුරුදු 60 ට හෝ ඊට පෙරත් විශ්‍රාම ලබනවා.එහෙම විශ්‍රාම ලැබූ විශ්‍රාමිකයාට ඔහු හෝ ඇය විශ්‍රාම ගත් දිනයේ ම පාරිතෝෂික දීමනා ලැබිය යුතු වෙනවා. ඊළඟ මාසයේ සිටම ඔහුට හෝ ඇයට හිමි විශ්‍රාම වැටුප් ගෙවීම ද අප අරඹනවා.කොහොම වුණත් මේ ක්‍රියාවලිය සියයට සියයක්ම සාර්ථක වීමට නම් විශ්‍රාම ගැනීමට බලාපොරොත්තුව සිටින රාජ්‍ය සේවකයා ගේ සහය අනිවාර්යයෙන්ම අපට ලැබිය යුතුයි. ඒ කියන්නේ ඔහු හෝ ඇය විශ්‍රාම ගැනීමට පෙර අවශ්‍යය ලියවිලි අඩුපාඩුවකින් තොරව අප වෙත ඉදිරිපත් කිරීම වැදගත්.ඒත්, බොහෝ අය මේ තත්ත්වය තේරුම් අරගෙන නැහැ. ඒ නිසා සියයට 75 ක්ම ලිපිගොනු අප වෙත ලැබෙන්නේ විශ්‍රාම ගොස් මාස කීපයකට පසුවයි. එහෙත් විශ්‍රාමික නිලධාරීන්ට හැකියාව තිබෙනවා ඒවා කල්වෙලා ඇතිව දෙපාර්තමේන්තුවට ලැබෙන්න සලස්වන්න. එවිට ප්‍රමාදවීම් සිදුවන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=f1010203</link>
    <topic>වියෝ වූවත් සදාතනික ශක්තිය ඇයයි</topic>
    <author>සටහන -නිලූකා ඩී. තිලකරත්න ඡායාරූප -සුසන්ත විජේගුණසේකර</author>
    <content>රාජ්‍ය පරිපාලන සේවයේ අමාත්‍යාංශ ලේකම් ධුරය ඒ ශ්‍රේණියේ තනතුරකි. අමාත්‍යවරුන් හැරුණුකොට එම අමාත්‍යාංශයේ සාර්ථකත්වය උදෙසා කටයුතු කරන දැවැන්ත චරිතය ලේකම්වරයායි. මෙවර කොහොමද ලේකම්තුමා විශේෂාංගයෙන් ඔබ හමුවන්නේ යෞවන කටයුතු අමාත්‍යාංශයේ ලේකම් සුනිල් සෝමචන්ද්‍ර හේවාපතිරණය. ඔහු උපන්නේ කඹුරුපිටියේය. දරුවන් පස් දෙනෙකුගෙන් යුත් පවුලේ බාලයා ඔහුය. අබේකෝන්ගේ හින්හාමි මාතාවටත් සියදෝරිස් හේවාපතිරණ පියාටත් දාව උපන් සුනිල් විවිධ දක්ෂතාවන් ගෙන් හෙබි දරුවෙක් වූවේය. නාරංදෙණිය මහා විද්‍යාලයෙන් හා ගාල්ල මහින්ද විද්‍යාලයෙන් අධ්‍යයන කටයුතු කළ ඔහු පාසල් ශිෂ්‍යයකුව සිටිය දී රජයේ ලිපිකරු විභාගයට පෙනී සිට ජය ගත්තේය. ජයවර්ධනපුර විශ්වවිද්‍යාලයේ ව්‍යාපාර පරිපාලනය පිළිබඳ උපාධිධරයෙක් වන ඔහු රාජ්‍ය පරිපාලනපති උපාධිධරයෙක් ද වෙයි. මේ උත්සාහය ඔහුගේ දිවියට එබී බැලීමටය.* ඔබට ලැබෙන සාමාජීය පොදු ආමන්ත්‍රණය සු.සෝ. මොකද්ද මේ සු.සෝ?සුනිල් සෝමචන්ද්‍ර හේවාපතිරණ* උපන් ගම් ප්‍රදේශය ?කඹුරුපිටිය, උපන්නේ 1949.10.31* ළමාවිය ඔසවා තැබූ කඹුරුපිටියේ. එදා සහ අද ස්වභාවය පැහැදිලි කළොත් ?ග්‍රාම්‍යත්වය පිරුණු සංස්කෘතිමය හරයන් පිරුණු ගම, අද එදාට වඩා හාත්පසින් වෙනස්. ලාම්පු එළියෙන් පාඩම්පොත් කියැවූ අපි ඒ එළියට එන කුරුමිණි සතුන්ගේ චාර්යාවන් පවා අධ්‍යයනය කළා.ලාම්පු දැල්ලට උඩින් කෙසෙල් බඩය තියලා එකතු කරගත් ලාම්පු දැලි අරගෙන පාසලේ කළු ලෑලි කළු කළා. වැහි කාලෙට යටවෙන කුඹුරුයායේ කෙසෙල් බඩ ඔරු පැද්දා.ඒ ළමා කාලයේ අද වගේ පීඩනයක් අපට තිබුණේ නෑ. කළ කී හැම දේකින් ම අපි අත්දැකීම් ලැබුවා. අද දරුවන්ට ඒ අත්දැකීම් නෑ. සියලු පහසුකම්වලින් පිරුණු අර්ධනාගාරීකත්වයට සමීප දියුණු ස්වභාවයක් අද ගමේ තිබෙනවා.* ඔබේ පවුල් පරිසරය විස්තර කළොත් ?අම්ම, තාත්තා හැරුණු කොට අක්කලා දෙන්නයි, අයියල දෙන්නයි. අපේ පවුලේ බාලමයා මම. අම්මගේ පවුල් කළමනාකාරීත්වයත් තාත්තගේ රැකියාවත් අතර අපිට අපේ ලෝකයට යොමුවීමේ බාධාවක් පැන නැගුණේ නෑ.* අම්ම, තාත්තා අපේ ලෝකයේ සුගැඹුරු ප්‍රතිරූපයන්.මගේ මවුපියනුත් මගේ ලෝකයේ සමීප සුගැඹුරු ප්‍රතිරූප. කෙනකුගේ ජීවිතයේ ශක්තිමත් අඩිතාලම මවුපියන් ලෙසයි මා දකින්නේ. මගේ අම්මා අබේකෝන්ගේ හීන්හාමි. තාත්තා සියදෝරිස් හේවාපතිරණ. එතුමා තැපැල් සේවකයෙක්. මම මවුපියන්ට කීකරු දරුවෙක් වුණත් දවසේ වැඩි කාලයක් ගෙවුවේ පාසලේ.* නාරංදෙණිය විද්‍යාලයේ පුංචි පුවත්පත් කලාවේදියා ලෙස ඔබේ ගමන පැහැදිලි කළොත් ?මගේ ලිවීමේ හැකියාවට පදනම දැම්මේ කියවීමේ රුචිකත්වය බවයි මගේ හැඟීම. අපේ පාසලේ “මිහිර” වාර්තාකරුවා මමයි. මිහිරට අවුරුද්දක් පිරුණු දවසේ ළමයෙක් ලියූ හොඳම ලිපිය ලෙස පළවුණේ මගේ ලිපියයි. “මිහිර ගැන ළමයෙක් ලියයි” එහි ශිර්ෂපාඨය වුණා. කරුණාරත්න අබේසේකරයන්ගේ ‘’සරත්වතී මණ්ඩපයෙත්” මඩවල එස්. රත්නායකගේ “ටිකිරි සිනා රැළි” තුළිනුත් මගේ කවි, කතා කළඑළි බැස්සා.* ඔබ වැඩි වශයෙන් කියැවූ පුවත්පත් ?දවස, දිනමිණ පත්‍රවල මං ලුහුඬු දැන්වීමුත් නොහැර ම කියවනවා. එදා ‘දවසේ’ මිල සත 12 යි. අලුතෙන් ප්‍රකාශයට පත් වූ බොහෝ පුවත්පත්වල මුල් පිටපත් එකතුවක් මා සතුයි. ඒ නිසා ම පුවත්පත් කලාවේදියෙක් වීමේ හීනයක් මට තිබුණා.ඒ උනන්දුව පත්‍රයක පිටු සැලසුම් කෙරේ මගේ අවධානයත් වැඩි කළා. මට මතකයි දිනමිණ පත්‍රයේ සුවිශේෂී වෙනසක් ඩී. බී. ධනපාල මහත්තයාගේ කාලේ සිදු වුණා.* ගෙදර ජීවිතයත් පාසලත් අතර ඒ බැඳීම වටිනා හෙට දවසක් නිමැවූ බව ඔබ විශ්වාස කරනවාද ?හැතැප්මක් දුරින් පිහිටි පාසලට අපි ගියේ සැබෑ ලෙස ම පයින්. බොරළු කැටවල හැප්පි හැප්පී කොල්ලෝ, කුරුට්ටන් සමඟ ඒ ගිය ගමන දුරයි කියලා අපට දැනුණේ නෑ. ගිනි ගහන අව්ව වුණත් රශ්මියයි නේද කියලා දැනුණේ නෑ.නාරංදෙණිය මහා විද්‍යාලයේ විද්‍යා විෂයයන් පැවැත්වුණේ සාමාන්‍ය පෙළ දක්වා පමණයි. එදා අද වගේ ටියුෂන් පංති තිබුණේ නෑ. අපේ ගුªරුවරු පාසල වෙනුවෙන් ම කැප වී සිටියා.අද අපි යම් තැනක සිටිනවා නම් ඒ ගෞරවයත් අපේ ගුරුවරුන්ට හිමි විය යුතුයි. අපි විද්‍යා විෂයයන් හැදැරූ ශිෂ්‍යයන් වුණත් විවිධ ප්‍රසංගවල නාට්‍යවල රඟපෑවා. කථික, වාද, විවාද තරගවලට සහභාගී වුණා.අපිම පුස්තකාල හදල පොත් අරගෙන පාඩම් කළා. එවැනි සැහැල්ලු වටපිටාවක් අපි වටා පැවතුණත් මගේ දෙමවුපියන් තරමක චකිතයකින් පසු වුණා.* ඒ කුමන කාරණාවක් සම්බන්ධයෙන්ද ?ඡ්‍යොතිෂ කාරණාවන් නිසා වෙන්න අති කියලයි මගේ හැඟීම. මම පළමු වසරේ දී පමණ බවුසරයක රෝදයකට යටවෙන්න ගියා. පස්සේ කාලේදී දවසක ළිඳකට ලිස්සලා වැටුණා.* ඔබ එවැනි නක්‍ෂත්‍ර කාරණාවක් තහවුරු කරනවාද ?ගණිත ශාස්ත්‍රය පදනම් කරගෙන පැවතීම එහි තර්කානුකූල ස්වභාවයට තුඩු දෙනවා. එනිසා නක්‍ෂත්‍රය පූර්ණ වශයෙන් බැහැර කළ නොහැකි බව මගේ හැඟීමයි.* උසස් පෙළ අධ්‍යයන කටයුතු සඳහා ඔබ යොමුවන්නේ ?ගාල්ලේ මහින්ද විද්‍යාලයට උසස් පෙළට විද්‍යා විෂයයන් හැදෑරීමට කැමැත්තක් තිබුණත් මං ප්‍රතිපත්තියක් ලෙස මස් මාලු ආහාරයට ගන්නේ නැති අයෙක්. ඒ නිසා සත්ත්ව විද්‍යාව පිළිබඳ ප්‍රායෝගිකව දනුම්වත් වීමේදී ගැටලු පැන නැඟුණා.මේ කාරණය මා ගණිතය විෂයට යොමු කළා. මෙහිදී විශේෂයෙන් සඳහන් කරන්න ඕන සාමාන්‍ය පෙළ හදාරණ අවධියේ අපිට ගණිතය උගන්වන්න ගුªරුවරයෙක් හිටියේ නෑ.ළමයි කට්ටිය එකට එකතු වෙලා ගණන් හදල ස්ව උත්සාහයෙන් අධ්‍යයන කටයුතු කළා. ඒ ක්‍රමය බෙහෙවින් සාර්ථක වුණා. නාරංදෙණිය විද්‍යාලයත් මාතර දිස්ත්‍රික්කයේ හොඳම ප්‍රතිඵල දෙන පාසලක්.* සාමුහිකත්ව සංකල්පය පිළිබඳ ඔබේ හැඟීම ?සංකල්පමය වශයෙන් වගේ ම ප්‍රායෝගිකවත් සහමූහිකත්ව ලක්ෂණය බෙහෙවින් වැදගත්. පවුලක්, ආයතනයක්, රටක් වශයෙන් වෙන් වෙන්ව සලකා බැලුවත් පැවතිය යුතු ම ස්වරූපය එයයි.* මහින්දෙට ගිය පාසල් ගමන පිළිබඳ මතක් කළොත් ?මහින්දෙට ඇතුළු වෙද්දීත් එම පාසලේ උසස් පෙළ අධ්‍යයන කටයුතු ආරම්භ කරළයි තිබුණේ. ඒත් තේරිල පෙරිළ ආ ළමයි එක්ක නව විෂය හදාරද්දී මට තරගයක් පැවතුණේ නෑ. මේ අතරේ මා රජයේ ලිපිකරු විභාගයට පෙනී සිිටියා.සාමාන්‍යයෙන් එහි ප්‍රතිඵල නිකුත් වන්නේ මාස කිහිපයකට පසුවයි. එහෙත් මා බලාපොරොත්තු නොවූ පරිදි ප්‍රතිඵල ඉක්මනින් නිකුත් වුණා. මා ඉන් සමත්ව තිබුණා. උසස් පෙළ විභාගයද, රැකියාවද යන්න ම’විසින් තෝරාගත යුතු වුණා.* ඔබ ඒ අභියෝගයට මුහුණ දුන්නේ කොයි ආකාරයට ද ?එය මගේ ජීවිතේ හැරවුම් ලක්ෂයක් ලෙසයි මා දකින්නේ. අධ්‍යයන කටයුතුත් රැකියාවත් කරන්න මම තීරණය කළා. මට පත්වීම ලැබුණේ රජයේ විදුලි දෙපාර්තමේන්තුවට. මගේ වැටුප රුපියල් 228 ශත 30 යි. පළමු අවස්ථාවේදී මම විභාගය අත් හැරියා.ඒ ප්‍රායෝගික හා න්‍යායික පංතිවලට සහභාගිවීමේ ගැටලු නිසා. ඊළඟ වාරයේ දී වාණිජ අංශයෙන් විභාගය ලියන්න මා තීන්දු කළා. ඒ මගේ මිත්‍රයකු ගේ මඟපෙන්වීම මත. ඒ වන විට විභාගයට තිබුණේ මාස 4 යි. මම සරසවි ප්‍රවිශ්ටය ලැබුවේ ඒ අයුරිනුයි.* ඔබේ සරසවිය හා සමීප අත්දැකීම් මතක් කළොත් ?මම ජයවර්ධනපුර විශ්ව විද්‍යාල ව්‍යාපාර පරිපාලනය හැදෑරූ ශිෂ්‍යයෙක්. බන්දුල ගුණවර්ධන මහත්තය මගේ සමකාලීනයෙක්. එතුªමා ශිෂ්‍ය සංගමේ නායකත්වය ගෙන කටයුතු කරද්දී අපි ඊට සහයෝගය දැක්වූවන්.සරසවිය ඛ්යන්නේ නවමු ලෝකයට පාර කියා දෙන ක්ෂේම භූමියක්. එය නිවැරදිව හඳුනාගෙන අපේ මාවත තෝරා ගැනීමේ නිදහස සාර්ථක ලෙස යොදාගත යුතුයි. කළමනාකාරණයට කැමැති ශිෂ්‍යයෙක් ලෙස ඒ ඉඩකඩ සරසවියේදී මටත් ලැබුණා.* ඔබ ශ්‍රී ලංකා පරිපාලන සේවයට ඇතුළු වන්නේ ?1980 දී. මේ වන විට මගේ රාජ්‍ය පරිපාලන සේවයට අවුරුදු 30 ක්. ප්‍රාදේශීය උප දිසාපතිවරයෙක් ලෙස මා මුලින් ම පත් වූයේ මුලටියනටයි. එය තේ, රබර්, කුරුඳු පිරුණු සුන්දර ගම් ප්‍රදේශයක්.* තිස් වසරක් අත්දැකීම් අනුව රාජ්‍ය සේවය පැවැතිය යුතු ආකාරය පිළිබඳ ඔබේ මතය ?සාර්ථක රාජ්‍ය සේවාවක් උදෙසා ජනතාවට සමීප, කාර්යක්ෂම රාජ්‍ය සේවයක් පැවැතිය යුතුයි. මීට හොඳම උදාහරණය කළින් කී මුලටියනයි. අද වගේ අපිට මුදල් ප්‍රතිපාදන තිබුණේ නෑ. ඒවා අපි විසින් ම ගොඩනඟා ගත යුතුයි.ඒ අනුව ඒකාබද්ධ ග්‍රාමසංවර්ධනයක් නැති නම් ජනතාව සමඟ බද්ධව ඔවුන්ගේ හැකියාවන් හඳුනාගෙන සහ සහභාගීත්වයෙන් යන සංවර්ධන ගමනකට අපි මුල පිරුවා. එතැන දී කාර්යක්ෂම බව වගේ ම සාධාරණ හා විනිවිද පෙනෙන රාජ්‍ය සේවයක් ඉටුකළ හැකි වුණා.අපි රාජ්‍ය සේවය කරන්නේ පොදු මහජනයා වෙනුවෙන්. එහි දී අපි ඔවුන් ගේ සපත්තුවට බහින්න ඕන. ඒ වගේම රාජ්‍ය සේවකයන්ට වැටුප් ගෙවන්නෙත් කිරි කපන, දළු කඩන ජනතාව බව අමතක නොකළ යුතුයි.* ඔබේ ගමනේ සාර්ථකත්වයේ සුවිශේෂී රහස ?ඒ ගෞරවය හිමිවන්නේ මගේ බිරිය ශි‍්‍රයා මීගහවත්තටයි. අපේ ආදරය දරුවන් තුන්දෙනකුගෙන් පිරුණු ලස්සන ලෝකයක් තැණුවා. ගෙදර දොරේ දරුවන්ගේ කටයුතුත් රාජකාරි (දේශීය ආදායම් දෙපාර්තමේන්තුව) කටයුතුත් කරමින් වගකීම් සියල්ල ඈ කරට ගත්තා.ඒ මගේ කාර්යය බහුල රාජකාරි කටයුතු නිසා. ඒත් ඒ ශක්තිමත් සෙවනැල්ල මෙලොව හැර ගිහින්. මතක රැසක්ම ශේෂ කොට අපේ ලෝකයෙන් සමුගෙන. එය මගේ ජීවිතේ අවරෝහණයයි.* ඔබේ දූ දරුවන් පිළිබඳ විස්තර ?තිසර ජීවන ලොකුපුතා පුද්ගලික අංශයේ ඉලෙක්ට්‍රොනික හා විදුලි සංදේශ ඉංජිනේරුවරයෙක් ලෙස සේවය කරනවා. දෙවැන්නා පුබුදු යාන්ත්‍රික ඉංජිනේරුවරයෙක්. ඔවුන් දෙදෙනාම මොරටු විශ්ව විද්‍යාලයෙන් බිහිවූවන්. දුව රුවනි යසුත්තරා වාණිජ බැංකුවක කණිෂ්ඨ විධායක නිලධාරිනියක් ලෙස සේවය කරනවා.* මෙතෙක් ඔබේ සේවා කාලයේ දී මුහුණ දුන් අමතක නොවන මොහොතක් මතකයට නැඟුවොත් ?ඒ 88/89 භිෂණ සමයයි. අපි රාජකාරි කටයුතු කළේ අසීරුවෙන්. ආවේ ගියේ පාපැදියෙන්. එවන් දවසක සැතපුම් 08 ක් තුළ මළසිරුරු 17 ක් මම දැක්කා. ඒ දිනවල කෙනෙක් මළ ආරංචියටවත් කිසි කෙනෙක් ආවේ ගියේ නෑ. ඒත් මගේ පාලන ප්‍රදේශයේ එවැනි හැම අවස්ථාවකදී ම මම ගියා. මට තිබුණේ හරි දේ හරියට කළ බවට තිබුණු හිතේ හයිය විතරයි.දවසක් කලින් දා රාත්‍රියේ දී තරුණයෙක් මැරූ ආරංචියට පහුවදා, මං ඒ ගෙට ගොඩවුණා. මට දිකින්න ලැබුණේ ලේ රහට ආ කූඹි අයින් කරමින් මළකඳ උකුළේ තියාගෙන වැළපෙන අම්මා කෙනෙක්. ඒ දවස අදත් මගේ හිත පාරනවා.* ඔබේ උසස් අධ්‍යයනයන් පිළිබඳ කතා කළොත් ?මම කළමනාකාරීත්ව පශ්චාත් උපාධි ආයතනයෙන් රාජ්‍ය පරිපාලනපති උපාධිය ලබා ගත්තා. ඊට අමතරව දිළිඳුකම පිටුදැකීම, ඵලදායිතාව, රාජ්‍ය පරිපාලනය පිළිබඳ දෙස් විදෙස් පුහුණුවීම් ලැබුවා.පසුව ග්‍රාම සංවර්ධන අභ්‍යාස හා පර්යේෂණායතනයේ නියෝජ්‍ය අධ්‍යක්ෂ (පුහුණු) තනතුර ලැබුවා. මේ කාලසීමාව තුළ පුහුණු ක්‍රමවේදය පිළිබඳ හැදෑරීමට මා මැලේසියාවට ගියා. විපර්යය කාරක ක්‍රමවේදය ඉස්මතුව ආවෙත් මේ ආයතනය තුළිනුයි.* විපර්යය කාරක යන්න වඩා පැහැදිලි කළොත් ?ස්වශක්තිය හා සහභාගිත්වය තුළින් ප්‍රශ්න ගැටලු හඳුනා ගෙන හැකියාවන් හා ජනවිඥානය ප්‍රවර්ධනය කරමින් සංවර්ධනය කරා පිය නැඟීම එහි අදහසයි. පසුකාලීනව සමෘද්ධිය හා ජන සවියටත් එය ඇතුළත් කෙරුණා. ප්‍රායෝගිකව එය අසීරුයි. එහෙත් එය තිරසාර සංවර්ධනයට තුඩු දෙන්නක්.* ඔබ වෙනත් ලේකම් ධූරයන් ඉසිලූ අවස්ථාවන් ?මම කම්කරු අමාත්‍යාංශයේ ජ්‍යෙෂ්ඨ සහකාර ලේකම් ලෙස 2002 සිට 2003 වසර දක්වා කටයුතු කරනවා. 2003 දී කුඩා ව්‍යාපාර සංවර්ධන දෙපාර්තමේන්තුවටත් 2004 දී ජේ්‍යෂ්ඨ සහකාර ලේකම්වරයෙක් ලෙස අගමැති කාර්යාලයටත් පත්වනවා.* එය ඔබට ලැබුණු සුවිශේෂී අවස්ථාවක් ?සැබැවින් ම එවක අග්‍රාමාත්‍යවරයාව සිටියේ මහින්ද රාජපක්ෂ මැතිතුමායි. අග්‍රාමාත්‍ය ලේකම්ව සිටියේ ලලිත් වීරතුංග මහතායි. එතුමාගේ මඟපෙන්වීම මත අපි විවිධ නිර්මාණශීලී කටයුතුවලට දායක වුණා.ඒ දිනවල දවසකට ලියුම් 300-350 අතර ප්‍රමාණයක් ලැබෙමින් තිබුණා. ඒ වන විට මේවාට පිළිතුරු සැපයුණේ බෙහෙවින් ම යාන්ත්‍රික ක්‍රමවේදයකටයි.එහෙත් ජනතාවට අවශ්‍ය සජීවී ක්‍ෂණික පිළිතුරු. මේ නිසා ඒවාට සෘජුව සම්බන්ධ වී විසඳුම් ලබාදීමටත් නැතිනම් ඒවා අධ්‍යයනය කොට අදාළ ආයතන හා සම්බන්ධව විසඳුම් ලබාදීමටත් කටයුතු කළා. එය බෙහෙවින් ජනතා ප්‍රසාදයට හේතු වුණා. 2005 දී ජනාධිපති අතිරේක ලේකම්වරයකු ලෙස මා පත්වුණා.ඒ වන විට ජනාධිපති කාර්යාලයටත් දිනකට ලියුම් 1200 ක් පමණ ලැබෙමින් තිබුණා. ජනාධිපති කාර්යාලය මේ සඳහා සෘජුව දායක වුණා. එහි දී පහත උපදෙස් අදාළ ආයතනයන්ට අපි ලබාදුන්නා.1. ලිපියේ සඳහන් කාරණය සම්බන්ධයෙන් විසැඳුම් ලබාදිය හැකිනම් වහා ඉටුකර දීම.2. එකී කාරණය ඉටුකරදීමට යම්කිසි කාලයක් අවශ්‍ය නම් ඒ බව දැන්වීම හා ඒ කාලය තුළ ඉටුකර දිය යුතු වීම3. නීතිරීති ප්‍රකාර ඒකී කාරණය ඉටුකළ නොහැකි නම් ඒ පිළිබඳ නිශ්චිත කරුණු දක්වමින් ප්‍රතිචාර දැක්වීම.4. එකී කාරණය ඉටුකර දීමේදී පවතින නීතිරීති ඊට බලපාන්නේ නම් ඒ පිළිබඳ ජනාධිපති කාර්යාලයට දැනුම් දිය යුතුවීම.* ඔබ අමාත්‍යංශ ලේකම් ධූරයට පත්වූයේ ?2010 අප්‍රේල් 26 දා මා යෞවන කටයුතු අමාත්‍යංශයේ ලේකම් ධූරයට පත්වුවා. මේ අමාත්‍යංශය යටතේ ආයතන 20 ක් තිබෙනවා.වෘත්තීය පුහුණු අධිකාරිය, කාර්මික අධ්‍යාපන හා පුහුණු කිරීමේ දෙපාර්තමේන්තුව, ජාතික ආධුනිකත්ව හා කාර්මික පුහුණු කිරීමේ අධිකාරිය, ජාතික තරුණ සේවා සභාව, යොවුන් සේනාංකය, ලංකා ජර්මානු කාර්මික අභ්‍යාස ආයතනය, සාගර විශ්ව විද්‍යාලය ඒ අතුරින් කිහිපයක්.* මේ ආයතන හා සම්බන්ධ පාඨමාලාවන්ගේ ගුණාත්මකභාවය පිළිබඳ කතා කළොත් ?දැනට පූර්ණකාලීන පාඨමාලා සහ අර්ධකාලීන පාඨමාලාවන් මේ ආයතනය යටතේ පවත්වාගෙන යනවා. මේ වසරේ මෙම පාඨමාලාවන් හැදෑරීම සඳහා සිසුන් 50000 ට ආසන්න පිරිසක් ලියාපදිංචිව සිටිනවා.මෙම පාඨමාලාවන් සඳහා සිසුන් ලක්ෂයකට ආසන්න සංඛ්‍යාවක් බඳවා ගැනීමේ හැකියාව අපට තිබෙනවා.* මේ දැවැන්ත අමාත්‍යාංශය මෙහෙයවීමේ කාර්යයේදී ඇමතිවරුන්ගේ සහයෝගය කොයි ආකාරද ?අමාත්‍යවරයා වශයෙන් ඩලස් අලහප්පෙරුම ඇමැතිතුමාත්, නියෝජ්‍ය අමාත්‍ය මහින්දානන්ද අලුත්ගමගේ මැතිතුමා පැහැදිලි දැක්මකින් ජවසම්පන්න නායකත්වයක් මේ සඳහා ලබා දෙනවා.සියලු ආයතන පූර්ණ ඵලදායීතාවකින් හා කාර්යක්ෂමව පවත්වාගෙන යාම සඳහා ඔවුන් මඟපෙන්වනවා එය මගේ කාර්යයට විශාල සහයක් සහ ශක්තියක්.* මේ වෘත්තීය පාඨමාලාවන් හදාරණ දරුවන්ට ඔබ දෙන පණිවුඩය ?දරුවනේ, දිනාගන්න ලෝකයක් තිබෙනවා. දැයේ හෙට දවස ඔබ එහිදී වැදගත්ම දේ මානව සම්පතයි. එහි නියම ඵල නෙළා ගත හැක්කේ තමන්ගේ දැනුම,කුසලතා සංවර්ධනය කිරීමෙනුයි.ඒ සඳහා ඔබට ගැළපෙන ක්ෂේත්‍රය ඔබ විසින් තෝරාගත යුතුයි. හෙට දවසේ ශ්‍රී ලංකාවට මනා පෞරුෂයකින් හෙබි තාරුණ්‍යයක් අවශ්‍යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>20</day>
    </date>
    <link>http://www.dinamina.lk/2010/10/20/_art.asp?fn=f1010204</link>
    <topic/>
    <author>මනෝලි සුබසිං ඡායාරූප සමන් ශ්‍රී වෙදගේ</author>
    <content>අයන්තී විතාන...... ඇය ‘දිනමිණ’ වත්මන්හි විශේෂාංග කතුවරිය වෙයි. දිනමිණ පුවත්පතට මාධ්‍යවේදිනියක ලෙස එක් ව දශකයකට අධික සිය වෘත්තීය කාලයෙහි එම පුවත්පතෙහි ම අභිවෘද්ධියට කැප වූ අයන්තී විතාන ග්‍රන්ථ රචිකාවියක ලෙස මතු වන්නේ ද දිනමිණ පුවත්පතේ සේවයේ නියුතු අතරතුරය. ‘අඳුර මිස දුටු බිඳ හෙළන්නට’ සහ ‘අඳුර විනිවිද එළිය දකින්න’ නමින් මීට ප්‍රථම ග්‍රන්ථ දෙකක් රචනා කළ අයන්තී අතින් සම්පාදිත තෙවැනි ග්‍රන්ථය වන්නේ ‘දැහැමි දැයකට යති සිතිවිලි’ ය. දිනමිණ පුවත්පතේ සතිපතා පළ කෙරෙන ජනප්‍රිය විශේෂාංගයක් වන ‘ධර්ම සභාව’ හි පළ වූ ලිපි මාලාවක් ඇසුරින් තෝරාගත් ලිපි ඇතුළත් ග්‍රන්ථයක් ලෙස සම්පාදිත ‘දැහැමි දැයකට යති සිතිවිලි’ සදීපා ප්‍රකාශනයක් වෙයි. ලේක්හවුස් ආයතනයේ වසරක් පාසා එළි දැක්වෙන ‘වෙසක් කලාපය’ සහ සතිපතා පළවන ‘ආලෝකෝ උදපාදී’ අතිරේක සංස්කාරිකාව වන්නේ ද ඇයයි.* ඔබට මෙවැනි පොතක් එළි දක්වන්නට බල කළ ප්‍රධානම සාධකය කුමක් ද?අද බිහි වී තිබෙන්නේ තාක්ෂණික ලෝකයක්. අද ලෝකය එකම රටක් වගෙයි. ගෝලීය සමාජයක අපට හුදකලා වෙන්නට බැහැ. එනිසා දරුවාට මේ ලැබෙන තාක්ෂණික දැනුම අපට නවත්තන්නට අමාරුයි. අප කළ යුත්තේ අපේ දරුවන්ට හොඳ නරක වටහා දෙමින් තාක්ෂණික මෙවලම් භාවිතයට නැඹුරු කිරීමයි. එහි දී ‘ආගමට’ හිමි වන්නේ අද්විතීයිය තැනක්.මනුෂ්‍යයා ශිෂ්ටත්වයට පත් කරන්නේ ආගමයි. පව, පින ගැන හැඟීමක් නැතිව ජීවත්වුණොත් අපි තිරිසනුන් බවට පත්වෙනවා. වැඩිහිටි අප කළ යුත්තේ දරුවන් හැකිතරම් ආගමික වටපිටාවකට, ආගමික පොතපතට සිත ගෙන එන්නට පසුබිම සකස් කිරීමයි.අපේ තරුණ දරුවෝ නරක නැහැ. ඒකනේ ජංගම දුරකථනයට එන පණිවුඩය අවසානයට ‘බුදුසරණයි’ කියලා කියන්නේ. ඔවුන්ගේ ආත්මය විනාශ වෙලා නැහැ.එහෙනම් අප කළ යුත්තේ ඒ කාරුණික හිත අවබෝධ කර ගෙන ඒ තත්ත්වය තවදුරටත් වැඩි දියුණු කරන්නට කිසියම් මඟ පෙන්වීමක් ලබාදීමයි. මේ පොත එළි දක්වන්නට මා ප්‍රධාන වශයෙන් පෙළඹ වූ කාරණය වූයේ එයයි.* ඔබ විසින් සම්පාදිත මෙම කෘතිය හරහා ඔබ සමාජයට දෙන්නට හදන පණිවුඩය කුමක් ද?‘අංගුත්තර නිකායේ’ ‘තික’ නිපාතයේ බුදුන්වහන්සේ මෙහෙම දෙයක් දේශනා කර තිබෙනවා. ඒ තමයි; මහණෙනි; තථාගතයන් වහන්සේ විසින් දේශනා කරන ලද ධර්මය විවෘත ව ප්‍රචාරය වූ තරමට බැබළෙයි; වැසී තිබෙන තරමට නොබැබළෙයි යනුවෙන්.ඇත්තට ම ධර්ම දේශනාවකින් හෝ වේවා ධර්ම කරුණු ලියා පළ කිරීමෙන් හෝ වේවා සිද්ධ වන්නේ මෙම උතුම් වූ තථාගත ධර්මය බැබළවීමයි. මගේ පෙර පිනකට හෝ මටත් ඒ උතුම් ධර්මය බබළවන්නට දායකවන්නට ලැබී තිබෙනවා.ඇත්තට ම ‘දැහැමි දැයකට යති සිතිවිලි’ මෙම කෘතිය එළි දැක්වීමෙන් තථාගත ධර්මය සමාජයට විවෘත කිරීමත් ඒ හරහා සමාජයට වැඩදායි පණිවුඩයක් ලබාදීමත් මගේ ප්‍රධාන අරමුණ වුණා. අද සමාජයේ මිනිස්සු ජීවත් වන්නේ තරගකාරී වටපිටාවක.හැමෝ ම කාර්යබහුලයි. එවගේ ම හරිම පීඩාකාරියි. එනිසා ම ආගම් භේදයකින් තොරව හැමෝ ම බෞද්ධ පොත පත කියවන්නට නැඹුරු වී සිටිනවා. මම මෙහිදී ගැඹුරු ධර්ම කරුණුවලට වඩා එදිනෙදා ජීවිතයට අවශ්‍ය කරන ධර්ම කරුණු පිළිබඳ විශේෂ අවධානයක් යොමු කළා.* පුවත්පත්වලට ලියූ ලිපි එකතු කොට ග්‍රන්ථ සම්පාදනය කිරීම අද බහුල ලෙස දක්නට ලැබෙනවා. ඔබ විසින් සම්පාදිත මෙම ග්‍රන්ථයට පාදක වන්නේත් ‘දිනමිණ ‘ ජනප්‍රිය විශේෂාංගයක් වන ‘ධර්ම සභාව‘ ට ඔබ විසින් ලියා පළ කළ ලිපියි.ඔව්; දීර්ඝ කාලයක් පුරා මගේ මාධ්‍ය ජීවිතය ගත වෙන්නේ ධර්ම කරුණු ප්‍රචාරයත් සමඟයි. දිනමිණ පුවත්පතේ පළ වන ‘ධර්ම සභාව‘ විශේෂාංගය ජනතාව අතර වගේ ම ස්වාමීන් වහන්සේලා අතරත් ඉතාම ජනප්‍රිය විශේෂාංගයක් බවට පත් වී තිබෙනවා. ‘ධර්ම සභාව‘ එදා මෙදා තුර එවැනි ප්‍රසාදයක් දිනා ගන්නට හේතුවක් වුණේ එය සාමාන්‍ය අප හැමදාමත් දකින බොදු පිටුවක් නොවූ නිසයි.‘ධර්ම සභාව‘ තුලින් හැමදාමත් කතා කළේ අප එදිනෙදා සමාජයේ ගැටෙන විට මුහුණ පාන ප්‍රශ්නවලට ධර්මානුකූල පිළිතුරක් ලබා දෙන්නයි.ධර්ම සාකච්ඡාවලට සහභාගි වූ අපේ හාමුදුරුවන් වහන්සේලාත් මට නිතර කිව්වේ ‘ධර්ම සභාව‘ ලිපි එකතුවක් කිරීම සමාජයට වැඩදායි වන බවයි. පාඨකයන්ගෙනුත් එවැනි ඉල්ලීමක් තිබුණා. පස්සේ මමත් හිතුවා මේ කටයුත්ත කළ යුතුයි කියලා.මෙම කෘතියට ලිපි තෝරා ගැනීමේ දී මා පත්වූයේ බරපතළ අසීරු තත්ත්වයකට. ඒ තමයි මෙහි පළ වූ හැම ලිපියක ම කරුණු කාලීන වශයෙන් ඉතාම වටිනා දහම් කරුණු වීම .මේ ලිපි අතර දිවියාගහ යසස්සි හිමි, පාතේගම සුමනරතන හිමි, මාඳුළුවාවේ සෝභිත හිමි, දොඩම්පහළ රාහුල හිමි, ගලිගමුවේ ඤාණවිමල හිමි, පින්නවල සංඝසුමන,, රුක්මල්පිටියේ සද්ධාලෝක, මණ්ඩාවල විජිත, දරණාගම කුසලධම්ම, මාවරලේ භද්දිය, කිරම විමලජෝති හිමි, ආචාර්ය ඉඳුරාගාරේ ධම්මරතන හිමි, අගලකඩ සිරිසුමන හිමි, පදලංගල ධම්මදේව, දිඹුල්කුඹුරේ විසුද්ධානන්ද, කොස්ගොඩ සුභූ®ති හිමි, බුටාවත්තේ සුමනසාර හිමි, වල්පොල පියනන්ද හිමි, ලුණුගම්වෙහෙරේ විමලනන්ද හිමි, උඩුවේ ධම්මාලෝක හිමි, උඩුහාවර ආනන්ද නාහිමි ඇතුළු මෙරට උගත්, බුද්ධිමත් ස්වාමීන් වහන්සේලා සමඟ කළ සම්මුඛ සාකච්ඡා ලිපි තිස් පහක් මෙහි ඇතුළත් වෙනවා.* ධර්ම ලිපි ඇසුරෙන් පළ වන කෘති අතරේ ඔබ විසින් සම්පාදිත ‘දැහැමි දැයකට යති සිතිවිලි’ සුවිශේෂි වන්නේ කොහොමද?බොහෝ විට වෙළඳ පොළේ දකින්නට තිබෙන්නේ එක් ස්වාමීන් වහන්සේ නමක් සමඟ කරන සම්මුඛ සාකච්ඡා ඇසුරින් කරන ලද ලිපි ඇතුළත් ග්‍රන්ථයි. ඒත් මේ පොත ඊට වෙනස්. ලංකාවේ ප්‍රකට විද්වත් ස්වාමින් වහන්සේලා කිහිප දෙනෙකුගේම අදහස් එකවර මේ පොතේ අන්තර්ගතයි. ඒ වගේම විවිධ ස්වාමින් වහන්සේලා නිසා අන්තර්ගත කරුණු විවිධයි. විචිත්‍ර යි.ඒවගේම සමාජයට වැදගත් ලිපි රාශියක් මෙහි අන්තර්ගතයි. සමහර වෙලාවට මේ ලිපිවලින් සමාජය නිර්දය ලෙස විවේචනයටත් ලක්වෙනවා. විවේචනය තුළින් තමයි අපිට හොඳ නරක ගැන අවබෝධයක් දෙන්න පුළුවන් වන්නේ.උදාහරණයක් ලෙස සඳහන් කළොත් දොඩම්පහළ රාහුල හාමුදුරුවෝ සමඟ කළ සුරාමේරය ශීතකරණයේ; පාණාතිපාතා අධිශීතකරණයේ ලිපිය දරණාගම කුසලධම්ම හාමුදුරුවෝ සමඟ කළ ‘සිවුරු අඳින ඩ්‍රයිවර්ලා දකින්න බෞද්ධ ජනතාව කැමැති නැහැ’, අගලකඩ හාමුදුරුවන් සමඟ කළ ‘සිරිත්මල්දම කුණු කූඩේට දැම්මම පොත් බෑග්වලට දැළි පිහි වැටෙනවා” ආචාර්ය වල්පොල පියනන්ද ස්වාමින් වහන්සේ සමඟ කළ ‘දායකයෝ දානේ බෙදනවා; හාමුදුරුවෝ ඉර්ඉ ගහනවා’ මේ වගේ සමාජයේ කතා බහට ලක්වන කරුණු කාරණා රාශියක් මෙහි ලිපිවල අන්තර්ගතයි.ගිහි පැවිදි හැමෝටම කියවිය හැකි පරිදි ගැඹුරු ධර්ම කරුණු ලිහිල්ව සරල බසකින් මා මෙහි අන්තර්ගත කළා. ඒවගේම මට හිතුණා ගැඹුරු ධර්ම කරුණු සාකච්ඡාවලට වඩා එදිනෙදා ජීවිතයේදී වැදගත් වන කරුණු සාකච්ඡා කිරීම හරහා සමාජයට යම්කිසි මෙහෙවරක් මේ කෘතිය හරහා ඉටුවේවි කියලා. අද වන විට ධර්මය ප්‍රායෝගිකව ජීවිතයට හුරු කර ගැනීමේ අවශ්‍යතාවය පවතිනවා.එනිසා මම හිතනවා එදිනෙදා ජීවිතයේ දී වඩා යහපත්ව අර්ථවත්ව ජීවිතය හැඩ ගස්සවා ගැනීම සඳහා කිසියම් ධර්ම කතිකාවක් මේ කෘතිය හරහා ගොඩ නැඟේවි කියලා. ඕනෑම කෙනෙකුට මෙම කෘතිය කියවා ජීවිතයට යම් දෙයක් ගත හැකි වේවි කියා මම හිතනවා.* ධර්ම ග්‍රන්ථ නිරන්තරවම පළ වෙනවා. ඒවට තිබෙන ඉල්ලුමද බොහෝමයි. එහෙත් ඒ පොත් පළවන තරමට, ධර්ම දේශනා ඇහෙන තරමට, විකිණෙන තරමට ඒවායෙන් කියැවෙන යහපත් පණිවුඩය සමාජයේ ඵලදායි ලෙස දකින්නට තිබේද?අද බොහෝ ධර්ම ග්‍රන්ථ පළ වෙනවා. සුප්‍රසිද්ධ විද්වත් ස්වාමීන් වහන්සේලාගෙන් වගේම ගිහි පිරිස අතින් ඒ පොත් ලියැවෙනවා. අද වන විට සාමාන්‍ය නවකතා පොත් තරමටම බෞද්ධ ග්‍රන්ථ එළිදැක්වෙනවා. අළෙවි වෙනවා. ඒක හොඳයි. ඒකත් බෞද්ධ ප්‍රබෝධයට ඉවහල් වෙනවා.නමුත් මේ පොත මම ලිව්වේ සාමාන්‍ය ජනතාව ඉලක්ක කරගනිමින් ඔවුන් එදිනෙදා අත් දකින සමාජ සිදුවීම් ඇසුරු කොට ගෙනයි. සාමාන්‍ය ජනතාවට පැහැදිලි ලෙස ඒ ධර්ම කරුණු අවබෝධ වූ විට පමණයි ඔවුන්ට යම් ආලෝකයක් ලැබිය හැකි වන්නේ.එනිසා අපි කොයිතරම් වැදගත් කාරණයක් වුණත් බහුශ්‍රැත පණ්ඩිත විලාසයෙන් ලිව්වට වැඩක් වෙන්නේ නැහැ. බරපතළ ධර්ම කරුණු සරලව ඉදිරිපත් කරනවා නම් ඉන් ලැබෙන ප්‍රයෝජන ඉහළයි.නිදර්ශනයක් හැටියට අපි ‘විශුද්ධි මාර්ගය’ ග්‍රන්ථ ගැන හිතමු. මෙය ථෙරවාදී බුදුදහම තුළ විශිෂ්ට ග්‍රන්ථයක්. නමුත් විශුද්ධි මාර්ගය පොත කියවා තේරුම් ගත හැක්කේ කීයෙන් කී දෙනාට ද? උගතුන්ට වියතුන්ට හැර මේ ග්‍රන්ථය සාමාන්‍ය පාඨකයාට සමීප නැහැ.ගැඹුරු ධර්ම කරුණු කතා කිරීම නරක දෙයක් නෙමෙයි. ඒත් ඒවාට වඩා එදිනෙදා ජීවිතය යහපත් කර ගැනීම සඳහා ධර්ම කරුණු ඉදිරිපත් කිරීම වැදගත්. මෙම ග්‍රන්ථය මම සම්පාදනය කළේ ජනතාවට යහපතක් උදාකිරීමේ සුපසන් චේතනාව ඇතිවයි.* පුංචි කාලේ අපි එක එක හීන දකිනවා. මට අහවලා වෙන්න ඇත්නම් කියලා. අයන්තී එහෙම දුටු හීනෙක මාධ්‍යවේදිනියකුත් හිටියා ද?ඒ කතාවේ ඇත්තක් නැහැ කියන්න බැහැ. මොකද අපේ තාත්තා දිනමිණ පත්‍රයේ ප්‍රකට මාධ්‍යවේදියෙක්. මගේ පියා එන්. ඩබ්ලිව්. ගමගේ. අද ජීවතුන් අතර නැහැ. පොඩිකාලේ මම තාත්තත් එක්ක ලේක්හවුස් එකට යනවා; එනවා.පුංචි කාලේ ඉඳලම මගේ කනට වැටුණේ පත්තර කන්තෝරුවේ වචනයි. තාත්තා ‘ලීඩ්’ ගැන නිතරම කියනවා. හොඳ ලීඩ් එකක් හොයන්න මහන්සි ගත්තු හැටි මම නිතරම දැක්කා. ඒ කාලේ හොඳම ලීඩ් එක තෝරලා තෑගි දෙනවා.අපේ තාත්තට මාස දෙක තුන එක දිගටම තෑගි ලැබෙනවා. මේ දේවල් මගේ මනසෙත් රැඳුණා. ඒත් මම හිතුවේ නැහැ තාත්තා වගේම පස්සේ කාලෙක මටත් පත්තර රස්සාවම කරන්න ලැබෙයි කියලා. අද මම උපරිමයෙන් තෘප්තිමත් වෙනවා මම මාධ්‍යවේදිනියක් වීම ගැන.මම ලේක්හවුස් පියගැට පෙළ නඟිමින් මුලින්ම ආවේ දිනමිණ විශේෂාංග අංශයට. එදා මෙදා තුර වසර දහයකට අධික කාලයක් මම ගත කළේ ‘දිනමිණ’ විශේෂාංග අංශයේයි. ඒවගේම මම මගේ මාධ්‍ය ජීවිතය ඇරැඹුවෙත් බෞද්ධ පිටුවෙන්.එදා මෙදා තුර මම හැමදාමත් කළේ ධර්මය ප්‍රචාරයට දායක වීමයි. අප ගෞතම බුදුන් වහන්සේගේ පිරිසිදු බුදු දහම පහදා දෙමින් ඒ ඇසුරේ හිඳිමින් ධර්ම ප්‍රචාරණය කරන්නට ලැබීම මා පූර්ව ආත්මයක කළ පිනක්.* ඔබ මාධ්‍යවේදිනියක ලෙස පුරා දස වසරක් නොව අදත් බෞද්ධ ධර්මය උදෙසා පෑන මෙහෙයවන්නියක්. ඔබ ග්‍රන්ථ කතුවරියක් වූයේත් ඒ ඔස්සේයි. ඉදිරියටත් ඔබ ඒ ඔස්සේම යන්නද බලාපොරොත්තුව?බුදු දහමේ චිරස්ථිතිය උදෙසා මගේ පෑනෙන් යම් මෙහෙවරක් කරන්නට ලැබීමත් ඒ හරහා ජනතාවගේ හිත සුව පිණිස යම් මෙහෙයක් කරන්නට ලැබීමත් මා සලකන්නේ භාග්‍යයක් හැටියටයි. මගේ මුළු මාධ්‍ය ජීවිතය පුරාම මම කළේ එයයි.මීට පෙරත් මම ග්‍රන්ථ දෙකක් කළා. ඒවාත් බෞද්ධ ධර්ම ප්‍රචාරය වෙනුවෙන් කළ පොත්. දැනට මම සතිපතා ‘ආලෝකෝ උදපාදි’ අතිරේක දහම් කලාපයත් ‘ධර්ම සභාව‘ නමින් සතිපතා පිටුවකුත් වාර්ෂිකව ‘දිනමිණ වෙසක් කලාපයත්’ සංස්කරණය කරනවා.මේ සියල්ල මා කරන්නේ ඉතාම සතුටෙන්. ඒත් ඉදිරියේදී ලේඛිකාවක් හැටියට වෙනත් පැත්තක් ගැනත් හිතාවි.* ඔබේ මාධ්‍ය ජීවිතය ගැන හිතනකොට මොන වගේ හැඟීමක්ද තිබෙන්නේ?ඉතාම සතුටු වෙනවා. මම දිනමිණ කර්තෘ මණ්ඩලයට එක් වූ දා සිට මට පැවරුණු රාජකාරිය ඉතාම කැපවීමෙන් ඉෂ්ට කළා. අදටත් ඒක එහෙමයි. ඒ කැපවීමේ ප්‍රතිඵලය හැටියට තමයි අද මම විශේෂාංග කතුවරිය දක්වා දුර ගමනක් ආවේ. වෘත්තිමය ජීවිතය පැත්තෙන් මගේ රාජකාරිය හැකි උපරිමයෙන් කළා.මගේ පුවත්පත් ජීවිතයේ දශකයකට අධික කාලයක් ගෙවුණේ ඒ විදියටයි. ඒ නිසා මට පුළුවන්කම ලැබුණා දශකයකට අධික කාලයක් දිනමිණ විශේෂාංග අංශයේ රැඳෙන්නට.මාධ්‍යවේදියෙකුට එවැනි අවස්ථාවක් උදාවන්නේ අහම්බෙන්. වෘත්තීමය ජීවිතයට මගේ තිබූ කැපවීම අවංකබව හින්දම, මම මේ මාධ්‍ය රැකියාව නිසා ඉහළම ආත්ම තෘප්තියක් ලබනවා. මෙම වෘත්තිය නිසා රටටත් සමාජයටත් විශාල සේවයක් කරන්න ලැබුණා. ඒ සතුට තමයි අවසානයේ ජීවිතයේ ඉතුරුවෙන්නේ.* මාධ්‍යවේදිනියක ලෙස මාධ්‍ය ජීවිතය ඇරැඹූ ඔබ අද දිනමිණ විශේෂාංග කතුවරියයි. මා නිවැරැදි නම් දිනමිණ පුවත්පතේ ප්‍රථම විශේෂාංග කතුවරිය ඔබයි. මාධ්‍යයට පිවිසෙන සහ මාධ්‍යයේ නියැළෙන තරුණ පරපුරට ඔබ දෙන පණිවුඩය කුමක්ද?ඇත්තෙන්ම මාධ්‍යවේදියෙක් වීම අනෙක් රැකියාවලට වඩා වෙනස්. මෙය ලිපිකාර රැකියාවක් හෝ බැංකු රැකියාවක් නොවෙයි. මාධ්‍යවේදී රැකියාව සම්පූර්ණයෙන්ම වෙනස් එකක්. මාධ්‍යවේදියාට බුද්ධිය සමඟ හොඳ ඉවක් තිබිය යුතුයි.ඒ ඉව මගින් ඔහුට රටට වැඩදායී ප්‍රවෘත්ති, විශේෂාංග, බිහිකරන්න හැකි වෙනවා. හොඳ මාධ්‍යවේදයෙක් ඉබේ බිහිවන්නේ නැහැ. ඒකට කාලයත් කැපකිරීමත් අවශ්‍යයි. හොඳ මාධ්‍යවේදියෙක් බිහිවන්නේ වෘත්තිය ජීවිතයේ ලබන පරිචය තුළින්.අද සමහරු මාධ්‍යවේදියෙකු වීම ෆැෂන් එකක් බවට පත් කර ගෙන. නමුත් එහෙම මාධ්‍යවේදීන් වෙන්න බැහැ. ඒක තමන්ගේ ඇෙඟ් තියෙන්න ඕනෑ. ලැබෙන වැටුපට වඩා තමන්ගේ රාජකාරිය ගැන හිතන්න ඕනෑ.අලුත් පරම්පරාව මේ ගැන හොඳ අවබෝධයකින් මාධ්‍ය වෘත්තියට පිවිසිය යුතුයි. ප්‍රවෘත්ති සාකච්ඡාවක් වාර්තා කළ පමණින් මාධ්‍යවේදියෙකු වෙන්නෙ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010211</link>
    <topic>රුහුණේ උප කුලපතිටසරසවි සිසුන්ගෙන් ප්‍රහාර</topic>
    <author>භක්ති ධර්මපි‍්‍රය මෙන්ඩිස්, නුවන් කොඩිකාර, බන්ධුල ගුණසේකර, ජස්ටින් කොඩිකාර මාතර දිසා විශේෂ හා කැළුම් බෝධිමාන තිහගොඩ විශේෂ</author>
    <content>රුහුණු විශ්වවිද්‍යාලයේ උපකුලපති මහාචාර්ය සුසිරිත් මෙන්ඩිස් මහතාට සරසවි සිසුන් පිරිසක් ඊයේ (20) උදෑසන පහරදී ඇත. මේ අවස්ථාවේ එම ස්ථානයට පැමිණි ජ්‍යෙෂ්ඨ ශිෂ්‍ය උපදේශක සමන් චන්දන මහතාටද පහර දී ඇති බව විශ්වවිද්‍යාල ආරංචි මාර්ග පැවසීය.මානව ශාස්ත්‍ර පීඨයේ සිසුන් දෙපිරිසක් අතර ඇතිවූ ගැටුමක් පිළිබඳව සොයා බැලීමට යමින් සිටි අවස්ථාවේ තමන්ට පහර දුන් බව උප කුලපතිවරයා මාතර පොලිසියට පවසා තිබේ.මෙහිදී එක්සිසුවෙකු තමාට පොල්ලකින් දමා ගැසූ බවද ඔහු පවසා ඇත.තුවාල ලැබූ උපකුලපතිවරයා මාතර මහ රෝහලින් ප්‍රතිකාර ලබා පිටව ගිය බව රෝහල් පොලිසියේ ප්‍රකාශකයෙක් පැවසීය. ඉකුත් දින කිහිපයේ මහා ශිෂ්‍ය සංගමය හා විද්‍යාපීඨ ශිෂ්‍ය සංගමය අතර නිරන්තර ගැටුම් කාරී තත්ත්වයක් හටගෙන තිබූ අතර සිසුන් දෙපිරිස අතර පෙරේදා (19) ඇතිවූ ගැටුම් වලින් තුවාල ලැබූ සිසුන් 7 දෙනෙක් මාතර මහ රෝහලට ඇතුළත් කරණු ලැබ සිටිති.අන්තර් විශ්වවිද්‍යාලයීය ශිෂ්‍ය බල මණ්ඩලය නියෝජනය කරන සිසුන් සරසවියේ ගැටුම්කාරී තත්ත්වයක් නිර්මාණය කිරීමට කටයුතු කරමින් සිටින බවට රුහුණු සරසවියේ සිසුහු චෝදනා කරති.මාතර ජ්‍යෙෂ්ඨ පොලිස් අධිකාරී රංජිත් පද්මසිරි මහතාගේ උපදෙස් මත මාතර මූලස්ථාන පොලිස් පරීක්‍ෂක එම්. එන්. හේරත් මහතා ප්‍රමුඛ පොලිස් නිලධාරි කණ්ඩායම් සිද්ධිය සම්බන්ධයෙන් පරීක්‍ෂණ කටයුතු මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010212</link>
    <topic>අගරදගුරු මැල්කම් රංජිත් හිමිපාණන් කාදිනල් ධුරයට:</topic>
    <author/>
    <content>අති උතුම් කොළඹ අගරදගුරු මැල්කම් රංජිත් හිමිපාණන් අතිඋතුම් සොළොස්වන බෙනඩික් ශුද්ධෝත්තම පාප් වහන්සේ විසින් කාදිනල් තනතුරට ඔසවනු ලැබීය.එතුමන් වතිකානයේදී සසුන් පියාණන් වෙතින් නොවැම්බර් 20 දා ධුරාවලිය ලබාගැනීමට නියමිතය.අගරදගුරුතුමන් කාදිනල් ධුරයට පත්වීම ගැන ජනාධිපති මහින්ද රාජපක්‍ෂ මහතා ඊයේ සිය උණුසුම් සුබ පැතුම් පිරිනැමීය.වසර 45කට පසු ශ්‍රී ලංකාවේ මැල්කම් රංජිත් පියතුමන්ට කාදිනල් ධුරය ලැබීම ඉමහත් අභිමානයක් බව ජනාධිපතිතුමා සිය සුබපැතුම් පණිවුඩයෙන් කියා සිටි.කාදිනල් ධුරයට පත්වීම ඊයේ (20) මධ්‍යාහ්නයේ වතිකානයේ සාන්ත පීතර චතුරස්‍රයේ පැවැති සසුන් පිය සතිපතා මහජන හමුවේ දී ප්‍රකාශයට පත් කෙරිණි. ශුද්ධෝත්තම පියතුමන් විසින් කාදිනල්වරයට විසි හතර දෙනකු නම්කරන ලද අතර, අති උත්තම මැල්කම් රංජිත් හිමිපාණන් ආසියාවෙන් නම් කළ එකම හිමිපාණන් වෙයි.ශුද්ධෝත්තම පියතුමකු ලෙස පත්වීමට මෙන්ම ඒ සඳහා සුදුස්සකු තෝරා පත්කර ගැනීමට කාදිනල් හිමිපාණන්ට බලය ඇති අතර මෙරට එකම කාදිනල් සග සැපත් අති උතුම් තෝමස් කාදිනල් කුරේ හිමිපාණන්ගෙන් පසු ඒ තනතුරට පත්වන දෙවන ශ්‍රී ලාංකිකයා අති උතුම් මැල්කම් රංජිත් අගරදගුරු හිමිපාණෝ ය.1947 නොවැම්බර් 15 දා පටබැඳිගේ දොන් විලියම් හා මේරි විනිප්‍රීඩා යුවළට දාව පොල්ගහවෙල දී උපත ලද කුළුඳුල් පිරිමි දරුවා පටබැඳිගේ දොන් ඇල්බට් මැල්කම් රංජිත් විය. මෝදර ද ලාසාල් විදුහලේ සිප් සතර හදාරා 1965 බොරැල්ල සා. ඇලෝසියස් කනිටු දෙව්සත්හලට ඇතුළු වූ එතුමා 1966 – 1970 අම්පිටිය ජාතික දෙව්සත්හලේ ඉගෙනුම ලබමින් සිටියදී රෝමයේදී උර්බානියානු සසුන් පිය දෙව්සත්හලේ වැඩිදුර අධ්‍යාපනය ලබා 1975 ජූනි 29 දා අති උත්තම සවැනි පාවුළු ශුද්ධෝත්තම පියතුමන් අතින් පූජකවරය ලැබීය.1991 අගෝස්තු 31 දා රදගුරු වරයට ඔසොවාලූ එතුමා අගරදගුරු පදවි සහයක රදගුරු, රත්නපුර රදගුරු ලෙස කටයුතු කරමින් සිටියදී ශුද්ධාසනයට පත් වූයේ 2001 ඔක්තෝබර් 1 දා ජනතා ධර්මදානය පිළිබඳ සසුන් නියෝජනයේ සම ලේකම් වෙමිනි.ප්‍රථම ශ්‍රී ලාංකේය අපෝස්තලික තානාපති ලෙස එතුමා 2004 අප්‍රේල් 29 දා ඉන්දුනීසියාවේ හා නැගෙනහිර තිමෝරයේ සේවාවට එක් විය.අති උත්තම සොළොස්වන බෙනඩික් සසුන් පිය පදවි ප්‍රාප්තියත් සමග රෝම කියුරියාවේ ඉහළ තනතුරක් වූ ජනවන්දනාව හා සක්‍රමේන්තු විනය පිළිබඳ සසුන් නියෝජනයේ මහලේකම් ධුරයට පත්විය.භාෂා දහයක් භාවිතයේ ප්‍රවීණයකු වන නව කාදිනල් හිමි ඉතාලි, ජර්මන්, ප්‍රංශ, හේබ්‍රෙව්, ග්‍රීක, ලතින්, ස්පාඤ්ඤ, ඉංග්‍රීසි, සිංහල හා දමිළ භාෂා භාවිතයේ ප්‍රවීණයෙකි. 2009 ජූනි 16 දා නමවැනි කොළඹ අගරදගුරු ලෙස පත්ව ජූනි 29 දා වතිකාන සා. පීතර බැසිලිකාවේ දී පැල්ලියම් පළඳනාව ලබාගත් එතුමෝ අගෝස්තු 5 දා පදවි ප්‍රාප්ත වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010213</link>
    <topic>ආකල්ප වර්ධනය කිරීමේජාතික වැඩ සටහන අදජනපති ප්‍රධානත්වයෙන්</topic>
    <author>නුවන් කොඩිකාර</author>
    <content>ශ්‍රී ලංකා ජනසමාජය තුළ ආකල්ප වර්ධනය කිරීමේ ජාතික වැඩ සටහන ජනාධිපති මහින්ද රාජපක්‍ෂ, අගමැති දි. මු. ජයරත්න මහත්වරුන්ගේ ප්‍රධානත්වයෙන් අරලියගහ මන්දිරයේදී අද (21) ඇරඹේ.ජාතිකාභිමානී හැඟීම් ගොඩනැගීම සඳහා පරිසරය සමඟ සහජීවනයෙන් කටයුතු කරන සංවේදී සමාජයක් හා ස්වයං විනයක් ඇති කිරීම මෙහි අරමුණ වී තිබේ.දිගු හා කෙටි කාලීන වශයෙන් අංශ දෙකක් යටතේ ක්‍රියාත්මක වැඩ සටහන සඳහා අමාත්‍යාංශ ඇතුළු රාජ්‍ය ආයතන 12ක් සෘජු ලෙස දායකත්වය ලබාදෙනු ඇත. තුන් අවුරුදු වැඩ සටහනක් ලෙස මෙය ක්‍රියාවට නගන අතර ඒ සඳහා ඇමැති මණ්ඩල අනුමැතිය ලැබී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010214</link>
    <topic>පේරාදෙණිය විශ්වවිද්‍යාලවිද්‍යාපීඨය දින නියමයක්නොමැතිව වසයි</topic>
    <author>සමන්ති වීරසේකර සහ මහනුවර දකුණ විශේෂ</author>
    <content>පේරාදෙණිය විශ්වවිද්‍යාලයේ විද්‍යා පීඨය ඊයේ (20දා) සිට දින නියමයක් නොමැතිව තාවකාලිකව වසා දැමීමට පේරාදෙණිය විශ්වවිද්‍යාලයේ පීඨ සභාව මගින් තීරණය කැර තිබේ. යතුරුපැදි දෙකකින් පැමිණි සිසුන් හතර දෙනෙකු විද්‍යාපීඨ සිසුන් කිහිපදෙනෙකුට ඊයේ (20) පෙරවරුවේ පහර දීමෙන් එක් සිසුවෙකු තුවාල ලැබීමත් සමග විශ්වවිද්‍යාලය තුළ වූ නොසන්සුන්කාරී තත්ත්වය හේතුවෙන් පීඨය වසා දැමීමට තීරණය කැර තිබේ.විශ්වවිද්‍යාල සිසුන් හතර දෙනා බන්ධනාගාර ගත කිරීම සම්බන්ධයෙන් විරෝධය දක්වා ඇතැම් සිසුන් පන්ති වර්ජනය කැර විරෝධතාවයේ නියැලී සිටියහ. එම අවස්ථාවේදී විද්‍යාපීඨයේ සිසුන් පිරිසක් දේශනා සඳහා සහභාගී වීමට ගොස් එමින් සිටියදී යතුරුපැදිවලින් පැමිණි සිසුන් මුව ආවරණය කළ හිස් ආවරණ දමා පැමිණ මේ පහරදීම සිදු කැර තිබේ.මේ පහරදීම සිදුකළ සිසුන් හඳුනාගෙන ඇති අතර ඔවුන් සම්බන්ධයෙන් අවශ්‍ය පියවර ගැනීමට අදාළ වැඩිදුර පරීක්ෂණ පේරාදෙණිය පොලිසිය මගින් සිදුකෙරේ. විද්‍යාපීඨය වසා දැමීමෙන් පසුව නේවාසිකාගාරයේ සිසුන්ට ඉන් ඉවත් වන ලෙස විද්‍යා පීඨයේ පීඨාධිපති පරාක්‍රම කරුණාරත්න මහතා සිසුනට දැනුම් දී තිබේ.රක්ෂිත බන්ධනාගාර ගත කළ සිසුන් සම්බන්ධයෙන් ඇතිවූ ගැටුමක් මත පේරාදෙණිය විශ්වවිද්‍යාලයේ ඉන්ජිනේරු පීඨයද ඉකුත් 14 දා සිට වසා දමා තිබේ. පීඨ සභාවේ මේ තීරණය සම්බන්ධව උපකුලපතිවරයා සමඟ විශේෂ සාකච්ඡාවක්ද ඊයේ පස්වරුවේ පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010215</link>
    <topic>‘අන්තරය’ සරසවි වැසීමටකුමන්ත්‍රණ කරනවා</topic>
    <author/>
    <content>අන්තර් විශ්වවිද්‍යාල ශිෂ්‍ය බල මණ්ඩලය සිසුන් අතර ගැටුම්කාරී තත්ත්වයක් ඇති කොට සරසවි පද්ධතියම අකර්මණ්‍ය කිරීමේ කුමන්ත්‍රණයක යෙදී සිටින බව රුහුණු සරසවි විද්‍යා පීඨ ශිෂ්‍ය සංගමය චෝදනා කරයි.එහි එක් පියවරක් ලෙස රුහුණු සරසවියේ උප කුලපතිවරයාට, ජ්‍යෙෂ්ඨ ශිෂ්‍ය උපදේශකවරයාට හා සිසුන්ට පහරදීම පෙන්වාදිය හැකි බවද එම ශිෂ්‍ය සංගමය “දිනමිණ”ට පැවසීය. මේ වන විට සරසවි පද්ධති තුළ ඇතිව තිබෙන නොසන්සුන් තත්ත්වයේ සියලු වගකීම් අන්තර් විශ්වවිද්‍යාල ශිෂ්‍ය සංගමය බාරගත යුතු යැයි ද විද්‍යා පීඨ ශිෂ්‍ය සංගමය පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010216</link>
    <topic>රුහුණු සරසවි ඇදුරෝවිරෝධය පා වැඩ වරති</topic>
    <author>මාතර සංචාරක සිරි වාව්වගේ</author>
    <content>කලහකාරීව හැසිරුණු සිසුන් පිරිසක් රුහුණු සරසවියේ උපකුලපති මහාචාර්ය සුසිරිත් මෙන්ඩිස් මහතාට පොල්ලකින් පහර දී තුවාල සිදු කිරීමේ සිද්ධියට විරෝධය පා එම සරසවියේ පීඨ හතේ සියලුම ඇදුරෝ ඊයේ (20) දහවල් 12.00 සිට වැඩ වර්ජනයක නිරත වූහ. වෛද්‍ය පීඨය ඉංජිනේරු පීඨය, කෘෂිකර්ම පීඨය, මානව ශාස්ත්‍ර පීඨය, විද්‍යා පීඨය හා කළමණාකරණ මූල්‍ය පීඨය යන පීඨ හතේ මේ වැඩ වර්ජනය ක්‍රියාත්මක විය.මෙසේ ඇරැඹුණු වැඩ වර්ජනය සවස 4.30ට අවසන් වූ අතර පීඨ හතේම පීඨාධිපතිවරුන්ගේ සහභාගීත්වයෙන් රුහුණු සරසවියේ වැල්ලමඩම පරිශ්‍රය තුළ ප්‍රධාන පරිපාලන ගොඩනැගිල්ලේ දී විශේෂ සාකච්ඡාවක් පැවැත්විණි. මෙහි දී මහාචාර්ය සුමනසිරි වාව්වගේ මහතාගේ ප්‍රධානත්වයෙන් විශේෂ පරීක්ෂණ කණ්ඩායමක් ද පත් කිරීමට තීන්දු ගැණින. දැනට විශ්ව විද්‍යාල භූමිය අවට මාතර පොලිසිය අරක්ෂාව තර කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010217</link>
    <topic>මොණරාගල ඉඩම් කිසිදු විදේශිකයකුටහෝ විදෙස් සමාගමකට ලබාදෙන්නේ නැහැ</topic>
    <author>දයා පෙරේරා, දුමින්ද ගුරුගේ, සහ ස්වර්ණා විජේකෝන්</author>
    <content>මොණරාගල දිස්ත්‍රික්කයේ එක බිම් අඟලක්වත් කිසිදු විදේශිකයකුට හෝ විදේශීය සමාගමකට හෝ ලබා නොදෙන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පාර්ලිමේන්තුවේදී ඊයේ (20) සහතික විය.මොණරාගල දිස්ත්‍රික්කයේ ඉඩම් අක්කර පනස් දහසක් විදේශීය සමාගමකට පවරා දීමට රජය ක්‍රියා කරන බවට කරන ප්‍රකාශවල කිසිදු සත්‍යතාවක් නැතැයි ද මොණරාගල දිස්ත්‍රික්කයේ බිම් අඟලක්වත් කිසිදු විදේශීය සමාගමකට ලබා නොදෙන බවද ආර්ථික සංවර්ධන ඇමැති බැසිල් රාජපක්ෂ මහතා වෙනුවෙන් වගකීමෙන් ප්‍රකාශ කරන බව ඇමැති ලක්ෂ්මන් යාපා අබේවර්ධන මහතා පැවසීය.මේ රටේ දුප්පත්ම දිස්ත්‍රික්කය ලෙස සැලකෙන මොණරාගල දිස්ත්‍රික්කය සංවර්ධනය කිරීමේ සැළැස්මක් රජය මගින් ක්‍රියාත්මක කරන බව පැවසූ ඇමැති ලක්ෂ්මන් යාපා අබේවර්ධන මහතා ඒ අනුව දිස්ත්‍රික්කයේ වගා නොකළ ඉඩම් මිනුම් කර දේශීය ආයෝජකයන්ට ඒවා සංවර්ධනය කිරීමට ලබාදීමට රජය බලාපොරොත්තු වන බවද කීය.ආයෝජන ප්‍රවර්ධන මණ්ඩලය මගින් නම් කළ සංවර්ධනය නොවූ මුඩු ඉඩම්වල ලේඛනයකට අනුව එම ඉඩම්වල මැනුම් කටයුතු දැනටමත් සිදු වන බවද නිවාස තිබෙන, ඉඩම් ඔප්පු හිමිකරුවන් සිටින වගා කළ කිසිදු ඉඩමක් මෙම වැඩපිළිවෙළට ඇතුළත් නොකර ගන්නා බවද ඇමැතිවරයා කීවේය.අක්කර 500ට වැඩි කිසිදු ඉඩමක් බදු දිය නොහැකි බව පැවසූ ඇමැති ලක්ෂ්මන් යාපා මහතා එබැවින් වගා නොකළ මුඩු ඉඩම් භෝග වගාව සඳහා ආයෝජකයන්ට ලබා දීම සඳහා විධිමත් වැඩපිළළිවෙළක් ක්‍රියාත්මක කරන බව ද කීය.මේ සඳහා ප්‍රසිද්ධ පුවත්පත් දැන්වීමක් පළකළ බව පැවසූ ඇමැතිවරයා විශේෂ කොන්දේසි සහිතව දේශීය ආයෝජකයන්ට පමණක් මෙම ඉඩම් ලබා දෙන බව අවධාරණය කළේය.ඉඩම් කොමසාරිස් ජනරාල් වරයා හරහා මෙම ඉඩම් නිදහස් කරන බව පැවසූ ඇමැතිවරයා අවට සිටින ගොවි ජනතාව සම්බන්ධ කර ගැනීම අවම වශයෙන් රැකියා 250ක් වත් ලබා දීම රුපියල් මිලියන 50 කට වැඩි මුදලක් ආයෝජනය කළ යුතු වීම ඇතුළු ජනතාවට හිතකර කොන්දේසි රැසක් මීට ඇතුළත් වන බව ද කීවේය.මොණරාගල දිස්ත්‍රික්කයේ කිසිදු වැසියෙකුගේ ඉඩම් මේ සඳහා යොදා නොගන්නා බව ඇමැතිවරයා අවධාරණය කළේය.සභාව කල් තබන අවස්ථාවේදී මොණරාගල දිස්ත්‍රික් මන්ත්‍රී රංජිත් මද්දුමබණ්ඩාර මහතා යොමු කළ යෝජනාවේ පිළිතුරු කතාව කරමින් ඇමැති ලක්ෂ්මන් යාපා අබේවර්ධන මහතා මේ බව පැවසුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010218</link>
    <topic>‘ලන්ඩන් ඡායාරූප දැක්මකොටි හිතවාදී වැඩක්’</topic>
    <author>මහින්ද අලුත්ගෙදර</author>
    <content>ගෝලීය දෙමළ සංසදය ලන්ඩන් නුවරදී සංවිධාන කළ ඡායාරූප ප්‍රදර්ශනය ශ්‍රී ලංකාවේ ප්‍රතිරූපය වෙනස් කිරීම සඳහා ගත් කොටි හිතවාදීන්ගේ උත්සාහයක් බව විදේශ කටයුතු ඇමැති මහාචාර්ය ජී. එල්. පීරිස් මහතා සඳහන් කරයි.පසුගිය යුද සමයේ දෙමළ වැසියන් විවිධ වධ හිංසාවන්ට ලක් වූ ආකාරය පෙන්නුම් කරමින් මෙම ඡායාරූප නිකුත් කර ඇති අතර එය විදේශ ඇමැතිවරයාගේ බ්‍රිතාන්‍ය සංචාරයට සමගාමීව ප්‍රදර්ශනය කර ඇතැයි වාර්තා වෙයි.ගෝලීය දෙමළ සංසදය ප්‍රකාශ කර ඇත්තේ අදාළ ඡායාරූප එල්. ටී. ටී. ඊ. සංවිධානයේ බුද්ධි අංශ නිලධාරීන්ගෙන් ලබා ගත් බවයි. කෙසේ වුව ද මීට පෙර ද නිරවද්‍යතාව තහවුරු නොකළ ඡායාරූප එල්. ටී. ටී. ඊ. හිතවාදීන් විසින් ප්‍රසිද්ධ කළ බවද මහාචාර්ය පීරිස් ප්‍රකාශ කර ඇත.ලන්ඩන් හි උපාය මාර්ගික අධ්‍යයනය පිළිබඳ ජාත්‍යන්තර විද්‍යායතනයේ පෙරේදා (19) පැවැති සමුළුවක් අමතමින් විදේශ ඇමැතිවරයා මේ බව ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n1010219</link>
    <topic>ජවිපෙට අවශ්‍ය විශ්වවිද්‍යාල සිසුන් කිහිපදෙනකු මරාදමා හෝ තම බලය රැකගැනීමටයි</topic>
    <author>සමන්මලී ප්‍රියශාන්ති</author>
    <content>ජනතා විමුක්ති පෙරමුණට අවශ්‍ය විශ්වවිද්‍යාල සිසුන් කිහිප දෙනෙකු මරා දමා හෝ තමන්ගේ බලය රැක ගැනීමට බව උසස් අධ්‍යාපන ඇමැති එස්.බී. දිසානායක මහතා පවසයි. මේ වෙනුවෙන් ජනතා විමුක්ති පෙරමුණට සම්බන්ධ අන්තර් විශ්වවිද්‍යාල ශිෂ්‍ය බල මණ්ඩලය නවක සිසුන් උද්ඝෝෂණ, පිකටින් ආදියට මෙන්ම පහර දීම්වලට ද යොදා ගන්නා බව ඒ මහතා ප්‍රකාශ කරයි.රුහුණු විශ්වවිද්‍යාලයේ උපකුලපතිවරයාට පහර දීම පිටුපස ද ජනතා විමුක්ති පෙරමුණට සම්බන්ධ සිසුන් සිටින බවත් ඔවුන්ට එරෙහිව විනය පරීක්ෂණයක් පවත්වා වරදකරුවන් වන ශිෂ්‍යයින් විශ්වවිද්‍යාලයෙන් අස් කර දමන බවත් දිසානායක මහතා ඊයේ (20) උසස් අධ්‍යාපන අමාත්‍යාංශයේ පැවැති මාධ්‍ය හමුවකදී ප්‍රකාශ කෙළේය.ඉකුත් දා උසස් අධ්‍යාපන අමාත්‍යාංශයට කඩා වැදී දේපළ වලට හානි කිරීම සම්බන්ධයෙන් අත්අඩංගුවට ගත් සිසුන්ගෙන් වැඩි දෙනා නවක සිසුන් බවත් එම සිසුන්ට නවකකවදය දී බිය ගන්වා එම අවස්ථාවට සහභාගි කරවා ගෙන ඇති බවට තොරතුරු තිබෙන බවත් ඇමැතිවරයා සඳහන් කෙළේය.දැනට බන්ධනාගාර ගතව සිටින එම සිසුන් ඒ බව සඳහන් කර ලිපියක් ලියා මවුපියන්ගේ මාර්ගයෙන් තමන්ට ලබා දුන් බවද හෙතෙම කීවේය. විශ්වවිද්‍යාලවල ජනතා විමුක්ති පෙරමුණට පැවැති බලය අද වන විට ගිලිහෙමින් තිබෙන බවත් එය රැකගැනීම උදෙසා නවක සිසුන් මෙවැනි ක්‍රියාවන්ට සම්බන්ධ කරවා ගන්නා බවත් දිසානායක මහතා පැවැසීය. විශ්වවිද්‍යාල සිසුන්ගේ මවුපියන් අද මේ තත්ත්වය හොදින් අවබෝධ කරගෙන සිටින බවද කීවේය.ප්‍රචණ්ඩකාරී ක්‍රියාවන් සඳහා සිසුන්ට බස්රථ ලබා දීමෙන් ප්‍රවේශම් වන ලෙසද ඇමැතිවරයා මෙහිදී බස් රථ හිමියන්ගෙන් ඉල්ලීමක් කෙළේය. බස් රථ හිමියන් පිළිබඳව මවුපියන් කෙරෙහි දැඩි විරෝධයක් තිබෙන බවත් ඇමැතිවරයා අවධාරණය කෙළේය.මෙහිදී උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා ප්‍රකාශ කළේ පාර්ලිමේන්තුවෙන්, පළාත් සභාවෙන්, ප්‍රාදේශීය සභාවෙන් මෙන්ම වෘත්තීය සමිති මට්ටමින්ද අද වන විට ජනතා විමුක්ති පෙරමුණේ බලය ගිලිහී ගොස් ඇති බවයි.දැඩි වගකීමෙන් යුතුව උපක්‍රමශීලීව විධිමත් සැලසුමක් ඇතුව කටයුතු කරන බව ප්‍රකාශ කළ යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n10102110</link>
    <topic>අනවසර රූපවාහිනී සේවයක් කල්මුණෙන් අල්ලයි</topic>
    <author>දෙහිඅත්තකණ්ඩිය සමූහ</author>
    <content>කල්මුණේ මඩච්චේන ප්‍රදේශයේ දී අනවසර රූපවාහිනී සේවයක් පවත්වාගෙන ගිය අයෙකු ඊයේ (20) රාත්‍රීයේ දී කල්මුණේ මූලස්ථාන පොලිස් පරීක්ෂකවරයා ඇතුළු පොලිස් නිලධාරීන් විසින් අත්අඩංගුවට ගෙන තිබේ.මේ රූපවාහිනී සේවාව දෙමළ බසින් විකාශය කර ඇති අතර වර්ග කිලෝමීටර් 4ක පමණ ප්‍රදේශයක් එමඟින් ආවරණය කර ඇත. කල්මුණේ සවිමන්තුරේ, චවලකඩේ යන ප්‍රදේශ එය විකාශය කළ ප්‍රදේශ වේ. මේ රූපවාහිනී සේවය මඟින් වැඩිපුරම විකාශය කර ඇත්තේ ඉන්දියානු චිත්‍රපට කාටුන් වැඩසටහන් සහ ළමා අපයෝජන දර්ශන මෙන්ම ප්‍රචණ්ඩත්වය ඉස්මතු කෙරෙන දර්ශන බව පරීක්ෂණවලින් හෙළි වී තිබේ.මේ රූපවාහිනී සේවාව බැලීමට වැඩි වශයෙන් ඇබ්බැහි වී ඇත්තේ පාසල් යන වයසේ ළමුන් බව ළමා ආරක්ෂණ අධිකාරිය පැවැසීය. ළමා ආරක්ෂන අධිකාරිය විසින් අම්පාර පොලිසියට කරන ලද පැමිණිල්ලක් අනුව මේ වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n10102111</link>
    <topic>මූලික විමර්ශන අවසන් වනතුරුකේ. පී. හමුදාව බාරයේ</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>එල්.ටී.ටී.ඊ ජාත්‍යන්තර අංශයේ නායකයා ලෙස හඳුන්වනු ලබන කුමරන් පද්මනාදන් (කේ.පී.) සම්බන්ධ මූලික විමර්ශන කටයුතු අවසන් වන තෙක් ඔහු ආරක්ෂක හමුදා භාරයේ රඳවා සිටින බව ආණ්ඩු පක්ෂයේ ප්‍රධාන සංවිධායක, ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (20) පැවැසීය.මූලික විමර්ශන තවදුරටත් කරගෙන යන අතර එහිදී ඉදිරිපත් වූ කරුණු තහවුරු කර ගැනීමට ඔහු වන්නි ප්‍රදේශයට රැගෙන ගොස් ඇති බවද පැවසූ ඇමැතිවරයා වන්නි ප්‍රදේශයේ සංචාරයකට රැගෙන ගොස් නැතැයි ද අවධාරණය කෙළේය.සිදුකැරෙන පරීක්ෂණ පිළිබඳ වැඩි විස්තර ප්‍රකාශ කිරීම ජාතික ආරක්ෂාවට මෙන්ම දැනටමත් ජාත්‍යන්තර බුද්ධි අංශ හා මෙරට බුද්ධි අංශ ඒකාබද්ධව කරගෙන යනු ලබන බුද්ධි ක්‍රියාකාරකම්වල රහස්‍ය භාවයට බාධාවක් වනු ඇතැයිද ඇමැතිවරයා පැවැසීය.ඇමැතිවරයා එසේ පැවැසුවේ කුරුණැගල දිස්ත්‍රික් මන්තී‍්‍ර දයාසිරි ජයසේකර මහතා අසා තිබූ ප්‍ර‍්‍රශ්නයකට පිළිතුරු වශයෙනි. එල්.ටී.ටී.ඊ. සංවිධානය යුධමය වශයෙන් ශ්‍රී ලංකාව තුළදී 2009 මැයි මස සම්පූර්ණයෙන් පරාජයට පත් වුවද, එල්.ටී.ටී.ඊ. ජාත්‍යන්තර ජාලය ඒ ආකාරයෙන්ම තම කටයුතුවල නියැලෙමින් එල්.ටී.ටී.ඊ. සංවිධානය නැවත ශ්‍රී ලංකාව තුළ ගොඩනැගීමට උත්සාහ දරමින් සිටියි. මේ පසුබිම මත ආරක්ෂක අමාත්‍යාංශය ජාත්‍යන්තර ජාලයේ ක්‍රියාකාරකම් මැඩපැවැත්වීමට සැලසුම් කළ අතර, එහි ප්‍රතිඵලයක් ලෙස කුමරන් පද්මනාදන් ඇතුළුව සමහර ප්‍රධාන එල්.ටී.ටී.ඊ. විදේශ ක්‍රියාකරුවන් අත්අඩංගුවට ගැනීමට මේ රජයට හැකියාව ලැබුණි.තවද, මෙලෙස අත්අඩංගුවට පත් වූ ප්‍රධාන පෙළේ එල්.ටී.ටී.ඊ. ක්‍රියාකරුවන්ගේ තොරතුරු හා වන්නි මානුෂිය මෙහෙයුම් සිදුකරන අවස්ථාවේදී සොයාගන්නා ලද එල්.ටී.ටී.ඊ ජාත්‍යන්තර ක්‍රියාකාරකම් සම්බන්ධ වැදගත් ලියකියවිලි රාශියක් පදනම් කරගෙන එල්.ටී.ටී.ඊ ජාත්‍යන්තර ජාලය දුර්වල කිරීමේ හා එම වත්කම් ලබා ගැනීමේ මෙහෙයුම් තවදුරටත් සිදුකරමින් පවතී. මෙහිදී විශේෂයෙන් ම එල්.ටී.ටී.ඊ. සංවිධානය ක්‍රියාකාරීව ඇති සමහර රාජ්‍යන්වල හා ඔවුන්ගේ බුද්ධි අංශ සමඟ මෙරට බුද්ධි සේවා සමීප සම්බන්ධතා පවත්වමින් තවදුරටත් පරීක්ෂණ කටයුතු සිදුකරමින් පවති. මෙහි ප්‍රතිඵලයක් ලෙස දැනටමත් නීති විරෝධී එල්.ටී.ටී.ඊ. ජාත්‍යන්තර ක්‍රියාකරුවන් ගණනාවක් එම රටවල් තුළදීම අත්අඩංගුවට පත්වී ඇති අතර, අනිකුත් අයවළුන්ද අත්අඩංගුවට ගැනීම පිණිස විමර්ශනයන් සිදුකෙරෙමින් පවතී. තවද මේ කි‍්‍රයාවලියන් තුළින් සමහර එල්.ටී.ටී.ඊ. වත්කම් රජයට අත්පත් කර ගැනීමට හැකියාව ලැබුණි යැයිද ඇමැතිවරයා කීවේය.කරුණු එසේ හෙයින් මේ පිළිබඳව වැඩි විස්තර ප්‍රකාශ කිරීම ජාතික ආරක්ෂාවට මෙන්ම දැනටමත් ජාත්‍යන්තර බුද්ධි අංශ හා මෙරට බුද්ධි අංශ ඒකාබද්ධව කරගෙන යනු ලබන බුද්ධි ක්‍රියාකාරකම් වල රහස්‍ය භාවයට බාධාවක් වනු ඇත.කෙසේ වුවත් සමහර අවස්ථාවන් වලදී මෙසේ අත්අඩංගුවට පත් වූ එල්.ටී.ටී.ඊ නායකයින් සහ එල්.ටී.ටී.ඊ. වත්කම් පිළිබඳව විටින් විට රජය විසින් ඉදිරි ක්‍රියාන්විතවලට බාධාවක් නොවන අයුරින් ප්‍රකාශයට පත්කර ඇත.ආරක්ෂක අමාත්‍යාංශය මේ පිළිබඳව දැඩි වගකීමෙන් යුතුව උපක්‍රමශීලීව විධිමත් සැලසුමක් ඇතුව කටයුතු කරන බව ප්‍රකාශ කළ යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n10102112</link>
    <topic>විදෙස් මානව හිමිකම් කණ්ඩායම්වලවිවේචන සම්පූර්ණයෙන්ම ප්‍රතික්ෂේප කරනවා</topic>
    <author>මහින්ද අලුත්ගෙදර</author>
    <content>යුද ගැටුම් පැවැති කාල සමයේ සිදු වූ සිද්ධීන් විමර්ශනයට පත් කළ කමිටුව හමුවේ කරුණු දැක්වීම සඳහා විදෙස් මානව හිමිකම් කණ්ඩායම්වල පැමිණීම ප්‍රතික්ෂේප කිරීමෙන් පසු ඔවුන් ඒ පිළිබඳව කර ඇති විවේචනයන් සම්පූර්ණයෙන්ම ප්‍රතික්ෂේප කරන බව ශ්‍රී ලංකා රජය සඳහන් කරයි.මේ විමර්ශන කමිටුව පත් කිරීම ශ්‍රී ලංකාවේ වැරැදි වසා ගැනීම සඳහා සිදු කළ එකක් බවට ඔවුන් ප්‍රකාශ කර ඇති අතර නිව්යෝර්ක් හි හියුමන් රයිට් වොච් සංවිධානය, ලන්ඩන්හි ජාත්‍යන්තර ක්ෂමා ආයතනය හා බ්‍රසල්ස් හි ඉන්ටර්නැෂනල් ක්‍රයිසිෂ් ගෲප් ආයතන ශ්‍රී ලංකාවට මෙම චෝදනා එල්ල කර ඇති බව විදේශ කටයුතු ඇමැති මහාචාර්ය ජී.එල්. පීරිස් මහතා සඳහන් කරයි.යටත් විජිතවාදී ස්වරූපයකින් ශ්‍රී ලංකාවට විවේචන එල්ල කර ඇති අතර එමඟින් අනපේක්ෂිත ආකල්ප පෙන්නුම් කර තිබෙන බව පෙන්වා දෙන ශ්‍රී ලංකා විදේශ ඇමැතිවරයා ශ්‍රී ලංකාවේ අනාගතය පිළිබඳ සුදුසු ක්‍රියාමාර්ගයක් සකසා ගැනීමට අසීරු වීම හේතුවෙන් ඒ සඳහා සෙසු අයගේ සහාය ශ්‍රී ලංකාවට ලබාදිය යුතුයි යන ආකල්පයක් ඒ තුළ ගැබ් වී තිබෙන බවද පෙන්වා දෙයි.දකුණු අප්‍රිකාව වැනි රටවල පිහිටුවා ඇති සංහිඳීයා කමිටුවල ක්‍රියාකාරිත්වය සේම ශ්‍රී ලංකාවද කටයුතු කර ඇතැයි පවසන ඒ මහතා එම නිසා මානව හිමිකම් සංවිධාන වලින් හා ශ්‍රී ලංකාවෙන් බැහැරව පිහිටුවා ඇති දමිළ සංවිධානවලින් මෙලෙස සෘණාත්මක ආකාරයට කටයුතු නොකරන ලෙසද ඉල්ලා සිටී.මෙවැනි අවස්ථාවල දී ධනාත්මක ආකාරයේ ආරම්භයක් ගත යුතුව ඇතැයි පෙන්වා දෙන මහාචාර්ය ජී.එල්. පීරිස් මහතා එමඟින් අනාගත බලාපොරොත්තු තහවුරු කර ගත හැකි බවද කියා සිටී.ශ්‍රී ලංකාව විසින් ගෙන ඇති සියලු ක්‍රියාමාර්ග අසාර්ථක වනු ඇතැයි උපකල්පනය නොකළ යුතු බවත් මේ කාර්යයේදී සාර්ථකත්වය කරා ගමන් කරන බවත් ශ්‍රී ලංකා විදේශ ඇමැතිවරයා වැඩිදුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n10102113</link>
    <topic>ගුවන් විදුලියේ ගාමිණීගෙන්නව ගිනස් වාර්තාවක්</topic>
    <author>බුද්ධික සමන් ගුණවර්ධන</author>
    <content>ශ්‍රී ලංකා ගුවන් විදුලියේ වයඹ හඬ ප්‍රාදේශීය සේවයේ අධ්‍යක්ෂ ටී. එම්. ගාමිණී සරත් විජේවර්ධන මහතා පැය 32 විනාඩි 25ක කාලයක් එක දිගට දේශනයක් පවත්වා නව ගිනස් වාර්තාවක් තබයි. ඇමරිකානු ජාතික ආචාර්ය ඩොනල්ඩ් තෝමස් මහතා එක දිගට දේශනයක් පවත්වා තබා තිබූ ගිනස් වාර්තාව ඊයේ (20) දින ගාමිණී සරත් විජේවර්ධන මහතා විසින් එසේ බිඳ දමන ලදී.පෙරේදා (19) දින පෙරවරු 9.00 ට විශ්මිත මිනිසා මිහි මත ආ මග මැයෙන් ගාමිණී සරත් විජේවර්ධන මහතා තම දේශනය ආරම්භ කළ අතර ඊයේ (20) පස්වරු 5.30 වන විට ඔහුට එයට පෙර තිබූ ගිනස් වාර්තාව අභිබවා යාමට හැකි විය.ක්‍රීඩා වෛද්‍ය ආයතනයේ අධ්‍යක්ෂ ජනරාල් වෛද්‍ය ගීතාංජන මෙන්ඩිස් මහතා පෙර තිබූ ගිනස් වාර්තාව ගාමිණී සරත් විජේවර්ධන මහතා බිඳ දැමූ බව මෙහිදී ප්‍රකාශ කළ අතර ක්‍රීඩා වෛද්‍ය ආයතනයේ ත්‍රාසජනක ක්‍රීඩා අධීක්‍ෂණ නිලධාරි ඩොනල්ඩ් විජේගුණවර්ධන ඇතුළු කණ්ඩායමක් මේ අවස්ථාව නිරීක්ෂණය කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=n10102114</link>
    <topic>සිරිකොතේ භාණ්ඩාගාරය හිස්</topic>
    <author>විජයානි එදිරිසිංහ</author>
    <content>දෙස් විදෙස් ව්‍යාපාරික ප්‍රජාව එක්සත් ජාතික පක්ෂයට මූල්‍ය ආධාර සැපයීම අඩු කිරීම නිසා සිරිකොත භාණ්ඩාගාරය හිස් වී ඇතැයි එම පක්‍ෂ අභ්‍යන්තර ආරංචි මාර්ග සඳහන් කරයි.එ.ජා.ප යට ආධාර සැපයු විදේශ රටවල සිටින ව්‍යාපාරිකයන් රැසක් මේ වන විට එම ආධාර ලබා දීම නතර කර තිබේ.මෙරට ව්‍යාපාරිකයන් අතරින් මහා පරිමාණ ඇඟලුම් කම්හල් හිමියකු හැර සෙසු පිරිස ආධාර ලබා දීම නතර කර තිබේ.එම පක්‍ෂයට සම්බන්ධව සේවය කරන විවිධ කාර්ය මණ්ඩලයට වැටුප් ගෙවීමටත් විදුලි, දුරකතන බිල්පත් ගෙවීම ඇතුළු නඩත්තු කටයුතු සඳහා මසකට රුපියල් ලක්‍ෂ 12කට වඩා වැඩි මුදලක් අවශ්‍ය වෙයි.ඉදිරියේදී එම නඩත්තු කටයුතු සඳහාවත් ප්‍රමාණවත් මුදල් නැතිවන තත්ත්වයක් ඇති වී තිබෙන බව පැවසේ . එ. ජා.ප යට මුහුණ දීමට සිදුවී ඇති එම මූල්‍ය අර්බුදය පිළිබඳව පක්ෂයේ ජ්‍යෙෂ්ඨයන් පක්ෂ නායකත්වය සමඟ සාකච්ඡා කර ඇතත් රනිල් වික්‍රමසිංහ මහතා ඊට විසඳුම් ලබා දීමට කිසිදු උත්සාහයක් නොගන්නා බවද පැවසේ ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=r1010211</link>
    <topic>රඹුක්කන දුම්රිය ස්ථානයේගොඩනැඟිලි අබලන්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>උඩරට දුම්රිය මාර්ගයේ කඳුකර ප්‍රදේශයේ ආරම්භක ප්‍රධාන දුම්රිය ස්ථානය වන්නේ රඹුක්කන දුම්රිය ස්ථානයයි. එසේම දිග දුම්රිය වේදිකාවක්ද මෙහි පිහිටා තිබේ.අධි ශ්‍රේණියේ දුම්රිය ස්ථානයක් බවට සැලකුවද කාලයට ඔබින අන්දමේ නිසි සංවර්ධනයක් නොවීම නිසාවෙන් මඟීන්ට මෙන්ම එහි සේවය කරන නිලධාරීනට දුෂ්කරතා රැසකට මුහුණපෑමට සිදු වී තිබේ.දුම්රිය මැදිරි, ගැල්, බවුසර් ඇමුණුම්කරුවන් ෂන්ටර්වරුන්ගේ විවේක කාමරයේ කොන්ක්‍රීට් වහළය ඉරිතැලීමකට ලක් වී ඇති නිසා දැඩි අනතුරුදායක තත්ත්වයක්ද පවතී.මේ තනතුරේ සේවකයන් තිදෙනෙක් සේවය කරන අතර ඔවුන් පැය 8-12 සේවා මුරයේ සේවය කරන පිරිස්ය.ඔවුන්ගේ සේවය අවශ්‍ය වෙනතෙක් රැඳී සිටිනුයේ මේ අවදානම් කොන්ක්‍රීට් වහළය ඇති කුඩා කාමරයේය. දුම්රිය ස්ථානයේ තරප්පුපෙළ යට ඇති මේ කාමරයේ බිත්ති ඉරිතැලී ගඩොල් මතු වී තිබේ.ජනෙල් පියන් බිඳී ඒවාට කාඩ්බෝඩ් ආවරණය කර තිබේ. සේවයට පැමිණෙන විට රැගෙන එන ඇඳුම් පැළැඳුම් බඩු බාහිරාදිය පවා තැබීමට නිසි ස්ථානයක් නොමැත.සන්ටර්වරුන්ගේ කාමරයට ආසන්නව ඇති මැදිරි පරීක්ෂක මහත්වරුන්ගේ කාමරයේද බිත්ති පලුදු වී අශෝභන ආකාරයන්ට පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=r1010212</link>
    <topic>ලොව දකින්නට වරම් නැතත්සුළු වෙළෙඳාමෙන් දිවි රැක ගනී</topic>
    <author>කඩුවෙල සමූහ සමන්ති මිරියගල්ල</author>
    <content>හොඳින් දෑස පෙනුණත් අයථා වෙළෙඳාමෙහි යෙදෙන බොහෝ පුද්ගලයන්ට දෑසම අහිමි සුමනසිරි ගෙනෙන්නේ කදිම ආදර්ශයකි.රොබට් ගුණවර්ධන මාවත, මාලඹේ පදිංචි කේ.අයි. සුමනසිරි (55) ලෝකය දකින්නට දිරිය හා අත්වාරුව සපයන්නේ, ඔහුගේ බිරිය අයිරාංගනීය.මාලඹේ හමුදා මුරපොල ආසන්නව ඇති චන්ද්‍රිකා කුමාරතුංග මාවත සමීපයේ සුමනසිරි කුඩා තැඹිලි කඩයක් පවත්වාගෙන යයි. දෑසම නොපෙනුණද නිවැරැදි ජීවිකාවක යෙදෙන සුමනසිරිගේ පෙනීම අහිමිව ඇත්තේ අනපේක්ෂිත විපතකටලක්වීම නිසාය. ඔහු “දිනමිණට” පැවැසුවේ මෙවන් කතාවකි.“මම දෑස පෙනෙන කාලයේ, තලාහේන පෞද්ගලික ආයතනයක සේවය කළා. ඒ කාලේ හොඳින් මහන්සිවෙලා වැඩකරල හොඳ පඩියකුත් ගත්තා. 1983 අවුරුද්දෙ ජූලි කලබල කාලයේ පිටකොටුවෙදි සිදුවුණු වෙඩි ප්‍රහාරයකට ලක්වෙලා මට මගෙ ඇස්දෙක අහිමි වුණා.මගෙ ඇස්වල සම්බන්ධ නහර පිච්චිලා කියලයි දොස්තර මහත්තුරු කිවුවෙ. වෙඩි වැදුණු වෙලාවෙ මමත් මැරුණු කෙනෙක් කියල හිතලා මෝචරියට දාල තියෙනවා.දවස් 03ක් යනතුරු මං ගැන ආරංචියක්වත් තිබිල නැහැ. මගෙ ඇගිලි සෙලවෙනවා දැකපු කෙනෙක් තමා, මට පණ තියන බව දැකල තියෙන්නෙ. එහෙම නොවෙන්න මම අද මැරුණු කෙනෙක්.අපට දරුවො දෙන්නෙක් ඉන්නවා. දුව නම් කසාදබැඳලා. පුතා රස්සාවක් කරනවා. ඒ අයත් අපට උදව් කරනවා. නමුත් දරුවන්ට කරදරයක් නොවී මේ වගේ වෙළෙදාමක් කරගෙන ඉන්නයි මමත් මගේ බිරියත් කැමති. අපි මෙතන තැඹිලි වෙළඳාම පටන් අරන් අවුරුද්දක් විතර වෙනවා.වැස්ස කාලෙට නම් වෙළදාම අඩුයි. අපි උදේ 7.00 වෙනකොට මෙතනට එනවා. හවස 6.30 විතර වෙනකම් අපි මෙතන වෙළඳාම කරනවා. ඇස් පේන්නෙ නෑ කියල ගෙදරට වෙලා ඉන්න මට හිත දෙන්නෙ නැහැ. මගෙ බිරිය තමා හෙවනැල්ල වගේ ඉඳගෙන මට උදව් කරන්නෙ. මෙහෙම මහන්සිවෙලා ජීවත්වෙන එක අපට සතුටක්..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=r1010213</link>
    <topic>පයාගල සුළුපන්න ධීවරයන්ගේගැටලුවලට විසඳුම් ඕනෑ</topic>
    <author>කටුකුරුන්ද සමූහ කපිල කුලසිංහ</author>
    <content>සුළු පන්න ධීවරයන්ගේ ගැටලු පිළිබඳව පෙන්වා දුන්න ද ඒවා පිළිබඳව බලධාරීන්ගේ අවධානය යොමු කොට නැතැයි පයාගල සමුද්‍ර මාවතේ ධීවරයෝ පවසති.ධීවර කර්මාන්තයේ සුළු පන්න ධීවරයාගේ කාර්යභාරය සුවිශේෂ බවත්, ධීවර ප්‍රජාවගේ ගැටලු තමනට උරුම බවත් ඔවුහු පෙන්වා දෙති.බේරුවල සිට කළුතර දක්වා වූ වෙරළ ප්‍රදේශය ආශ්‍රිතව ස්ථාන කිහිපයක සුළු පන්න ධීවර කටයුතු කරනු ලබයි. ඉන් අවම පහසුකම් ඇති සමුද්‍රමාවත ධීවර භූ®මිය සංවර්ධනය කර ගැනීම තම ප්‍රධාන අරමුණ බවත් පෞද්ගලික ඉල්ලීම් කිසිවක් නොමැති බවත් ඔව්හු පෙන්වා දෙති.එච්.ජෝෂප් - මේ වෙරළ තීරය දිගේම ඉන්නේ ධීවර කටයුතුවල නිරත වෙන අය. තැන් තැන්වල ඇති ස්ථාන කිහිපයකින් ඒ අය මුහුදු යනවා.මේ සමුද්‍රමාවත වරාය භූමියෙන් බෝට්ටු පනහකට ආසන්න ගණනක් මුහුදු යනවා. විශාල පිරිසක් මෙතැනින් ජීවිකාව කරනවා. අපිට මේ ස්ථානය සකස් කරලා දෙනවානම් ඒ හොඳටම ඇති.එච්.ජී.ඔලිවර් - මෙතැනට ලයිට් එකක් සවිකරලා තියෙනවා. ඒකෙන් තමයි උදේට අපි බොහෝ දේ කර ගත්තේ. ඒ ලයිට් ඒක පිච්චිලා දැන් අවුරුද්දකට කිට්ටු වෙනවා.අදාළ බලධාරීන්ට ඒ ගැන කීවා. අද වෙන තුරු ලයිට් එක හදලා දුන්නෙ නැහැ. දැන් ඒ කණුව අල්ලන්නත් බයයි. සමහර වෙලාවට විදුලිය වදිනවා.ජූඩ් නිරෝෂන් - ධීවර තොටුපළට එන්න පාරක් නැහැ. වටේම තියෙන පාරවල් කොන්ක්‍රීට් කළා මේ සමුද්‍ර මාවත ඉතිරි කළා. මාළු වෙන්දේසියට මෝටර් සයිකල් වෙළෙන්දෙකුටවත් එන්න අමාරුයි.කේ. අමිල - ලෙල්ලමක් ලෙසට ධීවර සේවා මධ්‍යස්ථානයක් ළඟදි ධීවර ඇමැති විවෘත කළා. ඒක ලොකු සහනයක්. ඒත් ඒකටවත් විදුලිය නැහැ.දැල් ටිකක් රාත්‍රියට මහගන්න විදියක් නැහැ. සුනාමියෙන් පස්සෙ මේ පාරට තාර ටිකක් දැම්මෙ නැහැ. අපේ ගැටලු අපි ධීවර කාර්යාලයට දැනුම් දුන්නා ඒත් විසඳුම් නැහැ. සුළු පන්න ධීවරයන්ට රජය මැදිහත්වෙලා භූමිතෙල් සහනාධාරයක් වත් දෙනවානම් ලොකු දෙයක්..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=r1010214</link>
    <topic>අම්මා නැති දරුවෝ දෙන්නාකොහොමද මම හදාගන්නෙ</topic>
    <author>මතුගම සංචාරක</author>
    <content>දරු ප්‍රසූතියෙන් දින දහහතරකට පසු පපුවේ ඇති වූ වේදනාවෙන් මියගිය කාන්තාවගේ මළසිරුර පිළිබඳ නාගොඩ රෝහලේ පැවැති පශ්චාත් මරණ පරීක්ෂණයෙන් පසු විවෘත තීන්දුවක් ප්‍රකාශකොට සිරුරේ කොටස් වැඩිදුර පරීක්ෂණ සඳහා රජයේ රස පරීක්ෂක වරයා වෙත යවන ලදී.මෙසේ මියගොස් ඇත්තේ බුලත්සිංහල දෙල්පවත්තේ පදිංචි හතළිස් හැවිරිදි එම්. චම්පිකා කුසුම්ලතා නැමැති අයෙකි. එක්දරු මවක් වන ඇය දෙවන දරුවා ලැබීමට හොරණ රෝහලට ඇතුළත් කිරීමෙන් පසු සින්වි නේතා වීරසිංහ කුඩා බිලිඳිය බිහිකර ඇයත් සමඟ සුවයෙන් නිවෙසට පැමිණියාය.බිලිඳිය ලැබී දින දහහතරකට පසු දිනක රාත්‍රි දහයට පමණ පපුවේ දැඩි වේදනාවක් පවතිනවා යැයි පවසා තිබේ. ඇයව පිඹුර රෝහලට ගෙන ගොස් ප්‍රතිකාර කළත් අලුයම 1.15ට පමණ මෙලොවින් සමුගත්තාය.අවුරුදු හතරක් වයසැති මල්මි නේත්‍රා වීරසිංහ හා දින දහහතරක් වයසැති සින්වි නේත්‍රා වීරසිංහට මව නැති අඩුව පිරිමැසීමට කිසිවකුට නොහැකි වී තිබේ.කේ. සමන් වීරසිංහ මහතාමියගියේ මගේ බිරියයි. අපි විවාහ වෙලා හොඳින් දරුවා සමඟ ජීවත්වුණා. දෙවෙනි බබා ලැබෙන්න හොරණ රෝහලට ඇතුළත් කළා. බබා ලැබිලා හොඳ සනීපයෙන් ගෙදර ආවා.සිද්ධිය වූ දින රාත්‍රි මට කතා කරලා කීවා පපුවේ වේදනාව ඉවසන්න බැහැ වහාම රෝහලකට ගෙන යන්න කියා. රෝහලට රැගෙන ගියත් මගේ බිරියව බේරාගන්න බැරිවුණා. තනි වූ මම දරු දෙදෙනා හදා වඩාගන්නේ කොහොමද කියා හිතන්නත් බෑ.බිරිය සමාජ සේවයට හරිම ලැදියි. අවට පදිංචිකරුවන්ට සෑහෙන උදව් උපකාර කරනවා.මරණ පරීක්ෂණය අගලවත්ත ප්‍රදේශයේ හදිසි මරණ පරීක්ෂක එස්. ජයතිස්ස මහතා විසින් අගලවත්ත පිඹුර රජයේ රෝහලේ දී පවත්වන ලදී.පශ්චාත් මරණ පරීක්ෂණය අධිකරණ වෛද්‍ය නිලධාරී එල්. ජයසිංහ මහතා පැවැත්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=r1010215</link>
    <topic>ගම්පහ ගංවතුර පාලනයටඉදිකළ අමුණේ වැඩ අවසන්</topic>
    <author>ජාඇළ සමූහඩබ්ලිව්. විල්ප්‍රඩ් සිල්වා</author>
    <content>ගම්පහ දිස්ත්‍රික්කයේ ගංවතුර පාලනය කිරීමේ ස්ථිර සාර වැඩ පිළිවෙළ යටතේ හේකිත්ත වත්තල හැඳල කළු ඇළ හරහා ඇති අමුණේ පැරැණි ගේට්ටු දෙකට අමතරව දොරවල් 4කින් කැලණි ගඟට ජලය බැස යෑමට ඉදිකළ අමුණේ වැඩ අවසන්ව තිබේ.මෙය ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් අනුව ඉදිකෙරේ. පසුගියදා ගම්පහ දිස්ත්‍රික්කයේ ඇතිවුණු ගංවතුර තර්ජනයෙන් මේ ප්‍රදේශවල රොක්වූ මහ ජල කඳ කැලණි ගඟට බැසයෑම අවහිරවී තිබුණි.හේකිත්ත සුළු ගංවතුර ආරක්ෂක සැකිලි ඉදිකිරීමේ ව්‍යාපෘතිය යටතේ රුපියල් දශලක්ෂ 44ක් වැය කරමින් මේ අමුණ ඉදිකිරීමෙන් අක්කර 200ක ජීවත්වන පවුල් 500ක ජනතාවට ගංවතුර තර්ජනයෙත් වැළකී ඔවුන්ගේ දේපොළ ආරක්ෂකර ගැනීමට විශාල සහනයක් සැලසෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010211</link>
    <topic>ජාතික කනිෂ්ඨ සහ යොවුන් බොක්සිං තරගාවලියේ අවසන් තරග අද</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය හා පාසල් බොක්සිං සංගමය එක්ව සංවිධානය කරනු ලබන ජාතික කනිෂ්ඨ බොක්සිං තරගාවලියේ සහ ජාතික යොවුන් බොක්සිං තරගාවලියේ අවසන් තරග අද (21) සුගතදාස ගෘහස්ථ ක්‍රීඩාංගණයේදී පැවැත්වේ.පාසල් සහ ක්‍රීඩා සමාජ සඳහා විවෘත මේ තරගාවලිය පසුගිය 18 වැනිදා ආරම්භ වූ අතර පාසල් හා ක්‍රීඩා සමාජ 62 ක් නියෝජනය කරමින් ක්‍රීඩක ක්‍රීඩිකාවන් 275 දෙනෙකු සහභාගි වූහ.කනිෂ්ඨ තරගාවලිය සඳහා අවුරුදු 15 – 16 අතර වයස් කාණ්ඩයේ ක්‍රීඩක ක්‍රීඩිකාවෝ තරග වදින අතර යොවුන් තරගාවලිය සඳහා අවුරුදු 17 – 18 වයස් කාණ්ඩයේ ක්‍රීඩක ක්‍රීඩිකාවෝ තරග වදිති.7 වැනි වරට පැවැත්වෙන කනිෂ්ඨ තරගාවලියේ සූරයන්ට ජගත් බොක්සිං සංගමයේ ජූරි සභික ප්‍රවීණ තරග විනිසුරු හර්බට් ඇඹුල්දෙණිය අභියෝගතා කුසලානය පිරිනමනු ලබන අතර 2 වැනි වරට පැවැත්වෙන යොවුන් තරගාවලියේ සූරයන්ට ආධුනික බොක්සිං සංගමයේ උප සභාපති යුද හමුදාපති ලුතිනන් ජනරාල් ජගත් ජයසූරිය අභියෝගතා කුසලානය පිරිනමනු ලැබේ.කනිෂ්ඨ තරගාවලියේ බාලක හා බාලිකා තරග ඉසව් 12 බැගින් පැවැත්වෙන අතර යොවුන් තරගාවලියේ තරග ඉසව් 13 බැගින් පැවැත්වේ.මහනුවර කිංග්ස්වුඩ් විද්‍යාලය පසුගිය වසරේ යොවුන් බොක්සිං සූරතාව දිනාගත් අතර කනිෂ්ඨ සූරතාව හිමි කර ගනු ලැබුවේ මහනුවර විද්‍යාර්ථ විද්‍යාලය විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010212</link>
    <topic>වැලිපිල්ලෑව ජයකොඩි විද්‍යාලය15න් පහළ අවසන් පූර්ව වටයට</topic>
    <author/>
    <content>පුහුණුවීම් සඳහා සුදුසු ක්‍රීඩා පිටියක් පවා නොමැතිව ආර්ථික දුෂ්කරතා මැද ඉතා ධෛර්යය සම්පන්නව පුහුණුවීම් කටයුතු කරමින් මෙතෙක් ක්‍රිකට් ක්‍රීඩාව තුළින් අත් නොවුණු කීර්ති නාමයක් තම පාසලට අත්කරදීමට වැලිපිල්ලෑව ජයකොඩි මහා විද්‍යාලයේ 15න් පහළ ක්‍රිකට් කණ්ඩායම සමත් විය.ශ්‍රී ලංකා ක්‍රිකට් සංගමය මගින් පැවැත්වූ 15න් පහළ ක්‍රිකට් තරගාවලියේ කැපී පෙනෙන දස්කම් දක්වමින් චතුරංග ලක්මාල්ගේ නායකත්වයෙන් යුත් මෙම කණ්ඩායම අවසන් පූර්ව වටය දක්වා පැමිණීමට සමත්ව සිටියි.නායක චතුරංග ලක්මාල් පිට පිට ශතක වාර්තා කරමින් දැක්වූ ආකර්ශනීය පිතිහරඹය සහ සදරු කුසල්, මිනිල ලක්ෂාන් ගේ කඩුලු බිඳ හෙළීම් තරගාවලියේ අවසන් පූර්ව වටයට සුදුසුකම් ලැබීමට ඉවහල් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010213</link>
    <topic>මාතර සාන්ත සර්වේසස් විද්‍යාලයේ වාර්ෂික ත්‍යාග ප්‍රදානෝත්සවය.....</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010214</link>
    <topic>බද්දේගම සැහැල්ලු පන්දු ක්‍රිකට් හෙට සහ අනිද්දා</topic>
    <author>නිමල් රාජපක්ෂ</author>
    <content>බද්දේගම ක්‍රිස්තුදේව පිරිමි විද්‍යාලයේ 94/97 ආදි සිසු සංසදය ප්‍රථම වරට පවත්වනු ලබන සය සාමාජික සැහැල්ලු පන්දු ක්‍රිකට් තරගාවලිය හෙට සහ අනිද්දා බද්දේගම කුම්වේ ක්‍රීඩාංගනයේදී දිවා රාත්‍රී පැවැත්වේ.බද්දේගම ප්‍රදේශයේ දිවා රාත්‍රී ක්‍රිකට් තරගාවලියක් පවත්වන ප්‍රථම අවස්ථාව මෙය වෙයි. තරගාවලිය සඳහා මුලින්ම ලියාපදිංචි වන කණ්ඩායමට ප්‍රමුඛත්වය ලබා දෙනු ඇත.සූරත්වය දිනාගන්නා කණ්ඩායමට මුදලින් රුපියල් 50000/- ක්ද, අනුසූරයින් රුපියල් 25000/-ක්ද පිරිනමන අතර තරගාවලියේ වීරයාට, තරගයේ වීරයාට ත්‍යාග පිරිනැමීමට නියමිතය.අන්තර් ජාතික ක්‍රිකට් විනිසුරුවරුන් සහභාගීවන මෙම තරගාවලිය විචිත්‍රවත් කිරීම සඳහා ප්‍රසිද්ධ නර්තන කණ්ඩායම්, මල්වෙඩි සංදර්ශන පැවැත්වේ.ක්‍රිස්තුදේව අරුණලු මිතුරා සංසදය මෙම තරගාවලියට සමගාමීව විද්‍යාලයේ සිසු දරුවන්ගේ අධ්‍යාපන කටයුතු සඳහා ලැප්ටොප් පරිගණක දහයක් (10) විද්‍යාලයට පරිත්‍යාග කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010215</link>
    <topic>15න් පහළ පාසල් බාලිකාසූරතාව බර්නදෙත් විදුහලට</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>සමස්ත ලංකා 15 න් පහළ පාසල් බාලිකා පාපන්දු ජය පොල්ගහවෙල බර්නදෙත් මහා විද්‍යාලයීය කණ්ඩායමට හිමි විය. මාවතගම මුළුවල මහා විද්‍යාලය දෙවන ස්ථානයටත්, බදුල්ල, බිබිල, මැදගම මහා විද්‍යාලය තුන්වන ස්ථානයටත් පත්විය.දින තුනක් කුරුණෑගල , මාලිගාපිටියේ පැවැති සමස්ත ලංකා පාසල් බාලිකා පාපන්දු තරගාවලිය, ශ්‍රී ලංකා පාපන්දු සම්මේලනය, පාසල් පාපන්දු සංගමය හා අධ්‍යාපන දෙපාර්තමේන්තුව විසින් සංවිධානය කර තිබුණි.පාසල් පාපන්දු කණ්ඩායම් 64 ක් පළමු වටය සඳහා ඉදිරිපත් වූ අතර, ඉන් කණ්ඩායම් 18 ක් දෙවන වටයට තේරිණි. අවසන් වටය සඳහා පස්යාල මහා විද්‍යාලය පරදවා බදුල්ල බිබිල , මැදගම මහා විද්‍යාලය 3 වන ස්ථානය ලබා ගත්තේය.අවසන් මහා තරඟය සඳහා මාවතගම බු බුළුවල මහා විද්‍යාලය හා පොල්ගහවෙල බර්නදෙත් මහා විද්‍යාලය තරග වැදුණි. එහිදී 0 - 1 ලෙස ජය හිමිකර ගන්න බර්නදෙත් බාලිකාවෝ සමත් වූහ.සමස්ත තරගයේ දක්‍ෂතම ක්‍රීඩිකාව ලෙස පූර්ණිමා සඳමාලි ද දක්‍ෂතම දැල් රකින්නිය ලෙස ඉසංකා යොහානි ද (බර්නදෙත් මහා විද්‍යාලය) ජය සංකේත ලැබීය.ජයග්‍රාහී කණ්ඩායම්වලට ජය සංකේත, සහතිත හා පදක්කම් පිරිනැමීම කුරුණෑගල නියෝජ්‍ය නගරාධිපති ගාමිණී පෙරමුණුගම මහතා අතින් සිදු විය. මෙම අවස්ථාවට අධ්‍යාපන දෙපාර්තමේන්තු නිලධාරීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010216</link>
    <topic>බ්‍රැන්ඩික්ස් ක්‍රීඩා සූරතාව සූලූ වොරියර්ස් ට</topic>
    <author/>
    <content>බ්‍රැන්ඩික්ස් ඇඟළුම් ආයතනයේ විධායකයන්ගේ ක්‍රීඩා උළෙලේ සූරතාව දිනාගැනීමට “සුලු වොරියර්ස්” නිවාසය සමත් විය. වික්ටෝරියස් සීක්‍රට් සහ වයිකින්ස් නිවාස සම ලකුණු ලබා අනු සූරයින් වූහ.පසුගියදා කොළඹ සී. එස්. ඇන්ඩ් එෆ්. සී. ක්‍රීඩා පිටියේ පැවැති මේ ක්‍රීඩා උළෙලේ ප්‍රධාන ආරාධිතයා ලෙස හිටපු ටෙස්ට් ක්‍රීඩක චමින්ද වාස් සහභාගි විය. මේ ක්‍රීඩා උළෙලට එම ආයතනයේ අංග 30ක් නියෝජනය කරමින් නිවාස 8 ක් යටතේ ක්‍රීඩක ක්‍රීඩිකාවන් 1600 ක් පමණ සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010217</link>
    <topic>ට්‍රැවල් ට්‍රේඩ් බැඩ්මින්ටන් පිරිමි-කාන්තා සූරතා ශ්‍රී ලන්කන් දිනා ගනී</topic>
    <author/>
    <content>ශ්‍රී ලන්කන් එයාර් ලයින්ස් බැඩ්මින්ටන් කණ්ඩායම් දෙවැනි වරටත් ට්‍රැවල් ට්‍රේඩ් බැඩ්මින්ටන් තරගාවලියේ කාන්තා, පිරිමි සූරතා දිනා ගැනීමට සමත්වූහ.මේ සූරතාවලි ඉතිහාසයේ 15 වතාවක් කුසලාන දිනා ගැනීමට හිටපු ජාතික හා කනිෂ්ඨ සූර සූරියන්ගෙන් සමන්විත ශ්‍රී ලන්කන් එයාර් ලයින්ස් පිරිමි හා කාන්තා කණ්ඩායම්වලට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010218</link>
    <topic>ගම්පහ දිස්ත්‍රික් ක්‍රිකට්නොවැම්බර් 6,7 දෙදින</topic>
    <author>කැලණිය සමූහ – එඩ්වඩ් වීරසිංහ</author>
    <content>ගම්පහ දිස්ත්‍රික් ක්‍රිකට් සංගමය සංවිධානය කරනු ලබන ප්‍රියන්ත කුරේරා අනුස්මරණ කුසලාන සය සාමාජික ක්‍රිකට් තරගාවලිය හා වාර්ෂික සුහද හමුව ලබන මස 6 සහ 7 යන දිනයන්හි මීගමුව කදිරාන ක්‍රිකට් ක්‍රීඩා පිටියේදී පැවැත්වේ.ගම්පහ දිස්ත්‍රික් ක්‍රිකට් ක්‍රීඩා සමාජ සඳහා පමණක් සහභාගි විය හැකි මේ තරගාවලියේ අයදුම්පත් භාර ගැනීමේ අවසාන දිනය මෙම මස 25 වෙනිදා ය. වැඩි විස්තර සඳහා 0773856545 අමතන ලෙස සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=s1010219</link>
    <topic>ජාත්‍යන්තර හමුදා බොක්සිං තරගාවලියේලෝකඩ පදක්කම් 7ක් ශ්‍රී ලංකාවට</topic>
    <author>ෆවුස් මොහොමඩ්</author>
    <content>අමෙරිකාවේ උතුරු කැරලිනා නගරයේ පැවැති 53 වැනි ජාත්‍යන්තර හමුදා බොක්සිං තරගාවලියට සහභාගි වූ 10 දෙනකුගෙන් සමන්විත ශ්‍රී ලංකා ත්‍රිවිධ හමුදා බොක්සිං කණ්ඩායම ලෝකඩ පදක්කම් 7ක් දිනා ගැනීමට සමත් විය.අමෙරිකා එක්සත් ජනපදය, ඉන්දියාව, කසකස්තානය, අයර්ලන්තය , එස්ටෝනියාව, බාබඩෝස්, නෙදර්ලන්තය, යුක්රේනය, නිව්ගිනියාව, ප්‍රංශය, බ්‍රසීලය, ඩෙන්මාර්කය, ඉතාලිය, ට්‍රිනිඩැඩ් හා ටුබෑගෝ සහ ශ්‍රී ලංකාව තරග වැදුණු මේ තරගාවලියේදී ගුවන් හමුදාවේ එස්.එම්.ආර්.කුමාර කිලෝග්‍රෑම් 49 බර පංතියෙන් ද, පී.ඩී. සුරේෂ් කිලෝග්‍රෑම් 52 බර පන්තියෙන්ද ටී.ඩී.එන්.ටී.ජයකොඩි කිලෝග්‍රෑම් 56 බර පන්තියෙන්ද ලෝකඩ පදක්කම් දිනාගත් අතර යුද හමුදාවේ එම්.සරත් කිලෝග්‍රෑම් 91 ට අඩු සුපර් හෙවිවේට් තරග ඉසව්වෙන් හා එම්.හම්සාර් කිලෝග්‍රෑම් 91 ට වැඩි සුපර් හෙවිවේට් තරග ඉසව්වේ ලෝකඩ පදක්කම් අත් කර ගත්හ. නාවික හමුදාවේ ප්‍රනාන්දු කිලෝ ග්‍රෑම් 81 බර පන්තියෙන්ද කුමාර කිලෝග්‍රෑම් 64 බර පන්තියෙන්ද ලෝකඩ පදක්කම් හිමිකර ගැනීමට සමත් වූහ.ශ්‍රී ලංකා ආධුනික බොක්සිං සම්මේලනයේ විනිසුරුවරයකු හා තරග තීරකවරයකු ලෙස කටයුතු කරන ගුවන් හමුදාවේ එම්.ටී.එම්. සෆ්රාස් විසින් ශ්‍රී ලංකා කණ්ඩායමේ නායකයා ලෙස කටයුතු කරනු ලැබීය.ගුවන් හමුදාව නියෝජනය කරමින් ක්‍රීඩකයන් 4ක් ද, නාවික හමුදාවෙන් ක්‍රීඩකයන් 3ක්ද යුද හමුදාවෙන් ක්‍රීඩකයන් 3ක්ද තරග වැදුනු මේ තරගාවලියේ දී ශ්‍රී ලංකා කණ්ඩායමේ කළමනාකරු ලෙස නාවික හමුදාවේ කපිතාන් පෝල් සහ පුහුණුකරු ලෙස යුද හමුදාවේ බලලත් නිළධාරී සුමිත් ප්‍රසන්න යන මහත්වරු සහභාගි වූහ.ශ්‍රී ලංකා ත්‍රිවිධ හමුදා බොක්සිං කණ්ඩායම ඊයේ දිවයිනට පැමිණි මොහොත ඡායාරූපයෙන් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=f1010211</link>
    <topic>ජනතාවට කන්දෙනපසු විපරම් සභාව</topic>
    <author>රාමන්</author>
    <content>රටක රාජ්‍ය නායකයනට දුක් ගැනවිලි නොවිසදී පවතින ප්‍රශ්න ඉදිරිපත් කිරීම කවදත් පැවැති සම්ප්‍රදායක්. විශේෂයෙන් ම සංවර්ධනය වන්නා වූ තුන්වැනි ලෝකයේ රටවල ප්‍රාදේශීය වශයෙන් නොවිසඳී පවතින ප්‍රශ්න ඇති බව ද සත්‍යයක්.දේශපාලන පක්ෂ ජනතාවට පොරොන්දු රැසක් බලය ලබා ගැනීමට ප්‍රථම ඉදිරිපත් කරනු ලබනවා. ඒවා හැඳින්වෙන්නේ මැතිවරණ ප්‍රකාශන නමින්. බලය ලබා ගැනීමත් සමඟම බලයලත් කණ්ඩායම පිහිටුවනු ලබන රජයේ ප්‍රතිපත්ති ප්‍රකාශනය බවට පත් වන්නේ ද එම මැතිවරණ ප්‍රකාශනයයි.අවසානේ බලයට පත් ආණ්ඩු සමඟ ගනු - දෙනු බේරා ගැනීමේ දී ජනතාව අත ඇති තර්කානුකූල ලියැවිල්ල බවට පත් වෙන්නේ ද මෙම ප්‍රතිපත්ති ප්‍රකාශනය බව අමුතුවෙන් කිවයුතු නැහැ.රජය අදාළ ප්‍රතිපත්ති ප්‍රකාශනය මඟින් නිශ්චිත කාලසීමාවක් ඇතුළත ජනතාව වෙනුවෙන් කළ යුතු දෑ ඉටු කිරීමට බැඳී සිටිනවා.එම බැඳීම කඩවන්නේ නම් ඊට අදාළව දේශපාලන වශයෙන් ගනු දෙනු බේරා ගැනීමට සිදු වන්නේ ද ජනතාව පත් කරනු ලැබූ මහජන නියෝජිතයන්ට, අපේ රටේ නම් ජනාධිපතිවරයාට, මැති ඇමතිවරුන්ට, නැතිනම් සමස්තයක් වශයෙන් එක්සත් ජනතා නිදහස් සන්්ධාන රජයට.රජයක් ජනතාව වෙනුවෙන් පොරොන්දු වූ ප්‍රතිපත්ති ප්‍රකාශනයක අඩංගු දෑ ඉටු කිරීම ක්‍රියාවට නංවන්නේ රාජ්‍ය නිලධාරීන් හා සේවක සමූහයා හරහායි. මේ සඳහා ලක්ෂ 12ක පමණ රාජ්‍ය සේවයක් රට තුළ ක්‍රියාත්මකයි. මේ ප්‍රමාණය දකුණු ආසියාවේ අනෙක් රටවල්වලට සාපේක්ෂව ප්‍රතිශතයක් ලෙස ගත් කළ වැඩියි.මේ සඳහා වැය වන මහජන මුදල් කන්දරාව ප්‍රතිශතයක් ලෙස රාජ්‍ය ආදායමින් 39%ක් පමණ වෙනවා. උපයන සෑම රුපියලකින් ම ශත 39ක් වැය කරන්නේ රජයේ සේවකයන්ගේ වැටුප් හා දීමනා වෙනුවෙන්.2009 රටේ මුළු ආදායම බිලියන 699ක් නම් රජයේ සේවකයන්ගේ වැටුප් වියදම රු. බිලියන 271ක් වෙනවා. මුළු රටේ ආදායමෙන් 39%ක් වෙනවා. මේ තරම් විශාල මුදලක් වැය කරන නමුත් ඔවුන් සමස්තයක් වශයෙන් ජනතාව වෙනුවෙන් තමන්ට නියමිත රාජකාරිය ඉටු කරනවා ද යන්න ප්‍රශ්නයක්. එසේ ඉටු වන්නේ නම් ජනාධිපතිවරයාට ජනතාවගේ දුක් ගැනවිලි රැගෙන දිස්ත්‍රික්කයෙන් දිස්ත්‍රික්කයට යෑමට අවශ්‍ය වන්නේ නෑ.ඒ සඳහා ඔහු වැය කරමින් සිටින්නේ රටේ ප්‍රතිපත්ති සැකසීම හා අධීක්ෂණයට ඇති කාලයයි. රටේ අනාගතය වෙනුවෙන් සැලසුම් කිරීමට අදාළ උපදෙස් සැපයීමේ කාලයයි. අතරමග වැඩ නතරවී ඇති ගොඩනැඟිලි ගැන, පාලම් බෝක්කු ගැන, මත් ද්‍රව්‍ය ව්‍යාප්තිය ගැන පමණක් නොව පුරා විද්‍යා ස්මාරකවල නාම පුවරු සැකසිය යුතු ආකාරය ගැන ද උපදෙස් දීමට හා ප්‍රශ්න කිරීමට රටේ නායකයාට සිදු වී තිබෙනවා.මෙය එතරම් හොඳ ප්‍රවණතාවක් නොවෙයි. තමන් පත් කර රජයෙන් අත්‍යවශ්‍ය කාරණා ඉටු නොවන විට, අතපසු වන විට හා මන්දගාමී වන විට ජනතාව රාජ්‍ය නායකයා ඇමතීමේ වරදක් නැහැ.බොහෝ විට ඊට පහළින් සිටින අයට කරන ලද ඉල්ලීම්වලින් පලක් නොවන නිසයි. ජනතාව ජනාධිපතිතුමාට කියන්නේ. මේ නිසා අදාළ බලධාරී නිලධාරීන් පමණක් නොව අදාල මැති ඇමතිවරුන්ට හා ප්‍රාදේශීය දේශපාලන නායකයන්ට ද මේවා පිළිබඳ සොයා බැලීමේ යම් වගකීමක් පැවැරෙනවා.බොහෝ විට විෂයට අදාළ ඇමැතිවරු හා ප්‍රදේශයේ දේශපාලන නායකයන් ජනාධිපතිතුමාට ඉදිරිපත් කර ඇති අඩුපාඩු ගැන සොයාබලා තිබෙන බවයි අසන්නට ලැබෙන්නේ.එහෙත් ඒවා සම්බන්ධයෙන් නිලධාරීන් සපයන සමහර පිළිතුරුවලින් සැහීමට පත් වීමට හෝ නිහඬ වීම දේශපාලනඥයන්ට සිදු වෙනවා ද? නැතිනම් ප්‍රශ්න හඹායමින් පසු විපමරක් සිදු නොවන්නේ ද යන්න කියන්න දන්නේ නැහැ.සමහර රජයේ ගොඩනැඟිලි අනුන්ගේ ඉඩම්වල හදලා. ඒ නිසා ජනතා අයිතියට පැවරීමට නොහැකි ව ඒවා දිරාපත් වෙනවා. එසේ සිදු වූයේ කෙසේ දැයි සොයා බැලීම වැදගත්.ඒවාට වැය කර ඇත්තේ මිලියන ගණනින් මහජන මුදල්, අනුන්ගේ පෞද්ගලික ඉඩම්වල රජයේ ගොඩනැඟිලි ඉදි කිරීම නිසා මතු වී තිබෙන අවුලට වගකිවයුතු දඬුවම් ලැබිය යුතු කිසිවෙක් නොමැති ද? අඩුම ගානේ ඒවා සම්බන්ධයෙන් යම් ක්‍රියා මාර්ගයක් ගන්නේ නම් ඉදිරියේ දී හෝ එවැනි වගකීමකින් තොර ක්‍රියා නතර වීමට ඉඩ තිබෙනවා.එක් තැනක රුපියල් 65,000/- ක් පමණ වැය වන විදුලි රැහැනක් ඉවත් කර ගැනීමට නොහැකි වීම නිසා ගොඩනැඟිල්ලක ඉදිකිරීම් නතර වෙලා. එසේ ම එම ස්ථානය අනාරක්ෂිත වෙලා. වසර ගණනාවක් තිස්සේ ප්‍රශ්නය විසඳී නැහැ.අමාත්‍යංශ දෙකක් අතර ප්‍රශ්ය නොවිසඳී ලිපි හුවමාරු වෙමින් පවතිනවා. රටේ ජනාධිපතිවරයාට මෙවන් සුළු ප්‍රශ්නයකටත් මැදිහත් වීමට සිදු වීම, කණගාටුදායක මෙන් ම ලැජ්ජා සහගතයි.අදාළ බලධාරීන් මේ සම්බන්ධයෙන් ලැජ්ජා විය යුතුයි. එහෙත් එවැන්නක් පෙනෙන්නට නැහැ. එම කාර්යය ඉටු කරන්න ඕනෑ. ජනාධිපතිවරයා දුන් නියෝගය රටම රූපවාහිනියෙන් නැරඹුවා.වසර ගණනක් එක තැන පල් වුණ මෙවන් සුළු ප්‍රශ්න රටේ හැම තැනම ඇති බවයි කල්පනාවෙන්නේ. මේවායින් පෙනෙන්නේ ජනතාවට රාජ්‍ය නායකයාට ම කතා කරල තමන්ගේ ප්‍රශ්න විසඳා ගැනීමට සිදු වන බවයි.එය රටක් විඳියටත් නරකයි. රජයේ අනෙක් නායකයන්ට ද මේ තත්ත්වය හොඳ මදි. දිස්ත්‍රික් මට්ටමින් සිදු වන ජනාධිපතිවරයාගේ සංවර්ධන සමාලෝචනය උදාහරණය ගෙන දැන්වත් මෙවැනි අඩුපාඩු සොයා බැලීමේ විදිමත් වැඩසටහනක් ක්‍රියාත්මක කිරීමට අදාළ අමාත්‍යාංශ කටයුතු යොදන්නේ නම් රටට වැඩදායකයි.මීට අමතරව දිනපතා ම මාධ්‍ය මඟින් විවිධ ප්‍රදේශවල අඩුපාඩු පෙන්වා දෙනු ලබනවා. අදාළ බලධාරීන් ඊට ගනු ලබන ක්‍රියාමාර්ග ද තවමත් අපහැදිලියි. රජයේ ප්‍රතිපත්ති ප්‍රකාශනයේ සඳහන් කාරණා නිසි පරිදි ඉටු කිරීම සම්බන්ධයෙන් ‘මහින්ද චින්තනය’ ප්‍රතිපත්ති ප්‍රකාශනය කල් ඇති ව කල්පනා කර තිබෙනවා.ඒ සඳහා වෙනම ආයතනයක් පිහිටුවීමට සැලසුම් කර තිබුණා. එය හැඳින්වෙන්නේ ‘ප්‍රතිපත්ති පසුවිපරම් සභාව’ නමින්.එහි විමර්ශනයට අදාල කරුණු කාරණා සම්බන්ධයෙන් මහින්ද චින්තන ප්‍රතිපත්ති ප්‍රකාශනයේ සඳහන් වන්නේ මෙසේයි.* කඩවුණුපොරොන්දු දේශපාලනය අවසන් කිරීමට මම මතු දැක්මෙන් ක්‍රියාමාර්ග ගනිමි.* මාගේ ඍජු අධීක්ෂණය යටතේ ක්‍රියාත්මක වන ‘ප්‍රතිපත්ති පසු විපරම් සභාව’ නමින් පූර්ණ බලැති ප්‍රතිපත්ති ක්‍රියාත්මක කිරීමේ කොමිසමක් ස්ථාපනය කරමි. එකී කොමිසමේ සාමාජිකයන් ලෙස පත් කරන්නේ විවිධ ක්‍ෂේත්‍ර නියෝජනය කරන බුද්ධිමතුන් ය.* මෙම ප්‍රතිපත්ති ප්‍රකාශනයේ අඩංගු වැඩසටහන් මෙම කොමිසම මඟින් වසර 6කට අදාළ සැලසුම් හා වැඩසටහන් ලෙස සකස් කර එම සැලසුම් ක්‍රියාත්මක කිරීම විවිධ අමාත්‍යාංශවලට පවරා දෙනු ඇත.* එම වැඩසටහන ක්‍රියාත්මක කිරීමේ වාර්ෂික ඉලක්කයන් නියම කිරීම් ද වාර්ෂික ප්‍රගතිය සමාලෝචනය ද, පසුබෑම් අධ්‍යයනය කොට පිළියම් යෙදීම ද මෙම කොමිසමේ කාර්යභාරයට අයත්වනු ඇත.සෑම අමාත්‍යාංශයක් ම සිය ඉලක්ක ද, වාර්ෂික ප්‍රගතිය ද, ඉලක්ක සහ ප්‍රගතිය අතර යම් වෙනසක් අත්නම් ඊට හේතු ද දක්වන වාර්ෂික වාර්තාවක් එකී කොමිසමට සැපයිය යුතු වන අතර මැතිවරණ පොරොන්දු ක්‍රියාත්මක කිරීමේ වාර්ෂික ප්‍රගතිය දක්වන ප්‍රගති වාර්තාවක් කොමිසම මඟින් ප්‍රසිද්ධ කරනු ඇත.(මහින්ද චින්තන පිටු අංක 74 – 75) මෙම ප්‍රතිපත්ති පසුවිපරම් සභාව දැන්වත් ස්ථාපිත කරන්නේ නම් ජනාධිපතිවරයාට ඍජුවම ලැබෙන මහජන පැමිණිලි අඩු කර ගත හැකි මෙන් ම අදාළ ආයතනය මඟින් පසු විපරමක් කර ප්‍රශ්න අඩු කර ගැනීමට හැකි වෙනවා. මේ සම්බන්ධයෙන් බලධාරීන්ගේ අවධානය යොමු වීම වැදගත්..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>21</day>
    </date>
    <link>http://www.dinamina.lk/2010/10/21/_art.asp?fn=f1010212</link>
    <topic>මං අලිත් එක්ක රණ්ඩු වුණේ අද ඊයේ නෙමෙයි</topic>
    <author/>
    <content>මාතර මාකවිට ඉපිද කොළඹ රාජකීය විදුහලෙන් සහ මාතර ශාන්ත සර්වේෂස් විදුහලෙන් අධ්‍යාපනය ලැබූ නිමල් චන්ද්‍ර අමරසිංහ මහතා ලන්ඩන් ලූට්න් විශ්වවිද්‍යාලයෙන් උසස් අධ්‍යාපනය ලැබීය. විධායක ජනාධිපතිවරු තිදෙනෙක් යටතේ සේවය කර ඇති ඒ මහතා කෘතහස්ත පරිපාලන නිලධාරියෙකු වන අතර සමාජ ආරක්ෂණ මණ්ඩලයේ වර්තමාන සභාපතිවරයාය.ඔබගේ සම්පූර්ණ නමනිමල් චන්ද්‍ර අමරසිංහඋපන්දිනය1940. 07.07ගම් ප්‍රදේශයමාතර, මාකවිටමවගේ නමපර්ල් අමරසිංහරැකියාවගෘහණියක්පියාගේ නමහේමපාල අමරසිංහරැකියාව1963 විශ්‍රාම ලබන විට මාතර දිස්ත්‍රික්කයේ වැඩබලන දිසාපති හැටියට සේවය කළා.පවුලේ විස්තරමමත් එක්ක පවුලේ හයදෙනයි. අයියයි, මල්ලියි, නංගිලා තුන්දෙනෙකුයි මට ඉන්නවා.රාජකීය විද්‍යාලයේ ඔබේ පාසල් ජීවිතය කොහොමද ?ඒ දවස්වල අද වගේ රාජකීය විද්‍යාලයට යන්න තරගයක් නෑ. මම ඉස්කෝලෙට ඇතුල් වුණේ 1947 දී. සාමාන්‍ය පෙළ වෙනකම් රාජකීය විද්‍යාලයේ ඉගෙන ගත්තා. පසුව උසස් පෙළ කරන්න මාතර ශාන්ත සර්වේෂස් විද්‍යාලයට ගියා. උසස්පෙළට කළේ පිරිස් පාලන විෂය.ඊට පස්සේ...උසස් පෙළ කරනකොට මට කාමාට් එකෙන් රැකියාව ලැබුණා. ඉන් පස්සේ කාමාට් එකෙන් මට ලන්ඩන් ගිහිල්ලා උපාධියක් කරන්න අවශ්‍ය සියලු පහසුකම් සලසලා දුන්නා. මම ඉගෙන ගත්තේ ලන්ඩන්වල ලූට්න් විශ්වවිද්‍යාලයේ.කුඩා කාලයේ ඔබේ සිහිනය වුණේ......කවදාහරි ඉහළට එන්න ඕනේ කියන අධිෂ්ඨානයෙන් තමයි මම නිතරම කටයුතු කළේ. කාමාට් එකේ පරිවාස කාලයක් නැතිව දුන්න එකම ස්ථිර පත්වීම මටයි ලැබුණේ. මම ඒ පත්වීම ගන්න ගියේ තාත්තාත් එක්ක. එදා ඒ සතුටට තාත්තා ඇඬුවා. තාත්තා උප දිසාපති කෙනෙක් වෙලත් එච්චර පඩියක් ගත්තේ නැහැ.කුඩා කාලයේ තාත්තගෙන් දඬුවම් එහෙම ලැබුණේ නැද්දඅපෝ ඒවා නම් අනන්තයි. අපිට මාතර අක්කර හයක පොල් ඉඩමක් තියෙනවා. ඒකේ තෙලිජ්ජ මදින්න අවසර දීලයි තිබුණේ. රෑට මා වවුලෝ එනවා තෙලිජ්ජ බොන්න. අපි කැටපෝල අරගෙන උන්ට විදිනවා. උන් වැටෙනවා. නමුත් මැරෙන්නේ නැහැ. මේ වවුලන්ගේ තටුවේ නූලක් ගැටගහලා සරුංගල් වගේ අරිනවා. තාත්තා මේක දැකල අපට හොඳටම ගැහුවා.ලන්ඩන් විශ්වවිද්‍යාල පරිසරයයි අපේ විශ්වවිද්‍යාල පරිසරයයි අතර වෙනස ඔබ දකින්නේ කොහොමද ?ඒ ශිෂ්‍යයන් තමන් ආව කාරණය හොඳින් වටහාගෙන හිටියා. ඒ අය ඉල්ලීම් ඉල්ලන්නවත් ස්ට්‍රයික් කරන්නවත් ගියේ නැහැ. මම ඉගෙනගත්තු විශ්වවිද්‍යාලයේ ශිෂ්‍යන් 14,000ක් හිටියා. නවක වදය තිබුණේ නැහැ. මම ලන්ඩන්වල අවුරුදු දෙකහමාරක් හිටියා. කොහේ හිටියත් ලංකාව තරම් හොඳ නැහැ.ඔබ ශ්‍රී ලංකා සමාජ ආරක්ෂණ මණ්ඩලයේ සභාපති තනතුරට පත්වුණේ කවදාද ?2010 මැයි 26 වැනිදා. මේ ආයතනය කලින් තිබුණේ සමාජසේවා අමාත්‍යාංශය යටතේ. නමුත් මෙහි ක්‍රියාකාරිත්වය ගැන ජනාධිපතිතුමා සෑහීමකට පත්වුණේ නැති නිසා මුදල් අමාත්‍යාංශය යටතට ගත්තා.මොකක්ද මේ සමාජ ආරක්ෂණ මණ්ඩලය කියන්නේඉදිරි අවුරුදු හතර ඇතුළත ශ්‍රී ලංකාවේ හැම වැඩිහිටියකුටම විශ්‍රාම වැටුපක් ලබා දීම අපේ අරමුණයි. රජයේ විශ්‍රාම වැටුප් නොලබන සංස්ථා මණ්ඩල වගේම ස්වයං රැකියා කරන අයටත් මේ විශ්‍රාම වැටුප් ක්‍රමයට එකතු වෙන්න පුළුවන්. ජනාධිපතිතුමා ගේ පූර්ණ අධීක්ෂණය යටතේ තමයි මේ කටයුතු සිදුකෙරෙන්නේ.අද වෙනකොට අපේ අරමුදලේ රුපියල් බිලියන 1.3ක් තියෙනවා. ඒවා ස්ථිර තැන්පතුවල දාලා තියෙන්නේ. එයින් තමයි විශ්‍රාම වැටුප් ගෙවන්නේ. අපිට දැනට සාමාජිකයන් 3 75000ක් ඉන්නවා. 7625 දෙනකුට විශ්‍රාම වැටුප් ගෙවනවා. තිළිණ, ඉසුරු, සුරැකුම කියලා විශ්‍රාම වැටුප් ක්‍රම 3 ක් තියෙනවා. ඕනෑම කෙනකුට මේකට බැෙඳන්න පුළුවන්.අනෙක් විශ්‍රාම වැටුපට වඩා මෙහි ඇති විශේෂත්වය කුමක්ද ?මෙහි රක්ෂණයකුත් තියෙනවා. යම් රක්ෂණ ලාභියෙක් අර්ධ ආබාධිත වුණොත් රු. 25000ක රක්ෂණයක් ගෙවනවා. පූර්ණ ආබාධිත වුණොත් ඒ ආබාධිත වූ දිනේ ඉඳලා - මුළු ජීවිත කාලයටම විශ්‍රාම වැටුප් ගෙවනවා.මෙහි සාමාජිකත්වය ගන්න පුළුවන් කුමන වයස් කාණ්ඩයේ අයටද ?අවුරුදු 18 - 59 අතර අයට සාමාජිකත්වය ගන්න පුළුවන්.මේ මණ්ඩලය ක්‍රියාත්මක වන ආකාරය පැහැදිලි කළොත්.අපේ දිස්ත්‍රික්ක 22 ක කාර්යාල 22 ක් තියෙනවා. ඒවා පාලනය වෙන්නේ දිසාපති කාර්යාලයෙන්. සාමාජිකයන් බඳවා ගන්නේ ප්‍රාදේශීය ලේකම් මගින් සහ සමාජ සේවා නිලධාරීන් ග්‍රාමසේවා නිලධාරීන් විසින්. මීට අමතරව මේ මණ්ඩලයේ සම්බන්ධීකරණ නිලධාරීන් ප්‍රාදේශීයව ඇවිදලා සාමාජිකයන් බඳවා ගන්නවා. බඳවා ගැනීම් සිදුකරනා ග්‍රාමසේවා නිලධාරීන්ට 15% ක කොමිස් මුදලක් දෙනවා.ඇතැම් ග්‍රාමසේවා නිලධාරීන් රුපියල් හැට දාහක් වගේ කොමිස් මුදලක් උපයනවා. වසර අවසානයේ හොඳම දිස්ත්‍රික්කය, හොඳම ප්‍රාදේශීය ලේකම් කාර්යාලය, වැඩිම බඳවාගැනීම් සිදුකළ ග්‍රාම නිලධාරී, තෝරලා දිස්ත්‍රික් ලේකම් ට ප්‍රාදේශීය ලේකම්ට, ග්‍රාම නිලධාරීන්ට තෑගි දෙනවා. මෙවර උත්සවය ලබන දෙසැම්බරයේ දී ජනාධිපතිතුමාගේ ප්‍රධානත්වයෙන් පවත්වනවා.සමාජ ආරක්ෂණ මණ්ඩලය ඇති කළේ කුමන අරමුණකින්ද ?අද මවුපියන්ට සලකන්නේ නැති දරුවෝ කොපමණ ඉන්නවාද ? ඒත් වයසක අම්මට මාසෙකට රුපියල් 5000ක විශ්‍රාම වැටුපක් ලැබෙනවනම් දරුවෝ පොරකයි ඒ අම්මව බලාගන්න. ජනාධිපතිතුමාට අවශ්‍ය වුණා රටේම ඉන්න වයෝවෘධ අම්මලා තාත්තලා හිනාවෙලා ඉන්නවා දකින්න. ඒ වෙනුවෙන් තමයි මේක පටන් ගත්තේ.මැද පෙරදිග ඉන්න අපේ ශ්‍රමිකයන්ටත් මේකට බැඳෙන්න බැරිද ?මැදපෙරදිග ඉන්න අපේ ශ්‍රමිකයන් බඳවා ගැනීම සඳහා නියෝජ්‍ය සාමාන්‍යාධිකාරිවරු දෙදෙනෙක් ඒ රටවල සංචාරය කළා. මැද පෙරදිග ඉන්න 25,000 ක් පමණ පිරිස අපේ සාමාජිකයන් කරගන්න අපි බලාපොරොත්තු වෙනවා.මාධ්‍යවේදී විශ්‍රාම වැටුප ක්‍රියාත්මක වෙන්නේ කවදා දඅපි ඒක ළඟදීම ක්‍රියාත්මක කරනවා. විවිධ වෘත්තීය සමිති මාධ්‍යවේදීන්ට විශ්‍රාම වැටුප් දෙනවා යැයි කියමින් නොයෙකුත් වංචනික ක්‍රියා සිදුකළා. අපි දැන් අලුතෙන් පනතක් හදලා තියෙනවා ඒක ක්‍රියාත්මක කරනවා.මීට කලින් ඔබ සේවය කළේ මොන ආයතනවලද ?ජනාධිපතිතුමාගේ සම්බන්ධීකරණ ලේකම් හැටියට අරලියගහ මන්දිරේ වසර 04ක් සේවය කළා. පැලවත්ත සීනි සමාගමේ සභාපති ලෙස සේවය කළා. ජනපති ජේ. ආර්. ජයවර්ධන මහතාගේ නිසි බලධාරියා හැටියට අවුරුදු 08ක් සේවය කරමින් ඔහුගේ සියලු අමාත්‍යාංශය යටතේ වූ ආයතන පාලනය කළා.ජේ. ආර්. ජයවර්ධන ජනාධිපතිවරයා සමඟ කටයුතු කළ කාලයේ ඔබේ අත්දැකීම් විස්තර කළොත්.ඒ කාලයේ නීතියක් තිබුණා සෑම රාජ්‍ය ආයතනයකම ප්‍රධානීන් අඟහරුවාදා උදේ අටට ජනපති කාර්යාලයේ දී ජනාධිපතිතුමාව හමුවෙන්න ඕනෑ කියලා. හරියටම වෙලාවට රැස්වීම්ශාලාවේ ඉන්න ඕනෑ කියලා. එදාට හැම ආයතනයක් ගැනම ප්‍රගති සමාලෝචනයක් කරනවා.ඊට අමතරව හැම මාසයකම වාර්තාවක් දෙන්න ඕනෑ. පොඩ්ඩ බැරි වුණොත් බැණුම් ගොඩයි. අපේ අමාත්‍යාංශය ගැන එතුමා නොදන්න දෙයක් නැහැ. අපි කාමරයට ඇතුල් වෙන්නේ උත්තර ඇඟිලි තුඩුවල තියාගෙනයි.ජේ.ආර්.ජයවර්ධන ජනාධිපතිතුමා සමඟ කටයුතු කිරීම පහසුද ?ඉතාම පහසුයි. මොකද ඔහුට හැම විෂයක් ගැනම පාසල දැනුමක් තියෙනවා.ඔබ සීමාසහිත කාමාට් සමාගමේ සේවය කළා නේද ?ජයවර්ධන මහතා ළඟට යන්න කලින් කාමාට් ආයතනයේ වැඩ කළා. එහි සේවකයෝ 800 විතර හිටියා. නිතරම සේවක ප්‍රශ්න. ප්‍රබල වෘත්තීය සමිතියකුත් තිබුණා. වෘත්තීය සමිතියේ අරගලයන් නිසා වැඩවර්ජනයක් සිදුවුණා. එහිදී මම සේවකයන් 168ක් අස්කළා. ඒ අය නඩු කිව්වා. නමුත් නඩුවෙන් සේවකයන් පරාද වුණා.ඩී.බී.විජේතුංග ජනාධිපතිතුමා යටතෙත් ඔබ සේවය කළා නේද ?විජේතුංග මහත්තයත් එක්ක අවුරුදු තුනක් වැඩ කළා. එතුමා හරිම ජාත්‍යාලයෙන් වැඩ කරපු කෙනෙක්. එතුමා යටතේ මම පැලවත්ත සීනි සමාගමේ සභාපති ලෙස වැඩ භාරගත්තා. ඒ කාලයේ එම ආයතනය බ්‍රිතාන්‍ය සමාගමක් යටතේයි තිබුණේ.එතැන බ්‍රිතාන්‍ය ජාතිකයෝ 18 දෙනෙක් වැඩ කළා. ඔවුන් කර්මාන්තශාලාවට අවශ්‍ය ඇණ පවා ගෙන්වූයේ බ්‍රිතාන්‍යයෙන්. බ්‍රිතාන්‍ය සමාගමත් ලංකා ආණ්ඩුවත් අතර තිබුණු ගිවිසුමට අනුව පැලවත්ත සමාගමේ වාර්ෂිකව අලාභයක් වුණොත් ඒක ගෙවන්න ඕනෑත් ලංකා ආණ්ඩුවෙන්. ඔවුන් අලාභ පෙන්නලා කෝටි ගණන් මුදල් අරගෙන තිබුණා.පැල්වත්ත සමාගම විශාල ප්‍රදේශයක් පුරා පැතිරී තිබෙනවා නේද ?ඒක වෙනම රාජ්‍යයක්. අක්කර හතළිස් දහසක් පුරා පැතිරී තියෙනවා. හැම නිලධාරියකුටම නිවසක්, වාහනයක් දරුවන්ට ඉගෙන ගන්න ජාත්‍යන්තර පාසලක් පිහිනුම් තටාක ආදී සියලු පහසුකම් දීලා තිබුණා. නමුත් සුද්දො කෝටි ගණන් සල්ලි හම්බ කරලා තමන්ගේ රටට යැව්වා. දුප්පත් ගොවීන්ට සහනයක් වුණේ නැහැ.ඔබ එහි සභාපතිවෙලා සිදුකළ වෙනස්කම් මොනවාද?මගේ සභාපති පඩිය ලක්ෂ 5 යි. ඒකට හේතුව බ්‍රිතාන්‍ය සාමාන්‍යාධිකාරී පඩිය ලක්ෂ 4 1/2ක්. මම ගිහිල්ලා මාස 03ක් ඇතුළත එහි සිටි බ්‍රිතාන්‍ය ජාතිකයන් ආපසු යැව්වා. ගිවිසුම අවලංගු කළා. චීන සමාගමක් එක්ක ගිවිසුමක් ගැහුවා. පාලනය ඔවුන්ට භාර දුන්නා. ඉන්පසු චීන නිලධාරීන්ගේ පඩිය අනුව මගේ පඩිය රුපියල් ලක්ෂය දක්වා අඩු වුණා.සබන් වතුර ගහලා වර්ජකයන් බය කළ කතාවක් ආරංචියිපැලවත්ත සීනි සමාගමේ සභාපති වශයෙන් සේවය කරද්දී එක් උදෑසනක මගේ කොළඹ නිවසට උදේ පාන්දර 6.00 දුරකථනයෙන් කතා කොට එහි ආරක්ෂක කළමනාකරු (හිටපු උසස් ගුවන් හමුදා නිලධාරියෙක්) කීවා සේවකයන් 30 ක් 40ක් පමණ අපගේ ඉතා උස් වතුර ටැංකි මුදුනේ නැඟ සිටින බවත් තවත් 150ක් පමණ සේවකයන් බිම ඉඳගෙන සිටින බවත්. පැලවත්ත සීනි සමාගමට අයත්ව තිබුණා අංග සම්පූර්ණ ගිනි නිවන ඒකකයක්.අවශ්‍ය සියලු උපකරණ සහ පුහුණු නිලධාරීන් එහි සිටියා. මම ආරක්ෂක කළමණාකරුට උපදෙස් දුන්නා අප ළඟ ඇති අධි ධාරිතාවයෙන් යුත් බවුසරයට වතුර පුරවා එයට සබන් මිශ්‍ර ද්‍රව්‍යයක් කවලංකොට උඩ නැග සිටින අයට විදින ලෙසට.ඒ අනුව ඔහු ක්‍රියාත්මක වී වතුර විදින්නට පටන් ගන්නවාත් සමගම උඩ සිටි අය වඳිමින් ඉල්ලා සිටියේ ඔවුන් වහාම ඉන් බසින බව සහ වතුර විදින එක නවත්වන ලෙසයි. එසේම ඇසිපිය හෙලන සැනින් ඔවුන් පහළට බැස්සා.හේතු සොයා බැලීමේදී මට දැනගන්නට ලැබුණේ මොවුන් තාවකාලික සේවකයන් නිසා සේවය ස්ථිර කරන ලෙස ඉල්ලා මෙසේ කළ බවයි. මම එහි ගොස් එම සේවකයන් වහාම සේවයෙන් ඉවත්කළා. නමුත් කරුණු පහදා දී මාස දෙකකට පසු නැවත ඔවුන් සේවයේ පිහිටෙව්වා.වෘත්තීය සමිති බොහෝ ගණනක් ක්‍රියාත්මක වුවත් පැලවත්ත සීනි සමාගමේ මා සභාපති වී හරියටම අවුරුද්දක් යනකොට අපේ ශුද්ධ ලාභය මිලියන 226යි. එවැනි ලාභ ලබපු ආයතනයක් තමයි රනිල් වික්‍රමසිංහ පුද්ගලික අංශයට විකිණුවේ.මිලියන අටසිය ගණනකට ආපු ටෙන්ඩර් විසිකරලා මිලියන තුන්සිය ගණනකට විකිණුවා. ඒ විකුණන කොට කෝටි 200ක සීනි ගබඩාවල, කෝටි 120ක ස්ප්‍රිට් ගබඩාවල, හරියට නිකන් දුන්නා වගෙයි. මේක තමයි සෙවණගලටත් කළේ. මේක ජාතික අපරාධයක්. ඒක නිසා තමයි මම මහින්ද රාජපක්ෂ මහතා සමඟ එක්වුණේ.මහින්ද රාජපක්ෂ ජනපතිතුමා සමඟ කටයුතු කිරීම පහසුද ?අනෙක් රාජ්‍ය නායකයන් සමග සසඳා බලනකොට ජනපතිතුමා ගේ ලොකු වෙනසක් තියෙනවා. එතුමා හමුවෙන්න අරලියගහ මන්දිරයට ගිය මුල්ම දවස මට මතකයි. එතුමා මගේ ළඟට ඇවිල්ලා ඇහුවේ කෑම කෑවද කියලා. එහෙමනම් අපි කෑම ගනිමින් කතා කරමු කියලා එතුමා කිව්වා. ජනපතිතුමා මා ගැන පැහැදිලා ජනපති මන්දිරේම පත්වීමක් දුන්නා.එතුමාගේ ඔබ දකින විශේෂත්වය කුමක් ද ?එතුමාට උණුවෙන හදවතක් තියෙනවා. වැරැද්දක් කළොත් බනිනවා. හැබැයි විනාඩි 5ක් යනකොට හිත උණුවෙලා දුක් වෙනවා. මනුස්ස ගතිගුණ උපරිමයෙන්ම තියෙනවා. එතුමා හිනාවෙලා ඉන්නේ නැති වෙලාවක් තියෙනවද ? නිතරම පිරිසුදු හදවතින් ඉන්නේ. රටට ආදරය කරන නායකයෙක්.අපේ රටේ ඉන්නේ කළ ගුණ දන්න ජනතාවක් නම් එතුමා මුළු ජීවිත කාලයටම නිතරගයෙන් ජනපති තනතුරට පත්කළ යුතුයි.ඔබ ආයතන කිහිපයකම විධායක ශ්‍රේණියේ තනතුරු දරලා තියෙනවා. ඔබ වැඩියෙන් තෘප්තිමත් වෙන්නේ....මම ගොඩක් සතුටු වෙන්නේ මහින්ද රාජපක්ෂ මහතා ළඟින්ම ඇසුරු කිරීමට ලැබීම ගැනයි. ඒක මගේ ජීවිතයේ ලොකු භාග්‍යයක්. එතුමා මා කෙරෙහි තැබූ විශ්වාසය නිසා තමයි මාව මෙහි සභාපති කළේ’ මගේ අරමුණ ලබන ඡන්දයේදී ජනාධිපතිතුමාට ඡන්ද ලක්ෂ 5 ක් වත් අරන් දෙන්නයි.පිරිස්පාලන සේවයේ පරිණත නිලධාරියෙක් හැටියට සමාජයට දෙන පණිවිඩය කුමක්ද?තමන් කරන රැකියාව හරියට කරන්න. එවිට වැඩි වැටුප් උසස්වීම් ලැබෙනවා. වෘත්තීය සමිති කියන්නේ සම්පූර්ණ මිත්‍යාවක්.පිරිස් පරිපාලන යට යොමු නොවුණානම් කවුරුන් වෙයිද ?ව්‍යාපාරිකයෙක් වෙයි.ඔබේ බිරිය හමුවුණේ කොහොමද ?බිරිය මගේ ඇවැස්ස නෑනා. පොඩි කාලේ ඉඳලම අපි දන්නවා. අවුරුදු 07ක් ප්‍රේම කරලා විවාහ වුණා.බිරියගේ නම –නාලනි පෙරේරාදූ දරුවන් ගැනත් කියන්න.පුතාලා දෙදෙනෙක් සහ දුවක් ඉන්නවා. ලොකු පුතා දමින්ද අමරසිංහ. ඕස්ට්‍රේලියාවේ කොන්ට්‍රාස් ගුවන් සමාගමේ ගුවන් නියමුවකු හැටියට සේවය කරනවා.දහම් අමරසිංහ දෙවැනි පුතා ලන්ඩන්වල ලොයිඩ්ස් බැංකුවේ ශාඛා කළමනාකරුවකු ලෙස සේවය කරනවා. දුව රසිකා අමරසිංහ. ඕස්ට්‍රේලියාවේ මෙල්බර්න්වල විදුලි සංදේශ සේවා ආයතනයක විධායක නිලධාරියෙක් ලෙස කටයුතු කරනවා.ඔබේ ආගමික නැඹුරුව කොහොමද ?මම උදේට බුදුන් වැඳලා බුද්ධ පූජාව තියලා මවුපියන්ට පිං දෙනවා. ජනාධිපතිතුමා ආරක්ෂා කරදෙන්න කියලා ඉල්ලනවා. කිසිම වේලාවක බුදුන් වඳින්නේ නැතිව ගෙදරින් පිටව යන්නේ නැහැ.මගේ නිවසේ බුදු ගෙයක් තියෙනවා. ඒක හරි බලවත් කියලා මට තේරෙනවා. අද උනත් මම කතරගම යනකොට ඒ පැත්තේ දුප්පත් මිනිස්සුන්ට හාල්, පොල් බෙදනවා. ඒ අය අපට හොඳටම පිං දෙනවා.කලා කටයුතුවලට ඔබේ කැමැත්ත කොහොමද ?සිංහල වේදිකා නාට්‍යවලට කැමැතියි. ඒ වගේම සාහිත්‍ය සම්මාන ලැබූ ජයසේන ජයකොඩිගේ “පරසතුරෝ” නවකතාව චිත්‍රපටියකට නිෂ්පාදනය කළෙත් මමයි.කැමැතිම ගායකයාඅමරසිරි පීරිස්විශ්‍රාම දිවිය කොහොම ගෙවෙයිද ?විශ්‍රාම ගන්න බලාපොරොත්තුවක් නැහැ. ජීවත්වන තුරුම ජනාධිපතිතුමා යටතේ රටට දැයට සේවය කරන්නයි බලාපොරොත්තුව.නිවාඩුවක් ලැබුණාම මොනවද කරන්නේ ?නිවාඩුවක් ලැබුණු ගමන් මම කැලේ අලි බලන්න යනවා. උඩවලවේ නැත්නම් යාල යනවා. මේ ගමන යන්න මට යාළුවෝ කට්ටියකුත් ඉන්නවා. ඕන වෙලාවක අලි බලන්න නම් ලාහුගල යන්න ඕනෑ.ලාහුගල වැවේ අලි 306 ක් වතුරට බහිනවා මම වීඩියෝ කරලා තියෙනවා. දවසක් මම යාළුවෝ පස් දෙනෙක් එක්ක ලාහුගල අලි බලන්න ගියා. වනජීවී නිලධාරීන් එපා කියද්දී අපි කැලේ ඇතුළටම ගියා.අපි වැව ගාවටයි ගියේ. එක පාරටම අලියෙක් පන්නන් ආවා. මම ගස් නගින්න දන්නෙත් නැහැ. ඒ වෙලාවේ ඉබේටම ගහට නැඟුණා. අලි රංචුවක් ආවා. උන් පැයක් විතර ගහ යට හිටියා. අපි පස් දෙනාම ඉතිපිසෝ ගාථාව කිය කියා ගහ උඩට වෙලා ගැහි ගැහී හිටියා. පැයකට විතර පස්සේ අලි රංචුව කැලේට ගියා.ඔබේ ජීවිතයේ පරමාර්ථය කුමක්ද ?නැති බැරි අයට උදව් උපකාර කිරීම මගේ එකම අරමුණයි.ජීවිතයේ වැඩියෙන්ම සතුටු වුණේ කවදාද?මෙවර නුවර පෙරහර අවසානයේදී පෙරහරේ දක්ෂතම නැටුම් ශිල්පීන් හතර දෙනෙකුට අපේ සමාජ ආරක්ෂණ ක්‍රමයේ සාමාජිකත්ව ඔප්පු පිරිනැමුවා.ඒ අය මුදල් ගෙවන්න අවශ්‍ය නැහැ. වයස සම්පූර්ණ වුණාම විශ්‍රාම වැටුප් ගෙවනවා. එදා මම ගොඩක් සතුටු වුණා.සංවාද සටහන -අයන්ති විතාන ඡායාරූපය -සමන් ශ්‍රී වෙදගේ.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010221</link>
    <topic>සරසවි සිසුන් බිලිබාන කල්ලි මැඬීමට මවුපිය සහාය</topic>
    <author>සිතාරා සේනානි සහ නුවන් කොඩිකාර</author>
    <content>සරසවි සිසුන් බිලි බා ගැනීමට අන්තවාදී දේශපාලන කණ්ඩායම් දරන උත්සාහය වැළැක්වීමේ අරමුණින් මවුපිය සහාය ලබා ගැනීමේ වැඩපිළිවෙළක් ක්‍රියාත්මක කිරීමට රජය සූදානම් වේ.කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා කැබිනට් තීරණ දැනුම් දීමේ මාධ්‍ය ආවරණයේ දී මේ කරුණු අනාවරණය කෙළේ ය. රජයේ ප්‍රවෘත්ති දෙපාර්තමේන්තු ශ්‍රවණාගාරයේ දී මාධ්‍ය හමුව පැවැත්විණි.අන්තවාදී ශිෂ්‍ය කණ්ඩායම්වලට ඉඩ දී බලා සිටීමට රජයට හැකියාවක් නොමැති බවත්, ශිෂ්‍ය ප්‍රශ්න ඕනෑම රටක දක්නට ලැබෙන බවත් ඇමැතිවරයා කීය.ඒ ප්‍රශ්න බේරුම් කරගත හැකි ය. එහෙත් දේශන කිසිවකට සහභාගි නොවී අවුරුදු හත අටක කාලයක් විශ්වවිද්‍යාලවල ලැගුම්ගෙන විවිධ අර්බුද ඇති කරන කණ්ඩායම්වල ක්‍රියාකාරීත්වය කිසිසේත් ඇනුමත කළ නොහැකි බව ද රඹුක්වැල්ල මහතා කීය.මේ පිළිබඳ තොරතුරු බුද්ධි අංශ හෙළිකරගෙන ඇතැයි ද ඒ මහතා සඳහන් කෙළේ ය.උසස් අධ්‍යාපන අමාත්‍යාංශයට සරසවි සිසුන් පිරිසක් කඩා වැදීම සහ රුහුණු සරසවියේ උප කුලපතිවරයාට පහර දීම බංකොළොත් භාවයට පත් අන්තවාදී දේශපාලන පක්ෂයක් තමන්ගේ කඩා වැටීම වළක්වා ගැනීමට සරසවි සිසුන් යොදාගත් සිද්ධීන් දෙකක් බව ද ඇමැතිවරයා කීය.සරසවි සිසුන් උසස් අධ්‍යාපන අමාත්‍යාංශයට කඩා වැදුණු අවස්ථාවේ ජනමාධ්‍යවේදීන්ට පහර දීමක් සිදු වී ඇත්දැයි සොයා බලා වාර්තාවක් ලබා දෙන ලෙස ජනාධිපති පොලිස්පතිට දැනුම් දී ඇතැයි ද රඹුක්වැල්ල මහතා කීය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල හා ජාතික සංවර්ධන මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010222</link>
    <topic>විනයක් නැතිව රටකට අයාලේ යන්න දෙන්න බෑ</topic>
    <author>ධනුෂ්ක ගොඩකුඹුර</author>
    <content>ආකල්පමය වශයෙන් විශාල වෙනසකට ලක්ව ඇති ශ්‍රී ලාංකේය ජනතාව විනයගරුක ජනතාවක් බවට පරිවර්තනය වෙමින් සිටින්නේ යැයි ජනාධිපති මහින්ද රාජපක්ෂ මහතා පැවැසීය.රටකට, සමාජයකට විනයක් තිබිය යුතු බව කී ජනාධිපතිවරයා විනයක් නොමැතිව අයාලේ යාමට රටකට ඉඩ තැබිය නොහැකි බවත් අවධාරණය කෙළේය. “අද කොළඹ නගරයේ පාරට කුණු දාන්නේ නැහැ. පදික වේදිකාවල හිතුමතේ වෙළදාම් කරන්නෙත් නැහැ.අපේ රට විනයගරුක වීගෙන යන බවට මේවා හොඳ උදාහරණ”යැයි ජනාධිපතිවරයා පැවැසීය. ජනාධිපතිවරයා මේ අදහස් පළ කෙළේ “ආර්ථික සංවර්ධනයත් සමඟ උත්තරීතර සමාජයක් උදෙසා ශ්‍රී ලාංකේය ජනසමාජය තුළ යහපත් ආකල්ප වර්ධනය කිරීමේ වැඩපිළිවෙළේ” සමාරම්භක අවස්ථාවට අරලියගහ මන්දිරයේ දී ඊයේ (21) එක් වෙමිනි.අගමැති දි. මු. ජයරත්න මහතාගේ සංකල්පයක් අනුව අගමැති කාර්යාලය මේ වැඩපිළිවෙළ සංවිධානය කරන අතර 2011 – 2013 වර්ෂවලදී එය ක්‍රියාත්මක කෙරේ.මුළු ලෝකයම කිව්වේ අපිට ත්‍රස්තවාදය පරාජය කරන්න බැහැ කියලයි. අපි ජනතාවට යුද්ධය ජය ගන්න පුළුවන් කියන හැඟීම දීලා එකම සිංහ ධජයක් යටතට ගෙනත් ඒ ජයග්‍රහණය ලබා ගත්තා. අපිට බැහැ කියා දෙයක් නැහැ” ජනාධිපතිවරයා ප්‍රකාශ කෙළේය. “අපිට පුළුවන්” කියන හැඟීම හදවතේ ඉස්මතු කර ගතහොත් ජයගත නොහැකි අභියෝගයක් නොමැති බව කී ජනාධිපතිවරයා එසේ කළහොත් අපේ රට ආසියාවේ ආශ්චර්ය බවට පත් කිරීම අපහසු නොවේ යැයි ද කීවේය.අගමැති දි. මු. ජයරත්න, ජනාධිපති ලේකම් ලලිත් වීරතුංග, අගමැති ලේකම් එස්. අමරසේකර මහත්වරු ද මෙහිදී අදහස් දැක් වූ අතර මැති ඇමැතිවරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010223</link>
    <topic>ප්‍රහාරයට සම්බන්ධ සිසුන් දැනටමත් හඳුනාගෙන</topic>
    <author>බන්ධුල ගුණසේකර, තිහගොඩ විශේෂ කැළුම් බෝධිමාන සහ මාතර දිසා විශේෂ ජස්ටින් කොඩිකාර</author>
    <content>රුහුණු සරසවියේ සිසුන් දෙපිරිසක් අතර ඇතිවූ ගැටුම සමථයට පත් කිරීමට යාමේදී තමාට සහ ජ්‍යෙෂ්ඨ ශිෂ්‍ය උපදේශක ආචාර්ය සමන් චන්දන මහතාටත් පොලුවලින් දමා ගැසීමේ සිද්ධියට සම්බන්ධ සිසුන් දැනටමත් හඳුනාගෙන ඇති බව රුහුණු සරසවි උපකුලපති මහාචාර්ය සුසිරිත් මෙන්ඩිස් මහතා ‘දිනමිණ’ ට පැවසීය.අදාළ සිද්ධිය සම්බන්ධයෙන් තමා මාතර පොලිසියට පැමිණිලි කිරීමෙන් අනතුරුව මේ වන විටද විශේෂ පොලිස් කණ්ඩායම් කිහිපයක් යොදවා පරීක්ෂණ කටයුතු සිදු කෙරෙන බවද මහාචාර්යවරයා සඳහන් කරයි.මේ අතර උපකුලපතිවරයා වැඩිදුරටත් පෙන්වා දෙන්නේ මේ ගැටුම්වලට සම්බන්ධව සිටින්නේ ශිෂ්‍යයන් කිහිප දෙනකු පමණක් වන අතර තමා ඉදිරියට ගොස් මේ ආරවුල සමථයකට පත් කිරීමට උත්සාහ කළේ සිදුවීමට ගිය තවත් ශිෂ්‍ය ඝාතනයක් වැනි කනගාටුදායක සිද්ධියක් වළක්වා ලීමේ පවිත්‍ර චේතනාවෙන් බවයි.එමෙන්ම විශ්වවිද්‍යාලය දින කිහිපයකට හෝ වසා දැමීමට ඉඩ නොතබා සිසුන්ගේ අධ්‍යාපන කටයුතු අඩාල නොවන අයුරින් නියමිත විභාග සහ දේශන අඛණ්ඩව පවත්වාගෙන යා හැකි අයුරින් මතුවන ගැටලු සහගත තත්ත්වයකදී බුද්ධිමත්ව කටයුතු කිරීම තම අරමුණ බවද විශ්වවිද්‍යාල විනය කමිටුව පෙරේදා සිදුවූ කනගාටුදායක සිද්ධීන් සම්බන්ධයෙන් විධිමත් විනය පරීක්ෂණයක් සිදු කරගෙන යන බවද ඒ මහතා පැවසීය.සරසවියේ උපකුලපතිවරයා සහ ආචාර්යවරුන්ට පහරදීමේ සිද්ධියට විරෝධය පළ කෙරෙමින් ඊයේ (21) සරසවි ආචාර්ය පිරිස සංකේත වර්ජනයක් සිදු කිරීමටද තීරණය කොට තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010224</link>
    <topic>අන්තවාදී දේශපාලන පක්ෂ සිසුන් දඩමීමා කර ගන්නවා</topic>
    <author/>
    <content>විශ්වවිද්‍යාල සිසුන් කඩාකප්පල්කාරී හා නින්දනීය ක්‍රියාමාර්ගවලට යොමු කරවා තම පටු දේශපාලන අරමුණු ඉටු කර ගැනීමට අන්තවාදී දේශපාලන පක්ෂ උත්සාහ ගනිමින් සිටින බව ශ්‍රී ලංකාවේ විශ්වවිද්‍යාල උපකුලපතිවරුන්ගේ සහ අධ්‍යක්ෂවරුන්ගේ කමිටුව පවසයි.රුහුණු විශ්වවිද්‍යාලයේ උපකුලපති සුසිරිත් මෙන්ඩිස් මහතා ඇතුළු ආචාර්ය මණ්ඩලයේ දෙදෙනකුට පහරදීම හෙළා දකිමින් නිවේදනයක් නිකුත් කර ඇති එම කමිටුව පෙන්වා දෙන්නේ නැවත වරක් මෙවැනි සිදුවීම්වලට මොනම හේතුවක් මත හෝ ඉඩ නොතැබීම සමස්ත මානව සමාජයේ පරමාභිලාෂය විය යුතු බවයි.එම කමිටුවේ සභාපති මහාචාර්ය සරත් අමුණුගම මහතාගේ අස්්සනින් යුතු එම නිවේදනයේ වැඩිදුරටත් දක්වා ඇත්තේ ලෝකයේ සෑම රටකම අධ්‍යාපන ක්ෂේත්‍රයේ ඉතිහාසය තුළ ආචාර්යවරයා හා ශිෂ්‍යා අතර අතිශය සංවේදී හා අන්‍යෝන්‍ය අවබෝධය පදනම් කරගත් සබඳතාවක් පැවැති බවයි.ආසියාතික රටවල මෑතක් වනතුරුම ගුරු ගෞරවය වඩාත් අර්ථාන්විතව පැවැති බව ද එහි දක්වා ඇත.එහෙත් මෑත කාලීනව අන්තවාදී දේශපාලන පක්ෂ විශ්වවිද්‍යාල විද්‍යාර්ථියා කඩාකප්පල්කාරී ක්‍රියාවන්ට යොමුකර ඇතැයි ද සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010225</link>
    <topic>අතුරුදන්වූ ධීවර යාත්‍රාව මාලදිවයින් මුහුදෙන් හමුවේ</topic>
    <author>චන්ද්‍රිකා පෙරේරා</author>
    <content>බේරුවලින් මුහුදු ගොස් ඉකුත් මාර්තු සිට අතුරුදන්ව තිබූ “දිනූස - 02” බහුදින ධීවර යාත්‍රාව මාලදිවයින් වෙරළ ආරක්ෂකයන්ට හමුවී තිබේ.එහි සිටි බව කියන ධීවර කාර්මිකයන් පස්දෙනා ගෙන් සිව්දෙනකු ජීවිතක්ෂයට පත්ව ඇති බවට හෙළිව ඇතැයි ධීවර හා ජලජ සම්පත් දෙපාර්තමේන්තුව පවසයි.මාලේ අගනගරයට නාවික සැතපුම් 350 කට පමණ දුර මුහුදේ පාවෙමින් තිබූ බහුදින යාත්‍රාව එක් කාර්මිකයකු සමග සොයාගත් බව මාලදිවයින් තානාපති කාර්යාලය පෙරේදා (20) මෙරටට දැනුම් දී තිබේ.යාන්ත්‍රික දෝෂයකට ලක්වීම නිසා යාත්‍රාව මෙසේ පාවීගොස් ඇති අතර ආහාර අහේනියෙන් ධීවර කාර්මිකයන් සිව්දෙනෙක් මියගිය බවට අසනීප තත්ත්වයෙන් යාත්‍රාවේ ඉතිරිව සිටි කේ. ඩී. මහේෂ් පත්මකුමාර පවසා ඇත. ධීවර දෙපාර්තමේන්තුව මගින් යාත්‍රාවේ හිමිකරු මාලදිවයිනට යවා යාත්‍රාව හා ධීවර කාර්මිකයා ගෙන්වා ගැනීමට කටයුතු කැර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010226</link>
    <topic>පොළොන්නරුවේ රැඳවියන්ට ගොවිතැන අහිමි වෙලා</topic>
    <author>පොළොන්නරුව විශේෂ ගාමිණී ඔබේසේකර</author>
    <content>අපි වවමු - රට නඟමු’ රජයේ ආහාර නිෂ්පාදන වැඩපිළිවෙළ යටතේ පොළොන්නරුව බන්ධනාගාරයේ රැඳවියන් විසින් 2007 වසරේ සිට වගා කරන ලද ගොවිපළ මෙවර යල කන්නයේ සිට වගාව සඳහා ලබා නොදීමට පොළොන්නරුව රජයේ බීජ ගොවිපලේ පාලන අධිකාරිය තීරණය කර තිබේ.බන්ධනාගාර රැදවියන් විසින් පොළොන්නරුව රජයේ බීජ ගොවිපළේ පුරන්ව තිබු කුඹුරු අක්කර 44ක් වසර හතරක කාලයක් පුරා වගා කොට රුපියල් 80 ලක්ෂයක ලාබයක් උපයා තිබූ අතර පසුගිය කාලයේ වැලිකඩ බන්ධනාගාරයේ රැඳවියන්ට ආහාර සඳහා සහල් කිලෝ 80,000 ක්ද පරිත්‍යාග කෙරිණි.මෙවර යල කන්නයේ වී වගා කිරීම සඳහා පොලොන්නරුව බන්ධනාගාරයේ රැදවියන් මේ ගොවිපළේ කුඹුරු අක්කර 25 නියර ශුද්ධ කර තිබියදී ඊයේ (20) බීජ ගොවිපලේ පාලන අධිකාරිය ට්‍රැක්ටරයක් යොදා එම කුඹුරු සී සෑම සිදු කර ඔවුන් විසින් වගා කටයුතු ආරම්භ කොට තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010227</link>
    <topic>විදුහල්පති නිවසින් ගුරු වැටුප් හොරකම් කරලා</topic>
    <author>පුත්තලම සමූහ ඩබ්ලිව්. සී.බී.ප්‍රනාන්දු</author>
    <content>විදුහල්පතිවරයකුගේ නිවෙසේ තිබූ ගුරු වැටුප් රුපියල් 2, 12,000 ක මුදලක් සොරකම් කරගෙන ගොස් ඇතැයි කියන සිද්ධියක් පිළිබඳව පුත්තලම පොලිසිය පරීක්ෂණ අරඹා ඇත.මේ සොරකම සිදුකර ඇත්තේ ඉකුත්19) වන රාත්‍රියේ දී පුත්තලම සහිරා මධ්‍ය මහා විද්‍යාලයේ විදුහල්පතිමදාර් සහීර් මොහොමඩ් හිල්මි නමැති අයගේ නිවෙසේ තිබියදීය. ගුරුවරුන් 56 දෙනකු සේවය කරන තම විද්‍යාලයේ ගුරුවරුන්ට වැටුප් ගෙවීම ඉකුත් 19 වැනි සිදු කළ බවත්, එදින නොපැමිණි ගුරුවරුන් 10 දෙනකුගේ වැටුප් රුපියල් 2,12,000 ක මුදල , තම බෑගයේ දමාගෙන දහවල් පාසැල ඇරී නිවෙසට ගොස් එම මුදල් බෑගය නිවෙසේ තැබූ බවත් පවසන විදුහල්පතිවරයා නිවෙසේ තිබූ එම මුදල් බෑගය කවුරුන් හෝ සොරකම් කරගෙන ගොස් ඇති බවත් පුත්තලම පොලිසියට පැමිණිලි කරමින් පවසා ඇත.පුත්තලම පොලිසිය මේ සොරකම පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010228</link>
    <topic>ඩෙංගුවලින් ජීවිත බේරන්න නව ප්‍රතිකාර ක්‍රමයක්</topic>
    <author/>
    <content>ඩෙංගු රෝගීන්ගේ ජීවිත සියයට සියයක් ම මරණයෙන් බේරා ගැනීමට සමත් ඖෂධ ප්‍රතිකාර ක්‍රම භාවිතාවක් ඉදිරිපත් කිරීමට ශ්‍රී ලාංකික විශේෂඥ වෛද්‍යවරු හා මහාචාර්යවරු පිරිසක් සමත්ව සිටිති.මේ පර්යේෂණයේ ප්‍රගතිය හා විවිධ පුද්ගලයන්ට ඒ පිළිබඳ මතු විය හැකි ගැටලු පිළිබඳ කෙරෙන විශේෂ සාකච්ඡාවක් පේරාදෙණිය ශික්ෂණ රෝහලේ නව ශ්‍රවණාගාරයේ දී මේ මස 26 වැනිදා පෙරවරු 11.00 ට පැවැත්වේ.වෛද්‍ය කෝලිත සෙල්ලහේවා, මහාචාර්ය එස්. ඒ. එම්. කුලරත්න, මහාචාර්ය රන්ජන් ප්‍රේමරත්න, වෛද්‍ය වසන්ත දිසානායක හා වෛද්‍ය කපිල ද අල්විස් මහත්වරු මේ සාකච්ඡාවට විශේෂඥ මණ්ඩලය ලෙස සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n1010229</link>
    <topic>1ශ්‍රේණියේ නාම ලේඛනය දෙසැම්බර් 1දා ප්‍රසිද්ධියට</topic>
    <author>දයා පෙරේරා</author>
    <content>ලබන වසරේ රජයේ පාසල් සඳහා පළමුවැනි ශ්‍රේණියට තෝරා ගන්නා දරුවන්ගේ නාම ලේඛන දෙසැම්බර් 1 වැනිදා ප්‍රසිද්ධ කරන බව අධ්‍යාපන අමාත්‍යාංශය පවසයි.මේ වන විට තෝරාගෙන ඇති ළමුන්ගේ මූලික ලේඛන ප්‍රසිද්ධ කර ඇති බවත් එහිදී පාසල් නොලැබූ දරුවන් වෙනුවෙන් ඉදිරිපත් කරන අභියාචනා මේ මස 24 වැනිදා සිට නොවැම්බර් 24 වැනිදා දක්වා පරීක්ෂා කරන බව අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතා කියයි.අභියාචනා මණ්ඩල සඳහා සෑම පාසලකම ආසන්නයේ පිහිටි වෙනත් පාසලක විදුහල්පතිවරයෙක් පත්කරන අතර නිරීක්ෂණ මට්ටමින් කලාප අධ්‍යාපන නිලධාරියෙක්ද පත් කැරෙන්නේ යැයිද හෙතෙම පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n10102210</link>
    <topic>තමිල්නාඩුව තුළ යළිත් කොටි හිස ඔසවන්න හදනවා</topic>
    <author>මහින්ද අලුත්ගෙදර</author>
    <content>එල්. ටී. ටී. ඊ. සංවිධානය ඉන්දියාවේ තහනම් නොකළා නම් තම රටේ ස්වාධීනත්වයට හා ස්වෛරීභාවයට දැඩි අනතුරක් සිදුවන බව ඉන්දීය රජය සඳහන් කරයි.එල්. ටී. ටී. ඊ. ය තමිල්නාඩුව තුළ සංවිධාන ගතවීමට තවමත් උත්සාහ දරන බවත් ඒ හරහා යළිත් ඔවුන්ගේ ක්‍රියාකාරකම් සඳහා ප්‍රයෝජනයට ගත හැකි බවත් ඉන්දීය ස්වදේශ කටයුතු අමාත්‍යාංශයේ අභ්‍යන්තර ආරක්ෂාව පිළිබඳ ලේකම් පී. කේ. මිෂ්රා මහතා ප්‍රකාශ කර ඇත.ඒ මහතා මේ බව ප්‍රකාශ කර ඇත්තේ තමිල්නාඩුවේ නීති විරෝධී ක්‍රියා වැළැක්වීමේ විනිශ්චය සභාව හමුවේ කරුණු දක්වමින් බව තානාපති ආරංචි මාර්ග සඳහන් කරයි. පෙරේදා (20) පැවැති මේ විනිශ්චය සභාව පුද්ගලයන් 14 දෙනෙකුගෙන් සමන්විත බව ද වාර්තා වෙයි. එල්. ටී. ටී. ඊ. සංවිධානය ඉන්දියාවේ මාඕවාදීන්ට සහයෝගය ලබා දී තිබෙන බවත් එම සහයෝගය දිගින් දිගට ම ලබාදීම රටේ ආරක්ෂාවට මහත් තර්ජනයක් වූ බවත් හෙතෙම ප්‍රකාශ කර ඇත.එල්. ටී. ටී. ඊ. සංවිධානය ඉන්දියාවේ තහනම් සංවිධානයක් වන අතර ඉකුත් මැයි මාසයේ දී එම තහනම යළිත් වරක් දීර්ඝ කිරීමට ඉන්දීය රජය පියවර ගත් බව පී. කේ. මිෂ්රා මහතා තමිල්නාඩුවේ නීති විරෝධී ක්‍රියා වැළැක්වීමේ විනිශ්චය සභාව හමුවේ ප්‍රකාශ කර තිබෙන බව ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n10102211</link>
    <topic>කරදර ඉවසන්න බැරිම තැන ස්වාමිදුව මරා දැම්මා</topic>
    <author>මහින්ද අලුත්ගෙදර</author>
    <content>සිය හාම්පුතාගේ ගෙල මිරිකා මරා දැමීමේ සිද්ධියට සම්බන්ධ ජෝර්දාන් ගෘහ සේවිකාවක ලෙස සේවය කරන ශ්‍රී ලාංකික කාන්තාව අදාළ සිදුවීම පිළිබඳව වරද පිළිගෙන ඇතැයි ශ්‍රී ලංකා විදේශ සේවා නියුක්ති කාර්යාංශය සඳහන් කරයි.ජෝර්දානයේ ප්‍රෙට්‍රො ප්‍රදේශයේ නිවෙසක 52 හැවිරිදි හිමිකාරිය මෙලෙස මරා දමා ඇති අතර ඊට සම්බන්ධ ඉංගිරිය ප්‍රදේශයේ පදිංචි කාන්තාව එරට පොලිසිය මගින් අත්අඩංගුවට ගෙන පරීක්‍ෂණ සිදු කරන බව විදේශ සේවා නියුක්ති කාර්යාංශයේ අතිරේක සාමාන්‍යාධිකාරී එල්. කේ. රුහුණුගේ මහතා ‘දිනමිණ’ට පැවසීය.මාස 4 ක කාලයක් වැටුප් නොගෙවීම, විවිධ හිරිහැරවලට ලක් කිරීම ඇතුළු විවිධ මතභේද ඇතිවීම සහ මේ ශ්‍රී ලාංකික ගෘහ සේවිකාවට පහර දීමට උත්සාහ කිරීම ආදිය හේතුවෙන් ඇය විසින් අදාළ ගෙහිමි කාන්තාව මරා දමනු ලබා තිබෙන අතර ඇය මේ තොරතුරු ජෝර්දාන පොලිසිය වෙත හෙළි කර තිබෙන බවද ඒ මහතා සඳහන් කළේය.මේ චෝදනාවට ලක්වී සිටින 19 හැවිරිදි ශ්‍රී ලාංකික ගෲහ සේවිකාව සමඟ ජෝර්දානයේ අම්මාන් නුවර පිහිටි ශ්‍රී ලංකා තානාපති කාර්යාල නිලධාරීන් සාකච්ඡා කර ඇති අතර, අදාළ සිදුවීම සම්බන්ධධයෙන් ඇයට අවශශ්‍ය වන නීතිමය උපදෙස් ලබා දීමට සූදානම් බව ද විදේශ සේවා නියුක්ති කාර්යාංශයේ අතිරේක සාමාන්‍යාධිකාරීවරයා කීවේය.මේ චෝදනාවට ලක්වූ ශ්‍රී ලාංකික කාන්තාව ගෘහ සේවය සඳහා ජෝර්දානයට ගොස් මාස 4 ක පමණ කාලයක් ගත වන බවට අනාවරණය කර ගෙන ඇති අතර, සිද්ධිය සම්බන්ධයෙන් වැඩිදුර පරීක්‍ෂණ ක්‍රියාත්මක බව ද ඒ මහතා වැඩිදුරටත් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n10102212</link>
    <topic>යුද අධිකරණය මරණීය දණ්ඩනය පවා නියම කළ හැකි බලයලත් අධිකරණයක්</topic>
    <author>ශිරෝමී අබයසිංහ</author>
    <content>මහාධිකරණය හැරුණු විට මරණීය දණ්ඩනය නියම කළ හැකි අධිකරණය වන යුද අධිකරණය බලය ලත් අධිකරණයක් නොවන්නේ කෙසේ ද යැයි නියෝජ්‍ය සොලිසිටර් ජනරාල් ෆර්සානා ජමිල් මහත්මිය අභියාචනාධිකරණයේ දී ඊයේ (21) ප්‍රශ්න කළා ය. යුද අධිකරණය බලයලත් අධිකරණයක් බව තේරුම් ගැනීමට අමුතු බුද්ධියක් අවශ්‍ය නැතැයි ද ඇය පැවැසුවා ය.පාර්ලිමේන්තු මන්ත්‍රීධුරය දැරීම සඳහා නුදුසුස්සෙක් වීමට නම් අධිකරණයකින් මාස 6ට නො අඩු සිර දඬුවමක් ලැබිය යුතු යැයි ආණ්ඩු ක්‍රම ව්‍යවස්ථාවේ 89 - ච් ව්‍යවස්ථාවේ සඳහන් අධිකරණ සංකල්පයට, යුද අධිකරණය ඇතුළත් නොවන බවට සරත් ෆොන්සේකා මහතාගේ නීතිඥ, ජනාධිපති නීතිඥ රොමේෂ් ද සිල්වා මහතා පෙර දිනයේ දී අධිකරණයේ දී මතුª කළ තර්කයට පිළිතුරු සපයමින් ජමිල් මහත්මිය එසේ කීවාය.සිය පාර්ලිමේන්තු මන්ත්‍රී ධුරය අහිමි කිරීමට එරෙහිව සරත් ෆොන්සේකා මහතා ඉදිරිපත් කර ඇති පෙත්සම් විභාගය තෙවැනි දිනයටත් අභියාචනාධිකරණයේ දී ඊයේ පැවැත්විණි.පෙත්සම විභාගය දැක බලා ගැනීම සඳහා අධිකරණ නියෝගයක් මත බන්ධනාගාරය විසින් ෆොන්සේතා මහතා අධිකරණයට රැගෙන විත් තිබිණි.යුද අධිකරණය බලය ලත් අධිකරණයක් නොවන බවට පෙත්සම්කරු පවසන්නේ සිය මන්ත්‍රී ධුරය රැක ගැනීමට බවත් ඡන්ද බලය හෝ වෙනයම් කරුණක් නිසා අධිකරණයක බලය පටු කිරීමට නොහැකි බවත් ජමිල් මහත්මිය අධිකරණය අමතමින් වැඩිදුරටත් කීවාය.සම්පූර්ණ වාර්තාව 9 පිටුවේ පළවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n10102213</link>
    <topic>ජාතික පොලිස් විද්‍යා පීඨයක් පිහිටුවීමට පියවර</topic>
    <author>සිතාරා සේනානි සහ නුවන් කොඩිකාර</author>
    <content>නීතිය හා සාමය කාර්යක්ෂමව හා ඵලදායි අයුරින් අඛණ්ඩව පවත්වා ගෙන යාම තහවුරු කිරීම සඳහා ශ්‍රී ලංකා පොලිසියේ හැකියාව තව දුරටත් වර්ධනය කිරීමේ අරමුණින් පාර්ලිමේන්තු පනතක් මඟින් ජාතික පොලිස් විද්‍යා පීඨයක් පිහිටුවීමට රජය තීරණය කැර තිබේ.රාජ්‍ය ආරක්ෂක ඇමැතිවරයා ලෙස ජනාධිපති මහින්ද රාජපක්ෂ මහතා මේ සම්බන්ධයෙන් ඇමැති මණ්ඩලය වෙත ඉදිරිපත් කැර තිබූ යෝජනාවට අනුමැතිය ලැබී ඇති බව කැබිනට් ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවැසීය.අමාත්‍ය මණ්ඩල තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (21) පැවැති මාධ්‍ය හමුවේ දී ඇමැතිවරයා මේ බව සඳහන් කෙළේ ය. පොලිසියට අවශ්‍ය නීතිය, අපරාධවේදය විමර්ශන කටයුතු, මහජන සම්බන්ධතා, අධිකරණ වෛද්‍ය විද්‍යාව, තොරතුරු තාක්ෂණය හා කළමනාකරණය ආදී ක්ෂේත්‍ර පිළිබඳ විශේෂඥයන්ගෙන් ජාතික පොලිස් විද්‍යා පීඨය සමන්විත වේ.මේ සඳහා අවශ්‍ය නීති කෙටුම්පත් කරන ලෙස නීති කෙටුම්පත් දෙපාර්තමේන්තුව වෙත දැන්වීමට ද තීරණය වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n10102214</link>
    <topic>පළාත් පාලන අපේක්ෂක ඇප මුදල ඉහළට</topic>
    <author>දයා පෙරේරා දුමින්ද ගුරුගේ සහස්වර්ණා විජේකෝන්</author>
    <content>පළාත් පාලන ආයතන ඡන්දයක දී පිළිගත් දේශපාලන පක්ෂ අපේක්ෂකයකු රුපියල් පන්දහසක් ද ස්වාධීන කණ්ඩායමක අපේක්ෂකයකු රුපියල් විසිදහසක් ද බැගින් ඇප මුදල් තැන්පත් කළයුතු බව පාර්ලිමේන්තුව ඊයේ (20) ඉදිරිපත් කළ පළාත් පාලන ආයතන ඡන්ද විමසීම් සංශෝධන පනතෙහි සඳහන් වේ.පිළිගත් දේශපාලන පක්ෂ අපේක්ෂකයන්ගෙන් පළාත් පාලන ඡන්දයකදී දැනට තිබෙන ක්‍රමය අනුව ඇප මුදල් තැන්පත් කිරීමක් සිදු නොවේ. ස්වාධීන අපේක්ෂකයකු වෙනුවෙන් දැනට තැන්පත් කළ යුතු ඇප මුදල රුපියල් දෙසිය පනහකි. නව සංශෝධන පනත සම්මත වු පසු මේ ඇප මුදල රුපියල් විසිදහස වනු ඇත.පිළිගත් දේශපාලන පක්ෂයක හෝ ස්වාධීන කණ්ඩායමක හෝ අපේක්ෂකයකු තෝරා පත්කර නොගත් අවස්ථාවක එම තැනැත්තා ලබා ගන්නා ලද ඡන්ද සංඛ්‍යාව තරග කළ ඡන්ද කොට්ඨාසයේ මුළු ඡන්ද සංඛ්‍යාවෙන් විස්සෙන් එකක් නොඉක්මවන අවස්ථාවක ඇප මුදල රාජසන්තක කැරේ.පළාත් පාලන ඡන්ද විමසීම සමානුපාතික නියෝජනය සහ කොට්ඨාස ක්‍රමය යටතේ සිදු කැරෙන බවත් ඒ සඳහා ඡන්ද කොට්ඨාස සීමා නිර්ණය සඳහා ජාතික සීමා නිර්ණය කමිටුවක් පත් කරන බවත් පනතෙහි සඳහන් ය.සභා නායක, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පළාත් පාලන ආයතන ඡන්ද විමසීමේ (සංශෝධන) පනත් කෙටුම්පත සහ පළාත් පාලන ආයතන විශේෂ (විධිවිධාන) පනත් කෙටුම්පත පාර්ලිමේන්තුවට ඊයේ ඉදිරිපත් කෙළේ ය. පළාත් පාලන ආයතන ඡන්ද ගණන් කිරීම එක් එක් ඡන්ද පොළෙහි සිදු කරන බවත් පනතෙහි සඳහන් වේ.කොට්ඨාස ක්‍රමය යටතේ නියෝජිතයන් සියයට 70ක් ද සමානුපාතික නියෝජන ක්‍රමය යටතේ නියෝජිතයෝ සියයට 30ක් ද පත්කර ගැනීමට නව සංශෝධනයෙන් හඳුන්වා දී තිබේ.යම් පළාත් පාලන ආයතනයක අයවැය ලේඛනය පරාජයට පත් වූ විට නැවත ඉදිරිපත් කරනු ලැබ දින දහහතරක් ඇතුළත සම්මත නොවුවහොත් එම දින ගණන අවසානයේ ආයතනයේ ප්‍රධානියා ඉල්ලා අස්විය යුතු බවට පළාත් පාලන ආයතන විශේෂ විධිවිධාන පනතෙහි දැක් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=n10102215</link>
    <topic>ලක්ෂ 18ක බාබුල් ආදුරුප්පු වීදියෙන් අත්අඩංගුවට</topic>
    <author>භක්ති ධර්මප්‍රිය මෙන්ඩිස්</author>
    <content>රුපියල් ලක්ෂ දහඅටක් වටිනා මත්ද්‍රව්‍ය සහිත බාබුල් තොගයක් සමඟ සැකකරුවෙකු ආදුරුප්පු වීදිය පොලිසිය විසින් අත්අඩංගුවට ගෙන තිබේ.සැකකරු මුස්ලිම් ජාතිකයෙකු වන අතර ආදුරුප්පුවීදිය මධ්‍යම පාරේ පදිංචි කරුවෙකු බව පොලිසිය කියයි. වැල්ලම්පිටිය සහ ආදුරුප්පුවීදිය ප්‍රදේශයේ නිවාස දෙකක මේ බාබුල් තොගය සඟවා තිබූ බවත්, සැකකරුගේ පියා ද මේ බාබුල් ජාවාරමට සම්බන්ධ බව ආදුරුප්පුවීදිය පොලිස් ස්ථානාධිපති පොලිස් පරීක්ෂක ගීතික බෝධිපක්ෂ මහතා පැවසීය.මෙහි ප්‍රධාන සැකකරු මේ වන විට විදේශ ගතවී ඇති බවත් ඔහුද අත්අඩංගුවට ගැනීමට කටයුතු කරන බවත් පොලිස් පරීක්ෂක වරයා පැවසීය. මෙවැනි මත්ද්‍රව්‍ය පිළිබඳව තොරතුරු දන්නේ නම් පොලිසිය වෙත දන්වන ලෙස ආදුරුප්පුවීදිය පොලිසිය ජනතාවගෙන් ඉල්ලීමක් කරයි.කොළඹ මධ්‍යම ප්‍රදේශභාර නියෝජ්‍ය පොලිස්පති එච්.එන්.බී. හේරත් මහතාගේ උපදෙස් පරිදි ජ්‍යෙෂ්ඨ පොලිස් අධිකාරී මැකාති පෙරේරා මහතාගේ මෙහෙයවීමෙන් ආදුරුප්පුවීදිය පොලිස්ථානාධිපති පොලිස් පරීක්ෂක ගීතික බෝධිපක්ෂ, උපපොලිස් පරීක්ෂකවරුන් වන ආනන්ද, ඒකනායක, යන මහත්වරු සහ පොලිස් සැරයන් ප්‍රේමතිලක, ජයසිංහ, පොලිස් කොස්තාපල් බන්දුල, එරන්ද, ධනසේන, බණ්ඩාර ජනක, කීර්ති, චන්දන යන පොලිස් නිලධාරීන් වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010221</link>
    <topic>රිය අනතුරුවලින් 1582ක් මේ වසරේදී මිය ගිහින්</topic>
    <author>උපාලි තිලකරත්න අනුරාධපුර අධිකරණ වාර්තාකරු</author>
    <content>පසුගිය පස් වසරේ මෙරට සිදුවූ රිය අනතුරු සංඛ්‍යාව වෙනත් වසරවලට වඩා 2 % කින් පමණ ඉහළ ගොස් ඇතැයි ජ්‍යෙෂ්ඨ නියෝජ්‍ය පොලිස්පති ජයන්ත ගමගේ මහතා සඳහන් කරයි.රත්නපුර දිස්ත්‍රික්කයෙන් රිය අනතුරු වැඩිම සංඛ්‍යාවක් වාර්තා වී ඇති බවද හෙතෙම අවධාරණය කෙළේය.මෙරට සිදුවන රිය අනතුරු වලින් පුද්ගලයින් හය දෙනෙක් පමණ දිනපතා මරුමුවට පත්වන බවද ඔහු සඳහන් කරයි.උතුරුමැද පළාතේ ක්‍රියාත්මක පොලිස් අධිවේගී යතුරුපැදි ඒකකයට වසරක් පිරීම නිමිත්තෙන් පෙරේදා (20) පැවැති උත්සවයකදී ජ්‍යෙෂ්ඨ නියෝජ්‍ය පොලිස්පතිවරයා මේ බව සඳහන් කළේය.2009 වසරේදී මෙරට සිදුවූ රිය අනතුරු සංඛ්‍යාව දෙදහස් දෙසිය විසි පහකි. ඉන් දෙදහස් තුන්සිය අසූහතර දෙනෙක් මරුමුවට පත්වූහ. බරපතළ තුවාල ලැබූ පිරිස 5398 කි. සාමාන්‍ය රිය අනතුරුද එකොළොස් දාස් එකසිය අනූහතකි.එම වසරේදී දේපළ හානිද දාහතර දාස් නමසිය හතරක් වාර්තා වී ඇති බවද ජ්‍යෙෂ්ඨ නියෝජ්‍ය පොලිස්පතිවරයා පවසයි.මෙම වසරේ ගතවූ මාස නවයේදී (09) සිදුව ඇති සමස්ත රිය අනතුරු සංඛ්‍යාව 1543 කි. එයින් මිය ගිය සංඛ්‍යාව 1582 ක් වෙයි. සාමාන්‍ය අනතුරු 7116 ක් වාර්තා වී ඇති අතර දේපළ හානිද එකොළොස් දාස් තුන්සිය හැට හතක් 11367 ක් වාර්තා වී ඇති බව ගමගේ මහතා පවසයි.මෙම තත්ත්වය ඉතා භයානක බවත් එය අවම කිරීම සඳහා පොලිස්පතිතුමාගේ උපදෙස් පරිදි වැඩපිළිවෙළක් අරඹන බවත් පැවසූ ජ්‍යෙෂ්ඨ නියෝජ්‍ය පොලිස්පතිවරයා මේ වන විටත් අනතුරු වැඩි ප්‍රදේශවල අධිවේගී යතුරු පැදි ඒකක ක්‍රියාත්මක බව කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010222</link>
    <topic>මාවරාගල රක්ෂිතයේ දැව ජාවාරම ජයටම</topic>
    <author>බිබිල මධ්‍යම විශේෂ – වීගොඩ හේමපාල</author>
    <content>දඹාන මාවරාගල ඓතිහාසික ආරණ්‍ය සෙනසුනට අයත් රක්ෂිතයේ වටිනා ගස් දැව ජාවාරම්කරුවන් විසින් කපා විනාශ කොට ඇත.මහියංගණ – පදියතලාව මාර්ගයේ 53 වන සැතැපුම් කණුව අසල මාවරාගල ආරණ්‍ය සෙනසුන පිහිටා ඇත. මහියංගන නගරයේ සිට මෙම ස්ථානයට සැතැපුම් දහයක් පමණ වේ. මාවරාගල ආරණ්‍ය සෙනසුනට නැගෙනහිර දෙසින් වනය තුළට ගිය විට මාවරාඇල්ල අස බඩ විශාල වටිනා ගස් යාන්ත්‍රික මැෂින් යොදා බිම හෙළා කඳන් වෙන් කර තිබෙනු දැක ගත හැකි විය.වන සංරක්ෂණ දෙපාර්තමේන්තුවට අයත් බවට රක්ෂිතයක් බව දැක්වෙන මායිම් ගල් පිහිටුවා ඇත.මාවරාඇල්ල දිය උල්පත් පෙරදී දැඩි ඉඩෝරයකට වුවද සිඳී නොගියද දැව පාළුවන් විසින් වනය කපා විනාශ කිරීම නිසා ඒවා මේ වන විට සිඳී යමින් පවතී.මේ වන විනාශය නතර කරන්නට කිසිම නිලධාරියකු නොඑන බව දඹාන ආදිවාසී පරපුරේ පිරිස පැවසූහ.එහෙත් කැලෙන් ලීයක් කපා ගතහොත් තම වරිගේ අය අල්ලාගෙන යන බවද ඔවුහු කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010223</link>
    <topic>ජලය නැතිව කුඹුරු අක්කර 200ක් පුරන්</topic>
    <author>මතුගම මධ්‍යම නිමල් වීරසේන</author>
    <content>කළුතර දිස්ත්‍රික්කයේ නාගොඩ මහවෙල් යායේ ජලය බැස යෑමට ඇළ මාර්ගයක් නැතිකම නිසාවෙන් වසර ගණනාවක සිට කුඹුරු අක්කර 200ක් පුරන්ව පවති.මේ මහවෙල්යාය නාගොඩ ප්‍රදේශයටම බත සැපැයූ විශාල කුඹුරු යායකින් සමන්විතය. මොරන් ඇළකුඹුර පොල්දූව කුඹුර, කෙටිවිල කුඹුර, වැලිපිට්ටනිකුඹුර, ගොරකගහ කුඹුර, කොබෙයි, හැළකුඹුර, පටබැන්දෑවකුඹුර, දවටගහකුඹුර යන අතුරු කුඹුරු යායවල් ගණනාවක් මෙයට සම්බන්ධය.වෙල්යාය මැදින් ගලා බසින මොරන් ඇළ මේ වන විට ඉවුරු කැඩී විනාශ වී වල්බිහි වී ඇත. එම නිසා ජලය බැස යෑමට නොහැකි වී තිබීමත් නිසි ආරක්ෂක වැටකඩුලු නොමැති කමත් වගා පාලු වී විනාශ වී යාමත් වෙල්යාය පුරන් වීමට හේතු වී ඇති බව ප්‍රදේශවාසියෙක් කීය.නාගොඩ ප්‍රදේශයේ ඇළ පවිත්‍ර නොකිරීම නිසා මේ මහාමාර්ග ජලයෙන් යට වීමද හේතු වී ඇත.ග්‍රාමසේවා නිලධාරී මල්ලිකාරච්චි මහතා.වාරිමාර්ග සම්පාදනය මඟින් ඇළ වේලි ප්‍රතිසංස්කරණය කරන්නේ නම් ගොවීන් මෙහි වගාකටයුතු අරඹනවා.එවිට පෙර සේම ඵලදායි අස්වැන්නක් මහ වෙල්යායෙන් ලබා ගැනීමට හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010224</link>
    <topic>කරදියාන ජනතාවගේ සෞඛ්‍ය නැංවීමට සුවසේවා සායනයක්</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල තුම්බෝවිල කරදියාන ජනතාවගේ සෞඛ්‍ය තත්ත්වයන් පරීක්ෂාකර සහන සැලැසීමේ අරමුණෙන් බස්නාහිර පළාත් අපද්‍රව්‍ය කළමනාකාරණ අධිකාරිය බස්නාහිර පළාත් සෞඛ්‍ය දෙපාර්තමේන්තුව එක්ව නොමිලේ සෞඛ්‍ය සුව සේවා සායනයක් වෑවල ආනන්ද සමරකෝන් විද්‍යාලයේ දී පසුගියදා පැවැත්විණි.බස්නාහිර පළාත් සෞඛ්‍ය සේවා හා කොළඹ ප්‍රාදේශීය සෞඛ්‍ය සේවා අධ්‍යක්ෂවරුන්ගේ උපදෙස් හා අධීක්ෂණය ඇතිව ශ්‍රී ලංකා ජාතික රෝහල දකුණු කොළඹ ශීක්ෂණ රෝහල ජාතික පිළිකා ආයතනය, ජාතික ක්‍රීඩා වෛද්‍ය ආයතනය ජාතික මානසික සෞඛ්‍ය ආයතනය ජාතික ලිංගාශ්‍රිත රෝග වැඩසටහන, හෝමාගම මූලික රෝහල, පාණදුර මූලික රෝහල සහ වෑතර දිස්ත්‍රික් රෝහල යන සෞඛ්‍ය ආයතනයන් ඒකාබද්ධව මේ වැඩසටහන පැවැත්විණි.මෙහිදී ළමා හා මාතෘ, හෘද රෝග, පිළිකා පෙනහළු රෝග, දියවැඩියාව, දන්ත රෝග, ලිංගාශ්‍රිත රෝග, අක්ෂි රෝග ආදි විවිධ වූ කායික හා මානසික රෝගාබාධ පිළිබඳව කරදියාන හා ඒ අවට ප්‍රදේශවාසීන්ගේ සෞඛ්‍ය තත්ත්වයන් පරීක්ෂාකර බලා ප්‍රතිකාර ලබාදීම සිදු කෙරිණි.බෝවන හා බෝ නොවන රෝග පිළිබඳව ජනතාව දැනුම්වත් කිරීමක්ද සිදු කෙරිණි.තුම්බෝවිල, වෑවල, වේරහැර, බෝකුන්දර, පිළියන්දල ප්‍රදේශවාසීහු මෙන්ම විශාල පිරිසක් මේ අවස්ථාවට සහභාගි වූහ.කරදියාන අපද්‍රව්‍ය කළමනාකරණ පසු විපරම් කමිටු සභාපතිවරුන් වන කැස්බෑව නගර සභාවේ සභාපති ලෙනාඩ් කරුණාරත්න බොරලැස්ගමුව නගර සභාවේ සභාපති අරුණ ප්‍රියශාන්ත ලේකම් ආචාර්ය හේමසිරි කුරුප්පු යන මහත්වරු ඇතුළු නිලධාරීහු මේ සායනය පැවැත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010225</link>
    <topic>විස දුමාරය ගමක්ම වසාගනී</topic>
    <author>ජාඇළ මධ්‍යම - ලෙස්ලි පෙරේරා</author>
    <content>ජාඇළ ඒකල පිහිටා ඇති යකඩ කර්මාන්ත ශාලාවකින් පැය 24 පුරාම පිටවන දුම නිසා බංඩිගොඩ, මැයිගහ හන්දිය, මාඑළිය, යක්කඩුව යන ප්‍රදේශවල ජනතාව ඉමහත් අපහසුතාවට පත්ව සිටිති.මේ ගැන අවට ප්‍රදේශවාසීහු මෙසේ කීහ.විශ්‍රාමික ග්‍රාම සේවා නිලධාරි පී. ඩී. කේ. මයිකල් මහතා - මේ කර්මාන්ත ශාලාව ඉදිකරලා වසර 5ක් විතර ඇති. මේ කර්මාන්ත ශාලාවෙන් කෙරෙන්නේ පරණ – යකඩ – කම්බි උණු කර නව යකඩ බාර් නිෂ්පාදනය කිරීමයි. මේ කර්මාන්ත ශාලාවෙන් මෙහෙම දුකක් අත්විඳින්න සිද්ධ වෙයි කියල අපි සිහිනයකින්වත් සිතුවේ නැහැ.දවසපුරාම ඇති වන ශබ්ද දූෂණය දැන් අපේ දෙසවන්වලට පුරුදුවෙලා එහෙත් කර්මාන්ත ශාලාවෙන් පිටවන කළු විෂ දුම නිසා දැන් අපිට ගෙවල් දොරවල් අත හැරලා යන්න පවා සිද්ධ වෙලා තියෙනවා.කර්මාන්ත ශාලාවෙන් පිටවන දුමාරයෙන් මුළු ගම්මානයම වසා ගන්නවා. දැන් හුඟ දෙනකුට කැස්ස, පානීය ජලයට ද බලවත් තර්ජනයක් වෙලා. මේ ගැන වගකිව යුත්තන් හට මොනතරම් දැන්වුවත් පලක් නැහැ.මධ්‍යම පරිසර අධිකාරියෙන් බලන්න එනකොට දුම නැහැ. අධික ශබ්දය නිසා රාත්‍රියට නින්දයක් නැහැ.හදිසියේ විදුලිය නැතිව ගියාම අපට තියෙන සැනසීම අපමණයි. යකඩ ඊයම් උණු කරන නිසා මේ දුම සෞඛ්‍යයට බලවත් තර්ජනයක් වෙලා.අසංග රුද්‍රිගු මහතා - මම ඉන්නේ කර්මාන්ත ශාලාව පේන ඉසව්වේමයි.වැසි බර කාලයට මේ දුමත් සමඟ යකඩ කෑලි බිම පතිත වෙනවා. කාන්දමක් අරගෙන අපේ ගෙවල්වල බඩු මුට්ටුවලට ලංකලාම යකඩ කුඩු ඇදිල එනවා.ඉතින් අපි ආශ්වාස - ප්‍රාශ්වාසය කරන්නේ යකඩ කුඩු. ස්වසන ආබාධවලට බොහෝ දෙනා නොදැනීම ගොදුරු වෙලා ඉවරයි.ගංවතුර කාලයට කළු තෙල් ගම්මානය පුරා පැතිරිල ගියාම බෝග වගාවටත් බලවත් හානි සිදු වෙනවා.මේ කර්මාන්ත ශාලාවේ නිෂ්පාදනය කරන යකඩ කුට්ටි උණු කරල ඉන් හදන යකඩ කම්බි සිසිල් කරල ඒ ජලය ජාඇළ ඇළට යවන බවත් දැන ගන්නට ලැබිල තියෙනවා.අපි සංවිධානය වෙල මීට නොයෙක් ක්‍රියා මාර්ග ගත්තට වැඩක් නැහැ. ඒ සියල්ල බලවත් හස්තවලට වැසී යනවා. මේ බලවත් හස්ත කර්මාන්ත ශාලා අවට පදිංචි අය නොවේ. මීට විරුද්ධව නැගී සිටින සංවිධාන ටික කාලයක් යද්දී හුළං ගිය බැලුම්බෝල බවට පත් වෙනවා.වයලට් තිසේරා - පරණ මලකඩ යකඩ උණු කරන කොට එන ගඳවගේ තවත් ගඳක් මේ ලෝකේ කොහෙවත් නැතිව ඇති. පානීය ජලයට ලොකු ප්‍රශ්නයක්. වතුර උණු කරල බොන්න වෙලා තියෙන්නෙ. රෙද්දක් පිලියක් සෝදල වැළේ එලන්න බැහැ.තමන්ගේ ගමට මේ තරම් විනාශයක් සිදු වී තිබීම ගැන වගකිවයුතු බලධාරින්ගේ අවධානයට යොමු නොවන්නේ මන්දැයි ප්‍රදේශවාසීහු කනගාටුව පළ කර සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010226</link>
    <topic>ප්‍රථම පොලිස් ශිෂ්‍යභට ඒකකයට ඒකළ ජී.බී. සේනානායක විදුහල එක්වෙයි</topic>
    <author>ජාඇළ සමූහ – ඩබ්ලිව්. විල්ප්‍රඩ් සිල්වා හාජා ඇළ මධ්‍යම ලෙස්ලි පෙරේරා</author>
    <content>ජාතික ශිෂ්‍ය භට බළකායේ 7වෙනි බල ඇණියෙ ලංකාවේ ප්‍රථම පොලිස් ශිෂ්‍යභට ඒකකය සඳහා ඒකල ජී.බී.සේනානායක මහා විද්‍යාලයේ සිසු සිසුවියන් පනස් දෙනකුගෙන් සමන්විත කණ්ඩායමක් තේරාගෙන පුහුණුව වෙනුවෙන් දිවුරුම් දීමේ උත්සවයක් පසුගියදා එම විද්‍යාලයීය ක්‍රීඩා පිටියේ දී පැවැත්විණි.මෙම උත්සවයේ විශේෂ ආරාධිතයන් වශයෙන් බස්නාහිර පළාත් සභාවේ පාසල් අධීක්ෂණ මන්ත්‍රී මෙරිල් පෙරේරා හත්වෙනි බළඇණියේ අණදෙන නිලධාරී ලුතිනන් ජනරාල් බී.කේ.ඩී.විජේසිංහ පොලිස් අධිකාරී අනුර අබේවික්‍රම මහත්වරු හා මීගමුව අධ්‍යාපන කාර්යාලයේ සහකාර අධ්‍යක්ෂ (සැලසුම්) ඩොටී පෙරේරා මහත්මිය ප්‍රධාන ත්‍රිවිධ හමුදා හා පොලීසියේ පුහුණු කිරීම් අංශ නිලධාරී නිලධාරිනියන් ගණනාවක් සහභාගි වී සිටියහ.මේ ශිෂ්‍ය භට බළකායට තෝරාගත් දරු දැරියන් තම මවුපියන් ඉදිරියේ පොරොන්දුපත්‍ර අස්සන් තැබීමෙන් පසු අධ්‍යාපන දෙපාර්තමේන්තුව වෙනුවෙන් බස්නාහිර පළාත් සභාවේ අධ්‍යාපන අධීක්ෂණ මන්ත්‍රී මෙරිල් පෙරේරා මහතාත් පොලිස් දෙපාර්තමේන්තුව වෙනුවෙන් පොලිස් අධිකාරී අනුර අබේවික්‍රම මහතාත් පුහුණු කිරීමේ ගිවිසුම් පත්‍ර අස්සන් තැබූහ.ඉන් අනතුරුව තෝරාගත් සිසු සිසුවියෝ ක්‍රීඩා මණ්ඩපය ඉදිරියේ පැවති උත්සවයේදී දිවුරුම් දුන්හ.මේ අවස්ථාවට හත්වෙනි බළ ඇණියේ අණදෙන නිලධාරී ලුතිනන් ජනරාල් බී.කේ. ඩී. විජේසිංහ පොලිස් අධිකාරී අනුර, අබේවික්‍රම, මීගමුව අධ්‍යාපන කාර්යාලයේ සහකාර අධ්‍යක්ෂ ඩොටී පෙරේරා යන ඇතුළු පිරිසක් සහභභාගී වී සිටියහ.මිනුවන්ගොඩ නාලන්ද හා ගම්පහ බණ්ඩාරනායක විදුහල් දෙකේ ශිෂ්‍යභට පෙළපාලි සංදර්ශනයක් ද මෙහිදී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=r1010227</link>
    <topic>මාතර පවුල් 5000කට ගං වතුර තර්ජන</topic>
    <author>සටහන මාතර සමූහ පී. ධර්මසේන</author>
    <content>මාතර ප්‍රදේශයේ වැසි ජලය මහ මුහුදට වැටීම සඳහා ඉදිකර ඇති ඇළ මාර්ග අවහිරවන ලෙස අනවසර ඉදිකිරීම් කිරීම, සහ ඇළ ඉවුරේ ගස් සිටුවීම, ඇළ මාර්ගයට කැළි කසළ එක් කිරීම වැනි ක්‍රිය හේතුවෙන් පවුල් 5000 කට වැඩි පිරිසක් නිරන්තර ජල ගැලීම්වලට ගොදුරුවී ඇත.අතලොස්සක් පිරිසකගේ වැරදි ක්‍රියා කලාපය නිසා වසර 5 කට වැඩි කාලයක් තිස්සේ වල්ගම මුදුන් ඇළ, සහ තුඩාව ඇළ මාර්ග අවහිරවීමෙන් පවුල් 5000 ක පිරිසක් වැසි ඇද හැලෙන සමයේ නිවාසවලට ගලන ගංවතුරෙන් පීඩාවට පත්විය. මෙම කාලය වල්ගම, පඹුරන, තුඩාව, හිත්තැටිය, වල්පොල, වේරගම්පිය, යන ප්‍රදේශවල නිවාස සහ මහ මාර්ග ද වාරිමාර්ග බවට පත්විය.තමුන්ට ඇතිවී ඇති අසහන කාරිත්වය සහ ඇළ මාර්ගවල ජලය බැස නොයාම නිසා ඇතිවෙන රෝගාබාධ පිළිබඳව මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතා ඉදිරියේ ජනතාවගේ කඳුළු කථාව හෙළිවිය. එහි ප්‍රතිඵලයක් ලෙස අර්ථික සංවර්ධන අමාත්‍යාංශයේ සහයෙන් රුපියල් ලක්‍ෂ 30 ක වියදමින් කිලෝ මීටර් 03 ක් දිග වල්ගම මුදුන් ඇළ ප්‍රතිසංස්කරණය කිරීමට සහ ශුද්ධ පවිත්‍ර කිරීමටත් මීටර් 7800 ක් දිග තුඩාව ඇළ මාර්ගය ප්‍රතිසංස්කරණය කිරීමට සහ ශුද්ධ පවිත්‍ර කිරීමටත් පියවරගෙන තිබීම ජනතාවට ඉමහත් අස්වැසිල්ලක් වී ඇත.මාතර ශ්‍රී.ල.නි.ප සංවිධායක මාතර දිස්ත්‍රික් පාර්ලිමේන්තු මන්ත්‍රී සනත් ජයසූරිය මහතා - මාතර ආසනයේ ඇති ගැටලුව වසර 15 ක් පැරැණියි.ඒ කාලයේ මේ ප්‍රදේශවලට මන්ත්‍රීවරුන් සිටියා ද කියන එකත් සැකයක්.මිනිසුන්ට ගංවතුර ආවාම පන්සලට පැමිණ පාන් පරිප්පු දීමට වඩා ප්‍රශ්නයට විසඳුම් සෙවීම ප්‍රායෝගිකයි.එම නිසා මේ ඇළ මාර්ග හෑරීම ප්‍රතිසංස්කරණය කිරීම දැනට ලැබී ඇති ලක්‍ෂ 30 ක මුදලින් ආරම්භ කරන්න අවශ්‍ය මුදල් ආර්ථික සංවර්ධන අමාත්‍ය හරහා නැවත ලබා දෙන්නම්. එම නිසා කථාවට කාලය මිඩංගු නොකර ප්‍රායෝගික වැඩ කරන ලෙස නිලධාරීන් ගෙන් ඉල්ලා සිටිනවා.මාතර ප්‍රාදේශීය ලේකම් තුසිත පී. වනිගසිංහ මහතා - මේ ජල ගැල්මට හේතුව අවධිමත් සංවර්ධනය යි. ඇළ මාර්ග ඉවුර අයිනේ ගස් හිටවනවා. එම ගස් ඇලවීම නිසා “ගේබියන්” ගල්වැටි කඩා වැටෙනවා. ඒ වගේම කැළි කසළ කෙසෙල්කොට අපද්‍රව්‍යය ඇළ මාර්ගයට මුසු කරනවා.මෙම පුද්ගලයින් කිහිප දෙනෙකුගේ මෙවන් අත්තනෝමතික ක්‍රියා නිසා පවුල් විශාල ප්‍රමාණයක් ගංවතුරෙන් පීඩා විඳිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010221</link>
    <topic>ප්‍රසන්න පීරිස්ටරිදී පදක්කමක්</topic>
    <author>ජගත් ගුණවර්ධන</author>
    <content>බහරේන්හි මැනමා නගරයේ පැවැති 44 වන ආසියානු කායවර්ධන සූරතාවලියට සහභාගි වූ ශ්‍රී ලංකා කණ්ඩායමේ ප්‍රසන්න පීරිස් කිලෝ ග්‍රෑම් 70 බර පංතියේ රිදී පදක්කම දිනා ගැනීමට සමත් විය.ශ්‍රී ලංකා ක්‍රීඩකයන් 8 දෙනෙක් තරග වැදුනු මේ තරගාවලියේ ශ්‍රී ලංකාවට එකම පදක්කම හිමි වූයේ ප්‍රසන්න ගෙනි.එම තරග ඉසව්වේ රන් පදක්කම් ඕමානයේ අන්වර් ධර්මිෂ්ට හිමි වු අතර ලෝකඩ පදක්කම ජපානයේ තකාෂි යමසාකි හිමිකර ගනු ලැබීය. තරග ඉසව් 11 ක් පැවැති මේ තරගාවලියට රටවල් 26 ක ක්‍රීඩකයන් සහභාගි වූහ.රන් පදක්කම් 4 ක්, රිදී පදක්කම් 3 ක් සහ ලෝකඩ පදක්කම් 4 ක් හිමිකර ගත් බහරේනය සමස්ත සූරතාව අත්කර ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010222</link>
    <topic>ජාතික යෞවන පාපැදි තරගය නොවැ. 8 දා</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාව, තරුණ කටයුතු අමාත්‍යාංශය හා ශ්‍රී ලංකා යෞවන සමාජ සම්මේලනය ඒකාබද්ධව සංවිධානය කරනු ලබන 31 වැනි යෞවන ක්‍රීඩා උළෙල හා සමගාමීව පැවැත්වෙන ජාතික පාපැදි තරගය (කාන්තා / පිරිමි) නොවැම්බර් මස 8 වැනි දින නාවලපිටියේ දී පැවැත්වේ.පාපැදි තරග එදින පෙරවරු 7ට නාවලපිටිය නගරයෙන් ඇරැඹේ. පිරිමි තරගයේ මාර්ගය වන්නේ නාවලපිටිය, ගම්පොළ, පේරාදෙණිය, ගන්නෝරුව හාරහා නාවලපිටියයි. දුර ප්‍රමාණය කි. මී. 88කි.කාන්තා තරගය නාවලපිටියෙන් ඇරැඹී ගම්පොළ දක්වා පැමිණ යළිත් නාවලපිටියෙන් අවසන් වේ. දුර ප්‍රමාණය කි.මී. 40කි. කාන්තා තරගය තරගකාරියන් 60 දෙනෙක් සහ පිරිමි තරගයට තරගකරුවන් 110 දෙනෙකු සහභාගී වීමට නියමිතය.මේ තරගවල සමාරම්භක අවස්ථාවට තරුණ කටයුතු නියෝජ්‍ය ඇමැති මහින්දානන්ද අලුත්ගමගේ සහ ජාතික තරුණ සේවා සභාවේ සභාපති, අධ්‍යක්ෂ ජනරාල් ලලිත් පියුම් පෙරේරා යන මහත්වරුද සහභාගිවීමට නියමිතය.නොවැම්බර් මස 11, 12, 13, හා 14 යන දිනවල නාවලපිටිය ලයනල් ජයතිලක ක්‍රීඩාංගණයේ දී පැවැත්වෙන 31 වැනි ජාතික යෞවන ක්‍රීඩා මහෝත්සවයේ දී පාපැදි සවාරියේ ජයග්‍රාහක ජයග්‍රාහිකාවන්ට ජය සංකේත හා ත්‍යාග ලබා දීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010223</link>
    <topic>බංග්ලාදේශ ක්‍රීඩකයන්ට බරටම තෑගි</topic>
    <author>ඩැකා (ඒ. එෆ්. පී.)</author>
    <content>නවසීලන්තය සමඟ පැවැති එක්දින තරගමාලාවෙන් විශිෂ්ට ජයග්‍රහණයක් අත්කර ගත් බංග්ලාදේශ කණ්ඩායමේ ක්‍රීඩකයන්ට නවීනතම මෝටර් රථ සහ ඩැකා නුවර ඉතා සුඛෝපභෝගි ප්‍රදේශයේ ඉඩම් ත්‍යාග වශයෙන් ලැබී තිබේ.බංග්ලාදේශ අගමැතිනි ෂික් හසීනාගේ ප්‍රධානත්වයෙන් පැවැති උත්සවයක දී මේ ත්‍යාගයන් ෂකීබ් අල් හසන් සහ ඔහුගේ ක්‍රීඩකයින්ට ලබා දී තිබේ.මීට අමතරව එරට බැංකු සහ ප්‍රධාන පෙළේ වෙළඳ සමාගම් මගින් මහ පරිමාණයේ මුදල් ත්‍යාගයන් ද ක්‍රීඩකයන්ට ලබාදීමට කටයුතු යොදා ඇත.නවසීලන්තය සමඟ පැවැති එක්දින තරගමාලාව තරග 4 – 0 ක් ලෙස ජය ගැනීමට බංග්ලාදේශ පිල සමත් විය.තරග මාලාවේ වීරයා වූ බංග්ලාදේශ නායක ෂකිබ් අල් හසන්ට මෝටර් රථ 2 ක්ම හිමි වී ඇත. මීට අමතරව කණ්ඩායමේ සෑම ක්‍රීඩකයකුටම අමෙරිකානු ඩොලර් 5000 බැගින් ලබා දීමට බංග්ලාදේශ ක්‍රිකට් පාලක මණ්ඩලය පියවර ගත් බව ක්‍රිකට් බලධාරියකු වන ජලාල් යූනුස් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010224</link>
    <topic>ඉන්දියාවට කඩුලු 5ක ජයක්</topic>
    <author>විශාකපට්නම් (ඒ. එෆ්. පී.)</author>
    <content>යොවුන් ක්‍රීඩක විරාල් කෝලිගේ විශිෂ්ට පිතිහරඹය හේතුවෙන් ඔස්ට්‍රේලියාව සමඟ පැවැති දෙවැනි එක්දින තරගය කඩුලු 5 කින් ජය ගැනීමට ඉන්දියාව සමත් විය.21 හැවිරිදි කෝලි 4 පහර 11 ක් සහ හයේ පහරක් සමඟ සිය තුන්වැනි එක්දින ශතකය වාර්තා කළ අතර ඔහු ලැබූ ලකුණු 118 කෝලිගේ එක්දින තරග දිවියේ වැඩිම ලකුණු සංඛ්‍යාව විය.පළමුව පන්දුවට පහර දුන් ඔස්ට්‍රේලියාව වාර්තා කළ ලකුණු 289 ට නායක මයිකල් ක්ලාක් නොදැවී ලකුණු 111 ක් එක්කිරීමට සමත් විය. නමුත් ලකුණු 290 ක ඉලක්කයක් හඹා ගිය පිතිකරුවන් 49 වන ඕවරයේදී තරගයේ ජය වාර්තා කළ අතර කෝලිගේ් ශතකයට අමතරව යුවරාජ් සිං (54), සුරේෂ් රයිනා (71) ක විශිෂ්ට පිති හරඹයක නිරත වූහ.අයහපත් කාලගුණය හේතුවෙන් ඉන්දීය – ඔස්ට්‍රේලියානු තරගය නොපැවැත්වුණු අතර දෙපිල අතර තෙවැනි හා අවසන් එක්දින තරගය ඉරිදා (24) පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010225</link>
    <topic>ලෝක ජිම්නාස්ටික්තරගාවලියේ දී රුසියාවටරන් පදක්කමක්</topic>
    <author/>
    <content>රුසියාවේ නවක ක්‍රීඩිකාවක වන ආලියා මුස්තෆිනාගේ විශිෂ්ට දස්කම් හේතුවෙන් ලෝක ජිම්නාස්ටික් සූරතාවලියේ ඓතිහාසික ප්‍රථම රන් පදක්කම ලබා ගැනීමට රුසියානු කාන්තා ජිම්නාස්ටික් පිල සමත්විය.මෙම 16 හැවිරිදි මොස්කව් ක්‍රීඩිකාව තරගාවලියේ ප්‍රවීණ ක්‍රීඩිකාවන් සහ මේ සූරතාවලියේ පසුගිය වසරේ සූරියන් වන අමෙරිකාවත් ඔලිම්පික් සූරියන් වන චීනයත් අභිබවා යෑමට සමත් වූවාය.රුසියානු පිල ලකුණු 175.397ක් ලබා රන් පදක්කම හිමිකර ගනිද්දී ලකුණු 175.196ක් ලැබූ අමෙරිකාවට රිදී පදක්කම හිමිවිය. මෙහි ලෝකඩ පදක්කම අත්වූයේ ලකුණු 174.781ක් ලැබූ චීනයටය.මේ තරගාවලියට සහභාගි වූ කාන්තා කණ්ඩායම් 6ක් රන් පදක්කම් අත්කර ගනිමින් අමෙරිකාවට හා චීනයට වඩා ඉදිරියෙන් සිටිති.තරගාවලියේ මුල් අදියරේ සිටම ඉතා ශක්තිමත් ආරම්භයක් ලබා ගනිමින් පෙරමුණට පැමිණීමට රුසියාව සමත් විය.සෝවියට් සමූහාන්ඩුව ලෙස පැවැති කාලයේ වාර්තාගත 11 වතාවක් මේ තරගාවලියේ රන් පදක්කම් දිනා ගැනීමට සමත් වුවද තනි රාජ්‍යයක් ලෙස රුසියාව රන් පදක්කමක් දිනාගත් ප්‍රථම අවස්ථාව මෙය වේ.රුසියානු ක්‍රීඩිකා ආලියා සමඟ කරට කර සටනක නියැළුනු අමෙරිකා ක්‍රීඩිකා ඇලිසියා සැක්‍රමෝන් තරග ඉසව්වේ අවසන් භාගයේ දී පසුබෑමකට ලක්වීම හේතුවෙන් රිදී පදක්කමෙන් සෑහීමකට පත්වීමට සිදුවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010226</link>
    <topic>පොදු රද මඩුලු ක්‍රීඩා උළෙලේ ඇ. ඩො. බිලියන 1 ක වංචාවක්</topic>
    <author>නවදිල්ලිය (ඒ. එෆ්. පී.)</author>
    <content>නවදිල්ලියේ පැවැති පොදු රාජ්‍ය මණ්ඩලීය ක්‍රීඩා උළෙලේ සිදු වූ බව කියන අක්‍රමිකතා පිළිබඳ පරීක්ෂණ පවත්වන ඉන්දීය රජයේ නිලධාරීන්ට මේ වන විට ලැබී තිබෙන පැමිණිලි අනුව අමෙරිකානු ඩොලර් බිලියන 1.8 ක මුදල් වංචා සිදුවී ඇතැයි වාර්තාවකින් කිය වේ.මේ ක්‍රීඩා උළෙලේ තරග පැවැති ක්‍රීඩාංගණවල ප්‍රතිසංස්කරණ කටයුතු සිදු කරනු ලැබු විවිධ සමාගම් වලට ගෙවන ලද මුදල් වාර්තා ද මීට ඇතුළත් බව ඉන්දීය පුවත්පතක් ප්‍රකාශ කළේය. මේ පිළිබඳ පරීක්ෂණ පවත්වන කොමිසමට අනුව තවත් පැමිණිලි රැසක් ලැබීමට ඉඩ ඇති අතර අයථා ලෙස පරිහරණය කරනුලැබූ මුදල් ප්‍රමාණය තවත් වැඩි වෙනු ඇතැයි කියවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010227</link>
    <topic/>
    <author>කරච්චි (ඒ. එෆ්. පී.)</author>
    <content>දකුණු අපි‍්‍රකාව සමඟ පැවැත්වීමට නියමිත එක්දින තරගමාලාවට පාකිස්තාන හිටපු නායක යුනුස් ඛාන් නැවත කැඳවීමට එරට ක්‍රිකට් පාලක මණ්ඩලය පියවර ගෙන තිබේ.යුනුස් ඛාන්ට එරෙහිව පැවැති පරීක්‍ෂණ කටයුතු නිමාවට පත්වූ බවත්, ඒ අනුව ඔහු සියලු චෝදනාවලින් නිදොස් වූ බවත්, පාකිස්තානු තේරීම් කමිටුවේ ප්‍රධානි මොෂින් ඛාන් මාධ්‍ය හමුවකදී ප්‍රකාශ කළේය.තරග 5 කින් සමන්විත මේ එක්දින තරගාවලිය එක්සත් අරාබි එමීර් රාජ්‍යයේ පැවැත්වීමට නියමිතය. දෙරට අතර ටෙස්ට් තරග 2 ක් ද පැවැත්වෙනු ඇත.ඕවර 20/20 ක්‍රීඩාවෙන් සමුගෙන සිටින යුනුස් ඛාන් එක්දින තරගාවලියේදී දක්වන දස්කම් මත ටෙස්ට් තරගමාලාවට ඔහු තෝරාගන්නා බව මොෂින් ඛාන් වැඩිදුරටත් ප්‍රකාශ කළේය.මේ අතර එක්දින කණ්ඩායමට එක්වීම පිළිබඳ යුනුෂ් ඛාන් ප්‍රකාශ කළේ අප්‍රසන්න වූ අර්බුද නිමාවට පත්කොට සිය ක්‍රිකට් දිවිය යළි ගොඩනඟා ගැනීමට තමනට අවශ්‍ය බවය.32 හැවිරිදි යුනුෂ් ඛාන් අවසන්වරට එක්දින තරගයකට එක්වූයේ මේ වසරේ ජනවාරි මාසයේ ඔස්ට්‍රේලියානු සංචාරයේදීය. එම සංචාරය අතරතුර දී යුනුෂ් ඛාන් ඇතුලු ක්‍රීඩකයින් 7 දෙනෙකු සම්බන්ධයෙන් විනය පරීක්ෂණ පැවැත් වූ පාකිස්තාන ක්‍රිකට් පාලක මණ්ඩලය ක්‍රීඩකයන් 7 දෙනාටම තරග තහනමක් හා දඩ මුදලක් නියම කළේය.“මේ අර්බුදවලට හේතුවූයේ වැරදි අවබෝධයක්. සියලුම චෝදනාලින් නිදොස් වී යළි ජාතික පිලට එක්වීමට ලැබීම මට සතුටක්. පසුගිය මාස 9 – 10 මම ක්‍රීඩාවෙන් ඈත් වෙලා හිටියා. නමුත් ශාරීරික යෝග්‍යතාවයෙන් මම ඉහළ මට්ටමක සිටිනවා. ඉතා ඉක්මනින් මට මගේ සුපුරුදු ක්‍රීඩා රටාවට පැමිණීමට හැකි වේවි”, යුනුෂ් ඛාන් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010228</link>
    <topic>ආසියාවේ ප්‍රබල කණ්ඩායම් 4ක් පරදාශශ්‍රී ලංකා යොවුන් වොලිබෝල් පිල ඉදිරියට</topic>
    <author>පි‍්‍රන්ස් ගුණසේකර</author>
    <content>ආසියානු කනිෂ්ඨ වොලිබෝල් තරගාවලියේදී ඉන්දුනීසියාව, කටාර්, වියට්නාමය හා ඔස්ට්‍රේලියාව පරදා ශශ්‍රී ලංකා ක්‍රීඩකයෝ 10 වැනි ස්ථානයට පත් විය. අන්තර්ජාතික කනිෂ්ඨ වොලිබෝල් තරගාවලියකදී ශශ්‍රී ලංකාව මෙවර ඉදිරියට පැමිණීම විශේෂත්වයකි.ආසියාවේ රටවල් 16 ක් තරග වැදුණු මේ තරගාවලිය පසුගියදා තායිලන්තයේ නාකොම්පතොම් හි පැවැති අතර එහිදී ශ්‍රී ලංකා ක්‍රීඩකයන්ගේ දක්‍ෂතා ඉහළ මට්ටමක තිබුණු බව කණ්ඩායම් කළමනාකරු නියෝජ්‍ය පොලිස්පති උපාලි හේවගේ මහතා “දිනමිණ” ට පැවැසීය.තරගාවලියේ සූරතාව හා අනුසූරතාව දිනූ ජපානය හා ඉරානය ‘බී’ කොටසින් ශශ්‍රී ලංකාව අයත් කාණ්ඩයෙන් තරග කිරීම අවාසිදායක වූ බව ඒ මහතා පැවැසීය. එසේ නොවන්නට ශශ්‍රී ලංකාව ආසියාවේ 5 වැනි හෝ 6 වැනි තැනට පත්විය හැකිව තිබූ බව ඒ මහතා පෙන්වා දෙයි.”මේවගේ දක්‍ෂතා යොවුන් කණ්ඩායමක් ඉතිහාසයේ මෙයට පෛර බිහිවෙලා නෑ. දක්‍ෂ ප්‍රබල කණ්ඩායම් පරාජය කරමින් ඉදිරියට පැමිණීම ප්‍රශංසනීයයි” හේවගේ මහතා පැවැසීය. ආසියානු කනිෂ්ඨ වොලිබෝල් කණ්ඩායම් ශ්‍රේණිගත කිරීම් අනුව ශශ්‍රී ලංකාවට පසුපසින් කසකස්තානය, වියට්නාමය, ඉරාකය, නවසීලන්තය, ඔස්ට්‍රේලියාව හා මාලදිවයින සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s1010229</link>
    <topic>තරුණ සේවා වොලිබෝල් ‘පියා’ට උපහාර</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාවේ වොලිබෝල් හා නෙට්බෝල් ක්‍රීඩාවල පියා ලෙස සැලකෙන ජාතික තරුණ සේවා සභාවේ හිටපු නියෝජ්‍ය අධ්‍යක්ෂ (ක්‍රීඩා) කේ. ඒ. කේ. විජේපාල මහතා වෙනුවෙන් උපහාර උත්සවයක් මේ මස 23 දින පෙරවරු 10 ට ජාතික තරුණ සේවා සභාවේ හෙයියන්තුඩුව ක්‍රීඩා පාසලේදී පැවැත්වේ.රෝගාතුරුව ඔත්පලව සිටින විජේපාල මහතා අද රටේ කීර්තිමත් වොලිබෝල් ක්‍රීඩකයන්ගේ උපදේශකවරයාය. 1982 සිට 2002 දක්වා පුරා වසර 20ක් ජාතික තරුණ සේවා සභාවට හා වොලිබෝල් ක්‍රීඩාවට අනුපමේය සේවයක් කළ විජේපාල මහතාගේ ශිෂ්‍යයන් වූ අද වොලිබෝල් ක්‍රීඩාවේ පතාක යෝධයන් වී සිටින ක්‍රීඩකයින් හා පුහුණු කරුවන්ගේ සහභාගිත්වයෙන් රුපියල් 50,0000 ක මුදලක් මෙහිදී පරිත්‍යාග කිරීමට නියමිතය.1982 දී වොලිබෝල් ක්‍රීඩාව ජාතික තරුණ සේවා සභාවට හඳුන්වා දුන් විජේපාල මහතා 1984 දී නෙට්බෝල් ක්‍රීඩාව තරුණ සේවා සභාවට හඳුන්වා දුන්නේය. ඔහුගේ මඟ පෙන්වීම යටතේ 1983 වසරේ ජාතික වොලිබෝල් සූරතාව (කාන්තා) දිනාගැනීමට තරුණ සේවා සභාව සමත් විය.වොලිබෝල් ක්‍රීඩාවට තම ජීවිතයම කැපකළ විජේපාල මහතාගේ නමින් ශ්‍රී ලංකාවේ ප්‍රථම වොලිබෝල් පුස්තකාලය බටන්ගල ක්‍රීඩා පාසලේදී ඒ මහතා අතින් විවෘත වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=s10102210</link>
    <topic>නැගී එන බොක්සිං ක්‍රීඩකයෙක්</topic>
    <author>මොනරාගල සමූහකේ. බී. රත්නායක</author>
    <content>මොනරාගල මහානාම මධ්‍ය මහා විද්‍යාලයේ නවවැනි ශ්‍රේණියේ ඉගෙනුම ලබන එච්. ඩබ්ලිව්. තිළින සුරංග ශිෂ්‍යා දක්ෂ බොක්සිං ක්‍රීඩකයෙකි.ශ්‍රී ලංකා පාසල් බොක්සිං සංගමය සංවිධානය කළ 2010 සමස්ත ලංකා එල්. වී. ජයවීර අනුස්මරණ කුසලාන බොක්සිං තරගයට ප්‍රථම වරට ඉදිරිපත් වූ හේ එහි අවුරුදු 13, 14 වයස් කාණ්ඩයේ කිලෝ ග්‍රෑම් 43 - 45 බර පන්තියේ රිදී පදක්කම දිනා ගත්තේ ය.මහනුවර කෙංගල්ල විද්‍යාලයේ දී මෙම තරගය පැවැත්විණි. මොනරාගල අධ්‍යාපන කලාපීය පාසල් බොක්සිං තරගාවලියේ දී ද ජයග්‍රහණ ලබාගනිමින් මහානාම මධ්‍ය මහා විද්‍යාලයට මහත් කීර්තියක් අත්කර දීමට හේ සමත් වී ඇත.බොක්සිං ක්‍රීඩාවට මෙන් ම ඉගෙනීමට ද සූරුවෙකු වන තිළිණ මධුරංග තමන්ට මේ ජයග්‍රහණ ලබා ගැනීමට උපදෙස් ලබා දී දිරි ගැන් වූ ප්‍රධාන පුහුණුකරු ඩී. ඩී. දිනේෂ් රණසිංහ, සහාය පුහුණුකරු ආර්. එම්. චතුරංග රත්නායක කණ්ඩායම් භාරකරු ඒ. ඩී. අසංග ලක්මාල් යන ගුරු පියවරුන් සහ විදුහල්පති එච්. ඩබ්ලිව්. දයාවංශ මහත්මාණන්ද ගෞරවයෙන් සිහිපත් කරයි. බොක්සිං වැනි විශේෂිත ක්‍රීඩාවක් තුළින් වෙල්ලස්සේ සුන්දර වනබිවේ විකසිත වී ලක් දෙරණ පුරා සුවඳ පැතිර වීමට යන්න දරණ මේ පුංචි මල් කැකුළේ අනාගතය සාර්ථක වේවා යි දිනමිණේ පැතුමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=f1010221</link>
    <topic>වප් පෝදා ධර්මානුශාසනාව</topic>
    <author>අලුත්වැව සෝරත නාහිමි</author>
    <content>නමෝ තස්ස භගවතෝ අරහතෝ සම්මා සම්බුද්ධස්සසැදැහැවතුනි,අද වප් පුර පසළොස්වක් පොහෝ දිනයයි. බුද්ධ චරිතය හා සම්බුද්ධ ශාසනය පිළිබඳ වැදගත් කාරණා රාශියක් මේ පොහෝ දිනය හා සම්බන්ධව ඇති නිසා, මේ පෝය දිනය සමස්ත ලෝකවාසී බෞද්ධ ජනතාවට ම එකසේ වැදගත්.සම්මා සම්බුදු රජාණන් වහන්සේ තව්තිසා දෙව් ලොව වස් වසා බරණැස සංකස්සපුරයට වැඩමවීම ඉන් එක් සිදුවීමක්. අසිරිමත් ප්‍රාතිහාර්යයක් පාමින් දෙව්ලොව සිට මිනිස් ලොවට පැමිණි මේ ගමන, බුද්ධ චරිතයේ ඉතාම වැදගත් සිදුවීමක් ලෙස සඳහන් ව තිබෙන්නක්. සැරියුත් මහ තෙරුන් වහන්සේ ප්‍රඥාවෙන් අග තැන්පත් තැනැත්තා ලෙස විවරණ ලැබුවේත් අද වැනි වප් පොහෝ දිනකයි.බුදු දහම අනුව, අනාගතයේ දී බුද්ධත්වයට පත් වන මෛත්‍රී බෝසතුන් ගෞතම බුද්ධ ශාසනයෙහි පැවිදි වූයේත්, සංඝමිත්තා මෙහෙණින් වහන්සේ ලක්දිවට වඩමවා ගැනීම සඳහා අරිට්ඨ කුමරුන් ප්‍රමුඛ දූත පිරිසක් දෙවන පෑතිස් නිරිඳුන් විසින් දඹදිවට යවන ලද්දේත්, ලක්දිවට වැඩම වූ ශ්‍රී මහා බෝධි ශාඛාව එහි දී රන් භාජනයක තැන්පත් කරන ලද්දේත්, ලංකාවේ දී ලාංකික භික්ෂූන්ගේ ම ප්‍රධානත්වයෙන් ප්‍රථම විනය සංගායනාව පවත්වන ලද්දේත් අදවන් වප් පුණු පොහෝ දිනයකයි.වප් පුරපසළොස්වක් පෝය දිනයේ වැදගත් ම කාරණය වන්නේ, උපසම්පදා භික්ෂූන් වහන්සේ නමක් වෙසෙන විහාරස්ථානයක වසරකට එක් වරක් පමණක් පැවැත්විය හැකි ඉතා ම ශ්‍රේෂ්ඨ පින්කමක් වන කඨින මහා පූජාව පැවැත්වෙන මාසය ඇරැඹෙන්නේ මේ පෝය දිනයෙන් වීම යි. බුදු දහමේ ඉගැන්වෙන අට මහා කුසලයන්ගෙන් එකක් වූ මේ මහා පින්කම සිදුවන නිසා ම මේ මාසය හැඳින්වෙන්නේත් කඨින පින්කම් මාසය හැටියටයි.කඨින පූජාව කියන්නේ භික්ෂූ විනය හා සම්බන්ධ දුර්ලභ ගණයේ පින්කමක්. එය පූජා කරන්නාත්, ලබන්නාත්, සහභාගීවන්නාත් ආදී සෑම පක්ෂයකට ම මහත්ඵල මහානිශංස ලැබෙන මහා පින්කමක්. ඉන් ලැබෙන ආනිශංස කිසිම හේතුවකින් නො ලැබී යන්නේ නෑ. අප මුලින් සඳහන් කළ ගාථාවෙන් කියැවෙන්නේ ඒකයි. එම ගාථාවේ තේරුම මෙහෙමයි.‘මහපොළොව මෙන් කිසිදා කම්පා නොවන්නේය. මහාමේරුව මෙන් නොසැලෙන්නේය. වජ්‍ර පර්වතයක් මෙන් කිසි කලෙකත් නොබිදෙන්නේ ය. “කඨින” යැයි කියන්නේ එබැවිනි’ලංකාවට බුදු දහම රැගෙන ආ තැන් සිට අද දක්වා ම මේ මහා පින්කම වාර්ෂිකව අඛණ්ඩව පැවැත්වෙන බව මේ පින්වතුන් දන්නව. අපේ රටේ පමණක් නොවෙයි ථෙරවාද බුදුදහම පවත්නා ලොව ඕනෑ ම රටක අදින් ඇරඹෙන මාසය තුළ මේ පූජාව පැවැත්වීම අනිවාර්ය ලක්ෂණයක්.මහාවංසයට අනුව අතීතයේ දී මේ සඳහා මූලික වුනේ රාජ රාජ මහාමාත්‍යාදීන්. අද ඒ උතුම් අවස්ථාව ඔබ හැම දෙනාට ලැබී තිබීම වාසනාවක්.දුර්ලභ පින්කමකට දායකවීමට ලැබෙන මේ අවස්ථාවෙන් ප්‍රයෝජන ලබාගෙන උතුම් නිවන් සුව ප්‍රාර්ථනා කරගන්න.සම්මා සම්බුදු සරණයි!.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=f1010222</link>
    <topic>රනිල් ළඟ තියෙන්නේ වැසිකිළි කුමන්ත්‍රණ</topic>
    <author>සාකච්ඡා කළේ ටී. චන්ද්‍රසේකර</author>
    <content>18 වැනි සංශෝධනයෙන් නම් පළාත් සභාවලට කිසිම බලපෑමක් සිදුවන්නේ නැහැ. 17 වෙනි සංශෝධනය අවුරුදු ගණනාවක් අපේ ව්‍යවස්ථාවේ තිබුණානේ. ඒ සංශෝධනයෙන් බලාපොරොත්තු වූ කිසිවක් සාර්ථක වුණේ නැහැ. මොකද විපක්ෂය ඊට අවශ්‍ය නම් ටික කතානායකට ඉදිරිපත් කළේ නැති නිසායි එහෙම වුණේ.අඩු තරමින් ව්‍යවස්ථා මණ්ඩලයවත් පත්කර ගන්න බැරි වුණා. ඒ නිසා 17 වැනි සංශෝධනයේ අඩුපාඩු හුඟාක් තිබුණා. ඒකත් හදිසියේ සංශෝධනය කරගත් එකක්. 18 වැනි සංශෝධනයෙන් ඒ අඩුපාඩු සියල්ල මගහැරී සාර්ථක වෙනවා. ව්‍යවස්ථා මණ්ඩලයට නිශ්චිත දිනයට කලින් විපක්ෂය හෝ කවුරු හෝ නම් එවිය යුතුයි.එසේ නම් ලබානොදුන්නොත් කතානායකට පුළුවන් ඒ පත් කිරීම කරන්න. අනෙක මෙහි ජනාධිපති මහින්ද රාජපක්ෂ මැතිතුමාගේ නමත් නැහැ. මේ ධූරය දරන ඕනෑම පුද්ගලයෙකුට අවුරුදු දෙකකට වඩා ඉල්ලන්න බලය තියෙනවා. මහජන කැමැත්ත තියෙනවා නම් ඕනෑතරම් කාලයක් බලයේ ඉන්න පුළුවන්.මමත් එක්සත් ජාතික පක්ෂයේ හිටපු නිසා මට මතකයි ජේ. ආර්. ජයවර්ධන මහත්මයා ඡන්දයක් නොතියා පාලන කාලය දීර්ඝ කර ගන්න හැදුවා. ඒක කරගන්න බැරි වුණා. නමුත් මේකට තුනෙන් දෙකක ඡන්දයක් ලැබිලා තියෙනවා.18 වැනි සංශෝධනයේ එහෙම දෙයක් සඳහන් වෙලා නැහැ. අපි දන්නවා පළාත් පාලන පනත වෙනස් කරන්න යනවා ඒක වෙනම දෙයක්. නමුත් මේ සංශෝධනයෙන් පළාත් සභා බලතල කිසිවක් අඩුවෙන්නේ නැහැ.ඒ පක්ෂ දෙකට පසුගිය මැතිවරණයෙන් විශාල පරාජයක් අත්වුණා. අද ඒ අයට එල්ලෙන්න වැලේ වැල් නැතිව ඉන්නේ. ගිලෙන මනුස්සයෙක් පිදුරු ගහක් හරි අල්ල ගන්නවා වාගේ අද එජාපයයි ජවිපෙයි මේක අල්ලගෙන ගොඩඑන්න උත්සාහ කරනවා.විශේෂයෙන් සමාව ඉල්ලන්න ඉදිරිපත් වෙන්න ඕනෑ ෆොන්සේකාගේ බිරිය හා දරුවන්. ඒ අය තම සැමියා, පියා බේරාගන්න උනන්දු විය යුතුයි. නමුත් මට පේන විදිහට ෆොන්සේකාගේ භාර්යාවට එවැනි උනන්දුවක් නැහැ. අනෝමා ෆොන්සේකාගේ නෑදෑයින්ගෙන් ඇසුවොත් කියාවි අනෝමා ෆොන්සේකාට නියම නිදහස ලැබිලා තියෙන්නේ දැන්. මොකද එතුමිය ඒ කාලයේ හිරගෙදරක ඉන්නවා වගේ ජීවිතයක් ගත කළේ.මේකට කලින් රිචඩ් උඩුගම හිටපු යුද හමුදාපතිවරයා එක්සත් ජාතික පක්ෂයේ ඩඩ්ලි සේනානායක මහත්තයාගේ ආණ්ඩුව පෙරළන්න හැදුවා කියලා එදා ඒකට කිව්වේ වැසිකිළි කුමන්ත්‍රණය කියලා එදා පිටරට හිටපු රිචඩ් උඩුගම හිටපු යුද හමුදාපතිවරයාව මෙරටට ගෙන්වලා ගුවන් තොටුපළේදී අත්අඩංගුවට ගෙන අවුරුදු තුනක් ම වැලිකඩ බන්ධනාගාරයේ රඳවලා හිටියා. පසු කාලයක නඩුවෙන් නිදහස් වුණා.ඒක වෙනම දෙයක්.අවුරුදු තුනක්ම වැලිකඩ බන්ධනාගාරයේ ඉන්නකොට කවුද ආවේ. ? මේ භික්ෂූන් වහන්සේලා ආවාද ? කවුරුත් ආවේ නැහැ. හැමෝ ම නිහඬව හිටියේ. ෆොන්සේකා යුද හමුදාපතිව සිටියදී සෙබළුන් හා උසස් නිලධාරීන් පන්දහස් ගණනක් මේ යුද අධිකරණවලට යොමු කරලා දඬුවම් කළා කව්ද කතා කෙරුවේ ? මේ රට වෙනුවෙන් යුද්ධයට ඉදිරිපත් වූ තරුණයන්ට විරුද්ධව තීන්දු දුන්නා කියලා ස්වාමීන් වහස්සේලා අනෙකුත් ආගමික නායකයින් එළියට ආවාද ? කවුරුත් ආවේ නැහැ.යුද අධිකරණ තීන්දුවේ වලංගු අවලංගු භාවය ගැන කතාකරන මේ නීතිඥයන් ඇයි එදා ඒ ගැන කතා නොකළේ ? ඔහු පන්දහස් ගණනකට දඬුවම් කරන විට නිහඬව හිඳලා ඇයි එක් පුද්ගලයෙක් වෙනුවෙන් පමණක් දැන් ඉදිරිපත් වෙන්නේ?මේ යුද අධිකරණයත් අපේ නීති පද්ධතියට සම්බන්ධ එකක්. ඒවා මේ රටේ නීතියට අනුව පිහිටුවන ලද ඒවා ඒ නිසා ඒවා. අපි පිළිගන්න ඕනෑ. යුද අධිකරණයෙන් දීපු තීන්දුවත් මේ රටේ නීතියට සම්බන්ධ වෙනවා.මීට කලිනුත් යුද අධිකරණය මගින් තීන්දු දුන්නානේ එහෙනම් ඒවා විතරක් වලංගු වුණේ කොහොමද ? ඇයි මේ එක් පුද්ගලයෙක් ගැන විතරක්ම කතා කරන්නේ ? මේ රටේ ඉන්නේ මෝඩ ජනතාවක් නොවෙයි. ෆොන්සේකා පසුගිය ජනාධිපතිවරණයට ඉදිරිපත් වුණේ විදේශීය අවශ්‍යතාවක් මතයි. මේ අය ජනාධිපතිතුමාගේ රජය කඩාකප්පල් කරන්නයි හැදුවේ. එහෙම ඒ තීන්දුව වැරැදි නම් ඉහළ අධිකරණයට යන්න පුළුවන්. ඒ අධිකරණය තුළින් තීන්දු දෙයි. එහෙම නැතිව මේ පත්තරවලට හෝ ස්වාමීන් වහන්සේලාට තීන්දු දෙන්න බැහැ.අද කවුරුත් දන්නවා විපක්ෂ නායක එජාප නායකට එරෙහි කැරැල්ලක් පක්ෂය තුළ තියෙනවා කියන එක. රනිල් වික්‍රමසිංහ තමන්ට පක්ෂපාත පිරිස අල්ලගෙන නැති ප්‍රශ්න මවනවා තමන්ට එරෙහි කැරැල්ල අමතක කරවන්න හදනවා එත් ඒ කැරැල්ල හොඳට එළියට පේනවා. ෆොන්සේකා අල්ලගෙන බේරෙන්න හදනවා. ඒ මොනවා කළත් රනිල්ට බේරුමක් නැහැ අන්තිමට පක්ෂ නායකත්වය දාලා එතුමට යන්න වෙනවා.මම එක්සත් ජාතික පක්ෂයේ සෑහෙන්න කාලයක් හිටියා. ඒ කියන්නේ රනිල් පක්ෂයට බැඳෙන්න කළින් මම ක්‍රියාකාරී මණ්ඩලයේත් හිටියා. මම දන්නා තරමින් මට පේන විදිහට මේ දක්වා එජාපයේ නායකත්වය ගන්න සුදුසු පුද්ගලයෙක් තවමත් ඉදිරිපත් වෙලා නැහැ.ඉතිහාසයේ පළමු වතාවට තමයි මේ නොදියුණු ඌව පළාතට ඇවිල්ලා දින කිහිපයක් ගත කළේ. දැන් මොණරාගල විශාල දිස්ත්‍රික්කයක්. ජනාධිපතිතුමා විශේෂයෙන් බදුල්ලට ආවේ මේ පළාතේ සංවර්ධනයේ තිබෙන අඩුපාඩුකම් මොනවාද කළයුත්තේ කියලා හොයලා බලන්න. අනෙක එතුමා ආවේ මේ පළාතේ සියලු තොරතුරු දැනගෙන. එතුමා ප්‍රශ්න මතුකරලා ඇහුවා.සමහර අයට කටඋත්තර නැතිවුණා. ඒ නිසා අද අපේ රාජ්‍ය නිලධාරීන් දේශපාලන අධිකාරිය ඉතා උනන්දුවෙන් කඩිනමින් මේ අඩුපාඩු විසඳාගන්න කටයුතු කරගෙන යනවා. විශේෂයෙන් බදුල්ල මහියංගණ මාර්ගය කාපට් කිරීම එතුමාගේ නියමයෙන් ආරම්භ වුණා. ඒ වගේ සංවර්ධන වැඩ රාශියක් ආරම්භ වුණා. ඒ වගේම මේ වැඩවළට විශාල මුදල් ප්‍රමාණයක්්ද ලබාදුන්නා.ශෂීන්ද්‍ර රාජපක්ෂ මහත්මයා පළාත් ප්‍රධාන අමාත්‍යධූරයට පත්වීමත් සමග පළාතේ නොදියුණුම දිස්ත්‍රික්කය වූ මොණරාගල දිස්ත්‍රික්කයේ විශාල සංවර්ධන ව්‍යාපෘති රැසක් දියත් කරන්න පුළුවන් වුණා. එතුමාට පුළුවන් වුණා ලබන වසරේ දැයට කිරුළ ප්‍රදර්ශනය මොණරාගල දිස්ත්‍රික්කයට ලබාගන්න. ඒ ලබා ගැනීමෙන් මොණරාගල විශාල දියුණුවක් ඇතිවේගෙන යනවා.හම්බන්තොට දියුණුවන විට ළඟම ඇති මොණරාගල දියුණු වෙනවා. ඒ දියුණුවත් සමඟ බදුල්ල දිස්ත්‍රික්කය දියුණු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=f1010223</link>
    <topic/>
    <author>චන්දන ජයවීර</author>
    <content>කේමදාසයන් අපේ කාලයේ පුරාවෘත්තයකි. ඔහුගේ කලා නිර්මාණ පෘථුල ගැඹුරකින් හෙබි අඛණ්ඩ බුද්ධිමය ප්‍රවාහයක් නියෝජනය කළේය. ව්‍යවහාරික සංගීතය විෂයෙහි දැවැන්ත ජයග්‍රහණ රැසක් ජනිත කළ ඔහුගේ නිර්මාණාවලිය “කේමදාස මියැසි සමෝධානය “ තුළ කැටිකොට දක්වා ඇත.සිනමාවේදී සමෝධානයක් (Montage) යන්නෙන් අදහස් වන්නේ එකිනෙකට වෙනස් රූප රාමු කිහිපයක් එක්කොට තෙවන අර්ථයක් ගොඩනැගීමටය. කේමදාසයන්ද සිනමාත්මක සංගීතයේදී රූපය මතු කරන අර්ථය ඉක්මවා යන සංගීතයක් මතු කළ හෙයින් ඔහුගේ නිර්මාණ ගැන කෙරෙන ආවර්ජනයක් සමෝධානයක් ලෙස හැඳින්වීම කාලෝචිතය.කලා හෝ සන්නිවේදන මාධ්‍යයේ ප්‍රකාශනය වඩා අර්ථවත් කිරීම පිණිස සංගීත සංයෝජනය යොදා ගැනීම ව්‍යවහාරික සංගීතයේ කාර්යභාර්යය. කේමදාස සිංහල ගීතය හා සිනමා සංගීතයද, වේදිකා නාට්‍යය සංගීතය විපර්යාසයකට ලක් කිරීමෙන්ද බටහිර සංගීතයේ අග්‍ර ඵලයන් වූ ඔපෙරා හා කැන්ටාටා හඳුන්වා දෙමින් ද මෙරට ව්‍යවහාරික සංගීතය වෙනසකට ලක් කළේය.කේමදාසයන්ගේ නිර්මාණ දායකත්වය ලැබූ නිර්මාණයක් සංගීත ශ්‍රවණයට හුරු නොකරන ලද කන් හිමි ආධුනිකයෙකුට වුවද පහසුවෙන් හඳුනා ගතහැකි වීමෙන් ලාංකීය සංගීතය විෂයෙහි ඔහු ඇති කළ නිර්මාණාත්මක එළඹුම පැහැදිලිවේ. ඔහුගේ එම දායකත්වය සංගීතයේ ප්‍රකාශක භාෂාව වෙත පමණක් සීමා නොවී මතවාදය, මුලාශ්‍ර සහ තාක්‍ෂණය යන අනෙකුත් ක්ෂේත්‍රයන් වෙතද යොමු වීම භාග්‍යයකි.කේමදාසයන්ගේ සංගීතය සඳහා බොහෝවිට මුලාශ්‍ර සැපයුවේ බටහිර සංගීතයය. එනමුත් ඔහු සිය නව්‍ය සංගීත භාෂාව සකස්කර ගැනීමේදී බටහිර සංගීතය මත පමණක් නොරැඳී දේශීය ශබ්ද මාලා සහ හඬ තාල භාවිතයට ගත්තේය. එහෙත් එය සම්ප්‍රදායික ජන සංගීතයේ දිගුවක් නොවීය.පෙරදිග සංගීතය වශයෙන් මෙරටට හඳුන්වාදී ඇති ඉන්දියාවේ හින්දුස්ථානී සංගීතය ප්‍රතික්ෂේප කළ ඔහු අපේ වුවමනාවන් සඳහා ගැලපෙන නව ජාතික සම්ප්‍රදායක් ගොඩනඟා ගැනීමේ අවශ්‍යතාවද හැමවිටම මතු කළේය. අපට අනන්‍යය දේශීය සංගීතයක් නොමැති බව දැක්වූ හෙතෙම ජන සංගීතයෙන් පටන්ගෙන පෙරදිග හා අපරදිග සංගීත සම්ප්‍රදායන් ආශ්‍රයෙන් නව ජාතික සම්ප්‍රදායක් ගොඩනඟාගත හැකි බව දැක්විය. ඇත්ත වශයෙන්ම අඩසිය වසකට ආසන්න කාලය තුළදී ඔහු විසින් කරන්නට උත්සාහ කළේද එයමය.කේමදාසයන් බටහිර සංගීත සම්ප්‍රදායේ ආභාෂය ලැබූ පමණින් රාගධාරී සංගීතය ඇසුරු කිරීම ප්‍රතික්ෂේප කළේ නැත. ඔහුගේ සමහර නිර්මාණයන් තුළ ඉන්දීය රාගධාරි සංගීතයේ ආභාෂය මැනවින් දැක ගත හැක. කේමදාසයන් ව්‍යවහාරික සංගීතය තුළදී කරනු ලැබුයේ “ දේශීය සංගීතය “ යන්න මතුරමින් සිටිනවා වෙනුවට දේශීය මූලයන් වෙත ගොස් ඒවායෙහි ඇති ලාක්‍ෂණිකයන් මතු කොට ගෙන නූතන ව්‍යවහාරයන්ට අනුව සුසංගත කිරීමය. එහිදී ඔහු ඉන්දියානු රාගධාරි සංගීතයට වඩා බටහිර සංගීතය දෙසට යොමු වූයේ ඇයිද යන්න සොයා බැලිය යුත්තකි.කේමදාසයන්ට සිය නිර්මාණ හරහා නූතන සංකීර්ණ සමාජ වටාපිටාව තුළ මනුෂ්‍යයා මුහුණදෙන සංකීර්ණ ජීවන තතු විධාරණය කිරීමට අවශ්‍යය වූ නිසා ඔහු පැවැති ඒකමානී ඉන්දියානු රාගධාරී සංගීතය වෙනුවට බහුනාද තාක්‍ෂණය මත පදනම් කොටගත් බටහිර සංගීත මාදිලිය වෙත යොමු වූවා විය යුතුය. එතෙක් ලාංකීය සංගීතය තුළ නොඇසුණු වර්ණ රැසක් කේමදාසයන්ගේ නිර්මාණ වෙතින් අසන්නට ලැබුණේ මේ හේතුවෙනි.කේමදාස පදනම හරහා ඔහු නවක තරුණ තරුණියන්ට අවැසි මාර්ගෝපදේශය සපයමින් ඔවුන්ගේ යටපත් වී තිබෙන දක්‍ෂතාවයන් මතුකර ගැනීමට දිරි දුන්නේය. එක් එක් පුද්ගලයා උපතින්ම ගෙන එන ස්වර පරාසය හඳුනාගෙන ඒ තුළ සිය ගායන හැකියාවන් වර්ධනය කර ගැනීමට හෙතෙම උදව් කළේය. ඔහු බොහොමයක් ගුරුවරුන් කරන්නාක් මෙන් සිය හඬ පරාසය තුළ සිසුන් තැබීමට උත්සාහ කළේ නැත. එහිදී ඔහුගේ උත්සාහය වූයේ සංගීතයට සංවේදී විවෘත මනසක් සහිත ශිල්පීන් රැසක් බිහි කිරීමය.සංගීත සංරචනාවන්හිදී කේමදාසයන් සිය වාද්‍ය වෘන්දය මෙහෙයවන ලද දැඩි ස්වභාවය කියා පෑවේ විශිෂ්ට නිර්මාණ දායකත්වය සඳහා ඔහු තුළ වූ අප්‍රතිහත කැප කිරීමය.කේමදාසයන් සංගීතය සෞන්දර්යවේදී මානයෙන් ඔබ්බට ගෙන ගොස් සමාජ භාවිතයක් බවට පත් කළේය. ඔහුගේ අසංඛ්‍ය පෞර්ෂය මඟින් හුදෙක් සරලව දේශපාලනික ක්‍රියා මාර්ගයකින් ඉදිරිපත් කරනවාට වඩා වැඩි යමක් කළේය.ජනපි‍්‍රය සංස්කෘතියක් වෙනුවෙන් පෙනී සිටින්නන් කේමදාසයන්ද ඔහුගේ අභාවයෙන් පසු ඔවුන්ගේ කුලකය වෙතට කැඳවා ගෙන එමින් එයට හරයක් ඇති බව පෙන්වීමට හා පිළිගැනීමක් ලබා ගැනීමට උත්සාහ කරයි. කේමදාසයන් ජීවතුන් අතර සිටියේ නම් මෙම නන්දොඩවන්නන් හට නිසි පිළිතුරු ලබාදීමට පසුබට නොවනු ඇත.ඔහු කථාකළ හැකි ඕනෑම කෙනෙකුට ගී ගැයිය හැකිය යන නර්මාලාපය ප්‍රතික්ෂේප කළ අතර ගායනය පුහුණුව සතතාභ්‍යසය හා විශිෂ්ටත්වය බැඳි කාරණයක් බවට යළි යළිත් තහවුරු කළේය.ආචාර්ය කේමදාසයන් වරක් ජාතික රූපවාහිනියේ සංගීත උපදේශකවරයා බවට පත් වූ විට එහි ශ්‍රැති භංග (නඪබජඩ ධභබ) ගීත ප්‍රචාරය කිරීම වැළැක්වීමට උපදෙස් දීමෙන් මේ බව මොනවට පැහැදිලිවේ.කේමදාසයන් අඩසියවසකට ආසන්න ස්වකීය නිර්මාණ ජීවිතය තුළදී උත්සාහ දරන ලද්දේ විශිෂ්ට කලා කෘති ස්පර්ශ කිරීමේ ඥනයෙන් හෙබි ජනතාවක් ගොඩනැඟීම සඳහාය. වරක් ඒ බව ඔහු සඳහන් කළේ මෙසේය.“මතක තියාගන්න සංගීතය රසවිඳින්න පුළුවන් වෙන තැනට මනස සකස් කරගත හැකි වූ දාටයි ජනතාවගේ අධ්‍යත්මය ගොඩනැෙඟන්නේ. ඒක කරන්න පුළුවන් වෙන්නෙත් සංගීතයට විතරමයි” යනුවෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=f1010224</link>
    <topic/>
    <author>චන්දන</author>
    <content>70 දශකයේ සිට මෙරට නාට්‍ය ක්ෂේත්‍රයේ යම් පිබිදීමක් ඇතිකරවීමට උර දුන් කලා සංවිධාන අතරින් හොරණ රංගන කලා කේන්ද්‍ර සභාවට හිමි වන්නේ සුවිශේෂ ස්ථානයකි. එයට ප්‍රධානතම හේතුව වන්නේ එදා ප්‍රසිද්ධ වේදිකාවට පිවිසීමට නොහැකිව සිටි නවක කලාකරුවන් රැසක් වෙනුවෙන් ඔවුන්ගේ හැකියාවන් හඳුනාගෙන ඒ අයට ප්‍රසිද්ධ වේදිකාව විවෘත කර දීමයි.අද එම කලාකරුවන් රැසක්ම ප්‍රවීණ මට්ටමට පැමිණ වේදිකාව, පුංචි තිරය හා සිනමාව තුළ තම කුසලතා ප්‍රදර්ශනය කිරීම පිළිබඳව සතුටට පත් වන්නන් අතර මේ නිහඬ භූ®මිකාව ද අමතක කළ නොහැකියි. ඔහු කවුරුවත් නොව, වේදිකාව, පුංචි තිරය තුළ මෙන්ම සාහිත්‍ය හා ග්‍රන්ථ ක්ෂේත්‍රය තුළ ද, මාධ්‍ය ක්ෂේත්‍රය තුළ ද තම දක්ෂතා විදහා දක්වන හොරණ රංගන කලා කේන්ද්‍ර සභාවේ ප්‍රධාන කෘත්‍යාධිකාරී චන්ද්‍රා ශ්‍රී පෙරේරා යි. අද අපි ඔහු වසර දහයකට පසුව යළි වේදිකාව හා පුංචි තිරය තුළට ප්‍රවේශ වෙමින් සිටින මොහොතක කෙටි සංවාදයකට යොමු වෙමු.ඇත්ත, 70 දශකයේ දී නාට්‍ය ක්ෂේත්‍රය තුළ මා ඉහළ මට්ටමකට සිටි අයෙක්. මගේ “ගැහැණියක් වෙන්දේසියේ” නැමැති නාට්‍යය එදා වඩාත්ම ජනප්‍රිය වී තිබුණා. එහි දර්ශන 50ක් කෙටි කාලයක් තුළ වේදිකාගත කිරීමට මා සමත් වුණා. ඒ වගේ ම මාගේ ප්‍රධානත්වයෙන් හා මෙහෙයවීමෙන් කෙටි නාට්‍ය තරග උත්සව 23ක් වාර්ෂිකව සංවිධානය වුණා. ඒ තුළින් වේදිකාව ජයගත් නළු නිළියන් රැසක්ම අද වේදිකාව පමණක් නොව රූපවාහිනිය තුළ ද තම දක්ෂතා පෙන්වමින් සිටිනවා. එය සතුටට කරුණක්.වසර 10ක් පමණ නාට්‍ය ක්ෂේත්‍රයෙන් සමුගෙන සිටියත් මා පුවත්පත් කලාව හා සමගින් කටයුතු කළා. මාගේ පෞද්ගලික හේතුන් මත හා ආර්ථික දුබලතාවයකට මා පත් වු බැවින් මට නාට්‍ය ක්ෂේත්‍රයේ ජීවත් වීමට නොහැකි තත්ත්වයක් උද්ගත වුණා.වයස යනවත් සමඟම මට හිතුණා වර්තමාන සමාජයේ ශීඝ්‍රයෙන් පරිහානියට ලක් වෙන ආකාරය දැක ඒ පිළිබඳව යම් නිර්මාණයක් කරන්න. ඒ අදහස තුළ සිටින විට තමයි දේශමාන්‍ය නිහාල් විජේරත්න මහතා විසින් “සත්ත්ව හිංසාව දුරලමු” යන තේමාව යටතේ උතුම් මිනිස්කම පුබුදා දේශය අවදිකරවන “පූජා උත්තම පූජා” මහා මෛත්‍රී ධර්ම යාත්‍රා වැඩසටහන ආරම්භ කෙළේ. එය මට මහත් අස්වැසිල්ලක් වුණා. මොකද එහි පරමාර්ථය යහපත් සමාජයක් නිර්මාණය කිරීමයි. ඒ අනුව මා මාගේ සියලුම කලා නිර්මාණ ඒ පැත්තට හරවා කටයුතු කරනවා. අපේ කලා නිර්මාණ යුග අවශ්‍යතා පරිදි යහපත් සමාජයක් නිර්මාණය වීම පිණිස දායක විය යුතු වෙනවා.1982 වර්ෂයේ දී මගේ කලා කුසලතා හඳුනාගෙන සර්වෝදය ශ්‍රමදාන සංගමයේ සභාපති ආචාර්ය ඒ. ටී. ආරියරත්න මහතා සර්වෝදය ශ්‍රව්‍ය දෘෂ්‍ය අංශයේ සේවයට මට ඇරැයුම් කළා. මා එහි තිර රචකයකු වශයෙන් හා සහාය අධ්‍යක්ෂවරයෙකු ලෙසට තමයි පූර්ණ කාලීන සේවක පත්වීමක් අරගෙන ගියේ. ඒ වකවානුවේ තමයි රූපවාහිනී සංස්ථාව පවා ආරම්භ වුණේ. මුලින්ම මම විනාඩි 2 - 3 කාලයට හසුවන තිර රචනා ලිව්වා. ඊට පසුව සර්වෝදය දර්ශනය පිළිබිඹු කරමින් වාර්තා චිත්‍රපට හා නිර්මාණාත්මක කෙටි රූපවාහිනී චිත්‍රපට ලියා අධ්‍යක්ෂණය කළා. “මුහුදයි සිඟිත්තයි” “වියළෙන දළු”, “රන් උල්පත්”, “සාම පාගමන”, “සුව සෙත”, ඒ අතර ප්‍රධාන වෙනවා. ඒ වගේම මම එහි දී රූපවාහිනී පාඨමාලා කීපයක් ම පැවැත්වූවා. ඒ තුළින් අලුතින් ආරම්භ වූ රූපවාහිනී සංස්ථාවට නවක හා පුහුණු ශිල්පීන් රැසක් සම්බන්ධ කරන්නට මට හැකියාව ලැබුණා. අද ඒ අය රූපවාහිනී ක්ෂේත්‍රයේ ඉන්නවා.මම ශ්‍රී ලංකා අවිහිංසාවාදී මහා සංගමයේ මූල්‍ය දායකත්වය මත ඒකාංගික ටෙලි නාට්‍ය 2ක් කළා. පළමු එක තමා “පූජා උත්තම පූජා” ඉන් අනතුරුව “අහිංසා” කියල ඒකාංගික නාට්‍යයක් නිපදවූවා.“පූජා උත්තම පූජා”, “අහිංසා” ටෙලි නාට්‍ය දෙකම බෞද්ධ දර්ශනය පදනම කරගෙන තිර රචනය ලියා අධ්‍යක්ෂණය කරපු නිර්මාණ. අපි කරනු ලබන සෑම කලා නිර්මාණයක්ම සමාජයේ සුබ සිද්ධිය තකා සිදුවිය යුතු යන්න තමා මගේ විශ්වාසය. අද සමාජය තුළින් අපිට දකින්න අහන්න ලැබෙන්නේ අසුභවාසී පුුවත්. ඒකට ප්‍රධානතම හේතු තිබෙනවා. අපි පංචශීලය පිළිපදිනවනම් මේ විපත් නැහැ. අපි කරන්නේ පන්සිල් ගැනීම පමණයි. පන්සිල් ප්‍රායෝගිකව රකින්නේ නැහැ.සියලු සතුන්ට මෛත්‍රී කරන සමාජයක් අපිට නිර්මාණය විය යුතු වෙනවා. මේ සඳහා තමයි දැන් මගේ සියලුම කලා නිර්මාණ සැලැසුම් කරල තියෙන්නේ. ඒක අප කලින් කීවා සේ මව පියා, සහෝදර සහෝදරිය හඳුනන ගුණ ගරුක සමාජයක් මේ මිහිපිට ස්ථාපිත වීමට හේතු වේ යන්න මා විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>22</day>
    </date>
    <link>http://www.dinamina.lk/2010/10/22/_art.asp?fn=f1010225</link>
    <topic/>
    <author>සාකච්ඡාකළේ චන්දන ජයවීර</author>
    <content>දිලුම් සුරාජ් බණ්ඩාර අමුණුගමඅපේ මුල් ගම් පළාත තෙල්දෙණිය ඒ වුණාට මම ඉපදුණේ මහනුවර දිස්ත්‍රික්කයේ නුගවෙල.ශ්‍රී වික්‍රම රාජසිංහ රජතුමා සම්බන්ධ කතා රැසක් තෙල්දෙණිය ආශි‍්‍රතව තිබෙනවා.ශ්‍රී වික්‍රමරාජසිංහ රජතුමා රජවාසලින් පැන ඇවිත් සැඟවී සිටීමට තෙල්දෙණිය තෝරාගෙන තිබෙන්නේ එහි එතුමාට විශ්වාසවන්ත පිරිසක් සිටි නිසයි. මෙසේ සැඟවී සිටි නිවෙස් අතරින් අපේ අත්තාගේ මහගෙදරත් එකක්. ඒ නිවස අදටත් සුරක්‍ෂිතව තිබෙනවා.අසූ දෙකේ මැයි නම වෙනිදානංගී කෙනෙක් ඉන්නවා. ඇගේ නම අවන්ති. විවාහකයි. පෞද්ගලික ආයතනයක රැකියාවක් කරනවා.මගේ අප්පච්චි විශ්‍රාමලත් මේජර් ජෙනරාල් අශෝක මද්දුම බණ්ඩාර අමුණුගම. අම්මා ෂර්ලි පෙරේරා.අප්පච්චි යුද හමුදාවේ රාජකාරි කළ නිසා ඔහුට බොහෝවිට ගෙදර රැඳී සිටීමට අවස්ථාව ලැබුනේ නැහැ. මම කුඩා කාලයේ වැඩිහරියක් ගත කළේ සීයයි ආච්චියි එක්කයි.ඒ වකවානුව වන විට අමුණුගම පවුලෙ කවුරුවත් දේශපාලනය කළේ නැහැ. ලොකු තාත්තා (සරත් අමුණුගම මහතා) දේශපාලනයට ආවේ පස්සේ.මගේ සීය විශ්‍රාමලත් විදුහල්පතිවරයෙක්. ආච්චිත් ගුරුවරියක්. ඒ නිසා ඔවුන්ගේ ගෝලබාලයන් නිතර අපේ ගෙදර ආවා ගියා. මේ නිසා දේශපාලනය කළත් නොකළත් අපේ ගෙවල්වල මිනිස්සු නිතර පිරිලා හිටියා.මහනුවර ත්‍රිත්ව විද්‍යාලයටත්‍රිත්ව විද්‍යාලයේ ජනපි‍්‍රයම ක්‍රීඩාව රගර්. ඒ වුණාට මම සෙල්ලම් කළේ ක්‍රිකට්.අප්පච්චි හමුදා නිලධාරියෙක් නිසා මමත් කවදහරි හමුදාවට සම්බන්ධ වෙන්නයි හිතාගෙන හිටියේ. ඒ අනුව පාසැලේදී මම අධ්‍යාපන කටයුතුවලට අමතරව ශිෂ්‍යභට කණ්ඩයාමෙත් නිලධාරියෙක් හැටියට කටයුතු කළා.මම ශිෂ්‍යභට නිලධාරියෙක් හැටියට රන්දෙණිගල කඳවුරට කිහිපවරක් ගොස් තිබෙනවා. කඳවුරේ ගත කළ කාලය වචනයෙන් කියන්න බැරි තරම් සුන්දරයි. මේ කාලයේදි අපේ විද්‍යාලයේ විදුහල්පති ධූරය දැරුවෙත් හමුදා නිලධාරියෙක්. පාසැලේ විනය ඉහළ මට්ටමක තබා ගත්තත් ශිෂ්‍යභට අංශය දියුණුකරන්නත් එතුමා විශේෂ උනන්දුවක් දැක්වූවා.පාසැල් අවධියේදී ඇතිවූ ජේ. වී. පී. කලබල මත හමුදා නිලධාරීන්ගේ පවුල්වල උදවියට තර්ජන රැසක් මතුවුණා. ඒ නිසා අපිට කාලයක් ගෙවල්වලින් ඉවත්වෙලා වෙනත් ආරක්ෂිත ස්ථානවල රැඳී සිටින්න සිදුවුණා.දළඳා මාලිගාව ලඟ තිබෙන විශ්‍රාම ශාලාව ඒ කාලේ හමුදා නිලධාරින් ගේ පවුල් සඳහා වෙන්කළා. මාස දෙකක් පමණ අපි එතැන රැඳී සිටියා.මගේ පියාට නුවරින් මාතලේට මාරුවක් ලැබුණා. ඔහු එම දිසාව භාරව කටයුතු කළා.නුගවෙල අපේ ගෙදර තිබෙන ස්ථානයට ඩිපෝව හොදට පේනව. එක දවසක් රෑ විශාල කෝලාහලයක හඬක් නගරය පැත්තෙන් ඇහුණා. අපි ඇහැරිලා බලන විට පෙනුණා නුගවෙල ඩිපෝවේ බස් පනහක් විතර එක දිගට මහපාරේ පෙළගස්වා ගිනි තබනවා.මේ සිද්ධියෙන් පසුව අපි දැනගත්තා තවදුරටත් නුගවෙල රැඳී සිටීම ජීවිතවලට අවදානම් බව. ඉන් පසු අපි එහි පදිංචිය වෙනස් කළා.නංගීත් මමත් වැඩිය කැමැති මහගෙදර සිට පාසල් යාමටයි. අපිට මහනුවර හන්තාන නිවාස යෝජනා ක්‍රමයේ නිවසක් තිබුණත් එහි යාමට දෙදෙනාම කැමැතිවුණේ නැහැ. නමුත් පසුව අපිට නුවර නිවසට යාමට සිදුවුණා.මගේ පියාට වැලිඔය ප්‍රදේශයට ස්ථාන මාරුවක් ලැබුණා. ඒ අවස්ථාවේදී අම්මයි නංගියි නුවර පදිංචියට ගියා. නමුත් මම දිගටම නුගවෙල රැඳී සිටියා. පසුව මමත් ඔවුන් හා එම නිවසේ පදිංචියට ගියා.ඔව් මගේ පියා සේවය කළ සිංහ රෙජිමේන්තුවේ නිලධාරින් බොහෝ දෙනෙක් අපේ නිවසට පැමිණ තිබෙනවා.සෙන්පති ඩෙන්සිල් කොබ්බෑකඩුව ඒ විදිහෙ මතක හිටින චරිතයක්. එතුමා අනුරාධපුර හමුදා මූලස්ථානයේ සිට උතුරු ප්‍රදේශය භාරව මෙහෙයුම් සිදු කරන විට ඔහුගේ දෙවන නිලධාරියා හැටියට කටයුතු කළේ අපේ අප්පච්චියි. කොබ්බෑකඩුව මහතා වන අඩවිවල සංචාරය කිරීමට ඉතාම කැමැතියි. ඒ ගමන්වලට ඔහු අපේ අප්පච්චිත් අනිවාර්යෙන්ම එකතු කර ගන්නවා. මමත් ඔවුන් දෙදෙනා සමඟම එම සංචාරයන්ට සහභාගීවී තිබෙනවා. කොබ්බෑකඩුව මහතාගේ ඉල්ලීම පරිදි එම ගමන්වලදී නිතරම වාහනය පැදවූයේ මගේ පියායි.ඩෙන්සිල් කොබ්බෑකඩුව මහතා අලි ඇතුන්ට ආදරය කරන විනෝදකාමියෙක්. මමත් අලි ඇතුන් බලන්න යන්න පුරුදු වුණේ එතුමගෙන්. ඔහුට අලි ඇතුන් ගැවෙසෙන තැන් පිළිබඳව තොරතුරු ලැබෙනවා. සමහර දවස්වල අලි බලන්න යන ගමනට අපේ අප්පච්චිත් සහභාගී කරගන්න රාත්‍රී 12 ට විතර තනියම වාහනය පදවාගෙන අපේ නිවසට එනවා.1998 දී මම සාමාන්‍ය පෙළ විභාගයට ලියලා ඉතාම ඉහලින් සමත් වුණා.කලා විෂය ධාරාවෙන් උසස් පෙළට පෙනී සිටීමට සූදානම් වුණා. නමුත් මම ඒ අතර අහම්බෙන් ලැබුණු රැකියාවක් නිසා පාසල් යන එක නවත්වලා රැකියාවකට ගියා.මම පත්තරේක තිබුණු තේ අපනයන සමාගමක තේ පරීක්‍ෂක බඳවා ගැනීමේ දැන්වීමකට අයදුම්පත්‍රයක් දැම්ම. නමුත් මමත් නොහිතපු විදිහට එම ආයතනයේ උදවිය මාව ඒ තනතුරට තෝරා ගත්තා.මම කල්පනා කළා උසස් පෙළ විභාගය කරලත් යන්න වෙන්නේ මේ තනතුරට නම් වේලාසනින් රැකියාවකට යන එක හොදයි කියලා.ගෙදරින් ලොකු විරෝධයක් ආවා. විභාගය පුද්ගලිකව පෙනී සිටිනවා කියන පොරොන්දුව මත පස්සේ මට රැකියාවට යන්න දුන්නා.මම පෞද්ගලික අයදුම්කරුවෙක් විදිහට විභාගයට පෙනී ඉදලා සමත් වුණා. ඒ අවුරුදු දෙක ගත වෙන කොට මම රැකියාවේ තනතුරු දෙකක් විතර ඉහළට ගිහින් තිබුණා.අපනයනය සමඟ බැඳිලා තිබුණු රැකියාවක් නිසා බොහොම කාර්ය බහුල රැකියාවක්. හැම දෙයක්ම තීරණය වුණේ නැව් පිටත්වන දවස අනුවයි. සෙනසුරාදා දිනවලවත් අපිට නිවාඩුවක් තිබුණේ නැහැ.ඉගෙන ගන්න එකට ලොකු සහයක් මම සේවයකළ ආයතනයේ කළමනාකාර අධ්‍යක්‍ෂතුමා ඇතුළු අනෙකුත් නිලධාරීන්ගෙන් ලැබුණා. සමහර වෙලාවට මම වෙනුවෙන් අනෙක් නිලධාරීන් ඒ අයගේ එකම නිවාඩු දිනය කැප කරලා වැඩ කළා. ඒ සහය කවදාවත් අමතක වෙන්නෙ නැහැ.තාත්ත ගිය පාරේ යමින් හමුදා නිලධාරියෙක්වීමට සිහින මවපු මම මේ ක්ෂේත්‍රයට ආවේ ලොකු තාත්තාගේ දේශපාලන උණුසුම දැනිලයි.මේ වකවානුව වන විට ලොකු තාත්තාත් දේශපාලනයට යොමුවෙලයි හිටියේ.මගේ අත්තම්මාගේ පාර්ශ්වයෙන් එතුමා මගේ ඥාතියෙක්. ඒ නිසාම වෙන්න ඇති විජේතුංග මහතා වරක් ප්‍රවෘත්ති ඇමැතිවරයා හැටියට කටයුතු කරන විට ලේකම් හැටියට සරත් අමුණුගම මහතාව බඳවා ගන්නට ඇත්තේ.2001 මැතිවරණයේදී මම රැකියාවෙන් ඉවත්වෙලා ලොකු තාත්තාට සහය දුන්නා. මේ මැතිවරණය පැවැත්වුණේ යූ. ඇන්පියට වාසිදායක පසුබිමකයි.ඔවුන් අපේ අපේක්‍ෂකයන් රැසක් පාතදුම්බර සංවිධානය කළ අනුරුද්ධ රත්වත්තේ , හේවාහැට මහින්ද අබේකෝන් , යටිනුවර හා තෙල්දෙණිය සංවිධායකවරුන්වූ ටිකිරි කොබ්බෑකඩුව හා එම්. ඩී. දයාරත්න, බොරු චෝදනා දාලා රිමාන්ඩ් කළා. දුෂ්කරතාවයන් රැසක් මැදයි ඡන්දේ කළේ. නමුත් ඒ මැතිවරණයෙන් අපි පැරදුණා.ඒ මහමැතිවරණයත් එක්කම පළාත් පාලන මැතිවරණයක් ආවා. මහමැතිවරණයේ පරාජය නිසා ලැයිස්තුවට අවශ්‍ය අපේක්‍ෂකයන් පිරිස එකතුකර ගැනීමත් ප්‍රශ්නයක් වුණා. සරත් අමුණුගම මැතිතුමා මට ඡන්දයට එන්න කියලා ඇරයුම් කළා. ඒ අනුව මම මහනුවර මහනගර සභාවට කහගොල්ල කොට්ඨාසයෙන් තරග කළා.මම මුලින් කියපු විදියට අපි මැතිවරණය කළේ විශාල භීෂණයක් මැදයි. මේ පරිසරය තුළ මට උවමනා වුණේ නගර සභාවට තේරෙන්න නෙමෙයි. කොහොම හරි පක්‍ෂයේ හිටපු ප්‍රාදේශීය සභා මන්ත්‍රීවරු ටික ආරක්ෂාකර ගන්නයි.මම ආපහු රැකියාවට ගියා. ආයනයෙන් කිව්වා ආයේ දේශපාලනය කරන්න තියා හිතන්නවත් එපැයි කියලා.මම කලින් මැතිවරණ දෙකක් මෙහෙයවලා තිබුණු නිසා සංවිධායකයන්ගෙන් ලොකු ඉල්ලුමක් ආවා. ඡන්දෙට ඉදිරිපත් වෙන්නැයි කියලා. නමුත් රැකියාව කරන ආයතනය කිව්වා ඡන්දය ඉල්ලනවා නම් රැකියාවෙන් ඉවත්වන්න කියලා.රැකියාවෙන් ඉවත් වෙලා මම ඡන්දය ඉල්ලන්න තීරණය කළා. අප්පච්චි ඒකට කොහොමටවත් කැමැති වුණේ නැහැ. බාප්පා ඔහු සමඟ කතා කරලා මට පවුලේ අනුමැතිය දුන්නා.ඒ මැතිවරණයට අපි තරඟ කළේ ජේ. වී. පීය සමඟ සන්ධාන ගතවයි. ඔවුන්ගේ අපේක්‍ෂයන් බොහෝ දිස්ත්‍රික්කවලින් ඉදිරියට ආවත් මහනුවරින් මම පළමුවැනියා වුණා.පළාත් සභාවේ කටයුතු කරගෙන යන අතර සෙංකඩගල ආසනයට සංවිධායකවරයෙක් අවශ්‍යයි කියලා පක්‍ෂ මූලස්ථානයේ පළකර තිබුණු දැන්වීමක් දැකලා එයට ඉල්ලුම් කළා. සම්මුඛ පරීක්‍ෂණයකින් පස්සේ මට ඒ තනතුර ලැබුණා.සෙංකඩගල ආසනයෙන් පක්‍ෂයට ලැබුණු ඡන්දවලින් වැඩි ප්‍රතිශතයක් ලැබී තිබුණේ මට. නමුත් ආසනයේ නිවසක් නොතිබීම ගැටලුවක් විදිහට මතුවුණා. සෙංකඩගල මට ගෙයක් තිබුණත් වැරදීමකින් මම නිවසේ ලිපිනය හැටියට දක්වලා තිබුණේ නුගවෙල නිවසේ ලිපිනයයි. පරීක්‍ෂක මණ්ඩලයේ හිටපු උදවිය ඒ බව පිළිගෙන අයදුම්පත්‍රය නැවත පුරවලා දෙන්න කිව්වා. ඇමැතිවරු කිහිපදෙනෙකුත් මේ පරීක්‍ෂණයට පෙනී සිටියත් අවසානයේදී මට සංවිධායකකම ලැබුණා.නුවර හා සෙංකඩගල පාරම්පරිකවම එ. ජා. පයට බර ආසන. නමුත් සංවිධායකධූරයට පත්වූ මැතිවරණය හැරෙන්නට අනෙක් හැම මැතිවරණයකදීම මම ආසනයෙන් පක්‍ෂය විශාල වැඩි ඡන්ද සංඛ්‍යාවක් දිනෙව්වා.ජීවිතයට අනිවාර්යෙන්ම අවශ්‍යයි සුන්දර දෙයක්.මගේ බලාපොරොත්තුව ප්‍රේමය විවාහයක් දක්වා ගෙනයාමටයි. විවාහය වරද්දා නොගතයුතු තීරණාත්මක අවස්ථාවක්. ඒ නිසා මා ප්‍රේමයට මුල පුරනවානම් ඒ සඳහා සූදානම් වන්නේ බොහෝ සිතාබලායි.යොජිත විවාහ ගැන මගේ කිසිම විශ්වාසයක් නැහැ. සාර්ථක සරණ බන්ධනයකට දෙදෙනෙක් අතර හොඳ බැඳීමක් අවශ්‍යයි. ඒ නිසා මම කවදාහෝ විවාහ වන්නේ ප්‍රේම සම්බන්ධයක් මතයි.මම පළාත්සභාවට පත්වෙන කොට නීතිරීති ටිකවත් හරියට දැනගෙන හිටියෙ නැහැ. නමුත් එතැනදී විශාල වගකීමක් වන ආණ්ඩු පක්‍ෂයේ සංවිධායකධූරය පැවරුනා. මහ ඇමැති සරත් ඒකනායක මහතා ඒ තනතුරේ වගකීම ඉටු කිරීමට විශාල සහයක් ලබා දුන්නා.අයවැය සම්මත කර ගැනීම තමයි ලොකුම ප්‍රශ්නය වුණේ. ඔවුන් විවිධ කොන්දේසි දැම්මා අපි ඒ එකකටවත් යටවුණේ නැහැ. ලොකු සටනක් දීලා කොහොමහරි එක වැඩි ඡන්දයකින් අයවැය සම්මත කර ගත්තා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010232</link>
    <topic>රුහුණු උපකුලපතිට පහර දුන්නැයිසිසුවෙක් රිමාන්ඩ්</topic>
    <author>මාතර දිසා විශේෂ ජස්ටින් කොඩිකාර</author>
    <content>රුහුණු විශ්වවිද්‍යාලයේ උප කුලපතිවරයාට පහර දීමේ සිද්ධිය සම්බන්ධයෙන් ඇල්පිටිය පොලිසිය විසින් ඊයේ (22) එක් සැකකරුවකු අත්අඩංගුවට ගෙන ඇත.ඒ සම්බන්ධයෙන් වැඩිදුර ප්‍රශ්න කිරීම සඳහා සැකකරු මාතර පොලිසියට බාරදී තිබේ.සැකකරු මාතර වැඩ බලන මහේස්ත්‍රාත්තුමා හමුවට ඉදිරිපත් කිරීමෙන් පසු නොවැම්බර් 01 වැනිදා දක්වා රක්‍ෂිත බන්ධනාගාර ගත කර ඇත. ඇල්පිටිය ප්‍රදේශයේ පදිංචිව සිටි මේ සැකකාර ශිෂ්‍යයා පහරදීම සම්බන්ධව උපකුලපතිවරයා හඳුනා ගත් සැකකාර සිසුන් පස් දෙනාගෙන් එක් අයෙකි. අනෙකුත් සැකකරුවන් අත්අඩංගුවට ගැනීමට පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010233</link>
    <topic>නීතිවිරෝධී සංක්‍රමණ වළකන්නකැනඩා රජයෙන් නව නීති රීති</topic>
    <author>මහින්ද අලුත්ගෙදර</author>
    <content>නීති විරෝධී සාංක්‍රමණිකයන්ගේ සංක්‍රමණ වැළැක්වීම සඳහා වසරක කාලයක් ඔවුන්ව රඳවා තබා ගැනීමට හැකි වන පරිදි නව නීති හඳුන්වා දීමට කැනේඩියානු රජය පියවර ගෙන ඇත.මේ යටතේ කැනේඩියානු සාංක්‍රමණික නිලධාරීන්ට සාංක්‍රමණිකයන් හා මිනිස් ජාවාරම්කරුවන්ගේ අනන්‍යතාව තහවුරු කර ගැනීමට හැකි වේ.පසුගිය 21දා සිට නව නීති ක්‍රියාත්මක කෙරෙන අතර ඒ මඟින් කැනඩාවේ රැකවරණය පතන්නන් එරටින් පිටුවහල් කෙරෙන තුරු සිරගත කර තබා ගන්නා බවද තානාපති ආරංචි මාර්ග සඳහන් කරයි. තවද මෙලෙස සිරගත කරන සියලු දෙනාට අනිවාර්ය දඩ මුදලක් ද නියම කරන බව පැවැසේ.ශ්‍රී ලාංකික ද්‍රවිඩ සරණාගතයන් 492ක් රැගත් නෞකාවක් කැනේඩියානු බ්‍රිටිෂ් කොළොම්බියා වෙත පසුගිය අගෝස්තු මාසයේ දී ළඟා වීම නව නීති හඳුන්වා දීම කෙරෙහි දැඩි අවධානයක් යොමු වූ බව තානාපති ආරංචි මාර්ග පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010234</link>
    <topic>ඉන්දියාවේ සරණාගත කඳවුරක සිටි ශ්‍රී ලාංකික පිරිසක් නැවත පැමිණෙති</topic>
    <author>මහින්ද අලුත්ගෙදර</author>
    <content>යුද ගැටුම් පැවැති කාල සමයේ ඉන්දියාවට පලාගිය ශ්‍රී ලාංකිකයන් 67 දෙනෙකු පෙරේදා (21) යළි ශ්‍රී ලංකාවට පැමිණ තිබේ.එක්සත් ජාතීන්ගේ සරණාගතයින් පිළිබඳ මහ කොමසාරිස් කාර්යාලයේ සහයෝගය ඇතිව මේ පිරිස ශ්‍රී ලංකාවට පැමිණ තිබෙන අතර මේ පිරිස පවුල් 21කට අයත්වෙති.ත්‍රස්තවාදී ගැටුම් පැවැති කාල වකවානුවේ ඩිංගි බෝට්ටු ආධාරයෙන් කුඩා කණ්ඩායම් ලෙස මන්නාරමෙන් ඉන්දියාව බලා ගිය මේ ශ්‍රී ලාංකික ද්‍රවිඩ ජනතාව එයින් වැඩි පිරිසක්කාන්තාවන් හා ළමයින් බව එක්සත් ජාතීන්ගේ සරණාගතයින් පිළිබඳ මහ කොමසාරිස් කාර්යාලය කියයි. ශ්‍රී ලංකාවේ වත්මන් තත්ත්වය සැළකිල්ලට ගෙන ගුවන් මගින් එම පිරිස මෙරටට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010235</link>
    <topic>ශ්‍රී ලාංකිකයන් බවට සැක පිරිසක් රැගත් යාත්‍රාවක් ඉන්දුනීසියාවේ</topic>
    <author>මහින්ද අලුත්ගෙදර</author>
    <content>ශ්‍රී ලාංකිකයන් බවට සැක කෙරෙන නීති විරෝධී සාංක්‍රමණිකයන් 85 දෙනෙකු රැගත් යාත්‍රාවක් ඉන්දුනීසියාවට ළඟා වී ඇතැයි එරට ශ්‍රී ලංකා තානාපති කාර්යාලය සඳහන් කරයි.ඉන්දුනීසියාවේ පනේනාන් ප්‍රදේශයට පසුගියදා පැමිණ තිබෙන මේ යාත්‍රාවේ සිටින සාංක්‍රමණිකයන් ශ්‍රී ලාංකිකයන් ද යන්න පිළිබඳව සොයා බැලීම සඳහා එරට ආරක්‍ෂක අංශ පරීක්‍ෂණ සිදුකරන බව ඉන්දුනීසියාවේ ශ්‍රී ලංකා තානාපති මේජර් ජනරාල් නන්ද මල්ලවආරච්චි මහතා සඳහන් කර ඇත.ඕස්ට්‍රේලියාව බලා යාමට ඉන්දුනීසියාව වෙත ඔවුන් පැමිණ තිබෙන අතර ඒ අතරතුර එම යාත්‍රාවේ ගමන් ගත් පුද්ගලයන් තිදෙනෙකු මියගොස් ඇති බවට තොරතුරු අනාවරණය කරගෙන ඇතැයි ද ශ්‍රී ලංකා තානාපතිවරයා අවධාරණය කර තිබේ.මෙලෙස පැමිණි නීති විරෝධී සාංක්‍රමණිකයන් මේ වන විට තාවකාලික කඳවුරක රඳවා සිටින අතර ඔවුන් සම්බන්ධයෙන් පුළුල් පරීක්‍ෂණ ක්‍රියාත්මක බව ද තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010236</link>
    <topic>පාසල් ආපන ශාලාවටපැණි බීම එපා!</topic>
    <author/>
    <content>පාසල් ආපන ශාලාවලට ක්ෂණික කෑම වර්ග හා පැණි බීම විකිණීම තහනම් කරන ලෙස සෞඛ්‍ය අමාත්‍යංශය යළි ඉල්ලා සිටී. මේ ආහාර වර්ග තහනම් කරන ලෙසට උපදෙස් දෙමින් නිකුත් කළ චක්‍රලේඛය ක්‍රියාත්මක කිරීමට පියවර ගන්නා ලෙසද වැඩබලන සෞඛ්‍ය ඇමැති මහින්ද අමරවීර මහතා අධ්‍යාපන අමාත්‍යංශයෙන් ඉල්ලීමක් කර තිබේ.ශ්‍රී ලංකාවේ පාසැල් දරුවන් උදේ ආහාර වශයෙන් පෝෂ්‍ය ගුණයෙන් යුත් ආහාර නොගැනීමෙන් අනවශ්‍ය ලෙස මහත්වීම, දියවැඩියාව, අක්ෂිරෝග ඇතුලු බෝනොවන රෝග වලට ගොදුරු වන බවට හෙළිවී තිබේ.මේ තත්ත්වය යටතේ පාසල් කැන්ටින් තුළ පෝෂණ පිරි දේශීය ආහාර අලෙවි කිරීමට පියවර ගන්නා ලෙස අධ්‍යාපන ඇමැති බන්දුල ගුණවර්ධන මහතා විදුහල්පතිවරුන්ට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010237</link>
    <topic>එජාප-ජවිපෙ පැවැත්ම හදාගන්නඅද සරසවි සිසුන් උසිගන්වනවා</topic>
    <author>සුභාෂිනි සේනානායක</author>
    <content>ජනතා විමුක්ති පෙරමුණ සහ එක්සත් ජාතික පක්ෂය බෞද්ධ භික්ෂුන් වහන්සේලා සහ විශ්වවිද්‍යාල සිසුන් ඇතුළු සාමකාමී ජනතාව උද්ඝෝෂණවලට පොළඹවන්නේ ඔවුන්ගේ යැපීමටයි. මේ වන විට රටේ වෙනත් ප්‍රශ්නයක් නොමැති බවද දේශ විමුක්ති ජනතා පක්ෂය පවසයි.යුද අධිකරණයෙන් සිරගෙට නියම වූ ෆොන්සේකා මහතාගේ සිරදඬුවම ඉවත් කරන ලෙස මේ පක්ෂ දෙක ජනතාව පොළඹවීම හෙළා දකින බවද දේශ විමුක්ති ජනතා පක්ෂය පවසයි.දශක තුනක් පුරා පැවැති අඳුරු යුගය නිමා කරමින් සංවර්ධන සංග්‍රාමයක සිටින අවස්ථාවක වගකිවයුතු විපක්ෂයක් හැටියට පුද්ගලයෙකුගේ ප්‍රශ්නයක් මුල්කරගෙන මෙසේ කටයුතු කිරීම කනගාටුවට කරුණක් බවද එම පක්ෂයේ සභාපති ගලගම ධම්මරංසි හිමියෝ දිනමිණට ප්‍රකාශ කළහ.සරත් ෆොන්සේකා මහතාට සුදුකොඩි චෝදනාව ඇතුළු මුල්‍ය අක්‍රමිකතා හා ටෙන්ඩර් දූෂණ වංචා තිබෙන බව දැනගෙනත් ජනාධිපති අපේක්ෂකයා ලෙස තරග කරද්දී ජනාධිපති මහින්ද රාජපක්ෂ මහතා කිසිදු මාධ්‍යකින් පහර නොගැසූ බවත් ඡන්දයෙන්ම ප්‍රතිවාදී අපේක්ෂකයා පරාජය කළ බවත්, පවසන දේශ විමුක්ති ජනතා පක්ෂය ළිඳේ වැටුණු මිනිසා ජීවිතය බේරා ගැනීමට පිදුරු ගසෙත් එල්ලෙන්නා සේම ළිඳේ වැටී සිටින කේවට්ට දේශපාලන අඳබාලයින් ෆොන්සේකා මහතාගේ පිටේ නැගී බලයට ඒමට සිතීම අවාසනාවක් බවද පවසයි.යුද වීරයකු ලෙස කීර්තියක් ලබාගෙන සිටි සරත් ෆොන්සේකා මහතා හිතාමතාම මඩගොඩට ඇද දැමුවේ ජනතා විමුක්ති පෙරමුණ සහ රනිල් වික්‍රමසිංහ මහතා ඇතුළු කණ්ඩායම බවත් එම කෛයිරාටිකයින් සරත් ෆොන්සේකා මහතාගෙන් සමාව ගත යුතු බවත් පවසන දේශ විමුක්ති ජනතා පක්ෂය ජාති ආගම් භේදයකින් තොරව රටේ නීතිය ලොකු කුඩා සියලු දෙනාටම එක සමානව ක්‍රියාත්මක කෙරෙන රටක අප ජීවත්වන බවද අවධාරණය කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010238</link>
    <topic>අනගාරික ධර්මපාලතුමාජීවත්වූ මරදානේ නිවෙසකෞතුකාගාරයකට</topic>
    <author>සුභාෂිනී සේනානායක</author>
    <content>අනගාරික ධර්මපාලතුමා ජීවත්වූ මරදානේ ආනන්ද බාලිකා විදුහලේ පිහිටි වික්ටර් හවුස් නිවස කෞතුකාගාරයක් කිරීමට පියවර ගනී. අනගාරික ධර්මපාලතුමාට උපහාරයක් ලෙස මේ තීරණය ගත් බව ආනන්ද බාලිකා විදුහල්පතිනි මාලිනී හේරත් මහත්මිය “දිනමිණ” ට ප්‍රකාශ කළාය.ධර්මපාලතුමාගේ සිහිවටන භාණ්ඩ හෝ යම් කිසි වටිනාකමක් ඇති කුමන හෝ දෙයක් තිබේ නම් මරදාන ආනන්ද බාලිකා විදුහලට ලබා දෙන ලෙස හේරත් මහත්මිය ඉල්ලා සිටී. වැඩි විස්තර 0112695385 දුරකථනයෙන් දැනගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n1010239</link>
    <topic>වරකාපොළ වෙළෙඳ සලක් කඩාගෑස් සිලින්ඩර පැහැරගෙන</topic>
    <author>චන්ද්‍රිකා පෙරේරා</author>
    <content>වරකාපොළ දුම්මලදෙණිය හන්දියේ වෙළෙඳසලක දොරගුලු කඩා ගෑස් සිලින්ඩර් තොගයක් පැහැරගෙන ගොස් තිබේ.ඉකුත් දා අලුයම 4.00ට පමණ එම වෙළෙඳ සලේ ස්ටෝරුවෙහි දොරගුලු ලා තිබුණ ඉබ්බන් පහක් කඩා ලොරියකින් පැමිණි කල්ලියක් සොරකම සිදුකර තිබෙන බව හෙළිව ඇතැයි පොලිසිය කියයි.පොලිසිය මඟින් නිරීක්ෂණය කිරීමේ පොතක් මේ වෙළෙඳසලේ ඇති අතර සිද්ධිය වූ දින පොලිසියේ නිරීක්ෂණයට ලක්වූ බවට එහි අස්සන් යොදා නැතිබව හෙළිවෙයි. මේ අනුව සිද්ධිය පිළිබඳ වරකාපොළ පොලිසියට අමතරව කෑගල්්ල පොලිසියද පරීක්ෂණ ආරම්භ කැර තිබේ.රුපියල් දෙලක්ෂ අසූඅටදහසක් පමණ වටිනා ගෑස් සිලින්ඩර් තොගයක් මෙසේ කොල්ලකා ඇති අතර සැකකරුවන් හඳුනාගෙන ඇතැයි ද ඔවුන් අත්අඩංගුවට ගැනීමට විශේෂ කණ්ඩායමක් යොදා ඇතැයිද වරකාපොළ පොලිසිය කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102310</link>
    <topic>රට පුරා මත්ද්‍රව්‍ය බෙදූඅංක එකේ තිප්පොළ වටලයි</topic>
    <author>චන්ද්‍රිකා පෙරේරා</author>
    <content>රටපුරා මත්ද්‍රව්‍ය බෙදාහරින ප්‍රධාන මර්මස්ථානයක් වූ ගල්කිස්ස බඩෝවිට ප්‍රදේශය ඊයේ (22) අලුයම පොලිසිය, මත්ද්‍රව්‍ය නාශක අංශය හා විශේෂ කාර්ය බළකාය එක්ව වටලා ඇත. එහිදී හෙරොයින්, ගංජා හා බාබුල් විශාල ප්‍රමාණයක් හා ජීව උණ්ඩ 13ක් සමඟ පාතාල ප්‍රබල සාමාජිකයන් 16ක් අත්අඩංගුවට ගත් බව පොලිසිය පවසයි. මත්ද්‍රව්‍ය විකුණා ලබාගත් රුපියල් ලක්‍ෂ දෙකකට ආසන්න මුදලක් ද සැකකරුවන් ලඟ තිබී සොයා ගෙන තිබේ.නිලධාරීන් 1300 ක් පමණ මෙහෙයුමට එක්ව ඇති අතර අදියර තුනක් යටතේ වැටලීම් සිදුකැර ඇත.මේ සඳහා මත්ද්‍රව්‍ය පිළිබඳ පුහුණුව ලැබූ පොලිස් නිල සුනඛයන් ද යොදාගත් බව පොලිසිය කීය. අලුයම තුනේ සිට පෙරවරු දහය පමණ තෙක් පැය හතක පමණ කාලයක් මෙහෙයුම ක්‍රියාත්මකව ඇත. අත්අඩංගුවට පත් සැකකරුවන් ප්‍රබල පාතාල කල්ලි සාමාජිකයන් බව ද ඔවුන් ගේ නායකයන් විවිධ වැරැදිවලට බන්ධනාගාර ගතව සිටින බවද හෙළිවේ.පාතාල නායකයන් ගේ උපදෙස් මත මොවුන් මත්ද්‍රව්‍ය ජාවාරම නොකඩවා පවත්වාගෙන ගොස් ඇති බව පොලිස් පරීක්ෂණ මඟින් අනාවරණය වී ඇත. අත්අඩංගුවට පත් සැකකරුවන් ළඟ තිබී සොයාගත් පතරොම් බෝර 12 වර්ගයේ ඒවා වන අතර ඊට අයත් ගිනි අවිය මෙතෙක් සොයා ගෙන නැත.මොවුන් සතුව ඇති බවට සැක කෙරෙන ගිනි අවි ඇතුළු අවි හා නීති විරෝධී දෑ අත්අඩංගුවට ගැනීම සඳහා පොලිසිය පරීක්ෂණ ආරම්භ කැර තිබේ.ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ, නියෝජ්‍ය පොලිස්පති දයා සමරවීර මහත්වරුන්ගේ උපදෙස් මත ගල්කිස්ස ජ්‍යෙෂ්ඨ පොලිස් අධිකාරී හේමන්ත අධිකාරි මහතාගේ මෙහෙයවීමෙන් ගල්කිස්ස පොලිසිය මත්ද්‍රව්‍ය නාශක අංශය හා විශේෂ කාර්ය බළකාය විසින් වැටලීම සිදුකැර ඇත. පොලිස් මත්ද්‍රව්‍ය නාශක අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102311</link>
    <topic>විල්පත්තුවේ ආදායමශීඝ්‍රයෙන් ඉහළට</topic>
    <author>වෝල්ටර් දයාරත්න – අනුරාධපුර දිසා විශේෂ උපාලි තිලකරත්න - අනුරාධපුර අධිකරණ</author>
    <content>විල්පත්තු වනෝද්‍යානයේ ආදායම් තත්ත්වය ශ්‍රීඝ්‍රයෙන් වර්ධනය වීමට පටන් ගෙන ඇත.පසුගිය සැප්තැම්බර් මාසය තුළ පමණක්, රුපියල් හාර ලක්‍ෂ හතළිස්හතර දහස් හතළිස් නවයයි ශත හැටක (4,44,449.60) වාර්තාගත ආදායමක් එහි ලබා ඇතැයි අනුරාධපුර දිසා වන නිලධාරි ඇම්. ඒ. ඒ. ඇම්. ජයරත්න මහතා සඳහන් කරයි.ඒ මහතා එසේ සඳහන් කළේ පසුගියදා (19) අනුරාධපුර දිසාපති එච්. ඇම්. කේ. හේරත් මහතාගේ ප්‍රධානත්වයෙන් අනුරාධපුර දිස්ත්‍රික් ලේකම් කාර්යාල ශ්‍රවණාගාරයේ පැවැති අනුරාධපුර දිස්ත්‍රික් කෘෂිකර්ම කමිටු රැස්වීමේ දී විශේෂ ප්‍රකාශයක් කරමිනි.මේ අනුව සැප්තැම්බර් මාසය තුළ දේශීය සංචාරකයන් එක්දහස් හයසිය දහහත් (1617) දෙනෙක්ද, විදේශ සංචාරයකන් අසූ දෙනෙක් (80) ද ළමුන් එකසිය හැත්තෑ තුන් (173) දෙනකු ද විල්පත්තු වනෝද්‍යානය නැරැඹීමට පැමිණ ඇතැයි දිසා වන නිලධාරිවරයා වැඩි දුරටත් අනාවරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102312</link>
    <topic>රුපියල් කෝටි 3කහොර සිගරට් තොගයක් දැලේ</topic>
    <author>නිමල් රාජපක්ෂ</author>
    <content>තීරු බදු නොගෙවා මෙරටට ගෙන්වූ රුපියල් කෝටි තුනක් වටිනා සිගරට් තොගයක් ලොරි රථ දෙකකින් හා මෝටර් කාරයකින් ප්‍රවාහනය කරමින් සිටියදී සීදුව ප්‍රදේශයේ දී සැකකරුවන් පස් දෙනකු සමඟ සුරාබදු මත්ද්‍රව්‍ය නාශක අංශය මඟින් පෙරේදා (21) රාත්‍රියේ අත්අඩංගුවට ගෙන ඇත. අත්අඩංගුවට ගත් සැකකරුවන් අතර වාප්පු ලිපිකරු ද සිටින බව සුරාබදු මත්ද්‍රව්‍ය නාශක අංශයේ අධිකාරී (මාධ්‍ය ප්‍රකාශක) ප්‍රභාත් ජයවික්‍රම මහතා පවසයි.ව්‍යාපාරයේ ප්‍රධානියා කොළඹ ප්‍රදේශයේ පදිංචිව සිටින බවත් ඩුබායි සිට රජයට බදු වංචා කරමින් කාලයක් තිස්සේ සිගරට් මෙරටට ගෙන්වා දිවයින පුරා බෙදාහරින බවත් අත්අඩංගුවට ගත් සැකකරුවන් සුරාබදු නිලධාරීන් ඉදිරියේ පාපොච්චාරණය කර තිබේ. අත්අඩංගුවට ගත් සිගරට් තොගය, මෝටර් රථ හා සැකකරුවන් සුරාබදු කොමසාරිස් ජනරාල් වසන්ත හපුආරච්චි මහතා වෙත ඊයේ (22) ඉදිරිපත් කොට දුම්කොළ බදු ආඥා පනතේ විධිවිධාන යටතේ සමත ගාස්තු (දඩ මුදල්) පැනවීමට නියමිතය.නියෝජ්‍ය සුරාබදු කොමසාරිස් ඒ බොදරගම මහතාගේ උපදෙස් මත සුරාබදු මත්ද්‍රව්‍ය නාශක අංශයේ අධිකාරී ප්‍රභාත් ජයවික්‍රම, ස්ථානාධිපති නන්දන පෙරේරා, පරීක්ෂකවරුන් වන මහවත්ත ජයසිංහ, නිශාන්ත ඇතුළු නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102313</link>
    <topic>රත්නපුර රෝහලේ මානසික සෞඛ්‍ය ඒකකයේ සේවාවන් පුළුල් කෙරේ</topic>
    <author>රත්නපුර දිසා විශේෂ නිරෝෂන පෙරේරා</author>
    <content>රත්නපුර මහ රෝහලේ මානසික සෞඛ්‍ය ඒකකයේ සේවාවන් පුළුල් කර රෝගීන් පුනරුත්ථාපනය කර සමාජ ගත කිරීමේ වැඩසටහනක් ඇරඹේ.රත්නපුර මහ රෝහලෙන් පිටතට ගොස් දිස්ත්‍රික්කයේ දුර බැහැර ග්‍රාමීය ප්‍රදේශවල සිටින රෝගීන් වෙනුවෙන් සායන පැවැත්වීම ද ආරම්භ කර තිබේ. රත්නපුර මහ රෝහලේ මානසික සෞඛ්‍ය ඒකකයේ වෛද්‍යවරුන් සහ හෙද හෙදියන් ගේ දායකත්වයෙන් මෙම සායන පැවැත්වේ.අයගම, නිවිතිගල, කලවාන සහ කිරිඇල්ල රෝහල් වලදී මෙම බාහිර සායන පැවැත්වේ. ඒවාට රෝගීන් බොහෝ පිරිසක් පැමිණ ප්‍රතිකාර ලබා ගන්නා බව සායනය මෙහෙයවන නිලධාරීහු කියති. මත්ද්‍රව්‍ය මත්වතුරට ඇබ්බැහි වූ අයට ප්‍රතිකාර කිරීම ද රත්නපුර මහ රෝහලේ මානසික සෞඛ්‍ය ඒකකයෙන් ඉටු කෙරේ. සිය දිවි නසා ගැනීමට තැත් කළ අයට උපදේශන සේවා ද පවත්වයි.රෝහලේ වාට්ටුව තුළ ප්‍රතිකාර ලබා නිවෙස්වලට පිටත්ව යන රෝගීන් ගැන පසු විපරම් කරමින් නිවෙස් වලට ගොස් සොයා බැලීමට ද පියවර ගෙන ඇතැයි විශේෂඥ වෛද්‍ය රේනුකා ජයසිංහ මහත්මිය කීවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102314</link>
    <topic>අද රටේ සංවර්ධනයක් සිදුවී තිබෙනවා</topic>
    <author>කුරුණෑගල දිස්ත්‍රික් සංචාරක</author>
    <content>ඇත්තටම රටේ සංවර්ධනයක් සිදුව තිබෙනවා. මාර්ග, සංචාරක, හා කෘෂිකර්ම ක්‍ෂේත්‍රයේ ප්‍රගතියක් දකින්න තියෙනවා යැයි එක්සත් ජාතික පක්ෂ පාර්ලිමේන්තු මන්ත්‍රී ආචාර්ය හර්ෂ ද සිල්වා මහතා පැවසීය.දඹදෙණිය මැතිවරණ කොට්ඨාසයේ එක්සත් ජාතික පක්ෂ ක්‍රියාකාරකයන් දැනුවත් කිරීමේ සම්මන්ත්‍රණය නාරම්මල සිල්වර් ලෑන්ඩ් හෝටලයේ දී පැවැති අවස්ථාවේදි සිල්වා මහතා මේ බව කීවේය. හර්ෂ ද සිල්වා මහතා එහිදී මෙසේද කීවේය. රටේ කිසියම් වෙනසක් සිදුව තිබෙනවා.ඒක පුද්ගල ආදායම ඉහළ ගොස් තිබෙනවා. සහල් පරිභෝජනය ඉහළ ගොස් පාන් පිටි පරිභෝජනය පහළ වැටී තිබෙනවා. කිසිවෙක් බඩගින්නේ නොසිටින කාලයක් යයිද පැවැසීය.පාර්ලිමේන්තු මන්ත්‍රී විජයදාස රාජපක්ෂ, වයඹ පළාත් සභාවේ විපක්ෂ නායක, දඹදෙණිය එ. ජා. ප. සංවිධායක ප්‍රසන්න ශාමල් සෙනරත් මහතා ද මෙහිදී අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102315</link>
    <topic>ෆොන්සේකාගේ කතාව අවසන්වීමත් සමඟපිරිසක් ස්වාධීන රූපවාහිනි මාධ්‍යවේදීන්ට පහරදුන්නා</topic>
    <author>හැඳල විශේෂ ජූලියන් කෝරාළ</author>
    <content>විපක්ෂයේ ජනාධිපති ධූර අපේක්ෂක සරත් ෆොන්සේකා මහතාගේ කතාව අවසන් වීමත් සමඟම රැස්වීම් භූ®මිය තුළ සිටි කිසියම් පිරිසක් ස්වාධීන රූපවාහිනියේ සහෝදර මාධ්‍යවේදීන්ට පහරදෙමින් පැමිණෙනවා දුටු බවට ජාතික රූපවාහිනියේ ප්‍රාදේශීය වාර්තාකරුවකු වන ලක්ෂ්මන් සමරතුංග මහතා ඉකුත්දා වත්තල මහේස්ත්‍රාත් අධිකරණයේ සාක්කි දෙමින් පැවසීය.පසුගිය ජනාධිපති මැතිවරණ සමයේ දී ජාතික රූපවාහිනි මාධ්‍යවේදීන් දෙදෙනෙකුට පහර දී සුළු තුවාල සිදු කිරීමේ සිද්ධියක් සම්බන්ධයෙන් සමරතුංග මහතා මෙහිදී සාක්කි දුන්නේය.වත්තල මහේස්ත්‍රාත් රෂාන්ත එල්. ගොඩවෙල මහතා ඉදිරියේ දී මේ නඩුව විභාගයට ගැනිණ.මෙහිදී වැඩිදුරටත් සාක්කි දුන් සාක්කිකරු මෙසේ ද පැවසීය. “ 2009 දෙසැම්බර් මස 05 දින වැලිසර නවලෝක ක්‍රීඩාංගණයේ පැවති එක්සත් ජාතික පක්ෂයේ විශේෂ රැස්වීමක ප්‍රවෘත්ති ආවරණයට ගිය අවස්ථාවේ දී මේ සිද්ධියට මා මුහුණපෑවා. මෙහිදී ජාතික රූපවාහිනියට මෙන්ම ස්වාධීන රූපවාහිනියට රැස්වීම් භූ®මියට ඇතුළුවීමට ඉඩ ලබා දී තිබුණේ නැහැ. ඒ නිසා අපි රැස්වීම් භූ®මියට නොගොස් පිටත සිට ප්‍රවෘත්තිය ආවරණය කළා.උදේ 6.30 සිට දහවල් 1.30 දක්වා කාලය තුළ දී ප්‍රවෘත්තියට අවශ්‍ය රූපරාමු ගත්තා. එහිදී විපක්ෂයේ ජනාධිපති ධූර අපේක්ෂක සරත් ෆොන්සේකා මහතාගේ කතාව අවසන්වීමත් සමඟ රැස්වීම් භූ®මිය තුළ සිටි කිසියම් පිරිසක් ස්වාධීන රූපවාහිනියේ මාධ්‍යවේදියාට පහර දෙනවා මා දුටුවා. මා එය රූපගත කොට එකී පටය සාක්කුවේ දමාගෙන අලුත් පටියක් නැවත ඹ;ගන රූගත කරනවිට තවත් පුද්ගලයෙකු පැමිණ මාගේ කැමරාව උදුරා ගැනීමට උත්සහ කළා.ඒ අතරතුර දී තවත් පුද්ගලයෙකු පැමිණ මට පහරදුන්නා. මාගේ සාක්කුවේ තිබූ කැසට් පටයද තවත් අයෙකු සොරා ගත්තා.මම පහරදීමෙන් බාහිර තුවාල කිසිවක් නොතිබූ නිසා අප දෙදෙනා යතුරු පැදියකින් රූපවාහිනි සංස්ථාවට පැමිණ ප්‍රවෘත්තිය දී පසුව කුරුඳුවත්ත පොලිසියට ගොස් පැමිණිලි කළා.පසුව පොලිසියේ උපදෙස් මත තමන් ජාතික රෝහලේ නේවාසිකව ප්‍රතිකාර ලබාගත් බවත් සාක්කිකරු වැඩිදුරටත් සාක්කි දෙමින් පැවසීය. මෙහිදී විත්තියේ නීතිඥවරයා පැවසුවේ දින 45කට පෙර විත්තියට ලබාදිය යුතු කැසට් පටය නිකුත් නොකිරීමේ රීති ප්‍රශ්නයක් මත විත්තිය නිදොස් කොට නඩුව අවසන් කරන ලෙසය. මහේස්ත්‍රාත්වරයා එම ඉල්ලීම ප්‍රතික්ෂේප කරමින් නඩු විභාගය ඉදිරියට ගෙනයාමට පැමිණිල්ලට අවසර දුන්නේය.මීට අමතර පහරදීම නිසා සාක්කිකරුට අභ්‍යන්තර තුවාල සිදු වී ඇති බව පැවසූ පොලිසිය ජාතික රෝහලේ වෛද්‍ය වාර්තාවක් උසාවියට ඉදිරිපත් කෙළේය. අදාළ කරුණු සලකා බැලූ මහේස්ත්‍රාත්වරයා නඩුව වැඩිදුර විභාගය ජනවාරි 07 වන දිනට කල්තැබිණි.අපරාධ විමර්ශන අංශයේ පොලිස් පරීක්ෂක රණසිංහ මහතාගේ මෙහෙයවීම මත නඩු මෙහෙයුම් නිලධාරී විජේසූරිය මහතා සාක්කි මෙහෙයවිය.විත්තිය වෙනුවෙන් නීතිඥ වර්නන් කුරේ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102316</link>
    <topic>අත්තිවාරම කපද් දී ඇතිවූපිපිරීමකින් තරුණයාට තුවාල</topic>
    <author>බණ්ඩාරගම - විමල් එස් ජයසිංහ</author>
    <content>බොරැලැස්ගමුව වේරහැර වත්ත නිවෙසක් ඉදිකිරීම සඳහා අත්තිවාරමක් කපද්දී ඇති වූ පිපිරීමකින් එක් පුද්ගලයෙක් බරපතළ තුවාල ලබා කළුබෝවිල රෝහලට ඇතුළත් කර ඇතැයි බොරැලැස්ගමුව පොලිසිය කියයි.පෙරේදා (21) සවස තුවාල ලැබූ පුද්ගලයා අත්තිවාරම් පැති බැම්ම අලවංගුවකින් හාරමින් සිටියදී මේ පිපිරීම සිදුවී ඇති බව පොලිසිය කියයි. මේ පිපිරීම බෝම්බයකින්ද, එසේ නැතිනම් වෙනත් දෙයකින් සිදුවූ පිපිරීමක්ද යන්න යුද හමුදා බෝම්බ නිෂ්ක්‍රිය අංශය මගින් පරීක්ෂණ පවත්වන බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102317</link>
    <topic>යට ඇඳුමේ සඟවාගෙනමත්කුඩු ගෙන ගිය කතක් කොටුවෙයි</topic>
    <author>බණ්ඩාරගම බිමල් ශ්‍යාමන්</author>
    <content>මත්කුඩු ග්‍රෑම් 100 ක් සහ මිලිග්‍රෑම් 750 යට ඇඳුමේ සඟවාගෙන සැමියා සමඟ ත්‍රීරෝද රථයකින් ගමන් කරමින් සිටි කාන්තාවක් රාජගිරිය ජනාධිපති විදුහල ඉදිරිපිටදී පෙරේදා (21) රාත්‍රී අත්අඩංගුවට ගත් බව වැලිකඩ පොලිසිය කීය.අත්අඩංගුවට ගත් මත්කුඩුවල වටිනාකම රුපියල් ලක්‍ෂ පහක් පමණ වෙන බව පොලිසිය කියයි.කොස්වත්ත සිට බොරැල්ල හැටේවත්ත ප්‍රදේශයට මත්කුඩු රැගෙන ත්‍රීරෝද රථයක් පැමිණෙන බව වැලිකඩ පොලිසියේ දූෂණ මර්දන අංශයේ ස්ථානාධිපති උප පොලිස් පරීක්‍ෂක පී. ඩී. සී. සාගර මහතාට ලද තොරතුරකට අනුව සැක කටයුතු ලෙස ත්‍රීරෝද රථයේ පැමිණි යුවළ පරීක්‍ෂා කිරීමේදී කාන්තාවගේ යට ඇඳුමේ තිබී මේ මත්කුඩු තොගය සොයා ගත් බව පොලිසිය කියයි.අත්අඩංගුවට පත් සැකකරුවන් බොරැල්ල ප්‍රදේශයේ පදිංචි වයස අවුරුදු 25 සහ 27 වයස්වල අය බව පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102318</link>
    <topic>ගංජා ප්‍රවාහනය කරවැඩ වරද්දා ගෙන</topic>
    <author>ඉන්දික පොල්කොටුව</author>
    <content>මහනුවර ඇතුළු ප්‍රදේශ කිහිපයකට පැකට් කැර බෙදා හැරීම සඳහා ඊයේ පොහෝදින ත්‍රීරෝද රථයකින් ගංජා ප්‍රවාහනය කරමින් සිටි සැකකරුවකු පේරාදෙණිය කලුගමුව ප්‍රදේශයේදී කිලෝ දෙකක ගංජා තොගයක් සමඟ මහනුවර කොට්ඨාස දූෂණ මර්දන ඒකකය මගින් ඊයේ (22) පෙරවරුවේ අත්අඩංගුවට ගෙන ඇත.අත්අඩංගුවට ගැණුනු ගංජා තොගයෙන් පැකට් 1300 ක් සකස් කළ හැකි බවත් පැකට් සකස් කිරීමෙන් අනතුරුව එක් පැකට්ටුවක් රුපියල් සියය බැගින්වූ මුදලකට අලෙවි කරන බවත් සැකකරු පොලිසියට පවසා ඇත.ඒ අනුව මේ ගංජා තොගයෙන් රුපියල් 1,30,000 ක මුදලක් ලබා ගතහැකි බැව් පොලිසිය පවසයි. මාම්පිටිය සිට කලුගමුව ප්‍රදේශයට ගංජා ප්‍රවාහනය කරමින් තිබියදී මෙලෙස අත්අඩංගුවට ගැණුනු අතර සැකකරු එම ගංජා තොගය ත්‍රීරෝදරථයේ ඉදිරිපස කාපට්ටුවක් යට සඟවා ඉතා සූක්ෂම අයුරින් රැගෙන යමින් සිටිය දී අත්අඩංගුවට ගත් බැව් පොලීසිය පවසයි.කලුගමුව ප්‍රදේශයේ ස්ථානයකදී ඉතා රහසිගතව පැකට් කැර අලෙවි කිරීම සඳහා මෙම ගංජා රැගෙන යමින් තිබූ බැව් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102319</link>
    <topic>පෝයදා එළදෙනකගේදෙපා කපා දමලා</topic>
    <author>මතුගම සංචාරක</author>
    <content>වප් පසළොස්වක පොහොය යෙදුණ ඊයේ (අලුයම 3 ට) කෙවිටියාගල පුරාණ පූජා ගල්ලෙන් විහාරස්ථානයට යන මාර්ගයේදී එළදෙනකගේ දෙපා කපාගෙන ගොස් ඇත. කෙවිටියාගල විතානගොඩ ගොවි පවුලක් ඇතිකළ එළදෙන පැහැරගෙන ඇවිත් මෙසේ සතාගේ දෙපා කපාගෙන රැගෙන ගොස් ඇත. මීගහතැන්න පොලිස් ස්ථානාධිපති හිමාල රාජපක්‍ෂ මහතා පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102320</link>
    <topic>සිසුවිය පැහැරගත්කාන්තාව රිමාන්ඩ්</topic>
    <author>මතුගම සංචාරක</author>
    <content>තෙබුවන කුඩලිගම දෙමළ විදුහලේ දෙවන වසරේ ඉගෙනුම ලැබූ පාසල් දැරියක් පැහැරගෙන ගොස් රුපියල් 50,000/- ක කප්පම් මුදලක් ඉල්ලූ කාන්තාවක් කළුතර අතිරේක මහේස්ත්‍රාත් නාමල් පෙරේරා මහතා වෙත (21) ඉදිරිපත් කළ පසු නොවැම්බර් මස 03 වැනි දින තෙක් රිමාන්ඩ් භාරයේ තැබීමට නියෝග කළේය.මේ දෙමළ විදුහලේ ඉගෙනුම ලැබූ හසිනි සිවකුමාර් දැරියට චොක්ලට් රැගෙන දෙන බව පවසමින් විදුහලෙන් රැගෙන ගොස් ඇත. තෙබුවන පොලිසිය වහාම ක්‍රියාත්මක වී ප්‍රදේශය පුරා පොලිස් කණ්ඩායම් යොදා පරීක්‍ෂණ කරන විට ළමයා කැටුව අතුරු මාර්ගයකින් යද්දී පොලිස් නිලධාරීන්ට හසුවී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=n10102321</link>
    <topic>අයිතිකරුවකු නැති යාත්‍රාවක් මාරවිල වෙරළේ</topic>
    <author>පුත්තලම සමූහ ඩබ්ලිව්.සී.බී.ප්‍රනාන්දු - මුන්නේශ්වරම් සමූහ ඊ.සී ප්‍රනාන්දු</author>
    <content>කිසිවෙකුත් නොසිටි බහුදින ධීවර යාත්‍රාවක් මාරවිල මෝදර වැල්ලේ වෙරළට ගොඩගසා ඇතැයි මාරවිල පොලිසිය පවසයි.නිල්පාට සහ තැඹිලි පැහැයෙන් යුත් මේ ධීවර යාත්‍රාව අඩි 37 ක් දිගය. “සජිත් ලාල්” නම සඳහන් මේ ධීවර යාත්‍රාව අයිතිකරුවන් පිළිබඳව කිසිම හෝඩුවාවක් මෙතෙක් ලැබී නැත. රේඩාර් යන්ත්‍ර හෝ ගුවන්විදුලි යන්ත්‍ර උපාංග කිසිවක් නොතිබූ මේ යාත්‍රාවේ ඉරීගිය දැල් ආම්පන්න ටිකක් තිබී ඇත.මෙය මසුන් ඇල්ලීමට මුහුදු ගොස් සිටිය දී කිසියම් ආපදාවකට ලක්වීමෙන් අතරමංවී, හෝ ඉතාලිය වැනි රටකට සංක්‍රමණිකයන් ගෙන යද්දී කිසියම් ප්‍රශ්නයකට මුහුණ දී අතහැර දමා ගිය බෝට්ටුවක්දැයි සැක කරයි.මෙවැනි යාත්‍රාවක් අතුරුදන්වූ බව පවසමින් ඒ පිළිබඳව සොයා බලන කිසිවෙක් පිළිබඳව හෝඩුවාවක් වත් නැති බවද මේ අනුව මෙය ඉමහත් අභිරහසක් බවද පොලිසිය පවසයි.මාරවිල පොලිසිය මේ පිළිබඳව පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010231</link>
    <topic>රුපියල් ලක්ෂ 3500ක වියදමින්දකුණේ ගම්මාන 150ක් සංවර්ධනයට</topic>
    <author>විචිත්‍ර චින්තක ගුණසේකර</author>
    <content>දකුණු පළාතේ තෝරාගත් ගම්මාන එකසිය පනහක (150) නිවාස, මාර්ග, විදුලිය, පානීය ජලය, ක්‍රීඩා පිටි, ප්‍රජා ශාලා, සනීපාරක්ෂක ඒකක ආදී පොදු පහසුකම් සංවර්ධනයට රුපියල් ලක්ෂ තුන්දහස් පන්සියයක (කෝටි 35) මුදලක් දක්ෂිණ සංවර්ධන අධිකාරිය යටතේ වැයකර ඇති බව අධිකාරියේ සභාපති සහ අධ්‍යක්ෂ ජනරාල් නීතිඥ රන්ජිත් ගුණසේකර මහතා පැවසීය.තිරසාර සංවර්ධන වැඩ යෝජනා යටතේ මෙම ග්‍රාමීය සංවර්ධන කටයුතු සිදු කර ඇත.ග්‍රාමීය මට්ටමේ ජනතාවගේ නිවාස ගැටලුවට පිළියම් වශයෙන් මේ යටතේ ඉදිකර දී ඇති අංග සම්පූර්ණ නිවාස සංඛ්‍යාව එක්දහස් අටසිය තුනකි (1803)ස්ථිර නිවහනක හිමිකම නොලැබ සිටි පවුල් සඳහා ප්‍රදානය කෙරුණු මෙම නිවාස ඉදිකිරීම වෙනුවෙන් පමණක් රුපියල් එකළොස් කෝටියක මුදලක් වැය කර ඇත.ග්‍රාමීය මට්ටමේ අත්‍යවශ්‍ය විදුලිය යෝජනා ක්‍රම හතරක (04) ඉදිකිරීම් කටයුතු සඳහා මෙන්ම ගම්බද දුෂ්කර නිවාස හැට හයකට (66) විදුලිය බල පහසුකම් සලසා දීමට ද රුපියල් විසි ලක්ෂයක් වැය කොට ඇති බවද ඒ මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010232</link>
    <topic>බාල වයස්කාර දැරිය දූෂ්‍ය කළාටවසර 15ක් හිරේට</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>මවුපිය භාරකාරත්වයේ රැඳී සිටි 12 වියැති බාල වයස්කාර දැරියකට උල් පිහියක් පෙන්වා මරණ තර්ජන එල්ලකර පැහැර ගෙන ගොස් ඇගේ විරෝධතාව නොතකා ඇයව දූෂණය කිරීමේ චෝදනාවට වරදකරු වූ පුද්ගලයෙකුට හලාවත මහාධිකරණ විනිසුරු එච්. සී. ජේ. මඩවල මහත්මිය විසින් බරපතළ වැඩ ඇතිව 15 වසරක සිරදඬුවමක් හා රුපියල් 15 දහසක දඩයක් නියම කළ අතර අගතියට පත් දැරිය සඳහා රුපියල් ලක්ෂයක වන්දියක් ගෙවීමට ද නියම කළාය.හලාවත මහාධිකරණ බල සීමාවේ දංකොටුව ගෝනවිල සිය දෙමාපියන්ගේ රැකවරණ යටතේ ජීවත්වූ 12 වියැති බාල වයස්කාර දැරියක බලහත්කාරයෙන් පැහැර ගෙන ගොස් දූෂණය කිරීමේ චෝදනාව මත මෙම නඩුව පවරා තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010233</link>
    <topic>වයඹ වැව් 5019න් 70%ක් ගොඩවෙලා</topic>
    <author>කුරුණෑගල දිස්ත්‍රික් සංචාරක ගුණරත්න ලියන ආරච්චි</author>
    <content>වයඹ පළාතේ වැව් පන්දහස් දහනවයෙන් (5019) සියයට හැත්තෑවක්ම (70%) ගොඩවී ඇතැයිද ඉන් ජලය රඳවා ගත හැක්කේ සුළු ප්‍රමාණයක බව පළාත් කෘෂිකර්ම, සත්ව නිෂ්පාදන සහ සුළු වාරි මාර්ග හා ගොවි ජන සංවර්ධන ඇමැති සී. බී. හේරත් මහතා පෙන්වාදෙයි.“දියගම් ඉසුර ගමින් ගමට” වාරි ප්‍රතිසංස්කරණය වැඩ සටහන පසුගියදා ආරම්භ කරමින් පළාත් අමාත්‍යවරයා මේ බව අවධාරණය කෙළේය.පළාතේ වල් බිහිවී ගිය වැව් අමුණු 87 ක් පිළිසකර කිරීමට රුපියල් දෙකෝටි පනස් නවලක්ෂයක මුදලක් වෙන් කර ඇත. මේ වන විට වැව් - අමුණු 34 ක වැඩ ආරම්භ කර ඇති අතර ඉන් කිහිපයක වැඩ අවසන් අදියරේ පවතින බවද හෙතෙම පෙන්වා දුන්නේය.ඉතිං වැව් 53 ක වැඩ කටයුතු මේ වසර අවසන් වීමට පෙර ආරම්භකර වැඩ නිම කෙරේ.මීට අමතරව තෝරා ගත් වැව් 20ක සැල්වීනියා ආදි ජලජ පැළෑටි ඉවත් කිරීම සඳහා රුපියල් දස ලක්ෂයක මුදලක් වෙන් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010234</link>
    <topic>මුතුකණ්ඩිය ජනපදයේකෝටියක් වටිනාගොඩනැඟිලි දිරනවා</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>සියඹලාණ්ඩුව මුතුකණ්ඩිය ජනපද ව්‍යාපාරයේ රුපියල් කෝටියක් පමණ වටිනා ගොඩනැඟිලි කිසිදු ප්‍රයෝජනයක් නොගෙන අතහැර දමා ඇති බව ජනපදවාසීහු පවසති. මුතුකණ්ඩිය ජලාශය සියඹලාණ්ඩුව ප්‍රාදේශීය ලේකම් කොට්ඨාසයේ ඉදිවූ විශාලතම ජලාශයයි. එය 1984 ඕස්ට්‍රේලියානු රජයේ ආධාර මත ගොඩනැඟුණි.එම ජනපදය නිර්මාණයේ දී ජනපදවාසීන්ට සෞඛ්‍ය, අධ්‍යාපන, කෘෂිකර්ම, වාරිමාර්ග, අවශ්‍යතා සඳහා අවශ්‍ය ගොඩනැඟිලි ඉදිකර තිබුණි. මේ වනවිට ජනපදයේ දෙවෙනි ගම්මානයේ පිහිටි නිල නිවාසවල දොර ජනෙල් පමණක් නොව වහලේ උළු පවා ගලවාගෙන ගොස් ඇත.අදට ජනපදයේ නේවාසිකව සිටින්නේ ව්‍යාපාර කළමනාකරු පමණි.ජනපදවාසී ආර්. ඇම්. ගුණසේකර මහතා:- සියඹලාණ්ඩුව රෝහල ඉදිකර එහි වෛද්‍යවරුනට නේවාසික පහසුකම් සැපයීමට මේ ගොඩනැඟිලි යොදා ගැනීමට යෝජනා වුවද ඒ සඳහා කිසිම ආයතනයක් මැදිහත් නොවීම නිසා එම අවස්ථාව ද ගිලිහී ගියා. මෙම ගොඩනැඟිලි ප්‍රයෝජනවත් කාර්යයකට යොදා ගැනීමට බලධාරීන්ගේ අවධානය යොමුවේවායි ජනපදවාසීහු බලාපොරොත්තු වෙති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010235</link>
    <topic>බුලත්සිංහල සෞඛ්‍ය සේවා කාර්යාලය ඉදිවෙන භූමිය නායයෑමේඅවදානමක</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>බුලත්සිංහල ප්‍රදේශයේ ඉදිකෙරෙන නව සෞඛ්‍ය සේවා කාර්යාලය සඳහා තෝරාගෙන ඇති ඉඩමේ අඩි 20 ක් පමණ ගැඹුරට පස් කපා ඉවත් කිරීම නිසා එම ස්ථානයට ඉහළින් පිහිටි වෛද්‍ය නිල නිවාසයට හා වෙනත් ගොඩනැඟිලිවලට පිවිසෙන මාර්ගය නායයෑමේ අවදානමකට ලක් වී තිබේ.මේ නව ගොඩනැඟිල්ල රෝහල් භූමියේ වෙනත් කොටසක තනන ලෙස රෝහල් කමිටුව මෙන්ම රෝහල් නිලධාරීන් බලධාරීන්ගෙන් ඉල්ලා සිටියද ඒ කිසිවක් පිළිපැද නැත.ගොඩනැඟිල්ල ඉදිවන ස්ථානයේ ඇති පස් කපා විකිණීමේ පරමාර්ථය ඇතිව කටයුතු සිදුවෙමින් පැවතීම නිසා මෙසේ නායයෑමේ අවදානමට ලක්ව තිබේ. මීට පිළියමක් වශයෙන් කඩිනමින් ගල් බෑම්මක් බඳීන ලෙස අදාළ කොන්ත්‍රාත්කරුගෙන් ඉල්ලා ඇතැයි රෝහල් කමිටුවේ නිලධාරීහු කියා සිටිති.දැනට ඉදිවෙමින් පවතින නව ගොඩනැඟිල්ලේ පිටුපස සීමිත කොටසක පමණක් නායයෑම වැළැක්වීම සඳහා ගල් බැම්මක් ඉදිකරමින් ඇත. නායයාමට ලක්වී ඇති කොටස තවමත් එලෙසම තිබේ.රෝහල් කමිටුවේ සභාපති කේ. ඩී. කරුණාරත්න මහතා ප්‍රදේශයට අවශ්‍ය සෞඛ්‍ය සේවා කාර්යාලය ගොඩනැඟීම සඳහා රෝහල් භූමියෙන් කොටසක් ලබාදීමට අපේ කැමැත්ත පළකළා. නමුත් දැන් සිදුවෙමින් පවතින්නේ අප බලාපොරොත්තු වූ දෙයට වඩා වෙනස් දෙයක්. වැඩි වියදමක් නොමැතිව ගෙපල කැපීමට රෝහල් භූ®මියේ ඉඩම තිබියදීත් මේ ස්ථානය තෝරා ගෙන තිබෙනවා.බුලත්සිංහ නාගරික පදනමේ සභාපති ඒ .එම්. සුගතපාල මහතා නව සෞඛ්‍ය කාර්යාලය ඉදිකිරීම ඉතා හොඳ කටයුත්තක්. ගොඩනැඟිල්ල තැනීම සඳහාාවිශාල මුදලක් වෙන්ව තිබෙනවා. නමුත් නායයාම වැළැක්වීම සඳහා තවත්මුදල් වෙන් කරන්න සිදුවනවා. මේවා ජනතාවගේ මුදල්.බුලත්සිංහල නගරයේ පදිංචි කරුවකු වන ලැම්බට් දයාරත්න මහතා ස්ථාන පරීක්‍ෂාවක් නොකර, අදාළ ගොඩනැඟිල්ල සඳහා බෑවුම් සහිත භූ®මියේ පස් ඉවත් කර ගොඩනැඟිල්ල තැනීම ආරම්භ කර තිබෙනවා. නව ගොඩනැඟිල්ල ආරක්ෂා කර ගැනීම සඳහාත් එම ස්ථානයට ඉහළින් ඇති නිල නිවාසය සහ මාර්ගය ආරක්ෂා කරගැනීම සඳහා අඩි 100ක පමණ දැවැන්ත බැම්මක් බැඳීය යුතු වෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010236</link>
    <topic>බේරුවල මිහිරිපැන්න ප්‍රදේශයේ කසළගොඩ පළාතටම හිසරදයක්</topic>
    <author>බේරුවල විශේෂ බී. එම්. මුක්තාර්</author>
    <content>බේරුවල ප්‍රාදේශීය සභා බල ප්‍රදේශයට අයත් දර්ගා නගරයේ මිහිරිපැන්න බෙන්තොට ගඟ යාබද ප්‍රදේශයෙහි කුණු කසළ දැමීම නිසා විශාල පරිසර හානියක් සිදුව තිබේ.බේරුවල ප්‍රාදේශීය සභා බල ප්‍රදේශයේ දිනපතා එකතුකරන කැළිකසළ මේ ස්ථානයට ගෙනවිත් දැමීම සිදු කෙරේ. කුණුකසළ බෙන්තොට ගඟ ආශ්‍රිතවද විසිරීම නිසා එම ජල මූලාශ්‍රයද අපිරිසුදු වීමේ තත්ත්වයට පත්ව ඇත.මදුරු වසංගතයද බහුලව ඇති මේ ප්‍රදේශයේ කුණු කසළ දැමීම වහා නතර කර ජනතාවගේ සෞඛ්‍ය තත්ත්වය නංවාලන අයුරින් ක්‍රියාකරන්නැයි ප්‍රදේශවාසීහු අදාළ වගකිවයුත්තන්ගෙන් ඉල්ලා සිටිති.බේරුවල ප්‍රාදේශීය සභාවේ විපක්ෂනායක ඒ. ආර්. ඇම්. බදියුදීන් මහතා ද මේ මිහිරිපැන්න කුණු කන්ද ගැන සභාවේ අවධානය යොමු කරමින් කඩිනම් පියවරක් ගන්නැයි ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010237</link>
    <topic>අපිරිසුදු ආපන ශාලා හිමිකරුවන්ට දැඩි අවවාද</topic>
    <author>කැලණිය සමූහ – එඩ්වඩ් වීරසිංහ</author>
    <content>මහජන සනීපාරක්ෂාවට අහිතකර අන්දමින් කැලණිය, කිරිබත්ගොඩ, පෑලියගොඩ සහ හුණුපිටිය යන නගරවල පවත්වාගෙන ගිය ආපන ශාලා දොළහක හිමිකරුවන්ට මහජන සෞඛ්‍ය පරීක්ෂක නිලධාරීන් එම ආපන ශාලා දින 14 ක් ඇතුළත නිසි අයුරින් සකස් කරන ලෙස අවවාද දී තිබේ.කැලණිය ප්‍රාදේශීය සෞඛ්‍ය සේවා කාර්යාලයට අයත් මහජන සෞඛ්‍ය පරීක්ෂක නිලධාරීන් පිරිසක් විසින් සිදුකරන ලද හදිසි වැටලීමකදී මෙසේ අවවාද කර ඇත.මේ ආපන ශාලාවල මුළුතැන් ගෙවල් නිසි අයුරින් පිරිසුදු නොවීම, සකස් කරන ලද ආහාර නිසි ලෙස ගබඩා කර නොතිබීම, මැසි මදුරුවන් අධික ලෙස ගැවසීම, ආපන ශාලා පිරිසුදු නොවීම, කෑම වර්ග වසා නොතිබීම යන කරුණු මත මෙසේ කටයුතු කරන්නට සිදුව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010238</link>
    <topic>ගම්පහ මත්ද්‍රව්‍ය වැටලීම්වලින්කෝටියක ආදායමක්</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ - දිස්ත්‍රික්කය ආවරණය වන පරිදි , ගම්පහ , මීරිගම , පූගොඩ, ජා - ඇළ, මීගමුව යන ප්‍රාදේශීය ලේකම් කොට්ඨාසවවල පිහිටුවා ඇති සුරාබදු ස්ථාන මගීන් මේ වසරේ අගෝස්තු 31 වන දින වනවිට නීති විරෝධී මත්පැන් සහ මත්ද්‍රව්‍ය වැටලීම් 3680ක් සිදුකර ඇත.එයින් දඩ මුදල් වශයෙන් රජයට රුපියල් එක්කෝටි විසිහතර ලක්ෂ දහනවදහස් පන්සිය පනහක ආදායමක් ලබා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r1010239</link>
    <topic>ගුංගමුව කනිටු විදුහලටසම්පත් ප්‍රමාණවත් නෑ</topic>
    <author>හල්තොට සමූහ විනීතා මානෙල් ගමගේ</author>
    <content>හොරණ අධ්‍යාපන කලාපයේ බණ්ඩාරගම අධ්‍යාපන කොට්ඨාසයේ වැසීයාමේ අවදානමට ලක්ව තිබෙන ගුංගමුව විද්‍යාලයේ භෞතික සම්පත් අවම වීම සිසුන්ගේ හැකියාවන් වර්ධනය කර ගැනීමට විශාල බාධාවක් බව මවුපියෝ කියති. වසර 100 කට වඩා පැරණි මේ විදුහලේ ප්‍රධාන ශාලාව සමඟ ගොඩනැඟිලි 4ක් ඇති අතර විදුහල්පති ඇතුලු ආචාර්ය මණ්ඩලය 16 දෙනකුගෙන් යුක්ත වේ.සිසුන් 205 දෙනෙක් පමණ අධ්‍යාපනය ලබන මේ විදුහලේ පැරණිම ගොඩනැගිල්ලේ දෙපස කාමර දෙක විදුහල්පති කාමරය හා නැටුම් කාමරය ලෙසට ප්‍රයෝජනයට ගනී. එහි 7, 8, 11 වසර සඳහා කාමර වෙන් නොකළ පංති පැවැත් වේ. වහලේ උළු දිරාපත්ව වැසි දිනවලට පාසල් ගොඩනැඟිල්ල තෙමෙන බැවින් සිසුන් අධ්‍යයන කටයුතු වල නිරත වන්නේ ඉතා අසීරුවෙනි. මේ විදුහලේ අඩුපාඩුකම් මධ්‍යයේ වුවද සිසුවකු මෙවර පහ වසර ශිෂ්‍යත්ව විභාගය සමත්ව ඇත.ප්‍රධාන ශාලාවේ කාමරයක් ලෙසට වෙන් කරගත් කොටසක් සංගීත උගැන්වෙන බැවින් එය අනෙකුත් පංතිවලට ඉගෙනුමට බාධාවකි. ප්‍රධාන ශාලාවේ ද වහල දිරාපත්ව වැසි දිනවල ට තෙමෙන බව මවුපියෝ කියති.විදුහලට කාමරයක් වෙන්කර විද්‍යාගාර පහසුකම් ලබා දී ඇතත් එහි සිවිලිම දිරාපත්ව අනතුරු දායක තත්ත්වයක් තිබීම නිසා වසරක පමණ කාලයක් වසා දමා ඇත.ක්‍රීඩා ව්‍යපෘතිය යටතේ විදුහලට ක්‍රීඩා උපකරණ ලැබී ඇතත් සංවර්ධනය කළ ක්‍රීඩා පිටියක් නොමැති බැවින් සිසුන් පාසල් භූ®මියේ ඉඩකඩ ප්‍රයෝජනයට ගනිමින් වොලිබෝල් නෙට්බෝල් එල්ලේ වැනි ක්‍රීඩා පුහුණුවීම් සිදු කරති. මලල ක්‍රීඩා පුහුණුවීම සඳහා ගැමුණමාවත , කුරුඳුවත්ත ප්‍රදේශයේ පොදු ක්‍රීඩා පිටිය වෙතට යා යුතුය. ඒ සඳහා පාසලේ සිට කිලෝ මීටරයක් පමණ පා ගමනින් යා යුතුය.දුෂ්කරතා මැද වුවත් ඔවුන් 2005 සිට බාලක බාලිකා වොලිබෝල් එල්ලේ, යගුලිය, උසපැනීම, ආදී විවිධ ඉසව් ඔස්සේ කොට්ඨාස හා කලාප මට්ටමේ ශූරතා හිමිකර ගෙන ඇත.පායන කාලයට ජල ප්‍රශ්නයද මේ පාසලට දැඩි ලෙස බලපාන බව මවුපියෝ පවසති.සුදර්ශන ලක්මාල් 10 වසර පංතියේ මම ඉගෙන ගන්නේ. අපිට තියෙන්නේ එක පරිගණකයකි. ඒක තියෙන්නෙත් පුස්තකාලයේමයි. එක දවසකට ළමයි 15 ක් විතර පුහුණු වෙන්න ඉන්නවා. අනිත් අය බලා ඉන්නවා. රසයානාගාරයට ගෘහවිද්‍යාවට වුණත් අවශ්‍ය උපකරණ හරියට නෑ. ඒක අපට ලොකු පාඩුවක්. අපේ පාසල සංවර්ධනය කළොත් යොමු අපේ දක්‍ෂතා වැඩිදියුණු කර ගන්න පුලුවන්.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r10102310</link>
    <topic>ගම්පහ කාණු වල දුර්ගන්ධයපළාතටම ඉවසන්න බෑ</topic>
    <author>යක්කල විශේෂ – රුවන් සමන්ත</author>
    <content>ගම්පහ බෞද්ධාලෝක මාවත දෙපස පිහිටි පැති කාණු පද්ධතියේ අපද්‍රව්‍ය සිරවී ජලය බැස නොයන තත්වයක් උදාවී ඇති අතර, එමගින් මුළු ප්‍රදේශය පුරා දැඩි දුර්ගන්ධයක් පවතින අතර, විවිධ වූ පවතින බව ප්‍රදේශවාසීහු කියති.මාර්ගය දෙපස පිහිටි වෙළඳසල් හිමියන් හා නිවාසවල වෙසෙන්නන් ඔවුන්ගේ අපද්‍රව්‍ය කාණු වලට මුදා හරින අතර, ඒවා කාණු තුළ සිරවීම නිසා නිසි පරිදි අප ජලය ගලා බැස නොයන බව නගර සභා නිලධාරීහු පවසති.මේ පිළිබඳව ගම්පහ නගර සභාව සෞඛ්‍ය වෛද්‍ය නිලධාරීන් හා ප්‍රදේශවාසීන් එක්ව සාකච්ඡා කර මේ උවදුරු දුරු කිරීම සඳහා කඩිනම් පියවර ගත යුතු බවට නගරයට පැමිණෙන ජනතාව පවසති. එසේ නොවුණහොත් මෙමගින් ජනතාවට නොයෙකුත් රෝග බෝවීමේ අවදානමක් පවතින බව ඔව්හු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=r10102311</link>
    <topic>පොල්ගහවෙල මානින්ගමුව කනිටු විදුහලවසා දමා වසර 15ක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල මැතිවරණ කොට්ඨාසයට අයත් මානින්ගමුව රජයේ කනිටු විද්‍යාලය සිසුන් නොමැති කමින් වැසීගොස් වසර 15 ක පමණ කාලයකි.එවකට මේ විද්‍යාලයේ සිසුන් 400 ක් පමණ උසස් පෙළ පන්ති දක්වා ඉගෙනුම ලැබූහ.මේ පාසල වැසීයාම හේතුවෙන් පන්ති කාමර සහිත වටිනා ගොඩනැඟිලි ගුරු නිවාසය ඇතුළු තවත් ගොඩනැඟිලි ගණනාවක්ම අභාවයට යමින් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010231</link>
    <topic>මුල්ම ක්‍රිකට් රන් පදක්කමට සටන් වදිනශ්‍රී ලංකා පිලට රු. මිලියන 1.7ක වියදමක්</topic>
    <author>පි‍්‍රන්ස් ගුණසේකර</author>
    <content>ආසියානු ක්‍රීඩා තරගාවලියක දී මුල්ම ක්‍රිකට් රන් පදක්කම දිනාගැනීමේ අදහසින් තරගවදින ශ්‍රී ලංකා ක්‍රිකට් කණ්ඩායම වෙනුවෙන් රුපියල් මිලියන 1.7ක් ශ්‍රී ලංකා ක්‍රිකට් ආයතනය වෙන්කර ඇත.පුහුණුවීම්වලට අමතරව තරගාවලියට සහභාගී වන ක්‍රීඩකයන්ගේ ගුවන් ප්‍රවේශපත්, ඉඳුම් හිටුම් හා ආහාරපානවලට යන වියදම් සඳහා මේ රුපියල් මිලියන 1.7ක මුදල වැය කෙරේ.ආසියානු ක්‍රීඩා උළෙල පැවැත්වෙන නොවැම්බර් 12 – 27 කාලයේ දී ජාතික ක්‍රිකට් පිල කොදෙව් කණ්ඩායම සමඟ ශ්‍රී ලංකාවේ දී තරග වදින හෙයින් ‘ඒ’ක්‍රිකට් පිල මේ තරගාවලියට යැවීමට ශ්‍රී ලංකා ක්‍රිකට් ආයතනය තීරණය කළේය.චීනයේ ගුවැන්ෂුහි පැවැත්වෙන ආසියානු ක්‍රීඩා උළෙලේ ක්‍රිකට් තරගවලට ශ්‍රී ලංකාව, පාකිස්තානය හා බංග්ලාදේශය වැනි ටෙස්ට් රටවල් සමඟ ඇෆ්ගනිස්තානය, හොංකොං, මැලේසියාව, මාලදිවයින, සිංගප්පූරුව, නේපාලය හා සත්කාරක චීනය තරග වදිති.ඉන්දියාව මේ තරගාවලියට ක්‍රිකට් කණ්ඩායමක් සහභාගි නොකරන බව කලින්ම පවසා තිබුණි. විස්සයි – 20 ක්‍රිකට් තරග මේ තරගාවලියට ඇතුළත්වන අතර ශ්‍රී ලංකාව වෙනුවෙන් ටෙස්ට් ක්‍රීඩා කළ නුවන් සොයිසා, මාලිංග බණ්ඩාර, කෞෂල්‍ය වීරරත්න, කෞෂල්‍ය ලොකුආරච්චි, හසන්ත ප්‍රනාන්දු, ගයාන් විජේකෝන් හා ජෙහාන් මුබාරක් ඇතුළු පළපුරුදු ක්‍රීඩකයන් චීනය බලා පිටත්වීමට නියමිතය.එයට අමතරව ශ්‍රී ලංකා පිලට ජීවන්ත කුලතුංග, චින්තක ජයසිංහ, දිල්හාර ලොකුහෙට්ටිගේ, දිල්ෂාන් මුණවීර, ටී. එම්. සම්පත්, ගිහාන් රූපසිංහ, කුසල් ජනිත්, මහේල උඩවත්ත, ඉසුරු උදාන, තරංග ලක්ෂිත, සජීව විජේකෝන් හා දිල්රුවන් පෙරේරා නම්කර ඇත.ආසියානු ක්‍රීඩා තරගාවලියට පෙර මෙවැනි දැවැන්ත ක්‍රීඩා උළෙලක දී ක්‍රිකට් ක්‍රීඩා තරග පැවැතියේ 1998 දී මැලේසියාවේ දී පොදු රාජ්‍ය මණ්ඩලීය ක්‍රීඩා තරගාවලියේ දී පමණි. එහිදී රන් පදක්කම දකුණු අපි‍්‍රකාව, රිදි පදක්කම ඕස්ට්‍රේලියාව හා ලෝකඩ පදක්කම නවසීලන්තය ඛ්ඹ්මිකර ගත්තේය.ආසියානු ක්‍රීඩා උළෙලට රටවල් 45කින් ක්‍රීඩක ක්‍රීඩිකාවන් 7987ක් සහභාගි වේ.ක්‍රිකට් ක්‍රීඩා කරන රටවල් අතුරින් ශ්‍රී ලංකා පිලට මේ තරගාවලියේ දී වැඩි වාසි හිමිවන බව විචාරකයන්ගේ මතය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010232</link>
    <topic>ලෝක ක්‍රිකට් තරගාවලියේවැඩි වාසි ශ්‍රී ලංකාවට</topic>
    <author/>
    <content>ලබන වසරේ පැවැත්වෙන ලෝක කුසලාන තරග මාලාවේ සූරතාව දිනා ගැනීමට ශ්‍රී ලංකාවට වැඩි අවස්ථාවක් ඇති බැව් ඕස්ට්‍රේලියාවේ හිටපු කඩුලු රකින ක්‍රීඩක රොඩ්නි මාෂ් ප්‍රකාශ කළේය.ආසියාතික උප මහාද්වීපයේ පැවැත්වෙන මේ තරගාවලියේ සූරයන් වීමට ඉන්දියාවට ද අවස්ථාව තිබෙන බව ඔහු වැඩිදුරටත් සඳහන් කළේ ය.ලෝක කුසලාන තරග මාලාවේ ඕස්ට්‍රේලියානු භූමිකාව කෙසේ වේවිද යන්න පිළිබඳව නිගමනයකට එළැඹිය හැක්කේ ඉදිරියේ දී ඉන්දියාව හා එංගලන්තය සමග පැවැත්වෙන තරග වලදී බැව් මාෂ් ගේ අදහසය.“ආසියානු උප මහාද්වීපයේ පැවැත්වෙන බැවින් මා හිතන්නේ මේ තරගාවලියේ සූරතාව දිනා ගැනීමට ඕස්ට්‍රේලියාව, නවසීලන්තය, එංගලන්තය හා දකුණු අපි‍්‍රකාවට අසීරුවේවි කියලයි. නමුත් බොහෝ විට ශ්‍රී ලංකාව මෙවර ලෝක කුසලානය ජය ගනු ඇතැයි මට සිතෙනවා. සැබැවින්ම ඉන්දියාවත් සූරතාව ජය ගැනීමට ඉඩකඩ තිබෙනවා” මාෂ් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010233</link>
    <topic>ශ්‍රී ලංකාවට ලකුණු 112 ක දැවැන්ත ජයක්</topic>
    <author/>
    <content>ශ්‍රී ලංකා පිලේ නායක කුමාර් සංගක්කාරගේ විශිෂ්ට පිතිහරඹයත්, දිල්හාර ප්‍රනාන්දුගේ හා ධම්මික ප්‍රසාද්ගේ දක්‍ෂ පන්දු යැවීමත් හේතුවෙන් ඕස්ට්‍රේලියාවේ බ්‍රිස්බේන් නුවර දී කුවීන්ස්ලන්තය සමඟ පැවැති දිවා/රාත්‍රී පළමු පුහුණු තරගයෙන් ලකුණු 112 ක දැවැන්ත ජයක් අත්කර ගැනීමට ශ්‍රී ලංකා පිල සමත් විය.පළමුව පන්දුවට පහර දුන් ශ්‍රී ලංකාව ඕවර 50 අවසානයේ කඩුලු 7 කට ලකුණු 301 ක් රැස්කළේය. නායක කුමාර් සංගක්කාර සුපුරුදු පිති ප්‍රහාරය දියත් කරමින් ලකුණු 110 ක් ලබා ගත්තේය. ඔහුගේ ශතකයට හතරේ පහර 10 ක් හා හයේ පහර 5 ක් ඇතුළත් වූ අතර පන්දු 95 කට මුහුණ දී තිබිණි.සංගක්කාර අනගි සහයක් ලබා දුන් චාමර සිල්වා ලකුණු 75 ක් රැස්කිරීමට සමත් වූයේ හතරේ පහර 6 ක් හා හයේ පහරක් ද එල්ල කරමින්ය. ඔහු පන්දු 68 කට මුහුණ දී තිබූ අතර සිවුවැනි කඩුල්ල සඳහා සංගක්කාර සමඟ එක්ව ලකුණු 100 ක සම්බන්ධතාවයක් ගොඩනැගීමට ද චාමර සිල්වා සමත් විය.පන්දු යැවීමේදී බෙන් ලාෆ්ලින් ලකුණු 54 කට ශ්‍රී ලංකා පිලේ කඩුලු 3 ක් දවාලීය. පිළිතුරු ඉනිම ක්‍රීඩා කළ කුවින්ස්ලන්ත පිල ඕවර 36.1 කදී ලකුණු 189 කට දවාලීමට ශ්‍රී ලංකා පිලේ පන්දු යවන්නෝ සමත් වූහ.කුවීන්ස්ලන්ත ඉනිමේ වැඩිම ලකුණු වාර්තා වූයේ ක්‍රෙග් පිල්ජසන්ගෙනි. ඔහු ලකුණු 69 ක් රැස්කළේය.පන්දු යැවීමේදී ධම්මික ප්‍රසාද් ලකුණු 43 කට කඩුලු 3 ක් ද, දිල්හාර ප්‍රනාන්දු ලකුණු 43 කට කඩුලු 4 ක් ද, දවාලූ අතර ජීවන් මෙන්ඩිස් ලකුණු 15 කට කඩුලු 2 ක් බිඳ දැමුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010234</link>
    <topic>රූනිට එරෙහිවඋද්ඝෝෂණ</topic>
    <author/>
    <content>මැන්චෙස්ටර් යුනයිටඩ් පාපන්දු සමාජයෙන් ඉවත්වීමට සුපිරි ක්‍රීඩක වේන් රූනි තීරණය කිරීමේ හේතුවෙන් උරණ වූ එම පාපන්දු සමාජයේ ක්‍රීඩාලෝලීහු පැවැත් වූ උද්ඝෝෂණයක් විසුරුවා හැරීමට එරට පොලීසියට සිදුවිය.ඉංගී‍්‍රසි පාපන්දු පිටිය කළඹාලමින් පසුගිය 6 වසර පුරාවට මැන්චෙස්ටර් යුනයිටඩ් පිලට ක්‍රීඩා කළ රූනි ඉන් ඉවත්වීමට තීරණය කිරීම වළකාලීමට මැන්චෙස්ටර් බලධාරීහු අසමත් වූහ.මේ පුවතින් උරණ වූ ක්‍රීඩාලෝලීහු රූනි සිය බිරිය කොලීන් හා පුතු කයි සමඟ විසූ නිවස වට කරමින් උද්ඝෝෂණයේ නිරත වූ බව ‘The Sun’ පුවත්පත ප්‍රකාශ කළේය.ක්‍රීඩාලෝලීහු අවධාරණයෙන් යුතුව පැවසුවේ රූනි මැන්චෙස්ටර් පිල අතහැර මෑන් සිටි කණ්ඩායමට යාම වහාම නතර කළ යුතු බවය.රූනි මැන්චෙස්ටර් පිල හැරයාම පිළිබඳව මම ක්‍රීඩා සමාජයේ ප්‍රධාන විධායක ඩේවිඩ් ගිල් සමඟ හා රූනිගේ නියෝජිතයකු සමඟ කළ සාකච්ඡා ප්‍රතිඵල රහිත වූ බැව් මැන්චෙස්ටර් යුනයිටඩ් පිලේ කළමනාකරු ඇලෙක්ස් ෆර්ගියුසන් ප්‍රකාශ කළේය.පාපන්දු ලෝකයේ ඉහළ පෙළේ ක්‍රීඩකයකු ලෙස ජාත්‍යන්තර ක්‍රීඩා සමාජ තුළ හුවමාරු වීමට තමාට ඇති අරමුණ මැන්චෙස්ටර් යුනයිටඩ් පිල හරහා සිදු නොවන බැව් පවසමින් රූනි එම කණ්ඩායමෙන් ඉවත්වීමට තීරණය කරනු ලැබුවේ පසුගියදාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010235</link>
    <topic>කන්ද උඩරටින් සූරයෝ බිහිවෙති</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය හා පාසල් බොක්සිං සංගමය විසින් මෙහෙයවනු ලැබූ ජාතික කනිෂ්ඨ හා යොවුන් බොක්සිං තරගාවලියේ දී බාලක කනිෂ්ඨ සූරතාව සාන්ත සිල්වෙස්තර විදුහල දිනාගත් අතර බාලක යොවුන් සූරතාව දිනා ගැනීමට කිංග්ස්වුඩ් විදුහල සමත්විය.මේ තරගමාලාවේ බාලිකා කනිෂ්ඨ සූරතාව කිරිබත්කුඹුර ස්වර්ණජෝති ජාතික පාසලට හිමිවූ අතර කෙන්ගල්ල මහ විද්‍යාලයට බාලිකා යොවුන් සූරතාව හිමිවිය.දින 4ක් පුරා සුගතදාස ගෘහස්ථ ක්‍රීඩාංගණයේ පැවැති ෙමේ තරගමාලාවේ බාලක කනිෂ්ඨ තරගාවලියේ හොඳම බොක්සිං ක්‍රීඩකයා ලෙස පානදුර සුමංගල විදුහලේ එච්.කේ.ආර්. සිල්වා සම්මාන හිමිකරගත් අතර හොඳම පරාජිතයා ලෙස විද්‍යාර්ථ විද්‍යාලයේ අයි.ජී.එම්. ගුණතිලක තේරී පත්විය. කනිෂ්ඨ තරගාවලියේ බාලිකා අංශයේ හොඳම බොක්සිං ක්‍රීඩිකාව ලෙස වේයන්ගොඩ මැදි විදුහලේ ටී. හර්ෂනී තේරී පත්වූ අරත හොඳම පරාජිත ක්‍රීඩිකාව වූයේ කිරිබත්කුඹුර ස්වර්ණජෝති ජාතික පාසලේ කේ.එස්.ඩී. ප්‍රනාන්දුය.බාලක යොවුන් තරගාවලියේ හොදම ක්‍රීඩකයා වූයේ විද්‍යාර්ථ විදුහලේ එච්.එම්.ඩී.වී. ආර්. හේරත්ය. ලීනියා බොක්සිං සමාජයේ සී.ඒ.ඩී. මධුසංක හොඳම පරාජිත ක්‍රීඩකයා ලෙස තේරී පත්විය.යොවුන් බොක්සිං තරගාවලියේ බාලිකා අංශයේ හොඳම ක්‍රීඩිකාව ලෙස විද්‍යාරත්න විශ්වවිද්‍යාලයේ ටී.ආර්. තරංගනී තේරී පත්වූ අතර හොඳම පරාජිත ක්‍රීඩිකාව වූයේ කෙන්ගල්ල මැදි විදුහලේ එච්.එන්.කුමාරිය.ජාත්‍යන්තර බොක්සිං සංගමයේ තරග තීරක හා විනිසුරු කමිටුවේ සාමාජික හා ශ්‍රී ලංකා ආධුනික බොක්සිං සංගමයේ උප සභාපති හර්බට් ඇඹුල්දෙනිය මහතා සහ ජාත්‍යන්තර බොක්සිං සංගමයේ කාන්තා කමිටුවේ උප සභාපති හා විධායක කමිටුවේ නීවා ඇඹුල්දෙණිය මහත්මිය ත්‍යාග ප්‍රදානෝත්සවයේ ප්‍රධාන ආරාධිතයන් ලෙස සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010236</link>
    <topic>යුරෝපා මේස පන්දු පිලහෙට ශ්‍රී ලංකාවට එයි</topic>
    <author>ජගත් ගුණවර්ධන</author>
    <content>ශ්‍රී ලංකා මේස පන්දු ක්‍රීඩා ඉතිහාසයේ ප්‍රථමවරට යුරෝපීය මේස පන්දු කණ්ඩායමක් හෙට (24) දිවයිනට පැමිණීමට නියමිතය.ක්‍රීඩකයන් තිදෙනෙක්, ක්‍රීඩිකාවන් තිදෙනෙක්, පුහුණුකරුවකු හා පුහුණු කාරිනියක සමග කළමනාකරුවෙක් මේ මේස පන්දු කණ්ඩායමට ඇතුළත්ය.මේ මස 30 වැනිදා සිට නොවැම්බර් 07 දක්වා ඉන්දියාවේ හයිඩ්‍රාබාද් නුවර පැවැත්වීමට නියමිත ජාත්‍යන්තර මේස පන්දු සම්මේලන අභියෝගතා සූරතාවලියට සහභාගි වන මේ යුරෝපීය කණ්ඩායම ඊට පෙරහුරුවක් වශයෙන් ශ්‍රී ලංකාවට පැමිණෙන්නේ ආසියානු උපමහාද්වීප කාලගුණ තත්ත්වය හුරුවීම අරමුණු කරගෙනය.24 වැනිදා සිට 29 වැනිදා දක්වා දිවයිනේ රැදී සිටින මේ කන්ඩායම ගල්කිස්ස ශාන්ත තෝමස් විද්‍යාලයීය ගෘහස්ථ ක්‍රීඩාංගණයේ පුහුණු සැසිවාරයන් කිහිපයකට සහභාගි වන අතර 26 වැනිදා මාධ්‍ය හමුවක් සදහා සහභාගි වීමට ද නියමිතය. 27 වැනිදා ශ්‍රී ලංකා කණ්ඩායම සමඟ ගල්කිස්ස සාන්ත තෝමස් ගෘහස්ථ ක්‍රීඩාංගණයේ දී මේසපන්දු ටෙස්ට් තරගයකට යුරෝපීය පිල සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010237</link>
    <topic>නන්දසිරි අලහකෝන්අනුස්මරණ පාපන්දු හෙට</topic>
    <author>මහින්ද ජිනදාස</author>
    <content>1960 දශකයේ ශ්‍රී ලංකා ජාතික පාපන්දු කණ්ඩායම සෝන්ඩර්ස් කණ්ඩායම හා කොල්ලුපිටිය යුනයිටඩ් ක්‍රීඩා සමාජය නියෝජනය කළ නන්දසිරි අලහකෝන් මහතා මිය ගොස් වසරක් පිරීම නිමිත්තෙන් පාපන්දු තරගාවලියක් පැවැත්වීමට කොල්ලුපිටිය යුනයිටඩ් ක්‍රීඩා සමාජය කටයුතු යොදා ඇත.මෙම පාපන්දු තරග මාලාව ආරාධිත පාපන්දු තරගාවලියක් වන අතර මෙයට සහභාගි විය හැක්කේ වයස අවුරුදු 40 න් ඉහළ පාපන්දු ක්‍රීඩකයන්ට පමණි.තරග මාලාව මේ මස 24 වැනිදා කොළඹ ස්ටැන්ලි ජෑන්ස් ක්‍රීඩා පිටියේදී පෙරවරු 8.00 සිට පැවැත්වේ.මෙම තරගාවලියේ සූරතාව දිනා ගන්නා පිලට සූරතා කුසලානය සමඟ මුදලින් රුපියල් 15,000 ක් ප්‍රදානය කැරේ. අනු සූරතාව දිනා ගන්නා ක්‍රීඩා සමාජයට අනු සූරතා කුසලානය සමඟ මුදලින් රුපියල් 10,000 ක් පිරිනැමේ.මීට අමතරව තරග මාලාවේ දක්ෂතම ක්‍රීඩකයාට හා දක්ෂතම දැල රකින්ාට ත්‍යාග පිරිනැමීමටද කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010238</link>
    <topic>නාලන්දා විදුහල මලියදේව පරදවයි</topic>
    <author/>
    <content>දකුණත් වේගපන්දු යවන මලින්ද විමුක්තිගේ විශිෂ්ට පන්දු යැවීමේ හේතුවෙන් කුරුණෑගල මලියදේව විදුහල පරදවා ඉනිමක හා ලකුණු 76ක ජයග්‍රහණයක් වාර්තා කිරීමට නාලන්දා විදුහල සමත්විය.මලියදේව පළමු ඉනිමේ දී ලකුණු 23කට කඩුලු 8ක් දවාලූ මලින්ද දෙවැනි ඉනිමේ දී ලකුණු 25 කට කඩුලු 3 ක් දවාලීය. පළමුව පන්දුවට පහරදුන් කුරුණෑගල මලියදේව විදුහල ලකුණු 47කට දැවී ගිය අතර දෙවැනි ඉනිමේදී රැස් කරගත හැකිවූයේ ලකුණු 105 ක් පමණි.නාලන්දා විදුහල සිය පළමු ඉනිමට ලකුණු 228 ක් රැස්කළේය. සී. කුමාරසිංහ ලකුණු 58 ක් හා ඒ අබේරත්න නොදැවී ලකුණු 46ක් රැස් කළහ. එස්.ගුණවර්ධන ලකුණු 38ක් ලබාගත්තේය. පන්දු යැවීමේ දී එන් කරුණාරත්න කඩුලු 3 ක් දවාලීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s1010239</link>
    <topic>යතුරු පැදි සූරතාව ලතික ෂාමල්ට</topic>
    <author/>
    <content>ශ්‍රී ලංකා යතුරු පැදි ධාවකයන්ගේ සංගමය මෙහෙයවූ යතුරු පැදි ධාවන තරගමාලාවන් හී විශිෂ්ට දස්කම් දක්වමින් ප්‍රථම ස්ථාන 2 ක් හා දෙවැනි ස්ථාන 2ක් අත්කර ගත් ලතික ෂාමල් වසරේ දක්ෂතම ධාවකයාට හිමි සූරතාව දිනා ගැනීමට සමත් විය.පිට පිට වසර ගණනාවක් මේ සූරතාවට හිමිකම් කී ප්‍රවීණ ධාවන සූර මධුරංග කල්දේරා අභිබවා යමින් ප්‍රථම වරට මේ සූරතාවට හිමිකම් කී 22 හැවිරිදි ලතික ජාතික යතුරු පැදි ධාවන පිටියට පිවිසියේ පසුගිය වසරේදී වීම විශේෂයෙන් කැපී පෙනේ.පසුගිය වසරේ කටුකුරුන්ද පැවැති ගුවන් හමුදා මෝටර් රථ හා යතුරු පැදි ධාවන තරගාවලියෙන් ජාතික යතුරු පැදි ධාවන පිටියට පිවිසි ලතික කේරි විද්‍යාලයේ ආදි සිසුවෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s10102310</link>
    <topic>පාසල් ජූඩෝ සූරතා වික්‍රමබාහු-ජිනරාජ විදුහල් දිනති</topic>
    <author>ගම්පොළ සමූහ</author>
    <content>14 වැනි සමස්ත ලංකා පාසල් ජූඩෝ තරගාවලියේ ලකුණු 56 ක් ලබාගනිමින් බාලක සූරතාව ගම්පොළ වික්‍රමබාහු විදුහල දිනාගත් අතර ලකුණු 39 ක් ලබාගනිමින් බාලිකා සූරතාව ගම්පොළ ජිනරාජ බාලිකා මහ විද්‍යාලය දිනාගනු ලැබීය.තරගාවලියේ දක්‍ෂතම ක්‍රීඩකයා හා ක්‍රීඩිකාව ද වික්‍රමබාහු විදුහලෙන්ම බිහිවීම විශේෂයෙන් කැපී පෙනුණි. බාලිකා අනුසූරතාව ද ගම්පොල වික්‍රමබාහු ජාතික පාසල දිනාගත් අතර බාලක අනුසූරතාව ගම්පොළ ජිනරාජ මහ විද්‍යාලය දිනාගනු ලැබීය.බාලිකා තෙවන ස්ථානය කෑගල්ල රිවිසඳ මහ විද්‍යාලයත්, බාලක තෙවන ස්ථානය ගම්පොළ ග්‍රෝහිල් විද්‍යාලයත් දිනාගනු ලැබීය.දිවයින පුරා පාසල් ක්‍රීඩක ක්‍රීඩිකාවන් 400 කට අධික පිරිසක් සහභාගි වූ මෙම තරගාවලිය පැවැත්වූයේ ගම්පොළ වික්‍රමබාහු ජාතික පාසල් ශ්‍රවණාගාරයේය. මධ්‍යම පළාත් ප්‍රධාන අමාත්‍ය හා පැසිපන්දු සංගමයේ සභාපති, අධ්‍යාපන අමාත්‍ය සරත් ඒකනායක මහතාගේ ප්‍රධානත්වයෙන් පැවති මෙම තරගාවලිය සඳහා ශ්‍රී ලංකා ජූඩෝ සංගමයේ සභාපති රියර් අද්මිරාල් එම්. ප්‍රේමතිලක, හිටපු සභාපති එයාර් වයිස් මාර්ෂල් අනුර සිල්වා ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s10102311</link>
    <topic>මීගමුව ආවේ මරියා කන්‍යාරාමයට ටෙනිස් ජයක්</topic>
    <author>ඡායාරූපය – මීගමුව විශේෂ එච්. ප්‍රනාන්දු</author>
    <content>ශ්‍රී ලංකා ටෙනිස් සංගමයේ මෙහෙයවීමෙන් පැවැති මීගමුව දිසා අන්තර් පාසල් ඔරේන්ජ් බෝල් මිනි ටෙනිස් තරගාවලියේ සූරතාව දිනාගැනීමට මීගමුව ආවේ මරියා කන්‍යාරාමය සමත්විය. ෂෙනාලි වීරවංශ, නිම්න ප්‍රනාන්දු, රන්පාලි ද සිල්වා, ලීසා ප්‍රනාන්දු, ඉමෙල්ෂා ප්‍රනාන්දු, ඈන් ෂෙනාලි, ත්‍යාගි කල්දේරා, සියරා ප්‍රනාන්දු, සෙනුවි ප්‍රනාන්දු, දියන්ජලී ප්‍රනාන්දු සහ සසිදි ප්‍රනාන්දු යන ක්‍රීඩිකාවෝ විදුහල්පතිනි ප්‍රැන්සීන් මුතුගල කන්‍යා සොහොයුරිය සමඟ ඡායාරූපයෙන් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=s10102312</link>
    <topic>ත්‍රිමලේ දී නෙට්බෝල් පුහුණු කඳවුරක්</topic>
    <author>ත්‍රිකුණාමලය විශේෂ</author>
    <content>ත්‍රිකුණාමල දිස්ත්‍රික්කයේ ක්‍රීඩා කුසලතා දියුණු කරමින් ජාතීන් අතර සාමය, සමගිය වර්ධනය කිරීම අරමුණු කරගෙන නෙට්බෝල් පුහුණු කඳවුරක්, තරගාවලියක් පැවැත්වීමට ශ්‍රී ලංකා යුධ හමුදා 22 සේනාංකය කටයුතු සංවිධානය කර තිබේ.මෙම පුහුණු කඳවුර හා තරගාවලිය ලබන නොවැම්බර් 05 දා සිට 07 දක්වා ත්‍රිකුණාමලය එහම්බරම් ක්‍රීඩාංගනයේ දී පැවැත්වේ. දිස්ත්‍රික්කය පුරා විසිරි සිටින ක්‍රීඩා සමාජ හා පාසල් කණ්ඩායම් 20කට අයත් ක්‍රීඩිකාවන් 250 දෙනෙකු සහභාගි වීමට නියමිතය.22 සේනාංකාධිපති බ්‍රිගේඩියර් සුමේධ පෙරේරා මහතාගේ මූලිකත්වයෙන් සංවිධානය කරන මෙම තරගාවලියට සහ පුහුණු කඳවුරට සහභාගි වන ක්‍රීඩිකාවන් සඳහා ක්‍රීඩා ඇඳුම්, සපත්තු, ජයග්‍රාහී කණ්ඩායම් සඳහා සහතිකපත්, පදක්කම් කුසලාන හා මුදල් ත්‍යාග පිරිනැමීමට 22 සේනාංකය සූදානම් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>23</day>
    </date>
    <link>http://www.dinamina.lk/2010/10/23/_art.asp?fn=f1010232</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>හේ සැබැවින්ම ජීවිතය ජයගත් මිනිසෙකි. ජීවිත අභියෝගවලට නොබියව මුහුණ දෙමින් ඒවා ජය ගනිමින් කටයුතු කළ හෙතෙම මේ වනවිට සාර්ථක ව්‍යාපාරිකයකු ලෙස ඉදිරියට පැමිණ ඇත. එපමණක් නොව අහඹු ලෙස දේශපාලනයට ප්‍රවිෂ්ට වූ අප කතා නායකයා පොදු මහජනතාවගේ අසීමිත කැමැත්තෙන් පාර්ලිමේන්තුවට ද තේරී පත්වූ මන්ත්‍රීවරයෙකි. වරෙක ඔහු ඇමැතිවරයෙකි. ඉතාම කුඩා තැනින් ජීවිතය ආරම්භ කළ මෙම මහජන නියෝජිතයා මේ වනවිට ජීවිතය උපරිමයෙන් විඳිමින් සිටින මිනිසෙකු ලෙස මා සඳහන් කළොත් එය යුක්ති යුක්ත වනු ඇත.හේ නමින් අර්ල් ගුණසේකර ය.මේ අර්ල් ගුණසේකරගේ ජීවිතයට ‘දිනමිණ’ ‘ දියවන්නාවේ නෑදෑයෝ’ ඔස්සේ අප එබී බැලූ අයුරුයි....* අප දන්නේ ඔබේ නම අර්ල් ගුණසේකර ලෙස. ඒ නමට තව ‘වාසගම්’ , වෙනත් ‘නාම’ තිබෙනව ද....?“ඔව්, මගේ සම්පූර්ණ නම සරත් අර්ල් වික්‍රමසිංහ ගුණසේකර...”* ඔබේ නමට බැලූ බැල්මට වාසගම් දෙකක් ඇති බව පේනවා. ඒ ඇයි...?“මගේ පියා දකුණේ. ගාල්ලේ. ඒ පරම්පරාවේ ඔය ‘වික්‍රමසිංහ’ සහ ‘ගුණසේකර’ කියන වාසගම් දෙකම තිබෙනවා. ඒ අනුව තමයි මගේ නමටත් එය එක්වී තිබෙන්නේ...’* එතකොට ඔබේ උපන් දිනය සහ උපන් ගම සඳහන් කළොත්...?“මම උපන්නේ පොලොන්නරුව දිස්ත්‍රික්කයේ හිඟුරක්ගොඩ. මගේ උපන් දිනය 1960 වර්ෂයේ ජූලි 12 වැනිදා. දැන් මට වයස අවුරුදු 50ක්...”* ඔබ අකුරු කිව්වෙත් පොලොන්නරුවේ...?“නෑ. මම හිඟුරක්ගොඩ ඉපඳුනා පමණයි. හැදුනේ වැඩුනේ, අකුරු කිව්වේ ඉගෙන ගත්තේ මහනුවර. මගේ අම්මාගේ නංගී පදිංචිවෙලා හිටියේ මහනුවර කිංස්වුඩ් විදුහල ඉදිරිපිට. ඒ සම්බන්ධය අනුව තමයි මම මහනුවරට ආවේ. අකුරු කිව්වෙත් එතැන් සිට සාමාන්‍ය පෙළ දක්වාම මම ඉගෙන ගත්තේ මහනුවර කිංස්වුඩ් විදුහලේ...”* ඔබ ව්‍යාපාරිකයෙක් වී දේශපාලනයට පැමිණියාද එසේත් නැතහොත් දේශපාලනයට පැමිණ ව්‍යාපාරිකයකු වූවාද...?“මම අහම්බෙන් දේශපාලනයට පැමිණි චරිතයක්. තරුණ කාලයේ මගේ වැඩි කැමැත්ත තිබුණේ ව්‍යාපාරික කටයුතු වලට. 1976 වර්ෂයේ පමණ මම පාසලෙන් පිට වන්නේ. ඒ පිටවෙලා අවුරුද්දක් පමණ විවිධ ව්‍යාපාර මම කළා. ඉස්සෙල්ලාම මම බේකරියක් කළා. ඉන් පසුව මම ව්‍යාපරයක් ලෙස පොලොන්නරුවේ තිබෙන කෘෂි ද්‍රව්‍ය මිරිස් වැනි භෝග මහනුවරට, කොළඹට ගෙනවිත් අලෙවි කළා. එහෙම අවුරුද්දක් පමණ කටයුතු කරනකොට මට රුපියල් 6000 ක පමණ මුදලක් උපයා ගැනීමට හැකිවුණා.මුලින්ම මම ව්‍යාපාර කරන්න කොළඹ ආවේ රුපියල් 200ක් අතේ තියාගෙන. එහෙම ව්‍යාපාර කරලා රුපියල් 6000ක් උපයා ඒ රුපියල් 6000 මගේ පැවිදි සහෝදරයාට දීලා මම ඉන්දියාවට ගියා. ඒ 1977 අවුරුද්දේ. එහෙම ඉන්දියාවට ගිහින් මම බිහාර්වල නාලන්දා විශ්වවිද්‍යාලය අසල තිබුණා ජපන් භාෂාව උගන්වන විද්‍යාලයක්. එයට ඇතුල් වෙලා ජපන් භාෂාව ඉගෙන ගත්තා. ඒ අසලම තිබුණා ජපන් පන්සලක්. ඒ පන්සලේ තමයි මම නැවැතිලා හිටියේ. අනතුරුව මම ඉන්දියාවෙන් ගියා නේපාලයට. එහෙ තියෙනවා ට්‍රිබෝන් විශ්වවිද්‍යාලය.එයට ඇතුල් වෙලා මම ව්‍යාපාර කළමනාකරණය පිළිබඳ ගෞරව උපාධිය ලබා ගත්තා. එහිදී මම ජපන් භාෂාව වෙනම විෂයයක් ලෙස කළා. නේපාලයේදී මට ජපන් ජාතික මහත්තයෙක් හමුවුණා. මම වැඩ කරන හැටි, ඉගෙන ගන්න හැටි දැකලා ඔහු මා කෙරේ පැහැදුණා. මට ඔහු කීවා ‘උඹට උදව් කරන්න කැමැතියි’ කියා. ඔහු වෘත්තියෙන් ගෘහ නිර්මාණ ශිල්පියෙක්. ඒ මහත්තයා මට උදව් කළා ජපානයට යන්න. ඒ 1979 අවුරුද්ද. ජපානයට ගිහිල්ලා දවසේ උදේ වරුවේ ඉගෙන ගන්නවා. සවස් වරුවේ රැකියාවක් ලෙස හෝටලයක වැඩ කරනවා.මම ශ්‍රී ලංකාවේ කියලා කිව්වහම හැමෝම කියනවා ‘අර මැණික් තියෙන, තේ කොළ තියෙන රට නේද...’ කියලා. මට තේරුණා ජපන් ජාතිකයන්ගේ වැඩි ඉල්ලීමක් තියෙනවා අපේ රටේ මැණික්වලටයි, තේ වලටයි. මම ශ්‍රී ලංකාවට පැමිණි අවස්ථාවක මම ඉතිරි කරගෙන තිබූ මුදල් වලින් ජපානයට අරන් ගියා මැණික්. අපේ මැණික්වලට අපේ ස්වර්ණාභරණවලට ජපානයේ විශාල ඉල්ලුමක් තිබුණා. ඒ අනුව මම මැණික් ව්‍යාපාරයට බැස්සා. ‘අර්ල්ස් කෝට්’ කියන නමින් මම ව්‍යාපාරයකුත් ආරම්භ කළා...”* ජපානයේ හිටපු ඔබ එක්වරම කොහොමද ශ්‍රී ලංකාවේ යළි පදිංචිය එන්නේ...?“හිටපු ජනාධිපති ඩී.බී.විජේතුංග මහතා මගේ පවුලේ හිතවතෙක්. මම ජපානයේ ඉන්න කාලේ එතුමා ඇමැතිවරයෙක්. ඔහු මට ජපානයට දන්වා හිටියා එතුමාගේ භාෂා පරිවර්තක ලෙස (විශේෂයෙන් ජපන් භාෂාව) වැඩ කරන්න යළි ශ්‍රී ලංකාවට එන්න පුළුවන්ද කියා. ඒ ඉල්ලීම අහක දාන්න බැරි නිසා මම යළි ජපානයෙන් ශ්‍රී ලංකාවට ආවා. 1989 වර්ෂයේ ශ්‍රී ලංකාවට පැමිණිලා ඩී.බී. විජේතුංග මහත්තයාගේ පරිවර්තක ලෙස වැඩ කටයුතු කරන ගමන් මගේ ව්‍යාපාර කටයුතුත් ආරම්භ කළා.මම ජනාධිපතිවරු තිදෙනෙකුගේ භාෂා පරිවර්තක ලෙස කටයුතු කර තිබෙනවා. ජේ.ආර්.ජයවර්ධන, ඩී.බී. විජේතුංග, ආර්.ප්‍රේමදාස නායකයන් තිදෙනාගේම ජපන් භාෂා පරිවර්තක වුණේ මම. ඒ සමඟම ‘අර්ල්ස් කෝට්ස්’ කියන නමින් මගේ ව්‍යාපාරය මම ශ්‍රී ලංකාවේ පටන් ගත්තා. සෙව් ගුණසේකර කියන ව්‍යාපාරයත් අපේ පවුලේ ව්‍යාපාරයක්...”මම ඉගෙන ගත්ත කිංස්වුඩ් විදුහලේ ආදි ශිෂ්‍ය සංගමය කඩා වැටිලා.ඒක පණ ගන්වමු කියලා මට ඇවිත් කිව්වා. මම එයට මූලිකත්වය දීලා පාසලට බස් එකක් එහෙම අරන් දුන්නා. ඒ වෙනුවෙන් දිවා භෝජන සංග්‍රහයක් පැවැත්වූවා මට ස්තූති කරන්න. ඒ උත්සවයට ගිහින් එනකොට මම දැක්කා කන්දක් වගේ තැනක බැනර් එකක් ගහලා තියෙනවා ඉඩමක් විකිණීමට තිබේ කියලා. මට කවුරුත් කිව්වේ ඒ ඉඩම ගන්න එපා අමාරුවේ වැටෙයි කියලා. ඒත් මම ඒ ඉඩම ගත්තා. ඒ ඉඩමේ තමයි අද මම ‘අර්ල් රීජන්ස්’ හෝටලය හදලා තියෙන්නේ. ඒ සඳහා අර මම ජපානයේ ඉන්න දවස්වල නැවැතිලා හිටපු ගෙදර මහත්තයයි, නෝනයි උදව් කළා...”* ඔබේ මව්පියන්ගේ නම්ගම් විස්තර, පවුලේ විස්තර අපට ප්‍රථමයෙන් අහන්න බැරි වුණා. ඒ පිළිබඳව කතා කළොත්...?“මගේ පියාගේ නම ජොහැන්නස් වික්‍රමසිංහ ගුණසේකර, ගම දකුණේ. මගේ මවගේ නම තෙරේසා ගුණසේකර. ගම කෑගල්ලේ නෙළුම්දෙනිය. මම අපේ පවුලේ බාලයා. සහෝදර සහෝදරියෝ 9 දෙනයි. එක් පැවිදි සහෝදරයෙක් ඉන්නවා. අනෙක් අයගෙන් බොහෝ දෙනෙක් ව්‍යාපාර ක්‍ෂේත්‍රයේ ඉන්නේ...”* ඔබේ දේශපාලනය ඔබ ආරම්භ කරන්නේ එජාපයෙන්. ඒ පිළිබඳව මතකය අවදි කළොත්.....?“මම කළින් කිව්වා සේම ඩී.බී. විජේතුංග ජනාධිපතිතුමා මට පියෙක් හා සමානයි. එතුමා මට පුදුම ලෙන්ගතු කමක් තිබුණා. නමුත් එතුමාට ඒ දවස්වල එජාපය තුළ එච්චර සැලකිල්ලක් තිබුණේ නෑ. අගමැති වුණත් කවුරුවත් එතුමාව ගණන් ගත්තේ නෑ. එතුමා හැමදේම කියන්නේ මට. ඔය අතරේ හදිසියේම වගේ ප්‍රේමදාස මහත්තයාගෙ හදිසි අභාවය නිසා විජේතුංග අගමැතිතුමාට ජනාධිපති ධූරය හිමිවුණා.එතුමා ජනාධිපතිධූරයේ දිවුරුම් දීලා පන්සලකටවත් යන්නේ නැතිව ඉස් ඉස්සෙල්ලා ආවේ මගේ ඉස්සර තිබුණ හෝර්ටන් පෙදෙසේ නිවසට. ඇවිත් මගෙන් ඇසුවා “ මම දැන් රටේ ජනාධිපති. උඹට දැන් මගෙන් ඕනා මොනවද...” කියලා. මම කිව්වා “සර්... මට ධනය අවශ්‍ය දේවල් තියෙනවා. නමුත් සමාජයට වැඩ කරන්න පුළුවන් බලයයි නැත්තේ...” කියලා. එතකොට එතුමා කිව්වා “ අයි නො දැට්... මම උඹව ජාතික ලැයිස්තුවෙන් පාර්ලිමේන්තුවට ගන්නවා. “ කිව්වා.ඒ අනුව එතුමා මාව 1994 වර්ෂයේදී ජාතික ලැයිස්තුවෙන් පාර්ලිමේන්තුවට ගත්තා. ඒ පත් කිරීමට එජාපයේ උපාලි පියසෝම වැනි මන්ත්‍රීවරු මට විරුද්ධ වුණා. මම හිතවත්කමට, පන්දමට පාර්ලිමේන්තු ආවා කියා මාව කණ්ඩායම් රැස්වීමේදී විවේචනය කළා. මම එහිදී නැගිටලා කිව්වා පාත්තියේ පිපෙන මල් විතරක් නෙමෙයි මල් කියන්නේ. කැලේ පිපෙන මලුත් මල් කියා කාටත් දැනෙන්න කතාවක් කළා.ඉන් පස්සේ ටික කලක් යනකොට මට පොලොන්නරුව දිස්ත්‍රික්කයේ මින්නේරිය ආසනයේ සංවිධානය කරන්න පත් කළා. ඒ අනුව 2000 වර්ෂයේ මහ මැතිවරණයට ඡන්දය ඉල්ලුවා පොලොන්නරුවෙන්. මම ඒ ඡන්දයෙන් ගත්ත වැඩිපුර ඡන්ද නිසා බෝනස් මන්ත්‍රී ධූරය අපිට ආවා. එදා මෙදාතුර පැවැති සෑම මැතිවරණයකදීම මම එජාපයේ පළමුවැනි තැනට මනාප ලබා ගත්තා. 2001 වර්ෂයේදී මම ස්වදේශ කටයුතු පළාත් සභා සහ පළාත් පාලන ඇමැති බවට පත් වුණා...”* සාර්ථක පුද්ගලයෙක් පසු පස බොහෝ විට ඉන්නේ ඔහුගේ බිරිය. ඔබේ බිරිය සුජාතා ගුණසේකර (විවාහට පෙර සුජාතා පෙරේරා) කොහොමද ඔබට හමුවන්නේ...?“මගේ බිරිය සුජාතාගේ ගම කටුගස්තොට. ඇය මගේ ව්‍යාපාරයේ සේවය කළා. එහි මගේ පෞද්ගලික ලේකම්වරිය ලෙස ඇය කටයුතු කළා. ඇය ඉතාමත් විශ්වාසනීය යුවතියක්. මගේ සෑම කටයුත්තකදීම ඇය මට ලබා දෙනුයේ අසීමිත සහයක්. සුජාතාගේමුවේ නිතරම තිබෙන සිනහව මගේ මුළු ජීවිතයට ආශිර්වාදයක් වුණා. ඒ අනුව කලක් අප ඇසුරු කර දෙදෙනා හොඳින් දැන හැඳිනගත් පසු 1994 වර්ෂයේ පෙබරවාරි මස 14 දින අප දෙදෙනා විවාහ වුණා. දැන් අප දෙදෙනාට දරුවන් තිදෙනෙක් ඉන්නවා. වැඩිමහල් පුතා එමාල් සමීර ගුණසේකර, දෙවැනි දුව එමාලි පි‍්‍රයංවදා ගුණසේකර, බාල පුතා සවිඳු එක්සත් ගුණසේකර. දරුවෝ තිදෙනාම තවම අධ්‍යාපනය ලබනවා...”* ව්‍යාපාරයයි - දේශපාලනයයි මේ දෙකම සාර්ථකව කොහොමද එකට කරගෙන ආවේ...?“දේශපාලනය කරන්නේ මම. ව්‍යාපාරය තුළ ඒ ඒ තැන්වලට ඉතාමත් දක්ෂයන් හොඳ පඩියක් දීලා මම පත් කර තිබෙනවා. ඒක තමයි මගේ ව්‍යාපාර මෙපමණ දියුණුවීමේ රහස. මම දේශපාලනයයි - ව්‍යාපාරයයි පටලවා ගන්නේ නෑ.දේශපාලනය දේශපාලනය විදිහටත්, ව්‍යාපාරය ව්‍යාපාරය විදියටත් මම කරගෙන ආවා. මම දේශපාලනයට ගිහිල්ලා ඒක ව්‍යාපාරයක් බිස්නස් එකක් කරගත්තේ නෑ. අනෙක කවුරුත්, කරන බිස්නස් මම කරන්නේ නෑ..”* ඔබේ මව්පියන් සාම්ප්‍රදායික එජාප පාක්‍ෂිකයන්...?“ඔව්. මගේ පියා - මව - පවුලේ අය සාම්ප්‍රදායික එජාප පාක්‍ෂිකයන්..”* පාරම්පරික එජාප පවුලකින් පැවැත එන ඔබ එඩිතර තීරණයක් ගත්තා පසුගිය දිනෙක එජාපය අතැහැර ජනාධිපතිතුමාගේ නායකත්වය යටතේ රජයට සහය දීමට. ඒ ගැන මොනවද කියන්න තියෙන්නේ...?“දේශපාලන ක්‍ෂේත්‍රයෙන්ද, ව්‍යාපාර ක්‍ෂේත්‍රයෙන්ද මම ලබා ඇති සාර්ථකත්වය බය නැතුව තීන්දු තීරණ ගැනීමයි. එහෙම තීන්දුවක් තමයි මම දේශපාලන වශයෙන් මෙවර ගත්තේ. පක්ෂය කියා අපි බොහෝ කලක් බලා සිටියා. 17 දෙනා යනකොටවත් අපි ගියේ නෑ. නමුත් මෙවර මම තීරණයක් ගත්තා රටට යළි ජීවය ලබා දුන් නායක මහින්ද රාජපක්ෂ ජනාධිපතිතුමා යන ගමනට එක්වෙලා ඉදිරියේදී ඇති ආර්ථික යුද්ධය ජයග්‍රහණය කිරීමේ සටනට එතුමාට සහය දෙන්න ඕනෑ කියා.රට රැකගත් යුද්ධයට මට එතුමාට සහය දෙන්න බැරි වුණා. ඒ ගැන මම කනගාටුවට පත් වෙනවා. නමුත් මම ආර්ථික යුද්ධයට මුහුණ දීමට උපන් හපනෙක්. ඒ නිසා මගේ ඒ සියලු දායකත්වයන් මම මෙහිදී ජනාධිපතිතුමාට ලබා දෙනවා. අනෙක අපේ ජනාධිපතිතුමා යුග පුරුෂයෙක්. එතුමාට සම කිරීමට හැකි නායකයෙක් ශ්‍රී ලාංකීය දේශපාලන ඉතිහාසය තුළම නෑ. මේ නායකයා ප්‍රායෝගික නායකයෙක්, ජන නායකයෙක්. මම ජනාධිපතිතුමා ළඟට ගිය නිසා මෙහෙම කියනවා නෙමෙයි. ඇත්ත මේකයි. ජනාධිපති තුමා යටතේ පමණයි රට ආසියාවේ ආශ්චර්යය බවට පත් කළ හැක්කේ..”* ඔබට පොලොන්නරු දිස්ත්‍රික්කයෙන් බැහැරව වෙනත් ප්‍රදේශයක ශ්‍රීලනිප ආසන සංවිධායක ධූරයක් ලබා දීමට යන බව සැලයි..“පොලොන්නරුව දිස්ත්‍රික්කයේ එජාප ලැයිස්තුවේ හැමදාම ප්‍රමුඛයා මමයි. මට දැන් ලැබෙන හැම ශතයක්ම මම යොදවන්නේ ඒ පොලොන්නරු ජනතාවටයි. නමුත් ඉදිරියේදී මාව ජනාධිපතිතුමා මහනුවර දිස්ත්‍රික්කයේ යටිනුවර ආසනයේ ශ්‍රීලනිප සංවිධායකවරයා ලෙස පත්කිරීමට කටයුතු යොදා තිබෙනවා...”* ඔබේ ලග්නය මොකක්ද..?“මගේ ලග්නය මිථුන...”* නක්‍ෂත්‍රය පිළිබඳව ඔබේ විශ්වාසය...?“නක්‍ෂත්‍රය මම විශ්වාස කරන්නෙත් නෑ. නොකරන්නෙත් නෑ. නක්‍ෂත්‍රය වෙලාවල් මම බලනවා. ඒ අනුව කටයුතු කරනවා. ඔච්චර දියුණු රටක් වන ජපානයෙත් ඔය නක්‍ෂත්‍රය බලා තමයි කටයුතු කරන්නේ. ආසියාතික රටවල නක්‍ෂත්‍රය කියන දෙය විශ්වාස කරනවා. ඒ නිසා අපට ඒකෙන් බැහැර වෙන්න බෑ. හැබැයි නක්‍ෂත්‍රයට මම වහල් වෙලා නෑ..”* ඔබේ ආගම..?“බුද්ධාගම...”* ඔබ දෙවිවරු ඇදහීම පිළිබඳව කොතැනද ඉන්නේ..?“මම හොඳ බෞද්ධයෙක්. මම හැම වසරකම සතියක් බුද්ධගයාවට ගොස් භාවනා කරනවා. මේ වනවිට මම අවුරුදු 24ක් මේ කටයුත්ත කර තිබෙනවා. මේ අවුරුද්දෙත් දෙසැම්බර් මාසයේ මමත් පවුලේ සෑම දෙනත් බුද්ධගයාවේ රජගහ නුවරට යනවා. උදේම නැගිටලා වතුර වීදුරුවක් බීලා මම පැයක් බුදුන් වඳිනවා. දෙවිවරු මම විශ්වාස කරනවා. විශේෂයෙන් ගණ දෙවියන් මම අදහනවා.ඒ දෙය අපේ සංස්කෘතියත් එක්ක උප්පත්තියෙන් දීපු දෙයක්. අපේ සෑම පන්සලකම දේවාලයක් තියෙනවා. එය වරදක් කියා මම හිතන්නේ නෑ. ඒ වගේම මම කතරගම දෙවි හාමුදුරුවොත් විශ්වාස කරනවා. අපේ මුතුන් මිත්තන්ගේ සිට මේ දේ පැවැත එනවා. ඇයි අපි ඒ දේ බැහැර කරන්නේ. පිදිය යුත්තන්ව පිදිය යුතුයි. ඒ ආශිර්වාදය අපිට නොඅඩුව ලැබෙනවා...”* කලාව පිළිබඳව ඔබේ කැමැත්ත...?“කලාවට මම ලෙන්ගතුයි. හැබැයි ගීත එහෙම මට ගයන්න බෑ. මගේ මේ නිවස බැලුවොත් හැම දෙයක්ම කලාවකට තමයි නිර්මාණය කර තිබෙන්නේ. ඒ මගේ සිතුවිලි අනුව තමයි මේ නිවස පිළියෙල කර තිබෙන්නේ....”* ඔබේ සිත්ගත්ම දේශපාලනඥයා...?“ශ්‍රී ලංකාවේ දේශපාලන ක්‍ෂේත්‍රය තුළ මා සිත්ගත් චරිත අතර එස්.ඩබ්ලිව්.ආර්.ඩී. බණ්ඩාරනායක, ආර්.ප්‍රේමදාස, සිරිමාවෝ බණ්ඩාරනායක මැතිනිය, මගේ සිත්ගත් නායක නායිකාවන්. මේ සියල්ල අතර මගේ සිත්ගත් විශේෂිත නායකයා ජනාධිපති මහින්ද රාජපක්ෂ මැතිතුමායි...”* ඔබේ දරුවෙක් දේශපාලනයට එන්න ඔබෙන් අවසර ඉල්ලුවොත්...?“මගේ ලොකු පුතා සමීර දේශපාලනයට උනන්දුවක් තියෙන බව පෙනෙනවා. නමුත් කිසිම දරුවකුට බලෙන් දේශපාලනයට එන්න කියන්නේ නෑ. දරුවෝ කැමැති දෙයකට මම සහය දෙනවා....”.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010251</link>
    <topic>ඕ.පී.ඩී. පැය 24ම විවෘතයි</topic>
    <author/>
    <content>රජයේ සියලුම රෝහල්වල බාහිර රෝගී අංශ සතියේ සෑම දිනකම පැය 24 පුරා විවෘතව තැබීමට පියවර ගන්නා ලෙස ජනාධිපති මහින්ද රාජපක්ෂ මහතා සෞඛ්‍ය අමාත්‍යාංශ ලේකම්ට උපදෙස් දී ඇත.දිනපතා බාහිර රෝගී අංශ විවෘත කිරීමෙන් රෝගීන්ට අවශ්‍ය ප්‍රතිකාර, උපදෙස් හා පරීක්ෂණ සිදුකිරීම පහසුවන බවද ජනාධිපති මහින්ද රාජපක්ෂ මහතා පෙන්වා දී තිබේ.බෝවන රෝග හා වෙනත් ලෙඩ රෝගවලට කඩිනමින් ප්‍රතිකාර කරන ලෙසත් ඒ ගැන රෝහල් බලධාරින් දැනුම්වත් කොට බාහිර රෝගී අංශ විවෘත කිරීමට උපදෙස් දෙන ලෙසත් ජනාධිපතිවරයා බලධාරින්ට උපදෙස් දී තිබේ.රටේ සෞඛ්‍ය තත්ත්වය නංවාලීමට මේ තීරණය විශාල රුකුලක් වන අතර විවිධ රෝග නිසා පීඩා විඳින රෝගීන්ට සෙතක්ද සැලසේ. මහජනතාව තුළ යහපත් සෞඛ්‍ය තත්ත්වයක් වර්ධනය කර එමගින් නිරෝගී ජාතියක් බිහිකරලීමට මෙම නව වැඩපිළිවෙළ ඉවහල් වනු ඇත.රජයේ රෝහල්වල බාහිර රෝගී අංශ සතියේ දිනවල පස්වරු 3.30 දක්වාත් සෙනසුරාදා පෙරවරු 11.30 දක්වාත් ඉරිදා සහ පෝය දිනවල පෙරවරු 10.30 දක්වාත් දැනට විවෘතව පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010252</link>
    <topic>රුපියල් කෝටි 42000ක වාර්තාගත ආදායමක්</topic>
    <author>ජයසිරි මුණසිංහ</author>
    <content>විදෙස්ගත ශ්‍රී ලාංකිකයින්ගෙන් මේ වසර නිමාවන විට රුපියල් කෝටි හතළිස් දෙදහස් පන්සීයයක (අමෙරිකන් ඩොලර් බිලියන 3.8) වාර්තාගත ආදායමක් මෙරටට ලැබීමට නියමිතය.එක් වසරක් ඇතුළත විදෙස්ගත ශ්‍රී ලාංකිකයන් මෙරටට එවනු ලැබූ වැඩිම මුදල ලෙස මෙය වාර්තා පොත් අතරට එකතුවේ.ඉකුත් වසරේදී මෙරටට ලැබුණු ආදායම ඩොලර් බිලියන 3.3කි. ශ්‍රී ලංකාවට විදෙස් රටවලින් ලැබෙන ආදායම් වැඩිකර ගැනීම සදහා ජනාධිපති මහින්ද රාජපක්ෂ මහතාගේ උපදෙස් ක්‍රියාත්මක කළ විගමනික සේවක සුබසාධන වැඩපිළිවෙළ හේතුවී තිබේ.ඉහළ ආදායම්ලබන වෘත්තීයවේදීන් ලෙස ශ්‍රී ලාංකිකයෝ විදේශරටවල සේවයට පිටත් කර හැරීම මෙරට සේවකයින්ට වැඩි වැටුප් හිමිවන සේ සාමූහික ගිවිසුම්වලට මැද පෙරදිග රටවල් සමඟ සහ සේවා ස්ථාන අතර ගිවිසුම්වලට එක්වීම මීට හේතුවී ඇතැයි ශ්‍රී ලංකා මහබැංකුවේ ජ්‍යෙෂ්ඨ නියෝජ්‍ය අධිපති ධර්මා ධීරසිංහ මහතා ප්‍රකාශ කළේය.ඉහළ ආදායම් ලැබෙන වෘත්තීය අංශ වෙත වැඩි වශයෙන් පුහුණු කළ ශ්‍රමිකයින් පිටත් කිරීම, වෘත්තීයවේදීන්ට විදෙස් රැකියා ඒ සඳහා වන දිරිය සැපැයීම රජය මේ වනවිටත් සිදුකොට ඇත.රටට අතිවිශාල ආදායමක් හිමිවන මේ අංශයේ නිරත වුවන්ගේ පවුල්වල සුබසාධන කටයුතු හා අනෙකුත් පහසුකම් ඉහළ නැංවීමට ද රාජ්‍යය මේවනවිට සුවිසල් වැඩකොටසක් ඉටු කරන බවද නියෝජ්‍ය පතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>25</day>
    </date>
    <link>http://www.dinamina.lk/2010/10/25/_art.asp?fn=n1010253</link>
    <topic>ගුවන්තොට බලන්නලබන මාසේ මත්තලට එන්න</topic>
    <author>ලුණම සමූහ සනත් ගමගේ</author>
    <content>හම්බන්තොට මත්තල ඉදිකෙරෙන මෙරට දෙවන ජාත්‍යන්තර ගුවන්තොටුපළේ ඉදිකිරීම් මහජනතාවට දැක බලා ගැනීමට පහසුකම් ලබන මාසයේ මැද භාගයේ සිට ලබා දීමට කටයුතු කරන බව වරාය සිවිල් ගුවන් සේවා නියෝජ්‍ය ඇමැති රෝහිත අබේගුණවර්ධන මහතා පවසයි.මීටර් 3500 දිගින් හා මීටර් 75ක් පළලින් යුත් ගුවන් පථය ඉදිකිරීම මේ දිනවල සිදු කෙරේ. 2012 වසරේදී පළමු ගුවන් යානය මත්තල ජාත්‍යන්තර ගුවන්තොටුපළට පැමිණීමට සැලසුම් කෙරේ..</content>
  </post></root>