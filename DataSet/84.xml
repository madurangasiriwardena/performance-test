<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=f1212082</link>
    <topic>වදන් දහසක් වටිනා සිනහවයි ගුවන සරනා</topic>
    <author>සටහන සුභාෂිණි සේනානායක</author>
    <content>1912 දී කුඩා ගුවන් යානයක් ප්‍රථමවරට ගුවන් ගතවීමෙන් ඇරැඹුණු ශ්‍රී ලංකාවේ ගුවන් සේවාව, වරින් වර විවිධ කඩඉම් පසුකරමින්, විවිධ අභියෝග ජය ගනිමින් ඉදිරියට ගමන් කළේය.ප්‍රථම ගුවන් යානය කොලින් බ්‍රවුන් නම් ඉංග්‍රිසි ජාතිකයකුගේ භාවිතය සඳහා 1911 සැප්තැම්බර් මස 12 වැනි දින ම රැබන්ගෝල්ස් නම් නැවෙන් ශ්‍රී ලංකාවට ගෙනවිත් තිබේ.ප්‍රංශයේ නිෂ්පාදනය කරන ලද මේ බිලෙරියට් වර්ගයේ ගුවන් යානය අශ්වබල 25 ක් බලගැන්වී ඇත.ඉංග්‍රීසි ඕඩය ඔස්සේ ලුවී බ්ලැරියට් නම් ඉංග්‍රීසි ජාතිකයා විසින් සිදුකරන ලද ගුවන් ගමනින් අනතුරුව මේ ගුවන් යානය ලෝකයේ එම කාලය තුළ නිපදවා ඇති හොඳම පියාසර යන්ත්‍රය ලෙස සලකා තිබේ.එදා ආරම්භ කළ ගුවන් සේවය කටු පඳුරු අතුරා තිබූ මාවතක සිට නිල් ගුවන වෙත පියාසර කරමින් අද විශාල දුරක් ගෙවා තිබේ.පංච කේන්ද්‍රිය සංවර්ධනයක් කරා යොමු වී ඇති ශ්‍රී ලංකාව, නිල් ගුවන ජයගෙන ඇති බවට කියාපාන සාක්‍ෂි ඇතිතරම් තිබේ.වර්ෂ 1934 දී යාර 100 ක් දිග ගුවන් ධාවන පථයක් ඉදිකිරීම සඳහා රත්මලානේ පොල් වගා භූමියකින් අක්කර 242 ක් රජයට අත්පත් කරගත් අතර, මදුරාසි ගුවන් සමාජයේ පියාසර උපදේශක බලපංති ලුතිනන් හැරල්ඩ් ටින්කල් බිස්කෝ විසින් පදවන ලද ඩි හැවිලන්ඩ් හුස්ටොන් යානය ප්‍රථම යානය ලෙස 1935 නොවැම්බර් 27 දා මේ නව ගුවන් පථයට ගොඩබස්සවා තිබේ.රත්මලානේ ගුවන් තොටුපළේ සමාරම්භය ලෙස මෙය සනිටුහන් කළ හැකිය. 1946 දී සිවිල් ගුවන් සේවා දෙපාර්තමේන්තුව පිහිටවනු ලැබීය. 1948 දී නිදහස ලැබීමෙන් පසුව ශ්‍රී ලංකාව ජාත්‍යන්තර ගුවන් සේවා සම්බන්ධව චිකාගෝ සම්මුතිය අත්පත් කිරීමෙන් පසුව පිහිටුවා ගත් ජාත්‍යන්තර සිවිල් ගුවන් සේවා සංවිධානයේ සාමාජිකත්වය ලැබීය.චිකාගෝ සම්මුතිය ලැබීමෙන් පසුව ශ්‍රී ලංකාව ජාත්‍යන්තර ගුවන් ප්‍රවාහන කර්මාන්තයේ යෙදීමේ වරප්‍රසාද ලැබූ අතර, ඊට අවශ්‍ය සියලු ජාත්‍යන්තර නීති රීති, රෙගුලාසි හා ප්‍රමිතීන්ට අවනතව එම කර්මාන්තයේ යෙදෙන බවට ලංකා රජය නිරන්තර වගකීමට බැඳී සිටින බවට ජාත්‍යන්තර සිවිල් ගුවන් සේවා සංවිධානයට සහතික වී තිබේ.මෙසේ ඇරැඹි ගුවන් සේවා ගමන් මඟ නඩත්තු කිරීම සඳහා 1979 දී ගුවන් තොටුපළ අධිකාරියක් පිහිටුවනු ලැබීය. මුලින් ගුවන් තොටුපළ සතුව වසරකට මිලියන 15 මගී ධාරිතාවයක් ද, එය වසරකට මඟීන් මිලියන 6 දක්වා ව්‍යාප්ත වීම ද සිදුවිය. බණ්ඩාරනායක ගුවන් තොටුපළ ව්‍යාප්ත කිරීමේ අදියර දෙකකින් 1980 ඇරැඹි අතර, පළමු පියවර 2005 නොවැම්බර් මාසයේ අවසන් විය.මේ වන විට මත්තල ඉදිවෙන දෙවැනි ජාත්‍යන්තර ගුවන් තොටුපළේ ඉදිකිරීම් අවසන් අදියරේ පවතී. 2009 නොවැම්බර් මස 19 වැනිදා ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ඉදිකිරීම් ආරම්භ කළ මේ ව්‍යාපෘතිය, 2013 වසරේ ජනතා අයිතියට පත් කිරීමට නියමිතය.මෙහි පළමු පරීක්‍ෂක ගුවන් ගමන අති සාර්ථක ලෙස පසුගියදා සිදු කළ අතර, ගුවන් කේන්ද්‍රස්ථානයක් බවට ශ්‍රී ලංකාව පත්කිරීමේ සුබ සිහිනය මේ මගින් යථාර්ථයක් වනු නිසැකය. රජය සතු මිහින් ලංකා ගුවන් සේවය පිරිමැසුම්දායක ගුවන් සේවාවක් ලෙස ශ්‍රී ලාංකීය අධ්‍යාපනය සඳහා විදේශ ගතවන්නන්ට සහ ව්‍යාපාරිකයන්ට අස්වැසිල්ලක් සපයයි.ශ්‍රී ලන්කන් ගුවන් සේවය ශ්‍රී ලංකාවේ අභිමානය ලොවට ගෙන යමින් ශ්‍රී ලාංකික අනන්‍යතාවය රැකගෙන ඇති අතර, නව ගුවන් යානා 5 ක් ගුවන් යානා බලඇණියට 2013 වසරට එක්කර ගැනීමට අයවැයෙන් මුදල් වෙන්කර ඇත.ශ්‍රී ලාංකේය ගුවන් ඉතිහාසයට සියවසක් සපිරෙන මොහොතේ මේ ගමන්මඟ ශක්තියක් වන්නට සිවිල් ගුවන් සේවා ඇමැති පියංකර ජයරත්න මහතා මහත් වෙහෙසක් දරයි.ශ්‍රී ලාංකේය ගුවන් ඉතිහාසයේ වසර සියයක් සපිරෙන මොහොතේ එම ශත වර්ෂය තුළ සිදුවූ සුවිශේෂී සන්ධිස්ථාන ඉතා වැදගත් වේ.12 – 09 - 1911 – බ්ලෙරියට් ගුවන් යානය නැව් මගින් ශ්‍රී ලංකාවට සම්ප්‍රාප්ත වීම25 – 12 – 1912 - කොළඹ තුරඟ තරඟ පිටියෙන් පියාසර කිරීමට බ්ලෙරියට් යානය දරන ලද ප්‍රථම ප්‍රයත්නය07 – 12 – 1912 – බ්ලෙරියට් යානය සිය පළමු සාර්ථක ගුවන් ගමන තුරඟ තරඟ පිටියෙන් ආරම්භ කිරීම.07 – 05 – 1931 – මුම්බායි සිට ප්‍රථම ජාත්‍යන්තර ගුවන් යානය තුරඟ තරඟ පිටියට සම්ප්‍රාප්ත වීම.1934 - ශ්‍රීමත් ජෝන් කොතලාවල මහතා විසින් කොළඹ පියාසර සමාජය ස්ථාපිත කිරීම.1934 – ගුවන් යානා ගොඩබැස්සවීම සහ පියාසර කිරීමට සරිලන පිටියක් රත්මලානේ ඉදිකිරීමට රාජ්‍ය මන්ත්‍රණ සභාව විසින් තීරණය කිරීම.07 – 08 – 1935 - කොළඹ පියාසර සමාජයේ ප්‍රථම ගුවන් තරඟය.1937 – ගුවන් යාන්ත්‍රණ රෙගුලාසි ප්‍රචලිත කිරීම සහ ශ්‍රී ලංකාවේදී ගුවන් යානා 3 ක් ලියාපදිංචි කිරීම.28 – 02 – 1938 – ආණ්ඩුකාර ශ්‍රීමත් ඇන්ඩෲ කල්දෙකොට් විසින් රත්මලාන ගුවන් තොටුපොළ නිල වශයෙන් විවෘත කිරීම.1938 - පොදු වැඩ කටයුතු පිළිබඳ අධ්‍යක්‍ෂවරයා සිවිල් ගුවන් කටයුතු අධ්‍යක්‍ෂ වශයෙන් පත් කිරීම.28 – 02 – 1938 - කොළඹ සහ මුම්බායි අතර ගුවන් පණිවුඩ සේවාවක් දියත් කිරීම.1942 – රාජකීය ගුවන් හමුදාව විසින් රත්මලාන ගුවන් තොටුපළේ පාලන කටයුතු සියතට ගැනීම.1945 - ශ්‍රී ලංකාවේ නැවතුමක් සහිතව ඕස්ට්‍රේලියාව සහ එක්සත් රාජධානිය අතර ගුවන් සේවයක් ආරම්භ කිරීම.සිවිල් ගුවන් සේවා දෙපාර්තමේන්තුව විසින් රත්මලාන ගුවන් තොටුපළ පාලනය සියතට ගැනීම.1946 මාර්තු - සිවිල් ගුවන් කටයුතු දෙපාර්තමේන්තුව ස්ථාපිත කිරීම.1946 – 11 – 13 – ලන්ඩනයෙන් ගුවන් ගතවී හදිසි නැවතුම් 31 කින් පසුව ජේ. පී. ඔබේසේකර මහතාගේ තනි අයිතිය සහිත ගුවන් යානය රත්මලානට ගොඩබැස්සවීම.1947 - පෙබරවාරි සන්නිවේදන හා වැඩ අමාත්‍යාංශය යටතේ ඩීසී – 3 ගුවන් යානා තුනක් සමඟින් සිලෝන් එයාර්වේස් සමාගමේ ගුවන් සේවා ආරම්භ කිරීම.1947 – 12 – 10 - සිලෝන් එයාර්වේස් යන නම වෙනස් කිරීමෙන් පසු එයාර් සිලෝන් සමාගම විසින් සිය සමාරම්භක ගුවන් ගමන මදුරාසිය වෙත සිදු කිරීම.1948 – 06 – 01 - ශ්‍රී ලංකාව විසින් ජාත්‍යන්තර සිවිල් ගුවන් කටයුතු පිළිබඳ සම්මුතියට එකඟතාවය පළකරන ලද අතර ජාත්‍යන්තර සිවිල් ගුවන් සේවා සංවිධානයේ සාමාජිකයෙකු බවට පත්වීම.1949 – එයාර් සිලෝන් ගුවන් ගමන් ලන්ඩන් නගරය බලා ආරම්භ කිරීම.1950 – 11 – 06 – අග්‍රාමාත්‍ය ගරු ඩී. එස්. සේනානායක මහතා විසින් සිලෝන් ගුවන් ඇකඩමිය විවෘත කිරීම.රජය විසින් කොටස්වලින් 31% ක් සහ ඕස්ට්‍රේලියානු ජාතික ගුවන් සේවය විසින් කොටස්වලින් 49% ක හිමිකාරිත්වය දරන පරිදි එයාර් සිලෝන් සමාගම සංස්ථාගත කිරීම.1955 - 1955 – වර්ෂයේ ගුවන් යාන්ත්‍රණ රෙගුලාසි පුළුල් කිරීම.1957 – 11 – 01 – බ්‍රිතාන්‍ය රජය විසින් කටුනායක රාජකීය ගුවන් නැව් කඳවුර ශ්‍රී ලංකාවට භාරදීම.1960 - ශ්‍රී ලංකාවේ පළමු දේශීය ගුවන් යානය වන උපාලි ගුවන් සේවය ආරම්භ වීම.1963 – කැනේඩියානු රජයේ මූල්‍යමය ආධාර යටතේ කටුනායක ගුවන් තොටුපොළ සංවර්ධන කටයුතු ආරම්භ කිරීම - ගුවන් යානා ධාවන පථය මීටර් 1840 සිට 3368 දක්වා පුළුල් කිරීම, වසරක් මගීන් 150,000 ක ධාරිතාවයකින් යුතු පර්යන්ත ගොඩනැගිල්ල ඉදිකිරීම මෙයට ඇතුළත් වේ.1968 – 11 – 15 – කටුනායක ගුවන් තොටුපොළ ජාත්‍යන්තර ගුවන් ගමන් සඳහා විවෘත කිරීම.1971- 09 – 11 - ජර්මන් ගුවන් සේවය ක් මගින් මෙහෙයවනු ලබන බොයිං 747 ජම්බෝ ජෙට් යානය කොළඹ ජාත්‍යන්තර ගුවන් තොටුපොළේ ගොඩබැස්සවීම.1974 – 12 – 40 – යානයේ සිටි පුද්ගලයින් 191 දෙනෙකුට මරු කැඳවමින් මස්කෙළිය සප්ත කන්‍යා කඳු ප්‍රදේශයේදී සිදුවූ මාටින් එයාර් ඩීසී – 8 ගුවන් යානා අනතුර.ලංකා ගුවන් යානය පුපුරුවා හැරීම1986 – 11 – 22 – බ්‍රිතාන්‍ය ගුවන් සේවය මගින් මෙහෙයවනු ලබන කොන්කෝඩ් නම් ලොව ප්‍රථම සුපර්සොනික් ගුවන් යානය සිය ලොව වටා ගුවන් ගමන අතරතුරදී බණ්ඩාරනායක අන්තර්ජාතික ගුවන් තොටුපොළට ගොඩබැස්සවීම.1986 ඔක්තෝබර් – වාණිජ මෙහෙයුම් සඳහා නව ගුවන් පථයක් විවෘත කිරීම.1992 - සිවිල් ගුවන් සේවා අධ්‍යක්‍ෂ තනතුර, සිවිල් ගුවන් සේවා අධ්‍යක්‍ෂ ජනරාල් තනතුර වශයෙන් උසස් කරමින් ඒ සඳහා ගුවන් යාන්ත්‍රණ පනත සංශෝධනය කිරීම.1995 – 09 – 14 – පිදුරුතලාගල කඳු ප්‍රදේශයේ ද්විතික රේඩාර් පද්ධතියක් යෙදවීම.1995 - ශ්‍රී ලංකාව තුළට සහ ඉන් පිටතට සංචලනය වූ මුළු ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 2,000,000 මෙට්‍රික් ටොන් 76 සහ 16,500 ඉක්මවීය.1995 - ශ්‍රී ලංකාව තුළට සහ ඉන් පිටතට සංචලනය වූ මුළු ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 2,000,000 මෙට්‍රික් ටොන් 76 සහ 16,500 ඉක්මවීය.1995 – කටුනායක අන්තර්ජාතික ගුවන් තොටුපළ, කොළඹ බණ්ඩාරනායක අන්තර්ජාතික ගුවන් තොටුපොළ වශයෙන් යළි නම් කරනු ලැබීය.1998 – 04 – 01 – රජය සමඟ ඇතිකරගත් දස වසරක කළමනාකරණ එකඟතාවයක් යටතේ එමිරේට්ස් සමාගම එයාර් ලංකා සමාගමේ පාලනය සියතට ගැනීම.1998 – 09 – 29 – ලයන් එයාර් ගුවන් ගමන් අංක 602 ආයතනයෙන් කුලියට ලබා දී තිබූ ඒ. එන් – 24 වර්ගයේ යානාව යාපනය ගුවන් තොටුපොළින් පියාසර කොට හරියට විනාඩි 10 කින් මගීන් 55 දෙනෙකු ද සමඟ අතුරුදන් වීම.2001 – 01 – 24 – එල්. ටී. ටී. ඊ. සාමාජිකයන් කටුනායක ගුවන් හමුදා කඳවුරට ඇතුල් වී ගුවන් හමුදා අංශයේ යුද ගුවන් යානා අටක් විනාශ කරන ලද අතර එයාර් බස් ඒ – 330 ගුවන් යානයක්, එයාර් බස් 320 – 220 ගුවන් යානයක් හා ඒ – 340 එයාර් බස් 2 ක් ද, විනාශ කරන ලදී.2002 – 12 – 27 - සිවිල් ගුවන් සේවා දෙපාර්තමේන්තුව අහෝසි කිරීම සහ 2002 අංක 34 දරන පනත යටතේ ශ්‍රී ලංකා සිවිල් ගුවන් සේවා අධිකාරිය ස්ථාපිත කිරීම.2004 - ශ්‍රී ලංකාව තුළට සහ ඉන් පිටතට සංචලනය වන සමස්ත ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 4,000,000 - මෙට්‍රික් ටොන් 152 සහ 30,000 ඉක්මවීය.2005 – 11 – 15 – පියවර 1, අදියර 11 පුළුල් කිරීමේ ව්‍යාපෘතිය යටතේ ගුවන් පාලම් අටක් සහිත ජැටියක් විවෘත කිරීමත් සමඟ බණ්ඩාරනායක අන්තර්ජාතික ගුවන් තොටුපොළ පුළුල් කිරීමේ ව්‍යාපෘති ආරම්භ වීම.2006 – 10 – 27 - සම්පූර්ණ වශයෙන් රජයේ හිමිකම ඇති සමාගමක් වශයෙන්, මහා භාණ්ඩාගාරයේ පූර්ණ අරමුදල් සැපයීමෙන් මිහින් ලංකා සමාගම උපත ලැබීම.2007 – 04 – 24 - සී/ස මිහින් ලංකා සමාගම විසින් සිය වාණිජ ව්‍යාපාර කටයුතු ආරම්භ කිරීම.2009 – 11 – 27 – හම්බන්තොට, මත්තල නගරයේ අන්තර්ජාතික ගුවන් තොටුපොළක් ඉදිකිරීම සඳහා වන ව්‍යාපෘතිය දියත් කිරීම.2010 - ශ්‍රී ලංකාව තුළ සහ පිටතට සංචලනය වන සමස්ත ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 5,000,000 මෙට්‍රික් ටොන් 167 සහ 35,000 ඉක්මවීය.2010 – 07 – 06 - ශ්‍රී ලංකා රජය විසින් ශ්‍රී ලංකා ගුවන් සේවය තුළ එමිරේට්ස් සමාගමේ කොටස් මිලදී ගන්නා ලදී.2010 – 10 – 24 - ශ්‍රී ලංකාවේ ආරක්‍ෂණ පාලන හැකියාවන් පිළිබඳ ජාත්‍යන්තර සිවිල් ගුවන් සේවා සංවිධානයේ විගණනය.2010 – 10 – 24 - ශ්‍රී ලංකාවේ ආරක්‍ෂණ පාලන හැකියාවන් පිළිබඳව ජාත්‍යන්තර සිවිල් ගුවන් සේවා සංවිධානය මගින් විගණනයක් පැවැත්වීම.2011 - ශ්‍රී ලංකාව තුළ සහ පිටතට සංචලනය වන සමස්ත ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 6,000,000 මෙට්‍රික් ටොන් 200 සහ 43,600 ඉක්මවීය.2001 – 02 – 04 – 2010 අංක 10 දරන සිවිල් ගුවන් සේවා පනත බලාත්මක කිරීම.2011 – 04 – 25 – වසරකට මගීන් මිලියන 1 ක ධාරිතාවක් සහිතව මත්තල ගුවන් තොටුපොළේ මගී පර්යන්තය ඉදිකිරීම සඳහා මුල්ගල තැබීම.2012 – 02 – 08 – එමිරේට්ස් සමාගමේ ඒ – 380 ගුවන් යානය බණ්ඩාරනායක අන්තර්ජාතික ගුවන් තොටුපොළට ගොඩබැස්සීම.2012 – 05 – 24 - ශ්‍රී ලංකාවේ ගුවන් සේවා ආරක්‍ෂණ පාලන හැකියා පිළිබඳ ජාත්‍යන්තර සිවිල් ගුවන් සේවා සංවිධානය මගින් විගණනයක් පැවැත්වීම.2012 – 10 – 16 – ගුවන් ගමන් ක්‍රමාංකනය කිරීමේ නියුතු වන පළමු ගුවන් යානය මත්තල අන්තර්ජාතික ගුවන් තොටුපොළට ගොඩබැස්වීම..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>08</day>
    </date>
    <link>http://www.dinamina.lk/2012/12/08/_art.asp?fn=f1212083</link>
    <topic>ගුවන් රගමඩලේ හඩ නළුවක විසිතුර</topic>
    <author>අමාලි තත්සරණි ජයවීර ශ්‍රී ලංකා ගුවන් විදුලි සංස්ථාව</author>
    <content>ලංකා ගුවන් විදුලියේ මුල්ම කාලයේ “කොළඹින් කතා කරමි” යන වැකිය ඈත ප්‍රදේශවල මිනිසුන්ගේ පුදුමයට හේතු විය. ඒ පුදුමය අපටත් ඇතිවුණොත් එය අරුමයක් නොවේ. එදා මේ අරුමයට මුල් අඩිතාලම දැම්මේ 1922 නොවැම්බර් 24 දිනයේය.මෙදින කොළඹ දී බිහිවූ ලංකා ආධුනික ගුවන් විදුලි සංගමයට ශ්‍රී ලංකා ගුවන් විදුලි සඟරාවක් නිකුත් කිරීමට ද, ගුවන් විදුලි ප්‍රදර්ශන පැවැත්වීමට ද, ගුවන් විදුලි සේවය ව්‍යාප්ත කිරීමට ද හැකි විය. ශ්‍රී ලංකාවේ ගුවන් විදුලියේ ආරම්භය 1924 වසර දක්වා දිව යයි.එදා සිට මේ දක්වා ගුවන් විදුලිය ආ ගමන සුළු පටු එකක් ලෙසින් කිසිසේත් ම සැලකිය නොහැකිය.“කලාව කියන්නේ මිනිසුන් ගේ සිත් නිවන සංවර තැනක්. මේ සුන්දරත්වය ගුවන් විදුලිය ළඟ හැමදාම තියෙනවා. මං ජාතික තරුණ සේවා සභාව හරහායි. ගුවන් විදුලියට සමීප වුණේ. නාට්‍ය අංශයෙන් මං ලබාගත් දැනුම හරිම පුළුල්. ඒ හින්දම ලාංකේය නවමු නාට්‍ය ආකෘතික වෙනසකට අපව යොමු කරවනවා.නාට්‍ය ශිල්පී – රංග වීරසිංහ පවසන්නේය.“ඇත්තෙන්ම අද පුද්ගලික මාධ්‍ය විශාල ජාලයක් අපේ රටේ තිබෙනවා. හැම දේකටම ප්‍රමිතියක් තියාගන්න ඕන. බොහෝ මාධ්‍ය භාෂාවේ රිද්මය කඩනවා. තවත් පැත්තෙන් වචන සංඛ්‍යාව, සීමිත කාල මානයක් තුළ ගිරා පෝතකයන් වගේ දොඩවන මාධ්‍ය සම්ප්‍රදායකට අනුබල දෙනවා. ටිකක් හිතන්න... භාෂාව කියන්නේ මිනිසුන් ගේ හැඟීම් දැන ගන්න පුළුවන් හොඳම තැන. භාෂාව ඉදිරිපත් කරන ශෛලීය භාෂාවේ රිද්මය... මේ හැම දේකින්ම ඉදිරිපත් කරන කෙනාගේ චින්තනය හෙළිදරව් වෙනවා....මහජන සේවය ගැන කතා කරද්දී ලාභයම කතා කරන අවස්ථා තියෙනවා. ඒත් ගුවන් විදුලිය මේ තත්ත්වයට ආදේශ කරන්න බැහැ. බොහෝ මාධ්‍ය ආයතන ලාභ ලබන තත්ත්වයට පත්කර ගත්තත් ජනතාවගේ හෘද ස්පන්දනය ඔවුන් දැන ගත්තේ නැතිනම් ඉතා ඉක්මනින් වැනසී යන එක සිදුවන්න පුළුවන් නුදුරු අනාගතයේදී.-හිටපු ගුවන් විදුලි සංස්ථා සභාපති ප්‍රවීණ ගීත රචක සුනිල් සරත් පෙරේරා -“මගේ නිර්මාණ රසවිඳින රසිකයන් මට හැමදාම වටිනවා. මන්ද ලේඛකයෙකුට තරගයට දිවීමේ අවශ්‍යතාවක් නැහැ. කවදා හෝ ඔහුගේ නිර්මාණය බරට බරක් සමාජයෙන් එකතු වෙනවා. අද ගුවන් විදුලියේ දවැන්ත ප්‍රතිරූප එයට සාක්‍ෂි දරාවි.”- ප්‍රවීණ ලේඛක ජයතිස්ස තෙන්නකෝන්ශ්‍රී ලංකාවේ ගුවන් විදුලිය නිල වශයෙන් ආරම්භ වූයේ 1924 ජූනි 27 වැනිදාය. ගුවන් විදුලියේ විසුරුවා හරින ලද ප්‍රථම කතාව සර් විලියම් හෙන්රි මැනිං ආණ්ඩුකාරවරයා විසින් ලංකා ඉංජිනේරු සංගමය අමතා කළ කතාවය.ආරම්භයේදී, පවත්නා වැඩසටහන් සතියකට දෙවරක් දිවා කාලයේ ප්‍රචාරය කිරීම, ග්‍රැමෆෝන් තැටි ආධාරයෙන් සංගීත වැඩසටහනක් විසුරුවා හැරීම සිදු කෙරිණි.ආණ්ඩුකාරවරයෙකු වූ ශ්‍රීමත් හියු ක්ලිෆඩ් විසින් නව ගුවන් විදුලි සේවය විවෘත කළේ 1925 දෙසැම්බර් 16 වනදාය. ඒ අතීතය සිහිපත් වන හැම අවස්ථාවකදීම අපට හැඟෙන්නේ ජන හද ගැහෙනා රාවය හඳුනාගත් ගුවන් විදුලිය අපේමය කියාය.අරාබි ජනශ්‍රැතිය මෙන් ම යුරෝපීය ආසියානු සහ ශ්‍රී ලාංකේය ජනශ්‍රැතිවල භූතයින් ගැන නොයෙක් කතා අප අසා ඇත. බී. බී. සී. ගුවන් විදුලියේ ලෝක සේවාවේ මයිකල් කේ සහ ඇන්ඩ්‍රෑ පොපර්වෙල්, ආධුනිකයන්ට ගුවන් විදුලිය හඳුන්වන්නේ මාධ්‍ය භූතයා නමිනි. අවශ්‍ය නම් ගුවන් විදුලියට කුඩා බෝතලයකට පිවිසිය හැකි තරමට කුඩා වීමට පුළුවන. තවත් වරෙක වුවමනාවක් ඇත්නම් මහාද්වීප කීපයක් ආවරණය තරම් විශාල විය හැකියි. එය ගුවන් විදුලියේ හැටිය.“බොහෝ දෙනා කියනවා අපේ ගීත කලාව සම්භාව්‍ය මට්ටමක තිබුණේ නෑ කියලා. 50 දශකය සහ 60 – 70 දශකයේදී ඉතා මිහිරි සුභාවිත ගීත ගණනාවක් බිහිවුණා. ඒ වගේම සිංහල ගීත සාහිත්‍යයට සුබාවිත ගීත එකතු කරන්න ගුවන් විදුලිය මැදිහත් වුණා. අදටත් සුභාවිත ගීත බිහිවෙනවා.- වීරකැටියේ සරත් කුමාර යාපා“මං කියන්නේ නැහැ භාෂාව වැරැදි විදියට භාවිතා කරනව කියලා. නමුත් වන වැරදි අකා මකා දැමීමටත්, ගුවන් විදුලි තරංගයන් අපහරණය කිරීම වළක්වා ගැනීමටත් ජනතාව පෙරට පැමිණිය යුතුයි. විශේෂයෙන් සලකන්න ඕන මේ කාලය තමුන්ට බදු දීල තියෙන දෙයක් නෙවී. තමුන්ට අයිති දෙයක් නෙවී. මෙය රටේ ජනතාවට අයිති දෙයක්.”- නීතිඥ වාසනා වික්‍රමසිංහගුවන් විදුලියේ රාත්‍රියේ විකාශනය වන ගුවන් විදුලි නාට්‍ය ඇසීමට එදා පරපුරේ අය වගේම වර්තමානයේ බොහෝ පිරිස් තවමත් කැමතියි. ඔවුහු බොහෝ විට රූපවාහිනියේ ටෙලි නාට්‍යයක් නරඹනවාටත් වඩා රසාස්වාදයක් ගුවන් විදුලි නාට්‍ය තුළින් විඳගනිති.“මං ආබාධිත ලේඛිකාවක්. ගුවන් විදුලියට මං ලියූ නාට්‍යවලට ජනතාව පුදුම විදියට වැළඳගත්තේ. බොහෝ චරිත මං ජීවත් වූ පරිසරයෙන් හොයාගත්ත ඒවා. ජනතා සම්මානයට මං ආදරෙයි.”පරදුවේ රූපා කොඩිතුවක්කු“ගුවන් විදුලියෙන් චේ ගුවෙරා වගේ නාට්‍යයක් නිෂ්පාදනය වෙනව කියන්නේ කියල වැඩක් නෑ. බොහෝ විප්ලවවාදීන් වගේ කතා කරන මිනිසෙක් හැටියට නෙවී චේව හඳුන්වන්න පුළුවන්. චේ කියන්නේ, මිනිසාගේ දුක තමුන්ගේ හදවතට අරගෙන ඔවුන් වෙනුවෙන් පෙනී හිටපු සැබෑ විප්ලවවාදියෙක්.”“ප්‍රමෝද් චාරුන්ද්‍යා -සබරගමුව විශ්වවිද්‍යාලයපළමුවරට ඉංග්‍රීසි බසින් ගුවන් විදුලි නාට්‍යයක් ලියා නිෂ්පාදනය කළේ ජේ. එස්. එම්. පීටර්ස් නම් සුදු මහතෙකු විසිනි. 1945 දී පමණ ජේ. විජේවීර මහතා සාලිය අශෝකමාලා නමින් ගුවන් විදුලි නාට්‍යයක් ප්‍රචාරය කොට ඇත. පසුව 1948 වසරේ සිට බොහෝ නාට්‍ය දැවැන්තයින් විසින් ලියා ප්‍රචාරය කොට ඇති බව ඉතිහාසගතය.අදත් ගුවන් විදුලිය තුළ එක මසකට නාට්‍ය 17 ක් (බෞද්ධ නාට්‍යය, මහාවංශය, විශ්ව සාහිත්‍යයෙන් ගුවන් විදුලි රඟමඬල ආදී) ප්‍රචාරයට පමුණුවන ජාතික ගුවන් විදුලියේ නාට්‍ය අංශයේ පාලක වජිර ඉන්දික කරුණාසේන මහතා යටතේ ක්‍රියාත්මක වන්නේ ආදියේ පැවති නාට්‍ය ප්‍රමිතීන් ආරක්‍ෂා කරමින් සිංහල ජාතියේ සාහිත්‍ය සදාචාරයට අනුකූලව බව බොහෝ දෙනා පවසති.“ඇත්තටම කේමදාස මාස්ටර් කියන්නේ නාට්‍ය සංගීතය ටෙලිනාට්‍ය, සිනමා සංගීතය වගේ ක්ෂේත්‍රවල විවිධ අත්හදා බැලීම් කරපු ගන්ධර්වයෙක් හැටියට මං දකින්නේ. ඉතිං ඒ ඇසුර නිසා සංගීතය තුළින් අර්ථවත් අලුත් දෙයක් නාට්‍ය ලෝකෙට කරන්න මට හැකි වුණා.”නාට්‍ය අංශයේ පාලක – වජිර ඉන්දික කරුණාසේනඅඩසිය වසරක් තුළ වෙසක් තෝරණ් සඳහා නාට්‍ය පිටපත් 1000 ක් රචනා කළ දුර්ලභ කලාකරුවෙකි. මර්වින් සේනාරත්න මහතා ඓතිහාසික මාලා නාට්‍ය ක්‍රමය හඳුන්වා දෙමින් වීදිය බණ්ඩාර, වසුන්දරා, ස්වර්ණපාලි, සීගිරි කාශ්‍යප ආදී නාට්‍ය වසර 12 ක් පමණ ප්‍රචාරය කළ ඔහු මහාවංශය සිංහලෙන් සහ ඉංග්‍රීසියෙන් එක විට ලියා උණ්ඩා සම්මාන පවා දිනාගන්නා ලදී.“අද මං ගොඩාක් සතුටුවෙනවා. වෘත්තීය මාධ්‍යවේදියෙක් හැටියට නාට්‍ය ක්ෂේත්‍රයෙන් ආපු ගමන දිහා ආපහු හැරල බලනකොට ගුවන් විදුලියෙන් මං නොකරපු දෙයක් නෑ කියල හිතෙනවා. මං කැමතියි වෙනස්වීමක් එක්ක වෙනස් වෙන්න. පදනමක් ඇතිව. මාධ්‍ය ආචාර ධර්ම රැකගෙන තාරුණ්‍යයට යමක් දෙන්න.රංගන ශිල්පී – ලාල් සරත් කුමාර“1965 න් සම්බන්ධ වුණු ගමන අද වෙනකොට හරි සුන්දරයි කියලා හිතෙනවා. ජීවිතයේ බොහෝ සාර්ථක භාවයන් ලබා ගත්තේ ගුවන් විදුලියෙන්. අද කොයිතරම් මාධ්‍ය කඩ තිබුණත් මේ සරසවියට ගහන්න කාටවත් බැහැ. ඒ තරමට මුවහත්. පුවත්පත් කලාවේදියෙක් හැටියට රංගන ශිල්පියෙක් හැටියට මේ ලබාගත් අත්දැකීම් තරුණ පරපුරට බෙදා හදා දෙන්න මං කැමතියි.රංගන ශිල්පී – හිලේරියන් පෙරේරා“මං ඉගෙන ගන්නේ 8 වැනි පන්තියේ. මං ගුවන් විදුලි වැඩසටහන් අහනවා. මං කැමතියි ඉල්ලීමක් කරන්න. අද හැම ක්ෂේත්‍රයකම ඇගයීමට ලක්කරල සම්මාන දෙනවා. අනේ මේ අපේ නාට්‍ය ක්ෂේත්‍රයේ දැවැන්තයින් ඒ මතකයේ රැඳෙන චරිත. ඒ ඇත්තන් ජීවත්ව ඉන්න කාලේ ඇගයීමක් කරනව නම් සම්මානයකින් හෝ වටිනාකමකින් ඒක තමා ඔවුන්ට කරන ලොකුම උපහාරය.-මාතර ආකාශ් ගිම්හානජාතික ගුවන් විදුලිය තුළ ජන හද ගැහෙනා රාවය හඳුනා ගනිමින් නව්‍යමය ඉසව්වකට ශ්‍රාවකයා රැගෙන ගිය ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතාට ඉන්දියාවේ එසෝෂියේෂන් ඔෆ් බිස්නස් කමියුනිකේටර්ස් ඔෆ් ඉන්ඩියා ආයතනය විසින් පිරිනැමෙන උපාය මාර්ගික ව්‍යාපාරික සන්නිවේදන සම්මානයෙන් පසුගිය දිනෙක පිදුම් ලැබීය. එය ජාතියේ වාසනාවකි.මෙතෙක් කලක් ජාතික ගුවන් විදුලිය ඉහළටම ඔසවා තැබූ ශ්‍රාවක ඔබට අපගේ හෘදයාංගම උත්තමාචාරය.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212101</link>
    <topic>අධිකරණය ගෞරවනීයව කටයුතු කළ යුතුයි</topic>
    <author>ධනුෂ්ක ගොඩකුඹුර සහ ගම්පහ සංචාරක උඩුගම්පොළ සිට</author>
    <content>කිසිවකුගෙන්වත් චෝදනාවක් එල්ල නොවන ආකාරයට සිය ගෞරවය රැකගෙන කටයුතු කිරිමේ වගකීම අධිකරණය සතු බවත් අධිකරණය කෙරෙහි ජනතාව තුළ ඇති ගෞරවය විනාශ වුවහොත් රට පාලනයේදී දුෂ්කරතා පැන නගින බවත් ජනාධිපති මහින්ද රාජපක්ෂ මහතා පැවසීය.එදා හමුදාව දෙකට බෙදන්නට කටයුතු කළාක් මෙන්ම අද අධිකරණය දෙකට බෙදන්නට, දේශපාලනීකරණය කිරිමේ උත්සාහයක් පවතින බව පැවසූ ජනාධිපතිවරයා විධායකය, ව්‍යවස්ථාදායකය, අධිකරණය ‍කටයුතු කළ යුත්තේ ජනතාවගේ අවශ්‍යතා අවබෝධ කරගෙන රටේ සංවර්ධනයට පහසුකම් දිමට බවත් ප්‍රජාතන්ත්‍රවාදීව තමන් පත් කර ගත් රජය පෙරළීමට මේ රටේ බුද්ධිමත් ජනතාව කිසිවිටෙකත් ඉඩ නොතබන බවත් අවධාරණය කළේය..ජනාධිපතිවරයා මෙසේ ප්‍රකාශ කළේ මිනුවන්ගොඩ ප්‍රාදේශීය සභාව විවෘත කිරීමේ අවස්ථාවට මිනුවන්ගොඩ, උඩුගම්පොළ දී ඊයේ (09) එක්වෙමිනි.දීර්ඝ කාලයක සිට මිනුවන්ගොඩට අවශ්‍යතාවක්ව පැවැති ප්‍රාදේශිය සභා සංකීර්ණය සියලු පහසුකම් සහිතව ගොඩනගා ඇති අතර ඒ සදහා වැය කර ඇති මුදල රුපියල් ලක්ෂ 1500කි.වර්ෂ 1996 දී ක්‍රිකට් ලෝක කුසලානය දිනීමේ ඵෙතිහාසිය සිදුවීම සිහිපත් කරමින් උඩුගම්පොළ නගර මධ්‍යයේ ඉදිකෙරුණු සමරුව ද ජනාධිපතිතුමාගේ අතින් විවෘත කෙරිණ.අගවිනිසුරු යම් වරදක් කළහොත් දඬුවම් කිරීමේ හැකියාවක් තමාට නොමැති බව පැවසූ ජනාධිපතිවරයා ව්‍යවස්ථාව අනුව කළ හැක්කේ දෝෂාභියෝගයක් ගෙනැවිත් තේරීම් කාරක සභාවක් පත් කර මාසයක් තුළ චෝදනා විභාග කර තීන්දුවක් දීම බව පැවසීය.තමාට එරෙහිව දෝෂාභියෝගයක් ගෙනාවත් පාර්ලිමේන්තුව විසිරුවා හැරීමට ව්‍යවස්ථාව ඉඩ සලසා නැති බවත් ජනාධිපතිවරයා කීවේය. ඕනෑම දූෂිත වැඩක් කර ආණ්ඩුවට චෝදනා කිරීම සාමාන්‍ය සිරිත බවට පත්ව ඇතැයි පෙන්වා දුන් ජනාධිපතිවරයා එවිට විපක්ෂයත් ඔවුන්ගේ පැත්තට කතා කරමින් ආණ්ඩුවේ වැරැදි කියන්නට පුරුදුව ඇති බව කීවේය. ජනාධිපති උපදේශක නැදගමුවේ විජය මෛත්‍රී හිමියන් ප්‍රමුඛ මහා සංඝරත්නයත් ඇමැතිවරුන් වන බැසිල් රාජපක්ෂ, ෆීලික්ස් පෙරේරා, බස්නාහිර පළාත් මහඇමැති ප්‍රසන්න රණතුංග, නියෝජ්‍ය ඇමැතිවරුන් වන පණ්ඩු බණ්ඩාරනායක, ඩුලිප් විජේසේකර, ලසන්ත අලගියවන්න, පාර්ලිමේන්තු මන්ත්‍රිවරුන් වන රුවන් රණතුංග, සුදර්ශනී ප්‍රනාන්දුපුල්ලේ මහත්ම මහත්මීහු ඇතුළු පිරිසක් ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212102</link>
    <topic>බරපතළ විසමාචාර තුනක්අගවිනිසුරුගේ හරහට හිටී</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණි සේනානායක</author>
    <content>අගවිනිසුරු ශිරාණි බණ්ඩාරනායක මහත්මියට එරෙහිව ඉදිරිපත් කරන ලද දෝෂාභියෝගයේ 14න් 5ක් පමණක් විභාගයට ගෙන ඇති අතර, එයින් චෝදනා 3කට ඇය වැරැදිකාරිය බව විමර්ශනයෙන් හෙළි වි ඇති බැවින්, එකී චෝදනා අගවිනිසුරුධුරයෙන් ඇය ඉවත් කිරීමට තරම් ප්‍රමාණවත් බරපතළ විසමාචාර චෝදනා බව පාර්ලිමේන්තු විශේෂ කාරක සභාව කියා සිටී.දෝෂාභියෝග චෝදනාව මඟින් අගවිනිසුරුවරියට එල්ලවූ අංක 01,04 හා 05 යන චෝදනාවලට ඉදිරිපත්වූ වාචික හා ලිඛිත සාක්ෂි අනුව එකි විසමාචාර චෝදනා ඔප්පු වී ඇති බවද විශේෂ කාරක සභාව තීරණය කර තිබේ..‍ව්‍යවස්ථානුකූලව  ලබාදී තිබු කාල පරිච්ඡේදය තුළදී කාරක සභාවේ කටයුතු නිමා කිරීමේ අවශ්‍යතාවය සැලකිල්ලට ගෙන 01,04 හා 05 යන විෂමාචාර චෝදනාවන්ට අගවිනිසුරුවරිය වරදකරු වී ඇති බැවින් අනෙකුත් චෝදනාවන්ට වැරදිකරුවකුද යන්න සොයා බැලීම නිරර්ථක කාර්යයක් බවට කාරක සභාව තීරණය කර බව එහි සභාපති පරිසර ඇමැති අනුර ප්‍රියදර්ශන යාපා මහතා පාර්ලිමේන්තුවේදී පෙරේදා (08) පැවැති මාධ්‍ය සාකච්ඡාවකදී සදහන් කළේය.පහත සඳහන් චෝදනාවලට ඇය වැරදිකරුවි ඇත.01.සෙලින්කෝ සමූහ ව්‍යාපාරයට අයත් සමාගම් වන සෙලින්කෝ ශ්‍රී රාම් කැපිටල් මැනේජ්මන්ට්, ගෝල්ඩන් කී ක්‍රෙඩිට් කාඩ් කම්පැනි සහ ෆිනෑන්ස් ඇන්ඩ් ගැරැන්ටි කම්පැනි ලිමිටඩ් යන සමාගම්වලට එරෙහිව ශ්‍රේෂ්ඨාධිකරණයේ පවරා ඇති මූලික අයිතිවාසිකම් අයදුම්පත් අංක පිළිවෙළින් 262/2009, 191/2009 සහ 317/2009 දරන නඩු ශ්‍රේෂ්ඨාධිකරණයේ වෙනත් විනිසුරු මඬුල්ලක් විසින් විභාග කරමින් තිබියදී, එකී නඩු එම විනිසුරු මඬුල්ලෙන් ඉවත්කර, තම අධිකරණයේ වැඩිදුර විභාගය සඳහා ගෙන එම නඩු විභාග කිරීම් විනිසුරු මඬුල්ලේ සභාපති විනිසුරු ලෙස කටයුතු කරමින් එම නඩුවල විෂයය වස්තුවක් වන්නා වූ සෙලින්කෝ නිවාස සහ දේපළ සමාගම නමින් හැඳින් වූ, සිටි හවුසින් ඇන්ඩ් රියල් එස්ටේට් කම්පැනි ලිමිටඩ් සහ සෙලින්කෝ කොන්ඩොමීනියම් ලිමිටඩ් නමින් හැඳින් වූ වර්තමානයේ ට්‍රිලියම් රෙසිඩන්සීස් නමින් හඳුන්වනු ලබන ආයතනයට අයත්, කොළඹ 08, ඇල්විටිගල මාවතේ, අංක 153 දරන ස්ථානයේ පිහිටි, ශ්‍රේෂ්ඨාධිකරණ මූලික අයිතිවාසිකම් අයදුම්පත් අංක 262/2009 දරන නඩු‍වේ දේපළ ලැයිස්තුව් සඳහන් නිවාස ව්‍යාපෘතියෙන් අංක 2සී/එෆ්2/පි4 සහ වරිපනම් අංක 153/1-2/4 දරන නිවස, ඔස්ට්‍රේලියාවේ, බටහිර ඔස්ට්‍රේලියා 6016හි, මවුන්ට් හෝතෝර්න් හි, එජීනා වීදියේ, අංක 127 දරන ස්ථානයේ පදිංචි රේණුකා නිරංජලි බණ්ඩාරනායක සහ කපිල රන්ජන් කරුණාරත්න යන දෙදෙනා විසින් ලබාදෙන ලද ප්‍රසිද්ධ නොතාරිස් කේ.බී. අරෝෂි පෙරේරා‍ගේ අංක 823 දරන විශේෂ ඇටර්නි බලපත්‍රය උපයෝගී කරගෙන රේණුකා නිරංජලි බණ්ඩාරනායක සහ කපිල රන්ජන් කරුණාරත්න යන දෙදෙනාගේ නමට මිල දී ම ක ද;04 ඉහත කී එන්ඩීබී බැංකු ශාඛාවේ ගිණුම් අංක 106450013024, 101000046737, 100002001360, 100001014772, 100002001967, 100101001275, 100110000338, 100121001797 සහ 100124000238 දරන ගිණුම් නවයක් ඇතුළුව විවිධ බැංකුවල බැංකු ගිණුම් විස්සකට අධික සංඛ්‍යාවක් පවත්වාගෙන යමින්, එකී තොරතුරු අධිකරණ නිලධාරියෙකු විසින් ලබාදිය යුතු වාර්ෂික වත්කම් සහ බැරකම් ප්‍රකාශයේ සඳහන් නොකිරීමෙන් ද;05.දැනට කොළඹ මහේස්ත්‍රාත් අධිකරණය ඉදිරියේ පවතින වර්ෂ 1994 අංක 19 දරන අල්ලස් හෝ දූෂණ පිළිබඳ චෝදනා විමර්ශනය කිරීමේ කොමිෂන් සභා පනත යටතේ අල්ලස් සහ/හෝ දූෂණ ක්‍රියාවලට අදාළ වරදවල් සම්බන්ධයෙන් නීති කෘත්‍යයන්වලට එකී ගරු (ආචාර්ය) උපතිස්ස අතපත්තු බණ්ඩාරනායක වාසල මුදියන්සේ රාළහාමිලාගේ ශිරානි අංශුමාලා බණ්ඩාරනායක මහත්මියගේ නීත්‍යනුකූල ස්වාමිපුරුෂයා වන ප්‍රදීප් ගාමිණී සුරාජ් කාරියවසම් මහතා සැකකරුවෙකු වන හෙයින් ද; එකී චෝදනා වෙයි.එහිදී අදහස් දැක්වූ අනුර ප්‍රියදර්ශන යාපා මහතා,දෝෂාභියෝග චෝදනාව විමර්ශනය කරන තේරිම් කාරක සභාව ප්‍රථම වතාවට නොවැම්බර් 14රැස්විය. අගවිනිසුරුවරුය ප්‍රථමවතාවට නොවැම්බර් 23 වැනිදා කමිටුව ඉදිරියේ පෙනිසිටියා. අගවිනසුරුවරියට එරෙහිව විමර්ශනය කරන ලද චෝදනා වලින් අංක 02 සහ03 යන චෝදනා පිළිබඳව ඉදිරිපත් වූ සාක්ෂි අනුව එකී විෂමාචාර චෝදනා සම්බන්ධයෙන් අගවිනිසුරුවරිය වැරදකරුවීමට තරම් ප්‍රමාණවත් නොවූ බවට විශේෂ කාරක සභාව තීරණය කළා. ඇයට එරෙහිව ඉදිරිපත් වු චෝදනා විමර්ශනය කිරිම සඳහා අවශ්‍ය ලිඛිත සාක්ෂි, වාර්තා, වත්කම් බැරකම් ප්‍රකාශන සියල්ලම විශේෂ කාරක සභාවට ගෙන්වා ගත්තා. අගවිනිසුරුවරි ඇතුළු සාක්ෂිකරුවන් 16 දෙනෙකු කමිටුව හමුවේ පෙනි සිටිමින් සාක්ෂි ඉදිරිපත් කළා. සාක්ෂිකරුවන් ලෙස,01.ශ්‍රේෂ්ඨාධිකරණ විනිසුරු ශිරාණි තිලකවර්ධන මහත්මිය,02.ජනාධිපති ලේකම් ලලිත් වීරතුංග මහතා03.ශ්‍රේෂ්ඨාධිකරණයේ රෙජිස්ටාර් දුමින්ද ප්‍රභාත් මුදුන්කොටුව04.රෙජිස්ටාර් අමිතා චන්ද්‍රසේකර මහත්මිය05.ට්‍රිලියන් රෙසිඩනස් සමාගමේ ප්‍රධාන විධායක නිලධාරී ජනක රත්නායක මහතා06.ප්‍රසිද්ධ නොතාරිස් අරොෂි පෙරේරා මහත්මිය07.ජාතික සංවර්ධන බැංකුවේ ප්‍රධාන සංවර්ධන නිලධාරී රසල් ද මෙල් මහතා08. මහ පැංකු අධිපති අජිත් නිවාඩ් කබ්රාල් මහතා09 .ට්‍රිලියන් රෙසිඩනස් සමාගමේ නීති අධ්‍යක්ෂ ඩි.කේ අබේගුණවර්ධන මහතා10.දේශීය ආදායම්බදු දෙපාර්තමේන්තුවේ කොමසාරිස් ජෙනරල් මල්ලිකා සමරසේකර11.ජාතික ඉතිරි කිරීමේ බැංකුවේ සාමාන්‍යාධිකාරී එච්.එම් හෙන්නායක බණ්ඩාර මහතා12.මහජන බැංකුවේ නියෝජ්‍ය සාමාන්‍යාධිකාරී කේ.බි රාජපක්ෂ මහතා13. ලංකා බැංකුවේ වැඩබලන නියෝජ්‍ය සාමාන්‍යාධිකාරි ඩි.එම් ගුණසේකර මහතා14.ආගමන විගමන දෙපාර්තමේන්තුවේ පාලක ජෙනරල් චුලානන්ද පෙරෙරා මහතා15.රිවිර ඉරිදා සංග්‍රහයේ ප්‍රධාන කර්තෘ සිසිර පරණතන්ත්‍රි මහතා16.අධිකරණ කොමිසන් සභාවේ ලේකම් මංජුල තිලකරත්න මහතාකැඳවනු ලැබ සාක්ෂි ලබා දුන්නා.ඇමැති නිමල් සිරිපාල ද සිල්වා මහතා:- අග විනිසුරුවරියට එරෙහි දෝෂාභියෝග චෝදනාව විමර්ශනයේ දී ඇයට එරෙහිව ඉදිරිපත් කර තිබූ චෝදනා 14න් විමර්ශනය කළ පළමු චෝදනා පහෙන් චෝදනා තුනක් ම ඔප්පු වූණා. චෝදනා 14ක් ඉදිරිපත් වූ අතර පළමු චෝදනා පහ විමර්ශනය සිදු කළා.පළමු, සිව්වන සහ පස්වන චෝදනා ඔප්පු වී තිබෙනවා. දෙවන සහ තුන්වන චෝදනා ඔප්පු කිරීමට තරම් ප්‍රමාණවත් නොවීම හේතුවෙන් ඉන් ඇය නිදහස් කළා.ඇමැති රාජිත සේනාරත්න මහතා:- අප විසින් නිරාවරණය කරගත් කරුණු හා සාක්ෂි සමඟ ද පාර්ලිමේන්තුවට සුදුසු යැයි සලකා වාර්තාව ඉදිරිපත් කළා. පාර්ලිමේන්තුවේ යෝජනා සම්මතය ඊළඟ මාසයේ සිදු වේවි. මෙම ක්‍රමවේදය ඉතා පැහැදිලිව සිදු වූවා.ඇමැති සුසිල් ප්‍රේමජයන්ත මහතා :- අග විනිසුරුවරියගේ පාර්ශවය කාලය ඉල්ලා සිටියා. ඒ පිළිබඳ ලිපියකින් ඉල්ලීම් කර තිබුණා. එම ලිපිය අපි බාර ගත්තා.ඇමැති විමල් වීරවංශ මහතා:- මෙම විමර්ශනය පිළිබඳව ඕනෑම අයෙකුට අභියෝහ කළ හැකි බවත් එයට කාරක සභාව හැටියට මුහුණ දීමට සූදානම් බවත් විමල් වීරවංශ මතා කියා සිටියේය.ඇමැති ඩිලාන් පෙරේරා සහ නියෝජ්‍ය ඇමැති නියෝමාල් පෙරේරා යන මහත්වරු ද මෙම අවස්ථාවට සහභාගී වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212103</link>
    <topic>සුප්‍රිම්සැට් චන්ද්‍රිකාවටආණ්ඩුවේ මුදල් යොදවා නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහසුභාෂිණි සේනානායක</author>
    <content>සුප්‍රිම්සැට් චන්ද්‍රිකාව සඳහා රජය කිසිදු මුදලක් යොදවා හෝ කිසිදු මූල්‍ය බැදීමක් ඇති කර නැතැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පාර්ලිමේන්තුවේදි පෙරේදා (8) ප්‍රකාශ කළේය.ඒ වගේම ශ්‍රී ලංකාවට අයත් පියසර පථයන් ලබා දී නොමැති බවද ඇමැතිවරයා හෙළි කළේය. විපක්ෂ නායක රනිල් වික්‍රමසිංහ මහතා පාර්ලිමේන්තුවේදි පසුගියදා 23/2 යටතේ අසන ලද ප්‍රකාශයකට පිළිතුරු දෙමින් ඇමැතිවරයා මේ බව කියා සිටියේය.මෙහිදී වැඩිදුරටත් අදහස් දැක්වූ ඇමැතිවරයා, සුප්‍රිම්සැට් සමාගම 2007 අංක 7 දරණ සමාගම් පනත යටතේ ලියාපදිංච් කළ සමාගමකි. මෙහි මූලික කාර්ය භාරය වනුයේ ශ්‍රී ලංකාව තුළ කාර්යක්ෂම හා වියදම් අඩු විදුලි සංදේශ හා පුළුල් කලාප පහසුකම් පාරිභෝගිකයන්ට ලබාදිමයි. මෙම සමාගම චිනයේ ග්‍රේට්වොල් කර්මාන්ත සංස්ථාව හා චිනයේ සිනෝ සැටලයිට් සංන්වේදන සමාගම සමඟ හවුල් ගිවිසුම් අත්සන් කර ඇත.මේ ව්‍යාපාතිය අදියර තුනකින් සමන්විත අතර, පළමු අදියර 2012දීත් දෙවන අදියර 2013දීත්, 2015දි තුන්වන අදියර ක්‍රියාත්මක කිරිමට සැලසුම් කර ඇත. මේ ව්‍යාපෘතිය සඳහා පළමු අදියරේදී අමෙරිකානු ඩොලර් මිලියන 04ක් ද, දෙවන අදියරේදි ඩොලර් මිලියන 15ක්ද, ඩොලර් මිලියන 300ක් තුන්වන අදියර සඳහා ආයෝජනය කිරීමට නියමිතය.දැනට මේ පියාසර පථයන් ශ්‍රී ලංකාව හෝ වෙනත් රටකට භාවිතා කිරීම සඳහා ශ්‍රී ලංකා විදුලි සංදේශ නියාමන කොමිෂන් සභාව විසින් අවසර දී නොමැති. මේ සමාගම සියයට සියයක් ශ්‍රී ලංකික සමාගමකි. පෞද්ගලික සමාගමක් වුවද ශ්‍රී ලංකික ව්‍යාපාරයක් ලෙස මෙන්ම ජාතියක් ලෙසද අපගේ ඉදිරි ගමනට තොරතුරු තාක්ෂණ ක්ෂේත්‍රයේ ප්‍රගමනය වේගවත් කිරීමට ඉවහල් වන සුවිශේෂී කරුණක් ලෙස අප මේ දෙස බැලිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212104</link>
    <topic>දෝෂාභියෝග විමර්ශන වාර්තාවඅංග සම්පූර්ණයි</topic>
    <author/>
    <content>අගවිනිසුරුවරියට එරෙහි දෝෂාභියෝගය විමර්ශනය කරන පාර්ලිමේන්තු විශේෂ කාරක සභවේ වාර්තාව අංග සම්පූර්ණ වාර්තාවක් ලෙස ඉදිරිපත් කර ඇති බව එහි සභාපති අමාත්‍ය අනුර ප්‍රියදර්ශන යාපා මහතා පර්ලිමේන්තුවේ දී පෙරේදා (8) ප්‍රකාශ කළේය.දෝෂාභියෝගය පිළිබඳ වූ විමර්ශන වාර්තාව පාර්ලිමේන්තුවට ඉදිරිපත් කරමින් මේ බව පැවසී ය. කතානායකවරයා විසින් මේ කාරක සභාව පත් කර මාසයක් පමණ වෙනවා. එම කාලය තුළ අටවරක් රැස්වී තිබෙනවා.දින 20ක් අගවිනිසුරුවරිය ඇතුළු නීතීඥවරුන්ට වාර්තා හා පිළිතුරු සම්බන්ධයෙන් ඉඩ දී තිබෙනවා. මේ සම්බන්ධව පිළිතුරු දෙකක් එවලා එය පිළිගෙන තිබෙනවා.16 දෙනෙකු සාක්ෂි කාරයෝ කැදෙව්වා. එම සාක්ෂි කරුවන් අතර ශ්‍රේෂ්ඨාධිකරණයේ දෙවැනි විනිශ්චයකාරවරිය ඇතුළු සාක්ෂිකරුවන් 16ක් ලේඛන 139ක් ඉදිරිපත් කර තිබෙනවා.ඒ සියල්ලම අපි ඉදිරිපත් කර තිබෙනවා. විපක්ෂයේ අය සම්බන්ධ නොවී ඉවත්ව ගියා.මෙ වාර්තාව මාසයක් ඇතුළත වාර්තාව දෙන්න නියම වෙලා තිබෙනවා.එය මාසයක් ඇතුලත වාර්තාව දෙන්න කටයුතු කර තිබෙනවා.ඒ අනුව අංග සම්පූර්ණ වාර්තාවක් ඉදිරිපත් කිරීමට කටයුතු තිබෙනවා බවත් යැයි ඇමැතිවරයා පැවසී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212105</link>
    <topic>වැඩි ඡන්ද 101කින් අය-වැය සම්මතයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනනායක</author>
    <content>එක්සත් ජනතා නිදහස් සංධාන රජයේ 2013 වසර සඳහා ඉදිරිපත් කළ අය වැය වැඩි ඡන්ද 101කින් පාර්ලිමේන්තුවේදී පෙරේදා (08) සම්මත විය.අය වැයට පක්ෂව ඡන්ද158ක්ද, විපක්ෂව ඡන්ද 57ක්ද හිමිවිය. අය වැයට විරුද්දව එක්සත් ජාතික පක්ෂය, ද්‍රවිජ ජාතික සංධානය, ප්‍රජාතාන්ත්‍රික ජාතික සංධානය යන පක්ෂවල නියෝජිතයන් ඡන්දය ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212106</link>
    <topic>සෞඛ්‍ය සතිය අද සිට</topic>
    <author>සන්ධ්‍යා කරුණාරත්න</author>
    <content>පාර්ලිමේන්තුව, පළාත් සභා, ප්‍රාදේශීය සභා නියෝජනය කරන සියලුම ආණ්ඩු පක්ෂයේ හා විපක්ෂයේ නියෝජිතයන් අද (10) දිනයේදී තම ප්‍රදේශයේ රෝහල් වෙත ගොස් එහි ඉදිරි සංවර්ධන කටයුතු සහ දැනට පවතින අඩුපාඩු නිරීක්ෂණය කර වඩාත් විධිමත් මහජන සේවාවක් ලබාදෙන ආයතන බවට පත්කිරීම සඳහා තම අදහස්, යෝජනා, නිරීක්ෂණ පිළිබඳ වාර්තාවක් ලබාදෙන ලෙස සෞඛ්‍ය ඇමැති මෛත්‍රීපාල සිරිසේන මහතා ඉල්ලීමක් කරයි. ජාතික සෞඛ්‍ය සතිය අද (10) ආරම්භ වන අතර ඒ නිමිත්නේ මේ වැඩපිළිවෙළ සකස් කර ඇති බව සෞඛ්‍ය අමාත්‍යාංශය පවසයි. අද (10) සිට 18 දක්වා ජාතික සෞඛ්‍ය සතිය ක්‍රියාත්මක කෙරේ.මහජන සබඳතා දිනය ලෙස අද (10) දිනය නම් කර තිබේ. සෞඛ්‍ය අමාත්‍යාංශය, රජයේ රෝහල්, සෞඛ්‍ය ආයතනවල වැඩසටහන් අද දිනයේදී මහජන සේවක සබඳතා තහවුරු කිරීම සඳහා ක්‍රියා‍ත්මක කෙරේ. ඒ අනුව සියලුම සෞඛ්‍ය ආයතනවල අද උදෑසන 8 ට කෙටි ආගමික වැඩසටහනකින් දවසේ වැඩ ආරම්භ කළ යුතු ය. ජාතික ගීතය ගායනා කර සේවාව ලබාදීමේ ප්‍රතිඥාව ප්‍රකාශයට පත් කළ යුතු ය.සෞඛ්‍ය සේවා ආයතනවල සෞඛ්‍ය සේවාව සැපයීමේ ක්‍ර‍ම්වේද අධ්‍යයනය කර ඒවා පහසු කිරීම සඳහා ග්‍රාමීය සෞඛ්‍ය කමිටු, රෝහල් කමිටු, සේවක උපදේශක සභා බලගැන්වීම, රෝගී සත්කාර සේවා වඩාත් හිතකර ආකාරයට සැපයීමට අවශ්‍ය පියවර ගත යුතු ය.රෝගීන්ට අවශ්‍ය තොරතුරු ලබාදීම සඳහා නිවැරදි ක්‍රමවේදයක් නැත්නම් ඒවා සකස් කිරීමේ කටයුතු විධිමත් කරන ක්‍රමවේදයක් සකස් කරන ලෙස සියලු රෝහල් බලධාරීන්ට සෞඛ්‍ය ලේකම්වරයා චක්‍රලේඛයකින් දැනුම් දී තිබේ. ජාතික සෞඛ්‍ය සතිය සාර්ථක කර ගැනීම සඳහා සියලු මැති ඇමැතිවරුන්ගේ සහාය ලබාදෙන ලෙස සෞඛ්‍ය ඇමැතිවරයා ඉල්ලීමක් ද කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212107</link>
    <topic>කොටි ප්‍රහාරයෙන් වැනසුණු‘ලයන් එයාර්’ මගීන්ගේ සිරුරු ගොඩගන්න මහේස්ත්‍රාත් පරීක්ෂණ</topic>
    <author>රක්ෂණ ශ්‍රියන්ත පුනරින් කව්දාරිමුන ප්‍රදේශයේ සිට</author>
    <content>ඉරනතිව් ප්‍රදේශයේ දී එල්.ටී.ටී.ඊ. මිසයිල ප්‍රහාරයෙන් 1998 වසරේ දී විනාශ වී ගිය “ලයන් එයාර්” ගුවන් යානයේ ගමන්ගත් මඟීන්ගේ සිරුරු වළ දමා ඇතැයි සැලකෙන පුනරින් කව්දාරිමුන ප්‍රදේශයේදී එම සිරුරු කොටස් ගොඩගැනීමේ මහේස්ත්‍රාත් පරීක්ෂණය ඊයේ (9) පෙරවරුවේ ආරම්භ විය.හමුදා බුද්ධි තොරතුරු මත 2011 වසරේ ජූනි මස 13 වැනි දින යාපනය මනිපායි ප්‍රදේශයේ දී අත්අඩංගුවට ගත් එල්.ටී.ටී.ඊ. ත්‍රස්තවාදීයෙකුගෙන් පොලිස් ත්‍රස්තවාදී විමර්ශන කොට්ඨාසය කරන ලද ප්‍රශ්න කිරීම්වලින් මේ ලයන් එයාර් ප්‍රහාරය පිළිබඳ සියලු තොරතුරු හෙළි වී තිබේ.ඒ අනුව 1998 වසරේ සැප්තැම්බර් 29 වැනි දින එල්.ටී.ටී.ඊ. සංවිධානයේ උපදෙස් මත ඉරනතිව් දූපතේ් සිට ලයන් එයාර් සමාගමට අයත් ‘ඇන්ටනොව් 24” ගුවන් යානය ද මිසයිල ප්‍රහාරයක් එල්ල කර විනාශ කළ බවට කරුණු හෙළි කරගෙන තිබුණි.එම ත්‍රස්තවාදියාගේ ප්‍රකාශය අනුව එහි ගමන්ගත් මඟීන්ගෙන් 31 දෙනකුගේ සිරුරු වළ දමා ඇතැයි සැලකෙන පුනරින් කව්දාරිමුන මුහුදු වෙරළ ආසන්න ස්ථාන කීපයක් අනාවරණය කරගෙන ඇත. මේ ස්ථාන හඳුනා ගැනීමට එවකට එම ප්‍රදේශයේ සිටි ග්‍රාම නිලධාරිවරයාගේ සහයද පොලිසියට ලැබී ඇත. ඒ අනුව මේ කැණීම් කටයුතු ආරම්භ විය. පලාලි සිට රත්මලාන බලා ගමන් ගත් මේ ගුවන් යානයේ මගීන් 48 දෙනෙකු හා කාර්ය මණ්ඩලය 07 දෙනකු වූහ. එම කාර්ය මණ්ඩලයේ දෙදෙනෙක් විදේශ ගුවන් නියමුවන් වෙති. මේ ගුවන් යානය ඉරනතිව් දූපතට උතුරින් නාවික සැතපුම් 4ක් නුදුරින් මුහුදු පතුලේ ඇති බවට සොයාගෙන ඇත. ඉදිරියේ දී එම ගුවන් යානයේ කොටසද ගොඩගෙන පරීක්ෂණ පැවැත්වීමට නියමිතය.මේ සිරුරු කොටස් ගොඩගැනීමේ මහේස්ත්‍රාත් පරීක්ෂණ පැවැත්වීමේ අවස්ථාවට කිලිනොච්චි මහේස්ත්‍රාත් හා දිසා විනිසුරු එම්. අයි. වහක්දීන් මහතා සහ ත්‍රස්තවාදී විමර්ශන කොට්ඨාසය, සිවිල් ගුවන් සේවා අමාත්‍යාංශය, අධිකරණ දෙපාර්තමේන්තුව, නීතිපති දෙපාර්තමේන්තුව, විදේශ කටයුතු අමාත්‍යාංශය, භූ විද්‍යා දෙපාර්තමේන්තුව, රජයේ රස පරීක්ෂක දෙපාර්තමේන්තුව, පුරාවිද්‍යා දෙපාර්තමේන්තුව, මිනින්දෝරු දෙපාර්තමේන්තුව, ජාතික ආරක්ෂක මධ්‍යස්ථානය, නාවික ගුවන් යුද බුද්ධි අංශ යන ආයතනවල නිලධාරීහුද එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212108</link>
    <topic>දිවා ගුහාවශ්‍රී පාදස්ථානය අසලින් හමුවෙයි</topic>
    <author>අසේල කුරුළුවංශ</author>
    <content>ශ්‍රී පාදස්ථානයට මීටර 100ක් පමණ නුදුරින් බුදුන් වහන්සේ දිවා විහරණය ලද දිවා ගුහාව හමුවූ බව ශ්‍රී පාදස්ථානාධිපති බෙංගමුවේ ධම්මදින්න හිමියෝ පවසති.ශ්‍රී පාදස්ථානය වැඳ පුදා ගැනීම සඳහා නිශ්ශංක මල්ල රජු පැමිණි බව සඳහන් සෙල් ලිපියක්ද එහි තිබී සොයාගෙන ඇත. රජුගේ බවට අනුමාන කළ හැකි ශෛලමය රූපයක්ද එහි තිබී හමුවූ බව ධම්මදින්න හිමියෝ කීහ. අදාළ ස්ථානය පුරාවිද්‍යා දෙපාර්තමේන්තු නිලධාරීන්ගේ පරීක්ෂාවටද ලක් කෙරෙමින් පවතින අතර මෙවර සිරිපා වන්දනාවේ පැමිණෙන බැතිමතුන්ට ඓතිහාසික දිවා ගුහාව දැක බලා ගැනීමේ අවකාශ සලසන බව ශ්‍රී පාදස්ථානාධිපති හිමියෝ පවසති.53.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n1212109</link>
    <topic>දීප්තිමත් යානයක්නිවස පිටුපස ඇහැටු ගහට බෑවා</topic>
    <author>අනුරාධපුර මධ්‍යම විශේෂ</author>
    <content>අහසේ සිට පාවීගෙන ආ දීප්තිමත් අත්භූත වස්තුවක් තමන් පදිංචිව සිටි නිවසේ පිටුපස පිහිටි විශාල ඇහැටු ගසක් මතට 07 වනදා සවස් යාමයේ ගොඩබෑ බව නොච්චියාගම නගරයේ පදිංචි පාසල් දැරියක් වන උත්පලා තත්සරණී චන්ද්‍රසේන සිසුවිය පැවසුවාය.පසුගිය 07 වනදා 6.25ට පමණ ඇය නිවසේ පිටුපස ඇඟ සෝදමින් සිටියදී එක්වරම අහසේ සිට එළියක් විහිදුවා ගත් යානාවකට සමාන අද්භූත වස්තුවක් පැමිණ ඇහැටු ගස මතට ගොඩබා ඇත. ඇය එය දැක බියට පත්වී ඇති අතර රාජකාරී අවසන් වී නිවසට පැමිණ සිටි තම පියා වන (නොච්චියාගම පොලිසියේ සැරයන්වරයකු) චන්ද්‍රසේන මහතාට නිවස පිටුපසට එන ලෙස ඇය කෑගසා ඇත. ඒ අනුව වහාම එම ස්ථානයට දිව ගිය සැරයන් චන්ද්‍රසේන මහතාද යම් අද්භූත වස්තුවක් ඇහැටු ගස මත තිබෙන අයුරු දැක ඇත.මේ සම්බන්ධයෙන් අදහස් දැක් වූ නොච්චියාගම පොලිසියේ අපරාධ අංශයේ සැරයන් 29791 චන්ද්‍රසේන මහතා, මම වැඩ ඇරිලා ඉවර වෙලා නිවසට ගිහිල්ලා දවල් කෑම කන්න ලෑස්ති වුණා විතරයි. පිටුපස්සේ ඇඟ සෝදමින් සිටි මගේ ලොකු දුව අප්පච්චි අප්පච්චි එන්න කියලා කෑ ගැසුවා. මං යනකොටත් දුව හොඳටම බයවෙලා හිටියේ. දුව කිව්වා අප්පච්චි අර ඇහැටු ගහේ යානාවක් තියනවා කියලා. මම බලද්දී දැක්කා අඩි 60ක් පමණ උස ඇහැටු ගහේ යම් අද්භූත වස්තුවක් තියනවා.විනාඩි කිහිපයකින් පසුව අද්භූත වස්තුව කැරකි කැරකි මන්නාරම පැත්තට ගියා. ඒකෙන් නිල්පාට සහ කහ පාට එළියක් විහිදුනා. ටික වේලාවක් එය ගිය පාරත් උඩු ගුවනේ රැදිලා තිබ්බා. මම කොහොම හරි දුවට කියලා ජංගම දුරකථනය ගෙනල්ලා විනාඩි 1 1/2 ක් විතර වස්තුව පටිගත කර ගත්තා. එක පාරටම විනාඩි කිහිපයකින් ඒක පේන්නේ නැතුව ගියා. හරියටම හැඩයක් කියන්න බෑ. ඒකට ත්‍රිකෝණාකාර පෙනුමක් තිබ්බේ. විශාලත් නෑ යැයි ඔහු අප සමඟ පැවසුවේය.54.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n12121010</link>
    <topic>අභිරහස් යානාවිධිමත් පරීක්ෂණයකට</topic>
    <author>පොළොන්නරුව විශේෂගාමිණී ඔබේසේකර</author>
    <content>දිවයිනේ විවිධ ප්‍රදේශවලට මාස කිහිපයකට පෙර සිට පැමිණෙන අභිරහස් යානා පිළිබඳ විද්‍යාත්මක පර්යේෂණයක් පැවැත්වීමට ආරක්ෂක අමාත්‍යාංශය පියවර ගෙන තිබේ.පසුගිය මැයි 5 දින පොළොන්නරුව දිස්ත්‍රික්කයේ කඩවතමඩුව ප්‍රදේශයේදී දර්ශනය වූ අභිරහස් යානයේ වීඩියෝගත කරන ලද දර්ශන පොළොන්නරුව ජ්‍යෙෂ්ඨ පොලිස් අධිකාරී සරත් කුමාර ජෝසප් මහතා විසින් ලබාගෙන පොලිස්පතිවරයා වෙත භාරදීමට නියමිතය.මෙදින පස්වරු 8.30 – 9.00 අතර කාලයේ නැෙඟනහිර අහසේ සිට බස්නාහිර දෙසට විශාල තරුවක් සේ දර්ශනය වූ මෙම යානය රූගත කළ පසු පීරිසියක හැඩතල පෙන්නුම් කළේය. නිල්පාට වර්ණයෙන් යුත් මෙම යානය එක දිගට ධාවනය නොවූ අතර පැද්දෙන ආකාරයට ගමන් කොට තිබේ. මෙම යානය පිළිබඳව ශ්‍රී ලංකාවේදී මෙතෙක් කිසිදු පරීක්ෂණයක් සිදු කොට නොමැති අතර ඉන් පසුව දිවයිනේ විවිධ පළාත්වලින් අභිරහස් යානා පිළිබඳව තොරතුරු වාර්තා විය. මැයි 5 දින දැක ගන්නට ලැබුණ මෙම යානය පිළිබඳව මුල්වරට දිනමිණ මගින් ඡායාරූප සහිතව වාර්තා කොට තිබුණි. මෙම යානයේ දර්ශන රැගත් වීඩියෝ පටය මාධ්‍යවේදී ගාමිණී ඔබේසේකර මහතා විසින් පොලිස් අධිකාරීවරයා වෙත ඊයේ භාරදෙනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n12121011</link>
    <topic>අල-ලූනූ බද්දවහාම පහතට</topic>
    <author>මහින්ද අලුත්ගෙදර</author>
    <content>අර්තාපල්, ලොකු ලූනු සහ රතු ලූනු සඳහා පනවා තිබූ විශේෂ වෙළෙඳ භාණ්ඩ ආනයන බද්ද වහාම ක්‍රියාත්මක වන පරිදි පහත හෙළීමට රජය තීරණය කරයි.2012 යල කන්නයේ දේශීය අර්තාපල්, ලොකු ළූනු සහ රතු ළූනු අස්වැන්න වෙළෙඳපොළට ලැබී අවසන් වීමත් සමඟ එළඹෙන උත්සව සමයේදී එම ද්‍රව්‍යයන් හිඟයකින් තොරව සාධාරණ මිලක් යටතේ පාරිභෝගිකයන්ට ලබාගත හැකිවනු පිණිස අදාළ භාණ්ඩ ආනයනයේදී දැනට පවත්නා විශේෂ වෙළෙඳ භාණ්ඩ බද්ද අඩුකිරීමට තීරණය කළ බව මුදල් හා ක්‍රමසම්පාදන අමාත්‍යාංශය පවසයි.ඒ අනුව ආනයනික ලොකු ළුනු කිලෝග‍්‍රෑමයක් සඳහා රුපියල් 50 ක්ව පැවැති ආනයනික බද්ද රුපියල් 15 ක් දක්වා අඩුකර තිබේ. ඊට අමතරව අර්තාපල් කිලෝ ග‍්‍රෑමයක් සඳහා රුපියල් 50 ක්ව පැවැති බද්ද රුපියල් 15 දක්වාද ලොකු ළූනු කිලෝග‍්‍රෑමයක් සඳහා රුපියල් 25 ක්ව පැවැති ආනයන බද්ද රුපියල් 15 දක්වාද අඩු කිරීමට තීරණය කළ බව එම අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n12121012</link>
    <topic>කොටකෙතන ඝාතන රැල්ලේ සැකකරුවකු මරා දමලා</topic>
    <author>විජයානි එදිරිසිංහ සහ රත්නපුර දිසා විශේෂ ලසන්ත නිරෝෂණ</author>
    <content>කහවත්ත කොටකෙතන ප්‍රදේශයේ කාලයක් තිස්සේ සිදු වූ කාන්තා ඝාතන රැල්ලේ සැකකරුවකු සිකුරාදා (7) රාති‍්‍රයේ නාඳුනන පිරිසක් විසින් අභිරහස් ලෙස ඝාතනය කර තිබේ.අබේප්‍රියන්ත (33) නැමැති මේ පුද්ගලයා කොටකෙතන ප්‍රදේශයේ සිදු වූ ප්‍රථම කාන්තා ඝාතනය වූ ආරියවතී නමැත්තිය ඝාතනය කිරීමේ වරදට සිරගතව සිට සාක්ෂි නොමැති නිසා ඉන් නිදහස්වව පැමිණ සිටි අයෙකි. සැකකරු එම ප්‍රදේශයේම මන්ද බුද්ධික තරුණියකට අතවර කර ඝාතනය කිරීම, මැනිකක් ලබා ගැනීමට තරුණයකු ඇළක් අසල ඝාතනය කිරීම, තවත් තරුණයකු ඝාතනය කර ඔහු පොල්ගසකින් වැටී මියගියේ යැයි ගස අසල දමා තිබීම ඇතුළු ඝාතන රැසක් මොහු සිදුකළ බව ගම්මුන් පවසා තිබේ. එහෙත් සැකකරුට ඇති බිය නිසා ඔහුට එරෙහිව පොලීසියට පැමිණිලි කිරීමට හෝ සාක්සි දීමට කිසිවකුත් ඉදිරිපත් වී නොමැත. කොටකෙතන ප්‍රදේශය තුළ මේ වන විට ඝාතනයට ලක්වූ කාන්තාවන් ප්‍රමාණය 18කි. එම ඝාතන සම්බන්ධව අත්අඩංගුවට පත්ව සිටින සැකකරුවන් කිහිපදෙනෙකු සමඟ මොහුගේ සෘජු සබඳතාවක් ඇති බව ද එම ගම්වැසියන් විසින් පවසා තිබේ. කෙසේ වුවද සිදුවී ඇති එම ඝාතන රැල්ලේ වැඩි ප්‍රමාණයකට මේ සැකකරුගේ සහායක් ඇතැයි දැනට සැක කෙරේ.මොහු ඇතුළු තවත් කිහිප දෙනෙකු සබන්ධවී මෙම කාන්තා ඝාතන සිදු කර ඇතැයි සැකකෙරෙන තොරතුරු පොලීසියට ලැබෙමින් පවතී.කොටකෙතන කහවත්ත ප්‍රදේශයේ ඇතැම් තරුණයන් ගණනාවක් විවිධ විකෘති මානසිික තත්ත්වයන්ගෙන් පෙළෙන කොටසක් බව ප්‍රදේශවාසීහු පොලිසියට පවසති.කාන්තාවන් දිය නාන ස්ථානවල හොරෙන් බලා සිටීම,, නිවෙස්වල කවුලුවලින් බලා සිටීම , කාන්තා යට ඇඳුම් පැහැර ගැනීම ආදී විකෘති මානසික තත්ත්වයන් යුත් ක්‍රියා සිදු කරන බව පොලිසියට සොයා ගැනීමට හැකි වී තිබේ. මෙම තොරතුරු සත්‍ය බව හෙළිවූයේ තනිවම ගත කරන තරුණයකුගේ නිවසේ ශීතකරණය පරීක්ෂා කිරීමේදී එහි තිබී කාන්තා යට ඇඳුම් කීපයක් සොයා ගැනීමට හැකිවී තිබේ.කහවත්ත කොටකෙතන ප්‍රදේශයේ කාන්තා ඝාතන රැසක් සිදුවුවත් එම අපරාධවලට සම්බන්ධව සැකකරුවකු ඝාතනයට ලක්වූ ප්‍රථම අවස්ථාව මෙය වෙයි. එදින රාත්‍රියේ සැකකරු කපා කොටා ඝාතනය කර තිබුණි. කහවත්ත කොටකෙතන ප්‍රද්ශයේ පුරා පැය 24 පුරාම දැඩි ආරක්ෂක විධිවිධාන ක්‍රියාත්මක වෙයි.ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ අධීක්ෂණය යටත් පරීක්ෂණ සිදුවෙයි.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=n12121013</link>
    <topic>‘රන්බිම අරුණලු’ ව්‍යාපෘතියෙන් ඉඩම් හිමිකම් විසි දහසක්</topic>
    <author>චුල බණ්ඩාර කුලසේකර</author>
    <content>කාලයක් තිස්සේ නොවිසඳී මහත් ගැටලුවක්ව පැවැති ඉඩම් අයිතිය පිළිබඳ ගැටලුවට විසඳුමක් වශයෙන් උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතාගේ මැදිහත්වීම මත “රන්බිම අරුණලු” ව්‍යාපෘතිය මගින් පළාතේ ජනතාව වෙත ඉඩම් හිමිකම් බලපත්‍ර විසි දහසක් (20,000) ලබාදීමට පියවර ගැනේ.එම වැඩපිළිවෙළ යටතේ ප්‍රථම බලපත්‍ර ප්‍රදානය ඉකුත් දා (07) විලච්චිය පේමඩුව සුමංගල පිරිවෙන් භූමියේදී ප්‍රධාන අමාත්‍යවරයාගේ ප්‍රධානත්වයෙන් සිදුකෙරිණි. එහිදී ඉඩම්ලාභීන් දෙසිය අසූ දෙදෙනෙක් සඳහා බලපත්‍ර ප්‍රදානය සිදුකළේය. මෙහිදී අදහස් දැක්වූ ප්‍රධාන අමාත්‍ය එස්. එම්. රංජිත් සමරකෝන් මහතා, අද අපි ලබා දෙන්නේ ඉඩමක මූලික අයිතිය සහතික කෙරෙන දීමනා පත්‍රයයි.ඉදිරියේදී මේ ඉඩම් මැන ලේඛා චිත්‍ර සටහන් කර රටේ නායකයාගේ නිර්දේශය යටතේ ඔප්පු ලබාගැනීමට හැකිවෙනවා. කාලයක් තිස්සේ අපේ පළාතේ ජනතාවට මේ ඉඩම් ගැටලුවට නිසි විසඳුමක් නොමැති බව දුටුවා. ඒ අනුව මහින්ද චින්තන වැඩපිළිවෙළට සමගාමීව අපේ පළාතේ භූමියට සමාජයට ගැළපෙන මගේ ප්‍රතිපත්ති ප්‍රකාශනයක් ඉදිරිපත් කළා.එය ඡන්ද කාලයට පමණක් සීමා නොවන වැඩපිළිවෙළක් වශයෙන් අද මේ වැඩසටහන මම ක්‍රියාත්මක කිරීම තුළින් පෙන්නුම් කළා. එදා මේ ප්‍රදේශවල ජනතාවට ඉඩම් බලපත්‍ර නොව මේ ඉඩම් අත්හැරලා යන්නයි සිදුවෙලා තිබුණේ.ත්‍රස්තවාදී යුද්ධයෙන් බැටකමින් සිටි ජනතාවට ජනාධිපතිතුමා නිදහස ලබා දුන්නා. අද මේ ඉඩම්වලට වටිනාකමක් ලැබී තිබෙනවා. ඉඩම් සඳහා තම තමන්ගේ ජීවිත සඳහා අනාගතය සඳහා වඩ වඩාත් වටිනාකමක් ලැබී තිබෙනවා. ඉඩම ලබාගෙන නිකන් ඉන්න එපා. දිවි නැඟුම හරහා එය සංවර්ධනය කිරීමට ඔබට අවස්ථාව ලබා දී තිබෙනවා. අපේ පාරම්පරික ගෙවත්ත නැවත ඉදි කරන්නට ඒ තුළින් රටේ ආර්ථිකයට දායක වන ලෙස තමා ඉල්ලා සිටින බවද ප්‍රධාන අමාත්‍යවරයා සඳහන් කළේය.මෙහිදී බලපත්‍ර විසිදහසක් ලබාදීමේ ව්‍යාපෘතියේ ප්‍රථම ඉඩම් බලපත්‍රය ඇලයාපත්තුව කුඩාසියඹලාවැව පදිංචි ආර්. එම්. ලසන්ත සම්පත් බණ්ඩාර ගොවි මහතාට ප්‍රධාන ඇමැතිවරයා විසින් ප්‍රදානය කලේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=r1212101</link>
    <topic>උතුරු කළුතර වෙරළ ඛාදනය දරුණුයි:ගොඩබිම මීටර් විස්සක් අවදානම්</topic>
    <author>නාගොඩ විශේෂ එන්. විජේරත්න</author>
    <content>උතුරු කළුතර කරාමුල්ල ප්‍රදේශයේ වෙරළ ඛාදනය ඉතා දරුණු තත්ත්වයට පත්ව තිබේ.මීටර් සියයක පමණ දුරක් ගොඩබිම දෙසට මීටර් විස්සක් පමණ වන්න මේ වන විට ඛාදනයට ලක්ව ඇති අතර පොල් ගස් කීපයක් ද ගැලවී ගොස් ඇත.මේ තත්ත්වය දිගින් දිගටම පැවතියහොත් වෙරළ මාර්ගය මෙන්ම අවට නිවෙස්වලටද බලපෑම් ඇතිවිය හැකි බව ප්‍රදේශවාසිහු පෙන්වා දෙති.මේ සම්බන්ධයෙන් “දිනමිණ”ට අදහස් දැක්වූ කළුතර නාගරික මන්ත්‍රී වසන්ත ඩයස් මහතා මෙසේ කීය.පසුගිය සුනාමි ව්‍යසනයටවත් මේ වගේ වෙරළ ඛාදනය සිදුවුණේ නැහැ. මේ තත්ත්වය ඇතිවීමට කටුකුරුන්ද සංචාරක හෝටලයක් ආශ්‍රිතව මුහුද දෙසට අලුතින් දමා ඇති ගල් බැම්ම හේතුවන බව බොහෝ දෙනාගේ අදහසයි.කරවැසි සුළං හරහට මෙසේ වෙරළ දෙසට මුහුදු රළත් සමග ඒම මේ තත්ත්වයට බලපා තිබෙනවා.මේ සමුද්‍ර ඛාදනය නතර කිරීමට නම් හරහට ගල් බැම්මක් ඉදිකිරීම ඉක්මනින් කළ යුතු වෙනවා. වෙරළ සංරක්‍ෂණ දෙපාර්තමේන්තුවේ අදාළ බලධාරීන්ගේ අවධානයට මේ තත්ත්වය අවධාරණය කරනවා. මෙය ප්‍රදේශවාසීන්ගේද අදහස වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=r1212102</link>
    <topic>මාළු පාන් ඇතුළේ ගංජා:උසාවියට ගෙන යද්දී මාට්ටු</topic>
    <author>කොච්චිකඩේ විශේෂ - ඩී. මිහිඳුකුල</author>
    <content>මීගමුව මහේස්ත්‍රාත් අධිකරණයේ සිර මැදිරියේ සිටි සැකකරුවන්ට මාළු පාන් ගෙඩි තුනක ගංජා පැකට් තුනක් සඟවාගෙන ගෙනයමින් සිටි අයකු මීගමුව පොලිසිය විසින් මීගමුව මහේස්ත්‍රාත් අධිකරණ භූමියේදී අත්අඩංගුවට ගෙන ඇත.මේ තැනැත්තා මීගමුව මහේස්ත්‍රාත් අධිකරණය තුළට ගංජා තැන්පත් කළ මාළු පාන් ගෙඩි 3ක් මීගමුව මහේස්ත්‍රාත් අධිකරණයේ ප්‍රධාන ගේට්ටුවෙන් ගෙන යාමට තැත් කර තිබිණි. සැකකරු ප්‍රධාන ගේට්ටුවෙන් මහේස්ත්‍රාත් අධිකරණයට ගෙන යෑමට තැත් කළ මාළු පාන් ගෙඩි තුන ඇතුළත පොලිස් නිලධාරීන් පරීක්‍ෂා කරන විට එක මාළු පාන් ගෙඩියක ග්‍රෑම් දෙක බැගින් මාළු පාන් ගෙඩි තුන ඇතුළේ ගංජා ග්‍රෑම් 6ක් තිබී ඇත.මීගමුව පොලිසිය විසින් සැකකරුට එරෙහිව චෝදනා ගොනු කර අධිකරණයට ඉදිරිපත් කිරීමට නියමිතව තිබුණි.මීගමුව පොලිසියේ පොලිස් සැරයන් 46098 යූ. කේ. රත්නසිරි, පොලිස් කොස්තාපල් 6259 රුවන් ගමගේ, සිවිල් ආරක්‍ෂක 69456 සිල්වා, සිවිල් ආරක්‍ෂිකා 3262 චන්ද්‍රිකා යන නිලධාරි කණ්ඩායම සැකකරු අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=r1212103</link>
    <topic>ජංගම දුරකථනයෙන් මල් කඩලාමල් ගසට අලාභය ගෙවලා</topic>
    <author>බර්ටි ලයනල්</author>
    <content>කෝකිලානි රැකියා විරහිත දිළිඳු තරුණියකි. සාමාන්‍ය මට්ටමේ අධ්‍යාපනයක් ලබා සිටි ඇය රැකියා සඳහා ඉල්ලුම් පත්‍ර සිය ගණනක් දමා ඇත. එදිනද ඇය රැකියාවකට ඉල්ලුම් පතක් යැවීමට සූදානම් කරගෙන ඒ බව සිය පෙම්වතාටද පවසා නගරයට ගියේ අයදුම්පත තැපැල් කිරීමටය.තැපැල් කාර්යාලයට ගිය ඇය ලිපිය ලියාපදිංචි කිරීමට මුද්දර අලවනවාත් සමඟම ජංගම දුරකථනය නාද විය.ඇමතුම පෙම්වතාගෙනි. ඇය ඊට පිළිතුරු දෙමින්ම කාර්යාලයේ කෙළවරක තබා තිබූ මල් ගස දෙසට කිට්ටු වූවාය. දුරකථන සංවාදය අතරතුරදී ඇය හෙමින් සීරුවේ මල් ගසේ කොළ මල් ස්පර්ශ කරන්නට වූවාය. තවත් මොහොතකින් ගසේ කොළ මල් සහ පොහොට්ටු කඩමින් දුරකථන ඇමතුම දිගටම කරගෙන ගියහ. සංවාදය දිගින් දිගටම යද්දි මල් ගස ටිකෙන් ටික නිරුවත් වන්නට විය. මෙය දුටු ආරක්ෂක නිලධාරියෙක් අනිත් නිලධාරියකුට මේ සිද්ධිය පෙන්වූයේය.දැන් මල් ගස ගලවන්නත් හදයි. දෙදෙනා කතිකා කර ගත්තෝය.“අපි මොකද කරන්නෙ”“පොඩ්ඩක් බලමුකො මොකද වෙන්නෙ කියලා. දෙදෙනා බලා සිටියහ. ගසේ එකම මලක් කොළයක් නෑර ගැලවී බිම වැටී ගියේය. ආරක්ෂක නිලධාරීන් දෙදෙනා ඇයට ළංවූවෝය.“මිස් ගසේ මල් කොළ ඉවරයි නේද දැන් මොකද කරන්නෙ”ඇය බිම බලා ගත්තාය.“අපි ලොකු මහත්තයා හමුවෙලා බලමු” කියා ඇය ආයතනාධිපති තුමාගේ කාමරයට කැඳවාගෙන ගියේය.“සර් මේ මිස් කියමින් සිද්ධිය විස්තර කළේය. විස්තරය අසා සිටි හෙතෙම “දැන් කරන්න දෙයක් නෑ. අපිට හෙටත් මල් සැරසිල්ලක් හදාගන්න එපායැ නේද?”“සර් ඔය මල් සැරසිල්ලට රුපියල් 2000 /- වියදම් වුණා.අපි කෝල් එකක් දාලා මල් ගසක් ගෙන්වා ගනිමු” කියමින් දුරකථනයට ළං විය.කෝකිලානි නෙත් කෙවෙනි පිස දමමින් කරේ එල්ලා තිබූ බෑගය අතට ගත්තාය.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=r1212104</link>
    <topic>බන්ධනාගාරයේ සිටින මත්කුඩු ජාවාරම්කරුවෙක්කාන්තාවක ලවා කුඩු බිස්නස් කරවලා</topic>
    <author>දෙල්ගොඩ සමූහ – ජී. සුදත් පුබුදු කීර්ති</author>
    <content>දැනට බන්ධනාගාර ගතව සිටින කුඩු ජාවාරම්කරුවකු විසින් මෙහෙයවනු ලබන මහා පරිමාණ කුඩු ජාවාරමකට සම්බන්ධ කාන්තාවක් සහ තවත් පුද්ගලයකු රුපියල් එක්ලක්ෂ තිස්පස් දහසක හෙරොයින් සමඟ බියගම ප්‍රදේශයේ දී මීගහවත්ත පොලිසිය විසින් අත්අඩංගුව ගෙන තිබේ.දෙහිවල අත්තිඩිය ප්‍රදේශයේ පදිංචි සැකකාර කාන්තාව හෙරොයින් පැකට් 160ක් විකිණීමට ගෙන යමින් සිටිය දී බියගම මල්වාන හන්දියේ දී අත්අඩංගුවට ගෙන ඇත.පසුව එම කාන්තාවගෙන් ප්‍රශ්න කිරීමේ දී විකිණීම සඳහා ඇයට හෙරොයින් ලබාදෙන පුද්ගලයකු බියගම මල්වාන ප්‍රදේශයේ දී කුඩු ග්‍රෑම් 4.500ක් සමඟ පොලිසිය විසින් අත්අඩංගුවට ගෙන ඇත.සැකකාර කාන්තාව බියගම ප්‍රදේශය පුරා කුඩු ලබාදෙන නියෝජිතවරියක වශයෙන් කටයුතු කරන අතර පෞද්ගලිකව ලද තොරතුරකට අනුව මේ වැටලීම සිදු කර ඇත.සැකකරුවන් මහර මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි.මීගහවත්ත පොලිස් ස්ථානාධිපති පොලිස් පරීක්ෂක එස්. ඩී. ආර්. පි‍්‍රයන්ත, උ.පො.ප. රංජිත්, පො.ප. ජී. චන්ද්‍රලාල්, පො. සැ. (18145) කුලරත්න, පො. කො. (82061) ලක්ෂාන්, පො. කො. (36501) රත්නමලල, පො.කො. 6015 අබේසිංහ, පො.කො. (61335) ඉන්දික, කා. පො.කො. (2742) ඉෂාරා යන නිලධාරිහු වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=r1212105</link>
    <topic>පැරැණි වී වර්ගවගා කිරීමේ වැඩසටහනක්</topic>
    <author>දිවුලපිටිය සමූහ – අයිවන් නිශ්ශංක</author>
    <content>ගම්පහ දිස්ත්‍රික්කයේ මිනුවන්ගොඩ ප්‍රදේශයේ බුරුල්ලපිටිය වැනි වෙල්යායවල්වල අභාවයට යමින් පවතින දේශීය පැරණි වී වර්ග වගාකිරීමේ වැඩපිළිවෙළක් ක්‍රියාත්මක කර තිබේ.මේ වැඩසටහන මිනුවන්ගොඩ දේශීය කෘෂි සම්පත් සුරැකීමේ සංවිධානය මඟින් සංවිධාන කර තිබේ. මේ සංවිධානයේ සභාපති ඩබ්ලිව්. ඩී. විමලදාස මහතා මෙසේ කීවේය.පාක්කාලියන්, පච්චපෙරුමාල්, වෙදහීනටි, රන්දැල්ල, සුවඳැල්, කළුහීනටි ඇතුළු වී වර්ග සැලකිය යුතු ප්‍රමාණයක් මේ වනවිට ගම්පහ දිස්ත්‍රික්කයේ ගොවි ජනතාවට හඳුන්වා දීමටත්, ඒවා ප්‍රචලිත කර වගාවන්ට ගොවි ජනතාව දිරි ගැන්වීමටත් කටයුතු කරනවා. මේ වී වර්ගවල සුවිශේෂීත්වය වනුයේ ශරීරයේ දියවැඩියාව, අර්ශස් වැනි රෝගවලට ඖෂධයක් වීමත්, රසායනික පොහොර භාවිතා නොකිරීම නිසා ශරීරයට පෝෂ්‍යදායික වීමත්ය. ජලය හිඟ වුවද විනාශ නොවීමත්, පළිිබෝධ නාශකයන්ගේ බලපෑම අඩුවීමත් මේ පැරැණි වී ප්‍රභේද ගොවීහු අතර ජනප්‍රිය වීමට හේතු සාධක වී තිබෙනවා. මෙලෙස පැරැණි වී ප්‍රභේද නැවත මිනිසුන් අතරට යැවීමට හැකියාව ලැබීම, ගොවි ජනතාව ලබාගත් ජයග්‍රහණයක්. ඉදිරියේ දී තවත් මේ පැරැණි වී ප්‍රභේද වගාවේ අභිවෘද්ධියට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212101</link>
    <topic>සික්ස් නේෂන් නෙට්බෝල් ශූරතාව ටැන්සානියාවට</topic>
    <author>ප්‍රින්ස් ගුණසේකර</author>
    <content>සිංගප්පූරු සික්ස් නේෂන් නෙට්බෝල් තරගාවලියේ ශූරතාව ටැන්සානියාව හිමි කරගනිමින් අවසන් මහා තරගයේදී ලකුණු 45-38ක් ලෙස මැලේසියාව පරාජයට පත් කළේය. ටෝයෝ පායෝ ගෘහස්ථ ක්‍රීඩාංගණයේදී රටවල් හයක සහභාගීත්වයෙන් දින හයක් පුරා පැවැති මේ තරගාවලියේදී ශ්‍රී ලංකාවට සිවුවැනි තැන හිමිවූ අතර නැමීබියාව වෙතින් ලකුණු 76-70ක් ලෙස පරාජය වුණි. පෙරේදා නිමාවූ තරගාවලියේදී සත්කාරක සිංගප්පූරුවට පස්වැනි ස්ථානය හිමිවූ අතර අයර්ලන්තය අවසන් තැනට පත්විය. දිනෙන් දින දියුණුව කරා යන නැමීබියාව මේ තරගාවලියේ 2010දී 5වැනි ස්ථානය,2011දී සිවුවැනි ස්ථානය හා මෙවර තෙවැනි ස්ථානය දිනා ගැනීම කාගේත් ප්‍රසාදයට හේතු විය.ශ්‍රී ලංකා - නැමීබියා අතර තරගයේ පළමු කාර්තු දෙකේදීම ශ්‍රී ලංකාවට වැඩි වාසි හිමිව තිබූ අතර තෙවැනි කාර්තුවේ සිට පසුබැසීම ආරම්භ විය. පළමු කාර්තුවේදී 19-17ක් ලෙස සිටි ශ්‍රී ලංකාව ඉදිරියෙන් සිටි අතර දෙවැනි කාර්තුවේදී දෙපිලම ලකුණු 17 බැගින් ලබා ගත්තේය. තරගයේ පළමු භාගය නිමා වෙද්දී ශ්‍රී ලංකාව ලකුණු 36-34ක් ලෙස සිටියේය. තෙවැනි කාර්තුවේදී නැමීබියාව තරගයට වඩාත් වේගයක් ලබා දී ලකුණු 23ක් ලබා ගනිද්දී ශ්‍රී ලංකාව ලකුණු 15කට සීමා විය. සිවුවැනි කාර්තුවේදී ශ්‍රී ලංකාව ලකුණු 20ක් ලබා ගනිද්දී නැමීබියාව ලකුණු 19ක් ලබා ජයග්‍රහණයෙන් උද්දාමයට පත්විය.ශ්‍රී ලංකා ගෝල් ෂූටර් තර්ජනී සිවලිංගම් උත්සහයන් 67කදී ලකුණු 66ක් ද, ගෝල් ඇටෑක් ක්‍රීඩිකා සෙමිණි අල්විස් උත්සහයන් 5කදී සියලු උත්සහයන් සාර්ථක කර ගත්හ. ශ්‍රී ලංකා ගොල් ෂූටර්ගේ දෙසට පන්දුව ගෙන ගිය අවස්ථා 6කදී, නැමීබියාව පන්දුව උදුරාගෙන තම ඉලක්ක සපුරා ගැනීම ශ්‍රී ලංකාවට විශාල අවාසියක් විය.තරගයේ දෙවැනි කාර්තුවේදී වින්ග් ඇටෑක් ක්‍රීඩිකා සමන්ති නිලුක්ෂිකාගේ ඇසට ප්‍රතිවාදී ක්‍රීඩිකාවකගේ පහරක් වැදීමෙන් ඉවතට ගිය අතර ඒ වෙනුවට දුලනි එරන්දිකා ආදේශ කළේය. එහෙත් මේ තරගාවලියේ මුල් වරට මේ තරගයේදී ක්‍රීඩා කළ එරන්දිකා, තරගයට අවශ්‍ය රිද්මය වෙත පැමිණයේ බොහෝ දේ සිදුවූ පසුවය. නායිකා ගයාත්‍රී ලංකාතිලකගෙන් හා වින්ග් ඩිෆෙන්ස් ක්‍රීඩිකා මරීෂා ප්‍රනාන්දුගෙන් ඊයේ දිනයේ අත් වැරදීම් කිහිපයක් සිදුවිය.මේ තරගාවලියේ මුල්ම තරගයේදී ලකුණු 69-65ක් ලෙස ශ්‍රී ලංකාව වෙතින් පරාජය වූ හෙයින් එයට නිසි පිළිතුරු සොයා පිටියට ඒම නැමීබියා පිලේ ජයග්‍රහණයට හේතුවිය. ශ්‍රී ලංකා ක්‍රීඩිකාවෝ පළමු, දෙවැනි කාර්තුවලින් පසුව සෑම තරගයකම මද වෙහෙසකර බවක් පෙන්නූ බව වටහා ගත් නැමීබියා ක්‍රීඩිකාවෝ තෙවැනි, සිවුවැනි කාර්තුවලදී ප්‍රහාරාත්මක රටාව ආරම්භ කළහ.ප්‍රතිවාදී කණ්ඩායම තේරුම් ගෙන සැලසුම් වෙනස් කිරීමට අපොහොසත්වීමේ හේතුවෙන් හා ලැබෙන පන්දුව පාලනයකින් යුතුව රැගෙන යෑමට නොහැකිවීමෙන් සික්ස් නේෂන් නෙට්බෝල් තරගාවලියේදී ශ්‍රී ලංකා ක්‍රීඩිකාවෝ තරග කිහිපයකදීම අසාර්ථක වූහ. ඉතා හොද ජවයකින් යුතු ක්‍රීඩිකාවන් සිටියද කල්පනාකාරී විධික්‍රම අනුගමනය නොකිරීම තාක්ෂණික දුර්වලතා ඇති වීමට ප්‍රධානතම හේතුවකි. පසුගිය කාලයේ ඔස්ට්‍රේලියාවේ මාස දෙකක පුහුණුවක් ලැබූවද ශ්‍රී ලංකා ක්‍රීඩිකාවන්ට පීඩනය එල්ල වෙද්දී අන්දමන්ද වීම තවමත් මග හැරී නොමැත. තරගයෙන් අනතුරුව මාධ්‍ය වෙත අදහස් දැක්වූ ගයාත්‍රී ලංකාතිලක පැවැසූවේ තරගයේ දෙවැනි කාර්තුවෙන් පසු සිදුවූ දේ සිතාගත නොහැකි බවයි. “මේක අපේ තරගයක්. ඒ වගේම හොද තරගයක්. අපට විශාල කනගාටුවක් දැනෙනවා තරගය ගිලිහී යෑම ගැන. සමස්තයක් හැටියට තරගාවලිය ගැන සතුටු වෙනවා. අපේ එකම ඉලක්කය වී තිබුණේ ආසියානු කුසලානය අපෙන් ලකුණකින් උදුරාගත් සිංගප්පූරුව පරාජය කිරීම. ඒක අපි ක‍‍‍ළා” ලංකාතිලක පැවැසුවාය. සික්ස් නේෂන් තරගාවලියේ සිවුවැනි තැනට පත් ශ්‍රී ලංකා ක්‍රීඩිකාවෝ ඊයේ සවස මවුබිමට පැමිණියහ.තරගාවලියේ ජයග්‍රාහී අනු පිළිවෙල මෙසේය.1.ටැන්සානියාව 2.මැලේසියාව 3.නැමීබියාව 4.ශ්‍රී ලංකාව 5.සිංගප්පූරුව 6.අයර්ලන්තය.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212102</link>
    <topic>රිච්මන්ඩ් විදුහල ශූරතාව දිනයි</topic>
    <author>ෆවුස් මොහොමඩ්</author>
    <content>ජනාධිපති මහින්ද රාජපක්ෂ අභියෝගතා කුසලාන විස්සයි20 තුන්කොන් ක්‍රිකට් තරගාවලියේ අවසන් මහා තරගයේ දී තර්ස්ටන් විදුහලට එරෙහිව කඩුලු 3ක විශිෂ්ට ජයක් වාර්තා කළ රිච්මන්ඩ් විදුහල් පිල ශුරතාව අත්කර ගැනීමට සමත්විය.පළමුව පන්දුවට පහරදුන් තර්ස්ටන් විදුහල් පිල ඕවර 19.2කදී ලකුණු 132ක් රැස් කළ අතර රිච්මන්ඩ් විදුහල ඕවර 20 අවසානයේ කඩුලු 7ක් දැවී ජයග්‍රාහී ඉලක්කය සපුරා ගත්තේ රිච්මන්ඩ් විදුහල් පිලේ චමෝද් පියුමාල් ඉනිමේ අවසන් පන්දුවට එල්ල කළ හයේ පහරත් සමගය‍.ජනාධිපති මහින්ද රාජපක්ෂ මහතාට ප්‍රාථමික හා ද්විතියික අධ්‍යාපනය ලබාදුන් රිච්මන්ඩ්, නාලන්දා සහ තර්ස්ටන් විදුහල් අතර දෙවැනි වරටත් පැවැති මේ තරගාවලියට මෙවර සත්කාරකත්වය දෙනු ලැබුවේ ජනාධිපතිතුමා අධ්‍යාපනය ලැබූ පළමු පාසල වන රිච්මන්ඩ් විදුහලය. තරගාවලිය තර්ස්ටන් විදුහල් පිටියේදී පැවැත්විණි.මේ තරගාවලියට සමගාමීව නාලන්දා පිටියේ පැවැති කතානායක චමල් රාජපක්ෂ අභියෝගතා කුසලානය අවුරුදු 40න් ඉහළ තුන්කොන් විස්සයි20 තරගාවලියේ කුසලානය හිමිවූයේ ද රිච්මන්ඩ් විදුහලේ ආදි සිසුන්ටය.තරගාවලියේ පළමු දිනයේ දී නාලන්දා විදුහල් ආදි සිසු පිලත්, තර්ස්ටන් විදුහල් ආදි සිසු පිලත් පරාජය කිරීමට රිච්මන්ඩ් විදුහල් ආදි සිසු පිල සමත්විය. දෙවැනි දිනයේ දී තර්ස්ටන් විදුහල් ආදි සිසු පිලට එරෙහිව විශිෂ්ට පිතිහරඹයක නිරත වූ ජාතික පිලේ හිටපු නායක රොෂාන් මහානාම ලකුණු 62ක් රැස් කිරීම විශේෂ සිදුවීමක් විය.තර්ස්ටන් - 132 (ඕවර 19.2) රමිඳු කුමාරසිංහ52, කවිඳු කුලසේකර 38( ප්‍රභාත් නිශ්ශංක 27/3, ඒ.කේ.ටිරෝන් 27/3)රිච්මන්ඩ් - 138/7(ඕවර 20) කැලුම් නානායක්කාර 38, වනිඳු හසරංග 20, චමෝද් පියුමාල් නොදැවී 18(චරන නානායක්කාර 22/2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212103</link>
    <topic>එංගලන්තය කඩුලු 7කින් ඉන්දියාව පරදවයි</topic>
    <author/>
    <content>ඉන්දියාව සමග කල්කටාවේ දී පැවැති තෙවැනි ටෙස්ට් තරගය කඩුලු 7කින් ජය ගැනීමට සංචාරක එංගලන්ත පිල සමත්විය.දෙවැනි ඉනිම සඳහා එංගලන්තය හිමිවු ලකුණු 41ක ජයග්‍රහී ඉලක්කය කඩුලු 3ක් දැවී ජයගැනීමත් සමග ටෙස්ට් තරගමාලාව 2-1ක් ලෙස පෙරමුණ ගැනීමට එංගලන්තයට හැකිවිය.පළමුව පන්දුවට පහර දුන් ඉන්දියාව ලකුණු 316කට දැවී ගිය අතර එංගලන්තය පළමු ඉනිම සඳහා ලකුණු 523ක් රැස් කරමින් ඉන්දීයාවට වඩා ලකුණු 208ක් ඉදිරියෙන් සිටියේය.ඉන්දියාවේ දෙවැනි ඉනිම ලකුණු 247කට සීමා වුයෙ ජයග්‍රහණය සඳහා එංගලන්තයට ලකුණු 41ක පහසු ඉලක්කයක් ලබාදෙමිනි. එංගලන්ත පළමු ඉනිමේ දී ලකුණු 190ක් රැස් කළ ඇලෙස්ටයාර් කුක් තරගයේ වීරයා සම්මානය දිනා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212104</link>
    <topic>පුහුණු තරගය ජය පරාජයක් නෑ</topic>
    <author/>
    <content>සංචාරක ශ්‍රී ලංකා කණ්ඩායම සහ ඔස්ට්‍රේලියා ක්‍රිකට් සභාපතිගේ පිල අතර කැන්බරාහී මනුක් ඕවල් පිටියේදී පැවැති තුන්දින පුහුණු තරගය ජය පරාජයෙන් තොරව අවසන් විය. ඔස්ට්‍රේලියා ක්‍රිකට් සභාපති පිල පළමු ඉනිම සඳහා කඩුලු 6ක් දැවී රැස් කළ ලකුණු ‍439ට පිළිතුරු ලෙස ශ්‍රී ලංකා කණ්ඩායම තරගය නතර කරනවිටදී කඩුලු 6 කට 396ක් ලබා සිටියේය.නැවත ලකුණු අතර පිවිසි තිලකරත්න ඩිල්ෂාන් ශ්‍රී ලංකා ඉනිමේ වැඩිම ලකුණුලාභියා වෙමින් පන්දු 152කින් හ‍තරේ පහර 15ක් සමගින් ලකුණු 101ක් රැස් කළේය.ප්‍රසන්න ජයවර්ධන 71, දිනේෂ් චන්දිමාල් 57 සහ කුමාර් සංගක්කාර ලකුණු 55ක් රැස් කළහ. ඇෂ්ටොන් ටර්නර් ලකුණු 93ක කඩුලු 2ක් බිඳ හෙළීය.පළමුව පන්දුවට පහරදුන් ඔස්ට්‍රේලියා ක්‍රිකට් සභාපතිගේ කණ්ඩායමේ ස්කොට් හෙන්රි නොදැවී ලකුණු 207ක්, මැක්ස්වෙල් ලකුණු 91 සහ කවජාගේ ලකුණු 56 ක් සමගින් කඩුලු 6කට ලකුණු 439ක් ලබා සිටියදී ඉනිම අත්හිටුවීය. කඩුලු 2ක් බිඳ දැමීමට ධම්මික ප්‍රසාද් සමත්විය.දෙපිල අතර පළමු ටෙස්ට් තරග ලබන 14වැනිදා හොබාට්හදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212105</link>
    <topic>ජනාධිපති කුසලාන පාපන්දු තරගාවලිය ශූරතාව මාලදිවයිනට</topic>
    <author>නාවලපිටිය විශේෂ ගඟ ඉහළ සමූහ ගම්පල සමූහ</author>
    <content>ජනාධිපති මහින්ද රාජපක්ෂ කුසලාන අන්තර් ජාතික අවුරුදු 23න් පහළ පාපන්දු තරගාවලියේ අවසන් මහා තරගයේ දී පාකිස්තාන පිලට එ‍රෙහිව ගෝල 2-1ක ජයක් වාර්තා කළ මාලදිවයින කණ්ඩායම ශූරතාව අත්කරගත්තේය. ශ්‍රී ලංකාව, පාකිස්තානය, බංග්ලාදේශය සහ මාලදිවයින සහභාගි වූ මේ තරගාවලියේ මාලදිවයින සහ පාකිස්තානය අතර අවසන් මහා තරගය නාවලපිටිය ජයතිලක ක්‍රීඩාංගණයේ දී ඊයේ පැවැත්විණි. එහි දී පළමු භාගය නිමාවනවිට දෙපිලම ‍ගෝල රැස් කිරීමට අසමත් වූහ. නමුත් දෙවැනි භාගයේ දී විශිෂ්ට ක්‍රීඩා රටාවක නිරත වූ මාලදිවයින ක්‍රීඩකයෝ පිට පිටම ‍ගෝල 2ක් වාර්තා කරමින් සිය කණ්ඩායම ජයග්‍රහණය කරා රැගෙන ගියහ. දෙවැනි භාග‍යේ අවසන් මොහොතේ දි දඬුවම් පහරක් හිමිවීමෙන් පාකිස්තානයට ගෝලයක් වාර්තා කිරීමේ අවස්ථාව හිමිවිය. මාලදිවයින පිල වෙනුවෙන් වහීඩ් රිල්වාන් සහ අබ්දුල් අසදුල්ලා ගෝල වාර්තා කළහ. පාකිස්තාන පිලේ වාර්තා වූ ගෝලය එල්ල කරනු ලැබුවේ සයීඩ් අහමඩ් විසිනි.ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැති ත්‍යාග ප්‍රදානෝත්සවයට මාලදිවයින ක්‍රීඩා අමාත්‍ය හුසේන් ෂරීෆ්, පාපන්දු සම්මේලනයේ සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර, පස්බාගේ කෝරලේ ප්‍රාදේශීය සභාවේ සභාපති රෝහණ බණ්ඩාර සහ නාවලපිටිය නගරාධිපති නිශාන්ත රණසිංහ මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212106</link>
    <topic>විවෘත ගොල්ෆ් ශූරතාව 7වැනි වරටත් රෝහණට</topic>
    <author>ෆවුස් මොහොමඩ්</author>
    <content>ශ්‍රී ලංකා ගොල්ෆ් සංගමය මෙහෙයවනු ලැබූ UTE – CAT විවෘත ගොල්ෆ් තරගාවලියේ ශූරතාව දිනාගැනීමට පසුගිය වසරේ ශූරයා වූ අරුණ රෝහණ සමත්විය. ඔහු විසින් ශ්‍රී ලංකා විවෘත ගොල්ෆ් ශූරතාව දිනාගනු ලැබුවේ 7වැනි වරටය. ඒ අනුව ශ්‍රී ලංකා විවෘත ගොල්ෆ් ශූරතා 7ක් දිනාගත් හිටපු ප්‍රවීණ ක්‍රීඩක නන්දසේන පෙරේරාගේ වාර්තාව සමකිරීමට අරුණ රෝහණ සමත්විය.යුනයිටඩ් ට්‍රැක්ටර්ස් සමාග‍මේ අනුග්‍රහයෙන් පැවැති මේ තරගාවලියේ සම අනුශූරතා මිතුන් පෙරේරා, කේ.ප්‍රභාකරන් සහ විජිත රෝහණට හිමිවිය. අන්තර් ජාතික ‍ගොල්ෆ් පිටියේ දස්කම් දැක්වූ විශිෂ්ට ක්‍රීඩක එන්.තංගරාජා පස්වැනි ස්ථානය අත්කර ගත් අතර ලලිත් කුමාර සහ කේ. ඒ. චන්ද්‍රදාසට හයවැනි ස්ථානයත්, චානක පෙරේරාට 8වැනි ස්ථානයත් හිමිවිය. සිසිර කුමාර 9වැනි ස්ථානය අත්කරගත් අතර 10වැනි ස්ථානය හිමිවූයේ එම්.ආරුමුගම්ටය.මේ තරගාවලියේ පෑම් ප්‍රනාන්දු අභියෝගතා කුසලාන අත්කරගැනීමට නිලූ ජයතිලක සමත්වූවාය. අනුශූරිය වූයේ නිශා නිර්මලාලිංගම්ය. ෂෙරෝන් ප්‍රනාන්දු UTE – CAT අභියෝගතා කුසලාන දිනාගත් අතර පෑම් සූන් කිම් අනුශූරතාව හිමිකරගත්තේය. කොළඹ රාජකීය ගොල්ෆ් සංගමයේ සභාපති සහ නායක ප්‍රියාත් ප්‍රනාන්දු, ශ්‍රී ලංකා ගොල්ෆ් සංගමයේ සභාපති ආනා පුංචිහේවා මහත්වරු ඇතුළු ආරාධිත අමුත්තන්ගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=s1212107</link>
    <topic>මොබිටෙල් සමාගම් පිල පරදවාකොමර්ෂල් ක්‍රෙඩිට් ලෙමනේඩ් කුසලානය අත්කරගනී</topic>
    <author/>
    <content>වෙළෙඳ සේවා ක්‍රිකට් සංගමය මෙහෙය වූ වෙළෙඳ සේවා 'ඩී' කොටසේ අවසන් මහා තරගය පසුගියදා වෙළෙඳ සේවා ක්‍රීඩා පිටියේදී පැවැත්විණි. එහි දී මොබිටෙල් සමාගම් පිල කඩුලු 8කින් පරදවා ලෙමනේඩ් කුසලානය අත්කර ගැනීමට කොමර්ෂල් ක්‍රෙඩිට් කණ්ඩායම සමත්විය. පළමුව පන්දුවට පහරදුන් මොබිටෙල් සමාගම් කණ්ඩායම ඕවර 35.4කදී ලකුණු 103කට දැවීගිය අතර කොමර්ෂල් ක්‍රෙඩිට් පිල ඕවර 20.4කදී කඩුලු 2ක් පමණක් දැවී ජය වාර්තා කළේය. අවසන් තරගයේ වීරයා ලෙස කොමර්ෂල් ක්‍රෙඩිට් කණ්ඩායමේ කාවින්ද සිල්වා සම්මාන දිනූ අතර මොබිටෙල් සමාගම් පිලේ සඳුන් සම්පත් තරගාවලියේ වීරයා සම්මානය දිනාගත්තේය. ඡායාරූපය – රංජිත් අසංක.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=f1212101</link>
    <topic>අවුරුදු දෙකකින් ප්‍රශ්න ඉවරයි</topic>
    <author>සාකච්ඡා කළේ ජයසිරි මුණසිංහ</author>
    <content>ඇයි නැත්තේ?ජනාධිපති මහින්ද රාජපක්ෂ මහතා මේ රටේ රාජ්‍ය නායකයා ලෙස පත් වුණේ් 2005 දී. එදා පටන් මේ දක්වා අපේ රටේ අධ්‍යාපනයේ සුවිශාල වෙනසක් සිදුවුණා. එය කවුරුත් පිළිගන්නා දෙයක්. එක් කෙනෙක් දෙන්නෙක් කුහකකමට, සිතේ තියෙන ඊර්ෂ්‍යාවට මේ දේ පිළිගන්නේ නැති වෙන්න පුළුවන්. නමුත් ඇත්තටම රටේ අධ්‍යාපනයේ ගුණාත්මක වර්ධනයකුත්, අධ්‍යාපන අංශයේ භෞතික සම්පත්වල, මානව සම්පත්වල විශාල දියුණුවකුත් ගත වූ කාලසීමාවේ සිදුවුණා.නැහැ. සමාජයේ කතිකා ගොඩනැගුණා. ඒවා ප්‍රමාණවත් නෑ. මෙතනදී කරුණු දෙකක් තිබෙනවා. එක,අධ්‍යාපනයේ සිදු වූ පෙරළිය ජන සමාජය දන්නවා. නමුත් කතා කරන්න යන්නේ නැහැ. මොකද? රටේ සිදු වූ සුබවාදී වෙනස්වීම් ගැන කතා කරනවාට වඩා අද කතිකා කරන්නේ ඉන් පරිබාහිර දේවල් ගැනයි. සමාජය හුරුවෙලා තිබෙන්නේ ඒවාටයි.අපි වුණත් අධ්‍යාපන අංශයේ විශාල වෙනස්කම් සිදු කළත් ඒ ගැන ශබ්ද නඟා කියන්නට ගියේ නැහැ. අපිට පැවරුණ වගකීම් ඉටුකළා මිසක් ප්‍රචාරණයට ගියේ නැහැ. ඔබ කියන තත්ත්වය ඇතිවීමට ඒ කරුණු දෙකම බලපෑවා.අධ්‍යාපනයේ සිදු වූ පෙරළිය ඉබේ ඇතිවූවාක් නම් නොවෙයි. ඒක රටට කියන්නට ම ඕනෑඔව්.අද අපේ රටේ අධ්‍යාපනයේ පමණක් නොවෙයි, සෑම අංශයකම දියුණුවක්, සංවර්ධනයක් සිදුවන්නේ ජනාධිපතිතුමාගේ උදාර නායකත්වය හා උපදෙස් මතයි. ඒ එතුමා ඉදිරිපත් කළ “මහින්ද චින්තනයත්,” “මහින්ද චින්තන ඉදිරි දැක්මටත්” අනුවයි.මේ වාගේ රටේ සෑම අංශයකම දියුණුවට තිරසාර දැක්මක් තිබූ පාලන කාලයක් අපි දැකලා නැහැ. ඒ නිසායි මා නිතරම කියන්නේ සිදුවන මේ වෙනස්කම් ඉබේ නොවන ඒවා බව. උදාර, දූරදර්ශී නායකයෙකුගේ මෙහෙයවීමෙනුයි මේවා සිදුවන්නේ. ඒ සුබවාදී වෙනස්කම් ගැන කතා වෙන්නේ නැත්තේ එක්කෝ දේශපාලන කුහකකම නිසා: නැත්නම් තියෙන ඊර්ෂයාව හින්දා.“පාසල් අධ්‍යාපන ක්‍රමයේ අරමුණු විය යුත්තේ ඉදිරි සංවර්ධන දශකය සඳහා නොව සියවසක් දුර යා හැකි අයුරින් බව“ කියූ එකම රාජ්‍ය නායකයා මහින්ද රාජපක්ෂ ජනාධිපතිතුමායි. ඒක කාටවත් නැහැ කියන්නට බැහැ. එපමණක් නොවෙයි, අධ්‍යාපනය හා දැනුම රටට උචිත ලෙස ප්‍රතිනිර්මාණය කරන බවත්, ශ්‍රී ලංකාව ලෝකයේ දැනුමේ කේන්ද්‍රස්ථානයක් බවට නැවත පත් කරන බවත් ජනාධිපතිතුමා කිව්වා. ඒ කිව් දේ ඒ අයුරින්ම එතුමා ඉටු කරමිනුයි ඉන්නේ.ඉතාම ඉහළ සතුටක් හා ප්‍රීතියක් මට තිබෙනවා.ඒ මේ රටේ අධ්‍යාපනයේ හැරවුම් ලක්ෂයක්ව කවදා හෝ සනිටුහන්වන සේවාවක් ඉටුකිරීමට ලැබීම ගැන. අපේ රටේ අධ්‍යාපනයේ හැරවුම් ලක්ෂ්‍ය තුනක් තියෙනවා. එක, සුදු අධිරාජ්‍යවාදීන්ගේ පාලන කාලයේ පැවැති මිෂනාරී අධ්‍යාපන ක්‍රමයට අමතරව අපේ දරුවන්ට ඉගෙන ගන්න අවස්ථා ඇති කිරීම. ඒ සඳහා පාසල් බිහිකිරීම, හික්කඩුවේ ශ්‍රී සුමංගල හාමුදුරුවෝ, හෙන්රි ස්ටීල් ඕල්කට්තුමා, ශ්‍රීමත් අනගාරික ධර්මපාලතුමා වැනි අය ඒ දේ කළා. අනගාරික ධර්මපාලතුමා එදා පාසල් 122 ක් ආරම්භ කළා.දෙක ආචාර්ය සී.ඩබ්ලිව්. ඩබ්ලිව්. කන්නන්ගර ශ්‍රීමතාණන් නිදහස් අධ්‍යාපන පනත හරහා රටේ දරුවන්ට නිදහස් අධ්‍යාපනය තිළිණ කළා. තුන ලෝකයේ ප්‍රථම කාන්තා අගමැති වූ සිරිමාවෝ ආර්.ඩී.බණ්ඩාරනායක මැතිනිය, පෞද්ගලික පාසල් රාජ්‍ය අංශයට පවරා ගත්තා. ඒවා ඓතිහාසිකයි.අද රටේත් එවන් ඉතිහාසයේ සනිටුහන් වන දෙයක් සිදුවෙනවා. ඒ ජනාධිපතිතුමාගේ නායකත්වයෙන් මහින්දෝදය ද්වීතීයික පාසල් 1000ක් සහ ප්‍රාථමික පාසල් 5000ක් ප්‍රතිනිර්මාණය කිරීමයි.අපිට, මුළුමනින්ම මේ පවතින විෂම තරගය පරාජයට පත් කරන්නට හැකියාව ලැබෙන්නේ තව අවුරුදු දෙක තුනකින්. නමුත් අපි විශාල වෙහෙසක් ගෙන මෙය අවම කිරීමට වැඩ කරනවා.නගරයේ ජනප්‍රිය පාසල්වල තිබෙන මට්ටමේ පහසුකම් ගමේ, ඈත පිටිසර ප්‍රදේශවල පාසල්වලටත් ලබාදිය යුතුයි. අපි ඒ දිගුකාලීන වැඩපිළිවෙළයි දැන් ක්‍රියාත්මක කොට තිබෙන්නේ. සෑම ප්‍රාදේශීය ලේකම් කොට්ඨාසයකටම අ.පො.ස. උසස් පෙළ විද්‍යා, ගණිත, භාෂා, වාණිජ හා කලා අංශ ඉගැන්වීමට හැකි පහසුකම් සහිත පාසල් තුනක්වත් ඉදි කරනවා.විශේෂයෙන්ම කියන්නට ඕනෑ මහින්දෝදය ද්විතීයීක පාසලක් ලෙස ප්‍රතිනිර්මාණය වන සෑම පාසලකටම අංග සම්පූර්ණ පරිගණක ඒකකයක්, ගණිතාගාරයක්, විද්‍යාගාරයක්, භාෂාගාරයක්, නැණස දුරස්ථ අධ්‍යාපන ඒකකයක් ලබාදෙනවා. ඊට අමතරව හරිතාගාර, දන්ත ශල්‍යාගාරය, ක්‍රීඩා සංකීර්ණ, පරිසර අලංකරණය, සෞන්දර්ය ඒකක, වාණිජ විද්‍යාගාර වාගේ සියලු පහසුකම් දෙනවා.අපි ඒ වැඩපිළිවෙළත් ඉතාම සාර්ථකව ක්‍රියාත්මක කරනවා. දැනට ආර්ථික සංවර්ධන අමාත්‍යාංශයත් සමඟ ඒකාබද්ධ වී මේ අවුරුද්දේ පාසල් 1716ක් දියුණු කළා. අපි මේ පාසල් දියුණු කළේ, ඒවාට අවශ්‍ය විදුලිබලය, ජලය, වැසිකිළි හා සනීපාරක්ෂක, ගොඩනැගිලි, පාසල් වත්ත, ගේට්ටුව පවා හොඳට සකස් කරලායි.පළමු වසරේ ළමයින්ට විධිමත් ලෙස ක්‍රියාකාරකම් පංති කාමරයක්, සෙල්ලම් මිදුලක්, ගුරුවරුන්ට ගුරු නිවාසයක්, වාගේ දේවලුත් අපි සකස් කළා. දැන් මේ පාසල් වැසීයෑමේ තර්ජනයෙන් මිදී අවසන්.අනිවාර්යෙන්ම ඔව්. අපි කරන සෑම දේකම අවසාන ප්‍රයෝජනය දරුවන්ට ලැබිය යුතුයි. ඒ අනුවයි අපි නිතරම ප්‍රතිපත්ති, තීන්දු තීරණ ගන්නේ. අපි 2005 සිට මේ දක්වා අපේ රටේ අධ්‍යාපනයේ දියුණුව මනින ඕනෑම දර්ශකයකින් ඉදිරියට පැමිණ තිබෙනවා. 1994 දී ප්‍රාථමික අධ්‍යාපනය සඳහා ඇතුළත්වීමේ ප්‍රතිශතය සියයට 89.2යි. 2005 දී සියයට 90.2 යි. 2011දී එය සියයට 98.3 දක්වා වැඩිවෙලා.අපේ රටේ පාසල් නොයන දරුවන්ගේ ප්‍රතිශතය 1994 දී සියයට 11යි. 2005 දී සියයට 8 යි. දැන් එය සියයට 03 දක්වා අඩුවෙලා තියෙනවා. ඒ වාගේමයි පහේ ශිෂ්‍යත්වය, සාමාන්‍ය පෙළ, උසස්පෙළ, විභාගවල ප්‍රතිඵල ඉහළ ගිහින් තිබෙනවා. පරිගණක සාක්ෂරතාවය, විදේශීය භාෂා අධ්‍යාපනය, පිරිවෙන් අධ්‍යාපනය, විශේෂ අවශ්‍යතා සහිත දරුවන්ගේ අධ්‍යාපනය මේ ආදී සෑම අංශයක ම සුවිශාල වෙනසක්, දියුණුවක් සිදුවී තිබෙනවා.මේ රටේ විද්‍යා, ගණිත, ඉංග්‍රීසි හා තොරතුරු තාක්ෂණය පමණක් නොවෙයි. සෞන්දර්ය විෂයන් පවා ඉගැන්වීමට වැඩිම ගුරුවරු පිරිසක් බඳවාගත්තේ අපේ ආණ්ඩුව බව කියන්නට ඕනෑ. නමුත් මේ බඳවා ගත් පිරිසත් රටේ අවශ්‍යතාවය සපුරාලන්නට ප්‍රමාණවත් නැහැ.අපි දැන් මේ විෂයන්වලට ගුරුවරුන් බඳවා ගන්නේ පාසල් පාදක කරගෙනයි. 2005 – 2012 කාලය තුළ ගුරු සේවයට උපාධිධාරීන් 35,000ක්, විද්‍යාපීඨ ඩිප්ලෝමාධාරීන් 22,000ක් බඳවා ගත්තා. ඔක්කෝම 57,000 කිට්ටුයි. මෙහෙම ගුරුවරුන් බඳවා ගත් ආණ්ඩුවක් රටේ තිබිලා නැහැ. ඒක අමතක කරන්නට හොඳ නැහැ.අපි අවුරුදු 2500කට වඩා ලිඛිත ඉතිහාසයකට හිමිකම් කියන ප්‍රෞඪ ජාතියක්. කළගුණ සැලකීම අපේ ජාතිය සතු උදාර ගුණාංගයක්. මේ දේවල් මහජනතාව අගය කරනවා. නමුත්, මම මුලින් කීවා වාගේ එක්කෙනෙක්, දෙන්නෙක්, කුඩා කණ්ඩායමක් අපිට දොස් කියනවා, බන්දුල ගුණවර්ධන ගෙදර පල කියනවා. නමුත්? අපි ඒවාට සැලෙන්නේ නැහැ. ආරම්භ කළ වැඩකොටස අවසාන කිරීම අපේ අරමුණයි.කිසි අර්බුදයක් මතු වී ඇත්තේ නැහැ. දැන් තිබෙන්නේ රට, දරුවා දිනවන අධ්‍යාපන ප්‍රවේශයක්. ඇති හැකි අයගේ දරුවන්ට වාගේම නැති බැරි අයගේ දරුවන්ටත් නිදහස්, සම ඉහළ අධ්‍යාපනයක් ලැබීමේ ඉඩකඩ තිබෙනවා.මේ තත්ත්වය රූස්සන්නේ නැති බටහිර ඩොලර්, යුරෝවලට කෑදර ටික දෙනෙක් අධ්‍යාපනය විනාශ කිරීමට කුමන්ත්‍රණ කරනවා. ඒ කුමන්ත්‍රණ පරාජය කිරීමට ජනතාව හොඳ සිිහිබුද්ධියෙන්, කල්පනාවෙන් ඉන්න ඕනෑ. ඒ දේකිරීමට ජනතාව අත්වැල් බැඳගෙන ඉන්නේ. ඒ නිසා බය වෙන්නට දෙයක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>10</day>
    </date>
    <link>http://www.dinamina.lk/2012/12/10/_art.asp?fn=f1212102</link>
    <topic>හිත හදන්නෙ නැතිව මිනිසා හදන්න බෑ</topic>
    <author>සාකච්ඡා කළේ චතුරිකා ගමගේ ඡායාරූප -චමින්ද නිරෝෂණ</author>
    <content>කුඩා කල පටන් බුදුදහමට තිබූ ලැදියාව හේතුවෙන් පන්සල ඇසුරෙහි බෞද්ධ පොතපත පරිශීලනයෙන් දහමෙහි නැඹුරු බව හා වටිනාකම මැනවින් පසක් කොටගෙන ශාසනයට එක්වූ දික්වැල්ලේ උපතිස්ස හිමියන් මෙරට පමණක් නොව විදෙස් රටවල ද ධර්ම ප්‍රචාරයෙහි නිරත යතිවරයෙකි. සම්බුද්ධ ශාසනයට අනුපමේය සේවයක් සිදුකරමින් දැනට කැනඩාවේ මොන්ට්‍රියල් හි ථේරවාද බෞද්ධ මධ්‍යස්ථානයේ වැඩවසන දික්වැල්ලේ උපතිස්ස හිමියන් සමඟ සිදුකළ ධර්මානුකූල සාකච්ඡාවකි මේ.මේ රටේ වගේම විදෙස් රටවලත් සිංහලයන්ගෙන් 90% ඉන්නේ සාම්ප්‍රදායික බුදුදහම අදහන අය. මාර්ගඵලලාභීන් නැත්තෙම නැහැ. නමුත් බහුතරයක් දෙනා බුදුදහම උප්පැන්න සහතිකයකට පමණක් භාවිත කරන තත්ත්වයක් තමයි පෙනෙන්න තිබෙන්නේ.මම මේ රටින් යන්න වැඩිපුරම අදහස කළේ මෙන්න මේ කාරණය නිසයි. සංසාරේ බොහොම දුකයි. ඒ බිය දැකලා අපි කවුරුත් වැඩ කළ යුතුයි කියලා අපි දේශනා කළාට ඒවා ඒ වෙලාවට පමණයි. අපේ රටේ පන්සිල් සමාදන් වන පිරිසමයි වැඩිපුර පන්සිල් කඩන්නේ. සිල් සමාදන් වන අවස්ථාවේදී, දානයක් දෙන අවස්ථාවේදී ධර්ම දේශනයකදී වැඩි දෙනෙක් එකතු වෙලා ප්‍රලාපවල නිරත වෙනවා. ගෙදරක දානයක් පැවතුනහොත් දානයෙන් පසු යම් සම්භාෂණයක් බවට ඒ ගෙදර පත් වෙනවා. මේ දේවල් දකිද්දි තවදුරටත් මේ රටේ උදවියට ධර්මය කියාදීමෙන් ඵලක් තිබෙනවාද යන ගැටලුව මට මතුවුණා. නමුත් මම පැවිදි වු යුගයේ ලංකාවේ තිබූ බුද්ධ ශාසනය පිළිබඳ මට ලොකු සතුටක් තිබෙනවා.ම පැවිදි බිමට ඇතුළත් වුණේ 2500 බුද්ධ ජයන්ති යුගයේ. ඒ කාලේ මිනිස් සිත්සතන් බොහොම ශ්‍රද්ධාවෙන් පිරිලා තිබුණා. එදා අපේ පන්සල බොහොම සුන්දරයි. ඒ නිසා හංස සංදේශය රචනා කරද්දී වීදාගම හාමුදුරුවෝ විහාර වර්ණනාව කළා. කාලයත් සමඟ අපේ විහාරස්ථාන තව්තිසාවක් වෙයි කියලා හිතුවත් ගොඩනැඟිලි ඉදි කෙරුණත් ශාසනික වශයෙන් දියුණුවක් අද විහාරස්ථානවල දකින්න නැහැ.අනුරාධපුර යුගය ගතහොත් ඒ යුගයේ අද වගේ මහා මන්දිර, සන්නිවේදන පහසුකම් තිබුණේ නැහැ. කෘෂිකර්මාන්තය ජීවනෝපාය කරගත් අපේ මිනිස්සු අහස උසට යන දාගැබ් හැදුවා. මහා සාගර වැනි වැව් නිර්මාණය කළා. හිත්පිත් නැති කළුගලකට සමාධියක් දීලා විශාල කර්යභාරයක් සිදුකළා. එදා මෙරට ධර්මද්වීපයක් වුණේ එවැනි පසුබිමක් මතයි. අවුරුදු දෙදහස් ගණනක අපේ ප්‍රෞඪ ඉතිහාසය වෙන්වෙන්න පටන් ගත්තේ විදේශීය ආක්‍රමණත් සමඟයි. ඔවුන් අපේ රටේ තිබූ සංස්කෘතිය, සභ්‍යත්වය, සමඟිය, සමාදානය, ගුණවත්කම, මෛත්‍රී විහරණය නැතිකර බෞද්ධ බලය විනාශ කළා.එදා අපේ මවුපියන් දරුවන් ආගමික සෙනෙහසින් ගොඩනැඟුවා. ඔවුන්ට තුන්සරණේ පාඩම් කෙරෙව්වා. එදා අපේ පැරණි මිනිස්සු තුළ ආගම පිළිබඳ හදවතින් ගොඩනැඟුණු මහා ශ්‍රද්ධාවත්, විශ්වාසයක් තිබුණා. නමුත් අද මිනිස්සු තුළ තිබෙන්නේ කෘත්‍රිම බවක්. හැමදෙනාම සුදුවතින් සැරසෙනවා. තොරන් බඳිනවා. අපි ඒවා එපා කියන්නේ නැහැ. නමුත් ඉන් එහාට ආධ්‍යාත්මය තුළ කිසිවක් නැහැ. මිනිස්සු කෙළවරක් නැතිව බණ අහනවා. නමුත් මිනිස්සුන්ගේ ගත ගොඩනැඟුමට හිත හැදිලා නැහැ. හිත හැදුවේ නැතිනම් මනුෂ්‍යයෙක් හැදෙන්නේ කොහොමද?ලොව්තුරා බුදුරජාණන් වහන්සේ සෑම අවස්ථාවකදීම ධර්මය දේශනා කළේ හිත පදනම් කරගෙනයි. කයින් හෝ වචනයෙන් අකුසලයක් කළ විට ගොනා පසුපස එන කරත්ත රෝදය වගේ එහි ප්‍රතිවිපාක ලැබෙන බවත්, කුසලයක් කළ විට තමා අතනොහැර යන සෙවනැල්ල මෙන් යහපත උදාවෙන බවත් බුදුහාමුදුරුවෝ බෞද්ධයාගේ අත්පොත වැනි ධම්ම පදයේ පැහැදිලි කර තිබෙනවා. අද බෞද්ධයන්ට මේ ධර්මය අමතක වෙලා. මිනිසා හැමවිටම උත්සහ කරන්නේ තවකෙක් අභිබවා යන්නයි. ඒ නිසා අද මිනිස් සන්තානයේ තිබෙන්නේ ද්වේශය, ඊර්ෂ්‍යාව, කෝපය, වෛරය, නොසන්සුන්කම වැනි දේවල්.මම දැන් කැනඩාවට ගොස් වසර 22ක් පමණ වෙනවා. ඒ කාලය තුළ මම දැක්කා විදේශිකයන් බුදුදහම විශාල කැපවීමකින් හදාරනවා. විදෙස් රටවල පුද්ගලයන් අන්තර්ජාලය මඟින් ධර්මය කියවලා පුදුම උනන්දුවකින් කටයුතු කරනවා. අද ඒ රටවල ඇතැම් බුද්ධිමත් පිරිස් සර්වබලධාරි දෙවියන්ගේ මැවීම පිළිබඳ පිළිගන්නේ නැහැ. විශේෂයෙන් තරුණ පිරිස් ගොඩාක් භාවනාවට යොමු වෙනවා. දැන් ඔවුන්ට බුදුදහම පිළිබඳ ලොකු පැහැදීමක් තිබෙනවා. බුදුදහම සත්‍යයක්. බුදු හාමුදුරුවෝ මාර්ගෝපදේශකයෙක් මිස මේ මගේ ධර්මය පිළිගන්න කියලා ඉගැන්වීමක් කළේ නැහැ. උන් වහන්සේ දේශනා කළේ සිහියෙන් සහ නුවණින් විමසා බලා පිළිගන්න කියලයි. ඒ නිසා අපිට කිසිවෙක් බුදුදහමට බලෙන් ඇදගන්න අවශ්‍යතාවයක් නැහැ.නමුත් අද බටහිර රටවල ජනතාව බෞද්ධ දර්ශනය පිළිබඳ විශාල පැහැදීමකින් කටයුතු කරනවා. අපේ මිනිස්සු බලාගෙන ඉන්නේ මෛත්‍රී බුදුහාමුදුරුවන්ගේ කාලෙදී නිවන් දකින්නයි. බටහිර රටවල ජනතාව උත්සහ කරන්නනේ මේ ධර්මයේ ප්‍රතිඵලය ඉක්මනින් උදාකර ගන්නයි. ඒ සඳහා ඔවුන් තුළ විශාල කැපවීමක් තිබෙනවා. ගෞතම බුදුරජාණන් වහන්සේගේ කාලයේදී සෝවාන් ආදී මාර්ගඵලය හෝ ලබාගන්න ජනතාව උත්සහ කළ යුතුයි. අපි ඒකට වෙහෙසෙන්න ඕනෑ. ගිහි ජීවිත ගතකරමින්ම මේ තත්ත්වයට පත්වෙන්න පුළුවන්.බුදුන් වැඳීමවත්, බෝධිය නෑවීමමත්, පෙරහර යාමවත් නොවෙයි බුදුදහම කියන්නේ. බුදුදහම තුළ විශාල සැනසීමක් තිබෙනවා. බුදුදහම කියන්නේ ආධ්‍යාත්මික සුවය භාවනාවෙන් ඒ ආධ්‍යාත්මික සුවය ළඟා කර ගන්න පුළුවන්. නමුත් භාවනාව කියන්නේ එකතැනකට වෙලා වාඩිවෙලා ඉන්න එක නොවෙයි. බුදුරජාණන් වහන්සේ දේශනා කළේ යන එනවිට කතාබහ කරද්දී, මලපහ කිරීමේදී පවා සිහිය හා නුවණ යොදවන්න කියලයි.සිහිය හා නුවණ චිත්ත සන්තානයෙන් ඉවත් නොවෙනවානම් ඒ සිතේ මෛත්‍රිය, කරුණාව, අනුකම්පාව, නොසැලෙන ස්වභාවද යනාදිය පවතිනවා. ඒ නිසා බුදුදහමේ පෙන්වා දෙන ආකාරයට පුද්ගලයාගේ ආධ්‍යාත්මය ගොඩනඟන්නේ නැතිව අහස උසට චෛත්‍ය හැදුවත්, බුදුපිළිම හැදුවත් වැඩක් නැහැ. විශාල ගොඩනැඟිලි හදන්න හෝ පෙරහරවල් පවත්වන්න කියලා බුදුහාමුදුරුවෝ කිසිදු අවස්ථාවක දේශනා කරලා නැහැ.මම වසර 14ක් පමණ ලංකාවේ පාසලක ඉගැන්නුවා. එදා මම ඒ ළමයින්ට කිව්වෙත් තමන්ගේ ආධ්‍යාත්මය හදාගන්න කියලයි. දරුවන්ට දැනුම පමණක් ප්‍රමාණවත් නැහැ.බුද්ධිය නැතිව දැනුම පමණක් ලබාදීම වඳුරාට දැලි පිහිය දුන්නා වගේ වැඩක්. අද අපේ රටට වෙලා තියෙන්නේ ඒක. උගතුන් ඉන්නවා. නමුත් බුද්ධිමතුන් හිඟයි.තට්ටු ගණනක ගෙයක් හදපු පමණින් පොහොසත් වෙන්නේ නැහැ. මිනිසුන්ගේ හිත පොහොසත් වෙන්න ඕනා. මිනිසුන් හිත පොහොසත් කරගත් දවසට ලංකාවේ ප්‍රශ්න කරදර සියල්ල නිමා වේවි. අද මිනිස්සු අනුන්ගේ දුකේදී දුක්වෙන්න පුරුදු වෙලා නැහැ. මෛත්‍රි විහරණය, කරුණා විහරණය නැහැ.ඒ නිසා බුදුහාමුදුරුවන්ගේ සැබෑම ශ්‍රාවකයෙක් වෙන්න නම් බාහිර ආටෝපය නැතිව ආධ්‍යාත්මය ගොඩනඟා ගත යුතුයි. තමා උපමා කරගෙන අනුන්ට රිදවන්න එපා. හිත්වේදනා දෙන්න එපා. විය යුත්තේ එයයි. නමුත් අද මොනතරම් මිනීමැරීම් පිළිබඳ අහන්න ලැබෙනවද? මිනිස්සු තුළ ආධ්‍යාත්මය ගොඩනැඟිලා තිබෙනවා නම් මෙවැනි ගැටලු ඇති වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n121211_br1</link>
    <topic>මෙරට ව්‍යාපාරිකයෙකුගේ නමට හොර රහසේ ගෙන්වූ කන්ටේනරයක් රේගු දැලේ</topic>
    <author/>
    <content>ඩුබායි සිට මෙරටට හොර රහසේ ගෙන්වූ රුපියල් කෝටියකට වඩා වටිනා සිගරට් සුවඳ විලවුන් හා සපත්තු අඩංගු කන්ටේනරයක් අද පෙරවරුවේ අත්අඩංගුවට ගනු ලැබ තිබේ.මේ කන්ටේනරය මෙරට ව්‍යාපාරිකයෙකුගේ නමට ගෙන්වා ඇත.කන්ටේනරය විවර කළ පසු.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212112</link>
    <topic>තනතුරෙන් අයුතු ප්‍රයෝජන ගැනීමට කිසිවකුට අයිතියක් නෑ</topic>
    <author>ධනුෂ්ක ගොඩකුඹුර මුලටියන සිට</author>
    <content>තනතුරෙන් බැබලීමට හෝ අයුතු ප්‍රයෝජන ගැනීමට කිසිවකුට සදාචාරාත්මක අයිතියක් නැති බව ජනාධිපති මහින්ද රාජපක්ෂ මහතා අවධාරණය කළේය. පුද්ගල න්‍යාය පත්‍ර අතහැර ජනතා න්‍යාය පත්‍රය අතට ගෙන ජනතාවට සාධාරණය ඉෂ්ට කිරීම තනතුරෙන් ඉහළට යන කාගේත් යුතුකම බවත් ජනාධිපතිවරයා පැවසීය.සාධාරණය ඉටු විය යුත්තේ පුද්ගලයන්ට නොව ජනතාවට බව පෙන්වා දුන් ජනාධිපතිවරයා ජනතාවට සාධාරණය ඉෂ්ට කිරීමේ තීන්දුවලදී ආපස්සට යන්නට තමා සූදානම් නොමැති බවත් අවධාරණය කළේය.ජනාධිපතිවරයා මෙසේ ප්‍රකාශ කළේ ශ්‍යාමෝපාලී වංශික මහා නිකායේ ශ්‍රී රෝහණ මහා සංඝ සභාවේ මහානායක ධූරයෙන් පිදුම් ලැබූ ගොම්බද්දර නන්දාරාම නාහිමියන් වෙත අක්ත පත්‍ර ප්‍රදානයට ගොම්බද්දර ශෛලාරාමයේදි ඊයේ (10) පැවැති උත්සවයකට එක්වෙමිනි.නාහිමියන් වෙත සමරු තිළිණයක් ජනාධිපතිතුමාගේ අතින් පිරිනැමුණු අතර නව නායක ධූරය පිළිබඳ අක්ත පත්‍රය තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ අතින් පිරිනැමිණ.විජිණිපත පිළිගැන්විම සිදුකෙරුණේ කෘෂිකර්ම ඇමැති මහින්ද යාපා අබේවර්ධන මහතාගේ අතිනි. නාහිමියන්ගේ ජීවන තොරතුරු ඇතුළත් පුස්කොළ පොතක්, ප්‍රණාමංජලී නම් ග්‍රන්ථයක් ද මෙහිදී එළිදැක්විණ. නිදහස් කර ගත් රට සමෘද්ධිය කරා ගෙන යන ගමනේදි සලකන්නේ පුද්ගලයන් දෙස බලා නොව හැකියාව, දක්ෂතාව හා රටට ආදරය කිරීම දෙස බලා බවත් ජනාධිපතිවරයා කිවේය. ඉහළ තනතුරක සිටින අයකු වුවත් වරදක් කළහොත් අනුගමය කළ යුතු ක්‍රියාපටිපාටියක් ඇති බව පැවසූ ජනාධිපතිවරයා වරදට දඬුවම් ලැබෙන්නේ වරදේ ස්වරූපය අනුව බව කීවේය.ලබන වසරේ මේ රටේ පැවැත්විමට නියමිත පොදු රාජ්‍ය මණ්ඩල සමුළුව කඩාකප්පල් කිරීමේ වැඩපිළිවෙළ දැන් සිටම ක්‍රියාත්මක බව පැවසූ ජනාධිපතිවරයා රටේ විනය පරීක්ෂා කරන ලෙස ඉල්ලා සිටින ලිපියක් මාතර දිස්ත්‍රික් විපක්ෂ මන්ත්‍රීවරයෙක් එම මණ්ඩලය වෙත යවා ඇති බවත් පැවසීය. පැපිලියානේ සුනේත්‍රාදේවී පිරිවෙනේ පරිවේණාධිපති මැදගොඩ අභයතිස්ස හිමියන් ප්‍රමුඛ මහා සංඝරත්නයත් නියෝජ්‍ය ඇමැති විජය දහනායක, පාර්ලිමේන්තු මන්ත්‍රීවරුන් වන සනත් ජයසූරිය, බුද්ධික පතිරණ මහත්වරු ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212113</link>
    <topic>දෝෂාභියෝගය පිටුපස දේශපාලනයක් නෑ</topic>
    <author>අසේල කුරුළුවංශ</author>
    <content>අගවිනිසුරුවරියට එරෙහිව ගෙන ආ දෝෂාභියෝගය පිටුපස කිසිදු දේශපාලන පසුබිමක් නොමැති බව ශ්‍රී.ල.නි.ප. මහ ලේකම් සෞඛ්‍ය ඇමැති මෛත්‍රීපාල සිරිසේන මහතා පවසයි.මේ නිසා ඒ පිළිබඳ ශ්‍රී.ල.නි.ප. මතයක් ප්‍රකාශ කිරීමට අවශ්‍ය නැතැයිද ඒ මහතා කීය. ගලහ ගිලානෝපස්ථාන මධ්‍යස්ථානයට ජනපති උපදෙස් මත රුපියල් ලක්ෂ 80ක් වටිනා මෝටර් රථයක් පරිත්‍යාග කිරීම නිමිත්තෙන් පෙරේදා (09) පැවති උත්සවයක දී ඒ මහතා මේ බව පැවසීය.අස්ගිරි මහනායක අතිපූජ්‍ය උඩුගම ශ්‍රී බුද්ධරක්ඛිත මහ නා හිමියන්ගේ ප්‍රධානත්වයෙන් උත්සවය පැවැත්විණි. අගවිනිසුරුවරියට එරෙහිව දෝෂාභියෝගය ගෙන ආවේ පාර්ලිමේන්තුව නියෝජනය කරන මන්ත්‍රීවරු බවත් එය ආණ්ඩුක්‍රම ව්‍යවස්ථාවට අනුකූලව සිදුවූවක් බවත් හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212114</link>
    <topic>වරදකාරිය වූ අගවිනිසුරු තවදුරටත් තනතුරේ රැඳීම සදාචාර විරෝධියි</topic>
    <author/>
    <content>දෝෂාභියෝග චෝදනා තුනකට වරදකාරිය බවට පාර්ලිමේන්තු තේරීම් කාරක සභාව විසින් තීන්දු කර තිබියදී අගවිනිසුරු ආචාර්ය ශිරාණී බණ්ඩාරනායක මහත්මිය එම තනතුරේ කටයුතු කිරීම සදාචාර විරෝධී බව නීතිඥවරු පෙන්වා දෙති.අගවිනිසුරුවරිය ඊයේ (10) දිනයේදී ශ්‍රේෂ්ඨාධිකරණයේ 502 ශාලාවේ නඩු විභාග කිරීමෙහි නිරතව සිටියාය.තමාට එරෙහිව කිසිදු චෝදනාවක් හෝ එම චෝදනා ඔප්පු කර ඇති බව හෝ නොතකා කිසිදු දෙයක් නොමැති සාමාන්‍ය පරිදි විනිශ්චයසභාවට අගවිනිසුරුවරිය පැමිණ නඩු විභාගයට සහභාගි වීම සම්බන්ධයෙන් ඇතැම්හූ විමතිය පළ කළහ. ගෝල්ඩන් කී චෝදනාව ඇතුළු චෝදනා තුනකට අගවිනිසුරුවරිය වරදකරු බවට පාර්ලිමේන්තු තේරීම් කාරක සභාව විසින් තීරණය කරන ලද්දේ පසුගිය 08 වැනි සෙනසුරාදා දිනය.ආණ්ඩුක්‍රම ව්‍යවස්ථාවේ 107 ව්‍යවස්ථාව අනුව යමින් පාර්ලිමේන්තුවේ විශේෂ කාරක සභාවක් මඟින් චෝදනා 14න් චෝදනා 5ක් විමර්ශනය කර චෝදනා තුනකට වරදකාරිය වූ අයෙක් කිසිත් නොදන්නා අයකු මෙන් ආණ්ඩුක්‍රම ව්‍යවස්ථාව හෝ සාමාන්‍ය නීතියට ගරු නොකොට කටයුතු කිරීම තරම් නොවන බවද ඔවුහු පවසති.එම චෝ්දනා හා ඒවා සනාථ කළ වාර්තාව මාසයක කාලයකින් අනතුරුව දින දහයක් තිස්සේ පාර්ලිමේන්තුවේ විවාදයට ගැනීමට නියමිතය. මෙරට ව්‍යවස්ථාදායකයේත්, පාර්ලිමේන්තුවේ හා උත්තරීතර අධිකරණයේ අන්‍යෝන්‍ය බැඳියාව හා ගරුත්වය ආරක්ෂා කිරීම කාගේ වුවද යුතුකමක් හා වගකීමක් බව ජනතාව පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212115</link>
    <topic>හෙද නිලධාරී උපාධි සිහිනය සැබෑ වෙයි</topic>
    <author>සිතාරා සේනානි</author>
    <content>හෙද නිලධාරීන්ගේ වසර ගණනාවක් තිස්සේ පැවැති උපාධි සිහිනය මල්ඵල ගන්වමින් ප්‍රථමවරට හෙද සේවාව සඳහා උපාධි පිරිනැමීමට රජය තීරණය කැර ඇතැයි සෞඛ්‍ය ඇමැති‍ මෛත්‍රීපාල සිරිසේන මහතා පවසයි. ‍මේ සම්බන්ධයෙන් වූ විශේෂ සාකච්ඡාවක් සෞඛ්‍ය අමාත්‍යාංශයේදී පසුගියදා (6) පැවැත්විණි. උසස් අධ්‍යාපන අමාත්‍යාංශයේ සහයෝගය මත කොළඹ පශ්චාත් හෙද අභ්‍යාස විද්‍යාලය හෙද උපාධිය පිරිනමන විශ්ව විද්‍යාල මණ්ඩපයක් ලෙස සංවර්ධනය කිරීමට සෞඛ්‍ය ඇමැති මෛත්‍රීපාල සිරිසේන මහතා එහිදී තීරණය කළ බව සෞඛ්‍ය අමාත්‍යාංශය පවසයි.මේ සම්බන්ධයෙන් වන ඉදිරි කටයුතු ක්‍රියාත්මක කිරීම සඳහා සෞඛ්‍ය අමාත්‍යාංශය, උසස් අධ්‍යාපන අමාත්‍යාංශය සහ විශ්ව විද්‍යාල ප්‍රතිපාදන කොමිෂන් සභාව නියෝජනය වන පරිදි ත්‍රිපුද්ගල කමිටුවක් ද පත් කැර තිබේ.ප්‍රථමයෙන් මේ සඳහා වන විෂය නිර්දේශය සකස් කිරිමටත්, දැනට තිබෙන අඩුපාඩු හඳුනා‍ගෙන ඒවා සම්පූර්ණ කිරීමටත්, හෙද උපාධි අධ්‍යයන මණ්ඩපය සඳහා සිසුන් බඳවා ගැනීමේදී විශ්ව විද්‍යාලවලට සිසුන් බඳවාගැනිමේ ක්‍රමවේදය අනුගමනය කිරීමටත් තීරණයවී ඇත.එසේම මේ කටයුතු කඩිනමින් අවසන් කර අවම වශයෙන් ලබන වසරේ සිට හෙද හෙදියන්ට වසර හතරක උපාධි පාඨමාලාවක් හැදෑරීමට අවශ්‍ය පහසුකම් ස්ථාපිත කළ යුතු බවට සෞඛ්‍ය ඇමැතිවරයා මෙහිදී උපදෙස් දී තිබේ.සෞඛ්‍ය ඇමැතිවරයාට අමතරව උසස් අධ්‍යාපන ඇමැති එස්.බී. දිසානායක, වැඩබලන සෞඛ්‍ය ලේකම් වෛද්‍ය ඩබ්ලිව්.එම්.ආර්.බී. දිසානායක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, උසස් අධ්‍යාපන අමාත්‍යාංශ‍යේ ලේකම්, විශ්ව විද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක මහත්වරුන්ද, සෞඛ්‍ය අමාත්‍යාංශයේ අතිරේක ලේකම් වෛද්‍ය සුජාතා සේනාරත්න මහත්මිය ද, රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියන්ද මෙකී සාකච්ඡාවට සහභාගීවී තිබේ.හෙද නිලධාරීන් වසර ගණනාවක් තිස්සේ හෙද සේවාවට උපාධිධාරී හෙද හෙදියන් බඳවා ගැනීමට අවස්ථාව සලසා දෙන ලෙසත්, ඒ සඳහා විශ්ව විද්‍යාල අධ්‍යයන පීඨයක් ආරම්භ කරන ලෙසත් ඉල්ලීම් කැර තිබිණි. මුරුත්තෙට්ටුවේ ආනන්ද හිමියන්ගේ මැදිහත්වීම යටතේ රාජ්‍ය සේවා එක්සත් හෙද සංගමය මේ සඳහා විශේෂ දායකත්වයක් ලබා දී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212116</link>
    <topic>විපක්ෂ මන්ත්‍රීවරු තේරීම් කාරක සභාවෙන් ඉවත්වීම</topic>
    <author/>
    <content>අගවිනිසුරු ආචාර්ය ශිරානි බණ්ඩාරනායකට එරෙහි දෝෂාභියෝගය විමර්ශනය කිරීම සඳහා කතානායක වරයා විසින් පත්කරන ලද පාර්ලිමේන්තු තේරිම් කාරක සභාවෙන් ඉවත්විමෙන් විපක්ෂ මන්ත්‍රීවරුන් විසින් පාර්ලිමේන්තු සම්ප්‍රදායන් සමච්චලයට ලක් කර ඇතැයි විශ්වවිද්‍යාල විද්වත්හු පෙරේදා ප්‍රකාශ කළහ.දෝෂාභියෝග ‍චෝදනා විභාග කිරීමේ කමිටුවට සහභාගිවීමෙන් පසු ඔවුන් ඉන් ඉවත්වීම සැකයට තුඩු දෙන්නක් යැයිද මේ විද්වත්හු කියා සිටියහ.අගවිනිසුරුවරියට එරෙහි දෝෂාභියෝග විභාගය ව්‍යවස්ථාමය ක්‍රියාවලියක් බවත් එය විභාගකිරීම සඳහා තේරීම් කාරක සභාවක් පත්කරන ලද්දේ පාර්ලිමේන්තු කතානායක වරයා විසින් බවත් විවෘත විශ්වවිද්‍යාලයේ ගණිත හා ඉන්ජිනේරු දෙපාර්තමේන්තුවේ කතිකාචාර්ය නෙම්සිරි ජයතිලක මහතා කීවේය. "විපක්ෂ මන්ත්‍රිවරුන්ගේ ක්‍රියාවලිය පාර්ලිමේන්තු‍වේ නිත්‍යනුකූල ක්‍රියාදාමය ට අකුල්හෙලීමක් . එය පාර්ලිමේන්තු සම්ප්‍රදායට එරෙහිව යාමක් "ඔහු වැඩිදුරටත් කීවේය. "පාර්ලිමේන්තු මන්ත්‍රීවරුන් පාර්ලිමේන්තුවේ උත්තරීතරත්වය සුරැකෙන ලෙස කටයුතු කළයුතු නමුත් මේ අය සිදුකර ඇත්තේ මුළුමනින්ම ඊට පටහැනිවයි 'යනුවෙන්පැවසූ ඔහු කතානායක වරයා විසින් යම් කාර්යක්සඳහා පත්කරනු ලබන කමිටුවක් ඊ ට එකඟව කටයුතු කළයුතු යැයිඅවධාරණය කළේය.'මේ අවස්ථවේදී මුලින් කතානායක වරයාගේ නියමයන්ට අනුව කටයුතු කළ විපක්ෂ මන්ත්‍රීවරුන් පසුව එම ක්‍රියාවලිය අවසන් වීමට කලින් ඉන් ඉවත්ව තිබෙනවා . මේ සම්බන්ධයෙන් කතානායක වරයා විසින් යම් පියවරක් ගතයුතුයැයි මාසිතනවා. ඒ සමගම මේ දෝෂාභියෝග විභාගය රට අස්ථාවර කිරීමට අර අදින දේශීය හා විදේශීය බලවේගයන් තම වාසියට හරවා ගැන්මට මාන බලන බව අප අමතක නොකළ යුතු යැයි'ද ඔහු කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121116</link>
    <topic>වැඩ වර්ජනය දිනයේත් දුම්රියට ලක්‍ෂ 45ක ලාභයක්</topic>
    <author>නිමල් රාජපක්‍ෂ</author>
    <content>දුම්රිය වැඩ වර්ජනය දිනයේ දුම්රිය ධාවනය අඩාල වුවත් දුම්රිය දෙපාර්තමේන්තුවට රුපියල් ලක්‍ෂ හතළිස් පහක ලාභයක් ලැබී ඇතැයි දුම්රිය දෙපාර්තමේන්තුව පවසයි.එසේ ලාභ උපයාගත හැකිවී ඇත්තේ දුම්රිය ධාවනය සඳහා දිනකට වැයවන රුපියල් ලක්‍ෂ අනූවක ඉන්ධන ඉතිරියත්, රියදුරු නියාමක ඇතුළු සේවකයින්ගේ අතිකාල හා යැපුම් ගාස්තු සඳහා වැයවන රුපියල් ලක්‍ෂ විසිපහක වන මුදලින් බවද දුම්රිය දෙපාර්තමේන්තුවේ ජ්‍යෙෂ්ඨ නිලධාරියකු පැවසීය.වැඩවර්ජනය දිනයේ දුම්රිය දෙපාර්තමේන්තුවට ලක්‍ෂ හැත්තෑවක ප්‍රවේශපත්‍ර හා බඩු ප්‍රවාහනය වෙනුවෙන් ආදායමක් අහිමිව තිබිණ. එසේ ආදායම් අහිමි වූයේ දුම්රිය ස්ථානවලින් ප්‍රවේශපත්‍ර නිකුත් නොකිරීමත්, දුම්රියේ භාණ්ඩ ප්‍රවාහනය නොවීමත් නිසාය.දුම්රිය වැඩ වර්ජනය දෙසැම්බර් මස 7 දින පැවැත්විණ. දිනකට මගීන් ලක්‍ෂ තුනක් පමණ ප්‍රවේශපත්‍ර ලබාගෙන දුම්රියේ ගමන් කිරීමට පුරුදුවී සිටිති. වාර ප්‍රවේශපත්‍ර ලබාගත් මගීන්ද ලක්‍ෂ තුනක් පමණ සිටිනු ඇතැයි වාර්තාවෙයි.දුම්රිය ධාවනය කෙරෙනුයේ රටේ පොදු ජනතාවට හොඳ ප්‍රවාහන සේවාවක් ලබාදීම සඳහායි. එහෙත් ලක්‍ෂ ගණන් දුම්රියේ ගමන් කිරීමට පුරුදුවී සිටිනුයේ ඉක්මනින් ගමන් යාම සඳහායි. දුම්රිය වැඩ වර්ජනය නිසා දුම්රිය ධාවනය අඩාල වූයෙන් මගීන් දැඩි අපහසුතාවන්ට පත්වූහ. නමුත් එයින් දුම්රිය දෙපාර්තමේන්තුවට ලාභයක් ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121117</link>
    <topic>බස්නාහිර අය-වැය වැඩි ඡන්ද 42කින් සම්මතයි</topic>
    <author>වයිමන් හෙට්ටිආරච්චි</author>
    <content>බස්නාහිර පළාත් සභාවේ 2013 වර්ෂය සඳහා වූ අය වැය සහ ඊට අදාළ විසර්ජන ප්‍රඥප්තිය වැඩි ඡන්ද 42කින් ඊයේ (10) සම්මත විය.ප්‍රධාන ඇමැති ප්‍රසන්න රණතුංග මහතා ඉකුත් 5 වැනිදා ඉදිරිපත් කරන ලද අයවැය සම්බන්ධ විවාදය දින හතරක් තිස්සේ පැවැත්විණි.ඊට පක්ෂව ඡන්ද 67ක්ද විපක්ෂව ඡන්ද 25ක්ද ලැබිණි.එක්සත් ජාතික පක්ෂය, ජනතා විමුක්ති පෙරමුණ හා බස්නාහිර ජනතා පෙරමුණ විපක්ෂව ඡන්දය පාවිච්චි කළහ.සභාපති සුනිල් විජේරත්න මහතාගේ ප්‍රධානත්වයෙන් සභාව පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212117</link>
    <topic>ගලිගමුව ඉන්ධන පිරවුම් හලෙන් ලක්‍ෂ 4 1 / 2 ක් කොල්ල කාලා</topic>
    <author>සජිත් තුෂාර ප්‍රේමදාස ගලිගමුව සමූහ සබරගමුව සමූහ</author>
    <content>කොළඹ – නුවර ප්‍රධාන මාර්ගයේ ගලිගමුව නගරයේ ඇති ඉන්ධන පිරවුම්හලකට ඊයේ (10) අලුයම 2ට පමණ පැමිණි සොරුන් දෙදෙනෙකු විසින් එහි මුදල් සේප්පුවේ තිබූ රුපියල් හාරලක්‍ෂ හැත්තෑ හතර දහසක මුදලක් (474000/-) මංකොල්ල කා පලාගොස් තිබේ.මේ තෙල් පිරවුම්හල ගලිගමුව විවිධ සේවා සමුපකාර සමිතිය මඟින් පවත්වාගෙන යන්නකි. මෙයට පෙර අවස්ථා දෙකකදී මුදල් සොරකම් සිදුවූ අතර 2010 වසරේ ජුනි මාසයේ පොම්පකරුවකු කපාකොට ඝාතනය කර ද තිබුණි. මුදල් සේප්පුව තබා තිබූ කාමරයේ ජනේලය ගලවා ඇතුළු වූ සොරුන් නිදා සිටි සේවකයින් දෙදෙනාට පහරදී දෑත් පිටුපසට කර බැඳ දමා මේ සොරකම කර ඇත.‘ගලිගමුව නගරයේ ඇති මේ ඉන්ධන පිරවුම්හලට නිසි ආරක්ෂාවක් නැති බව වසර ගණනක සිට ගලිගමුව ප්‍රාදේශීය සම්බන්ධීකරණ කමිටු රැස්වීමේදී විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා අවධාරණය කළද අද තුන්වන වතාවටත් ලොකුම හොරකම සිදුවුණද අද වන තෙක් නිසි ආරක්ෂාවක් නොලැබී ඇති බව‘ ගලිගමුව විවිධ සේවා සමුපකාර සමිතියේ සභාපති වජිර ප්‍රභාත් ජයසූරිය මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212118</link>
    <topic>Neth Roo Eye Care Center නොමිලේ ඇස් කණ්නාඩි බෙදා දීම බොරලැස්ගමුවේදි</topic>
    <author/>
    <content>Neth Roo Eye Care Center ආයතනයේ 05 වන සංවත්සරය නිමිත්තෙන් එහි සභාපති P.S.R. පතිරණ මහතා විසින් නොමිලේ ඇස් කණ්නාඩි200 සහ ඇස් කණ්නාඩි රාමු 100 ක් ලබා දිමේ ප්‍රජා සත්කාරක සේවය පසුගිය ඉරු දින බොරලැස්ගමුව ප්‍රධාන ශාඛාවේදි පැවැත්විණි.මෙහිදි මෙම ප්‍රජා සත්කාරක සේවාව සඳහා මුලිකත්වය ගෙන කටයුතු කරනු ලැබුවේ බොරලැස්ගමුව නගරාධිපති අරුණ ප්‍රියශාන්ත මහතා විසිනි.උත්සවයේ ප්‍රධාන ආරාධිත අමුත්තා ලෙස අමාත්‍ය ගාමිණි ලොකුගේ මහතා සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n1212119</link>
    <topic>බලපත් නැතිව යතුරු පැදියක ගිය කොස්තාපල් අත්අඩංගුවට</topic>
    <author>ඉන්දික පොල්කොටුව</author>
    <content>රියදුරු බලපත්‍ර හා ආදායම් බලපත්‍ර නොමැතිව පොලිස් නිල ඇඳුමෙන් යතුරු පැදියක් ධාවනය කළ පොලිස් කොස්තාපල්වරයකු පන්විල නගරයේදී සහකාර පොලිස් අධිකාරිවරයකු විසින් අත්අඩංගුවට ගෙන තිබේ.මහනුවර රථවාහන හා පන්විල ඇතුළු පොලිස් ස්ථාන කිහිපයක් භාර සහකාර පොලිස් අධිකාරි චාමික ප්‍රේ්මසිරි මහතා පන්විල නගරයේ නිල රාජකාරියක යෙදී සිටියදී අදාළ යතුරු පැදිය හා කොස්තාපල්වරයා පරීක්ෂා කිරීමේදී ඔහුට රියැදුරු හා ආදායම් බලපත්‍ර නොමැති බැව් අනාවරණය කරගෙන ඇත.අනතුරුව වහා ක්‍රියාත්මක වූ සහකාර පොලිස් අධිකාරිවරයා සැමට එක සමානව නීතිය ක්‍රියාත්මක කිරීමේ ආදර්ශය පෙන්වමින් මේ පිළබඳ අධිකරණයට කරුණු ඉදිරිපත් කිරීමට පන්විල පොලිස් ස්ථානාධිපතිවරයාට නියෝග කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121110</link>
    <topic>එන්.ජී.ඕ.අසත්‍ය ප්‍රචාර බිඳ හෙළීමට ජනාධිපති ක්‍රියා කළා</topic>
    <author>සටහන සහ ඡායාරූපවවුනියාව මධ්‍යම විශේෂබණ්ඩාර විපුලසේන</author>
    <content>සිංහල බෞද්ධ තරුණ තරුණියන් පමණක් ශශ්‍රී ලංකා යුද හමුදාවට බඳවා ගන්නා බවට ඇතැම් ජාත්‍යන්තර ක්‍රියාකාරීන් මෙතෙක් ගෙන ගිය ප්‍රචාරයන් සම්පූර්ණයෙන්ම නවතා දමමින් දමිළ තරුණියන් ශ්‍රී ලංකා යුද හමුදාවට බඳවා ගැනීමට ජනාධිපතිතුමා ක්‍රියා කළ බව කිලිනොච්චිය ආරක්ෂක සේනා ආඥාපති මේජර් ජනරාල් උදය පෙරේරා කියයි.ශ්‍රී ලංකා ඉතිහාසයේ ප්‍රථම වරට ශ්‍රී ලංකා යුධ හමුදාවට දමිළ තරුණියන් 109 දෙනෙකු බඳවා ගැනීමෙන් අනතුරුව කිලිනොච්චිය ආරක්ෂක සේනා මූලස්ථානයේ පැවති මාධ්‍ය සාකච්ඡාවකදී හෙතෙම මේ බව පැවසීය.මෙහිදී මාධ්‍යවේදීන් නැගූ, ප්‍රශ්නවලට පිළිතුරු දෙමින් ආඥාපතිවරයා මෙසේ ද පැවසීය.මේ අය බඳවා ගනු ලැබුවේ ස්වේච්ඡා බල සේනාවකට. සිවිල් අයකු සෙබ­‍ළකු බවට පත් කිරීමේදී එම පුද්ගලයාට අනිවාර්යයෙන්ම යුද පුහුණුවක් ලබා දෙනවා.ද්‍රවිඩ අය මීට පෙරත් යුධ හමුදාවට බැඳී ක්‍රියා කළා. නමුත් කොටි සංවිධානයේ තර්ජන හමුවේ ඔවුන් ඉන් ඉවත්වී විදෙස්ගත වුණා. ඇතැම් ජාත්‍යන්තර පිරිස් පවසා තිබෙනවා, ශ්‍රී ලංකා යුද හමුදාවට සිංහල බෞද්ධයන් පමණක් බඳවා ගන්නා බවක්. ඒත් අදත් දෙමළ කථා කරන, විවිධ ආගම් අදහන අය යුද හමුදාවේ ඉන්නවා. මමත් ක්‍රිස්තියානි භක්තිකයෙක්. මුස්ලිම් අයත් ඉන්නවා.උතුරු පළාතේ දෙමළ ජනතාව වැඩියෙන් ජීවත් වෙනවා. අපේ හමුදාවට ඕනෑම අයෙකු බඳවා ගැනීමට ජනාධිපතිවරයා හා ආරක්ෂක ලේකම්වරයා ක්‍රියා කර තිබෙනවා.තවමත් ඊලාම් සංකල්ප‍ෙය් සිටින අය, දමිළ පිරිස් අය යුද හමුදාවට බැඳීම පිළිබඳව විවිධ මත පළ කරනවා. එය ඔවුන්ගේ මතයක් පමණයි. මේ අය තමයි හමුදා කඳවුරු සියල්ල ඉවත් කරන ලෙස බල කරන්නේ. නමුත්, සිවිල් ජනතාව යුධ හමුදාව නැතිව ඉන්න බැහැ කියනවා.” , යැයි ද ආඥාපතිවරයා පැවසීය.මෙහිදී උතුරු පළාතට අයත් දමිළ තරුණියන් 109 දෙනෙකු කිළිනොච්චිය යුද හමුදා පුහුණු පාසලට ඇතුළත් විය.මේ පිළිබඳ අදහස් දැක්වූ යුද හමුදාවට බැඳුන ආර්.ශෂිදා:-අපි ඉස්සර යුද හමුදාවට හරිම බයයි. ඒත් පසුගිය කාලයේ නැවත පදිංචි වුවාට පසු අපි දැන ගත්තා හමුදාවේ අයියලා, අක්කලා අපට හරිම ආදරෙන් සිටින බව. ඒ නිසා ම තමයි අපිත් ශ්‍රී ලංකා යුද හමුදාවට බැෙඳන්න තීරණය කළේ.සෙල්වරාජා නිශාන්තිනි;එදා යුද හමුදාවට බයේ දුවපු දෙමළ ජනයා අද හමුදාවේ සහයෙන් ජීවිතය ගොඩ ගන්නවා. අපේ නංගිලා, මල්ලිලා පාසල් ගෙන යනවා. ගමනාගමන නැති ගම්වල අයට බෙහෙත් ටික පවා ගන්න හමුදාවේ සහාය ලැබෙනවා. ඒ නිසා අපිත් හමුදාවට බැඳුනා. අපි අනෙක් අයගෙනුත් ඉල්ලා සිටිනවා හමුදාවට බැඳෙන්න පැමිණෙන ලෙස..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121111</link>
    <topic>ගුණාත්මක නිෂ්පාදනයන් ලබා දීම අපේ අරමුණයි</topic>
    <author>බුද්ධිකා ඉඹුලාන</author>
    <content>දේශීය හා විදේශීය පාරිභෝගිකයන්ට ගුණාත්මක හා සෞඛ්‍ය ආරක්ෂිත නිෂ්පාදනයන් ලබා දෙන කර්මාන්තයක් තහවුරු කිරීමසිය අමාත්‍යාංශයේ අරමුණ බව ධීවර හා ජලජ සම්පත් සංවර්ධන නියෝජ්‍ය ඇමැති සුසන්ත පුංචි නිලමේ මහතා පැවැසීය.එබැවින් මරුවැල් පන්නය හා වෙනත් හිතකර පන්න දිරිගන්වමින් විනාශ කාරී පන්න ක්‍රම අධෛර්යමත් කරන්නට කටයුතු කරන බවද ඔහු කිය.නියෝජ්‍ය ඇමැතිවරයා මෙම අදහස් පළ කළේ කොළඹදී පැවැත්වු බෙංගාල බොක්ක ආශ්‍රිතව සාගර විද්‍යාව පිළිබඳ පළමු සමුළුවේ ප්‍රධාන ආරාධිත දේශනය පවත්වමිනි. එහිදී ඹහු මෙසේද පැවසුවේය.ශ්‍රී ලංකාව වාර්ෂිකව මිලියන 190 ක් පමණ වටිනා මුහුදු අහාර නිෂ්පාදන මෙට්‍රික් ටොන් 19,000ක් පමණ අපනයනය කරනවා.මෙයින් 60%ක් ම අපනයනය කෙරෙන්නේ යුරෝපා සංගමයටයි. අනෙක් වැදගත් වෙළෙඳ පොළ වන්නේ ජපානය හා එක්සත් ජනපදයයි . ගැඹුරු මුහුදේ මෙන්ම නො ගැඹුරු මුහුදේ ද ධීවර කර්මාන්තය පුළුල් කිරීමේ සැලසුම්වලින් අපනයන අංශය තවත් වර්ධනය කිරීමට අපේක්ෂා කරනවා.එමෙන්ම අපේ නිෂ්පාදනයන් ජපාන ,ඇමරිකා ,චීන,නැඟෙනහිර යුරෝපා හා සෙසු වෙළෙඳපොළ ඉලක්ක කර ගනිමින් විවිධාංගිකරණය කිරීමට ද අපේක්ෂා කරනවා.කෙසේ වෙතත් අපේ ඉලක්කය නිෂ්පාදන ධාරිතාව වර්ධනය කිරීම පමණක් නොවේ.දේශීය හා විදේශීය පාරිභෝගිකයන්ට ගුණාත්මක හා ආරක්ෂිත මත්ස්‍ය නිෂ්පානයන් ලබා දීම සඳහා වූ ධීවර කර්මාන්තයක් ස්ථාපිත කිරීම අපේ අරමුණයි. මේ නිසා මරුවැල් පන්නය සහ වෙනත් හිතකර පන්න ක්‍රම දිරි ගන්වමින් විනාශකාරී පන්න අධෛර්යමත් කිරීමට කටයුතු යොදා තිබෙනවා.අප රට ටූනා ඇතුළු සාගරික සම්පත්වල තිරසාරත්වය ගැන දැඩි සේ විශ්වාසය තබා ඇති බැවින් නීති වි‍රෝධී, වාර්තා නොවන මසුන් නෙලීමේ ක්‍රම අනුගමනය කරමින් ඉන්දියානු සාගර ටූනා මත්ස්‍ය කොමිසමේ යෝජනාවන්ට අනුගත වෙමින් කටයුතු කිරීමට සිදුවනවා.එමෙන්ම ප්‍රෝටීන අවශ්‍යතා සපුරා ගැනීමට මුහුදු ආහාර මත යැපෙනජ නතාවක් හා ප්‍රබල ධීවර සම්ප්‍රදායක් ඇති ශ්‍රී ලංකාව වැනි රටකට සමුද්‍රික සම්පත් සම්බන්ධයෙන් අයිතියක් පවතින බව මගේ විශ්වාසයයි.මෙම කලාපයේ මැනවින් තහවුරු වූ ටූනා මත්ස්‍ය කර්මාන්තයක් පවතින්නේ ශ්‍රී ලංකාවේ . අපේ සාගරික මත්ස්‍ය අස්වැන්නෙන් 1/3 ට ආසන්න ප්‍රමාණයක් ටූනා හා ටූනා වර්ගවල මසුන්ගෙන් සමන්විතයි. වසර 2011 දී එය මෙට්‍රික් ටොන් 4,45,000ක් වූවා. ඉදිරි වර්ෂවලදී මෙම තත්ත්වය තව තවත් පුළුල් කිරීමට සැලසුම් කර තිබෙනවා. අප අමාත්‍යංශයේ කඩිනම් ධීවර සංවර්ධන සැලසුම් යටතේ 2014 වසර වන විට සාගරික මසුන් නිෂ්පාදනය මෙට්‍රික් ටොන් 5,70,000 දක්වා වර්ධනය කිරීම ඉලක්කයයි.මෙම අවස්ථාවට ලෝක ආහාර හා කෘෂිකර්ම සංවිධානයේ නේවාසික නියෝජිත පැට්‍රික් එවන්ස්, ඉන්දියානු සාගර ටූනා මත්ස්‍ය කොමිසමේ මහ ලේකම් අල්ජැන්ඩ්‍රෝ අන්ගනුසී,ආචාර්ය මෙහොමඩ් අයුබ් (අධ්‍යක්ෂ ඉන්ෙෆාෆිෂ්) . මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121112</link>
    <topic>ජාතික සෞඛ්‍ය සැලැස්මජනපතිට අද බාර දෙයි</topic>
    <author>සන්ධ්‍යා කරුණාරත්න</author>
    <content>පස් අවුරුදු ජාතික සෞඛ්‍ය සැලැස්ම ජනාධිපති මහින්ද රාජපක්ෂ මහතා වෙත බාර දීම සෞඛ්‍ය ඇමැති මෛත්‍රීපාල සිරිසේන මහතා අතින් අද (11) සිදුකෙරේ.සෞඛ්‍ය අංශයේ ක්ෂේත්‍ර 14ක් ආවරණය වන පරිදි මේ සැලැස්ම සකස් කර ඇති අතර වසර 2013 සිට 2017 දක්වා මේ පස් අවුරුදු ජාතික සැලැස්ම ක්‍රියා‍ත්මක කෙරේ.එක් එක් වසරවලදී ළඟා කර ගත යුතු ප්‍රගතිය හා ඉලක්කයන් ද ඒ සඳහා ගත යුතු පියවරයන් මොනවාද යන්න ද මේ සැලැස්මෙහි අන්තර්ගත වේ.ජාතික සෞඛ්‍ය සතියේ සමාරම්භක උත්සවය අමාත්‍යාංශ පරිශ්‍රයේදී ඇමැති මෛත්‍රීපාල සිරිසේන මහතාගේ ප්‍රධානත්වයෙන් ඊයේ (10) ආරම්භ කෙරිණ. එම අවස්ථාවට සහභාගී වෙමින් ඇමැතිවරයා මේ බව ප්‍රකාශ කර සිටියේය. සේවාවට වගකීමෙන් කැපවීමේ ප්‍රතිඥාව ඊයේ (10) උදෑසන 8.30 ට ලබාදෙමින් රට පුරා සෞඛ්‍ය ආයතනවල සේවකයින් රාජකාරී කටයුතු ආරම්භ කෙරිණ.සෞඛ්‍ය අමාත්‍යාංශය මඟින් වාර්ෂිකව දෙසැම්බර් මාසයේදී ජාතික සෞඛ්‍ය සතියක් ප්‍රකාශයට පත් කෙරේ. දෙසැම්බර් මාස් කන්නයේදී ලැබෙන අධික වර්ෂාවත් සමඟ රට පුරා ප්‍රදේශවල විවිධ රෝග පැතිර යාමේ අවදානමක් පවතියි.සාර්ථකව ඒ සඳහා මුහුණදීමේ අරමුණෙන් ජාතික සෞඛ්‍ය සතියක් ප්‍රකාශයට පත් කිරීම සිදුකෙරේ. වසර අවසානයේදී සහ අලුත් වසරක් ආරම්භ වීමේදී සෞඛ්‍ය කාර්ය මණ්ඩලවල සේවකයන්ගේ උද්යෝගය ඇති කිරීම ද මේ සතියේ තවත් අරමුණකි. ජාතික සෞඛ්‍ය සතියේ සමාරම්භක උත්සවයට සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, අතිරේක ලේකම්වරුන් වන වෛද්‍ය සුජාතා සේනාරත්න, ඩී.එම්.ආර්.බී. දිසානායක මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121113</link>
    <topic>සා/පෙළ විභාගය අද ඇරැඹේ</topic>
    <author>සුභාෂනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගය අද (11) ආරම්භ කෙරේ.ලබන 20 දා අවසන් වීමට නියමිත සාමාන්‍ය පෙළ විභාගය සඳහා පාසල් අපේක්ෂකයෝ 387593ක්, පෞද්ගලික අයදුම්කරුවෝ 154667ක් පෙනී සිටිති.සිංහල, දෙමළ, ඉංග්‍රීසි භාෂා තුනෙන් විෂයයන් 48 ක් සඳහා ප්‍රශ්න පත්‍ර ලක්‍ෂ 52 ක් මුද්‍රණය කර සම්බන්ධිකරණ මධ්‍යස්ථාන වෙත මේ වනවිට බෙදා හැර අවසන්ව තිබේ.විභාග මධ්‍යස්ථාන 4048 දී විභාගය පැවැත්වීමට කටයුතු යොදා ඇති අතර සම්බන්ධිකරණ මධ්‍යස්ථාන 537 ක්ද එක්රැස් කිරීමේ මධ්‍යස්ථාන 33ක්ද ස්ථාපිත කර ඇත.මේ සඳහා 34000ක පමණ සේවක පිරිසක් යොදවා ඇති අතර ජංගම පොලිස් රථ යොදවා ඇති අතර පාසල තුළ විභාගයට බාධාවන කිසිදු ක්‍රියාවක නිරත නොවන ලෙසට පාසල්වලට උපදෙස් ලබාදී ඇති අතර පිටත සිදුවන ශබ්ද පාලනයන්ට පාලනයට පොලිස් ස්ථාන පියවර ගනු ඇත. පෙරවරු 8.30 ට විභාග ආරම්භ කෙරෙන අතර ප්‍රවේශපත්‍ර අනන්‍යතා පත්‍රය රැගෙන පෙ. ව. 8.15 වනවිට අසුන්ගන්නා ලෙස අපේක්ෂකයන්ට උපදෙස් දී ඇති අතර ප්‍රවේශපත්‍රයේ තිබෙන මාධ්‍ය සහ විෂය අංක හොඳින් පරීක්‍ෂා කර බලන ලෙසට විභාග කොමසාරිස් ජනරාල්වරයා අපේක්‍ෂකයන්ගෙන් ඉල්ලා සිටී. ඕනෑම විෂයක් සඳහා කටුවැඩ කිරීමට කොළ අවශ්‍ය අපේක්‍ෂකයින් ශාලාධිපති හෝ නිලධාරීන්ගෙන් ඉල්ලීම් කරන ලෙසට දන්වා සිටින විභාග කොමසාරිස් ජනරාල්වරයා විභාග සම්බන්ධ ගැටලුවක් වේනම් දුරකථන අංක 011 - 2784537, 011 2784208 වලට දැනුම් දෙන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121114</link>
    <topic>අපේක්ෂක-නිරීක්ෂක දෙපිරිසටම ‘හලෝ’ බෑ</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාග මධ්‍යස්ථානයට ජංගම දුරකථන ගෙනයාම අපේක්ෂකයන් නිරීක්ෂකයින් දෙපිරිසටම තහනම් කොට ඇත.රාජකාරි නිලධාරීන්, විදුහල්පති හැර පිටස්තර අයට විභාග මධ්‍යස්ථානයට ඇතුළුවීම සම්පූර්ණයෙන්ම තහනම් කර තිබේ. විභාග මධ්‍යස්ථාන සඳහා දැඩි නීති පද්ධතියක් මෙවර ක්‍රියාත්මක කිරීමටත් විභාග දෙපාර්තමේන්තුව පියවර ගෙන ඇති අතර මෙම නීති කඩකරන අයට එරෙහිව 68 – අංක 25 දරන විභාග පනතට අනුව කටයුතු කරන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා පවසයි.ජංගම පොලිස් රථ මෙන්ම විභාග සම්බන්ධීකරණ මධ්‍යස්ථානවලට ආයුධ සහිත පොලිස් නිලධාරීන් දෙදෙනෙකු ද අනුයුක්ත කර ඇත. විභාග සම්බන්ධව පැමිණිලි ඇතොත් එම අවස්ථාවේම විභාග කොමසාරිස් ජනරාල්වරයා දුරකථන අංක 1911, 0112785212 අමතන ලෙසද ෆැක්ස් අංක 0112785220 ෆැක්ස් මඟින් දැනුම් දෙන ලෙසද විභාග දෙපාර්තමේන්තුව දැනුම් දේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=n12121115</link>
    <topic>අත්‍යවශ්‍ය බඩු සඟවන වෙළෙඳුන්ට වැට බඳී</topic>
    <author>විජයානි එදිරිසිංහ</author>
    <content>ආහාර ද්‍රව්‍ය සඟවා තබා උත්සව සමයේදී මිල වැඩි කර විකිණීමට ඇතැම් වෙළඳුන් කටයුතු කරන බවට ලැබී ඇති තොරතුරු මත සඟවන ලද අත්‍යවශ්‍ය පාරිභෝගික ද්‍රව්‍ය සොයා පාරිභෝගික අධිකාරියේ වැටලීම් කණ්ඩායම් මෙහෙයුම් දියත් කර තිබේ.සහල්, පිටි, සීනි, සැමන්,කුකුල් මස් , අල , පරිප්පු, කරවල, බිත්තර ඇතුළු විවිධ ආහාර ද්‍රව්‍ය වෙළඳුන් සඟවා තැබීමට කටයුතු කරන බවට පාරිභෝගික අධිකාරියට පැමිණිලි ලැබී තිබේ.රට පුරා පාරිභෝගික අධිකාරියේ වැටලීම් කණ්ඩායම් දෙසීයක් පමණ මෙහෙයුම් සිදු කරති. උත්සව සමයේදී අත්‍යාවශ්‍ය සෑම පාරිභෝගික භාණ්ඩයක්ම මිලදී ගැනීම සඳහා ස.තො.ස.තුළ සියලු පහසුකම් සලසා තිබේ. දැනට වෙළඳපොළේ අත්‍යාවශ්‍ය ද්‍රව්‍ය රැසක් වෙනුවෙන් යොදවා ඇති පාලන මිලට වැඩියෙන් කිසිදු ආහාර ද්‍රව්‍යයක් අලෙවි කිරීමට ඉඩ නොතබන බව සමූපකාර හා අභ්‍යන්තර වෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212111</link>
    <topic>බින්දු ඇළ ගොඩවෙලා</topic>
    <author>හැදල විශේෂ ජූලියන් කෝරාළ</author>
    <content>ඓතිහාසික බින්දු ඇළ නඩත්තු නොකිරීම නිසා වල් බිහිවී තිබේ.සමහර නිවැසියන් මේ ඇළගොඩ කරගෙන නිවාස ඉදිකර ඇතැයි ජනතාව චෝදනා කරයි.මේ හේතුවෙන් කුඩා වැස්සකට වුවද වටාගොඩ, ගලහදුව, අවරකොටුව, බලගල ආදී පහත් බිම් ජලයෙන් යටවේ.මේ පහත් බිම් ජනාවාස බවට පත් වී ඇති නිසා ජන ජීවිතයට ද එවිට බාධා ඇතිවේ.එබැවින් බින්දු ඇළ පිළිසකර කර දෙන්නැයි ජනතාව බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212112</link>
    <topic>අර්ථ සාධක අරමුදල් ගෙවීමටරුපියල් බිලියන 4.5ක් වෙන්කර තිබෙනවා</topic>
    <author>පාණදුර සමූහ කපිල සෝමරත්න</author>
    <content>ලංකා ගමනා ගමන මණ්ඩලයෙන් විශ්‍රාම ලැබූ සේවකයන්ට හිමි අර්ථ සාධක අරමුදල් සහ පාරිතෝෂික හිඟ මුදල් ගෙවීම සඳහා රුපියල් බිලියන 4.5ක මුදලක් එම මණ්ඩලය විසින් කම්කරු දෙපාර්තමේන්තුවේ බැංකු ගිණුමේ තැන්පත් කර ඇතැයි නීතිඥ බුද්ධික ජයසිංහ මහතා පාණදුර අතිරේක මහේස්ත්‍රාත් මංජුල කරුණාරත්න මහතා හමුවේ පැවසීය.ලංකා ගමනා ගමන මණ්ඩලය වෙනුවෙන් පෙනී සිටිමින් බුද්ධික ජයසිංහ මහතා කරුණු දැක්වූයේ පාණදුර ලංගම ඩිපෝවේ විශ්‍රාමික සේවකයන්ට ලංගමය විසින් අර්ථ සාධක අරමුදල් සහ විශ්‍රාමික පාරිතෝෂික මුදල් නොගෙවීම සම්බන්ධනේ පාණදුර සහකාර කම්කරු කොමසාරිස්වරිය ලංකා ගමනා ගමන මණ්ඩලයට සහ පාණදුර ඩිපෝ අධිකාරීවරයාට පවරා ඇති නඩු සම්බන්ධයෙන් කරුණු දක්වමිනි.විශ්‍රාමික සේවකයන්ට හිමි විශ්‍රාමික පාරිතෝෂික මුදල සහ අර්ථ සාධාක මුදල් ඔවුන්වෙත ගෙවීම ලංකා ගමනා ගමන මණ්ඩලය බාර ගන්නවා. සමහර සේවකයන්ට හිමි මුදල් ගෙවා තිබෙනවා. සෙසු විශ්‍රාමිකයින්ට ගෙවීම් කිරීම ශ්‍රේෂ්ඨාධිකරණය විසින් නීතිපති උපදෙස් පතා තාවකාලිකව අත්තහිටුවා තිබෙනවා.විශ්‍රාමික සේවකයන් පිරිසක් විසින් ලංකා ගමනා ගමන මණ්ඩලයට එරෙහිව ශ්‍රේෂ්ඨාධිකරණයේ මානව හිමිකම් කඩවීමේ නඩුවක් පවරා තිබෙනවා. එම නඩුව් තීන්දුව ප්‍රකාශ කරන තුරු අදාළ ගෙවීම් කිරීමට නොහැකි බවද නීතිඥ ජයසිංහ මහතා අධිකරණය හමුවේ දන්වා තිබෙනවා යැයිද පැවසීය.පාණදුර සහකාර කම්කරු කොමසාරිස් කාර්යාලයේ නිලධාරිනියක් අධිකරණය හමුවේ සඳහන් කළේ ලංගම නීතිඥවරයා අධිකරණයට දැන්වූ කරුණු පිළිගන්නා බවයි කම්කරු කාර්යාලයටද නිවේදනයක් ලැබී ඇති බවද ඇය අධිකරණයට පැවැසුවාය.පාණදුර ලංගම ඩිපෝවේ විශ්‍රාමික සේවකයන්ට ගෙවිය යුතු අර්ථ සාධක හා පාරිතෝෂික හි¼ඟමුදල රුපියල් එක්කෝටි පනස් තුන් ලක්‍ෂයක් ඇති බවද එම මුදලින් ලක්‍ෂ 50කට අඩු මුදලක් ලංගමය ගෙවා ඇති බව නීතිඥ උපුල් මුණසිංහ මහතා පාණදුර ලංගම ඩිපෝව වෙනුවෙන් අධිකරණයට දන්වා සිටියේය.ශ්‍රේෂ්ඨාධිකරණයේ පවතින මානව හිමිකම් නඩුවේ තීන්දුව බලාපොරොත්තුවෙන් . පාණදුර අධිකරණයේ විභාගවන අදාළ නඩු සියල්ලම ජනවාරි මස 10 දක්වා මහේස්ත්‍රාත්වරයා කල් දැම්මේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212113</link>
    <topic>හන්තාන ප්‍රදේශයේ නිවසක් මතටගසක් වැටී දරු පවුලක් අතරමං</topic>
    <author>නිහාල් ජයවර්ධන</author>
    <content>මහනුවර හන්තාන ග්‍රාමයේ හන්තාන වත්ත පහළ කොටසේ නිවසක් මතට කිසියම් පිරිසක් විසින් ගසක් කපා හෙළීම නිසා එම නිවස මුළුමනින්ම විනාශ වී තිබේ.මේ හේතුවෙන් එම නිවසේ පදිංචිව සිටි අඹු සැමි යුවළක්, ඔවුන්ගේ ආබාධිත දියණියක ඇතුළු දරුවන් තිදෙනකු අසරණව සිටින අතර, ඔවුන් මේ වනවිට අසල්වැසි නිවසක තාවකාලිකව ලැගුම් ගෙන සිටිති.ජනතා වතු සංවර්ධන මණ්ඩලයට අයත් ඉඩමක මේ පවුල නිවසක් තනා වසර 15ක් පමණ කාලයක් තිස්සේ එහි පදිංචිව සිටින අතර, අදාල ගස නිවස මතට ඇද වැටීමේ අවදානමක් පවතින බව ප්‍රදේශයේ ග්‍රාම නිලධාරී මගින් වතු අධිකාරිවරයාට නිවෙස් හිමි ගාමිණී වීරසූරිය නමති අය විසින් දැනුම් දී ඇත.සිද්ධිය වී මේ වනවිට සති තුනක පමණ කාලයක් ගතවී ඇතත් එම ගසේ කොටස් හෝ ඉවත් කිරීමට වතු පාලන අධිකාරිය මෙතෙක් පියවර ගෙන නොමැත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212114</link>
    <topic>තහනම් කතාවක අපූරු ජවනිකාව</topic>
    <author>කෑගල්ල සමූහ පී. එම්. පී. පොල්වත්ත</author>
    <content>විවාහක සැමියා කන්න අඳින්න ගෙනත් දුන්නාටම මදි. හිතේ සතුටක් තියෙන්න ඕනේ. ඒ නිසා අනියම් සැමියෙක් සොයා ගත්තා යැයි පැවසූ ඉතාමත් රූමත් එක් දරු මවක් සිනාසෙමින් අනියම් සැමියාගේ අත අල්ලා ගෙන කෑගල්ල පොලිසියෙන් පිට වී ගිය ආකාරය දක්නට ලැබුණි.විවාහක බිරිය අනියම් සම්බන්ධයක් තරුණයෙක් සමග පවත්වන බවට සැමියා විසින් කෑගල්ල පොලිසියට කරන ලද පැමිණිල්ලක් අනුව දෙපාර්ශවයම කෑගල්ල පොලිසියේ සුළු පැමිණිලි අංශයට කැඳවන ලදී.පැමිණ සිටි කාන්තාව එක් දරු මවකි. ඉතාමත් රූමත් දැකුම් කළු අයෙකි. ඇයට දිගු කෙස් කළඹක් ඇති නිසා රූපය තවත් වර්ණවත් කරයි. සායකින් හා ඊටම ගැලපෙන හැට්ටයකින් ඇය සැරසී සිටියාය.දෙපාර්ශ්වයම සුළු පැමිණිලි අංශයේ උප පොලිස් පරීක්‍ෂකවරයා ඉදිරියට පැමිණ වීය.උප පොලිස් පරීක්‍ෂකවරයා - මොකක්ද ඔය අයගේ ප්‍රශ්නය බලන්න කියන්නකෝ.සැමියා - සර් මේ සිටින්නේ මාගේ විවාහක බිරියයි. අප විවාහ වෙලා අවුරුදු 6ක පමණ කාලයක් වෙනවා. අපට එක දරුවෙක් සිටිනවා. මේ අතරතුර බිරිය තරුණයෙක් සමඟ අනියම් සම්බන්ධයක් පවත්වා ගෙන යන බවට දැන ගන්නට ලැබුණා.උප පොලිස් පරීක්‍ෂකවරයා - මේ ගැන ඔබ මොකක් ද කියන්නේ යැයි බිරිය ගෙන් ප්‍රශ්න කළේය.බිරිය - සර් මේ මාගේ විවාහක සැමියා, අපට එක දරුවෙක් සිටිනවා. නමුත් සැමියා කන්න බොන්න අඳින්න අඩු පාඩුවක් නැතිව ගෙනත් දෙනවා. ඒ වුණත් හිතට කිසිම සතුටක් නෑ. මේ නිසා මට සිදු වුණා මෙම තරුණයා සමඟ අනියම් සම්බන්ධයක් ඇති කර ගන්න යයි, පැවසුවාය.උප පොලිස් පරීක්‍ෂකවරයා - මෙම දරුවා ගැන හිතලා අනියම් සම්බන්ධය අත් හැරලා විවාහක සැමියා සමඟ එකට ජීවත් වෙන්න.සැමියා - මම නම් කැමතියි.විවාහක බිරිය - මට නම් බෑ තව දුරටත් විවාහක සැමියාත් එක්ක පවුල් ජීවිකාව ගෙන යන්න.උප පොලිස් පරීක්‍ෂකවරයා - එහෙම කියන්න එපා. මේ ළමයා ගැන හිතන්න. පරණ දේවල් අමතක කරන්න.සැමියා - දරුවා මට ඕනෑ.උප පොලිස් පරීක්‍ෂකවරයා මෙය සමතයකට පත් කිරීමට කොතෙක් අවවාද කළත් බිරිය එයට අකමැති නිසා එසේ කිරීමට නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212115</link>
    <topic>රාගම ගනේ පාරේ මරු කපොල්ල</topic>
    <author>ඡායාරූපය - ජාඇළ මධ්‍යම ලෙස්ලි පෙරේරා</author>
    <content>රාගම ගනේ පාර පේරලන්ද වැවේ සොරොව් බෝක්කුව කිසිම ආවරණයක් නොමැතිව ඉතාමත් අනතුරුදායක තත්ත්වයක පවතී.පාරේ දෙපස පවතින අනාරක්ෂිත තත්ත්වය නිසා කොයි මොහොතේ කාට හෝ අනතුරක් වීමට ප්‍රථම ගනේ පාරේ දෙපස ආවරණය කර දෙන ලෙස ප්‍රදේශවාසීහු වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212116</link>
    <topic>නව ප්‍රා. සභා සභාපතිහරසරින් පිළිගනිති</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212117</link>
    <topic>බස්නාහිර විහාරස්ථානවලබෝ පැළ සිටුවීමේ ව්‍යාපෘතියක්</topic>
    <author>මල්වාන සමූහ – මහානාම විතානගේ</author>
    <content>බස්නාහිර පළාතේ විහාරස්ථානවල බෝ පැළ රෝපණය කිරීමේ වැඩසටහනක් බස්නාහිර පළාත් සභා කෘෂිකර්ම හා පරිසර අමාත්‍යාංශය මගින් ක්‍රියාත්මක කර ඇත.ඇමැති උදය ගම්මන්පිල මහතාගේ සංකල්පයක් අනුව ක්‍රියාත්මක කරන මේ වැඩසටහන සඳහා බස්නාහිර පළාතේ විහාරස්ථාන 120ක් තෝරා ගෙන තිබේ.ජෛව විවිධත්වය සුරැකීම පිණිස ආගමික ප්‍රවේශයක් ලබා ගැනීම මෙහි අරමුණ වේ.මේ වැඩසටහන යටතේ දොම්පේ මැතිවරණ කොට්ඨාසයෙන් පාලුගම භාවනා අසපුව හා ලුණුගම සිරි පැරකුම්බා රජමහා විහාරස්ථානය තෝරා ගෙන තිබෙන අතර ඒ අනුව පාලුගම භාවනා අසපුවේ අටවිසි බෝ පැළ රෝපණය කිරීම දොම්පේ ශ්‍රී.ල.නි. පක්ෂ ප්‍රධාන සංවිධායක බස්නාහිර පළාත් සභා මන්ත්‍රී උපාලි ගුණරත්න මහතාගේ ප්‍රධානත්වයෙන් පසුගියදා සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212118</link>
    <topic>රන්මාල කොල්ලකෑ තුන් දෙනාගේ කල්ලිය දැලේ</topic>
    <author>පාණදුර සමූහ</author>
    <content>පාණදුර කළුතර බණ්ඩාරගම සහ හොරණ ප්‍රදේශවල මහ මඟ ගමන් ගන්නා කාන්තාවන්ගේ රන් මාල කලක් තිස්සේ කොල්ලකෑ තුන් දෙනාගේ කල්ලිය වාද්දුව පොලිසිය විසින් අත්අඩංගුවට ගෙන පරීක්‍ෂණ පවත්වයි.සැකකරුවන් විසින් පෞද්ගලික සහ රජයේ උකස් මධ්‍යස්ථාන වලට මෙම භාණ්ඩ උකස් තබා මුදල් ලබා ගෙන ඇත.එම භාණ්ඩ බොහෝමයක් පොලිස් අත්අඩංගුවට ගෙන ඇත.ප්‍රධාන සැකකරු පාණදුර මහේස්ත්‍රාත් අධිකරණයට ඉදිරිපත් කිරීමෙන් පසු මෙම මස 17 දක්වා රක්‍ෂිත බන්ධනාගාරගත කෙරුණි. සෙසු සැකකරුවන් දෙදෙනා රැඳවුම් නියෝග මත වාද්දුව පොලිසිය භාරයේ තබාගෙන වැඩිදුර ප්‍රශ්න කිරීම අරඹා ඇත.වාද්දුව පොලිස් ස්ථානාධිපති එස්. වීරසිංහ , සැරයන් ආනන්ද සහ කොස්තාපල් ජානක ප්‍රධාන කණ්ඩායමක් තවදුරටත් පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r1212119</link>
    <topic>බුලත්සිංහල ඉහළ ප්‍රගතියක්</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල කප්රුක පුරවර වැඩසටහන යටතේ ප්‍රදේශයේ පොල් පැළ 29500ක් සිටුවීමට ඉලක්ක කර ඇති අතර මේ වනවිට පොල් පැළ 16500කට අධික සංඛ්‍යාවක් ප්‍රාථමික කප්රුක සමිති 34ක් මගින් සිටුවා ඇතැයි හොරණ බුලත්සිංහල පොල් සංවර්ධන නිලධාරී කමල් වල්පිට මහතා පැවැසීය.බුලත්සිංහල ප්‍රාදේශීය ලේකම් කාර්යාලයේ ප්‍රාදේශීය ලේකම් අයිරාංගනී වීරසිංහ මහත්මියගේ ප්‍රධානත්වයෙන් පැවති ප්‍රාදේශීය කෘෂිකර්ම කමිටු රැස්වීමට සහභාගි වෙමින් ඒ මහතා මේ බව කීය.මේ වැඩසටහන ක්‍රියාත්මක කරනු ලබන්නේ කළුතර ප්‍රාදේශීය පොල් සංවර්ධන කළමනාකරු ඒ. ජයසිංහ මහතාගේ උපදෙස් පරිදි ක්‍ෂේත්‍ර නිලධාරී යූ. කේ. ඩී. නිමල්සිරි මහතා හා හොරණ – බුලත්සිංහල පොල් සංවර්ධන නිලධාරී කමල් වල්පිට මහත්වරුන් විසිනි.කමල් වල්පිට මහතා මෙසේ ද පැවැසීය.බුලත්සිංහල ප්‍රාදේශීය ලේකම් කොට්ඨාසයේ කප්රුක සමිති 54ක් පිහිටුවා එහි සාමාජිකයන්ට විද්‍යානුකූලව පොල් පැළ සිටුවීම පිළිබඳව පුහුණුවක් ලබා දී ඒ ඒ සමිතිවලට අවශ්‍ය පොල් පැළ නොමිලයේ සපයා දී තිබෙනවා. මේ වසර අවසන් වීමට පෙර පොල් පැළ 13,000ක් පමණ බෙදා දීමට කටයුතු කර තිබෙනවා.මේ වැඩසටහන යටතේ ප්‍රදේශය පුරා අලුතින් පොල් අක්කර 460ක් ව්‍යාප්ත වෙනවා.දිවි නැඟුම වැඩසටහන යටතේ පොල් පැළ 500ක් ද යටි වගා සහනාධාර යටතේ පොල් පැළ 1126 ක්ද ‘කප්රුකයි සිප්සැලයි’ වැඩ සටහන යටතේ ප්‍රදේශයේ පාසල්වල 6 වන ශ්‍රේණියේ ඉගෙනුම ලබන පාසල් 16ක සිසුන් 538 දෙනෙක් සඳහා බඳුන් පොල් පැළ 1064ක් ද කප්රුක පුරවර පොල් පුනරුත්ථාපන සහනාධාර යටතේ පොල් පැළ 815ක්ද කප්රුක පුරවර ගෙවතු වගා යටතේ පොල් පැළ 13,000 ක්ද ආදී වශයෙන් පොල් පැළ 16,500 කට අධික සංඛ්‍යාවක් සිටුවා තිබෙවා.පැළ තවාන් 6ක් ආරම්භ කර උසස් වර්ගයේ බීජ පොල් පැළ 31550ක් තවාන් කර එම පැළ මේ වනවිට වගාකරුවන්ට බෙදා දෙනවා.පොල් වගාකරුවන් තව තවත් උනන්දු කරවීම සඳහා සුළු පොලියක් මත ණය පහසුකම් ලබා දීමටත්, පොල් කර්මාන්තයට අදාළ ස්වයං රැකියා සඳහා සාමාජිකයන්ට පුහුණුව ලබා දීමට ද දැනටමත් කටයුතු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r12121110</link>
    <topic>පිනිබරුව වෙල්යායේ අක්කර 600ක්වසර 35ක් තිස්සේ පුරන්</topic>
    <author>හල්තොට සමූහ විනීතා මානෙල් ගමගේ</author>
    <content>මොරොන්තුඩුව ගොවිජන සේවා බල ප්‍රදේශයට අයත් මොරොන්තුඩුව පිනිබරුව වෙල් යායේ කුඹුරු අක්කර 600ක් පමණ වසර 35ක පමණ කාලයක සිට පුරන් වෙමින් ඇති බව මොරොන්තුඩුව වැසියෝ පවසති.මේ වෙල් යායට ජලය සපයන මොරොන්තුඩුව ප්‍රධාන ඇළ මාර්ගය 1977න් පසුව කිසිදු ප්‍රතිසංස්කරණයක් නොකිරීම නිසා ගොඩ වී තිබේ.මේ වන විට වෙල් ආත්තා, බොරපත්, කෙටල ගාල් වැනි ශාඛ වලින් පොහොසත් පිනිබරුව වෙල් යාය කැලෑවක් බවට පත්ව තිබේ.ඇළ මාර්ගයේ මෙන්ම වෙල් යායේ ද තැන තැන රැඳුණු දිය කඩිති ඩෙංගු මී උණ වැනි රෝගවලට සුදුසු පරිසරයක් නිර්මාණය කර ඇත. ඉවත දමන කැළි කසළ හා හිස් බෝතල්, යෝගට් කෝප්ප, කැබිලි කෝම්බ මෙහි සුලබය.මොරොන්තුඩුවට නව බස් නැවතුම් පොළක් ඉදිකර දෙන බව පවසා කුඹුරු අක්කර 03ක ප්‍රමාණයක් තෝරාගෙන එහි මුල්ගල තැබුවත් ඒ කුඹුරු ප්‍රමාණය ද තවමත් එලෙසම තිබේ.පී. සෝමපාල රුද්‍රිගෝ මහතා - පරගස්තොට යාය, මාවල් යාය, මැස්ටියයාය වගෙ අක්කර ගණනක කුඹුරු අයිතියි මේ වෙල් යායට.සිරිමාවෝ බණ්ඩාරනායක ආණ්ඩුවෙන් පසු අද වනතුරුම ගඟ සුද්ධ පවිත්‍ර කළේ නෑ. ඇළ දෙපැත්තේ වාහනයක් යන්න පාරකුත් දැම්ම. මේ ගඟ බොල්ගොඩ ගඟටයි වැටෙන්නෙ. දෙපාවක් හැදුව බෝක්කු දාල.දොරවල් දාල ඇනිකට් එකක් හැදුව. වෙලේ වැඩි වතුර පොම්ප දාල ඇළට හැරෙව්වා ඒ දෙපාවෙන්. එතකොට කවුරුත් එක්ක හොඳට වැඩ කළා. කුඹුරුත් සාරයි. දැන් ඒ ඇළවල් මොකුත් නෑ.ඉවුරු දෙක එකට හාවෙලා. කුඹුරුත් එකයි ඇළත් එකයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r12121111</link>
    <topic>කැලෑවටම සින්නවෙන මේ ගොඩනැඟිලිපලක් ඇති වැඩකට ගන්න</topic>
    <author>ඉංගිරිය විශේෂ - කේ.ටී.ඩී.දර්ශන</author>
    <content>මීට වසර ගණනාවකට පෙරාතුව යෝජිත ඉංගිරිය නව නගර සැලැස්ම යටතේ ඉංගිරියවත්ත, එල්ස්මෝර් ප්‍රදේශයේ ඉදිකිරීමට සැලසුම්කොට, අඩක් ඉදිකොට ඉදිකිරීම් කටයුතු අතර මඟ නවතා දැමූ ගොඩනැඟිලි සංකීර්ණ දෙක මේ වන විට සම්පූර්ණයෙන්ම පාහේ ගණ කැලෑවෙන් වැසී යමින් පවතින්නේ ප්‍රදේශවාසී ජනතාවගේද ආරක්ෂාවට තර්ජනයක් වන පරිද්දෙනි.එවකට කරන ලද සැලසුම් අනුව මෙහි ඉදිකිරීමට සැලසුම් කළ ගොඩනැඟිලි පද්ධති දෙකෙන් එකක් සැලසුම් කොට ඇත්තේ පොලිස් මූලස්ථානය මඟින් යෝජිත පොලිස් පුහුණු අභ්‍යාස විද්‍යාලයක් ආරම්භ කිරීම සඳහායි.අනෙක් ගොඩනැඟිලි පද්ධතිය මෙතෙක් ඉතා පැරැණි ගොඩනැඟිල්ලක අවම පහසුකම් සහිතව පවත්වාගෙන යනු ලබන ඉංගිරිය පොලිස්ථානයේ පැරණි ගොඩනැගිල්ල වෙනුවට ඉදිකරනු ලබන නව පොලිස්ථාන ගොඩනැගිල්ල සඳහායි.මීට වසර කිහිපයකට පෙර මැතිවරණ සමයක ලහි ලහියේ වැඩකටයුතු ආරම්භකොට පසුව ඉදිකිරීම් අතරමග අත්හැර දමා ඇති මෙම ගොඩනැඟිලි පද්ධති දැන් කිසිවකුගේත් අවධානයට ලක් නොවී පවතී.මේ ගොඩනැඟිලි සංකීර්ණය දැන් දැන් මත්ද්‍රව්‍ය භාවිතය ඇතුළු දුරාචාරයන්හි යෙදෙන්නන්ගේ තිප්පොළක් බවට පත් වී ඇත.පාළුවට යන මේ ගොඩනැඟිලි සංකීර්ණවල ඉදිකිරීම් හැකිඉක්මනින් අවසන්කොට ප්‍රයෝජනය සඳහා යොදා ගන්නැයි ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=r12121112</link>
    <topic>රඹුක්කන ගම්සභා කාර්යාල භූමියේවටිනා ගොඩනැඟිලි හුදකලාවේ</topic>
    <author>රඹුක්කන උතුර සමූහ විපුල එස්.කුමාරතුංග</author>
    <content>රඹුක්කන ප්‍රාදේශීය සභාවට අයත් පැරැණි ගම්සභා කාර්යාලය තිබූ භූමියේ ගොඩනැඟිලි විනාශ වෙමින් ඇත.1965 වසරේ ඉදිකළ ගොඩනැඟිල්ල මේ වනවිට සම්පූර්ණයෙන්ම විනාශ වී ගොසිනි. 1992 දී පමණ ඉදිකළ වෙනත් ගොඩනැඟිල්ලත් විනාශ වෙමින් තිබියදී මේ වනවිට ශ්‍රී‍්‍ර ලංකා වෘත්තීය පුහුණු අධිකාරිය මගින් ප්‍රදේශයේ තරුණ තරුණියන් උදෙසා වෘත්තිය පාඨමාලා ආරම්භ කිරීමට මධ්‍යස්ථානයක් ලෙස පවත්වාගෙන යයි.මේ පාඨමාලා පවත්වන ගොඩනැගිල්ලේ සමහර ස්ථාන වර්ෂා කාලයන්හි තෙමෙන අතර, ජනෙල් පියන් දොර ජනෙල් ආදිය අනාරක්ෂිතය. පාඨමාලා හදාරන සිසුන්ගේ ප්‍රයෝජනයට වැසිකිළි පහසුකම් කිසිවක් එහි නොමැත.ගොඩනැගිල්ලේ වහලේ ඇතැම් ස්ථාන දිරාපත්ව කඩා වැටීමේ අවදානමකට ලක්ව තිබේ.විශාල භූමි ප්‍රදේශයක පිහිටි මේ ගොඩනැඟිලි කාලයක් තිස්සේ කිසිදු ප්‍රතිසංස්කරණයකට ලක් නොවී හුදකලාව පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212111</link>
    <topic>ජාතික බොක්සිං ශූරතාවලිය 14දා</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය මෙහෙයවන 86වැනි ජාතික කාන්තා සහ පිරිමි බොක්සිං තරගාවලිය මේ මස 14වැනිදා සිට 18 දින දක්වා මහනුවර ලීනියා ජිම්නාස්ටික් ක්‍රීඩා ශාලාවේ දී පැවැත්වේ.ජාතික බොක්සිං තරග ඉතිහාසයේ කොළඹ නගරයෙන් පිට තරගාවලියක් පැවත්වෙන පළමු අවස්ථාව මෙයවේ. තරගාවලියට අනුග්‍රහය දක්වනු ලබන මාස් ‍හෝල්ඩිංග්ස් සමාගමට අනුබද්ධිත සියලු පහසුකම්වලින් සම්පූර්ණ වූ ලීනියා ජිම්නාස්ටික් ක්‍රීඩා ශාලාවේ බොක්සිං තරග පැවැත්වීමට ස්ථාන 2ක් ඉදි‍කොට ඇත.වැඩි ප්‍රේක්ෂක අවධානයක් දිනාගැනීමේ අරමුණින් සහ තරගාවලියට නව අත්දැකීමක් එක්කිරීමේ අදහසින් මෙවර තරගාවලියේ අවසන් මහා තරග මහනුවර සිටි සෙන්ටර් ශාලා‍වේ ඉහළ මාලයේ පැවැත්වීමට නියමිතය.මෙවර ජාතික බොක්සිං තරගාවලියේ එක් එක් බරපන්ති යටතේ ජය ලබන ක්‍රීඩක ක්‍රීඩිකාවන්ට ලබන වසරේ මාර්තු මස ඉන්දියාවේ පැවැත්වීමට නියමිත දකුණු ආසියා ක්‍රීඩා උළෙලට සුදුසුකම් ලැබීමේ අවසන් තේරීම් තරගවලට සහභාගිවිමේ අවස්ථාව උදාවේ.මෙවර තරගාවලියට ස්ලිම් ලයින්, යුද, නාවික, ගුවන්, පොලිසිය, යුනිචෙලා, සිලුවෙටා, මාස් සදර්න් ක්‍රීඩා සමාජ මෙන්ම විද්‍යාර්ථ, කිංග්ස්වුඩ්, විද්‍යාරත්න සහ රාජකීය වැනි පාසල් කණ්ඩායම් ද තරග වදිති.මාස් සදර්න් ‍බොක්සිං ක්‍රීඩා සමාජයේ නිල්මිණි ජයසිංහ පසුගිය වසරේ තරගාවලියේ හොඳම ක්‍රීඩිකාව ලෙසත්, ගුවන් හමුදාවේ ටී.ඩී.එන්.ටී. ජයකොඩි හොඳම ‍බොක්සිං ක්‍රීඩකයා ලෙසත් සම්මාන දිනා ගත්හ.මාස් සදර්න් 'ඒ' පිල ‍තරගාවලියේ දක්ෂතම කාන්තා කණ්ඩායමට හිමි සම්මානය දිනූ අතර හොඳම කණ්ඩායමට හිමි සම්මානය දිනාගනු ලැබුවේ යුද හමුදා කණ්ඩායම විසිනි.මෙරට කාන්තා බොක්සිං තරග වළල්ලේ විශිෂ්ටතම ක්‍රීඩිකා අනූෂා කොඩිතුවක්කු සිය බොක්සිං තරග දිවියේ අවසන් වරට සහභාගි වන තරගාවලිය වන අතර අන්තර් ජාතික බොක්සිං ශූර මංජු වන්නිආරච්චි සිය වසර 2ක තරග තහනමෙන් පසුව යළි බොක්සිං වළල්ලට අවතීර්ණ වන තරගාවලිය ලෙස ද මෙවර ජාතික බොක්සිං තරගාවලිය වැඩිදෙනාගේ අවධානයට පාත්‍ර වනු ඇත.මෙවර තරගාවලියේ අවසන් මහා තරග සහ ත්‍යාග ප්‍රදානෝත්සවය ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් සහ බොක්සිං සංගමයේ හිටපු සභාපති ඩයන් ගෝමස් මහතා ඇතුළු ආරාධිත අමුත්තන් රැසකගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212112</link>
    <topic>යුවරාජ්-හර්බජන්-සහීර් ඛාන් ඉන්දියා ටෙස්ට් පිලෙන් ඉවතට</topic>
    <author/>
    <content>එංගලන්තයට එරෙහිව නාග්පූර් හී පැවැත්වෙන සිවුවැනි ටෙස්ට් තරගයෙන් ඉන්දියා පිලේ ප්‍රබල ක්‍රීඩකයන් වන යුවරාජ් සිං, හර්බජන් සිං සහ සහීර් ඛාන් ඉවත් කර තිබේ.වේගපන්දු යවන ක්‍රීඩක සහීර් ඛාන් කණ්ඩායමෙන් ඉවත් කරනු ලැබුවේ වසර 5කට පසුවය. යුවරාජ් සිං එංගලන්තය ජයගත් තුන්වැනි ටෙස්ට් තරගයේ දී අසාර්ථක වූ අතර හර්බජන් සිං ටෙස්ට් සංචිතයට කැඳවා තිබුණේ එරට දේශීය තරගබිමේ දස්කම් දැක්වීමට අසමත්වී තිබියදිය.‍ඒ අනුව වේගපන්දු යවන ක්‍රීඩක පර්වින්දර් අවානා සහ තුන් ඉරියව් ක්‍රීඩක රවීන්ද්‍ර ජ‍ඩේජා සහ පාදඟ පන්දු යවන පියුෂ් චවුලා කණ්ඩායමට කැඳවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212113</link>
    <topic>ආනන්දයේ රන්දුල-විශ්වජිත්ලකුණු 145ක සම්බන්ධතාවක</topic>
    <author/>
    <content>කොළඔ ආනන්ද විදුහල හා රිච්මන්ඩ් විදුහල අතර 13න් පහල ක්‍රිකට් තරගයේදී ආනන්දයේ රන්දුල අමරසිංහ හා ගිෂාන් විශ්වජිත් විදුහල පස්වැනි කඩුල්ලට ලකුණු 145ක සම්බන්ධතාවක් ගොඩ නැගූහ.ආනන්ද විදුහල පළමු ඉනිමේදී ලකුණු 6කට කඩුලු 4ක් බිද වැටී තිබියදී රන්දුල හා විශ්වජිත් මේ දස්කම දැක්වීස කැපී පෙණුනි.රිච්මන්ඩ් විදුහලේ පමෝද් මධුවන්ත හා චානක රුක්ෂාන් කඩුලු 7ක් බිදහෙලා ගත්හ.කොළඔ ආනන්ද විදුහල පළමු ඉනිම කඩුලු 9කට ලකුණු 213රන්දුල අමරසිංහ 77, ගිෂාන් විශ්වජිත් 56,සයුනු ඉමන්ත 18 (පමෝද් මධුවන්ත 39/3,චානක රුක්ෂාන්55/4)විද්‍යාලෝක විදුහල කඩුලු 3කට ලකුණු 53.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212114</link>
    <topic>අන්තර් සමාජ කාන්තා ක්‍රිකට්ශූරියෝ නාවික හමුදාවෙන්</topic>
    <author>ෆවුස් මොහොමඩ්</author>
    <content>ජාතික කාන්තා ක්‍රිකට් පි‍ලේ ප්‍රබල ක්‍රීඩිකා ප්‍රසාදිනි වීරක්කොඩිගේ සුපිරි පිතිහරඹය හේතුවෙන් ඊයේ කෝල්ට්ස් පිටියේ දි ගුවන් හමුදාවට එරෙහිව කඩුලු 8ක විශිෂ්ට ජයක් වාර්තා කළ නාවික හමුදා පිල අන්තර් සමාජ කාන්තා එක්දින පළමු කොටසේ ශූරතාව දිනා ගැනීමට සමත්විය.ලකුණු 75ක පහසු ඉලක්කයක් හඹාගිය නාවික හමුදාව ඕවර 26.2ක් ඉතිරිව තිබියදී ජය වාර්තා කළේය. නොදැවී ලකුණු 48ක් රැස් කළ ප්‍රසාදිනී තරගයේ හොඳම ක්‍රීඩිකාවට හිමි සම්මානය දිනාගත්තාය.පන්දු 80කදී වාර්තා වූ ඇගේ ඉනිමට හතරේ පහර 7ක් සහ හයේ පහර 2ක් ඇතුලත් විය.අවසන් මහා තරගයේ පළමුව පන්දුවට පහරදුන් ගුවන් හමුදා ක්‍රීඩිකාවන් ඕවර 31.1කදී රැස් කළේ ලකුණු 74ක් පමණි.ජාතික මට්ටමේ ක්‍රීඩිකාවන් 8දෙනකුගෙන් සමන්විත ගුවන් හමුදා ක්‍රීඩිකාවෝ මූලික තරග වටයේ දී දක්ෂ ලෙස පිති හරඹයේ යෙදුණ ද ජාතික මට්ටමේ ක්‍රීඩිකාවන් 10දෙනකු නියෝජනය කරන ප්‍රබල නාවික හමුදා ක්‍රීඩිකාවන්ගේ පන්දු හමුවේ අසරණ වූහ.ගුවන් හමුදා ඉනිමේ වැඩිම ලකුණු සංඛ්‍යාව ලෙස වාර්තා වූයේ ශ්‍රීපාලී වීරක්කොඩි රැස්කළ ලකුණු 12ය.ගුවන් හමුදා පිලට දැඩි අභියෝගයක් එල්ල කළ ඉනෝකා රණවීර කඩුලු 4ක් දවාලීය.උදේශිකා ප්‍රබෝදනී සහ ශෂිකලා සිරිවර්ධන අතරේ කඩුලු 2බැගින් බෙදී ගියේය.නාවික හමුදා පිලට ජය අත්කරගැනීමට වැය වූයේ ඕවර 23.4ක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212115</link>
    <topic>ඇමැතිගේ ඉල්ලීම අප ඉටු කළා</topic>
    <author>ප්‍රින්ස් ගුණසේකර</author>
    <content>සිංගප්පූරුව පරාජය කරන ලෙස ක්‍රීඩා ඇමැති මහින්දානන්ද අලුත්ගමගේ මහතා කළ ඉල්ලීම තමා ඇතුළු නෙට්බෝල් කණ්ඩායම ඉටු කළ බව පුහුණුකාරීනී යසා රාමචන්ද්‍ර මහත්මිය පවසයි.සිංගප්පූරු සික්ස් නේෂන් නෙට්බෝල් තරගාවලියේදී සියලු දෙනාගේ අවධානය යොමුවූයේද සිංගප්පූරුව පරාජය කිරීම බව ඇය පැවැසුවාය.තමා යටතේ ශ්‍රී ලංකා නෙට්බෝල් කණ්ඩායම සති තුනක් පුහුණුවී මෙවැනි ඉලක්කයක් පසු කිරීම සතුටක් බව රාමචන්ද්‍ර මහත්මිය සදහන් කළාය.සික්ස් නේෂන් නෙට්බෝල් තරගාවලිය නිමාවීමෙන් අනතුරුව ආසියානු අනුශූර ශ්‍රී ලංකාව සිවුවැනි ස්ථානයට පත්වීම පිළිබද අප කළ විමසීමකදී ඇය මේ බව පැවැසුවාය.ශ්‍රී ලංකා නෙට්බෝල් ක්‍රීඩිකාවන්ට තවත් ඉදිරියට යෑමට තිබූ අවස්ථාවලදී පසුබැසීම කණගාටුවට කරුණක් බව ඇය සදහන් කළාය.“ක්‍රීඩා පිටියේදී ඉතා කල්පනාකාරීව තීන්දු ගැනීම වැදගත්.සමහර අවස්ථාවලදී එය දකින්න ලැබුණේ නෑ.කොයි වෙලාවේද ස්ලෝ කොයි වෙලාවේද ෆාස්ට් කියලා තීන්දුව ගැනීම නෙට්බෝල ක්‍රීඩාවේ ඉතා වැදගත්.ඒ ගැන නිවැරදි තීන්දුවක් නොගත්තොත් ප්‍රතිවාදීන් වාසියක් කර ගන්නවා. අප එලියේදී දෙන පුහුණුව හා උපදෙස් පිටියේදී අවස්ථානෝචිතව ක්‍රියාවට නැංවීම ක්‍රීඩිකාවන්ට අයත් දෙයක්.අපේ ළමයි හොදට සෙල්ලම් කළා.නැමීබියාවට පරාජයවීම අනුමත කරන්න බෑ.මොකද පළමු වටයේදී නැමීබියාවට අපි ගැහුව්වා“ රාමචන්ද්‍ර මහත්මිය පැවැසුවාය.සික්ස් නේෂන් නෙට්බෝල් තරගාවලියේ විනිස්ඡය පිළිබද සෑහීමකට පත්නොවන බවද ඇය අවධාරණය කළාය.“විනිෂ්චය එක විදිහට උනේ නෑ.සමහර වෙලාවට වැරදියි කියන දේ තවත් වෙලාවකට පේන්නේ නෑ.ඒකෙන් ශ්‍රී ලංකා පංළට අවාසි රැසක් උනා.දැන් ඉදිරියේ පැවැත්වීමට නියමිත ආසියානු යොවුන් නෙට්බෝල් ශූරතාවලිය ඉලක්ක කර හොද වැඩපිළිවෙලකට යෑම අත්‍යවශ්‍ය බව ඇය පැවැසුවාය.ශ්‍රී ලංකා පිළට පුහුණුව ලබා ගැනීමේදී ගුවන් හමුදාපතිතුමා ලබාදුන් සහයෝගයට හා ක්‍රීඩා ඇමැතිතුමාගේ උනන්දුවට ස්තූති වන්ත වන බව රාමචන්ද්‍ර මහත්මිය සිහිපත් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212116</link>
    <topic>සය සාමාජික ක්‍රිකට් 15දා අතුරුගිරියේදී</topic>
    <author/>
    <content>පාලිත ප්‍රියංකර වැන්දබෝනා පදනමට ආධාර පිණිස සැහැල්ලු පන්දු සය සාමාජික ක්‍රිකට් තරගාවලියක් මේ මස 15වැනිදා අතුරුගිරිය ඔරුවල මහජන ක්‍රීඩාංගණයේදී පැවැත්වේ.තරගාවලියේ ශූරතාව සඳහා කුසලානය සමග රු.30 000ක් අනුශූරතාව සඳහා කුසලානය සමග රු.15 000ක් මුදලින් ත්‍යාග පිරිනැමෙන බව සංවිධායකයෝ පවසති.වැඩි විස්තර දු.ක 071 2575579 (පාලිත) හා 071 8020208 (දයන්ත) ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212117</link>
    <topic>වින්සන් මාකවිට අනුස්මරණ එල්ලේ තරගාවලිය 15දා සිට</topic>
    <author/>
    <content>70 දශකයේ මෙරට බිහිවූ විශිෂ්ටතම එල්ලේ ක්‍රීඩකයකු වන නැසී ගිය වින්සන් මාකවිට අනුස්මරණ එල්ලේ තරගාවලිය මේ මස 15වැනිදා සිට 27වැනිදා දක්වා හුණුපිටිය බණ්ඩාරනායක මහ විදුහල් ක්‍රීඩාංගණයේදී පැවැත්වේ.තරගාවලිය සඳහා කණ්ඩායම් 16ක් සහභාගිවන අතර ජයග්‍රහී කණ්ඩායම සඳහා ශූරතා කුසලානය හා මුදල් ත්‍යාගද, අනුශූරතාවට කුසලානය හා මුදල් ත්‍යාගද විවිධ අංශයන්ගේ දක්ෂ ක්‍රීඩකයන් සඳහා වටිනා රූපවාහිනි යන්ත්‍ර ඇතුළු වටිනා ත්‍යාග පිරිනැමෙන බව සංවිධායකයෝ පවසති.තරගාවලියේ ප්‍රධාන ආරාධිතයා ලෙසින් මහජන කටයුතු හා මහජන සම්බන්ධතා අමාත්‍ය මර්වින් සිල්වා මහතා සහභාගි වන අතර කිරිබත්ගොඩ පොලිස් ස්ථානාධිපතිතුමන් ඇතුළු ආරාධිතයන් රැසක් මේ අවස්ථාවට එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212118</link>
    <topic>මෙසීගෙන් වාර්තාවක්</topic>
    <author>මැඩ්රිඩ් (ඒ.එෆ්.පී.)</author>
    <content>රියල් බෙටිස් කණ්ඩායමට එරෙහිව ගෝලයක් වාර්තා කරමින් මේ වසරේ දී සිය ගෝල සංඛ්‍යාව 86 දක්වා ඉහළ නැංවූ බාසිලෝනා කණ්ඩායමේ ලයනල් මෙසී වසරක දී වැඩිම ‍ගෝල සංඛ්‍යාවක් වාර්තා කළ ක්‍රීඩකයා ලෙස වාර්තා පොතට එක්විය.ඔහු විසින් බිඳ හෙලනු ලැබුවේ ජර්මනියේ ජර්ඩ් මුලර් මීට වසර 40කට පෙර තැබූ වාර්තාවය. මුලර් මේ වාර්තාවට හිමිකම් කීවේ 1972 වසරේ දීය.අතිශය වැදගත් තරගයක් වූ රියල් බෙටිස් පිල සමග පැවැති තරගයෙන් ගෝල 2-1ක ජයක් අත්කර ගැනිමට බාසිලෝනා පිලට හැකිවිය.ආජන්ටිනාවෙන් බිහිවූ විශිෂ්ටතම ක්‍රීඩකයෙක් වන මෙසී මෙවර ලීග් තරගාවලියේ මේ දක්වා ගෝල 23ක් රැස් කිරීමට සමත්විය.කෙසේවුවත් බාසිලෝනා පිලට මෙවර ලීග් ශූරතාව දිනා ගැනීමට නොහැකි වුවහොත් තම ලෝක වාර්තාවෙන් කිසිදු ප්‍රයෝජනයක් නැතැයි තරගයෙන් අනතුරුව මෙසී ප්‍රකාශ කළේය.'මගේ ඉලක්කය ලෝක වාර්තා පිහිටුවීම නොවෙයි. මගේ කණ්ඩායමට ශූරතා දිනාගැනීමට දායකවීමයි' 25හැවිරිදි මෙසී වැඩි දුරටත් පැවසීය.වාර්තා තබන්නෙක් ලෙස ප්‍රකට මෙසී පසුගිය වසරේ ලීග් තරගාවලියේ ගෝල 50ක් රැස් කරමින් තරගාවලියක වැඩිම ‍ගෝල සංඛ්‍යාවක් රැස් කළ ක්‍රීඩකයාගේ වාර්තාවට හිමිකම් කී අතර බාසිලෝනා පිල වෙනුවෙන් වැඩිම ‍‍ගොල් සංඛ්‍යාවක් ලැබූ ක්‍රීඩකයා ද වෙයි.ඊට පෙර 40 දශකයේ සහ 50 දශකයේ දී සීසර් රොඩ්‍රිගස් බාසිලෝනා පිල වෙනුවෙන් ගෝල 232ක් රැස් කොට එම වාර්තාවට හිමිකම් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s1212119</link>
    <topic>වෙ‍ෙළඳ සේවා පාපන්දු අවසන් තරග හෙට</topic>
    <author/>
    <content>වෙළඳ සේවා පාපන්දු සංගමයේ පිළිමළුන් පිටුදැකීමේ තරගාවලියේ ‘ඒ’ හා ‘බී’ කොටස්වල අවසන් තරග හෙට (12) පස්වරු 2.00 සිට කොළඹ 7 සී.ආර්.ඇන්ඩ් එෆ්.සී. පිටියේදී පැවැත්වේ.‘බී’ කොටසේ අවසාන තරගය කොළඹ ඩොක්යාඩ් හා සම්පත් බැංකුව කණ්ඩායම් අතර පස්වරු 2.00 ට ආරම්භ වන අතර ‘ඒ’ කොටසේ අවසාන තරගය එක්ස්පෝලංකා ගෲප් හා හැටන් නැෂනල් බැංකුව කණ්ඩායම් අතර පස්වරු 3.00 ට ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s12121110</link>
    <topic>ශ්‍රී ඥානෝදය විදුහල දෙවැනි වටයට</topic>
    <author/>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ තෙවැනි කොටසේ ‘Q’ කාණ්ඩය යටතේ තරග වැදුණු දිවුලපිටිය ශ්‍රී ඥානෝදය ම.ම.වි එම කාණ්ඩයේ පෙරමුණ ගනිම්න් දෙවැනි වටය සඳහා සුදුසුකම් ලැබීය.පළමු වටයේ අවසන් තරගය ලෙසින් පසුගියදා පැවැති බාඳුරාගොඩ ධර්මාශෝක විදුහල අතර තරගය ජය පරාජයෙන් තොරව අවසන් විය.ශ්‍රී ඥානෝදය -216- යුවන්ත චමෝද් 96, ලක්ෂාන් දරිජූ 35 (ඩී.පියුමන්ත 42/5)බාඳුරාගොඩ ධර්මාශෝක-155/6 එම්.නදීෂාන් නොදැවී 75, එස්.කසුන් 30 (සත්සර මධුමාල් 35/3).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s12121111</link>
    <topic>හලාවත සා.මරියා විදුහල අපරාජිතව දෙවැනි වටයට</topic>
    <author/>
    <content>හලාවත සාන්ත මරියා විදුහලේ අවුරුදු 13න් පහළ ක්‍රිකට් පිලේ නායක අකලංක ද සිල්වාගේ විශිෂ්ට පිතිහරඹ දස්කම් ‍හේතුවෙන් 13න් පහළ ක්‍රිකට් තරගාවලියේ 'බී' කාණ්ඩය යටතේ පළමු වටයේ සහභාගි වූ තරගවලදී පළමු ඉනිමේ ජයග්‍රහණ 4ක් ලබා අපරාජිතව දෙවැනි වටයට පිවිසීමට එම විදුහල් පිල සමත්විය.වාරියපොල ශ්‍රී සුමංගල, වෙන්නප්පුව ජෝශප් වාස්, සඳලංකාව මැදි විදුහල සහ කොච්චික‍ඩේ ලොයොලා විදුහලට එරෙහිව පළමු ඉනිමේ ජය වාර්තා කළ සාන්ත මරියා විදුහල් පිල මාරවිල සේවියර් සහ නාරම්මල මයුරපාද විදුහල සමග පැවැති තරග ජයපරාජයෙන් ‍තොරව නිමාවට පත්කළේය.සාන්ත මරියා විදුහල් පිලේ නායක අකලංක මේ තරගවලදී පිත්තෙන් විශිෂ්ට දස්කම් දක්වමින් ශතකයක් සහ අර්ධ ශතක 2ක් සමග ලකුණු 331ක් ලබාගැනීමට සමත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s12121112</link>
    <topic>කරාතේ වැඩමුළුවක් පසුගියදා කොළඹ මහජන පුස්තකාල ශාලාවේ දී පැවැත්විණි  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=s12121113</link>
    <topic>ශ්‍රී ලංකා පාසල් බැඩ්මින්ටන් සංගමය සහ මාතර රාහුල විද්‍යාලය සංවිධාන කළ ආරියදාස සිල්වා අනුස්මරණ කුසලාන තරගාවලිය  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=f1212111</link>
    <topic>රට අස්ථාවර කරන්න කාටවත් ඉඩදෙන්න බෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>ඉදිරි වර්ෂය සඳහා වූ අය-වැය ලේඛනය වැඩි ඡන්දයෙන් සම්මත වීම, අගවිනිසුරුතුමියට එරෙහි දෝෂාභියෝගය ව්‍යවස්ථාදායකය හා අධිකරණය අතර ගැටුමක් ලෙස පෙන්වීමට දරන වෑයම හා රට අස්ථාවර කිරීමේ ප්‍රයත්නයන්, ආදී කාරණා පිළිබඳ එක්සත් ජනතා නිදහස් සන්ධානයේ කුරුණෑගල දිස්ත්‍රික් පාර්ලිමේන්තු මන්ත්‍රී තාරානාත් බස්නායක මහතා සමඟ කළ සංවාදයකි.විපක්ෂයට නම් එදා තිබූ තත්ත්වය අමතකයි. සමහරුන් එදා සහ අද අතර වෙනස නොදුටුවාසේ ඉන්නවා. හැබැයි අපේ ගම්වල මිනිසුන්ට එදා ඔවුන් ලැබූ කටුක අත්දැකීම් අමතක නෑ. තමන්ට නිදහසේ ජීවත් වෙන්න, ජීවනෝපාය කරගන්න ඉඩ සලසා දුන්, රට රැකගත් නායකත්වය ඔවුන් කිසිදා අමතක කරන්නේ නෑ. ත්‍රස්තවාදයෙන් රට නිදහස් කරගත් ජනාධිපතිතුමාගේ නායකත්වයට අපේ රටේ ජනතාව පුදුම තරමේ කෘතවේදිත්වයක් දක්වනවා. එතුමා පිළිබඳ ජනතාව තුළ තියෙන්නේ අප්‍රමාණ ගෞරවයක්, සෙනෙහසක්.ජනාධිපතිතුමා විසින් මුදල් අැමැතිවරයා ලෙස 2013 වර්ෂය වෙනුවෙන් පාර්ලිමේන්තුවට ඉදිරිපත් කළ අය-වැය ලේඛනය 2/3 ටත් වැඩි ඡන්ද සංඛ්‍යාවක් ලබමින් සම්මත වුණා. එය ජනතා ජයග්‍රහණයක් වෙන්නෙ මොන විදිහට ද?මේක අපේ රජය වගේම ජනතාවත් ලැබූ ජයග්‍රහණයක්. ජනාධිපතිතුමා විසින් පසුගිය වසර කිහිපය මුළුල්ලේම මහින්ද චින්තනය සහ මහින්ද චින්තන ඉදිරි දැක්ම ඔස්සේ ඉදිරිපත් කළ අය -වැය සියල්ල මෙන්ම මෙවර අය-වැය ද ජන හිතකාමී සහ ජනතාව සම්බන්ධයෙන් සුබදායී එකක්. විශේෂයෙන් ග්‍රාමීය ජන පදනමක් සහිත මහජන නියෝජිතයකු හැටියට මට ඒක පැහැදිළිවම කියන්න පුළුවන්.වසර 30ක් තිස්සේ ත්‍රස්තවාදයෙන් පීඩා විඳි අපේ රට යුද්ධය නිමාකර ශීඝ්‍ර ආර්ථික වර්ධනයක් දෙසට යොමු කිරීමේ විභවයකින් යුතු අය-වැයක් ලෙසත් මෙය දකින්න පුළුවන්.කෘෂිකාර්මික ක්‍ෂේත්‍රයේ පටන් සෑම ක්‍ෂේත්‍රයක් කෙරෙහිම පාහේ බැලූ අය-වැයක් ලෙසත් මෙය වැදගත්. දශක ගණනාවක් තිස්සේ නොවිසඳී පැවැති 80’ ජූලි වර්ජකයන්ගේ ප්‍රශ්නය විසැඳීම වැනි ප්‍රශස්ත පියවර එමඟින් තබා තිබෙනවා.රට සංවර්ධනය කිරීමත් ජනතාවගේ ජීවන තත්ත්වය නඟා සිටුවීමත් සම්බන්ධයෙන් රජය ඉදිරිපත් කර ඇති ප්‍රතිපත්තිමය වැඩ පිළිවෙළ ක්‍රියාවට නැංවීම සඳහා අවශ්‍ය ප්‍රතිපාදන ඉදිරි වර්ෂය සඳහා ද එමඟින් ලබා දී තිබෙනවා. මම නියෝජනය කරන කුරුණෑගල දිස්ත්‍රික්කයත් ගල්ගමුව ආසනයත් ගත්තොත් සියයට 90ක් විතර ඉන්නෙ ගොවි ජනතාව.මේ ජනතාවට බලපාන වාරි හා ජල ප්‍රශ්න විසඳාදීමටත් මේ යටතේ ප්‍රතිපාදන සැලසී ති‍ෙබනවා. මොරගහකන්ද යෝජනා ක්‍රමයට සම්බන්ධව ජල යෝජනා ක්‍රම කිහිපයක්ම දියත් කෙරෙනවා. උස්ගල, සියඹලන්ගමුව හා මහාගල්ගමුව යෝජනා ක්‍රම සඳහා රුපියල් මිලියන 500ක් වෙන්කර තිබෙනවා. මේවා ලබන වර්ෂයේදී ආරම්භ කෙරෙනවා.මේ විදිහට රටේ සමස්ත ගොවි ජනතාවටම තවදුරටත් සහන සළසමින් පහසුකම් නංවමින් මේ අය-වැය ඉදිරිපත් වුණා. මම කෘෂිකාර්මික ක්‍ෂේත්‍රය උදාහරණයක් හැටියට ගත්තත් රටේ ආර්ථිකයට බලපාන අනෙකුත් සෑම ක්‍ෂේත්‍රයක් කෙරෙහිම විශාල වශයෙන් අවධානය යොමුකළ අය-වැයක්. එවැනි අය-වැයක් ඉදිරිපත්වීම පොදු ජනයාගේ පැත්තෙන් විශාල ජයග්‍රහණයක්.අගවිනිසුරුතුමියට එරෙහිව ඉදිරිපත් වූ දෝෂාභියෝගය ව්‍යවස්ථාදායකය සහ අධිකරණය අතර ගැටුමක් ලෙස අර්ථ නිරූපණය කිරීමට ඇතැම් දේශපාලන පක්ෂ හා දෙස්-විදෙස් බලවේග වෑයම් කරමින් සිටිනවා. ඔබ කොහොමද මේ කාරණය තේරුම් ගන්නේ?පැහැදිලිවම එවැනි කිසිම ගැටුමක් නෑ. අගවිනිසුරුතුමියට එරෙහිව පාර්ලිමේන්තු මන්ත්‍රීවරු 117ක් අත්සන් කරල දෝෂාභියෝග යෝජනාවක් ඉදිරිපත් කළේ. රටේ මූලික නීතියට එනම් ආණ්ඩුක්‍රම ව්‍යවස්ථාවට එකඟවයි. ඒ සඳහා ජනතා පරමාධිපත්‍ය නියෝජනය කරන පාර්ලිමේන්තුවට බලතල තිබෙනවා. ඊට කිසිවෙකුටත් බලපෑම් කළ නොහැකියි.ඒ වගේම නීතියට අපි කවුරුත් ගරු කරනවා. පාර්ලිමේන්තුව තමයි නීති හදන්නෙ. ඒ නීති කාටත් පොදුයි. එතැනදි උස් - පහත් හෝ කිසිම භේදයක් අදාළ නෑ. මේ ක්‍රියාදාමයන් නීත්‍යානුකූලව, ව්‍යවස්ථානුකූලව සිදුවූ දෙයක්.නමුත්, ඇතැම් බලවේග සහ පුද්ගලයන් මෙය පාර්ලිමේන්තුව සහ අධිකරණය අතර ගැටුමක් ලෙස හුවා දැක්වීමට වෑයම් කරන්නේ තමන්ගේ න්‍යාය පත්‍රවලට අනුවයි. ඇතැම් අයට එවැනි ගැටුමක් ඇවිලවීමේ වුවමනාවක් තියෙන බවත් පැහැදිළියි. එවැනි දේකින් ඒ අය උත්සාහ කරන්නේ රට අස්ථාවර කිරීමටයි. යුද්ධය නිමා කිරීමෙන් පසු රට දිනාගෙන ඇති දේශපාලන - සමාජ - ආර්ථික ස්ථාවරත්වය බිඳ දැමීමේ වුවමනාවක් ඇත්තේ කාටද කියන එක අපි තේරුම්ගත යුතුයි.ජනතා පරමාධිපත්‍ය හෑල්ලුවට ලක් කෙරෙනවා නම් අප ඊට එරෙහි විය යුතුයි. ඇතැම් බලවේගවලට එසේ කිරීමේ වුවමනාවක් ඇති බව පෙනෙන්න තියෙනවා. ඒ නිසා ඊට එරෙහිවීම අධිකරණය සමඟ ගැටුමකට යාමකුත් නෙවෙයි.එවැනි ගැටුමක් හදන්න හදන, එවැනි ගැටුමක් ඇතැයි පෙන්නන්න හදන අය එය ජාත්‍යන්තරයට ගෙනයමින් උත්සාහ කරන්නේ රටට එරෙහිව විදෙස් බලපෑම් යොමු කරවීමටයි. මේ උත්සාහයන් පරාජය කළ යුතුයි.මේ කාරණය පමණක් නෙවෙයි, පසුගිය කාලයේ ඇති වූ තවත් තත්ත්වයන් වලදීත් එවැනි ප්‍රයත්නයක් දකින්න තිබුණා. ඒ කියන්නෙ මේක සැලසුම්සහගත ක්‍රියාදාමයක්...?එවැනි ක්‍රියාදාමයක මූලික අරමුණ රට අස්ථාවර කිරීම. යළිත් වතාවක් රට අගාධයට ඇද දැමීම තිස් අවුරුදු යුද්ධය නිසා රට පනස් අවුරුද්දක් පසුපසට ගියා. නමුත් රට හමුවේ තිබූ ඒ දැවැන්ත අභියෝගය ජයගැනීමට ජනාධිපතිතුමාගේ නායකත්වය යටතේ් හැකි වුණා.වසර 3කට අඩු කාලයක් තුළ මේ රටේ ඒකීයභාවය තහවුරු කරන්න, සියලු ජනයාට නිදහසේ ජීවත්වීමේ අයිතිය දිනා දෙන්න ජනාධිපතිතුමාගේ සේනාධිනායකත්වය යටතේ, ආරක්ෂක ලේකම්තුමාගේ මෙහෙයවීමෙන් රණවිරුවන්ට හැකි වුණා.එතැන් පටන්, රට ශීඝ්‍ර සංවර්ධන ක්‍රියාවලියකට යොමුකර තිබෙන්නෙ. ජනාධිපතිතුමාගේ වෑයම ආර්ථික සංග්‍රාමයද ජයගනිමින් සංවර්ධනයේ ප්‍රතිලාබ සෑම ජන කොටසකටම අත්කර දීමටයි.රජය ඒ වැඩපිළිවෙළට අවතීර්ණ වෙලයි ඉන්නෙ. එහි ප්‍රතිඵල ක්‍රම ක්‍රමයෙන් ජනතාවට ලැබෙමින් තිබියදී තමයි, මේ ඉදිරි ගමන ආපසු හැරවීමට සතුරු බලවේගවලට අවශ්‍ය වෙලා තියෙන්නෙ. ඒ සඳහා ඔවුන් නොයෙක් උපාය - උපක්‍රම යොදන බව දකින්න පුළුවන්. නමුත් භයානක ත්‍රස්තවාදයක් සමඟ සටන් කර එය පරාජය කළ රාජ්‍ය නායකයා ලෙස ජනාධිපතිතුමාත්, එතුමාගේ රජයත් මේ සැලසුම් පරාජය කිරීමට අභීතව ක්‍රියා කරනවා. ජනතාව එතුමාගේ නායකත්වයත්, රජයත් සමඟ සිටීම මෙහිදී විශාල ශක්තියක්.යුද්ධය නිමා කිරීමෙන් පසු රටේ ඉදිරි දිශානතිය පිළිබඳ ජාත්‍යන්තරව පවා සුබදායී ප්‍රතිචාරයන් පළවී තිබෙනවා. මර බියෙන් ජීවත් වූ මිනිසුන් දැන් නිදහසේ සුවය විඳිනවා. කෙටි කලක් තුළ විශාල පරිවර්තනයක් වී තිබුණත් ඇතැම් අයට එදා රට තිබූ තත්ත්වය අමතකයි නේද?විපක්ෂයට නම් එදා තිබූ තත්ත්වය අමතකයි. සමහරුන් එදා සහ අද අතර වෙනස නොදුටුවාසේ ඉන්නවා. හැබැයි අපේ ගම්වල මිනිසුන්ට එදා ඔවුන් ලැබූ කටුක අත්දැකීම් අමතක නෑ. තමන්ට නිදහසේ ජීවත් වෙන්න, ජීවනෝපාය කරගන්න ඉඩ සලසා දුන්, රට රැකගත් නායකත්වය ඔවුන් කිසිදා අමතක කරන්නේ නෑ. ත්‍රස්තවාදයෙන් රට නිදහස් කරගත් ජනාධිපතිතුමාගේ නායකත්වයට අපේ රටේ ජනතාව පුදුම තරමේ කෘතවේදිත්වයක් දක්වනවා. එතුමා පිළිබඳ ජනතාව තුළ තියෙන්නේ අප්‍රමාණ ගෞරවයක්, සෙනෙහසක්.අපේ මිනිස්සු දශක තුනක් ත්‍රස්තවාදයෙන් බැට කෑවා. මගේ ආසනයේ අම්මල - තාත්තලාගෙ දරුවො 10,000ක් විතර රට වෙනුවෙන් යුද්ධයට ගියා. ඒ නිසා ඔවුන්ට යුද්ධය සමීපව දැනුණා. අම්මලා හාල් ගරන කොට නෑඹිලියට කඳුළු වැටුණෙ ඒ දරුවො මතක් වෙලා. සමහරු වීරයන් වගේ රට වෙනුවෙන් ජීවිතය දුන්නා. තවත් අය අත් පා ආදී අවයව දන් දුන්නා. යුද්ධය නිමාවීමත් සමඟ දිවා - රෑ දරුවො වෙනුවෙන් දුක් ගිනි උහුලපු අම්මල - තාත්තලගෙ ජීවිතවලට පුදුම තරමේ සහනයක් දැනුණා. රටේ ජනයාගේ ඹ්ෂතවල ඉරණම වෙනස් කිරීමට යුද ජයග්‍රහණයට හැකි වුණා.ඒ නිසා, මේ වෙනස අපේ රටේ කෘතවේදී ජනතාව කිසිදා අමතක කරන්නේ නෑ.ඔබ නියෝජනය කරන ගම් බිම් උදාහරණයක් හැටියට ගත්තොත් පසුගිය වකවානුව තුළ කවර තරමේ දියුණුවක් ඇතිවෙලා තිබෙනවාද?මගේ මැතිවරණ කොට්ඨාසය ගල්ගමුව ගත්තොත් අතිදුෂ්කර ප්‍රදේශයක්. කාලාන්තරයක් තිස්සේ අපේ ජනතාවට මාර්ග පහසුකම්, ජල පහසුකම්, විදුලිය පහසුකම් ආදී ප්‍රශ්න තිබුණා. පානීය ජල ගැටලු නිසා වකුගඩු ආබාධ වගේ ප්‍රශ්නත් තිබුණා.නමුත්, ජනාධිපතිතුමාගේ පාලනය යටතේ සත් කෝරලයේ ජනතාවගේ මාර්ග - විදුලිය - ජලය ආදී ප්‍රමුඛ ගැටලුවලට සාර්ථක විසැඳුම් ලැබී තිබෙනවා. මගේ ආසනයේ මහා වාරි යෝජනා ක්‍රම 7ක් තියෙනවා. වැඩි වශයෙන්ම ඉන්නෙ ගොවි ජනතාව. නාමල් රාජපක්ෂ මන්ත්‍රීතුමා මේ ප්‍රදේශවලට ආවම අපේ ජනතාව එතුමා මඟින් ජනාධිපතිතුමාගෙන් ඉල්ලා සිටියේ වාරි හා ජල ගැටලුවලට විසඳුමක් දෙන්න කියලා. මේ වෙනකොට එතුමා මේ ප්‍රශ්නවලට පිළියම් යොදා තිබෙනවා. ඉදිරියේදී ක්‍රියාත්මක කෙරෙන වාරි හා ජල යෝජනා ක්‍රමත් සමඟ ගොවි ජනතාවගේ මූලික ගැටලුව විසැඳෙනවා.පසුගිය දිනයක යාපනය සරසවියේ ශිෂ්‍ය පිරිසක් ‘මහා වීරයෝ’ සැමරීමට කියමින් යම් ප්‍රයත්නයක යෙදුණා. පෙරටුගාමී හෝ කවුරුන් හෝ සමඟ එකතුව මේ දිගහැරෙමින් තිබෙන්නේ බෙදුම්වාදීන්ගේ වුවමනාවම නොවේ ද?කවුද මේ මහාවීරයෝ කියන්නෙ? ආපහු එල්.ටී.ටී.ඊ. යට ඉඩදෙන්න තමයි ඔය හදන්නෙ. එල්.ටී.ටී.ඊ. ය යුදමය වශයෙන් පරාජය කරලා , යුද්ධය අවසන් කිරීම ගැන නොයෙක් දෙස් - විදෙස් බලවේගවලට වේදනාවක් තිබෙනවා. ඒ නිසා ඔවුන් වෑයම් කරන්නේ රට අස්ථාවර කරන්න. යුද්ධය නිමා කිරීමෙන් පසු රණවිරුවන් දැන් රට ගොඩනැඟීමේ මෙහෙවරටත් දායක වෙමින් සිටිනවා. සමහර අයට මේවා දරාගන්න බෑ. ඔය මොන ප්‍රයත්න දැරුවත් නැවත වතාවක් රට අගාධයට ඇද දමන්න මේ රජය ඉඩ තබන්නේ නෑ.යුද්ධය නිමා වූ පසු රජයක් හැටියට උතුර සහ නැගෙනහිර ප්‍රදේශවල සාමාන්‍ය ජනජීවිතයට අවශ්‍ය පරිසරය ඇති කළා. අවතැන්වූවන් යළි පදිංචි කර ඒ ප්‍රශ්නය අවසන් කළා. රජයට භාරවූ එල්.ටී.ඊ. සාමාජිකයන් පුනරුත්ථාපනය කර යළි සමාජගත කළා. වෘත්තීය පුහුණුවක් දුන්නා. දෙමළ තරුණ - තරුණියන් ආරක්ෂක අංශ වලට පවා බඳවා ගත්තා. රජයක් හැටියට කළ හැකි දේ තවදුරටත් කරමින් සිටිනවා. ඒ නිසා පෙරටුගාමීන් වගේ අය ගැන කතා කරන්න දෙයක් නෑ. අපට එහෙම විශේෂයකුත් නෑ.රජය එවැන්නකට මුල පුරා තිබෙන්නේ. තවමත් ඇතැම් දේශපාලන පක්ෂ හා කණ්ඩායම් තරුණ ප්‍රජාව දේශපාලන අතකොලු ලෙස යොදා ගනිමින් සිටියදී අය-වැයෙන් පවා තරුණ ප්‍රජාව දෙස බලා නැති බවට ඔවුන් චෝදනා කරනවා?ජවිපෙ තමයි ඔය චෝදනාව කරන්නෙ. ඔවුන්ට තරුණයො ගැන කතා කරන්න සදාචාරාත්මක අයිතියක්වත් තියෙනවාද කියල ප්‍රශ්නයක්. අය-වැයෙන් බලලා නෑ කියන්නේ උපාධිධාරීන් 50,000කට රැකියා දීමම මදිද. අපට මතකයි 89’ - 90’ කාලෙ තරුණ තරුණියො හන්දි ගානේ මරල දාලා තිබුණා. 60,000ක් ඒ විදිහට මරල දැම්මා.කොපමණ භීෂණයක් තිබුණද? මගේ අප්පච්චිටත් වෙඩි තිබ්බා. වාසනාවකට අතකට වෙඩි වැදිල ජීවිතය බේරුණා. මේ වගේ කටුක අමිහිරි - අඳුරු මතක අතරින් තමයි අපි තාරුණ්‍යය ට පියමං කළේ.හැබැයි අද තාරුණ්‍යයේ අනාගතය පැහැබරයි. තාරුණ්‍යට හෙටක් වගේ සංවිධානත් එක්ක අපි මේ රටේ තරුණ ප්‍රජාව වෙනුවෙන් විශාල වැඩ කොටසක් කරමින් ඉන්නවා. ඔය චෝදනා කරන අයටත් අපි කියන්නෙ නිකම් බොරු විවේචන කර කර ඉන්නෙ නැතිව අපිත් එක්ක එකතු වෙන්න කියලා. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=f1212112</link>
    <topic>දිවි නැම කියන්නෙගෙවතු වගා ව්‍යාපාරයක් පමණක්ම නොවෙයි</topic>
    <author>සංවාද සටහන උදිත ගුණවර්ධන</author>
    <content>‘දිවි නැම’ ගෙවතු වගා වැඩසටහනේ හතර වැනි අදියර මේ වන විට සාර්ථක ලෙස ක්‍රියාත්මක වෙමින් පවතී. ‘දිවි නැගුම’ ව්‍යාපාරයේ ඇරැඹුම මේ වන විට කෙතෙක් දුරට සාර්ථක වී තිබේද? මේ මඟින් ජනතාවට ලැබෙන සහන කෙබඳුද? එහි වර්තමාන තත්ත්වය කෙබඳුද? ආදී කරුණු පිළිබඳ ආර්ථික සංවර්ධන අමාත්‍යාංශයේ අතිරේක ලේකම් චන්ද්‍රා වික්‍රමසිංහ මහත්මිය සමඟ කළ කතාබහකි මේ.දිවි නැම ව්‍යාපාරය මෙරට ස්වයංපෝෂිත ආර්ථික රටාවක් හා ගෙවතු වගා උනන්දුව ඉහළ නැංවීම සඳහා ආරම්භ කළ ව්‍යාපාරයක්. මේ ව්‍යාපාරයේ වර්තමාන තත්ත්වය හා එහි සාර්ථකත්වය පිළිබඳ පැහැදිලි කිරීමක් කළ හැකිද?උද්‍යෝගය හා උනන්දුව ගෙවතු වගා ව්‍යාපෘති සඳහා ඇති වුණේ දිවි නැම ව්‍යාපෘතිය නිසා කියතොත් එහි අතිශයෝක්තියක් නැහැ. ජනතාවට මේ විදිහේ ගෙවතු වගා සඳහා උනන්දුව අවශ්‍යතාව තිබුණත් ඒ සඳහා යොමු කිරීම් නොකළොත් රජයෙන් මඟ නොපෙන්නුවහොත් ඒ උනන්දුවෙන් නිසි ඵල ප්‍රයෝජන ලබා ගැනීමට බැහැ.මේ දිරි ගැන්වීම උනන්දු කිරීම මේ වන විට ඇති කිරීමට ආණ්ඩුවේ නිලධාරීන් කටයුතු කර තිබෙනවා. ඒ තත්ත්වය තුළ දිවි නැම ව්‍යාපාරය පිළිබඳ උනන්දුවක් ජනතාව අතරින් මතුවෙලා තිබෙන්නේ. දිවි නැම ව්‍යාපාරය කියන්නේ එක් අමාත්‍යාංශයක් පමණක් හුදෙකලාව ගෙන යන ව්‍යාපෘතියක් නොවෙයි. රාජ්‍ය ආයතන ජාලයක් හරහා ඔවුන්ගේ මග පෙන්වීම් හා ඒකාබද්ඛතාව අනුව සිදු කරන ව්‍යාපාරයක්. දිවි නැමේ පරමාර්ථය වෙලා තිබෙන්නේ සියල්ල ඒකාබද්ධ කිරීම තුළ මේ වැඩපිළිවෙළ ක්‍රියාත්මක කිරීමයි.ඒ වගේම මේ දිවි නැම පළමු දෙවැනි හා තෙවැනි අදියර වලටත් වඩා හතරවැනි අදියර සාර්ථක ලෙස පෙරට ගෙන යාම තමයි මේ අමාත්‍යාංශයේ වැඩපිළිවෙළ හා පරමාර්ථය බවට පත්වෙලා තිබෙන්නේ.දිවි නැම කියන්නේ කෘෂිකර්මාන්තය පමණක් මුලික කර ගත් වැඩපිළිවෙළක් පමණද?දිවි නැම කියන අර්ථයෙන්ම වුණත් පැහැදිලි වෙනවා මේ ව්‍යාපාරය හුදු ගෙවතු වගා ව්‍යාපාරයක්ම නොවෙයි. එයිට එහා ගිය අරමුණු පෙරදැරි කරගත් වැඩපිළිවෙළක් බව.මේ මඟින් ජනතාවගේ ජීවන තත්ත්වය ඉහළ නැංවීමත් ඒ සඳහා අවශ්‍ය ප්‍රතිපාදන හා මග පෙන්වීම ලබාදීමත් සිදු කෙරෙනවා. එය තමයි දිවි නැමේ මුඛ්‍ය පරමාර්ථය වෙලා තිබෙන්නේ.ඔබ කියූ අරමුණු හා ඉලක්ක දිවි නැම මගින් ජය ගැනීමට පුළුවන්කම ලැබී ඇතැයි ඔබ විශ්වාස කරනවාද?වැඩපිළිවෙළක් ක්‍රියාත්මක වෙද්දි ඔය සියයට සියයක් සාර්ථක යැයි කවුරුන් හෝ කියනවා නම් එය අතිශයෝක්තියක්. ඒත් මට මේ මොහෙතේදී කියන්න පුළුවන් දිවි නැමේ අරමුණු සාර්ථක ලෙස ඉදිරියට ගමන් කොට ඇති බව.ආහාර සුරක්ෂිතභාවය ඇති කිරීම තමයි මේ ව්‍යාපාරයේ මූලික අරමුණ වුණේ. ආහාර පෝෂණය ගුණාත්මකභාවය මෙන්ම ජනතාවගේ සෞඛ්‍ය සම්පන්නභාවය ඉහළ නැංවීමත් දිවි නැම හරහා සිදු කරන්න පුළුවන්.රටක් සංවර්ධනය කරද්දී මූලිකව සිදු විය යුත්තේ ගෙවත්ත සංවර්ධනය කිරීමයි. සංවර්ධනය වූ ගෙවතු රැසක එකතුව තමයි සංවර්ධනය වූ රටක් කියන්නේ.අපි බඩු මිල ගැන කතා කරමින් සිටීම නොවෙයි කළ යුත්තේ. ගෙවතු වගා මඟින් ගෙදර පරිභෝජනයට අවශ්‍ය දේ් නිෂ්පාදනය කිරීමයි. ඒ තත්ත්වය දිවි නැම වැඩපිළිවෙළ හරහා අපට ගොඩනඟා ගැනීමට පුළුවන්.ඒ වගේම මේ විදිහේ ගෙවතු වගාවක් සාර්ථක කර ගන්නවා නම් ගෙදර වියදම 20% පමණ අඩු කර ගැනීමට හැකියාව තිබෙනවා.ගෙවතු වගාව සෞඛ්‍ය සම්පන්න ජීවිතයකටත් උපකාරී වෙන්නෙ කොහොමද?සෞඛ්‍ය සම්පන්න ජීවිතයකට ගෙවතු වගාව අතිමහත් රැකුලක් ලබා දෙනවා. අප වෙළෙඳ පොළෙන් ගන්නේ් ව්‍යාපාරික අරමුණු ඇතිව මහා පරිමාණයෙන් සිදු කරන වගා වල ඵල. මේ සඳහා අනිවාර්යයෙන්ම රසායනික පොහොර දමනවා.තෙල් දමනවා. ඒත් ගෙවත්තේ සිදු කරන වගා සඳහා ඒ විදිහේ් කෘත්‍රිම දේවල් යොදන්නේ නැහැ. ඒ නිසා ගෙවතු වගාව ඇඟට වගේම මුදල් පසුම්බියටත් හොඳයි. ඒ නිසා තමයි දිවි නැම වැනි ව්‍යාපෘතියක් මෙතරම් යහපත් ලෙස සමාජය වෙත බලපා තිබෙන්නේ.දිවි නැම වැනි ව්‍යාපෘති සඳහා මොන විදිහේ් සමාජ කණ්ඩායම්ද යොදා ගන්න පුළුවන්කම තිබෙන්නේ?මේ කාර්ය සඳහා හොඳම සමාජ කණ්ඩායම් විදිහට පෙන්වා දෙන්න පුළුවන් විශ්‍රාමික වැඩිහිටි ප්‍රජාව. ඔවුන්ට පුළුවන් මේ විදිහේ වැඩපිළිවෙළක් වෙත පහසුවෙන් දායකත්වය ලබා ගැනීමට. ඒ වගේම කාන්තාවන්ද මේ සඳහා යොදා ගැනීමට පුළුවන්. පාසල් මට්ටමින් දරුවන්වත් මේ කාර්ය සඳහා යොමුකර ගැනීමට හැකියාව තිබෙනවා. නිවෙස්වල නිකරුණේ කාලය ගත කරන අයට වුණත් ගෙවතු වගාව වැනි අංශයක් වෙත යොමු වීම ඵලදායි දෙයක්.ගෙවතු වගා පමණක් නොවෙයි පශු සම්පත් හා සත්ත්ව පාලනය යන අංශයටත් දිවි නැම මඟින් අතහිත ලබාදී තිබෙනවා.දිවි නැම හතරවැනි අදියරේ වර්තමාන තත්ත්වය හා ප්‍රගතිය පිළිබඳ පැහැදිලි කිරීමක් කළ හැකිද?දිවි නැමේ හතරවෙනි අදියරේ කටයුතුත් ක්‍රියාත්මක වෙනවා. මෙහි බීජ ලබාදීමට පමණක් නොවෙයි පොල් පැළ ඇතුළු පැළ වර්ග නොමිලේ ලබාදීමටත් ඒ සඳහා උපදේශන කටයුතු ලබාදීමටත් ක්‍රියා කර තිබෙනවා. ඒ වගේම අක්කර දෙකට වැඩි ඉඩම් ඇති වගාකරුවන්ටත් අවශ්‍ය කරන සහන ලබාදීමට අප කටයුතු කර තිබෙනවා.ඔබ කියූ දිවි නැම පැළ හා බීජ වර්ග ජනතාව වෙත නිසි ලෙස බෙදීයාමක් නොවන බවට අපට දැන ගැනීමට ලැබුණා. මේ තත්ත්වය නිවැරැදි කර ගැනීමට මොන විදිහේ් කාර්යභාරයක් ද ඉටු කර තිබෙන්නේ?අතපසුවීම් සිදුවෙලා තිබෙනවා නම් ඒ ගැන අප සොයා බලනවා. මේ විදිහේ අතපසු විම් වෙලා තිබෙනවා නම් ග්‍රාම නිලධාරී මහතා වෙත ගොස් තමන්ගේ බීජ වර්ග හා පැළ ලබා ගැනීමට පුළුවන්. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=f1212113</link>
    <topic>ශාපලද්දන්ගේ ගිනිගත් ලෝකය</topic>
    <author>සටහන නුවන්ති සඳුනි ප්‍රභා</author>
    <content>එය ඉතිහාසයට එක් වී හමාරය. එනමුදු ඒ පිළිබඳ කතා කිරීම එදාට නොව, අදට වඩාත් උචිත ය. එයට හේතුවක් ඇත. එදා එය සිදු නොවිය යුත්තක්ව තිබුණා සේම, ඉදිරියේ දී එවැන්නක් සිදු නොවිය යුතු බැවිනි. මේ සිදුවීම පිළිබඳ කතිකාවක් ගොඩනැඟිය යුතු ව ඇත. එපමණකින් නොනැවතී, නැවත මේ බිම් පෙදෙසේ හෝ වෙනත් මෙවැනි ම බිම් කඩක එවැන්නක් සිදු නොවිය යුතු තැනට පරිපාලනය කටයුතුª කිරීම අත්‍යවශ්‍යය.‘සිරකරුවෝ ද මනුෂ්‍යයෝ ය’. වැලිකඩ බන්ධනාගාරයේ ඉදිරිපස තාප්පයේ ලොකු අකුරින් ලියා ඇත. ඔවුන් මනුෂ්‍යයන් බව සැබෑය. ඒ ඔවුන් මනුෂ්‍යයන් ලෙස ඉපදුණු නිසාය. ඔවුන් තුළ උතුම් මනුෂ්‍ය ගතිගුණ ද ඇතිවාට සැක නැත. එයට හේතුව ඕනෑම දරුණු පරාධකරුවකු තුළ වුව ද යම් තරමක හෝ මිනිස් ගුණාංග ඉස්මතුවන අවස්ථා ඇති බැවිනි.මිනිසා යනු සත්ත්වයන් අතර උසස් මනසින් යුතු සත්ත්ව කොට්ඨාසය බව පැවසේ. එවන් වූ මිනිසුන්ගේ ඇවතුම් පැවතුම් මෙන් ම, සිතිවිලි ද පැවතිය යුත්තේ තමන්ට, තම පවුලේ අයට, සමාජයට, මුළු මහත් ලෝකයටම යහපතක් වන පරිදි ය. ආදරය, කරුණාව, දයාව, අනුකම්පාව, මෛත්‍රීය වැනි යහපත් සිතිවිලි මෙන් ම, වෛරය, ක්‍රෝධය, ඊර්ෂ්‍යාව, අන්‍යයන්ට පීඩා කිරීමේ නරක සිතිවිලි ද ඔවුන්ට පොදු ය. යහපත් සිතිවිලිවලින් යුතුව, යහපත් පැවැතුම් ඇති තැනැත්තන් සේ ම, අයහපත් සිතිවිලිවලින් පොහොණි ව!, අයහපත් ක්‍රියාවල නිරත වන පුද්ගලයන් ද සිටීම සමාජයක් තුළ වෙසෙන මිනිසුන්ගෙන් විද්‍යාමාන වන දෙයකි.අයහපත් කටයුතුවල නිරත වෙමින්, සමාජයට කරදරකාරී, පීඩාකාරී ලෙස ජීවත් වීමට කවර සමාජයකවත් ඉඩක් නැත. මේ නිසා නීතිය මඟින් ඔවුන්ට වරදකරුවන් වීමටත්, බරපතළ ලෙස සමාජයට වරැදි කරන්නන්ට සිරගෙය උරුමකර දීමටත් ක්‍රියාකරන්නේ මේ නිසා ය. මේ සෑම කටයුත්තක ම මුඛ්‍ය අරමුණ වන්නේ යහපත් සමාජයක් ගොඩනැඟීමය. ඒ සඳහා සෑම රටකම, කවර හෝ සමාජයක් තුළ වුව ද නීති පද්ධතියක් පවතී. මෙය ශ්‍රී ලාංකේය සමාජය තුළ ද දක්නට ලැබෙන දෙයකි.පසුගියදා ශ්‍රී ලාංකේය ඉතිහාසය තුළ තවත් එක්තරා පරිච්ඡේදයක් ලියැවිණි. ඒ බන්ධනාගාර ගැටුම් සම්බන්ධයෙනි. සමාජ විරෝධී ක්‍රියාවල නිරතවී, සමාජයට, රටට පීඩාකාරී, හිසරදයක් වූවන් , නීති විරෝධී ක්‍රියාවල නිරතවූවන් හාරදහසක් පමණ වෙසෙන වැලිකඩ බන්ධනාගාරය, සැබවින් ම යුදපිටියක සිරිගෙන තිබුණි.ආයුධ සන්නද්ධව, මහ උළු ගෙදර වහලයේ සිට හතර අතට ගල් කැබලි විසි කරමින් , ආරක්ෂක අංශ සමඟ ගැටුම් ඇතිකරගත් ඔවුන්, සාමාජය කැලඹ වීය. ප්‍රදේශයේ ජන ජීවිතය අවුල් කරමින්, සාමාන්‍ය වැසියන්ගේ ජීවිත පවා අවදානමට ලක් කිරීමට ඔවුන් ක්‍රියාත්මක වී තිබුණි. සැබවින්ම බන්ධනාගාර ඉතිහාසය තුළ මේ ක්‍රියාව ඉතිහාසගත වන ක්‍රියාවක් වන බව රහසක් නම් නොවේ. එසේ සිදුවූයේ සිරගෙදර සිටිනා මනුෂ්‍යයන්ගේ ක්‍රියාකලාපය නිසා ය. ඒ මිනිසුන්ගේ් කෲරකම් නැවත රටට ම පෙන්වූ නිසාය.බුදු දහමට අනුව මිනිසත්කම ලැබීම දුර්ලභ දෙයකි. මිනිසකු ලෙස ඉපදීමට ලැබෙන එම දුර්ලභ අවස්ථාව අපට උදාවී ඇත. එහෙත් මිනිසත්කමේ ගුණ සුවඳ පතුරාලමින් දිවි ගෙවීමට කටයුතු කරන්නේ කීයෙන් කී දෙනා ද? සිරගෙදර වෙසෙනා මිනිසුන්ට තම දිවියේ යථාර්ථය තවමත් අවබෝධ කරගැනීමට නොහැකිවීම, සැබවින්ම දුර්ලභ මනුෂ්‍යත්වය නාමයෙන් කනගාටුව, කලකිරීමට උපදවන දෙයකි.බන්ධනාගාරය තුළ වෙසෙන සිරකරුවන්ට දිනකට රජය කොපමණ මුදලක් වැය කරනවාද? එක් පුද්ගලයකු වෙනුවෙන් දිනකට වෙන්කරන මුදල කොපමණ ද? මේ මිනිසුන් මේ පිළිබඳ කිසි දිනෙක නොසිතුවාට විය හැකි ය. ඔවුන් සිපිරි ගෙට නියම වීමට හේතුව සමහරවිට මිනිමැරුමක්, මංකොල්ලකෑමක්, ස්ත්‍රී දූෂණයක්, මත්ද්‍රව්‍යයට ඇබ්බැහිවීම වැනි කරුණක් විය හැකිය. දරුණු අපරාධකරුවන්, නම් දරාපු මංකොල්ලකරුවන් මේ ආදී සෑම කෙනෙක්ම අප වැනිම වූ මනුෂ්‍යයන් යැයි සිතුව ද, ඔවුන් තුළ මිනිසත්කමේ ගුණ සුවඳ වහනය වීමක් නම් දක්නට නැත.බන්ධනාගාරය තුළ ආරක්ෂාව සහිතව වෙසෙනා මේ පුද්ගලයන්, බන්ධනාගාර පරිපාලනය සියතට ගෙන කටයුතු කිරීමට පෙළඹීම, සැබවින්ම අපගේ බන්ධනාගාර පරිපාලනය තුළ පවත්නා දුර්වලතාවක් නිසා සිදු වූවකි. බන්ධනාගාරයේ අවි ගබඩාව කඩා, අවි රැගෙන වෙඩි තබමින් කලහකාරී ලෙස ක්‍රියා කිරීමට අවස්ථාව ලබා ගැනීම, බන්ධනාගාර පරිපාලනයේ දුර්වලකම් නිසා සිදුවූවක් බව නොරහසකි. එයට බන්ධනාගාරය තුළ සිටිනා උසස් නිලධාරීන් වග කිව යුතුය. සිරකරුවන් මෙල්ල කරගැනීමට නොහැකි වීම ඔවුන්ගේ අණසකට යටත්ව ක්‍රියාකිරීමට සිදුවීම ආදී කරුණු සලකා බැලීමේදී මේ නිලධාරීන් සැබවින්ම ලජ්ජා විය යුතුය.බන්ධනාගාරය තුළ වෙසෙන්නන්, මහා පරිමාණ ලෙස කුඩු ජාවාරම්වල නිරත වෙමින් තමන්ගේ කටයුතු කරගෙන යන බව මීට පෙර ද මාධ්‍ය මඟින් වාර්තා පළවිණි. ජංගම දුරකථන භාවිතය ද සිරගෙය තුළ සිදුවන දෙයකි. සිරගෙය තුළට කිසිවෙකුට ජංගම දුරකථන ගෙන යාමට ඉඩ දෙන්නේ ද නැත. ගෙන යන සෑම දෙයක් ම දැඩි පරීක්‍ෂාවට ලක් කරයි. එවන් තත්ත්වයක් තුළ සිරගෙය තුළට ජංගම දුරකථන මෙන් ම කුඩු පරිහරණය කිරීමට මං සැලසුනේ කෙසේද? මේ පිළිබඳ සැබවින් ම විමසා බැලිය යුතුය.මේ දරුණු මිනිසුන් සිවිල් සමාජය තුළ වෙසෙමින්, සිවිල් සමාජය කලඹමින් කටයුතුªකළ නිසා සිපිරිගෙට ගිය ද, ඒ තුළදී ඔවුන්ට සිවිල් සමාජය තුළ කරගෙන ගිය වැඩකටයුතු එලෙසින් ම කරගෙන යාමට අවස්ථාව සැලසීම කෙතරම් අභාග්‍ය සම්පන්න වූවක් ද? එසේනම් එම අභාග්‍යසම්පන්න කාර්ය සඳහා මං පෑදුවේ කවුද? එයට බන්ධනාගාර නිලධාරීන්ගේ; ජේලර්ලාගේ සහාය ලැබී ඇත් ද? එසේ සහය නොලැබීනම්, මෙලෙස කටයුතු කිරීමට ඉඩ ප්‍රස්තා උදාවන්නේ කෙසේද? අඩි ගණනක් උස පවුරක් ඇති සිපිරිගෙයට සතර අතින්ම ආරක්ෂාව සලසා ඇති තත්ත්වයක් තුළ ඇතුළට ගෙන යන දේවල් දැඩි පරීක්‍ෂාවට ලක් කරන තත්ත්වයක් තුළ, මෙවැනි දේ සිදුවීම හාස්‍යයට කරුණකි. එවන් තත්ත්වයක් ඇතිවීම මුළු මහත් සමාජයට ම නින්දාවකි. ඒ තුළ පවත්නේ ඛේදජනක ඉරණමකි.දරුණු අපරාධකාරයකු සිරගෙය තුළ සිට, එම අපරාධ මෙහෙයවීමේත්, සිවිල් සාමාජය තුළ සිට එම කටයුත්ත එලෙසින්ම කිරීමේත් වෙනසක් නැත . අප ජීවත් වන සමාජය තුළ වෙසෙමින් කුඩු විකිණීමේත්, සිපිරිගෙයට කොටුවී ඒ තුළ සිට සමාජ විරෝධී තම ව්‍යාපාර කටයුතු කරගෙන යාමේත් වෙනසක් තිබිය නොහැකිය. මේ කුමනාකාර ලෙසකින් හෝ සිදුවන්නේ සමාජයට අවැඩක් මිස, යහපතක් නොවේ. අපරාධකරුවා සිටිනා ස්ථානයේ ප්‍රශ්නයක් නැත. ගැටලුව වී ඇත්තේ ඔහුගේ චර්යාව සමාජයට බලපාන ආකාරයෙහිය.අප සැමගේ ඒකායන පරමාර්ථය වන්නේ යහපත් සමාජයක් දැකීමය. එය අපගේ යහපත සඳහා මෙන් ම අනාගතයේ උපදින, මේ රට බාර ගැනීමට සිටිනා දරු කැළගේ ද යහපත, සුබසිද්ධිය සඳහා ය. රට යහපත් අතට ගෙනයාම සඳහාය .වැලිකඩ බන්ධනාගාරය තුළ පසුගියදා ඇති වූ මේ ගැටුම මෑත ඉතිහාසය තුළ සිදු වූ එක ම සිද්ධිය නොවේ. මීට මාස කිහිපයකට පෙර ද මේ හා සමානව ම කලහකාරී තත්ත්වයක් ඇතිවුණි. සිපිරිගෙය තුළ රැඳී සිටින්නන් මේ ආකාරයට කළහකාරී ලෙස හැසිරීමෙන් සිදුවන්නේ කුමක්ද? ඔවුන් එසේ හැසිරී විනාශ කළ දේපළවල වටිනාකම, අත්‍යවශ්‍ය ලියකියවිලි විනාශ කිරීම, මේ ආදී සිදුවීම් මඟින් සිදුවනුයේ අපේ රට සංවර්ධනය කිරීම සඳහා යෙදවීමට තිබූ මුදල්, නිකරුණේ නාස්ති කිරීමය. නැවත මේ ස්ථාන පිළිසකර කිරිමට ගතවන කාලය, මුදල් ප්‍රමාණය ආදිය මේ මිනිසුන්ට වැදගත් නොවන බව සැබෑවකි. එසේනම් මීට වගකිව යුත්තේ කවුරුන්ද?ලංකාව තුළ ඈත අතීතයේ සිට වර්තමානය දක්වා ම වැරැදි කරන්නවුන් වෙනුවෙන් ඒ ඒ කාලය තුළ විවිධ දඬුවම් ක්‍රම පැවතී ඇත. ලංකාවේ බන්ධනාගාර ඉතිහාසය පිළිබඳ කතා කිරීමේදී බොහෝ දෙනා හිතන්නේ එහි ආරම්භය ඉංග්‍රීීසි පාලන යුගයේ සිට ආරම්භ වූ බවකි. වත්මන් ආකාරයේ නවීන බන්ධනාගාර ක්‍රමය අපට ඔවුන්ගෙන් උරුම වූවත්, කුවේණියගේ කාලයේ සිට ම සිරගත කිරීමේ , දඬුවම් දීමේ ක්‍රම පැවැති බවට සාක්ෂි පවතී.එදා සිංහල රජවරුන් උල හිඳුවීම, අලි ඇතුන් ලවා පාගවා මැරීම ආදී සෑම ක්‍රමයක් මඟින් ම පෙන්නුම් කරනු ලැබුවේ ඔවුන්ගේ රාජ නීතිය සහ දඬුවම් දීමේ ක්‍රමවේදයයි. එදා එලෙස දඬුවම් දුන්නද, වර්තමානයේ එවැනි තත්ත්වයක් නැත. මරණ දඬුවම ද නැත. පවත්නේ පුනරුත්ථාපන ක්‍රමවේදයකි. එවන් තත්ත්වයක් තුළ සිරකරුවන් බන්ධනාගාරය සිය අණසකට අනුව ක්‍රියාත්මක විය යුතු තැනක් යැයි සිතා කටයුතු කළහොත් සිදුවනුයේ අනර්ථයකි.මේ නිසා අනාගතයේදී මෙවැනි තතත්ත්වයක් ඇති නොවීමට එහි පරිපාලනය මඟින් අවශ්‍ය ක්‍රියා මාර්ග ගත යුතුය. එසේ ම, මේ තත්ත්වය අනාගතයේ වෙනත් බන්ධනාගාරයක් තුළ ඇති නොවීමට අවැසි පියවර අද අදම ගත යුතුව ඇත. එසේ නොවුණහොත් සිදුවන්නේ , මෙරට බන්ධනාගාර පද්ධතිය වල්වැදුණු තත්ත්වයකට පත්වීමකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>11</day>
    </date>
    <link>http://www.dinamina.lk/2012/12/11/_art.asp?fn=f1212114</link>
    <topic>බොදු බැතියෙන් අප පිරවූබුද්ධ භූමි වන්දනා චාරිකාව</topic>
    <author>සටහන - ජීවනී පතිරණ</author>
    <content>රතු පාවඩ මතින් යන්නට වඩාත් වාසනාව ලබන්නෝ ප්‍රභූහුය. එසේත් නැතිනම් සුවිශේෂී ඇගයීමකට ලක්වන්නෝය. එවැනි සුවිශේෂී ඇගයීමකට ලක් කරමින් අපව පුදුමයට පත් කළෝ කවරුහුදැයි ඔබට දැන් සැක මතුවනු ඇත.හරියටම කියනවානම් වේලාව පස්වරු 1.45ට පමණ විය. ප්‍රදේශය වන්නේ ඉන්දියාවේ නවදිල්ලි නුවරය. ස්ථානය නිවැරදිව කියනවානම් “දිල්ලි සැෆ්ඩාර් ජන්ග්” දුම්රිය ස්ථානයයි.මාත් මා සමඟ සිටි පත්තර සගයාත් ‘සැෆ්ඩා’ දුම්රිය ස්ථානයට පැමිණියේ එම ස්ථානයෙන් ආරම්භ වන විශේෂ ශීඝ්‍රගාමී දුම්රියට ගොඩවීම සඳහා ය. අනෙකුත් දුම්රිය ස්ථාන දැක ඇති මුත් මෙදින මා දුටු දසුන සිත් අමන්දානන්දයට පත් කළේය.දුම්රිය ස්ථානයට ගොඩවීමට පළමු පියවර තැබුවේ රතු පාවඩ මතින්ය. එසේ පියවර කීපයක් ඉදිරියට පැමිණි අපව රෝස හා දහස්පෙතියා ඇමිණූ මල් මාලා ගෙලට දමා “නමස්තේ” කියා අපව පිළිගන්නා ලද්දේ එරට සුන්දර යුවතියන් දෙදෙනෙකි.ශශ්‍රී ලංකාවේ “හේමාස් ට්‍රැවල්ස්” ආයතනය සමඟ සම්බන්ධව ඉන්දියාවේ සී/ස දුම්රිය භෝජනාගාර හා සංචාරක සංස්ථාව එක්ව සංවිධානය කරන බුද්ධ භූමි වන්දනා චාරිකාවේ ආරම්භය එසේ සනිටුහන් විය.“හේමාස් ට්‍රැවල්ස්” ආයතනයේ ආරාධනයකට අනුව අප ඉන්දියාවේ නවදිල්ලි නුවර බලා පිටත්ව ගිය මුත්” මෙතරම් සුහදශීලීව පිළිගනු ඇතැයි අපේ සිහිනෙකුඳු නොසිතු වෙමු. එතරම්ම එය සිත්ගන්නා සුළුය. ඔවුන්ගේ ආගන්තුක සත්කාර අපේ රටට නොදෙවෙනිය. දුම්රිය ස්ථානය සුවඳ මලින් සරසා තිබුණි. කුඩා දුම්රිය ස්ථානයක් වුවද එහි පිරිසිදුභාවය හා ඔවුන් සුහදව අප පිළිගත් අයුරු අගය කළයුතුය.“තිලෝගුරු සම්මා සම්බුදුරජාණන් වහන්සේ සම්බුද්ධත්වයට පත් බුද්ධගයා පුදබිම ඇතුළු සුවිශේෂි බෞද්ධ ආගමික ස්ථාන වන්දනාමාන කිරීම මේ සංචාරයේ මූලික පරමාර්ථය විය. ශ්‍රී ලාංකේය බැතිමතුන් ඇතුළු ලෝකයේ විවිධ රටවල බෞද්ධ බැතිමතුන් රැසක් මෙම බුද්ධ භූමි වන්දනා චාරිකාවට එක්වීම මා හට සුවිශේෂි අත්දැකීමක් විය.අප ගමන් ආරම්භ කළේ “මහා පරිනිර්වාන්” ශීඝ්‍රගාමී දුම්රියෙනි. පළමු පංතියේ වායුසමීකරණය කළ මැදිරි අපට ලබාදුණි. වෙන්කළ කාමර ඇඳවල් දෙකකින් සමන්විතය. හරියටම කියනවානම් නිවසේ කාමරයකටත් වඩා සැප පහසුවක් එහි තිබුණි. තමන්ට රිසි අයුරින් උණු ජලයෙන් හෝ ඇල් ජලයෙන් ස්නානය කිරීමට හැකිය.සනීපාරක්ෂක පහසුකම් සියල්ල කිසිදු අඩුපාඩුවක් නොමැති තරම්ය. මොහොතින් මොහොත පිරිසිදු කිරීමේ කටයුතු දුම්රිය සේවකයින් විසින් සිදුකරනු ලබයි.‘මහාපරිනිර්වාන්’ ශීඝ්‍රගාමි දුම්රියෙන් පස්වරු 2.50 පමණ වන විට අප ‘ගයා’ බලා පිටත්වීමු. අපව පිළිගත් සෆ්ඩාර් ජන්ග් දුම්රිය ස්ථානයේ දී තවත් සුවිශේෂී අත්දැකීමකට මුහුණ දුණි. එනම් ශ්‍රාස්ත්‍රීය සංගීතයෙන් සංචාරකයින් අමන්දානන්දයට පත්කිරීමය. ඒ මොහොතේ සංචාරකයෝ කෙතරම් පී‍්‍රති වූවාද කියතොත් ඇතැමුන් ලයාන්විත සංගීතයට අනුව අත්පුඩි ගසන්නටත්, සංගීත ශිල්පීන් දිරිගන්වන්නටත් උනන්දු වනු දක්නට ලැබුණි.“මහා පරිනිර්වාන්” දුම්රියට ගොඩවූ අපට මොහොතකට සිතුනේ පන්සලක් තුළට ගියා වැනි හැඟීමකි. “බුද්ධං සරණං ගච්ඡාමී” යනුවෙන් ලයාන්විත පසුබිම් ගී හඬක් ගමනාන්තය දක්වාම අප දෙසවන වැකුණි. එය තවදුරටත් බැතිසිත් උපදවන්නකි. ඒ අතරතුර දුම්රිය කළමනාකාරතුමා ඇතුළු නිලධාරීන් විසින් අපගේ සංචාරය පිළිබඳ කරුණු පැහැදිලි කිරීමේ අවස්ථාද අපට ශ්‍රවණය කිරීමට සලස්වයි.මේ පසුකර යන්නේ කුමන ප්‍රදේශයක් ද යන්න ඔවුන් අපට හඳුන්වා දෙයි. දුම්රිය භෝජනාගාර සේවකයින්ගේ කඩිසර භාවය ඉතා අගය කළ යුතුයි. අපට අවශ්‍ය සංග්‍රහයන් ඔවුන් මොහොතකින් අපට ලබා දෙයි. ප්‍රනීතව හා පිරිසිදුව ආහාරපාන ලබාදීමට ඔවුන් නිරන්තරයෙන් උනන්දු වන බවක් පෙනී යයි.“කැබින් කෲ” එක එකම නිල ඇඳුමකින් සැරසී සිටී. සුහදව අප සමඟ කතා කරති, ඔවුන්ගේ ගමන කඩිසරය. විවිධ රටවලින් පැමිණි මිතුරෝ ටිකෙන් ටික අප සමඟ කුළුපග වෙති.අපගේ ගමන්මලුවල බර පවා දරාගැනීමට අපට ඉඩ නොදුන් දුම්රිය සේවකයෝ ආරක්‍ෂාවට මුල්තැන දෙමින් ක්‍රියා කරනු දක්නට ලැබුණි. මේ සංචාරය සඳහා අප ගෙවූ මුදලට වඩා වැඩි සාධාරණයක් ඉෂ්ඨ කිරීමට “හේමාස් ට්‍රැවල්ස්” ආයතනය උනන්දු වී ඇති බව මොනවට සනාථ වන්නේද? එය සැබැවින්ම සත්‍යයක් වනු ඇතැයි ගමන ආරම්භයේදී මට හැඟුණි.“මහාපරිනිර්වාන්” දුම්රිය භෝජනාගාරයකින් සමන්විත සුවපහසු මැදිරි සහිත දුම්රියකි. එහි විවිධ වර්ගයේ පොත්පත්වලින් සමන්විත පුස්තකාලයක් ද දක්නට ලැබුණි. ඕනෑම අවස්ථාවක එහි ගොස් පොත්පත් බැලීමේ අවස්ථාව අපට ලබාදී තිබුණි. විඩාබර ගමනට සවස තේ පැන් සංග්‍රහයෙන් නැවුම් ප්‍රබෝදයක් ගතට දැනුණි. රාත්‍රී ආහාරයෙන් පසු සුවබර නින්දකට ගිය අප පසුදා උදෑසන 8.35 පමණ වන විට කිලෝමීටර් 990ක් ගෙවා ‘ගයා’ දුම්රිය ස්ථානයට ළඟාවිය.‘ගයා’ දුම්රිය ස්ථානයේ දී දුටු සුවිශේෂී අත්දැකීම වන්නේ දුම්රිය ආරක්‍ෂකයින් ඇතුළු නිලධාරීන් අප ගොඩවන සුඛෝපභෝගී බස්රථය දක්වා ආරක්‍ෂාව සැලසීමත්ය. එතැන් සිට ඉන්දියානු පොලිස් නිලධාරීන් අප ගිය හෝටලය දක්වාත්, එතැන්සිට නැවත පූජනීය ස්ථාන කරා යාමේදීත් ආරක්ෂාව ලබාදුණි. මෙය වන්දනා ගමනට සොර සතුරන්ගෙන් එල්ලවිය හැකි පීඩාවන් වැලැක්වීමට ඔවුන් ලබාදෙන සහය අගය කළ යුතුය.විදේශිකයින්ට නිසි ආරක්‍ෂාව හා රැකවරණය ඉහළම අයුරින් ලබාදීම මේ ගමනේ වැදගත් අවස්ථාවකි. ප්‍රථමයෙන් වැඳපුදා ගන්නා පුදබිම පිළිබඳව සංචාරකයින් දැනුවත් කිරීමට මාර්ගෝපදේශකයින් කීපදෙනෙක් අප බස්රථයේ ගමන් කළෝය. ඊට හේතුව වන්නේ විවිධ රටවල විවිධ භාෂාවන් කතාකරන බැතිමතුන්ගේ පහසුව සඳහාය. මෙහිදී ඉංගී‍්‍රසි, කොරියානු, චීන වැනි භාෂාවලින් දැනුවත් කිරීමේ මාර්ගෝපදේශකයින් හෙවත් ගයිඩ්ලා අපත් සමඟ සුහදව එක්වීම වඩාත් අවබෝධයකින් හා දැනුමකින් වන්දනාමාන කිරීමට පහසුවකි.අපේ ගමනේ ප්‍රථම පූජනීය ස්ථානය වූයේ “බුද්ධගයා” උතුම් පූජනීය ස්ථානය වන්දනා කිරීමය. ශ්‍රී ලාංකේය බෞද්ධ අපට නොදෙවෙනි අයුරින් බටහිර රටවලින් පැමිණි බෞද්ධ පින්වතුන් වන්දනාමාන කරනු අයුරු අපේ දෙනෙත් පුදුම කරවන සුලුය. එතරම්ම ඔවුන් බුදු දහමේ සත්‍ය අවබෝධ කරගෙන ඇති බව පෙනී යයි. ලැබෙන සුළු විරාමයේ භාවනායෝගීව සිටීමට ඇතැම් සුදු ජාතිකයන් උනන්දු වන බවක් පෙනී ගියේය.ඇතැම්හු බුදුදහම පිළිබඳව අපටත් වඩා දැනුම ඇත්තෝ වෙති. ඒ ඔවුන්ගේ අදහස් හුවමාරු වීමේදී සනාථ වූ සත්‍යයකි.ඉන්දියානු ජාතික මාර්ගෝපදේශකයින් ඉතා කාරුණිකය, ඉවසිලිවන්තය.ඇමරිකාව, ඕස්ට්‍රේලියාව, එංගලන්තය, ජපානය, ඉතාලිය, චීනය, සිංගප්පූරුව, තායිලන්තය, කොරියාව ඇතුළු තවත් රටවල් ගණනාවක බෞද්ධයෝ අපගේ වන්දනා චාරිකාවට එක්ව සිටියහ.ඔවුන් අපගෙන් හා අප ඔවුන්ගෙන් ඉගෙනගන්නා දේ බොහෝය. ඇතැමුන්ගේ වැඳුම්පිදුම් විධි පවා ඉතා විශිෂ්ටය. ආදර්ශ අපමණය. බුද්ධගයා පුදබිම ආසන්නයේ පිහිටි තායි බෞද්ධ මධ්‍යස්ථානයක් හා “ඉන්ඩොසාන් නිපොන් ජි” ජපන් පන්සල වන්දනාමාන කිරීමටද අප අමතක නොකළෙමු.මේ සංචාරයේ තවත් ස්ථානයක් වූයේ ලෝකයේ ප්‍රථම භික්ෂු විශ්වවිද්‍යාලය නැරඹීමය. නමින් “නාලන්දා” විශ්වවිද්‍යාලය වන එය දුටු සැනින් සිත් කම්පාවට පත් කරවයි. එදා ගිනිතබා විනාශ කර තිබූ එහි අද ඉතිරිව ඇත්තේ ගඩොලින් ගොඩනැඟූ වහල නොමැති බිත්ති පමණි. සිදුහත් කුමරු ගිහිගෙය අතහැර කන්තක අසුපිට නේරංජනා ගඟ තරණය කළ අයුරු සිතේ රූපයක් සේ ඇඳී ගියේ අප නේරංජනා ගඟ පසුකරමින් යන විටය. ඉන්දියානු ජාතිකයෝ එය “කළිඳු ගඟ” යැයි ද හඳුන්වති.අපේ සංචාරයේ දී ගිජ්ජකූට පර්වතය හෙවත් ගිරිකුල් පවුර නැරඹීමට යාම වඩාත් විඩාබර අත්දැකීමක් විය. මධ්‍යාහනයේ එය තරණය කිරීම නිසා පර්වතය මුදුනට රිසියේ හිරුරැස් පතිත වී තිබුණි. ආනන්ද හාමුදුරුවෝ හා මහා කාශ්‍යප මහ රහතන් වහන්සේ වැඩසිටි ගල් ගුහා ගිරිකුල් පවුර වන්දනාමාන කිරීමට යන මාර්ගයේ දක්නට විය. ඒ අතරතුර අප නාලන්දා කෞතුකාගාරය නැරඹීමට අමතක නොකළෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212121_br2</link>
    <topic>දොළහයි දොළහට පුංචි ලෝකාන්තයෙන් පහළට</topic>
    <author/>
    <content>(2012-12-12 7:15pm) 2012 වසරේ දොළාස් වැනි මස දොළොස් වැනිදා දහවල් දොළහයි දොළහට අපේ තරුණයෙක් සිංහ කොඩිය රැගෙන මාතලේ පුංචි ලෝකාන්තයෙන් පහළට බැස වාර්තාවක් තැබුවේය.මේ වාර්ථාව තැබුවේ කදු නැගීමේ ශූරයෙක් වන බලපිටියේ නිලන්ත සොයිසා තරුණයාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212121_br1</link>
    <topic>12-12-12-12-12ට රත්නපුරේ දරු උපතක්</topic>
    <author/>
    <content>(2012-12-12 6:28pm) 2012 වසරේ දොළාස් වැනි මස දොළොස් වැනිදා දහවල් දොළහයි දොළහට රත්නපුර මහ රෝහලේ දී දරු උපතක් සිදුවුණා.දොළහේ ඉලක්කම් පහකින් යුතු මේ දරු උපත අති සුවිශේෂි වෙයි.මේ උපත දුන් වාසනාවන්ත මව වූයේ රත්නපුර ගයනි සුසන්තිකා මහත්මියයි.මේ සුවිශේෂි උපතින් මෙලොව එළිය දුටුවේ දියණියකි.          .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212122</link>
    <topic>දෝෂාභියෝගය ගැන තවදුරටත් සොයන්න ස්වාධීන කමිටුවක් පත් කරනවා</topic>
    <author>මහින්ද අලුත්ගෙදර</author>
    <content>අගවිනිසුරු ආචාර්ය ශිරානි බණ්ඩාරනායක මහත්මියට එරෙහි දෝෂාභියෝග වාර්තාව සම්බන්ධයෙන් තවදුරටත් සොයා බැලීම සඳහා ස්වාධීන කමිටුවක් පත් කිරීමට පියවර ගන්නා බව ජනාධිපති මහින්ද රාජපක්ෂ මහතා අවධාරණය කරයි.උත්තර සැපයිය යුත්තේ තම හදවතට පමණක් බව සඳහන් කළ ඒ මහතා තමන් කළ කාර්යය හරියාකාරව කළ බවට සෑහීමට පත්විය හැකිවිය යුතු බවද ඒ නිසාම මේ සම්බන්ධයෙන් තවදුරටත් සොයා බලන්න කටයුතු කරන බවද සඳහන් කරයි.මේ මඟින් තවදුරටත් ඒ පිළිබඳව සොයා බලන බවද එය පොතක පතක ලියවී නොමැති බවද සඳහන් කළ මහින්ද රාජපක්ෂ මහතා නීතියක් නොමැති නමුත් එය තමා සෑහීමට පත්වීම සඳහා කරන්නක් බවද කීයා සිටී.ජනාධිපතිවරයා මේ බව සඳහන් කළේ ශ්‍රී ලංකා වරලත් ගණකාධිකාරී ආයතනයේ නව බහු මහල් ගොඩනැඟිලි සංකීර්ණය විවෘත කිරීම නිමිත්තෙන් ඊයේ (11) පැවැති උත්සවය අමතමිනි.එහිදී වැඩිදුරටත් අදහස් දක්වමින් ජනාධිපතිවරයා සඳහන් කළේ අල්ලස් කොමිසම වෙත ගොස් පැමිණිලි කොට දෝෂාභියෝගයක් රැගෙන එන බවට ප්‍රචාරය කළ බවත් පසුව අදාළ දෝෂාභියෝගයට අත්සන් කොට පාර්ලිමේන්තුවට ඉදිරිපත්කළ බවත්ය.නමුත් එය කෙසේ හෝ පාර්ලිමේන්තුව වෙ‍ත ඉදිරිපත් කළ බව සඳහන් කළ ජනාධිපතිවරයා එයින් පසුව කමිටුවක් පත්කොට වාර්තාවක් නිකුත් කිරීම සිදුවන බවද දැන් එය පාර්ලිමේන්තුවේ පවතින බවද සඳහන් කළේය.දෝෂාභියෝගය පාර්ලිමේන්තු කමිටුවක් මගින් පරීක්ෂා කොට අවසන් බව පෙන්වාදුන් ඒ මහතා මසක් ගතවන තෙක් එහි ඇති කරුණු සම්බන්ධයෙන් කතාකළ නොහැකි බවද මසකට පසුව පාර්ලිමේන්තුවේදී විවාද කොට තීරණයක් ගනු ඇතැයිද ප්‍රකාශ කළේය.වෘත්තියෙන් නීතීඥයකු වශයෙන් මේ පිළිබඳව කණගාටුවන බව සඳහන් කළ ජනාධිපති මහින්ද රාජපක්ෂ මහතා අධිකරණය හෑල්ලුවට ලක් කිරීම සම්බන්ධයෙන් තමා විරුද්ධ වන බවද යම් පුද්ගලයකුගෙන් වරදක් සිදුවී නම් එය ප්‍රසිද්ධ නොවිය යුතු බවද පැවැසීය.මේ සම්බන්ධයෙන් ස්වාධීන කමිටුවක් තවදුරටත් ක්‍රියාත්මක වන බව පැවසූ ජනාධිපතිවරයා අදාළ සිද්ධිය සම්බන්ධයෙන් ක්‍රියාත්මක වීමට ප්‍රථම මේ කමිටුව හරහා සොයා බලන බවද සඳහන් කළේය.සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු, පාර්ලිමේන්තු මන්ත්‍රීවරුන් වන උදිත ලොකුබණ්ඩාර, රවී කරුණානායක, එම්.එච්.එම් අෂ්වර්, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, ශ්‍රී ලංකා වරලත් ගණකාධිකාරී ආයතනයේ සභාපති සුජීව රාජපක්ෂ, උප සභාපති අර්ජුන හේරත් මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n12121211</link>
    <topic>සූර්යයා ආසන්නයේ තවත් දීප්තිමත් වස්තුවක්</topic>
    <author>ලුණම සමූහ සනත් ගමගේ</author>
    <content>සූර්යයා ආසන්නයේ තවත් දීප්තිමත් ආලෝක වස්තුවක් ඊයේ (11) දහවල් 12.30 ට පමණ දිස්වූ බව හම්බන්තොට ප්‍රදේශයේ ජනතාව කියති.හම්බන්තොට මිරිජ්ජවිල අධ්‍යාපන කාර්යාලයේ සේවය කරන නිලධාරිනියක් සිය ජංගම දුරකථනය මගින් එම දර්ශනය ඡායාරූප ගත කර තිබූ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212123</link>
    <topic>රණවිරු තුන්වෙනි දරුවාට දෙන රු. ලක්ෂය පොලිසියට තවම නැහැ</topic>
    <author>විජයානි එදිරිසිංහ</author>
    <content>පසුගිය අයවැයෙන් වෙන්කළ රණවිරු පවුල්වල තුන්වැනි දරුවා වෙනුවෙන් ගෙවන රුපියල් ලක්ෂයේ දීමනාව ලබාගැනීම සඳහා පොලිස් දෙපාර්තමේන්තුවේ සියයකට වැඩි පිරිසක් පෝළිමේ සිටිති.ජනාධිපති මහින්ද රාජපක්ෂ මහතා පසුගිය අයවැයෙන් ත්‍රිවිධ හමුදාවේ සහ පොලිසියේ රණවිරු පවුලකට ඉපදෙන තුන්වෙනි දරුවා සඳහා රුපියල් ලක්ෂයක දීමනාවක් ලබාදීමට නියම කෙරුණි. පසුගිය ජනවාරි මාසයේ සිට එය ක්‍රියාත්මක කෙරුණි.පොලිස් දෙපාර්තමේන්තුව මඟින් මෙතෙක් කිසිවකුටත් එම මුදල ගෙවා නැති බව එහි සුබසාධක අංශය පවසයි.එසේ තුන්වැනි දරුවා ඉපදී මුදල් ලබා ගැනීමට අපේක්ෂිත 115 පමණ පිරිසක් එම සුබසාධක අංශයට අයදුම්පත් ඉදිරිපත් කර තිබේ. පසුගිය මාර්තු මාසයේ ඉපදුන දරුවන්ද ඒ අතර වෙයි.පොලිස් දෙපාර්තමේන්තු සුබසාධක අංශයෙන් මේ පිළිබඳ සොයා බැලීමේදී හෙළිදරව් වූයේ ඒ සඳහා මුදල් ගෙවීමට නියෝගයක් ලැබී නැති බවයි.ආරක්ෂක අමාත්‍යාංශය මගින් ඊට අදාළ මුදල් ප්‍රතිපාදන පොලිස් දෙපාර්තමේන්තුවට ලබා දී ඇති බවටද තොරතුරු හෙළිවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212124</link>
    <topic>හඳ මාමාට වසර 50යි</topic>
    <author>උපාලි කරුණාරත්න</author>
    <content>ශ්‍රී ලංකා ගුවන් විදුලි සංස්ථා‍ව ප්‍රචාරය කරන 'හඳමාමා' ළමා සංග්‍රහයට මේ 14 වැනිදාට වසර 50 ක් සපිරේ.ඒ නිමිත්තෙන් පවත්වන ස්වර්ණ ජයන්ති උළෙල 21 දින පස්වරු 2.00ට ජනාධිපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් ගුවන් විදුලි සංස්ථාවේ ආනන්ද සමරකෝන් මැදිරියේ දී පැවැත්වේ.මේ බැව් අනාවරනය වූයේ පසුගිය දා ශ්‍රී ලංකා ගුවන් විදුලි සංස්ථාවේ පැවති මාධ්‍ය හමුවකදීය. මේ අවස්ථාවට සහභාගි වෙමින් ජ්‍යෙෂ්ඨ මාධ්‍යවේදී තිලකරත්න කුරුවිට බණ්ඩාර මහතා ප්‍රකාශ කළේ, වර්තමානයේ බොහෝ මාධ්‍යයන් වානිජ පරමාර්ථයන් පෙරට දමා ක්‍රියා කරන බවත් ළමා වැඩ සටහන් වලට වැදගත්කමක් ලබා නොදෙන බවත්ය.වසර 50 ක් මෙවැනි ළමා වැඩ සටහනක් ඉදිරිපත් කිරීම පිළිබඳව එයට අතීතයේ සිට වර්තමානය දක්වා සම්බන්ධ වූ සියලු දෙනාට ස්තුතිය පුද කරන බවද ඒ මහතා පැවසීය. හඳ මාමා නිර්මාතෘ මාධ්‍යවේදිනී සුමනා ජයතිලක මහත්මිය මෙහි දී පැවසූයේ,දරුවන්ගේ හැකියාවන් පෙරට ගැනීම තම පරමාර්ථය බවයි.හඳ මාමා තුළින් කිසියම් වෙනසක් ඇතිකරන ලෙස එය ආරම්භයේ දී සිටි ජ්‍යොෂ්ඨයන් තමාට උපදෙස් ලබා දුන් බවද ජයතිලක මහත්මිය මෙහි දී පැවසීය.හඳ මාමා තුළින් දැනුම ලබාගත් දරුවන් රටේ විවිධ ක්ෂේත්‍රයන්හි වර්තමානයේ ප්‍රබලයින් බවට පත් වී ඇතැයිද ඇය ප්‍රකාශ කළේය.මේ මාධ්‍ය හමුව සඳහා ජ්‍යෙෂ්ඨ මාධ්‍යවේ දී සහ ප්‍රවීන ගීත රචක ආචාර්ය අජන්තා රණසිංහ, ජ්‍යෙෂ්ඨ මාධ්‍යවේ දී ලැම්බට් පෙම්මාවඩු මහත්වරුන් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n12121213</link>
    <topic>උසස් පෙළ ප්‍රතිඵල ජනවාරි 30ට පෙර</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර උසස් පෙළ 2012 වසරේ විභාග ප්‍රතිඵල ලබන ජනවාරි මාසයේ 30 වනදාට ප්‍රථම නිකුත් කරන බව විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්ප කුමාර මහතා පවසයි.උසස් පෙළ 2012 වසරේ ප්‍රායෝගික පරීක්‍ෂණ අවසන් වී ඇති බව ප්‍රකාශ කළ විභාග කොමසාරිස් ජනරාල්වරයා ප්‍රායෝගික ප්‍රතිඵල දෙසැම්බර් 25ට ප්‍රථම ලබාදෙන බවද කීවේය.විශ්වවිද්‍යාල මහාචාර්ය ආචාර්යවරුන්ගේ වැඩවර්ජනය හේතුවෙන් උසස් පෙළ 2012 විභාගයේ ප්‍රතිඵල ඇගයීම් කටයුතු ප්‍රමාද වීම හේතුවෙන් ප්‍රතිඵල නිකුත් කිරීම ප්‍රමාද වූ අතර ඒ සම්බන්ධයෙන් කළ විමසීමකදී විභාග කොමසාරිස්වරයා මෙසේ පිළිතුරු ලබා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212125</link>
    <topic>උතුරු මැද ප්‍රධාන ඇමැතිගේමහජන දිනය පාන්දර 5 සිට</topic>
    <author>තෙන්නකෝන් කුලසේකර</author>
    <content>උතුරු මැද පළාත් ප්‍රධාන ඇමැති දේශබන්දු එස්. එම්. රංජිත් සමරකෝන් මහතාගේ “මහජන දිනය” අද (12) වෙනි බදාදා සිට පාන්දර 5.00 සිට පැවැත්වීමට තීරණය කැර ඇත.මහජනතාව ගැටලු හා ප්‍රශ්න වලට විසඳුම් ලබා ගැනීම සඳහා පැමිණ ප්‍රධාන ඇමැතිවරයා හමු නොවී හිස් අතින් ආපසු යෑම මේ නව වැඩපිළිවෙළ යටතේ අවසන් කිරීම ප්‍රධාන ඇමැතිවරයාගේ අරමුණ ය.අනුරාධපුර පළාත් සභා කාර්යාලයේ දී අද (12) සිට ජනතා ප්‍රශ්න විසඳීම සඳහා පළාත් සභා හා අමාත්‍යාංශ නිලධාරීන් ද සේවකයන් ද තමා සමග රැඳී සිටින බව ප්‍රධාන ඇමැතිවරයා පැවසීය.සෑම බදාදාවකම මහජන දිනය පාන්දර 5.00 සිට පැවැත්වීමට සියලු කටයුතු සංවිධානය කැර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n12121212</link>
    <topic>NGO විරෝධතාවලට නීතිඥ විරෝධය</topic>
    <author/>
    <content>අධිකරණ ක්‍රියාවලිය අවුල් කර මහජනතාව අපහසුතාවට ලක්කරන එන්.ජී.ඕ.විරෝධතාවලට කොළඹ අලුත්කඩේ නීතිඥවරු විරෝධය පළ කළහ.අද පැවැත්වීමට නියමිත  විරෝධතාව පිළිබඳ නීතිඥ සංගම් විධායක කමිටුව ඊයේ (11) රැස්වී සාකච්ඡා කිරීමේදී මේ විරෝධතාව නීතිඥවරු පිරිසක් විසින් ඉදිරිපත් කෙරිණි.කොළඹ මහේස්ත්‍රාත් අධිකරණ, දිසා අධිකරණ හා මහාධිකරණ නීතිඥවරුන්ගේ විරෝධතාවට සහභාගී වන ලෙසට නීතිඥ සංගම්වල විධායක නිලධාරීන් කළ ඉල්ලීම එක හෙළා ප්‍රතික්ෂේප කරමින් නීතිඥවරු මේ විරෝධතාව පළ කළහ.මේ නීතිඥ සංගම් විධායක රැස්වීම ඊයේ (11) කොළඹ මහේස්ත්‍රාත් අධිකරණයේ පුස්තකාල ශ්‍රවණාගාරයේ දී පැවැත්විණි.එහිදී නීතිඥ සංගම්වල විධායක නිලධාරීන් ඊයේ ඉල්ලා සිටියේ තම විරෝධතාවට සියලු නීතිඥවරු සහභාගි විය යුතු බව ය. එම ඉල්ලීමෙන් පසුව විධායක කමිටුවේ ඉල්ලීම සාධාරණ නොවන බවත්, එම ඉල්ලීම ඩොලර් මත යැපෙන රාජ්‍ය නොවන සංවිධානවල ඕනෑ එපාකම් ඉටු කරන්නක් බවත් නීතිඥවරු විධායක සභාවට පෙන්වා දුන්නේ ය.රටේ අධිකරණ පද්ධතිය බිඳ දමමින්, ජනතාව අපහසුතාවයට පත් කරමින් සිදු කරන මේ විරෝධතාවට තමන් සහභාගි නොවන බව නීතිඥවරු එක හෙළා ප්‍රකාශ කළේය.හෙට (12) දිනයේ විනිසුරුවරුන් රාජකාරිවල නිරතවන්නේ නම් තමන් නොපැකිලිව නඩු කටයුතුවලට සහභාගි වන බව ඔවුහු අවධාරණය කළහ.අගවිනිසුරුවරිය පාර්ලිමේන්තු තේරීම් කාරක සභාව හමුවේ වරදකාරිය වි තිබියදී ඊට අනුගත ව්‍යවස්ථානුකූල පියවරයන් නීති රාමු තිබියදී මෙවැනි රට අපකීර්තියට පත් කරන විරෝධතා නීතිඥ වෘත්තියට තරම් නොවන බව ඔවුහු විධායක සභාවේදී ම පෙන්වා දුන්හ.එන්ජීඕ කාරයන්ගෙන් සල්ලි ගන්නා සුළුතරයක් අනෙක් වෘත්තිකයන් බලහත්කාරයෙන් හසුරුවන බව විධායක හමුවේ දී ඔවුහු නොබියව ප්‍රකාශ කළහ.මේ විරෝධතාවය අනුව අද දිනයේ පැවැත්වෙන විරෝධතාවයට තමන් කැමතිනම් පමණක් සහභාගි වන ලෙසට නීතිඥ සංගම් විධායක කමිටුව නීතිඥවරුන් ගෙන් ඉල්ලා සිටින බව එම සංගම් ප්‍රකාශකයෙක් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212126</link>
    <topic>අගවිනිසුරු තනතුරේ රැඳී සිටීම අභියෝගයට ලක්කරමින් පෙත්සම් 2ක්</topic>
    <author/>
    <content>පාර්ලිමේන්තු තේරීම් කාරක සභාව මගින් චෝදනා තුනකට වරදකරු කොට සිටියදී අගවිනිසුරු ආචාර්ය ශිරාණි බණ්ඩාරනායක මහත්මිය එම තනතුරෙහි රැඳී සිටිමින් කටයුතු කිරීම සහ පරිපාලන කටයුතුවල නිරතවීම අභියෝගයට ලක් කරන පෙත්සම් 2ක් ඊයේ (11) ශ්‍රේෂ්ඨාධිකරණයට ගොනු කරන ලදී.එසේම අගවිනිසුරුවරිය සම්බන්ධ නඩු කටයුතු විභාග කිරීම සඳහා විනිසුරුවරුන් ඇය විසින්ම පත් කිරීම නොකළ යුතු බවද පෙත්සම්වල සඳහන් වේ. දෝෂාභියෝග ක්‍රියාවලිය, පාර්ලිමේන්තුවෙහි කථානායකවරයා සහ තේරීම් කාරක සභාව සම්බන්ධයෙන් අධිකරණය විසින් තීන්දු තීරණ ගෙන නියෝග දෙන්නේ නම් එය මෙරට ජනතාවගේ අයිතිවාසිකම්වලට සහ අධිකරණ, පාර්ලිමේන්තු පද්ධතියට පිරිමැසිය නොහැකි හානියක් වනු ඇති බවට පෙත්සම්වල දක්වා තිබේ.චෝදනාවන්ට වරදකරු වූ හෝ චෝදනාවලට ලක්ව විමර්ශන කටයුතුවලට භාජනය වී සිටින විනිසුරුවරයෙකු අධිකරණ කටයුතුවල නිරතවීම අධිකරණ පද්ධතියටම හානිදායක බව පෙත්සම්වල සඳහන් වේ.එවැනි අයෙකු අධිකරණය හමුවෙහි නඩු විභාග කිරීමේ කටයුතුවලින් වැළකී සිටිය යුතුය.එසේම අධිකරණ සේවා කොමිසමෙහි සාමාජිකයකු වන ශ්‍රේෂ්ඨාධිකරණ විනිසුරු නිමල් ගාමිණී අමරතුංග මහතා, අගවිනිසුරුවරිය සම්බන්ධ නඩු විභාග කිරීමෙහි විනිසුරු මඩුල්ලෙහි සාමාජිකයකු ලෙස කටයුතු කිරීමද වැරදි බව එම පෙත්සම්වල සඳහන් වේ.හේනේගම, කෑරගල රජමහ විහාරයෙහි රජවල නන්දරතන හිමියන් සහ මහර ප්‍රාදේශීය සභා මන්ත්‍රිනී සුදීමා චාන්දනී විසින් මෙම පෙත්සම් ඉදිරිපත් කර තිබේ.තේරීම් කාරක සභාවේ කටයුතු අභියෝගයට ලක්කරමින් මාදුළුවාවේ සෝභිත හිමියන් සහ ඩී. අශෝක හරිස්චන්ද්‍ර ගොනුකළ පෙත්සම්වලට මැදිහත්වීමට අවසර ඉල්ලා මේ පෙත්සම් ගොනු කර තිබේ.පෙත්සම්වල සඳහන් පරිදි මේ දෝෂාභියෝග ක්‍රියාවලිය සම්බන්ධ පෙත්සම් ෂභාග කිරීමේ බලයක් ශ්‍රේෂ්ඨාධිකරණයට නැති බව එම පෙත්සම්වල සඳහන් වේ.මෙරට ජනතාව තුළ අධිකරණ පද්ධතිය සම්බන්ධව විශ්වාසයක් සහ ගෞරවයක් තිබුණි. එහෙත් අධිකරණයෙහි ප්‍රධානියාට එරෙහිව ගත් විනය පියවර අභියෝගයට ලක් කිරීම එම විශ්වාසයට හා ගෞරවයට හානියකි. චෝදනා එල්ලවූ අගවිනිසුරුවරිය ශ්‍රේෂ්ඨාධිකරණයෙහි ප්‍රධානියා වේ. නඩු විභාග කිරීමට විනිසුරුවරුන් පත්කිරීම ඇතුළු සියලු පරිපාලන කටයුතු සිදු කරන්නේ ඇයගේ ප්‍රධානත්වයෙනි.ඇය සම්බන්ධ නඩු විභාග කිරීම සඳහා ඇය විසින්ම විනිසුරුවරුන් පත් කිරීම අධිකරණයෙහි ස්වාධීනත්වය සම්බන්ධයෙන් ජනතාවගේ ඇති විශ්වාසයට හානිදායක වේ. එය පෙත්සම්කරුවන් පමණක් නොව සමස්ත ජනතාවගේම අධිකරණය සම්බන්ධයෙන් ඇති ගෞරවනීයත්වයට හානිදායක වේ.දෝෂාභියෝග චෝදනාවලින් 6, 11, 12, 13, 14 යන චෝදනා එල්ලවී තිබුණේ අධිකරණ සේවා කොමිසමෙහි ක්‍රියාකාරිත්වය සම්බන්ධයෙනි. අධිකරණ සේවා කොමිසමෙහි සියලු තීරණ ගනු ලබන්නේ සමස්ත සාමාජිකත්වයේම ඒකමතිකත්වය අනුවය.විනිසුරු නිමල් ගාමිණී අමරතුංග මහතා අධිකරණ සේවා කොමිසන් සභාවෙහි සාමාජිකයෙකි. ඒ අනුව එම කොමිසමෙහි තීරණ ගනු ලබන්නේ ඒ මහතාගේද එකඟත්වය ඇතිවය. එසේ තිබියදී එම තීරණ සම්බන්ධ චෝදනා විමර්ශනය කරන තේරීම් කාරක සභාවට එරෙහි පෙත්සම් විභාග කිරීමට විනිසුරු අමරතුංග මහතාට නොහැකිය.මෙය අගවිනිසුරුවරිය මෙන්ම විනිසුරුවරුන්ගේ විනය ක්‍රියාකලාපය සම්බන්ධ විමර්ශනවල පැහැදිලි කිරීමක් ඉල්ලා සිටින පෙත්සම් විභාග කිරීමට ශ්‍රේෂ්ඨාධිකරණයට නොහැකිය. එය තමන්ගේ නඩුව තමන් විසින්ම විභාග කිරීමක් වනු ඇත. ශ්‍රේෂ්ඨාධිකරණ විනිසුරුවරුන්ට එරෙහි විනය පියවර අභියෝගයට ලක්කරන පෙත්සම් විභාග කිරීම ශ්‍රේෂ්ඨාධිකරණයටම නොහැකි බව පෙත්සම්වල සඳහන් වේ.එබැවින් තේරීම් කාරක සභාවෙහි කටයුතු අභියෝගයට ලක්කළ පෙත්සම් විභාගයට නොගෙනම ඉවත දමන ලෙස පෙත්සම්කරුවෝ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212127</link>
    <topic>නිල වාහනයයි - සංචිත වාහනයයි දෙකම එකට පාවිච්චි කරලා</topic>
    <author>විජයානි එදිරිසිංහ</author>
    <content>අමාත්‍යාංශ සහ රාජ්‍ය ආයතනවල ඉහළ නිලධාරීන්ට ලබාදී ඇති නිල වාහන පමණක් පාවිච්චි කර එම ආයතනවල සංචිත වාහන පාවිච්චි නොකරන ලෙසට රජයෙන් ලබාදී ඇති උපදෙස් පිළිනොපදිමින් සංචිත වාහන විශාල වශයෙන් පරිහරණය කරන බව ලංකා රාජ්‍ය රියැදුරු සංගමය පවසයි.මුදල් අමාත්‍යාංශයේ බීඩී/ඒ/ඒඕ/බීසී අංක යටතේ සියලු අමාත්‍යාංශ ලේකම්වරුන් හා ආයතන ප්‍රධානීන් වෙත එම දැනුම්දීම කර තිබේ.ඊට අමතරව මාස තුනකට වරක් වාහන පාවිච්චියට අදාළ අභ්‍යන්තර විගණනයක් කිරීමටත් මුදල් අමාත්‍යාංශය පියවර ගෙන තිබේ.රජයේ බොහෝ නිලධාරීන් ප්‍රවාහන දීමනාව ලබා ගනිමින් පෞද්ගලික වාහනය පරිහරණය නොකර රජයේ වාහන සහ සංචිත වාහන පරිහරණය කරන බවද එම රියැදුරු සංගමය තවදුරටත් පෙන්වා දෙයි.තවද ඇතැම් නිලධාරීන් වාහන දෙක තුනක් පාවිච්චි කරන බවට ද ලංකා රියැදුරු සංගමය තොරතුරු හෙළි කරගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212128</link>
    <topic>මීටර්100 ජාතික සූරයාටවසරක ක්‍රීඩා තහනමක්</topic>
    <author>ප්‍රින්ස් ගුණසේකර</author>
    <content>ජාතික මලල ක්‍රීඩා ශූරතාවලියේදී මී‍ටර් 100 රන් පදක්කම දිනා වේගවත්ම ක්‍රීඩකයාවු හිමාෂ ‍ඒෂාන් තහනම් උත්තේජක භාවිතා කර තරග වැදීමේ වරදට වසරක තරග තහනමක් පැනවීය.ජාතික තහනම් උත්තේජන කමිටු සභාපති මහාචාර්ය අර්ජුන ද සිල්වා මහතා ඊයේ පැවැති මාධ්‍ය හමුවකදී පැවැසූවේ ක්‍රීඩකයාගේ පුහුණුකරුට දඩුවම් පැනවීම මලල ක්‍රීඩා සංගමයට පවරා ඇති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n1212129</link>
    <topic>කොන්ක්‍රීට් ඇතිරීමේනවීන යන්ත්‍ර හදුන්වා දෙයි</topic>
    <author>මහින්ද අලුත්ගෙදර</author>
    <content>නවීණ තාක‍්ෂණයෙන් යුත් මාර්ග කොන්ක්‍රීට් ඇතිරීමේ යන්ත්‍ර ශ්‍රී ලංකාවට හඳුන්වා දෙයි.එම යන්ත්‍ර නිල වශයෙන් හඳුන්වාදීම ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මිනුවන්ගොඩ විදීයවත්ත, නාගස් මැන්ඩිය ප්‍රදේශයේදී සිදුවිය.ජනාධිපති මහින්ද රාජපක‍්ෂ මහතාගේ සංකල්පයකට අනුව ආර්ථීක සංවර්ධන අමාත්‍යාංශය හා මාර්ග සංවර්ධන අධිකාරිය එක්ව රටපුරා ක්‍රියාත්මක කරනු ලබන මාර්ග කොන්ක්‍රීට් කිරීම උසස් නිමාවකින්, ප්‍රමිතියකින් සහ කාර්යක්ෂමතාවකින් සිදුකිරීම සඳහා මේ යන්ත්‍රය ආනයනය කළ බව ආර්ථික සංවර්ධන අමාත්‍යාංශය සඳහන් කරයි.ආර්ථීක සංවර්ධන ඇමැති බැසිල් රාජපක‍ෂ මහතාගේ උපදෙස් මත බස්නාහිර පළාත් සභාව මඟින් මේ යන්ත්‍රය ආනයනය කර ඇති අතර එමඟින් ලැබෙන ප්‍රගතියට සොයාබලා තවත් යන්ත්‍ර ආනයනය කිරීමට අපේක‍්ෂා කරනු බවද එම අමාත්‍යාංශය පෙන්වාදෙයි.මිනිස් ශ්‍රමය යොදා කොන්ක්‍රීට් කරනු ලැබූ මාර්ගවල නිසි නිමාවක් නොමැති හෙයින් ඒවායෙහි වාහන ගමන් කිරීමේ දී ඇති වන්නා වූ අපහසුතාව යන්ත්‍රානුසාරයෙන් මාර්ග කොන්ක්‍රීට් කිරීමේදී ඇති නොවන අතර එහි ප්‍රමිතිය කාපට් මාර්ගවල තත්ත්වයට ගෙන ඒමට මෙමගින් හැකියාව ලැබේ.ගමනැඟුම, එක් ගමකට එක් වැඩක්, මඟ නැඟුම යනාදී සංවර්ධන වැඩසටහන් මඟින් දිවයින පුරා පිහිටි මාර්ග රැසක් මේවන විට කොන්ක්‍රීට් කර ඇති අතර මෙතෙක් මිනිස් ශ්‍රමය යොදා මාර්ග කොන්ක්‍රීට් කිරීම සිදුකළ බවද එමඟින් දිනකට කොන්ක්‍රීට් කිරීමට හැකියාව ලැබෙන්නේ මීටර් 300 ක් තරම් ප්‍රමාණයක් බවද ආර්ථික සංවර්ධන අමාත්‍යාංශය සඳහන් කරයි.නමුත් මේ යන්ත්‍රය භාවිතාකර දිනකට මාර්ග කිලෝමීටර දෙකක් පමණ කොන්ක්‍රීට් කිරීමට හැකියාව ලැබෙනු ඇත.බස්නාහිර පළාත් ප්‍රධාන ඇමැති ප්‍රසන්න රණතුංග, ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග, බස්නාහිර පළාත් සභා ඇමැති නිමල් ලන්සා, බස්නාහිර පළාත් බද මාර්ග සංවර්ධන අධිකාරියේ සාමානාධිකාරි ආර්.එම්.එස්. බණ්ඩාරනායක මහත්වරුන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n12121210</link>
    <topic>රදම්පොල නව නගරය අද ජනතා අයිතියට</topic>
    <author/>
    <content>ඓතිහාසික මෙන්ම පුරා විද්‍යාත්මක සලකුණු සහිතව වසර සිය ගණනක් මුළුල්ලේ හුදෙකලාව තිබූ රදම්පොල නගරය ඊට හිමි ප්‍රෞඩත්වයට යළි පණ ලැබෙන පරිදි නූතන සැලැස්මක් යටතේ සංවර්ධනය කිරීමෙන් පසු අද (12) දින රාත්‍රී 12 ට විනාඩි 12 ක තිබියදී යෙදෙන සුබ මොහොතින් ජනතා අයිතියට පත් කිරීමට කටයුතු යොදා තිබේ.මාතර දිස්ත්‍රික් දේශපාලන නායකත්වය දරණ යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතාගේ උපදේශකත්වය හා පූර්ණ අධීක්‍ෂණය යටතේ තිරසාර සංවර්ධන සැලැස්මකට අනුව නවීකරණය වූ රදම්පොල නගරයේ මූලික ප්‍රජා අවශ්‍යතා හා පහසුකම් ක්‍රමානුකූලව ස්ථාපිත කර ඇත.රදම්පොල නගරයට පිවිසෙන ග්‍රාමීය පෙදෙස් සම්බන්ධ වන සියලු පිවිසුම් මාර්ග ශ්‍රේණිගත කොට නව ඉදිකිරීම් යටතේ නවීකරණය කිරීම තුළින් රදම්පොල නගරයට නව මුහුණුවරක් ලැබී තිබෙන අතර, අලංකාර වේලා ස්ථම්භය, දර්ශනීය පොකුණ නව වෙළඳ සංකීර්ණය, රජයේ කාර්යාල, බැංකු හා වෙනත් පාරිභෝගික නියෝජිතායතන තුළින් නගරය අංග සම්පූර්ණ වෙමින් තිබේ.මධ්‍යම රජයේ සෘජු අරමුදල් මෙන්ම විෂයානුබද්ධ අමාත්‍යාංශවල වාර්ෂික ප්‍රතිපාදන නිසි පරිදි කළමනාකරණය කිරීම තුළින් ඉදිකළ රදම්පොල නව නගරය ජනතා අයිතියට පත් කිරීමේ උත්සවය, අමාත්‍ය ඩලස් අලහප්පෙරුම මහතාගේ ආරාධනයෙන්, පාර්ලිමේන්තු මන්ත්‍රී නාමල් රාජපක්‍ෂ මහතාගේ ප්‍රධානත්වයෙන් පැවැත්වෙන අතර අද (12) දින රාත්‍රී 9.30 ට ජාතික තරුණ සේවා සභාව ඉදිරිපත් කරන සංස්කෘතික ප්‍රසංගයකින් එය ආරම්භ වේ.ඉන් අනතුරුව මධ්‍යම රාත්‍රී පිරිත් සජ්ඣායනය ආරම්භ වන අතර රාත්‍රී 12ට විනාඩි 12 ක් තිබියදී යෙදෙන ඉදිරිගාමී සුබ මොහොතින් නවීකරණය කරන ලද ආදර්ශවත් නගරයක මහජන කටයුතු ඇරඹේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=n12121214</link>
    <topic>‘නීතිඥවරු නඩුවලින් බැහැර වීමදේශපාලන උවමනා ඉටුකරන වැඩක්’</topic>
    <author>ගාල්ල උතුර සමූහ</author>
    <content>නීතිඥවරු නඩු කටයුතු වලින් බැහැර වීමට ගෙන ඇති තීරණය දේශපාලන උවමනා මත යම් යම් අයගේ උවමනා ඉටුකරන අනිසි වැඩක් යයි ගාල්ල නීතිඥ සංගමයේ හිටපු සභාපති නීතිඥ ප්‍රේමරත්න තිරාණගම මහතා (11) පවසයි.ගාල්ල නීතිඥ සංගමය දින දෙකක් නඩු කටයුතුවලින් බැහැරවීම පිළිබඳ අදහස් දක්වමින් තිරාණගම මහතා මේ බව කීය.තිරාණගම මහතා මෙසේද කීය. “ මෙම නඩුවලින් බැහැරවීමේ තීරණය අනිසිවැඩක් වැරදි වැඩක් අර්ථ විරහිත ක්‍රියාවක් මෙයින් සිදුවන්නේ ජනතාවට හිරිහැර කරදර විඳීමට සිදුවීම පමණයි. අද තියෙන නඩු වෙනත් දිනයකට කල්යනවා.අහිංසක ජනතාවගේ කාලය ශ්‍රමය මුදල් අපගේ යනවා. කීප දෙනකු මෙම ක්‍රියාව හොඳයි කියල කීවත් දුක්විඳින්නේ අසාධාරණයට ලක්වන්නේ ජනතාවයි. එනිසා මේක ප්‍රතිඵලයක් නැති වැඩක්.පාර්ලිමේන්තුව පත් කරන ලද තේරීම් කාරක සභාව අගවිනිසුරුවරිය සම්බන්ධයෙන් විභාග කළ දෝෂාභියෝගි යෝජනාව විභාග කොට දැන් එය කථානායක තුමාට භාර දී තිබෙනවා. දැන් තිබෙන්නේ එම වාර්තාව පිළිබඳ විවාද කිරීමට දින නියම කිරීම පමණයි.තත්ත්වය එසේ තිබියදී ඇතමුන් කරන ප්‍රතිඵල රහිත අර්ථ විරහිත මෙවැනි ක්‍රියා නිසා තැලෙන්නේ පොඩිවන්නේ අහිංසක ජනතාවයි. එනිසා මේ වෙලාවේ මෙය සිදු නොවිය යුතු කියා මා විශ්වාස කරනවා යයිද ප්‍රේමරත්න මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212121</link>
    <topic>ගම් දෙකක් වෙන් කළමිනීමරන පාලමක් කඳනපිටියේ</topic>
    <author>ඉංගිරිය විශේෂ කේ. ටී. ඩී. දර්ශන</author>
    <content>ඉංගිරිය ප්‍රාදේශීය ලේකම් කොට්ඨාසයට අයත් කඳනපිටිය ප්‍රදේශයේ ඇළපාතගම හරහා ගිරංචි කන්දට යෑමට මාවක්ඔය හරස්කොට ඉදි කොට ඇති අබලන් පාලම වසර ගණනාවක සිට ඉතා අවදානම් තත්ත්වයෙන් පවතී.වසර විස්සකට වැඩි කාලයක් තිස්සේම අනාරක්ෂිත රේල් පිල්ලක් පාලමේ එක් අර්ධයකට යොදා ඇති අතර පාලමෙහි ඉතිරි කොටසද දෙපස පාලම් ඇඳි පවා නොමැතිව අනාරක්ෂිත ලෙස හා ඉතා පටු ලෙස ඉදි කර ඇති අතර පාලම භාවිතා කරන්නන් හට එමඟින් එගොඩ මෙගොඩ වීමට සිදුවී ඇත්තේ අතුරේ යන අයුරිනි.මෙම පාලම හරහා ගමන් කරන පුද්ගලයන් නිරන්තරයෙන්ම පාහේ අනතුරුවලට මුහුණ පාන බව පෙන්වා දෙන ප්‍රදේශවාසීන් පවසන්නේ මීට වසර කිහිපයකට ඉහතදී වයස අවුරුදු හතළිහක පමණ කාන්තාවක් පාලමෙන් ඇද වැටී සුසුම්නාවට හානිවීමෙන් මරණයට පත් බවයි.එමෙන්ම තවත් විශාල පිරිසක් පාලමෙන් ඇද වැටීමෙන් බරපතළ තුවාල ලබා ඇති බවද ඔවුන් පෙන්වා දෙති.කුරණ උතුර කඳනපිටිය දෙගම් යා කරන මෙම පාලම පවුල් එකසිය පනහක පමණ ප්‍රමාණයක දහසකට ආසන්න වූ පිරිසක් භාවිත කරති.දෛනිකව මෙහි ගමන් කරන පාසල් ළමයින් මෙන්ම පාලමෙන් එගොඩ පිහිටි සායනයට දරුවන් සමඟින් ගමන් කරන මවුපියන් මේ හරහා ගමන් කරනුයේ දැඩි ජීවිත අවදානමක් ගනිමිනි.ගම්මාන දෙකෙහි සම්බන්ධතාවද මෙම පාලම හේතුවෙන් මුළුමනින්ම බිඳ වැටී ඇති බව පෙන්වා දෙන ගම්මු පවසන්නේ ගම්වැසියන්ගේ නිෂ්පාදන පවා නගරය වෙත රැගෙන යාමේදී මහත්වූ දුෂ්කරතාවකට මුහුණ දෙන බවයි.පාලම හේතුවෙන් ගමේ දියුණුව මුළුමනින්ම ඇනහිට ඇති බව පෙන්වා දෙන ඔවුන් නිලධාරීන්ගෙන් ඉල්ලා සිටින්නේ හැකි ඉක්මනින් පාලම නවීකරණය කොට ඔවුන් පත්ව ඇති දුෂ්කරතාවයෙන් මුදා දෙන ලෙසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212122</link>
    <topic>මුහුදේ නෑමට ගොස් අතුරුදන් වූසාමණේර හිමිනමකගේ මළ සිරුර හමුවෙයි</topic>
    <author>පානදුර සමූහ</author>
    <content>පානදුර නල්ලුරුවේ ගලමැටිමෝදර විහාරස්ථාන භූමියට නුදුරින් පිහිටි මහ මුහුදේ දිය නෑමට ගිය සාමණේර භික්ෂූන් කිහිප දෙනකු අතරින් 19 හැවිරිදි සාමණේර භික්ෂුවක් දියේ ගිලී අතුරුදහන්වී ඇතැයි පානදුර පොලිසියට පැමිණිල්ලක් ලැබී ඇත.එසේ අතුරුදහන් වූ සාමණේර භික්ෂුවක වූ බැදිනිම සුමංගල හිමිගේ මළ සිරුර පානදුර මෝයකට අසලට ගොඩ ගසා තිබිණ. මෙම මළ සිරුර පානදුර රෝහලට ගෙන යෑමෙන් පසුව පැවැත්වූ හදිසි මරණ පරීක්ෂණයේදී සනාථ වූයේ දියේ ගිලී ඔහුගේ හුස්ම හිරවීම නිසා මරණය සිදුවී ඇති බවය. පානදුර පොලිසිය පරීක්ෂණ පැවැත්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212123</link>
    <topic>හොරණ බසයේ මගියාහදිසියේ මියගිහින්</topic>
    <author>හල්තොට සමූහ - විනීතා මානෙල් ගමගේ</author>
    <content>කොළඹ සිට හොරණ දක්වා මගීන් ප්‍රවාහනය කළ බසයක නිදාසිටි මගියෙක් බස්රථයේ සහායක අවදි කළත් අවදි නොවූ බැවින් හොරණ රෝහලට ඇතුළත් කළවිට ඔහු මියගොස් ඇති බව අනාවරණය වූ පුවතක් හොරණ ප්‍රදේශයෙන් වාර්තාවේ.මෙසේ මියගොස් ඇත්තේ බොරලැස්ගමුව - දෙහිවල පාරේ අංක 363 නිවෙසේ මිදිගස්පහේ පද්මසිරි නැමති හතළිස් නමහැවිරිදි තිදරු පියෙකි.සිද්ධිය වූ දිනට පෙර දින රාත්‍රී 9.30ට පමණ මියගිය අය කැස්බෑව ප්‍රදේශයේ තම මවගේ නිවෙසට ගොස් ඇති අතර පසුදින පාන්දර 4.15ට කොළඹ සිට හොරණ බලා පැමිණෙන බසයට ඔහු ගොඩවී ඇත්තේ කැස්බෑව ප්‍රදේශයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212124</link>
    <topic>කුරුණෑගල ‘වන්-වේ’ හොඳයි</topic>
    <author>වයඹ පළාත් සංචාරක - සේන ඉදිරිසිංහ</author>
    <content>කුරුණෑගල නගරයේ ප්‍රධාන මාර්ග ඇතුළු මාර්ග රැසක් ඉදිරියේදී එක් පසෙකට පමණක් ධාවනය කරවීමට අවශ්‍ය යෝජනා දැනටමත් නගර සභාව මගින් අනුමත කර ඇති හෙයින් එසේ කළහොත් නගරයේ හා ප්‍රදේශයේ ජනතාව අපහසුතාවට පත්වන නිසා එම යෝජනාව ක්‍රියාත්මක නොකරන ලෙස නගර සභාවට දන්වා යැවිය යුතු යැයි යෝජනාවක් කුරුණෑගල ප්‍රාදේශීය සභාවේ විපක්‍ෂ නායකගේ යෝජනාවට අදහස් පළකරමින් සභාපති පැටි‍්‍රක් කරුණාසිංහ මහතා කියා සිටියේ එක් පසෙකට පමණක් රථවාහන ධාවනය කර වීමේ වැඩපිළිවෙළ ජනතාවගේ ගමනාගමන කටයුතුවලට පහසු කාර්යක් වන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212125</link>
    <topic>මාවනැල්ලේ කරාබු වගාකරුවන්ටහොඳ කලක් උදා වෙලා</topic>
    <author>අරණායක විශේෂ පී. ඒ. මීගහමුලහේන</author>
    <content>මාවනැල්ල අරණායක ප්‍රදේ්ශයේ කරාබු වගාකරුවන්ට යහපත් ආර්ථික තත්ත්වයක් උදාවෙමින් පවතී.විශේෂයෙන් අරනායක ප්‍රදේශයේ අම්බලකන්ද, ගංතුන, ගල්බොක්ක, ගැටබේරිකන්ද, දෙබත්ගම – බුළුගම්මන, නාරන්ගම්මන, හත්ගම්පල, පල්ලේබාගේ ආදී ගම්වල සාර්ථක පලදාවක් ලැබී ඇති අතර, මාවනැල්ල, හෙම්මාතගම, දුම්බුළුවාව, කෙහෙල්පත්තල, තල්ගස්විය ආදී ගම්වල ද මේ යටතේ සාර්ථක අස්වැන්නක් ලැබෙමින් පවතී.මෙම තත්ත්වය යටතේ මනා ලෙස වැඩුණු එක කරාබු ගසකින් රුපියල් විසිපන්දාහක වැනි ඉහළ මිලක් ලබා ගැනීමේ අවස්්ථාව වගාකරුවන්ට උදා වී ඇත.දැනට මේ දිනවල වියළි කරාබු කිලෝවක් රුපියල් දාහකට ආසන්න මිලකට අලෙවි වේ.එහෙත් මේ අතරට ඇතැම් ගම්වල සරුවට ගස් වැඩී ඇතැත් ඒවායේ පලදාව අඩු තත්ත්වයක පැවතීම බොහෝ ගොවීන්ට විශාල ගැටලුවක්ව පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212126</link>
    <topic>මුදල් සහ චෙක්පත් කොල්ලකරුවෝ දැලේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ - කොළඹ පාරේ ඡායාරූප ශාලාවක් ඉදිරිපිට මදකට තමා පදවාගෙන ආ වාහනය නවතා එය ඉදිරිපිට පදිකවේදිකාවට වී මිතුරෙකු සමඟ කතා කරමින් සිටියදී වාහන හිමිකරුගේ ඇස් පනාපිටදීම වාහනය තුළ තිබූ මුදල් රුපියල් 15000ක්, රුපියල් 60000 ක් වටිනා චෙක් පතක් සමඟ වාහනයේ ලිපි ලේඛන අඩංගු බෑගය සොරාගෙන ත්‍රිරෝද රියකින් පළාගිය පුද්ගලයන් දෙදෙනා ගම්පහ මූලස්ථාන පොලිසියේ අපරාධ විමර්ශන අංශය මගින් උඩුගම්පොළ වීදියවත්තේ දී අත්අඩංගුවට ගෙන තිබේ.පෞද්ගලික අවශ්‍යතාවයකට තම වාහනය පදවාගෙන නගරයට පැමිණි ගම්පහ – ඉදිගොල්ලේ පදිංචි සුසන්ත දිසානායක නැමැත්තෙක් මෙම අනපේක්‍ෂිත අකරතැබ්බයට මැදිවී තිබේ.වාහන හිමිකරු ඒ අසලවූ පදිකවේදිකාව මත තම මිතුරා සමඟ කතා කරමින් සිටින නිමේෂයෙහි අසලවූ පෞද්ගලික බැංකුවක සිට පැමිණි සැකකරුවන් දෙදෙනා වාහනය තුළ තිබූ බෑගය රැගෙන ඔවුන් පැමිණ තිබූ ත්‍රිරෝද රියෙන් පලාගොස් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212127</link>
    <topic>රථවාහන අංශයේ ස්ථානාධිපතිටපෞද්ගලික බස් රියැදුරෙක් පහර දීලා</topic>
    <author>පානදුර සමූහ කපිල සෝමරත්න</author>
    <content>බණ්ඩාරගම පොලිසියේ රථවාහන අංශය ස්ථානාධිපති සමග පානදුර ලංගම බස් පොළ ඉදිරිපිටදී අරගලයක් ඇති කරගෙන ඔහුට පහරදුන්නේ යැයි කියන පෞද්ගලික බස් රථ රියදුරකු පානදුර පොලිසිය විසින් සැකපිට අත්අඩංගුවට ගෙන ඇත.මෙසේ අත්අඩංගුවට ගත් පුද්ගලයා තංගල්ල සහ යාපනය අතර පෞද්ගලික බස් රථයක්් පැදවූ රියදුරෙකි. ඔහු පදවා ඇත්තේ තංගල්ල ප්‍රදේශයේ ප්‍රබල දේශපාලනඥයෙකුගේ බස් රියකි.පානදුර ගලපාරේදී ඒසී බස් රියක් සමග ඔහුගේ බස්රිය ගැටී ඇත. ගාලු පාරේ ගමන් කළ බණ්ඩාරගම පොලිසියේ රථවාහන අංශයේ ස්ථානාධිපති සිද්ධිය වූ ස්ථානයට පැමිණ දෙපාර්ශ්වයටම පොලිසියට යන්නට යැයි කියා ඇත.එවිට ඔහුට තර්ජනය කළ පෞද්ගලික බස් රියදුරා පහරදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212128</link>
    <topic>ඩෙංගු බෝ කළ 6කට දඩ</topic>
    <author>ගම්පහ සංචාරක නිමල් ජයසිංහ</author>
    <content>තම ගෙවත්තේ ඩෙංගු මදුරුවන් බෝවන සේ පරිසරය තබාගත් ගම්පහ දිසාවේ පුද්ගලයන් (06) හය දෙනකුට එක් අයකුට රුපියල් 1500 බැගින් රුපියල් 9000 නමදහසක දඩයක් ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා නියම කෙළේය.පැමිණිල්ල ගම්පහ පොලිසියේ පරිසර මෙහෙයුම් අංශයේ නිලධාරීන් ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=r1212129</link>
    <topic>පාසල් සිසුවකුට හෙරොයින්විකුණුවාට අත්හිටවූ සිරදඬුවම්</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල නගරයේදී පාසල් සිසුවකුට හෙරොයින් මත්ද්‍රව්‍ය විකුණන ලද බවට චෝදනා නඟා මාවනැල්ල අධිකරණය වෙත ඉදිරිපත් කරන ලද සැකකරුවකු අදාළ චෝදනාව සඳහා වරදකරු වීමෙන් ඉක්බිතිව රුපියල් 15000 ක දඩයක් නියම වූ අතර ඊට අමතරව දස මසක සිර දඬුවමක්ද නියම විය. එම සිර දඬුවම අත්හිටවූ දඬුවමක් ලෙසට නියම කළේය.මාවනැල්ල පොලිසියේ අපරාධ විමසුම් ඒකකය මගින් කරන ලද වැටලීමක් මෙම සැකකරු අත්අඩංගුවට ගෙන මාවනැල්ල දිසා හා මහේස්ත්‍රාත් ශ්‍රීනිත් විජේසේකර මහතා හමුවට ඉදිරිපත් කරන ලද්දේ මාවනැල්ල වැඩබලන පොලිස් ස්ථානාධිපති කපිල බණ්ඩාර මහතාගේ උපදෙස් පරිදි අපරාධ විමර්ශන ඒකකය විසිනි.සැකකරුගේ ඇඟිලි සලකුණු ලබා ගන්නට මෙහිදී මහේස්ත්‍රාත්වරයා විසින් නියෝග කරනු ලැබ එසේ ලබා ගැනීමෙන් ඉක්බිතිව නියම කල දඬුවම අත්හිටුවා ඔහු මුදා හැරිනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=s1212121</link>
    <topic>තහනම් කිරිපිටි රන් පදක්කම ගිලී</topic>
    <author>ප්‍රින්ස් ගුණසේකර</author>
    <content>ජාතික මලල ක්‍රීඩා ශූරතාවලියේදී මී‍ටර් 100 රන් පදක්කම දිනූ හිමාෂ ‍ඒෂාන් තහනම් උත්තේජක භාවිතා කිරීමේ වරද ඔප්පුවී වසරක තරග තහනමක් පැනැවීමට ජාතික විනය කමිටුව තීරණය කළේය. එම තහනම පැවැත්වෙන අතරතුරදී දේශීය හා විදේශීය තරගවලට සහභාගීවීමට නොහැකිවන අතර සංචිතගත වීමද තහනම් කෙරේ. එමෙන්ම ඔහු දිනාගත් රන් පදක්කම ශ්‍රී ලංකා මලල ක්‍රීඩා සංගමයට වහාම භාර දෙන ලෙසද නියෝග කොට ඇත.18 වැනි වියෙහි පසුවන ක්‍රීඩකයෙකු වන හෙයින් පුහුණු කටයුතු වලට බාධා පමුණුවා නැතැයි තහනම් උත්තේජන කමිටු සභාපති හා ජාතික ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා ඊයේ පැවැති මාධ්‍ය හමුවකදී පැවැසීය. කලුතර මහා විදුහලෙන් මලල ක්‍රීඩාවට පිවිසි හිමාෂ ඒෂාන්ගේ පුහුණුකරු චමින්ද පෙරේරා මහතාට දඩුවම් නියම කරන ලෙස ශ්‍රී ලංකා මලල ක්‍රීඩා සංගමයට විනය කමිටුව මගින් නිර්දේශ කර ඇතැයි ද සිල්වා මහතා සදහන් කළේය.ක්‍රීඩකයා තහනම් උත්තේජකයක් ලෙස භාවිතා කර ඇත්තේ මීතයිල් හෙක්සමීන් අඩංගු ජැක් ත්‍රී ඩී (Jack 3D) නම් අතිරේක පෝෂ්‍ය කිරිපිටි වර්ගයක් බවට පිලිගෙන තිබේ. එම කිරිපිටි පානයෙන් ඇතැම් අවස්ථාවලදී ජීවිත පවා අහිමිවී ඇති හෙයින් කිසිවෙකු හෝ භාවිතා කිරීම සම්පූර්ණයෙන්ම තහනම් කිරීමට ඇමෙරිකාවේ ආහාර සහ ඔෂධ පාලන අධිකාරිය කටයුතු කර තිබීමද විශේෂත්වයකි.මෙම අතිරේක පෝෂණවල තහනම් උත්තේජක සංඝටක අඩංගු හෙයින් ලෝක තහනම් උත්තේජන ඒජන්සිය ක්‍රීඩකයන්ට භාවිතා කිරීම තහනම් කොට තිබේ. එමෙන්ම මෙවැනි ශක්තිජනක පානයන් හේතුවෙන් වකුගඩු ආබාධ හා වෙනත් භයානක ආබාධ ඇති වන බවට වෛද්‍ය මතය බව මහාචාර්ය අර්ජුන ද සිල්වා මහතා පැවැසීය.එබැවින් අනාගතයේදී ශ්‍රී ලංකාවේ මෙවැනි දෑ අලෙවිය පාලනය කිරීමට අවශ්‍ය කටයුතු යෙදීමට පියවර ගත යුතු බවද පෙන්වා දුනි.මෙවැනි කිරිපිටි වර්ග, සුවද විලවුන් හා බෙහෙත් පාලනය කරන ආයතනයට භාර ගන්නා ලෙස ඉල්ලා ඇතැයිද මහාචාර්ය වරයා පැවැසීය.හිමාෂ ඒෂාන් හා ඔහුගේ පුහුණුකරු චමින්ද පෙරේරා ජාතික ක්‍රීඩා වෛද්‍ය ඒකකයේ පැවැති නිදහසට කරුණු විමසීමේ පරික්ෂණයේදී වරද පිළිගත් අතර නොදැනුවත් කමින් මේ අතිරේක පෝෂණය ලබාගත් බව පවසා තිබුණි. තරගය පැවැති දිනයේදී ලබා ගත් ඔහුගේ මුත්‍රා සාම්පලයේ තහනම් උත්තේජක අඩංගුවූ හෙයින් බී සාම්පල පරීක්ෂාව අවශ්‍ය නොවන බවද දැනුම් දී ඇතක්‍රීඩා වෛද්‍ය ඒකකය මේ වසරේදී ක්‍රීඩක ක්‍රීඩිකාවන් 300ක‍ගේ තහනම් උත්තේජක පරික්ෂණ සිදුකොට ඇති අතර චෝදනා එල්ලවු පළමු ක්‍රීඩකයා හිමාෂ ඒෂාන් වේ.තවමත් පාසල් අවධියේ පසුවන හිමාෂ ඒෂාන් ශ්‍රී ලංකා පාසල් මලල ක්‍රීඩා සංගමය නියෝජනය කරමින් ජාතික මලල ක්‍රීඩා ශූරතාවලියට එක්වී තත්පර 10.50කින් රන් පදක්කම දිනා ගත්තේය.ජාතික මලල ක්‍රීඩා ශූරතාවලියේදී රිදී පදක්කම එම්.එස්.එම්.සෆ්රාන් (තත්.10.68) හා අෂාන් හසරංග (තත්.10.77) ලෝකඩ පදක්කම දිනා ගත්තේය.රන් පදක්කම දිනාගත් හිමාෂ ඒෂාන් තහනම් උත්තේජක චෝදනාවට වරදකරුවී දඩුවම් නියම වූහෙයින්, ඔහු දිනාගත් රන් පදක්කම අහිමිවී යන අතර රිදී පදක්කම දිනු සෆ්රාන්ට රන් පදක්කම හා ලෝකඩ පදක්කම දිනු අෂාන්ට රිදී පදක්කම හිමිවේ.එම තරගාවලියේදී සිවුවැනියා වු ඒ.ඩී.එම්.සිල්වාට ලෝකඩ පදක්කම හිමිවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=s1212122</link>
    <topic>කොළඹ ක්‍රිකට් සමාජය වි‍රෝධතා මැද තරග වදී</topic>
    <author>නිරෝෂාන් ප්‍රියංකර</author>
    <content>කොළඹ ක්‍රිකට් සමාජය ඊයේ සහභාගීවු සැරසන්සි සමග තරගයේදී ශ්‍රී ලංකා ක්‍රිකට් ආයතනයට විරෝධතාවක් ඉදිරිපත් කළේය.කොළඹ ක්‍රිකට් පිල හා සැරසන්ස් අතර තරගය පැවැත්වීමට නියමිතව තිබු රාජකීය විදුහල් පිටිය ක්‍රීඩාවට නුසුදුසු තත්ත්වයක තිබු හෙයින් තරගයට සහභාගී වීමට නොහැකි බව විරෝධතාව මගින් කරුණු දක්වා තිබුණි.තණතිල්ලේ ජලය රැදී තිබීම, පැති තිර සුදුසු පරිදි නොවීම හා හතරේ සීමා කුඩාවීම වැනි ප්‍රමුඛ පෙළ තරගයකට නුසුදුසු මට්‍ටමේ තත්ත්වයක් තුළ ක්‍රීඩා කිරීමට අකමැත්ත ප්‍රකාශ කරමින් මේ විරෝධතාව ගොනු කොට තිබුණි.එම විරෝධතාව අනුව ශ්‍රී ලංකා ක්‍රිකට් තරග කමිටු සාමාජිකයන් පැමිණ තගරය අත්හිටුවන ලෙස දැනුම් දුන්නද තරග තීරක ජෙරී වවුටර්ස් මහතාගේ අදහස වුයේ තරගය පවත්වන ලෙසයි.එසේ නොවුවහොත් විනයානුකූල පියවර ගන්නා බව තරග තීරකවරයා කොළඹ ක්‍රිකට් පිලට දැනුම්දීමෙන් අනතුරුව තරගය ආරමිභ කෙරුණි. සැරසන්ස් පිල මුලින් පන්දුවට පහරදී ලකුණු 112ක් ලැබූ අතර කොළඹ ක්‍රිකට් පිල කඩුල්ලකට ලකුණු 113ක් ලබා ජයග්‍රහණය තහවුරු කර ගත්තේය.මහරුෆ්ගෙන් ශතකයක්එන්.සී‍.සී පිලේ ෆර්වෙස් මහරුෆ්ගේ විශිෂ්ට ශතකය හේතුවෙන් මුවර්ස් කණ්ඩායම සමග ඊයේ එන්.සී.සී පිටියේ පැවැති තරගයෙන් කඩුලු7ක ජයක් අත්කර ගැනීමට එන්.සී.සී. පිල සමත්විය. ලකුණු 101ක් සඳහා පන්දු 110කට මුහුණදුන් මහරුෆ්ගේ ඉනිමට හ‍තරේ පහර 8ක් හා හයේ පහරක් ඇතුළත් විය.පළමුව පන්දුවට පහරදුන් මුවර්ස් පිල ඕවර 50 අවසානයේ කඩුලු 9කට ලකුණු 257ක් රැස් කළේය.මුවර්ස් - 257/9 සුජිත් නිකේතන 105, ඉන්දික ද සෙරම් 59 (අකලංක ගනේගම 50/3)එන්.සී.සී.- 258/3 (ඕවර 44) ෆර්වෙස් මහරුෆ් නොදැවී 101, චාමර කපුගෙදර නොදැවී 84එස්.එස්.සී‍.පිලට කඩුලු 9ක ජයක්මේ අතර එස්.එස්.සී.පිල සහ ලංකන් පිල අතර එස්.එස්.සී.පිටියේ පැවැති තරගයේ දී කඩුලු 9ක ජයක් එස්.එස්.සී. පිලට හිමිවිය. පළමුව පන්දුවට පහරදුන් ලංකන් පිල ලකුණු 100කට දැවී ගිය අතර එස්.එස්.සී.පිල ඕවර 14.3කදී එක් කඩුල්ලක් පමණක් දැවී ජයග්‍රහණය වාර්තා කළේය.ලංකන්-100 (ඕවර 32.3) දිනේෂ් ඩයස් 21 (කසුන් මධුසංක 15/3),එස්.එස්.සී.-102/1 (ඕවර 14.3) කෞෂාල් සිල්වා නොදැවී 66කෞෂාල් රාගමට ජය ගෙනෙයිකෞෂාල් වීරරත්න පන්දු 39කදී ලබාගත් වේගවත් ලකුණු 75 (4x6,6x5) සමගින් හලාවත මෙරියන්ස් සමග පැවැති තරගයේදී රාගම පිල ලකුණු 101ක ජයක් වාර්තා ක‍ළේය.රාගම පිල නියමිත ඕවර 50තුළදී කඩුලු 7කට ලකුණු 280ක් රැස් කළ අතර හලාවත මෙරියන්ස් කණ්ඩායම ලකුණු 179කට සීමාවිය.රාගම ක්‍රීඩා සමාජය-280/7 (ඕවර 50) කෞෂාල් වීරරත්න නොදැවී 75, ඉයන් ඩැනියල් 64 (අකිල ජයසුන්දර 18/2), හලාවත මෙරියන්ස්-179 (ඕවර 43.4) උමෙස් කරුණාරත්න 56 (රුෂාන් ජලීල් 20/3)ගජසිංහ ලකුණු 6කට කඩුලු 5යිගාල්ල ක්‍රීඩා සමාජයේ කෞෂාල් ගජසිංහගේ ලකුණු 6/5ක් බිඳ දමමින් දක්ෂ පන්දු යැවිම හේතුවෙන් නාවික හමුදාව පැවැති තරගය ලකුණු 44කින් ජය ගැනීමට ගාල්ල ක්‍රීඩා සමාජය සමත් විය. ගාල්ල ක්‍රීඩා සමාජය සියල්ලන් දැවී ලකුණු 125යි. නාවික හමුදා පිල ලකුණු 81යි.‍වරාය අධිකාරියට විශිෂ්ට ජයක්කුරුණෑගල පිල කඩුලු 8කින් පරාජය කිරීමට වරාය අධිකාරි කණ්ඩායම සමත් වු අතර වරාය අධිකාරියේ ගයාන් මනේෂන් නොදැවී ලකුණු 102ක් වාර්තා කළේය.බ්ලූම්ෆීල්ඩ්-බී.ආර්.සී අතර පැවැති තරගය කඩුලු 4කින් ජයගැනීමට බි.ආර්.සී පිලි සමත්විය.මේ අතර කොල්ට්ස් හා බදුරලිය ක්‍රීඩා සමාජය අතර පැවැති තරගයෙන් කොල්ට්ස් පිල කඩුලු 8ක ජයක් හිමි විය. බදුරලිය ක්‍රීඩා සමාජය ලකුණු 135කට සියල්ලන් දැවී ගිය අතර කොල්ට්ස් පිල ඕවර 28.2කදී කඩුලු 2ක් දැවී ජයග්‍රහණය තහවුරු කර ගැනිණි.යුද හමුදා පිල සහ ගුවන් හමුදාව අතර පැවැති තරගයෙන් කඩුලු 6ක ජයක් හිමිකර ගැනීමට යුද හමුදා පිල සමත් වු අතර බ්ලුම්ෆිල්ඩ් කණ්ඩායම පරදා කඩුලු 4ක ජයක් වාර්තා කිරීමට බී.ආර්.සී පිල සමත්විය. ටැමිල් යුනියන් කණ්ඩායම පානදුර ක්‍රීඩා සමාජය හමුවේ කඩුලු 7කින් පරාජය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=s1212123</link>
    <topic>වසර 5කට පසුව පාකිස්තාන ක්‍රිකට් පිල ඉන්දියාවට</topic>
    <author>කරාච්චි (ඒ.එෆ්.පී.)</author>
    <content>වසර 5කට පසුව පළමු වතාවට පාකිස්තාන ක්‍රිකට් පිල මේ මස 22වැනිදා ඉන්දියා සංචාරයක නිරත වෙයි. අන්තර් ජාතික ක්‍රිකට් බිමේ සම්ප්‍රදායික ප්‍රතිවාදීන් ලෙස ප්‍රකට පාකිස්තානය සහ ඉන්දියාව අතර මේ සංචාරයේ දී එක්දින තරග 3ක් සහ විස්සයි20 තරග 2ක් පැවැත්වීමට නියමිතය.මේ සංචාරය සඳහා සත්කාරක ඉන්දියාවේ සංවිධාන කටයුතු සම්බන්ධව සෑහීමකට පත්වන බව තරග පැවැත්වෙන ක්‍රීඩාංගණ නිරික්ෂණය කිරීම සඳහා පසුගියදා ඉන්දියාවේ සංචාරය කළ පාකිස්තාන ක්‍රිකට් බලධාරීහූ ප්‍රකාශ කළේය.'පාකිස්තාන කණ්ඩායම පිළිගැනීමට ඉන්දියාව මහත් ආසාවෙනුයි පසුවෙන්නේ. ඔවුන්ගේ පෙර සූදානමත් ඉතා ඉහළයි. අපි ඒ ගැන සතුටට පත්වුණා. මේ තරගාවලිය ඉතා අනර්ඝ තරගාවලියක් වේවි.' පාකිස්තාන ක්‍රිකට් පාලක මණ්ඩලයේ මාධ්‍ය ප්‍රකාශක නදීම් ෂර්වාන් පැවැසීය.දෙපිල අතර පළමු විස්සයි20 තරගය බැංග්ලෝර් නුවරදීත්, දෙවැනි තරගය අහමදාබාද් නුවරදීත් පැවැත්වේ. එක්දින තරගාවලිය මේ මස 30 වැනිදා චෙන්නායි නුවරින් ආරම්භ වේ. දෙවැනි එක්දින තරගය කල්කටා හිදිත්, අවසන් එක්දින තරගය නවදිල්ලියේ දිත් පැවැත්වීමට නියමිතය.එක්දින තරගාවලිය‍ට නම්කළ මිස්බා උල් හක්ගේ නායකත්වයෙන් යුතු පාකිස්තාන කණ්ඩායමට ප්‍රවීණ තුන්ඉරියව් ක්‍රීඩක ෂහීඩ් අෆ්රිඩි ඇතුලත් නොවන අතර ඔහු මො‍හොමඩ් හෆීස්ගේ නායකත්වයෙන් යුතු විස්සයි20 තරගාවලියට පමණක් එක් කොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=s1212124</link>
    <topic>නෙට්බෝල් පුහුණුකාරිනියන් අතර තිලකා ජිනදාස තවම පෙරමුණේ</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ සිටින නෙට්බෝල් පුහුණුකාරිනියන් අතුරින් තිලකා ජිනදාස ඉදිරියෙන්ම සිටින බව සිංගප්පූරු ජාතික නෙට්බෝල් පුහුණුකාරිනී ඔස්ට්‍රේලියානු ජාතික කේට් කාපෙන්ටර් මහත්මිය පවසයි.වසර 2009දී ශ්‍රී ලංකාවේ විශේෂඥ පුහුණුකාරිනිය ලෙස කටයුතු කළ කාපෙන්ටර් මහත්මිය පවසන්නේ තිලකා ජිනදාසට ක්‍රීඩිකාවන්ගේ ගරුත්වය ඉහළින්ම තිබු බවයි. හොඳ පුහුණුකාරිනියකට ක්‍රීඩිකාවන් පාලනය කර ගැනීම අත්‍යාවශ්‍ය වන බව පෙන්වා දුන් කාපෙන්ටර් මහත්මිය පවසන්නේ තිලකා ජිනදාස නව දැනුම සොයායන පුහුණුකාරිනියක් වීමද විශේෂිත බවයි.සිංගප්පූරු නෙට්බෝල් පිල සමග වසර ගණනාවක් කටයුතු කළ කාපෙන්ටර් මහත්මිය පුහුණුකරු ධුරයෙන් පසුගියදා ඉල්ලා අස්වුවාය. ඇය‍ගේ පුහුණුව යටතේ සිංගප්පූරුව දෙවරක් ආසියානු ශූරතාව දිනාගත්තේය.සික්ස් නේෂන් නෙට්බෝල් ශූරතාවලිය ඇයගේ අවසන් නෙට්බෝල් තරගාවලිය වුවාය. ශ්‍රී ලංකාවේ නෙට්බෝල් අනාගතය පිළිබඳ විමසීමේදී ඇය සඳහන් කළේ දක්ෂ ක්‍රීඩිකාවන් රැසක් සිටින හෙයින් මනා කළමනාකාරිත්වයක් අවශ්‍ය බවයි.“නෙට්බෝල් සංගමයට හොඳ නිලධාරීන් පිරිසක් පත්කරගෙන දක්ෂ පුහුණුකාරිනියකට කණ්ඩායම භාර දුන්නොත් විශාල අනාගතයක් තියේවී” කාපෙන්ටර් මහත්මිය පැවැසුවාය. කේට් කාපෙන්ටර් මහත්මිය සිංගප්පූරු ‍නෙට්බෝල් පුහුණුකරු තනතුරෙන් ඉවත්වු පසු නැවත වෙනත් රටක නෙට්බෝල් පුහුණුකරු තනතුරක් භාර නොගන්නා බවද පැවැසුවාය. ඇයගේ පුහුණුව යටතේ සිංගප්පූරුව ශ්‍රී ලංකාවට එරෙහිව මුහුණදුන් අවසන් තරගයේදී පරාජයට පත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=s1212125</link>
    <topic>අන්ධ ජනසේවා චෙස් ශූරතාව රණවිරු රත්නායකට</topic>
    <author>වේහැල්ලේ පියතිලක මහරගම විශේෂ</author>
    <content>ශ්‍රී ලංකා අන්ධ ජනසේවා මණ්ඩලය සංවිධානය කළ දීප ව්‍යාප්ත චෙස් තරගාවලියේ ශූරතාව අත්කර ගැනීමට රණවිරු එච්.ආර්.රත්නායක සමත්වු අතර අනුශූරතාව නුවන්ත සුදේශ් ට හිමිවිය.පසුගිය වසරේ පැවැති තරගාවලියේදී ද ශූරතව හා අනුශූරතාව මෙම ක්‍රීඩකයන් දෙදෙනා විසින් හිමිකර ගැනීම විශේෂත්වයකි. මෙවර තරගාවලියේ තෙවැනි ස්ථානය රණවිරු එල්.යු.ඉන්ද්‍රජිත්ට හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=s1212126</link>
    <topic>ධර්මදාස විදුහලට ජය</topic>
    <author/>
    <content>දේශමාන්‍ය එච්.කේ.ධර්මදාස විදුහල සහ කොළඹ රාජසිංහ විදුහල අතර පැවැති අන්තර් පාසල් අවුරුදු 13න් පහළ තෙවැනි කොටසේ තරගයෙන් පළමු ඉනිමේ ජයක් අතර කරගැනීමට ධර්මදාස විදුහල සමත්විය.තරගය පසුගියදා මහර බන්ධනාගාර ක්‍රීඩාංගණයේදී පැවැත්විණි.රාජසිංහ විදුහල පළමු ඉනිම- 26 චමිදු ප්‍රසාන් 15 (එම්.ලක්ෂාන් 4/4, ශෙහාන් වේරගොඩ 13/4) සහ දෙවැනි ඉනිම- 53/7 ආර්.චතුරංග 18 (ශෙහාන් වේරගොඩ 6/3, සතිස් කුමාර 16/2)ධර්මදාස විදුහල පළමු ඉනිම-74/7 නිපුන් තාරක නොදැවී 16 (චමිදු ප්‍රසාන් 14/2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=f1212121</link>
    <topic>සටන් පාඨ හදා ගන්නතාරුණ්‍යය ඈදා ගන්න එපා</topic>
    <author>සාකච්ඡා කෙළේ උදිත ගුණවර්ධන</author>
    <content>මේ ආණ්ඩුව හැම වෙලාවෙදිම තරුණයන් ගැන තාරුණ්‍යය ගැන කල්පනා කර ඔවුන්ගේ යහපත සුබසාධනය වෙනුවෙන් ඇප කැපවීමට කටයුතු කර තිබෙනවා. ආණ්ඩුව ප්‍රතිපත්තිමය තීරණයකට එළැඹිලා තිබෙනවා. තරුණයන්ගේ අනාගතය සුරක්ෂිත කිරීමටත් ඒ අනුව කටයුතු කිරීමටත් මේ විදිහේ ප්‍රතිපත්ති එකඟතාවයකයි ආණ්ඩුව සිටින්නේ. ඒ අනුව තමයි මෙවර අයවැය යෝජනා මඟින් අවශ්‍ය කරන ප්‍රතිපාදන වෙන්කර තිබෙන්නේ.තරුණයන් වෙනුවෙන් සතපහක දෙයක් කළ අය නොවෙයි අද තරුණයන් ගැන කතා කරන්නේ. එදා තරුණයන්ට සේවයක් ඉටුනොකර ඔවුන්ට අවස්ථාව ලබා නොදී සිරගත කිරීමක් තමයි එදා සිදුවුණේ. එක්සත් ජාතික පක්ෂය බලයේ සිටි අවදියේදී එජාපය කටයුතු කළේ මේ විදිහටයි. ජවිපෙත් අනුගමනය කළේ මෙයට සමාන ප්‍රතිපත්තියකුයි. මේ විදිහේ අය තමයි අද මූනිච්ඡාවට තරුණයන් ගැන කතා කරන්නේ. ඒත් ඒ දේවල් තරුණයන් හොඳින් තේරුම් ගෙන තිබෙන්නේ. ඒ නිසා අද තරුණයන්ව මුලා කිරීමට රැවටීමට කිසිවකුට පුළුවන්කමක් නැහැ.බැලූ බැල්මට ඕනෑ කෙනෙකුට පෙනෙන්නේ තරුණ කටයුතු අමාත්‍යාංශය වෙනුවෙන් වෙන් කළ ප්‍රතිපාදන ප්‍රමාණය පමණයි. ඒ තරුණ කටයුතු අමාත්‍යාංශය නිසා. ඒත් උසස් අධ්‍යාපන අමාත්‍යාංශය ඇතුළු තාරුණ්‍යයට සම්බන්ධ අමාත්‍යාංශ හරහා ප්‍රතිපාදන වෙන්කර තිබෙනවා. අපට නිතරම තාරුණ්‍යය අතිශය වටිනා දෙයක් විදිහට හඳුන්වන්න පුළුවන්.ඒ කතාව සම්පූර්ණයෙන්ම අසත්‍ය හා පදනම් රහිත අදහසක්. මේ කාර්යයේදී ආණ්ඩුව රැකියා ලබාදීම ඉතාමත් හොඳින් හා විනිවිදභාවයකින් යුතුවයි සිදුකරනු ලබන්නේ.රජය පසුගිය කාලයේදී උපාධිධාරින් වෙත අවශ්‍ය කරන රැකියා අවස්ථා අභ්‍යාසලාභී පදනම මත ලබාදී තිබෙනවා. ඉදිරියේදී එම අභ්‍යාසලාභී උපාධිධාරින්ගේ රැකියා අවස්ථා ස්ථිර කරනු ලබනවා. ඒ පත්වීම් ලබාදීමේදී ආණ්ඩුව කිසිවකුගේ දේශපාලන මතය මොකක්ද දේශපාලන පක්ෂ මොකක්ද කියලා සොයා බැලුවේ නැහැ. ඒ නිසා මේ විදිහේ සද්භාවයෙන් සිදුකරන ව්‍යාපෘතිවලට චෝදනා එල්ල කරන එක නරක පූර්වාදර්ශයක් විදිහට හඳුන්වන්න පුළුවන්. අපිට පුළුවන්කම තිබිය යුතුයි හොඳ දෙය හොඳයි කියන්නත් නරක දේට නරකයි කියන්නත්. ඒත් අද අපේ විපක්ෂයට මේ විදිහට කටයුතු කිරීමට නුපුළුවන් වීම කනගාටුවට කාරණයක්.විරෝධය පළ කිරීමට අදහස් දැක්වීමට ඕනෑම කෙනෙකුට අයිතියක් තිබෙනවා. ඒ ගැන අප ප්‍රශ්න කරන්නේ නැහැ. ඒත් තාරුණ්‍යය ඈදා ගනිමින් සටන් පාඨ නිර්මාණය කර ගැනීමට කටයුතු කිරීම හොඳ දෙයක් නොවෙයි. පසුගිය අවුරුදු හය හතේදී තාරුණ්‍යයට රැකියා ලබාදීමට හා එම රැකියා සුරක්ෂිත කිරීමටත් ආණ්ඩුව කටයුතු කළා. ඒ නිසා ආණ්ඩුවට චෝදනා එල්ල කිරීම හොඳ දෙයක් නොවෙයිපැරැණි කතාවක් තිබෙනවා දියුණු වෙන්න පුළුවන් කෙනාට මී කුණත් ඇති කියලා. මේ චෝදනා එල්ල කරන්නේ මේ අය මොන අදහසකින් ද කියලා හිතා ගන්න බෑ. මා දන්න විදිහට මෑත කාලීනව රජයේ සේවකයකුගේ වැටුප් පරිමාණ වැඩිම ප්‍රමාණයකින් ඉහළ ගියේ මෙවර අයවැයෙන්. ඒ නිසා වැඩ කරන ජනතාවට මුල්‍යමය වැඩි කිරීම් ලබාදීම මඟින් විශාල ශක්තියක් අතහිත දීමක් ලබාදී තිබෙනවා.ආයතනයකින් මෙතරම් වැටුප් ඉහළ යාමක් මීට පෙර නොලැබී ඇතිවා පමණක් නොවෙයි රජයේ සේවකයන් මේ වැටුප ඉහළ දැමීම ගැන සෑහීමකට පත්වෙලා සිටින්නේ. ඒත් මෙතැනදි පවා රජයේ සේවකයන් මුලා කිරීමටත් උසි ගැන්වීමටත් සමහරු විශාල උත්සාහයක නියැළෙනවා. ඒත් ඔවුන්ව මුලා කිරීමට කිසිවකුට පුළුවන් කමක් ලැබෙන්නේ නැහැ.ඔය කතාව කියන්නේ කවුද කියන එක ගැටලුවක්. මොකද පොදුවේ ගත්තහම සමස්ත සමාජයටම මේ තත්ත්වය බලපාන්නේ නැහැ. සුපිරි වෙළෙඳසල්වලින් බඩු ගන්න අයට මේ විදිහේ දෙයක් තේරුණාට සාමාන්‍ය මනුස්සයට මේ වගේ දෙයක් තේරිලා නැහැ. ගමට ගිහින් බලන්න ගමේ මිනිස්සු හමුවෙලා බලන්න ඒ අය අත්‍යවශ්‍ය බඩු මිල ප්‍රශ්නය ගැන කතා කරන්නේ නැහැ. ඒ නිසා මේ ගැටලුව දැවෙන ප්‍රශ්නයක් විදිහට මතුකර දක්වන්න බැහැ. අපට අපේ ගෙදරට අවශ්‍ය කරන දේ අපටම නිෂ්පාදනය කර ගන්න පුළුවන් නම් මේ ගැටලු බොහෝ සෙයින් සමනය කර ගැනීමට පුළුවන් කම ලැබේවි. ඒ හින්දා අත්‍යවශ්‍ය බඩු මිල ඉහළ යාම දීර්ග කාලීන ප්‍රශ්නයක් හෝ විසැඳුම් නැති ප්‍රශ්නයක් නොවෙයි. අපට සමනය කර ගැනීමට පුළුවන් ප්‍රශ්නයක්.නාගරික සංවර්ධනය කියන්නේ රටකට අත්‍යවශ්‍ය අංගයක් විදියට හඳුන්වන්න පුළුවන්. රටක සංවර්ධනය වෙනව කියන්නෙ කොන්ක්‍රීට් ගොඩනැඟිලි අපිළිවෙළකට ඉදිවීම නොවෙයි. විධිමත් හා විද්‍යානුකූලව නගරයක් සංවර්ධනය වීමයි. අද බලන්න කෝට්ටේ ප්‍රදේශය මේ ප්‍රදේශ විශාල ලෙස සංවර්ධනය වුණා පමණක් නොවෙයි. විධිමත් හා අලංකාර ප්‍රදේශයක් බවට පත් වුණා. නාගරික අලංකාරය කියන්නේ එයයි. මේ ආරම්භයක් පමණයි. කොළඹ නගරයත් එහෙමයි. මේ අලංකාරය පිළිබඳව සියලු ජන කණ්ඩායම් හා දේශපාලන පක්‍ෂවල ඇගැයීම් ලැබිලා තිබෙනවා. නාගරික සංවර්ධන අමාත්‍යාංශයේ අරමුණ වෙලා තිබෙන්නේ හුදු නාමික අමාත්‍යාංශයක් නොවී වැඩ කරන සැලැසුම් සහගත අමාත්‍යාංශයක් බවට පත් කිරීමයි.මෙතැනින් මේ ගමන නිමාවට පත් වෙන්නේ නැහැ. ඉදිරියේ දී මුළු රට පුරා නාගරික ප්‍රදේශ විධිමත්ව සංවර්ධනය කිරීමටත් නගර අලංකරණය කිරීමටත් කටයුතු කර තිබෙනවා.එක්සත් ජාතික පක්‍ෂය විනාශය වෙත යන ගමන තවත් වේගවත් වුණා. වික්‍රමසිංහ මහතා ගේ ධූර කාලය දීර්ඝ කිරීමට ගත් තීරණයත් සමඟ. මට ඕනෑ නම් හපුතලේ ශ්‍රීලනිප සංවිධායකවරයා විදිහට කාලකන්නි සතුටක් විදීමට පුළුවන්, එජාපය මේ වගේ ඉරණමකට මුහුණදීම ගැන. ඒත් පොදුවේ විපක්‍ෂයක් මෙයට වඩා ඍජු හා ස්ථාවර මට්ටමක තිබිය යුතු බවයි මගේ අදහස.අද වෙන්නේ රනිල් වික්‍රමසිංහ මහතා එක් දෙයක් කියද්දි සජිත් ප්‍රේමදාස මහතා තවත් දෙයක් කියනවා. සාමාජිකයෝ තවත් දෙයක් කියනවා මේ විදිහේ භේදභින්න වූ දේශපාලන පක්‍ෂයකට ඉදිරි ගමනක් තිබේද යන්න ගැටලු සහගතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=f1212122</link>
    <topic/>
    <author>සටහන ඉරෝෂිණි</author>
    <content>නව පරපුරේ ලේඛකයෙකු මෙන් ම විචාරකයකු වන මාධ්‍යවේදී ප්‍රියාන් ආර්.විජේබණ්ඩාර විසින් රචිත “ මහේශාක්‍ය සිනමාව මහ පාරට කැඳවීමක් “ කෘතිය පසුගියදා ප්‍රකාශයට පත්විය.2012 වසරේ සිග්නීස් සම්මාන උළෙලේ “ජයවිලාල් විලේගොඩ අනුස්මරණ සිනමා විචාරක සම්මානය” හිමිවූයේද ඔහුට ය. මේ ඔහු හා කළ කතා බහකි.* මීට පෙරාතුව කාව්‍ය හා කෙටිකතා කෘති කිහිපයකින් අප හඳුනාගත් ඔබ හිටි අඩියේම සිනමාව කෙරෙහි යොමුවුණේ ඇයි?මා ලියූ දේවලින් කෘති හැටියට ප්‍රකාශයට පත්වුණේ කවි පොත් දෙකක්, කෙටිකතා පොත් දෙකක් සහ එක් යොවුන් නවකතාවක් තමයි. ඒත් සිනමාව ගැන මට දැනෙන දේවල් මීට පෙරාතුවත් ලියැවුණා. ජාතික චිත්‍රපට සංස්ථාව කලකට ඉහතදී ප්‍රකාශයට පත් කළ” චිත්‍රපට සඟරාවට, ‍ඇජෙන්ඩා 14 ආයතනය විසින් ප්‍රකාශයට පත් කරන “14” සඟරාවට මෙන් ම විවිධ පුවත්පත් හා වාර ප්‍රකාශනවලට මං සිනමාව ගැනත් ලීවා. එත් සිනමාව ගැන ලියැවුණු කෘතියක් ප්‍රකාශයට පත්වෙන්නේ පළමුවතාවට වුණත්, සිනමාව ගැන ලිවීම හිටිඅඩියේ සිදුවූ දෙයක් නෙවෙයි.* “සිනමා විචාරය “ යන්න ඔබ හඳුනා ගන්නේ කො‍හොමද?“විචාරයක්” කියන්නෙම කියවීමක්. අදාළ සිනමා නිර්මාණය නිශ්චිත සමාජ-ආර්ථික-දේශපාලනික- සංස්කෘතික සංදර්භයක ස්ථානගත කොට කියවා ගැනීම මට ඒ ගැන ඇති දැක්මයි. එතැනදී හුදෙක් තිරය මත ප්‍රක්ෂේපණය වන රූප පෙළින් පමණක් සෑහෙන්නට අපට පුළුවන් කමක් නෑ. ඒ වෙනුවට ඒ පිටුපස ඇති ප්‍රාග්ධනය, සමාජ සබඳතා, ප්‍රේක්ෂකයන් කෘතිය හා ගනුදෙනු කරන අන්දම, එය මේ මොහොතේ රාජ්‍ය දෘෂ්ටිවාදයට දක්වන සම්බන්ධය. ආදී බොහෝ දේ පිළිබඳ මං ගැඹුරින් හිතනවා.* ඔබ එයින් අදහස් කරන්නේ සිනමා විචාරයට අදාළව ප්‍රවීණ විචාරකයන්ගේ කාර්යභාරය අවලංගු වී ඇති බවද?චිත්‍රපටයක් නැරැඹුවාම බොහෝ දෙනෙක් අහන්නේ ඒක හොඳද? එහෙමත් නැත්නම් නරකද? කියලයි. අපේ ප්‍රවීණයින් වැඩිදෙනෙක් කරන්නේ ඒක හොඳයි හෝ නරකයි කියලා තමන්ට හිතෙන දේවල් ටිකක් කියලා දාන එක. ඒකත් වලංගු වෙන කාලයක් තිබුණා. ඒත් මං හිතන්නේ දැන් ඒ කාලය ඉවරයි.චිත්‍රපටයක් “වියමනක්” විදිහට දකින්න කාලය ඇවිත්. අපි පුරුදු පුහුණු විය යුත්තේ අන්න ඒ රික්තය පුරවන්නයි.* අපගේ බොහෝ සිනමා විචාරකයන් සිනමා විචාරයේදී “යථාර්ථවාදී විචාර ක්‍රමවේදයක්” භාවිත කරනවා. ඔබ ඊට එකඟද? එසේත් නැතිනම් එකී විචාර සම්ප්‍රදාය බැහැර කරනු ලබනවාද?චිත්‍රපටයක් හෝ වෙනයම් කලා මාධ්‍යයක් හෝ කෙරෙහි විචාරාත්මකව බලන විට බාහිරින් ඔබ්බවන ලද විචාර මිනුම් දඬු කෙරෙහි වැඩි බරක් තියන්නේනම්, එහෙමත් නැත්නම් තමන් කල්වේලා හදාගත් අච්චුවකට අදාළ කලා නිර්මාණය දමා එය ඊ‍ට ගැලපෙන නොගැලපෙන බව තීන්දු කිරීම ඒ තරම් සුදුසු නැ.“යථාර්ථවාදී විචාර සම්ප්‍රදාය යල් පැන ගිහින්” කියන අති සරල නිගමනයකට එන්නට මා සූදානම් නෑ.ඒත් ඒ ඒ විචාර සම්ප්‍රදායන්ගේ සීමාව අප විසින් දැනගෙන සිටීම ඉතා වැදගත්. නිදසුනක් හැටියට ප්‍රසන්න ජයකොඩිගේ “කර්ම චිත්‍රපටය යථාර්ථවාදී සීමාව ඇතුළේ දකින්න බෑ. කවුරුහරි යථාර්ථවාදීව කෘතිය දිහා බලා “ඒකෙ මුලක් මැදක් අගක් නෑ. කතාව පිළිවෙළකට ගලාගෙන යන්නේ නෑ. තේරෙන්නේ නෑ..බලාගෙන ඉන්න අමාරුයි..වගේ, දේවල් කීවම, ඒක චිත්‍රපට අධ්‍යක්ෂවරයාගේ ප්‍රශ්නයක් නෙවෙයි. ඒක ඉස්සරහ හිටගන්න යථාර්ථවාදී විචාරකයාගේ අවුලක් කියන එක අප තේරුම් ගන්න ඕන.* “කර්ම” චිත්‍රපටය ඔබ දකින්නේ මොන විදිහටද?මං ඒ චිත්‍රපටය දිහා බලන්නේ මධ්‍යස්ථවයි. ඒක උස්සලා තියන විචාරකයන්ගේ ගොඩේවත්, ඒකට නිර්දය ලෙස පහර ගසන ‍විචාරකයින්ගේ ගොඩේවත් මං නෑ. මට ඒ චිත්‍රපටයත් එක්ක දැනෙන දේ මං ලියලා තියෙනවා. ඒක ඉදිරියේදී කියවන්නට ලැබේවි. , ප්‍රසන්න ජයකොඩි තම නිර්මාණයට අවංකයි. ඒත් ඒක කලා නිර්මාණයක් ලෙස භාවිතයට ගෙනෙද්දී, එතැන යම් අඩු පාඩු ටිකක් තියෙනවා. අධ්‍යක්ෂවරයාට දිරච්ච ලණු නොදී අප ඒ දේ විවෘතව කතා කළ යුතු බව මං විශ්වාස කරනවා.* “මහේශාක්‍ය සිනමාව මහ පාරට කැඳවීමක් කෘතිය තුළ මෑත කාලයේ තිරගත වුණු යුද්ධය පසුබිම් කරගත් චිත්‍රපට මෙන් ම, ‍ෙඑතිහාසික කතා පුවත් පදනම් කරගත් නිර්මාණවලට ඔබගෙන් දැඩි විවේචනයක් එල්ලවෙනවා. ඔබ මේ චිත්‍රපට දෙවර්ගයම එක ම කුලකයකට දමා, එක ම මිනුම් දඬුවලින් බලන බවට චෝදනා එල්ලවෙනවා. ඒ ගැන යමක් කිවහැකිද?මෙතැන චිත්‍රපට වර්ග දෙකක් නෑ. තියෙන්නේ එක ම වුවමනාවක් වෙනුවෙන් භාවිත කෙරුණු එක ම චිත්‍රපට රැල්ලක්. එක ම කාසියක දෙපැත්ත කියලා හඳුනාගත්තත් වරදක් නෑ. මං එකී සිනමාව “පශ්චාත් යුද සිනමාව” ලෙස හඳුන්වන්න කැම­ැතියි. අනෙක් අතට චිත්‍රපටයක් බලන්න යද්දී “මේ මිනුම් දඬුවෙන් මේ නිර්මාණය දිහා බලනවා” යයි පූර්ව නිගමනයක මං නෑ. ඒ ඒ චිත්‍රපටය දිහා මං බලන්නේ ඒ ඒ චිත්‍රපටය විසින්ම මට බලකරනු ලබන හැඟීම් දැනීම් සමුදායක් එක්ක. එතනදී මට දැනෙන දේ මං ලියනවා. මං ඒකට කාගෙන්වත් අවසර ගන්නේ නෑ.* සිනමාව කියන්නේ අන් සියලුම මාධ්‍යයන් සේ ම වර්තමානය වන විට “පූජනීය කලාවක් “ ලෙස විශ්වාස කරනවාට වඩා කර්මාන්තයක්. එය කර්මාන්තයක් ලෙස නොගෙන හුදු කලාවක් ලෙස උත්තරීතර කොට සැලකීම තුළත් යම් ගැටලුවක් තියෙනවා නේද?ඇත්ත. මං ඒක තවදුරටත් උත්තරීතර හුදු පූජනීය කලාවක් ලෙස දකින්නේ නෑ. එසේ නොදැකීමේ කාංසාවම සමහර විට මට මේ ලියවිලි පොතක් ලෙස ගෙනෙන්නට මාව පොලඹවන්නට ඇති. ඒත් එක දෙයක් කිව යුතුයි. චිත්‍රපට කර්මාන්තය ගොඩගන්න මට බෑ. ඒක තමන්ට පුළුවන් කියලා හිතන සමහර චිත්‍රපට විචාරකයන් ඇති. ඒත් මං එතැන නෑ. ඒ වගකීම ගන්න හා ඒ වෙනුවෙන් වැඩ කරන්න වගකිවයුත්තන් ඉන්නවා. ඒ උදවිය ඒ අයගේ වැඩේ කරාවි. මං කරන්නේ මට දැනෙන, මං කියවන දේ ලියන එක පමණයි. සමහරවිට ඒ චිත්‍රපට බැලුවාම දැනෙන වේදනාවට වෙන්න ඇති.* වත්මන්හි චිත්‍රපට විචාරකයන් ලිවිය යුත්තේ ප්‍රේක්ෂකයා සිනමා ශාලාවට කැඳවීමට මිසක්, එයින් තව දුරටත් ඈත් කිරීමට නොවන බව ඇතැමුන් පෙන්වදෙනවා. ඔබ ඒ ගැන දරන්නේ මොනවගේ අදහසක්ද?ප්‍රේක්ෂකයන් සිනමා ශාලාවට කැඳවීමට හෝ ඒවායින් ඈත් කරන්නට සිනමා විචාරකයාට හයියක් ඇතැයි මං විශ්වාස කරන්නේ නෑ. ඇරත් ඒක සිනමා විචාරකාගේ භූමිකාවත් නෙවෙයි. පුද්ගලිකව මට නම් දැනෙන දේ ලියනවා ඇරෙන්නට එතනින් එහාට ගිය පුද්ගලික න්‍යාය පත්‍ර නෑ.ප්‍රේක්ෂකයින් සිනමා ශාලාවෙන් ඈත් කරනු ලැබුවේ, චිත්‍රපට අධ්‍යක්ෂවරුන්, නවීන තාක්ෂණය, ගෝලීය වෙ‍ෙළඳ පොළ වගේ සාධකයි. මං එයින් සමහර දේවල් කෘතිය තුළ දීර්ඝව කතා කරලා තියෙනවා.* ඔබගේ කෘතිය එළි දැක්වුණු මොහොතේ ආරාධිත දේශනයක් කරමින් අශෝක හඳගම කියා සිටියේ ඔබගේ කෘතිය “ඩිජිටල් පරම්පරාවේ සිනමා කැරලිකරුවන්ට බැතියෙන්යයි පිදුම කළත්, ඔවුන් තාමත් කැරැල්ල ගසා නොමැති බවයි. ඒ ගැන අවසාන වශයෙන් කිවහොත්?හඳගම එහෙම කියන්නේ අර්ථයක් ඇතුව වගේම, මම එහෙම යෙදුවෙත් අර්ථයක් ඇතිවයි. අපට පරමාදර්ශ ලෙස අපි විසින් හඳුනාගත් අපේම මහා සිනමාකරුවන් රැල්ලට ගහගෙන ගිහින් කුණුවෙලා ඇස් පනා පිටම වැටෙද්දී, ඩිජිටල් මාධ්‍යයත් එක්ක අලුත් පරපුරක් හරඹ කරමින් ඉන්න එක ඇත්තක්. ඔවුන් තාම කැරැල්ල ගහලා නැති බවත් ඇත්තක්. කැරලිකරුවො කල් ඇතිව කියලා කැරලි ගහන්නෙ නැති බවත් ඒ තරමටම ඇත්තක්..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>12</day>
    </date>
    <link>http://www.dinamina.lk/2012/12/12/_art.asp?fn=f1212123</link>
    <topic>අව්‍යාජ ගැහැනියකගේ පලාමල්ල</topic>
    <author>රන්ජන් අමරරත්න</author>
    <content>අප්‍රිකානු ප්‍රබන්ධ කථාවේ පුරෝගාමියා වූ චිනු වා අචෙබේගේ තවත් වැදගත් ප්‍රකාශයක් අප සිහියට නැඟේ. එනම්; “මං කිසි කෙනකුගෙන් ලියන හැටි ගැන ඉගෙනගත්තේ නෑ!” යන්න ය. එය අපගේ සිතට තදින් ම කා වදින අදහසකි. නවකතා ලියන හැටි කිසිවකුට කිසිකලෙක ඉගැන්විය නො හැකි ය.එසේ නම්; ෆ්ලෝබෙයා, මෝපසාංට ඉගැන්වූයේ නැතිදැ’යි කෙනකු අසන්නට පුළුවන. අචෙබේගෙන්, ජෝශප් කොන්රඩ්ට උපදේශයක් නො ලැබුණේ දැ’යි තවත් කෙනකු අසන්නට පුළුවන. මේ ආකාරයේ කතා හා හේතුප්‍රත්‍යයන් ඕනෑතරම් ඉදිරිපත් කරන්නට පුළුවන. එහෙත් සත්‍යය නම්; ප්‍රබන්ධ කථාව සම්බන්ධයෙන් යම් මග පෙන්වීමක් කළ හැකි වුව, එය ඉගැන්විය නො හැකි බව ය.නවකතාකරුවාට අවශ්‍ය කතා වස්තුව, දෘෂ්ටි කෝණය, භාෂාව, නිරූපණය, ශෛලිය ඔහු විසින් ම සපයා ගනු ලැබේ. එම නිදහස, වගකීම හා ක්‍රියාවලිය රචකයා අත ම පවතී. විචාරකයාට කළ හැක්කේ එම කෘතිය රස විඳ එහි පවත්නා යථාර්ථයන් දක්වමින් සාර්ථක අසාර්ථකභාවය තහවුරු කිරීම පමණි. විචාරකයා යනු ලේඛකයාට උපදේශන සැපයීම සඳහා ඉදිරිපත් වන ගුරුවරයෙක් නො වේ.ඉහත පූර්විකාව ලියා තබනුයේ “කටගැස්ම” සම්බන්ධයෙන් ද වැරැදි විවේචන හා අදහස් දැක්වීම් අසන්නට ලැබෙන බැවිනි. අපගේ වෑය ම නවකතාකරුවාට ද වඩා පාඨකයා ට සාධාරණයක් ඉටු කිරීම ය. මේ වන විට සිංහලෙන් විශාල නව කතා ප්‍රමාණයක් පළ වේ. ඒවායින් බොහොමයක් දීර්ඝ නවකතා ය. කතා ව දීර්ඝ වුව ඒවා අර්ථශුන්‍ය නම්; පොත් ගෙඩි ලෙස සලකන්නට අපි පුරුදු වී සිටිමු. ඉතා වෙහෙසකර කියැවීමකින් පසු ද කෘතියක ගත යුත්තක් නැති නම්; ඒවා නිර්දය ලෙස විවේචනය කළ යුතු ය. එය පාඨකයාට පොත් තෝරා ගැනීම සඳහා පහසුවක් වනු ඇත.ශාන්ති දිසානායකගේ “වාලුකා” නම් නවකතාව ද ප්‍රමාණයෙන් විශාල ය. එහෙත් එය නීරස නැත. ඉතා වේගයෙන් කියවාගෙන යා හැකි ශෛලියක් ඇයට තිබේ. පාඨකයාගේ කුහුල වැඩෙන ලෙස ලිංගිකත්වය නිරූපණය කිරීමේ හැකියාවක් ද ඇයට තිබේ.කර්තේලිස් ලිංගික අප්‍රාණිකත්වය නම් රෝගයෙන් පෙළෙන ගොවියෙකි. ඔහුගේ නීත්‍යානුකූල බිරිය පීතර සමඟ හොර රහසේ පැන යන්නේ ද එම හේතුව නිසා ය. කර්තේලිස් සිය ජීවිත කාලය පුරාවට ම මේ රෝගය නිසා තැවෙයි. එහෙත් එය රහසක් ලෙස රකියි. කාම ඊර්ෂ්‍යාවෙන් තැවෙමින් සිය බිරියට කෝටුවෙන් තලයි. මේ සියල්ල ම විය හැකි ය.කර්තේලිස්ගේ අයියා මර්තේලිස් ය. ඔහුගේ බිරිය සෙදෝ නෝනා ය. මර්තේලිස් අසනීප ව ඇඳට වැටී සිටින කල අහම්බෙන් මෙන් කර්තේලිස් හා සේදෝ නෝනා මුණ ගැසෙති. ඒ රාත්‍රියේ ය. හුදෙකලාවේ ය. කට්ට කරුවල පැතිර තිබේ. මී ගහ යට අපුරු හෙවණක් ද තිබේ. මේ අනගි අවස්ථාව ශාන්ති කදිමෙට නිරූපණය කරයි.“මෙච්චර රෑ බෝ විච්චි එකේ එක ඩිංගක් මෙතන පමාවුණා කියල අහවල් දෙයක් වෙන්ඩ යැ. . .යි කියමින් ඇය ඔහුගේ අතින් අල්වා ගත්තා ය. මී ගහ යට පමා වන්නේ මොකට දැ’යි අසන්නට ඔහු පැකිලුණේ ය. ඇයට වුවමනා කර තිබෙන්නේ මොනවා දැ’යි වැටහෙත් ම ඔහු බෙහෙවින් කැළඹුණේ ය. ඇගේ නැගණිය පීතර අප්පු සමඟ පලා ගියේ මන්දැ’යි ඇය තව සුළු වේලාවකින් අවබෝධ කරගන්නවා සිකුරු ය.තමා කළ යුත්තේ කුමක්දැ’යි ඔහු වේගයෙන් ගැහෙන හදින් සිතුවේ ය. මේ සරාගී ස්ත්‍රීය වෙතින් පැන දිවීම ද? එසේ කළ හැකි ව තිබුණා නම් කදිමයි. එහෙත් ඇය ඔහු ඇදගෙන වාගේ මී ගහ යටට යන්නේ ඔහුගේ අභිප්‍රාය දැන හඳුනා ගත්තාක් මෙනි” (පිටුව - 52)කර්තේලිස් මී ගහ යටින් පලා යයි. ඒ අතර සෙදෝ නෝනා ට සිදු වන්නේ කුමක් ද? ශාන්ති ආකර්ෂණීය ලෙස ගැහැනියගේ ස්වභාවයන් නිරූපණය කරයි. “මේකා හුජ්ජ කොරනව ද රෙනව ද?” යි ඇය කොපුලේ ඔහුගේ පමා ව නො ඉවසමිනි. වවුලෝ වඩාත් ප්‍රචණ්ඩ වූයෙන් ඇගේ අනුරාගය තවත් උත්සන්න විය.“කොයි මේ මිනිහා?” යි ඇය උඩු කය කෙළින් කරමින් ඇසුවා ය. උත්තරයක් වෙනුවට ඇගේ හිස මත පතිත වූයේ මී ඇටයකි. ඇතැම් වවුලෝ සිය ආහාරය භුක්ති විඳීම සඳහා වෙනත් ගසක ලැගීමට ප්‍රිය කරති.“ඉදකිං” යි ඇය වවුලාට ද, මී ඇටයට ද ශාප කරමින් නැගී සිටියා ය. (පිටුව - 53)රජරට කොලනිවල මනුෂ්‍ය පැවැත්මේ ප්‍රධාන අංගයක් ලෙස ස්ත්‍රී - පුරුෂ සම්බන්ධතා හැඳින්විය හැකි ය. ඔවුනට බඩ ගින්දර සේ ම, රාග ගින්දර ද ඉතා හොඳින් දැනේ. ස්ත්‍රියකට පුරුෂයන් කිහිප දෙනකු සමඟ ආශ්‍රය අමුතු දෙයක් නො වේ. හේනට ගිය කල එක් පුරුෂයකු සඳහා චීත්තය ගලවන ගැහැනිය, කුඹුරට ගිය කල තවත් පුරුෂයකු සඳහා චීත්තය ගලවයි.පැතිර යන අව්ව, ඌෂ්ණය, කර්කශබව, දිළිඳුකම හා වෙනත් ප්‍රශ්න අතර ඔවුන්ගේ සැනසීමට ඇති එක ම අවස්ථාව ස්ත්‍රී - පුරුෂ සම්බන්ධතා ය. එය ප්‍රධාන ලක්ෂණයක් වුව, ඔවුන්ගේ ජීවිතවල වෙනත් අරමුණු තිබේ. පරමාර්ථ තිබේ. ඉලක්ක තිබේ. මේවා සමඟ ජීවිතයේ තථ්‍යතා නිරන්තරයෙන් ම ගැටෙයි. එම ගැටීම ශාන්ති දිසානායකට හසුවන්නේ නැත.ශාන්ති දිසානායක නවකතා දොළහක් හෝ දහතුනක් හෝ ලියා ඇති නවකතාකාරියෙකි. ඇයගේ පොත්වලට හොඳ ඉල්ලුමක් ද තිබේ. ඇය ගේ සරල, එහෙත් ආකර්ෂණීය භාෂාව, නිර්ව්‍යාජ නිරූපණය, ශෛලිය බොහෝ දෙනකුගේ කැමැත්ත දිනා ගෙන තිබේ. එහෙත් ශාන්තිගේ් සෑම ප්‍ර‍්‍රබන්ධයක් ම පාහේ කොලනියට සීමා වේ. කොලනියෙන් එහා ලෝකයක් ඇයට නැත.වරාමල් සිට වාලුකා දක්වා ඇගේ සියලු නවකතා විමර්ශනය කරන කල දකින්නට ලැබෙන යථාර්ථය වන්නේ් කොලනියේ එක ම අත්දැකීම් පරාසය නැවත – නැවත වෙනත් චරිත හා වෙනත් සිදුවීම් යොදා ගෙන ප්‍රකාශයට පත් කරන බව ය. එහෙත් පළමුවරට ශාන්තිගේ ප්‍රබන්ධයක් කියවන කෙනකුට මේ පුනරුච්චාරණය වැටහෙන්නේ නැත.උසස් නවකතාකාරයා කිසියම් ජීවන දර්ශනයකට අනුව සිය අත්දැකීම් නිරූපණය කරයි. එය කථාන්දරයකින් එහාට ගමන් කරන්නේ එවිට ය. ජෝශප් කොන්රඩ්ගේ “හාට් ඔෆ් ඩාක්නස්” නම් නවකතාව පිළිබඳ දීර්ඝ විවරණයක යෙදෙන චිනුවා අචෙබෙ කියා සිටින්නේ, ප්‍රබන්ධ කථාකරුවාට වඩාත් වැදගත් වන්නේ් තමන් පිහිටන ජීවන දැක්ම බව ය. එම දැක්මට අනුව චරිත හා සිද්ධි හැසිරවිය යුතු ය. ජීවමාන චරිත ඉදිරිපත් කළ පමණින්ම සාර්ථක නවකතාවක් බිහිවන්නේ නැත. සත්‍ය චරිත මෙන් ම මනඃකල්පිත චරිත ද උපයෝගී කරමින් ජීවන දැක්මක් ඇති කිරීමට නවකතාකරුවා උත්සුක විය යුතු ය.සිංහලෙන් ලියන බොහෝ නවකතාකරුවන්ගේ ප්‍රධාන ගැටලුවක් වන්නේ ඔවුන් සංස්කරණයට නො කැමැති වීම ය. එකවර නවකතාවක් ලියා එකවර මුද්‍රණය කොට එය සමාජගත කරමින් ඊළඟ නවකතාවට යෑම අපේ නවකතාකරුවන්ගේ සාමාන්‍ය සිරිත ය. අපට මෙහි දී අර්නස්ට් හෙමිංවේ සිහිපත් වේ. අමෙරිකන් ලේඛිකාවක වන ලොරේන් බෙල්ෆර් හා තවත් අය සිහිපත් වේ. කව්රුත් දන්නා ප්‍රකට කරුණ වන්නේ හෙමිංවේ දෙසිය වාරයක් පමණ මහල්ලා සහ මුහුද යළි යළිත් සංස්කරණය කළ බව ය. ලොරේන් බෙල්ෆර් ලේඛිකාව ද එසේ ම ය. ඈ අමෙරිකාවේ ඉහළ ඉල්ලුමක් සහිත ලේඛිකාවකි. “සිටි ඔෆ් ලයිට්” ඇයගේ ජනප්‍රිය ම මෙන් ම, ප්‍රථම නවකතාව ද වේ. ඇය සෑම විට ම තමන්ගේ සියලු කතා තිස් - හතළිස් වතාවක් සංස්කරණය කරයි.ශාන්ති දිසානායකගේ වාලුකා නවකතාව අනවශ්‍ය පල්හෑලි ගණනාවකින් සමන්විත දීර්ඝ ආඛ්‍යානයෙකි. එම කෘතියේ පදාස පිටින් ඉවත් කළ හැකි ය. කිව යුත්තේ කුමක් ද? නිරූපණය කළ යුත්තේ කුමක් ද? යන්න ඇය විසින් ම තීරණය කළ යුතු ව තිබේ. එහෙත් ශාන්ති දිසානායකට ඒ ගැන තීන්දුවක් නැත. එය ම නවකතාකරුවකු සතු බරපතළ දුර්වලතාවකි. තවත් අතකින් මේ නවකතාව පැටැලිලි සහිත ය. සාර්ථක කථා වස්තුවක් ඊට නැත.නවකතාව පිළිබඳ පූර්ව සැලැසුමක් හා දර්ශනයක් කතුවරියට තිබී නැත. ඇයට ඇත්තේ ඉහා හෘදයාංගම වූ අත්දැකීම් සම්භාරයක් පමණි. විචිත්‍ර අත්දැකීම් ඇති සෑම කෙනෙකුට ම සාර්ථක නවකතා රචනා කළ නො හැකි ය. නවකතාවට අවශ්‍ය දැක්ම, ශිල්පීය ඥානය හා සෞන්දර්යය තමා විසින් ම උපයා ගත යුතු ව තිබේ. එහෙත් එය ඉබේ පහළ වන්නේ නැත. ඒ සඳහා අභ්‍යාස කළ යුතු ය. එබඳු අභ්‍යාසයකට නො ගොස් නවකතා සිය ගණනක් ලියා තැබුව ද ප්‍රයෝජනයක් අත් පත් නො වනු ඇත.මිනිසුන්ගේ හා ගැහැනුන්ගේ සංකීර්ණ ජීවිත පිළිබඳ ගවේෂණයක් නො කර ප්‍රබන්ධ කථා රචනයට ප්‍රවේශ වන බොහෝ දෙනකු අසාර්ථක වී අතරමඟ නවතින අයුරු අපි දැක ඇත්තෙමු. නවකතාව යනු ව්‍යාපෘතියක් බවත්; ඒ සඳහා සැලැසුමක් තුළ අභ්‍යාස කළ යුතු බවත් බොහෝ දෙනා තේරුම් ගෙන නැත.සමස්තයක් ලෙස ගත් කළ “වාලුකා” යනු දුර්වලතා රැසකින් ද, යහපත් ප්‍රවණතා කිහිපයකින් ද සමන්විත දීර්ඝ ප්‍රබන්ධයකි. එහි කැපී පෙනෙන යහපත් ලක්ෂණය වන්නේ කියැවීමේ රුචිය පවත්වාගෙන යෑම ය. කුමක් වුව ශාන්ති දිසානායක තමන්ගේ ප්‍රබන්ධ කථා ගැන නැවත හැරී බැලිය යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n121213_br1</link>
    <topic>මහේල නායකත්වයට සමුදෙයි!</topic>
    <author/>
    <content>(2012-12-13 11:00am)  ඔස්ට්‍රේලියානු සංචාරයෙන් පසු තමන් ශ්‍රී ලංකා ක්‍රිකට් කණ්ඩායමේ නායකත්වයෙන් ඉවත්වන බව මහේල ජයවර්ධන පවසයි.ශ්‍රී ලංකා - ඔස්ට්‍රේලියා සංචාරය සම්බන්ධයෙන් එරට දී පැවැති මාධ්‍ය හමුවකදී මහේල මේ බව පවසා ඇත.ශ්‍රී ලංකා කණ්ඩායම හා ඔස්ට්‍රේලියානු කණ්ඩායම අතර පැවැත්වෙන තරග 3කින් සමන්විත ටෙස්ට් තරගාවලිය හෙට ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212131</link>
    <topic>අලුත්කඩේ දෙකට බෙදේ</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක මහත්මියට සහාය පළ කිරීම සඳහා අලුත්කඩේ උසාවි සංකීර්ණය ඉදිරිපිට දී ඊයේ පැවැති නීතිඥවරුන්ගේ විරෝධතාව දෙකට බෙදී මහත් කලබලයකින් අවසන් විය.ඩොලර් මත යැපෙන දූෂිත පිරිස් අගවිනිසුරුතුමිය සමඟ රට විනාශ කිරීමේ ක්‍රියාවලියක යෙදී ඇතැ’යි පැවසූ නීතිඥ කණ්ඩායමක් ඊට ඉඩ දිය නො හැකි යැයි උස් හඬින් පවසමින් උද්ඝෝෂණ ව්‍යාපාරය මුළුමනින් ම අසාර්ථක කළේ ය.මේ අතර අගවිනිසුරුතුමිය සුපුරුදු ලෙස 502 ශාලාවෙහි සිට නඩු විමසමින් සිටියා ය. පහළ අධිකරණ කිහිපයක නඩු විභාග කිරීම ඇණහිට තිබූ අතර එම නඩු සඳහා පැමිණ සිටි ජනතාව අගවිනිසුරුවරියට, අධිකරණයට හා නීතිඥවරුන්ට දරුණු ලෙස බැණවදිමින් විසිර ගියහ.ඊයේ උදෑසන 9.30 පමණ ශ්‍රේෂ්ඨාධිකරණය අභියසදී ඉහත කී උද්ඝෝෂණ ව්‍යාපාරය ආරම්භ කැරිණි.ශ්‍රී ලංකා නීතිඥ සංගමයේ සභාපති ජනාධිපති නීතිඥ විජේදාස රාජපක්‍ෂ මහතා ඇතුළු විවිධ සංගම්වල නීතිඥයෝ දෙසීයකට අඩු සංඛ්‍යාවක් මේ විරෝධතාවට එක්වූහ. එම සංගමයේ නියෝජ්‍ය සභාපතිනි අනෝමා ගුණතිලක මහත්මිය මේ විරෝධතාවයට එක් වී සිටියේ නැත.සංගමයේ සභාපති ජනාධිපති නීතිඥ විජේදාස රාජපක්‍ෂ මහතා සඳහන් කළේ පැයක විරෝධතාවක් පවත්වන බවය.මේ විරෝධතාව හේතුවෙන් කොළඹ මහේස්ත්‍රාත් අධිකරණයේ දිසා අධිකරණයේ හා මහාධිකරණයේ නඩු කල් තැබීමට සිදුවිය. නීතිඥයන්ගේ නොපැමිණීමෙන් තම නඩු කල් ගිය බව දැනගත් අසරණ ජනතාව දිනමිණට අදහස් පළ කරමින් නීතිඥ සංගම් දැඩි ලෙස විවේචනයට ලක් කළහ.දිවයිනේ නන්දෙසින් පැමිණි ජනතාව නීතිඥවරුන්ට දොස් කියමින් අධිකරණ භූමියෙන් පිටව යනු දක්නට ලැබිණි. නඩු කතා කරන බවට මුදල් ලබාගෙන මෙවන් දේ කිරීම සුදුසු නොවන බව ඔව්හු කියා සිටියහ.බොරැල්ලේ සිට පැමිණි මාග්‍රට් ඥානතිලක මහත්මිය සඳහන් කළේ රටේ පවතින නීත්‍යානුකූල ක්‍රියාදාමයකට විරුද්ධවීම නීතිය රැකිය යුතු නීතිඥවරුන් අතින් සිදු නොවිය යුතු කරුණක් බවය. ඔවුන්ගේ ක්‍රියාදාමය අනුමත කළ නොහැකි බව ද ඇය කියා සිටියාය.මේ විරෝධතා ව්‍යාපාරයට නීතිඥයෝ රැසක් විරුද්ධ වූහ. මෙවන් ක්‍රියාදාම අනුමත නොකරන බවත් ඔවුහු ප්‍රකාශ කළහ.ඩොලර් මත යැපෙන ඇතැම් පිරිසගේ වුවමනා එපාකම් ඉටු කිරීමට කරන මේ විරෝධතාව බොහෝ නීතිඥවරුන් හෙළාදකින බවද සඳහන් කැරිණි.මේ විරෝධතාවට “ කොළඹ තරුණ නීතිඥ සංගමය” පොස්ටරයක් මුද්‍රණය කර තිබිණි. එම පෝස්ටරයේ පහළින් ලියා තිබූ “ කොළඹ තරුණ නීතිඥ සංගමය” යන නාමය නොපෙනෙන සේ පිටු පසට නමා ප්‍රදර්ශනය කරන ලෙස නීතිඥ ජේ. සී. වැලි අමුණ මහතා නීතිඥවරුන්ට උපදෙස් දෙනු දක්නට ලැබිණි. මේ විරෝධතාවට ස්වාධීනව නීතිඥවරුන් පැමිණෙන බව ප්‍රදර්ශනය කිරීම ඔවුන්ගේ අරමුණ බව තවත් නීතිඥවරයෙක් පෙන්වා දුන්නේය.දිවයින පුරා මේ විරෝධතාවය පැවැත්වීම සිදු කරන බවත්, දිනය පුරා විරෝධතා පැවැත්වීම ඇතැම් ප්‍රදේශවල සිදුවන බවත් විජේදාස රාජපක්ෂ මහතා කීය.මෙබඳු විරෝධතාවක් අවිස්සාවේල්ල අධිකරණය ඉදිරියේ පැවැති අතර එයට නීතිඥවරුන් සහභාගි නොවූ බැවින් රුවන්වැල්ල අධිකරණයේ නීතිඥවරුන් එයට කැඳවා තිබිණි. ඇල්මැරුණු ස්වභාවයෙන් නීතිඥවරුන් 40කට අඩු ප්‍රමාණයකින් පැවති එම විරෝධතාවට එම සංගමයේ සභාපතිවරයා සහභාගී නොවීය.හොරණ අධිකරණය ඉදිරිපිට විරෝධතාවයක් පැවති අතර එම විරෝධතාවට සුළු පිරිසක් සහභාගි වූහ.නීතිඥ සරත් ලියනගේ , නීතිඥ මහින්ද අතුකෝරල, නීතිඥ එස්. ප්‍රේමතිලක ඇතුළු පිරිසක් අදහස් දක්වමින් විරෝධතාවය අනුමත නොකරන බවත් විරෝධතාවට ජ්‍යෙෂ්ඨ නීතිඥවරු සහභාගි නොවූ බවත් සඳහන් කළහ.කළුතර උසාවිය ඉදිරිපිට විරෝධතාවේ නියැළි නීතිඥවරුන්ට බහුතර නීතිඥවරුන්ගේ විරෝධතාව එල්ලවිණි. මෙය ගුටිබැට හුවමාරුවක් දක්වා වර්ධනය විය. මේ ගුටිබැට හුවමාරුව උතුරු කළුතර පොලිස් පොතේද සටහන් කැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212132</link>
    <topic>මේ විරෝධතාව රජය අස්ථාවර කිරීමට යම් අයගේ අභිමතාර්ථ ඉටු කිරීමක්</topic>
    <author/>
    <content>දෝෂාභියෝගයට එරෙහිව ශ්‍රී ලංකා නීතිඥ සංගමය දියත් කළ විරෝධතාව රජය අස්ථාවර කිරීමට හා යම් යම් පුද්ගලයන්ගේ අභිමතාර්ථ මුදුන්පත් කර ගැනීමට දියත් කළ ව්‍යාපාරයක් බවත්, තමන් ඊට පෞද්ගලිකව විරුද්ධ බවත් ශ්‍රී ලංකා නීතිඥ සංගමයේ උප සභාපතිනී අනෝමා ගුණතිලක මහත්මිය දිනමිණට පැවසුවාය.මේ රජයට නීතිඥවරු විරුද්ධවන බවට හා නීතිය හා යුක්තිය සාධාරණය මේ රටේ නොමැත යන අදහස විදේශ ගතකර ඔවුන්ගේ පරමාර්ථ ඉෂ්ඨ කර ගැනීමේ බලාපොරොත්තුවෙන් පැවැත්වූ මේ විරෝධතාව මගින් රටේ අධිකරණ ක්‍රියාවලිය අඩාළ වූ බවත්, මහජනතාව අපහසුතාවට පත්වූ බවත් ඇය පෙන්වා දුන්නාය.අගවිනිසුරුවරියට එරෙහි දෝෂාභියෝග ක්‍රියාවලියට විරුද්ධව මෙවන් විරෝධතා ව්‍යාපාර පැවැත්වීමෙන් සිදුවන හෝ සිදු කළ හැකි බලපෑමක් නොමැති බව පැවසු ගුණතිලක මහත්මිය නීතිඥ සංගමයට ද මෙමගින් කිසිදු සෙතක් නොවන බව පැවසුවාය.සංගමයේ සිටින සුළුතර නීතිඥ පිරිසකගේ පටු අරමුණු මුදුන්පත් කර ගැනීමට පැවැත්වූ මේ විරෝධතාව තමන් කිසිසේත් අනුමත නොකරන බව ඇය පැවසුවාය. අනෝමා ගුණතිලක මහත්මිය මෙසේද පැවසුවාය.මේ විරෝධතාවට පෞද්ගලිකව මම විරුද්ධයි. මේ තීරණය ගැනීමට අප සංගමයේ විධායක කමිටුවේ සාමාජිකයින් සියයට සීයක් පැමිණ සිටියේ නෑ. පැමිණ සිටි සාමාජිකයින්ගෙන් බහුතරයක් විරෝධතාවක් පැවැත්විය යුතු යැයි තීරණය කළා.ඒ අනුව තමයි ඔවුන් දන්න දන්නා අය ලවා මේ විරෝධතාව සංවිධාන කළේ. අනුරාධපුරේ, මතුගම ඇතුළු ප්‍රදේශවල මෙය නොපවත්වන බවට මා දැනගත්තා. බහුතරයක් මේ විරෝධතාවලට විරුද්ධයි.මෙමගින් රටේ අධිකරණය අඩාල වුණා. මහජනතාවට විශාල අගතියක් වුණා. නඩුවක් මාස තුනකට කල් යනවා. නීතිඥවරුන්ට මුදල් ගෙවලා යුක්තිය සාධාරණය ජනතාවට ඉටු නොවෙනවානම් එතන තියෙන සේවාස්ත යුක්තිය මොකක්ද?අප සංගමයේ විධායක කමිටුවේ එක් ප්‍රබල සාමාජිකයෙක් “මේ රට ඇමරිකාව ආක්‍රමණය කළ යුතුයි” කියලා මට කිව්වා. ඒ වෙලාවේ මට හිතුනේ මේ ගොල්ලෝ සිංහලයෝද කියලා. රට පාවාදීම මේ අයගේ අභිලාසය නෙවෙයිද?අද මම රූපවාහිනී වැඩසටහනකට සහභාගි වුණා. එතන්දිත් මම කිව්වේ නීතිඥවරුන් වන අපි රට ගැන සිතිය යුතුයි කියලා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121314</link>
    <topic>2012.12.12-12.12ටරත්නපුරේ දරු උපතක්</topic>
    <author>රත්නපුර දිසා විශේෂ නිරෝෂන පෙරේරා</author>
    <content>2012.12.12 වැනිදා (ඊයේ) සුවිශේෂී දිනයේදී දහවල් 12.12ට රත්නපුර මහ රෝහලේ දී අපූරු දරු උපතක් සිදුවිය.12 ඉලක්කම් පහකින් සිදුවු මේ දරු උපත ලංකාවේ සිදුවු එවැනි එකම දරු ප්‍රසූතිය විය හැකි බව රත්නපුර මහ රෝහලේ වෛද්‍යවරු පවසති.පාසල් ගුරුවරියක වන රත්නපුර දොඩම්පේ පදිංචි ගයනි සුසන්තිකා (31) මහත්මිය මේ වාසනාවන්ත දරු උපත සිදු කළ මවයි. සුවිශේෂී වේලාවක ඇය බිහි කළේ දියණියකි. එවැනි අවස්ථාවක දරු ප්‍රසූතියක් සිදු වෙතැයි කිසිදු බලාපොරොත්තුවක් නොවූ බව ඇය කීවාය.උපන් දිනය වේලාවට වඩා තමාට වටින්නේ දරු සම්පත බව ඇය හැඟීම්බරව පැවැසුවාය. දැරියගේ පියා වන රුක්මන් ගුණතිලක මහතා පැවසුවේ තම බිරියත් තමාත් ලොව සිටින වාසනාවන්තම මවත් පියාත් බවට පත්වූ බවයි. තමන්ට ලැබුණු ප්‍රථම දරුවා යළිත් නොඑන සුවිශේෂි වේලාවකදී ඉපදෙනු ඇතැයි කිසිවිටකත් නොසිතු බවද ඔහු කීවේය.පෙරේදා (11) සවස හයට පමන බිරිය රත්නපුර රෝහලට ඇතුළත් කළා. ගයනි මට රාත්‍රි අටට පමණ දැනුම් දුන්නා ටිකක් අමාරුයි කියලා. 12 වෙනිදා උදෙන් රෝහලට ආවා. ඒ වනවිට ඇය ප්‍රසූතිකාගාරයට රැගෙන ගොස් තිබුණා. දහවල් 12ට පැමිණි මම රෝහල තුළ රැඳී සිටියා. 12.25ට පමණ හෙදියක් මේ පුවත දැනුම් දුන්නා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212133</link>
    <topic>රවිශංකර් මිය යයි</topic>
    <author/>
    <content>ලෝක ප්‍රසිද්ධ ඉන්දීය සිතාර් වාදක හා සංගීතඥ රවිශංකර් එක්සත් ජනපදයේ දි සැත්කමකට භාජනය වීමෙන් පසු පෙරේදා මිය ගිය බවඔහු‍ගේ ඥාතීහු ඊයේ ප්‍රකාශකළහ.මියෙන විට ඔහු 92 හැවිරිදි වියේ පසුවිය. කැලි‍ෆෝර්නියාවේ සැන්දියගෝ රෝහලේදී ඔහුගේ හදවත්කපාටයක් බද්ධකිරීමේ සැත්කමක් සිදුකර ඇත.ර‍විශංකර් උතුරු ඉන්දියාවේ වරානසි පූජනීය නගරයේ බෙංගාලි බ්‍රාහ්මණ පවුලක උපත ලද්දේ 1920 අප්‍රේල් 7 දාය.ඉන්දීය සම්භාව්‍ය සංගීතය ලොවපුරා ප්‍රචලිත කිරීමට මුල්වූ ඔහු ඉන්දීය අගමැති මන්මෝහන්සිං විසින් හඳුන්වා ඇත්තේ' ජාතිකසම්පතක් හා ඉන්දිය සංස්කෘතික උරුමය ලොකයේ ප්‍රචලිත කළ තානාපතිවරයෙකු ලෙසය.අන්තර් ජාතික සම්මානයන් රැසකින් පුද ලද රවිශංකර් සිය අවසන සංගීත ප්‍රසංගය පවත්වා ඇත්තේ නොවැම්බර් මස 4 දා කැලිෆෝර්නියාවේ ලෝන් බීචි හිදීය. ඔහුගේ අවසන් කටයුතු පසුව ප්‍රකාශ කරන බව පලව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212134</link>
    <topic>ශ්‍රී ලංකාවට ඇවිත් සැබෑ තත්ත්වය බලන්න</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සංචාරය කොට එහි සැබෑ තත්ත්වය සම්බන්ධයෙන් අවබෝධයක් ලබා ගන්නැයි අමෙරිකා එක්සත් ජනපදයේ කොංග්‍රස් මණ්ඩල සභිකයන්ට ශ්‍රී ලංකාව දැනුම් දෙයි. රටේ පවත්නා යහපත් වාතාවරණය හේතුවෙන් දැනටමත් අමෙරිකානු සමාගම් රැසක් ශ්‍රී ලංකාවේ ආයෝජනය සඳහා ඉදිරිපත් වී සිටින බවද අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා අවධාරණය කරයි.ශ්‍රී ලංකා තානාපතිවරයා සහ අමෙරිකානු කොංග්‍රස් මණ්ඩල මුල් පෙළේ සාමාජික පිරිසක් අතර වොෂිංටන් නුවර පැවැති විශේෂ හමුවකදී ඒ මහතා මේ බව සඳහන්කර ඇතැයි විදේශ කටයුතු අමාත්‍යාංශය පවසයි.ශ්‍රී ලංකාවේ වත්මන් තත්ත්වය, ආර්ථික වර්ධනය, යටිතල පහසුකම් සංවර්ධනය, ඉදිරි සංවර්ධන සැලසුම් ආදිය සම්බන්ධයෙන් ජාලිය වික්‍රමසූරිය මහතා මෙහිදී දීර්ඝ වශයෙන් කරුණු දක්වා තිබේ.යුද්ධයෙන් පසු ශ්‍රී ලංකාවේ ආර්ථිනය සැබෑ ලෙසම වර්ධනය වී තිබෙන බව පෙන්වාදී තිබෙන අමෙරිකා එක්සත් ජනපදයේ ශ්‍රී ලංකා තානාපතිවරයා පසුගිය වර්ෂය අවසන් වනවිට ශ්‍රී ලංකාවේ ආර්ථික වර්ධන වේගය සියයට 8.3ක් අගයක් ගෙන තිබෙන බවද යුද ගැටුම් පැවැති ප්‍රදේශයන්හි ආර්ථික වර්ධන වේගය සියයට 22ක් තරම් අගයක් ගෙන තිබෙන බවද සඳහන් කර ඇත.මේ අතර ඒ මහතා සඳහන් කර ඇත්තේ දෙරට අතර පවතින සබඳතා ශක්තිමත් කිරීම දෙරටටම ප්‍රයෝජනවත් වන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121315</link>
    <topic>‘ඇතැම් නීතිඥවරු විදේශයන්ට කත් අදිනවා’</topic>
    <author/>
    <content>නීතිඥ මණ්ඩලයේ සමහර නීතිඥවරු විදේශයන්ට කත් අදිමින් තමන්ගේ මතවාදය විදේශයට පෙන්වීමේ බලාපොරොත්තුවෙන් වර්ජනයක නිරතවී උද්ඝෝෂණය කරන බව ඊයේ (11) වර්ජනයට සහභාගි නොවූ නීතිඥවරු මාධ්‍ය වෙත ප්‍රකාශ කළහ.එහිදී එම නීතිඥවරු කළ ප්‍රකාශ මෙසේය.නීතිඥ ගාමිණී ඒකනායක- අධිකරණයේ ස්වාධීනත්වය කියන්නෙ සියලුම දෙනාට නීතිය එක හා සමානයි. නීතිඥවරුන්ටත්, අග්‍රවිනිශ්චයකාර තුමියටත් අනෙකුත් විනිශ්චයකාරවරුන්ටත් ඒ වගේම රටේ සාමාන්‍ය ජනතාවටත් නීතිය එක හා සමානයි. නීතියට අනුව යම් වරදක් කරල තියෙනවා නම් වැරදි කාරයෙක් වෙනව නම් දඬුවම කාට වුනත් ලැබිය යුතුයි.ජ්‍යෙෂ්ඨ නීතිඥ ලාල් චන්ද්‍රතිලක:-රජයෙන් මේ කරන නිවැරැදි දේට අපි පක්ෂපාතියි. මොකද හේතුව ඇන්තුරියම් මලක වතුර ටිකක් තිබුණත් අධිකරණයට ගෙනල්ල දීල පරීක්ෂණයක් පවත්වල දඩයක් ගහනව. සාමාන්‍ය කෙනාට එහෙම නම් අධිකරණයේ ඉහළම කෙනෙක් යම් කිසි ආකාරයක වැරැද්දක් කරල තිබෙනවා නම් ඒක ආණ්ඩුක්‍රම ව්‍යවස්ථාවට අනුකූලව කටයුතු කරල වැරදිකාරයා කරල තිබෙනවා නම් ඇයට හෝ ඔහුට අනිවාර්යයෙන් දඬුවම් දිය යුතුයි. ලංකාවේ නීතිය සාමාන්‍ය ජනතාවටත් එකයි.අධිකරණයේ උත්තරීතර පුද්ගලයටත් එකයි. ජනාධිපතිතුමාටත් එකයි. ජනාධිපතිතුමා පැහැදිලිවම කීවා මටත් මේ නීතිය එකයි කියල. අපි පැහැදිලිව කියන්නෙ මේ තත්ත්වය ජනාධිපතිතුමා පවත්වාගෙන ගියේ නැත්නම් අධිකරණයේ ස්වාධීනත්වය ආරක්ෂා වෙන්නෙ නැහැ. සාමාන්‍ය ජනතාවට කිසිම සහනයක් ලැබෙන්නෙ නැහැ කියල අපි කියන්නෙ.ජ්‍යෙෂ්ඨ නීතිඥ වසන්ත ලාල් සපුතන්ත්‍රී :-මම 1985 දී දිවුරුම් දීල තියෙන්නෙ තුන්කටුවක් ඉදිරියේදී ශ්‍රේෂ්ඨාධිකරණයේ. මේ ව්‍යවස්ථාව ආරක්ෂා කරනවාය කියන දිවුරුම අපි දීල තියෙනවා. එදා සිට අද වෙනතුරු 1978 ව්‍යවස්ථාව ආරක්‍ෂා කර ගැනීමට අපි එකාමෙන් පෙළ ගැහෙනව. එනිසා මේ ව්‍යවස්ථාව ආරක්‍ෂා කිරීමට අපි බැඳී ඉන්නවා කියල ප්‍රකාශ කරනවා. මොරටුව නීතිඥ මනෝජ් ගමගේ- පක්ෂව හා විපක්‍ෂව අදහස් විවිධාකාරයෙන් එකතු වුණා. කෙසේ නමුත් අවසානයේ දී අපි තීරණය කලා ඡන්ද විමසීමට ගිහිල්ල මොකක්ද අද දවසේ කරන්න පුළුවන් කියල තීරණය කරන්න.ඒ අනුව බහුතරයකගේ ඡන්දය අනුව තීරණය වුණා. බහුතරයකගේ කැමැත්ත අනුව තීරණය වුණා අද දවසේ කිසිම වර්ජන ක්‍රියාමාර්ගයක් මොරටුවේ නීතිඥවරුන් විසින් දියත් නොකරන බවට. ඒ අනුව අද දවසේ සාමාන්‍ය පරිදි වැඩකටයුතු සිද්ධ වුණා. හොරණ නීතිඥ සංගමයේ හිටපු සභාපති සරත් ලියනගේ- මේ ක්‍රියාදාමය යම්කිසි ආකාරයකට දේශපාලනීකරණය කරල අවුල් සහගත තත්වයක් රට තුළ ඇති කරන්න තමයි විපක්ෂය සහ එන්. ජී. ඕ. සංවිධාන උත්සාහ ගත්තෙ.අග්‍රවිනිශ්චයකාරය වගේ ඉහළ නිලදරන විනිශ්චය කාරවරු ඉවත් කිරීමේ බලය අපේ රටේ විතරක් නොවේ, ඉන්දියාව අමෙරිකාව වගේ රටවලත් පැවරිලා තිබෙන්නෙ ව්‍යවස්ථාදායකයට. එතකොට ව්‍යවස්ථාදායකය ඉහළ පරීක්ෂණ කරල ඒ පිළිබඳ තීන්දු ගත්තා. මේ ළඟදී පිලිපීනය කියන රටේත් අග්‍රවිනිශ්චයකාරයා යම්කිසි දූෂණ චෝදනාවකට වැරදි කරු වෙලා ඉවත් කළා. එතකොට මේ වගේ චෝදනා ඉදිරිපත් වී තිබෙනවා නම් ලංකාවේ අගවිනිසුරුතුමියට මහජනතාව බලාගෙන ඉන්නවා. මේවා ඇත්තද මේ නඩු අහනකොට ඒ නඩුවට සම්බන්ධ දේපළක් මිලදී ගත්තද එතකොට එහෙම ගත්ත මිනිසුන්ට අධිකරණය කෙරෙහි තියෙන විස්වාසය බිඳ වැටෙනව. එතකොට ඒකෙන් නිර්දෝෂී විය යුතුයි.නීතිඥ ලෙස්ලි වීරමන්ත්‍රී:-සේවා දායකයන්ට වන අපහසුව මගහැරීම සඳහා හම්බන්තොට නීතිඥ සංගමය තීරණයක් ගත්තා අද සහ ඉදිරියටත් කිසිම බලපෑමකින් තොරව නඩුවලට සුපුරුදු පරිදි පෙනී සිටීමට. නීතිඥ සංගමය විසින් ගන්නා ලද තීරණ මෙහිදී අපි අදාළ කරගන්නේ නැහැ. මොකද ඒකපාර්ශ්විකව ගන්නා ලද තීන්දු හම්බන්තොට නීතිඥ සංගමයට බලපාන්නෙ නැති බව අපි විශේෂයෙන් ප්‍රකාශ කර සිටිනව.නීතිඥ එන්. එස්. එම්. සම්සුඩීන්:-නීතිඥ සංගමයේ තීරණයට පටහැනිව කටයුතු කිරීමට අපි තීරණය කළා. එයට හේතු දෙකක් තියෙනවා. එකක් මවු සංගමයෙන් ගන්නා ලද තීරණය උදේ 9.00 සිට 10.00 දක්වා වූ තීරණය ආත්මාර්ථකාමී තීරණයක්. ඒ නිසා අද දින සාර්ථකව හම්බන්තොට මහාධිකරණයත් එසේම හම්බන්තොට මහේස්ත්‍රාත් අධිකරණයත් සාර්ථකව නඩු කටයුතුවල යෙදී සිට සේවා දායකයන්ගෙ අවශ්‍යතා ජනතාවගේ අවශ්‍යතාවය කිසිදු අවහිරයකින් තොරව ඉටු කෙරුව..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121310</link>
    <topic>රජයේ පිළිවෙතින් ජනතා පරමාධිපත්‍ය තහවුරුයි</topic>
    <author/>
    <content>වත්මන් අගවිනිසුරුවරියට එරෙහි දෝෂාභියෝගය සම්බන්ධයෙන් කටයුතු කිරීමේදී රජය ආණ්ඩුක්‍රම ව්‍යවස්ථාවේ සඳහන් විධිවිධානයන්ට අනුවම ක්‍රියාකර ඇති නමුත් දෝෂාභියෝගයට අදාළව මතුව ඇති තත්ත්වය විවිධ කණ්ඩායම් විසින් දේශපාලන අරමුණු ඉටුකරගැන්ම සඳහා යොදාගැනීම මුළුමනින්ම හෙළා දැකිය යුත්තක් බව පාර්ලිමේන්තුවේ හිටපු කතානායක හා ලෝක මුස්ලිම් කොංග්‍රසයේ උපසභාපති හා ශ්‍රී ලංකා ඉස්ලාමීය කේනද්‍රයේ සභාපති එම්. එච්. මොහමඩ් මහතා නිවේදනයක් නිකුත් කරමින් ප්‍රකාශ කර තිබේ.ශ්‍රී ලංකාවේ ශ්‍රේෂ්ඨාධිකරණ හා අභියාචනාධිකරණ විනිසුරුවන් පත්කිරීම හා ඉවත්කිරීම සම්බන්ධයෙන් ව්‍යවස්වථාවේ දැක්වෙන නියෝගයන්ට අනුව අගවිනිසුරුවරි ය සම්බන්ධ දෝෂාභියෝගයේදී රජය අනුදත් ක්‍රියාදාමය ජනතා පරමාධිපත්‍ය තහවුරු කරන්නක් බවද ඔහු වැඩිදුරටත් පෙන්වාදි තිබේ.මේ නිසා ප්‍රජාතන්ත්‍රවාදී ව තෝරාගනු ලැබූ රජයක ජනවරම සිඳබිඳ දැමීම සඳහා ව්‍යවස්ථාපිත ක්‍රියාදාමය දේශපාලනීකරණය කිරීම ප්‍රජාතන්ත්‍ර විරෝධීවන්නක්සේම ප්‍රජාතන්ත්‍රවාදයේ නාමයෙන්ම මුළුමනින්ම හෙළා දැකිය යුත්තක් බව පවසන මොහමඩ් මහතා ජනතා පරමාධිපත්‍ය තහවුරු වන පරිද්දෙන් ජනාධිපති මහින්ද රාජපක්ෂ මහතා හා රජය වටා රොක්වෙමින් නිසි ක්‍රියාමාර්ග ඔස්සේ අදාල කරුණ සම්බන්ධයෙන් කඩිනම් විසඳුමක් ලබාදිමට ඔවුනට සහාය වනලෙස ජනතාවගෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212135</link>
    <topic>කොපමණ බාධා පැමිණියත්ශ්‍රී ලංකා හමුදාවට ඉන්දියාවේදී හමුදා පුහුණුව අඛණ්ඩවම</topic>
    <author>මහින්ද අලුත්ගෙදර</author>
    <content>විවිධ පාර්ශවයන්ගෙන් බලපෑම් පැමිණියද ශ්‍රී ලංකාවේ ආරක්ෂක හමුදා සාමාජිකයන් වෙත කෙටි කාලීන සහ දිගුකාලීන හමුදා පුහුණුව අඛණ්ඩව ලබාදෙන බව ඉන්දීයාව අවධාරණය කරයි.ඒ අනුව තාක්ෂණික සහ තාක්ෂණික නොවන පුහුණු වැඩසටහන්ද ඔවුනට ලබාදෙන බව ඉන්දීය ආරක්ෂක ඇමැති . කේ. ඇන්තනි මහතා එරට පාර්ලිමේන්තුවේදී ප්‍රකාශකර ඇත.ලෝක් සභාවේ මන්ත්‍රීවරුන් දෙදෙනෙකු නැඟූ ප්‍රශ්නයකට පිළිතුරු දෙමින් ඒ මහතා මේ බව සඳහන් කර ඇතැයි වාර්තා වෙයි.ශ‍්‍රී ලංකාවේ මෙන්ම අනෙකුත් අසල්වැසි රටවල හමුදා සඳහාද මේ පුහුණු වැඩසටහන් කි‍්‍රයාත්මක කරන බව පෙන්වාදී තිබෙන ඉන්දීය ආරක්ෂක ඇමැතිවරයා ඒ වෙනුවෙන් කුමන බාධා පැමිණියද පුහුණුවීම් අඛණ්ඩව සිදුකරන බව ප්‍රකාශකර තිබේ.ශ‍්‍රී ලංකා ආරක්ෂක හමුදාවලට ඉන්දියාව තවදුරටත් හමුදා පුහුණුව ලබා දෙන්නේ දැයි පී. ලිංගම් සහ ප‍්‍රබෝද් පාණ්ඩා මන්ත‍්‍රීවරුන් විසින් එරට පාර්ලිමේන්තුවේදී ප්‍රශ්න කර තිබෙන අතර ඊට පිළිතුරු දෙමින් ආරක්ෂක, අධ්‍යාපන සහ පුහුණු ආයතන පිහිටා ඇති ස්ථාන මෙන්ම පුහුණු අවශ්‍යතා අනුව ඉන්දියාවේ විවිධ ප‍්‍රාන්තවල මෙම හමුදා පුහුණු කටයුතු සිදුකෙරෙන බවට ඉන්දීය ආරක්ෂක ඇමැතිවරයා ප්‍රකාශකර ඇත.ශ‍්‍රී ලංකා හමුදාවන් වෙත පුහුණුව ලබාදීම ඉන්දියාව තුළ විරෝධතාවලට හේතු වන්නේ දැයි ඔහු වෙත මෙහිදී ප‍්‍රශ්නයක් යොමු වී තිබෙන බවද ඉන්දියාව සියලූ අංශ කෙරෙහි අවධානය යොමු කරන අතර, ජාතික අවශ්‍යතාවන් මත කටයුතු කරන බවද හෙතෙම පවසා තිබේ.ශ්‍රී ලංකා රජයේ ආරක්ෂක අංශ සඳහා තමිල්නාඩුවේ ආරක්ෂක සේවා විද්‍යාලයේදී පුහුණුව ලබාදීමට එරෙහිව මෑතකදී විවිධ කණ්ඩායම් විරෝධතා ව්‍යාපාර පැවැත්වූ අතර ඒ අනුව හමුදා සාමාජිකයන්ගේ ආරක්ෂාව වෙනුවෙන් වෙනත් පුහුණු මද්‍යස්ථාන වෙතට ඔවුන් යොමු කිරීම සඳහා ඉන්දීය මධ්‍යම රජය පියවර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212136</link>
    <topic>ඔස්ට්‍රේලියා විදේශ ඇමැති හෙට ශ්‍රී ලංකාවට</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා ඔස්ට්‍රේලියානු විදේශ කටයුතු ඇමැති බොබ් කාර් මහතා හෙට (14) ශ්‍රී ලංකාවට පැමිණෙයි. ශ්‍රී ලංකා රජයේ ආරාධනයකට අනුව මෙරටට පැමිණෙන ඒ මහතා ලබන 17 දා තෙක් මෙරට රැඳී සිටින බව ශ්‍රී ලංකාවේ ඔස්ට්‍රේලියානු මහ කොමසාරිස් කාර්යාලය පවසයි.‍ශ්‍රී ලංකාවේ රැඳී සිටින කාලය තුළ ඔස්ට්‍රේලියානු විදේශ කටයුතු ඇමැතිවරයා ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතා ඇතුළු රජයේ ඉහළ පෙළේ නියෝජිතයන් පිරිසක් හමුවී සාකච්ඡා කිරීමට නියමිත බවද එම මහ කොමසාරිස් කාර්යාලයේ ජ්‍යෙෂ්ඨ ප්‍රකාශකයෙකු දිනමිණ ට පැවසීය.ශ්‍රී ලංකාවේ සංවර්ධන කටයුතු සඳහා ආධාර ලබාදීම, ආර්ථික වර්ධනය, මානව හිමිකම්, නීති විරෝධී සංක්‍රමණිකයන් ආදි කරුණු රැසක් සම්බන්ධයෙන් ඒ මහතා ශ්‍රී ලංකා රජයේ නියෝජිතයන් සමඟ සාකච්ඡා කිරීමට නියමිතව තිබේ.විශේෂයෙන්ම නීති විරෝධී සංක්‍රමණිකයන් වළකාළීම සඳහා ශ්‍රී ලංකා රජය සහ ආරක්ෂක අංශ ගෙනයන වැඩපිළිවෙළ කලාපීය වශයෙන් වැදගත් වන බවද පසුගිය මාස 12ක කාලයේදී මෙරට ආරක්ෂක අංශ විසින් අවස්ථා 69ක දී පුද්ගලයන් 2900 දෙනෙකු පමණ ඔස්ට්‍රේලියාවට පලායාම වැළැක්වීමට පියවර ගෙන තිබෙන බවද ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය සඳහන් කරයි.තෙදින නිල සංචාරයක් සඳහා පැමිණෙන බොබ් කාර් මහතාගේ මේ සංචාරය දකුණු ආසියානු රටක සිදුකරන පළමු සංචාරය ලෙසද සැලකෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212137</link>
    <topic>අලුත් වාහන ලක්‍ෂ 4ක් මේ වසරේ ලියාපදිංචි වෙලා</topic>
    <author>විජයානි එදිරිසිංහ</author>
    <content>2012 වසර ආරම්භයේ සිට නොවැම්බර් 30 දක්වා අලුත් වාහන ලක්‍ෂ හතරකට ආසන්න ප්‍රමාණයක් ලියාපදිංචි වී තිබේ.පසුගිය වසර අවසාන වන විට ලියාපදිංචි වූ අලුත් වාහන සංඛ්‍යාව පන්ලක්‍ෂ විසිපන්දහසකි.මේ වසරේ දෙසැම්බර් වන විට වාහන හාරලක්‍ෂ විසිපන්දහසක් පමණ ලියාපදිංචි වනු ඇතැයි විශ්වාස කෙරේ. මෝටර් රථ ආනයන බදු, ලියාපදිංචි ගාස්තු ඇතුළු විවිධ ගාස්තු මේ වසරේ වැඩිවීම නිසා නව වාහන ලියාපදිංචිය විශාල ප්‍රමාණයකින් අඩුවනු ඇතැයි විශ්වාස කළත් ලියාපදිංචිය අඩු වී ඇත්තේ සුළු ප්‍රමාණයකින් බව මෝටර් රථ ප්‍රවාහන කොමසාරිස් දෙපාර්තමේන්තුව පවසයි.මේ වසරේ දෙසැම්බර් මාසය ආරම්භයත් සමඟ දිනකට අලුතින් ලියාපදිංචි වන වාහන ප්‍රමාණය වැඩිවෙමින් පවතින බව ද, එම දෙපාර්තමේන්තුව කියයි.මේ වසරේ ලියාපදිංචි මෝටර් කාර් ප්‍රමාණය 29,885, ත්‍රිරෝද රථ 91,013, යතුරුපැදි 1,80,125, බස් 2947, සිංගල් කැබ් 23,536, වෑන් 11,207, ලොරි 9950 ක්, ලොරි ට්‍රැක්ටර් 277, ටේලර් 290, ඇම්බියුලන්ස් 60, හර්ස් 30, අත්ට්‍රැක්ටර් 11,328, ට්‍රැක්ටර් 3309, කුඩා ට්‍රැක්ටර් 1,25,000 ලියාපදිංචි වී ඇත.මේ වසර තුළ ලියාපදිංචිය අඩු වී තිබෙන්නේ යතුරුපැදි සහ ත්‍රිරෝද රථ වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212138</link>
    <topic>1911 ට විභාග පැමිණිලිගලා එයි</topic>
    <author>සුභාෂිනි සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ 2012 වසර විභාගයේ පැමිණිලි යොමු කරන්නැයි දුන් 1911 දුරකථන අංකයට විභාග කොපි කිරීම් සම්බන්ධ පැමිණිලි කීපයක් ලැබී ඇතැයි විභාග දෙපාර්තමේන්තුව පවසයි.දිවයිනේ විවිධ ප්‍රදේශවලින් කොපි කිරීම් සම්බන්ධව පැමිණිලි යොමු වී ඇති බවත් මේ සම්බන්ධව විමර්ශනය කිරීමට අධීක්ෂණ කණ්ඩායම් එම මධ්‍යස්ථාන වෙත යවා ඇති බවද විභාග කොමසාරිස් ජනරාල් ඩබ්ලිව්. එම්. එන්. ජේ. කේ්. පුෂ්පකුමාර මහතා දිනමිණ කළ විමසීමක දී ප්‍රකාශ කළේය.විභාග අධීක්ෂණ කටයුතු සඳහා පිට පළාත් සඳහා ද අධීක්ෂණ කණ්ඩායම් පිටත් කළ බවද විභාග කොමසාරිස් ජනරාල්වරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n1212139</link>
    <topic>පිල්ලෙයාන්ගේ රියේ ගැටුණුයතුරු පැදිකරු රෝහලේ</topic>
    <author>විජයානි එදිරිසිංහ සහ සේන ඉදිරිසිංහ</author>
    <content>නැඟෙනහිර පළාත් හිටපු මහ ඇමැති ශිවනේශතුරෙයි චන්ද්‍රකාන්තන් (පිල්ලෙයාන්) මහතා ගමන් ගත් ජීප් රථයට පොතුහැර ප්‍රදේශයේ දී යතුරු පැදියක් ගැටීම නිසා එක් පුද්ගලයෙක් තුවාල ලබා රෝහල් ගත කර තිබේ.කොළඹ සිට ත්‍රිකුණාමලය බලා ධාවනය වෙමින් තිබූූ පිල්ලෙයාන් මහතාගේ ජීප් රථය එම අනතුරට භාජනය වී ඇත්තේ ඊයේ (12) පෙරවරු 8.30 ට පමණි. කුරුණෑගල පොතුහැර වදාකඩ පාර අසල දී මේ අනතුර සිදුවී තිබේ. තුවාල ලැබූ පුද්ගලයා වදාකඩ පදිංචි බණ්ඩාර නමැති අයෙකි. පිල්ලෙයාන් මහතාගේ ජීප් රථය පැදවූ රියැදුරු සහ ජීප් රථය අත්අඩංගුවට ගෙන තිබේ.පොතුහැර පොලිස් ස්ථානාධිපති පොලිස් පරීක්ෂක උපුල් ජයසිංහ මහතාගේ අධීක්ෂණය යටතේ පරීක්ෂණ සිදුවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121311</link>
    <topic>වෙ‍ෙළඳ සල කොල්ල කෑ සැකකරුපොලිසිය දැක සයනයිඩ් කා නසී</topic>
    <author>අසේල කුරුළුවංශ සහ කටුගස්තොට සමූහ</author>
    <content>මහනුවර නගර මධ්‍යයේ වූ රන්, රිදී හා පෞරාණික භාණ්ඩ අලෙවිසැලක් බිඳ එයට ගිනි තබා පලායමින් සිටි අයෙකු බරපතළ තුවාල සහිතව නගරයේ වීදියක වැටී සිටියදී පොලිසිය ඔහුගෙන් ප්‍රශ්න කිරීමට යාමේදී සැකකරු සයනයිඩ් කා සියදිවි හානිකර ගෙන තිබේ.සැකකරු අදාළ වෙළෙඳ ස්ථානය ඊයේ (12) අලුයම බිඳ පලා යෑමට පෙර  එයට ගිනි තබා ඇති බවත්, බරපතළ කැපුම් තුවාල සහිතව මොහු වෙළෙඳ ස්ථානයට මීටර් 200 ක් පමණ දුරින් අතුරු වීදියක වැටී සිටියදී සොයාගත් බවත් පොලිසිය පවසයි.ඒ වන විට එක් අතක බරපතළ කැපුම් තුවාලයක් සහිතව අසාධ්‍යව සිටි සැකකරුගෙන් පොලිසිය ප්‍රශ්න කිරීමට ගිය අවස්ථාවේ ඔහු රන් භාණ්ඩ කර්මාන්තය සඳහා යොදා ගන්නා සයනයිඩ් කා තිබේ.ගින්නෙන් ස්වර්ණාභරණ අලෙවිසැලට යාබදව පිහිටි තවත් වෙළෙඳසැල් දෙකකට ද හානි වී ඇත.මියගිය පුද්ගලයා රන් කාර්මිකයෙකු වන පී. නගුලේෂ්වරන් (36) නැමැති අය බවට හඳුනාගෙන තිබේ.අදාළ වෙළෙඳ ස්ථානයේ සිට සැකකරු මියගිය ස්ථානය දක්වා තිබූ ලේ පැල්ලම් මඟින් සැකකරු සිටි ස්ථානය සොයාගත් බව පොලිසිය පවසයි.මහනුවර පොලිසියේ අපරාධ අංශයේ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121312</link>
    <topic>අපරාධකරුවන් කොටු කරන්නබස්නාහිර විශේෂ මෙහෙයුම්</topic>
    <author>විජයානි එදිරිසිංහ</author>
    <content>උත්සව සමයේ දී විවිධ අපරාධවල යෙදෙන අපරාධකරුවන් කොටුකර ගැනීමේ Anty Crime සහ Anty Pocket මෙහෙයුම කොළඹ අපරාධ කොට්ඨාසය මඟින් මේ මස 17 වැනිදා සිට දියත් කෙරේ.බස්නාහිර පළාත තුළ මේ මෙහෙයුම් ක්‍රියාත්මක වෙයි. බස්නාහිර පළාත තුළ ඇති පොලිසි 199 සහභාගීත්වයෙන් කොළඹ ප්‍රදේශය කලාප හතකට බෙදා මෙහෙයුම් ක්‍රියාත්මක වෙයි. එම සෑම පොලිසියකම සෑම පොලිස් නිලධාරියකුම මේ මෙහෙයුම් වලට සහභාගී වෙති.Anty Crime මෙහෙයුමට ලියාපදිංචි අපරාධකරුවන් පිළිබඳ මෙහෙයුම් කරන විශේෂ පොලිස් කණ්ඩායමක් ද සහභාගී වීමට නියමිතය.වාහන සොරකම් කිරීම, මුදල් කොල්ලකෑම්, පොකට් ගැසීම්, නීතිවිරෝධී මත්ද්‍රව්‍ය, මත්පැන්, වංචනික වෙළඳාම්, මෙරටට පැමිණි ජාත්‍යන්තර අපරාධකරුවන් කොටුකර ගැනීම, කප්පම් ගැනීම, භාණ්ඩ සොරකම්, නීති විරෝධී ගණිකා ව්‍යාපාර ඇතුළු විවිධ අපරාධවලට සම්බන්ධ පිරිස් කොටුකර ගැනීම මේ මෙහෙයුම්වල අරමුණ වෙයි.උත්සව සමයේ දී සාප්පු සවාරි, විනෝද ගමන්වල යෙදෙන පිරිස්වල ගැට කැපීම් සඳහා එම කල්ලි විවිධ වෙනස් උපක්‍රම යොදන බවට කොළඹ අපරාධ කොට්ඨාසය හඳුනාගෙන තිබේ.මොවුන්ට හසු නොවී සිටීමට සමාජය විශේෂ අවධානය යොමු කළ යුතු බවත්, වාහන සොරකම විශාල වශයෙන් සිදුවන බැවින් ඒවා ගාල් කරන ස්ථානයේ එහි ආරක්ෂාව අයිතිකරු විසින්ම තහවුරු කර ගත යුතු බවද කොළඹ අපරාධ කොට්ඨාසය මහජනතාවට දැනුම් දෙයි.මේ මෙහෙයුම් දෙසැම්බර් 31 දක්වා ක්‍රියාත්මක වෙයි.බස්නාහිර ප්‍රදේශය බාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ සහ කොළඹ අපරාධ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරී සී. ආර්. එල්. රණවීර මහත්වරුන්ගේ උපදෙස් මත කොළඹ උතුර, දකුණ සහ මධ්‍යම ප්‍රදේශවල සියලුම පොලිස් නිලධාරීන් මෙහෙයුමට සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121313</link>
    <topic>අම්පාරේ භූ චලන ගෙවල් රැසක් පුපුරලා</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>අම්පාර දිස්ත්‍රික්කයේ දමන ප්‍රාදේශිය ලේකම් කොට්ඨාසයේ වඩිනාගල, කිව්ලේගම, පල්ලංඔය ප්‍රදේශවල සති කිපයක් තිසසේ සිදු වන භූ චලනය පිළිබඳ තවදුරටත් පරික්ෂණ කටයුතු සිදු කරන බව භූ විද්‍යා සහ පතල් කර්යංශයේ අධ්‍යක්ෂක ජනරාල් අනිල් පිරිස් මහතා පවසා සිටි.දැනට අනාවරණය කරගෙන තිබෙන පරිදි සියයට අනුවක් පමණ මේ භූචලන මිනිස් ක්‍රියාකාරකමක් තුළින් සිදුවන තත්ත්වයක් බවත් ස්භාවික ක්‍රියාවලියක් මගින් සිදුවන කම්පන තත්ත්වක් තුළ මහා ශබ්දයක් නැගෙන්නේ නැති බව භූ විද්‍යා සහ පතල් කර්යංශය පෙන්වා දෙයි. ප්‍රදේශවසින් පෙන්වා දෙන පරිදි භූ චලන 32ක් පමණ ප්‍රමාණයක් සිදුව ඇත. නිවාස විශාල සංඛ්‍යාවක් මේ වන විට ඉරි තැලිම්වලට ලක්ව තිබේ.මේ කම්පන තත්ත්වක් පිළිබඳ අම්පාර දිසාපති නිල්ද අල්විස් මහතාගෙන් විමසු විට ඒ මහතා පවසා සිටියේ දැනට දැයට කිරුළ ජාතික වැඩසටහන සදහා ගොඩනැගිලි හතක් අම්පාර හාඩි උසස් තාක්ෂණ ආයතනය මුලික කර ගනිමින් ඉදිකරන බවත් කිසිදු අයුරකින් එහි කැනිම් කටයුත්තක් සිදු නොකරණ බවත් දැනට සිදු කරණ ඉදිකිරිම් මගින් එවැන්නක් සිදු විය නොහැකි බවත්ය.මේ භූ චලන තත්ත්වය පිළිබඳ වැඩි දුරටත් අදහස් දැක් වු අධ්‍යක්ෂක ජනරාල් අනිල් පිරිස් මහතා - පසුගිය මස නොවැම්බර් 4 වෙනිදා සිට අම්පාර දිස්ත්‍රික්කයේ වඩිනාගල, කිව්ලේගම, පල්ලන් ඔය ප්‍රදේශවල සිදු වි තිබේන භු චලන පිළිබඳ කාර්යංශය විමසිල්ලෙන් පසු වී ඒ සදහා දෙසැම්බර් මස 4 දින සිට කාර්යන්ශයේ විමර්ශන කටයුතු ආරම්භ කරා. මේ සදහා ජ්‍යෙෂ්ඨ භූ භෞතික විද්‍යඥයන් කැනිම් ඉංජිනේරුවරු, තාක්ෂණික නිලධාරින් යොදවා සමික්ෂණ කටයුතු අප ආරම්භ කර තිබේනවා.දැනට මේ සදහා ජංගම භූ කම්පන මාන තුනක් යොදවා මේ නිරික්ෂණ කටයුතු සිදු කරනු ලබනවා. ඒ අනුව සුළු භූ කම්පන කිපයක තොරතුරු සටහන් වී තිබෙනවා. ඒ අනුව විශේෂ ලක්ෂණයක් හැටියට සැලකිය හැකි දත්තයන් අනුව වාතයේ අදි පිඩනය කියන දත්ත තමයි සටහන් වී තිබෙන්නේ.නමුත් ඒ භූ කම්පනය ඇති වි තිබෙන ප්‍රබලතාවය ඉතාමත් අඩු මට්ටමක පවතින බව කියත හැකි. ඒ සදහා නිරික්ෂණ කටයුතු සිදු කළ යුතුයි. භූ විද්‍යා සහ පතල් කර්යංශය තමන් සතු දැනුම සහ මෙය කවර දෙයක් නිසා සිදු වන්නක් ද යන්න සොයා බලන්නට කටයුතු කරන බව සදහන් කල යුතු යැයි ජනතාවට යම් බියක් ඇති වී ඇත්නම් එය පහව යන තුරු මේ පිළිබඳ අවශ්‍ය විද්‍යාත්මක තොරතුරු සොයා බලනවා. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=n12121316</link>
    <topic>වැල්ලවත්තෙන් පැහැරගත් මෝටර් රථයටවැලිපැන්නේදී ගිනි තියලා</topic>
    <author>භක්ති ධර්මප්‍රිය මෙන්ඩිස් මහින්ද අලුත්ගෙදර සහ මතුගම සංචාරක</author>
    <content>අවිගත් මංකොල්ලකරුවන් දෙදෙනෙකු විසින් ඊයේ (12) වැල්ලවත්තෙන් මෝටර් රථයක් පැහැර ගෙනවිත් එය වැලිපැන්නේදී ගිනි තබා එහි තිබුන රුපියල් ලක්ෂ හැටක මුදලක් මංකොල්ලකරුවන් පැහැර ගෙන ගොස් ඇත. පිළියන්දල පදිංචිකරුවෙකු වන ව්‍යාපාරිකයාඹනඬඵ 4931 මෝටර් රථයෙන් වැල්ලවත්තේ වාණිජ බැංකුවකට පැමිණ මුදල් රැගෙන ආපසු නිවෙස බලා අතුරු මාර්ගය දිගේ යද්දී මෙම මංකොල්ලය සිදු කර ඇත.වැල්ලවත්ත සරණංකර පාරෙදි මෝටර් රථය අත දමා නැවත්වූ පුද්ගලයන් දෙදෙනකු ටික දුරක් ගොස් පිස්තෝලයක් පෙන්වා මරණීය තර්ජනකොට ඉදිරියට පදවා ගෙනගොස් කහතුඩුවේදී අධිවේගී මාර්ගයට සමීප වැලිපැන්න දක්වා ගමන් කර ඇත.වැලිපැන්න අධිවේගී මාර්ග පිවිසුමෙන් පිටව හේන්පිට අතුරු මාර්ගයේ ගොස් පාලු ප්‍රදේශයකදී වාහනය නතර කොට වයරයකින් ගෙල හිරකර වාහනයෙන් බිමට ඇද දමා තිබේ.එහි තිබුණු රුපියල් හැටලක්ෂයක මුදල් පැහැරගෙන මෝටර් රථයට ගිනි තබා සැකකරුවන් දෙදෙනා පලා ගොස් ඇත.කම්පනයට පත් මෝටර් රථයේ හිමිකරු නාගොඩ රෝහලට ඇතුළත් කර ඇත. වැලිපැන්න වැඩබලන පොලිස් ස්ථානාධිපති එන්.එස්.කේ. විජේතුංග මහතා පරීක්ෂණ පවත්වයි.සැකකරුවන් දෙදෙනා අධිවේගී මාර්ගයෙන් පැමිණ ඇතැයි සැකකෙරේ. කළුතර සහ ඒ අවට ප්‍රදේශවල පොලිස්ථාන එක්ව පලාගිය බව කියන සැකකරුවන් සොයා විශේෂ මෙහෙයුමක් ආරම්භ කර තිබේ. වැලිපැන්න පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212131</link>
    <topic>මහ කොළඹට නව ජල නළ එළන්නඅ‍ෙමරිකන් ඩොලර් මිලියන 400ක්</topic>
    <author>කොළඹ දකුණ සමූහ ගාමිණී රූපානන්ද</author>
    <content>මහ කොළඹ ජල හා අප ජල කළමනාකරණය වැඩිදියුණු කිරීමේ ආයෝජන වැඩසටහන යටතේ ලබන වසරේදී 2013 ඇමරිකානු ඩොලර් මිලියන 400ක් වැය කර ආසියානු සංවර්ධන බැංකු ආධාර යටතේ නව ජල නළ එළීමේ මහා පරිමාණයේ ව්‍යාපෘතියක් ජාතික ජල සම්පාදන හා ජලපවහන මණ්ඩලය මගින් ක්‍රියාත්මක කිරීමට පියවර ගෙන ඇත.ශ්‍රී ලංකා රජය හා එක්ව ක්‍රියාත්මක කැරෙන මේ ව්‍යාපෘතියට ආසියානු සංවර්ධන බැංකුව විසින් අමෙරිකානු ඩොලර් මිලියන 300ක පමණ ආධාර ලබා දේ.මේ මගින් මහ කොළඹ ප්‍රදේශයේ අඩු ජල සේවාවන් පවතින ප්‍රදේශයන්ට දවසේ පැය 24 පුරා ජලය ලබාදීමට කටයුතු සැලසීම සඳහා ජල සැපයුම් සේවාව ඉහළ තත්ත්වයකට නැංවීම හා සනීපාරක්ෂක කටයුතු වැඩි දියුණු කිරීම සිදු කෙරේ.දැනට මණ්ඩලය මගින් දිවයින පුරා විසිර පවත්නා ජල සම්පාදන යෝජනා ක්‍රම 320කට වැඩි ප්‍රමාණයක් මගින් ජල සම්බන්ධතා දාහතර ලක්ෂයකට වැඩි ප්‍රමාණයක් සැපයීමට පියවර ගෙන ඇති බව මණ්ඩලයේ සභාපති කරුණාසේන හෙට්ටිආරච්චි මහතා පැවසීය.මේ අනුව කොළඹ නගරයේ ඇති පැරණි ජල නළ වලින් සිදු වන ජල හානිය අවම කර ගැනීම සඳහා එම පැරණි නළ මාර්ග ඉවත් කිරීමේ හා නව ජල නළ එළීමේ ව්‍යාපෘතියක් ක්‍රියාත්මක කෙරේ.මුළු දිවයිනෙන්ම අපතේ යන ජල ප්‍රමාණය සියයට විසිහතක් බව සොයා ගෙන ඇති බව පවසන ජල සම්පාදන මණ්ඩලය කොළඹ නගරයේ එය සියයට 33 කට අධික බව පවසයි.නව අප ජල ව්‍යාපෘතියේ ඉලක්කය වනුයේ දැනට 50% වන ආදායම් රහිත ජල සැපයුම 2020 වන විට සියයට 20 දක්වා අඩු කර ගැනීම මෙන්ම කොළඹ නගරයේ අප ජල ආවරණය 100%කින් සම්පූර්ණ කර ගැනීම බව ව්‍යාපෘතිය භාර ඉංජිනේරුවකු වන වී. යූ. අලවත්ත හා සමාධා ගාල්ලගේ් යන මහත්ම මහත්මීහු පවසති.මේ නව ජල සම්පාදන වැඩසටහන පිළිබඳව පානීය ජලය ආදායම් රහිත ජලය සහ අප ජලය සම්බන්ධ ඉංජිනේරු හා තාක්ෂණ කටයුතුªවල නියැළී සිටින දේශීය හා ජාත්‍යන්තර ඉදිකිරීම්කරුවන් හා උපදේශකයින් දැනුවත් කිරීමේ ජල ව්‍යාපාරික පොළක් පසුගියදා කොළඹ 7 ඉදිකිරීම් හා පුහුණු සංවර්ධන ආයතනයේදී පැවැත්විණි.නව ව්‍යාපෘතිය මගින් අප ජල පද්ධතියද පුනරුත්ථාපනය කර පුළුල් කිරීම හා අප ජල පවිත්‍රාගාර 2ක් ඉදිකිරීම්ද සිදු කැරේ.මෙතුළින් ජල සම්ප්‍රේෂණ සහ බෙදාහැරීමේ නළ මාර්ග සහ පොම්ප අලුත්වැඩියාව හෝ නැවත ස්ථාපනය ඉහළ තත්ත්වයෙන් මීටර් සවි කිරීම, ජාල අනුරූපිත කිරීම මෙන්ම ජල කාන්දුවීම් හා නාස්තිය පාලනය කිරීමද ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212132</link>
    <topic>මාලබේ ළමා හා මාතෘ සායනයේඅනාරක්‍ෂිත විදුලි රැහැන්</topic>
    <author>කඩුවෙල විශේෂ - සමදරා ජයසිංහ</author>
    <content>කඩුවෙල ප්‍රාදේශීය ලේකම් කාර්යාලය හා කඩුවෙල සෞඛ්‍ය වෛද්‍ය නිලධාරී කාර්යාලය මගින් පාලනය වන මාලබේ සුසිලාරාම මාවතේ පිහිටි ළමා හා මාතෘ සායනයට විදුලි බල මණ්ඩලය මගින් විදුලි සැපයුම ලබාදෙන විදුලි මනුව (මීටරය) හා විදුලි රැහැන් අබලන්ව එල්ලා වැටීම නිසා අනතුරුදායක තත්ත්වයක් ඇතිවී තිබේ.මේ විදුලි මනුව හා එයට සම්බන්ධ විදුලි රැහැන් ආරක්‍ෂිත අයුරින් රඳවා නොමැති අතර විදුලි මනුව සවිකර ඇත්තේද සායන ගොඩනැගිල්ලට යාබද කුඩා කණුවකය.ඉතා පහතින් රඳවා ඇති විදුලි මනුව වටා මේ වනවිට වල් බිහිවෙමින් පවතින අතර නිසි ආවරණයක් නොමැති වීමෙන් වර්ෂාවෙන්ද හානි සිදුවේ.මේ අනාරක්‍ෂිත විදුලි සැපයුම හේතුවෙන් සායන සඳහා පැමිණෙන ගැබිනි මව්වරු හා ළමයින්ට විශාල අනතුරක් ඇතිවීමේ අවදානම වැඩි බවද, මේ පිළිබඳව අදාළ නිලධාරීන් දැනුවත් කළද මේ වන තෙක් ඊට කිසිදු ක්‍රියාමාර්ගයක් ගෙන නොමැති බව සායන සඳහා පැමිණෙන පිරිස චෝදනා නගති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212133</link>
    <topic>මීගමුව පදික වෙළෙඳුන්ට වෙළෙඳ කුටි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>නත්තල් හා නව අවුරුදු උත්සවය වෙනුවෙන් පළාත් සභා ඇමැති නිමල් ලාංසා මහතාගේ උපදෙස් මත පදික වෙළෙඳුන් වෙනුවෙන් වෙළඳ කටයුතුªකර ගෙන යෑමට තාවකාලික කඩ බෙදාදීම මීගමුව මහ නගර සභාව මගින් පසුගියදා සිදු කෙරිණි.ජනතාවගේ ගමන් බිමන් පහසු කරවීම සඳහා වසර ගණනාවක සිට මීගමුව රාජපක්ෂ පාරේ පදික වෙළෙඳාමේ නියුතුව සිට ඉවත් කරන ලද පදික වෙළෙඳුන්ගෙන් 32 දෙනෙකුට මේ තාවකාලික කඩ ලබාදෙන ලදී.මීගමුව තැබෑරුම් වත්තේ සාප්පු සංකීර්ණයක් ගොඩනගන බවත් එම වෙළඳ සල් ලබාදෙන තුරු තම ජීවනෝපාය පවත්වාගෙන යෑමට තාවකාලිකව මේ වෙළෙඳ සල් ලබාදෙන බව ඇමැති නිමල් ලාංසා මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212134</link>
    <topic>මිල්ලනිය රත්නසෙවණගම වැසියෝපහසුකම් නැතිව අසීරුවේ</topic>
    <author>හල්තොට සමූහ විනීතා මානෙල් ගමගේ</author>
    <content>මිල්ලනියේ දාමිංගමුව රත්නසෙවනගම ගම්මානයේ වැසියන්ට කිසිදු පහසුකමක් නොමැති බව ගම්වාසියෝ පවසති. සහනෝදා පදනම මගින් 2005 දී පර්චස් 7ක් බැගින් වන මේ බිම් කැබලි සුනාමියෙන් සහ යුද්ධයෙන් අවතැන්වු ජනතාවට ලබාදී තිබුණේ නිවාස ඉදිකිරීමෙන් අනතුරුවය. දැනට පවුල් 13ක් පදිංචිව සිටින මේ ගම්මානයේ නිවාස ප්‍රමිතියකට නොමැති බැවින් මේ වන විට බිත්ති පුපුරා උලුවහු ජනෙල් ආදියේ ලී කැඩී වහල තෙමෙන බව ඔවුහු පවසති.ඉඩම්වලට ඔප්පු නොමැති නිසා හදිසියට ණය මුදලක් ගැනීමට පවා නොහැකි බව ඔවුහු කියති.නිවාස වටා ක්‍රමවත්ව කාණු පද්ධතියක් නැති අතර නිවාස දෙකක් සඳහා ඉදිකරදී ඇත්තේ එක වැසිකිළි වළකි. සුලු වැස්සකටත් මේ වැසිකිළි වළවල් උතුරා යන අතර එක් නිවෙසකින් ගලා යන අප ජලය අනෙක් ඉඩමට ගලා එන බව ඔවුහු කියති.නිවාස ව්‍යාපෘතිය සඳහා ඉදි කර ඇති ළිඳ පායන දිනවලට සිඳී යන බැවින් ජල ගැටලුවට මුහුණ දීමට ද ඔවුන්ට සිදුව ඇත. එක් නිවෙසක් සඳහාවත් මුලුතැන් ගෙයක් නොමැති අතර ඔවුන්ට ඉදිකර ගැනීමට ප්‍රමාණවත් ඉඩක් නිවෙස පිටුපසට වෙන්නට නොමැති බැවින් ලිප එළියේ තබා ගෙන කෑම පිසීමට සිදුව ඇත.එස්. ජෝෂප් ප්‍රනාන්දු මහතාමොරටුවේ අලුත් පාලම ළඟ සිට අපි මෙහාට ආවේ අවුරුදු 7ක් වෙනවා. අපි මේ ස්ථානයට ඇවිත්. ඉඩමට ඔප්පු නැති හින්දා කිසිම දෙයක් කරගන්න බෑ.අනුරාධා ශ්‍රීමාල්ගෙවල් දීපු අවුරුද්දෙමයි අපි ආවේ. ඇවිත් අවුරුද්දක්ගියේ නෑ. ගෙවල් වල බිත්ති පුපුරලා ගියා. හයියෙන් වැස්සොත් ෂීට් වලින් වතුර එනවා. ගෙට කුස්සියක් නෑ. හදාගන්න ඉඩකුත් නෑ. එළියේ උයනවා. ඡායාරූපය හල්තොට සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212135</link>
    <topic>පෙර පාසල් දරුවන්ගේපෝෂණ නංවන්න වැඩසටහන්</topic>
    <author>වාද්දුව සමූහ එස්.ආර්. පියදාස</author>
    <content>බස්නාහිර පළාතේ පෙර පාසල් දරුවන්ගේ් පෝෂණ තත්ත්වය ඉහළ නැංවීම සඳහා බස්නාහිර පළාතේ සෞඛ්‍ය ඇමැති ජගත් අංගගේ් මහතාගේ උපදෙස් පරිදි පෙර පාසල් දරුවන්ගේ කායික හා මානසික වර්ධනය නිවැරදි පෝෂණය හා ආහාර රටාව පෝෂණ පිළිබඳව සහ ප්‍රථමාධාර පිළිබඳව ප්‍රායෝගික දැනුම ලබාදීම සිදු කෙරේ.බස්නාහිර පළාතේ දිස්ත්‍රික්ක තුනේ ප්‍ර‍්‍රාදේශීය ලේකම් කොට්ඨාස මට්ටමින් දියත් කරන මේ වැඩසටහන් මේ වන විට කොළඹ දිස්ත්‍රික්කයේ ප්‍රාදේශීය ලේකම් කොට්ඨාස හතරකද කළුතර දිස්ත්‍රික්කයේ ප්‍රාදේශීය ලේකම් කොට්ඨාස දකෙක පවත්වා ඇති අතර ඉදිරි දිනවල ගම්පහ දිස්ත්‍රික්කයේද කළුතර සහ කොළඹ දිස්ත්‍රික්ක වල ද ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212136</link>
    <topic>නරක්වූ ආහාර විකිණූ වෙළෙඳ සල් වටලයි:ආහාර කිලෝ අසූ දෙකක් එවෙලේම විනාශ කරලා</topic>
    <author>කොළඹ දකුණ සමූහ – ගාමිණි රූපානන්ද</author>
    <content>මිනිස් පරිභෝජනයට නුසුදුසු ආහාර අලෙවි කළ දෙහිවල කරගම්පිටිය නගරයේ ආහාර පිසීමේ හා ආහාර අලෙවි කිරීමේ වෙළෙඳසල් හයකින් ආහාර කිලෝ අසූ දෙකක් ඇතුළු ද්‍රව්‍ය රැසක් දෙහිවල ගල්කිස්ස මහවින සෞඛ්‍ය පරීක්‍ෂකවරුන් මගින් අත්අඩංගුවට ගෙන ඒ මොහොතේම විනාශ කොට තිබේ.මෙසේ විනාශ කළ ආහාර තොගය අතර පිසින ලද බත් කිලෝ 10ක්, බුරියානි බත් කිලෝ 10 ක්, හාල්පිටි කිලෝ 10 ක්, සන් කේන් ලේබල් නොමැති ටින් 13 ක්, නරක්වූ බිත්තර 54ක්, සෝස් බෝතල් 05ක්, පරාටා රොටී කිලෝ 16ක්, කුකුළු මස් කිලෝ 10ක්, නරක්වූ හාල් මැස්සන් කිලෝ 10ක්, මාළු කිලෝ 02 ක්, තැම්බූ කඩල කිලෝ 10ක්, පිසින ලද හාල්මැස්සන් කිලෝ 10ක්, ලේබල් නැති කඩල පිටි පැකට් 01ක්, හා පිසූ පරිප්පු කිලෝ 3 ක් තිබූ බව දෙහිවල – ගල්කිස්ස මහ නගර සභා සෞඛ්‍ය වෛද්‍ය නිලධාරී කාර්යාලයේ ප්‍රධාන සෞඛ්‍ය වෛද්‍ය නිලධාරී වෛද්‍ය ඉන්දික එල්ලාවල මහතා පවසයි.මෙම වෙළෙඳසල් හදිසි පරීක්‍ෂාවට ලක්කර ඇත්තේ පරිපාලන මහජන සෞඛ්‍ය පරීක්ෂක නිලධාරී ලලිත් පෙරේරා මහතා වෙත ලැබුණු මහජන පැමිණිලි රාශියක් නිසාය.මේ අනුව එම වෙළෙඳසල් නිසි ප්‍රමිතියට සාදා නිමකර ගන්නා තුරු වසා දමන ලෙසත්, නිසි පරිදි සකස් කළ පසු ස්ථානීය පරීක්ෂාවකින් පසු දැනුම් දීමෙන් අනතුරුව පමණක් යළි විවෘත කරන ලෙසට දැඩිසේ අවවාද කිරීම් ද සිදු කරනු ලැබිණි.මෙසේ අත්අඩංගුවට ගත් ආහාර අපිරිසුදු බැව් පිළිගැනීමෙන් අනතුරුව එම වෙළෙඳසල් කළමනාකාරීත්වයේ කැමැත්ත පරිදි එම ස්ථානවලදීම යළි පරිභෝජනයට ගත නොහැකි ලෙස විනාශ කරනු ලැබිණි.ආහාර වර්ග බොහොමයක් නාන කාමරයේ හා කුස්සියේ අප ජලය ගලායන කානුවක් අසල බිම තබා තිබිය දී ද මැසි මදුරුවන් වසා තිබියදී හා දූවිලි වැදී තිබියදී ද කොටු කරගෙන තිබේ.මෙම වැටලීම් ප්‍රධාන වෛද්‍ය නිලධාරී වෛද්‍ය ඉන්දික එල්ලාවල මහතාගේ අධීක්ෂණය යටතේ පරිපාලන මහජන සෞඛ්‍ය පරීක්‍ෂක ලලිත් පෙරේරා, කරගම්පිටිය කොට්ඨාසභාර මහජන සෞඛ්‍ය පරීක්ෂක ටී. ජේ. එස්. පීරිස්, ඩබ්ලිව්. කේ. ජයසිංහ, කේ. පී. අආර්. කෞෂල්‍යය, ජීවන් විජේසිංහ, එම්. පී. පී. ඩී. බණ්ඩාර හා ආර්. පී. වී. එස්. රාජපක්‍ෂ යන මහත්වරු විසින් සිදු කරනු ලැබ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212137</link>
    <topic>හොරණ අඩුආදායම්ලාභී දරුවන් 8000කට අභ්‍යාස පොත්</topic>
    <author>හොරණ සමූහ බන්ධුල ආර්. ගුලවත්ත සහඉංගිරිය සමූහ – කුමාරි ගමගේ  </author>
    <content>මෙම අභ්‍යාස පොත් පරිත්‍යාග කරල ඡන්දය ගන්නට සූදානම් වෙනවා යැයි කිසිම අම්මා කෙනෙක්, තාත්තා කෙනෙක් වැරැදි වැටහීමක් ඇතිකර ගන්න එපා. පළාත් සභා මන්ත්‍රී යසපාල කෝරළගේ මහතා මේ කරනු ලබන්නේ යහපත් සද්කාර්යයක් යැයි සම්මානලාභී ප්‍රවීණ නාට්‍යවේදී ජනක් ප්‍රේමලාල් මහතා හොරණ නගර ශාලාවේදී පැවසීය.ඒ මහතා එසේ කීවේ පළාත් සභා ප්‍රතිපාදන මඟින් පළාත් සභා මන්ත්‍රී යසපාල කෝරළගේ මහතා හොරණ ප්‍රදේශයේ අඩු ආදායම්ලාභී සිසු දරුවන් සඳහා හතරවැනි වරටත් අභ්‍යාස පොත් ලබාදීමේ උත්සව මාලාවේ පළමුවැනි උත්සවය හොරණ නගර ශාලාවේදී පැවැති අවස්ථාවේදීය.ජනක් ප්‍රේමලාල් මහතා මෙසේ ද පැවැසීය.දරුවන්ට එකවරටම පොතක් ලියන්නට බැහැ. එහෙත් පොතේ ලියන්නට පුළුවන්. මේ දරුවන්ට සියලු අගනා දේට වඩා පොතක ලියන්නට මොහොතක්, සිතන්නට නිවහල් නිදහස් රටක් මහින්ද රාජපක්‍ෂ ජනාධිපතිතුමන් 2009 දී විවර කර දුන්නා. දැන් තිබෙන්නේ කළගුණ සැලකීමයි. එතෙක් ශ්‍රී ලංකාවේ සිටි ජනාධිපතිවරුන්ට නිදහස් නිවහල් රටක් දෙන්නට බැරිවුණා.ජනාධිපති මහින්ද රාජපක්‍ෂ මහතා නිදහසේ ජීවත්වන්නට රටක් ලබා දුන්නා. අද නිවහල් නිදහස් රටක ජීවත්වන ඉගෙනුම ලබන දරුවන් අතරින් හෙට දවසේ විවිධ ක්ෂේත්‍රයන්ට අයත් සුවිශේෂී මිනිසුන් බිහිවේවා.විද්‍යාරත්න විශ්වවිද්‍යා පීඨයේ පීඨාධිපති ඕපල්ලේ ඥානසිරි හිමි - හොරණ අධ්‍යාපන කලාපයේ පාසල් ආවරණය වන ආකාරයට අඩු ආදායම්ලාභී පවුල්වල සිසු දරුවන් 8000 ට අද මේ පොත් ලබා දෙනවා. ප්‍රශංසනීය මෙහෙවරක්. විවිධ ව්‍යාපාරික ක්ෂේත්‍රවල සිටින අයට සම්භාවනීයත්වයට පත්වන අයට මේ සිතිවිලි පහළවන්නේ නෑ. බොහෝ දේශපාලනඥයන් ඡන්ද කාලේ ඉන්නවා. ඉන්පසු පේන්නවත් නෑ. එබඳු වකවානුවක පළාත් සභා මන්ත්‍රී යසපාල කෝරළගේ මහතා විසින් සැලසුම් කළ මෙම මෙහෙවර ඉතා ඉහළින් අගය කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212138</link>
    <topic>වරකාපොළ උපාධිධාරීන් රැසකට පත්වීම්</topic>
    <author>සබරගමුව සමූහ</author>
    <content>උපාධිධාරීන් ඇතුළු උගතුන් එ.ජා.ප රජය යටතේ මහත් කෙනෙහිලිකම් හා අසාධාරණයන්ට ලක් වුවත් ජනාධිපති මහින්ද රාජපක්ෂ මහතා උපාධිධාරීන් දස දහස් සංඛ්‍යාත පිරිසක් රාජ්‍ය අංශයට බඳවා ගනිමින් එම උගත් පරපුරේ මතු දවස මෙන්ම රටේ මතු දවසත් වඩාත් යහපත් කිරීමට අභීත පියවර රැසක් ගත්තා.සබරගමුව පළාත් ප්‍රධාන ඇමැති මහීපාල හේරත් මහතා වරකාපොළ ප්‍රාදේශීය ලේකම් කොට්ඨාසයේ පුහුණුව ලැබූ උපාධිධාරීන් පිරිසකට කොට්ඨාසයේ විවිධ රාජ්‍ය ආයතනවල පත්වීම් ලිපි ප්‍රදානය කිරීමේ අවස්ථාවට එක්වෙමින් පැවැසීය.මෙහිදී තවදුරටත් අදහස් දැක්වූ සබරගමුව ප්‍රධාන ඇමැතිවරයා මෙසේ ද පැවැසීය.අවසන් වරට එ.ජා.ප රජය බලයේ සිටි වසර දෙක තුළ මේ රටේ රාජ්‍ය අංශයට කිසිදු සේවකයකු බඳවා නොගැනීමේ අගතිගාමී තීරණය නිසා සබරගමුව පළාත් සභාවේ පමණක් විවිධ තනතුරු 4000කට වැඩි ප්‍රමාණයක් අහෝසි වුණා.මෙවර ආර්ථික සංවර්ධන අමාත්‍යාංශය දිවයින පුරා උපාධිධාරීන් 51700ක් නවක අභ්‍යාසලාභීන් ලෙස බඳවා ගැනීමෙන් පසු ඔවුන් විවිධ රාජ්‍ය ආයතනවල අභ්‍යාසලාභීන් ලෙස කටයුතු කරනවා.වරකාපොළ ප්‍රාදේශීය ලේකම් කොට්ඨාසයේ පුහුණුව ලබන අභ්‍යාස ලාභී උපාධිධාරීන් පිරිස 399 ක්. එයින් අද 79 දෙනෙක් කොට්ඨාසයේ විවිධ රාජ්‍ය ආයතනවල පත්වීම් ලබනවා. ඉතිරි සියලුම දෙනාට ද ඉක්මනින් පුරප්පාඩුවලට ස්්ථානගත කිරීමට කටයුතු කරමින් සිටිනවා.සබරගමුව පළාත් සභා මන්ත්‍රී උදයකාන්ත ගුණතිලක, වරකාපොළ ප්‍රාදේ්ශීය සභාවේ සභාපති කිත්සිරි විජේතුංග, ප්‍රාදේශීය ලේකම් ප්‍රභාත් උදාකර යන මහත්වරු ද මෙම අවස්්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=r1212139</link>
    <topic>මොල්ලිගොඩ දකුණ ග්‍රාමනිලධාරී කාර්යාලය ජනතා අයිතියට</topic>
    <author>වාද්දුව සමූහ එස්.ආර්.පියදාස</author>
    <content>තම ග්‍රාම සේවා වසමේ පරිත්‍යාගශීලීන්ගේ සහ ජනතාවගේ ආධාරවලින් පමණක් ග්‍රාමසේවා කාර්යාලය සහිතව ඉදිකළ 704 බී. මොල්ලිගොඩ දකුණු ග්‍රාමනිලධාරී කාර්යාලය ජනතා අයිතියට පැවරීම කළුතර දිසා ලේකම් යූ.ඩී.සී. ජයලාල් මහතා අතින් පසුගියදා සිදුකෙරුණි.තම ග්‍රාමසේවා බල ප්‍රදේශයේ ජනතාවගේ පරිත්‍යාගවලින් පමණක් රුපියල් ලක්ෂ දහයක පමණ මුදලක් වැය කර මේ ග්‍රාමනිලධාරී කාර්යාලය ඉදිකර දීමට මූලික වී කටයුතු කෙළේ 704 බී මොල්ලිගොඩ දකුණ ග්‍රාමනිලධාරිණී ජේ.පී. ශාන්ති ජයතුංග මහත්මියයි.මොල්ලිගොඩ දකුණු වැඩිහිටි එකමුතුවේද සහයෝගය ඇතිව ඉදිකළ මේ ග්‍රාමනිලධාරී කාර්යාලයට මුල්ගල තැබීම 2010 මාර්තු 05 වැනිදා සිදුකෙරුණ අතර ජනතා අයිතියට පැවරීම පසුගිය පළමුවැනිදා සිදුකෙරුණි.ගම්වාසීන්ගේ සේවය සඳහා දිසා ලේකම්වරයාගේ නියෝජිතයා වශයෙන් සිටින ග්‍රාම නිලධාරීවරිය අනෙක් ග්‍රාම නිලධාරීන්ටද ආදර්ශයක් ගත හැකි වටිනා කටයුත්තක් කර ඇති බවද රටක සංවර්ධන ක්‍රියාවලියේ දී මෙවැනි කාන්තාවක් පෙරමුණ ගැනීම පැසසිය යුතු සේවයක් බවද එය ජනතා අයිතියට පවරමින් කළුතර දිසා ලේකම්වරයා කීවේය.මොල්ලිගොඩ ප්‍රවචනෝදය පිරිවෙනේ ප්‍රධානාචාර්ය රයිගම් කෝරළයේ අධිකරණ සංඝනායක කලවානේ ආනන්ද ස්වාමීන් වහන්සේ ආගමික වතාවක් සිදුකළ අතර පානදුර හිටපු සහකාර ප්‍රාදේශීය ලේකම් වර්තමාන මතුගම ප්‍රාදේශීය ලේතම් සුජානි මහේෂා සිල්වා මහත්මිය, පානදුර පොලිස් අධිකාරී එච්.එම්. ධර්මසේන, පාණදුර ප්‍රාදේශීය සභා මන්ත්‍රී කි‍්‍රෂාන් පෙරේරා හා කළුතර හිටපු අතිරේක දිසා ලේකම් ඩී. පී.එල්.සී. පෙරේරා යන මහත්වරුද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=s1212131</link>
    <topic>ඔස්ට්‍රේලියාවේ දී ලබන ටෙස්ට් ජයග්‍රහණයක්වැඩිමහලු ක්‍රීඩකයන්ට දිරියක් වේවි</topic>
    <author/>
    <content>ඔස්ට්‍රේලියාවේදී ටෙස්ට් ක්‍රිකට් ජයග්‍රහණයක් ලබා ගැනීමට හැකි නම් එය කණ්ඩායමේ වැඩිමහලු ක්‍රීඩකයන් දිරි ගන්වන එකක් වනු ඇතැයි වසරේ ජාත්‍යන්තර ක්‍රිකට් ක්‍රීඩක කුමාර් සංගක්කාර පවසයි.ශ්‍රී ලංකාව හා ඔස්ට්‍රේලියාව අතර තරග තුනකින් සමන්විත ටෙස්ට් තරගමාලාව හෙට (සිකුරාදා) හොබාට් හි දී ආරම්භ වෙයි. “වයසට යන විට මෙතෙක් අත් නොවිඳි ජයග්‍රහණයන් අත්පත් කර ගැනීම කෙරෙහි අවධානය යොමු වෙනවා.අපට ඔස්ට්‍රේලියාවේ හා ඉන්දියාවේ ටෙස්ට් ජයග්‍රහණ ලබා ගැනීමට තවමත් නොහැකි වී තියෙනවා” 35 හැවිරිදි සංගක්කාර හොබාට් හි දී ප්‍රකාශ කළේය.“එවැනි ජයග්‍රහණයක් මටත්, ඩිල්ෂාන්ටත්, මහේලටත්, සමරවීරටත් ලොකු දිරිගැන්වීමකි.අපි පරණ කණ්ඩායමයි. නමුත් ඒ ජය ලබා ගත්තත් නැතත් වඩාත් වැදගත් වන්නේ කණ්ඩායමට හොඳින් දායක වීමයි.”ඔස්ට්‍රේලියාවේ දී ටෙස්ට් ජයක් ලබන්න මට ලැබෙන අවසන් අවස්ථාව මෙය විය හැකියි-තිලකරත්න ඩිල්ෂාන්ඔස්ට්‍රේලියාවේ ටෙස්ට් ජයග්‍රහණයක් ලබා ගැනීමට තමන්ට තවත් අවස්ථාවක් නොලැබෙනු ඇතයි පිළිගන්නා 36 හැවිරිදි තිලකරත්න ඩිල්ෂාන් ඒ වෙනුවෙන් තමාට හා තමාගේ කණ්ඩායමේ සගයන්ට තිබෙන කාලය කෙමෙන් ගෙවී යන බව පවසයි.“පැහිදිළිවම ටෙස්ට් ක්‍රිකට් ක්‍රීඩාවේ ඔස්ට්‍රේලියාවේ සංචාරයක යෙදෙන මගේ අවසන් අවස්ථාව මෙය බව මම හිතනවා. මෙය සෑම දෙනාටම නියම අභියෝගයක්” ඩිල්ෂාන් කීවේය.“අපි කවදාවත් ඔස්ට්‍රේලියාවේදී ටෙස්ට් තරගයක් දිනලා නැහැ. අපිට ටෙස්ට් තරගයක් ජය ගන්න පුළුවන් නම් එය කණ්ඩායමටත් රටටත් විශිෂ්ට දෙයක්.”“ඔස්ට්‍රේලියාවේ ක්‍රීඩා කරද්දී එය කොහෙත්ම ලෙහෙසි නැහැ. මොකද, මෙහෙ තත්ත්වයන් වෙනස්. නමුත් ඔවුන් සමග මේ සංචාරයේදී ප්‍රබල තරගයක යෙදීමට අපි බලාපොරොත්තු වෙනවා. “පැහැදිළිවම, මුල් පෙල පිතිකරුවන්ගෙන් කෙනෙක් ලොකු ලකුණු සංඛ්‍යාවක් ලකුණු පුවරුවේ දමා මැද පෙල හා අග පෙල පිතිකරුවන්ට සහාය දැක්විය යුතුයි” ආරම්භක පිතිකරු ඩිල්ෂාන් කියා සිටියේය.“අපේ ඉලක්කය එයයි. මේ සංචාරයේදී මුල් පෙළ පිතිකරුවන් ලකුණු ලබා ගත යුතුයි. මහේල හා සංගා ලකුණු අතරට පිවිසීම ඉතා වැදගත්. ඔවුන් කණ්ඩායමේ සිටින පළපුරුදු ක්‍රීඩකයන් දෙදෙනෙකි” ඩිල්ෂාන් වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=s1212132</link>
    <topic>කනිෂ්ඨ ගොල්ෆ් තරගාවලිය 19දා සිට</topic>
    <author>ෆවුස් මොහොමඩ්</author>
    <content>ජාතික මට්ටමේ ‍‍ගොල්ෆ් ශූරයන් බිහිකරන ශ්‍රී ලංකා කනිෂ්ඨ ගොල්ෆ් තරගාවලිය මේ මස 19වැනිදා සිට 21දින දක්වා කොළඹ රාජකීය ගොල්ෆ් පිටියේ දී පැවැත්වේ.ජාතික මට්ටමට යාහැකි දක්ෂතාවලින් සපිරි යොවුන් ක්‍රීඩක ක්‍රීඩිකාවන් හඳුනා ගැනීමේ අරමුණෙන් පවත්වනු ලබන මේ තරගාවලියට අවුරුදු 18න් පහළ බාලක බාලිකාවන් සඳහා සහභාගි විය හැකිය. මෙවර තරගාවලියේ ලෝකඩ පදක්කම් තරග ඉසව්වට අවුරුදු 10න් පහළ වයස් කාණ්ඩයේ ක්‍රීඩක ක්‍රීඩිකාවන්ට සහභාගි වියහැකි අතර අවුරුදු 11-14 වයස් කාණ්ඩයේ ක්‍රීඩක ක්‍රීඩිකාවන්ට රිදී පදක්කම් තරග ඉසව්ව වෙන් කොට තිබේ.රන් පදක්කම් තරග ඉසව්වට අවුරුදු 15-17 වයස් කාණ්ඩයේ ක්‍රීඩක ක්‍රීඩිකාවන්ට සහභාගි විය හැකිය. ශ්‍රී ලංකා කනිෂ්ඨ ගොල්ෆ් ශූරයා තේරීමේ තරග ඉසව්වට අවුරුදු 11සිට 18ට අඩු ක්‍රීඩක ක්‍රීඩිකාවන්ට සහභාගි විය හැකිය. මේ තරගාවලියට නොකඩවා පස්වැනි වරටත් 'ප්‍රීමා සන්රයිස් බ්‍රෙඩ්' අනුග්‍රාහකත්වය ලැබී ඇත.ලබන වසරේ දී ප්‍රීමා සමාගමේ අනුග්‍රහයෙන් ප්‍රාදේශීය කනිෂ්ඨ ගොල්ෆ් තරගාවලියක් ද පැවැත්වීමට නියමිත බව කනිෂ්ඨ ගොල්ෆ් තරගාවලිය සම්බන්ධව කොළඹ රාජකීය ගොල්ෆ් ක්‍රීඩා සමාජයේ පසුගියදා පැවැති මාධ්‍ය හමුවේ දී තරගාවලිය මෙහෙයවනු ලබන ශ්‍රී ලංකා ගොල්ෆ් සංගමයේ සභාපති ආනා පුංචිහේවා මහතා සඳහන් කළේය.ප්‍රීමා සමූහ ව්‍යාපාරයේ සිලෝන් ඇග්‍රෝ ඉන්ඩස්ට්‍රියල් ආයතනයේ සාමාන්‍යධිකාරී ෂුන් ටින් ෂිං, එම ආයතනයේ ව්‍යාපාර හා අලෙවි ජ්‍යෙෂ්ඨ කළමනාකරු සජිත් ගුණරත්න, වික්ටෝරියා ගොල්ෆ් ක්‍රීඩා සමාජයේ සාමාන්‍යධිකාරී එරල් ජොන්ස්ටන්, නුවරඑළිය ගොල්ෆ් ක්‍රීඩා සමාජයේ සභාපති වර්නන් තිසේරා, කොළඹ රාජකීය ගොල්ෆ් ක්‍රීඩා සමාජයේ උප සභාපති නිමල් පියරත්න මහත්වරු ද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=s1212133</link>
    <topic>කාන්තා ක්‍රිකට් සංචිතයට නවක මුහුණු 4ක්</topic>
    <author>ෆවුස් මොහොමඩ්</author>
    <content>ඉන්දියාවේ දී ලබන වසරේ ජනවාරි මස අග භාගයේ ඇරැඹෙන කාන්තා ලෝක කුසලාන ක්‍රිකට් තරගාවලිය නියෝජනය කරන ශ්‍රී ලංකා කාන්තා ක්‍රිකට් සංචිතය ඊයේ නම් කරනු ලැබීය.ක්‍රීඩිකාවන් 30දෙනකුගෙන් සමන්විත මේ සංචිතයට නවක ක්‍රීඩිකාවන් වන යුද හමුදාවේ කඩුලු රකින ක්‍රීඩිකා රෝෂිනී පෙරේරා සහ සුගන්ධිකා කුමාරි දිසානායක, ගුවන් හමුදාවේ තුන් ඉරියව් ක්‍රීඩිකා සඳුනි අබේවික්‍රම සහ කෝල්ට්ස් ක්‍රීඩා සමාජයේ පාදඟ පන්දු යවන ක්‍රීඩිකා පූජනී ලියනගේ ඇතුලත්ව සිටිති. කාන්තා ලෝක කුසලාන තරගාවලිය ලබන මස 31වැනිදා ඉන්දියාවේ මුම්බායි නුවරදී ආරම්භ වේ. ඊට ශ්‍රී ලංකාව සමග ඉන්දියාව, පාකිස්තානය, එංගලන්තය, දකුණු අප්‍රිකාව, ඔස්ට්‍රේලියාව, නවසීලන්තය සහ බටහිර ඉන්දියා කොදෙව් පිල සහභාගි වේ.ශ්‍රී ලංකා සංචිතයේ අවසන් ක්‍රීඩිකාවන් 15දෙනා නම් කිරීමට පෙර තෝරාගැනීමේ තරග 3ක් පැවැත්වීමට නියමිතය.එහි පළමු තරගය අද (13) පැවැත්වෙන අතර සෙසු තරග 21, 24 දෙදින පැවැත්වේ.කාන්තා ක්‍රිකට් සංචිතය – ෂශිකලා සිරිවර්ධන, සඳමාලි දොලවත්ත, චමනී සෙනෙවිරත්න, සෙරීනා රවිකුමාර්, මධුරි සමුද්‍රිකා, ප්‍රසාදිනී වීරක්කොඩි, දිලානි මනෝදරා, ඊෂානී ලොකුසුරිය, ශ්‍රීපාලී වීරක්කොඩි, යසෝධා මෙන්ඩිස්, දීපිකා රසාංගිකා, චමරී අතපත්තු, උදේශිකා ප්‍රබෝධනී, චන්දිමා ගුණරත්න, ලසන්ති මධුෂානී, චමරී පොල්ගම්පොල, ඕෂධී රණසිංහ, දර්ශනී ධර්මසිරි, ඉනෝකා රණවීර, රංගිකා ප්‍රනාන්දු, අමා කාංචනා, නිපුනී හංසිකා, අචිනී කුලසූරිය, කාංචනා වීරක්කොඩි, නිලක්ෂි ද සිල්වා, රෝෂිනී පෙරේරා, සඳුනි අබේවික්‍රම, පූජනී ලියනගේ, මධුෂිකා මෙත්තානන්ද, සුගන්ධිකා කුමාරි දිසානායක..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=s1212134</link>
    <topic>මෝටර් රථ ධාවන ක්ෂේත්‍රයේ අභිවෘද්ධියට ‘කලම්බු නයිට් රේසස්’ අත්වැලක් වේවි</topic>
    <author>ෆවුස් මොහොමඩ්</author>
    <content>මෙරට මෝටර් රථ ධාවන තරග ක්ෂේත්‍රයට වැඩි ප්‍රේක්ෂක අවධානයක් ලබා ගැනීමට කොළඹ රාත්‍රී ‍මෝටර් රථ සහ යතුරුපැදි ධාවන තරගාවලිය විශාල අත්වැලක් සපයන බව අන්තර් ජාතික කීර්තියට පත් හිටපු යතුරුපැදි ධාවන ශූරයකු ක්‍රීඩා උපදේශකවරයකු වන ආචාර්ය එම්.ජී.එම්.එස්.සුර්ෆීක් මහතා ප්‍රකාශ කළේය.කාල්ටන් මෝටර් රථ ධාවන ක්‍රීඩා සමාජය සහ ශ්‍රී ලංකා යතුරුපැදි ධාවන ක්‍රීඩා සමාජය සමග එක්ව ආසියානු මෝටර් රථ ධාවන ක්‍රීඩා සමාජය සංවිධානය කරන ‘කලම්බු නයිට් රේසස්’ හරහා අතිවිශාල ‍ජනප්‍රියත්වයක් මෝටර් රථ ධාවන තරග කෙරෙහි ඇතිවීමෙන් තරගකරුවන් අතර උද්යෝගයත්, තරගකාරිත්වයත් වර්ධනය වනු ඇතැයි ඒ මහතා දිනමිණට පැවැසීය.60 දශකය අගභාගයේදී සහ 70 දශකය මුල් භාගයේ දී එවකට ‘ඕල් ඉන්දියා’ යතුරුපැදි ධාවන තරගාවලියේ විවෘත අංශයේ පිට පිට වසර 4ක් ශූරතාව දිනූ සුර්ෆීක් මහතා වර්තමානයේ ක්‍රීඩා උපදේශකවරයකු ලෙස කටයුතු කරමින් මෙරට ක්‍රීඩා ක්ෂේත්‍රයේ අභිවෘද්ධියට සිය නොමසුරු දායකත්වය ලබා දෙයි.කොළඹ කොටුව කේන්ද්‍ර කරගනිමින් මේ මස 14 සහ 15වැනිදා පැවැත්වෙන ‘කලම්බු නයිට් රේසස්’ දීප්තියෙන් හා ජවයෙන් පිරුණු සති අන්තයක නව අත්දැකීමක් මෙරට ක්‍රීඩා ලෝලීන්ට ලබා දෙනු ඇතැයි ඒ මහතා විශ්වාසය පළකළේය.‘මෙය අපේ ක්‍රීඩා ලෝලීන් අතර මෝටර් රථ හා යතුරුපැදි ධාවන ක්‍රීඩාව ජනප්‍රියවීමට විශාල පිටිවහලක්. පසුගිය වසරේ තරගාවලියට වඩා මෙවර තරගාවලිය කෙරෙහි මේ වනවිට ක්‍රීඩාලෝලීන් අතර දැඩි උනන්දුවක් ඇතිවී තිබෙනවා. මෙවර ලක්ෂ 3කට අධික ක්‍රීඩා‍ලෝලීන් පිරිසක් තරගාවලියේ සජීවි සාක්ෂිකරුවන් වේවි’ සුර්ෆීක් මහතා කීවේය.කොළඹ කොටුව කේන්ද්‍ර කරගනිමින් දෙවැනි වරටත් පැවැත්වෙන ‘කලම්බු නයිට් රේසස්’ මෙවර තරගාවලියට නව මුහුණුවරක් ලබාදීමේ අරමුණින් අන්තර් ජාතික තරග නීතිරීතිවලට අනුකූලව ගමන් මාර්ගය කිලෝමීටර් 4 දක්වා දීර්ඝ කර තිබේ.එය පසුගිය වසරේදී කි‍ලෝමීටර් 2.2ක් විය. මෙවර කිලෝමීටර් 2කින් ගමන් මාර්ගය වැඩිවූයේ ගාලුමුවදොර සිට ටාජ් සමුදා හෝටලය අසළ නිදහස් දින ජාතික උත්සවය සැමරීමේ වේදිකාව පිහිටා ඇති ස්ථානය දක්වා ගමන් මාර්ගය දීර්ඝ කිරීමේ හේතුවෙනි. මෙමගින් ධාවන මාර්ගය අසළ සිටිමින් නරඹනවාට වඩා ආරක්ෂාකාරීව තරගය නැරුඹීමේ අවස්ථාව ක්‍රීඩාලෝලින්ට උදාවනු ඇත.විදේශ සංචාරකයන්ට ශ්‍රී ලංකාව ඉතා මනරම් ගමනාත්තයක් කිරීමෙහිලා ‘කලම්බු ‍නයිට් රේසස්’ ප්‍රබල සාධකයක් බවට පත්වී ඇති බවත්, මේ තරගාවලිය මෙරටට විදේශීය විනිමය විශාල වශයෙන් උපයාගැනිමේ මංපෙතක් වනු ඇති බවත් සුර්ෆීක් මහතාගේ අදහසය.‘පසුගිය කාලයේ මේ තරගාවලිය සම්බන්ධවත්, තරග සඳහා ‍යොදාගන්නා මෝටර් රථ ආනයනය කිරීමේ දී බදු පහසුකම් සැලසීම සම්බන්ධවත් විවිධ චෝදනා එල්ලවුණා. නමුත් ක්‍රීඩාව දියුණු කිරීමට නම් ඒ වගේ පහසුකම් ලබාදිය යුතුයි.යතුරුපැදි ධාවකයෙක් විදිහට මම පෞද්ගලිකවම දන්නවා තරග සඳහා යොදාගන්නා ‍මෝටර් රථ හා යතුරුපැදි මෙරටට ගෙන්වීමේ දී අපි කොපමණ දුෂ්කරතා හා අපහසුතාවලට පත්වෙනවද කියලා. ක්‍රීඩාව ගැන නොදන්නා, කවදාවත් ක්‍රීඩා කරලා නැති පිරිසක් තමයි මේ වගේ විවේචන කරන්නේ. මෙවැනි පහසුකම් ලබාදීමෙන් ක්‍රීඩකයන් ලබන දිරිය ඉදිරියේ දී මෙරටට අන්තර් ජාතික කීර්තියක් ලබාගැනීමට කදිම සාධකයක් වන බව මට විශ්වාසයි’ ඒ මහතා සඳහන් කළේය.මෙරට ක්‍රීඩා ක්ෂේත්‍රයේ දියුණුව වෙනුවෙන් පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් යුතු තාරුණ්‍යයට හෙටක් සංවිධානයත්, කාල්ටන් ක්‍රීඩා සමාජයක් අතිවිශාල මෙහෙයක් ඉටුකරමින් සිටින බව ද සුර්ෆීක් මහතා පැවැසීය.‘කොළඹට විතරක් සීමාවුණු ඇතැම් ක්‍රීඩා පිට පළාත්වල ප්‍රචලිත කිරීමට තාරුණ්‍යයට හෙටක් සංවිධානයත්, කාල්ටන් ක්‍රීඩා සමාජයත් ලොකු වෙහෙසක් ගන්නවා. විශේෂයෙන් බාස්කට්බෝල් වැනි ක්‍රීඩා පිට පළාත්වල ජනප්‍රිය වුණේ කාල්ටන් ක්‍රීඩා සමාජය ආරම්භ කළ තරගාවලිය හරහා බව අපි කවුරුත් දන්නවා. ක්‍රීඩාවේ උන්නතියට මෙවැනි තරගාවලි වැඩි වැඩියෙන් අවශ්‍යයි’ ඔහු කීවේය.මෙවර ‘කලම්බු නයිට් රේසස් ’ තරගාවලියේ කාල ගණනය කිරීමේ තරග දෙසැම්බර් මස 14වැනිදා රාත්‍රීයේ පැවැත්වෙන අතර 15 වැනිදා රාත්‍රී තරග පැවැත්වේ. එදින පස්වරු 7.00ට තරගාවලියේ සමාරම්භක උත්සවය පැවැත්වෙන අතර ඊට පැරණි මෝටර් රථ ප්‍රදර්ශනයක්ද ඇතුළත්ය.තරග ආරම්භ‍යේ සිට අවසානය දක්වා කැමරා 30කින් කෙරෙන ක්ෂණික රූගත කිරිම සී.එස්.එන්. නාලිකාවෙන් සජීවිව විකාශය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=s1212135</link>
    <topic>ශිෂ්‍යභට බලකා කබඩි ශූරතාව 11වැනි බල ඇණියට</topic>
    <author>මහියංගන මාපාකඩවැව සමුහ</author>
    <content>ජාතික ශිෂ්‍යභට බලකායේ අන්තර් බල ඇණි කබඩි තරගාවලියේ ශුරතාව පොලොන්නරුවේ කාන්තා සහ පිරිමි ජාතික ශිෂ්‍යභට බලකායේ 11වන බල ඇණිය දිනා ගත්තේය.වාර්ෂිකව පැවැත්වෙන තරගාවලිය පසුගියදා රංටැඹේ පුහුණු මධ්‍යස්ථානයේදි, ජාතික ශිෂ්‍යභට බලකායේ අධ්‍යක්ෂක මේජර් ජනරාල් ගාමිනී ජයසුන්දර මහතාගේ ප්‍රධානත්වයෙන් පැවැත්විණි. ජාතික ශිෂ්‍යභට බලකායේ බලඇණි 22ක් නියෝජනය කරමින් ක්‍රීඩක ක්‍රීඩිකාවෝ තරග වැදුණු මේ තරගාවලියට පුහුණු මධ්‍යස්ථානයේ ප්‍රධානී එස් ජේ එස් ධර්මපාල මහතා හා බල ඇණි ප්‍රධානිහු රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=f1212131</link>
    <topic>නීතිඥයෝ පොල් ගැහුවටව්‍යවස්ථාව වෙනස් කරන්න බෑ</topic>
    <author>රාමන්</author>
    <content>අපේ රටේ දැනට ක්‍රියාත්මත වන ව්‍යවස්ථාවට අනුව අධිකරණ බලය සතුවන්නේ පාර්ලිමේන්තුවටය. නීති සම්පාදන කරන්නේ පාර්ලිමේන්තුවය. පාර්ලිමේන්තුව එම බලය අධිකරණයට පවරා දී තිබේ. එ් අනුව එම ආයතන දෙක අතරින් උත්තරීතර වන්නේ පාර්ලිමේන්තුවය.දේශපාලන ක්ෂේත්‍රයේ මේ දිනවල සාකච්ඡා වන ප්‍රධාන මාතෘකාව අධිකරණ ක්ෂේත්‍රය බව අමුතුවෙන් කිව යුතු නැත. අගවිනිසුරු ශ්‍රීයාණි බණ්ඩාරනායක මහත්මියට එරෙහිව දෝෂාභියෝගයක් ඉදිරිපත් වීමත් සමඟ ම එය අධිකරණ ක්ෂේත්‍රය පුරා ම සාකච්ඡා වන ප්‍රධාන මාතෘකාව බවට පත් විය. සමහර තැනක එය දේශපාලන ස්වරූපයක් ගෙන තිබිණි. තවත් තැනක අදෘශමාන බලවේග ගැන විශ්වාසය තබමින් කන්නලව් කිරීම් පොල් ගැසීම් දක්වා සිදුවීම් දුර දිග ගියේය.පොල් ගැසීමේ වැනි කාර්යයන් වල නිරත වන්නේ සාමාන්‍ය ජනයායි. අප බොහෝ විට දකින්නේ එ සඳහා නිරතවන සාමාන්‍ය ජනයාගේ දර්ශනයයි. ප්‍රථමවරට කළු කෝට්ධාරී නීතිඥයෝද ද එම කාර්යයගේ නිරත වුහ. එය ටිකක් විරල දසුනකි. අගවිනිසුරුවරියට පක්ෂපාතී විරෝධතා සංවිධානය කළ සමහරු දේශපාලන පක්ෂ නියෝජනය කරන අය.නැතිනම් විපක්ෂයේ ප්‍රධාන පක්ෂවල පළාත් සභා හා ප්‍රාදේශීය සභා මට්ටමේ මන්ත්‍රීවරු වූහ. එ් අය කළු කෝට් පැළඳගත් නීතිඥවරු බව ඇත්තකි. එත් ඔවුන් නියෝජනය කළ දේශපාලන ධාරාවක් තිබුණි. එම දේශපාලන ධාරාව ආණ්ඩු විරෝධී පක්ෂ නියෝජනය කරනු ලැබේ. මීට අමතරව සමහර අයට උසාවියේ විභාග වන නඩු තිබුණි. එ් අය අගවිනිසුරුවරිය වෙනුවෙන් පෙනී සිටියේ සත්භාවයෙන්ම දැයි කියන්න දන්නේ නැත.‍ෙකසේ වුව සමස්ත විරෝධතා ක්‍රියාවලිය දේශපාලන හා වෘත්තීය ක්‍රමයක් ගෙන තිබිණි. එය කොපමණ දුරට අධිකරණය වැනි තැනකට සුදුසු ද නැද්ද යන්න දැන්වත් කල්පනා කිරීම වැදගත්ය. වෙනස් කරන තුරු හෝ සංශෝධනයක් කරන තුරු රටක පවතින ව්‍යවස්ථාව අනුව කටයුතු කළ යුතුයි. එ් සම්බන්ධයෙන් කිසිම විවාදයක් නැත. මේ ව්‍යවස්ථාව 1978 ජනාධිපති ජේ.ආර්.ජයවර්ධන රජය මඟින් කඩිමුඩියේ සකස් කර ගත් එකකි.බහු බුත ව්‍යවස්ථාවමේ පිළිබඳව විවේචනාත්මක විශ්ලේෂණයක යෙදෙන ආචාර්ය එන්.එම්. පෙරේරා සඳහන් කරන්නේ මෙය මේ රටට නොගැළපෙන මෙන් ම එ්කාධිපති ස්වරූපයක් ගත හැකි ව්‍යවස්ථාවක් ලෙසය. වත්මන් ආණ්ඩුක්‍රම ව්‍යවස්ථාව ශ්‍රී ලංකා නිදහස් පක්ෂය ප්‍රමුඛ යු.ඇන්.පී. විරෝධී ආණ්ඩුවක නිර්මාණය නොවූ බව සත්‍යයකි. එමෙන් ම ඊට එරෙහිව යු.ඇන්.පී. විරෝධී ධාරාවේ අය දැඩි විරෝධතාවයක නිරත වුහ. හිටපු ජනාධිපතිනිය මෙය හැඳින්වූයේ ජේ.ආර්.ගේ බහු බුත ව්‍යවස්ථාව ලෙසයි.එහෙත් මෙය වෙනස් කිරීමට 1978න් පසු බලයට පත් වූ යූ.ඇන්.පී. විරෝධී ආණ්ඩු කටයුතු කර නැත. රටේ පැවැති සිවිල් යුද්ධය ඊට හේතුවක් විය හැකියි. දැන් යුද්ධය අවසන් වී වසර 3ක් ගත වන නමුත් ඉන් පසු සිදු කළ යුතු ප්‍රජාතන්ත්‍රවාදී ප්‍රතිසංස්කරණ විශේෂයෙන් ම නව ආණ්ඩුක්‍රම ව්‍යවස්ථාවක් සකස් කිරීම ආදී කාරණා සම්බන්ධයෙන් ආණ්ඩුවේ ආවධ­ානය යොමු වී නැති බව පෙනේ. 1978 ව්‍යවස්ථාව සම්බන්ධ වීමෙන් පසු එවන් මූලික ප්‍රතිසංස්කරණයකට යායුතු තුනෙන් දෙකේ බලය ප්‍රථම වතාවට යූ.ඇන්.පී. විරෝධී රජයකට ලැබී තිබේ.එසේ පැවැතිය ද එදා විරුද්ධ වූ ව්‍යවස්ථාව වෙනස් කිරීමට තවමත් ප්‍රමාද වන්නේ මන්දැයි කියන්න දැන්නේ නැත. වෙනසක් නොවෙන්නේ නම් පිළිපැදිය යුත්තේ පවතින ව්‍යවස්ථාවේ ප්‍රතිපාදන බව අමුතුවෙන් කිවයුතු නැත. වෙනස් වන තුරු රටේ උත්තරීතර ලියවිල්ල පවතින ව්‍යවස්ථාවයි. ඊට පිටතින් කටයුතු කිරීමට විධායක ජනාධිපතිවරයාටත් පාර්ලිමේන්තුවටත් නොහැකිය.අගවිනිසුරුවරයකු හෝ වරියක ඉවත් කළ යුතු ප්‍රතිපාදනය වත්මන් ව්‍යවස්ථාවේ පැහැදිලිව සඳහන් වේ. අපේ රටේ දැනට ක්‍රියාත්මත වන ව්‍යවස්ථාවට අනුව අධිකරණ බලය සතුවන්නේ පාර්ලිමේන්තුවටය. නීති සම්පාදන කරන්නේ පාර්ලිමේන්තුවය. පාර්ලිමේන්තුව එම බලය අධිකරණයට පවරා දී තිබේ. එ් අනුව එම ආයතන දෙක අතරින් උත්තරීතර වන්නේ පාර්ලිමේන්තුවය. එසේ ම අධිකරණයට ස්වාධීනව කටයුතු කරගෙන යෑමේ ප්‍රතිපාදන ද ව්‍යවස්ථාවේ අඩංගුය.මේ නිසා පාර්ලිමේන්තුවේ සම්මත වන අණ පනත් රටේ මූලික නීතිය වන ආණ්ඩුක්‍රම ව්‍යවස්ථාවට එකඟ ද නැද්ද යන කාරණය තීන්දු කරන්නේ අධිකරණයයි. ඊට ගරු කිරීමේ හා අවනත වීමේ සම්ප්‍රදායක් පාර්ලිමේන්තු ක්‍රමය තුළ පවති. පාර්ලිමේන්තු අධිකරණයේ තින්දු හා විග්‍රහ ගණන් නොගන්නා තත්ත්වයකට පත් වන්නේ නැත. එසේ ම අධිකරණයට නීති හදන්න පුළුවන් කමක් නැත.එන්.එම්.ගේ විශ්ලේෂණයපාර්ලිමේන්තුව අධිකරණය දෙන ලද තින්දු අභිබවා නැතිනම් ගණන් නොගෙන කටයුතු කරන්නේ ද නැත. මේ සමඟ ම පාර්ලමේන්තු ක්‍රියාදාමයන්ට මැදිහත් වීමේ අයිතියක් හෝ නීතිමය ප්‍රතිපාදන අධිකරණයට නැත. එසේ ම විධායක ව්‍යවස්ථාදායකය අධිකරණය අතර ගැටුම් මේ ව්‍යවස්ථාවට උරුමය. විශේෂයෙන් ම විධායකය හා අධිකරණය අතර ගැටුම් ඇති විය හැකි බව ආචාර්ය එන්.එම්.පෙරේරා සිය විශ්ලේෂණයේ ඉදිරිපත් කරයි.එය පවතින පාලනයට පමණක් නොව රටේ දියුණුවටත් බලපායි. ආචාර්ය ඇන්.එම්.ගේ විශ්ලේෂණය මේ ව්‍යවස්ථාවට සම්බන්ධයෙන් ගෙන එන විවේචනාත්මක විශ්ලේෂණ අතර ප්‍රධාන තැනක් ගෙන තිබු නිසා මෙවන් අර්බුද වල දී නිරතුරුවම ඔහු සිහිපත් වේ. වර්තමාන අර්බුදයේ දී ද නැවත ඉස්මතු වන්නේ එ් දා ආචර්ය ඇන්.එම්. කී දේමයි.මෙවන් පසුබිමක යම් කරුණක දී අගවිනිසුරුවරයකුට හෝ ශ්‍රේෂ්ඨාධිකරණ විනිසුරුවරයකුට හෝ වරියකට එරෙහිව කටයුතු කිරීමේ හා සොයා බැලීමේ ඉඩකඩ පාර්ලිමේන්තුව සතු විය යුතුයි. නැතිනම් මෙම ආයතනවල ක්‍රියාමාර්ග රටේ මූලික නීතියට අනුව සමබර වන්නේ නැත. එම ක්‍රියාමාර්ගය දේෂාභියෝගයක් ඉදිරිපත් කිරීම මඟින් කථානායකවරයා පත් කරනු ලබන කමිටුවකින් චෝදනා විභාග කිරීමයි. අපේ රටේ පවතින ව්‍යවස්ථාවේ තිබෙන්නේ එලෙසය.මීට ඉහත අවස්ථා තුනක දී අගවිනිසුරුවරයෙක් හා ශ්‍රේෂ්ඨාධිකරණ විනිසුරුවරු දෙදෙනෙක් සම්බන්ධයෙන් කටයුතු කර තිබෙන්නේද එලෙසය. මේ නිසා වත්මන් අගවිනිසුරුවරිය සම්බන්ධයෙන් ඊට වඩා වෙනස් ක්‍රමයක් අනුගමනය කර නැත. මෙය ව්‍යවස්ථාවේ පවතින ප්‍රතිපාදනයක් අනුව යෑමකි.ඉන්දියාවේ, පිලිපීනයෙ, සිංගප්පුරුව ආදී රටවල මීට වඩා වෙනස් ක්‍රම තිබිය හැකිය. මොන ක්‍රම පැවැතිය ද ලෝකය පුරා පාර්ලිමේන්තු ප්‍රජාතන්ත්‍රවාදය පවතින රටවල ඇති පොදු ක්‍රමය අවසානයේ පාර්ලිමේන්තු තේරීම් කාරක සභාවක් මඟින් කරුණු පරීක්ෂා කිරීමය. මේ නිසා විනිසුරුවරියට එරෙහිව ෙදා්ෂාභියෝග යෝජනා ක්‍රියාවලියෙ වරදක් නැත. එය පවතින ව්‍යවස්ථාවට එකඟය.එ සම්බන්ධයෙන් විරුද්ධ වීමෙන් පලක් නැහැ. විනිසුරුවරයෙකුගේ හෝ වරියකගේ විෂමචාර ක්‍රියාවන් වෙත් නම් එ් සම්බන්ධයෙන් විමර්ශනය කළ යුතු හා අභියෝගයට ලක් කළ යුතු තැනක් හා ඊට අනුරූපී ආයතන ගත ස්වරූපයක් තිබිය යුතුයි.මේ නිසා ෙදා්ෂාභියෝගී යෝජනාව හා තේරීම් කාරක සභාව පවතින ව්‍යවස්ථාව යටතේ නිවැරදි බවට විවාදයක් නැත. ඊට අනුරූපි කාල රාමුව සම්බන්ධයෙන් ප්‍රශ්නයක් තිබිය හැකිය. අදාළ තේරීම් කාරක සභාව සලකා බැලූ චෝදනා 5න් චෝදනා තුනක් සම්බන්ධයෙන් අගවිනිසුරුවරිය වැරදිකරු වී තිබේ. බැලූ බැල්මට වුව ද එය ප්‍රශ්නකාරි චෝදනා තුනක් බව පෙනෙ­්.සමහරු ප්‍රශ්න කරනු ලබන්නේ එම චෝදනා තුනටත් වඩා විමර්ශන ක්‍රියාවලිය හා ඊට ලබා දී තිබු කාලය සම්බන්ධයෙන්. මෙවැනි චෝදනා සම්බන්ධ විභාගයක් අදාළ පාර්ශ්වයන්ට අමතරව මාධ්‍ය හා බාහිර විමර්ශකයින්ට විවෘත කළා නම් අගවිනිසුරුවරියට වුව ද අතරමඟ දී ඉවත් වීම ප්‍රශ්නයක් විය හැකියි.පාර්ලිමේන්තුවේ කටයුතු හා උසාවියේ නඩු විභාග මාධ්‍ය ඉදිරියේ විවෘත වන්නේ නම් නඩු විභාගයක් නොවන මෙවන් විමර්ශනයක දී එය මාධ්‍යයට විවෘත නොකිරීමේ සම්ප්‍රදාය එතරම් තර්කානුකුල වන්නේ නැත. පාර්ලිමේන්තුවේ කටයුතු හා අධිකරණ කටයුතු සම්බන්ධයෙන් දක්වන විවෘත භාවය තේරීම් කාරක සභාවක දී විවෘත නොවීමේ ගැටලූවෙන් අගවිනිසුරුවරියට වුව ද ප්‍රයෝජනයක් ගැනීමට හැකි වී තිබුණා වගේය.අවසන් නිරීක්ෂණයදෙපාර්ශ්වයටම අයත් නොවන බාහිර නිරීක්ෂකයන් හා මාධ්‍ය ඉදිරියේ අගවිනිසුරුවරියට එරෙහි පරීක්ෂණය සිදු වුණි නම් අවසන් නිරීක්ෂණයේ සත්භාවය මීට වඩා වටිනාකමකින් යුක්ත වන අතර ඊට අභියෝග කිරීමට ඇති හැකියාව ද අඩුවේ. කිසියම් සම්පදායක් රැකීමට යැම අවසාන නිගමනයට ප්‍රශ්නකාරීව බලපාන්නේ නම් එවැන්නක වටිනාකමක් නැත. සුරැකීමෙන් පලක් වන්නේ ද නැත.කෙසේ නමුත් ජනාධිපති මහින්ද රාජපක්ෂ මහතා ෙදා්ෂාභියෝග තේරීම් කාරක සභාවේ අවසාන නිගමනය වෙනත් බාහිර විනිශ්චයකට යොමු කිරීම වඩාත් සාධාරණ මෙන් ම ප්‍රජාතත්ත්‍රවාදී පැත්තෙන් ගත් නිවැරදි තීන්දුවක්. තේරීම් කාරක සභාව පැරණි සම්ප්‍රදායට පිටුපා මීට වඩා විවෘත වුණා නම් ජනාධිපතිවරයා වුව ද තුන්වැනි පාර්ශ්වයක මත විමසුමක් අනවශ්‍ය වීමටත් ඉඩ තිබුණි. කෙසේ නමුත් මෙවන් කාර්යන් හි දී යල්පැන ගිය සම්ප්‍රදායන් තවදුරටත් නඩත්තු කිරීම සම්බන්ධයෙන් යළි සලකා බැලීම හා නව ආණ්ඩුක්‍රම ව්‍යවස්ථාවක් සම්බන්ධයෙන් සලකා බැලීමේ වැදගත් කම මේ කාරණවල දී නැවත නැවතත් ඉස්මතු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=f1212132</link>
    <topic>දොළොස් මහේ  ස්වර්ණමාලී දන්වැට</topic>
    <author>තෙන්නකෝන් කුලසේකර</author>
    <content>ශ්‍රී ලාංකික ඉතිහාසය සදා අමරණීය වූ සංසිද්ධීන්ගෙන් පරිපූර්ණය. මානව වංශ කථා ඉතිහාසයේ නොවූ විරූ සිදුවීම් මෙම රමණීය දිවයින තුළ සිදු වූ බව දැක්වෙන සාක්‍ෂි බොහෝය. ලක් දෙරණ මත මිනිස් වාසයක් ඇරඹුණු දා සිට හෙළයෝ රජ මැතිඳුන් හා එක්ව බීජ වට වපුරා මේ රන් බිම බත බුලතින් සරු කැර සා පිපාසා දුර්භික්‍ෂ ජයගෙන මහා සංග්‍රාම කර දිනුවෝය.එවන් තැනදීද කුසට අහරක් නොමැතිව සා පිපාසාවෙන් මිනිසුන් තබා සතා සිව්පාවෙකුදු මියැදුණු බවක් ගැන අසන්නට නැත. තිස් වසරක කඨෝර යුද බිය පැවති යුගයේ දී ද සා පිපාසාවෙන් මිනිසෙකු තබා සතා සිව්පාවෙකු ද මිය ගිය බවක් අප අසා නැත.ඒ අනුසස් අන් හේතුවක් නිසා නොව ලක්වැසියෝ එදා පටන් මේ දක්වා දහඩිය වගුරවමින් කෙත් වතු සරු කැර බුදු පාමොක් මහ සඟනට උවැසි උවැසියන්ට දුගී මගී යාචකයන්ට ලෝභ සිත් අතහැර දන් පිරිනැමීමේ ආනුභාවය නිසාමය.දන් පැන් දී කවා පොවා මිනිසුන් සුඛිත මුදිත කිරීමට නම් රටක් රාජ්‍යයක් ස්වයංපෝෂිත විය යුත්තේමය. පුණ්‍ය සිතිවිලි හදවත් තුළ ඇතිවිය යුතුය. පින් සිත් පහළ විය යුත්තේමය. අනුරාධපුර ඓතිහාසික රුවන්වැලි චෛත්‍ය රාජයාණන් අභියස දොළොස් මහේ ස්වර්ණමාලී දන්වැට උපත ලැබීමට හේතු භූත වූයේද එයයි.විලාප හඬක්, මර බියක් නොදැනෙන රටක ජීවත්වීමේ වරම ලබා යළි උපන් මේ පුණ්‍ය භූමියේ ද්‍රෝණයක් සර්වඥ ධාතූන් වහන්සේලා වැඩ හිඳින රුවන්වැලි චෛත්‍ය රාජයාණන් අභියස නන්දෙසින් පැමිණෙන බැතිමතුන්ට තුන්සිය හැටපස් දවසම දන් බෙදන්නට සද් සිත් පහළ වූයේ එස්. එම්. චන්ද්‍රසේන පදනමේ නිර්මාතෘ වත්මන් ගොවිජන සේවා හා වනජීවී නියෝජ්‍ය අමාත්‍ය එස්. එම්. චන්ද්‍රසේන මහතාටය.ස්වර්ණමාලී දන්වැට ජන්ම ලාභය ලැබුවේ අභීත නායකයකු වෙනුවෙනි. ඒ ලොව පහළ වූ අද්විතීය නායකයා වන ලක් දෙරණ ලේ වලින් තෙත් කළ භයංකාර යුද්ධයක් සාර්ථකව නිම කළ ජනාධිපති මහින්ද රාජපක්‍ෂ මැතිඳුන්ට ආශීර්වාද පතාය.අටමස්ථානාධිපති ආචාර්ය පල්ලේගම සිරිනිවාස නාහිමිපාණන් වහන්සේගේ ද නුවර කලාවිය ප්‍රධාන සංඝනායක රුවන්වැලි චෛත්‍යාරාමාධිපති පල්ලේගම හේමරතන නාහිමිපාණන් වහන්සේගේ පූර්ණ අනුශාසකත්වයෙන්ද රුපියල් පනස් ලක්‍ෂයක පමණ වියදමින් ඉදිවූ දර්ශනීය ‍ෙගාඩනැගිල්ලක ඇරඹි ස්වර්ණමාලී දන්වැට සෑම දිනක් පාසාම දිවයිනේ නන් දෙසින් අටමස්ථාන වන්දනාවේ පැමිණෙන බැතිමතුන් උදෙසා දන් පැන් බෙදන අසිරිමත් වූ පිංකම සිදු කරනු ලබයි.ස්වර්ණමාලී දන්වැටෙන් වසරක් පුරාවට දන්වැට පිළියෙල වූයේ දනට පිනටම ළැදි සද්කාමීන්ගේ දායකත්වයෙනි. තම තමන්ටත් ඥාති සමූහයාටත් ආශීර්වාද පතා පුණ්‍ය අනුමෝදනා පතා දන්වැටෙන් දිනයක් වෙන් කර ගැනීමට දිවයිනේ සතර දික් භාගයෙන් මහ පිරිස් පැමිණෙති. උතුරේ දමිළ ජනතාව ද නැඟෙනහිර මුස්ලිම් ජනතාව ද දකුණේ ජනතාව ද මේ අවස්ථාව ලබා ගත්හ. දිනකට අවම වශයෙන් දෙතුන් දහසක් දෙනාට දන් පැන් පිළිගැන්වේ.ස්වර්ණමාලී දන්වැට පවත්වාගෙන යෑමට එස්. එම්. චන්ද්‍රසේන පදනම ගොවිජන සේවා අමාත්‍යාංශය, සිව්හෙළ බෞද්ධ පදනම අත්වැල් බැඳ ගත්තාහ. දන්වැට සංගමයේ සභාපති වූයේ වත්මන් නියෝජ්‍ය අමාත්‍ය එස්. එම්. චන්ද්‍රසේනය. නියෝජ්‍ය සභාපති වූයේ වත්මන් උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන්ය. චූල බණ්ඩාර කුලසේකර ලේකම් පදවිය දැරීය.මොවුන්ගේ අඛණ්ඩ අධීක්‍ෂණය, උපදෙස්, මඟපෙන්වීම අනුව මෙම සද්කාර්ය සිදු වු අතර ස්වර්ණමාලී දන්වැටින් දන් පිඩකින් කුස ගින්දර නිවාගත් එකී ජනතාවට සිහි වූයේ ඈත අතීතයේ දඹදිව මහ දන්වැටක් පැවැත්වූ රාජ රාජ මහාමාත්‍යාදීන්ය. අනුරාධපුර අගනුවර කොට ගෙන සිරිලක පාලනය කරමින් දන්වැට පවත්වාගෙන ගිය ඇතැම් තේජෝබල වික්‍රමයෙන් යුතු රජවරුන්ය.රටත්, ජාතියත් රුදුරු ත්‍රස්තවාදයෙන් නිදහස් කොටගෙන බියෙන් සැකෙන් තොරව ජීවත්වීමේ වරම් ලබා දී තවත් පරපුරක් වෙනුවෙන් සමෘද්ධිමත් ස්වයංපෝෂිත ශ්‍රී ලංකාවක් නිර්මාණය කරමින් සිටින මහින්ද රාජපක්‍ෂ ජනාධිපතිතුමාට ආශීර්වාද පතා හද බැතියෙන් ඉදිරිපත් වූ ගොවි ජන සේවා හා වනජීවි නියෝජ්‍ය අමාත්‍ය චන්ද්‍රසේන හා උතුරුමැද ප්‍රධාන අමාත්‍ය එස්. එම්. රංජිත් සමරකෝන් දෙබෑයෝය. එකකුස උපන් සහෝදරයෝය.ජනාධිපතිතුමා වෙනුවෙන් විය යුතු යුතුකම් හා වගකීම් නිසි ලෙස ඉටු කරන නුවර කලාවියට නායකත්වය දෙන මෙම සොහොයුරන්ගේ අධිෂ්ඨානය ධෛර්ය නිසාම ශක්තිය දවස් තුන්සිය හැටපහක් අඛණ්ඩව දන්වැට පවත්වා ගෙන යෑමට හේතුවිය.තවත් දොළොස් මසක් බැතිමතුන් වෙනුවෙන් ස්වර්ණමාලී දන්වැට ඉදිරියට පවත්වාගෙන යා යුතු බව හෙළයේ භූපති වූ මහින්ද රාජපක්‍ෂ මැතිඳුන් දැනුම් දුන් විට සෑම අභියෝගයකටම අහිංසක සිනාවකින් මුව සරසා ගෙන මුහුණ දෙන මෙම දෙබෑයන් සාදුකාර හඬ දෙමින් පසුගිය නොවැම්බර් මස 19 වෙනි දිනට වර්ෂ පූර්ණ වූ දන්වැට තවත් වසරක් ඉදිරියට ගෙන යෑමේ වැඩපිළිවෙළ ඇරඹූහ.එ අනුව මහින්ද රාජපක්‍ෂ ජනාධිපතිතුමාගේ ප්‍රධානත්වයෙන් මෙම මස 14 වෙනි දින ඓතිහාසික රුවන්වැලි චෛත්‍ය රාජයාණන් ඉදිරිපිට දහසක් මහා සංඝරත්නය උදෙසා සංඝගත දක්‍ෂිණාවක් ද පැවැත්වේ. ජනපති දෙවන පදවි ප්‍රාප්තිය හා දෙවර්ෂ පූර්ණය නිමිත්තෙන් සැමට ආශීර්වාද පිණිස මෙය පැවැත්වීම අමාත්‍යවරු දෙපොළ ඇතුළු දන්වැට කමිටුවේ උතුම් අරමුණය.වෙසක් පොසොන් දිනවල පැවැත්වෙන දන්සැල දැක හුරු පුරුදු ලක්වැසි ජනතාවට දවස් පතා දන් පිරිනමන දන්සැලක් ගැන ඇසීමට දැකීමට ලැබුණේ ස්වර්ණමාලී දන්වැටෙනි. හෙළ ආර්ය ජාතිය ශිෂ්ට සමාජයක් කරා මෙහෙයවීමේ ආරම්භය සම්බුදු දහමය. කෘෂිකර්මාන්තය ජීවන ශක්තිය කර ගත් අපේ මුතුන් මිත්තන් දහඩිය මහන්සියෙන් උපයා ගත් දෙය කිසිදු ලෝභයක් නො උපදවා අනුන්ගේ කුස ගින්දර නිවීමට යොදා ගත්හ.ඒ මුතුන් මිත්තන්ගේ උත්තුංග ගුණ ධර්මයන්ගෙන් පරපුරෙන් පරපුරට පැවත එන අපේ ඇත්තෝ තවත් වසරක් දොළොස් මසක් දවස් තුන්සිය හැටපහක් නොව මහින්ද රාජපක්‍ෂ නැමති ජාති හිතෛෂියාණන්ගේ මඟ ස්වර්ණමාලී දන්වැට තවත් බොහෝ කාලයක් පෙන්වීම මත පවත්වාගෙන යනු නො අනුමානය.ජය ශ්‍රී මහා බෝධීන් වහන්සේත් ස්වර්ණමාලී චෛත්‍යය රාජයාත්, අටමස්ථානයත් වැඳ පුදාගෙන සා පිපාසාවෙන් ද, කුස ගින්දරෙන් ද, පැමිණෙන බැතිමතුන් උදෙසා දන්පැන් සපයන උස් පහත් භේදයක් ද දෙස් විදෙස් භේදයක්ද නොමැතිව දන්වැට වළඳන මිනිසුන් වෙනුවෙන් මහා පුණ්‍යකර්මයක් අත්කර ගන්නා බව නොඅනුමානය.එසේම මේ උතුම් පුණ්‍ය කර්මයේ බෙලෙන් අමාත්‍ය එස්. එම්. චන්ද්‍රසේන, උතුරුමැද පළාත් ප්‍රධාන අමාත්‍ය එස්. එම්. රංජිත් සමරකෝන් ප්‍රමුඛ දන්වැට වෙනුවෙන් දන්දෙන වෙහෙස මහන්සියෙන් ඇප කැප වෙන දහඩිය හෙළන අයසේම ජනාධිපතිතුමා සමඟ රට සුරකින ජාතිය ගොඩනගන මහරජවරු ධන සිටුවරු වනු නොඅනුමානය.දොළොස් මසක් දන් දුන් දානපතියන්ට තවත් දොළොස් මසක් ජනී ජනයාගේ කුස ගින්දර නිවීමේ මහා පුණ්‍යකර්මයට සම්මාදන් විය හැකිය. ජය ශ්‍රී මහ බෝ සමිඳුන් හා රුවන්වැලි චෛත්‍ය රාජයාණන් අටමස්ථානයත් පවතින තුරු ස්වර්ණමාලී දන්වැට අද හෙට නොව මේ කප පවතිනතුරා පවතීවායි යැයි අප ප්‍රාර්ථනා කරමු.  .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=f1212133</link>
    <topic>සොබාදහමට සතුරු නොවීහෙට ලොවට පියනඟමු</topic>
    <author/>
    <content>ස්වභාවිකත්වය මුල් වූ මානව කේන්ද්‍රීය දකුණු ආසියානු පස් වන කලාපීය සමුළුව ඊයේ සහ අද යන දෙදින ශ්‍රී ලංකාවේ දී පැවැත්වේ. මේ ඒ නිමිත්තෙන් සැකසුණු ලිපියකි .නවීන තාක්‍ෂණයේ දියුණුවත් සමඟ මානව සංහතිය හා පාරිසරික පද්ධතිය විනාශකාරී තත්ත්වයන්ගෙන් ආරක්‍ෂා කර ගැනීමේ අභියෝගය ජය ගැනීම සංවර්ධනය වෙමින් පවතින රටක් ලෙස ශ්‍රී ලංකාවට ද වර්තමානයේ මුහුණදීමට සිදු වී ඇති කරුණකි.ජනතාවගේ අධ්‍යාත්මික වර්ධනයට හා සංවර්ධනයට අනුබලයක් වන අයුරින් ස්වභාවික පරිසරය පවත්වාගෙන යාම පිළිබඳ ගැඹුරු වගකීමක් රටකට මෙන්ම සැලසුම් සම්පාදකයන්ට ද තිබෙන බව මෙහිදී අවධාරණය කළ යුතුය.1990 දශකය බොහෝ රටවල ගෝලීයකරණයේ සහ නව තොරතුරු තාක්‍ෂණයේ මෙන්ම සන්නිවේදන තාක්‍ෂණයේ ව්‍යාපෘතිය සමඟ වාසි සලසා ගැනීමට හැකි වූ සමෘද්ධිමත් කාල පරිච්ඡේදයක් විය. ලෝකය තුළ මෙන්ම කලාපීය වශයෙන් ද ඇති වී තිබෙන ආර්ථිකමය, තාක්‍ෂණික හා සංවර්ධන ප්‍රවණතා පිළිබඳව සැලසුම් සම්පාදනයේ දී අවධියෙන් සිටිය යුතු කාලය පැමිණ ඇත. පැරණි සංවර්ධන සැලසුම්කරණ යාන්ත්‍රණය වෙනුවට අපට සරිලන නව ක්‍රමෝපායයන් හඳුනාගත යුතුව ඇත.ස්වභාවික සම්පත් මෙන්ම මානුෂික සම්පත් ද ජනතාවගේ ජීවන තත්ත්වය නඟාසිටුවාලීම පිණිස බුද්ධිමත්ව උපයෝගි කර ගැනීම පිළිබඳව සලකා බැලිය යුතුය.ස්වභාවික සම්පත්වල හා ජෛව විවිධත්වයේ ද ආර්ථික වටිනාකම ජාතික සැලසුම් සම්පාදනයේ දී ඒකාබද්ධ කිරීමේ උත්සාහයන් ලොව පුරා මතු වී තිබේ. මෙය සංවර්ධනයේ දී ස්වභාවික පරිසරය රැක ගැනීමෙන් සමාජ සංස්කෘතික දේහයට කළ හැකි මා හැඟි මෙහෙවර පිළිබඳ සැලකිල්ලට ගැනීම කාලීන අවශ්‍යතාවයකි.සංවර්ධනය වන රටක් හා කලාපයක් ලෙස නවීකරණය පිළිබඳ උනන්දුවක් අප තුළ තිබිය යුතුය. නවීකරණය සඳහා අප අනුගමනය කළ යුත්තේ අපට ආවේණික දේශානුරූපී කලාපීය සංවර්ධන ආකෘතියක් බවට ද අමතක කළ යුතු නැත.සංවර්ධනය වෙමින් පවත්නා රටවල ජන නායකයින් හා සමාජ චින්තකයින් විසින් ඒ රටවල පවත්නා සමාජික හා සංස්කෘතික පරිසරයට අනුව තම රටවල් නවීකරණය කිරීම සඳහා ගත යුතු සංවර්ධන ආකෘතිය කුමක් දැයි තෝරා බේරා දිය යුතුව ඇත. ඒ මඟින් මානව සංහතිය හා පාරිසරික පද්ධතිය විනාශකාරී තත්ත්වයන්ගෙන් ආරක්‍ෂා කර ගැනීම සඳහා ඉදිරි ක්‍රමෝපායන් සකසා ගැනීමේ මඟ සකස් කර ගත හැකිය.ගෝලීය දර්ශනය මුහුණවරින් මතුවන සමාජ ආර්ථික විෂමතාවන් හා සුළු ජන කොටස් හා ජාතීන්ට සිදුවන සමාජ අසාධාරණකම් පිළිබඳ පෙර අපර දෙදිගම සමාජ, ආර්ථික විශේෂඥයෝ ප්‍රශ්න කරති. විද්‍යාවේ හා තාක්‍ෂණයේ ප්‍රාතිහාර්ය පෙන්නුම් කරමින් පරිගණක, අන්තර්ජාලය, ජංගම දුරකථනය, විද්‍යුත් ලිපි, චන්ද්‍රිකා, සන්නිවේදනය ඇතුළු අනේක විද්‍යා මෙවලම් මිනිස් ජීවිත ස්පර්ශ කරන මෙවන් අවස්ථාවක, ස්වභාව ධර්මයා විසින් දායාද කර දී ඇති සීමිත සම්පත් දැනුවත් භාවයකින් තොරව පරිහරණය කිරීමෙන් අසීරු අවස්ථාවකට අප පැමිණ ඇත්තෙමු.ගෝලීය උණුසුම් වීම ජෛව ගෝලයේ පැවැත්ම, තර්ජනයට ලක්කරමින් ඇත. තෙල් දහනය නිසා ගෝලීය උණුසුමට අමතරව පෘථිවි තලයේ ආරක්‍ෂාවට පවතින ඕසෝන් වායු තලය ද පළුදු වෙමින් තිබේ. ෆොසිල ඉන්ධන හිඟතාව නිසා ජීව ඉන්ධන නිෂ්පාදනයට පෙළඹමින් ඇත.ලෝක ජනගහනය සෑම වසර 10 කට වරක් දෙගුණ වෙමින් පවතී. වැඩිවන ජනගහනය අනුව ආහාර, ජලය, නිවාස, රැකියා ආදිය සපයා දිය හැකි වන්නේ ස්වභාව ධර්මයා විසින් දායාද කොට දී ඇති සීමිත සම්පත් දැනුවත්භාවයකින් යුතුව පරිහරණය කිරීම තුළින් පමණි.සියලු දෙනාටම හිමි ස්වභාවික සම්පත් නිසි ලෙස පරිහරණයකට ගැනීම පිළිබඳ ලෝක පරිමාණව සමුළු පවත්වමින් සාකච්ඡා කරමින් වැඩපිළිවෙළක් සකස් කරමින් පවතී. ඒ සමුළුවලින් අණාවරණය වූ කරුණක් නම් සම්ප්‍රදාය අමතක කොට පරිසර සංරක්‍ෂණ කාර්යයන් මනා ලෙස ඉටු නොකළ හැකි බවයි.දේශීය ජනවිඥාණය සතු දැනුම් සම්භාරයත්, ක්‍රියාදාමයත් අගය කිරීම හා පවත්වාගෙන යෑම ඉතාමත්ම වැදගත්ය. පරිසර සංරක්‍ෂණය, ස්වභාවික සම්පත් නිසි ලෙස පරිහරණය යන කාර්යය නිසි ලෙස ඉටුකර ගැනීමට නම් සම්ප්‍රදාය හා සම්බන්ධ ඥාන සම්භාරයන් රැකගත යුතුය. වැඩි දියුණු කර ගත යුතුය. සමාජ ඒකාබද්ධතාව සඳහා පරිසර හා මානව සංහතිය අතර සහසම්බන්ධතාවයක් පවත්වා ගැනීම අනිවාර්යෙන් කළ යුත්තකි.වාසුදේව නානායක්කාර ජාතික භාෂා හා සමාජ ඒකාබද්ධතා අමාත්‍යලේකම් - ප්‍රජාතන්ත්‍රවාදී වාමාංශික පෙරමුණ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=f1212134</link>
    <topic>ලොව හැඬ වූ සිතාරය නිහඩ වෙයි</topic>
    <author>මනුබන්දු විද්‍යාපති</author>
    <content>භාරතීය සංගීතඥ රවි ශංකර් ගේ අභාවය නිමිත්තෙන් ඔහුගේ සංගීතය පිළිබඳ කෙරෙන ඇගැයුමකි.ඉන්දීය සංගීතඥයා, අනන්තය සමඟ එක්ව ඉහළටම ඔසවනු ලැබූ පුද්ගල ප්‍රකාශනයක්, ඉන්දියානු ශාන්ත නිසසල බව වෙත රැගෙන එයි. බටහිර නූතන සංගීතවේදීන් ඉතා ස්වල්පයකට පමණක් උරුම මේ අපූරු ශාන්ත බව බාක්, මොසාට්, බිතෝවන්ගේ කෘතීන්වලද අපට හමුවේ.මේ නිසසල ශාන්ත ශ්‍රේෂ්ඨත්වය ඔවුන් තුළ නොමැතිවීම පිළිබඳව අප වර්තමාන සංගීතඥයින්ට දොස් පැවරිය යුතු නැත. මන්ද ඔවුන්ට එය උරා ගනිමින්, අනුප්‍රාණය ලැබිය හැකි තරම් එවැනි නිසසල ගුණයක් අපේ බටහිර ශිෂ්ටාචාරයට ඇත්තේ ඉතා මඳ වශයෙනි.එහෙත් තවමත් සංගීතයේ ඇති ප්‍රබලතා ගුණය කුමක්ද? ප්‍රකාශයට පත්කළ හැකි පවිත්‍ර නාද සංවිධානය කිරීමද?... රවී ශංකර් වැනි සංගීතවේදීන් ඒ අහිමි වී ගිය ශාන්ත බව අප වෙත ළඟාකර ගැනීමට ප්‍රබල ආධාරයක් වනු ඇත. “රවි ශංකර් මා වෙත වටිනා තිළිණයක් රැගෙන ආවේය. ඔහු හරහා මා මගේ සංගීතය පිළිබඳ අනුභූතියට නව මානයක් එක්කර ගතිමි. එය ලොව සියලුම විශිෂ්ට සංගීතයට අයත් වන්නකි...විශිෂ්ට බටහිර වයලීන වාදකයකු සහ මහා සංගීතඥයකු වු ජර්මානු ජාතික “යෙහූඩ් මෙනුයින්” ඒ ප්‍රකාශය ඔස්සේ සිහිපත් කළේ, විසිවෙනි සියවසේ මහා සංගීතවේදියකු වූ ඉන්දියානුවකුගෙන් තමා ලද අපරිමිත සංගීතමය හා අධ්‍යාත්මික ගුණය පිළිබඳවය.ඉන්දීය සංස්කෘතිය හා සංගීතමය ශික්ෂණය විසින් බිහිකළ මහා ප්‍රාඥයකු හා සංගීතයේ ලෝක පුරවැසියකු ලෙස සැලකෙන මේ ඉන්දියානු මිනිසා, නමින් ‘රවී ශංකර්” නම් විය. පණ්ඩිත් රවී ශංකර්ය. සිතාරය නම් ප්‍රබල ඉන්දීය සංගීත භාණ්ඩයේ තත් අතර සරමින් ඉන් ලොව පුරා පරම්පරා ගණනාවකගේ සිත දැහැන්ගත කළ සිත් සුවපත් කරමින් ලොව ජයගත් මේ මහා සංගීතඥයා නැවත නොඑන ලෙස අප හැර ගියේ නැවත කිසිදිනෙක අපට හමුනොවන දිනයකය. එනම් 2012.12.12 දිනයේය. ඔහු එසේ වසා දමනු ලැබූවේ ඉන්දීය සංගීතයේ පමණක් නොව විශ්ව සංගීතයේද එක් පොහොසත් පරිච්ඡේදයකි.පණ්ඩිත් රවි ශංකර්ගේ සංගීත භාවිතාව සහ දායකත්වය බොහෝ දෙනා සිතන පරිදි ජාත්‍යන්තර ගණයේ සිතාර් වාදකයකුට සීමා වූවක් නොව විශාල පරාසයක දිව යන්නකි. මහා සංගීත ආචාර්යවරයකු, විවිධ සංගීත සම්ප්‍රදායයන් හා ශෛලීන් සමඟ එක්වූ සංගීත නිර්මාණ ශිල්පියකු වේදිකා නාට්‍ය, මුද්‍රා නාට්‍ය සහ චිත්‍රපට සංගීත නිර්මාණකරුවකු, ගීත නාටක නිර්මාණ ශිල්පියකු, නූතන සංස්කෘතික දූතයකු, නර්තන ශිල්පියකු, ගත් කතුවරයකු සහ සිතාරය නම් ඉන්දීය සංගීත භාණ්ඩය කිසිදිනෙක නොදුටු නොඇසූ ලොව දුර ඈත සංස්කෘතික කලාපවල එය ප්‍රචලිත කළ මහා සංස්කෘතික දූතයකු යන විසල් පරාසයක පැතිරුණු භූමිකා ගණනාවක් ඔහු ඉටුකළේය.ඔහු විසින් ආවරණය කරන ලද හා ආභාසය ලබාදුන් ක්ෂේත්‍ර සහ විෂයයන් ගණනාවක් දෙස විමසිලිමත්ව බලන විට මේ මහා මිනිසා ලෝක සංස්කෘතියේ ප්‍රබල සංස්කෘතියක ප්‍රතිරූපයක් ලෙස පවතින බැව් පැහැදිලිය.1920 අප්‍රේල් 7දා ‘වරනාසි’ (අද ප්‍රචලිත නමින් බෙනාරස්) හිදී උපත ලද ‘රවී ශංකර්’ පස් දෙනෙකුගෙන් යුතු පවුලක බාලම දරුවා වූ අතර ඔහුගේ පියා එකල මහාරාජාවරයකු යටතේ ලේකම්වරයකු වශයෙන් සේවය කළ සංස්කෘත හා ඍග්වේදය පිළිබඳ උගත් ප්‍රමාණවත් බුද්ධිමතෙකි.එහෙත් කුඩා කල සිටම තම පියාගෙන් වෙන්ව මව සමඟම බොහෝ කාලයක් වැඩුණු කුඩා රවී ශංකර්, සංගීතයටත්, සෙබාදහමටත්, ‘ආගමික’ හා අධ්‍යාත්මික පක්ෂයටත් බෙහෙවින් සංවේදී දරුවකු විය. සංගීතය පිළිබඳ ඔහුගේ මුල්ම මතකයන් වන්නේ තම මවගේ නැළවිලි ගී හඬ හා ඈ නිතර ගායනා කළ නාට්‍ය ගී හා ශාස්ත්‍රීය ගායනා ය.පසුකලෙක තම සොයුරු නර්තනවේදී උදය ශංකර් සමඟ ප්‍රංශයේ පැරිස් නුවර නර්තන හා සංගීත කණ්ඩායමක කටයුතු කරමින්, නර්තනය, සංගීතය හා වේදිකාව පිළිබඳව තම ගැටවරවියේදීම මනා අත්දැකීම් ගණනාවක් ලබා ගන්නට ඔහුට හැකිවිය.වසර දහය පමණ වයසේ සිට වසර හයකට අධික කාලයක් පැරීසියේ සංගීත හා නර්තන අංග රඟදක්වමින් එහි පුළුල් සංස්කෘතික ජීවිතය අත්විඳින්නට මේ ගැටවර වයසේ සිටි රවි ශංකර් ලද්දේ මහඟු අවස්ථාවකි.ඒ කාලය තුළ ඔහු ලද අත්දැකීම්, ඥානය හා පුළුල් ජීවන හා සංස්කෘතික දැක්ම, පසුකලෙක ඔහු තුළින් ප්‍රබල ඉන්දීය ආධ්‍යාත්මයකින් හෙබි විශ්ව සංගීතඥයකු බිහිවීමට පැහැදිලි බලපෑමක් කළ බවක් ඔහු සඳහන් කර ඇත.අනෙක් අතින් පසුකලෙක මධ්‍යම ඉන්දියාවේ මයිහාර්හි සිටි ප්‍රකටතම සංගීතවේදී ඔස්තාද් ‘අලව්දීන් ඛාන්’ වෙතින් ලද අතිශය පුළුල් සංගීත ඥානය හා ශික්ෂණය නිසා රවි ශංකර් වෙතින් පළ වූයේ, හුදු සාමාන්‍ය සංගීතඥයකුගේ සිතක් හා ස්වභාවයක්ම නොවේ. නිරතුරුව සංගීතයේ ශාස්ත්‍රීය අංශය මෙන්ම නිර්මාණාත්මක අංශය වෙතද යොමු වී එහි නිම්වළලු පුළුල් කරන භාවාත්මක සංගීත භාවිතාවක් වෙත යොමුවීම ඔහුගේ අරමුණ විය.එහෙත් ඔහු ඒ සියල්ල සඳහා යොමුවූයේ තමා උගත් උත්තර භාරතීය සංගීත සම්ප්‍රදාය බලවත් පදනමක් සේ ගනිමිනි. සමස්ත ඉන්දීය ගුවන් විදුලිය සමඟ එක්ව නිර්මාණය කළ විවිධ සංගීත රචනා ඔහුගේ මුල්ම නිර්මාණ සංගීත අවස්ථා ලෙස සැලකිය හැකිය.එසේම ඉන්දීය කොමියුනිස්ට් පක්ෂයේ අනුග්‍රහයෙන් ක්‍රියාත්මක වු “ඉන්දීය ජනතා නාට්‍ය සංගමය” හා එක්ව “ඉන්ඩියා ඉමෝටල්” සහ “ඩිස්කවරි ඔෆ් ඉන්ඩියා” (ජවහල්ලාල්නේරුතුමාගේ කෘතිය ඇසුරෙන්) යන මුද්‍රා නාට්‍යවල සංගීත නිර්මාණය කිරීමට ලැබීම ඔහුගේ සංගීත නිර්මාණ ශක්තිය උරගා බලන්නට ඔහු ලද මහඟු අවස්ථා විය.චිත්‍රපට සංගීතය පණ්ඩිත් රවී ශංකර්, තම නිර්මාණ ශක්තිය මනාව යොදවා ගත් මාධ්‍යයක් විය. මුල්ම යුගයේ චිත්‍රපට සඳහා වාදකයකු වශයෙන්ද එක් වූ ඔහු “ධාර්තා කේ ලාල්”, “නීචා නගර්” යන බෙංගාලි චිත්‍රපට දෙක සඳහා මුලින්ම සංගීතය නිර්මාණය කළේය.හුදෙක් ඉන්දීය සංගීත භාණ්ඩවලින්ම නිර්මාණය කළ එම චිත්‍රපට සංගීත රචනා එතරම් ජනප්‍රිය නොවනා සේම සිනමා සංගීතය යනු මින් එහා දිවෙන සුවිශේෂ සංගීත මාධ්‍යයක් බව වටහාගත් රවී ශංකර්, නැවත ඒ සඳහා එක්වූයේ බොහෝ කලකට පසු පනහ දශකයේ මැදභාගයේ ය.සත්‍යජිත් රායිගේ පතර් පංචාලි චිත්‍රපටයට ඔහු නිර්මාණය කළ තේමා සංගීතය ඉතාම ජනප්‍රිය වූ අතර ඉන්දියානු සිනමා සංගීත භාවිතාවේ එක් සුවිශේෂ අවස්ථාවක් ලෙස අදත් සලකනු ලැබේ.“අපරාජිතෝ, අපූර් සංසාර්”, “කාංචන් ජුංගා”, “මසානගර්”, “පරාශ් පතාර්”, “ගෝදාන්”, “ෂේක්ස්පියර්වලා”, “චපැක්මා”, වැනි පනහ හැට දශකවල චිත්‍රපට ගණනාවක සිට 1982 රිචඩ් ඇටන්බරෝගේ ‘ගාන්ධි’ චිත්‍රපටය දක්වා සිනමා සංගීතයේ යෙදුණු රවී ශංකර්, චිත්‍රපට සංගීතඥයකු ලෙස පුළුල් කීර්තියක් මෙන්ම සම්මානයෙන්ද පුද ලද්දේය.තම සිතාරය රැගෙන ලොව බොහෝ රටවල සංගීත ප්‍රසංග පවත්වමින් බටහිර ලෝකයේ අවධානය සිතාරය සහ ඉන්දීය සංගීත සම්ප්‍රදාය වෙතට යොමු කරමින් අතිශයින් ප්‍රකට වූ මේ මහා ඉන්දීය සංගීතවේදියා විවිධ ශෛලීන්වල ලෝක සංගීතවේදීන් ගණනාවක් සමඟ එක්ව බටහිර, පෙරදිග සම්භාව්‍ය සංගීත සම්ප්‍රදායන් අතර මෙන්ම ජනපි‍්‍රය සංගීත ශෛලීන් අතරද සංකලනයන් බිහිකරන්නට ඔහු දශක ගණනාවක් කටයුතු කළේය.අන්ද්‍රෙ ප්‍රවීන්, සුබීන් මේථා, ජීන් පියර්, රම්පාල්, යෙහුඩි මෙනුයින්, එල්. සුබ්‍රමනියම්, පිලිප් ග්ලාස් වැනි විවිධ සංගීත සම්ප්‍රදායයන් වලට අයත් සංගීතවේදීන් පණ්ඩිත් රවි ශංකර් සමඟ නිර්මාණාත්මක සුසංයෝගයක් සඳහා වරින්වර එක්වූහ. රවි ශංකර්ගේ මෙම සම්මිශ්‍රණ සංගීතමය නිර්මාණ ඔහු අතින් ලොවට දායාද වූ විශිෂ්ට සංගීතමය තිළිණ ලෙසත්, ආසියාතික නිර්මාණ සංගීතයේ ප්‍රබලතම අවස්ථා ලෙසත් සැලකේ.තවත් වරෙක හැටේ දශකයේ අතිශයින් ජනපි‍්‍රය බටහිර පොප් සංගීත කණ්ඩායම වූ “බීට්ල්ස්” කණ්ඩායම සමඟ සිතාරයෙන් එක්වූ පණ්ඩිත් රවි ශංකර්, විශාල ආන්දෝලනයකට තුඩුදුන් හිප් සංස්කෘතියේ මුදුන් මල්කඩක් බඳු “වුඩ්ස්ට්‍රොක් සංගීත උළෙලේ දී සිතාර් වාදනය කළේය. විශේෂයෙන් බීට්ල්ස් සංගීත කණ්ඩායමේ ජෝර්ස් හැරිසන් පණ්ඩිත් රවි ශංකර් පාමුල සිතාර් වාදනය හදාළේය. මේ සියලු ක්‍රියාකාරකම් රවි ශංකර් වෙත ගෙන ආවේ දැවැන්ත චෝදනාවකි.එනම් ඔහු හිපියන් සමඟ එක්ව උදාරතර සංගීත සම්ප්‍රදායක්, මත්ද්‍රව්‍ය හා මුසුවූ විනාශකාරී ප්‍රවණතාවක් වෙත රැගෙන ගොස් දූෂණය කළේය යන්නයි. එහෙත් පණ්ඩිත රවි ශංකර් නැවත ඊට පිළිතුරක් ලෙස කියා සිටියේ, තමාට උවමනා වූයේ මත්ද්‍රව්‍ය සමඟ විනාශයට යන තරුණ පරපුරකට ධ්‍යානශීලී ඉන්දීය සංගීතය ඔස්සේ පැහැදිලි ආධ්‍යාත්මික අරමුණ දීමට බවයි.පණ්ඩිත් රවි ශංකර් වෙතින් මුළුමහත් ලෝකයට තිළිණ වූ සංගීත නිර්මාණ මෙන්ම ඔහු ලෝකයට හෙළිකල ප්‍රධාන අරුත ඇත්තේ කලාව, අධ්‍යාත්මික ජීවිතය, කලාකරුවකුගේ නිරන්තර භාවිතාව තුළය. සංගීතය යනු දෙවියන්ගෙන් ලැබුණු තිළිණයක් මෙන්ම මිනිස් සංස්කෘතික භාවිතාව තුළ බොහෝ දේ අත්පත් කරගන්නා මහා ආධ්‍යාත්මික මාර්ගයක් බව ඔහු ලෝකයට පසක්කොට ඇත.එහෙත් නැවත කිසිදිනෙක අනුස්මරණය කළ නොහැකි දිනයක මිනිසුන් අතහැර ගිය මේ සංගීතයේ මහා මිනිසා අපට තිළිණ කොට ගොස් ඇති සංගීත නිර්මාණ නිධානය, වත්මන් පරපුරට සංස්කෘතික හා අධ්‍යාත්මික පොහොසත්කම ලබාදෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=f1212135</link>
    <topic>“නිවී ගියේ භාරතීය සංගීතයේ රිවිමඬලයි”</topic>
    <author>මලික් ධර්මවර්ධන</author>
    <content>භාරතීය මහා සංගීතඥ පණ්ඩිත් රවි ශංකර් ඊයේ අමෙරිකාවේ සන්දියාගෝහිදී අභාවප්‍රාප්ත විය. ඔහුගේ මරණය කණ වැකුණු හෙලයේ මහා ගාන්ධර්වයාණෝ රවි ශංකර්තුමාගේ ඇසුර සිය සංගීත දිවියට බලපෑ ආකාරය ගැන අදහස් දැක්වූයේ මෙසේය.මගේ සංගීත දිවිය තුළ මට පණ්ඩිත් රවිශංකර් මැතිතුමාව අවස්ථා කිහිපයකදීම ඇසුරු කරන්නට අවස්ථාව ලැබුණා. විශේෂයෙන්ම මම භාරතයේ ඉගෙන ගන්න කාලයේ මගේ ගුරුවරයා වූ පණ්ඩිත් ශ්‍රී විෂ්ණු ගෝවින්ද ජෝග් සහ රවිශංකර්තුමා අතර ඉතා සමීප ඇසුරක් තිබුණා.මගේ ගුරුතුමාත්, මමත්, රවිශංකර් මැතිතුමාගේ වාද්‍ය වෘන්දයේ කටයුතු කළ අවස්ථා තිබුණා. ඒ වගේම එතුමා මගේ ගුරුතුමාගේ සංගීත පරම්පරාව ඉතා ඉහළින් අගය කරමින් ප්‍රශංසා කළා.ඒ වගේම රවිශංකර්තුමා අවස්ථා කිහිපයකදීම ලංකාවට ආවා. ඒ අවස්ථාවලදීත් මට භාග්‍ය ලැබුණා එතුමාව සමීපව ඇසුරු කරන්න.ඒ හැරුණම විදේශීය සංගීත චාරිකාවලදීත් එතුමා සමඟ මට අත්දැකීම් බෙදාගන්න පුළුවන් වුණා. මට මතකයි පිලිපීනයේ මැනිලාවලදී පැවැති සංගීත චාරිකාවකට එතුමා ඉන්දියාව නියෝජනය කරමින් සහභාගි වුණා. ලංකාවෙන් මමත් ඒ සංචාරයට එක්වුණා. ඒ හැරුණාම භාරතීය සංගීත සම්මේලන කිහිපයකදීත් රවිශංකර්තුමා සමඟ සංගීත අත්දැකීම් විඳගන්න ලැබුණා. මේ වගේ අවස්ථා ගණනාවක්ම මගේ මතකයට නැඟෙනවා.ඇත්තෙන්ම භාරතීය රාගධාරී සංගීතයේ රිවිමඬල රවිශංකර්තුමායි. එතුමාගේ ඇසුර ලැබීම මගේ ජීවිතයේ ලැබූ ඉමහත් භාග්‍යයක් ලෙසටයි මම සලකන්නේ.එතුමා වසර 92 ක් ජීවත් වුණා. එතුමා සංගීතය පදනම් කරගෙන මුළු භාරතීය සංස්කෘතියම ආලෝකමත් කළා. ඒ රැස් වළල්ල භාරතීය සංගීතය ස්පර්ශ කළ සෑම අයකුටම බලපෑවා. එතුමා අභාවප්‍රාප්ත වුණා කියලා දැනගත් පුවත මම බෙහෙවින්ම සසල වුණු මොහොතක් වුණා.භාරතයට පමණක් නොවෙයි, මුළු ලෝකයටම භාරතීය රාගධාරී සංගීතය එකලු කළ රැස් දහර එතුමායි. භාරතීය රාගධාරි සංගීතයේ සෙවනැල්ල රවිශංකර් කියන නාමයයි. ඒ තරමටම ඒ සම්බන්ධතාව ප්‍රබලයි.මේ ලෙසින් සංගීත කලාව වෙනුවෙන් කළ ඒ අසමසම සේවය එතුමාව අමරණීය මිනිසකු කර හමාරයි. භාරතීය සංගීතයේ රන් ස්වරය පතුරුවාලූ එතුමාට මේ මොහොතේ උතුම් වූ නිවන් සුව ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>13</day>
    </date>
    <link>http://www.dinamina.lk/2012/12/13/_art.asp?fn=f1212136</link>
    <topic>මෙත්තසේනගෙන්තායිලන්ත චාරිකාවකට ඇරැයුමක්</topic>
    <author/>
    <content>ඡායාරූප ක්ෂේත්‍රයේ දිගු ගමනක නිරත පද්මකුමාර මෙත්තසේනගේ පස්වෙනි ඡායාරූප දැක්ම මේ මස 19 – 25 දක්වා කොළඹ කලාභවනේ දී පැවැත්වීමට සියලු කටයුතු සංවිධානය කර ඇත.‘2012 ඩි ඇංග්මායි’ ලෙස නම් කර ඇති මෙහි ඡායාරූප හැත්තෑවක් පමණ ප්‍රදර්ශනය කෙරෙන අතර එම සියලුම ඡායාරූප තායිලන්තය කේන්ද්‍ර කර ගත් ඒවා වීම විශේෂත්වයකි. නොමිලේ පැවැත්වෙන මෙම ඡායාරූප දැක්ම නැරඹීමට පද්මකුමාර මෙත්තසේන සැමට ආරාධනා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n121214_br1</link>
    <topic>දිඹුලාගලට උල්කාපාත කඩා වැටෙයි</topic>
    <author>ඡායා රූ - ගාමිණි ඔබේසේකර</author>
    <content>(2012-12-14 4:30pm)  දිඹුලාගල ආරණ්‍ය සේනාසනට මතට ඊයේ අලුයම උල්කාපාත රැසක් කඩා වැටී තිබේ. රාත්‍රියේ විටින් විට ආලෝක ධාරා විහිදුවමින් උල්කා කඩා වැටුණු බව එහි හිමිවරු පවසති.දිඹුලාගල පර්වතය මත අඩි 1400ක් ඉහළින් පිහිටි අහස් මාලිගයේ වැඩ සිටි හිමි වරු මේ දසුන හොඳින්ම දැක ඇත.අද දින එම ස්ථාන පරීක්ෂාවේදි විශාල උල්කා පාත කැබලි ගනනාවක් සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212142</link>
    <topic>මුහුදු ජාවාරම් පිටුපස ත්‍රස්තවාදී සංවිධාන රටවල් අතර ඒකාබද්ධ මෙහෙයුමක් අවශ්‍යයි</topic>
    <author>භක්ති ධර්මප්‍රිය මෙන්ඩිස් ගාල්ලේ සිට</author>
    <content>මුහුදු මාර්ග ඔස්සේ සිදු කෙරෙන ජාවාරම් පිටුපස ත්‍රස්තවාදී සංවිධාන සිටින බවත්, මේවා මැඩලීමට රටවල් අතර ඒකාබද්්ධ මෙහෙයුම් කළ යුතු බවත්, ආරක්‍ෂක ලේකම් ගෝඨාභය රාජපක්‍ෂ මහතා පැවසීය.අනාගත අභියෝගවලට මුහුණදීම සඳහා සාගරික ආරක්‍ෂක සහයෝගීතාව අත්‍යාවශ්‍ය බවත් එමඟින් ජාවාරම්කරුවන් නීතියේ රැහැනට පහසුවෙන් හසුකර ගත හැකි බවත්, ආරක්‍ෂක ලේකම්වරයා පෙන්වා දෙයි. ජාත්‍යන්තර මුහුදු මාර්ගය ආසන්නයේ පිහිටි රටක් හැටියට ශ්‍රී ලංකාව මේ ජාවාරම් මැඩලීමට උපරිම සහයෝගය ලබාදීමට කැප වී සිටින බවත්, ඒ සඳහා අවශ්‍ය සියලුම ක්‍රියාමාර්ග ගනිමින් සිටින බවත්, ගෝඨාභය මහතා අවධාරණය කළේය.“ගාලු කතිකාව 2012” සම්මන්ත්‍රණයේ ප්‍රධාන දේශනය පවත්වමින් ආරක්‍ෂක ලේකම් ගෝඨාභය රාජපක්‍ෂ මහතා ගාල්ල ලයිට් හවුස් හෝටලයේ දී ඊයේ (13) මේ කරුණු අවධාරණය කළේය. තුන්වනවරට පැවැත්වෙන මේ සමුළුවට ආසියානු කාලපයේ රටවල් ඇතුළු ලෝකයේ ප්‍රබල රටවල් 28ක නාවික අංශ නිලධාරිහු පැමිණ සිටියහ. ඔස්ට්‍රේලියාව, චීනය, දකුණු කොරියාව, අමෙරිකාව, නවසීලන්තය, මේ රටවලින් කීපයකි. මේ රටවල නාවික හමුදාපතිවරු පස් දෙනෙක් ද මේ අවස්ථාවට එක්ව සිටියහ.පුරා දින දෙකක් මුළුල්ලේ පැවැත්වෙන සමුළුවේ දී චීනය, ඔස්ට්‍රේලියාව, ඉන්දියාව ඇතුළු රටවල් රැසකම නාවික අංශ ප්‍රධානීන් සිය අදහස් දක්වති. කොටි ත්‍රස්තවාදය හරහා ලැබූ අත්දැකීම් ලෝකයෙන් ත්‍රස්තවාදය තුරන් කිරීමට ඕනෑම රටකට අවස්ථාව ලබාදිය හැකි බවත්, ආරක්‍ෂක ලේකම්වරයා කීය.ඉන්දියන් සාගරය හරහා සිදු කෙරෙන මත්ද්‍රව්‍ය ජාවාරම පුද්ගල ජාවාරම, මුහුදු කලාපවලට අනවසරයෙන් ඇතුළු වීම යන ජාවාරම්වලට මේ වන විට ඉන්දියාව සහ ශ්‍රී ලංකාව එක්ව නීති ක්‍රියාත්මක කරමින් සිටින බවත් ඉදිරියේ දී එම තත්ත්වය වෙනස් කළ හැකි බවත් ආරක්‍ෂක ලේකම්වරයා අවධාරණය කළේය. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n12121414</link>
    <topic>පත්තර මහ ගෙදරින්ඩිජිටල් ප්‍රින්ටින්</topic>
    <author>ජීවනී පතිරණ</author>
    <content>ඩිජිටල් මුද්‍රණ කලාවේ සම්ප්‍රාප්තිය සනිටුහන් කරමින් ලේක්හවුස් ආයතනය ඩිජිටල් බැනර්, කටවුට් මුද්‍රණය කරදීමේ සේවාව අද (14) උදේ 10ට යෙදෙන සුබ මොහොතින් ආරම්භ කරයි.දක්ෂ පරිගණක ශිල්පීන්ගේ සේවාව සමඟ ලෝකයේ දියුනුම තාක්ෂණික යන්ත්‍ර මගින් නියමිත වේලාවට පහසු මිලට වගකීමක් සහිත මුද්‍රණ කටයුතු කරදීම කරයි. වාහන නැවැත්වීමේ මහසුකම් ද ඇත. වැඩි විස්තර ලේක්හවුස් ප්‍රධාන කාර්යාලයෙන් හෝ මරදාන ශාඛා කාර්යාලයෙන් කළමනාකරු ඩිජිටල් ප්‍රවර්ධන අංශයට පැමිණ හෝ 2429309, 0773130169 (නාමල්) අමතා ලබා ගත හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212143</link>
    <topic>කෑගල්ලේ පොලිස් නිලධාරියා ඝාතනය</topic>
    <author>සබරගමුව සමූහ</author>
    <content>නීතිවිරෝධී මත්පැන් වැටලීමකට ගිය පොලිස් නිලධාරින් කණ්ඩායමකට පොලුවලින් පහර දී සැරයන්වරයකු මරණයට පත් කළ නඩුවේ චෝදිත විත්තිකරුවන් 4 දෙනාට දඩ හා සිරදඬුවම් අවසානයේ මරණීය දඬුවම් කෑගල්ල මහාධිකරණ විනිසුරු මේනකා විජේසුන්දර මහත්මිය ඊයේ නියම කළාය.මෙසේ මරණ දඬුවම් නියම කෙරුණේ කෑගල්ල පොලිස් වසමේ හිරිවඩුන්න පදිංචි පතිරන්නැහැලාගේ පොඩි රාළහාමි නොහොත් “පොඩ්ඩේ”, පතිරන්නැහැලාගේ ජයසේකර බණ්ඩා, පතිරන්නැහැලාගේ ජයතිලක සහ පතිරන්නැහැලාගේ ජයරත්න අයවලුන්ටය.කෑගල්ල පොලිස් වසමේ හිරිවඩුන්නේ දී 2008/ 11/ 16 වෙනි දින නීති විරෝධී මත්පැන් වැටලීමට ගිය අවස්ථාවේ දී චෝදිත විත්තිකරුවන් පොලු පහර දීමෙන් මරණයට පත්වූයේ සැරයන් (2064) ඩබ්ලිව්. ජී. සුනිල් වල්පිටගමගේ නැමැති නිලධාරියෙකි.මෙහිදී තුවාල ලැබූ අනිකුත් පොලිස් නිලධාරින් වූයේ එවකට කෑගල්ල පොලිසියේ සේවය කළ කොස්තාපල් රාජපක්‍ෂ, රණසිංහ සහ රණසිංහ යන නිලධාරින්ය.කෑගල්ල මහේස්ත්‍රාත් අධිකරණයේ පැවැති ප්‍රාථමික නඩු විභාගයෙන් පසු නීතිපතිවරයා කෑගල්ල පළාත්බද මහාධිකරණයට යොමු කර තිබූ මේ නඩුවේ පැමිණිල්ල රජයේ අධිනීතිඥ චමින්ද අතුකෝරළ මහතා මෙහෙයවූ අතර විත්තිය වෙනුවෙන් නීතිඥ වජිර බණ්ඩාර මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212144</link>
    <topic>විශේෂඥ වෛද්‍යවරුන්ගේ සුදුසුකම්පරීක්ෂා කිරීමේ ක්‍රමවේදයක් එයි</topic>
    <author>සන්ධ්‍යා කරුණාරත්න</author>
    <content>විශේෂඥ වෛද්‍යවරුන්ගේ අවම සුදුසුකම් නිර්වචනය කර නීති ගත කිරීමටත්, පෞද්ගලික අංශයේ සේවය කරන විදේශීය විශේෂඥ වෛද්‍යවරුන්ගේ සුදුසුකම් පරීක්ෂා කිරීමේ ක්‍රමවේදයක් සැකසීමටත් සෞඛ්‍ය අමාත්‍යාංශයේ එකඟතාව ලැබී ඇත. රජයේ වෛද්‍ය නිලධාරීන්ගේ සංගමය හා වෛද්‍ය ආයතන නිලධාරීන් සෞඛ්‍ය ඇමැති මෛත්‍රීපාල සිරිසේන මහතා සමඟ ඊයේ (13) කළ සාකච්ඡාවේ දී මේ තීරණය ගෙන තිබේ.මේ ක්‍රමවේදය ක්‍රියාත්මක කිරීම මඟින් පෞද්ගලික අං‍ශයේ සෞඛ්‍ය සේවාවේ ගුණාත්මකභාවය ඉහළ නැංවිය හැකි බව රජයේ වෛද්‍ය නිලධාරින්ගේ සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පවසයි.මෙරට රෝගීන්ට සිය සෞඛ්‍ය සේවාව රාජ්‍ය හා පෞද්ගලික යන දෙඅංශයෙන් ම ලබා ගත හැකිය. රාජ්‍ය සේවයේ යෙදෙන වෛද්‍යවරුන්ගේ ගුණාත්මකබව ඉතා ඉහළ මට්ටමක පවතින අතර එම ගුණාත්මකබව පවත්වාගෙන යාමට අවශ්‍ය ක්‍රමවේදයන් පවතින බව එම සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා ප්‍රකාශ කරයි.අධ්‍යාපනික වශයෙන් පශ්චාත් වෛද්‍ය උපාධි ආයතනයෙනුත්, පරිපාලනමය වශයෙන් සෞඛ්‍ය අමාත්‍යාංශය හා රාජ්‍ය සේවා කොමිෂන් සභාවෙනුත් රාජ්‍ය සේවයේ වෛද්‍යවරුන්ගේ සුදුසුකම් පරීක්ෂා කර බැලීම සිදුකෙරේ.පෞද්ගලික සේවයට මෙවැනි ක්‍රමවේදයක් නොමැති නිසා සේවය කරන වෛද්‍යවරුන්ගේ ගුණාත්මකබවය පිළිබඳ බරපතළ ගැටලු රැසක් පවතින බවද වෛද්‍ය සොයිසා මහතා පැවැසීය.පෞද්ගලික සේවාවේ පවතින මේ ගැටලු හේතුවෙන් රෝගී ජීවිත අවදානමට ලක්වීම, සෞඛ්‍ය සේවය වාණිජ්‍යකරණයවීම, මෙරටට ලැබෙන විදේශ විනිමය අඩාලවීම, පෞද්ගලික රෝහල්වල දී රෝගීන්ට ඇති වන සංකූලතාවලට බොහෝ විට ප්‍රතිකාර කරනුයේ රජයේ රෝහල්වල නිසා ඒ සඳහා අමතර රාජ්‍ය සම්පත් වැය කළ යුතුවීම යනාදී ගැටලු රැසක් පවතියි.සෞඛ්‍ය ඇමැතිවරයා එකඟ වූ කාරණා වහාම ක්‍රියාත්මක කිරීම මඟින් පෞද්ගලික අංශයේ සෞඛ්‍ය සේවාව ද ඉහළ මට්ටමක පවත්වාගෙන යා හැකි බව වෛද්‍ය සොයිසා මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n12121410</link>
    <topic>ලබන වසරේ සිට ගොවීන්ටකාබනික පොහොරත් නොමිලේ</topic>
    <author>චූල බණ්ඩාර කුලසේකර</author>
    <content>රුපියල් බිලියන හැටක් වැය කරමින් ගොවි ජනතාව වෙත රජය දැනට ලබාදෙන පොහොර සහනාධාරයට අමතරව ලබන ජනවාරියේ සිට සියලුම ගොවීන්ට කාබනික පොහොර නොමිලයේ ලබා දීමට පියවර ගෙන ඇති බව ගොවි ජන සේවා හා වනජීවී නියෝජ්‍ය ඇමැති එස්. එම්. චන්ද්‍රසේන මහතා සඳහන් කරයි. කාබනික පොහොර නිෂ්පාදනය සඳහා අවශ්‍ය අමුද්‍රව්‍ය, යන්ත්‍ර උපකරණ, පුහුණුව ඇතුළු සියල්ල නොමිලයේ ලබාදී නැවත කිලෝග්‍රෑම් පනහක පොහොර මිටියක් රුපියල් හාරසියයක මිලකට රජය මගින් මිල දී ගනී. මෙමගින් රැකියා අවස්ථා රැසක් සමඟ ගොවියාට නොමිලයේ පොහොර දීම විශේෂත්වයකි.ඇමැතිවරයා මේ අදහස් පළ කර සිටියේ කාබනික පොහොර නිෂ්පාදනය සඳහා ගොවීන්ට රොක් පොස්පේට් ලබාදීමේ ජාතික වැඩ සටහන ඉකුත්දා (11) එප්පාවල දී අරඹමිනි.කාබනික පොහොර නිෂ්පාදනය කිරීමේ නියමු ව්‍යාපෘතිය උතුර මැද පළාතේ ගොවි පවුල් විසිතුන්දහසක් සම්බන්ධ කරගෙන තිබේ. අනුරාධපුර හා පොළොන්නරුවේ ගොවීහු කාබනික පොහොර නිෂ්පාදන ව්‍යාපෘතිය රට පුරාම ව්‍යාප්ත කැරෙන බවද ඇමැතිවරයා කීය.කාබනික පොහොර නිෂ්පාදනය කිරීමේ යන්ත්‍රෝපකරණ, අමුද්‍රව්‍ය රොක් පොස්පේට් හා පුහුණුව රජය ගොවීන්ට නොමිලයේ ලබාදෙන බවත් ගොවීන් නිපදවන කාබනික පොහොර කිලෝව රුපියල් අට බැගින් රජය මිලදී ගෙන ගොවීන්ට නොමිලයේ ලබාදෙන බවත් ඇමැතිවරයා කීය. රසායනික පොහොර සහනාධාරය ද කාබනික පොහොර සහනාධාරයද ලබා දීමෙන් ස්වයංපෝෂිත ශ්‍රී ලංකාවෙහි නිරෝගිමත් පරපුරක් බිහිකිරීම මේ වැඩසටහනේ අරමුණ බවද ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212145</link>
    <topic>ඉන්දියාවේ මන්තන් උළෙලේ දීශ්‍රී ලංකාවට සම්මානයක්</topic>
    <author>ජීවනී පතිරණ</author>
    <content>ජංගම දුරකතන බිහිදොර (ICTA Mobile Portal) නැමැති ඩිජිටල් මාධ්‍යයේ ඉදිරිපත්කිරීම වෙනුවෙන් ඉන්දියාවේ 'මන්තන්' සම්මාන උළෙලේ දී ශ්‍රී ලංකාවට සම්මානයක් හිමි වී තිබේ.ඩිජිටල් මධ්‍යයෙන් ‍තොරතුරු එක්රැස් කිරීම හා ගොඩනැඟීම වෙනුවෙන් ඉන්දියාවේ වාර්ෂිකව මෙම සම්මාන උළෙල සංවිධාන කරයි. ඉ-රාජ්‍ය අංශය විෂය යටතේ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) මගින් මෙම තරගය සඳහා ඉදිරිපත් වී ඇත.බිහිදොර මගින් ජංගම දුරකතනය ඔස්සේ සේවාවන් සහ තොරතුරු ලබා ගැනීමට හැකි වන බවත්, ජංගම දුරකතනය ඔස්සේ mobile.icta.lk වෙබ් අඩවියට පිවිසීමෙන් හෝ ගූගල් ප්ලේ මෘදුකාංගයක් ලෙස භාගත (Download) කිරීම මගින් හෝ මෙම පහසුකම් ලබාගත හැකි වේ. ශ්‍රී ලංකාවේ රාජ්‍ය ආයතන, එම ආයතන පිහිටා ඇති ස්ථාන, ගමන් මාර්ග සිතියම, දුරකතන අංක, ආයතන ප්‍රධානියාගේ විස්තර ඇතුළු තොරතුරු රැසක් මෙම බිහිදොර ඔස්සේ දැන ගැනීමට හැකියාව ඇත.එමෙන්ම රාජ්‍ය ආයතන මගින් ජනතාවට ලබා දෙන ජංගම දුරකතන සේවා පිළිබඳ විස්තර, මෘදුකාංග භාගත කිරීම හා GovSMS පිළිබඳ විස්තර ලබා‍ගැනීමේ පහසුකම ද මෙමගින් සපයා තිබේ. දකුණු ආසියානු කලාපයේ රටවල් අතරින් රාජ්‍ය ආයතන සඳහා මෙවැනි ජංගම දුරකතන බිහිදොරක් නිර්මාණය කළ ප්‍රථම රට ශ්‍රී ලංකාව වන බවත්, ICTA ආයතනයේ අන්තර්ජාල හා තොරතුරු තාක්ෂණ ඉංජිනේරු දිලාන් පෙරේරා මහතා ශ්‍රී ලංකාව නියෝජනය කරමින් මෙම අවස්ථාවට සහභාගී වූ බවත් නියෝජිතායතනය සඳහන් කරයි.දකුණු ආසියානු හා ආසියා පැසිෆික් රටවල්වල සහභාගීත්වයෙන් ඉන්දියාවේ නවදිල්ලි නුවර දී මෙම උත්සවය පසුගියා දා පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212146</link>
    <topic>නවීකරණය කළ රදම්පොළ නව නගරය ජනතා අයිතියට</topic>
    <author>නුවන් කොඩිකාර, මාතර දිසා විශේෂ, මාතර සමුහ, දික්වැල්ල විශේෂ සහ මාතර ක්‍රීඩා රදම්පොළ සිට .....</author>
    <content>ගමයි -පන්සලයි, වැවයි-දාගැබයි සංකල්පයට මුල්තැන දෙමින් නවීන තාක්ෂණය එක්කර ගනිමින් ඉදිකළ රදම්පොළ නව නගරය පෙරේදා (12) රාත්‍රී 11.48 ට යෙදී තිබු සුබ නැකතින් පාර්ලිමේන්තු මන්ත්‍රී නාමල් රාජපක්ෂ මහතාගේ සුරතින් ජනතා අයිතියට පත් කෙරිණි.මෙරට පැරණි ශිෂ්ටාචාරය පිළිබිබු කරමින් වී බිස්සක් මත ඉදිකළ හෝරාස්තම්භය, පොකුණ ඇතුළු සංස්කෘතික අංගයන් මෙන්ම නවීන අංගෝපාංගයන්ගෙන් සමන්විතව ඉදිකළ නව නගරය සඳහා රුපියල් මිලියන 72කට අධික මුදලක් වැය කර තිබේ.  2012 වසරේ 12 මස 12 දින මධ්‍යම රාත්‍රි 12 පසුවී විනාඩි 12 සංකේතවත් කරමින් හෝරස්තම්භය විවෘත කිරීම මෙහි සුවිශේෂත්වය වු අතර නගරයට විදුලි පහන් එළිය ලබාදීම හා සුමංගල නාහිමියන් නමින් මාවතක් නම් කිරිම ද මෙහිදී සිදුවිය.තරුණ සේවා සභාවේ සංගීත අංශය මගින් පැවැත්වු සංගීත සංදර්ශනයෙන් හා මල්වෙඩි සංදර්ශනයෙන් අනතුරුව නගරය මධ්‍යයේ පිහිටා ඇති පොකුණ මත ඉදිකළ පිරිත් මණ්ඩපයේ සිට පැවැති පිරිත් සඡ්ඡායනාවක් ද මීට සමඟාමීව පැවැත්විණි.මහින්ද චින්තම වැඩපිළිවළ යටතේ යෟවන කටයුතු හා නිපුණතා සංවර්ධන ඇමැති ඩලස් අලහප්පේරුම මහතාගේ උපදෙස් හා මඟපෙන්වීම යටතේ නව නගරය නිර්මාණය කර තිබේ. වලස්ගල පොළට මෙන්ම, රදම්පළ හරහා බඩු බාහිරාදිය, කෘෂි අස්වැන්න රැගෙන යන එන අයගේ ගමන් විඩාව සංසිද වූ තේ කඩයෙන් ඇරඹි රදම්පළ කඩපොළ, අද දැකුම්කළු අයුරින් ගොඩනැඟී තිබේ.අඩි පාරවල්, කරත්ත පාරවල්වලින් ඇරඹි රදම්පළ දක්වා වූ මං මාවත් අද විශ්මය දනවන අයුරින් කාපට් මාර්ග බවට පත්ව තිබේ. අලංකාර සාප්පු සංකීර්ණවලට අමතරව නගර මධ්‍යයේ දැකුම්කළු හෝරස්තම්භයක් ඉදිකර ඇති අතර නගරයට පැමිණෙන පිරිස්ගේ සිත් සතන්හි බුද්ධාලම්භන ප්‍රීතිය ඇති කරවමින් ශ්‍රී නාගවනාරාමය දිස්වන්නේ මනරම් අයුරිනි. විහාරස්ථානය පිහිටි දෙසින් වූ අලංකාර පොකුණ ස්වභාව සෞන්දර්යාත්මක ගැමි බව, නාගරීකරණයත් සමඟ නොනැසී තිබෙන බවට කදිමට විදහා දක්වා තිබේ.මේ අවස්ථාවට ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, දකුණු පළාත් මහ ඇමති ෂාන් විජයලාල් ද සිල්වා, පළාත් සභා මැති ඇමතිවරුන් චන්දිම රාසපුත්‍ර, වීරසුමන වීරසිංහ, ඩී. ඩබ්ලිව් ප්‍රතාපසිංහ, සරත් යාපා අබේවර්ධන, මනෝජ් සිරිසේන මහත්වරුන් ඇතුළු ප්‍රදෙශයේ දේශපාලන නායකයන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212147</link>
    <topic>ණය පොලී අනුපාතය පහතට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සාර්ව ආර්ථික සමතුලිතය පවත්වා ගනිමින් මූල්‍ය ප්‍රතිපත්තිය තව දුරටත් ලිහිල් කිරීමට ශ්‍රී ලංකා මහ බැංකුව පියවර ගෙන ඇත. උද්ධමනයෙහි අපේක්ෂිත අඩුවීම සහ ඉදිරියේ දී ආර්ථික වර්ධන වේගය සපුරා ගැනීම සඳහා ආර්ථිකයට පහසුකම් සැලසීමේ අවශ්‍යතාව සලකා බලා මේ තීරණය ගත් බව ශ්‍රී ලංකා මහ බැංකුව පවසයි.ඒ අනුව වෙළෙඳපොළ පොලී අනුපාතිකයන්හි අඩුවීමක් ඇති කිරීම සඳහා බැංකු මඟින් ලබා දෙන රුපියල් ණය මත පනවා තිබූ සීමාව මේ වසරේ අවසානය වනවිට අවසන් වීමට ඉඩ සලසමින් මහ බැංකුවේ ප්‍රතිපත්ති පොලී අනුපාතික පදනම් අංක 25කින් පහත හෙළීමට මුදල් මණ්ඩලය තීරණයකර ඇත.මෙහි ප්‍රතිඵලයක් වශයෙන් වහාම ක්‍රියාත්මකවන පරිදි ශ්‍රී ලංකා මහ බැංකුවේ ප්‍රති මිලදී ගැණුම් අනුපාතිකය සියයට 7.5ක් හා ප්‍රති විකුණුම් අනුපාතිකය සියයට 9.5ක් වන පරිදි සංශෝධනය කිරීමට පියවර ගෙන තිබේ.මේ අතර 2012 සඳහා පනවන ලද බැංකු ණය වර්ධනය මත වූ ඉහළ සීමාව අපේක්ෂිත ප්‍රතිඵල ලබා තිබෙන බවද නුදුරු අනාගතයේ දී මෙවැනි ප්‍රතිපත්ති ක්‍රියාමාර්ගයක් අවශ්‍ය නොවන බවද ශ්‍රී ලංකා මහ බැංකුව පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212148</link>
    <topic>චයිනා බේ පිහිටි ඉන්ධන ගබඩාව ළඟදීම රජයට</topic>
    <author>චමීර ඇල්ලදෙණිය</author>
    <content>ඉන්දියන් තෙල් සමාගමට ලබාදී තිබෙන ත්‍රිකුණාමලය චයිනා බේ පිහිටි ඉන්ධන ගබඩා පර්යන්තය රජයට ලබා ගැනීමට තීරණය කර ඇත. ඊට අදාල කැබිනට් පත්‍රිකාව ඉදිරි සති කිහිපය තුළ කැබිනට් මණ්ඩලයට ඉදිරිපත් කිරීමට නියමිත බව ඛනිජ තෙල් කර්මාන්ත අමාත්‍යංශ ආරංච් මාර්ග සඳහන් කරයි.මෙම තෙල් ගබඩා පර්යන්තය 2002-2004 කාලයේදී එවකට පැවැති එක්සත් ජාතික පක්ෂ රජය ඉන්දියන් තෙල් සමාගමට ලබාදි තිබේ. එය ඉන්දියන් සමාගමට විධිමත් අයුරින් ලබා දී නොමැත.මෙම තෙල් ගබඩා පර්යන්තයට තෙල් ගබඩා කිරීමට ටැංකි 102 ක් ඇති බවත්, එය රජය ලබා ගත් පසුව විදේශ ආයෝජනයට යොදා ගන්නා බවත් ලංකා ඛනිජ තෙල් තොග ගබඩා පර්යන්ත මහාගමේ සභාපති මේජර් ජනරල් එම්. ආර්. ඩබ්ලිව්. ද සොයිසා මහතා ‘දිනමිණ‘ට පැවසීය.මෙම ගබඩා පර්යන්තය මුදල් උපයන මාර්ගයක් බවට පත්කීරිමට පියරව ගෙන ඇති බවද සභාපතිවරයා වැඩදුරටත් සඳහන් කළේය. ආසියාවේ යුද කටයුතු සහා චයින බේ ඉන්ධන ගබඩා පර්යන්තය බ්‍රිතාන්‍යයන් විසින් ඉදිකරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n1212149</link>
    <topic>රතු වැස්සේ පර්යේෂණ පුළුල් කෙරේ</topic>
    <author/>
    <content>රතු වැස්ස සම්බන්ධයෙන් සිදු කරන පර්යේෂණ අභ්‍යාවකාශයේ ජීවීන් සි‍ටින‍්නේද යන්න සොයා බලන පර්යේෂණයක් දක්වා පුළුල් කිරීමට එහි පර්යේෂණ කණ්ඩායම තීරණය කර ඇත.පසුගිය දිනවල මෙරට ඇතැම් ප්‍රදේශවලට ඇද හැළුණු රතු වැස්ස සම්බන්ධයෙන් පවත්වන පර්යේෂණ කටයුතු ඒ අනුව තවදුරටත් පුළුල් කිරීමට තීරණය කළ බව වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතා පැවැසුවේය.කොළඹ වෛද්‍ය පර්යේෂණ ආයතනය, එංගලන්තයේ බකිංහැම් විශ්ව විද්‍යාලය, ශ්‍රී ලංකා නැනෝ තාක්ෂණ ආයනතය එක්ව මේ පර්යේෂණ සිදුකෙරේ.රතුවැස්ස හා එහි ජීවින්ගේ සම්භවය පිළිබඳ පවතින සිද්ධාන්ත අනුව මේ සිද්ධිය සම්බන‍්‍ධයෙන් සොයා බැලීමට එංගලන්තයේ බකිංහැම් විශ්ව විද්‍යාලයේ තාරකා ජීව විද්‍යාඥ මහාචාර්ය චන්ද්‍රා වික්‍රමසිංහ මහතා ද පසුගියදා මෙරටට පැමිණියේය.කැලණිය විශ්ව විද්‍යාලයේ උපකුලපතිවරයාගේ ආරාධනයෙන් මහාචාර්ය චන්ද්‍රා වික්‍රමසිංහ හා වෛද්‍ය පර්යේෂණායතනයේ අධ්‍යක්ෂ වෛද්‍ය අනිල් සමරනායක මහත්වරුන් එම විශ්වවිද්‍යාලයේ විද්‍යා පීඨයේ සිසුන්ට දේශනයක් පැවැත්වීම ද පෙරේදා(11) සිදුකෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n12121411</link>
    <topic>දෝෂාභියෝග විමර්ශන කටයුතුවිනිවිදභාවයෙන් යුක්තව සිදු වුණා</topic>
    <author/>
    <content>අගවිනිසුරු ශිරානි බණ්ඩාරනායක මහත්මියට එල්ල වූ දෝෂාභියෝගය සම්බන්ධයෙන් කරුණු විමර්ශනය කිරීම සඳහා පත් කළ පාර්ලිමේන්තු විශේෂ කාරක සභාවේ කටයුතු ව්‍යවස්ථානුකූලව, නීත්‍යනුකූලව සහ විනිවිදභාවයෙන් යුක්තව සිදු වූ බව අරලියගහ මන්දිරයේදී ජනාධිපතිතුමාගේ ප්‍රධානත්වයෙන් ඊයේ (13) පැවැති මාධ්‍ය ආයතන ප්‍රධානීන්ගේ හමුවේදී කාරක සභාවේ සභාපති ඇමැති අනුර ප්‍රියදර්ශන යාපා මහතා පැවැසුවේය.ඇමැති අනුර යාපා මහතා කාරක සභාවේ කටයුතු පිළිබඳව තවදුරටත් අදහස් දක්වමින් මෙසේද කීවේය.ආරම්භක දිනයේ සිටම අගවිනිසුරුවරියටත්, ඇය නියෝජනය කළ නීතිඥ කණ්ඩායමටත් අවශ්‍ය සියලු පහසුකම් ලබා දුන්නා. මෙවැනි දෝෂාභියෝග අවස්ථාවක දීවිමර්ශන කමිටුව හමුවේ චෝදනාවට ලක් වූ අගවිනිසුරුවරයා සමඟ ඔහු නියෝජනය කරන එක් නීතිඥවරයකුට සහභාගිවීමට ප්‍රතිපාදන ලබා දී තිබෙනවා. එහෙත් ශිරාණි බණ්ඩාරනායක අගවිනිසුරුවරියට එරෙහි දෝෂාභියෝග විමර්ශනයේ දී ඇයට නීතිඥ කණ්ඩායමකගේම සහාය ලබා ගැනීමටත් / ඔවුන්ටත් පාර්ලිමේන්තුවේ විශේෂ කාරක සභාව හමුවේ පෙනී සිටීමටත් සියලු පහසුකම් සැලසුවා.එය කමිටුවේ සාමාජිකයන් එකොළොස් දෙනාම හොඳින්ම දන්නා කරුණක්. වාචික හා ලිඛිත සාක්‍ෂි ලබාදීමටත් බණ්ඩාරනායක මහත්මියට අවශ්‍ය තරමටත් වඩා කාලවේලාව ලබා දුන්නා. එහෙත් එවැනි තත්ත්වයක් තුළ ඇය නිරීක්‍ෂණ කමිටුව මගහැර යාම සැලසුම් සහගතව සිදු කළා.මේ අතර ආරම්භක දිනයේදීම විමර්ශන කටයුතු ආරම්භයේ දී නිරවද්‍යතාව පිළිබඳව දිවුරුම් දිය යුතුව තිබුණද අගවිනිසුරු ශිරාණි බණ්ඩාරනායක මහත්මිය පළමු දිනයේදීම විශේෂ කාරක සභාව ඉදිරියේ දිවුරුම්දීම ප්‍රතික්ෂේප කිරීම තුළම ඔවුන්ගේ නැගිටයාම පසුපස ඇති දේශපාලන ක්‍රියාවලිය අවබෝධ වුණා.අගවිනිසුරුවරියගේ මේ ක්‍රියාදාමය තුළින් ඇය පාර්ලිමේන්තුවත් / අධිකරණයත් හෑල්ලුවට ලක්කළ බවද වීරවංශ මහතා චෝදනා කරයි. සිවිල් පුරවැසියකු තමන්ට එරෙහි නඩුවකදී අධිකරණය විශ්වාස නැතැයි පවසා අධිකරණ කටයුතුවලින් ඉවත් වුවහොත් අධිකරණයෙන් ඔවුන්ට සිදුවන අවාසනාවන්ත තත්ත්වය කෙබඳුවිය හැකි යැයිද වීරවංශ මහතා විමසීය.මීට ඉහත දෝෂාභියෝගයන්ට ලක් වූ අගවිනිසුරුවරයන් ක්‍රියා කළ ආකාරය වත්මන් අගවිනිසුරු ශිරාණි බණ්ඩාරනායක මහත්මිය ආදර්ශයට ගත යුතු බව අමාත්‍ය ඩිලාන් පෙරේරා මහතා පහදා දුන්නේය.දෝෂාභියෝගයකට ලක් වූ අගවිනිසුරු නෙවිල් සමරකෝන් මහතා එයට මුහුණදී තනතුරෙන් ඉවත්ව ගියේ අධිකරණය තවත් සුරක්‍ෂිත කොට බවද කර්තෘ මණ්ඩල ප්‍රධානින් හමුවේ ඩිලාන් පෙරේරා මහතා සිහිපත් කළේය. දෝෂාභියෝගය හරහා අධිකරණයටවත් / නීති ක්ෂේත්‍රයටවත් කිසිදු බලපෑමක් සිදුකොට නොමැති බවත් 1978 ව්‍යවස්ථානුකූලව එහි ඇති වගන්ති ප්‍රකාරව අගවිනිසුරුවරියට එරෙහි දෝෂාභියෝගය ක්‍රියාත්මක වූ බවත් අමාත්‍ය සුසිල් ප්‍රේමජයන්ත මහතා අවධාරණය කළේය.එමෙන්ම විශේෂ කාරක සභාවෙන් විපක්‍ෂයේ මන්ත්‍රීවරුන් නැගිට යාම ඔවුන් ව්‍යවස්ථාවටත් / පාර්ලිමේන්තු සම්ප්‍රදායටත් කළ නිගාවක් බවද පේ‍්‍රමජයන්ත මහතා චෝදනා කළේය. දෝෂාභියෝග චෝදනාවේ කරුණු මනා ලෙස ඔප්පු වී තිබියදීත් අගවිනිසුරුවරිය තනතුරේ කටයුතු කිරීම පිළිබඳ සදාචාරාත්මක ප්‍රශ්නයක් පැන නගින බවද කර්තෘ මණ්ඩල ප්‍රධානීන් හමුවේ අමාත්‍යවරයා අවධාරණය කර සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=n12121412</link>
    <topic>ආසියානු කලාපය එකමුතු කරන ගාලු කතිකාව</topic>
    <author>භක්ති ධර්මප්‍රිය මෙන්ඩිස් ගාල්ලේ සිට</author>
    <content>මුහුදු කලාපවල රටවල් සියල්ල එකමුතු වී හොඳ සම්බන්ධතාවකින් වැඩකටයුතු කරන්නේ නම් සෝමාලියානු මුහුදු කොල්ලකරුවන් පරාජය කළ හැකි බව ආරක්ෂක ලේකම් ගෝඨාභය රාජපක්ෂ මහතා පවසයි.මේ වනවිට සෝමාලියානු මුහුදු කොල්ලකරුවන් මුළු ලෝකයට ම බලපෑම් එල්ල කර ඇති බවත්, මේ තර්ජනය අවසන් කළ යුතු කාලය උදා වී ඇති බවත් ආරක්ෂක ලේකම්වරයා පෙන්වා දෙයි.“ගාලු කතිකාව 2012” සම්මන්ත්‍රණයේ ප්‍රධාන දේශනය සිදු කරමින් ආරක්ෂක ලේකම් ගෝඨාභය රාජපක්ෂ මහතා ඊයේ (13) උදෑසන එසේ පැවසූ අතර ගාල්ල ලයිට්හවුස් හෝටලයේ දී මෙම සම්මන්ත්‍රණය ආරම්භ කෙරිණි.තෙවන වරට පැවැත්වෙන මෙම සම්මන්ත්‍රණය සඳහා ආසියානු කලාපයේ රටවල් ඇතුළු ලෝකයේ ප්‍රබල රටවල් 28ක් සහභාගී වී සිටිති. එම රටවල නාවික අංශ ප්‍රධානීන් 180කට ආසන්න පිරිසක් මේ සඳහා එක්ව සිටිති. චීනය, ඕස්ට්‍රේලියාව, ජපානය, ඇමරිකාව, දකුණු අප්‍රිකාව, සීසෙල්ස්, මාලදිවයින මෙම රටවල් වලින් කිහිපයකි. මේ රටවල නාවික හමුදාපතිවරුන් කිහිපදෙනෙක් ම මෙම සම්මන්ත්‍රණයට පැමිණ සිටියහ. පුරා දින දෙකක් මුළුල්ලේ පැවැත්වෙන සම්මන්ත්‍රණයේ දී ලෝකයේ ප්‍රබල රටවල නාවික අංශ ප්‍රධානීන් කිහිප දෙනකු ම සිය අදහස් ප්‍රකාශ කිරීමට නියමිතය.මෙහිදී ප්‍රධාන දේශනය ඉදිරිපත් කළ ආරක්ෂක ලේකම් ගෝඨාභය රාජපක්ෂ මහතා,මෙවැනි සම්මන්ත්‍රණ පැවැත්වීම තුළින් මුහුදු මාර්ග ඔස්සේ සිදු කෙරෙන ජාවාරම් පිළිබඳ කරුණු සොයා ගැනීමට හැකිවෙන බවත් ඒවාට ලබා දිය යුතු විසැඳුම් පිළිබඳ රාජ්‍ය මට්ටමින් සාකච්ඡාවට ගත හැකි බවත් ඉන්දියානු කලාපයේ සිදුවන මෙබඳු ක්‍රියා සම්බන්ධයෙන් ඉන්දියාව සහ ශ්‍රී ලංකාව නිරන්තරයෙන් රාජ්‍ය මට්ටමින් සාකච්ඡා කර යහපත් තීරණවලට පැමිණ සිටින බවත් ආසියානු මට්ටමින් මේ තත්ත්වය ව්‍යාප්ත වී ලොව සියලු රටවල් මේ ගැන කතිකාවකට පැමිණිය යුතු බවත් පැවසීය. තවදුරටත් අදහස් පළ කළ ආරක්ෂක ලේකම්වරයා මෙරට ත්‍රස්තවාදය පැවැති සමයේ කොටි ත්‍රස්තවාදීන් නොයෙක් අවි ආයුධ භාවිතා කළා. විශේෂයෙන් ම බර අවි, කාලතුවක්කු, ආමඩ් කාර්, සැහැල්ලු ගුවන්යානා ත්‍රස්තවාදීන් භාවිතා කළා. ඔවුන් මේවා ගෙන්වා ගත්තේ මුහුදු මාර්ග ඔස්සේ යි. තවමත් ජාත්‍යන්තරව ක්‍රියාත්මක වන ත්‍රස්තවාදී සංවිධාන කෝටි ගණනින් මුදල් හොයන්නේ අවි ජාවාරම හරහා. කොටි ත්‍රස්තවාදීන්ගේ අවි නැව් සොයා නාවික හමුදාව ප්‍රහාර දියත් කළා. මේ ප්‍රහාර ත්‍රළින් කොටි අඩපණ කර අප කොටින්ව පරාජය කළා. මෙන්න මේ අත්දැකීම් අපි ජාත්‍යන්තරය සමඟ හුවමාරු කර ගත යුතුයි.මේ වනවිට ජාත්‍යන්තර මුහුදු මාර්ග භාවිතා කරමින් සිදු කෙරෙන මිනිිස් ජාවාරම වැඩි වී තිබෙනවා. ජාවාරම්කරුවන් විශාල වශයෙන් මුදල් උපයමින් මිනිස්සුන්ගේ ජීවිත බිල්ලට අරගෙන තිබෙනවා. මේ ජාවාරම් පිටුපස තවමත් ජාත්‍යන්තර කොටි ජාලය සිටිනවා. මේ සම්බන්ධයෙන් අප නිරන්තර අවධියෙන් සහ සොයමින් සිටිනවා.මත්කුඩු ජාවාරම ද, හොර භාණ්ඩ ප්‍රවාහනය ද තවම සිදු කෙරෙමින් පවතිනවා. මත්ද්‍රව්‍ය ජාවාරමෙන් කොටි ත්‍රස්තවාදීන් කෝටි ගණනින් මුදල් සොයමින් සිටින්නේ. මෙම මත්ද්‍රව්‍ය ජාවාරම විශේෂයෙන් ම සිදුකෙරෙන්නේ ධීවර යාත්‍රා සහ කුඩා ප්‍රමාණයේ යාත්‍රා තුළින්. එම ජාවාරම සිදුකෙරෙන්නේ මහා පරිමාණ ජාලයක් හරහා. අප මේ පිළිබඳ අවදියෙන් සිටින්නේ. මේ ආකාරයට ම අනවසරයෙන් මුහුදු කලාපවලට ඇතුල් වී මසුන් මැරීමේ කාර්ය ද අද ශීඝ්‍රයෙන් වැඩිවෙලා. මේ කරුණු ගැන අප සලකා බැලිය යුතුයි. මේවා නැවැත්වීම සඳහා ගතයුතු ක්‍රියාමාර්ග පිළිබඳ පුළුල්ව සාකච්ඡා කළ යුතුයි. ජාත්‍යන්තර මුහුදු මාර්ගයට ආසන්නයේ තිබෙන රටක් හැටියට ශ්‍රී ලංකාවට ලොකු කාර්යභාරයක් තිබෙනවා. එම කාර්යභාරය සිදුකිරීමට ඒ සඳහා ඕනෑම අවස්ථාවක සූදානම්.අද ශ්‍රී ලංකාව වේගයෙන් සංවර්ධනය කරා යන රටක්. අප හම්බන්තොට ජාත්‍යන්තර වරායක් ඉදි කර තිබෙනවා. මෙය අපගේ රට තුළ කලක සිට සිදු වූ ක්‍රියාමාර්ගයක ප්‍රතිඵලයක්. ජනාධිපති මහින්ද රාජපක්ෂ මහතා මෙම වරාය ඉදිකර නිම කිරීමට අවශ්‍ය කටයුතු සිදුකරමින් සිටිනවා. හම්බන්තොට මුහුදු කලාපය හරහා දිනකට සිය දහස් ගණනින් නැව් ගමන් කරනවා. මේ නිසා මුහුදු කොල්ලකරුවන්ගෙන් මුහුදු ජාවාරම්කරුවන්ගෙන් ආරක්ෂාවීම ඉතා වැදගත් කරුණක් ලෙස මා සිතනවා. හම්බන්තොට වරාය සමාගම්වලින් ඉදිකළාට එහි අයිතිය ශ්‍රී ලංකාවට පමණක් බව මා මතක් කරන්න කැමතියි.අනාගත අභියෝගවලට මුහුණ දීම සඳහා සාගරික ආරක්ෂක සහයෝගිතාවයක් තිබීම ඉතා වැදගත් කරුණක්. මෙවැනි සහයෝගිතාවයක් තුළින් ජාවාරම්කරුවන්ට වැට බැඳීමේ අවස්ථාව උදාවෙනවා.ඓතිහාසික ගාලු පුරවරයේ ලයිට්හවුස් හෝටලයේ පැවැත්වෙන තුන්වන “ගාලු කතිකා” සාගරික සම්මන්ත්‍රණයට පැමිණ සිටින සියලු දෙනාට මම ස්තුතිවන්ත වෙනවා.සාගරික ආරක්ෂාව හා සම්බන්ධ විද්වතුන්ගේ සහ විශේෂඥයන්ගේ මෙවන් හමුවක් ආරම්භ වූයේ 2010 දී. මේ වන විට මෙම සම්මන්ත්‍රණ මාලාවේ ප්‍රතිඵල රැසක් ලැබෙමින් පවතිනවා.මෙහිදී පිළිගැනීමේ කතාව නාවික හමුදාපති වයිස් අද්මිරාල් ජයන්ත කොළඹගේ මහතා සිදුකළේය.නාවික හමුදා සංස්කෘතික අංශය විසින් මනරම් රංගනයක් මෙහිදී ඉදිරිපත් කළ අතර දේශීය විදේශීය මාධ්‍යවේදීන් රැසක් මෙය ආවරණය කිරීම සඳහා පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=r1212141</link>
    <topic>එළිකිරි නිෂ්පාදනය වැඩි කිරීමටඅලුත් සත්ත්ව ආහාර වයඹ මානව සම්පත් සංවර්ධන අධිකාරිය පියවර ගනී</topic>
    <author>වයඹ පළාත් සංචාරකසේන ඉදිරිසිංහ</author>
    <content>වයඹ පළාතේ කිරි නිෂ්පාදනයේ නියැළී සිටින කිරිගොවීන් වියදම් අඩු කර වැඩි කිරි නිෂ්පාදනයක් ලබාදීමේ අරමුණින් දෙනුන්ගේ ආහාරයක් ලෙස රළු හා සාන්ද්‍ර සත්ත්ව ආහාර හා දේශීය ඖෂධ නිෂ්පාදන වයඹ මානව සම්පත් සංවර්ධන අධිකාරිය විසින් හඳුන්වා දෙයි.වයඹ විශ්වවිද්‍යාලයේ උප කුලපතිව සිටි මහාචාර්ය නිමල් පෙරේරා මහතා විසින් ප්‍රදේශයේ බහුලව වැවෙන වඳ කළ නොහැකි වල් විශේෂයක් වශයෙන් හඳුන්වනු ලබන “ගිණි” නමැති මේ තෘණ විශේෂය සත්ත්ව ආහාරයක් ලෙස පරීක්‍ෂණ මගින් තහවුරු කර තිබේ.කල්තබාගත හැකි මේ සත්ත්ව ආහාරය දැනට ග්‍රාමීය මට්ටමින් සාර්ථකව ව්‍යාප්ත කොට තිබෙන බව වයඹ මානව සම්පත් සංවර්ධන අධිකාරියේ අධ්‍යක්‍ෂ එස්. අල්ගම මහතා පවසයි.මේ වනවිට ප්‍රාදේශීය ලේකම් කොට්ඨාස 05ක කිරි නිෂ්පාදකයන්ට මේ සත්ත්ව ආහාර නිෂ්පාදනය සැපයේ.මේ නිෂ්පාදන වලට අවශ්‍ය තාක්ෂණය හා අරමුදල් ලබාදීමට ගන්නොරුව පශු පර්යේෂණ ආයතනය කැමැත්ත පළ කර ඇති බවද අධ්‍යක්‍ෂවරයා සඳහන් කරයි.වයඹ පළාතේ දිනකට කිරි නිෂ්පාදනය ලීටර් ලක්‍ෂයකි. කිරි ලබා දෙන දෙනුන් සංඛ්‍යාව 25000කි.ඉකුත් වසර 5 ඇතුළත ස්වයං රැකියාවක් ලෙස කිරි නිෂ්පාදනය සඳහා සත්ත්ව පාලනය කරගෙන ගිය ගොවීන් පිළිබඳව සමීක්ෂණය කළ අධිකාරිය පවසා සිටියේ සත්ත්ව ආහාර හිඟවන වියළි කාලයට මෙම සාන්ද්‍ර සත්ත්ව ආහාරය ලබා දීම යෝග්‍ය බවයි.මේ ආහාර වේල්, උපදෙස් පරිදි සතුන්ට දෛනිකව ලබාදීමෙන් දේශීය කිරි නිෂ්පාදනය අවම වශයෙන් එක් ගවයෙකුගෙන් කිරි ලීටර් එකක් පමණ වැඩිකරගත හැකි බවද අල්ගම මහතා පවසයි.ගව රෝග සඳහා ඖෂධ වර්ග ගණනාවක්ද හඳුන්වා දී තිබේ. පාරම්පරික සත්ත්ව වෙදකම් දන්නා වෛද්‍යවරුන්ගේ වට්ටෝරු අනුව මේ ඖෂධ නිෂ්පාදනය කර තිබේ.කිණිතුල්ලන් ඉන්නන් මර්දනය පණු රෝග හා තුවාල සඳහා මෙම ඖෂධ භාවිතා කැරේ.ඉදිරියේදී සාන්ද්‍ර ආහාර නිෂ්පාදන හඳුන්වා දීමට නියමිත බැව් අධිකාරිය සඳහන් කරයි.තණ කොළ කැබළි කිරීමේ අත් යන්ත්‍ර අධිකාරිය විසින් නිෂ්පාදනය කර තිබේ. කිරි ගවයින් සඳහා ආහාර ලබා දීමට නිෂ්පාදනය කරනු ලබන ගැල්වනයිසින් ආහාර බදුන්ද අධිකාරිය විසින් නිෂ්පාදනය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=r1212142</link>
    <topic>කොහොමද මගෙ කකුල!</topic>
    <author/>
    <content>‘නාමලී’ ගේ වයස මාස 6කි. උඩවලව ඇත්අතුරු සෙවනට නාමලී භාරදී ඇත්තේ අම්පාර නාමල්ඔය වනජීවි කාර්යාලයේ නිලධාරීන් විසිනි. ඇයට ‘නාමලී’ යන නම තබා ඇත්තේ ද නාමල්ඔය ප්‍රදේශයෙන් ලැබුණ නිසාය.නාමලීට නාමල්ඔය වනයේදී ‘කළ වැලක්” පැටලී සිදුවූ බලවත් අනතුරකින් පසු වනයේ අතරමංව සිටියදී වනජීවි නිලධාරීන්ට හමුවී ඇත. පසුව නාමලී උඩවලව ඇත් අතුරු සෙවනට ගෙන ගොස් ආබාධිත පාදය ශල්‍යකර්මයකට භාජනය කොට කෘතිම පාදයක් සවි කෙළේය. දැනට ඉතා සුවයෙන් තවත් ඇත්පැටවුන් 30 දෙනකු සමඟ නාමලී කෙළිදෙළෙන් ඇත් අතුරු සෙවනේ වාසය කරයි.ලංකාවේ පළමුවන ඇත් අතුරු සෙවන 1995 දී පිහිටවන ලද්දේ උඩවලවේය. ලංකාවේ විවිධ ප්‍රදේශවලදී අනතුරුවලට හා දෙමාපියන් අහිමි වී අතරමං වී සිටින අලිපැටවුන් අල්ලා ඒ අය උඩවලවේ ඇත් අතුරු සෙවනට ගෙනැවිත් ආබාධවලට ලක්වී ඇති පැටවුන්ට අවශ්‍ය ප්‍රතිකාර කැර ඒ අය කවා පොවා රැකබලා ගැනීම ඇත්අතුරු සෙවනෙන් කෙරෙන කාර්යයි. මෙහි සේවය කරන නිලධාරීහු මහතුන් තමාගේ දරුවන් හදා වඩා ගන්නා ආකාරයෙන් ඇත් පැටවුන් රැකබලා ගනිති.මෙම ඇත් අතුරු සෙවනට ගෙන එන ඇත්පැටවුන් වැඩි දෙනෙක් වයස මාස 3ත් 5ත් අතර කාලයේ පසුවන අය බව වනජීවි දෙපාර්තමේන්තුවේ උසස් නිලධාරියෙක් ප්‍රකාශ කෙළේය. වසර හයක් හතක් පමණ කාලයක් රැකවරණය ලබාදී පසුව මොවුන් තම නිජ භූමි වෙත මුදාහරී.මේ වනවිට අලි පැටවුන් 90ක් පමණ වනයට මුදාහැර ඇත. තවද මෙම ඇත්අතුරු සෙවනේ හදා වඩා වනයට මුදාහරින ලද ‘සඳමාලි’ නමැති ඇතින්නට පැටවකු ලැබී ඇති බව එම නිලධාරියා සතුටින් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=r1212143</link>
    <topic>අනවශ්‍ය වියදමක් ඇති කරනපළාත් සභා අහෝසි කරන්න</topic>
    <author>උපාලි කරුණාරත්න, වේහැල්ලේ පියතිලක (මහරගම විශේෂ) ටී.ඩී. සිරිසේන(මහරගම සමූහ)</author>
    <content>රටේ අනවශ්‍ය වියදමක් ඇති කරන පළාත් සභා අහෝසි කරන ලෙස ජනපතිවරයාගෙන් ජාතික සංඝ සම්මේලනය ඉල්ලා සිටී.එහි උපදේශක මරදාන ශ්‍රී ලංකා විද්‍යාලයේ අධිපති ආචාර්ය නාගොඩ අමරවංශ නාහිමියෝ ත්‍රස්තවාදය විනාශ කරපු ජනාධිපතිවරයාට පළාත් සභා ක්‍රමය ද ඉවත් කළ හැකි බව පැවසූහ. පළාත් සභා ක්‍රමය තුළින් ඊළාම් සංකල්පයට ශක්තියක් ලැබෙනවා යයිද උන් වහන්සේ ප්‍රකාශ කළහ.මේ අදහස් ප්‍රකාශ වූයේ “ඒකීය රට සුරකිමු, ජාතිවාදීව රට බෙදීම වළකමු” මැයෙන් ජාතික සංඝ සම්මේලනය මහරගම ජාතික තරුණ සේවා සභා ශ්‍රවණාගාරයේ පැවැත්වූ මහ සඟ සමුළුවේදීය. එය පෙරේදා (12) පස්වරුවේ පැවැත්විණි. අපවත්වී වදාළ ගංගොඩවිල සෝම හිමියන්ගේ ගුණානුස්මරණයක්ද මෙහිදී සිදු විය.රට විනාශ කරන ඕනෑම කුමන්ත්‍රණයකට එරෙහිව සෑම අවස්ථාවකම ජාතික සංඝ සම්මේලනය ක්‍රියා කරන බව මෙහිදී පැවසූ නාගොඩ අමරවංශ නාහිමියෝ රටට එරෙහි ඕනෑම දෙස් විදෙස් බලවේගයන් පරාජය කිරීමට මහා සංඝරත්නය උපරිමයෙන් ක්‍රියා කළ යුතු බවද පැවසූහ.ජාතික සංඝ සම්මේලනයේ උපදේශක පාර්ලිමේන්තු මන්ත්‍රී අතුරලියේ රතන හිමිපළාත් සභා ක්‍රමය ගෙනාවා කියලා ත්‍රස්තවාදය නැති වුණේ නැහැ. ඒ වගේම ජනතාවට සෙතක් වුණෙත් නැහැ. පළාත් සභා කියන්නෙ මිනිසුන්ට පටවන ලද බරක් වශයෙන් හඳුන්වන්න පුළුවන්.ජේ.ආර්. ජයවර්ධන මහතා එදා ඉන්දු ලංකා ගිවිසුම අත්සන් කරන වෙලාවේ එයට එරෙහි වූ අයට උත්තර දුන්නෙ තුවක්කුවෙන්. 1977 දී ලැබුණු තුනෙන් දෙකක බලය පාවිච්චි කරල ජයවර්ධන මහතා පළාත් සභා ඇති කළා. ඒක කෙරුවෙ රටේ ස්වාධිපත්‍ය යට කරල. විධායකයේ යකඩ බලයකින් තමා එය ක්‍රියාත්මක කළේ. පළාත් සභා අවුල අද මහ වියවුලක් බවට පත් වෙලා.මේ රටේ සමහරු හිතාගෙන ඉන්නව බටහිර තානාපති කාර්යාල වලට ගිහිල්ල ආණ්ඩුක්‍රම ව්‍යවස්ථාවට බලපෑම් කරන්න පුළුවන් කියා. අපි කියනවා ආණ්ඩුක්‍රම ව්‍යවස්ථාව වෙනස් කරනවා නම් ඒක කරන්න ඕනෙ ජනතාවගේ කැමැත්තෙන් යුතුවයි කියා. මෙම මහ සඟ සමුළුවට අද එකතු වෙලා ඉන්නෙ සමාජයට බලපෑමක් කළ හැකි භික්ෂූන් පිරිසක්. දේශප්‍රේමී භික්ෂූන් වහන්සේලා ජාතික සංඝ සම්මේලනය වටා ඒකරාශී වෙනවා.කෘෂි රසායන ද්‍රව්‍යවල, ආසනික් ඇති බව අප පෙන්වා දී තිබෙනවා. වගාවන් සඳහා යොදා ගන්න බීජ සම්පූර්ණයෙන් පාලනය කරන්නෙ බහුජාතික සමාගම්. ඇට නැති පැපොල් තමයි අපට දෙන්නෙ. වස විසෙන් තොර ගොවිතැනක් සඳහා ජනතාව පෙළ ගැස්සවීම මහා සංඝරත්නයේද වගකීමක්.ජාතික හෙළ උරුමයේ නායක ආචාර්ය ඕමල්පේ සෝභිත නාහිමිමේ රටේ සමහරු සර්වාගමිකයො වෙලා. පළාත් සභා ක්‍රමය අපට බරපතළ ප්‍රශ්නයක්. දමිළ ජනතාවට රටේ ඕනෑම ප්‍රදේශයක ඉඩම් මිලදී ගැනීමට, රැකියා කිරීමට නැතිනම් යාපනයේ පදිංචිවීමට සිංහල ජනතාවට අයිතියක් තිබෙනවා. විවිධ දේශපාලන පක්ෂ යමක් වැරදියට දක්වනවා නම් මහා සංඝරත්නයට නිවැරදි දේ පෙන්වා දීමට අයිතියක් තිබෙනවා.මහාචාර්ය ඉඳුරාගාරේ ධම්මරතන හිමිඉදිරියේදී මේ රටේ වර්ජන රැල්ලක් පැතිරෙන බවට ලක්ෂණ තිබෙනවා. එක් අමත්‍යාංශයකින් තවත් අමාත්‍යාංශයකට විශ්ව විද්‍යාලයකින් පාසලකට ලෙස මේවා සඳහා විවිධ රාජ්‍ය නොවන සංවිධාන මුදල් කෑම බීම වෛද්‍ය ආධාර ලබාදේවි. බටහිර රටවල් මිෂන් මනි සහ මිලිටරි අපේ රටවල් විනාශ කිරීමට යොදා ගන්නවා. පළාත් සභා ක්‍රමයේ ඇති භයානක තත්ත්වය පිළිබඳව අපි තේරුම් ගත යුතුයි.මහරගම ධර්මායතනාධිකාරී වොෂින්ටන් බෞද්ධ විහාරාධිපති මහරගම ධම්මසිරි හිමිරටක ඒකීයභාවය රැකගැනීමට අප සෑම අවස්ථාවකම කටයුතු කළ යුතුයි. ඒකීයභාවය රැකුනොත් සියලු ජනතාවට සෙතක් වෙනවා. අද කොළඹ නගරයේ සිංහල ජනතාව සියයට විසිහතර දක්වා පහළ වැටිලා.රට වෙනුවෙන් විශාල සේවයක් කළ සෝම හිමියන් විනාශ කිරීමට සම්බන්ධ අපරාධකරුවන් අප හඳුනාගෙන දඬුවම් ලබා දෙන්න ඕනෙ.විදුලිබල හා බලශක්ති ඇමැති පාඨලී චම්පික රණවක මහතානන්දිකඩාල් කළපුවේදී ත්‍රස්තවාදය විනාශ කළත් ත්‍රස්තවාදීන්ගේ සිහිනය ඝාතනය කිරීමට අපට තවම හැකි වෙලා නැහැ. ත්‍රස්තවාදයට නන් අයුරින් දායක වූ කුමන්ත්‍රණකරුවන් අද උත්සාහ කරන්නේ ව්‍යවස්ථානුකූලව රට බෙදන්නයි. දිවි නැගුම පනත හරහා පළාත් සභා ක්‍රමයේ ඇති භයානකත්වය අපට මේ වන විට දක්නට ලැබිල තිබෙනවා. ත්‍රස්තවාදීන් යාපනයේ සිටි සිංහලයන්ගේ ඉඩම් වල ඔවුන්ගේ ඊනියා මහා වීර පවුල් පදිංචි කර තිබෙනවා. උතුරේ කුමන හෝ ජනපදයක් තිබෙනවා නම් අතීතයේ යාපනයේ සිටි සිංහල ජනතාව නැවත පදිංචි කරවිය යුතුයි.රටේ මත්ද්‍රව්‍ය භාවිතය පිළිබඳව දැඩි අවධානය යොමු කරන්න ඕනෙ. අඩු ආදායම්ලාභී ජනතාවට ලබා දෙන සමෘද්ධි සහනාධාර මුදලට සමානව ගංජා භාවිතය සඳහා රුපියල් කෝටි 746 ක් වැය කරන පිරිසක් මේ රටේ ඉන්නවා. හෙරොයින් දුම්වැටි සඳහාද විවිධ පිරිස් විශාල ලෙස මුදල් වැය කරනවා.මෙම සඟ සමුළුව මහා අරගලයක් ආරම්භ කළා කියලා මම සිතනවා.ජාතික නිදහස් පෙරමුණේ නායක ඇමැති විමල් වීරවංශ මහතාඉතා වැදගත් වගකීමක් ඉටු කිරීම සඳහා මහ සඟ සමුළුව රැස්වී සිටිනවා. ත්‍රස්තවාදය විනාශ කිරීමට පෙර තිබූ ගැටලුව අද වෙනත් මුහුණුවරකින් පැමිණ තිබෙනවා.බටහිර රටවල් අපේ රට අස්ථාවර කිරීමට ත්‍රස්තවාදය යොදා ගත්ත. එල්.ටී.ටී.ඊ. ය යුදමය වශයෙන් පරාජය වුවාට ඒ පසුපස සිටි බලවේග අද පෙරට ඇවිල්ල. ඔවුන් රට බෙදීමට කුමන්ත්‍රණ කරනව.එක්සත් ජනපද මල පුඩුවට ලක්මාතාව ගෙනියන්න තමයි ඔවුන් උත්සාහ කරන්නෙ. රට තුළ අභ්‍යන්තර ගැටුම් ඇති කිරීමට පාර්ලිමේන්තුව අධිකරණය විධායකය අතර ගැටුම් ඇති කිරීමට ඔවුන් උත්සාහ කරනවා. රටේ ආර්ථිකය විනාශ කිරීමට කුමන්ත්‍රණකරුවන්ගේ ආර්ථික ඝාතකයන් උත්සාහ කරනවා. එම සතුරා විනාශ කිරීමට අපි විශාල අධිෂ්ඨානයක් ඇති කර ගන්න ඕනෙ.13 වන ව්‍යවස්ථා සංශෝධනය මගින් ඇති කළ පළාත් සභා නැමැති අවජාතක දරුවා ඉවත් කරල අපට ගැලපෙන සහජාතක දරුවෙකු හදා ගන්න ඕනෙ. බෙදුම්වාදී නෂ්ටාවශේෂ ඉවත් කර සිංහල, දෙමළ, මුස්ලිම් ජනතාවට එකට ජීවත්විය හැකි රටක් සඳහා කැප වෙමු.මහජන එක්සත් පෙරමුණේ උප සභාපති සෝමවීර චන්ද්‍රසිරි මහතාද මෙහිදී කතා කළ අතර මෙම අවස්ථාවට නායක හිමිවරු ඇතුළු මහා සංඝරත්නය විශාල පිරිසක් සහ දේශපාලනඥයන් විද්වතුන් රැසක් සහභාගී වූහ.ற.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=r1212145</link>
    <topic>තරුණ සේවා සමුපකාර සමිතියේසාමාජිකයන් 100කට වෙළෙඳ කුටි</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාවට අනුබද්ධ ජාතික (නිස්කෝ) තරුණ සේවා සමුපකාර සමිති සංගමය සාමාජික සාමාජිකාවන් 100කට ස්වයංරැකියා පවත්වාගෙන යෑමට අතදීමක් වශයෙන් ස්වයංරැකියා වෙළෙඳ කුටි ලබාදීමේ ව්‍යාපෘතියක් ක්‍රියාත්මක කරයි.දැයට කිරුළ හා සමගාමීව මේ ව්‍යාපෘතිය ක්‍රියාත්මක කෙරේ. අනුරාධපුර දැයට කිරුළ ප්‍රදර්ශනය වෙනුවෙන් ස්වයංරැකියා වෙළෙඳකුටි 50 ක් ස්වයංරැකියාලාභීන් 50 කට ලබාදී ඇත.ඉකුත්දා මහරගම ශ්‍රී ලංකා යූත් පරිශ්‍රයේ පැවැති උත්සවයකදී තරුණ ව්‍යවසායික ව්‍යවසායිකාවන් 25 දෙනකුට ස්වයංරැකියා වෙළඳ කුටි 25 තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතාගේ ප්‍රධානත්වයෙන් ප්‍රදානය කෙරිණි.ලබන වසරේ පැවැත්වෙන දැයට කිරුළ ප්‍රදර්ශනයේ තවත් වෙළඳ කුටි 25ක් බෙදාදීමට නියමිතය.මේ ජංගම වෙළෙඳ කුටියක වටිනාකම රු. 25000කි.ව්‍යාපෘතිය සඳහා නිස්කෝ සමුපකාර සංගමය වෙන් කර ඇති මුදල රුපියල් මිලියන 2.5කි.මේ අවස්ථාවට අමාත්‍යාංශයේ අධීක්ෂණ මන්ත්‍රී මෝහාන්ලාල් ග්‍රේරු, කුරුණෑගල දිස්ත්‍රික් පාර්ලිමේන්තු මන්ත්‍රී සාරනාත් බස්නායක, බදුල්ල දිස්ත්‍රික් පාර්ලිමේන්තු මන්ත්‍රී උදිත ලොකුබණ්ඩාර, ගාල්ල දිස්ත්‍රික් පාර්ලිමේන්තු මන්ත්‍රී රොමේෂ් පතිරණ, හා ගම්පහ පාර්ලිමේන්තු මන්ත්‍රීනි උපේක්ෂා ස්වර්ණමාලි, ජාතික තරුණ සේවා සභාවේ සභාපති අධ්‍යක්‍ෂ ජනරාල් ලලිත් පියුම් පෙරේරා යන මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212141</link>
    <topic>ඔස්ට්‍රේලියා භූමියේ ටෙස්ට් ජයක් පතාශ්‍රී ලංකා පිල අද සටන අරඹයි</topic>
    <author>වර්නන් ගුණසේකර</author>
    <content>ඔස්ට්‍රේලියාවේ දී ප්‍රථම ටෙස්ට් ක්‍රිකට් ජයග්‍රහණයක් ලබා ගැනීමේ ඉලක්කයේදී සිය “ස්වර්ණමය පරම්පරාවේ” අන්තිම පුරුක කෙරෙහි විශ්වාසය තබමින් ශ්‍රී ලංකා කණ්ඩායම අද හොබාට් තරග බිමට පිවිසෙයි.1988 වසරේ ඔස්ට්‍රේලියාවේ දී සිය පළමු ටෙස්ට් තරගයේදී ලත් අන්ත පරාජයෙන් පසුව ශ්‍රී ලංකාව කැන්ගරු දේශයේ දී තවත් ටෙස්ට් තරග හතකින් පරාජය වී තරග දෙකක් ජය පැරදුමින් තොරව අවසන් කරගෙන ඇත.ශ්‍රී ලංකා පිතිකරණයේ ‘අරටු වන, වයස අවුරුදු තිස් ගණන්වල පසුවන මහේල ජයවර්ධන, කුමාර් සංගක්කාර, තිලකරත්න ඩිල්ෂාන් හා තිලාන් සමරවීර කෙරෙහි කණ්ඩායමේ ජයග්‍රාහී බලාපොරොත්තු රැඳී තිබේ.අද තරගයේ දී තිලකරත්න ඩිල්ෂාන්ගේ සහායක ආරම්භක පිතිකරු ලෙස 24හැවිරිදි දිමුත් කරුණාරත්න ක්‍රීඩා කරනු ඇත.ඔහු මේ සහභාගි වන්නේ ඔහුගේ දෙවැනි ටෙස්ට් තරගයටය.ශ්‍රී ලංකා පිලේ පරිණත දඟපන්දු යවන්නා වන රංගන හේරත් සමග නුවන් කුලසේකර, චානක වෙලගෙදර සහ ෂාමින්ද එරංග අද ශ්‍රී ලංකාවේ වේගපන්දු බලඈණිය ශක්තිමත් කරති.පළපුරුදු පිතිකරු රිකී පොන්ටිං තරග බිමෙන් සමුගැනීමෙන් පසුව පළමු ටෙස්ට් තරගමාලාවට සහභාගි වන මයිකල් ක්ලාක් ගේ ලොව අංක 3 ටෙස්ට් කණ්ඩායම පෙරළා දැමීම සඳහා අවශ්‍ය ලකුණු ප්‍රමාණය සිය පිතිකරුවන් විසින් ලබා දෙනු ඇතැයි ශ්‍රී ලංකාව බලාපොරොත්තු වෙයි.රිකී පොන්ටිං 1995 වසරේ දී ඔහුගේ ටෙස්ට් ක්‍රීඩා දිවිය ආරම්භ කළේ ශ්‍රී ලංකාව ට එරෙහිව ය. අද ශ්‍රී ලංකාව සමග පැවැත්වෙන තරගය ට පෙර ඔස්ට්‍රේලියාව ක්‍රීඩා කළ අවසන් තරගයෙන් (දකුණු අප්‍රිකාව ට එරෙහිව) පසුව පොන්ටිං තරග බිමෙන් ඉවත් වීම දෛවෝපගත සිදුවීමකි.ඔස්ට්‍රේලියාව අද තරග බිමට පිවිසෙන්නේ ලොව අංක 1 ටෙස්ට් කණ්ඩායම වන දකුණු අප්‍රිකාව වෙතින් ලත් ලකුණු 309 ක පරාජයෙන් පසුවය. පොන්ටිං ගේ සමුගැනීමෙන් පසුව නව මුහුණුවරක් ගත් ඔවුන්ගේ පිතිකරු පෙල ට ශිල්ප දැක්වීමට ලැබෙන ප්‍රථම අවස්ථාව හොබාට් තරග බිම වෙයි.පිල් හියුස් යළි කණ්ඩායම ට එක්ව සිටී. ඉනිම ආරම්භ කරනවා වෙනුවට ඔහු අංක 3 පිතිකරුවා ලෙසින් ක්‍රීඩා කිරීමට ඉඩ තිබේ. තුන් ඉරිව්වෙන් ම කැපී පෙනෙන ක්‍රීඩක ෂේන් වොට්සන්, පොන්ටිංගෙන් පුරප්පාඩු වූ අංක 4 ස්ථානයේ පිතිකරණයේ නියැලෙනු ඇත.ඔස්ට්‍රේලියානු පිලේ පළපුරුදු වේගපන්දු යවන්නෙකු වන මිචෙල් ජොන්සන් අද තරගයට සහභාගි නොවේ. ඔහු කණ්ඩායමේ 12වැනි ක්‍රීඩකයා ලෙස නම් කර ඇත. බෙන් ‍හිල්ෆෙන්හෝස්, පීටර් සිඩ්ල් සහ මිචෙල් ස්ටැක් ඔස්ට්‍රේලියානු වේගපන්දු යැවීමේ අංශයට ඇතුලත්ව සිටිති.ශ්‍රී ලංකාව අද තරග බිමට පිවිසෙන්නේ පසුගිය නොවැම්බරයේ නවසිලන්තය වෙතින් ලකුණු 167 ක පරාජයක් ලැබීමෙන් පසුව ය. වර්තමානයේ ශ්‍රී ලංකාව සිටින්නේ ලොව ටෙස්ට් ශ්‍රේණිගත කිරීම්වල 6 වැනි ස්ථානයේ ය. ඔවුන් අවසන් වතාව ට විදේශයක ටෙස්ට් තරගමාලා ජයග්‍රහණයක් වාර්තා කළේ 2008 වසරේ බංග්ලාදේශයේ දී ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212142</link>
    <topic>සැරසන්ස් ලකුණු 19කට බිඳදැමුකොල්ට්ස් පිලට කඩුලු 10ක ජයක්</topic>
    <author>නිරෝෂාන් ප්‍රිංයකර</author>
    <content>සැරසන් පිල අන්තර් සමාජ එක්දින තරගාවලියේ අඩුම ලකුණු වාර්තාවට හිමිකම් කියමින් ඊයේ කොල්ට්ස් පිල සමග කොල්ට්ස් පිටියේ පැවැති තගරයේදී ලකුණු 19කට දැවී ගියේය. චතුරංග කුමාර ලකුණු 7/5ක් සහ කනිෂ්ක ඇල්විටිගල 11/4ක් ලෙසින් විශිෂ්ට පන්දු යැවීමක නිරත වු අතර කොල්ට්ස් පිල ඕවර2.2ක් තුල කිසිවකුත් නොදැවී ජයග්‍රහණය වාර්තා ‍කළේය.බ්ලූම්ෆීල්ඩ් ලකුණු 7ක ජයක්ගාල්ල කණ්ඩායම ලකුණු 7කින් පරාජය කරමින් තියුණු ජයක් වාර්තා කිරීමට බ්ලූම්ෆීල්ඩ් කණ්ඩායම සමත්විය. පළමුව පන්දුවට පහරදුන් බ්ලූම්ෆීල්ඩ් කණ්ඩායම ලකුණු 172ක් ලබාගත් අතර ගාල්ල ක්‍රීඩා සමාජයට සියල්ලන් දැවී ලබාගත හැකිවුයේ ලකුණු 165ක් පමණි.බී.ආර්.සී.ට ජයගුවන් හමුදා පිල ඕවර 32.4කදී ලකුණු 105කට දැවී ගිය අතර ජයග්‍රාහී ඉලක්කය කඩුලු 3ක් පමණක් දැවී ඕවර 15.3කදී සපුරාලීමට බී‍.ආර්.සී පිලට හැකිවිය.බී.ආර්.සී පිල වෙනුවෙන් මාල්න මධුසංක ලකුණු 16ක කඩුලු 4ක් දවාගත් අතර නිමේෂ් පෙරේරා ලකුණු 43ක් වාර්තා කළේය.බුද්ධිකගෙන් ශතකයක්තරග දෙකක් පරාජය වී සිටි ද්‍රවිඩ සංගම් පිල රමේෂ් බුද්ධික වාර්ත කළ විශිෂ්ට ශතකය හේතුවෙන් කුරුණෑගල කණ්ඩායම සමග පැවැති තරගයෙන් ලකුණු 130 ජයක් හිමිකර ගත්තේය. පන්දු 90කට මුහුණදුන් බුද්ධික හතරේ පහර 16ක් සහ හයේ පහරක් සමගින් ලකුණු 125ක් රැස් කළේය. ඔහුට අනගි සහයක් ලබාදුන් මහේල උඩවත්ත රැස් කළ ලකුණු 68 සමගින් ද්‍රවිඩ සංගම් පිල ඕවර 50 අවසානයේ කඩුලු 9කට ලකුණු 340ක් ලබාගත්තේය. නාරද රත්නායක ලකුණු 66කට කඩුලු 6ක් බිඳ දැමීමට සමත්විය.කුරුණෑගල පිල ඕවර 43.2කදී ලකුණු 210ක සියල්ලන්ම දැවී ගියේය. විරාජ් පුෂ්පකුමාර හා සුරංග ලක්මාල් කඩුලු 3බැගින් බිඳ හෙළීය.දික්වැල්ල එන්.සී.සීයට ජය ගෙනෙයිබදුරලිය ක්‍රීඩා සමාජය සමග පැවැති තරගයේදී නිරෝෂන් දික්වැල්ල වාර්තා කළ ලකුණු 105ත් සමගින් එන්.සී.සී පිල කඩුලු 5කට ලකුණු 318ක් රැස් කළේය. ෆර්වෙස් මහරුෆ් සහ ඇන්ජලෝ පෙරේරා පිළිවෙළින් ලකුණු 66 හා 61ක් වාර්තා කිරීමට සමත්වුහ. පිළිතුරු ඉනිම ක්‍රීඩා කළ බදුරලිය ක්‍රීඩා සමාජය ලකණු 191කට දැවී ගියේය.පානදුර ක්‍රීඩා සමාජයේ ඉෂාන් මුතාලිප් (71) සහ ලසිත් ප්‍රනාන්දු (60) සමගින් සී.සී.සී අතර තරගයෙන් කඩුලු 8 ජයක් හිමිකර ගැනීමට පානදුර ක්‍රීඩා සමාජය සමත් වු අතර නාවික හමුදාව සහ ලංකන් කණ්ඩායම අතර තරගයෙන් කඩුලු 5 ජයක් වාර්තා කිරීමට ලංකන් පිල සමත්විය. යොහාන් අරුමතන්ත්‍රි ලකුණු 59ක් හා ඩිල්හාන් කුරේ ලකුණු 56ක් ලංකන් කණ්ඩායමට එක් කළ අතර නාවික පිලේ දුලික තිස්සකුට්ටිගේ ලකුණු 91ක් හා යොහාන් කුමාර ලකුණු 73ක් රැස් කළහ.යුද හමුදා පිල පරාජය කරමින් එක් කඩුල්ලක ජයක් ලබාගැනීමට හලාවත හලාවත පිලට හැකිවිය. හලාවත කණ්ඩායමේ සචිත්ත පතිරණ ලකුණු 55ක් රැස් කළ අතර යුද හමුදා කණ්ඩායමේ රිසාන් කාවින්ග ලකුණු 49ක් හා අසේල ගුණරත්න ලකුණු 47ක් ලබාගත්තේය.මුවර්ස් හා වරාය අධිකාරිය අතර තරගයෙන් කඩුලු 3 ජයක් ලබාගැනීමට මුවර්ස් කණ්ඩායම සමත්විය. මුවර්ස් පිල වෙනුවෙන් ඉන්දික ද සෙරම් 65 හා චතුරංග ද සිල්වා 50 ලකුණු වාර්තා කළේය. වරාය අධිකාරියේ අශාන් ප්‍රියන්ජන ලකුණු 52ක් හා මුතුමුදලිගේ පුෂ්පකුමාරගේ ලකුණු 49 සමගින් ලකුණු 190ක් ලබාගත් අතර ඕවර 41කදී කඩුලු 7ක් දැවී තරගය ජයගැනීමට මුවර්ස් පිල සමත්විය.එස්.එස්.සී පිල හා රාගම අතර තර‍ගයෙන් ලකුණු 4ක තියුණු ජයක් රාගම පිලට හිමිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212143</link>
    <topic>‘කොළඹ රාත්‍රි මෝටර් රථ තරගාවලියට’විශේෂ රථවාහන ගමනාගමන සැලැස්මක්</topic>
    <author>ෆවුස් මො‍හොමඩ්</author>
    <content>කොළඹ කොටුව කේන්ද්‍ර කරගනිමින් හෙට පස්වරු 6.00 සිට මධ්‍යම රාත්‍රිය දක්වා පැවැත්වීමට නියමිත ‍කොළඹ රාත්‍රී මෝටර් රථ ධාවන තරගාවලිය වෙනුවෙන් විශේෂ රථවාහන ගමනාගමන සැලැස්මක් ක්‍රියාත්මක වන බව ‍කොළඹ රථවාහන පොලිස් කොට්ඨාසය සඳහන් කරයි.‍මේ තරගාවලියේ කාල ගණනය කිරීමේ තරග පැවැත්වෙන අද (14) සහ ප්‍රධාන තරගාවලිය පැවැත්වෙන හෙට (15) අදාළ ප්‍රදේශයේ මේ විශේෂ රථවාහන ගමනාගමන සැලැස්ම ක්‍රියාත්මක වීමට නියමිතය.ඒ අනුව අද සහ හෙට පස්වරු 6.00 සිට ‍කොළඹ වරාය දොරටුව අසළ චෛත්‍ය පාර, ජනාධිපති මාවත, බැංකු මාවත හන්දිය, ඛාන් ඔර‍ලෝසු කණුව වටරවුම, රීගල් වටරවුම, සීනෝර් හන්දිය සහ ගාලුමුවදොර වටරවුම යන ස්ථානවලින් කොළඹ කොටුවට ප්‍රවේශවන මාර්ග සියලු රථවාහන සඳහා වසා තබන බව ඊයේ කොළඹ නියෝජ්‍ය පොලිස්පති කාර්යාලයේ පැවැති මාධ්‍ය හමුවේ දි කොළඹ දිසාව භාර ජ්‍යෙෂ්ඨ නියෝජ්‍ය පොලිස්පති එස්.ඒ.ඩී.එස්. ගුණවර්ධන මහතා ප්‍රකාශ කළේය.එමෙන්ම කොල්ලුපිටිය හන්දිය, මරදාන ගාමිනී වටරවුම සහ මැලේ වීදිය හන්දියෙන් බරවාහන කොළඹට ඇතුළුවීමට ද නොහැකි බව ඒ මහතා පැවැසීය. අදාල දිනයන් හී පස්වරු 6.00න් පසු කොළඹට ඇතුළුවිය හැකිවන්නේ අදාල ප්‍රදේශවල පිහිටි හෝටල්වලට පැමිණෙන අමුත්තන්ගේ රථවාහනවලට සහ පොදු ගමන් සේවා බස්රථවලට පමණි.මාර්ගය වසා තබන අවස්ථාවේ බස්රථ සහ සැහැල්ලු වාහන සඳහා විකල්ප මාර්ග ලෙස කොල්ලුපිටිය හන්දියෙන් ධර්මපාල මාවත හරහා කොම්පඤ්ඤ වීදිය, මැලේ වීදිය, රීගල් වටරවුම, ඩී.ආර්.විජේවර්ධන මාවත, මරදාන පාලම හන්දිය, ටෙක්නිකල් හන්දිය ඔස්සේ කොළඹට ඇතුළු විය හැකිය.ලොරි රථ සඳහා විකල්ප මාර්ගය ලෙස කොල්ලුපිටිය හන්දියෙන් ධර්මපාල මාවත හරහා ලිප්ටන් වටරවුම, ඩින්ස් පාර ඔස්සේ ටෙක්නිකල් හන්දියෙන් කොළඹට ඇතුළු වීමේ මාර්ගය භාවිතා කළ හැකිය.පිටකොටුවෙන් පිටත්වෙන බස් රථ ඕල්කට් මාවත ඔස්සේ සීනෝර් හන්දිය අසලින් ආපසු හරවා බෝගහ හන්දිය, ටෙක්නිකල් හන්දියෙන් මරදානට හරවා ඉහත සඳහන් මාර්ග භාවිතා කළ හැකි වන අතර ‍‍අනෙකුත් වාහන ඕල්කට් මාවත ඔස්සේ සීනෝර් හන්දිය අසලින් ආපසු හරවා බෝගහ හන්දිය, ටෙක්නිකල් හන්දියෙන් මරදානට හරවා ගාමිණි වටරවුම, ඩාර්ලි පාර ඔස්සේ පිටවිය හැකිය.රෙක්ලමේෂන් පාර ඔස්සේ කොළඹට පැමිණෙන වාහන ඛාන් ඔරලෝසු කණුව වටරවුමෙන් ආපසු හරවා ප්‍රධාන වීදිය, ගෑස්පහ හන්දියෙන් බෝධිරාජ මාවත, අඩි 100 පාර, සෝන්ඩර්ස් පෙදෙස ඔස්සේ ඕල්කට් මාවතට පිවිසිය හැකිය.හෙට පැවැත්වෙන 'කලම්බු නයිට් රේසස්' තරගාවලිය නැරැඹීමට පැමිණෙන ක්‍රීඩා‍ලෝලීන්ගේ පහසුව සඳහා ප්‍රවේශපත් වර්ණ 9කින් මුද්‍රණය කොට අදාළ පැහැයෙන් යුත් ප්‍රවේශපත් මිල දී ගන්නා ක්‍රීඩාලෝලීන්ට නියමිත නැරැඹුම් ස්ථාන සකස්කොට ඇති බැවින් එම ස්ථානවලින් බැහැර නොයන ලෙසත් රථවාහන පොලීසිය ක්‍රීඩාලෝලීන්ගෙන් ඉල්ලා සිටියි. ඇතිවිය හැකි අවහිරතා මඟහරවාගැනීමට තරග පැවැත්වෙන හෙට දිනයේ පස්වරු 6.00 පෙර අදාළ ස්ථාන කරා ‍යොමුවන ලෙස ද ජ්‍යෙෂ්ඨ නියෝජ්‍ය පොලිස්පතිවරයා පවසයි.'කලම්බු නයිට් රේසස් ' මෙවර තරගාවලියේ ආරක්ෂක කටයුතු සඳහා පොලිස් නිලධාරීහූ 1800ක් පමණ යොදවා ඇතැයි ද ඔහු පැවැසීය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212144</link>
    <topic>‘කලම්බු නයිට් රේසස්’ සමඟ පාපැදි-ත්‍රිරෝද රථ තරගයක්</topic>
    <author>ෆවුස් මො‍‍හොමඩ්</author>
    <content>කොළඹ කොටුව කේන්ද්‍ර කරගනිමින් හෙට (15) රාත්‍රියේ පැවැත්වීමට නියමිත 'කලම්බු නයිට් රේසස්' තරගාවලියට සමගාමීව පාපැදි තරගයක් සහ ත්‍රිරෝද රථ තරගයක් පැවැත්වෙන බව තරග සංවිධායක කමිටු සභාපති දිනේෂ් ජයවර්ධන මහතා පැවැසීය.පසුගිය වසරේ පැවැති පළමු තරගාවලියේ දී යුද හමුදාවෙන් කළ ඉල්ලීමක් අනුව පාපැදි තරගයක් මෙවර තරගාවලියට ඇතුලත් කළ බවත්, ප්‍රේක්ෂකයන්ට වැඩි ආස්වාදයක් ගෙනදීමේ අරමුණින් ත්‍රිරෝද රථ ධාවන තරගාවලියක් ද පැවැත්වීමට අදහස් කළ බවත් තරගාවලියේ විශේෂ රථවාහන ගමනාගමන සැලැස්ම සම්බන්ධව ඊයේ කොළඹ නියෝජ්‍ය පොලිස්පති කාර්යාලයේ පැවැති මාධ්‍ය හමුවේ දි ජයවර්ධන මහතා කීවේය. පාපැදි තරගයට වට 4ක් ඇතුලත් වන අතර ධාවන තරග ක්ෂේත්‍රයෙහි පළපුරුදු තරගකරුවන්16ක් තරග වදින ත්‍රිරෝද රථ තරගයට වට 2ක් ඇතුළත්ය.මෙවර තරගාවලිය නැරැඹීම සඳහා ක්‍රීඩාලෝලීන්ගේ පහසුව සඳහා ප්‍රවේශපත් වර්ණ 9කින් මුද්‍රණය කොට ඇත. එක් එක් මිල ගණන් යටතේ අදාල පැහැයෙන් යුත් ප්‍රවේශපත් මිල දී ගන්නා ක්‍රීඩාලෝලීන්ට නියමිත නැරැඹුම් ස්ථාන ද සකස්කොට තිබේ. අදාළ ස්ථානයන් හි දැවැන්ත දර්ශන තිර 14ක් සවිකොට ඇති බැවින් සම්පූර්ණ තරගය නැරැඹීමේ පහසුව ක්‍රීඩාලෝලීන්ට ලැබේ. මෙවර තරගාවලියේ ප්‍රථමාධාර වෛද්‍ය ඒකකයේ සහායට ගිලන් රථ 14ක් සේවයේ යොදවා ඇති අතර ගිනි නිවීමේ රථ 6ක් ද ස්ථානගත කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212145</link>
    <topic>වෙළඳ සේවා ක්‍රිකට් ඕවර 40 ලීග් තරගාවලිය ඇරැඹේ</topic>
    <author>වර්නන් ගුණසේකර</author>
    <content>වෙළඳ සේවා ක්‍රිකට් සංගමයේ ‘ඊ ’ කොටසේ ඕවර 40 ලීග් තරගාවලිය දැන් ආරම්භ වී තිබේ. බජාජ් අභියෝග කුසලානය සඳහා පැවැත්වෙන මේ තරගාවලිය සඳහා පිට පිට 11වැනි වසරටත් අනුග්‍රහය දක්වන්නේ සීමාසහිත ඩේවිඩ් පීරිස් මෝටර් ආයතනයයි.තරග 45කින් සමන්විත ලීග් තරගාවලිය පසුගිය නොවැම්බර් 24 වැනි දින ආරම්භ වු අතර එය ලබන වසරේ ජනවාරි 26වැනි දින දක්වා පැවැත්වේ.කණ්ඩායම් 18ක් කොටස් 3කට බෙදී තරග පවත්වන අතර ලීග් අදියර අවසාන‍යේ ඒ ඒ කොටස්වල ඉහළටම පිවිසෙන කණ්ඩායම් 2හා තෙවැනි ස්ථානයට පත්වන හොඳම කණ්ඩායම් 2 පිළිමළුන් පිටු දැකීමේ තරගාවලියට සුදුසුකම් ලබනු ඇත‍. පිළිමළුන් පිටු දැකීමේ තරගාවලියේ අර්ධ අවසන් පූර්ව තරග ලබන පෙබරවාරි 2හා 3 දිනයන්හිදීත්, අවසන් පූර්ව තරග පෙබරවාරි 9හා 10 දිනයන්හිදීත්, අවසාන තරග පෙබරවාරි 16 වැනිදාත් පැවැත්වීමට නියමිතය.හොඳම පිතිකරු, හොඳම පන්දු යවන්නා, තරගාවලියේ වීරයා හා අවසාන තරගයේ වීරයාට විශේෂ ත්‍යාග පිරිනැමේ.අනුග්‍රාහක ඩේවිඩ් පීරිස් මෝටර් ආයතනයද තරගාවලිය සඳහා කණ්ඩායමක් ඉදිරිපත් කර තිබේ. එම කණ්ඩායමේ ආරම්භක පිතිකරු ඉඳුනිල් පරණමාන්න පසුගිය සතියේ සී.ඩබ්ලිව්.මැකී පිලට එරෙහිව පැවැති තරගයේදී හතරේ පහර 16ක් එල්ල කරමින් පන්දු 99කින් ලකුණු 109ක් රැස්කර ගෙන මෙවර තරගාවලියේ පළමු ශතකලාභියා බවට පත්ව සිටී. ලීග් තරගාවලියට සහභාගි වන කණ්ඩායම් මෙසේය. ‘ඒ’ කොටස-අවිවා එන්.ඩී.බී.ඉන්ෂුවරන්ස්, සෙන්ට්‍රල් ඉන්වෙස්ට්මන්ට්ස් ඇන්ඩ් ෆිනෑන්ස්, මර්කන්ටයිල් ඉන්වෙස්ට්මන්ට්ස්, ද ෆිනෑන්ස් පී.එල්.සී, එන්.ඩී.බී.බැංකුව, සෙලින්කෝ ඉන්ෂුවර්න්ස්.‘බී’ කොටස-ඒෂියන් එලායන්ස් ඉන්ෂුවරන්ස්, ඩයලොග් ඇක්සිඅටා, පී.එල්.සී. ‘ඒ’, හේමාස් ගෲප්, යුනියන් එෂුවරන්ස් පී‍.ඒල්.සී, සෙන්ට්‍රල් ෆිනෑන්ස්, ශ්‍රී ලංකා ටෙලිකොම් ‘බී’ .‘සී’ ‍‍කොටස-එට්කන් ස්පෙන්ස් ගෲප්, කොමර්ෂල් බැංකුව ‘බී’ , ට්‍රෙලිබෝග් ලංකා, සී.ඩබ්ලිව්.මැකී පී‍.ඒල්.සී, ඩේවිඩ් පීරිස් මෝටර් ආයතනය ‘ඒ’ , ඩිබග් කොම්පියුටර්ස්..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212146</link>
    <topic>මහේල නායකත්වයට සමු දෙයි</topic>
    <author/>
    <content>ඔස්ට්‍රේලියාව සමග පැවැත්වෙන ටෙස්ට් සහ එක්දින තරගමාලාවෙන් පසු නායකත්වයෙන් සමුගන්නා බව ශ්‍රී ලංකා ක්‍රිකට් නායක මහේල ජයවර්ධන ප්‍රකාශ කළේය.ඔස්ට්‍රේලියාවේ හොබාර්ට් නුවර ඊයේ පැවැති මාධ්‍ය හමුවේ දී ඔහු මේ බව සඳහන් කළේය.යොවුන් ක්‍රීඩකයෙකුට නායකත්වය භාරදීමට කාලය එළැඹී ඇතැයි පැවැසූ 35 හැවිරිදි මහේල ඒ සඳහා සුදුසුම ක්‍රීඩකයා ලෙස සිය උපනායක ඇන්ජෙ‍ලෝ මැතිව්ස් නිර්දේශ කළේය.මහේල දෙවැනි වරට ශ්‍රී ලංකා පි‍ලේ නායකත්වයට පත්වූයේ පසුගිය ජනවාරි මාසයේදිය. එය මේ ඔස්ට්‍රේලියානු සංචාරයෙන් පසුව නිමාවන බව ද හෙතෙම පැවැසීය.'මම ශ්‍රී ලංකා පිලේ නායකත්වය භාරගත්තේ මාස 12ක කාලයකටයි. එය මේ තරග සංචාරයෙන් පසු නිමාවෙනවා. මේ සංචාරයෙන් පසු තව දුරටත් නායකත්වයේ රැඳී සිටීමට මට අවශ්‍ය නෑ. ' ඔස්ට්‍රේලියාව සමග අද තම 136වැනි ටෙස්ට් තරගයට ක්‍රීඩා කරන මහේල කීවේය.'තරුණ නායකත්වයක් කරා අපි යොමුවිය යුතුයි. ජ්‍යෙෂ්ඨ ක්‍රීඩකයන් කණ්ඩායමේ සිටියදීම යොවුන් ක්‍රීඩකයෙකුට නායකත්වය ලැබීම ‍කණ්ඩායමට හොඳයි. අපේ සහයෝගයත් ලැබෙන නිසා ඔහුට එය පහසුවේවි.' ඔහු සඳහන් කළේය.තමාගෙන් පසුව නායකත්වය සඳහා පැහැදිලි තේරීම 25 හැවිරිදි මැතිව්ස් බවත් ඔහු කීවේය.'ඇන්ජෙලෝට නායකත්වය ලැබෙනවා නම් හොඳයි‍. කුමාර් සංගක්කාර, ඩිල්ෂාන් සහ මම ඉන්න නිසා අපට පුලුවනි බැරෑරුම් අවස්ථාවලදී ඔහුට සහාය වෙන්න. කාලයක් ගියාට පස්සේ ඔහු තමන්ට අවශ්‍ය විදිහට නායකත්වයට හැඩ ගැසේවි.''මම හිතන්නේ මේක තමයි නිවැරැදි වෙලාව. ලබන අවුරුද්දේ අපට වැඩිපුර ටෙස්ට් තරග නෑ. දීර්ඝ තරග සංචාර නෑ. ඉතින් ඇන්ජෙලෝට නායකත්වය ලැබෙනවානම් එය ඔහුට පහසුදායක ආරම්භයක් වේවි.' මහේල පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=s1212147</link>
    <topic>වෙළඳ සේවා වොලිබෝල්  අවසන් තරගවලට මාස්-බ්‍රැන්ඩික්ස් එති</topic>
    <author>ප්‍රින්ස් ගුණසේකර</author>
    <content>වසර කිහිපයකට පසුව නැවැත ආරම්භවු වෙළඳ සේවා වොලිබෝල් තරගාවලියේ කාන්තා පිරිමි අවසන් තරගවලට මාස් හා බ්‍රැන්ඩික්ස් ආයතනවලින් කණ්ඩායම් සුදුසුකම් ලබා සිටිති.මහරගම ජාතික තරුණ සේවා සභා ක්‍රීඩාංගණයේදී මේ 16වැනිදා පැවැත්වෙන පිරිමි අවසන් තරගයට මහනුවර මාස් කොන්ටුවර්ලයින් කණ්ඩායම හා වැලිසර බ්‍රැන්ඩික්ස් ඉන්ටිමේට් ඇපරල් කන්ඩායමද කාන්තා අවසන් තරගයට මාවතගම මාස් කැෂුවර්ලයින් කණ්ඩායම හා රිදීගම බ්‍රැන්ඩික්ස් කැෂුවල්වෙයාර් කණ්ඩායම තරග වදිති.තෙවැනි ස්ථාන තෝරාගැනීම උදෙසා පැවැත්වෙන තරගවලදී කාන්තා අංශයෙන් කපුගොඩ මාස් ලීනියා හා වැලිසර බ්‍රැන්ඩික්ස් ඇපරල්, පිරිමි අංශයෙන් සුමිත්‍රා හසලක ක්‍රීඩා සමාජය හා ටෙක්ස්චර්ඩ් ජර්සි ලංකා සමාගම තරග බිමට පිවිසෙති.වෙළඳ සේවා ආයතනයකින් කණ්ඩායම් කිහිපයකට සහභාගී විය හැකි පරිදි සංවිධානය වු මේ තරගාවලියට පිරිමි කණ්ඩායම් 44ක්ද කාන්තා කණ්ඩායම් 21ක්ද එක්වුහ. මෙවර තරගාවලිය‍ට ඇගලුම් ක්ෂේත්‍රයේ කණ්ඩායම් වැඩි ප්‍රමාණයක් එක්වීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>14</day>
    </date>
    <link>http://www.dinamina.lk/2012/12/14/_art.asp?fn=f1212141</link>
    <topic>අලුත්කඩේ සෙල්ලම් බත් උයන මොන්ටිසෝරි බබාලා!</topic>
    <author/>
    <content>මහින්ද රාජපක්ෂ මහතා හැමදාමත් නිවැරැදි තීන්දු ගන්නා රාජ්‍ය නායකයෙකි. රටක් පාලනය කරද්දී තමන්ගේ හෘද සාක්ෂියට එකඟව හැමවිටම ක්‍රියා කළයුතු බව රාජ්‍ය නායකයා අවබෝධ කරගෙන සිටී. මේ රට පාලනය කළ රාජ්‍ය නායකයන් අතරින් යථාර්ථයට මුහුණ දී කටයුතු කරන එකම රාජ්‍ය නායකයා ලෙස මහින්ද රාජපක්ෂ මහතාගේ නම සටහන් විය යුතුය.දෝෂාභියෝගය ගැන දැන් තේරීම් කමිටු වාර්තාව පිට වී තිබේ. ඒ පිළිබඳ විවාදය ලබන ජනවාරියේ පැවැත්වෙයි. විවාදයට දින පහක් ඉල්ලා සිටි විපක්ෂයට දින දහයක් ලබාදී තිබේ. අගවිනිසුරුවරියට එරෙහිව ඉදිරිපත් වූ දෝෂාභියෝගය සම්බන්ධයෙන් විපක්ෂයත් නීතිඥවරුනුත් ක්‍රියා කරන්නේ පොඩි දරුවන් සෙල්ලම් බත් උයන විදියටය. එක්සත් ජාතික පක්ෂයටත් මේ රටේ ජනතාවටත් දෝෂාභියෝග අලුත් අත්දැකීම් නොවේ. දෝෂාභියෝග මුලින් ඉදිරිපත් කළේ ද එක්සත් ජාතික පක්ෂය යි. ඉදිරිපත් කළ දෝෂාභියෝග සංඛ්‍යාව එකක් නොව දෙකකි. දෙකම අගවිනිසුරුවරුන්ට එරෙහිවය. පළමුවැන්න නෙවිල් සමරකෝන් අගවිනිසුරුට එරෙහිවය.ජනාධිපති ජේ.ආර්. ජයවර්ධන වරක් අගවිනිසුරු තම නිවෙසට ගෙන්වා ගත්තේ ය. ඒ සමඟම මාතර දිස්ත්‍රික්කයේ මන්ත්‍රී එච්.ආර්.පියසිරි ද ගෙන්වා ගත්තේ ය. පියසිරි දේශපාලනයේ අත්දැකීම් ඇති පළපුරුදු මන්ත්‍රීවරයකු නොවේ. ඔහු රුහුණු බස් සමාගමේ අයිතිකරු අමරදාස මුදලාලිගේ පුතෙකි. ඔහු තරමක චණ්ඩි දේශපාලනඥයෙකි. පියසිරි නිවෙසට ගෙන්වා ගත් ජේ.ආර්.ජයවර්ධන ප්‍රශ්නයක් ඇසීය. පියසිරි - ජේ.ආර්. නෙවිල් සමරකෝන් කිසිවිටෙකත් සමාන කළ හැකි චරිත තුනක් නොවේ. මේ තුන් කට්ටුව එකතු වූයේද කිසියම් බාල කපටිකමකටය.“පියසිරි තමුසෙ ඉතාම ආදරයෙන් ගෙදර බල්ලෙක් හදනවා. ඌ ගෙදර අය හපා කන්නට හදනවා නම් තමුසේ බල්ලට මොකද කරන්නේ” ඒ ජේ.ආර්.ගේ ප්‍රශ්නයයි.“නායකතුමා මම නම් කරන්නේ බල්ලට වෙඩි තබා මරා දමනවා” පියසිරිගේ පිළිතුර විය.මෙම පිළිතුරු අසා ගත් ජේ.ආර්. “තමුන්ට ඇහුනද පියසිරි කියූ ‍ෙද්” ජේ.ආර්. අගවිනිසුරුගෙන් ඇසීය. එදා එජාප නායකයා ක්‍රියා කළේ එසේ ය. එසේ ක්‍රියා කරද්දී එජාපයේ එකම මන්ත්‍රීවරයකුවත් කට ඇරියේ නැත. එකම නීතිඥයකුවත් උසාවියෙන් එළියට බැස්සේ නැත. පොල් ගැසුවේ නැත. සාප කළේ නැත. පිස්සු පූසන් සේ යකා නැටුවේ නැත. පිස්සු බල්ලන්සේ හපා කෑවේ නැත.එදා සිටි නීතිඥවරු මහත්වරුන් සේ ක්‍රියා කළහ. අධිකරණය හමුවේ ගෞරවනීය ලෙස හැසිරුණාහ. එහෙත් අද එසේ නොවේ. එජාප මන්ත්‍රීවරයකු නීති සංගමයේ තනතුරක් දරන නිසා නීතිඥවරුන්ට පිස්සු උපදෙස් දෙන්නේ ය. ඇතැම් නීතිඥවරු උදේ 9 සිට 10 දක්වා උසාවිය වර්ජනය කරති. උදෙන්ම උසාවියට එන නීතිඥවරු නඩු දමා සිටින අයගෙන් නඩු ගාස්තු ලබා ගනිති. නඩු ගාස්තුව සාක්කුවේ දමාගෙන පැයක් එළියේ සිටිති. නඩුකාර හාමුදුරුවන් උසාවියේ බෙන්ච් එකට නඟින්නේ දහයටය. ඒ එනවිට නීතිඥයන් නඩුව කතා කරන්නට සූදානම්ය. දෝෂාභියෝගයට එරෙහිව නීතිඥවරුන් ක්‍රියා කරන්නේ ඒ ආකාරයටය. කෙසේ හෝ නීතිඥ වෘත්තියේ ගරුත්වය ආරක්ෂා කළ යුත්තේ වර්ජනයෙන් හෝ පොල් ගැසීමෙන් හෝ උද්ඝෝෂණය කිරීමෙන් නොවේ.සංවේදී නායකයාදැන් අපි යළිත් ජේ.ආර්.ගේ ක්‍රියා කලාපය ගැන විමසමු. ජේ.ආර්. පියසිරිගෙන් ඇසූ ප්‍රශ්නයත් ඒ ගැන ජේ.ආර්. පළ කළ අදහසත් ගැන පුදුම විය යුතු නොවන්නේ එජාප නායකයන් හැමදාමත් ඒ වගේ නිසා ය. ජනාධිපති මහින්ද රාජපක්ෂ මහතා එසේ නොවේ. අහසට පොළොව මෙන් වෙනස්ය. මේ රටේ පහළ වූ ඉතාමත් සංවේදී නායකයා මහින්දය. ආණ්ඩු ක්‍රම ව්‍යවස්ථාවට අනුව දෝෂාභියෝග එජාපය ඉදිරිපත් කළා සේම, මන්ත්‍රීවරුන් 116ක් අත්සන්කොට අගවිනිසුරුවරියට එරෙහි විශ්වාස භංගය කථානායකට භාර දුන්නේද එතුමියට එරෙහිව විෂමාචාර චෝදනා තිබුණ බැවිනි.දැන් ඉතින් දෝෂාභියෝගය ගැන විශේෂ කමිටු වාර්තාව කථානායකට භාර දී තිබේ. එයට නීතිඥවරු පිරිසක් විරෝධය දක්වති. මෙහිදී ඉතාමත් සංවේදීව ක්‍රියා කරන ජනාධිපතිතුමා තේරීම් කමිටුවේ වාර්තාව යළි සලකා බලන්නට ස්වාධීන කමිටුවක් පත් කිරීමට තීරණය කර තිබේ. එසේ කමිටුව පත් කරන්නේ කාගේවත් විරෝධතාවලට පිළිතුරු දෙන්නට නොව තමන්ගේම හෘද සාක්ෂියට කරුණු අවබෝධ කර ගන්නටය.අගවිනිසුරුවරියද මුල සිටම ක්‍රියා කළේ අනවශ්‍ය ප්‍රසිද්ධියක් ගන්නටය. එය ප්‍රසිද්ධියට වඩා බොරු සෝබනයකි. සිය රාජකාරී නිමවා වෙනදා පිටුපස දොරටුවෙන් ගෙදර යන ඇය තේරීම් කාරක සභාවට යන්නට ආවේ ඉදිරිපස දොරටුවෙනි. දෙස් විදෙස් මාධ්‍යකරුවෝ සහ ඡායාරූප ශිල්පීහු පැමිණ සිටියහ. අගවිනිසුරුවරියට වැඩ අධිකය. අතට අත දෙන්නීය. Thank you very much කියන්නීය. මුව අයා හැම දෙනා සමඟ සිනා සෙන්නීය. ඇය හරියට ඡන්දය ඉල්ලන අපේක්ෂිකාවකගේ චරිතයට පණ දුන්නා සේය. දෙදිනක් එසේ පාර්ලිමේන්තු ගිය ඇය එළියට බැස්සේ තවත් නොයන්නටය තේරීම් කාරක සභාව කෙරෙහි ඇයට විශ්වාසයක් නැතැයි කීවා ය.බාල ප්‍රසිද්ධියපුදුමය එය නොවේ. අග විනිසුරුවරිය යාමත් සමඟ එක්සත් ජාතික පක්යේ මන්ත්‍රීවරුන් දෙදෙනාත් කිසිම දෙයක පිළිවෙළක් නැති ජනතා විමුක්ති පෙරමුණේ විජිත හේරත් ගොයියාත් දෙමළ ජාතික සන්ධානයේ ආර්.සම්බන්ධන් උන්නැහේත් විශේෂ කාරක සභාවෙන් එළියට බැස්සේ අගවිනිසුරුවරිය දොට්ට බැස්ස නිසා ය. පත්වීම භාරගත් ඒ සිව් දෙනා එයින් ඉවත්වීම අතිශයින්ම මෝඩ මොට්ට මෝල් තීරණයකි. ඕනෑම තීන්දුවක් ගන්නට නිදහස ඇති බව වෙනම කාරණයකි. අගවිනිසුරුවරියට තේරීම් කාරක සභාවෙන් අසාධාරණයක් සිදුවූ බව විපක්ෂ මන්ත්‍රීන් සිතනවා නම් ඔවුන් කළයුතුව තිබුණේ තේරීම් කමිටුවට සාක්කි දීමට එන අයගෙන් හරස් ප්‍රශ්න අසා අගවිනිසුරුවරිය වෙනුවෙන් පෙනී සිටීමය. එහෙත් ඒ තරමේ ප්‍රඥාවන්ත තීන්දුවක් ගන්නටවත් විපක්ෂයට මොළයක් තිබුණේ නැත. ඔවුන්ට අවශ්‍ය වන්නේ හැමදේටම හරස් වී බාල ප්‍රසිද්ධියක් ගන්නටය.රනිල් වික්‍රමසිංහ යටතේ එක්සත් ජාතික පක්ෂය පාර්ලිමේන්තුව තුළ දී හැසිරෙන්නේ මොන්ටිසෝරි දරුවන්ටත් අන්ත බාල එවුන් විදියටය. ඒ කාලයේ හදිසි නීතිය පනවා තිබුණි. හදිසි නීතිය වැඩි කාලයක් පනවා ගෙන රට කැරවූයේද එම පක්ෂයයි. එහෙත් විපක්ෂයට ගිය විට හදිසි නීතිය දීර්ඝ කිරීමේ විවාදයේදී එක් විටෙක ඡන්දය දුන්නේ නැත. තවත් විටෙක ඡන්දය දීමෙන් වළකින බව කියා එළියට ගියහ. ඉඳහිට පක්ෂවද ඡන්දය දුන්හ.දෝෂාභියෝගයේදීත් ඒ වගේමය. දෝෂාභියෝගය කථානායකට භාරදී ඇත්තේ ව්‍යවස්ථාවට අනුකූලව මන්ත්‍රීන් 116ක අස්සන් ඇතිවයි. එය තීන්දුවට මන්ත්‍රීවරුන් 11ක් පත් කළේද ව්‍යවස්ථාවට අනුවය. විමර්ශනය අවසානයේ වාර්තා කථානායකතුමාට භාර දුන්නේද ව්‍යවස්ථාවට අනුවය.ජනාධිපතිතුමා තවත් පියවරක් ඉදිරියට ගොස් තිබේ. ව්‍යවස්ථාවේ හෝ පාර්ලිමේන්තු ස්ථාවර නියෝගයන් නැතත් එතුමා දෝෂාභියෝග වාර්තාව යළි සලකා බලන්නට ස්වාධීන කමිටුවක් පත් කරන්නට තීරණය කර තිබේ. එවැනි කමිටුවක් පත් කළ යුතු යයි කොහේවත් සඳහන් වන්නේ නැත. එහෙත් තමන්ගේ හෘදසාක්ෂියට ආමන්ත්‍රණය කරන්නට එම කමිටුව පත්කරනු ඇත. ඒ ඔස්සේ අගවිනිසුරුවරියට කිසියම් අසාධාරණයක් වූ බවට ගෙන යන ප්‍රචාරවලට තවත් නිසි පිළිතුරක් ලැබෙනු ඇත. කෙසේ හෝ මෙය මසක් ඇතුළත අවසානයක් දැකිය යුතු කරුණකි.සජිත්ට භීෂණයක්අද සිදුවෙමින් පවතින ක්‍රියාදාමය දෙස බලනවිට මහත් ව්‍යසනයක් සහ භීෂණයක් ක්‍රියාත්මක වෙමින් පවතින බව එජාප නියෝජ්‍ය නායක සජිත් ප්‍රේමදාස මහතා ප්‍රකාශ කර තිබේ. ශ්‍රේෂ්ඨාධිකරණයේ අග විනිසුරු ඉවත් කිරීමේ ක්‍රියාවලිය හුදෙක් දේශපාලන න්‍යාය පත්‍රයක් මත ක්‍රියාත්මක වූවක් මිස රටේ පවතින නීති ප්‍රතිපාදන මත ක්‍රියාත්මක වූවක් හැටියට තමන්ට නොපෙනෙන බවද ඒ මහතා කියා තිබේ.ආණ්ඩුක්‍රම ව්‍යවස්ථාව කුණු බක්කියට දැමීමක් ලෙස ද වත්මන් ක්‍රියාවලිය ඔහු දකී. බහ තෝරන තාලයට පොඩි එවුන් කියන දේ තේරෙන්නේ නැත. අකුරු දෙක තුනක් ගලපන්නට හැකි පොඩි එකා අර්ථයක් නැති බහුබූත ද කියන්නේය. සජිත් ප්‍රේමදාස පොඩි එකකු නොවේ. ඔහු පැරණි දේශපාලන පක්ෂයක නියෝජ්‍ය නායකයාය. රනිල් ඉල්ලන්නේ නැත්නම් ජනාධිපතිවරණයට ඉදිරිපත් වන්නට සිටින ජනාධිපති අපේක්ෂකයාය. එවැනි පුද්ගලයකු කතා කරන විට ඉතා විමසිලිමත් විය යුතුය. අර්ථාන්විත විය යුතුය. එසේ නැතිව කටට ආ පළියට වචන යොදා කතා කිරීම පරිණත බව නොවේ. ඒ පරිණත බව ඇති කර ගන්නට සජිත් ප්‍රේමදාසට තව කලක් ගියත් හැකි වේ යැයි සිතිය නොහැකිය.හොඳින් හෝ නරකින් හෝ රටක් හෙල්ලූ තාත්තා කෙනෙකුගේ පුතකු මීට වඩා කල්පනාකාරීව කතා කළ යුතුය.අද භීෂණයක් නැත. ව්‍යසනයක් ද ආණ්ඩුවෙන් නිර්මාණය කර නැත. එක්සත් ජාතික පක්ෂයත් ජනතා විමුක්ති පෙරමුණත් නිර්මාණය කළ භීෂණය මුළුමනින්ම නතර කළේ මහින්ද රාජපක්ෂ ය. රටට සාමය උදා කළේ ද මහින්ද රාජපක්ෂ ය. ව්‍යසනයක් ආණ්ඩුව නිර්මාණය කර නැත.ඒ නිසා සජිත් ප්‍රේමදාස මහතාණෙනි! බයිලා කියන්නේ නැතිව රනිල් සමඟ එක්වී පක්ෂය ශක්තිමත් කර ගැනීමට වෙහෙසෙනවා නම් අපූරුය. තමන්ටම නොතේරෙන කාලෝචිත නොවන කතා කීමෙන් වළකින ලෙස අපි ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121511</link>
    <topic>දොළොස් මහේ බත් දන්සල දෙවන වරටත්...</topic>
    <author>අනුරාධපුර දිසා විශේෂ සහ තෙන්නකෝන් කුලසේකර</author>
    <content>සිව්හෙළ බෞද්ධ පදනමේ සහයෝගය ඇති එස්. එම්. චන්ද්‍රසේන පදනමේ මෙහෙයවීමෙන් අනුරාධපුරය රුවන්වැලි මහා සෑය අභියස පැවැත්වෙන දොළොස්මහේ මහා බත් දන්සැල දෙවන වසරට පාතැබීමේ මහා පුණ්‍යෝත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (14) පැවැත්විණ.මේ සඳහා අනුරාධපුරයට පැමිණි ජනාධිපතිතුමා ජය ශ්‍රී මහා බෝධීන් වහන්සේ වැඳ පුදා ගත්තේය. අටමස්ථානාධිපති ආචාර්ය පල්ලේගම සිරිනිවාස නාහිමියන් බැහැ දුටු ජනාධිතිතුමා උන්වහන්සේගේ ආශිර්වාද ලබා ගත්තේය.සලපතළ මළුවට ගොස් මහ සෑ රදුන් වැඳු පිදා ගැනීමේ පහසුව ආබාධ සහිත පුද්ගලයන්ට සලසන නව පාලම ජනාධිපතිතුමාගේ අතින් විවෘත කෙරිණ. රුවන්වැලි චෛත්‍යාරාමාධිපති පල්ලේගම හේමරතන නාහිමියන්ගේ මඟපෙන්වීමෙන් මේ පාලම නිර්මාණය කර තිබේ.අනතුරුව මහා සංඝරත්නය වෙනුවෙන් පිරිනමන ලද දානමය පිංකමට එක් වූ ජනාධිපතිතුමා දොළොස් මහේ බත් දන්සැලට පැමිණ ජනතාවට සංග්‍රහ කිරීමට එක්විය.අනුරාධපුර නගරාධිපති එච්. බී. සෝමදාස මහතාගේ සංකල්පයක් මත ඉදි‍කෙරෙන වෙළෙඳ කුටි සංකිර්ණය ද ජනාධිපතිතුමාගේ නිරීක්ෂණයට ලක්විය.මහා සංඝරත්නය සහ උතුරු මැද පළාත් ආණ්ඩුකාර කරුණාරත්න දිවුල්ගනේ, මහඇමැති රංජිත් සම‍ර‍කෝන්, ඇමැති තිස්ස කරලියැද්ද, නියෝජ්‍ය ඇමැතිවරුන් වන එස්. එම්. චන්ද්‍රසේන, ඩබ්ලිව්. බී. ඒකනායක, පළාත් සභා ඇමැති එච්. බී. සේමසිංහ මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212152</link>
    <topic>ශවේන්ද්‍ර සිල්වාගේ නිල කටයුතුවළක්වාලීමට මට හැකියාවක් නෑ</topic>
    <author>මහින්ද අලුත්ගෙදර</author>
    <content>මේජර් ජනරාල් ශවේන්ද්‍ර සිල්වා මහතාගේ නිල කටයුතු වළක්වාලීමට තමාට කිසිඳු හැකියාවක් නැතැයි එක්සත් ජාතීන්ගේ සංවිධානයේ මහ ලේකම් බෑන් කී මූන් අවධාරණය කරයි.ශවේන්ද්‍ර සිල්වා මහතා එක්සත් ජාතීන්ගේ සංවිධානයේ නිව්යෝර්ක්හි ශ්‍රී ලංකා නියෝජ්‍ය නිත්‍ය නියෝජත මෙන්ම සාම සාධක මෙහෙයුම් පිළිබඳ ජගත් සංවිධාන මහලේකම්වරයාගේ උපදේශක කමිටුවේ දකුණු ආසියාතික නිත්‍ය නියෝජිත වශයෙන්ද කටයුතු කරයි.මේජර් ජනරාල් ශවේන්ද්‍ර සිල්වා පසුගියදා ජගත් සංවිධාන සාම සාධක මෙහෙයුම පිළිබඳව ලෙබනනයේ නිරීක්ෂණ චාරිකාවක නිරත වු අතර ඒ සම්බන්ධයෙන් විවිධ පාර්ශ්ව චෝදනා කර තිබෙන බවද ජගත් සංවිධාන මූලස්ථානයේ පෙරේදා (13) පැවැති දෛනික මාධ්‍ය හමුවේදී අනාවරණය වූ බව වාර්තා වෙයි.ශ‍්‍රී ලංකාවට එරෙහිව ඇතැම් පාර්ශ්වයන් විවිධ ප්‍රශ්න මතුකරන අතර ජගත් සංවිධාන වාර්තාවක් මගින් මෙරට යුද්ධයේදී මානව හිමිකම් උල්ලංඝනය වී ඇති බවට කරුණු ඉදිරිපත් කර ඇතැයිද චෝදනා කර තිබේ.එබැවින් එම යුද්ධයට සම්බන්ධ මේජර් ජනරාල්වරයාට ජගත් සංවිධාන සාම සාධක මෙහෙයුම් අධීක්ෂණය කිරීමට හැකියාවක් නැතැයි පවසමින් කළ ප්‍රශ්න කිරීමකට පිළිතුරු දෙමින් එක්සත් ජාතීන්ගේ මහ ලේකම්වරයා මේ බව සඳහන්කර තිබේ.මේ අතර මහලේකම්වරයාගේ ප‍්‍රකාශකයා සඳහන්කර ඇත්තේ සාමසාධක උපදේශන කමිටුවට අදාළ මේජර් ජනරාල් ශවේන්ද්‍ර සිල්වා මහතාගේ කි‍්‍රයාකාරකම් නතර කිරීමට මහලේකම්වරයාට හැකියාවක් නොමැති බවයි.ඔහු එම කමිටුවට තෝරා ගැනීම සාමාජික රටවල කැමැත්ත අනුව සිදුකරනු ලැබූවක් බවද එය නතර කළ හැක්කේද සාමාජික රටවලට හැර එක්සත් ජාතීන්ගේ මහලේකම්වරයාට නොවන බවද හෙතෙම අවධාරණය කර තිබේ.එක්සත් ජාතීන්ගේ සාම සාධක කමිටුවේ දකුණු ආසියාතික නිත්‍ය නියෝජිත මේජර් ජනරාල් ශවේන්ද්‍ර සිල්වා මහතා පසුගිය නොවැම්බර් 28 වැනිදා සිට දෙසැම්බර් 04 වැනිදා දක්වා ලෙබනනයේ ජගත් සංවිධාන මෙහෙයුම් පිළිබඳ සොයා බලන හමුදා පොලිස් උපදේශන නියෝජිත කණ්ඩායමට එක්ව සිටියේය.ශවේන්ද්‍ර සිල්වාගේ නිල කටයුතු වළක්වාලීමට මට හැකියාවක් නෑඑජා මහ ලේකම් බෑන් කී මූන් අවධාරණය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212153</link>
    <topic>සරසවි වරම් ලැබූ 10,000කට නායකත්ව පුහුණු වැඩසටහන්</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාලවලට බඳවා ගැනෙන නවක සිසුන් වෙනුවෙන් උසස් අධ්‍යාපන අමාත්‍යංශය ක්‍රියාත්මක කරන නායකත්ව හැකියාව හා ධනාත්මක ආකල්ප වර්ධනය කිරීමේ වැඩසටහනේ පළමු අදියර මෙම 27 වැනිදා පුහුණු කඳවුරු 22 කදී ආරම්භ කෙරේ.2011 වසරේ අපොස උසස් පෙළ විභාගයෙන් සමත් ව විශ්වවිද්‍යාල ප්‍රවේශය ලබා සිටින සිසුන් අතරින් පළමු අදියර යටතේ සිසුන් 10000 ක් මේ සඳහා තෝරා‍ගෙන තිබෙන අතර මේ වන විට ඔවුන් ලිපි මඟින් දැනුවත් කිරීමට අමාත්‍යංශය පියවර ගෙන තිබේ.මේ පාඨමාලාව මින් පෙර සති තුනක කාලයක් පැවැත්වුවද මෙවර පුහුණු පාඨමාලාව ක්‍රියාත්මක වන්නේ සති දෙකක කාලයක් සඳහා පමණි.සිසුන් කණ්ඩායම් තුනක් යටතේ පුහුණු පාඨමාලාවට සහභාගී කරවන අතර පළමු කණ්ඩායමේ විසිර යාම ජනවාරි 12 වැනිදා පැවැත්වේ.දෙවැනි කණ්ඩායම සඳහා ජනවාරි 16 වැනිදා සිට පෙබරවාරි 2 දා දක්වා වැඩසටහන පැවැත්වෙන අතර තුන් වැනි කණ්ඩාම පෙබරවාරි 12 සිට පෙබරවාරි 28 දක්වා මේ වැඩස‍ටහනට සහභාගී කරවීමට නියමිතය.නායකත්ව පුහුණුවේ පළමු අදියර සඳහා තෝරා ගෙන ඇති සිසුන්ගේ නාම ලේඛනය www.leadership.mohe.gov.lkවෙබ් අඩවියෙන් දැන ගත හැකිය.අනෙකුත් නාමලේඛනයන් ඉදිරි දිනවලදී ප්‍රකාශයට පත් කිරීමට උසස් අධ්‍යාපන අමාත්‍යංශය බලාපොරොත්තු වේ.විශ්ව ගම්මානයක් තුළ ශ්‍රී ලාංකේය අභිමානය උත්කර්ෂවත් කරන්නට දැනුම දෝතින් ගෙන සරසවියට පිය නඟන තරුණ ශිෂ්‍යා ශිෂ්‍යාවන්ගේ ඡවය, නිර්මාණශීලිත්වය සහ උද්යෝගිමත් නායකත්වය වර්ධනය කිරීමේ අරමුණෙන් උසස් අධ්‍යාපන අමාත්‍යංශය නායකත්ව පුහුණු වැඩසටහන ක්‍රියාත්මක කරන බව අතිරේක ලේකම් පී.ජී. ජයසිංහ මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212154</link>
    <topic>දැයට කිරුළනිල ලාංඡනයඅම්පාරේ දී එළි දකී</topic>
    <author>ජයසිරි මුණසිංහ</author>
    <content>“නැගෙනහිරුවරුන්ගේ ආශ්චර්ය” තේමාව කොට ගත් 7 වැනි දැයට කිරුළ ජාතික මහා ප්‍රදර්ශනයේ නිල ලාංඡනය අම්පාරේ දී එළිදැක්විණි.දැයට කිරුළ ප්‍රදර්ශන කමිටු සභාපති සහ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, ජ්‍යෙෂ්ඨ ඇමැති පී.දයාරත්න, සබරගමුව පළාත් සභා මන්ත්‍රි උදයකාන්ත ගුණතිලක යන මහත්වරු ප්‍රධාන රජයේ නිලධාරිහු කිහිපදෙනකු මේ එළිදැක්වීමේ අවස්ථාවට එක්ව සිටියහ.අම්පාර,මඩකලපුව, ත්‍රිකුණාමලය හා පොළොන්නරුව දිස්ත්‍රික් 4 පාදකකොට මෙවර දැයට කිරුළ මහා ප්‍රදර්ශනය පැවැත්වේ.මේ යටතේ මුළු නැගෙනහිර පළාතේම විශාල සංවර්ධනයක් සිදු වේ. රුපියල් මිලියන 60,000ක් රජය වියදම් කොට යටිතල පහසුකම් දියුණු කැරේ. මින් රුපියල් මිලියන 13168 අම්පාරටත්, මිලියන 15,112 පොළොන්නරුවටත්, මිලියන 8852 ත්‍රිකුණාමලයටත්, මිලියන 8243 මඩකලපුවටත් වැය කරනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212155</link>
    <topic>පෞද්ගලික අංශයේ සේවක වැටුප් සියයට 40කින් වැඩි කිරීමට පියවර</topic>
    <author>අනුර ප්‍රේමලාල්</author>
    <content>පෞද්ගලික අංශයේ සියලු සේවකයන්ගේ වැටුප් 30%ත් 40%ත් අතර ප්‍රමාණයකින් වැඩි කිරම‍ට තිරණය කොට ඇතැයි කම්කරු හා කම්කරු සබඳතා ඇමති ගාමිණි ලොකුගේ මහතා ප්‍රකාශ කරයි.ඒ අනුව ඉදිකිරිම්, රසකැවිලි, සිනමා, වැනි ක්ෂේත්‍ර ආවරණය වන පඩි පාලක සභා දහතුනක තීරණ පළමු අදියර ලෙස ලැබි ඇති අතර අනෙකුත් පඩිපාලක සභාවල තීරණ ඉතා කඩිනමින් රැස්වි ගන්නා බව ලොකුගේ මහතා පැවසීය.පළමු අදියරේ පඩිපාලක සභාවල වැටුප් වැඩි කිරිමේ තිරණය අනිද්දා (17) ගැසට් නිවේදන මගින් නිකුත් කිරිමට කටයුතු යොදා තිබෙන අතර සියලු සේවකයින්ගේ වැටුප් වැඩිකිරිම සිදුවෙන බව ඒ මහතා කීවේය.පෞද්ගලික අංශයේ සේවක වැටුප් වැඩිකිරිම සඳහා පඩිපාලක සභා හතළිස් හතරක් ක්‍රියාත්මක අතර ඉන් ආවරණය නොවන ක්‍ෂෙත්‍ර සඳහා සොයා බලා පඩිපාලක සභා පිහිටුවීමට කටයුතු කරන බව ලොකුගේ මහතා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212156</link>
    <topic>සංචාරක වීසා ගෙන ලංකාවට ඇවිත්ජාවාරම්වල යෙදුණු 1000ක් පිටුවහල්</topic>
    <author>විජයානි එදිරිසිංහ</author>
    <content>විදේශ රටවල සිට මෙරටට පැමිණ විවිධ ජාවාරම්වල යෙදුන විදේශිකයන් දහසකට වැඩි පිරිසක් මෙම වසර තුළ අත්අඩංගුවට පත්වීමෙන් පසු පිටුවහල් කැර තිබේ.මින් වැඩි පිරිසක් අත්අඩංගුවට ගෙන තිබුණේ ආගමන විගමන දෙපාර්තමේන්තුව යටතේ පිහිටුවා ඇති නිරීක්‍ෂණ බුද්ධි හා වැටලීම් අංශය මගිනි. එසේ අත්අඩංගුවට පත් පිරිස අතර ගණිකා ජාවාරමේ යෙදෙන කාන්තාවෝ විශාල පිරිසක් ද වෙති.මෙරට ව්‍යාපාරිකයෝ විදේශ රටවලින් සංචාරක වීසා ඔස්සේ කාන්තාවන් ගෙන්වා මෙරට පුද්ගලයන්ට සහ විදේශිකයන්ට විකිණීම මහා පරිමාණයෙන් සිදුකරති.ඒ සඳහා එක් කාන්තාවක් රුපියල් විසිපන්දහසත් තිස්දහසත් අතර මිලකට ලබා දෙයි. ඊයේ ද මෙම ජාවාරමේ යෙදුන කාන්තාවන් දෙදෙනකු අත්අඩංගුවට ගෙන තිබුණි.ක්‍රෙඩිට් කාඩ් වංචා, මත්ද්‍රව්‍ය ජාවාරම්, ආගම් ප්‍රචාර මෙරටදී කරන විවිධ මූල්‍ය වංචා හා සොරකම් සම්බන්ධයෙන් විශාල පිරිසක් මෙසේ අත්අඩංගුවට ගෙන තිබුණි.මොවුන් අතරින් නඩු පැවරිය හැකි වැරැදිවලට නඩු පවරා සෙසු පිරිස ලංකාවෙන් පිටුවහල් කිරීම සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212157</link>
    <topic>දිඹුලාගල ගල් පර්වතයට වැටුණුඋල්කාපාත රැසක් සොයා ගෙන</topic>
    <author>පොළොන්නරුව විශේෂ</author>
    <content>පොළොන්නරුවේ ඓතිහාසික දිඹුලාගල පර්වතය මතට උල්කාපාත රැසක් එකවර කඩාවැටී ඇත.පෙරේදා රාත්‍රී කාලයේ වරින්වර ආලෝකධාරා විහිදුවමින් උල්කා පර්වතය මතට පතිතවූ බව, දිඹුලාගල අඩි 1400ක් ඉහළින් පිහිටි අහස් මාලිගයේ වැඩවසන හිමිවරු පැවසූහ.මෙම සිද්ධියෙන් පසුව ඊයේ (13) උදෑසන ගල් පර්වතය පරීක්‍ෂා කළ දිඹුලාගල සේනාසනයේ හිමිවරුනට උල්කාපාත කැබලි ගණනාවක් සොයාගැනීමට හැකිවී තිබේ.මේ පිළිබඳව අදහස් දැක්වූ දිඹුලාගල ධර්‍මායතනයේ ලේකම් මාදුරුඔයේ විජිත හිමියන් මෙසේද කීය. දිඹුලාගල සේනාසනයේ වැඩවසන හිමිවරු පෙරේදා රාත්‍රී පර්වතය දෙසට ආලෝකධාරා විහිදුවමින් වැටෙන සිය ගණනක් උල්කාපාත නිරීක්‍ෂණය කළා.පසුදින සිදුකරන ලද පරීක්‍ෂණයේදී වැටී තිබුණ උල්කාපාත කොටස් කිහිපයක් සොයාගැනීමට හැකිවුණා. ඒවා වැඩිදුර පරීක්‍ෂණයන් සඳහා පොළොන්නරුව ජ්‍යෙෂ්ඨ පොලිස් අධිකාරී සරත් කුමාර ජෝසප් මහතා වෙත භාරදෙනු ලැබූවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212158</link>
    <topic>හඳුනා නොගත් පාෂාණ-ලෝහ කැබලිදුටුවොත් වහාම දැනුම් දෙන්න</topic>
    <author>සිතාරා සේනානි</author>
    <content>හඳුනා නොගත් කිසියම් වස්තුවක් අහසේ දිස්වූයේ නම් එම අවස්ථාවේ ම හෝ ඉන් පසුව හෝ එම ස්ථානයට පහළින් පොළොව මතුපිට හොඳින් නිරීක්ෂණය කරන ලෙසත්, එසේ නිරීක්ෂණය කිරීමේදී පාෂාණ කැබලි හා ලෝහ කැබලි වැනි ආන්තුක ද්‍රව්‍ය දක්නට ලැබෙන්නේ නම් ඒ පිළිබඳ තම ආයතනය වෙත දැනුම් දෙන ලෙසත් වෛද්‍ය පර්යේෂණායතනය ඉල්ලා සිටී.පොළොව මත මෙවැනි ආගන්තුක ද්‍රව්‍ය දක්නට ලැබුණොත් ඒවා ස්පර්ශ කිරීමෙන් වළකින ලෙසත් ‍එම ආයතනය දැනුම් දෙයි. ඒවා ස්පර්ෂ කිරීම හානිකර වියහැකි වීම මෙයට හේතුවයි.විවිධ ප්‍රදේශවලදී හඳුනා නොගත් වස්තු, ආලෝක හා වර්ණාවලි දුටු බවට ජනමාධ්‍යවල වාර්තා පළවී තිබේ. ඒවා සම්බන්ධයෙන් විවිධ මත පළවී ඇතත් ඒවා කිසියම් ග්‍රහ වස්තූ හෝ වෙනත් යානා විශේෂයක් ද යන්න පිළිබඳ මෙතෙක් මෙරට පර්යේෂණයක් සිදු කර නොමැත.එසේම පසුගිය දින කිහිපයේ රටපුරා විවිධ ස්ථානවලින් වාර්තා වූ මෙවැනි හඳුනා නොගත් ආකාශ වස්තු පිළිබඳ තොරතුරු ඇතුළත් වාර්තා හා වීඩියෝ පට කිහිපයක් මේ දිනවල මෙරටට පැමිණ සිටින ලෝක ප්‍රකට තාරකා විද්‍යාඥවරයකු වන මහාචාර්ය චන්ද්‍රා වික්‍රමසිංහ මයතා වෙත භාර දීමට වෛද්‍ය පර්යේෂණායතනය පියවර ගෙන තිබේ.තාරකා විද්‍යාවට ඇලුම් කරන තරුණයන් පිරිසක් මේ තොරතුරු එක්රැස් කර වෛද්‍ය පර්යේෂණායතනයට භාරදී තිබේ. මහාචාර්යවරයා මේ තොරතුරු ද විශ්ලේෂණය කිරීමට තීරණය කැර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n1212159</link>
    <topic>නීති විරෝධීව ඕස්ට්‍රේලියාවට එනඕනෑම අයකු අත්අඩංගුවට ගන්නවා</topic>
    <author>භක්ති මෙන්ඩිස් - ගාල්ල සිට</author>
    <content>මුහුදු මාර්ග ඔස්සේ නීතිවිරෝධී ලෙස ඕස්ට්‍රේලියාවට පැමිණෙන පුද්ගලයන් අත්අඩංගුවට ගැනීම සඳහා කටයුතු කරන බව ඕස්ට්‍රේලියානු නාවික හමුදාපති වයිස් අද්මිරාල් රේගී‍්‍රස් මහතා පවසයි.ඒ මහතා එසේ පැවසුවේ ගාල්ල ලයිට්හවුස් හෝටලයේ පැවැත්වෙන (ගාලු කතිකාව) සම්මන්ත්‍රණයේ දී දිනමිණ ට ප්‍රකාශයක් කරමිනි.තවදුරටත් අදහස් දැක්වූ ඒ මහතා මෙසේද කීය.නීතිවිරෝධී ක්‍රම මඟින් ඕස්ට්‍රේලියාවට පැමිණි ශ්‍රී ලාංකික පුද්ගලයන් 800ක් පමණ ඉකුත් මාස 06 තුළදී ශ්‍රී ලංකාවට පිටුවහල් කැර තිබෙනවා.පුරා දින දෙකක් මුළුල්ලේ පැවැති මෙම සම්මන්ත්‍රණයේදී ආසියානු කලාපයේ මෙන්ම ලෝකයේ ප්‍රබල රටවල් රැසක්ම ශ්‍රී ලංකා නාවික හමුදාව සමඟ සිය නාවික අත්දැකීම් බෙදා ගනු ලැබීය.තුන්වන වරට පැවැති මේ නාවික සමුළුවේදී වැදගත් කරුණු රැසක් රටවල් අතර බෙදාගැනීමට හැකි බව ශ්‍රී ලංකා නාවික හමුදාපති වයිස් අද්මිරාල් ජයනාත් කොළඹගේ මහතා දිනමිණ ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121510</link>
    <topic>ශ්‍රී ලංකා නීතිඥ සංගමයේ සභාපති ගැන සතුටු වෙන්න බැහැ</topic>
    <author/>
    <content>ශ්‍රී ලංකා නීතිඥ සංගමයේ සභාපතිවරයා, එම සංගමය දේශපාලන හා රාජ්‍ය විරෝධි ක්‍රියාවලි සදහා මෙවලමක් ලෙස යොදාගන්නා බව සාමාජිකයන්ගේ විශ්වාසය බැවින් අගවිනිසුරුවරියට එරෙහි දෝෂාභියෝග ක්‍රියාවලියේදී ඊට එරෙහි ප්‍රචාරාත්මක කටයුතු වල මූලිකත්වය ගෙන කටයුතු කිරීමෙන් වැළකී අදාළ ව්‍යවස්ථාමය ක්‍රියාදාමය අවසන් වනතුරු එහි නියෝජ්‍ය සභාපතිවරයාට සංගමයමෙහෙයවීමට ඉඩදිය යුතු යැයි නීතිඥ සංගමයේ නීතිවේදීන් කණ්ඩායමක් ප්‍රකාශ කර තිබේ.සංගමයේ ව්‍යවස්ථාවට අනුව එය දේශපාලන හෝ වෙනත් පිටස්තර බලවේගයන්ගේ බලපෑමට ගොදුරු නොවී කටයුතු කළ යුතු බවත් සංගමයේ සාමාජිකයන් විසින් තෝරාගනු ලබන සභාපතිවරයා අධිකරණයේ ගරුත්වය රකිමින් අපක්ෂපාතිව කටයුතු කළයුතු බවත් මේ කණ්ඩායම වැඩිදුරටත් පෙන්වා දී ඇත‍.එහෙත් රජය විවේචනය කරමින් ආණ්ඩුපෙරලියක් අපේක්ෂාවෙන් කැපවසිටින එක්සත් ජාතික්පක්ෂයේ ප්‍රබල සාමාජිකයකු වන වත්මන් සභාපතිවරයා සංගමයේ නීතීන්ට පටහැනිව,විධායක කමිටුවේ නිසි අනුමැතියකින් තොරව පුවත්පත් සාකච්ඡා පවත්වමින් හා ප්‍රකාශ නිකුත් කරමින් අත්තනෝමතික ලෙස කටයුතු කරන බව පෙනී ගොස් ඇතැයි ඔවුන් වැඩිදුරටත් ප්‍රකාශ කර ඇත.සංගම් ව්‍යවස්ථාවට අනුව ඔහුට ඔහුගේ පෞද්ගලික හෝ දේශපාලන අදහස් ඍජුව හෝ වක්‍රව හෝ සංගමය ඔස්සේ ප්‍රකාශයට පත්කළ නොහැකිබව පෙන්වාදෙන මේ නීතිඥ කණ්ඩායම ව්‍යවස්ථාමය ක්‍රියාවලියට ප්‍රමුඛත්වය දෙමින් අධිකරණයේ ගරුත්වය හා ස්වාධිනත්වය රැකීම නීතිඥ සංගම් සාමාජිකත්වයේ වගකීම බව දපෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121512</link>
    <topic>හලාවත සෝදිසි මෙහෙයුමකින්විසිපස් දෙනෙක් අත්අඩංගුවේ</topic>
    <author>ප්‍රසාද් පූර්ණමාල් පුත්තලම දිසා සමූහ</author>
    <content>හලාවත පොලිසිය මගින් සිදුකරන ලද විශේෂ සෝදිසි මෙහෙයුමකදී සැකපිට පුද්ගලයන් විසිපස් දෙනකු අත්අඩංගුවට ගත් බව හලාවත පොලිසියේ ප්‍රකාශකයෙක් පැවැසීය.මේ අතර වරෙන්තුකරුවන් හතර දෙනෙකු බලපත්‍ර නොමැතිව වැලි ප්‍රවාහනය කළ තිදෙනකු හා මත්පැන් (කසිප්පු) පෙරන ලද හා ළඟ තබාගත් පුද්ගලයන් එකොළොස් දෙනකු හා ඛනිජ තෙල් සංස්ථාවේ සේවකයන් හය දෙනකු හා තෙල් මිලදී ගත් පුද්ගලයකුද වේ.හලාවත මූලස්ථාන පොලිස් පරීක්ෂක මනෝජ් රණගල මහතාගේ උපදෙස් පරිදි මේ වැටලීම් සිදුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121513</link>
    <topic>‘බ්ලැක් මැජික්’ සිනමා කැමරා ක්‍රියාන්විතය අද දිනත්</topic>
    <author/>
    <content>දකුණු ආසියාවේ පළමු ‘බ්ලැක් මැජික්’ සිනමා කැමරාව පිළිබඳ විශේෂ මෙහෙයුමක් අද දින කොළඹ 05, පොල්හේන්ගොඩ, ඇවරිහේන පාර අංක 32/1 දරන ස්ථානයේ ‘ෆයින්විෂන්’ ආයතනයේ දී පෙ.ව. 10.00 සිට ප.ව. 6.00 දක්වා පැවැත්වේ.ඩිජිටල් සිනමාකරණය සඳහා ලෝකයට හඳුන්වාදුන් නවීනතම කැමරාව මෙය වේ.ලොව ප්‍රමුඛ වර්ණ සංයෝජන මෙවලම වන ච්චමඪදජඪ ච්ධ්පද්ධතිය ද නිර්මාණය කළේ ‘බ්ලැක් මැජික්’ ඩිසයින් ඇමරිකානු සමාගමයි.ඉහළ වර්ණාංශු ඝණත්වයක් වන 2.5ම් ප්‍රමිතියේ රූප පටිගත කළ හැකි මෙම කැමරාව පිළිබඳව විවිධ කෝණයන්ගෙන් තාක්ෂණිකව විග්‍රහ කරමින් දේශීය සිනමාකරුවන් දැනුවත් කිරීම මෙම කැමරා මෙහෙයුමේ මූලික අරමුණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121514</link>
    <topic>ඇමැති කෙහෙළිය ඝාතනයට සැලසුම් කළකොටි කත වසර 20ක් සිරගෙට</topic>
    <author>සබරගමුව සමූහ</author>
    <content>යාපනයේ සිට කෑගල්ලට පැමිණ හෝටලයක තවත් තරුණයෙක් සමඟ ලැගුම්ගෙන ඇමැති කෙහෙළිය රඹුක්වැල්ල මහතා ඝාතනය කිරීමට සැලසුම් කළ එල්. ටී. ටී. ඊ. සාමාජිකා රාසලිංගම් තමරෙයි වදනි නෙළුම් නොහොත් ගුංඩු වදනි (50) නමැත්තියට වරස 20 ක සිරදඬුවමක් කෑගල්ල මහාධිකරණ විනිසුරු මේනකා විජේසුන්දර මහත්මිය පසුගිය 13 දා නියෝග කළාය.යාපනයේ තිත්තවේලි ගුරු විද්‍යාල පටුමගේ පදිංචි මෙම විත්තිකාරිය 2007 දෙසැම්බර් 17 හා 21 යන දිනවල කෑගල්ල නගරයට පැමිණ යුද හමුදාවෙන් පලා ආ කමාන්ඩෝ සෙබළෙකු සමඟ මෙම ඝාතන සැලසුම් සකස් කර ඇති බව ද කෑගල්ල මහාධිකරණයේ අංක 3060/2011 දරන නඩුවෙහි විස්තර කර තිබුණි.නීතිපතිවරයා වෙනුවෙන් මෙම නඩුවේ පැමිණිල්ල මෙහෙයවීම රජයේ අධිනීතිඥ චමින්ද අතුකෝරළ මහතා විසින් සිදුකරනු ලැබූ අතර පසුගිය 2012 සැප්තැම්බර් මාසයේ දී කෑගල්ල පළාත්බද මහාධිකරණයේ දී විමසීම් කටයුතු අරඹනු ලැබීය.නඩුව විමසීමට ගත් අවස්ථාවේ දී අධිකරණයේ දී ප්‍රකාශයක් කළ චෝදිත විත්තිකාරිය මෙම නඩුවට ගොනුකර ඇති තමාගේ පාපොච්චාරණය තමා විසින් ස්වේච්ඡාවෙන් කරන ලද්දක් නොවන බව පැවසීය. මහාධිකරණ විනිසුරු මේනකා විජේසුන්දර මහත්මිය ඇගේ පාපොච්චාරණය පිළිබඳ ශක්‍යතා අධ්‍යයන විභාගයක් (වොයාර් ඩයල් ටෙස්ට්) කැඳවනු ලැබීය.එම පරීක්‍ෂණයෙන් පසුව විත්තිකාරියගේ පාපොච්චාරණය මහාධිකරණය සත්‍ය පාපොච්චාරණයක් බවට තීරණය කිරීමත් සමඟ තවත් දින 14 ක් එක දිගට මෙම නඩුව විභාගය කෑගල්ල මහාධිකරණයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121515</link>
    <topic>චෙන්නායි සිට ආ ගුවන් මගියාගේමල්ලේ කේරළ ගංජා</topic>
    <author>නිමල් රාජපක්ෂ සහ රක්ෂණ ශ්‍රියන්ත</author>
    <content>චෙන්නායි සිට ගුවන් යානාවකින් ශ්‍රී ලංකාවට පැමිණි මගියෙකුගේ ගමන් මල්ලේ තිබී රුපියල් දෙලක්ෂ පනස්දහසක් වටිනා කේරළ ගංජා තොගයක් කටුනායක ගුවන් තොටුපළේ දී ඊයේ (14) රේගු නිලධාරීන් විසින් අත්අඩංගුවට ගන්නා ලදී.අත්අඩංගුවට ගත් සැකකාර ශ්‍රී ලාංකිකයාගේ ගමන් මල්ලේ කේරළ ගංජා කිලෝ එකහමාරක් තිබූ බව රේගු අධිකාරී නිහාල් අලහප්පෙරුම මහතා පවසයි.අදාළ ව්‍යාපාරිකයා නිතරම ශ්‍රී ලංකාවේ සිට මැලේසියාව දක්වා ව්‍යාපාර කටයුතු සඳහා ගමන් කරන්නකු බවට තොරතුරු හෙළිවී ඇත.අත්අඩංගුවට ගත් සැකකරු වැඩිදුර පරීක්ෂණ සඳහා පොලිස් මත්ද්‍රව්‍ය නාශක අංශයට භාර දී ඇත.රේගු මත්ද්‍රව්‍ය පාලන අංශයේ රේගු අධිකාරී නිහාල් අලහප්පෙරුම මහතාගේ උපදෙස් මත රේගු අධිකාරිවරුන් වන ටී. ඩී. එස්. සී. මයිකල්, එම්. රාෆික්, චන්දන ගමගේ, තිළිණ විජේසේකර හා සහකාර රේගු අධිකාරීවරුන් වන උදය ගාමිණී, කණිෂ්ක විජේසිංහ යන මහත්වරු මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121516</link>
    <topic>වාහන කොල්ලකෑම්වලට සැකපුද්ගලයෙක් දැලේ</topic>
    <author>පණ්ඩුක සමරසේකර</author>
    <content>වාහන මංකොල්ලකෑම සම්බන්ධව පොලිසියට අවශ්‍යව සිටි සැකකරුවෙකු ගම්පහ පොලිසිය පසුගිය (12) දා අත්අඩංගුවට ගෙන ඇත.ව්‍යාජ නම් දෙකකින් පෙනී සිට ඇති මෙම තැනැත්තා සූරියවැව ප්‍රදේශයේ පදිංචිකරුවෙකු වන සුජිත් ප්‍රසන්න අබේසේකර (37) නමැත්තෙකි. මොහු රුවන් බෝධි අබේසේකර යන ව්‍යාජ නමෙන් ද පෙනී සිට ඇත.සූරියවැව ප්‍රදේශයේ ගොයම් කපන යන්ත්‍රයක් කුලියට සපයමින් තම ජීවිකාව ගෙන ගොස් ඇති මෙම තැනැත්තා, මොරවැව පොලිසිය සැකපිට අත්අඩංගුවට ගෙන අධිකරණයට ඉදිරිපත් කිරීමට යාමේදී පැනගොස් තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121517</link>
    <topic>අල්ලස් ඉල්ලූ අනුරාධපුර ආදායම් බදු නිලධාරීහු නැවත රිමාන්ඩ්</topic>
    <author>සිරන්ජනි කුමාරි</author>
    <content>ලක්ෂ හැත්තෑවක බදු මුදල ලක්ෂ විසිපහ දක්වා අඩු කිරිමට අල්ලස් වශයෙන් රුපියල් ලක්ෂ දහයක මුදලක් ඉල්ලු බව කියන අනුරාධපුර ආදායම් බදු දෙපාර්තමේන්තුවේ ප්‍රධානි ඇතුළු තක්සේරුකරුවන් දෙදෙනෙකු මේ මස 20 දක්වා රක්ෂිතබන්ධනාගාරගත කරන ලෙස කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා ඊයේ(14) නියම කළේය.මෙසේ රක්ෂිතබන්ධනාගාර ගත කරනු ලැබුවේ අනුරාධපුර දේශිය ආදායම් බදු දෙපාර්තමේන්තුවේ ප්‍රධානි නියෝජ්‍ය කොමසාරිස් දිස්නා මැණිකේ වසන්ති විජේකොන් ,තක්සෙරුකරු එච් පී ජී සරත් කුමාර චන්ද්‍රසිරි සිල්වා හා තක්සෙරුකරු වන ඊ එම් ජයරත්න බණ්ඩාර නැමැති අයය.දේශිය ආදායම් බදු දෙපාර්තමේන්තුවට නොපෙන් වු ගිණුමේ ඇති මුදල් ආදායම් ලෙස සළකා ඊට බදු ලෙස අයකරන මුදල අඩු කිරිමට අල්ලස් වශයෙන් ලක්ෂ දහයක මුදලක් ඉල්ලා තිබේ.ලක්ෂ පහක මුදලක් අත්තිකාරමක් ලෙස ගෙවිම් කරන අවස්ථාවේදි ආදායම් බදු දෙපාර්තමේන්තුව තුළ දි අල්ලස් නිලධාරින් විසින් සැකකරුවන් අත්අඩංගුවට ගෙන තිබිණ.අනුරාධපුර පදිංචි එච් චන්ද්‍රසිරි නම් ව්‍යාපාරිකයෙක් මෙම සිද්ධියේ පැමිණිලිකරු වේ.සැකකරුවන් විසින් ලක්ෂ 70ක බදු මුදල ලක්ෂ 25 දක්වා අඩු කිරිමට මෙසේ අල්ලස් වශයෙන් රුපියල් ලක්ෂ දහයක මුදලක් පැමිණිලිකරුගෙන් ඉල්ලා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=n12121518</link>
    <topic>වියළි කාලගුණයේ වෙනසක්</topic>
    <author>උදුලා පීරිස්</author>
    <content>මේ දිනවල පවතින වියළි කාලගුණ තත්ත්වයේ වෙනසක් අද (15) සිට බලාපොරොත්තු වන බව කාලගුණ විද්‍යා දෙපාර්තමේන්තුව පවසයි.ඒ අනුව නැඟෙනහිර හා ඌව පළාත්වල වැසි තත්ත්වයක් බලාපොරොත්තු විය හැකි බව ද කාර්ය භාර කාලගුණ විද්‍යාඥ මෙරිල් මෙන්ඩිස් මහතා පැවසීය.සෙසු පළාත්වලද සවස ගිගුරුම් සහිත වැසි තත්ත්වයක් ඇතිවිය හැකි බව ද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212151</link>
    <topic>ලක්‍ෂ 400ක වියදමින් කළුතරට නව කලඑළියක්ව්‍යාපෘති රැසක් ජනතා අයිතියට</topic>
    <author>නාගොඩ විශේෂ - එන්. විජේරත්න</author>
    <content>ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාගේ උපදේශකත්වය යටතේ ඉෆාඩ් වැඩසටහන මගින් කළුතර දිස්ත්‍රික්කයේ මේ වසර ඇතුළතදී ව්‍යාපෘති රැසක් ඉෆාඩ් කළුතර දිස්ත්‍රික් කළමනාකාර අධ්‍යක්‍ෂ නීල් මුණසිංහ මහතාගේ මූලිකත්වයෙන් ක්‍රියාවට නංවා තිබේ.ඒ යටතේ මේ වසරට මිලියන හතළිහක මුදලක් ඇස්තමේන්තු කර ඇති අතර ලබන වසරට මිලියන 36.08ක ව්‍යාපෘති ක්‍රියාත්මක කිරීමට නියමිතය.ඇළමාර්ග ප්‍රතිසංස්කරණය, සතිපොළ ඉදිකිරීම, මාර්ග කොන්ක්‍රීට්, කාණු පද්ධති ඉදිකිරීම් ප්‍රජා ශාලා, සුනාමියෙන් විනාශවුණු නිවෙස්වල මුළු තැන්ගෙවල් ඉදිකිරීම සහ පැති බැමි ඉදිකිරීම් මෙයට අයත් වේ.දැනටමත් මේ ව්‍යාපෘතීන්වලින් බහුතරයක් ජනතා අයිතියට පත්කර ඇති අතර ඉතිරියද කඩිනමින් නිමකර ජනතා අයිතියට පත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212152</link>
    <topic>කළුතර සිඟමන් යදින යාචකයන්ගෙන්මගී ජනතාවට කරදර</topic>
    <author>එච්. එල්. සුනිල් ශාන්ත – කළුතර</author>
    <content>කළුතර නගරයේ ප්‍රධාන බස් නැවතුම් පොළෙහි රැඳී සිටිමින් විවිධ බස් රථවලට ගොඩ වැදී සිඟමන් යදිමින් සහ මුදල් සම්මාදම් කරන යාචකයන් මෙන්ම ‘යාචක වෙස් ගත්’ වෙළෙන්දන් හා වෙළෙන්දියන් නිසා අපහසුවට පත්වෙනවා යැයි මගී ජනතාව චෝදනා කරති.දුම්රියේ නිතරම මෙවැනි තත්ත්වයක්, දක්නට තිබේ. දුම්රිය තුළ මගී ජනතාව අපහසුතාවට පත් කරවන වෙළෙදාම් කටයුතු තහනම් කොට තිබුණද ඔවුන් ඒ ගැන කිසි උනන්දුවක් දක්වන්නේ නැතැයි මගී ජනතාව මැසිවිලි නගති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212153</link>
    <topic>වලාන සිට හොරේතුඩුවමාර්ගය සංවර්ධනයට</topic>
    <author>පානදුර සමූහ – කපිල සෝමරත්න</author>
    <content>පානදුර වලාන මංසන්ධියේ සිට හොරේතුඩුව දක්වා සැතපුම් 4ක පමණ දුරැති මහාමාර්ගය සංවර්ධනය කිරීමට මහාමාර්ග අමාත්‍යාංශය පියවරගෙන ඇත.රුපියල් කෝටි ගණනක මුදලක් වැයවන මේ සංවර්ධන ව්‍යාපෘතිය වැඩ ළඟදීම ආරම්භ කෙරේ.පානදුර ශ්‍රීලනිප ප්‍රධාන සංවිධායක සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතාගේ යෝජනාවක් අනුව පරණ ගාලු පාර සංවර්ධනය කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212154</link>
    <topic>කුරුණෑගල සහ පුත්තලම මාර්ග කිලෝමීටර් 650කට කාපට්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>“සපිරි ගමක් සුපිරි රටක්” තේමාව යටතේ මේ වනවිට කුරුණෑගල සහ පුත්තලම දිස්ත්‍රික්කයේ ග්‍රාමීය මාර්ග කිලෝමීටර් 650ක් කාපට් කොට තිබේ.ආර්ථික සංවර්ධන කටයුතු අමාත්‍යාංශය සමඟ අත්වැල් බැඳගෙන ක්‍රියාත්මක කරනු ලබන පළාත් මාර්ග කාපට් කිරීමේ වැඩසටහන යටතේ් කුරුණෑගල දිස්ත්‍රික්කයේ මාර්ග කිලෝමීටර් 431ක් ද පුත්තලම දිස්ත්‍රික්කයේ කිලෝමීටර් 219ක්ද මේ වනවිට විට කාපට් කර ඇත.මේ ඒකාබද්ධ වැඩසටහන අනුව ආර්ථික සංවර්ධන අමාත්‍යාංශය මගින් රුපියල් මිලියන 7,000 කට ආසන්න මුදලක් වයඹට ලබාදී තිබෙන බැව් වයඹ පළාත් මාර්ග සංවර්ධන අමාත්‍යාංශ ලේකම් කුමාරි වීරසේකර මෙනෙවිය දිනමිණට පැවැසුවාය.එම ව්‍යාපෘතිවල මේ වනවිට සමස්ත ප්‍රගතිය 95%ක් බවද ඇය කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212155</link>
    <topic>කළුතර පිහිනුම් තටාකයේඅයිතිය පානදුර නගර සභාවට</topic>
    <author>පාණදුර සමූහ කපිලසෝමරත්න</author>
    <content>පානදුර නගරසභාවට අයත් ඉඩමක පෞද්ගලික ව්‍යාපාරිකයකු විසින් රුපියල් ලක්ෂ ගණනක් වැයකර ඉදිකරනු ලැබූ කළුතර දිසාවේ විශාලතම පිහිනුම් තටාකය පාණදුර දිසා අධිකරණයෙන් නොබෝදා ලැබුණු නඩු තීන්දුවක් අනුව පාණදුර නගර සභාවට පවරාදී ඇත.මේ පිහිනුම් තටාකය ජලක්‍රීඩා සමාජයකට බදු දීම සඳහා නගර සභාව කටයුතු යොදාගෙනයයි. දැනට මේ පිහිනුම් තටාකය වසාදමා ඇති අතර ඩෙංගු මදුරුවන් බෝවීමේ ප්‍රවනතාවයක්ද මතු වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212156</link>
    <topic>හෙයියන්තුඩුවට මාතෘ සායන ගොඩනැඟිල්ලක්</topic>
    <author>ඡායාරූපය - කැලණිය විශේෂ ලයනල් පී. පෙරේරා</author>
    <content>බියගම හෙයියන්තුඩුව නව මාතෘ සායන ගොඩනැඟිල්ලකට මුල්ගල තැබීම අධිනීතිඥ පුෂ්පා රාජපක්ෂ මහත්මිය අතින් පසුගියදා සිදු කෙරිණි.ආපදා කළමනාකරණ නියෝජ්‍ය ඇමැති ඩුලිප් විජේසේකර, බියගම ප්‍රාදේශීය සභා සභාපති ආනන්ද ගනේපොල, ප්‍රාදේශීය සභා මන්ත්‍රීනි තිමල්කා පොත්තේවෙල යන මහත්ම මහත්මීහු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212157</link>
    <topic>පරිගණක සාක්‍ෂරතාව27%කින් ඉහළට</topic>
    <author>ජයසිරි පේදුරුආරච්චි ගන්දර සමූහ</author>
    <content>2005 නොවැම්බර් 18 වන විට 5%ක් වූ මෙරට පරිගණක සාක්‍ෂරතාව මේ වනවිට 32.2% දක්වා ඉහළ ගොස් ඇති අතර එය 27%ක වර්ධනයකි.එදින වනවිට 93%ක් වූ සාමාන්‍ය සාක්‍ෂරතාව ද වර්ධනයක් පෙන්නුම් කරන අතර එය මේවනවිට 94.2% කි. 2014 වනවිට පරිගණක සාක්‍ෂරතාව 75% දක්වා ගෙනයාම රජයේ ඉලක්කය වී තිබේ.මේ හේතූන් නිසා මෙරට විරැකියාව තනි ඉලක්කමක් දක්වා පහත බසිමින් එය 4.8% බවට පත්කර ඇත.මහින්ද රාජපක්‍ෂ මහතා ජනාධිපති ධුරයට පත්වූදා සිට ගෙනගිය අරමුණුගත සංවර්ධන වැඩසටහන් හේතුවෙන් මේ කඩිනම් දියුණුව කරා ළඟාවී ඇති අතර, යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතා මේ කරුණු හෙළිදරව් කළේ 9දා “Yes මාතර” වෙබ්අඩවිය ආරම්භ කරමින් මාතර මහනගර සභා පරිශ්‍රයේ පැවැති උත්සවයේ දීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212158</link>
    <topic>පොලිසියට බේගල් කී 3කට වැඩ වරදී</topic>
    <author>විජිත සල්ගාදු – අකුරැස්ස මධ්‍යම විශේෂ</author>
    <content>අකුරැස්ස, අමලගොඩ මංසන්ධියේදී සැක කටයුතු සුඛෝපභෝගී මෝටර් රථයක් අකුරැස්ස පොලිස් නිලධාරීන් විසින් පරීක්‍ෂාවට ලක්කරන ලද අතර, එම රියෙහි පැමිණි පිරිමි පුද්ගලයින් සිව්දෙනා පැන දුවන්නට වී ඇත. එහි පැමිණි කාන්තාව පමණක් රිය තුළ සිට ඇත.දුවගිය සිව්දෙනාගෙන් දෙදෙනකු හා කාන්තාව පොලිස් අත්අඩංගුවට ගෙන තිබුණි.මොවුන්ගෙන් ප්‍රශ්න කිරීම් හමුවේ කාන්තාව පවසා ඇත්තේ තමන් බියගම ප්‍රදේශයේ බවත්, තමන්ව රැගෙන ආ පුද්ගලයින්ව නොහඳුනන බවයි.පිරිමි දෙදෙනා පවසා තිබුණේ ගවයින් සිව්දෙනෙකු රැගෙන ගිය අතර අතරමඟදී කනංකෙ පොලිසිය මගින් අත්අඩංගුවට ගත් බැවින් මුදල් සොයාගැනීමට කඹුරුපිටිය ප්‍රදේශය බලා යන බවත්, දුවගිය දෙදෙනා නොහඳුනන බවත්, පවසා ඇති බව පොලිසිය කියයි.අත්අඩංගුවට පත් දෙදෙනාගෙන් එක් අයෙකු කඹුරුපිටියේ හා අනෙක් පුද්ගලයා බියගම ප්‍රදේශයේ අයෙකි.එකිනෙකට පරස්පර කටඋත්තර ලබාදීම නිසා මොවුන් පිළිබඳව සැක සහිත බැවින් මෙම තිදෙනා ඊයේ (14) මාතර අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r1212159</link>
    <topic>දකුණේ භෝජන ශාලාවිශේෂ පරීක්‍ෂාවකට</topic>
    <author>මාලිම්බඩ සමූහ ටී. කේ. ආරියදාස</author>
    <content>දකුණු පළාතේ දුර ගමන් සේවා බස් රිය නැවතුම් ස්ථානයන්හි පිහිටි භෝජනශාලා විශේෂ පරීක්‍ෂාවට ලක්කරන ලද බව ජාතික ගමනාගමන කොමිසමේ සභාපති රොෂාන් ගුණවර්ධන මහතා කියයි.පෙර දැනුම්දීමකින් තොරව හදිසියේම මෙසේ පරීක්‍ෂාවට යොමු කළේ බලපිටිය හා අම්බලන්ගොඩ යන ප්‍රදේශයන්හි ආපනශාලාවන්ය.මේ ආපනශාලා මඟින් මිනිස් පරිභෝජනයට නුසුදුසු ආහාරපාන වර්ග මගීන්ට අලෙවි කරන බව එහිදී අනාවරණය වූ බව ද සභාපතිවරයා පැවැසීය.මේ සම්බන්ධයෙන් ළඟදීම සුදුසු ක්‍රියාමාර්ග ගන්නා බව ද ගුණවර්ධන මහතා කීය.පරීක්‍ෂා කරන ලද ආපනශාලා සෞඛ්‍ය පහසුකම් අතින් අතිශය පහළ මට්ටමක පැවැති බව ද සභාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r12121510</link>
    <topic>තනපටයේ සඟවාගෙනකුඩු ගෙනගිය කත දැලේ</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මාතර නාදුගල පොම්පාගාරය අසල දී හෙරොයින් ග්‍රෑම් 8, මිලිග්‍රෑම් 20ක් සමඟ ත්‍රිවිලර් රථයකින් ගමන් කරමින් සිටි කාන්තාවක් සමඟ පුද්ගලයින් තිදෙනෙකු මාතර කොට්ඨාස දූෂණ මර්ධන අංශයේ නිලධාරින් විසින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ මාතර තුඩාව ප්‍රදේශයේ පදිංචි 32 හැවිරිදි කාන්තාවකි. ඇයගේ තනපට අතර තිබිය දී හෙරොයින් සොයාගෙන ඇත. දෙහිවල ප්‍රදේශයේ පදිංචි 28, 18 යන වයස්වල ත්‍රිවිලර් රථ රියදුරන් දෙදෙනකු මේ සමඟ අත්අඩංගුවට ගෙන ඇති අතර ඉන් එක් අයෙකුගේ යට ඇඳුමේ රහස් ප්‍රදේශයේ සහ අනික් අයගේ සාක්කුවේ තිබී හෙරොයින් අත්අඩංගුවට ගෙන ඇත.මෙයට සම්බන්ධ ප්‍රධාන සැකකරු පෙර වැරදි කිහිපයක් සම්බන්ධව ඇපපිට සිටින අයෙක් බව හෙළිවේ. මෙම පුද්ගලයින් හක්මණ, කඹුරුපිටිය, නාගල්ල, බෙලිඅත්ත, මාතර කතරගම, දක්වා හෙරොයින් බෙදාහරින ප්‍රධාන ජාවාරම්කරුවන් බව හෙළිවී ඇත.මොවුන් පසුගිය දින (14) මාතර තුඩාවේ සිටින කුඩු ජාවාරමේ යෙදෙන කාන්තාවට කුඩු ලබාදීම සඳහා පැමිණි අවස්ථාවේ මාතර නාදුගල පොම්පාගාරය අසල දී පොලිසියට කොටුවිය. සැකකරුවන් (14) දින මාතර මහෙස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=r12121511</link>
    <topic>සඟවා තිබූ හාල් මිටි 150ක්පාරිභෝගික අධිකාරිය වටලයි</topic>
    <author>දයා ගුණවර්ධන අනුරාධපුර උතුර විශේෂ</author>
    <content>සහල් හිඟයක් මවාපාමින් ජනතාව අපහසුතාවට පත්කිරීමේ අරමුණ ඇතිව සඟවා තිබූ සහල් මිටි 150 ක පමණ තොගයක් තලාව, එප්පාවල සහ ගල්නෑව ප්‍රදේශවලදී අත්අඩංගුවට ගැනීමට ශ්‍රී ලංකා පාරිභෝගික සේවා අධිකාරියේ අනුරාධපුර දිස්ත්‍රික් විමර්ශන ඒකකය සමත් වී තිබේ.අනුරාධපුර මහ දිසාපති මහින්ද සෙනෙවිරත්න මහතාගේ උපදෙස් මත දිස්ත්‍රික් කාර්යාලයේ සම්බන්ධීකාරක බී. ඒ. සී. පී. පෙරේරා මහතා ඇතුළු විමර්ශන කණ්ඩායම ඉකුත් 13 දා වැටලීම සිදුකරන ලදී.ගල්නෑව කෝප්සිටි වෙළෙඳසල් කළමනාකරු රු. 70/- ට අලෙවි කළ යුතු සහල් කිලෝවක් රු 72/- කට විකිණීම එක් වරදක් වන අතර නිෂ්පාදිත දිනය, කල් ඉකුත්වන දිනය සහ මිල වෙනස් කිරීමේ චෝදනාවලට ලක්වූහ.චූදිතයන් කැකිරාව සහ තඹුත්තේගම අධිකරණ වෙත ඉදිරිපත් කිරීමට නියමිත බව පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212151</link>
    <topic>යළි ටෙස්ට් පිටියට පිවිසි හියුස්ගෙන් අගනා පිතිහරඹයක්</topic>
    <author/>
    <content>පිල් හියුස්, ඩේවිඩ් වෝනර් හා මයිකල් ක්ලාක් ශ්‍රී ලංකාව ට එරෙහිව වාර්තා කළ අර්ධ ශතක මත ඔස්ට්‍රේලියාව හොබාට් හි පැවැත්වෙන පළමු ටෙස්ට් ක්‍රිකට් තරගයේ ඊයේ ආරම්භක දිනය නිමා වන විට කඩුලු 4 ක් දැවී ලකුණු 299ක් රැස්කර ගෙන සිටියේය.කාසියේ වාසිය දිනා ගෙන පළමුව පන්දුවට පහර දුන් ඔස්ට්‍රේලියානුවන්ට ශ්‍රී ලංකා පන්දු යවන්නන්ගෙන් එතරම් අභියෝගයක් එල්ල නොවූවද මහේල ජයවර්ධනගේ කණ්ඩායම දක්ෂ පන්දු රැකීමක නියැලෙමින් ලකුණු ලබා ගැනීමේ වේගය ඕවරයකට ලකුණු තුනකට මඳක් වැඩියෙන් රඳවා තබා ගැනීමට සමත් විය.වසරකට පසුව යළි ටෙස්ට් තරග බිමට පිවිසි හියුස් ලකුණු 86ක් ලබා ගත් අතර දිවා ආහාරයට මොහොතකට පෙර වෝනර් ලකුණු 57කට දුවද්දී දැවී ගියේය.ඊයේ පළමු දින තරගය නතර කරන විට නායක ක්ලාක් නොදැවී ලකුණු 70ක්ද, මයික් හසී නොදැවී ලකුණු 37ක්ද රැස්කර ගෙන ලකුණු 101ක නොබිඳි සබඳතාවක් ගොඩනගා ගෙන සිටියහ.ක්ලාක් කැලැන්ඩර වසරක ලකුණු 1400 ඊයේ වාර්තා කළේය.අංක 3 පිතිකරු ලෙසින් ක්‍රීඩා කළ හියුස්, චානක වෙලගෙදර ගේ පන්දුව කෙළින් ම කඩුල්ලේ වැදීමෙන් සවස තේ පානයෙන් මඳ වේලාවකට පසුව දැවී ගියේය. මිනිත්තු 221ක් කඩුල්ලේ රැඳී සිටි හියුස් හතරේ පහර 8ක් හා හයේ පහරක් එල්ල කළේය. ඔහු ලකුණු 77ක් ලබා ගෙන සිටියදී වෙලගෙදරගේ පන්දුවකට කඩුල්ල පිටු පසට උඩ පන්දුවක් ලබා දුන්නද එය නීති විරෝධී පන්දුවක් විය.රිකී පොන්ටිං ගේ අංක 4 ස්ථානයේ ක්‍රීඩා කළ ෂේන් වොට්සන් ලකුණු 30කට දැවී ගියේය. ඔහු දැවී ගියේ ශ්‍රී ලංකා නායක මහේල ජයවර්ධන ගේ අති දක්ෂ උඩ පන්දු රැකීමකිනි. පන්දු යවන්නා වූයේ වෙලගෙදර ය.මේ අනුව ඔස්ට්‍රේලියාව තරගයේ 51 වැනි ඕවරය වන විට මුළු ලකුණු 183කට කඩුලු 3ක් අහිමි කර ගෙන සිටියේය. වොට්සන් සහ හියුස් ලකුණු 86ක සබඳතාවක් ගොඩනැගූහ.වෝනර් දිවා ආහාරයට පෙර යැවුනු අවසන් ඕවරයේදී දුවද්දී දැවී ගියේය.එඩ් කොවන් 6 වැනි ඕවරයේදී වෙලගෙදර ගේ පන්දුවකට ‘මිඩ් ඕන්’ හි පන්දු රකිමින් සිටි ශමින්ද එරංග අතට පහසු උඩ පන්දුවක් දෙමින් දැවී ගියේය.වෙලගෙදර ඕවර 20ක් යවමින් ලකුණු 99කට කඩුලු 3ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212152</link>
    <topic>කොළඹ කොටුවට අද උද්වේගකර රැයක්</topic>
    <author>ෆවුස් මොහොමඩ්</author>
    <content>කොළඹ කොටුවට උද්වේගයෙන් පිරුණු රාත්‍රියක් උදාකරන ‘කලම්බු නයිට් රේසස්‘ මෝටර් රථ හා යතුරුපැදි ධාවන තරගාවලිය අද (15) පස්වරු 6.00ට ආරම්භ වේ. මෙහි සමාරම්භක උත්සවය කොටුව බැංකු මාවතේ දී ක්‍රීඩා අමාත්‍ය මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්වෙන අතර ඊට ආරාධිත අමුත්තන් රැසක් සහභාගි වීමට නියමිතය.කාල්ටන් මෝටර්ස් ස්පෝර්ට්ස් ක්‍රීඩා සමාජය සහ යතුරුපැදි ධාවන ක්‍රීඩා සමාජය ආසියානු මෝටර් රථ ධාවන ක්‍රීඩා සමාජය එක්ව දෙවැනි වරටත් සංවිධානය කරන ‘කලම්බු නයිට් රේසස්‘ තරගාවලියට මෙරට ප්‍රබලතම මෝටර් රථ සහ යතුරුපැදි ධාවන ශූරයන් සමග විදේශීය තරගකරුවන් රැසක් තරග වදිති.SL-GT මෝටර් රථ තරග ඉසව්වට සුපිරි ක්‍රීඩකයන් වන ජනක ඩයස්, අෂාන් සිල්වා, මිස්සක නවීන්, රියාස් ෆාරුක්, ඩැරින් වීරසිංහ, ඉෂාක් වහාබ් සහ අරවින්ද ප්‍රේමදාස ඇතුලු ප්‍රබල ක්‍රීඩකයන් රැසක් තරග වදින අතර SL-H අශ්වබල 1600 මෝටර් රථ තරග ඉසව්වට රෝහිත රාජපක්ෂ, අෂාන් ද සිල්වා, මොහාන් පෙරේරා, ශෂික ලක්මාල් සහ අභීත් දංගල්ල ඇතුලු විශිෂ්ට ක්‍රීඩකයන් රැසක් තරග වැදීමට නියමිතය.විදේශීය තරග කරුවන් ද සහභාගි වන ත්‍රාසජනක අධිවේගී GT3 – GT4 තරගයට ආසියානු මෝටර් රථ ධාවන තරගබිමේ ප්‍රකට ඩිලන්ත මාලගමුව ද සහභාගි වන අතර GT3 – GT4 ඉසව්වේදී ලෝ පතල ලැම්බෝගිනි, ඇස්ටන් මාටින් වැනි නවීනතම මෝටර් රථ කීපයක් තරගබිමට එක්වෙයි.සුපිරි යතුරුපැදි ධාවකයන් වන ගයාන් සඳරුවන්, ආනන්ද වෙඩිසිංහ, නෙඩ් ඩැනියෙල් සහ උදික ශ්‍රීමාල් ඇතුලු ප්‍රබල යතුරුපැදි ධාවකයන් තරග වදින සුපර් මෝටාර්ඩ් විවෘත තරගයක් ද මීට ඇතුලත්ය. මෙවර තරගාවලියට නව මුහුණුවරක් ලබාදෙමින් අන්තර් ජාතික නීතිරීතිවලට අනුව ගමන් මාර්ගය කිලෝමීටර් 4ක් දක්වා දීර්ඝ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212153</link>
    <topic>අපේ තරුණ ජවය බලන්න අද සුගතදාස එකට එන්න</topic>
    <author>ප්‍රින්ස් ගුණසේකර</author>
    <content>විසි අටවැනි වරටත් පැවැත්වෙන ශ්‍රී ලංකා යූත්-රූපවාහිනී අභියෝග ශූරතා හා සුපර් ලීග් කාන්තා පිරිමි වොලිබෝල් අවසන් මහා තරග අද පෙරවරු 8.30සිට කොළඹ සුගතදාස ගෘහස්ථ ක්‍රීඩාංගණයේදී පැවැත්වේ.රටපුරා විසිරි ඇති යෞවන සමාජවල ක්‍රීඩක ක්‍රීඩිකාවන් සහභාගීවු අභියෝග ශූරතා තරගාවලියේ කාන්තා අවසන් තරගයට මාවතගම කැෂුවර්ලයින් යෞවන සමාජය හා ආනමඩුව මැදි විදුහල් යෞවන සමාජය සුදුසුකම් ලැබු අතර පිරිමි අවසන් තරගයට රුවන්වැල්ල රාජසිංහ යෞවන සමාජය හා අනුරාධපුර රෙඩ් කැප් යෞවන සමාජය සුදුසුකම් ලබා ඇත.සුපර් ලීග් වොලිබෝල් තරගාවලියේ පිරිමි අවසන් තරගයට ශ්‍රී ලංකා යුද හමුදාව හා ශ්‍රී ලංකා වරාය අධිකාරිය සුදුසුකම් ලැබු අතර එහි කාන්තා අවසන් තරගයට ශ්‍රී ලංකා ගුවන් හමුදාව හා මාවතගම කැෂුවර්ලයින් පිල සුදුසුකම් ලබා සිටිති.සුපර් ලීග් අංශයේ ශූරතාව දිනාගන්නා කණ්ඩායම් දෙකට රුපියල් ලක්ෂය බැගින්ද අනුශූරයන්ට රුපියල් පනස්දහස බැගින් ද පිරිනැමේ. අභි‍යෝග ශූරතාව දිනාගන්නා පිරිමි කාන්තා කණ්ඩායම් දෙකට රුපියල් පනස්දහස බැගින් පිරිනැමෙන අතර අනුශූරතා දිනා ගන්නා කණ්ඩායම් දෙකට රුපියල් 30000බැගින් ප්‍රදානය කෙරේ.අංශ දෙකේම තෙවැනි හා සිවුවැනි ස්ථාන දිනාගන්නා කණ්ඩායම්වලට මුදලින් තෑගි පිරිනැමීමටද කටයුතු යොදා ඇත.ජයග්‍රාහී කණ්ඩායම්වල ක්‍රීඩක ක්‍රීඩිකාවන්ට තිළිණ ප්‍රදානය පස්වරු 6.00ට යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතාගේ ප්‍රධානත්වයෙන් සිදු කෙරේ.ජනමාධ්‍ය හා තොරතුරු අමාත්‍ය කෙහෙළිය රඹුක්වැල්ල, විදේශ රැකියා ප්‍රවර්ධන ඇමැති හා සුබසාධන ඇමැති ඩිලාන් පෙරේරා, යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක, අධීක්ෂණ මන්ත්‍රී මොහාන් ලාල් ග්‍රේරු, රූපවාහිනී සංස්ථා සභාපති මොහාන් සමරනායක හා ජාතික තරුණ සේවා සභාපති නීතිඥ ලලිත් පියුම් පෙරේරා යන මහත්වරු සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212154</link>
    <topic>අයෝමය ශූරතාවලිය අද මාතර දී</topic>
    <author/>
    <content>ආසියාතික අයෝමය ශූරයකු හා හිටපු ශ්‍රී ලංකා මලල ක්‍රීඩකයකු වු රොබට් රූපසිංහ අනුස්මරණ මාතර දිස්ත්‍රික් අයෝමය ශූරයා තේරීමේ තරගාවලිය අද (15) මාතර සමුපකාර මන්දි‍රයේදී පැවැත්වේ.ශ්‍රී ලංකා අයෝමය ශූරයා කිරුළ සිවුවතාවක් හිමිකරගත් රූපසිංහ මහතා කළුතර දිස්ත්‍රික් මලල ක්‍රීඩා (1965) තරගාවලියේදී රිටි පැනීමේ වාර්තාවක් හා සමස්ත ලංකා පාසල් තරගයන්හිදී ඉරට්ට පැනීමේ ක්‍රීඩාවෙන් වාර්තාවක් ද තැබීමට සමත්විය.ශ්‍රී ලංකා කායවර්ධන සංගමයේ අධීක්ෂණය යටතේ තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම හා පාර්ලිමේන්තු මන්ත්‍රී අචල ජාගොඩ මහත්වරුන්ගේ ප්‍රධානත්වයෙන් තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212155</link>
    <topic>මාතලේ පාපන්දු ශූරතාව උකුවෙල රේන්ජර්ස්ට</topic>
    <author>අසෝක හිඳගොඩ මාතලේ දිසා වි‍ශේෂ</author>
    <content>මාතලේ දිසා අන්තර් ක්‍රීඩා සමාජ පිලිමළුන් පිටුදැකීමේ පාපන්දු තරගාවලියේ අවසන් මහා තරගයේදී මාතලේ රිබෙල්ස් ක්‍රීඩා සමාජය ගෝල් 3-0ක් ලෙස පරාජය කරමින් උකුවෙල රේන්ජර්ස් ක්‍රීඩා සමාජ කණ්ඩායම ශූරතාව දිනා ගැනීමට සමත්විය.එච්.ඒ.සර්ෆාන් විසින් රේන්ජර්ස් ක්‍රීඩා සමාජය ලබාගත් ගෝල් 3 වාර්තා කිරීම කැපි පෙනුණි. ජයග්‍රහී කණ්ඩායම එම්.මනාස් විසින්ද අනුශූරතාව හිමිකරගත් රිබෙල්ස් පිල අමිල බුද්ධික විසින් ද මෙහෙයවු අතර කේ.ආර්.එම්.හාරිස්, ටී.සුන්දර්රාජ සහ කේ.ප්‍රභා විනිසුරුවෝ තරගය විනිශ්චය කළහ.කණ්ඩායම් 7ක සහභාගිත්වයෙන් තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේදී පැවති අතර සංවිධාන කටයුතු මාතලේ පාපන්දු ලීගයේ ලේකම් යූ.එල්.එම්.ලතීබ් මහතා විසින් සිදුකරන ලදි. තරගාවලියේ ප්‍රධාන ආරාධිත අමුත්තා ලෙස මාතලේ දිසා විශේෂ ජ්‍යෙෂ්ඨ පොලිස් අධිකාරි සජීව මැදවත්ත මහතා සහභාගී විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212156</link>
    <topic>සිංහ සාම මැරතන් හෙට</topic>
    <author/>
    <content>ක්‍රීඩා කෞෂල්‍යයෙන් හෙබි නිරෝගීමත් තරුණ පරපුරක් බිහි කිරීම අරමුණින් සිංහ සමාජ දිස්ත්‍රික් 306 ඒ1 සංවිධානය කරන මැරතන් තරගය ක්‍රීඩා ඇමැති මහින්දානන්ද අලුත්ගම‍ගේ මහතාගේ ප්‍රධානත්වයෙන් බෙන්තොට වරාහේනේ දී හෙට (16) පැවැත්වේ.උදෑසන 7.00ට වරාහේන වලව්ව අසලින් ඇරඹෙන තරගය කළුතර නගරයෙන් අවසන් වන අතර හම්බ‍න්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් ත්‍යාග ප්‍රදානෝත්සවය සිදු කෙරේ.වරාය හා මාහාමාර්ග නියෝජ්‍ය ඇමැති රෝහිත අබේගුණවර්ධන මහතාගේ උපදෙස් පරිදි අමාත්‍ය පෞද්ගලික ලේකම් සිංහ සරත් කුමාර මහතා මැරතන් තරගාවලියේ දිස්ත්‍රික් සභාපති ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212157</link>
    <topic>කරාතේ පුහුණු වැඩමුළුව 17-18දෙදින මහරගම දී</topic>
    <author>වේහැල්ලේ පියතිලක මහරගම විශේෂ</author>
    <content>ඔකිනාවා ගොජුරියු කරාතේ ක්‍රීඩාවේ 26වැනි සංවත්සරය නිමිත්තෙන් ජාතික තරුණ සේවා සභාව සහ ජයිකා ආයතනය එක්ව සංවිධානය කරන පුහුණු වැඩමුළුව මේ මස 17-18 දෙදින මහරගම ශ්‍රී ලංකා යුත් මධ්‍යස්ථානයේදී පැවැත්වේ.ආරම්භක පුහුණුකරු වන ජපන් ජාතික සේ‍න්සේ සො සිනෝරි යුනිසෆේ මහතාගේ ප්‍රධානත්වයෙන් පැවැත්වෙන වැඩමුළුව සඳහා කරාතේ ක්‍රීඩාව සඳහා උනන්දුවක් දක්වන ක්‍රීඩක ක්‍රීඩිකාවන්ට එක් විය හැකිබව සංවිධායකයෝ පවසති.‍මීට සමගාමීව 18වැනිදා සවස 4.00ට තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා‍ගේ ප්‍රධානත්වයෙන් උත්සවයක්ද පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212158</link>
    <topic>රතු කුරුස ක්‍රීඩා පුහුණු කඳවුර අද-හෙට</topic>
    <author/>
    <content>ශ්‍රී ලංකා රතු කුරුස ක්‍රීඩා සමාජය සංවිධානය කරන ක්‍රීඩා පුහුණු කඳවුර අද (15) සහ හෙට (16) දෙදින ත්‍රිකුණාමලය මහජන ක්‍රීඩාංගණයේදී පැවැත්වේ.ක්‍රීඩක ක්‍රීඩිකාවන් 200ක් පමණ සහභාගීවන කඳවුරේදී මලල ක්‍රීඩා, දැල්පන්දු සහ අත්පන්දු ක්‍රීඩාවන් සඳහා පුහුණුව ලබාදීම සිදුකෙරේ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=s1212159</link>
    <topic>කොටුගොඩ ශ්‍රී රාහුල විදුහලෙන් බිහි වූ පුංචි කරාතේ ශූරයෝ</topic>
    <author/>
    <content>ගම්පහ දිස්ත්‍රික්කය නියෝජනය කරමින් කරාතේ ක්‍රීඩාවෙන් විශිෂ්‍ට දස්කම් දැක්වීමට මිනුවන්ගොඩ, කොටුගොඩ ශ්‍රී රාහුල මහා විද්‍යාලයේ ඩී.ඒ.චනිකු කෙත්මල්, දිනුර ලක්ෂාන් සහ දේදුනි දෙව්යානි සිල්වා සමත් වූහ.ශ්‍රී රාහුල විදුහලේ දෙවැනි ශ්‍රේණියේ ඉගෙනුම ලබන චනිකු ශ්‍රී ලංකා කරාතේ සංගමය මෙහෙය වූ දිස්ත්‍රික් කරාතේ තරගාවලියේ අවුරුදු 8න් පහළ කාතා තරගයේ රන් පදක්කම දිනාගත් අතර දෙවැනි ශ්‍රේණියේම ඉගෙනුම ලබන දිනුර පාසල් කරාතේ සංගමය මෙහෙය වූ විවෘත තරගාවලියේ අවුරුදු 8න් පහළ කාතා තරගයේ රන් පදක්කම දිනා ගත්තේය.පළාත් තරගාවලියේ අවුරුදු 14-15 වයස් කාණ්ඩයේ කාතා තරගයේ රන් පදක්කම දිනාගැනීමට දේදුනි දෙව්යානි සමත්වූවාය. ඇය ශ්‍රී රාහුල විදුහලේ 9ශ්‍රේණියේ ඉගෙනුම ලබන්නීය.ෂොටෝකාන් කරාතේ සංගමයේ අන්තර් ජාතික කළුපටි 3ශ්‍රේණියේ පසුවන අරෝෂ් නිශ්ශංක මහතා යටතේ පුහුණුව ලබන මේ පුංචි කරාතේ ශූරයන්ට ශ්‍රී රාහුල විදුහල්පති උපාලි සෝමසිරි මහතා සහ කරාතේ ක්‍රීඩාව භාර ආචාරිනී දේවිකා පෙරේරා මහත්මියගේ සහයෝගය ද නොඅඩුව ලැබී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=f1212151</link>
    <topic>පෞද්ගලික අංශයටත් 40%ක වැටුප් වැඩිවීමක්</topic>
    <author>සාකච්ඡා කෙළේ උදිත ගුණවර්ධන ඡායාරූප රුවන් ද සිල්වා</author>
    <content>පෞද්ගලික අංශයේ වැටුප් වැඩි කිරීමට සිදුකරන ඉල්ලීම් සඳහා අමාත්‍යාංශ මට්ටමින් ලබා දෙන ප්‍රතිචාරය දෝෂාභියෝග යෝජනාව, ජාත්‍යන්තර බලපෑම් ගැන සහ තවත් කාලීන හා සමාජ කරුණු පිළිබඳව ඇමැති ගාමිණී ලොකුගේ මහතා සමඟ සිදුකළ සාකච්ඡාවකි මේ.* රජයේ සේවකයන්ගේ වැටුප් යම් කිසි ප්‍රමාණයකින් පසුගිය අයවැය මඟින් ඉහළ ගියා. ඒත් මෙරට බහුතරයක් වූ පෞද්ගලික අංශයේ සේවකයන්ගේ වැටුප් ප්‍රමාණ මෙතෙක් ඉහළ ගිහින් නෑ. මේ තත්ත්වය වෙනස් කිරීමට අමාත්‍යාංශ මට්ටමින් මොන විදිහේ ක්‍රියා මාර්ගයක්ද අනුගමනය කර තිබෙන්නේ?කම්කරු අමාත්‍යාංශය මේ ප්‍රශ්නය ගැන ඇස් කන් පියාගෙන හිටියේ නැහැ. පඩිපාලක සභාව හාම්පුතුන්ගේ සංගමය ඇතුලු අවශ්‍ය බලධාරින් සමඟ සාකච්ඡා කර මේ ගැන අවසන් තීරණයකට පැමිණ තිබෙනවා. ඒ පිළිබඳව වූ ගැසට්පත්‍රය නුදුරු දිනෙකදීම නිකුත් කිරීමට සැලැසුම් කර තිබෙන්නේ. එහිදී පෞද්ගලික අංශයේ මූලික වැටුප 30%, 40% තරම් ඉහළ ප්‍රතිශතවලින් ඉහළ දැමීමට අප නිර්දේශ කර තිබෙනවා.මෙහිදී ආයතනවල කේවෙල් කිරීමත් සමඟ සැලකිය යුතු ප්‍රමාණයකින් පෞද්ගලික අංශයේ වැටුප් වැඩි කිරීම් සිදු කරනවා. ඒ නිසා අපට චෝදනා එල්ල කරන්න එපා පෞද්ගලික අංශය ගැන අවධානය යොමු කරන්නේ නැහැ කියලා. ඒ චෝදනා ද්වේෂයෙන් එල්ල කරන චෝදනා පමණයි.මේ වන විට බොහෝ පෞද්ගලික ආයතනවල සේවකයන් රාජ්‍ය අංශයට වඩා හොඳ වැටුප් ලබනවා. ඒ නිසා තමයි අද බොහෝ පුද්ගලික ආයතනවල වැටුප් වැඩි කරන්න කියලා වැඩ වර්ජන නැත්තේ.* ඒත් මේ වැටුප් ඉහළ දැමීම් යථාර්ථයක් බවට පත්වීමට තිබෙන්නේ සීමිත ඉඩ කඩක් නේද?අපි ගැසට් පත්‍රයක් ප්‍රකාශයට පත් කරනවා. අවශ්‍ය මඟ පෙන්වීම නිර්දේශ ඉදිරිපත් කරනවා. වැටුප් ඉහළයාම් සිදු කරන්නේ ඒ අනුවයි. අපේ නිර්දේශ ක්‍රියාත්මක කළ හැකි වේවි. මා කම්කරු ඇමැතිවරයා විදිහට විශ්වාස කරන්නේ පෞද්ගලික අංශයේ සේවකයන්ගේ වැටුප් ප්‍රමාණ ඉහළ යා යුතු බවයි.*රජයේ සේවක වැටුප් ඉහළ දැමීම් සිදු වූවත් ඒ වැටුප් වැඩි කිරීම් පිළිබඳව වෘත්තිය සමිති නඟන චෝදනාව වන්නේ ඒ වැටුප් වැඩිවීම් ප්‍රමාණවත් නොවන බවයි. මේ ගැන ඔබේ අදහස පැහැදිලි කළ හැකි ද?මේ චෝදනාවත් දුෂ්ඨ අදහසින් එල්ල කරන අවස්ථාවාදී දේශපාලන චෝදනාවක් පමණයි. ඒ හැර මේ චෝදනාවේ කිසිදු පදනමක් නැහැ. මෑත කාලීනව එක් අවස්ථාවක රජයේ සේවකයන්ගේ වැටුප් මෙතරම් ප්‍රමාණයකින් ඉහළ දැමූ අවස්ථාව තමයි මෙවර අයවැයෙන් සිදු වුණේ.රටේ සංවර්ධන කාර්යභාරය සාර්ථකව ඉටු වෙද්දි රට සංවර්ධන ඉලක්ක වෙත ගමන් කරද්දි රජයේ සේවක වැටුප් වැඩි කිරීම රජයේ සේවකයන් ඉටුකරන කාර්යභාරය ඇගැයීමක් ලෙස සිදු කළ වැටුප් වැඩි කිරීමක් විදිහට හඳුන්වා දීමේ වරදක් නැහැ.අද වැටුප් වැඩි කිරීම් ප්‍රමාණවත් නැහැ කියන්නෙ කවුද කියලා අප සලකා බැලිය යුතුයි. මූලිකවම චෝදනා එල්ල කරන්නේ එක්සත් ජාතික පක්ෂය. මේ අය බලයේ සිටි කාලයේ රජයේ සේවකයන්ගේ වැටුප් වැඩි කිරීමක් නොවෙයි සිදු කළේ වැටුප් වැඩි කරන්න කියලා ඉල්ලා සිටි අයව රැකියාවලිනුත් එළවා දැමීමයි. මට හොඳට මතකයි 2001,2004 එජාප ආණ්ඩු කාලයේදී වැඩ කළ විදිහ. එදා එක් අයෙක්වත් රජයේ සේවයට බඳවා ගත්තේ නැහැ. රනිල් වික්‍රමසිංහ මහතා උත්සාහ කළේ රාජ්‍ය සේවය දියකර දැමීමටයි. ඒ විදිහේ වැඩ කළ පිරිසක් තමයි අද රජයේ සේවය පිළිබඳව කිඹුල් කඳුළු හෙළන්නේ.* දෝෂාභියෝග යෝජනාවක් අගවිනිසුරුවරියට එරෙහිව ඉදිරිපත් වීම නිසා මෙරට නීතියට බලපෑම් එල්ල වීමක් සිදුවෙනවා සේම නීතියේ ස්වාධිනත්වයටද බලපෑම් එල්ල වෙන බවට මතවාද පළ වෙනවා. මේ ගැන ඔබේ අදහස කුමක්ද?මෙතැන නීතියට බලපෑමක් එල්ල කිරීමක් හෝ ස්වාධීනත්වයට බලපෑමක් එල්ල වෙන්නේ නැහැ. අනෙක මේ විරෝධතාවලට එක් වෙලා ඉන්නේ නීතිය ගැන අවබෝධයක් දැක්මක් නැති පිරිසක් නොවෙයි. නීතිය ගැන හොඳ අවබෝධයක් තියෙන අය. නීත්‍යානුකූලවත් ව්‍යවස්ථානුකූලවත් සඳහන් වෙනවා ජනාධිපතිවරයා හෝ විනිශ්චයකාරවරයකු වරදක් කළහොත් ඔහුව ධුරයෙන් ඉවත් කරන විදිහ පිළිබඳව. ජනාධිපතිවරයා හෝ අධිකරණ විනිශ්චයකාරවරයකු වරදක් කළාම ඔහුට විරුද්ධව අධිකරණයට යාමට ප්‍රතිපාදන නැහැ.ඒ වෙනුවට තමයි පාර්ලිමේන්තුව මඟින් දෝෂාභියෝගයක් ඉදිරිපත් කර ඔවුන්ව ධුරවලින් ඉවත් කිරීමට ප්‍රතිපාදන සලසා තිබෙන්නේ.ඒ නිසා දෝෂාභියෝග ක්‍රියා මාර්ගයක් කියන්නේ කැලෑ නීතිය ක්‍රියාත්මක කිරීමක් හෝ අධිකරණ ස්වාධීනත්වයට බලපෑම් එල්ල කිරීමක් නොවෙයි. ව්‍යවස්ථානුකූලවත් නීත්‍යානුකූලවත් නීතිමය ප්‍රතිපාදන ක්‍රියාත්මක කිරීමක් පමණයි. ඒ නිසා මේ ව්‍යවස්ථානුකූල ක්‍රියාමාර්ගය තුළ එය නීති විරෝධි දෙයක් විදිහට චෝදනා එල්ල කරනවා නම් ඒක සපුරා වැරැදි දෙයක් විදිහටයි දැක්වීමට පුළුවන්කම ඇත්තේ.මේ අභ්‍යන්තර ව්‍යවස්ථානුකූල හා නිත්‍යානුකූල ක්‍රියාමාර්ගය ජාත්‍යන්තරකරණය කිරීමට අවස්ථාවාදී බලවේග උත්සාහ කරනවා. රට ජාත්‍යන්තරයේ හිර කිරීමේ කුමන්ත්‍රණයක් තමයි මෙතැන ක්‍රියාත්මක වෙන්නේ. ඒ නිසා අප මේ ගැන හොඳ අවබෝධයක් සහිතව කටයුතු කළ යුතුයි.අප තේරුම් ගන්න ඕනෑ ජාත්‍යන්තරය මඟින් අප වෙත එල්ල වී ඇති තර්ජනය කුමක්ද කියලා යුද්ධය දිනූ ගමන් ජී.එස්.පී. ප්ලස් අහිමි කළා. ඉන්පසු මානව හිමිකම් යෝජනාවක් සම්මත වුණා. ජනාධිපතිතුමා, ආණ්ඩුව අපහසුතාවට පත් කිරීමට සැලැසුමක් වගේම කුමන්ත්‍රණයක් තිබෙනවා. ඒ නිසා අප මොන ආරවුල තිබුණත් රට ආරක්ෂා කිරීමේ පිළිවෙතක සිට ක්‍රියා කළ යුතුයි.* ඒත් මේ ආරවුලට මුලපිරුවේ ආණ්ඩුවේ පාර්ශවයෙන්ම නේද?ඕනෑම රජයේ සේවකයකුට වරදක් වුණානම් ඔහුට හෝ ඇයට එරෙහිව සාධාරණ පරීක්ෂණයක් පවත්වා තීන්දු තීරණ ගැනීම තමයි සිදුවන්නේ. ඒ තත්ත්වය අග්‍රවිනිශ්චයකාරතුමියට වුණත් පොදුයි. මුලදී එක්සත් ජාතික පක්ෂය තමයි අගවිනිසුරුතුමිය මෙන්ම ඔහුගේ සැමියාට විරුද්ධවත් හඬ නැඟුවේ. චෝදනා කළේ. ආණ්ඩුව ඒ අනුව කටයුතු කරද්දි විපක්ෂය කියනවා ප්‍රජාතන්ත්‍රවාදි මූලධර්ම උල්ලංඝණය කරනවා කියලා. මේ විදිහේ හැසිරීම්වලට තමයි ගමේ භාෂාවෙන් කියන්නේ දෙපැත්ත කනවා කියලා. මේ දෝෂාභියෝග සිදුවීම් මාලාවේදි කිසිදු දේශපාලන වෛර පිරිමසා ගැනීමක් හෝ පුද්ගලික වෛර පිරිමසා ගැනීමක් සිදු වෙන්නේ නැහැ. සාධාරණව හා ව්‍යවස්ථාවට අනුකූලව තමයි සිදු වෙන්නේ. ඒ නිසා ඒ ගැන සමහරු එක් එක් කතා කීවත් එහි ඇත්ත නැත්ත මුළු රටටම හෙළි කිරීමට අප සූදානම්.* අගවිනිසුරුතුමියට එරෙහිව දෝෂාභියෝග විමර්ශන කමිටුවේ තීන්දුව පිළිබඳව වෙනම ස්වාධින කමිටුවක් මඟින් නිර්දේශ ලබා ගන්නා බව සඳහන්. මේ ගැන ඔබේ අදහස කුමක්ද?අගවිනිසුරුවරියගේ දෝෂාභියෝග විමර්ශන කමිටුවේ තීන්දුවට මෙම ස්වාධීන කමිටු වාර්තාවේ තීන්දුව බලපාන්නේ නැහැ. ජනාධිපතිතුමාට අවශ්‍ය වෙලා තිබෙන්නේ තමන්ගේ තීන්දුව ක්‍රියාත්මක කිරීමට පෙර අවශ්‍ය උපදෙස් ලබා ගැනීමයි. මා වුණත් ඇමැතිවරයකු විදිහට යම් රාජකාරි තීරණයක් ගන්නවානම් මගේ අවට සිටින බුද්ධිමත් උගත් කිහිප දෙනෙකුගෙන් අවශ්‍ය උපදෙස් ලබා ගන්නවා. ඒ උපදෙස් පිළිගන්නවාද ක්‍රියාත්මක කරනවාද කියලා තීරණය කරන්නේ මම. ජනාධිපතිතුමාත් මේ කමිටුව පත් කර තිබෙන්නේ ඒ අරමුණින්. ඒ හැර මෙතැන දී පාර්ලිමේන්තු කමිටුව හෑල්ලුවට පත් කිරීමක් හෝ ඔවුන් ලබාදුන් තීන්දුව නොසලකා හැරීමක් හෝ වෙනස් වීමක් සිදු වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=f1212152</link>
    <topic>උණ ගස ගැන වැඩියෙන් හිතන්න කාලය ඇවිත්</topic>
    <author>සටහන ඉන්ද්‍රාණි තෝරදෙනිය තොරතුරු සහාය උණ ශාක පිළිබඳ උපදේශිකා ශාන්තා රාමනායක ඡායාරූප උදේනි රාජපක්‍ෂ</author>
    <content>එදා “දුප්පතාගේ දැව“ නමින් ප්‍රකට උණ ගස විසිඑක්වන සියවසේ ‘දැව ප්‍රභවය’ නමින් අද උසස් තත්ත්වයකට පත්ව තිබේ. විද්‍යා හා තාක්ෂණයේ නව සොයාගැනීම් ඔස්සේ උණ ශාකයේ වැදගත්කම ලෝකයේ බොහෝ රටවල නොයෙක් පැතිකඩ ඔස්සේ එළිදැක්වෙද්දී උණ ශාකයට ඉතා සමීප සබඳතාවයක් ඇති ශ්‍රී ලංකාව තුළ මේ පිළිබඳව ඇති අවබෝධය සහ අවධානය කොතරම්ද යන්න සලකා බැලීම අතිශය වැදගත් වේ.උණ ශාකයේ ඇති වැදගත්කම සලකා සැප්තැම්බර් මස 18 වන දිනට ලෝක උණ ශාක දිනය නමින් වෙන්කොට තිබේ. මීට සමගාමීව ලොව පුරා නොයෙක් වැඩසටහන් ක්‍රියාත්මක වෙද්දී මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ සංකල්පයකට අනුව මේ වසර අවසන් වීමට පෙර මධ්‍යම පළාත පුරා උණ ශාක පැළ ලක්‍ෂයක් සිටුවීමේ මහඟු වැඩපිළිවෙළක් ක්‍රියාත්මක කෙරෙන අතර මේ වන විට එම වැඩපිළිවෙළ අවසන් අදියරේ පවතී.උණ ශාක පිළිබඳ උපදේශිකා ශාන්තා රාමනායක මහත්මියගේ මඟපෙන්වීම මත පළාතේ රාජ්‍ය නිලධාරීන්, ආරක්‍ෂක අංශ, ස්වේච්ඡා සංවිධාන පාසල් සිසුන් ඇතුළු පිරිස් මෙම වැඩසටහන ක්‍රියාත්මක කරනු ලබයි. මහවැලි අධිකාරිය මේ සඳහා දායකත්වය ලබා දේ.සිටුවන උණ පැළය සුරැකීමට ලක්කොට අනාගත පරපුරට බාරකිරීමේ වගකීම සෑම කෙනෙකුටම අයිති කාර්ය භාරයකි. ඒ සඳහා උණ ගසේ ඇති වැදගත්කම පිළිබඳව දැනීම අත්‍යාවශ්‍ය වේ.ශ්‍රී ලංකාව අවට කලාපීය රටවල මෙන්ම අප රටෙහි ද ආදි කාලයේ සිටම උණගස නොයෙක් ආකාරයෙන් ප්‍රයෝජනයට ගෙන තිබේ. 1998 වසරේ අභාවප්‍රාප්ත එරිස් කොවුර්ගේ අදහසකට අනුව ජනාධිපති ලේකම් කාර්යාලය යටතේ “ගංඟා ආශ්‍රිත උණ වගා ව්‍යාපෘතිය” පිහිටුවීමත් සමඟ මෙහි වැදගත්කම තව තවත් දැනෙන්ට විය. මහවැලි ගං ඉවුර දෙපස එදා (dandro calamus gignatues) යෝධ උණ විශේෂය සිටුවන ලදී.දැනට මහවැලි අධිකාරිය යටතේ පවතින මෙම ව්‍යාපෘතිය 2004 වසරේ සිට පටක රෝපණ තාක්ෂණ ක්‍රම මඟින් උණ පැළ සිටුවීම විවිධ පළාත්වල ව්‍යාප්ත කොට තිබේ. මහනුවර මූලික අධ්‍යාපන ආයතනයේ පර්යේෂණ අනුව යෝධ උණ සහ වෙනත් උණ විශේෂ පටක රෝපණ තාක්ෂණය මඟින් නිපදවා ගත හැකි ක්‍රම හඳුන්වා දී තිබේ.දැව ආදේශකයක් මෙන්ම පරිසර හිතකාමී ශාකයක් ලෙසත් උණ ගස ලොව පුරා දැඩි ඉල්ලුමක් පවතී.උණවල විශේෂ හා ප්‍රභේද ගණනාවක් තිබේ. එක් එක් ප්‍රභේද ඒවාටම ආවේනික වූ භෞතික, රසායන හා වෙනත් ලක්‍ෂණවලින් යුක්ත වේ. උණ බම්බුව ඉතා ශක්තිමත් නම්‍යශීලී කාෂ්ටකයකින් යුක්ත වන අතර වටිනා දැව ගස්වලට සමාන ඝනත්වයක් ද, වානේ ඉක්මවා යන ශක්තියක් ද ඇත. පදම් කර විවිධ දැව වර්ග උණ ලීයෙන් නිපදවනු ලැබේ. උදා - bamboo veneer ෆ්ලයිවුඩ්, පරාල mdf සහ hdf ලෑලි, ආදිය. මෙම දැව ආදේශක නවීන ගොඩනැගිලි සෑදීමට යොදාගන්නා ප්‍රමිතිවලින් යුක්ත වේ. මේවාට යුරෝපයේ සහ එක්සත් ජනපදයේ අධික ඉල්ලුමක් තිබේ.උණ කර්මාන්තයක් ලෙස පල්ප නිෂ්පාදනයට වැඩිපුර යොදා ගනී. 1700 දී චීනයේ සොයාගන්නා ලද මෙම තාක්ෂණය දැන් බොහෝ රටවල ව්‍යාප්තව පවතී. ඉන්දියාව, බංග්ලාදේශය වැනි රටවල් මිශ්‍ර උණ කැලෑවලින් ගහනය.කිසියම් කර්මාන්තයක් සඳහා උණ භාවිතා කිරීමේදී ඒ ඒ කර්මාන්තයන් සඳහා උණ විශේෂ අවශ්‍ය තරම් තිබිය යුතුය. ඒ සඳහා උණ වගාව මනා කළමනාකරණයකින් යුක්තව කළ යුතු වේ. උණ කැලෑවකින් උණ වගාවකට වඩා 20% තරම් අඩු අස්වැන්නක් ලැබේ.බ්‍රසීලය, කොස්ටාරිකාව, මෙක්සිකෝව යන දකුණු හා මධ්‍යම අමෙරිකානු රටවල් උණ කැලෑවලින් ගහනය. මෙම රටවල උසස් තාක්ෂණය අනුව උණ ගස උපයෝගී කරගෙන දැව නිෂ්පාදනය කරනු ලබයි. යුරෝපය හා එක්සත් ජනපදය පදම් කළ උණවලින් නිෂ්පාදන මිලදී ගන්නා අතර ඔවුන් ද දැන් උණ වගාව කෙරෙහි අවධානය යොමුකොට තිබේ. උණ ශාකයේ වැදගත්ම ලක්‍ෂණය විවිධ පරිසරවල වැඩීමට ඇති හැකියාවයි. යුරෝපයේ සහ ඇන්ටාටිකාවේ හැර අන් සියලුම රටවල උණ ස්වභාවයෙන්ම හටගන්නා ශාකයකි. දකුණු නැඟෙනහිර හා ආසියාතික රටවලත් මධ්‍යම හා දකුණු අමෙරිකාවේ නිවර්තන ප්‍රදේශවලත් උණ බහුලව වැඩේ.තෘණ කුලයට අයත් ශාකයක් බැවින් උණ ගස කැපූ පසු ද නැවත වැඩේ. එය බහු වාර්ෂිකයක් බැවින් එක් වරක් පමණක් සිටුවා අවුරුදු පනහකට වැඩි කාලයක් තුළ නැවත නැවත කපා අස්වනු ලබාගත හැකිය. පැළ සිටුවා වසර 4 – 6 ක කාලය තුළ වැඩුණු ගස් කැපීමට සුදුසුය. අවුරුදු 20 – 60 ක කාලයක් තුළ වැඩෙන වෙනත් දැව ගස් කපාගත හැක්කේ එක් වරක් පමණි. මේ අනුව වෙනත් දැවවලට වඩා උණ ඉතා වාසිදායක බව පෙනේ.ශ්‍රී ලංකාව ද උණ ගස බහුලව වැඩෙන කලාප අතර පිහිටි රටක් බැවින් මෙහි උණ වගාව ඉතා සුදුසුය. අප රටට වැඩි වශයෙන්ම ආවේණික වූ උණ විශේෂ නම් කුඩා පඳුරු සහිත බට වර්ග වේ. කටු උණ සහ කහ හා කොළ උණ යන වඩා විශාල පඳුරු සහිත උණ ද ශ්‍රී ලංකාවේ මෙන්ම මේ කලාපයට අයත් වෙනත් රටවල ද පොදුවේ ව්‍යාප්තව ඇත.වැඩි ප්‍රයෝජනයට ගත හැකි උණ විශේෂ ගණනාවක්ම දැන් මෙරටට ගෙන්වා ඇති අතර බ්‍රිතාන්‍ය යුගයේදී ගෙන්වූ විශේෂ කිහිපයක්ම පේරාදෙණිය උද්භිද උද්‍යානයේ දැකිය හැකිය. මේවායින් වඩාත්ම කැපී පෙනෙන්නේ ලෝකයේ විශාලතම උණ වර්ගය වූ යෝධ උණ වේ. විශාල භූගත කඳන් සහ මූලපද්ධතියක් ඇති නිසා ඛාදනයට ලක්ව ඇති ගං ඉවුර සංරක්‍ෂණය කිරීමට ද මෙම උණ වර්ගය ඉතාම සුදුසුය. දැනට මෙම වගාව සාර්ථකව කරන්නේ නම් කර්මාන්ත ආරම්භ කිරීමට තරම් අවශ්‍ය උණ ප්‍රමාණ මේ වන විට තිබිය යුතුය.මේ දත්ත ප්‍රකාශයට පත් කළහොත් කර්මාන්ත ආරම්භ කිරීමට කැමැත්තෙන් සිටින්නවුන්ට එය ඉතා ප්‍රයෝජනවත් වනු ඇත. උණ වගාව ආරම්භ කිරීමේ මූලික පරමාර්ථය වූයේ ගං ඉවුරු හා පස සංරක්‍ෂණයට පමණක් නොව කර්මාන්ත බිහිකොට මහජනතාවට ආදායම් මාර්ග ඇතිකිරීමේ අභිලාශයෙනි. මේරු උණ ගස් කැපීමෙන් යළිත් පඳුරු අලුතින් වර්ධනය වන බැවින් මේවා කැපීම අත්‍යවශ්‍යය. එමඟින් වඩාත් කාර්යක්‍ෂම ලෙස උණ භාවිතයට ගත හැකිය.කුඩා කර්මාන්ත සේ හඳුන්වන හඳුන් කූරු, ගිනිකූරු ආදි ගෘහස්ත කර්මාන්ත ආරම්භ කළ හැකිය. තවද මේ ආශ්‍රිත නිෂ්පාදන අපනයනය සදහා යෝග්‍ය තත්ත්වයට පත්කළ හැකිය.චීනය හා ඉන්දියාව වැනි රටවල කර්මාන්තකරුවන් පුහුණු කිරීමේ පාඨමාලා ඇත. මේ සඳහා යොමුවීම ද මෙම කර්මාන්තය දියුණු කිරීමෙහිලා වැදගත් වේ.දැනට චීනයෙහි කේන්ද්‍ර වී ඇති උණ කර්මාන්තයෙහි වටිනාකම ඩොලර් බිලියන 25 ක් බව national geogrphy සඟරාවේ සදහන් වේ . (2012 ජූලි) උණ ශාකය “හරිත රන්” ලෙස හඳුන්වන්නේ ඒ නිසාය. මෙවන් වටිනා සම්පතක් අප සතුව තිබියදී ඒවා අපතේ යාමට ඉඩ දී බලා සිටිනවාට වඩා රටේත්, පරිසරයේත් සුබසිද්ධිය වෙනුවෙන් යමක් කිරීම ඉතා වැදගත් ය. “හරිත රන්” රන් නිධිය මත නිදා නොසිට අවදි වීමේ යුගය එළඹ ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>15</day>
    </date>
    <link>http://www.dinamina.lk/2012/12/15/_art.asp?fn=f1212153</link>
    <topic>ජාතික උරුමයන් මතු පරම්පරාව උදෙසායි</topic>
    <author>සාකච්ඡා කළේ ජයසිරි මුණසිංහ</author>
    <content>ජාතික උරුමයන් වන වනාන්තරවල සුඛෝපභෝගී කඳවුරු ඉදිකිරීම, ශාක හා වන සතුන් විනාශ කිරීමට ඉඩ හැරීම, වැලි ජාවාරමට ඉඩදීම ඇතුළු චෝදනා රැසක් ගොවිජන සේවා හා වන ජීවි අමාත්‍යාංශයට එල්ල වී තිබේ. මේ චෝදනාවල සත්‍ය අසත්‍යතාවය කුමක් දැයි අපි එම අමාත්‍යාංශයේ ලේකම්, ඉංජිනේරු උදේනි වික්‍රමසිංහ මහතාගෙන් විමසුවෙමු.* ඔබතුමා ලේකම් ධුරය දරන අමාත්‍යාංශයට අයත් ආයතන, දෙපාර්තමේන්තු ගැන මඳක් කතා කළොත්...?අපේ අමාත්‍යාංශයට ගොවිජන සංවර්ධන දෙපාර්තමේන්තුව, වනජීවි සංරක්‍ෂණ දෙපාර්තමේන්තුව, පොහොර ලේකම් කාර්යාලය, ලංකා පොහොර සමාගම, ජනතා පොහොර ව්‍යවසාය, වනජීවි භාරය යන ආයතන අයත් වෙනවා.මම තව ටිකක් පැහැදිලි කළොත් රජය ගැසට් මඟින් නම් කළ ජාතික උද්‍යාන, අභයභූමි, දැඩි රක්‍ෂිත ගණනාවක් මුළු රට පුරාම පිහිටලා තිබෙනවා. නම් වශයෙන් කිව්වොත් ජාතික උද්‍යාන යාල, විල්පත්තු, උඩවලව, වස්ගමුව, මින්නේරිය, ගිරිතලේ, ලාහුගල, කුමන වාගේ තවත් ස්ථාන රැසක් අපි රැකබලා ගන්න ඕනෑ. මේවායේ ජීවත්වෙන වන සතුන්, ශාක වර්ග විනාශ කරන්නට ඉඩ නොදී මතු පරම්පරාවලට එහි උරුමය රැකදීම අපේ අමාත්‍යාංශයේ වගකීමයි. යුතුකමයි.* ජාතික උරුමයන් වන මේ ජාතික උයන්, අභයභූමිවල ඇතැමකු සුඛෝපභෝගී කඳවුරු ඉදිකර තිබෙන බවට වාර්තා වුණා. මෙවැනි තත්ත්වයක් වනාන්තරවල පැවැත්මට අහිතකරයි නේද?අපිටත් මේ තොරතුරු ලැබුණා. අපි එවැනි කඳවුරු ඉවත් කිරීමට ක්‍රියා කරමින් සිටියේ. ජනාධිපතිතුමාගේ ප්‍රධානත්වයෙන් ඉකුත්දා හම්බන්තොට දිස්ත්‍රික් සංවර්ධන කමිටු රැස්වීම පැවැත්තුවා. එහිදී මේ ප්‍රශ්නය පැන නැඟුණා. එතුමා එහිදී මෙවන් කඳවුරු පැය 24 ක් ගතවීමට මත්තෙන් කඩා ඉවත් කරන්න කියා අපිට නියෝග කළා. උපදෙස් ලබා දුන්නා. ඒ අනුව අපි ඒ සියලු ඉඳිකිරීම් කඩා දැම්මා. ඒ විතරක් නොවෙයි, නැවැත එවැනි ඉදිකිරීමක් සිදු නොවන තැනට කටයුතු යෙදුවා.* යාල, විල්පත්තු වනයේ ඉඳිකර තිබූ මේ ස්ථිර කඳවුරු ඉවත් කිරීම ඉතා හොඳයි. ඒ ඉවත් කළ භූමියේ අලුතින් සංවර්ධන කටයුත්තක් සිදු කරන්න බලාපොරොත්තුවක් නැද්ද?අපි මේ භූමියේ කඩිනමින් පලතුරු පැළ සිටුවීමේ වැඩපිළිවෙළක් ආරම්භ කළා. ඒ දේ කළේ වනයේ සතුන්ට කෑමට අවශ්‍ය දේ ලබාදීමේ උතුම් අරමුණින්. ජනාධිපතිතුමා, ගොවිජන සේවා හා වනජීවි කටයුතු පිළිබඳ නියෝජ්‍ය ඇමැති එස්. එම්. චන්ද්‍රසේන මහතාගේ උපදෙස් මතයි ඒ වැඩපිළිවෙළ ක්‍රියාත්මක කළේ. ඉතා ඉක්මනින් ඒ පැළ සිටුවීම සිදු කරනවා.* වනජීවි දෙපාර්තමේන්තුව විසින් මින්නේරිය ගිරිතලේ අභය භූමිවල ඉඩම් යම් යම් පුද්ගලයන්ට ලබාදීමට ක්‍රියා කරනවා කියා චෝදනාවක් තිබෙනවා. මොකක්ද මෙහි ඇත්ත තත්ත්වය?ඇත්ත කතාව මේකයි. අපේ රටේ ජාතික අභයභූමි නම් කිරීමේදී පොඩි වැරැද්දක් කරලා තිබෙනවා. ඒ වරද තමයි එසේ භූමිය නම් කරන විට එහි පදිංචි ව සිටි පිරිස්වල ඉඩම් ද මේ ආරක්‍ෂිත භූමියට ඇතුළත් කර තිබීම.“අපි සිතමු! සීගිරිය අභය භූමිය නම් කිරීමේ දී එහි පවුල් 100ක් පදිංචිවෙලා සිටියා කියලා. මේ අයගේ ඉඩම් පවා මේ රක්‍ෂිතයට නම් කළා. රක්‍ෂිතයට ඉඩමක් නම් කළ විට එහි කිසිම සංවර්ධන කටයුත්තක් කරන්නට බැහැ. අඩුම තරමේ දර කෑල්ලක්, ළිඳක් කපා ගන්න බැහැ. ඉතිං මේ ජනතාව කොහේ යන්න ද? මේක මානුෂීය ප්‍රශ්නයක් වුණා.මේ නිසා ජනාධිපතිතුමාම මූලාසනය ගත් පොළොන්නරුව දිස්ත්‍රික් සංවර්ධන කමිටු රැස්වීමේදීම තීන්දුවක් ගත්තා, රක්‍ෂිත නම් කිරීමට පෙර ඒවායේ පදිංචි වී සිටි ජනතාවගේ ඉඩම් අතහැර නැවැත රක්‍ෂිත භූමිය නම් කරන්න කියලා. ඒ අනුව එවන් ප්‍රශ්න තිබෙන තැන්වල ග්‍රාම නිලධාරී මහත්වරු, ප්‍රාදේශීය ලේකම්තුමාලා, දිස්ත්‍රික් ලේකම්තුමා ආදින් හොඳට කරුණු සොයලා රක්‍ෂිතයෙන් පිටට නම් කළ යුතු භූමිය අපට දැනුම් දුන්නා.ඒ අනුවයි අපි මේ ඉවත් කිරීම් කළේ. එහෙම නැතිව මමවත්, ඇමැතිතුමාවත්, තනි මතයට මේවා කළේ නැහැ. අපි කළේ දිගු කලක් අපේ රටේ ජනතාවගෙන් කොටසක් ඔවුන්ගේ වරදකින් තොරව විඳි පීඩාවක්, ප්‍රශ්නයක් නිරාකරණය කරදීම පමණයි.* එතකොට මේ කොතලහිඹුටු පිටරට ගෙනියන්නට අවස්ථාව ලබා දෙනවා කියන චෝදනාව මොකක් ද?ඇත්තට ම, මේ චෝදනාව නඟන අය කරන්නේ හරි හැටි කරුණු නොදැන. අසත්‍ය ප්‍රචාරයක් ගෙනි යෑමයි. අපේ රටේ එක් සමාගමක් ශ්‍රී ලංකා ආයෝජන මණ්ඩලයේ අනුමැතිය ඇතිව කොතළහිඹුටු ආශ්‍රිතව නිපැයුම් කිරීමට කර්මාන්ත ශාලාවක් ආරම්භ කළා. ඒ 2008 වසරේ දී. නමුත්! 2009 දී කොතළහිඹුටු ආරක්‍ෂිත ශාකයක් ලෙස නම් කළා. එතකොට ආරම්භ කළ කර්මාන්ත ශාලාවට අමුද්‍රව්‍ය සොයා ගැනීම ප්‍රශ්නයක් වුණා. මෙහිදී ඒ අය රජයෙන් අපගෙන් විමසීමක් කළා, අපිට අමුද්‍රව්‍ය ලබා ගන්න ක්‍රමයක් නැති ද? කියලා. අන්න එතැනදී අපි යෝජනාවක් පමණයි කළේ, ඒ තමයි කොතළ හිඹුටු යම්කිසි ඉඩම් ප්‍රමාණයක වගා කරලා ඊට පස්සේ මේ කර්මාන්ත ශාලාවේ අවශ්‍යතාවයට ලබා ගන්න කියන එක. ඒක අපි කළ යෝජනාවක් පමණයි. ඊට අවසරදීමක් හෝ අවසාන විසඳුම එය නොවෙයි. මෙයයි සමහරු වැරැදි විදිහට තේරුම් ගෙන අපිට මඩ ගහන්නේ.* වනයෙන් අල්ලා ගන්නා වන සතුන් අලෙවි කිරීමට ඔබ සිත් සේ ඉඩ දී ඇතැයි චෝදනාවක් නැඟෙනවා?නැහැ, නැහැ, මම එහෙම ඉඩදීමක් කරලා නැහැ. නමුත්? මම මේ කරුණු පැහැදිලි කිරීම කරන්නම ඕනෑ. අපේ රටේ වන සත්ත්ව හා වෘක්ෂලතා ආරක්‍ෂක ආඥා පනතේ උප ලේඛනයක ඉතාම පැහැදිලිව නම් කරලා තිබෙනවා ආරක්‍ෂිත නොවන කුරුල්ලන්ගේ නාම ලේඛනය. එහි ඉන්නවා කාක්කා, කපුටා, කොළඹ කාක්කා, ගේ කුරුල්ලා, වී කුරුල්ලා, වඩු කුරුල්ලා, රෑන ගිරවා වාගේ සතුන්. මේ සතුන් අල්ලා විකිණීමේ කුඩා ව්‍යාපාරිකයෝ පිරිසක් ඉන්නවා. මේ අය මේ දේ කරන්නේ ඇතැම් පුද්ගලයන්ගේ භාරහාර ඔප්පු කිරීමට වාගේ දේවල්වලට සතුන් අවශ්‍ය නිසායි. එහෙම කරන පිරිස් අල්ලාගෙන ඇවිත් පොලිසි, උසාවිවලට යොමු කරන අවස්ථා තිබුණා. මම මේ දේවල් කරන පොඩි මිනිස්සු අපහසුතාවයට පත් කරන්න එපා! කියලා පනතේ වගන්ති අනුව පෙන්වා දුන්නා. එපමණයි අපි කළේ. ඒ දේටයි මේ බොරුවට චෝදනා කරන්නේ.* රක්‍ෂිත අභ්‍යන්තරයේ පිහිටි ජලාශවල රොන්මඩ, වැලි ඉවත් කිරීමට ඉඩදී ඇතැයි තවත් චෝදනාවක් තිබෙනවා.?ඒකත් අමූලික බොරුවක්. අපේ රටේ පසුගිය කාලේ දැඩි නියඟයක් තිබුණා. මේ නියඟය කාලේ වැව් සිඳුණා. අපි ඒ අවස්ථාවේ වනාන්තර ඇතුළේ තිබෙන ජලාශවල රොන්මඩ, වැලි ඉවත් කිරීමට වැඩපිළිවෙළක් සකස් කළා. හැබැයි අපි පමණක් නොවෙයි මීට අවසරදීමට සිටියේ. පතල් කැණීම් හා පර්යේෂණ කාර්යාංශය, ඛනිජ සම්පත් පිළිබඳ බලධාරීහු, ප්‍රාදේශීය ලේකම්වරු, දිසාපතිවරු, අපි මැදිහත්වීමෙනුයි මේ දේ කළේ. තනි මතයට කිසිවක් කරන්න බැහැ. මේ වැඩපිළිවෙළ නිසා අභ්‍යන්තර ජලාශවල වැසි කාලයට වැසි ජලය ප්‍රමාණයක් රඳවා ගන්නට ඉඩ ලැබුණා. රජයට ආදායමක් ලැබුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n121217_br1</link>
    <topic>මව සහ දරු දෙදෙනා ජීවිතක්ෂයට</topic>
    <author/>
    <content>(2012-12-17 10:48am) රත්මලාන,කල්දෙමුල්ල ප්‍රදේශයේ නිවසක ඇතිවූ ගින්නකින් පුද්ගලයින් තිදෙනෙකු ජීවිතක්ෂයට පත්ව ඇත.අද (17) අලුයම මෙම ගින්න හටගෙන ඇති බව සඳහන්ය.මවක හා දරුවන් දෙදෙනෙකු මෙලෙස ජීවිතක්ෂයට පත්ව ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212171</link>
    <topic>ගෝල්ඩන් කී තැන්පත්කරුවන්ගෙන්20ක් මිය යති 20කට අසාධ්‍යයයි</topic>
    <author>ජීවනී පතිරණ</author>
    <content>වත්මන් අගවිනිසුරුතුමිය යටතේ ගෝල්ඩන් කී නඩු විභාගය නියමාකාරයෙන් විමර්ශනය වී නැති බවත්; පූර්ව උසාවි නියෝග ක්‍රියාත්මක කිරීම අත්හිටුවා ඇති බවත් පෙන්වාදෙන ගෝල්ඩන් කී තැන්පත්කරුවෝ; සිදු වී ඇති අසාධාරණය හේතුවෙන් විසි දෙනකු අකාලයේ මිය ගොස් ඇති බව ද, තවත් විසි දෙනකු අසාධ්‍ය රෝගවලට ලක් වී ඇති බවද තවත් විශාල පිරිසක් මානසික අසහනයෙන් කල් යවන බව ද කියති.ගෝල්ඩන් කී තැන්පත්කරුවන් ඉහත කී අදහස් ප්‍රකාශ කරන ලද්දේ අප කළ විමසුමකට පිළිතුරු සපයමින් ය.ගෝල්ඩන් කී ආයතනයේ අධ්‍යක්‍ෂවරුන් සතු බැංකු ගිණුම්වල ඇති රුපියල් ලක්‍ෂ 5000 කට අධික මුදලක් අධිකරණය මගින් අය කර ගැනීමට කටයුතු නො කළ බවත් දැනටමත් සෙලින්කෝ සමූහ ව්‍යාපාරය සතු ආයතන වලින් සියයට 50ක නම් වෙනස් කර පවත්වාගෙන යන බවත් ඔව්හු තවදුරටත් පෙන්වා දෙති.හිටපු අගවිනිසුරු සරත් එන් සිල්වා මහතා සෙලින්කෝ සමූහ ව්‍යාපාරයේ දේපළ විකුණා අගතියට පත් පාර්ශ්වකරුවන්ගේ මුදල් ගෙවන ලෙසට දුන් අධිකරණ නියෝගය පසුව එම නඩුව විභාග කළ ශිරාණි තිලකවර්ධන විනිසුරුතුමිය අඛණ්ඩව ක්‍රියාත්මක කළ බවද එමගින් එක් තැන්පත්කරුවෙකුට වාර දෙකක දී රුපියල් ලක්‍ෂය බැගින් ලබා දීමට කටයුතු කළ බවද මෙහිදී අනාවරණය විය.එහෙත් වත්මන් අගවිනිසුරු ආචාර්ය ශිරාණි බණ්ඩාරනායක මහත්මිය ඉහත කී අධිකරණ නියෝගය ක්‍රියාත්මක කිරීමට කටයුතු නො කළ නිසා අද වන විට ගෝල්ඩන් කී තැන්පත්කරුවන් විසි දෙනෙකු මිය ගොස් තවත් විසි දෙනකු අසාධ්‍ය තත්ත්වයෙන් පසු වන බව දැන ගන්නට ලැබේ.මානසික පීඩනයට ලක්ව විවිධ රෝගාබාධ වලට ලක්වූ තැන්පත්කරුවෝ 100 දෙනෙක් පමණද සෝ සුසුම් මැද ජීවිකාව ගෙන යති.ලලිත් කොතලාවල ඇතුළු අධ්‍යක්‍ෂ මණ්ඩලය ඇප කොන්දේසි කඩ කිරීම හේතුවෙන් ඔවුන් අත්අඩංගුවට ගන්නා ලෙස ඉල්ලා ඉදිරිපත් කළ දිවුරුම් ප්‍රකාශ පෙත්සම හා මෝසම් බණ්ඩාරනායක අගවිනිසුරුතුමිය නොසලකා හැරීම නිසා 7260 ක් වන තැන්පත්කරුවන්ගෙන් දිවුරුම් ප්‍රකාශ ලබා දුන් 2000 පිරිසකට විශාල අසාධාරණයක් වී ඇතැයිද අගතියට පත් පාර්ශ්ව පෙන්වා දෙති.ශ්‍රී ලංකා මහ බැංකුව මගින් ගෝල්ඩන් කී මූල්‍ය ආයතනය සම්බන්ධව ලබාදුන් විශේෂ විමර්ශන වාර්තාව (ඉධ්උ) අධිකරණයේ සේප්පුවේ තිබී අස්ථානගතවී නොතිබුණි නම් මේ වන විටත් ගෝල්ඩන් කී තැන්පත්කරුවන්ගේ ප්‍රශ්නය විසඳී අවසන් බවද එම සංගමය පෙන්වා දේ.රුපියල් ලක්‍ෂ 13ක මුදලක් නීතිඥවරුන්ට ලබාදී තැන්පත්කරුවන් 35 දෙනෙකු එක්ව ඉදිරිපත් කළ මූලික අයිතිවාසිකම් නඩුව ඉවත දැමූ එම නීතිඥවරුන් ලලිත් කොතලාවල විසින් බිලි බා ගැනීම ගැටලුවක් වී ඇතැයිද පවසති.කෙසේ වුවද සියලු තැන්පත්කරුවන්ගෙන් සියයට අනූවක පිරිසක් දුක්මහන්සි වී හරිහම්බ කළ අය වන බවත්, ඉතිරි සියයට දහය ඉතා ධනවත් දැවැන්ත ව්‍යාපාරිකයින් ක්‍රීඩකයන් වන බවත් ඔවුන් මේ සම්බන්ධයෙන් වැඩි උනන්දුවක් නොදක්වන බවත් වැඩිදුරටත් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212172</link>
    <topic>මා ඉල්ලා අස්වෙනවා</topic>
    <author/>
    <content>සාධාරණ ඡන්දයකට ඉඩ නොතබා ශ්‍රී ලංකා නීතිඥ සංගමයේ යෝජනා ඒකමතිකව සම්මත වූවා යැයි කීම ලැජ්ජා සහගත, ස්වභාවික යුක්ති ධර්මයන්ට පටහැනි ක්‍රියාවක් බව ශ්‍රී ලංකා නීතිඥ සංගමයේ උප සභාපතිනි නීතිඥ අනෝමා ගු ණතිලක මහත්මිය පැවසුවාය.ශ්‍රී ලංකා නීතිඥ සංගමයේ සභාපති ජනාධිපති නීතිඥ විජේදාස රාජපක්‍ෂ මහතා නීතිඥ සංගමයේ යෝජනාවලට ඡන්දය දීමට හෝ අදහස් ප්‍රකාශ කිරීමට අවස්ථාව නොදී යෝජනා ඒකමතිකව සම්මත වූවා යැයි පවසමින් සංගමයේ විශේෂ මහ සභා රැස්වීමෙන් නැගිට පලා යාම පිළිබඳ  අදහස් දක්වමින් ගුණතිලක මහත්මිය එසේ කීවාය.සම්මත කරගත්තේ යැයි කියන යෝජනා කිසිසේ්ත්ම ඒකමතිකව සම්මත නොවූ බව පැවසූ ගුණතිලක මහත්මිය මේ ක්‍රියාවලිය අත්තනෝමතික හා නීති ක්ෂේත්‍රයට අගෞරවයක් බවද පෙන්වා දුන්නාය.යෝජනා සම්මතය ඒකමතිකව නොව පක්ෂග්‍රාහීව පැවැත්වූවා. විරෝධ මත ඉදිරිපත් කරන්න අවස්ථාව දුන්නේ නෑ. නීතිඥවරුන්ට කතා කරන්න ඉඩ දුන්නේ නෑ. ලැජ්ජා සහගත මේ ක්‍රියාවලිය ඉදිරියේ තවදුරටත් මේ සංගමයේ ඉන්න බෑ. මා ඉල්ලා අස්වනවා යැයි ද ඇය පැවසුවාය. නීතිඥ සංගමයේ උප සභාපතිනිය වන අනෝමා ගුණතිලක මහත්මිය එම සංගමයේ ලේකම් ධුරය හා භාණ්ඩාගාරික වශයෙන් කටයුතු කළ සංගමයේ යාවජීව සාමාජිකාවකි.පසුගිය 15 වෙනි දින කොළඹ දිසා අධිකරණ පරිශ්‍රයේ පැවැති ශ්‍රී ලංකා නීතිඥ සංගමයේ විශේෂ කාරක සභාවේදී අධිකරණ ක්‍රියාවලිය අඩපණ කිරීමට ගත් උත්සාහය අසාර්ථක වූ බව එම සභාවට එක්වූ නීතිඥවරු පැවසූහ. සංගමය ඉදිරිපත් කළ අන්තගාමී අත්තනෝමතික යෝජනා සාමාජික නීතිඥවරුන් පරාජය කිරීමේ හේතුවෙන් සංගමයට ඉදිරිපත් කිරීමට හැකිවූයේ යෝජනා තුනක් බවද එම යෝජනා තුනද ඒකමතිකව සම්මත නොවූ බවද නීතිඥවරු පැවසූහ. නීතිඥ නලින් දිසානායක - සංගමයකට යෝජනා ගෙනෙන්න පුළුවන්. නමුත් ඒවා සම්මත කරගත යුතුයි. එතනදී යෝජනාව සම්මත කරගත්තේ නැහැ. සභාපතිතුමා සම්මත වුනා යැයි කියා සභාවෙන් පැනලා ගියා. සභාපතිවරයා ඉවත්ව යාමත් සමඟ සාමාජිකයන් අතර නොසන්සුන්තාවයක් හට ගැනුණි. ජනාධිපති නීතිඥ මාෂල් පෙරේරා - යෝජනා පිළිබඳ අදහස් ප්‍රකාශ කරන්න දුන්නේ නෑ. එය දැඩි පිළිකුලෙන් හෙළා දකිනවා.නීතිඥ අතුල විජේසිංහ - සභාපතිතුමා ඉල්ලා අස්විය යුතුයි. සභාපතිගේ මේ ක්‍රියාව අප අනුමත කරන්නේ නෑ. නීතිඥ ලක්ෂ්මන් වසන්ත පෙරේරා - මෙම ක්‍රියාවලියට අප අප්‍රසාදය පළ කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212173</link>
    <topic>පුවත් පතටඅවුරුදු 103යි</topic>
    <author>මහින්ද කුලතුංග</author>
    <content>දිනමිණ ජාතික පුවත්පත අද (17) සිය 103 වැනි උපන්දිනය සමරයි.ශත වර්ෂයකට අධික කාලයක් පරම්පරා පහක ලක්ෂ සංඛ්‍යාත පාඨක පිරිසක් දිනමිණ කියවූ අතර ශ්‍රී ලංකාවේ ශත වර්ෂයක් පසු කළ අඛණ්ඩව පවතින එකම ජාතිත පුවත්පත දිනමිණයි.1909 දෙසැම්බර් 17 වැනිදා (සිකුරාදා) සුබ නැකතින් එළි දැක්වුණු දිනමිණ පුවත්පත එවකට මෙරට සිටි ප්‍රකට බුද්ධිමතකු වු එච්.එස්. පෙරේරා මහතාගේ කර්තෘත්වයෙන් ආරම්භ කෙරිණි. එහි හිමිකරුද ඔහු වූ අතර කොළඹ පිටකොටුවේ පළමුවැනි හරස්වීදියේ ලංකාභිනව විශ්‍රැත යන්ත්‍ර‍්‍රාලයේ එය මුද්‍රණය කරන ලදී.එම යන්ත්‍රාලය රොබට් බටුවන්තුඩාව මහතාට අයත් වූ අතර ප්‍රථම පත්‍රයේ මිල ශත 3කි. මෙරට නිදහස් අරගලය වෙනුවෙන් සිංහල භාෂාව පරිහරණය කරන ජනතාවට සිය අදහස් ප්‍රකාශ කිරීම සඳහා වූ දිනපතා පුවත්පතක් ලෙස දිනමිණ ආරම්භ කළ අතර එය එදා සිට අද දක්වා කලින් කලට ඇතිවූ සමාජ ආර්ථික දේශපාලනික හා සංස්කෘතික විපර්යාසවලට අභීතව මුහුණ දෙමින් ජනතාවගේ දැනුම පෝෂණය කිරීමට උර දුන්නේය.1914 දෙසැම්බර් 11 වැනිදා දිනමිණ ආරම්භක කර්තෘ එච්.එස්. පෙරේරා මහතාගේ අභාවයෙන් පසු ඒ වන විට මෙරට නිදහස් අරගලයේ සුවිශේෂී මෙහෙවරක් සිදු කරමින් සිටි ඩී.ආර්. විජේවර්ධන මහතා දිනමිණ මිලට ගෙන එය පෝෂණය කරමින් පත්‍රයට නව මුහුණුවරක් ගෙන දුන්නේය. පසුව විජයවර්ධන මහතා විසින් ලේක්හවුස් මන්දිරය ඉදි කරවා දිනමිණ ප්‍රධාන කොට අනෙකුත් ඉංග්‍රීසි සහ සිංහල පුවත්පත් මුද්‍රණය ද ආරම්භ කළේය.දිනමිණ නිසාම මෙරට ජනතාව ලේක්හවුස් ආතනයට “දිනමිණ කන්තෝරුව“ යන නමින් හැඳින්වීමට පුරුදු වූහ. “දිනමිණ” යන මිණිකැටයක් වන් අනර්ඝ නොමියෙන නම තබන ලද්දේ එවකට රටේ සිටි උගත් පඬිරුවනක් වූ විද්‍යාලංකාර පරිවෙණාධිපති රත්මලානේ ධර්මාරාම හිමියෝය. මෙරට නිදහස් අරගලයේදී මෙන්ම තිස් අවුරුදු ත්‍රස්තවාදී අරගලයේදී ද දිනමිණ පොදු ජනතාව දිනවා රට දිනවීමට කටයුතු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212174</link>
    <topic>ඔස්ට්‍රේලියා විදේශ ඇමැති හාජනපති අතර සාකච්ජා අද</topic>
    <author>ධනුෂ්ක ගොඩකුඹුර</author>
    <content>තෙදින නිල සංචාරයක් සඳහා මෙරටට පැමිණ සිටින ඔස්ට්‍රේලියානු විදේශ ඇමැති බොබ් කා මහතා ජනාධිපති මහින්ද රාජපක්ෂ මහතා අද (17) හමුවෙයි.ඔස්ට්‍රේලියානු විදේශ ඇමැතිවරයා සහ මෙරට විදේශ ඇමැති මහාචාර්ය ජී. එල්. පීරිස් මහතා අතර නිල හමුව ඊයේ (16) පැවැත්විණ. බොබ් කා මහතා ගේ ශ්‍රී ලංකා සංචාරය අතරතුර දෙරට අතර වෙළෙඳ සබඳතා, සංචාරක කර්මාන්ත සහ නීති විරෝධී සංක්‍ර්‍රමණිකයන් සම්බන්ධයෙන් සාකච්ජා කිරීමට නියමිතය.ඔස්ට්‍රේලියානු විදේශ ඇමැතිවරයා පසුගිය සිකුරාදා මෙරටට පැමිණියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212175</link>
    <topic>සා/පෙළ විද්‍යාව ප්‍රශ්න පත්‍රයපිටවී ඇද්දැයි සොයන්න</topic>
    <author>සුභාෂිනි සේනානායක</author>
    <content>සාමාන්‍ය පෙළ විද්‍යාව 1 ප්‍රශ්න පත්‍රය පිටවී ඇද්දැයි සොයා බැලීමට විභාග කොමසාරිස් ජනරාල්වරයා පොලිස්පතිවරයාට සහ අපරාධ පරීක්‍ෂණ දෙපාර්තමේන්තුවට පෙරේදා (15) දැනුම් දී තිබේ.අදාළ ප්‍රශ්න පත්‍රයේ පැවති ප්‍රශ්නවලට සමාන ප්‍රශ්න පත්‍රයක් විභාගයට ප්‍රථම පුද්ගලික පන්තියක සාකච්ඡා කර ඇති බවට 15 සෙනසුරාදා දින තමාට පැමිණිලි ලැබුණු බවත් මේ සම්බන්ධයෙන් කඩිනම් පරීක්‍ෂණයක් සිදුකරන ලෙස තමා රහස් පොලිසියෙන් පෙරේදා (15) ඉල්ලීමක් කළ බවත් විභාග කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා දිනමිණට ඊයේ (16) ප්‍රකාශ කළේය.මේ සම්බන්ධයෙන් සිදුකරන පරීක්‍ෂණවලින් යම් අයකු වරදකරුවකු වුවහොත් දේශපාලන පක්‍ෂ, පාට තරාතිරම නොබලා දිය හැකි උපරිම දඬුවම් ලබා දෙන බව අධ්‍යාපන ඇමැති බන්දුල ගුණවර්ධන මහතා අවධාරණය කළේය.පෙරේදා දහවල් 12.30 සිට 1.30 දක්වා පැවති විද්‍යාව 1 ප්‍රශ්න පත්‍රයට සමාන ප්‍රශ්න පුද්ගලික පන්තියක උගන්වා ඇති බවට තොරතුරු ලැබී තිබේ. මෙයට ප්‍රථම පැවැත්වූ 5 වසර ඔිෂ්‍යත්ව විභාගය හා අපොස උසස් පෙළ විභාගය සම්බන්ධයෙන්ද මෙවැනි චෝදනා නැ¼ගුණු අතර, රහස් පොලිසියට පැමිණිලි කිරීමෙන් අනතුරුව අදාළ වාර්තා නීතිපතිවරයාගේ උපදෙස් සඳහා යොමුු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212176</link>
    <topic>අලුත්කඩේ ලිප්ටන් වටරවුමක් කරගන්න හදනවා</topic>
    <author/>
    <content>අලුත්කඩේ අධිකරණ භූමිය ලිප්ටන් වටරවුමක් කරගැනීමට උත්සාහ දරන කුමන්ත්‍රණකාරී පිරිස් අධිකරණයේ ස්වාධීනත්වයට, ගෞරවයට හා උත්තරීතරභාවයට හානි වන ලෙස හැසිරෙන බැව් පෙන්වා දෙන නීතිවේදීහු පුදබිමක් වැනි උත්තරීතර අධිකරණය අපවිත්‍ර නොකරන්නැයි ඉල්ලා සිටිති.අධිකරණයේ ගරුත්වයට මෙන්ම රජය අපහසුතාවට පත්වන ලෙස හැසිරෙන ඇතැම් පිරිස් පටු දේශපාලන පරමාර්ථ මුදුන්පත් කර ගනිමින් ආණ්ඩුව අපකීර්තියට පත්කර රටේ සංවර්ධන ක්‍රියාවලියද අඩපණ කිරීමට පෙළඹෙන බව ඔව්හු පෙන්වා දෙති. පසුගිය 15වෙනි දින කොළඹ මහාධිකරණයට ශ්‍රේෂ්ඨාධිකරණයට මැදිවූ දිසා අධිකරණ පරිශ්‍රයේ ශ්‍රී ලංකා නීතිඥ සංගමයේ විශේෂ මහා සභා රැස්වීමක් පැවති අවස්ථාවේදී නීතිඥවරුන් හැසිරුණු ආකාරය පිළිබඳ අදහස් දක්වමින් මේ කරුණු හෙළි දරව් කෙරිණි.පාර්ලිමේන්තුව ව්‍යවස්ථාදායක ක්‍රියාවලියකට අනුකූලව සිදු කරන දෝෂාභියෝග විමර්ශනය දෝෂ දර්ශනයට ලක් කරමින් දෝෂාභියෝගය භංග වේවා යැයි කියමින් අධිකරණභූමිය දෙවනත් කළ පිරිස් ගෙන ගිය මේ ක්‍රියාවලිය නීතිඥ වෘත්තියට නොගැළපෙන බවද ඔවුහු පෙන්වා දුන්හ. පූර්ව සැලැස්මකින් හා ඔවුන්ගේ පටු අරමුණු ඉටු කර ගැනීමට මෙය ක්‍රියාත්මක කළ බවද නීතිවේදීහු පෙන්වා දෙති.පිකටින් කිරීම්, කෑ ගැසීම් නොව වාහන නළා ශබ්දයක්වත් අධිකරණයක් ඉදිරියේ මාර්ගයක හෝ සිදු නොකරන බව පෙන්වා දෙන ඔව්හු ඇතැම් පිරිස් අධිකරණ පරිශ්‍රය සිය අණසකට ගෙන හිතුමතේ මාධ්‍ය සාකච්ඡාද සංවිධානය කරන බව පෙන්වා දුන්හ.“නීතිඥ එකමුතුව”යන සංවිධානය පසුගිය 14 වන දින ශේ්‍්‍රෂ්ඨාධිකරණය ඉදිරිපිට හදිසියේ පැවැත්වූ මාධ්‍ය සාකච්ඡාවකින් ශ්‍රී ලංකා නීතිඥ සංගමයේ “ස්වාධීන අධිකරණයක් උදෙසා” 15 වෙනි දින මහා සමුළුවක් රැස්වෙන බවත් නීතිඥවරුන්ට එදින භයානක දිනයක් විය හැකි බවත් නීතිඥ එකමුතුවේ සාමාජික උපුල් දේශප්‍රිය මහතා පැවසීය. එකී ප්‍රකාශය ඔවුන්ගේ වැඩ පිළිවෙළේ පෙර සූදානමක් ඇති බව ගම්‍යවන බවද වැඩිදුරටත් නීතිවේදීහු පෙන්වා දෙති.එල්.ටී.ටී.ඊ. ත්‍රස්තවාදය මෙරටින් අතුගා දැමීමට ජනාධිපතිතුමා ප්‍රමුඛ ආණ්ඩුව සැලසුම් කරද්දී ආණ්ඩුව අතහැර ගිය පිරිස්ද මේ අතර වන බව තඤ17දනප21 ඪඤව්දීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212177</link>
    <topic>“දැයට කිරුළ” ප්‍රදර්ශනය පැවැත්වෙන දිසා හතරේ උරුමයන් සුරැකීමට මිලියන 2700ක්</topic>
    <author>ජයසිරි මුණසිංහ</author>
    <content>මෙවර “දැයට කිරුළ” ජාතික සංවර්ධන ප්‍රදර්ශනය පැවැත්වෙන දිස්ත්‍රික්ක හතරේ උරුමයන් සුරැකීමට රුපියල් මිලියන 2700ක මුදලක් වෙන් කොට ඇත.ඒ අනුව පොළොන්නරුව නවීන පහසුකම්වලින් සපිරි පූජා නගරයක් ලෙස සංවර්ධනය කිරීමට රුපියල් මිලියන 360ක් වැය කැරේ. මඩකළපුව පැරැණි බලකොටුව සංරක්ෂණය කිරීම හා අලංකරණය කිරීමට මිලියන 135ක් ද, ත්‍රිකුණාමලය චීන වරාය හා කොච්චිකඩේ ධීවර වරාය දියුණු කිරීමට රුපියල් මිලියන 400ක් වැය කරන බව දැයට කිරුළ සභාපති හා විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.අම්පාර නගරය සංවර්ධනය හා ප්‍රදර්ශන භූමියේ අවශ්‍යතා සපුරාලීමට රුපියල් මිලියන 1000ක් මේ වසරේදී වැය කරන බවත්, ලබන වසරේ ඊට තවත් මිලියන 540ක් වැය කරන බවත් ඇමැතිවරයා කීය.අම්පාර හාඩි උසස් තාක්ෂණ හා කාර්මික විද්‍යාලය නවීකරණය කිරීමට රුපියල් මිලියන 196ක් මේ වසරේත්, රුපියල් මිලියන 65ක් ලබන වසරේත් වැය කරනු ලැබේ.මේ සියලු මුදල් වැය කරනුයේ මේ දිසා හතරේ අභිමානවත් බව සුරැකීමටත්, ඒවා මතු පරපුරට උරුම කර දීමටත් බව ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212178</link>
    <topic>කහටැල්ලගොඩ ගමට උල්කාශ්මියක්</topic>
    <author>ලුණම සමූහසනත් ගමගේ</author>
    <content>වලස්මුල්ල දකුණ කණුමුල්දෙණිය කහටැල්ලගොඩ ගම්මානයට උල්කාශ්මියක් සිකුරාදා (14) රාත්‍රී කඩා වැටීමෙන් පැරැණි විශාල කොස් ගසක් ගිනිගෙන විනාශ වී තිබේ.මේ දිනවල රාත්‍රී අහසේ උල්කාශ්මී වැසි සහිතවීම සම්බන්ධව දැනුවත් ව සිටින ගම්වාසීහු ගිනි පුපුරු විහිදුවමින් ආලෝකධාරාව ගිනිගෙන දැවෙන කොස්ගස සමීපයටම ආ බව කියති. ප්‍රදේශයට වැසි හෝ අකුණු සැර වැදීමක්ද සිදු වී නොමැත. කොස් ගහ පිහිටා තිබෙන්නේ පාලු ඉඩමකය.අඩි 15ක් තරම් උස් කොස් ගසේ දෙබලය අසලින් ගිනිගෙන විශාල අත්තක් බිමට ගැලවී ඇත. කොස් ගහේ ඉහළ අත්තක කොටසක් ගිනි වතුරකට හසුවූවා සේ කොළ වියළි ගොස් තිබිණි. කොස් ගසේ කඳ කොටසේ විශාල බෙනයක් තිබුණ අතර ඉහළ සිටම කොස් ගස ගිනි ඇවිලී තිබේ.සුදු පාට අළු දූවිලි අවට විසිිරී තිබූ අතර කුඩා ප්‍රමාණයේ අගුරු කැබලිද තිබිණි. ඒවා කොස් ගසේ අඟුරු හෝ වෙනත් අඟුරු විය හැකියි. මේ දිනවල ජනතාව උල්කාපාත වර්ෂාව සම්බන්ධව දැඩි විමසිලිමත්ව සිටිති. එදින රාත්‍රියේදී මෙම ප්‍රදේශයේ ජනතාවද අහස නිරීක්ෂණය කරමින් සිටි බව පැවසේ.සිද්ධිය ඇසින් දුටු කහටැල්ලගොඩ පී.ඒ. වසන්ති මහත්මියඅපේ ගෙදර තියෙන්නේ කොස් ගහට උඩ පැත්තේ කොස් ගහ තියෙන්නේ පාළු ඉඩමක. මම එළියට එනවිට කොස් ගහේ මුදුණෙන් මහා ගිනි ජාලාවක් දැක්කා. පුපුරු ගහමින් ගින්දර විසිවුණා. හරියට මල්වෙඩි වගේ. මොකක්ද කියලා දන්නේ නැහැ. ගමේ අයත් එතනට දුවගෙන ගියා. අහසෙන් වැටෙනවා දැක්කේ නැහැ. ගහ උඩ ගිනිගන්නවා දැක්කා. අමුගහක් මෙහෙම ගිනිගන්නේ කොහොමද? විශාල ගින්දරක් තිබුණේ.කභටැල්ලගොඩ බී.කේ.බියුටි‍්‍රයස් මහත්මියමම රාත්‍රී 8.00ට ප්‍රවෘත්ති බැලුවා. ප්‍රවෘත්තිවලට කිව්වා රාත්‍රී කාලයේ උල්කාපාත වැටෙනවා කියලා. ඉතින් මම රෑට කාල බීලා එළියට ආවා. මෙන්න දෙවියනේ අපේ ගෙදරට පහළ තිබෙන මහ කොස් ගහ ප්‍රදේශයේ මහා එළියක් මම හොඳටම බියවුණා. ගෙදර අයටත් කථා කළා. එවිට පට පට ගාලා ගිනි පුපුරු විසිකරමින් ගිනි ගන්නවා එක්වරම කොස් අත්තක් කඩාගෙන බිමට වැටුණා. ගමේ බොහෝ අය එම ස්ථානයට ආවා. හෙණයක් ගැහුවෙත් නැහැ. වැස්ස තිබුණෙත් නැහැ. අමු කොස් ගහ කොහොමද ගිනිගත්තේ. අපිට මහා ගැටලුවක් උඩින් ගින්දර එනවා නම් දැක්කේ නැත. ගිනිගෙන උඩට විසිවෙනවා දැක්කා. සිද්ධිය වූ ස්ථානයට වලස්මුල්ල පොලිසියේ නිළධාරීහුද පැමිණ සිද්ධිය වූ ස්ථානය නිරීක්ෂණය කළහ.කොස් ගස දැවී ගිය කොටස් අවට දක්නට ලැබුණු අතර උල්කාපාතයක කොටස් හෝ එහි බර ලෝහකැබලි කිසිවක් අවටින් සොයා ගැනීමට නොහැකි විය.කොස් ගස අඩි 15 ක් පමණ උස ප්‍රදේශයකින් මෙම ගින්න ඇතිවී තිබේ. ගසේ කොටස් කිහිපයක්ද කැඩී විසිවී තිබුණා. මෙම සිද්ධිය සැලවීමත් සමඟ ප්‍රදේශයේ ජනතාව මෙය දැකගැනීමට එම ස්ථානයට පැමිණ සිටියා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n1212179</link>
    <topic>කෝටි දෙකක මත්කුඩුපාර්සලයක් සමඟ අයෙක්මන්නාරමේදී අල්ලාගෙන</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>දකුණු ඉන්දියාවේ සිට මෙරටට බෝට්ටු මගින් ගෙන ආ බවට සැක කෙරෙන රුපියල් කෝටි දෙකක වටිනාකම ඇති හෙරොයින් මත්කුඩු තොගයක් සමඟ එක් පුද්ගලයකු මන්නාරම කොට්ඨාස බුද්ධි තොරතුරු ඒකකය පෙරේදා (15 දා) අත්ඩංගුවට ගන්නා ලදී.මෙම මත් කුඩු ප්‍රමාණය කිලෝ දෙකකුත් ග්‍රෑම්ස් දෙසිය හැට දෙකක් බර බවත්කියති. එම ඒකකයේ ස්ථානාධිපති ප්‍රධාන පොලිස් පරීක්ෂක සුනිල් ජයලත් මහතාට ලැබුණු තොරතුරක් මත  එම අංශයේ නිලධාරීන් වැටලීම කර ඇත. එම නිලධාරීන් තලෙයිමන්නාරම පාලම්පට්ටම් කුඩිරිප්පුව ගම්මානයේ රැඳී සිටියදී අලුයම 5.30 ට පමණ සැකකටයුතු ලෙසින් යතුරුපැදියකින් ආ අයෙක් ගෙනා පාර්සලයක් මහමඟ රැඳී සිටි අයෙකුට බාරදි පැමිණි වේගයෙන් ආපසු හැරී ගොස් ඇත.ඒ අතර එම පාර්සලය ගත් අය අත්අඩංගුවට ගෙන පරීක්ෂා කළ විට ඒ හෙරොයින් බව අනාවරණය කරගෙන ඇත.පලාගිය සැකකරු පිළිබඳ තොරතුරු හෙළිවී ඇත. ඔහු අත්අඩංගුවට ගැනීමට පරීක්ෂණ අරඹා ඇත. උතුරු දිසාවේ ජ්‍යෙෂ්ඨ නියෝජ්‍ය පොලිස්පති ගාමිණී සිල්වා, මන්නාරම නියෝජ්‍ය පොලිස්පති කේ. එම්. ජයවීර, මන්නාරම ජ්‍යෙෂ්ඨ පොලිස් අධිකාරි ලක්සිරි විජේසේන මහත්වරුන්ගේ උපදෙස් මත ස්ථානාධිපති ප්‍රධාන පොලිස් පරීක්ෂක සුනිල් ජයලත් මහතා ඇතුළු නිලධාරීහු වැඩිදුර පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n12121710</link>
    <topic>ආසියාවේ විශිෂ්ටතම අත්කම් නිර්මාණ</topic>
    <author/>
    <content>එක්සත් ජාතීන්ගේ අධ්‍යාපනික සහ සංස්කෘතික සංවිධානය (UNESCO) මඟින් ආසියාවේ විශිෂ්ටතම අත්කම් නිර්මාණ වෙනුවෙන් විශිෂ්ටතා සම්මාන පිරිනැමීම සඳහා පවත්වනු ලබන හස්ත කර්මාන්ත නිර්මාණ තරඟාවලියේ දී ශ්‍රී ලාංකික හස්ත කර්මාන්ත නිර්මාණ ත්‍රිත්වයක් වෙනුවෙන් විශිෂ්ටතා සම්මාන තුනක් පිරි නමා තිබේ.සිව් වසරකට වරක් පවත්වනු ලබන මේ තරඟාවලිය මැලේසියාවේ දී පැවැත්වුණු අතර විශිෂ්ටතා සම්මාන ත්‍රිත්වය ජාතික ශිල්ප සභාවේ හස්ත කර්මාන්ත ශිල්පීන් තිදෙනෙකු වන ඊ.ටී.ධර්මකීර්ති මහතා රිදී මුදුව නිර්මාණය වෙනුවෙන් ද රංජනී කුමාරතුංග මහත්මිය පොල් කෙඳි ආශ්‍රිත පලස වෙනුවෙන් ද ඩී.එව්ලින් බරබෝස් මහත්මිය මැටි ආශ්‍රිත පළතුරු බඳුන වෙනුවෙන් ද හිමි කර ගැනීමට සමත් වී ඇත.සාම්ප්‍රදායික දේශීය හස්ත කර්මාන්ත නිර්මාණ ක්ෂේත්‍රය සංවර්ධනය සඳහා ශිල්පීන් යොමු කිරීම මෙන්ම දේශීය අනන්‍යතාව විදහා දැක්වීම වෙනුවෙන් එක්සත් ජාතීන්ගේ අධ්‍යාපනික සහ සංස්කෘතික සංවිධානය (UNESCO) මෙය පවත්වනු ලබයි.මේ ජාත්‍යන්තර තරඟාවලියට කොලොමිබියාව, ඉන්දුනීසියාව, ලාඕසය, මැලේසියාව, පිලිපීනය, තායිලන්තය, වියට්නාමය මෙන්ම ඉන්දියාව, බංගලාදේශය වැනි රටවල් ද නියෝජනය කළේය. එහි දී ඉදිරිපත් කරන ලද දේශීය හස්ත කලා නිර්මාණ 189 ක් අතුරින් නිර්මාණ 80ක් විශිෂ්ට සම්මානයට පාත්‍ර විය. වසර 04කට වරක් පැවැත්වෙන මෙම තරගාවලිය සඳහා ශ්‍රී ලංකාව නියෝජනය කරමින් ජාතික ශිල්ප සභාවේ ලියාපදිංචිව සිටින විශේෂ දක්ෂතා ඇති සම්මානලාභී ශිල්පීන්ගේ කලා නිර්මාණ 14ක් ඉදිරිපත් කෙරුණු අතර ඒ අතුරින් මේ නිර්මාණ ත්‍රිත්වය විශිෂ්ටත්ව සම්මානයෙන් පිදුම් ලැබුවේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n12121711</link>
    <topic>නිර්වින්දනය කළ රෝගියා පැය 2ක් ශල්‍යාගාරයේ</topic>
    <author>අනුරාධපුර මධ්‍යම විශේෂ</author>
    <content>හිසේ ශල්‍යකර්මයක් සිදුකර ගැනීම සඳහා අනුරාධපුර ශික්ෂණ රෝහලට පැමිණි රෝගියකු නිර්වින්දනය කිරීමෙන් අනතුරුව ශල්‍යකර්මය සිදු කිරීම සඳහා සූදානම් වූ වෛද්‍යවරයාට ලබා දුන් ඒප්ප්‍රන් (පෙරවැස්ම) හොද නැතැයි කියා රෝගියාට ශල්‍යකර්මය සිදු නොකර පැය 02ක කාලයක් නිර්වින්දනය කළ රෝගියාගේ ජීවිතය අවදානමට ලක් කරමින් ශල්‍යාගාරයේ රෝගියා තබාගෙන සිටි එම වෛද්‍යවරයා සම්බන්ධයෙන් වහාම විනය පියවරක් ගන්නා ලෙස අනුරාධපුර ශික්ෂණ රෝහල් කාර්ය මණ්ඩලය රෝහල් අධ්‍යක්ෂවරයාගෙන් ඉල්ලීමක් කරති.මෙසේ ජීවිත අවධානමට ලක්ව ඇත්තේ පසුගිය 11 වැනිදා අනුරාධපුර ශික්ෂණ රෝහලේ සී ශල්‍යාගාරයට හිසේ සැත්කමක් සඳහා පැමිණි එම්. රුවනේත්‍රම් නැමැති රෝගියායි. ඔහුගේ ඇද ඉහපත් අංකය වනුයේඕඩ්ඊ- 12112822යි.රෝගියා එදින උදෑසන 10.30ට පමණ නිර්වින්දන වෛද්‍යවරිය විසින් නිර්වින්දනයට ලක් කර ඇති අතර පසුව ශල්‍යකර්මය සිදු කිරීම සඳහා පැමිණි වෛද්‍යවරයා සියලු ඇඳුම් ආයිත්තම්වලින් සැරසී ඉටි රෙද්දෙන් සැකසූ පෙරවැස්ම පැලඳීමට යෝග්‍ය නැති බව පවසා ශල්‍යකර්මය සිදු කිරීමට අකමැත්ත පළ කර ඇත. ඒ අනුව නිර්වින්දනයට ලක් කළ රෝගියා පැය 02 කට පමණ ආසන්න කාලයක් ශල්‍යාගාරය තුළ තබා ඇත. ඉන් පසුව එහි පැමිණි ස්නායු පිළිබඳ විශේෂඥ වෛද්‍යවරයෙකු වහාම රෝගියාගේ ජීවිතය අවදානම් තත්ත්වයට පත්වීමට ඉඩ නොදී ඔහු ශල්‍යකර්මය සිදු කර ඇත.වෛද්‍යවරයාගේ මේ නොමනා ක්‍රියාව සම්බන්ධයෙන් නිර්වින්දන වෛද්‍යවරයා රෝහල් පරිපාලනයට සිද්ධිය සම්බන්ධයෙන් පැමිණිලි කර ඇතත් 15 වැනිදා සවස් වන විටත් ඔහු සම්බන්ධයෙන් කිසිදු විනය ක්‍රියාමාර්ගයක් ගෙන නොතිබුණු බව රෝහල් කාර්ය මණ්ඩලය පවසන අතර යම් හෙයකින් රෝගියා නිර්විදනය කර සිටිද්දී මිය ගියේ නම් මෙය ස්වාභාවික මරණයක් බවට ඒත්තු ගැන්වීමට වෛද්‍යවරුන්ට හැකියාව ඇති බවත් රෝහල් කාර්ය මණ්ඩලය පවසති.අනවශ්‍ය පරිදි නිර්විද්නය කිරීමෙන් රෝගියෙකුට ඇදුම රෝගය ඇතුළු විවිධ රෝග හට ගැනීමට හැකි බවත් ඊට අමතරව රෝගියාගේ ජීිවතයෙන් වන්දි ගෙවීමට සිදු වීමට බොහෝ ඉඩ කඩ ඇති බවත් රෝහල් කාර්ය මණ්ඩලය පවසති.මේ සම්බන්ධයෙන් අනුරාධපුර ශික්ෂණ රෝහලේ අධ්‍යක්ෂ වෛද්‍ය ඩබ්.අතපත්තු මහතාගෙන් 15 වනදා රාත්‍රියේ දුරකථන ඇමතුමක් ලබා ගනිමින් කළ විමසීමකදී ඒ මහතා කියා සිටියේ නිර්වින්දන වෛද්‍යවරිය තමන්ට මේ සම්බන්ධව පැමිණිල්ලක් කර ඇති බවත් ඒ සම්බන්ධයෙන් තමන් විධිමත් පරීක්ෂණයක් සිදු කරන බවත් පරීක්ෂණයෙන් අනතුරුව ඉදිරියේදී මෙම වෛද්‍යවරයා සම්බන්ධයෙන් සෞඛ්‍ය අමාත්‍යාංශයට වාර්තා කර බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=n12121712</link>
    <topic>කඩුවෙලදීවාහන 3ක් එකට ගැටෙයි</topic>
    <author/>
    <content>කඩුවෙල වැලිවිට ප්‍රදේශයේදී වාහන තුනක් එකිනෙක ගැටීමෙන් තිදෙනකු මිය ගොස් දස දෙනකුට පමණ තුවාල සිදු වී ඇත. තුවාල ලැබූවන් මුල්ලේරියාව රෝහලට ඇතුළත් කර ඇත. ඊයේ 16 රාත්‍රී 7.30ට පමණ මෙම අනතුර සිදු වී ඇත.වෑන් රථයක් ලොරියක් සහ බස් රථයක් එකිනෙක ගැටීමෙන් මේ අනතුර සිදු වී ඇත. වෑන් රථයේ රියදුරා සහ තවත් අයෙක් මිය ගොස් ඇති අතර එහි ගමන් ගත් පිරිස තුවාල ලබා ඇත. වැල්ලම්පිටිය පොලිසිය මේ අනතුර පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=r1212171</link>
    <topic>සුව ගැටලු මතුවී ජනතාව අසීරුවේ</topic>
    <author>නාගොඩ විශේෂ - එන්. විජේරත්න</author>
    <content>කළමුල්ල ශාන්ත අන්තෝනි මාර්ගය හරහා වැටී ඇති ප්‍රධාන කානුව ඇතුළු සමස්ත කානු පද්ධතියම පස්වලින් ගොඩවීමෙන් අවහිර වී ඇති නිසා වර්ෂා ජලය නිසියාකාරව බැස යෑමක් සිදු නොවේ.මේ හේතුව නිසා ප්‍රදේශයේ මාර්ග, නිවාස සහ ඉඩම් වර්ෂා කාලවලදී නිරන්තරයෙන් වැසි ජලයෙන් යටවීම නිසා ජනතාව ඉමහත් දුෂ්කරතාවට පත්වේ. එම වර්ෂා ජලයෙන් වැසිකිළි වළවල් යටවී උතුරා යෑමෙන් පාරිසරික හා සෞඛ්‍ය ගැටලු ඇතිවන බව ප්‍රදේශවාසීහු පවසති.මේ තත්ත්වය පිළිබඳව ‘දිනමිණ’ ට අදහස් දැක්වූ කළුතර ප්‍රාදේශීය සභා මන්ත්‍රී සුමිත් අර්ඩ් ද සිල්වා මහතා මෙසේ පැවැසීය.කිලෝමීටර් එකහමාරක් පමණ වන මේ ප්‍රදේශයේ ප්‍රධාන කානුව ඇතුළු සමස්ත කානු පද්ධතියම මේ වන විට වැසි ජලය බැස නොයන පරිදි මුළුමනින්ම අවහිර වෙලා.මේ පිළිබඳව කළුතර ප්‍රාදේශීය සභාවේ හා අනෙකුත් අදාළ බලධාරීන්ගේ අවධානයට යොමු කළත් මේ කානු පද්ධතිය සංවර්ධනය කර වර්ෂා ජලය නිසියාකාරව බැස යන ආකාරයට සකස් කිරීමක් සිදු වූයේ නැහැ. පැය කීපයක වර්ෂාවකදී පවා ප්‍රදේශයට වැසි ජලයෙන් යටවෙනවා. නිවාස, වැසිකිළි මෙන්ම මාර්ගයත් යටවීම නිසා ප්‍රදේශවාසීන් දැඩි දුෂ්කරතාවට පත්වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=r1212172</link>
    <topic>බත්තරමුල්ල ඉන්ද්‍රජෝති විදුහලේපරිගණක විද්‍යාගාරය සිසු අයිතියට</topic>
    <author>සමන්ති මිරියගල්ල – කඩුවෙල සමූහ</author>
    <content>බස්නාහිර පළාත් ප්‍රතිපාදන යටතේ බත්තරමුල්ල ඉන්ද්‍රජෝති විද්‍යාලයේ ඉදිකරන ලද නව පරිගණක විද්‍යාගාරය විවෘත කිරීම බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ ප්‍රධානත්වයෙන් සිදුකෙරිණි.මෙම අවස්ථාවට බස්නාහිර පළාත් සභා මන්ත්‍රී හෙක්ටර් බෙත්මගේ, බ. ප. සභා මන්ත්‍රි ජගත් කුමාර, අධ්‍යාපන අධ්‍යක්‍ෂ අශෝක සේනානි හේවගේ, විදුහල්පතිනි රමණි රේණුකා රණතුංග මහත්ම මහත්මීහු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=r1212173</link>
    <topic>පොල්ගොල්ලේ නිවෙසක් බිඳරන් භාණ්ඩ මුදල් සමග හැදුනුම් පතත් රැගෙන ගිහින්</topic>
    <author>ගාමිණී බී.දිසානායක හාරිස්පත්තුව මධ්‍යම විශේෂ</author>
    <content>පොල්ගොල්ල මහවැලි මහ විදුහලේ ගුරු නිවෙස බිඳ රුපියල් එක්ලක්ෂ අසූඅටදාස් නවසිය පනහක් වටිනා දේපළ සොරාගන්නා ලද තරුණියක් සැකපිට අත්අඩංගුවට ගෙන ප්‍රශ්න කිරීමේ දී සොරාගන්නා ලද දේපළ සොයාගැනීමට කටුගස්තොට පොලීසියේ නොවිසිඳුණු අපරාධ අංශශයේ ස්ථානාධිපති උ.පො.ප. ශාන්ත බණ්ඩාර ඇතුළු නිලධාරීන් පිරිසක් සමත්ව සිටී.මෙම ගුරුනිවසේ පදිංචිකරුවන් පසුගිය දිනක පෙ.ව. 05.30ට පමණ සිරිත් පරිදි නිවෙසේ දොරගුළුලා කතරගම වැදපුදා ගැනීමට පිටව ගොස් ඇත. නැවත පසු දින රරාත්‍රී 08.30ට පමණ තම නිවසට පැමිණ පරීක්ෂාකිරීමේ දී නිවෙසේ පිටුපස දොර විවෘත කොට යමකු නිවෙසට ඇතුළු වී නිවසේ තිබූ දේපළ සොරාගෙන ගොස් ඇතිබව දැකගැනීමට ලැබුණි.සොරාගන්නා ලද දේපළ වශයෙන් රත්රන් මාලයක්, රන් වළල්ලක්, මුදල් රුපියල් පනස් දාහක්, රුපියල් හත්දාහක් වටිනා ඊටෙල් ජංගම දුරකථනයක්, ගුවන්විදුලි යන්ත්‍රයක් , ඉලෙක්ට්‍රොනික් විදුලි පන්දමක් සහ මෙම නිවෙසේ පදිංචි පැමිණිලිකාරියට අයත් පුද්ගලයන් ලියාපදිංචි කිරීමේ දෙපාර්තමේන්තුව නිකුත් කළ හැඳුනුම්පත රැගෙන ගොස් ඇතිබවට පැමිණිලි කොට ඇත.මෙම සැකකාරිය අත්අඩංගුවට පත්වීමෙන් පසු හෙලිවී ඇත්තේ සොරාගන්නා ලද හැඳුනුම්පත උපයෝගී කරගත් ඇය මෙම හැඳුනුම්පත තම මවගේ බවත් ඇය මරණාසන්නව සිටිනා බව පවසා සොරාගන්නා ලද රන්ආභරණ කටුගස්තොට නගරයේ උකස් භාණ්ඩ ගන්නා ස්ථාන කිහිපයකට ගොස් උකස් කර මුදල් ගැනීමට උත්සාහකර එම උත්සාහයන් අසාර්ථක වූ පසු සැකකාරිය හොඳින් දන්නා හඳුනන කඩයක සිටිනා පුද්ගලයකු හා එක්වී වෙනත් උකස් බඩුගන්නා ස්ථානයකට ගොස් රත්ත්‍රන් ආභරණ උකස් කිරීමට යෑමේදී පොලිස් අත්අඩංගුවට පත්වූ බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=r1212174</link>
    <topic>ඉඩම් අත්පත් කර ගැනීම් වෙනුවෙන්ඉඩම් හිමියන්ට තිස්හය කෝටියක් වන්දි</topic>
    <author>කැස්බෑව සංචාරක - ධර්මසිරි සූරවීර</author>
    <content>කොළඹ - හොරණ ප්‍රධාන මාර්ගයේ ජාලියගොඩ සිට කැස්බෑව දක්වා ඉදිකෙරෙන නව අතුරු මාර්ගය සඳහා ඉඩම් කැබලි 331ක් රජයට අත්පත් කරගෙන ඇතැයිද ඉන් ඉඩම් කැබලි 274ක් සඳහා රුපියල් තිස්හය කෝටි පන් ලක්‍ෂයකට අධික මුදලක් රජය විසින් ඉඩම් හිමියන්ට වන්දි වශයෙන් ගෙවනු ලැබ හිතැයිද ඉඩම් අත්පත් කරගැනීමේ නිලධාරි කැස්බෑව ප්‍රාදේශීය ලේකම් එල්. ඒ. කලුකපුආරච්චි මහතා පැවසීය.ඉතිරි ඉඩම් කැබලි අතුරින් ඉඩම් කැබලි 36ක් මේ වන විට අධිකරණයට යොමුකොට ඇතැයි ද සෙසු ඉඩම් කැබලි 21න් 14ක් රජය සතු ඉඩම් යැයිද අනෙක් ඉඩම් කැබලි 7 හි හිමිකරුවන් හදුනාගැනීමට නොහැකි වී ඇතැයි ද ප්‍රාදේශීය ලේකම්වරයා පැවසීය.මෙම ඉඩම් කැබලි සඳහා එම අතුරු මාර්ගයේ දෙවන අදියරේ වැඩකටයුතු ආරම්භ කිරීමට ප්‍රථමයෙන් ඉඩම් හිමියන්ට වන්දි ගෙවා අවසන් කිරීමට රජය බලාපොරොත්තු වන හෙයින් ඒ සඳහා ඉඩම් හිමියන්ගේ කැපකිරීම හා සහයෝගය අත්‍යවශ්‍ය බවද ප්‍රාදේශීය ලේකම් කලුකපුආරච්චි මහතා පැවසීය.ඉඩම් පනතට අනුව ඉඩම් අත්පත්කර ගැනීමේ නිලධාරිවරයා හැටියට තමාට මෙම කාර්ය භාරය පැවැරී ඇතැයිද එනිසා ප්‍රදේශයේ ප්‍රාදේශීය ලේකම්වරයා හැටියට තමා මෙම ව්‍යාපෘතියට දායකත්වය ලබාදෙන බවද හෙතෙම සඳහන් කළේය.මෙයට අමතරව කොළඹ හොරණ ප්‍රධාන මාර්ගයේ කැස්බෑව සිට පාමංකඩ දක්වා මංතීරු 4ක් සහිතව වැඩි දියුණු කිරීම සඳහා මේ වන විට කටුවාවල සිට පාමංකඩ දක්වා ඉඩම් අත්පත් කර ගැනීමේ කටයුතු ආරම්භ කර ඇතැයි ද එම ඉඩම් සඳහා වන්දි මුදල් සියල්ල ගෙවා අවසන් කිරීමෙන් පසු එම මාර්ගයේ වැඩිදියුණු කිරීමේ කටයුතු ආරම්භ කරන බවද කැස්බෑව ප්‍රාදේශීය ලේකම් එල්. ඒ. කලුකපුආරච්චි මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=r1212175</link>
    <topic>හෝමාගම සතිපොළේ වෙනත් ගොඩනැගිලිඉදිකරනවාට වෙළෙන්දෝ විරෝධය දක්වති</topic>
    <author>හෝමාගම විශේෂජිනදාස ගමගේ</author>
    <content>හෝමාගම සතිපොළේ වෙළඳුන්ගේ ස්වයං රැකියාවලට අහිතකර අන්දමින් හෝමාගම ප්‍රාදේශීය සභාව පියවර ගන්නේ නම්, එයට එරෙහිව පියවර ගැනීමට අවස්ථාව ලංකා ස්වයං රැකියා නියුක්තවූවන්ගේ ජාතික සම්මේලනය පසුබට නොවන්නේ යැයි එම සම්මේලනයේ සභාපති හා කොළඹ නාගරික මන්ත්‍රී මහින්ද කහඳගොඩගේ මහතා පැවසීය.ඒ මහතා එසේ පැවසුවේ හෝමාගම සතිපොළ සුරැකීමේ සංවිධානය විසින් කැඳවන ලද විරෝධතා රැස්වීමේදීය.හෝමාගම ප්‍රාදේශීය සභාව, හෝමාගම සතිපොළ නවීකරණය කරන මුවාවෙන් වෙනත් ගොඩනැගිලි ඉදිකිරීමට එරෙහිව හෝමාගම පොළ භූමියේ පැවති මෙම රැස්වීමට වෙළෙඳුන් යැපෙන්නන් දහසකට වැඩි පිරිසක් සහභාගි වූහ.පොළ සුරැකීමේ සංවිධානයේ සභාපති ගාමිණී ජයරත්න මහතා කරුණු පැහැදිලි කිරීමෙන් අනතුරුව තවදුරටත් අදහස් දැක්වූ නාගරික මන්ත්‍රීවරයා මෙසේ ද පැවසීය.මෙම පොළේ වසර ගණනාවක්ම වෙළෙඳාමේ නියුක්තව සිටි වෙළෙඳ ප්‍රජාව ගැනත්, ඔවුන්ගේ දුක්ගැනවිල්ල ගැනත්, අප බොහෝදුරට අධ්‍යයනය කළා. පොළ නවීකරණය කරන මුවාවෙන් විවිධ ගොඩනැගිලි ඉදිකර නීතිඥවරුන් වැනි අයට දීමට බලාපොරොත්තුවක් ඇති බව අපට පෙනී ගියා. වසර ගණනාවක්ම මේ පොළේ වෙළෙඳාම් කර දරු පවුල් රැක්ක අහිංසක මිනිසුන්ගේ එම දරු පවුල් අනාථ කරන්නට අපට ඉඩ දෙන්න බෑ. බස්නාහිර පළාත් සභා මන්ත්‍රී නීතිඥ ජනක දීපාල් වැලිවත්ත මහතා ද කතා කළේ්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212171</link>
    <topic>ඔස්ට්‍රේලියාව ලකුණු 141ක් ඉදිරියෙන්</topic>
    <author/>
    <content>සටන්කාමී ශතකයක් රැස්කළ තිලකරත්න ඩිල්ෂාන් සහ උපනායක ඇන්ජෙ‍ලෝ මැතිව්ස් එක්ව පස්වැනි කඩුල්ලට වාර්තාගත සම්බන්ධතාවක් ගොඩනැගීම හේතුවෙන් ඔස්ට්‍රේලියාව සමග හොබාර්ට් නුවර පැවැත්වෙන ‍පළමු ටෙස්ට් තරගයේ තුන්වැනි දිනය වූ ඊයේ ශ්‍රී ලංකාව සිය පළමු ඉනිමට ලකුණු 326ක් ලබාගත්තේය. දෙදෙනා අතර පස්වැනි කඩුල්ලට ගොඩනැගුණු ලකුණු 161ක සම්බන්ධතාව ශ්‍රී ලංකාව ඔස්ට්‍රේලියාවේ දී වාර්තා කළ හොඳම ටෙස්ට් තරග කඩුළු සම්බන්ධතාවය විය. ඊට පෙර 1989 අරවින්ද ද සිල්වා සහ රවී රත්නායක අතර 7වැනි කඩුල්ලට ලකුණු 144ක් රැස් කරමින් එම වාර්තාවට හිමිකම් කීහ.පැය 7කට ආසන්න කාලයක් පිටියේ රැඳී සිටි ඩිල්ෂාන් ඊයේ සිය ටෙස්ට් තරග දිවියේ 15වැනි ශතකය ලබාගත්තේය.මිචෙල් ස්ටාක්ගේ යෝකර් පන්දුවකට ඔහු දැවීයනවිට ලකුණු 147ක් ලබා සිටියේය. පන්දු 273ක් වැය වූ ඔහුගේ ඉනිමට අලංකාර හ‍තරේ පහර 21ක් ඇතුළත් විය. ඩිල්ෂාන්ට අනගි සහයක් ලබාදුන් මැතිව්ස් ලකුණු 75ක් රැස් කළේය.අභියෝගාත්මක ඔස්ට්‍රේලියානු වේගපන්දු යැවීමත්, වේගවත් තණතීරුවක් මැද ශතකයක් වාර්තා කිරීමට ලැබීමෙන් අතිශය සතුටට පත්වන බව ශ්‍රී ලංකා ඉනිමෙන් අනතුරුව ඩිල්ෂාන් පැවැසීය. පන්දු යැවීමේ දී පීටර් සිඩ්ල් කඩුලු 5ක් දවාලීය.ශ්‍රී ලංකාවට වඩා ලකුණු 114ක් ඉදිරියෙන් සිටිමින් සිය දෙවැනි ඉනිම ආරම්භ කළ ඔස්ට්‍රේලියා පිල දිනය නිමාවන විට කඩුලු නොදැවි ලකුණු 27ක් ලබා සිටියේය.පෙරේදා සිය පළමු ඉනිම සඳහා කඩුලු 5ක් දැවී ලකුණු 450ක් රැස් කරමින් ඉනිම අත්හිටුවීමට ඔස්ට්‍රේලියාව තීරණය කළේය. ශ්‍රී ලංකාව පෙරේදා තරගය නතරකරන විට ලකුණු 87කට කඩුලු 4ක් දැවී අසීරු තත්ත්වයක පසුවිය‍.ඔස්ට්‍රේලියාව පළමු ඉනිම ලකුණු 450ශ්‍රී ලංකාව පළමු ඉනිමඩී.කරුණාරත්න ඇ.වෙඩ් ප. හිල්ෆෙන්හෝස් 14‍ටී‍‍.එම්. ඩිල්ෂාන් ප.‍ස්ටාක් 147කේ.සංගක්කාර ඇ.හසී ප‍. සිඩ්ල් 4එම්.ජයවර්ධන ක.මු.ක. ප. වොට්සන් 12‍ටී.සමරවීර ඇ.වේඩ් ප. ලියෝන් 7ඒ.මැතිව්ස් ක.මු.ක. ප. සිඩ්ල් 75පී.ජයවර්ධන ක.මු.ක. ප. සිඩ්ල් 40එන්.කුලසේකර ඇ.සිල්ක් (අති‍රේක) ප. ලියෝන් 23ආර්. හේරත් ක.මු.ක. ප. සිඩ්ල් 0එස්.එරංග නොදැවී 5සී.වෙලගෙදර ඇ.හසී ප. සිඩ්ල් 0අතිරේක 9මුලු ලකුණු සියලුදෙනා දැවී 336කඩුලු බිඳ වැටීම – 1-25, 2-42, 3-70, 4-87, 5-248, 6-289, 7-316, 8-320, 9-336පන්දු යැවීම – ස්ටාක් 24-3-104-1, හිල්ෆෙන්හෝස් 12.2-3-30-1, ලියෝන් 25-8-76-2, සිඩ්ල් 25.3-11-54-5, වොට්සන් 20.4- 5- 55-1, ක්ලාක් 2-0-9-0ඔස්ට්‍රේලියාව දෙවැනි ඉනිමඊ.කෝවන් නොදැවී 16ඩී.වෝනර් නොදැවී 8අතිරේක 3මුලු ලකුණු කිසි‍ෙවකු ‍නොදැවී 27පන්දු යැවීම – කුලසේකර 6-3-10-0, වෙලගෙදර 5-1-10-0, ඩිල්ෂාන් 2-0-2-0, එරංග 1-0-4-0.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212172</link>
    <topic>පිහිනුම් ශූරතාවසිංහ රෙජිමේන්තුවට</topic>
    <author>මංජුල හිරිපිටිය හෝමාගම සංචාරක</author>
    <content>ශ්‍රී ලංකා යුද හමුදාව සංවිධානය කළ අන්තර් රෙජිමේන්තු පිහිනුම් තරගාලියේ විවෘත අංශයේ ශූරතාව හිමිකර ගැනීමට ලකුණු 84ක් ලබාගත් සිංහ රෙජිමේන්තුව සමත් වු අතර අනුශූරතාව ලකුණු 36ක් ලබාගත් සේවා බලකායට හිමිවිය.විවෘත අංශයේ දක්ෂතම ක්‍රීඩකයා ලෙස පී.එම්.සී.එල්.ජයසිංහ සම්මාන දිනු අතර ආධුනික අංශයේ දක්ෂතම ක්‍රීඩකයාට හිමි සම්මානය ටී.ඩි.ඒ.ධම්මිකට හිමිවිය. යුද හමුදා පොලිස් හේවා බලකාය ලකුණු 52ක් ලබාගනිමින් ආධුනික තරගයේ ශූරතාවද, අනුශූරතාව ලකුණු 42ක් ලබු ගජබා රෙජිමේන්තුද ‍හිමිකර ගැනීමට සමත්වුහ.තරගාවලියේ ‍වොටර් බෝල් ශූරතාව සිංහ රෙජිමේන්තුව දිනාගත් අතර අනුශූරතාව ගජබා රෙජිමේන්තුවට හිමිවිය.හෝමාගම පනාගොඩ යුද හමුදා පිහිනුම් තාටකයේ පසුගියදා පැවැති තරගාවලියේ ජය සංකේත ප්‍රදානය යුද හමුදාපති ලුතිනන් ජෙනරාල් ජගත් ජයසූරිය මහතාගේ ප්‍රධානත්වයෙන් පැවැති අතර මේජර් ජෙනරාල් දායා රත්තනායක ඇතුළු හමුදා උසස් නිලධාරීහු රැසක් මේ අවස්ථාවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212173</link>
    <topic>සා. අන්තෝනි විදුහලටපළමු ඉනිමේ ජය</topic>
    <author/>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ තෙවැනි කොටසේ වත්තල සාන්ත අන්තෝනි විදුහල සහ මීගමුව සාන්ත ජූඩ් විදුහල අතර තරගයෙන් පළමු ඉනිමේ ජය වාර්තා කිරීමට සාන්ත අන්තෝනි විදුහල සමත්විය. සා‍‍.අන්තෝනි පළමු ඉනිම-132 දෙවින්ද ටේලර් 38 (රවිහන්ස පිලිප් 16/3) සහ දෙවැනි ඉනිම-80/4 ඇන්ටන් ප්‍රනාන්දු 23, සෙනාල් සිල්වා නොදැවී 21 (නිහාර දිල්ෂාන් 21/3)සා.ජූඩ් පළමු ඉනිම-109 අර්වින් ප්‍රනාන්දු 51 (සෙනාල් සිල්වා 21/4)මේ අතර පසුගියදා මීගමුවේදී පැවැති මීගමුව සාන්ත මේරි විදුහල සමග තරගයෙන්ද පළමු ඉනිමේ ජය වාර්තා කිරීමට වත්තල සාන්ත අන්තෝනි විදුහලට හැකිවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212174</link>
    <topic>‘කලම්බු නයිට් රේසස්’මාලගමුවට සහ ශිරාන්ට වැඩි ගෞරව</topic>
    <author>ෆවුස් මොහොමඩ්</author>
    <content>එතෙක් මෙතෙක් ශ්‍රී ලංකාවෙන් බිහිවූ විශිෂ්ටතම මෝටර් රථ ධාවන ශූරයා ලෙස අන්තර් ජාතික කීර්තියට පත් ඩිලන්ත මාලගමුව මෙවර 'කලම්බු නයිට් රේසස් ' තරගාවලියේ දී සිය සුපිරි ලැම්බෝගිනී අධිවේගී ‍මෝටර් රථයෙන් ප්‍රබල විදෙස් තරගකරුවන් රැසක් අබිබවා GT3-GT4 තරග ඉසව්ව ජය අත්කර ගැනීමට සමත්විය. වැඩි ප්‍රෙක්ෂක ප්‍රතිචාරය දිනාගත් වට 12කින් සමන්විත වූ මේ තරගයේ දී මාලගමුව සහ සෙසු ප්‍රතිවාදී තරගකරුවන් අතර දුර ප්‍රමාණය වටයකට ආසන්නව තිබීම විශේෂ සිදුවීමක් විය.මෙවර තරගාවලියේ පැවැති යතුරුපැදි ධාවන ඉසව් අතරින් කැපී පෙනෙන දස්කම් දැක්වූ ශිරාන් සැමුවෙල්ස් තරග 3කම ජය අත්කරගත් අතර සුපර් මෝටාර්ඩ් තරග ඉසව්ව ජයගැනීමට නෙඩ් ඩැනියෙල් සමත්විය. සුපිරි ධාවන ශූර ගයාන් සඳරුවන් සමග දැඩි තරගයක නිරත වූ ඩැනියෙල්ට ජය හිමිවූයේ තරගයේ අවසන් මොහොතේ දීය.වට 6කින් සමන්විත මැක්ලැරන්ස් ‍ෆෝමියුලා අශ්වබල 1300 තරග ඉසව්ව ජයගනු ලැබුවේ විරේන් බොතේජු විසිනි.එස්.එල්.එච්. අශ්වබල 1600 මෝටර් රථ තරග ඉසව්වේ ජය හිමිවූයේ අෂාන් සිල්වාටය. එස්.එල්.ජීටී අශ්වබල 3500 සුපිරි මෝටර් රථ ධාවන තරගය ජයගැනීමට ජනක ඩයස් සමත්විය.පෝලෝ කුසලාන වොක්ස් වැගන් තරග ඉසව්වේ සහ ටොයෝටා තරග ඉසව්වේ ජය විදෙස් තරගකරුවෝ දිනාගත්හ.කාල්ටන් ස්පෝර්ට්ස් මෝටර් රථ ධාවන ක්‍රීඩා සමාජය සහ ශ්‍රී ලංකා යතුරුපැදි ධාවන සංගමය ආසියානු මෝටර් රථ ධාවන සමාජය සමග එක්ව දෙවැනි වරටත් සංවිධානය කළ 'කලම්බු නයිට් රේසස්' තරගාවලිය පෙරේදා රාත්‍රිය පුරා කොළඹ කොටුව කේන්ද්‍ර කරගනිමින් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212175</link>
    <topic>පාපන්දු ලෝක කුසලාන තරගාවලියේමුදලට තරග පාවාදීමක්</topic>
    <author/>
    <content>2010 වසරේ ලෝක කුසලාන පාපන්දු තරගාවලියට සති කීපයකට පෙර පැවැති සත්කාරක දකුණු අප්‍රිකාව ද තරග වැදුණු පුහුණු කීපයක් මුදලට පාවාදී ඇතැයි ලෝක පාපන්දු සම්මේලන වාර්තාවකින් අනාවරණය වී ඇත.ලෝක පාපන්දු සම්මේලනයේ වාර්තාවට අනුව ලෝක කුසලාන තරගාවලියට පෙර පැවැති ගෞතමාලාවට එරෙහිව දකුණු අප්‍රිකාව ගෝල 5-0ක් ලෙසත්, කොලොම්බියා‍වට එරෙහිව ‍‍ගෝල 2-1ක් ලෙස ජයගත් තරග මෙසේ මුදලට පාවාදීමට මුල්වූ ඒවාය. මේ තරග ලෝක කුසලාන තරගාවලියට සති දෙකකට පෙර පැවැත්විණි.මේ පුහුණු තරග සදහා සහභාගී වූ සත්කාරක දකුණු අප්‍රිකාවට ජය හිමිකර දීමේ අරමුණෙන් ක්‍රීඩකයන් නොව තරග තීරකවරුන් කීපදෙනෙක් මේ සදහා යොදවාගෙන ඇත.මේ සම්බන්ධව තරග පාවාදීමේ චෝදනා එල්ල වී ඇති විල්සන් පෙරුමාල් නමැති පුද්ගලයාගේ '‍ෆුට්බෝල් ‍ෆෝ යූ' සමාගම‍ට ආසියාවේ බුකී කරුවන් සමග සමීප සම්බන්ධතා ඇතැයි හෙළිදරව් වී තිබේ‍.කෙසේවෙතත් ‍මේ සම්බන්ධව චෝදනා එල්ල වී සිටින සිංගප්පූරු ජාතික පෙරුමාල් ෆින්ලන්තයේ දී පාපන්දු තරග කීපයක් මුදලට පාවාදීමට වැරැදිකරු වී දැනට එරට බන්ධනාගාර ගතවී සිටියි. ලෝක කුසලාන තරගාවලියට අමතරව තුර්කිය, ඉතාලිය, දකුණු කොරියාව සහ සිම්බාබ්වේ රටවල ද පාපන්දු තරග මුදලට පාවාදීමේ සිදුවීම්වලට ඔහුගේ සම්බන්ධයක් ඇතැයි කියැවේ‍..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212176</link>
    <topic>තරග තහනමෙන් පසු මංජු යළි පිබිදෙයි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>වසර දෙකක තරග තහනමකින් පසුව යළි බොක්සිං වළල්ලට පැමිණි ප්‍රබල බොක්සිං ක්‍රීඩක මංජු වන්නිආරච්චි ජාතික බොක්සිං ශූරතාවලියේ දෙවැනි වටයට පිවිසීමට සමත්විය. කිලෝග්‍රෑම් 56 බර පන්තියෙන් තරග වදින ස්ලිම් ලයින් ක්‍රීඩා සමාජයේ මංජු හමුවේ පරාජයට පත්වූයේ ගුවන් හමුදාවේ දිනේෂ් බණ්ඩාරය.පල්ලෙකැලේ ලීනියා බොක්සිං වළල්ලේ පැවැත්වෙන 87වැනි ජාතික බොක්සිං ශූරතාවලියේ මූලික වටයේ දී විද්‍යර්ථ බොක්සිං පිලේ බී.වර්ණසූරිය, ලීනියා පිලේ ඒ.වික්‍රමගේ, විද්‍යාර්ථ බොක්සිං පිලේ එච්.හේරත්, නාවික හමුදාවේ පී.රොද්‍රිගෝ, යුද හමුදාවේ ආර්. ජයවංශ, ස්ලිම් ලයින් පි‍ලේ ආර්.වෙත්තසිංහ, එන්.හෙට්ටිආරච්චි, යුද හමුදාවේ කේ. ජයරංග,ජේ.ජයසුන්දර සහ පොලිසියේ ජේ.නයනජිත් ජය ලැබීමට සමත්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212177</link>
    <topic>ශ්‍රී ලංකා යූත්-රූපවාහිනී වොලිබෝල් අභියෝග ශූරතාඅනුර‘පුර හා මාවතගම යෞවනයෝ රැගෙන යති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා යූත්-රූපවාහිනී වොලිබෝල් තරගාවලියේ යෞවන සමාජ ක්‍රීඩක ක්‍රීඩිකාවන් උදෙසා පැවැති අභියෝග ශූරතා පිරිමි අංශයේ ජයග්‍රහණය අනුරාධපුර රෙඩ් කැප් හා කාන්තා අංශයේ ජයග්‍රහණය මාවතගම කැෂුවලයින් , යෞවන සමාජ දිනා ගත්හ.ජාතික තරුණ සේවා සභාව හා ශ්‍රී ලංකා රූපවාහිනී සංස්ථාව විසි අට වැනි වරටත් සංවිධානය කළ මේ තරගාවලියේ අභියෝගතා පිරිමි අනුශූරතාව රුවන්වැල්ල රාජසිංහ යෞවන සමාජය හා කාන්තා අනුශූරතාව ආනමඩුව මධ්‍ය මහා විදුහල් යෞවන සමාජය දිනා ගත්හ.කොළඹ සුගතදාස ගෘහස්ථ ක්‍රීඩාංගණයේදී පෙරේදා නිමාවට පත්වූ අවසන් තරග උණුසුම් මුහුණුවරක් ගත් අතර සුපර් ලීග් පිරිමි ශූරතාව යුද හමුදාව 3-1 කින් පැරදවූ වරාය අධිකාරිය දිනා ගත්තේය. ලකුණු තත්ත්වය වූයේ 25-15,25-23,22-25, හා 30-28කි. සුපර් ලීග් කාන්තා ශූරතාව මාවතගම කැෂුවලයින් පිල 3-0කින් පැරදවූ ශ්‍රී ලංකා ගුවන් හමුදාව හිමිකර ගත් අතර ලකුණු තත්ත්වය වූයේ 25-20,25-18 හා 25-14ක් ලෙසිනි.එම අංශයේ දක්ෂතම ක්‍රීඩකයා ලෙස වරාය අධිකාරීයේ ජනිත් සුරත් හා දක්ෂතම ක්‍රීඩිකාව ලෙස ගුවන් හමුදාවේ ඉරේෂා උමයාංගනී සම්මාන දිනා ගත්හ.අභියෝග ශූරතා පිරිමි අංශයේ අවසන් තරගයේදී අනුරාධපුර රෙඩ් කැප් යෞවන සමාජය වෙතින් 3-2ක් ලෙස රුවන්වැල්ල රාජසිංහ යෞවන සමාජය පරජයට පත්වූ අතර ලකුණු තත්ත්වය 25-21,21-25,20-25,25-17 හා 15-11 ක් විය.එහි කාන්තා අංශයේ අවසන් තරගයේදී මාවතගමකැෂුවලයින් යෞවන සමාජය වෙතින් 3-1ක් ලෙස ආනමඩුව මධ්‍ය මහා විදුහල් යෞවන සමාජය පරාජයට පත්වූයේ 25-12,23-25,25-17 හා 25-14ක් ලෙසිනි. එම අංශයේ දක්ෂතම ක්‍රීඩකයා ලෙස රාජසිංහ යෞවන සමාජයේ එස්.පී.ඒ,එල්.පී.පතිරණ,දක්ෂතම ක්‍රීඩිකාව ලෙස කැෂුවලයින් පිලේ හිරුණි චාපා සම්මාන දිනා ගත්හ.සුපර් ලීග් අංශයේ ශූරතාව දිනාගත් කණ්ඩායම් දෙකට රුපියල් ලක්ෂය බැගින්ද අනුශූරයන්ට රුපියල් පනස්දහස බැගින් ද පිරිනැමුණි.අභි‍යෝග ශූරතාව දිනාගත් පිරිමි කාන්තා කණ්ඩායම් දෙකට රුපියල් පනස්දහස බැගින් පිරිනැමූ අතර අනුශූරතා දිනා ගන්නා කණ්ඩායම් දෙකට රුපියල් 30000බැගින් ප්‍රදානය කිරීම යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම මහතාගේ ප්‍රධානත්වයෙන් සිදු විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=s1212178</link>
    <topic>ජූඩෝ ශූරීයට යුද හමුදා වර්ණ</topic>
    <author/>
    <content>යුද හමුදා කාන්තා බළකායේ වර්ණ රාත්‍රියේ දක්ෂතම ක්‍රීඩිකාව ලෙස සම්මාන දිනාගැනිමට ජාතික ජූඩෝ සංචිතයේ ප්‍රබල ක්‍රීඩිකාවක වන යුද හමුදා සැරයන් ආර්.ඩී.එස්.ගුණසේකර සමත්වූවාය‍.ආරක්ෂක සේවා විද්‍යාලයීය ශ්‍රවණාගාරයේ දී පසුගියදා පැවැති මේ සම්මාන රාත්‍රියේ දී ජාතික මෙන්ම අන්තර් ජාතික මට්‍ටමේ දස්කම් දැක්වූ යුද හමුදා ක්‍රීඩිකාවන් අගැයීමට ලක්වූ අතර අන්තර් රෙජිමේන්තු සහ අන්තර් ඒකක ක්‍රීඩා තරගවල ජය ලැබූ ක්‍රීඩිකාවෝ රැසක් වර්ණ හා සහතික පත් දිනාගත්හ.යුද හමුදා කාන්තා බළකායේ බළකාධිපති මේජර් ජෙනරාල් එස්.ආර්.මනවඩුගේ මහතා සහ එම මහත්මිය, කාන්තා බළකා මධ්‍යස්ථාන සේනාවිධායක ඇතුළු ජ්‍යෙෂ්ඨ හමුදා නිලධාරීහූ රැසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212171</link>
    <topic>ලබන වසරේ දැයට කිරුළෙන්දිස්ත්‍රික්ක හතරකට සෞභාග්‍යය ගේනවා</topic>
    <author>සාකච්ඡා කළේ ජයසිරි මුණසිංහ</author>
    <content>ඔබ අපි කවුරුත් දන්නවානේ මේ රටේ අවුරුදු තිහක් තිස්සේ කුරිරු, ම්ලේච්ඡ යුද්ධයක් තිබුණානේ. එය රණබිමේදී මුළුමනින්ම පරාජයට පත් කරන්නට බැහැ කියා මතයක් රටේත්, රටෙන් පිටත් තිබුණා. අපේ සිත්වලත් මේ මතය තිබුණා. නැතිනම් අපේ සිත්වලටත් මේ මතය කවුරු හරි දැම්මා.අභියෝග හමුවේ ඒවා ජයගන්නට බැරි කොන්ද බිඳුණු ජාතියක් ලෙස අපි ගමන් කරමිනුයි සිටියේ. මෙන්න මේ අවස්ථාවේ තමයි ජනාධිපතිතුමා අපිට කිව්වේ, අපේ රටේ තිබු ප්‍රෞඪත්වය අභිමානය ගැන ජනතාවගේ සිත්වලට නැවත කාවද්දන්න. ඕනෑම අභියෝගයක් ජය ගන්න පුළුවන් පිරිසක් බවට පත් කරන්න කියලා. ඒ අනුවයි එදා 2007 කොළඹදී මේ දැයට කිරුළ ජාතික මහා සංවර්ධන ප්‍රදර්ශන පැවැත්තුවේ.ඒ අවස්ථාවේ රටේ ජනතාව ලක්ෂ ගණනින් නොව දස ලක්ෂ ගණනින් බණ්ඩාරනායක අනුස්මරණ සම්මන්ත්‍රණ ශාලාවට පැමිණිලා අපේ රටේ පසුගිය කාලය, වර්තමානය හා හෙට දවස ගැන කරුණු දැක බලා ගත්තා.අපි මේ, ප්‍රදර්ශනයට මේ රටේ සෑම අමාත්‍යාංශයකම, දෙපාර්තමේන්තුවකම වැඩපිළිවෙළ එකතු කළා. එය අවුරුදු තුනක් කොළඹ පැවැත්තුවා. ඊට පස්සේ මුලින්ම අපි මහනුවර පල්ලේකැලේ දී ප්‍රදර්ශනය පැවැත්තුවා. එතැනින් ඈත දුෂ්කර මොනරාගල, බුත්තලටත්, ඊට පස්සේ අනුරාධපුරයේ ඔයාමඩුවටත් මෙය ගෙන ගියා. එතැනදී මහා විශාල ජනතාවක් මෙය නැරඹුවා. ඒ වාගේම දැවැන්ත සංවර්ධනයක් ඒ පළාත්වල සිදුවුණා. දියුණු වුණා.මෙය, මුදල් නාස්ති කරන හෝ ජනතාවගේ මුදල් ගිල දමන හෝ නාස්තිකරන හෝ වැඩපිළිවෙළක් නොවෙයි. අපි දැයට කිරුළ දැක්මට සකස් කරන, දියුණු කරන සෑම යටිතල පහසුකමක්ම ජාතියේ මතු පරම්පරාවේ දියුණුව සඳහා භාවිතා කිරීමට හැකි ලෙසයි කරන්නේ. දැන් බලන්න ඔයාමඩුවේ අපි ස්ථිර ලෙස ම ඉදිකළා ලොකුම ධාන්‍යාගාරය. ඒ ප්‍රදේශයේ ගොවි ජනතාවගේ වී නිෂ්පාදනය එක්-රැස් කර ගැනීමට මේ ඉඩ යොදා ගත හැකියි. ඒ වාගේම පුදුමාකාර ලෙස මාර්ග, විදුලිබල, ජල සම්පාදනය, තොරතුරු තාක්ෂණය, සන්නිවේදනය සමාජ සුබසාධනය, නිවාස, සෞඛ්‍ය, අධ්‍යාපන අංශ දියුණු කළා. ඒවා නාස්තිකාර වියදම් කියලා, කවුරුහරි කියනවා නම් වැරැදියි. ඒවාගේමයි, බුත්තල දී අපි ඉදිකළ සියලු ඉදිකිරීම්, පල්ලේකැලේ කළ දේ ඒ ඒ ප්‍රදේශයේ ජනසුබසෙත සැලැසෙන වැඩපිළිවෙළට යොදා ගන්නට හැකි ලෙසයි අපි කළේ.ඇත්තටම මෙවර දැයට කිරුළ අපි අම්පාර, මඩකළපුව හා ත්‍රිකුණාමලය කියන නැඟෙනහිර පළාතේ දිස්ත්‍රික්ක තුනත්, උතුරුමැද පළාතේ පොළොන්නරුව දිස්ත්‍රික්කයේත් ක්‍රියාත්මක කරනවා. අපි රුපියල් මිලියන හැට දහසක රාජ්‍ය ආයෝජනයක් මේ දිස්ත්‍රික්ක හතරේ දියුණුවට වැය කරනවා. මේ තරම් විශාල මුදලක් දිස්ත්‍රික්ක හතරක කෙටි කාලයක් ඇතුළත දියුණුවට වැය කරන පළමු වතාව මෙයයි.මම මුලින්ම කිව්වා වාගේ මේ දිස්ත්‍රික්ක 4ම යුද්ධයෙන් වැඩිපුර බැට කෑ දිස්ත්‍රික්කයි. මේ ප්‍රදේශවලට සංවර්ධනය ළඟා වී තිබුණේ මන්දගාමීව. දියුණු විය යුතු අංශ ගණනාවක් තිබෙනවා. ජනතාව මේ සංවර්ධනය අපේක්ෂාවෙන් ඉන්නේ. මේ කරුණු දෙකම සැලකිල්ලට ගනිමිනුයි ජනාධිපතිතුමා දැයට කිරුළ ප්‍රදර්ශනය මේ ප්‍රදේශවලට ලබා දුන්නේ. මේ ප්‍රදේශවල ජනතාවගේ මූලික ප්‍රශ්නවලට විසඳුම් මෙයින් ලබා දෙනවා.මහාමාර්ග, ජලසම්පාදනය, විදුලිබලය, වාරිමාර්ග, අධ්‍යාපන, සෞඛ්‍ය හා අනෙකුත් සියලු අංශ දියුණු කිරීමට රුපියල් මිලියන හැට දහසක් වැය කරනවා. මේ මුදලින් රුපියල් මිලියන 15,112 පොළොන්නරුවටත්, මිලියන 13,168ක් අම්පාරටත්, මිලියන 8852 ත්‍රිකුණාමලයටත්, මිලියන 8243ක් මඩකළපුවටත් වියදම් කරනවා.ඊට අමතරව පෞද්ගලික අංශයේ කර්මාන්ත හා සේවා සංවර්ධනය කිරීමට ඔවුන් රුපියල් මිලියන දස දහසක් තරම් වැය කරාවි කියා අපි සිතනවා.ජාතියක්, රටක් ලෙස අපි මුහුණ දුන් අපි ජයගත් අභියෝගවල ස්වරූපය පිළිබඳ සිහිපත් වෙන කොට මෙය අභියෝගයක් කියා සිතන්නටවත් බැහැ. නමුත්! අඩු පහසුකම් යටතේ මේ දිසා හතරම දියුණු කිරීම කඩිනමින් සිදුකිරීමට සිදුවීම නම් එක් අතකින් අභියෝගයකුත් වෙනවා.ඔව් ! සුපුරුදු පරිදි ලබන පෙබරවාරි මාසේ හතරවැනිදා සිට දහ වැනිදා දක්වා අම්පාර හාඩි උසස් තාක්ෂණික විදුහලේත් ඉන් පිටත් අක්කර 273ක භූමියේ මෙවර ප්‍රදර්ශනය පැවැත්වෙනවා. මේ ප්‍රදර්ශනය පැවැත්වෙන හාඩි විද්‍යාල භූමියේ ඉදිකරන සෑම ඉදිකිරීමක්ම මේ විද්‍යාලයේ අනාගත ප්‍රයෝජනයට ගත හැකි ලෙසයි අපි කරන්නේ.අපි මේ විද්‍යාලයේ භෞතික සම්පත් වැඩි දියුණු කරනවා. අදියර දෙකක් යටතේ මේ දේවල් කරන්නේ. මේ විදුහලට අවශ්‍ය අංගසම්පූර්ණ නේවාසිකාගාර දෙකක්, දේශන ශාලා, ගෘහස්ථ ක්‍රීඩාගාරයක්, ක්‍රීඩාපිටියක්, නර්තනාගාරයක්, පුස්තකාලයක් හා අනෙකුත් සියලු සම්පත් ගොඩනඟනවා. රුපියල් මිලියනන 430ක් මුල් අදියරේදීත්, තවත් මිලියන 648ක් දෙවැනි අදියරේදීත් වැය කරනවා.මේ ප්‍රදර්ශනය පැවැත්වීමට හැකිවන සේ මුල් අදියරේ ඉදිකිරීම් කරන්නට සැලසුම් කොට තිබෙනවා. 2013 ජනවාරි 15 වන කොට ඒවා නිම වෙයි. මේ ඉදිකිරීම් සියල්ලම කරන්නේ රාජ්‍ය ඉංජිනේරු සංස්ථාව, රාජ්‍ය සංවර්ධන හා ඉදිකිරීම් සංස්ථාවයි. කාලයක් මේ ආයතනයක් ඈවර කිරීමට පවා නම් කොට තිබූණා. අද ඒ අය කඩියෝ වාගේ ළහි ලහියේ වැඩ. මහින්ද චින්තනයේ ප්‍රතිඵල තමයි ඒ.ඇයි? නැත්තේ.මේ දැයට කිරුළ ප්‍රදර්ශනයේ සාර්ථකත්වයේ රහස් අතර අංක එක ජනමාධ්‍යයෙන් ලැබෙන සහයෝගය බව කිව යුතුයි. අපිට ප්‍රවෘත්ති හා ජනමාධ්‍ය අමාත්‍යාංශයත්, රජයේ ප්‍රවෘත්ති දෙපාර්තමේන්තුවත් රාජ්‍ය හා පෞද්ගලික සියලු මාධ්‍ය ආයතනත් ලබාදෙන්නේ සුවිශාල වූ සහයෝගයක්. ඒ බව නැවත නැවත කියන්නට ඕනෑ කරුණක්.එක මේ දිස්ත්‍රික්කයේ පාසල්වල දරුවන්ගේ තොරතුරු තාක්ෂණය දියුණු කිරීමට අපි කරන ආයෝජනය. අපේ අමාත්‍යාංශය ඉ-ශිල්පාගාර 100ක් හදනවා. ඒවාගේම හාඩි විද්‍යාලය විශ්වවිද්‍යාලයක් මට්ටමට දියුණු කරනවා. ඒ වාගේම අම්පාරේ පාරවල්, විදුලිබල, සෞඛ්‍ය්‍ය, ඇළ මාර්ග, ධීවර අංශ දියුණු කරනවා. මේවායින් සෑම පුද්ගලයකුටම, පවුලකටම, සමාජයකටම ප්‍රතිලාභ හිමි වෙනවා.ඔව් ! අපිට මෙවන් ප්‍රදර්ශනයක් පවත්වා අත්දැකීම් තිබෙනවා. ඒ අනුව අපි හොඳ, ආරක්ෂාවක්, හොඳ ප්‍රවාහන සේවාවක්, ආහාරපාන ගන්න තැන් නවාතැන් පහසුකම් උසස් ලෙස ලබා ගැනීමට හැකි වන වැඩපිළිවෙළක් ක්‍රියාත්මක කරනවා. නිල ඇඳුම් ඇඳගත් පාසල් ළමුන්ටත්, ගුරුවරුන්ටත් මේ ප්‍රදර්ශනයටත් ඇතුල් වෙන්න ටිකට් ගන්නට උවමනා නෑ.ජනාධිපතිතුමා මේ රටේ 2005 දී රාජ්‍ය නායකයා වූ දා සිට නිසි දැක්මක් ඇතිව රට ආර්ථික, සමාජයීය හා දේශපාලන අංශවලින් ඉදිරියට ගෙන යෑමට ක්‍රියා කළා.ඒ අනුව සකස් කළ ආර්ථික වැඩපිළිවෙළ වේගවත් කිරීමට පුළුල් දායකත්වයක් ලබා දෙන අයවැයක් වැඩි ඡන්ද 101 කින් සම්මත වුණා. මෙය ආරම්භ කොට තිබෙන ජනතාව දිනවන වැඩපිළිවෙළ සාර්ථකව අපේක්ෂිත ඉලක්ක කරා රැගෙන යාමට ජවය, ජීවය ලබාදෙන අයවැයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212172</link>
    <topic>හිත පිරිසුදුනම්; මොන විනාශෙකටවත් බය වෙන්න එපා!</topic>
    <author>සාකච්ඡා කළේ චතුරිකා ගමගේ ඡායාරූප -ලලිත් සී. ගමගේ</author>
    <content>ලෝක විනාශය සිදුවෙන්නේ කවදාද? කොයි ආකාරයෙන්ද? යන්න වර්තමාන සමාජයේ තදින් සංවාදයට බඳුන්වන මාතෘකාවක්. මේ පිළිබඳව විවිධ අදහස් ඉදිරිපත් වෙද්දී බුද්ධිමත් තැනැත්තෙකු ලෙස කුමන මතයක, ආකල්පයක සිටිය යුතුද යන්න පිළිබඳ රදාවඩුන්න සිරි මිහිඳු මහා විද්‍යාලයේ විදුහල්පති රදාවඩුන්නේ ඥානවිමල හිමියන් සමඟ සිදු කළ සාකච්ඡාවකි මේ.ලොව්තුරා බුදුරජාණන් වහන්සේ මෙහිදී වැදගත් පිළිතුරක් දී තිබෙනවා. ඒ පිළිතුර අපේ සමාජය ග්‍රහණය කරගෙන තිබෙන ආකාරය දුටුවහම මට හැඟෙන්නේ සමස්තයක් එය ග්‍රහණය කරගෙන නැහැ කියලා. ලෝකේ් දර්ශන දෙකක් බිහිවුණා. ඒ බටහිර දර්ශනය සහ පෙරදිග දර්ශනය. මේ දර්ශන දෙකම නිර්මාණය වුණේ ලෝකය තුළයි. බටහිර දර්ශනය ගමන් කරන්නේ ලෝකයෙන් පටන් ගෙන මම දක්වායි. පෙරදිග දර්ශනය මම කියන සාධකයෙන් පටන්ගෙන ලෝකයට යනවා. ඒ නිසා නිගණ්ඨනාථපුත්ත, සංජය බෙල්ලට්ඨිපුත්ත, බුදු හාමුදුරුවෝ පෙරදිගින් නිර්මාණය වුණු විද්වතුන්, දාර්ශනිකයන්. ඒ අය විද්‍යාගාර, පරීක්ෂණවලට ගිහින් පරීක්ෂණ කළේ නැහැ. ඔවුන් යම් තැනක වාඩිවෙලා ආධ්‍යාත්මයට වැඩි අවධානයක් යොමු කරලා ඒ තුළින් සත්‍ය අවබෝධ කරගෙන එය පෙන්වා දුන්නා.ලොව්තුරා බුදුරජාණන් වහන්සේ ජය ශ්‍රී මහා බෝමුල වාඩිවෙලා ආශ්වාස ප්‍රාශ්වාස පමණයි මෙනෙහි කළේ. ඒ ආකාරයෙන් මෙනෙහි කරලා පුබිබේ නිවාසානුස්සති ඥානයට, චුතූපපාත ඥානය, ආසවක්කය ඥානය පහළ කර ගත්තා. වරක් බුදුරජාණන් වහන්සේ ඇට්ටේරිය වනයකදී ඇට්ටේරිය කොළ මිටක් අරගෙන ආනන්ද හිමියන්ට දේශනා කළේ මාගේ දැනුම මේ ඇට්ටේරිය වනයේම තිබෙන ගස්වල කොළ තරම් වුවත් මම දේශනා කරලා තියෙන්නේ මේ අතේ තිබෙන කොළ ටික පමණ ප්‍රමාණයක් බවයි. උන්වහන්සේ ධම්මචක්ක සුත්‍රයෙන් පටන්ගෙන අවසාන දේශනාව වන හන්දදානි භික්ඛවේ ආමන්තයාමි අවස්ථාව දක්වා පුරා වසර 45 ධර්මය දේශනා කළා. මේ දේශනා කළ සමස්ත ධර්මයේම තියෙන්නේ් එකම රසයක්. ඒ තමයි නිවන් රසය.මේ ලෝකයේ ආරම්භය මේ ලෝකය අවසාන වෙන්නේ කවදාද? ලෝකය අවසානයේ දී වෙන්නේ කුමක්ද? ‍ෙම් දේවල් පිළිබඳ බොහෝ අය බුදුරජාණන් වහන්සේගෙන් විමසුවා. උදාහරණයක් ලෙස ගතහොත් බුද්ධ කාලයේ සාති කියලා භික්ෂුවක් හිටියා. ඒ භික්ෂුව බුදුහාමුදුරුවන් ළඟට ඇවිත් කිව්වා මම මේ අහන ප්‍රශ්නවලට උත්තර නොදුන්නොත් සිවුරු හරිනවා කියලා. මේ ප්‍රශ්නවලට මම පිළිතුරු දෙනවා. නමුත් ඒ නිසා බ්‍රස්මචරියාවේ හැසිරෙන්න කියලා මම කිව්වද කියලා බුදුහාමුදුරුවෝ එම භික්ෂුවගෙන් විමසුවා. ඒ නිසා ඔබ සිටියත්, උපැවදි වවලා ගියත් මම මේ ප්‍රශ්නවලට පිළිතුරු දෙන්නේ නැහැ කියලා උන්වහන්සේ දේශනා කළා. ඒ කියන්නේ ලෝකේ ආරම්භය, ලෝක විනාශය පිළිබඳ බුදුහාමුදුරුවන්ගේ දැඩි අවධානයක් තිබුණේ නැහැ. ඒ උන්වහන්සේ නොදන්න නිසා නොවෙයි. උන්වහන්සේ දේශනා කළේ තථාගතයන් වහන්සේ වැඩ ඉන්නේ කෙටිකාලයයි. ඒ කාලසීමාව තුළ මෙවැනි මාතෘකාවක් නිවනට කොහෙත්ම අදාළ නැහැ. ඒ නිසා විරාගය, නිරෝගය, නිවන සඳහා යම් කාරණයක් වැදගත් වෙනවද ඒ සඳහා අවශ්‍ය දේ පමණක් දේශනා කරනවා කියලා බුදරජාණන්වහන්සේ දේශනා කළා. ඒ නිසා ලෝක විනාශය පිළිබඳ කතා කරනකොට ලෝකයේ ආරම්භයටත්, අවසානයටත් බුදුරජාණන් වහන්සේගේ තියෙන්නේ අවම අවධානයක්.නැහැ, බෞද්ධ සූත්‍ර දේශනා තුළ අන්තර්ගත වෙනවා බුදුරජාණන් වහන්සේ මේ හා සම්බන්ධයෙන් දරන ආකල්ප. ඒ තොරතුරු මඟින් බෞද්ධ ආකල්පය කුමක් ද යන්න අපිට අවබෝධ කරගන්න පුළුවන්. ලෝකය පිළිබඳ කතා කරද්දි බුදුහාමුදුරුවෝ ලෝක දෙකක් පිළිබඳ සඳහන් කර තිබෙනවා. ඒ අභ්‍යන්තර ලෝකය හා බාහිර ලෝකය. අභ්‍යන්තර ලෝකය ලෙස බුදුහාමුදුරුවෝ දේශනා කළේ මේ ශරීරය, රූප, වේදනා, සඤ්ඤා, සංඛාර කියන කොටස් 5 එකතුවකට. ඒ ශරීරය තුළ ඇස, කන නාසය, දිව, ශරීරය කියන ඉන්ද්‍රියන් තිබෙනවා. මේ පහෙන් තොර භෞතික ලෝකයක් නැහැ. ඒ නිසා බුදුහාමුරුවෝ දේශනා කළ මේ අභ්‍යන්තර ලෝකය කියන එක අනිත්‍යයයි කියලා. අනිත්‍ය, දුක්ඛ, අනාත්ම කියන තිලක්ෂණ පදනම තුළ බුදුහාමුදුරුවෝ දේශනා කළා ලෝකයේ පහළ වූ සෑම ආගමක්ම පැති දෙකක් අල්ල ගත්තා. අදෘශ්‍යමාන දෙවියෝ අල්ලගෙන ඒ පැත්තෙන් ගියා. තව කොටසක් ආත්මය අල්ල ගත්තා. මේ දෙක අල්ලගෙන තමයි ලොවේ තිබෙන සියලු ආගම් නිර්මාණය වුණේ. නමුත් ලෝකේ පහළවූ ආගම් අතරින් බුදුහාමුදුරුවෝ පමණයි ආත්මයත්, දෙවියනුත් පැත්තකට දාලා අනාත්මවාදී දහමක් දේශනා කළේ. එහිදී මේ ශරීරය මව් කුසට ඇතුළත් වූ දා පටන් මරණය දක්වා වෙනස්වෙන බව දේශනා කළා. වෙනස්වීම ජරා, ව්‍යාධි මරණ ලෙස හඳුන්වනවා. ඒ නිසා ලෝකය පිළිබඳ සාකච්ඡා කරද්දී ලෝක විනාශයක්, ලෝකයේ වෙනස්වීමක් යන්න අනිවාර්යයෙන් සිද්ධ වෙනවා. ඒක නොවෙනවනම් බුදු දහමත්, විශ්ව දහමත් බොරු වෙනවා. ඒ නිසා ලෝක විනාශය යන්න නියත වශයෙන් සිද්ධ විය යුතු දෙයක්.මරණය කියන්නේ මිනිසෙක් මැරෙන එක. එවගේම ලෝක විනාශය කියන්නේ භෞතික ලෝකයේ සිදුවන විනාශය, ලෝක විනාශයත් සිදුවෙනවා. ඒ සමඟම මරණයත් සිදුවෙනවා. මම අසවල් දවසේ ඉපදිලා අසවල් දවසේ මැරෙන්නේ කියලා මේ ලෝකේ කිසිම මිනිසෙකුට කියන්න බැහැ. පුද්ගලයාගේ මරණයට නිශ්චිත කාලයක්, දින වකවානුවක් පිළිබඳ කියන්න බැහැ. මිනිසාට තමන් මැරෙන දිනයවත් හරියට කියාගන්න බැරුව සමස්ත ලෝක විනාශයක් ගැන කතාකිරීම විහිළුවක්.චක්කවත්තී සීහනාද සූත්‍රයේ සඳහන් වන ආකාරයට ලෝකයේ සත්වයා විනාශ වෙන්නේ මානසිකව ඇතිවන තෘෂ්ණාවත් සමඟ භෞතික පරිසරය සමඟ ඇතිවන අරගලය නිසයි. පුද්ගලයාගේ ආයුෂ අඩුවෙන්නේ අධ්‍යාත්මය තුළ කරන වැරදි නිසයි. මිනිසා අධ්‍යාත්මිකව පිරිහුනාම අම්මට, තාත්තාට, භික්ෂූන්ට, පැවිදි අයට සලකන්නේ නැහැ. ගරුබුහුමන් ලැබිය යුතු අයට සලකන්නේ නැහැ. මේවා නිසා පුද්ගලයාගේ ආයුෂ අවු. 10කට අඩු වෙනවා. අවු. 10කට අඩු වූ විට ගැහැණු අය අවුරුදු 5 දී වැඩිවියට පත්වෙලා දරුවන් ලබලා මිය යනවා. මෙය හැකිලෙන ලෝකය ලෙස හඳුන්වනවා. වයස අවු. 10 ආවිට ඇතැම් අය මෙයින් මිදෙන්න කල්පනා කරලා හොඳ දේවල් කරනවා. හොද දේවල් කරද්දී නැවත ආයුෂ වැඩි වෙනවා. ආයුෂ වැඩි වී 80000 වැඩි වෙනවා. මේ විවට්ට කප්ප ලෙස හඳුන්වනවා. මිනිසාගේ ආයුෂ අඩුවෙද්දී පරිසරයේ රස කොටසුත් අඩු වෙනවා. වර්තමානය වෙද්දී අපට එය හොඳින් පැහැදිලි වෙනවා. ඉස්සර ස්වභාව දහමේ තිබුණු සුවඳ අද නැහැ. ඉස්සර කෙතේ, කමතේ තිබූ සුවඳ, බත් හැලියක් ඉදෙනකොට එන සුවඳ අද නැහැ. මිනිසාගේ අධ්‍යාත්මික පරිහානියත් සමඟ ස්වභාවදහමින් ලබාදෙන දේවල්වල රසයත්, ගුණයත් අඩු කරගෙන යන බව බුදුහාමුදුරුවෝ පෙන්වා දී තිබෙනවා. අදත් සිදුවෙමින් පවතින්නේ එයමයි. මේ සූත්‍ර දේශනාවලදී බුදුහාමුදුරුවෝ පෙන්වා දුන් ආකාරයට ලෝකය නැත්තටම නැති වෙන්නේ නැහැ. ඒ වගේම අමුතුවෙන් ලෝකයක් උපදින්නේත් නැහැ. පටිච්ච සමුප්පන්න වශයෙන් ක්‍රමික විකාශනයක් පමණයි සිදු වෙන්නේ.ලෝක විනාශය ගැන අද මිනිස්සු බයෙන් ඉන්නවා. අපි කවුරුත් මැරෙනවා. මරණෙයි ලෝක විනාශයෙයි වෙනසක් නැහැ. ලෝක විනාශයේ දී සිදුවන්නේ් මරණය සහ සියල්ල නැතිවීම යන සමස්තය එකට සිදුවීමයි. ඒක තමයි අද මිනිස්සුන්ට දරන්න බැරිවෙලා තිබෙන්නේ. නමුත් අපි මරණයට ඔලුව හදාගෙන ඉන්නවා. එනිසා මෙතනදී දෙන්න තිබෙන වටිනාම පණිවිඩය තමයි මේ ගැන තර්ක විතර්ක කරමින් ඉන්නේ නැතිව ඉදිරියට මෙහෙයවන කාලය හා ශක්තිය තමන්ගේ පැත්තට යොමු කරලා තමන්ගේ ආධ්‍යාත්මය ගොඩනගා ගන්න කියන එක. ලෝක විනාශය වෙලා තමන් මැරුණත් නිවන් දකින්නේ නැහැනේ. ආයේ උපදිනවා. උපදින්න තවත් ලෝක තිබෙනවා. ඒ තැන්වල දුක්විඳ විඳ තව ඉදිරියට යනවට වඩා ඉතාම වැදගත් වෙන්නේ තමන්ගේ පැත්තට යොමු වෙලා තමන්ගේ හිතේ තිබෙන අයහපත් සිතුවිලි ඊර්ෂ්‍යාව, ක්‍රෝධය , වෛරය, මානය එකිනෙකා පරයා නැගී සිටීම යනාදි අයහපත් දේවල් දුරුකර ඒ වෙනුවට දයාව, කරුණාව, ඇතිව තමන් සන්නද්ධ වෙලා හිටියොත් ලෝක විනාශය මොන වෙලාවේ වුනත්, මරණය කුමන මොහොතක සිදුවුණත් තමන් දිනූ පුද්ගලයෙක් බවට පත්වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212173</link>
    <topic/>
    <author/>
    <content>දිනමිණ පුවත්පත 1909 දෙසැම්බර් මස 17 වැනි දින ආරම්භ කළේය. මෙහි කර්තෘත්වය එච්. එස්. පෙරේරා මහතා විසින් දරන ලද අතර, කළමනාකාරීත්වය රොබට් බටුවන්තුඩාවේ මහතා විසින් දරන ලදී.අතරමඟ දී බලාපොරොත්තු රහිත ලෙස එච්. එස්. පෙරේරා මහතා අසනීප වීම හේතුවෙන්, ඩී. ආර්. විජයවර්ධනයන් සිය සොහොයුරු ඩී. සී. විජයවර්ධන සමඟ හවුල්ව 1914 දී දිනමිණ මිලයට ගන්නා ලදී.‘දිනමිණ ’ යන අකුරු හතර මුලින් ම අමුණන ලද්දේ හුණුපිටියේ විජයසුන්දරාරාමයේ දායකයකුව සිටි මුද්‍රණ ශිල්පී ඒ.බී.පීරිස් මහතා ය. දිනමිණ කන්තෝරුව මුලින්ම පිහිටා තිබුණේ කොළඹ පළමුවැනි හරස් වීදියේ ය. 1918 දී එය කොළඹ මරදානේ පිහිටුවන ලදී.ඉන් අනතුරුව කොළඹ කොටුවේ ක්වීන් හා චැතම් වීදි එක්වන ඔර්ලෝසු කණු හන්දිය අසල ගොඩනැඟිල්ලකට ගෙනාවේ ය. ඊට පසු පිටකොටුවේ නොරිස් වීදියට ගෙන ගියේය. මැකලම් පාරේ (වත්මන් ඩී.ආර්.විජයවර්ධන මාවත) ලේක්හවුස් මන්දිරයට ආවේ ඉන් අනතුරුවය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212174</link>
    <topic/>
    <author>සටහන – ඉරෝෂිණී දීපිකා</author>
    <content>ඈ එකසිය තුන්වසක් සිරිලක පත් අඹරේ විරාජමානව වැජඹෙමින් සිටින්නීය. පත්ලොව කිරුළුපලන් රැජනක් ලෙස ඇය මතුවටත් අපහට සමීපව රැඳී සිටිනු නො අනුමාන ය. සියක්වසක් ඉක්මවා, අඛණ්ඩව පුවත්පතක් පළවේ නම් එය සැබවින්ම ආශ්චර්යයක්ම වනු ඇත. ඒ ආශ්චර්ය පාඨකයා අභිමුවට කැඳවාගෙන ඒමට ‘දිනමිණ’ පුවත්පතට හැකිවී තිබීම සැබැවින් ම අප සැම ලද භාග්‍යයෙකි.එදා මෙදාතුර සියලු බාධක මැද, නොබියව, නොසැලී ඉදිරියට ඒමට ‘දිනමිණ’ට හැකි වූයේ, දිනමිණට දිරි දෙමින්, දින දින එහි ප්‍රගතිය දැක සතුටුවූ, ප්‍රගතිය පැතූ එහි කතුවරු යැයි කීවොත් නිවැරැදි ය. 1909 දෙසැම්බර් 17 වැනිදායින් ඇරැඹී, අද දින දක්වා ම ආයු විඳින දිනමිණට ආසිරි පැතූ ඔවුන්, සැබවින් ම මෙරට පුවත්පත් මාධ්‍ය ඉතිහාසය වෙනුවෙන් අමරණීය මෙහෙයක් ඉටුකළ පුද්ගලයන් ය. ඔවුන් අප්‍රහතිහත ධෛර්යයෙන්, කැපවීමෙන් ක්‍රියාකළ නිසා, අද අපට 103 වසක් ආයුෂ පිරුණු පුවත්පතක් දැකගැනීමේ මහඟු අවස්ථාව උදාවී තිබේ. එය සැබවින් ම මෙරට පාඨකයන් ලැබූ ජයග්‍රහණයකි.දිනමිණ නමැති අතිවිශාල වෘක්ෂය, එදා මෙදාතුර මෙරට විසූ ජනී ජනයාට දැනුම් පවස නිවාලීමට, තොරතුරු දැනුමින් දැනුම්වත් වීමට ලැබදුන් දායකත්වය අපරිමිත ය. මේ පුවත්පතේ ආරම්භක කතුවරයා වූ එච්. එස්. පෙරේරා මහතා, දිනපතා පුවත්පතක් ලෙස දිනමිණ ප්‍රකාශයට පත් කරන ලද්දේ, දිනමිණ පත්‍රයේ ප්‍රධාන කතුවරයා මෙන් ම එහි අයිතිකරු ද වශයෙනි. 1909 දෙසැම්බර් මස 17 වැනිදා සිකුරාදා සිට 1914 වනතෙක් ඔහු දිනමිණ නිර්මාතෘ ලෙස මේ පුවත්පතේ ප්‍රගතිය වෙනුවෙන් කළ අපරිමිත මෙහෙය, අද ද අප සිහිපත් කරන්නේ ප්‍රශංසාමුඛව ය. එදා ඔහු මේ පුවත්පත ආරම්භ නොකෙරුවානම්, අද වන විට එකසිය තුන්වසක් සපිරූ පුවත්පතක් අපට දකින්නට නොලැබෙනු ඇත. අමරණීය නාමයක් ලැබ දී, අමරණීය පුවත්පතක් දැයට ජනිත කළ එච්. එස්. පෙරේරා මහතා, දිනමිණෙහි අභිමානවත් ගමනට මඟ සැකැසූ පෙරගමන්කරුවා යැයි කීම අතිශයෝක්තියක් නොවනු ඇත.දිනමිණෙහි හිමිකාරිත්වය විජයවර්ධන පවුලට හිමි වීමෙන් අනතුරුව එහි කතුපදවිය දැරූවන්, සැබෑම පියවරුන් ලෙසින් මේ දරුවා රැකබලා ගත්තේය. 1915 දී දිනමිණ කතු පදවියට පත්වූයේ ඩී. ජේ. බී. විජේසේකර මහතා ය. ඔහු 1917 නොවැම්බර් 30 වැනිදා දක්වා මෙහි දියුණුව වෙනුවෙන් කැපවී ක්‍රියාකර ඇත. ඉන් අනතුරුව කතු පදවිය හොබවා ඇත්තේ එන්. එච්. ජිනදාස මහතා ය. ඔහු 1917 සිට 1918 දක්වා දිනමිණට දිරි දුන්නේ ය. ජිනදාස මහතාගෙන් පසු දිනමිණ කතුවරයා බවට පත් වන්නේ ජේ. වෙත්තසිංහ මහතා ය. ඔහු 1918 සිට 1919 දක්වා දිනමිණට දිරි ලැබදී ඇත.ඩී. ජේ. බී. විජේසේකර සහ එන්. එච්. ජිනදාස යන මහත්වරු දිනමිණ වෙනුවෙන් අමිල මෙහෙවරක නිරතව සිට ඇත්තේ දිනමිණ කාර්යාලය පිටකොටුවේ තිබියදීය.ජේ. වෙත්තසිංහ මහතාගෙන් පසු දිනමිණ කතු පුටුවේ හිඳිමින්, එහි භාරදුර වගකීම සියතට ගනු ලැබුවේ දොන් විලියම් වික්‍රමාරච්චි මහතාය. සිංහල බෞද්ධයා, ස්වදේශ මිත්‍රයා, සරසවි සඳරැස, මෝනිං ලීඩර්, සිලෝන් ඉන්ඩිපෙන්ඩන් යන පත්‍ර ගණනාවකම ඔහු කතු ධුරය හොබවා තිබේ. 1919 සිට 1924 දක්වා ඔහු දිනමිණට පණ පෙවූවේය,1924 දී දිනමිණ මුල් පුටුවට පත් වන්නේ ඇලෙක්සැන්ඩර් වැලිවිට මහතා ය. දිනමිණ කාර්යාලය කොළඹ චැතැම් වීදියේ තිබියදීත්, එතැන් සිට බේලි වීදියටත්, අද වනවිට ලේක්හවුස් ආයතනය පවත්නා ස්ථානයටත් සංක්‍රමණය වෙද්දී, දිනමිණ කර්‍තෘත්වය දැරුවේ වැලිවිට මහතා ය. ඔහු 1924 සිට 1935 දක්වා දිනමිණ කතුවරයා ලෙස අපරිමිත මෙහෙයක් ඉටුකර තිබේ. තමන් දිනමිණ කර්‍තෘත්වය දැරූ කාලවකවානුව තුළ, නොවැළැක්විය හැකි අවස්ථාවක් හැරුණු විට, අනෙක් සෑම අවස්ථාවක ම දිනමිණ කතුවැකිය ලිවීමට අමතක කළේ නැත. ඒ තරමට ම ඔහු පුවත්පත වෙනුවෙන් කැපවී ක්‍රියාකර ඇත.වැලිවිට මහතාගෙන් පසුව දිනමිණ කතුවරයා බවට පත්ව ඇත්තේ පියසේන නිශ්ශංක මහතා ය. ඔහු 1935 සිට 1937 දක්වාත්, 1944 සිට 1959 දක්වාත්, දිනමිණෙහි උන්නතිය වෙනුවෙන් කැපවී ක්‍රියාකර තිබේ. පුවත්පත් කලා ක්ෂේත්‍රය තුළ නොමැකෙන නාමයක් සනිටුහන් කළ ඔහු, පත්තර මහගෙදරට ලැබුණු ඥානකෝෂයක් බඳු විය.මාර්ටින් වික්‍රමසිංහ මහතා ද දිනමිණ පෝෂණය කිරීමෙහිලා කැපවී ක්‍රියාකළ, දිනමිණෙහි අභිවෘද්ධිය වෙනුවෙන් සිය කාලය වැය කළ මහාර්ඝ සම්පතකි. ඔහු 1931 සිට 1944 දක්වා දිනමිණ කතුවරයා වශයෙන් කටයුතු කරමින් අමරණීය මෙහෙවරක නිරතව සිට ඇත. මාර්ටින් වික්‍රමසිංහ මහතාගෙන් අනතුරුව දිනමිණ කතු පදවියට නැවත වරක් පත්වූයේ පියසේන නිශ්ශංක මහතා ය. ඔහු 1944 සිට 1959 දක්වා සිය ධුරයේ කටයුතු කර ඇත.ඔහුගෙන් අනතුරුව දිනමිණ මුල් පුටුව හොබවනු ලැබූවේ ඇම්. ඒ. ද සිල්වා මහතා ය. ඔහු 1960 සිට 1964 වසර දක්වා එම ධුරයෙහි සේවය කර තිබේ. අභියෝග බාර ගැනීමේ උපන් හපන්කමක් දැක්වූ ඔහු, ලේඛනයෙහි අපූර්ව හැකියාවක් ඇති, භාෂා නිපුණතාවකින් හෙබි පුද්ගලයකු විය.1965 වසරේදී දිනමිණ කතු පදවිය හොබවනු ලැබූවේ දොන් ධර්මපාල වෙත්තසිංහ මහතා ය. ඔහු 1965 වසරේ සිට 1969 දක්වා දිනමිණ කතුවරයා වශයෙන් සේවය කර තිබේ. ලැදියාව නිසාම, පුවත්පත් කලාවේදියකු වූ ඔහු, ඩී. බී. ධනපාල මහතාගේ ගෝලයකු ලෙස පත්‍ර කලාව ප්‍රගුණ කර ඇත. දිනමිණ කතුවරයා බවට පත්වීමට පෙර ජනතා පත්‍රයේ උප කර්‍තෘවරයකු ලෙස සේවය කළ ඔහු, පසුව ජනතා පුවත්පතේ කතුවරයා බවට ද පත්විය.දිනමිණ පුවත්පත වෙනුවෙන් කැපවීමෙන් සිය සේවය ඉටුකළ මෙතුමා, 1977දී ඩේලිනිව්ස් පුවත්පතේ කතුවරයා බවට ද පත්විය. ඉංග්‍රිසි පුවත්පතක කතු පදවිය දැරූ ප්‍රථම සිංහල පුවත්පත් කලාවේදියා ලෙස ඔහුගේ නාමය ඉතිහාසගතවී ඇත. 1970 සිට 1973 වසර දක්වාත්, 1978 වසරේ සිට 1979 වසර දක්වාත් දිනමිණ කර්‍තෘවරයා වශයෙන් කටයුතු කර ඇත්තේ එස්. සුබසිංහ මහතාය. ඔහු මාධ්‍ය ආචාරධර්ම සුරකිමින්, , දේශපාලනයේ හංවඩුවක් නොවී, පත්‍ර කලාව වෙනුවෙන් සිය සේවය ඉටු කර ඇත. පාඨකයාගේ අභිවෘද්ධිය පිණිස මිස, අනෙකාගේ අයහපත සඳහා සිය පෑන්තුඩ මෙහෙයවන්නේ නැතිව පාඨකයා වෙනුවෙන් පෑන මෙහෙයවීම නිසා ම, පුවත්පත්වල අලෙවියේ ද වර්ධනයක් මොහුගේ කාලය තුළ දැකිය හැකිව තිබිණ.ටී. බී. පෙරමුණේ තිලක මහතා ඔහුගෙන් පසු දිනමිණ කර්‍තෘවරයා බවට පත්විය. ඔහු 1974 සිට 1977 දක්වා එහි සේවය කළේය. ලංකාදීප මුල් පුටුව අතහැර දිනමිණ මුල් පුටුවට පැමිණි ඔහු, සෑම විටෙකම වියරණ දොස් නැතිව පාඨකයා වෙත පත්‍රය ලබාදීමට පියවර ගත්තේය. 1977 දී ලේක්හවුස් ආයතනයේ පැවැති මහා වැඩවර්ජනයත් සමඟ කතු පදවිය අහිමි වුවත්, ඔහු පත්‍රකලාව වෙනුවෙන් අනගි මෙහෙවරක නිරත වූ කතුවරයකු ලෙස සඳහන් කළ හැකි ය.මීළඟට දිනමිණ කතුවරයා බවට පත්වූයේ එඩ්මන්ඩ් රණසිංහ මහතා ය. ඔහු 1977 සිට 1978 දක්වා දිනමිණ කතු පදවියේ නිරත විය. ඔහු දිනමිණ පුවත්පතේ නියෝජ්‍ය කතුවරයා ලෙස කටයුතු කළ සමයේ, දිනමිණ පිටපත් ලක්ෂය ඉක්මවා විකිණී තිබේ.1980 සිට 1982 දක්වා කාලය තුළ දිනමිණට දිරි දුන්නේ වැදිසිංහ බන්දුල මෙත්තානන්ද මහතා ය. අත්දැකීම් සම්භාරයකින් යුතු ඔහු, ජ්‍යෙෂ්ඨ පුවත්පත් කලාවේදියෙකි. ඔහු දිනමිණෙහි උන්නතිය වෙනුවෙන් මහඟු මෙහෙවරක් කළේය.ඔහුගෙන් අනතුරුව දිනමිණ කතුවරයා බවට පත්වන්නේ ජී. එස්. පෙරේරා මහතා ය. ඔහු 1983 සිට 1994 දක්වා කාලය තුළ දිනමිණට දිරියක් ම විය. 1957 අගෝස්තු පළමුවැනිදා දිනමිණ කතුමඩුල්ලට උපකතුවරයකු වශයෙන් එක්වූ ඔහු, විශේෂාංග කර්‍තෘ දිනමිණ නියෝජ්‍ය කර්‍තෘ, දිනමිණ ප්‍රධාන කර්‍තෘ, උපදේශක වැනි තනතුරුවලට පත් විය.ඉන් අනතුරුව දිනමිණ කතුවරයා බවට පත්වන්නේ සරත් කුරේ මහතා ය. ඔහු 1995 සිට 1997 දක්වාත්, 2000 සිට 2001 දක්වාත් එම තනතුරෙහි කටයුතු කළේය. පුවත්පත සමබරව පවත්වාගෙන යාමේ වුවමනාව ඇතිව කටයුතු කළ ඔහු, පුවත්පත් කලාව කර්‍තෘ මූලික එකක් ලෙස ගොඩනැගිය යුතු බව පිළිගන්නෙකි.1997 සිට 1999 දක්වා දිනමිණ කතුවරයා බවට පත්වුයේ දෙල්තොට චන්ද්‍රපාලයන් ය. 1966 දී ජනතා පත්‍රයේ උපකතුවරයකු ලෙස සේවයට එක්වූ ඔහු, දිනමිණ කතුවරයාව සිටි අවදියේ දී දිනමිණ උන්නතිය වෙනුවෙන් ක්‍රියාකර තිබේ.දෙල්තොට චන්ද්‍රපාලයන්ගේ පෑන ළමයින්ටත්, වැඩිහිටියන්ටත් එක සේ වින්දනයක් ගෙන ආවේය. නවයුගය, සරසවිය සඳහා ද සිය දායකත්වය ලබා දී තිබේ. දිනමිණ, සිළුමිණ යන පුවත්පත්වල කතුවරයකු ලෙස සේවය කරමින්, පුවත්පත් කලාවට අමිල මෙහෙවරක් ඉටුකර දී ඇත.ඔහුගෙන් අනතුරුව දිනමිණ කතු පදවියට ප්‍රවිශ්ට වූයේ බෙනට් රූපසිංහ මහතාය. ඔහු 2000 වසරේ සිට 2002 වසර දක්වා දිනමිණ වෙනුවෙන් සිය දායකත්වය සැපයීය. පාඨකයාගේ බුද්ධිය හා රසඥතාව උසස් මට්ටමට ගෙන ඒමට කටයුතු කළ ඔහු, සිය කර්තෘත්වය දැරූ සමයේදී දිනමිණ ට විශේෂාංග රැසක් එක්කිරීමට සමත් විය. ඒ හරහා දිනමිණ වෙත විවිධ පාඨක පිරිස් සමීප කර ගැනීමට ඔහුට හැකි විය. දිනමිණ කර්තෘත්වයට ඉන් අනතුරුව පත්වූයේ තිස්ස එදිරිසිංහ මහතා ය. ඔහු 2002 වසරේදී දිනමිණ කතුවරයා ලෙස ක්‍රියාකර ඇත. ඔහු කර්තෘත්වය දැරූ සමයේ දී, අන්තර්ගතය වෙනසකට ලක්විය. අලෙවිය වැඩිව තිබුණි. ආධුනික පුවත්පත් කලාවේදීන්ට ගුරුවරයකු වූ එතුමා, සෑම විටෙකම නිවැරැදි බස්වහර සහ නිවැරැදි ව්‍යාකරණය දැඩි ලෙස ගරු කළේය. උදෑසනින්ම රාජකාරියට පැමිණෙන ඔහු, ලේක්හවුසියෙන් පිටවූයේ සියලු වැඩකටයුතු අවසන් කිරීමෙන් අනතුරුවය.ඔහුගෙන් අනතුරුව දිනමිණ කතුකමෙහි වගකීම දරනු ලැබුවේ සමන් වගආරච්චි මහතා ය. ඔහු 2002 වසරේ සිට 2004 වසර දක්වා දිනමිණ වෙනුවෙන් සේවය ලබා දී තිබේ. තීරු ලිපි රචනයෙහි සහ ගවේෂණාත්මක වාර්තාකරණයෙහි දක්‍ෂතා පෙන්නුම් කළ ඔහු, දිනමිණ කර්තෘත්වය දරන සමයෙහි “පෙර රිවිදා” නමින් අලුත් අතිරේකයක් පාඨකයා වෙත තිළිණ කළේය. 2003 – 2004 කාලය තුළ දිනමිණ කතුවරයා ලෙස ක්‍රියා කරනු ලැබුවේ බන්දුපාල ගුරුගේ මහතා ය. ඔහු පුවත්පතේ ගුණාත්මක බව මෙන් ම අලෙවිය ද වැඩි කිරීමට ක්‍රියා කර ඇත. නව විශේෂාංග එක්කරමින් දිනමිණ ට අලුත් මුහුණුවරක් ගෙන දීමට දායක විය.ඔහුගෙන් අනතුරුව දිනමිණ කතුවරයා වන්නේ චන්ද්‍රසේකර දොඩාවත්ත මහතා ය. 2004 වසරේ සිට 2005 දක්වා දිනමිණ කතු පදවියෙහි ක්‍රියා කළ ඔහු, දිනමිණ පුවත්පතට නව විශේෂාංග හඳුන්වා දෙමින් අධ්‍යාපන අතිරේක ඇතුළු වෙනත් විවිධ අතිරේක රැසක් දිනමිණට එක්කළේය. ඔහු දිනමිණේ අන්තර්ගතය සහ ආකෘතියේ වෙනස්කම් රැසක් සිදු කිරීමට සමත් විය.2005 වසරේදී දිනමිණ මුල් පුටුවට පත්වූයේ රන්ජන් අමරරත්න මහතාය. ඔහු 2005 නොවැම්බර් 30 වැනිදා කතු පදවියට පත් වුව ද, එහි සේවය කරනු ලැබුවේ මාස තුනක් වැනි කෙටි කාලයක් පමණි. එම කාලය තුළ දිනමිණ පුවත්පත අප්‍රිකානු හා ලතින් අමෙරිකානු පත්‍රකලා සම්ප්‍රදායන්ට ලක් කරමින්, නව මඟකට යොමු කළේය.2005 වසරේ සිට 2012 දක්වා කාලය තුළ අවස්ථා තුනකදී දිනමිණ කතුවරයා ලෙස පත්වන්නේ මහින්ද අබේසුන්දර මහතා ය. අත්දැකීම් බහුල ජ්‍යෙෂ්ඨ මාධ්‍යවේදියකු වන අබේසුන්දර මහතා, දිනමිණට වසර සියයක් සම්පූර්ණ වන මොහොතේ, එහි කතුවරයා ලෙස කටයුතු කිරීමේ භාග්‍යය ලැබුවේය.ඉන් අනතුරුව දිනමිණ කතුවරයා ලෙස මේ වසරේ මාර්තු මාසයේදී වැඩ බාරගනු ලැබුවේ ගාමිණී ජයලත් මහතා ය. ආකෘතියේ සහ අන්තර්ගතයේ වෙනස්කම් සිදු කරමින්, දිනමිණ සමඟ නවමු ගමනක් යාමට ඔහු සැරසී සිටී.පත් ලොවට පෑයූ හිරු “දිනමිණ” ය. ඒ හිරුගේ රශ්මිය ලොවට විහිදුවමින්, එහි ශක්තිය ලොවට පෙන්වමින් දිනමිණ කප් සියක් කල් ජීවමාන කරවීමට ඉදිරියේ බිහිවන දිනමිණ කතුවරුන්ට හැකියාව ලැබේවා යන්න අපගේ පැතුමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212175</link>
    <topic/>
    <author>අනුසාර මාහිංගොඩ</author>
    <content>වසර 103ක් පුරා පාඨක ලොව ජය ගැනීමට සුවිශාල ශක්තියක් ලැබුණේ, එදා සිට මේ දක්වා ලේක් හවුස් ආයතනයේ මුල් පුටු හෙබවූවන්ගේ ඇප කැපවීම හා මඟ පෙන්වීම නිසාය. මේ සටහන දිනමිණට දිගු ගමනක් ඒමට අසිරි පැතූ ඔවුන් වෙනුවෙනි.1909 වසරේදී එච්. එස්. පෙරේරා මහතා දිනමිණ පුවත්පත ආරම්භ කළේය. 1914 වසරේදී එය ඩී. ආර්. විජයවර්ධනයන් විසින් මිලදී ගන්නා ලදී. පුවත්පත් කලාව අරබයා එතුමන් තුළ පැවැති සිහිනය යථාර්ථයක් වූයේ එලෙසිනි.1919 වසරේ එක්සත් ප්‍රවෘත්ති පත්‍ර සමාගම බිහිවිය. ලේක්හවුස් ගොඩනැගිල්ල නිර්මාණය කිරීමේදී පවා ඩී. ආර්. විජයවර්ධනයන් හෙළ කලා සම්ප්‍රදාය මුල්තැන්හිලා කටයුතු කළේය. එසේම එතුමන්ගේ දුරදක්නා නුවණ හා බුද්ධිමත් ව්‍යාපාරිකයකුගේ ගතිලක්‍ෂණ මනාව පිළිබිඹු කරවූයේ, ඉදිරි වෙනස්කම්ලට බලපාන ආකාරයෙන් ගොඩනැගිල්ල නිමාකිරීම මඟිනි.ලේක්හවුස් ආයතනය බිහිකිරීම පුවත්පත් කලාවට නව පදනමක් විය. මේ ආභාෂයෙන් පසුව බිහිවූ පුවත්පත්, එකී ගමන් මඟ අනුගමනය කළේය. ලංකාව නිදහස ලබාගැනීමේ සටනේදී අනෙකුත් නායකයන් මෙන් ම, ඩී. ආර්. විජයවර්ධනයන් නිහඬව ප්‍රබල සටනක් කරන්නට විය. ඒ ඔහු සතු ලේක්හවුස් පුවත්පත්වල ප්‍රකාශන බලයෙනි.ඩී. ආර්. විජයවර්ධනයන් ලේක්හවුස් ආයතනයේ ප්‍රථම සභාපතිවරයායි. 1927 වසරේ ඔක්තෝබර් මස 03 වැනි දින එතුමා එහි වැඩ භාරගත්තේය. එතැන් සිට 1950 වසරේ ජනවාරි මස දහතුන් වැනිදා තෙක් ඔහු එම තනතුර හොබවන ලදි.උසස් නිර්මාණ මෙන් ම, පුවත්පත්වල තත්ත්වය ආරක්‍ෂා කරමින් සැලැසුම් කිරීමේ දී, සුපතල විද්වතුන්ගේ ආධාර අනුබල ඩී. ආර්. විජයවර්ධනයන්ට ලැබිණි. ඩී. ආර්. විජයවර්ධනයන්ගෙන් පසු ලේක්හවුස් ආයතනයේ සභාපතිවරයා වන්නේ ලූෂන් මෝකල් ඩොමිනී ද සිල්වා මහතා ය.1916 වසරේ සිට 1925 වසර දක්වා කාල වකවානුව තුළදී එල්. එම්. ද සිල්වා මහතා ශ්‍රී ලංකාවේ නීති වෘත්තියේ යෙදුණේය. ඒ නීතිඥ සංගමයෙන් ලද ආරාධනාවක් මතය. 1925 වසරේදී ඔහු අධිකරණ සේවාවට එක්වුණි. 1950 වසරේ සැප්තැම්බර් මස 13 වැනිදා සිට 1952 වසරේ සැප්තැම්බර් 30 වැනිදා දක්වා කාලය තුළ ඔහු ලේක්හවුස් ආයතනයේ සභාපතිවරයා වශයෙන් කටයුතු කළේය.එල්. එම්. ද සිල්වා මහතාගෙන් පසු ලේක්හවුස් ආයතනයේ සභාපතිවරයා වන්නේ ඩී. ඊ. මාටිනස් මහතාය. එතුමා 1952 වසරේ දෙසැම්බර් මස 11 වැනිදා සභාපති ආසනයෙහි හිඳගන්නා අතර, 1954 වසරේ මැයි මස 04 වැනි දින තෙක් එම කාර්යයේ නිරත වේ. නැවතත් ඔහු 1954 වසරේ සැප්තැම්බර් මසදී ලේක්හවුස් ආයතනයේ සභාපතිවරයා වන අතර, 1955 වසරේ අගෝස්තු මස 29 වැනි දින තෙක් සේවයේ නිරත වේ. ජේ. ඕබ්‍රි මාටිනස් මහතා 1955 වසරේ ඔක්තෝබර් මස 18 වැනි දින ලේක්හවුස් ආයතනයේ සතරවැනි සභාපතිවරයා හැටියට පත්වේ.1948 වසරේදී ඔහු ශ්‍රී ලංකාව වෙනුවෙන් ඕස්ට්‍රියානු මහ කොමසාරිස් තනතුරට පත් කෙරෙන අතර, එම ධූරයේ සේවය කළ ප්‍රථමයා ලෙස ද ඉතිහාසයට එක්වේ. නැවත 1955 වසරේදී ශ්‍රී ලංකාවට පැමිණේ. ජේ. ඒ මාටිනස් මහතා වසර තුනකට ආසන්න කාලයක් ලේක්හවුස් ආයතනයේ සභාපති තනතුර හෙබවීය. 1959 වසරේදී ඔහු නැවතත් ඔස්ට්‍රේලියාව බලා සංචාරය කරන්නේ, එහි ස්ථිර පදිංචිය සඳහාය.සීමාසහිත එක්සත් ප්‍රවෘත්ති පත්‍ර සමාගමේ අධ්‍යක්‍ෂ මණ්ඩලයේ පස්වැනි සභාපතිත්වය දැරූ ඩී. එස්. ජයවික්‍රම මහතා, වසර 25 කට වැඩි කලක් නීති ක්ෂේත්‍රයේ නිරතව සිටියේය.1959 වසරේ ජනවාරි මස 08 වැනි දින ලේක්හවුස් ආයතනයේ සභාපතිවරයා ලෙස පත්වන ජයවික්‍රම මහතා, 1962 වසරේ මැයි මස 01 වැනිදා තෙක් එම තනතුර හෙබවීය.ඩී. එස්. ජයවික්‍රම මහතාගේ අභාවයෙන් පසු සීමාසහිත එක්සත් ප්‍රවෘත්ති පත්‍ර සමාගමේ සභාපතිවරයා වන්නේ රංජිත් සුරංග විජයවර්ධනයන් ය. ඔහු ලේක්හවුස් නිර්මාතෘ ඩී. ආර්. විජයවර්ධනයන්ගේ බාල පුත්‍රයාය. මෙකී තනතුරට පත්වන විට ආර්. එස්. විජයවර්ධනයන් 24 හැවිරිදි වියේ පසුවිය.ගල්කිස්ස ශාන්ත තෝමස් විද්‍යාලයෙන් ඔහු මූලික අධ්‍යාපනය ලබූ හෙතෙම, වැඩිදුර අධ්‍යාපනය සඳහා කේම්බ්‍රිජ් යුනිවසිටියේ පීටර් හවුස් වෙතට ඇතුළත් වේ. 1959 වසරේදී ඔහු මවු රටට පැමිණේ. එම වසරේදීම විජයවර්ධනයන් ලේක්හවුස් ආයතනයේ අධ්‍යක්‍ෂ මණ්ඩලයේ සාමාජිකත්වය ලබයි.1962 වසරේදී ඔහු ලේක්හවුස් ආයතනයේ සභාපතිවරයා ලෙස තේරී පත්වේ. එතැන් සිට 1973 වසරේ ජූලි මස 20 වැනිදා තෙක් එම ධුරය හොබවන්නේය.1973 වසරේ ජූනි 20 වැනි දින ඒ. කේ. ප්‍රේමදාස මහතා එහි සභාපති පුටුවෙහි අසුන් ගත්තේය.ඔහු ලේක්හවුස් ආයතනයේ සභාපති ලෙස 1973 වසරේ සිට පෙරමුණ ආණ්ඩුව බිඳවැටුණු 1977 වසර දක්වාම සභාපතිවරයා ලෙස කටයුතු කළේය. ඒ කාලයේදී ආයතනය වෙනුවෙන් ඉමහත් කැපවීමෙන් සේවය කළ ‍ෙමතුමා, “ඩේල් නිවුස්” පුවත්පතට ආවේණික භාෂාවක් නිර්මාණය කර ගැනීමට සමත් විය. නිවැරැදි වූ ද, සාහිත්‍යයට වටිනාකමක් ඇති භාෂාවක් භාවිත කිරීමට හෙතෙම සෑම අවස්ථාවකදීම කර්තෘවරුන් කැඳවමින් උපදෙස් දුන්නේය.1994 වසරේදී ප්‍රේමදාස මහතා රාජ්‍ය උකස් හා ආයෝජන බැංකුවේ සභාපතිවරයා ලෙස පත්විය. 1995 වසරේදී නැවතත් ලේක්හවුස් ආයතනයේ සභාපති තනතුරට පත්වන එතුමා, එහි කෙටි කාලයක් කටයුතු කළේය.1977 වසරේ ජූලි මස 22 වැනි දින රණපාල බෝධිනාගොඩ මහතා ලේක්හවුස් ආයතනයේ සභාපතිත්වයට පත්වූ අටවැන්නා විය. 1964 වසරේ පුවත්පත් මඟින් නළු නිළි සම්මාන උළෙල හඳුන්වා දුන් විට, ලේක්හවුස් හි එවකට සභාපතිවරයා වූ රංජිත් විජයවර්ධනයන්ට සරසවි සම්මාන උළෙල පැවැත්වීමට යෝජනා කළේ බෝධිනාගොඩ මහතාය. 1964 වසර සිට 1970 වසර දක්වා ද, 1977 වසරේ සිට නැවත වාර්ෂිකව ලේක්හවුස් ආයතනයේ මේ උත්කර්ෂවත් සංස්කෘතික උළෙල පැවැත්වීමට එතුමා ක්‍රියා කළේය. ආයතනය මඟින් ඉටු කරන ආගමික, සමාජ මෙහෙවර නොකඩවාම පවත්වාගෙන යෑමට ඔහු නොපසුබට විය.ශ්‍රී ලංකා මුද්‍රිත සන්නිවේදන ක්ෂේත්‍රයේ මහ ගෙදර යැයි විරුදාවලිය ලත් ලේක්හවුස් ආයතනය, අතු පතර විහිදුණු මහ වෘක්ෂයක් බවට පත්කිරීමෙහිලා උරදුන් යුග පුරුෂයන් සතරදෙනෙකි. රණපාල බෝධිනාගොඩ, එයින් එක් යුග පුරුෂයෙකි.ජ්‍යෙෂ්ඨ අධිනීතිඥවරයකු වූ සුනිල් කේ. රොඩ්‍රිගෝ මහතා ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති වශයෙන් වැඩ බාර ගත්තේ 1989 වසරේ ජනවාරි මස 10 වැනි දිනය.ජනතා විමුක්ති පෙරමුණේ් භීෂණ සමයේදී ඒ මහතා ලේක්හවුස් ආයතනයේ කටයුතු මෙහෙයවීය. ඔහුගේ පාලන සමය තුළදී ආයතනය වාණිජ මට්ටමෙන් ශක්තිමත් තත්ත්වයක තිබිණි.1994 වසරේ මැයි මස 03 වැනිදා ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති හා කළමනාකාර අධ්‍යක්‍ෂකව සිටි සුනිල් කේ. රුඩ්‍රිගෝ මහතා පෞද්ගලික හේතු මත එම තනතුරුවලින් ඉල්ලා අස්විය.සුනිල් කේ. රොඩ්‍රිගෝ මහතාගෙන් හිස්වන ලේක්හවුස් ආයතනයේ සභාපති අසුනට පත්වන්නේ ආචාර්ය සරත් අමුණුගම මහතාය. ඒ 1994 වසරේ මැයි මස 04 වැනි දිනය.මෙරට කීර්තිමත් පුවත්පත් බලධාරියකු ලෙස ද ගෞරවාදරයට පාත්‍ර වන ඒ මහතා ප්‍රධාන පෙළේ පරිපාලන නිලධාරියකු වශයෙන්ද ප්‍රකටය. හේ ප්‍රකට කලාරසිකයෙකි. විචාරකයෙකි.1994 වසරේ ජූලි මස 08 වැනිදා වන තෙක් මෙතුමා ලේක්හවුස් ආයතනයේ සභාපති ධුරය හෙබවීය. ආචාර්ය සරත් අමුණුගම මහතා සභාපතිධුරයෙන් ඉල්ලා අස්වන්නේ දේශපාලනයට ප්‍රවේශ වීම සඳහා ය.1994 වසරේ ජූලි මස 08 වැනි දින ලේක්හවුස් සභාපති ධුරයට පත්වන්නේ කුමාර් අබේසිංහය මහතාය.මෙරට ජාතික රූපවාහිනී සංස්ථාවේත්, ශ්‍රී ලංකා ගුවන් විදුලි සංස්ථාවේත් සභාපති පදවිය හෙබවූ මේ මහතා ලේක්හවුස් ආයතනයේ සභාපති පදවිය හෙබවූයේ ගුවන් විදුලි සංස්ථාවේ සභාපති පදවියට අමතරවය.මේ මාධ්‍ය ත්‍රීත්වයේම රාජ්‍ය ආයතනයන්හි සභාපති පදවිය හෙබවූ එකම පුද්ගලයා ලෙස කුමාර් අබේසිංහ මහතා මේ අනුව වාර්තාවක් තබා ඇත. 1994 වසරේ අගෝස්තු මස 22 වැනි දින තෙක් එතුමන් සභාපති ධුරයේ සේවය කළේය.ශ්‍රී ලංකා පරිපාලන සේවයේ දිගු අත්දැකීම් ඇති ජ්‍යෙෂ්ඨ නිලධාරියකු වූ ලයනල් ප්‍රනාන්දු මහතා ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපතිත්වයට පත්වන්නේ 1994 වසරේ අගෝස්තු මස 24 වැනි දිනය. 1995 වසරේ ජනවාරි මස 09 වැනි දින දක්වා මෙතුමන් ලේක්හවුස් ආයතනයේ සභාපති ධුරය හෙබවීය.ප්‍රවීණ මාධ්‍යවේදී ලක්ෂ්මන් ජයවර්ධනයන් ලංකාවේ සීමාසහිත එක්සත් ප්‍රවෘත්ති පත්‍ර සමාගමේ නව සභාපති පදවියට පත්වන්නේ 1995 වසරේ ජනවාරි මාසයේදීය. මේ පදවියට පත්වූ ප්‍රථම වෘත්තීය මාධ්‍යවේදියා වන්නේ ජයවර්ධන මහතාය.ජයවර්ධන මහතා පුහුණු ප්‍රවෘත්ති කලාවේදියකු ලෙස ලේක්හවුස් ආයතනයට බැඳෙන්නේය. එහිදී සිළුමිණ පුවත්පතේ් ප්‍රවෘත්ති කර්තෘ වශයෙන්ද දිනමිණ පුවත්පතේ සම ප්‍රවෘත්ති කර්තෘ වශයෙන්ද ක්‍රියා කර ඇත.ඔහු සිංහල, ඉංග්‍රීසි ශාස්ත්‍රීය ග්‍රන්ථ කිහිපයකම කතුවරයෙකි. ශ්‍රී ලංකා පත්‍ර කලා සංගමයේ ජ්‍යෙෂ්ඨ උප සභාපතිවරයා වශයෙන් ද, කොළඹ විශ්වවිද්‍යාලයේ පුවත්පත් කලාව පිළිබඳ බාහිර කථිකාචාර්යවරයකු වශයෙන් ද ජයවර්ධන මහතා කටයුතු කොට ඇත.ලේක්හවුස් ආයතනයේ සභාපති පදවියෙන් ලක්ෂ්මන් ජයවර්ධන මහතා ඉල්ලා අස්වීමෙන් පසු සභාපති පදවි පුරප්පාඩුව සඳහා 1996 වසරේ මාර්තු මස 07 වැනි දින එඩ්මන්ඩ් වික්‍රමසිංහ මහතා පත් වේ. ඒ එම පදවියේ වැඩ බැලීමටය. එතුමන් එවකට ජනමාධ්‍ය සංචාරක සහ ගුවන් සේවා අමාත්‍යාංශයේ ලේකම්වරයා වශයෙන් කටයුතු කරමින් සිටියේය. ලේක්හවුස් ආයතනයේ නව සභාපතිවරයා වශයෙන් ස්වාධීන රූපවාහිනී සේවයේ හිටපු සභාපති වන ජී.බී. රාජපක්ෂ මහතා පත් වන්නේ් 1996 වසරේ ජුනි මස 25 වැනිදාය.ජී.බී. රාජපක්ෂ මහතාගෙන් පසු ලේක්හවුස් සභාපති පදවියට පත්වන්නේ ඇලෝයි රත්නායක මහතාය. ඒ 1997 වසරේ ජුනි මස 17 වැනි දින සිටය. 2000 වසරේ ජූලි මස 03 වැනි දින ලේක්හවුස් ආයතනයේ සභාපති ධුරයට පත්වන්නේ ඩබ්ලිව්. එම්. එල්. ජී. එෆ්. රාජකරුණානායක මහතාය.ලූෂන් රාජකරුණානායක මහතා 2001 දෙසැම්බර් මස 21 වැනිදා තෙක් ලේක්හවුස් ආයතනයේ සභාපති තනතුර දැරීය.2002 වසරේ පෙබරවාරි මස 01 වැනි දින නීතිඥ නලින් ලද්දුවහෙට්ටි මහතා නව සභාපතිවරයා වශයෙන් පත්වේ. ඔහු ගල්කිස්ස ශාන්ත තෝමස් විද්‍යාලයේ සිසුවෙකි. පසු කාලීනව හේ නීතිඥ වෘත්තියට ප්‍රවේශ වේ.කලක් කනිෂ්ඨ නීතිඥවරයකු වශයෙන්ද රජයේ නීතිඥවරයකු වශයෙන්ද නලින් ලද්දුවහෙට්ටි මහතා සේවය කර ඇත. ශ්‍රී ලංකාවේ ප්‍රථම පාරිසරික පුවත්පත වන ‘මිහිකත’ ආරම්භ කෙරුවේද ඔහුගේ ප්‍රධානත්වයෙනි. 2003 වසරේ නොවැම්බර් මස 05 වැනිදා දක්වාම නීතිඥ නලින් ලද්දුවහෙට්ටි මහතා සභාපති ධුරය දැරීය.අනතුරුව ලේක්හවුස් ආයතනයේ සභාපතිත්වයට පත් වන්නේ කේසරලාල් ගුණසේකර මහතාය.2004 වසරේ අප්‍රේල් මස 03 වැනි දින ලේක්හවුස් ආයතනයේ සභාපති ධුරයට පත්වන්නේ එම්.පී. ජනදාස පීරිස් මහතාය. ඔහු වෘත්තීය ජීවිතය අරඹන්නේ නිදහස් මාධ්‍යවේදියකු ලෙසය.. ජනදාස පීරිස් මහතා ශ්‍රී ලංකා ගුවන්විදුලි සංස්ථාවේ අධ්‍යක්‍ෂ ලෙස පත් කරනු ලැබීය. අනතුරුව ගුවන් විදුලියේ සභාපති, ලේක්හවුස් කර්තෘ මණ්ඩල අධ්‍යක්‍ෂ හා රූපවාහිනී සංස්ථාවේ සභාපති තනතුරුවලද කටයුතු කළේය.සීමාසහිත එක්සත් ප්‍රවෘත්ති පත්‍ර සමාගමේ සභාපතිවරයා ලෙස ආචාර්ය සුනිල් ජයසේකරයන් 2005 වසරේ දෙසැම්බර් මස 12 වැනි දින තේරී පත් වේ. 2006 වසරේ මැයි මස 31වැනි දින සිට 2007 වසරේ පෙබරවාරි 26දින දක්වා ලේක්හවුස් ආයතනයේ සභාපතිවරයා වූයේ ජනාධිපති නීතිඥ අනිල් ඔබේසේකර මහතාය. ඔහු ලේක්හවුස් ආයතනයේ සභාපතිවරයා ලෙස 2006 වසරේදී පුද ලැබීමෙන් පසු මිය යන තුරුම එහි සභාපති ලෙස කටයුතු කළේය.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ වර්තමාන සභාපතිත්වය උසුලන්නේ ප්‍රවීණ මාධ්‍යවේදී බන්දුල පද්මකුමාර මහතාය. මෙතුමා සභාපති තනතුරෙහි වැඩ භාර ගන්නේ 2007 වසරේ මැයි මස 11 වැනි දිනයේදී ය. බන්දුල පද්මකුමාර මහතා ලක්බිම ඉරිදා පුවත්පතේ ආරම්භක කර්තෘවරයාය. එසේම ස්වර්ණවාහිණී රූපවාහිනියේ ‘මුල් පිටුව‘ වැඩසටනේ ආරම්භකයාද වේ. ඔහු මල්ටි ෆැක්ස් ආයතනය මඟින් ප්‍රකාශයට පත් කෙරුණ ශ්‍රී ලංකාවේ ප්‍රථම යොවුන් පුවත්පත වන කුමරි පුවත්පතේ ආරම්භක කර්තෘවරයා ලෙස ගෞරවාදරයට පාත්‍ර වේ. අනතුරුව මෙතුමා සුමති පුවත් පත් සමාගමට සම්බන්ධ වේ. එකී ආයතනයට සම්බන්ධවන බන්දුල පද්මකුමාර මහතා ‘අරලිය’, ‘රැජින’, ‘සත්සර’, ‘සරසි’, ‘සමුදුර’ ආදී පුවත්පත් සියල්ලේම ආරම්භකයා වේ. 1994 වසරේදී එළිදැක්වූ ‘ලක්බිම’ පුවත්පතේ ආරම්භක කර්තෘවරයා වූයේ ද බන්දුල පද්ම කුමාර මහතාය. මෙතුමා ලේක්හවුස් ආයතනයේ කර්තෘ මණ්ඩල අධ්‍යක්ෂවරයා ලෙසද කටයුතු කර ඇත.බන්දුල පද්ම කුමාර මහතාගේ සභාපතිත්වය යටතේ ලේක්හවුස් ආයතනයේ පුවත්පත් කලාව වෙනසකට බඳුන් කළ අතර, විවිධ ක්ෂේත්‍ර යටතේ්් ටැබ්ලොයිඩ් ප්‍රමාණයේ පුවත්පත් රැසක් වෙළෙඳ පොළට හඳුන්වා දීමේ ගෞරවය මෙතුමන්ට හිමි විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212176</link>
    <topic/>
    <author>සටහන- කාංචනා නිරෝෂිණි</author>
    <content>   .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212177</link>
    <topic/>
    <author>සංවාද සටහන ඉරේෂා ලක්මාලි පතිරණ</author>
    <content>ඔහු, දිනමිණ නමැති රුවන් අඹර බැබළවූ පහන් තාරකාවකි. උප කතුවරයකු, විශේෂාංග කතුවරයකු, දිනමිණ නියෝජ්‍ය කතුවරයකු, දිනමිණ වැඩබලන කර්තෘ, දිනමිණ ප්‍රධාන කර්තෘ, ලේක්හවුස් මාධ්‍ය උපදේශක, වාර්ෂික ප්‍රකාශන අංශයේ ප්‍රධාන කර්තෘ, දිනමිණ වෙසක් කලාපයේ සංස්කාරක වැනි තනතුරු හොබවමින් ලේක්හවුසිය තුළ ක්‍රියාකළ ඔහු, කීර්තිමත් සේවාවකට හිමිකම් කියනු ලැබීය. දිනමිණ කර්තෘත්වය හෙබවූ දැනට සිටින පැරැණි ම දිනමිණ කතුවරයාණන් කෙනකු වන ජී. එස්. පෙරේරා මහතා, දිනමිණ තුළ ගෙවූ සොඳුරු අවදිය පිළිබඳත්, දිනමිණ සුවිශේෂී දිනපතා පුවත්පතක් ලෙස පැමිණි ගමන් මඟ පිළිබඳත් සිය මතකය අවදි කළේ මෙසේ ය.දිනමිණ කියන්නෙ ශ්‍රී ලංකාවේ දැනට පවතින පැරැණිතම දිනපතා පුවත්පත බව අභිමානයෙන් සිහිපත් කරන්න පුළුවන්. එච්. එස්. පෙරේරා මහතාගේ කර්තෘත්වයෙන් 1909 දෙසැම්බර් මස 17 වැනි සිකුරාදා මේ පුවත්පත ආරම්භ වුණා. වසර කිහිපයක් “සඳරැස” පත්‍රයේ කළමනාකාර ධුරය දරපු එච්. එස්. පෙරේරා මහතා, 1903 දී එහි කර්තෘ ධුරයට පත්වෙලා, 1909 අවසන් භාගය දක්වා එහි කටයුතු කළා. පසුව කොළඹ පරම විඥානාර්ථ සමාගම සමඟ ඇතිවුණු මතභේදයක් නිසා ඔහුට ඉන් ඉවත් වීමට සිදුවුණා. ඒ සමඟ අලුතින් පත්තරයක් ආරම්භ කරන්නට ඔහු තුළ ඇතිවූ අධිෂ්ඨානයේ ප්‍රතිඵලයක් ලෙසයි දිනමිණ පත්තරය බිහිවන්නේ. එච්. එස්. පෙරේරා මහතා සිංහල, ඉංග්‍රීසි භාෂා හොඳින් ප්‍රගුණ කරපු උගතෙක්. ඔහුගේ ඒ දක්‍ෂතාව පත්තර කලාවේ ඉදිරි ගමනට හේතු වුණා. ඒ වගේම ශ්‍රීමත් බාරොන් ජයතිලක මහතා, එවකට කොළඹ පැවැති ලංකාභිනව විශ්‍රැත යාන්ත්‍රාලයේ හිමිකරු වූ රොබට් බටුවන්තුඩාව මහතා ආදී හිතවතුන්ගෙන් ලැබුණු සහයත් ඔහුට විශාල ශක්තියක් වුණා.මේ පත්තරේට “දිනමිණ” කියන නම යෙදුවේ එවකට ප්‍රකට පඬිවරයෙක් වූ විද්‍යාලංකාර පිරිවෙනේ පරිවේනාධිපතිව වැඩ විසූ රත්මලානේ ධර්මකීර්ති ශ්‍රී ධර්මාරාම නායක ස්වාමීන් වහන්සේයි. දිනක් එච්. එස්. පෙරේරා මහතා සමඟ ශ්‍රී ධර්මාරාම හිමිපාණන් බැහැදැකීමට ගිය බාරොන් ජයතිලක මහතා, “සඳරැස පත්තරයේ අභිවෘද්ධියට වැඩ කළ අප මිත්‍ර එච්. එස්. පෙරේරා මහතා එයින් ඉවත්ව නිදහස් ස්වතන්ත්‍ර පුවත්පතක් ආරම්භ කරන්නට අදහස් කරනවා. අප දෙදෙනා මෙහි පැමිණියේ එම අලුත් පත්තරයට සුදුසු නමක් ඔබවහන්සේගෙන් ලබාගන්නට” යැයි පවසා තිබෙනවා. එවිට මාහිමිපාණන් වහන්සේ එකවරම “සඳරැසට වෙනස් නම් ‘දිනමිණ’ මිස වෙන කුමක්දැ” යි යනුවෙන් පිළිතුරු දී තිබෙනවා. ඒ අවස්ථාවේදීම එච්. එස්. පෙරේරා මහතා අලුත් පුවපත්පතක් පටන් ගන්නට සුබ නැකැත් වෙලාවක් ද ගෙන තිබෙනවා. ඒ අනුව විජයසුන්දරාරාමයේ දායකයෙකුව සිටි මුද්‍රණ ශිල්පී ඒ. බී. පීරිස් මහතාගේ අතින් “දි න මි ණ” යන අකුරු හතර මුලින්ම එකිනෙක ඇමිණුන බව පැවසෙනවා.පාසල් අධ්‍යාපනයේ දී මං විද්‍යා විෂය ධාරාවෙන් අධ්‍යාපනය ලැබුවේ. ඒත්, කලාවට ලැදිව නිරන්තරයෙන් පොත පත කියවමින් කාලය ගතකළ මා පුවත්පත් කලාවටත් බෙහෙවින් ම ඇලුම් කළා. ඒ සමඟ විශ්වවිද්‍යාල ප්‍රවේශ විභාගය හදාරද්දීම මං පුවත්පත් කලාවේදියෙක් බවට පත් වුණා. එවකට බුරුමයේ සිටි මේජර් ජනරාල්වරයකු වූ “තුන්ලාඕං” මහතා මෙරටට පැමිණ පුවත්පතක් පවත්වාගෙන යමින් සිටියා. එහි සිංහල පුවත්පත වූ “බෞද්ධ ලෝකය” පුවත්පත පවත්වාගෙන යාමට කටයුතු කළ අය අතරින් මා ද සුවිශේෂියි. පසුව පේරාදෙණි විශ්වවිද්‍යාලයෙන් උපාධිය හදාරා, අවසානයේ ලේක්හවුසියට බැඳීමට ඉල්ලුම් පත්‍රයක් යොමුකළ මා, එහි රැකියාවක් ලබන්නට සුදුසුකම් ලැබුවා. මං මුලින්ම ලේක්හවුස් ආයතනය සමඟ එක්වන්නේ උප කර්තෘවරයෙකු ලෙසයි. ඒ 1957 අගෝස්තු මස 07 වැනිදා, ප්‍රධාන කර්තෘ ලෙස පියසේන නිශ්ශංක මහතා කර්තෘ ධුරයේ කටයුතු කරන සමයේදීයි.මගේ අධීක්‍ෂණයට නතුව එවකට මුල් පිටුව සැකසුණා. ඒ කාලේ ඊයම් තහඩුවලින් අකුරු අමුණමින්, රූ රටා සකස් කරමින් කළ මහා කර්තව්‍යයේදී, මගේ සේවය නො අඩුව ලේක්හවුසියට පිරිනැමුවා. පාර්ලිමේන්තුවට ගොස් පාර්ලිමේන්තු වාර්තා සැකැසීම, උසාවියට ගොස් කුමන්ත්‍රණ නඩු, වාර්තා කිරීමත් මුල් කාලීනව දිනමිණ සමඟ මාගේ රසවත් අත්දැකීම්. මං 1974 මැයි 1 වැනි දින දිනමිණ විශේෂාංග කතුවරයකු බවට පත්වෙනවා. ඉන්පසු 1976 ජූනි 15 වැනි දින නියෝජ්‍ය කර්තෘවරයා බවට පත් වුණා. මං 1982 මාර්තු පළවැනිදා සිට වැඩබලන කර්තෘවරයා වශයෙන් ද කටයුතු කළා. 1982 සැප්තැම්බර් පළමුවැනිදා දිනමිණ කර්තෘ ධුරයේ ස්ථිර පත්වීම ලබනවා. එතැන් පටන් වසර 12 ක් කර්තෘ ධුරය හෙබවූ මා, 1994 දෙසැම්බර් 01 වැනිදා ‍ෙල්ක්හවුසියේ මාධ්‍ය උපදේශකවරයා බවට පත්වෙනවා. පසුව 1995 සිට මං වාර්ෂික ප්‍රකාශන අංශයේ ප්‍රධාන කර්තෘවරයා බවට ද උසස්වීම් ලබනවා. 1975 – 1982 කාලය තුළ දිනමිණ වෙසක් කලාපයට නව මුහුණුවරක් එක්කරමින්, එය පවත්වාගෙන ගියා, එහි සංස්කරණ කටයුතුකෙළෙත් මමයි. දිනමිණ පුවත්පතට වසර 50 හා 75 සපිරෙන විශේෂ කලාපවලට මගේ සෘජු දායකත්වය ලබා දුන්නා. ඒ වගේම ලේක්හවුස් අධ්‍යක්‍ෂ මණ්ඩලයේත්, පුවත්පත් මණ්ඩලයේත්, පුවත්පත් පැමිණිලි කොමිසමේත් සක්‍රීය සාමාජිකයකු ලෙස මා කටයුතු කළා. විවිධ ජාත්‍යන්තර සම්මන්ත්‍රණ හා වැඩමුළුවලදී ලේක්හවුස් නියෝජිතයෙක් ලෙස කටයුතු කරන්නට මං සුදුසුකම් ලැබුවා.1994 නවදිල්ලියේ පැවැති මාධ්‍යකරුවන්ගේ සමුළුව වෙනුවෙන් මා ලේක්හවුස් නියෝජිතයකු ලෙස සහභාගි වුණා. ඒ වගේ ම 1983 දී ආසියාවේ පුවත්පත් පදනමේ ආරාධනයෙන් පැවැත්වූ මැන්ඩල් නුවර පරිස් සමුළුවේ දී ද මං ලේක්හවුස් නියෝජිතයෙකු බවට පත් වුණා. 1985 අමෙරිකාවේ පැවැති අන්තර් ජාතික අමුත්තන්ගේ වැඩසටහනට සහභාගි වීමට ද මට අවස්ථාව ලැබුණා. මෙවැනි අන්තර්ජාතික සමුළු වැනි සුවිශේෂී අවස්ථා පවා නියෝජනය කිරීමට ලේක්හවුස් ආයතන ප්‍රධානියෙක් ලෙස මා ලද භාග්‍යයක්. ඒ බව මං බොහොම අභිමානයෙන් යුතුව සිහිපත් කරන්න කැමැතියි. 1997 ජනවාරි 15 වැනිදා සිට මේ දක්වා මා ලංකාදීප පුවත්පතේ උපදේශකවරයකු ලෙස කටයුතු කරනවා.අතීතයේ ඉඳන් වර්තමානය දිහා හැරිලා බලනකොට දිනමිණ පුවත්පතේ විශාල වර්ධනයක් දකිනවා. ඒක එක් අංශයකට පමණක් සීමා වූවක් නොවෙයි. පුවත්පතේ අන්තර්ගතය, පිටු සැකැස්ම, මුද්‍රණය, බෙදාහැරීම ආදී වූ සෑම අංශයකම දියුණුවක් ලෙස සලකන්න පුළුවන්. මුල් අවධියේ දිනමිණ මුද්‍රණය කළේ, අතින් ක්‍රියාකරවන ඩබල් ෆීඩර් (ද්විත්ව ඇමුණුම්), ෆ්ලැට් බෙඩ් (සමතල) මුද්‍රණ යන්ත්‍රයෙන්. ඒ මඟින් වරකට මුද්‍රණය කළ හැකි වූයේ පිටු 4 යි. ක්‍රමයෙන් වර්ධනය වෙමින් ඇවිත් 1994 සමතල ඕෆ්සෙට් නවීන මුද්‍රණ යන්ත්‍රය ඔස්සේ නවීන තාක්ෂණය උපයෝගී කරගනිමින් මුද්‍රණ කටයුතු ආරම්භ කළා. මෙහි ක්‍රියාකාරීත්වය මෙහෙයවන්නේ පරිගණක මඟින්. අද වන විට නවීන තාක්ෂණයෙන් යුත් උසස් මුද්‍රණයක් දකින්න පුළුවන්.දිනමිණ පුවත්පතේ පිටු සැකැස්ම, අන්තර්ගතය ආදියත් කාලීන සමාජ අවශ්‍යතාවන්ට අනුව සාධනීය වෙනසකට ලක්වෙලා. අන්තර්ගතයට නව විශේෂාංග ආදිය එකතුවෙලා. ඒක එක් පිරිසකට පමණක් සීමා නොවී, සමස්ත පාඨක ප්‍රජාවම පුවත්පත සමඟ රඳවාගන්නට හේතු වෙනවා. අතීතයත් සමඟ සසඳන කොට පුවත්පතේ හැම අංශයකම හොඳ වර්ධනයක් මං දකිනවා.ලේක්හවුස් ප්‍රකාශනයක් වන දිනමිණ පුවත්පත රාජ්‍ය මාධ්‍යයක් බව ඇත්ත. ඒත් ආයතනයක සේවය කරද්දී වැදගත් වන්නේ ඒක පෞද්ගලික ද?, රාජ්‍ය ද? යන වග නොවෙයි. ඒ ආයතනයේ ප්‍රතිපත්තිවලට අනුකූලව සේවය කිරීමයි. මිනිසෙකුගේ ජීවිතය හැඩගැසෙන්නේ ප්‍රතිපත්තිවලින් වගේ ආයතනයක ස්වරූපය, පැවැත්ම රඳා පවතින්නේත් ආයතන ප්‍රතිපත්තිවලින්. ඒ නිසා ආයතනයක සේවය කරද්දී එහි ප්‍රතිපත්තිවලට අනුගත වෙන්න බැරි නම්, සේවයේ පැවැත්මක් නැහැ. මට දීර්ඝ කාලයක් දිනමිණ පත්තරේ වැඩ කරන්න පුළුවන් වුණේ, මං ආයතනික ප්‍රතිපත්ති, නීති රාමුව හොඳින් වටහාගෙන ක්‍රියාකළ නිසයි. ඒ නිසා මෙහිදී වැදගත් වන්නේ පෞද්ගලික හෝ රාජ්‍ය මාධ්‍ය වේවා ඒ කුමක් වුවත්, රටේ වලංගු නීතියට අනුව මාධ්‍ය ආයතනයේ ප්‍රතිපත්ති සකස් වී තිබෙනවාද යන වග පමණයි.ඕනෑම පුවත්පතක ඉදිරි ගමන සකස් විය යුත්තේ සමාජ අවශ්‍යතාවන්ට අනුවයි. සමාජය ඉදිරියට ගෙන යාමට උරදීම පුවත්පතේ වගකීමක්. හැම විටම පුවත්පත මඟින් මිනිසුන්ට අලුත් යමක් දෙන්නට උත්සහ කරන්න ඕනේ. පාඨකයන්ගේ නව අදහස් මතුවීමට ඉඩකඩ සලසමින්, සාධාරණව, බහුතර ජනතාවට ඉඩක් වෙන්කිරීමත්, මාධ්‍යයක වගකීමක්. මේ දේවල් සමඟ දිනමිණ පැමිණි ගමන් මඟ ගැන සතුටුවෙන්න පුළුවන්. වෙනසක් ලෙස ඉදිරියටත් විය යුත්තේ ඒ සියලු අංගයන්ගේ වර්ධනයක්, දියුණුවක් ඇතිවීමයි.බොහොමත්ම සතුටුයි. ඒ සතුට වචනවලට පෙරළන්නත් බැරි තරම්. ඇත්ත වශයෙන්ම දිනමිණට තියෙන්නේ මහත් සේ ආඩම්බර විය හැකි ඉතිහාසයක්. ඒ ඉතිහාසය බොහොම අමරණීයයි. ඒ වගේම අරුත් සම්පන්නයි.බොහෝ අවස්ථාවල වානිජ අරමුණු අභිබවමින්, ජන විඥානය වඩාත් හරවත් කිරීමේ කාර්යයට දිනමිණ පත්තරය සක්‍රීයව දායක වුණා. විටෙක දිනමිණ අපූරු ජනමාධ්‍ය සාකච්ඡා මණ්ඩපයක් වුණා. ඒ වගේම සාහිත්‍ය කලා ලෝකයේ නවෝදයක් ඇතිකරන්නට ද දිනමිණ සැපැයූ දායකත්වය අති විශාලයි.පැමිණි දිනමිණ ගමන් මඟේදී මටත් එක් කොටස්කරුවෙකු වීමට ලැබීම ගැන මේ මොහොතේදී හිතට නිහතමානී සතුටක් දැනෙනවා. තව තවත් අර්ථාන්විත දෙයින් පෝෂණය වෙලා, සමාජයේ ඉදිරි ප්‍රගමනයට උර දී, තවත් බොහෝ කලක් වැජඹෙන්නට දිනමිණ ට සවිබලය ලැබේවා කියලා මං සුබ පතනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212178</link>
    <topic/>
    <author>සම්පත් දිප්පිටිගොඩ</author>
    <content>සිංහල – ඉංග්‍රීසි ද්විභාෂා උගතකු වූ පත්‍රකලා ගුරු එච්. එස්. පෙරේරා සූරීන් මීට වසර 103 කට පෙර අද වැනි දිනක ‘දිනමිණ’ පුවත්පත අරඹන්නේ උදාර පරමාර්ථ කිහිපයක් මුල්කර ගනිමිනි. ‘බලසම්පන්න සිංහල දිනපතා පත්‍රයක්’ නොමැතිවීමෙන් ජාතියට සිදුව ඇති අගෞරවය තුනී කිරීමේ සංවේදී කාරණාව ඉන් ප්‍රමුඛය. ප්‍රථම සිංහල දිනපතා පත්‍රය වූ සී. දොන් බස්තියන් මහතාගේ ‘දිනපතා ප්‍රවෘත්ති’ පුවත්පත බිඳ වැටී ඒ වනවිට දෙවසරකුත් පස් මසක් ඉක්ම ගොස් තිබිණි. ඒ අනුව දිනමිණ බිහිවීම එහි “ආරම්භක හැඳින්වීමේ වාක්‍යයෙන් ද” කී පරිදි සමාජයට “අවශ්‍යයෙන් උවමනාව“ තිබූ අඩුපාඩුවක් පිරිමසාලීමකි.උපතින් සමසක් ගතවීමටත් මත්තෙන් ආණ්ඩුවේ ඒ ඒ දෙපාර්තමේන්තුවලින් දැන්වීම් ලබා ගැනීමට සමත්වීම ‘දිනමිණ’ ලැබූ විජයග්‍රහණයක් විය. පාඨක ආකර්ෂණය දිනා ගැනීමටත්, වෙළෙඳ පන්තියේ අනුග්‍රහය ලැබීමටත් එය මහත් පිටිවහලක් වූවා නිසැකය. තව අතකින් ආර්ථික ස්ථාවරභාවයක් ද ඉන් පෙන්නුම් කෙරිණි. මේ අනුව පැහැදිලිවන සත්‍යයක් නම්, රොබට් බටුවන්තුඩාවේ මහතාගේ කළමනාකාරිත්වයෙන් හා එච්. එස්. පෙරේරා සූරීන්ගේ කර්තෘත්වයෙන් දිනමිණ ආරම්භ වන්නේ විධිමත් වැඩපිළිවෙළක් යටතේ බවයි. මනා සැල­ැසුමක් ඒ පිටුපස විය. සමාරම්භක කතුවරයාගේ අභාවය තෙක් දිනමිණ ආකෘතියේ බරපතළ වෙනසක් සිදු කිරීමේ අවශ්‍යතාවක් පැන නොනැඟීම ම ඊට දෙස් දෙයි.එවක නැඟී එන තරුණ ව්‍යාපාරිකයකු වූ ඩී. ආර්. විජයවර්ධන මැතිඳුන් පුවත්පතේ අයිතිය මිලදී ගැනීම, දිනමිණ ඉතිහාසයේ මුල්ම හැරවුම් ලක්ෂ්‍යය සනිටුහන් කරයි. දිනමිණ විසිවන සමරුවට (1929.12.17) ලිපියක් සපයන යගිරල පඤ්ඤානන්ද මහා ස්වාමීන්ද්‍රයන් වහන්සේ සඳහන් කරනුයේ “... පෙරේරා මහතා මරණ මංචකයේ දී ගත් මේ තීන්දුව, එනම් දිනමිණ භාරදිය යුතු ඉතා ම සුදුස්සාට භාරදීම වනාහී දිනමිණ පටන් ගැන්මටත් වඩා ඥානාන්විත ක්‍රියාවක්” බවයි.එතෙක් කර්තෘ මූලික පුවත්පතක් වශයෙන් පැවැති දිනමිණ විජයවර්ධනයන්ගේ හිමිකාරිත්වය යටතට පත් වීමත් සමඟ ම වඩා ජව සම්පන්න ගමනකට මුල පුරනු දැකිය හැකිය. එහි මුල්ම කඩඉම් ලකුණ තබනුයේ 1915 මාර්තු 2 වැනිදා ය. 1815 උඩරට ගිවිසුම මඟින් ලංකාව බ්‍රිතාන්‍ය කිරීටයට යටත්වීමේ සියවස සපිරූ මෙදින, දිනමිණ පුවත්පත ශ්‍රී ලාංකේය පත්‍ර කලා ඉතිහාසයේ යෝධ පිම්මක් සටහන් කරමින් මුල්ම වර්ණ ඡායාරූපය පළ කෙළේ ය. එදින දිනමිණ මුල් පිටුවේ සිංහල රජුගේ ඔටුන්න හා ඊට දෙපසින් සිංහ කොඩි දෙකක් වර්ණයෙන් මුද්‍රණය කොට තිබිණි. ශ්‍රී වික්‍රම රාජසිංහ රජුගේ හා බිසවගේ ඡායාරූප පහළින් විය. පොදු ජන පාඨකයන් අතර එය කෙතරම් ආලෝලනයක් ඇති කෙළේ ද යත්, මුල්වරට නිකුත් කෙරුණු පත්‍ර සියල්ල උණු කැවුම් මෙන් විකිණී ගියෙන් දෙවැනි මුද්‍රණයක් ද නිකුත් කිරීමට සිදුවිණි. යටත් විජිත යුගයේ නැති වී ගිය ජාත්‍යාලය වඩවාලනු පිණිස ඇරැඹූ දැවැන්ත ගමනක යෝධ පිම්මක් ලෙස මේ සංසිද්ධිය දිනමිණ ඉතිහාසයට එක්ව තිබේ.මෙසේ එක ම පුවත්පත ප්‍රතිමුද්‍රණය කිරීමට සිදුවීමේ අවස්ථාවක් යළි වාර්තා වූයේ ඊට දශක නවයකට පසු 2009 වසරේ අප්‍රේල් මාසයේ දීය. රුදුරු ත්‍රස්තවාදයට එරෙහි සටනේ දී වීරෝදාර රණවිරුවන් ‘තොප්පිගල’ කඳවුර කොටි ග්‍රහණයෙන් මුදා ගත් මොහොතේ ඒ විජයග්‍රහණය සමරමින් දිනමිණ සමඟ විශේෂ සමරු අතිරේකයක් නිකුත් කෙරිණි. ලක්ෂ ගණනින් අලෙවි වුණු එහි පිටපත් ද, යළි යළිත් මුද්‍රණයට සිදුවීම ලේක්හවුස් ඉතිහාසයේ වාර්තා අතරට එක්ව තිබේ. එසේ ම 1976 වසරේ කොළඹ දී මුළු දුන් නොබැඳි ජාතීන්ගේ මහ සමුළුව අරභයා ද දිනමිණේ ඉතා ම අධික පිටපත් සංඛ්‍යාවක් මුද්‍රණය කෙරුණු බව තතු දත්තෝ පවසති.දිනමිණ ඉතිහාසය වූ කලී ශ්‍රී ලංකාවේ සියවසක කතාවයි. පසුගිය වසර 103 පුරා මෙරට සිදු වූ හැම සිදුවීමක් පිළිබඳවම එය නෙත් හැර බලා සිටියේ ය. ඊට ප්‍රතිචාර දැක්වීය. මෑත කාලින කවර ක්‍ෂේත්‍රයක් අධ්‍යයනය කළද, ඒ සඳහා දිනමිණ කදිම මූලාශ්‍රයක් බවට සැකයක් නොමැත.දිනමිණ උපත සිදු වූ වකවානුව ද මෙරට සමාජ දේශපාලන ක්‍ෂේත්‍රයේ අපූර්වතම අවදියක් විය. අතු ඉතිලා වැඩෙමින් තිබූ ජාතික පුනර්ජීවන ව්‍යාපාරය දේශපාලන ප්‍රතිසංස්කරණ සඳහා ඉල්ලීම් ඉදිරිපත් කරමින් සිටියහ. ඒ අරභයා පොදු මහජනතාව දැනුවත් කිරීම දිනමිණ පිට පැටවුණ ඓතිහාසික කාර්යභාරයක් විය.ආණ්ඩුක්‍රම ප්‍රතිසංස්කරණ හරහා තම ඉල්ලීම් දිනා ගැනීමට උත්සුක වූ ලංකා ජාතික සංගමය වැනි සංවිධානවල තිරයේ පිටුපස වීරයකු වූ ඩී. ආර්. විජයවර්ධනයන් එහිලා ජනමතය හැඩ ගැස්වීමට තම පුවත්පත සූක්ෂ්ම අයුරින් යොදා ගත්තේ ය. මීට ප්‍රතිවිරුද්ධව වාමාංශික දේශපාලන ව්‍යාපාරය ‘ස්වරාජ්‍ය’ සංකල්පය ඉදිරියට ගෙන ආවද, තම මතවාදය ජයග්‍රහණය කරවන්නට ප්‍රතිසංස්කරණවාදීන්ට හැකිවීම දිනමිණ වැනි පුවත්පතකට එදා සමාජයේ හිමිව තිබූ පිළිගැනීමේ තරම පෙන්නුම් කරයි. ඩොනමෝර් ප්‍රතිසංස්කරණ යෝජනා නිල වශයෙන් එළියට ඒම‍ට පෙර ප්‍රසිද්ධ කිරීමෙන් දිනමිණ එදා දේශපාලන ක්ෂේත්‍රයේ මහත් ආන්දෝලනයක් ද ඇති කළේය. එහි රශ්මිය බකිං හැම් රාජ මාලිගාව දක්වා පැතිර ගිය බව කියැවේ.1915 දී සිංහල මරක්කල කෝලාහල සමයේ දී ඉංග්‍රීසි ආණ්ඩුව විසින් දිනමිණ පුවත්පත තහනම් කොට එහි කතුවරයා සිර භාරයට ගනු ලැබීම ඓතිහාසික අවස්ථාවකි. කෙසේ වුව ඩී. ආර්ට මහජන මතය හා පුවත්පතකට ඇති බලය පිළිබඳ හොඳ අවබෝධයක් විය. ඔහුගේ චරිතාපදානය ලියූ එච්. ඒ. ජේ. හුළුගල්ල හෙළිකරන කරුණු සලකා බලන කල්හි, ආණ්ඩුක්‍රම ප්‍රතිසංස්කරණ ව්‍යාපාරයට දිරි දෙමින් දිනමිණ කළ මෙහෙවර 1948 දී ඩොමීනියන් තත්ත්වයේ නිදහසක් දිනා ගැනීමට කොතරම් මහෝපකාරී වූයේ ද යන්න ප්‍රත්‍යක්ෂ කර ගත හැකිය.පුවත්පතක වගකීම වන්නේ එය පරිහරණය කරන බස රැක ගැනීම නම්, දිනමිණ ඉන් නොනැවතී සිංහල භාෂාවේ සන්නිවේදන ශක්‍යතා පෝෂණයට ද පසුගිය වසර 103 පුරා අනූපමේය මෙහෙවරක් ඉටු කළේය. විශේෂයෙන් සිංහල ලේඛන කලාවේ නියුක්තව සිටි ලේඛකයන් හා පත්‍ර කලාවේදීන් රැසක් ආරම්භයේ සිට ම දිනමිණෙ හි සේවය කිරීම ඊට මහෝපකාරී වූවාට සැක නැත. දොඩන්දූවේ ධර්මසේන පඬිතුමා, ඇම්. සී. එෆ්. පෙරේරා, ඇලෙක්සැන්ඩර් වැලිවිට, පියසේන නිශ්ශංක, මාර්ටින් වික්‍රමසිංහ, වික්ටර් ලැනරෝල්, ඩී. ඩබ්ලිව්. සේනාධීර, ඩී. එෆ්. කාරියකරවන, බී. ඒ. සිරිවර්ධන, ටී. බී. පෙරමුණේතිලක, දෙල්තොට චන්ද්‍රපාල ආදීන් ඉන් කීප පළක් පමණි.පුවත්පත් සඳහා යෝග්‍ය බස් වහරක් සකසා ගනිමින් පුවත්පත් බසේ නිරවද්‍යතාව පිළිබඳ සැලකිලිමත් වෙමින් වගකීම් සහගතව හැසිරිම නිසාම, සිංහල ලේඛන රීතිය හා ශෛලිය පිළිබඳ ආදර්ශ සැපයීමට ද දිනමිණ සමත් විය. භාෂාව අරභයා කලින් කල මතු වූ වාද – විවාදයන් හි දී කිසිදු ගුරුකුලයකට ගැති නොවී ඒ සියලු භාෂා සංවාද සඳහා කදිම වේදිකාවක් බවට පත්වීමට ද මේ නිසා දිනමිණට හැකියාව ලැබිණි.මුද්‍රිත ජනමාධ්‍යයක එක් විශේෂ බලපෑමක් වන්නේ රටේ සංස්කෘතික හා කලා නිර්මාණ සම්බන්ධයෙන් පෙනී සිටින නියෝජිතයකු වීමත්, කලා නිර්මාණකරුවන්ට වේදිකාවක් තනා දීමත් නම්, එහිලා ද දිනමිණ ඉටු කොට ඇති සේවය මිනිය නොහැකි තරම්ය. එදා පෙර අපර දෙදිග ජනප්‍රිය සාහිත්‍යාංග වූ කවිය - කෙටි කතාව සිංහල පාඨකයා අතරට ගෙනයාමට එය අප්‍රමාණ සේවාවක් ඉෂ්ට සිද්ධ කෙළේය. මුල් වකවානුවේදී බටහිර කෙටිකතා ලක්ෂණ සහිත පිරිපුන් විධිමත් කෙටිකතා පුවත්පත්වල පළ නොවීය. ඊට ආරම්භක සංඥාව ලබා දුන්නේ දිනමිණ ය. 1924 අප්‍රේල් මාසයේ දී මාර්ටින් වික්‍රමසිංහගේ ප්‍රථම කෙටි කතාව - අබිරහස දිනමිණේ පළ විය. එකල සෑම සෙනසුරාදාවකම “ශනි දින කතාන්දරය” නමින් දිනමිණේ කෙටි කතාවන් පළ කෙරිණි.පසු කලෙක ශූර කෙටිකතාකරුවකු බවට පත් ජී. බී. සේනානායක සාහිත්‍ය ක්ෂේත්‍රයට තිළිණ වූයේ ද දිනමිණ කතුවරයා වශයෙන් වික්‍රමසිංහයන්ගේ මැදිහත්වීමෙනි. කලක් ජී.බී. දිනමිණ උපකර්තෘවරයකු වශයෙන් ද සේවය කළේය. සම්මානලාභී කවියකු වූ දයාසේන ගුණසිංහ සිය අපූර්ව කවීත්වය ප්‍රථමයෙන් පාඨක ලෝකයාට තිළිණ කළේ ද දිනමිණ උපකතුවරයකුව සිටියදී ය. 1950 – 60 දශකවල දිනමිණ පාඨක ප්‍රජාව අතර අතිශය ජනප්‍රියත්වයක් දිනා ගැනීමට එහි සාහිත්‍ය අතිරේක බෙහෙවින් හේතු සාධක වූ බව රහසක් නොවේ. නවක ලේඛක ලේඛිකාවන්ගේ කවි, කෙටිකතා හා විවිධ නිර්මාණවලට ඒවායේ ඉඩ හසර නිර්ලෝභීව වෙන් කැරිණි. එදා මේ අතිරේකවලට ලියූ කියූ අය අතර වර්තමානයේ අතිශය ප්‍රවීණත්වයට පත්ව සිටින ලේඛක ලේඛිකාවෝ බොහෝමයකි.දිනමිණෙන් උපන් විශිෂ්ටයන් රැසක් පසු කලෙක විවිධ ඉසව් ඔස්සේ පෙරට විත් මෙරට බුද්ධිමය සංවාදයට නව ජීවයක් එක් කළ බව මේ මොහොතේ සිහිපත් නොකළහොත් එය විශාල වරදෙකි. සූර ව්‍යාපාරිකයකු වූ ඇම්. ඩී. ගුණසේන, සරසවි ඇදුරන් ලෙසින් කීර්තිමත් මහාචාර්ය ආනන්ද කුලසූරිය, මහාචාර්ය කේ. එස්. ජයතිලක, මහාචාර්ය අජන්තා හපුආරච්චි, කලාකීර්ති එඩ්වින් ආරියදාස, හෙළබස් මිණි අනඳපිය කුඩාතිහි, ප්‍රාචීන පඞිවරයකු වූ විමල් අබේසුන්දර, සම්මානනීය පරිවර්තක කේ. ජී. කරුණාතිලක, සයිරස් ඩබ්. සුරේන්ද්‍ර, ප්‍රවීණ සිනමාකරු වසන්ත ඔබේසේකර, සෝමාදේවී පරණයාපා, තිලකරත්න කුරුවි‍ට බණ්ඩාර, ආචාර්ය අජන්තා රණසිංහ, සමන් චන්ද්‍රනාත් වීරසිංහ, මේ මොහොතේ මතකයට නැඟෙන නම් කිහිපයක් පමණි. පසු කලෙක උන්නතිකාමී සරසවි ආචාර්යවරයෙකු බවට පත් මහාචාර්ය එම්. එච්. ගුණතිලක දිනමිණ සිනමා පිටුවේ ආරම්භකයා ලෙස ඉතිහාසයට එක්ව සිටී. ඒ හරහා මතුව ආ ජයවිලාල් විලේගොඩගේ අභීත – අදීන චිත්‍රපට විචාර සිංහල සිනමාවේ ප්‍රගමනයට මහත් අත්වැලක් වූවාය යන්න පොදු පිළිගැනීමයි. ඊට පෙර මාර්ටින් වික්‍රමසිංහයන් ‘මයුරපාද’ නමින් චිත්‍රපට විචාරයේ යෙදුණ ද මෙරට සිනමා නිර්මාණ සාහිත්‍ය හා දිනමිණ අතර අවියෝජනීය සබඳතාව ගොඩනැඟුණේ ජයවිලාල්ගේ විචාර නීතිය ඔස්සේ ය යන්න නොරහසකි.සිංහල සිනමාව ප්‍රේක්ෂයන් අතර ජනප්‍රිය කරවීමේ අරමුණින් 1955 දී චිත්‍රපට තරගයක් සංවිධාන කළ දිනමිණ, එහි ජයග්‍රාහකයන්ටදහසින් බැඳි පියලි පිරිනැමීය. මෙරට ප්‍රථම සිනමා සම්මාන උළෙල පැවැත්වීමේ ගෞරවය හිමිවන්නේ ද දිනමිණටයි. ඒ 1956 මාර්තු 2 වැනිදාය. දිනමිණ රඟමඩල චිත්‍රපට තරගය යනුවෙන් එය නම් කොට තිබිණි.දිනමිණ ඓතිහාසික ගමන් මඟ විමසන මේ මොහොතේ, වරක් ආචාර්ය සරත් අමුණුගම කළ විග්‍රහයක් සිහිපත් කරලීම වටී. ඔහුට අනුව නිදහසට පෙර යුගයේ ලංකාව පාලනය කළ ආයතන සතරක් තිබූ අතර ,ඉන් එකක් වූයේ දිනමිණ කන්තෝරුව නමින් ප්‍රකට ලේක්හවුස් ආයතනය යි. කෙසේ වුව එය රජයට පවරා ගත යුතු යැයි කියැවෙන මන්ත්‍රී යෝජනාවක් 1950 දසකය මුලදී මැති සබයට පැමිණෙන අතර, “ලේක්හවුස් අල්ලා ගනිව්“ - “සම සමාජෙ අච්චු ගසව්” වැනි සටන් පාඨ ද සමාජයේ රැව් පිළිරැව් දෙන සෙයක් පෙනේ. මෙහි කූටප්‍රාප්තිය වන්නේ 1964 දී ලේක්හවුස් ආයතනය රජයට පවරා ගැනීම සඳහා ඉදිරිපත් කෙරුණු පනත පරාජය වී, එවක පැවැති සභාග ආණ්ඩුව බිඳ වැටීමේ සිද්ධියයි. එහෙත් 1970 තුනෙන් දෙකේ බලයක් සහිත වූ සමඟි පෙරමුණු රජය ලේක්හවුසිය පවරා ගැනීමේ ව්‍යාපෘතිය සාර්ථක කර ගැනීම දිනමිණ ඇතුළු එහි පුවත්පත් සමූහයේ පෙරළිකාර වෙනසකට තුඩු දෙන්නේ ය.රාජ්‍ය කේන්ද්‍රීය පුවත්පතක් බවට පත්වූ පසුත්, ඊට පෙරත් දිනමිණ විවිධ විවේචනයන්ට ලක් වූ බැව් නොදන්නා අයෙක් නොවෙති. එහෙත් එය සැම විට තම ජාතික වගකීම් හා යුතුකම් වටහා ගෙන ඒ අනුව කටයුතු කළේය යන්න නොරහසකි. එසේ ම එය රටේ සම්ප්‍රදායන් රැක ගත්තා සේ ම ඒවා පෝෂණයට ද උර දුන්නේ ය. 1988 – 89 භීෂණ යුගයේ දී දිනමිණ කියවීම මතු නොව, අත දරා සිටීම පවා මරණය කැඳවා ගැනීමක් විය. එහෙත් පාඨකයෝ තම ආදරණීය පත්තරය අතින් අත නෑර සිටියහ. බාධක – අභියෝග හමුවේ නොසැලී - නොනැමී වසර 103 ක් පුරා නොදැවී හිඳීම අපට කියා පාන්නේ දිනමිණ කිසිදා මරා දැමිය නොහැකි පත්තරයක් බවයි. ඊට ඇති මහජන කැමැත්තේ බලවත්කමයි.තිස් වසරක් පුරා මවුබිම ලෙයින් තෙත් කළ කුරිරු කොටි ත්‍රස්තවාදයට එරෙහි සංග්‍රාමයේ දී, දිනමිණෙන් දිස් වුණේ ඉතා වගකීම් සහගත මාධ්‍ය භාවිතයකි. විශේෂයෙන් ජනාධිපති මහින්ද රාජපක්‍ෂ මැතිඳුන්ගේ නායකත්වය යටතේ වීරෝදාර රණවිරුවන් ඇරැඹු මානුෂික මෙහෙයුමේදී, දිනමිණ සුවිශාල වැඩ කොටසක් ඉෂ්ට සිද්ධ කළ බව රහසක් නොවේ. එම උපාය මාර්ග භාවිත කළ හොත් රට ගොඩනැගීමේ සටනේ දී ද දිනමිණට තව බොහෝ දේ කළ හැකි වනු ඇත. මක්නිසාද යත් දිනමිණට ඒ ශක්තිය ඇති බැවිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f1212179</link>
    <topic/>
    <author/>
    <content>සිය වසරකුත් තෙවසක් ගෙවා, අද අප හමුවේ වැජඹෙන “දිනමිණ” ට, අපගේ හරසර පිරිනමන ගමන්ම, මවිසින් ද අතීතාවර්ජනයක යෙදිය යුතුම වෙයි. එයට, එක් හේතුවක් නම්, අද මා වයසින්, දිනමිණට වඩා අවුරුදු දහතුනක් බාල වීමය. අනික් හේතුව ඊට වඩා ප්‍රබලයි.මා වෘත්තීය පුවත්පත් කලාව ආරම්භ කළේ මෙයට අවුරුදු 63 කට පෙර 1949 මාර්තු මස තුන්වැනිදායි. එදා දිනමිණට වයස 40 යි. ඒ කාලයේ ලේක්හවුස් ආයතනයේ සභාපතිව සිට එස්මන්ඩ් වික්‍රමසිංහ මහතාගේ ආරාධනයෙන්, මා මේ ආයතනයට බැඳුණු විට, ගරු සභාපතිතුමා ම, මා කැඳවාගෙන පුවත්පත් සංස්කාරක මණ්ඩලය වෙත ගියේය. ඩේලිනිව්ස් පුවත්පතේ සංස්කාරක මණ්ඩලයටත්, දිනමිණ කතු මඬුල්ලටත් මා හඳුන්වා දී, එතුමා සිංහල – ඉංග්‍රිසි පුවත්පත් දෙක වෙතම, මගේ අවධානය යොමු කළේය.“දිනමිණ” පත්‍රයේ සංස්කාරක පදවියෙහි, එදා සිටියේ පියසේන නිශ්ශංක මහතායි. සනාතන ගැමි සිංහල සංස්කෘතියේ ජීවමාන මූර්තියක් වැනි වූ ඒ මහතා, මා දිනමිණ පත්‍රයේ කතු මඬුල්ලට පත්කොට ගත්තේය. අද වන විට, මා හට, සන්නිවේදන ක්ෂේත්‍රයෙහි සහ ජනමාධ්‍යයන්හිත් පුරෝගාමී මෙහෙයක යෙදෙන්නට ලැබී ඇත්තේය. එවැනි ඓතිහාසික, සන්නිවේදන කාර්ය රටාවක් ඉටුකිරීමේ භාරදූර ජාතික මෙහෙවර සඳහා මා කුළුඳුල් ජනමාධ්‍යයීය වෘත්තිය පිළිබඳ පළමුවැනි පියවර තැබුවේ දිනමිණ පුවත්පත ආශ්‍රයෙනි. ඒ නිසා, ඒ ප්‍රකාශනයට මම පෞද්ගලිකවත් කෘතඥතා පූර්වක බව පළකරන්නෙමි.එසේම, ජාතියේ ප්‍රගතිය පිළිබඳ ඇසින් බලමින් අතීතාවර්ජනයක යෙදීමේදීත්, අප විසින් “දිනමිණ” පුවත්පත මඟින් ශතවර්ෂයකටත් අධික කාලපරිච්ඡේදයක් මුළුල්ලේ කරගෙන එනු ලබන දැවැන්ත ජාතික සේවය උදෙසා, අපගේ සාමුහික කෘතඥතා පූර්වක ස්තූතිය ද පිරිනැමිය යුතු වෙයි.මා, ඉතා කුඩා කාලයේදී “දිනමිණ” පුවත්පත දැන – ඇඳින ගත්තේ, මා උපන් ගම්මානයේදීය. මගේ ළමා සමය ගෙවුණු, ඒ සුන්දර ගැමි පියසෙහි “දිනමිණ” පුවත්පතට සුවිශේෂී ප්‍රභූත්වයක් ලැබුණේය. බොහෝදෙනා, ඒ සමයයේ දැන සිටි එක ම පුවත්පත දිනමිණයි. ඉඳහිට කොළඹ බලන්නට එන ගැමියන් ලේක්හවුස් ආයතනය නම් කළේ “දිනමිණ” කන්තෝරුව වශයෙනි.අගනුවර සංචාරයට එන පාසල් දරුවන්ට, “දිනමිණ” කන්තෝරුව, සිද්ධස්ථානයක ස්වරූපය ගත්තේය. දරුවෝත්, ඔවුන් හා සමඟ එන වැඩිහිටියෝත්, දිනමිණ කන්තෝරුව නැරැඹීම අමතක නොවන සිද්ධියක් සේ සැලකූහ.අපේ ගම්මානයේ සිටි එක් මුදලාලි කෙනෙක්. දිනමිණ ගරුතැන්හි තබා සිටි ආකාරය මට සිහිවේ. ධනෝපාර්ජනයෙහි සමතෙක් වුවද, ඔහු ප්‍රබල සාක්‍ෂරතාවකින් පෝසත් වූයේ නොවේ. ඔහුගේ දෛනික චාරිත්‍රයක් වූයේ ගමේ පාසලේ ගුරුතුමෙකු ලවා දිනමිණ කියවා ගැනීමයි. ගුරුතුමා අකුරක් නෑර, දිනමිණ කියවා දෙන්නේය. දැන්වීම් පවා එසේ කියවා ගත් මුදලාලි, පළමුවෙන්ම විමසන්නේ එහා වෙළෙඳපොළේ කොප්පරා මිල ගැනයි.ගමේ පාසලේ අධ්‍යාපන ක්‍රියා රටාවේදීත්, දිනමිණට සුවිශේෂී ස්ථානයක් හිමිවිය. පාසලේ ඉහළ පන්තිවලට උගැන්වූ ආචර්යවරු, දිනමිණෙහි කතුවැකි දරුවන්ට විවරණය කොට දීම අධ්‍යයන කාර්යදාමයේ අංගයක් කොට ගත්හ.විශ්වවිද්‍යාලයීය උපාධි ලබා බැහැර වූ මා, ලේක්හවුස් ආයතනයේ දිනමිණ කතු මඬුල්ලට යාවූ කල්හි, මට මුලින්ම පැවරුණු රාජකාරියක් වූයේ කතුවැකි ලිවීමයි. ඒ හා ආශ්‍රිත සිද්ධි ජාලය මා මනසෙහි විචිත්‍ර ලෙස සටහන් වී ඇත්තේය.පියසේන නිශ්ශංක කතුවරයාත්, මාත්, එදා ලිවිය යුතු කතු වැකි තීරණය කොට ගත්තෙමු. සාමාන්‍යයෙන් එදා කතු වැකි දෙකක් පළවන නිසා, අපි දෙදෙනා ඒ කාර්යය අරඹන්නෙමු.පියසේන නිශ්ශංක මහතා සතු චාරිත්‍ර සමුදායක් තිබුණේය. ඒ මහතා කතුවැකිය ලියනු පිණිස, ඒ 4 ප්‍රමාණයේ කඩදාසියක් දෙකට කඩා ගනී. ඒ මහතා ලියන්නේ එම ප්‍රමාණයේ කඩදාසිවලයි.ඒ කාලයේ යාන්ත්‍රික මුද්‍රණ ශිල්පය එතරම් දියුණු වී තිබුණේ නැත. ලේක්හවුස් ආයතනයේ රෝටරි මුද්‍රණ යන්ත්‍රයක් තිබුණේය. එය උස්තල මුද්‍රණ යන්ත්‍රයකි. ඊයම් තහඩු භාවිතයෙන් පුවත්පත මුද්‍රණය වූයේය. මා දිනමිණට බැඳුණු මුල් කාලයේදීත්, වර්ණ යෝජනය (අකුරු ඇමිණීම) සිදුවූයේ අතිනි.අප දෙදෙනා, දවසේ කතු වැකි ලියූවාට පසුව, පියසේන නිශ්ශංක මහතා තවත් දෛනික චාරිත්‍රයක යෙදෙයි. එතුමා, ගාලු මුවදොර පාරේ සක්මනක යෙදීමයි. මඳක් දුර සක්මන් කිරීමෙන් පසුව, සුපුරුදු තේපැන් සලකට ගොඩවී, කේක් පෙත්තක් අනුභව කොට, තේ එකක් බී ලිවීම, ඒ මහතාගේ අනිවාර්ය චාරිත්‍රයක් වූයේය. බොහෝ විට, මම ද ඒ මහතාට එකතු වූයෙමි. මෙය වෙනස් වූයේ වැසි දිනවල පමණි.විශ්වවිද්‍යාලයෙන් ආ අලුත වෘත්තියට බැඳුණු මට, ඒ සංස්කාරක මණ්ඩලයේ ශික්ෂණය අතිශයින් සිත්ගන්නා සුළු ක්‍රියාදාමයක් වූයේය. ලේක්හවුස් ආයතනයේ සුවිශිෂ්ට පරිපාලනය හේතුකොටගෙන, ඇතැම් උපාධිධරයෝ, ලේක්හවුස් සේවය, රජයේ පරිපාලන සේවය තරම්ම අගයැති සේ දුටුවහ.මුල් කාලයේදී, දිනමිණෙහි සාමාන්‍ය සම්ප්‍රදාය වූයේ ඉංග්‍රිසි පුවත්පතේ කතු වැකිය සිංහලයට නැඟීමයි. දිනමිණ විසින්, එයටම විශේෂ වූ කතු වැකි ලිවීමේ සම්ප්‍රදායක් අරඹන්නට මා යෝජනා කළ විට, පියසේන නිශ්ශංක මහතාට එය දැනුණේ සුපුරුදු ලෝකය කඩාවැටීමක් හැටියටයි. පසුව, මගේ අදහස අනුමත කළ ඒ මහතා, සභාපතිතුමා හා සාකච්ඡා කොට, දිනමිණට විශේෂ වූ කතුවැකි ලිවීමේ රටාවට හුරු - පුරුදු වූයේය.ඒ කාලයේදී, දිනමිණ කතු මඬුල්ල උදෙසා වෙන් වී තිබුණේ අතිශයින්ම ඉඩකඩ සහිත ප්‍රදේශයකි. එහෙත්, අනුක්‍රමයෙන් පුවත්පත්වල ව්‍යුහය වැඩෙන්නට පටන් ගත් විට, විශාල සංඛ්‍යාවක් කතු මඬුල්ලේ සේවයෙහි නියුක්ත වූහ.කාලයාගේ ඇවෑමෙන්, දිනමිණ පුවත්පතෙහි මෙන් ම, ලේක්හවුස් ආයතනයේ සෙසු ප්‍රකාශයන්හිත්, ප්‍රබල තාක්ෂණික වෙනසක් ඇතිවූයේය. ‍ෙමයට ප්‍රධාන හේතුව වූයේ අතිශය නවීන “සමතල මුද්‍රණ අඛණ්ඩ ධාරා රෝටරි යන්ත්‍රයක් පිහිටුවාලීමයි.අතින් අකුරු ඇමිණීමේ ක්‍රමය යල්පැන ගියේය. පරිගණක ආශ්‍රිත ඩිජිටල් මුද්‍රණය ක්‍රමය හේතුකොටගෙන “ශීතල” මුද්‍රණ ශිල්පීය තාක්ෂණය ලේක්හවුස් ආයතනයේ මුල්බැස ගත්තේය. මුද්‍රණ වේගය, අතිශයින් ශීඝ්‍ර වූයේය.මම තිස් තුන් වසක් ලේක්හවුස් ආයතනයේ කතු මඬුල්ලෙහි නියුක්තව සිටියෙමි. ඉංග්‍රිසි පුවත්පත් සියල්ලේත්, සිංහල පුවත්පත් බොහොමයකමත් සංස්කාරක මණ්ඩලයෙහි සිටි මගේ මතකයෙහි, විවිධ පුද්ගල චර්යා සහ සිද්ධිමාලා තාමත් රැව් පිළිරැව් දෙන්නේය. මා ඉතා දිගු කලක් ගතකළේ දිනමිණේයි.දිනමිණේ 103 වැනි ජයන්තියේදී, මවිසින් විශේෂයෙන් සිහිපත් කොට යුත්තක් වෙයි. මා පුවත්පත් කලාවට පිවිසියේ වයස 14 රේදීය. ඒත් ලේක්හවුස් ආයතනය ආශ්‍රයෙනි. ඒ වයසේදී මම සිළුමිණේ කමලා ළමා සමාජයට ලිපියක් ලිව්වෙමි. මා නිල වශයෙන් ලේක්හවුස් කතු මඬුල්ලේ සේවයෙහි යෙදී සිටියද, මා ඒ සේවයෙන් ඉවත්ව ගිය බවක් කිසි විටෙක නිල වශයෙන් ප්‍රකාශ වූයේ නැත. ඒ නිසා, එක් අතකින් මා තාමත් ලේක්හවුස් ආයතනයේ කතු මඬුල්ලේයි.මා නිල වශයෙන් ලේක්හවුස් හි ගතකළ කාලයෙන් වැඩිහරිය නියුක්තව සිටියේ දිනමිණේයි. පියසේන නිශ්ශංක මහතාගෙන් පටන්ගෙන, අද දිනමිණෙහි කර්තෘත්වය හොබවන, මා හිතවත් ගාමිණී ජයලත් මහතා දක්වා පෘථුල සංස්කාරකවරුන් පිරිසක් මගේ කුළුපග මිතුරෝ වුහ. සෙසු සංස්කාරක මණ්ඩලිකයන්ගේ සංඛ්‍යාවත් ඉතාම විශාලයි.මේ දීර්ඝ කාලපරිච්ඡේදය මුළුල්ලේ දිනමිණේ මුහුණුවර සහ පෞරුෂය ඉතා විස්මය උපදවන ආකාරයෙන් වැඩුණේය. හුදෙක්, ප්‍රධාන ප්‍රවෘත්ති කිහිපයකින් සහ දැන්වීම් සමූහයකින් සැදුණු මුල් කාලයේ දිනමිණ හා සසඳන විට, අද දිනමිණ අතිශයින්ම මුහුකුරා ගිය ප්‍රශස්ත ප්‍රකාශනයකි.දිනමිණේ විකාශනය පිළිබඳ, සවිස්තර විග්‍රහයක යෙදෙන්නට මේ නොතැනි. එහෙත්, ශතවර්ෂයක් ගතකොට ගමන් ගන්නා දිනමිණේ වීර චාරිකාව, ගැඹුරු විවරණයකට ලක්කිරීමට ඉතා ම සුදුසු කාලය අද එළැඹ ඇත්තේය.මා දිනමිණ හා සමඟ එක්ව සිටි කාලයේදී, මවිසින් ඉටුකරන ලද ඇතැම් කාර්යයන් වෙත ඉතා නිහතමානී ලෙස නෙත”ඟ බැල්මක් හෙලන්නට මම කැමැත්තෙමි.1976 යේ ඓතිහාසික ජගත් සිද්ධියක් වන නොබැඳි සමුළුවේ නායක හමුව කොළඹ දී සිදුවන විට, දිනමිණ ඒ කතාව ඉතා ගැඹුරින් වාර්තා කළේය. නොබැඳි සමුළුව අළලා දිනමිණ විසින් පළකෙරුණු විශේෂ අතිරේකය, එදා පුවත්පත් අලෙවිය පිළිබඳ අසහාය වාර්තාවක් පිහිටුවාලූයේය.ඊට පෙරාතුව, 1964 දී මිනිසා සඳට ගිය විට, දිනමිණ ඒ අසහාය මානව උදානය, පාඨකයන් අතට පත්කළේත් වාර්තා නඟමිනි.අද පරිසරය පිළිබඳ කෙරෙන බොහෝ සංවාදයන්හි, රතු ඉන්දියානු නායක සියැට්ල්ගේ පරිසර ප්‍රකාශයට මුල් තැනක් ලැබෙන්නේය. ඒ ප්‍රකාශයේ ප්‍රථම සිංහල අනුවාදය පළකෙරුණේ දිනමිණේය.උසස් අධ්‍යාපන මට්ටමේ විද්‍යාර්ථින්ට, පුවත්පත් කලාව පිළිබඳ තාවකාලික පුහුණුවක් ලබාදීම සඳහා ලේක්හවුස් ආයතනයෙන් ලැබුණු ඉඩකඩින්, ඒ විද්‍යාර්ථින් බොහෝ දෙනා දිනමිණ කතු මඬුල්ල හා සමඟ එක්ව, මේ දේශයේ ජනසන්නිවේදනය පිළිබඳ පුරෝගාමී උසස් අධ්‍යාපන පාඨමාලාවට, දිනමිණ පුවත්පත යා කළහ.දිනමිණ කතු මඬුල්ලෙහි, එදා අප ගතකළ ජීවන චර්යාව, විචිත්‍ර මතකයන් රාශියක ඌලය වූයේය.අද දිනමිණ කතු මඬුල්ලේ සුහදයන්ටත්, ඒ අතීතය සිහිපත් කොට ගන්නට අවස්ථාව ලැබෙන්නේ නම් දිනමිණ කතු මඬුල්ල හා බැඳුණු මානව ඉතිහාසය පිළිබඳ හෘදයංගම කතාව, අඛණ්ඩ සම්ප්‍රදායක් වශයෙන් පවත්වාගෙන යා හැකිවේ.මා අසා ඇති පරිදි. මේ පුවත්පතට “දිනමිණ” යන නම දුන් පණ්ඩිත හිමිපාණන් වහන්සේ, ඒ නාම ප්‍රදානය හා සමඟම ප්‍රකාශ කොට තිබුණේ “දිනමිණ” ඉර – හඳ පවත්නා තෙක් යහතින් සිටින්නේය යන අනාවැකියයි. වසර 103 ක් බොහෝ සේ ඔබ්බට යමින්. මේ දේශය,ජන ජීවිතය අලංකාර කරන්නට “දිනමිණ” ට වරම් ලැබේවා!.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>17</day>
    </date>
    <link>http://www.dinamina.lk/2012/12/17/_art.asp?fn=f12121710</link>
    <topic/>
    <author>සටහන තිලානි ශානිකා විතානාච්චි</author>
    <content>ලංකාවේ පුළුල් ආකාරයෙන් පුවත්පත් පළවීම ආරම්භ වන්නේ එක්දහස් අටසිය හැට ගණන්වලයි. එහි මූලික වශයෙන් තිබුණේ යුරෝපීය ආකෘතියයි. කාලයත් සමඟ එසේ ක්‍රමානුකූල වර්ධනයකින් ඉදිරියට පැමිණි පුවත්පත් අතර 1909 දී ඇරැඹි දිනමිණ පුවත්පත සුවිශේෂී සංධිස්ථානයක් සනිටුහන් කරන පුවත්පතක් බවට පත් වේ. දිනමිණට වසර එකසිය තුනක් සපිරෙනවා යනු වැදගත් සිදුවීමකි. ඒ දීර්ඝ කාලය ඔස්සේ ගෙවුණු ආර්ථික, සමාජීය, දේශපාලන, සංස්කෘතික, ආදී වෙනස්වීම් රාශියක් සමඟ පුවත්පතට හිමි වූයේ වැදගත් ස්ථානයකි.එදා පටන් අද දක්වා මේ පැමිණි ගමන් මඟ පිළිබඳ විමසීමේදී, 1970 වසර අපගේ අවධානය යොමු විය යුතු වසරකි. ඒ, 1970 වසරේදී යම් ආකාරයකින් ලෝකයේ තත්ත්වය වෙනසකට ලක් වීම නිසාවෙනි. යුරෝපීය ආර්ථිකය අර්බුදයට යෑමත් සමඟ, ලෝක දේශපාලනයට, ආර්ථිකයට ලිබරල් ප්‍රතිපත්තිය පැමිණේ. ඒ අනුව ශ්‍රී ලංකාවටද මෙහි බලපෑම සිදු වේ. මේ වන විට ලේක්හවුස් ආයතනය ශ්‍රී ලංකාවේ ප්‍රබල ආයතනයක් බවට පත් වන්නේ පුවත්පත් කිහිපයක වගකීම් දරන ආයතනයක් ලෙසිනි. එමෙන්ම ආයතනය වටා ජනමතය සමස්තයක් ලෙස කේන්ද්‍ර කරගත් ස්වභාවයකිනි. එහිදී එය වැදගත් වන්නේ දේශපාලන, සමාජ, දෘෂ්ටිමය බලයක් ලෙස මිනිසුන් අතර සැලකීමෙනි. මේ අතර 77න් පසු ශ්‍රී ලංකාවට ලිබරල් ආර්ථික ප්‍රතිපත්ති හඳුන්වාදීමත් සමඟ ලාංකේය ඉතිහාසයේ ගමන්මඟ වෙනත් දිශාවකට යොමුවීම ආරම්භ වේ.මෙහිදී දිනමිණ පුවත්පත අදාළ මූලික රාජ්‍ය මතවාදය ප්‍රකාශ කිරීමේ ප්‍රබල මාධ්‍යයක් විදියට ජනතාව අතර ක්‍රියාත්මක විය. ක්‍රමානුකූලව පැමිණි මේ ගමනේදී නව දේශපාලන ප්‍රතිසංස්කරණ හඳුන්වාදීම, ජනාධිපති ක්‍රමය ස්ථාපිත වීම, ලිබරල් ආර්ථික ප්‍රතිපත්ති හඳුන්වාදීම සිදු විය. ඒ ඔස්සේ පුවත්පතට මිනිසුන්ගේ මතවාදය හා මානසික තත්ත්වය වෙනස් කිරීමට සුවිශාල බලපෑමක් කළ හැකි විණි. ලෝකයේ වෙනස්වන තත්ත්වයන්ට සංගතික විඥානය සකස් කිරීමේ භාරධූර කාර්යය ඉටු කිරීමේ ලා පුවත්පතට පැවරී තිබුණේ වැඩි වටිනාකමකි.1990 ගණන් වන විට ශ්‍රී ලංකාවේ සන්නිවේදන ක්ෂේත්‍රයේ වෙනස්වීම් ඇති වන්නේ පුළුල් වශයෙනි. රාජ්‍ය අධිකාරිය යටතේ තිබූ සන්නිවේදන සංගතික මාධ්‍ය, පුද්ගලික ව්‍යාපාරයක් බවට පත්වීමෙන් තරගකාරී පුවත්පත් රාශියක් බිහි වෙයි. ඒ පුවත්පත් සමඟ දිනමිණ පුවත්පත තමා ගෙනා මුලික සම්ප්‍රදායයන් හා ඓතිහාසික වටිනාකම් ආරක්ෂා කර ගනිමින්, තම අනන්‍යතාව රැක ගනිමින් ඉදිරියට පිවිසිණි. පසුගිය වසර 30ක කාලයේ රටෙහි පැවතුණු බෙදුම්වාදී ප්‍රවණතාව සමඟ මුද්‍රිත මාධ්‍ය අතර තීරණාත්මක භූමිකාවක් ඉටු කළේ දිනමිණයි. ඒ මතවාදය ජනතාව අතරට රැගෙන යෑම සඳහාත්, වර්තමාන ආණ්ඩුව බලයට පත් කිරීම සඳහාත්, එල්.ටී.ටී.ඊ. සංවිධානය බෙදුම්වාදී සංවිධානයක් විදියට යුදමය වශයෙන් විනාශ කිරීමේ අදහස දෘෂ්ටි වාදයක් බවට පරිවර්තනය කිරීමට මේ පුවත්පත මහඟු කාර්යයක් ඉටු කළ බව රහසක් නොවේ. එය ශ්‍රී ලංකාවේ දේශපාලන හා සමාජ පරිණාමයේ සුවිශේෂ සංධිස්ථානයකි.පශ්චාත් යුද වාතාවරණයක් යටතේ් ශ්‍රී ලංකාවේ තිබූ අභියෝග හා ගැටලු වෙනස්ය. ඒවා සම්බන්ධයෙන් දිනමිණ පුවත්පතට පැවරී තිබුණේ ද සුවිශේෂී කාර්යභාරයකි. එහෙත් නිසි පරිදි එය ඉටුවේද යන්න පිළිබඳ යම් ගැටලුකාරී තත්ත්වයක් ඇත.නිදහසෙන් පසුව මතුවුණු ගැටලු කිහිපයකි. ඒ අතර අපට ගැළපෙන නිදහස් ආර්ථිකයක් ගොඩනගා ගැනීමට තවමත් නොහැකි වීම, සමාජ සංවර්ධන මාදිලියක් සකස් කර ගැනීමට නොහැකිවීම, අපට ගැළපෙන රාජ්‍යයත්වය ගොඩනගා ගැනීමට නොහැකිවීම යන කාරණා ප්‍රධානය. අපට ගැළපෙන රාජ්‍යත්වයක් ගොඩනගා ගැනීමට නොහැකි වීම නිසා ජාතීන් අතර, වර්ග අතර නිතර ගැටුම් ඇතිවී යුද්ධයක් දක්වා පරිවර්තනය වී විනාශ විය. ඊට හේතු වූ මූලය විනාශ කළත්, ගැටලු ඇති කිරීමට මුල් වූ හේතු සාධක අපේ සමාජ, ආර්ථික, දේශපාලන හා පරිපාලන ව්‍යුහයන් හි එසේ වීම නිසා කුමන හෝ අවස්ථාවක නැවතත් එය සිද්ධියක් ලෙස මතු විය හැකිය.පශ්චාත් සංග්‍රාමික වාතාවරණයේදී සුවිශේෂ කාර්යභාරයක් දිනමිණට පැවරෙයි. ඒ මේ යුද්ධය ජනිත කළ හේතු සාධක සංකීර්ණය, ඒ සමස්තය පිළිබඳ යම් ආකාරයක පුළුල් කතිකාවක්, පුළුල් වේදිකාවක් නිර්මාණය කිරීමටයි. එය ඓතිහාසික කර්තව්‍යයක් මෙන්ම දිනමිණ පුවත්පතට පැවරෙන අභියෝගයකි. එමෙන්ම පශ්චාත් යුද ලාංකේය සමාජයේ රජයේ දෘෂ්ටිවාදය ඉදිරිපත් කරන පුවත්පතක් විදියට ඔවුන්ට පැවරෙන එක් වගකීමකි. එහිදී ශ්‍රී ලංකාව හඳුනාගත හැක්කේ බහුවාර්ගික, බහු ජාතික, බහු සංස්කෘතික, බහු ආගමික ආදී විවිධත්වයක් ඇති සමාජයක් ලෙසයි. එහි වෙසෙන්නාවූ ජන වර්ගවල සංස්කෘතික අනන්‍යතාවන්හි ශක්‍යතාව, ශක්තිය, විභවය , සමාජ සංවර්ධනයට, රාජ්‍යකරණයට ලබාගත හැකි ආකාරයේ ප්‍රතිසංස්කරණ මාලාවක් නිර්මාණය කිරීම යුගයේ කාලීන වගකීමකි. මේ සඳහා දිනමිණට පැවරෙන්නේ වැදගත් වැඩ කොටසකි. එය තීරණාත්මකය.නිදහසෙන් පසුව සකස්වුණු රාජ්‍ය ව්‍යුහය නවීකරණය කිරීම, ප්‍රතිසංස්කරණය කිරීම අවශ්‍යය. සමකාලීන නූතන අවශ්‍යතාවන්ට ගැළපෙන ආකාරයේ නූතන රාජ්‍ය ව්‍යුහයක් නිර්මාණය කර ගැනීම අත්‍යවශ්‍යය. ඒ සඳහා අවශ්‍ය කරන කතිකාවක් ඇති කිරීම පුවත්පතක් ලෙස මේ පුවත්පතට තවත් පැත්තකින් පැවරෙන වගකීමකි.ආර්ථික අභියෝගය පිළිබඳ විමසීමේදී අද අපේ රටේ සුවිශාල මහා පරිමාණ ආර්ථික යටිතල පහසුකම් වර්ධනයවීමේ ප්‍රවණතාවක් දකින්නට ලැබේ. සමකාලීන ගෝලීය හා කලාපීය අවශ්‍යතාවන්ට අනුව රටේ ආර්ථික ක්‍රියාවලිය නවීකරණය වෙමින් පවතී. ඒ අනුව ගෝලීය සමාජයට සම්බන්ධවීමේ අවකාශය අවස්ථා පුළුල් වීමක්ද දැකිය හැකිය. ඒ තත්ත්වයට පැමිණීමේදී ශත වර්ෂ ගණනක් තිස්සේ සංවෘත සමාජයක් විදියට අපට තිබෙන්නේ දූපත් මානසිකත්වයකි.ඒ දෘෂ්ටිවාදය ගෝලීය සමාජයේ තිබෙන මූලික ප්‍රවණතාවන්ට හා අවශ්‍යතාවන්ට ගැළපෙන ආකාරයෙන් වෙනස් කිරිමේ ප්‍රමුඛ කාර්යභාරයක් පුවත්පතක් විදියට, මාධ්‍යයක් විදියට සංහතික මාධ්‍ය සතුය. එතැනදී අපේ රටේ තිබෙන ආර්ථික තත්ත්වය ප්‍රවර්ධනය කිරීම සඳහා විවිධ ආර්ථික මට්ටම්වල තිබෙන සුළු පරිමාණ හා මහා පරිමාණ ව්‍යාපාර ආදී විවිධ ක්ෂේත්‍ර කෙරෙහි අවධානය යොමු විය යුතුය. එහිවූ බහුවිධ ආර්ථික ව්‍යුහයන් අතර තිබෙනා සම්බන්ධතාව හා ඒ ඒ අයගේ අවශ්‍යතා උත්කර්ෂණය වන ආකාරයට ආර්ථික මතවාදයක් ඇති කිරීම ද සුවිශේෂයි. ඒ අනුව අපට ගැළපෙන රාජ්‍යත්වය ගොඩනැගීම, සංවර්ධන මාවතක් සකස් කර ගැනීම, දෘෂ්ටිවාදයක් ගොඩනගා ගැනීමේ යුග අවශ්‍යතාවකට අපි පැමිණ ඇත්තෙමු. ඒ විසිඑක් වැනි ශත වර්ෂයේ අපි මුහුණ පා ඇති සුවිශාල ගැටලු රාශියයි.මුද්‍රිත මාධ්‍යයක් ලෙස දිනමිණ පුවත්පතට තිබෙන වගකීම හුදු පුවත්පතක් විදියට ගත හැකි නොවේ. ඒ පුවත්පත රාජ්‍ය මතවාදය නියෝජනය කරන, රාජ්‍ය වුවමනා හා සමස්ත වුවමනා නියෝජනය කරන පුවත්පතක් බවට පරිවර්තනය වීම වැදගත්ය. පුවත්පතක් නිශ්චිත මතවාදයක් නියෝජනය කළ යුතුය. පුවත්පතකට පක්ෂපාතීත්වයක්, පක්‍ෂවාදීත්වයක් තිබිය යුතුය. රටේ තිබෙන කාලීන ප්‍රශ්න මහජනතාව අතරට රැගෙන ගොස්, ඔවුන්ගේ සිත්හි ප්‍රගතිශීලී, සංවර්ධනාත්මක, ඉදිරිගාමී, පරිවර්තනික මතවාදයක් ගොඩනැගීම ඉතාම වැදගත් වේ. ඒ සඳහා හැකියාව දිනමිණ පුවත්පත සතුය.දිනමිණ පුවත්පතට තවදුරටත් මේ තත්ත්වය ක්‍රියාත්මක කිරීමට නම් මෙතෙක් අනුගමනය කළ සාම්ප්‍රදායික ස්වරූපයෙන් ඈත්වීම ඉතා වැදගත් කාරණයකි. පුවත්පත කියන්නේ එක් පැත්තකින් නිර්මාණාත්මක විදියකි. දෛනිකව සිදුවන දේශපාලන, ආර්ථික, සමාජීය, දේශීය හා ජාත්‍යන්තර සිදුවීම් එක්තරා ආකාරයක නිර්මාණාත්මකව, කලාත්මකව මහජනතාවට වඩාත් බලපෑම් කරන ආකාරයේ සංවේදී ස්වරූපයකි. පුවත්පත සාමූහික ප්‍රචාරකයෙකි. උද්ඝෝෂකයෙකි. එපමණක් නොව, ඒ පිළිබඳ ලෙනින් ප්‍රකාශයෙන් පැහැදිලි වන්නේ පුවත්පත සාමූහික සංවිධායකයෙක් ය යන්නයි. පුවත්පතක මේ තිබෙනා සංවිධානාත්මක, ප්‍රකාශනාත්මක, උද්ඝෝෂණමය හැකියාව ඉතා වැදගත් වන්නේ සංහතික විඥානය අලුත් මාවතකට යොමුකිරීම සඳහායි. අධ්‍යතනයේ තිබෙන ගැටලුවලට සමපාත සමාජ මතවාදයක් නිර්මාණය කිරීම සඳහායි. පුවත්පත කරුණු ඉදිරිපත් කරන ආකාරය, ක්‍රමවේදය භාවිත ස්වරූප, භාවිත ශෛලීන්, ආකෘති, සමකාලීන අවශ්‍යතා අනුව වෙනස්විය යුතුය. සමකාලීන කලාවේ, සාහිත්‍යයේ, තාක්‍ෂණයේ ලබා ඇති ප්‍රගතියත් සමඟ ඊට ගැළපෙන ආකාරයෙන් පුවත්පතේ ස්වරූපය වෙනස් විය යුතුය. ඒ අනුව ගත්තොත් වර්තමානයේදී දක්නට ලැබෙන්නේ පුවත්පතෙහි කරුණු ඉදිරිපත් කිරීම ආණ්ඩුවෙහි මැති ඇමැතිවරුන්ගේ කතා ඉදිරිපත් කිරීමක් ලෙසයි. ඉන් අදහස් කරන්නේ මැති ඇමැතිවරුන්ගේ මතය ආණ්ඩුවේ මතය පළ නොකළ යුතු බව නොවේ. එය අත්‍යවශ්‍ය කාරණයක් වුවත්, ඉදිරිපත් කිරීමේ ක්‍රමය වෙනස් විය යුතුය. ඒ සාකච්ඡා, නිර්මාණාත්මක ස්වරූපයකින් මිනිස්සුන්ට ඉදිරිපත් විය යුතුය. ඒ සඳහා නිකරුනේ පිටු පිරවීමෙන් නිර්මාණශීලී බව ඉස්මතු නොවේ. කිසිදු නව්‍යෝත්පාදක ගතියක් එමගින් පිළිබිඹු නොවේ.අද තිබෙන්නේ විශාල වූත් සුවිශේෂ වූත් ශ්‍රව්‍යදෘෂ්‍ය මාධ්‍ය දියුණුවකි. ඒ බලපෑම මේ පුවත්පතට පොදුය. මේ නිසා මේ පුවත්පත පැරැණි ආකෘතින්හි පිහිටන්නේ නැතිව කරුණු ඉදිරිපත් කරන ආකාරයේ වෙනස් මඟක් ගත යුතුයි. එය කළ යුත්තේ උපක්‍රමශීලීවයි. පුවත්පතක අලෙවි කරනා පිටපත් ප්‍රමාණයට වඩා ගුණාත්මක භාවය වර්ධනය කිරීම වැදගත්වේ. ගුණාත්මක භාවය වර්ධනය කිරීමෙන් අදහස් කරන්නේ එහි තිබෙන නිර්මාණාත්මක, කලාත්මක, දෘෂ්ටිවාදීමය, බුද්ධිමය පැතිකඩෙහි ගුණාත්මකභාවය වර්ධනය කිරීමයි. ඒ වර්ධනය කිරීමත් සමග මහජනතාව, ග්‍රාහකයින් හා පුවත්පත අතර තිබෙනා සබඳතාව වෙනස් වේ. ඉන් අදහස් කරන්නේ පුවත්පතේ රාජ්‍ය මතවාදය ඉදිරිපත් කිරීමෙන් වැළකීම කියන දේ නොවේ. ඉදිරිපත් කරන දේ අද තිබෙන කාලීන අවශ්‍යතාවට අනුව, වඩාත් නිර්මාණාත්මකව මිනිස්සුන්ට දැනෙන විදියට සංවේදීව ඉදිරිපත් කිරීමේ උපක්‍රමවලට ගමන් කිරීමයි. එය වඩාත් වැදගත් අභියෝගයක් වන්නේ පුවත්පතට සමකාලීන වෙළෙඳ පොළෙහි පැවැත්ම සඳහාත් බහුවිධ දේශපාලන දෘෂ්ටිවාදී අදහස් පද්ධතිය තුළ පුවත්පතට පැවතීම සඳහාත්ය.මතවාදී බහුත්වවාදය නොතකා අද පුවත්පතකට කටයුතු කළ නොහැකිය. සමකාලීන වෙළෙඳ පොළෙහි තිබෙනා ගතිකයන් හා ප්‍රවණතා නොතකා ද අද පුවත්පතකට කටයුතු කළ නොහැකිය. මේ කාරණා දෙකම සැලකිල්ලට ගත යුතුය. එක් පැත්තකින් ආර්ථික සාධකය මෙන්ම අනෙක් පැත්තෙන් දේශපාලන සාධකය ද සැලකිල්ලට ගත යුතුය. මේ කාරණා ද්විත්වයම සැලකිල්ලට ගනිමින් දෛනිකත්වය කියන සාධකයට ප්‍රමුඛත්වය දී පාඨකයාගේ මූලික අවශ්‍යතා ස්පර්ශ වන අයුරින් ඒ සිදුවීම් සම්බන්ධව ඔහුට අවශ්‍ය කරන යථාර්ථවාදී මතයක් නිර්මාණය කිරීම පුවත්පතේ ප්‍රධාන කාර්යභාරයයි.වර්තමානයේදී පශ්චාත් යුද සමාජයේ තිබෙනා මූලික අභියෝග දකින්නට ලැබෙන්නේ දේශීය හා ජාතික වශයෙන් මෙන්ම ගෝලීය වශයෙනි. අද මානව සංහතිය ප්‍රවිශ්ටවී තිබෙන්නේ සිය ඓතිහාසික පරිණාමයේ සුවිශේෂී සංධීස්ථානයකටයි. ආර්ථික, දේශපාලන, සංස්කෘතික වශයෙන් ලෝකය පුරා ගොඩනැගී ඇත්තේ අර්බුදකාරී තත්ත්වයකි. ජාත්‍යන්තර හා ගෝලීය වශයෙන් සිදුවන බලපෑම අපට ප්‍රමාදව හෝ දැනෙන්නට පටන් ගනියි. මේ පිළිබඳ දස ලක්ෂ සංඛ්‍යාත මිනිස්සු දැනුවත් කිරීමේ සවිඥනික කිරීමේ මුලික සූදානමක් පුවත්පතට තිබිය යුතුය. එසේ නොවුණහොත් පුවත්පතට පාඨකයාට සමඟ රැදීමේ ඉඩකඩ අහිමි වේ. ඒ නිසා මේ තත්ත්වය සංකීර්ණ ක්‍රියාවලියකි. අප කළ යුත්තේ ජාත්‍යන්තර හා ගෝලීය වශයෙන් සිදුවන ගතිකයන් සමස්තයක් ලෙස ඉදිරිපත් කිරීමයි. ජාතික වශයෙන් සිදුවන දේ අපේ තිබෙන ජාතික අවශ්‍යතාවන්ට අනුව සංස්ලේෂණය කරමින්, සංකලනය කරමින් පුවත්පතේ නිර්මාණයන්ට සංගෘහිත කරමින් මිනිස්සුන්ට ඉදිරිපත් කිරීමයි.නූතනවාදී, ප්‍රගතිශීලී සංවර්ධනාත්මක මතවාදයක් ගොඩනැගිය හැකි වන්නේ එවිටයි. ඒ සඳහා ප්‍රමුඛත්වය ගැනීමට දිනමිණ පුවත්පතට හැකියාව ඇත. එය රාජ්‍ය ආයතනයක් වීම හා රාජ්‍යයේ ආභාසය ලබන නිසා සුවිශාල ආකාරයේ වෙළෙඳ පොළ මත රැදීමේ අවශ්‍යතාවක් නොමැත. පුවත්පතේ තිබෙන්නාවූ නිර්මාණාත්මක ශක්‍යතාව වර්ධනය කිරීමෙන් ලාංකේය සංගතිකයන්ගේ විඥානය මත එයට තමන්ගේ නායකත්වයේ ආධිපත්‍ය පවත්වාගෙන යා හැකිය. ඒ සඳහා ශත වර්ෂයකට අධික කාලයක් තිස්සේ පැවතුණු පුවත්පත විශාල අභියෝගයන්ට මුහුණ දී ඇතිවාට සැක නැත. එමෙන් ම ඓතිහාසික අත්දැකීම් රාශියක් පුවත්පත සතුව ඇත.අද අප මුහුණ දී තිබෙන්නේ ලාංකේය සමාජ, දේශපාලන, සංස්කෘතික පරිණාමයේ සුවිශේෂී අභියෝගයකටයි. වසර තිහක යුද්ධය අවසාන කිරීමෙන් පසුව මෙතැනින් එහාට යා යුත්තේ කෙසේද යන්න අප සිතා බැලීම වටී.ජාතීන් අතර ඊට අවශ්‍ය සංහිඳියාව, සමෝධානය, සාමකාමී සහජීවනය ඇති කර ගැනීම වඩාත් සුදුසුය. ඒත් සමඟම ගෝලීය හා කලාපීය වශයෙන් සම්බන්ධතා ගොඩනගා ගැනීමෙන් මානව වර්ගයාගේ සමාජ පරිමාණයේ සිදුවන ප්‍රවණතාව ඔස්සේ අපට වඩාත්ම ගැළපෙන තැන තෝ්රාගත යුතු වේ. ඒ සඳහා සංහතික ජන විඥානයක් ගොඩනැගීමේ හැකියාව පුවත්පත සතුය. ඒ සඳහා පුවත්පතට තමන්ගේ තොරතුරු ප්‍රතිපත්තිය සහ නිර්මාණාත්මක ප්‍රතිපත්තින්හි ගුණාත්මක වෙනසක් ඇති කළ හැකිය. ඉන් පුවත්පතට කාලීන අවශ්‍යතා හා වුවමනා ජයගත හැකි වනු නියතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212181</link>
    <topic>ගෝල්ඩන් කී අධ්‍යක්ෂ මණ්ඩලයඅත්අඩංගුවට නොගන්නේ ඇයි?</topic>
    <author>ජීවනී පතිරණ</author>
    <content>ඇප පිට පැමිණ සුඛෝපභෝගී ජීවිතයක් ගතකරන ලලිත් කොතලාවල ප්‍රමුඛ ගෝල්ඩන් කී මූල්‍ය ආයතනයේ අධ්‍යක්ෂ මණ්ඩලය මේ මොහොතේ වුවද අත්අඩංගුවට ගැනීමේ නියෝග ලබාදීමට ගරු අධිකරණයට හැකියාව ඇතැයි අගතියට පත් තැන්පත්කරුවෝ එක හඬින් ප්‍රකාශ කරති.විශේෂයෙන් ඇප කොන්දේසි කඩ කිරීම පිළිබඳ දිවුරුම් ප්‍රකාශ මඟින් ගරු අධිකරණයට ලිඛිතව ප්‍රකාශ ලබාදීමටද ඔවුන් දැනටමත් පියවරගෙන ඇත.එමෙන්ම රුපියල් මිලියන 500ක වටිනාකමකින් යුත් ණය ප්‍රමාණයක් ක්‍රෙඩිට් කාඩ් මගින් ලබාගත් ගෝල්ඩන් කී ආයතනයේ අධ්‍යක්ෂ මණ්ඩලය පිළිබඳව කිසිදු විමර්ශනයක් මෙතෙක් සිදුවී නොමැති අතර එම මුදල් අයකර ගැනීම සම්බන්ධව අධිකරණයේ අවධානය යොමු වී නොමැත.මතුපිටින් සේවකයන් සතු කොටස් යැයි පෙන්වා ඇති සෙලින්කෝ ඉන්ෂුවරන්ස් හි සියයට 23.54ක කොටස් හිමිකමක්ද සෙලාන් බැංකුව සතු රුපියල් බිලියන 6ක වටිනාකමකින් යුතු කොටසක් ද ලලිත් කොතලාවල සතුව ඇත. මේ දේපළ විකුණා තැන්පත්කරුවන්ගේ මුදල් පියවීමට ලලිත් කොතලාවල මහතා නීතිපති දෙපාර්තමේන්තුවට ලිඛිතව දැනුම් දී එකඟත්වය පළ කර ඇත.මීට අමතරව මහල් නවයකින් යුත් සෙලින්කෝ ගොඩනැඟිල්ල හා පෞද්ගලික දේපළ විකුණා මේ ගැටලුව විසඳන බවට 2008 වසරේ ප්‍රසිද්ධ පුවත්පත් දැන්වීමක් පළ කිරීමටද ලලිත් කොතලාවල පියවර ගත් බව නැවත සිහිපත් කළ යුතු යැයි ගෝල්ඩන් කී තැන්පත්කරුවෝ පවසති.අධිකරණය හමුවේ පොරොන්දු ගණනාවක් ලබාදී ඇප ලබාගත් ලලිත් කොතලාවල ප්‍රමුඛ අධ්‍යක්ෂ මණ්ඩලය පිළිබඳව ගරු අධිකරණයේ අවධානය තවදුරටත් යොමු නොවන්නේ නම් ශ්‍රී ලංකා මහ බැංකුව විසින් දේපළ වෙනුවෙන් ක්‍රියාත්මක කෙරෙන මුදල් සංචිතය හරහා හෝ පාර්ලිමේන්තු පනතක් ගෙන දේපළ අත්පත් කර ගැනීමට කටයුතු කරන ලෙස මේ තැන්පත්කරුවෝ වැඩිදුරටත් රජයෙන් ඉල්ලා සිටිති.නීතිපති දෙපාර්තමේන්තුවේ ජ්‍යෙෂ්ඨ අධිනීතිඥ දමිත් තොටවත්ත මහතා විසින් රුපියල් බිලියන 13ක වටිනාකමකින් යුත් දේපළ සඳහන් ලැයිස්තුවක් අධිකරණයට ඉදිරිපත් කර ඇති බවත්, එය ලබාදී ඇත්තේ ලලිත් කොතලාවල මහතා බවත් අගතියටපත් තැන්පත්කරුවෝ දැඩි විශ්වාසයෙන් යුතුව ප්‍රකාශ කරති. එහි සහතික පිටපත්ද තැන්පත්කරුවන් සතුව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121813</link>
    <topic>ජපානයේ ලිබරල් ප්‍රජාතන්ත්‍රවාදී පක්‍ෂයටජනපතිගෙන් සුබපැතුම්</topic>
    <author>ධනුෂ්ක ගොඩකුඹුර</author>
    <content>පාර්ලිමේන්තු මැතිවරණයෙන් ජපානයේ ලිබරල් ප්‍රජාතන්ත්‍රවාදී පක්‍ෂය ලැබූ විශිෂ්ට ජයග්‍රහණය සම්බන්ධයෙන් ජනාධිපති මහින්ද රාජපක්ෂ මහතා එම පක්ෂයේ නායක ෂින්සො මහතා වෙත සිය උණුසුම් සුබපැතුම් පිරිනමයි. මේ ජයග්‍රහණය සම්බන්ධයෙන් සුබපැතුම් පණිවිඩයක් ෂින්සො මහතා වත යවමින් ජනාධිපතිවරයා සිය සුබපැතුම් පිරිනමයි.දෙසැම්බර් මස 16 වැනි දා පැවැති පාර්ලිමේන්තු මැතිවරණයෙන් අත්කරගත් විශිෂ්ට ජයග‍්‍රහණය ජපාන ජනතාව ෂින්සො මහතාගේ පක්‍ෂය සහ නායකත්වය කෙරෙහි තබා ඇති විශ්වාසය පිළිබඳ පැහැදිලි දර්ශකයක් බව ජනාධිපතිවරයා පවසයි.ෂින්සො මහතාගේ නායකත්වය යටතේ වන ලිබරල් ප‍්‍රජාතන්ත‍්‍රවාදී පක්‍ෂයේ නව රජය සමඟ වඩාත් සමීප සහයෝගයෙන් ක‍්‍රියා කිරීමට ශ‍්‍රී ලංකා රජය බලාපොරොත්තු වන බවත් ජනාධිපතිවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212187</link>
    <topic>හන්තානේ අතරමං වූ සරසවි සිසුහු බේරා ගැනෙති</topic>
    <author>අසේල කුරුළුවංශ</author>
    <content>අධික වර්ෂාවත් සමඟ ඇති වූ මීදුම් සහිත තත්ත්වය හේතුවෙන් පහළට බැසීමට නොහැකිව හන්තාන කඳු මුදුනේ පැය 14ක පමණ කාලයක් අතරමංව සිටි විශ්වවිද්‍යාල සිසුන් 489 දෙනා ඊයේ (17) අලුයම 4.30ට පමණ නිරුපද්‍රිතව පහළට රැගෙන ඒමට පොලිසිය හා යුද හමුදාව සමත්ව තිබේ.යාපනය හා ජයවර්ධනපුර විශ්වවිද්‍යාලවල සිසු සිසුවියන් 489 දෙනකු පෙරේදා (16) පෙරවරුවේ අධ්‍යාපන චාරිකාවක් සඳහා හන්තාන කන්ද තරණය කර ඇත.මහනුවරට ඇද හැළුණු අධික වර්ෂාවත් සමඟ හන්තාන කඳු මුදුනේ ඇතිවූ මීදුම් සහිත තත්ත්වයෙන් මොවුනට පහළට බැසීමට මාර්ග සොයා ගැනීමට  අපහසු වී තිබේ. පසුව ජංගම දුරකථන මඟින් ඔවුන් ඒ බව පොලිස් හදිස ඇමතුම් අංශයට දැනුම් දී ඇත. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ හා මධ්‍යම පළාත් යුද හමුදා ආඥාපති බ්‍රිගේඩියර් උදයන්ත විජේරත්න මහතාගේ උපදෙස් මත විශේෂ පොලිස් හා යුද හමුදා කණ්ඩායම් දෙකක් ඊයේ (16) පස්වරුවේ සිසුන් සෙවීමේ මෙහෙයුම් ආරම්භ කරනු ලැබීය.අධික වර්ෂා තත්ත්වය හේතුවෙන් සිසුන් සිටි ස්ථානයට ළඟාවීමට යුද හමුදා හා පොලිස් නිලධාරීන්ට පැය හයක පමණ කාලයක් ගතව තිබේ. අධික සීතල හේතුවෙන් රෝගී තත්ත්වයට පත්ව සිටි සිසුන් 387 දෙනෙකු ඊයේ (17) අලුයම මහනුවර හා පේරාදෙණිය රෝහල්වලට ඇතුළු කර ඇත.විශ්වවිද්‍යාල සිසුන් පිරිස අතර භික්‍ෂුන්වහන්සේ හය නමක්ද සිටින බව පොලිසිය පවසයි. රෝහල් ගතකළ සිසුන් සිව් දෙනකු හැර සෙසු සියලු දෙනා ඊයේ (17) දහවල් වන විට ප්‍රතිකාර ගෙන පිටව ගොස් තිබේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212188</link>
    <topic>මෙට්ටයට ගිනි ඇවිළී මව සහ දරු දෙදෙනා මරුට</topic>
    <author>විජයානී එදිරිසිංහ</author>
    <content>ගල්කිස්ස ප්‍රදේශයේ නිවසක් තුළ ඊයේ (17) අලුයම ඇති වූ ගින්නකින් මවක සහ දරු දෙදෙනකු දැවී මියගොස් තිබේ.මව ඇගේ මසක් වයසැති බිලිඳු පුතා සහ තුන් හැවිරිදි පුතා මෙසේ මිය ගොස් ඇත්තේ කාමරයේ නිදා සිටියදී කුමක් හෝ හේතුවකින් මෙට්ටයට ගිනි ඇවිළී ඇති බව පොලිසිය කියයි. සිද්ධිය වන අවස්ථාව වන විට සැමියා ඊට යාබද කාමරයේ නිදා සිටි බව පවසා තිබේ.පිහිඹියගේ සචේතනා සඳමාලි (31) විජේමුනිගේ කුෂාන් සඳරු සිල්වා (03) සහ විජේමුනිගේ කුෂාන් භානුක ද සිල්වා (මාසයයි) මෙසේ මිය ගොස් තිබේ. මේ මවට දරුවා ලැබී මාසයකි. ඇය සහ දරු දෙදෙනා එම කාමරයේ නිදා ගනියි. සැමියා අසල කාමරයේ නිදා ගන්නා බව පැවසේමව සහ දරු දෙදෙනා සිටින කාමරයේ රාත්‍රියට ඉටි පන්දමක් පත්තු කරන බවද එය පෙරළී ගින්න ඇති වෙන්නට ඇතැයි සැකකරන බවද සැමියා ප්‍රකාශ කර තිබේ. මේ තිදෙනා නිදා සිටි මෙට්ටය සම්පූර්ණයෙන් දැවී ගොස් තිබී ඇත.කාමරයට ගින්න පැතිරීයාමට පෙර සැමියා වහා ගින්න නිවා දැමූ බවද පැවසේ. කෙසේ වුවද සිද්ධිය සම්බන්ධව මේ වන විට පුළුල් පරීක්ෂණයක් ආරම්භ කර ඇති අතර ගල්කිස්ස පොලිසිය පරීක්ෂණ සිදු කරයි ඡායාරූප - රාවතාවත්ත සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212186</link>
    <topic>සෙත්මිණ 19දා සිට දිනමිණ සමඟ</topic>
    <author/>
    <content>ලබන 19 දා සිට සෑම බදාදා දිනකම දිනමිණ පුවත්පත සමඟ වර්ණ සෙත්මිණ ඡ්‍යොතිෂ අතිරේකය නිකුත් කෙරේ. ඡ්‍යොතිෂමය අනාවැකි, ලග්න පලාපල, සුබ මුහුර්ත, දේව හාස්කම් ආදී ලිපි රැසක් සෙත්මිණ හි අන්තර්ගත ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212182</link>
    <topic>උතුරේ සහ උතුරුමැදවකුගඩු රෝගයට හේතුවජලයේ මිශ්‍ර ෆ්ලෝරයිඩ්</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>උතුරුමැද සහ උතුරු පළාත්වල ජනතාව වකුගඩු ආබාධවලට ගොදුරු වීමට හේතු වී ඇත්තේ ඒ පළාත්වල ජලයේ මිශ්‍ර ෆ්ලෝරයිඩ් (Floraid) සහ කිවුල නිසා බව හන්තාන මූලික අධ්‍යනය ආයතනය සඳහන් කරයි.එම තත්ත්වය ඉවත් කිරීම සඳහා මහනුවර හන්තාන මූලික අධ්‍යයන (IFS) ආයතනයේ ජලය පිළිබඳ විද්‍යාඥ ජේ. පී. පද්මසිරි මහතා කළ පර්යේෂණයකින් සාර්ථක ප්‍රතිඵල ලැබී ඇත.එම පළාත්වල ජලයට මෙසේ කිවුල සහ ෆ්ලෝරයිඩ් මිශ්‍ර වීමට හේතුව වැව් ජලයේ සිටින ක්‍ෂුද්‍ර ජීවීන් නිසා බවද මේ පර්යේෂණයේ දී හෙළිවී ඇත.මේ පළාත්වල ජනතාවට පිරිසිදු පානීය ජලය ලබා දීමට ක්‍රමවේදයක් සැකසීම සඳහා ජනාධිපතිතුමාගේ නියමයෙන් පසුගිය දැයට කිරුළ ප්‍රදර්ශනය සමයේ රුපියල් මිලියන 12 ක් ලබා දී ඇති අතර මේ වන විට ගඩොල් කැබලි උපයෝගි කරගත් ජල පෙරණ 15000 ක් පමණ එම ප්‍රදේ්ශවල සවිකර ජනතාවට පිරිසිදු පානීය ජලය ලබාදීමට කටයුතු කර ඇතැයි විද්‍යාඥ පද්මසිරි මහතා පවසයි.මේ අතර ඇලුමිනියම් හයිඩොක්සි සහ ෆ්ලොරයිඩ් විද්‍යුත් විච්ඡේදනය තුළින් සංඝටකයක් නිපදවා එමගින් පිරිසිදු පානීය ජලය ලබා දීමේ ස්ථාන 15ක් පමණ දැනට ස්්ථාපිත කර ප්‍රජා මූල සංවිධාන හරහා පාලනය කරමින් ජනතාවට පිරිසිදු ජලය ලබා දීමට කටයුතු කර ඇති බවද පද්මසිරි මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212183</link>
    <topic>ගැටුමට මුල බාහිර පුද්ගලයන් මැදිහත් වීමයි</topic>
    <author/>
    <content>කොළඹ අලුත්කඩේ අධිකරණ සංකීර්ණයේ පැවැති නීතිඥ සංගමයේ මහා සභා රැස්වීමේ ගැටුම්කාරී තත්ත්වයක් උද්ගත වූයේ බාහිර පුද්ගලයකු මේ අවස්ථාවට මැදිහත්වීම නිසා බව නීතිඥ සුගත් හඳුන්ගේ මහතා “දිනමිණ” ට පැවසීය.එම පුද්ගලයා ජ්‍යෙෂ්ඨ නියෝජ්‍ය නීතිඥවරයකුගේ කනිෂ්ඨ නීතිඥයකු බව ද හෙතෙම සඳහන් කළේය.ඒ පිළිබඳ තවදුරටත් අදහස් ප්‍රකාශ කරමින් සුගත් හඳුන්ගේ මහතා මෙසේ ද පැවසීය.  මෙහිදී පිරිස දෙපැත්තකට බෙදුනා. නමුත් ගැටුමට හේතු වුණේ පෙර කී පුද්ගලයා ඒ මැදට පැමිණි නිසයි. ඔහු එම අවස්ථාවට ආවේ කාගේ හෝ ඉල්ලීමකට වෙන්න පුළුවන්.ඔහුට උවමනා වුණේ ගැටුමක් නිර්මාණය කරන්නයි. එහෙත් ඔහුගේ අරමුණ ඉටු වුණේ නැහැ. එම නිසා ඔහුට විරෝධය පෑමට අපට සිදුවුණා. ඊයේ (17) පුවත්පත් මඟින් හුවා දැක්වූ පරිදි ගැටුමක් ඇති වුණේ නැහැ. ඔහුගේ අරමුණ වූයේ ද ගැටුමක් නිර්මාණය කර පුවත්පත් ඇතුළු මාධ්‍ය ආයතනවලට ලබා දීම විය හැකිය. කෙසේ වෙතත් මාධ්‍ය වලින් පෙන්වූ පරිදි දරුණු ගැටුමක් සිදු නොවුණ බව කිය යුතු යැයි ද හඳුන්ගේ මහතා පැවසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212184</link>
    <topic>ඇෆ්ගනිස්තාන විදේශ ඇමැති අද එයි</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා ඇෆ්ගනිස්තාන විදේශ කටයුතු ඇමැති ආචාර්ය ෂල්මායි රසෝල් මහතා අද (18) ශ්‍රී ලංකාවට පැමිණෙයි.ශ්‍රී ලංකා විදේශ කටයුතු ඇමැති මහාචාර්ය ජී.එල් පීරිස් මහතාගේ ආරාධනයකට අනුව ශ්‍රී ලංකාවට පැමණෙන ඒ මහතා සමඟ එරට විදේශ කටයුතු අමාත්‍යාංශයේ ජ්‍යෙෂ්ඨ නියෝජිත පිරිසක්ද පැමිණෙන බව විදේශ කටයුතු අමාත්‍යාංශය පවසයි.කලාපීය සහ ජාත්‍යන්තර වශයෙන් දෙරටට වැදගත් වන කරුණු රැසක් කෙරෙහි අවධානය යොමු කරමින් දෙරටේ විදේශ කටයුතු ඇමැතිවරු ද්වීපාර්ශවීය වශයෙන් සාකච්ඡා කිරීමට නියමිත අතර එහිදී දෙ‍රටේ සබඳතා ඉහළ නංවමින් ආර්ථික, අධ්‍යාපන, විද්‍යාත්මක හා තාක්ෂණික සහයෝගීතාවය සම්බන්ධයෙන් ගිවිසුමකටද අත්සන් කිරීමට නියමිත බව එම අමාත්‍යාංශය සඳහන් කරයි.ලබන 21 දා තෙක් ශ්‍රී ලංකාවේ රැඳී සිටින ඇෆ්ගනිස්තාන විදේශ කටයුතු ඇමැතිවරයා ප්‍රමුඛ නියෝජිත කණ්ඩායම ජනාධිපති මහින්ද රාජපක්ෂ, ආර්ථික සංවර්ධන ඇමැති බැසිල් රාජපක්ෂ හා රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන් හමුවී සාකච්ඡා කිරීමට නියමිතව ඇත.මේ අතර "ඇෆ්ගනිස්තානයේ අද සහ 2014 න් පසු" යන මැයෙන් විදේශ කටයුතු අමාත්‍යාංශයේදී පැවැත්වෙන සම්මන්ත්‍රණයකදී දේශනයක් පවත්වන ආචාර්ය ෂල්මායි රසෝල් මහතා දකුණු පළාතේ සංචාරය කිරීමටද නියමිත අතර ඒ මහතාගේ ශ්‍රී ලංකා සංචාරය දෙරට අතර පවතින සබඳතා තවදුරටත් ශක්තිමත් කරන්නක් බවද විදේශ කටයුතු අමාත්‍යාංශය පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212185</link>
    <topic>මල්වතුගොඩටත්රතු වැස්සක්</topic>
    <author>බන්ධුල ගුණසේකර සමග ධම්මිකා වෙලේගොඩ</author>
    <content>මාතර කිරින්ද පුහුල්වැල්ල ප්‍රාදේශීය ලේකම් බල ප්‍රදේශයේ මල්වතුගොඩ, දෙනගම ගෙදර ප්‍රදේශයට ඊයේ (17) උදේ 11.45 ට පමණ රත්පැහැ ගැණුනු ජලය සහිත රතුවැස්සක් පතිතවී ඇති බව කිරින්ද පුහුල්වැල්ල ප්‍රාදේශීය සභාවේ සභාපති සනත් හෙට්ටිආරච්චි මහතා කියයි.මේ පිළිබඳ ප්‍රදේශවාසීන් සභාපතිවරයා වෙත දැනුම්දීමෙන් අනතුරුව ඒ මහතා මාතර දිස්ත්‍රික් ආපදා කළමනාකරණ ඒකකය සහ විදාතා ඒකකය දැනුම්වත් කිරීමෙන් පසු එම අංශ අදාළ ප්‍රදේශයේ රතුපැහැ ජල සාම්පල ලබාගෙන පරීක්ෂණ කටයුතු සඳහා යොමු කර ඇත.මල්වතුගොඩ, දෙනගමගෙදර ප්‍රදේශයට වැසි සමග ඇද හැලුණු මේ රත්පැහැ ජලයේ පෙණ සහිත තත්ත්වයක් පැවති බවද සභාපතිවරයා සඳහන් කරයි. කිරින්ද - පුහුල්වැල්ල ප්‍රාදේශීය ලේකම් කාර්යාලයද අදාළ ජල සාම්පල ලබාගෙන පිරික්සුම් කටයුතු සඳහා යොමුකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n1212189</link>
    <topic>කොටකෙතන පළමු ද්විත්ව ඝාතනයසැකකරුවෝ දෙදෙනකුට ඇප</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>කොටකෙතන පළමු ද්විත්ව ඝාතනයේ සැකකරුවකු සහ සැකකාරියක ඇප කොන්දේසි මත ඊයේ (17) පැල්මඩුල්ල මහේස්ත්‍රාත් අධිකරණයේදී මුදා හරිනු ලැබූහ.මෙම සැකකරුට හා සැකකාරියට ඇප ලබාදීමේ නියෝගය රත්නපුර මහාධිකරණ විනිසුරු මෝහාන් සෙනෙවිරත්න මහතා විසින් ගිය සතියේ දී ලබාදී තිබිණි. රුපියල් පන්දහසක මුදල් ඇපයක් සහ රුපියල් දෙලක්ෂයක ශරීර ඇපයක් බැගින් මොවුන් දෙදෙනාට ඇප නියම කරන බව මහාධිකරණ විනිසුරුවරයා නියම කළේය.යනා නිල්මිණි (51) සහ කාවින්ද්‍යා චතුරංගි සෙල්ලහේවා (18) යන මවත් දියණියත් ඝාතනය කිරීම සම්බන්ධව මොවුන් දෙදෙනා අපරාධ පරීක්‍ෂණ දෙපාර්තමේන්තුව විසින් අත්අඩංගුවට ගෙන තිබිණ.ත්‍රිරෝද රථ රියදුරෙකු වන සනත් නන්දන සහ අශෝකා චාන්දනී උදය කුමාරි යන දෙදෙනාට ඇප නියම වූ සැකකරුවන් ය. අශෝකා චාන්දනී යන අය මෙම නඩුවේ පළමු විත්තිකරු වන ලොකුගම හේවගේ දර්ශන නොහොත් රාජුගේ බිරියයි.කහවත්තේ සිට කිලෝමීටර් සියයක් පමණ දුර ප්‍රදේශයක ජීවත්විය යුතු බවට ද ඇප කොන්දේසියක් සැකකරුට හා සැකකාරියට පනවා තිබේ.ගුවන් ගමන් බලපත්‍ර ඇතොත් ඒවා අධිකරණයට බාර දෙන ලෙස ද නියෝගයක් කර ඇත. සෑම මසකම තුන්වෙනි ඉරිදා අපරාධ පරීක්‍ෂක දෙපාර්තමේන්තුවේ පෙනී සිටින ලෙසද ඇප කොන්දේසියක් පනවා ඇත.අදාළ ඇප කොන්දේසි සඳහන් ලිපි ලේඛනවලට අස්සන් තබා ඇපකරුවන් ද ලේඛනවලට අස්සන් කිරීමෙන් පසු සැකකරු සහ සැකකාරිය මුදා හැරීමට පැල්මඩුල්ල වැඩ බලන මහේස්ත්‍රාත් බන්දු ජයනාත් හිත්තැටිය මහතා නියෝග කළේය.කොටකෙතන පළමු ඝාතන සිද්ධියේ සැකකරුවන් වන එල්. එච්. දර්ශන සහ එල්. එච්. ධර්මසිරි යන දෙදෙනා රක්‍ෂිත බන්ධනාගාරයේ පසුවෙති. ඇප මත නිදහස් වූ සැකකාරිය සහ සැකකරු මාස අටක පමණ කාලයක් රක්‍ෂිත බන්ධනාගාර ගත කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121810</link>
    <topic>අයහපත් කාලගුණයෙන්8ක් මරුට: අයෙක් අතුරුදන්</topic>
    <author/>
    <content>අයහපත් කාලගුණ තත්ත්වය හේතුවෙන් පස් කඳු කඩාවැටීම, ගංවතුර සහ ගස් කඩාවැටීම් ඇතුළු ආපදා තත්ත්වයන් නිසා ඊයේ (17) පුද්ගලයින් අටදෙනකු මියගොස් තවත් අයකු ජල පහරට ගසාගෙන ගොස් අතුරුදන්වී ඇත.ආපදා තත්ත්වයෙන් වැඩිම හානි සිදුව ඇත්තේ මාතලේ දිස්ත්‍රික්කයේ රත්තොට ප්‍රදේශයටය. මහනුවර දිස්ත්‍රික්ක හතර අවදානම් කලාප ලෙස ගොඩනැගිලි පර්යේෂණ මධ්‍යස්ථානය මඟින් ප්‍රකාශයට පත්කර ඇත.ඉදිරි පැය 24 තුළ වර්ෂාව තවදුරටත් පැවතියහොත් ගල්පෙරළීමේ හා පස් කඳු කඩා වැටීමේ අවදානමක් පැවැතිය හැකි බැවින් එම දිස්ත්‍රික්ක අවදානම් කලාප ලෙස ප්‍රකාශයට පත්කර ඇතැයිද එම සංවිධානය කියයි.වේරගල ජලාශයේ ජල මට්ටම ඉහළ ගොස් ඇති නිසා වාන් දොරටු 04ක් හා ඉහළ කොත්මලේ වාන් දොරටුවක් විවෘත කර ඇතැයි වාරිමාර්ග දෙපාර්තමේන්තුව පවසයි.මේ නිසා එම ජලාශ පහළ සිටින ජනතාව අවධානයෙන් සිටින ලෙස ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ සරත් ලාල් මහතා කියයි.මහනුවර දුම්රිය ස්ථානයද වැසි ජලයට යටවී ඇති අතර 18 වංගුවේ පස් කන්දක් කඩා වැටී වාහන ගමනා ගමනයට බාධා පැමිණ තිබේ. පොළොන්නරුව දිස්ත්‍රික්කයේ අරලගන්විල ජල ගැලීම් නිසා ගොවිතැන් කරමින් සිටි 15 දෙනෙකු බේරා ගැනීමේ මෙහෙයුමක් නාවුක හමුදා නිලධාරීන් හා යුද හමුදා නිලධාරීන් විසින් දියත් කර මුදාගෙන ඇතැයි පොළොන්නරුව දිස්ත්‍රික් ලේකම් නිමාල් අබේසිරි මහතා පැවැසීය.විපතට පත්වුවන්ට සහන සැලසීමට පොළොන්නරුව දිස්ත්‍රික් ආපදා කළමනාකරණ නිලධාරීන් එම ප්‍රදේශයට ගොස් ඇත. පොළොන්නරුව දිස්ත්‍රික්කයට ඇදහැළුණු දැඩි වර්ෂාව නිසා මාදුරුඔය පිටාර ගැලීමෙන් අරලගන්විල, මාළිගාතැන්න හා කන්දෙගම ගම්මාන ජලයෙන් යටවී ඇත.මහඔය පොලිස්බල ප්‍රදේශයේ නිල්ලබ, පොල්ලෙබැද්ද, කෑලවින්න, අකුල්ඔබ, බෝගමුයාය යන ගම්මාන ජලයෙන් යටවී ඇති අතර මහඔය හා මංගලඔය පිටාර ගැලීමෙන් අම්පාර මහනුවර මාර්ගයේ ස්ථාන කිහිපයක් ජලයෙන් යටවී ඇත. මේ තත්ත්වය නිසා මහනුවර අම්පාර මාර්ගයේ රථවාහන ගමනා ගමනයට බාධා එල්ල වී ඇත. මහඔය පොල්ලෙබැද්ද මාර්ගය අඩි 4ක් දක්වා ජලමට්ටම ඉහළ ගොස් ඇති අතර මීටර් 200ක් පමණ මාර්ගය ස්ථාන දෙකකින් යටවී ඇත.මෙම ගම්මානවල අ.පො.ස. සාමාන්‍ය පෙළ විභාගයට පෙනී සිටින සිසුන් 50ක් පමණ මහඔය පොලිසියේ මැදිහත්වීමෙන් විභාග මධ්‍යස්ථානය වෙත යොමුකළ බව මහඔය සහකාර පොලිස් අධිකාරී එස්. ප්‍රියංකර ද සිල්වා මහතා පැවැසීය. මහඔය පිටාර ගැලීම නිසා නිල්ලව, පොල්ලෙබැද්ද, කොස්වින්න, මහඔය, අකුල්ඔය, සමගිපුර, බැඳිරැක්ක, බෝගමුයාය ගම්මානවල කුඹුරු අක්කර දහස් ගණනක් හා නිවාස ජලයෙන් යටවී ඇති නිසා නොකඩා වැසි ඇතිවීම නිසා ගංවතුර තත්ත්වය උග්‍රවිය හැකි බැවින් පිටාර ජලය සහිත මාර්ගවලට නොබසින ලෙස ප්‍රාදේශීය ලේකම් මංගල වික්‍රමආරච්චි මහතා ප්‍රදේශවාසීන්ගෙන් ඉල්ලා සිටියි.ආපදා තත්ත්වයට මුහුණදීම සඳහා පොලිසිය එක්ව කටයුතු කරමින් සිටින බව ප්‍රාදේශීය සභා සභාපති කේ. ජී. හෙට්ටිආරච්චි මහතා පවසයි. දෙහිඅත්තකණ්ඩියටද ගංවතුර තත්ත්වයක් උදාවී හුංගමාලඔය, බද්මීදෙනිය, චන්දනගම, තදිරපුරදූපත, දොළකන්ද, පහළගම යන ගම්මාන ජලයෙන් යටවී ඇත. විපතට පත්වුවන්ට දෙහිඅත්තකණ්ඩිය පොලිසිය හා ප්‍රාදේශීය ලේකම් ඩබ්ලිව්. ජී. එම්. හේමන්ත කුමාර යන අය විසින් සහන සලසමින් සිටී. මඩකළපු දිස්ත්‍රික්කයේ මිලිමීටර් 152ක වර්ෂාපතනයක් හටගෙන ගමනා ගමනයට බාධා ඇති වී ජනජීවිතය අඩාල වී ඇත. මාතලේ දිස්ත්‍රික්කයේ පවුල් 170ක් අවතැන් වී ඇත. එක් අයෙකු මියගොස් ඇත. මාර්ග අවහිරවීම් ගස් කඩා වැටීම් ජල ගැලීම් ඇතිව ඇතැයි මාතලේ දිස්ත්‍රික් ලේකම් කේ. එච්. ඒ. මීගස්මුල්ල මහතා පවසයි.මාතලේ මහනුවර මාර්ගයේ බලකඩුව තලල්පිටිය ප්‍රදේශයට හා කොහල්විල ගසක් කඩා වැටී මාර්ග ගමනාගමනය ඇනහිට ඇත.විල්ගමුව එලමන්කන්ද නායයෑම නිසා අවහිරතා ඇතිව ඇත. නාලන්ද ජලාශය පිටාර ගැලීම නිසා ජලාශයේ දොරවල් ඇරීමට විදුලිය ඇනහිටීම බාධාවක්ව පවතින බැවින් වෙනත් මාර්ගයකින් විදුලිය ගෙන වාන් දොරටු විවෘත කැර ඇත. මාතලේ රත්තොට උකුවෙල ප්‍රාදේශීය ලේකම් කොට්ඨාසක් ජලයට යටවී ඇත. බෝවතැන්න ජලාශයේ ජලමට්ටම අනතුරුදායක අන්දමින් ඉහළ ගොස් ඇත.පොළොන්නරුව දිස්ත්‍රික්කයට ඇදහැළෙන වර්ෂාව නිසා මාදුරුඔය පිටාර ගැලීමෙන් අරුණපුර, බෝගස්හන්දිය, ධම්මින්න, පුබුදුගම, ඉහළඇල්ල වැව, යාය 304 ප්‍රදේශ ජලයෙන් යටවී ඇත. රත්තොට ප්‍රදේශයේ ලොක්ගල් නිවසකට ජලය පිරීම නිසා එක් අයෙකු හෘදයාබාධයකින් මියගොස් ඇත.මඩවල උල්පත ප්‍රදේශයේ අයෙකු අතුරුදන්ව ඇත. බලකඩුව හරහා ගලා බසින පරගෙඩිඔය පිටාර ගැලීම නිසා කොහෙබිලිවෙල කොටුවෙගෙදර නිවාස රැසක් ජලයෙන් යටවී ඇත. යුද හමුදාව ජීවිතාරක්ෂක නිලධාරින් යොදවා ඔවුන් බේරා ගෙන ඇත.මාතලේ ශාන්ත ජෝන් ගිලන් රථ සේවය, ශ්‍රී ලංකා යුද හමුදා, පොලිසිය හා ආපදා කළමනාකරණ අංශයේ සහය ඇතිව සහන සැලසීම් කටයුතු සිදුකරමින් පවතී.වැලිමඩ නුවරළිය මාර්ගයට හා වැලිමඩ හිඹිලියගොල්ල හරහා බෝගහකුඹුර මාර්ගයට පස් කඳු කඩා වැටී රථවාහන ගමනාගමනයට බාධා ඇතිව පවතී.නුවරඑළිය දිස්ත්‍රික්කයේ අධික මීදුම් සහිත දේශගුණික තත්ත්වය මත රථවාහන රියදුරන් වඩා සුපරික්ෂාකාරීව රිය පදවන ලෙස වැලිමඩ ප්‍රාදේශීය ලේකම් ඊ. එම්. එස්. බී. ජයසුන්දර මහතා පවසන අතර නායයෑම් අවදානම් සහිත ප්‍රදේශවල ජනතාව විශේෂ අවධානයෙන් පසුවන ලෙසද ඒ මහතා ඉල්ලා සිටී. පෙරේදා (16) රාත්‍රී කාලය මුළුල්ලේ මාතර දිස්ත්‍රික්කය පුරා පැවැති මද වැසි සමඟ කඹුරුපිටියේ මාපලාන කෘෂිකර්ම විද්‍යාපීඨ භූමියට මිරිදිය මසුන් වැටී ඇති බව විද්‍යා පීඨ ආරංචිමාර්ග පවසයි.පරීක්ෂණ කටයුතු සඳහා වැසි ජලය සමඟ පතිත වූ මත්ස්‍යයන් අදාළ අංශ වෙත යොමුකර ඇත. මනම්පිටිය ප්‍රදේශයේ සිට රත්තොට ගම්මඩුව දක්වා මඟුල් ගෙදරක යමින් සිටි පිරිසක් රැගත් වෑන් රථයක් මතට ඊයේ (17) රාත්‍රී විශාල ගසක් කඩාවැටීමෙන් පුද්ගලයන් තිදෙනකු මියගොස් තවත් දසදෙනෙක් තුවාල ලැබූහ. රත්තොට රාජාංගනය වංගුව අසලදී මෙම අනතුර සිදුවී තිබේ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121811</link>
    <topic>පස් කන්ද නිවෙසට වැටී16 හැවිරිදි සිසුවිය මිය යයි</topic>
    <author>අසේල කුරුළුවංශ</author>
    <content>රත්තොට දික්කුඹුර ප්‍රදේශයේ නිවසක් මතට ඊයේ (17) අලුයම පස්කන්දක් කඩා වැටීමෙන් ඊට යටවී දහසය හැවිරිදි පාසැල් සිසුවියක් මියගොස් ඇගේ මව බරපතළ තුවාල ලැබ ඇත.පස්කන්දට යටවී මියගොස් ඇත්තේ පවිත්‍රා ගවුම් (16) නැමැති දැරියකි. බරපතළ තුවාල ලත් කමලා චම්පා නැමැති ඇගේ මව රත්තොට රෝහලින් වැඩිදුර ප්‍රතිකාර සඳහා මාතලේ රෝහලට මාරුකර යවා තිබේ.මව සහ දියණිය නිවසේ නිදා සිටියදී නිවසට ඉහළින් වූ පස්කන්ද කඩාවැටී තිබෙන අතර අසල්වාසින් ඊට පැය කිහිපයකට පසු එය දැක සොයා බැලීමේදී දියණිය පස්කන්දට යටවී මියගොස් සිටිනු දැක ඇත. ඒ වනවිටත් සිහිසුන්ව සිටි මව ප්‍රදේශවාසීන් විසින් රත්තොට රෝහලට ඇතුළු කිරීමෙන් පසු මාතලේ රෝහලට මාරුකර යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121812</link>
    <topic>නිල්ගල උයනේගුරුළු රාජ මල් පිපෙයි</topic>
    <author>ඌව පළාත් සමූහ මාපා බණ්ඩාර</author>
    <content>ඌව පළාතේ පුෂ්පය ලෙස හඳුන්වන “ගුරුළුරාජ මල” මේ දිනවල නිල්ගල ඖෂධීයවනයේ විශාල ගස් උඩ පිපී තිබේ.බිබිල නිල්ගල ඖෂධීය වන රක්ෂිතය මැද තිබෙන අරළු,  බුළු, නෙල්ලි, කහට සහ වන ශාක ගස් උඩ උඩවැඩියා ශාකයක් ලෙස මෙය සරුවට වැඩී මල් හට ගෙන තිබේ.මේ පැළෑටිය වන සත්ත්ව හා වෘක්ෂලතා ආඥාපනත යටතේ ආරක්‍ෂිත ඉතා දුර්ලභ ගණයේ ඒක දේශීය උඩවැඩියා ශාකයකි. උද්භිද විද්‍යාත්මකව Rhynehostylis නමින් හඳුන්වන අතර මෙම ශාකයට ඉංග්‍රීසියෙන් Foxtail Orchid හා Batticola Orchid යන නමින් හඳුන්වනු ලැබේ.සෑම වසරකම දෙසැම්බර් - අප්‍රේල් මාසවලදී නිල්ගල වනයේ විශාල ගස් උඩ මේ මල දැක ගැනීමට හැකිය.ආදිවාසීන් ඇතුළු දේශීය වෛද්‍යවරුන් ගුරුළුරාජ මල සර්ප විෂ, ඔළුවේ අමාරුව, බඩේ අමාරුව, සෙම, ඇදුම වැනි රෝග සුවකිරීම සඳහා අතීතයේ සිටම ගන්නා ඖෂධයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121814</link>
    <topic>විශ්ව රූ රැජනතරගයෙන්සබ්‍රිනා හර්ෆට්අවසන් 20ට</topic>
    <author/>
    <content>අමෙරිකාවේ ලාස්වේගාස්වල මේ දිනවලදී පැවැත්වෙන 2012 විශ්ව රූ රැජන තේරීමේ තරගයට ශ්‍රී ලංකාව නියෝජනය කරමින් ඉදිරිපත් වී සිටින සබ්‍රිනා හර්ෆට් මෙනවියට අවසන් තරගකාරියන් 20 දෙනා අතරට පැමිණීමේ භාග්‍ය උදාවනු ඇතැයි http://missosology.org වේබ් අඩවිය ඇතුළු ආමෙරිකානු මාධ්‍ය අනාවැකි පළකර ඇත.මේ තරගයේ අවසන් මහා තරගය හෙට(19) පැවැත්වීමට කටයුතු යොදා ඇත.මේ තරගයට රටවල් 89ක් නියෝජනය කරමින් තරගකාරියන් ඉදිරිපත්ව සිටින අතර ශ්‍රී ලංකාවේ අභිමානය රැගෙන ඊට සහභාගී වී සිටින සබ්‍රිනා හර්ෆට් මූලික අධ්‍යාපනය හදාරා ඇත්තේ ආසියානු ජාත්‍යන්තර පාසලිනි.ඕස්ට්‍රේලියාවේ මෙල්බන් විශ්වවිද්‍යාලයේ ජනසන්නිවේදනය පිළිබඳ උපාධිධාරිනියක් වන ඇය වර්තමානයේ ලෝක බැංකු ආධාර මත මෙරට ක්‍රියාත්මක වන ව්‍යාපෘතියක මාධ්‍ය සම්බන්ධීකරණ නිලධාරිනියක් වශයෙන් සේවය කරන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121815</link>
    <topic>ලන්දේසි යුගයට අයත්සුසාන භූමියක් ගාලු කොටුවේ</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>ගාල්ල කොටුවේ පෞද්ගලික ව්‍යාපාරයක් පවත්වාගෙන යනු ලබන ස්ථානයක ඉකුත් 29වන දින හමු වූ මිනිස් ඇටසැකිල්ල පිළිබඳව කරන ලද කැණීම් කටයුතුවලදී ලන්දේසි යුගයට අයත් සුසාන භූමියක් හමුවී ඇති බව පුරාවිද්‍යා දෙපාර්තමේන්තුවේ කැණීම් අධ්‍යක්ෂ නිමල් ද සිල්වා මහතා දිනමිණ ට පැවැසීය. මෙම සුසාන භූමියට යාබදව පැරණි ඕලන්ද පල්ලිය ද පිහිටා ඇත.දැනට මේ ස්ථානයේ කරන ලද කැණීම්වලින් මිනිස් ඇටසැකිලි තුනක පමණ අස්ථි කොටස් හමුවී ඇති බව පුරාවිද්‍යා පර්යේෂණ සහකාර මංජුලා බුලත්සිංහල මහත්මිය කියයි. ලන්දේසි යුගයට අයත් භාණ්ඩ කීපයක් ද මේ ස්ථානයෙන් හමුවී ඇති නිසා මේ සුසාන භූමිය ලන්දේසි සමයට අයත් එකක් බව ද මංජුලා මහත්මිය කියයි.සුසාන භූමිය පිහිටි භූමියේ හෝටල් සංකීර්ණයක් ඉදිකිරීම සඳහා භූමිය සැකසූ අවස්ථාවේ මේ ඇටසැකිලි මතුවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=n12121816</link>
    <topic>අඹන් ගඟ පිටාර ගලාසිසුන් 27 දෙනකුටවිභාගයට යන්න බැරිවෙලා</topic>
    <author>ඉන්දික පොල්කොටුව</author>
    <content>අධික වර්ෂාව හේතුවෙන් අඹන් ගඟ පිටාර ගැලීම නිසා නාඋල අධ්‍යාපන කලාපයේ කබරව කනිෂ්ඨ විද්‍යාලයේ සිසු සිසුවියන් 27 දෙනකුට ඊයේ (17) අ.පො.ස. සාමාන්‍ය පෙළ විභාගයට මුහුණදීමට නොහැකි වී ඇත.කෝන්ගහවෙල විභාග මධ්‍යස්ථානයේ දී මේ සිසු පිරිස විභාගයට මුහුණ දීමට නියමිතව සිටි අතර අධික වර්ෂාව හේතුවෙන් අඹන් ගඟ උතුරා යාම නිසා අදාළ සිසු පිිරිසට විභාග මධ්‍යස්ථානයට පැමිණීමට නොහැකිව ඊයේ අ.පො.ස. සාමාන්‍ය පෙළ ගණිතය ප්‍රශ්න පත්‍රයට මුහුණදීමට නොහැකි වී තිබේ.මෙම සිසුන් සම්බන්ධයෙන් විභාග කොමසාරිස්වරයා සමඟ සාකච්ඡා කර ඔවුන්ට නැවත ඊයේ අතපසු වූ විෂයට නැවත මුහුණදීමට කටයුතු කරන බව මධ්‍යම පළාත් අධ්‍යාපන අධ්‍යක්ෂ තිලක් ඒකනායක මහතා පැවසීය.අද (18) දිනයේ දී සිසුන්ට විභාගයට පැමිණීමට හැකිවන අයුරින් අඹන් ගඟ හරහා බෝට්ටු සේවයක් යෙදවීමට කටයුතු කරන බවත් අධ්‍යාපන අධ්‍යක්ෂවරයා පැවසීය.  මෙලෙස අඹන් ගඟ උතුරා යාම නිසා ඕපල්ලගල විද්‍යාලයේ සිසු පිරිසකට ද විභාගයට මුහුණදීමේ ගැටලු උද්ගත වූවත් එම සිසු පිරිසට විභාගය සඳහා මුහුණදීමට අවස්ථාව සැළැසීමට ක්‍රියා කළ බව නාඋල කළාප අධ්‍යාපන කාර්යාලය පවසයි.මේ අතර අඹන් ගඟ ප්‍රදේශයෙන් එපිට ගම්මානයක් වන කබරව ගම්මානයට විභාග ප්‍රශ්න පත්‍ර යවා තාවකාලික මධ්‍යස්ථානයකට සිසුන් විභාගය සඳහා යොමුකැර වීමට ඊයේ (17) සවස් වනතුරුත් පළාත් අධ්‍යාපන බලධාරීන් උත්සහ කළ අතර අධික වර්ෂාව හේතුවෙන් එම තත්ත්වයට බාධා එල්ල විය.මේ අතර ඇතිවූ තත්ත්වය පිළිබඳ විභාග කොමසාරිස් ජෙනරාල්වරයා සමඟ සාකච්ඡා කළ බවත් අදාළ  සිසු පිරිසට සාධාරණයක් ඉටුකැර දීමට අවශ්‍ය සෑම පියවරක්ම ගනු ලබන බවත් මධ්‍යම ප්‍රධාන අමාත්‍ය සරත් ඒකනායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212181</link>
    <topic>බදුරලිය මගුරු පාලම කැඩිලා ගම්වැසියන්ට ගමනා ගමන දුෂ්කරතා</topic>
    <author>කටුකුරුන්ද සමූහ – කපිල කුලසිංහ</author>
    <content>බදුරලිය පැණිගල මාර්ගයේ පිහිටි මගුරු පාලම විනාශ වී යාමෙන් ගැටලු රැසක් පැන නැගී ඇතැයි ප්‍රදේශවාසීහු පවසති.දීර්ඝ ඉතිහාසයකට නෑකම් කියන මේ පාලම බලධාරීන්ගේ අවධානයට ලක් නොවීම නිසා සම්පූර්ණයෙන්ම විනාශ වී ගිය බවද ඔව්හු පවසති.තේ දලු කර්මාන්තයේ නියැළෙන බොහෝ පිරිස් හැඩිගල්ල මාර්ගය දක්වා ඉතා කෙටි මගකින් ගමන් කළේ මේ පාලම හරහා යාමෙනි.පාලම කැඩී යාමෙන් මගුරුබඩ ජනතාව හැඩිගල්ල ජනපදයට යාම සඳහා බදුරලිය නගරය හරහා අමතර කිලෝමීටර හතරක් පමණ දුර යා යුතුය.මේ නිසා මගුර, පුවක්වත්ත, පැණිගල ආදී ප්‍රදේශවල ජනතාව දැඩි ලෙස පීඩාවට පත්ව ඇත.සුන්දරත්වයෙන් හෙබි මගුරු ගඟට ඉහළින් ඉදි කර තිබූ මගුරු කම්බි පාලම යළි පිළිසකර කර දෙන්නැයි ප්‍රදේශවාසීහු බලධාරීන්ගෙන් ඉල්ලා සිටිති. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212182</link>
    <topic>කැලණි විහාරයපිටකොටුවබස් සේවය දුර්වලයි</topic>
    <author>කැලණිය සමූහ – එඩ්වඩ් වීරසිංහ</author>
    <content>මාර්ග අංක 235 කැලණි විහාරය – පිටකොටුව බස් සේවාව ඉතා අසතුටුදායක යැයි මගී ජනතාව චෝදනා කරති.එයට පිළියමක් වශයෙන් බියගම මාර්ගයේ ධාවනය කරන බස් රථ 224, 226, 228, 230, 135 බස්රථවලින් කිහිපයක් 235 මාර්ගය ඔස්සේ ධාවනය කිරීමට පියවර ගන්නා ලෙස කැලණිය ප්‍රාදේශීය සභාවේ විපක්ෂ නායක සුමංගල සමරවීර මහතා ප්‍රවාහන ඇමැති කුමාර වෙල්ගම මහතාගෙන් සහ බස්නාහිර පළාත් ප්‍රවාහන ඇමැතිවරයාගෙන් ඉල්ලීමක් කර ඇත.එයට අමතරව මාර්ග අංක 138 කඩවත - කොටුව, මාර්ග අංක 234 දෙල්ගොඩ – පිටකොටුව, මාර්ග අංක 193 කඩවත – පුරහල, මාර්ග අංක 154 කිරිබත්ගොඩ – ගල්කිස්ස බස් රථ නුවර පාරෙන් ටයර් සංස්ථා හංන්දියෙන් හරවා වරාගොඩ, කොරසේ හන්දිය ඔස්සේ ධාවනය කරවීමට අදාළ බලධාරින්ගෙන් සහ එම බස් සමාගම්, කඩවත ලංගම ඩිපෝ අධිකාරියෙන් ඉල්ලා සිටිය යුතු බවත් ඒ සඳහා යෝජනා ඉදිරිපත් කළ යුතු බවත් සුමංගල සමරවීර මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212183</link>
    <topic>බලපත්‍ර නැතිව පිස්තෝලයක්ළඟ තබා ගත්තාට ඇප</topic>
    <author>ගම්පහ සංචාරක</author>
    <content>බලපත්‍රයක් නොමැතිව පිස්තෝලයක් සහ පතරොන් 87ක් සන්තකයේ තබාගෙන රක්‍ෂිත රිමාන්ඩ් බාරයේ සිටි පුද්ගලයකුට රුපියල් විසිපන් දහසක මුදල් ඇපයක් ද, රුපියල් ලක්‍ෂ දෙක බැඟින් වූ පුද්ගල ඇප දෙකක් ද ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.2009 අගෝස්තු 24 දින මාකොළ මාවරමන්ඩිය ප්‍රදේශයේ දී පිස්තෝලයක් සමඟ පතරොන් 87ක් ද සමඟ සැකකරු අත්අඩංගුවට ගෙන තිබුණේ කොළඹ මත්ද්‍රව්‍ය නාශක මෙහෙයුම් අංශයේ නිලධාරීන් විසිනි.සැකකරුට එරෙහිව නීතිපතිවරයා විසින් අධිචෝදනා ගොනුකොට ගම්පහ මහාධිකරණයේ නඩු පවරා තිබුණි.ඇප තැබීමෙන් පසු සෑම මසකම අවසන් ඉරිදා දිනයේ 9 – 12 අතර කොළඹ මත්ද්‍රව්‍ය නාශක අංශයේ පෙනී සිටීමට ද නියෝග කළාය. රජයේ අධිනීතිඥ දම්තිනි ද සිල්වා මෙනවිය පැමිණිල්ල මෙහෙය වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212184</link>
    <topic>දරණගම තරුණියකට පිහියකින් කොටාතුවාල කළැයි දෙදෙනකුට අත්හිටවු සිරදඬුවම්</topic>
    <author>ගම්පහ සංචාරක – නිමල් ජයසිංහ</author>
    <content>තරුණියකට සහ ඇගේ සොහොයුරාට ද පිහියකින් කොටා තරුණියට බරපතළ තුවාල සිදු කිරීමේ චෝදනාවටත් සොහොයුරාට තුවාල සිදුකිරීමේ චෝදනාවටත් වරද පිළිගත් පුද්ගලයන් දෙදෙනකුට වසර 02ක බරපතළ වැඩ සහිත සිර දඬුවමක් නියමකර එය වසර 20 කට අත්හිටුවීමට ගම්පහ මහාධිකරණ විනිසුරු පියසීලි වික්‍රමසිංහ මහත්මිය නියම කළාය.සිර දඬුවමට අමතරව රුපියල් 5000/= බැඟින් චූදිත දෙදෙනාටම දඩ නියම කළ අතර බරපතළ තුවාල ලත් තරුණියට වන්දියක් ලෙස රුපියල් ලක්‍ෂ දෙකක මුදලක් චූදිතයන් දෙදෙනාම එකතුව ගෙවිය යුතු බවට ද නියෝග කළාය. වන්දිය සහ දඩය නොගෙවන්නේ නම් වසර දෙකයි මාස 06 ක බරපතළ වැඩ සහිත සිර දඬුවමක් ද නියම වන වගට නියෝග කළාය.තුවාල ලත් තරුණියගේ සොහොයුරාට ද වන්දියක් ලෙස රුපියල් පහළොස් දහසක මුදලක් ගෙවිය යුතු බවට ද නියෝග කළාය. එය නොගෙව්වොත් මාස 06ක බරපතළ වැඩ ඇතිව සිර දඬුවම් නියමවන වගට නියෝග කළාය.දෙවන චෝදනාවට ද පුද්ගලයන් දෙදෙනාට රුපියල් 2500/= බැඟින් දඩයක් ද නියම කළ අතර එය නොගෙවන්නේ නම් තවත් මාස 03ක සිර දඬුවමක් ද නියමවන වගට නියෝග කළාය.2001.3.22 හෝ ඊට ආසන්න දිනකදී දොම්පේ පොලිස් වසමේ දරණාගම දෙකටන දී විවාහවීමට සූදානම් වෙමින් සිටි තරුණියක්ව කපා ආබාධිත කිරීම සහ ඇගේ සොයුරාට පිහියෙන් කොටා තුවාල කිරීම වෙනුවෙන් නීතිපතිවරයා විසින් පුද්ගලයන් දෙදෙනකුට එරෙහිව ගම්පහ මහාධිකරණයේ නඩු පවරා තිබුණි.පැමිණිල්ල රජයේ අධිනීතිඥ දම්නිති ද සිල්වා මෙනවිය මෙහෙයවූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212185</link>
    <topic>කඩුවෙල ගැබිනි මවුවරුන්ටහරවත් දේශනයක්</topic>
    <author>මහරගම විශේෂ - වේහැල්ලේ පියතිලක</author>
    <content>කඩුවෙල මහ නගර ප්‍රදේශයේ ජීවත්වන ගැබිනි මවුවරුන් සහ ඔවුන්ගේ සැමියන් පවුල් සෞඛ්‍යය පිළිබඳව දැනුවත් කිරීමේ වැඩසටහන් මාලාවක් ඉකුත්දා පැවැත්විණ.බත්තරමුල්ල ඉන්ද්‍රජෝති විදුහල, අතුරුගිරිය රෝහල, මාලබේ, හෝමාගම බෲක්වත්ත රතු කුරුස ශාලාව, කඩුවෙල සෞඛ්‍ය වෛද්‍ය කාර්යාලය, බටපොත සුදර්ශන විදුහල, නවගමුව රෝහල සහ හෝකන්දර රෝහල යන ස්ථානවල දී මේ පුහුණු වැඩසටහන් පැවැත්විණ.ගැබිනි මවුවරු සහ ඔවුන්ගේ සැමියන් 2000 කට අධික සංඛ්‍යාවක් මේ උපදේශන වැඩසටහන්වලට සහභාගි වූහ.මෙහිදී හෙක්ටර් බෙත්මගේ ප්‍රතිභා සංස්කෘතික පදනම සංස්කරණය කරන ලද “මාපිය මෙහෙවර” නම් පොත් පිංචක් සෑම පවුලකට බෙදාදීම ද විශේෂයකි.බස්නාහිර පළාත් සභා මන්ත්‍රී හෙක්ටර් බෙත්මගේ මහතා විසින් මේ වෙනුවෙන් දායකත්වය ලබා දී තිබුණි.   .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212186</link>
    <topic>අනාරක්ෂිත දුම්රිය මාර්ගයටගේට්ටුවක් ඕනෑ</topic>
    <author>බෝපේ සමූහ යූ.ජී.තිලකරත්න</author>
    <content>පාදුක්ක සිරිපියරතන මධ්‍ය මහා විද්‍යාලයට ඇතුළු වන මාර්ගය සඳහා දුම්රිය මාර්ග බාධකයක් නැත. දැනට මේ ස්ථානයේ අනතුරු ගණනාවක් සිදුව ඇත.පාසල් දිනවල මෙන්ම බන්දුල ගුණවර්ධන රංග ශාලාවේ නිවාඩු දිනවලදී විවිධ උත්සව පැවැත්වෙන බැවින් විශාල ජනතාවක් මේ මාර්ගයේ ගැවසෙති.නව දුම්රිය කීපයක් ද කැලණි වැලි මාර්ගයට යොදවා ඇති බැවින් දුම්රිය බාධකයක් ලබා දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212187</link>
    <topic>නවගමුව කෝන්ගහහේන ජනතාවට ජලසම්පාදන යෝජනා ක්‍රමයක්</topic>
    <author>කඩුවෙල සමූහ - සමන්ති මිරියගල්ල</author>
    <content>භූගත ජලය පිරිසිදුකර, නළමාර්ගයෙන් ජනතාව වෙත ලබාදීමේ නව වැඩපිළිවෙළ යටතේ නවගමුව, සමුපකාර මාවත, කොරතොට කෝන්ගහහේන ජනතාවට ලක්ෂ දෙසීයකට අධික වියදමින්, ජලසම්පාදන යෝජනා ක්‍රමයක් පසුගියදා ජලසම්පාදන ඇමැති දිනේෂ් ගුණවර්ධන මහතා විසින් විවෘත කරනු ලැබිණි.එහිදී ජලසම්පාදන ඇමැති දිනේෂ් ගුණවර්ධන මහතා මෙසේ කීවේය. රසායනික පොහොර, පළිබෝධ නාශක මගින්, ගහකොළවලට උරාගන්න ප්‍රමාණයට වඩා මහපොළොවට උරාගන්නා ප්‍රමාණය වැඩියි.එයට විකල්පයක් වශයෙන් භූගත ජලය පවිත්‍ර කර ජනතාව වෙත ලබාදීමට බලාපොරොත්තු වනවා.සෞඛ්‍ය සම්පන්න බව වැඩිදියුණු කරන සමාජයක් ඇති කිරීමේ අරමුණෙන් ඇරඹි ව්‍යාපෘතියේ උත්සව අවස්ථාව සඳහා ආයුර්වේද සංස්ථාවේ සභාපති සෝමවීර චන්ද්‍රසිරි, කඩුවෙල නගරාධිපති ජී. එච්. බුද්ධදාස, නාගරික මන්ත්‍රීවරුන් වන සමන් කුමාර, සුරේෂ් ප්‍රියදර්ශන, චන්ද්‍රසිරි පලිහේන මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212188</link>
    <topic>රයිගම ස්වර්ණජෝති විදුහලටසනීපාරක්ෂක පහසුකම්</topic>
    <author>හල්තොට සමූහ විනීතා මානෙල් ගමගේ</author>
    <content>රයිගම පතහවත්ත ශ්‍රී ස්වර්ණජෝති මහා විද්‍යාලයේ ඉදි කෙරුණු සනීපාරක්ෂක පද්ධතිය සිසු අයිතියට පත් කිරීම පසුගියදා සිදු විය.ඩොලර් 4000ක වියදමින් මේ නව සනීපාරක්ෂක පද්ධතිය ඉදි කෙරුණේ මැද කොළඹ රොටරි සමාජයේ නිහාල් ප්‍රේමකුමාර මහතාගේ ඉල්ලීම පරිදි ජපානයේ ටොයොකාවා ගොල් දිස් 2760 රොටරි සමාජයේ සාමාජික ජපානයේ සයිම්යෝ්ජි විහාරස්ථානයේ විහාරාධිපති ඉෂෝ නගතා හිමියන්ගේ මුලිකත්වයෙන් එම රොටරි සමාජයේ ධන පරිත්‍යාගයෙනි.මීට අමතරව පරිගණක මේස 3ක්ද මේ විදුහල සඳහා පරිත්‍යාග කිරීමද සිදු කෙරිණ.මේ අවස්ථාවට සහභාගී වූ බණ්ඩාරගම ශ්‍රීලනිප ප්‍රධාන සංවිධායක ජානක ප්‍රියන්ත බණ්ඩාර මහතා මෙසේ කීවේය.දෙවන ලෝක සංග්‍රාමයේදී ජපානය අපේ රටට බෝම්බ දාන කොට අපේ මුත්තල ගෙවත්තේ් හැංගුණේ බිම් ගෙවල් අස්සට වෙලා.එහෙම සතුරුවෙලා ගහ මරාගන්න රටවල් දෙකක් අද මනුෂත්වයේ දෑත දිගු කරල වැලඳ ගෙන පාසල් දියුණු කරන්න කටයුතු කරනවා. බස්නාහිර පළාතේ දේශපාලනඥයො පාසල් අධ්‍යාපනය නගා සිටුවන්න විශාල කාර්යභාරයක් කර තියෙනවා.විදුහල්පතිතුමා පහුගිය මැතිවරණ කාලෙ ගෙන් ගෙට ගියාද පොස්ටර් ගැහුවද කියලා හොයන්නේ නෑ. මෙතන ඉන්න ගුරුවරු දේශපාලන හෙන්චයියන් කරන්න පාසල තුළ දේශපාලන ප්‍රතිරූපය නංවන්න අපිට ඕන නෑ.හැම වෙලාවෙම අපි කියන්නේ ගුරුවරුන්ට උගන්නන්න දෙන්න. ළමයින්ට ඉගෙන ගන්න දෙන්න කියා. විදුහල්පතිතුමාට පාසල පාලනය කරන්න ඉඩ දෙන්න අපි පැත්තකට වෙලා බලා ගෙන ඉමු කියලයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r1212189</link>
    <topic>ජා ඇළ කුඩහකපොළට අංග සම්පූර්ණ මාතෘ හා ළමා සායන ගොඩනැඟිල්ලක්</topic>
    <author>ජා ඇළ මධ්‍යම ලෙස්ලි පෙරේරා</author>
    <content>ජා ඇළ කුඩහකපොළ අංගසම්පූර්ණ නව මාතෘ හා ළමා සායන ගොඩනැගිල්ලකට මුල්ගල තැබීම පසුගියදා සිදු විය.එම අවස්ථාවට සහභාගී වූ සමාජසේවා හා සුබ සාධන ඇමැති ෆිලික්ස් පෙරේරා මහතා මෙසේ කීවේය.ජා ඇළ අංග සම්පූර්ණ මාතෘ හා ළමා සායන 2ක් ඉදි කරන අද මේ වගේ අංග සම්පූර්ණ සායන 3කට මුල්ගල් තබනවා. මේ මාතෘ සායන ඉදිකිරීමට රුපියල් ලක්‍ෂ 200ක මුදලක් වැය වෙනවා.මේ ක්‍රමය දියුණු රටවල ඉතාමත් ක්‍රමවත්ව ක්‍රියාත්මක වෙනවා. ගම්පහ දිස්ත්‍රික්කයේ මේ වගේ මාතෘ හා ළමා සායන වැඩි වැඩියෙන් බිහි කරන්නේ මවුවරුන්ට අපෙන් ඉටු විය යුතු සේවයක් වගේම වගකීමක් නිසයි.මේ මුල්ගල අද අප තබන්නේ ගම්පහ දිස්ත්‍රික්කයේ 43වැනි මාතෘ හා ළමා සායන ගොඩනැගිල්ලටයි. මවුවරුන්ට දරුවන් පිළිසිඳ ගත් විට සෑහෙන වගකීමක් හා වැඩ කොටසක් දරුවන්බිහි කරන තුරු පැවැරෙනවා. මේ දරුවන් සමාජයට හිතැති දරුවන් ලෙස හැඩ ගැස්වීමේ කාර්ය අයිති වන්නේ මව්පියන්ට.ජා ඇළ ප්‍රාදේශීය සභාපති ලලිත් නිශාන්ත මහතාද උත්සව සභාව අමතා අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=r12121810</link>
    <topic>හොරණ පාසල්වලකෘෂි වගාව සාර්ථකයි</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ කෘෂිකර්ම ව්‍යාප්ති කාර්යාලය මඟින් පාසල් දරුවන් ගෙවතු වගා කටයුතු කෙරෙහි යොමු කරවීම සඳහා පාසල් කෘෂි සමාජ පිහිටුවීමේ වැඩසටහන යටතේ දැනට කෘෂි සමාජ පහක් පිහිටුවා ඉතාමත් සාර්ථකව වගා කටයුතු කරගෙන යන බැව් හොරණ කෘෂිකර්ම ව්‍යාප්ති උපදේශක කේ. විජිත කරුණාරත්න මහතා පැවැසීය.මේ කෘෂි සමාජ පිහිටුවා ඇත්තේ දික්හේන ප්‍රජාපතී ගෝතමී බාලිකා විදුහල, කණන්විල සුගතපාල කනිටු විද්‍යාලය, හාන්දුපැල්පල කනිටු විද්‍යාලය, ඔලබොඩුව සුගතපාල විදුහල හා හොරණ මේධංකර මහා විද්‍යාලය යන විදුහල්වලටය.මේ ව්‍යාපෘතියට අමතරව හොරණ කෘෂිකර්ම කොට්ඨාසය තුළ ආදර්ශ ගෙවතු හැත්තෑ දෙකක් පිහිටුවීමේ ව්‍යාපෘතියක් ද ක්‍රියාත්මක කර ඇත. ආදර්ශ ගෙවතු වගාකරුවනට ඒ සඳහා අවශ්‍ය බීජ වර්ග හා කෘෂි උපකරණ ද හොරණ කෘෂිකර්ම ව්‍යාප්ති කාර්යාලය මඟින් නොමිලයේ ලබා දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212181</link>
    <topic>ශ්‍රී ලංකා පිලේ ජයපිතිකරුවන් අතේ</topic>
    <author/>
    <content>ඔස්ට්‍රේලියාව ට එරෙහිව හොබාට් හි පැවැත්වෙන පළමු ටෙස්ට් ක්‍රිකට් තරගයේ ලකුණු 393 ක ජයග්‍රාහී ඉලක්කයක් හඹා යන ශ්‍රී ලංකාව ඊයේ සිවුවැනි දින තරගය නතර කරන විට කඩුලු 2 ක් දැවී ලකුණු 65 ක් රැස්කර ගෙන සිටියේය.මේ අනුව ජයග්‍රහණය සඳහා තවත් ලකුණු 328 ක අවශ්‍යතාවකට මුහුණ දී සිටින ශ්‍රී ලංකාව ඒ වෙනුවෙන් කඩුලු 8ක් අතැතිව අද තරගයේ අවසන් දිනය ට මුහුණ දෙයි.ඊයේ තරගය නතර කරන විට නායක මහේල ජයවර්ධන ලකුණු 5 ක් ද, කුමාර් සංගක්කාර ලකුණු 18 ක් ද රැස්කර ගෙන නොදැවී ක්‍රීඩා කරමින් සිටියහ.මේ ලකුණු ලබා ගැනීම සඳහා සංගක්කාර පන්දු 88කටත්, ජයවර්ධන පන්දු 37කටත් මුහුණ දුන්හ.ජයවර්ධන ට ලකුණු ලබා ගැනීම ආරම්භ කිරීම සඳහා පන්දු 25ක් ගතවිය.පළමු ඉනිමේ විශිෂ්ට පිතිහරඹයක නියැලෙමින් අගනා ලකුණු 147 ක් ලබා ගත් ආරම්භක පිතිකරු තිලකරත්න ඩිල්ෂාන් ට ඊයේ දෙවැනි ඉනිමේ දී ලබා ගත හැකිවූයේ ලකුණු 11ක් පමණි.ඔහු 10 වැනි ඕවරයේදී දැවී ගියේය.සංගක්කාර ඊයේ ලකුණු 3ක් ලබා ගෙන සිටියදී දැවී යාමෙන් බේරිණි.පිට දඟ පන්දු යවන නේතන් ලියොන් ගේ පන්දුවකට සංගක්කාර දුන් උඩ පන්දුව, පාදයේ ආබාධයක් හේතුවෙන් අපහසුවෙන් ‘ස්ලිප්’ හි පන්දු රකිමින් සිටි ක්ලාක් ට අතහැරිණි.අනෙක් ආරම්භක පිතිකරු දිමුත් කරුණාරත්න, මිචල් ස්ටාක් ගේ ‘යෝකර්’ පන්දුවකින් ලකුණු 30කට දැවී ගියේය.මේ අනුව 24 වැනි ඕවරයේදී ශ්‍රී ලංකා දෙවැනි කඩුල්ල මුළු ලකුණු 47 දී බිඳ වැටිණි.රංගන හේරත් දක්ෂ පන්දු යැවීම හමුවේ ඔස්ට්‍රේලියාව ඊයේ දෙවැනි ඉනිමේ දී ලකුණු 278 ක ට දැවී ගියේය.හේරත් ලකුණු 96 ක ට කඩුලු 5ක් ලබා ගත් අතර චානක වෙලගෙදර ලකුණු 89 ක ට කඩුලු 3 ක් ලබා ගත්තේය.සිය වේගවත්ම ටෙස්ට් අර්ධ ශතකය වාර්තා කිරීමෙන් පසුව ඔස්ට්‍රේලියානු නායක මයිකල් ක්ලාක් ට පාදයේ ආබාධයක් හේතුවෙන් පිටියෙන් ඉවත්ව යාමට සිදුවිය.ඒ වන විට ඔහු ලකුණු 57ක් රැස්කර ගෙන සිටියේය.ඔස්ට්‍රේලියානු දෙවැනි ඉනිමේදී ඔවුන්ගේ අවසන් කඩුලු 8 ලකුණු 146කට බිඳ වැටිණි.ඊට පෙර, ආරම්භක පිතිකරුවන් වන ඩේවිඩ් වෝනර් (68) හා එඩ් කොවන් (56) ලකුණු 132ක් රැස් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212182</link>
    <topic>මිශ්‍ර ආර ඉසව්වෙන්නව ලෝක වාර්තාවක්</topic>
    <author/>
    <content>ලෝක කෙටිදුර පිහිනුම් ශූරතාවලියේ මීටර් 100 ඒකල මිශ්‍ර ආර අවසන් පූර්ව තරගය තත්පර 50.71කින් නිමකරමින් නව ලෝක වාර්තාවක් බිහිකිරීමට අමෙරිකාවේ පිහිනුම් ශූර රයන් ලොචෙට් සමත්විය.මෙවර ශූරතාවලියේ දී ඔහු විසින් තැබූ දෙවැනි ලෝක වාර්තාව මෙය වේ. ඊට පෙර දිනයේ දී මීටර් 200 ඒකල මිශ්‍ර ආර පිහිනුම් තරගයෙන් ද ඔහු ලෝක වාර්තාවක් තැබීය‍.පස් වතාවකදී ඔලිම්පික් ශූරතා දිනූ රයන් මෙවර කෙටිදුර පිහිනුම් තරගාවලියේ රන් පදක්කම් 4ක් දිනාගෙන සිටියි.මීටර් 100 ඒකල මිශ්‍ර ආර අවසන් පූර්ව තරගයේ දෙවැනි වේගවත්ම කාලය වාර්තා කළේ ඔස්ට්‍රේලියාවේ කෙනත්ය.ඔහු තත්පර 51.47ක කාලයක් වාර්තා කළ අතර තත්පර 51.66ක කාලයක් වාර්තා කළ ට්‍රිනිඩෑඩ් හා ටුබෑගෝ හී ජෝර්ජ් බෝවල් තුන්වැනි තැන ලබාගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212183</link>
    <topic>අමෙරිකානු ශූරයා අමීර්ට පරදි</topic>
    <author/>
    <content>අපරාජිත අමෙරිකානු බොක්සිං ශූර කාලෝස් මොලීනාට එරෙහිව විශිෂ්ට ජයක් වාර්තා කළ බ්‍රිතාන්‍යයේ ආමීර් ඛාන් ලයිට්වෙල්ටර්වේට් ශූරතාව අත්කර ගැනීමට සමත්විය.ඛාන්ගේ ප්‍රහාර හමුවේ ‍මොලීනා දැඩි පසුබෑමකට ලක්වීමේ හේතුවෙන් 10වැනි වටය අවසානයේ දී තරග තීරක තරගය අත්හිටුවා‍ ජයග්‍රහණය ඛාන් වෙත පිරිනැමීමට කටයුතු කළේය.'මම කොයිතරම් ඉවසීමෙන් තරග කළාද කියලා නරඹන්නෝ දකින්නට ඇති. තරග සැලසුමකට අනුවයි මම ක්‍රීඩා කළේ.' ලබන සතියේ සිය 26වැනි උපන්දිනය සැමරීමට නියමිත ඛාන් පැවැසීය.පසුගිය වසරේ ජූලි මාසයේ දී අමෙරිකාවේ ඩැනී ගාර්සි හමුවේත්, දෙසැම්බර් මාසයේ දී අමෙරිකාවේම ලෙමොන්ට් පීටර්සන් හමුවේත් පරාජය වී සිටි ඛාන්ට තරගයේ ජයග්‍රහණය අතිශයින්ම වැදගත් එකක් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212184</link>
    <topic>2018 පාපන්දු මහා මංගල්‍යයමොස්කව් නගරයට</topic>
    <author>පැරිසිය (ඒ.එෆ්.පී.)</author>
    <content>2018 ලෝක කුසලාන පාපන්දු තරගාවලියේ ආරම්භක තරගය, අවසාන තරගය හා එක් අවසන් පූර්ව තරගයක් මොස්කව් හි ලුස්නිකි ක්‍රීඩාංගණයේ පැවැත්වෙනු ඇතැයි ජගත් පාපන්දු සම්මේලනය නිවේදනය කළේය.අනෙක් අවසන් පූර්ව තරගය සාන්ත පීටර්ස්බර්ග් හි පැවැත්වෙනු ඇත.1956 වසරේ ඉදිකෙරුණු ලුස්නිකි ක්‍රීඩාංගණය 2008 චැම්පියන්ස් ලීග් අවසාන තරගයේ හා 1980 ග්‍රෟෂ්ම සෘතු ඔලිම්පික් ක්‍රීඩා උලෙළේ සත්කාරක ඉසව්ව විය.වර්තමානයේ එහි 78,000කට තරග නැරඹිය හැකි අතර ලෝක කුසලාන තරගාවලිය වන විට සම්පූර්ණ වන පරිද්දෙන් 2013 ලෝක මලල ක්‍රීඩා ශූරතාවලියෙන් පසුව එම ක්‍රීඩාංගණය ප්‍රතිසංස්කරණය හෝ සම්පූර්ණයෙන් කඩා බිඳ දමා නැවත අලුතින් ගොඩනගනු ඇත.2018 ලෝක කුසලාන තරගාවලියට පෙර 2017 වසරේ රුසියාවේ පැවැත්වෙන කන්ෆෙඩරේෂන්ස් කුසලාන තරගාවලිය කසාන්, සොචි හා සාන්ත පීටර්ස්බර්ග් හි ක්‍රීඩාංගණවල පැවැත්වීමට නියමිතය.2014 ශීත සෘතු ඔලිම්පික් උලෙළ සොචි හිදීත්, 2013 ලෝක ශිෂ්‍ය ක්‍රීඩා උලෙළ කසාන් හිදීත් පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212185</link>
    <topic>සා.මරියා විදුහලට පළමු ඉනිමේ ජයක්</topic>
    <author/>
    <content>අන්තර් සමාජ 13න් පහළ රන්කැකුළු දෙවැනි ක්‍රිකට් තරගාවලියේ දෙවැනි වටය යටතේ ඇල්පිටිය ආනන්ද මහා විද්‍යාලය සමග පැවැති තරගයෙන් පළමු ඉනිමේ ජයක් වාර්තා කිරීමට හලාවත සාන්ත මරියා විදුහල සමත්විය.ඇල්පිටිය ආනන්ද පළමු ඉනිම – 174-කේ.එච්.ජනිත් 52, ඩබ්ලිව්. ජනිඳු 23 (අකලංක ද සිල්වා 28/6, එම්.සී.චලන 25/3) සා.මරියා පළමු ඉනිම – 237/3- අකලංක ද සිල්වා 129, එස්.ඩිල්ෂාන් 57.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212186</link>
    <topic>එංගලන්තයට ඉන්දියාවේදී ‍ඓතිහාසික ටෙස්ට් ජයක්</topic>
    <author/>
    <content>ඉන්දියාව සමග නාග්පූර් හී පැවැති සිවුවැනි ටෙස්ට් තරගය ජයපරාජයෙන් තොරව නිමාකරගත් සංචාරක එංගලන්ත පිල තරග 4කින් සමන්විත ටෙස්ට් තරගමාලාව 2-1ක් ලෙස ජය ගත්තේය.ඒ අනුව වසර 28කට පසුව ඉන්දියාවේ දි ටෙස්ට් තරගමාලා ජයක් වාර්තා කිරීමට එංගලන්තය සමත්විය.සිවුවැනි ටෙස්ට් තරගයේ අවසන් දිනය වු ඊයේ තරගය නිමාවනවිට සිය දෙවැනි ඉනිම ක්‍රීඩා කරමින් සිටි එංගලන්තය කඩුලු 4ක් දැවී ලකුණු 352ක් ලබා සිටියේය. ඒ අනුව ඔවුන් ඉන්දියාවට වඩා ලකුණු 356ක් ඉදිරියෙන් සිටියේය.විශිෂ්ට පිති හරඹයක නිරත වූ ජොනතන් ට්‍රොට් සහ ඉයන් බෙල් සිවුවැනි කඩුල්ලට ලකුණු 208ක සම්බන්ධතාවක් ගොඩ නැගූහ. බෙල් නොදැවී ලකුණු 116ක් ලබා ගත් අතර ට්‍රොට් ලකුණු 143ක් රැස් කළේය.තරගයේ වීරයා සම්මානය ඉන්දියා පළමු ඉනිමේ දී කඩුලු 4ක් දවාලූ ජේම්ස් ඇන්ඩර්සන් දිනාගත් අතර ඇලිස්ටෙයාර් කුක් තරගමාලාවේ වීරයා සම්මානය දිනා ගත්තේය.එංගලන්තය පළමු ඉනිම – 330 (සියලු දෙනා දැවී) කෙවින් පීටර්සන් 73, ජෝ රූට් 73, මැට් ප්‍රියර් 57, ග්‍රෙහැම් ස්වාන් 56 (පියුස් චවුලා 69/4, ඉෂාන්ත් ෂර්මා 49/3) සහ දෙවැනි ඉනිම – 352/4- ජොනතන් ට්‍රොට් 143, ඉයන් බෙල් නොදැවී 116ඉන්දියාව පළමු ඉනිම – 326/9 (ඉනිම අත්හිටුවන ලදි) විරාත් කෝලි 103, මහේන්ද්‍ර සිං දෝනි 99 ( ජේම්ස් ඇන්ඩර්සන් 81/4, ග්‍රෙහැම් ස්වාන් 76/3).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212187</link>
    <topic>වෙළෙද සේවා වොලිබෝල් පිටියේමාස් හෝල්ඩිං අණසක පතුරයි</topic>
    <author>ප්‍රින්ස් ගුණසේකර</author>
    <content>වෙළෙද සේවා වොලිබෝල් තරගාවලියේ අණසක පැතිරවූ මාස් හෝල්ඩිං ආයතන සමූහය පිරිමි හා කාන්තා ශූරතා දෙකම දිනාගැනීමට සමත් විය.  වසර කිහිපයකට පසුව නැවැත ආරම්භ කෙරුණු මේ තරගාවලියේ කාන්තා පිරිමි අවසන් තරග දෙකේදීම මාස් හෝල්ඩිං වෙතින් පරාජයට පත්වූයේ බ්‍රැන්ඩික්ස් ආයතන සමූහයේ කණ්ඩායම් දෙකකි.පිරිමි ශූරතාව පල්ලේකැලේ මාස් ඇක්ටිව් කොන්ටුවර්ලයින් දිනාගත් අතර කාන්තා ශූරතාව මාවතගම මාස් කැෂුවලයින් සතුවිය.මහරගම ජාතික තරුණ සේවා සභා ක්‍රීඩාංගණයේදී පෙරේදා පැවති පිරිමි අවසන් තරගයේදී පල්ලේකැලේ මාස් කොන්ටුවර්ලයින් වෙතින් 25-21,19-25,28-26,20-25 හා 15-10ක් ලෙස වැලිසර බ්‍රැන්ඩික්ස් ඉන්ටිමේට් ඇපරල් කන්ඩායම පරාජයට පත්වූ අතර, කාන්තා අවසන් තරගයේදී මාවතගම මාස් කැෂුවර්ලයින් වෙතින් 25-20,25-22 හා 25-13ක් ලෙස රිදීගම බ්‍රැන්ඩික්ස් කැෂුවල්වෙයාර් කණ්ඩායම පරාජයට පත්වූහ.තෙවැනි ස්ථාන තෝරාගැනීම උදෙසා පැවැත්වෙන තරගවලදී කාන්තා අංශයෙන් වැලිසර බ්‍රැන්ඩික්ස් ඇපරල් වෙතින් 25-17,25-18 හා 25-19ක් ලෙස හංවැල්ල මාස් ලීනියා පිල පරාජය වූ අතර,පිරිමි අංශයෙන් නිට්ටඹුව සුමිත්‍රා ක්‍රීඩා සමාජය වෙතින් 22-25,25-20,25-12 හා 25-15ක් ලෙස අවිස්සාවේල්ල බ්‍රන්ඩික්ස් ටෙක්ස්චර්ඩ් ජර්සි ලංකා සමාගම පරාජයට පත් විය.පිරිමි අංශයේ දක්ෂතම පන්දු ඔසවන්නා ලෙස ජී.කේ.රූපසිංහ(මාස් ඇක්ටිව්),දක්ෂතම ප්‍රහාරකයා ලෙස එස්.චම්පික (රිදීගම බ්‍රැන්ඩික්ස්) හා දක්ෂතම ක්‍රීඩකයා ලෙස පසන් ගයන්ත(මාස් ඇක්ටිව්) මුදල් ත්‍යාග දිනා ගත්හ.කාන්තා අංශයේ දක්ෂතම පන්දු ඔසවන්නිය ලෙස එස්.ඒ සදමාලී (මාස් කැෂුවර්ලයින්),දක්ෂතම ප්‍රහාරිකාව ලෙස කේ.පී.එස්.නිමන්තිකා (මාස් කැෂුවර්ලයින්) හා දක්ෂතම ක්‍රීඩිකාව ලෙස පසන් රේණුකා නිල්මිණී (මාස් කැෂුවර්ලයින්) මුදල් තෑගි හිමි වූහ.වෙළඳ සේවා ආයතනයකින් කණ්ඩායම් කිහිපයකට සහභාගී විය හැකි පරිදි සංවිධානය වු මේ තරගාවලියට පිරිමි කණ්ඩායම් 44ක්ද කාන්තා කණ්ඩායම් 21ක්ද එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=s1212188</link>
    <topic>අන්තර් ජාතික පාපැදි සවාරියේ 13වැනි ස්ථානය ශ්‍රී ලංකාවට</topic>
    <author/>
    <content>අදියර තුනකින් සමන්විත ‘ටුවර් ඩි ඉන්දියා’ අන්තර් ජාතික පාපැදි සවාරියේ තරගකරුවන් 70කට අධික සංඛ්‍යාවක් අතරින් 13වැනි ස්ථානය අත්කර ගැනීමට ශ්‍රී ලංකාවේ කුෂාන්ත දයානන්ද සමත්විය.වත්මන් පාපැදි අතුරු පාලක කමිටු සභාපති එයාර් වයිස් මාෂල් ගගන බුලත්සිංහල මහතාගේ අධීක්ෂණය යටතේ ගුවන් හමුදා ක්‍රීඩකයන් 3ක්, යුද හමුදා ක්‍රීඩකයන් 2ක් සහ පොලිසියේ ක්‍රීඩකයෙක් මේ තරගාවලියට ඉදිරිපත්වූහ.ශ්‍රී ලංකා කණ්ඩායමේ ක්‍රීඩකයන් පළමු හා අවසන් අදියරේ දී ප්‍රබල ඉන්දියා ක්‍රීඩකයන් අබිබවා යාමට සමත්වීම විශේෂ සිදුවීමක් විය.සමස්ත තරගයේ ජයග්‍රහණය කසකස්තානයට හිමිවූ අතර ජර්මනිය දෙවැනි ස්ථානයත්, එක්සත් අරාබි එමීර් රාජ්‍යය තුන්වැනි ස්ථානයත් හිමිකර ගත්තේය. තරගාවලියට සහභාගි වූ ශ්‍රී ලංකා කණ්ඩායම..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>18</day>
    </date>
    <link>http://www.dinamina.lk/2012/12/18/_art.asp?fn=f1212181</link>
    <topic>අලුත්කඩේ ව්‍යාපෘතියත් එන්.ජි.ඕ. කුමන්ත්‍රණයක්!</topic>
    <author>සාකච්ඡා කළේ ධම්මික සෙනෙවිරත්න</author>
    <content>ශ්‍රී ලංකාවට එරෙහි විදේශ බලපෑම් සහ රට අස්ථාවර කිරීමේ ප්‍රයත්නයන් ගැනත්, 13 වෙනි ව්‍යවස්ථා සංශෝධනය පිළිබඳවත්, අගවිනිසුරුතුමියට එරෙහි දෝෂාභියෝගය ඇතැම් දෙස් - විදෙස් බලවේග විසින් දේශපාලනිකව යොදා ගැනීම ගැනත් දේශහිතෛශී ජාතික ව්‍යාපාරයේ සභාපති ආචාර්ය ගුණදාස අමරසේකර සමඟ කළ සංවාදයකි.* ශ්‍රී ලංකාව ත්‍රස්තවාදය පරාජය කිරීම ගැන ඇතැම් ජාත්‍යන්තර බලවේගවලට, සමහර බලවත් රටවලට ඇති වේදනාව රටට එල්ල වන බලපෑම්වලින් පෙනෙනවා. ඔබ මේ කාරණය විග්‍රහ කරන්නෙ මොන විදිහටදයුද්ධය නිමාවීමටත් කලින් ඉඳන්ම අමෙරිකාව සහ බටහිර රටවල් අපේ රටට බලපෑම් එල්ල කළා. මුල පටන්ම ඔවුන් උත්සාහ කළේ සාම ක්‍රියාදාමය කියල එකක් හදලා රට දෙකඩ බෙදන්න. ටෝකියෝ, ඔස්ලෝ ආදී සාකච්ඡාවල තේරුමත් මේකයි. ඒ වැඩේ වෙනව නම් ලොකු ණයක් අපට දෙන්නත් මේ අය ඉදිරිපත් වුණා.මේ ක්‍රියාවලිය පිටුපස ඉන්දියාව පවා සිටියා. අවසාන වශයෙන් මේ හරහා අපේක්ෂා කළේ ඊළාමය කියල නොකිව්වත් උතුර සහ නැගෙනහිර ප්‍රභාකරන්ට අවශ්‍ය පාලනය හදල දෙන එකයි. ඔවුන්ට ඕනෑ කළේ රටෙන් කොටසක් ප්‍රභාකරන්ට දෙන්න. ඒ සඳහා ඔවුන් මතයකුත් හැදුවා, ශ්‍රී ලංකා රජයට ප්‍රභාකරන් යුදමය වශයෙන් පරාජය කළ නොහැකියි කිව්වා. හොඳම දේ වෙනම පාලනයක් දෙන එක කියල කිව්වා.මහින්ද රාජපක්ෂ මහතා 2005 දී ජනාධිපතිවරණයට තරඟ කරන කොට ප්‍රභාකරන් උතුරේ මිනිස්සුන්ට ඡන්දය දෙන්න එපා කිව්වෙ ඔහු බලයට පත් වුණොත් යුද්ධය දිනන්න පුලුවන්ය කියල කල්පනා කළ නිසා. ප්‍රභාකරන්ට ඕන කළේ මේක යුද්ධයෙන් අතට ගන්න ඉන්දියාවට වෙනම න්‍යාය පත්‍රයකුත්, අමෙරිකාව සහ බටහිරට වෙනම න්‍යාය පත්‍රයකුත් තිබුණා.මේ රට බෙදලා තම තමන්ගේ දේශපාලන වුවමනාකම් ඉටුකර ගන්නයි ඔවුන්ට ඕන කළේ. ඒ නිසා මේ ක්‍රියාවලිය පිටුපස තිබුණේ අන්තර් ජාතික දේශපාලනයයි. මේක චීනයට එරෙහි බටහිර ක්‍රියාදාමයේම එක් අවස්ථාවක්. මේ රටේ පය ගැහුවොත් තමන් ට මේ කලාපයම පාලනය කරන්න පුලුවන් බව ඔවුන් දන්නවා. විශේෂයෙන් එමඟින් චීනයට බලපෑම් කිරීමට ඔවුන් කල්පනා කළා. චීනය තමන්ගේ සතුරා නිසා ඉන්දියාවත් මේකට උදව් දුන්නා.හැබැයි, මේ කවුරුත් නොසිතූ දෙයක් වුණා. ප්‍රභාකරන් ඉවර කරලා ශ්‍රී ලංකාව යුද්ධය අවසන් කළා. එතැන් පටන් මේ බාහිර බලවේග තමන්ගේ ගමන් මඟ වෙනස් කළා. රටට එරෙහිව දේශපාලන බලපෑම් එල්ල කිරීම සිදුවුණේ ඊට අනුවයි. ඔවුන් නොයෙක් දේවල් කියන්න පටන් ගත්තා. යුද්ධයේ අවසන් වකවානුවේ ශ්‍රී‍ ලංකාව මානව හිමිකම් උල්ලංඝනය කළා කිව්වා. හැබැයි අවුරුදු 30ක් තිස්සේ ප්‍රභාකරන් මේ රටේ මිනිසුන්ගේ මානව හිමිකම් උල්ලංඝනය කර තිබීම මේ අය ප්‍රශ්න කළේ නෑ. ත්‍රස්තවාදය පරාජය කිරීමේදී ඇති වූ සුළු සුළු දේවල් තමයි ඔවුන් ලොකු කළේ.* 13 වෙනි සංශෝධනයට එරෙහිව ඔබ ප්‍රබල ස්ථාවරයක සිටිනවා...?යුද්ධයෙන් කරගන්න බැරිවුණ දේ 13න් කර ගන්නයි හදන්නෙ. ඒක එක පියවරක්. ඊළඟ පියවර තමන් කියන දේ අහන්නෙ නැතුව මේ යුද්ධය කළ ජනාධිපති, ආරක්ෂක ලේකම් සහ හමුදා නායකයන් යුද අධිකරණයට ගෙනියන එකයි. මේ වැඩේ මීට කලින් සූඩානයෙදි අත්හදා බලල තිබුණා. ඉස්සෙල්ල කරන්නෙ රට බෙදන එක. ඊළඟට ඒ දෙක අතර ගැටුමක් හැදෙනවා. එතැනදි ජනමත විචාරණයකට යන්න එක කට්ටියක් බය ගන්වනවා. එමඟින් වෙනම රාජ්‍යක් හදනවා. ඔමාර් අල් බෂීර් ජනාධිපතිවරයාට අදටත් රටින් පිටවෙන්න අමාරුයි. යුද අපරාධ චෝදනා දාලා අත්අඩංගුවට ගන්න බලාගෙන ඉන්නවා.මෙහෙත් මේ වැඩේ තමයි 13 දීලා කරන්න හදන්නෙ. 13 යටතේ කොහොම හරි පොලිස් බලතලත් දුන්නාම සම්බන්ධන් වගේ දේශපාලනඥයො එහෙ වෙනම රාජ්‍යය හදනවා. ඊට පස්සෙ ගැටුමක් එනවා. මැදිහත් වෙන්න බලාගෙන ඉන්න අයට මේ ගැටුම් අවශ්‍යයයි. ඒක පාවිච්චි කරලා ජනමත විචාරණයකට යන්න කියල බය කරනවා. ඊළඟට වෙනම කොටසක් දෙන්නයි වෙන්නෙ.පසුගිය මාර්තු මාසයේ ජිනීවා නුවරදී දිගහැරුණෙත් මේ සැලැස්මේ කොටස්. මානව හිමිකම් කඩවූ බව, යුද අපරාධ සිදුවූ බව කියමින් පරීක්ෂණ ඉල්ලුවා. ඊලඟ මාර්තුවේ මේක තවත් වටයකින් ඉදිරියට ගන්නවා. පසුගිය දවසක හියුමන් රයිට්ස් ක්‍රයිසිස් ග්‍රෲප් එකේ ඇලන්ඩීන් වැදගත් ප්‍රකාශයක් කළා. ඔහු කියනවා, බය වෙන්න එපා අද, හෙට නොවුණත් තව අවුරුදු 20කින් හරි අපි මේක කරනවා කියලා. ඒ කියන්නෙ මේ යුද අධිකරණයට ‍ෙගනියන කතාව. මේකට අවශ්‍ය පසුබිම තමයි.* වසරක, දෙකක කාලය ඇතුළත යම් යම් සිද්ධීන් හා තත්ත්වයන් උපයෝගී කරගනිමින් මේ බලවේග රටට බලපෑම් ඇති කළා. ඒවාත් මේ සැලැස්මේම කොටස් ලෙස හඳුනාගත හැකිද?නිදහස් වෙළෙඳ කලාපයේ සිද්ධිය, මන්නාරමේ ධීවර උද්ඝෝෂණය, සරත් ෆොන්සේකා, ඉසෙඩ් ස්කොර් ප්‍රශ්නය කියන සැලසුම් සහගත සිද්ධි දාමයේ අලුත්ම එක තමයි අලුත්කඩේ වසන්තය. මේ හැම තැනකම සිටියෙ,ඉන්නෙ එන්.ජී.ඕ, ආණ්ඩු විරෝධීන්, අමෙරිකා සහ බටහිර ගැත්තන්. අලුත්ම එක ගත්තොත් මේ දෝෂාභියෝග ප්‍රශ්නය. මේක හරියට විභාග කරන්න කියලා අමෙරිකා රාජ්‍ය දෙපාර්තමේන්තුව, යුරෝපා සංගමය බලපෑම් කරනවා.පළමු පියවර හැටියට බය කරන්න හදනවා. බය කරලා හරි 13 ගත්තොත් දෙවෙනි පියවරට යන්න පුලුවන් බව මේ අය දන්නවා. ඒ නිසා අපි ආණ්ඩුවට කියන්නෙ මේ තර්ජනවලට බයේ හරි, ආධාර කොන්දේසිවලට යටවෙලා හරි 13 දෙන්න ගියොත් වෙන්නෙ තමන්ගේ වළ තමන්ම කපා ගැනීමයි. 13 දෙන්න කියන අය කියන්නෙ බය නැතුව මේක දෙන්න. එතකොට ප්‍රශ්නෙ ඉවරයි කියලා. හැබැයි අපි කියන්නෙ නෑ ප්‍රශ්නෙ ඉවර නෑ ප්‍රශ්නෙ පටන් ගන්නෙ එතැනින්.* තමන්ට අවනත නොවන පාලනයක්, නායකයන්, ඉවත් කිරීම සඳහා අමෙරිකාව සහ බටහිර බලවතුන් රෙජීම් චේන්ජ් වැඩ පිළිවෙල ක්‍රියාත්මක කරමින් සිටිනවා. ඔබ එය පැහැදිළි කරන්නෙ කොහොමද?ඊජිප්තුව, ලිබියාව, ඉරාකය, ඇෆ්ගනිස්තානය ආදී තැන්වල ඔවුන් කළේ ඔය වැඩේ තයි. මේ හැම තැනදීම ඔවුන් සාර්ථක වුණා. හැබැයි ඊශ්‍රායලය සම්බන්ධයෙන් මේක කරන්න තවමත් බැරි වුණා. මොකද, ඊශ්‍රායලය ඉන්නෙ ඔවුන් සමඟ නිසාත් ඊශ්‍රායලය ඔවුන් කියන දේ අහන්නෙ නැති නිසාත්, සිරියාවෙන් තවම මේක කරගන්න බැරි වුණා.මං හිතන්නෙ රුසියාව සිරියාවට අාධාර කිරීම නිසා මේ වැඩේ අසීරුයි. ලංකාවෙත් කරන්න හදන්නෙ මේකම තමයි. හැබැයි, මං හිතන්නෙ නෑ අපි මේ භයානක පින්තූරය තවමත් අපේ රටේ ජනයාට පෙන්වලා තියෙනවයි කියලා පාලකයොත් මේ ගැන කට ඇරලා කියන්න ඕන. මේ පිංතූරය හරියට පෙන්නන්න ඕන. එතකොට තමයි මේ ගැන ජනතාව හරියාකාර තේරුම් ගන්නෙ.* මෙතැන තවත් කාරණයක් තියෙනවා. මේ විදිහට අස්ථාවර කරල විනාශ කරල දාන බොහෝ රටවල් වසර 4000 - 5000 තවත් ලිඛිත ඉතිහාසයක් ඇති රටවල්. මේ වැඩේ කරන රටවලට වසර 400 - 500 තවත් ඉතිහාසයක් නෑ...?ශිෂ්ටාචාර සංහාරයක් නෙ මේ කරන්නෙ. වසර දහස් ගණනක ඉතිහාසයක් තියෙන මේ රටේ මිනිස්සුත් මේ දිහා උදාසීනව බලාගෙන ඉන්නවා. එහෙම වෙලා තියෙන්නෙ මේ හරි පින්තූරය මිනිස්සු දැක නැති නිසා. අපි ඒක පෙන්නන්න ගියාම අපිට විනාශකාරී අදහස් ඇති ජාතිවාදියො කියල ලේබල් ගහනවා. නමුත්, අපි මේ ඇත්ත මිනිස්සුන්ට පෙන්වා දිය යුතුයි.අරාබිකරයෙ මුල්සිම් ශිෂ්ටාචාරය වනසමින් තිබෙනවා. ඉරානයටත් නුදුරේදී අත තියන්න වෑයම් කරනවා. බොහෝ විට පලස්තීනය හරහා ඒ වැඩෙත් කරගන්න බලයි.හැබැයි මෙතැනදි මෙහෙ සහ මේ වෙනස්කම් ඇති වූ රටවල් අතර වෙනසකුත් තිබෙනවා. ඒ තමයි, ඔය බොහොමයක් රටවල සිටියෙ ඒකාධිපති, වංචනික, දුෂ්ට පාලකයන් වීම. ඒ අය ගැන ජනතාවට කළකිරීමක් තිබුණා. බාහිර බලවේග ඒ තත්ත්වය මෙතැනදි පාවිච්චි කළා.* ලංකාව තුළ අපි අලුත්ම උදාරහණය ගත්තොත්, අගවිනිසුරුතුමියට එරෙහි දෝෂාභියෝගය ව්‍යවස්ථාදායකය සහ අධිකරණය අතර ගැටුමක් ලෙස හා නීතියේ පාලනය බිඳවැටීමක් ලෙසත් අර්ථ නිරූපණය කිරීමේ වෑයමක් තිබෙනවා. ඔබ මෙය කාහොමද දකින්නෙ?පළමුවැනි කාරණය තමයි, එවැනි කිසිම ගැටුමක් නෑ. අගවිනිසුරුතුමියට එරෙහි දෝෂාභියෝගයක් ගෙනාවයි කියලා නීතියේ පාලනය බිඳවැටීමක් වෙලත් නෑ. ඇත්තටම, අපට කියන්න තියෙන්නෙ ඕනෑනම් මේකෙන් නීතියෙ පාලනය ස්ථාපිත වුණා කියලා. දෙවැනි කාරණය, මේක සිදුවුණේ ආණ්ඩුක්‍රම ව්‍යවස්ථාවට අනුකූලවයි.78’ ව්‍යවස්ථාව කුණුහරුපයක් වෙන්න පුලුවන්. ජේ.ආර්. මේ ව්‍යවස්ථාව හදල විනිසුරුවරු 8 දෙනෙක් ගෙදර ඇරියා, කවුරුවත් කට හෙලෙව්වෙවත් නෑ. මේක කුණු හරුපයක් වුණත් අවුරුදු 30ක් තිස්සේ තවමත් මේක මේ රටේ ව්‍යවස්ථාව. එතකොට මේක වෙලා තියෙන්නෙත් මේ ව්‍යවස්ථාවට අනුකූලවයි.* දෝෂාභියෝග සිද්ධියේදී වගේම අන් ඕනෑම අවස්ථාවකත් රටට අත පෙවීමට බාහිර බලවේග ඉඩ නොලැබෙන පරිදි ක්‍රියාකිරීමේ අවශ්‍යතාව ඔබ පැහැදිළි කරන්නෙ කොහොමද?දැන්, මේ අවස්ථාව ගත්තොත් අගවිනිසුරුතුමියට මුලින්ම වුණත් කරන්න තිබුණේ, දැන් හරි කරන්න තියෙන්නෙ තමන්ගේ ආත්ම ගෞරවය රැකගෙන පුටුවෙන් නැඟිටින එකයි. එහෙම නැතිව දේශපාලන කරළියට ඒම නෙවෙයි. මේ වෙන විදිහට වුණොත් අවසාන වශයෙන් මේ ප්‍රශ්නය සතුරන් අතට යනවා.අපට අගවිනිසුරුතුමියගෙන් ඉල්ලන්න තියෙන්නෙ ඒ පාප කර්මයට හවුල්වෙන්න එපා කියලයි. අනෙක, දැන් ඔය නීතිඥයො කිහිප දෙනෙක් කෑගහනවනෙ මේකෙන් අධිකරණයට බලපෑමක් වුණා කියලා. ඕවාට ඇහුම්කන් දෙන්න තරම් මේ රටේ පොදු ජනයා මෝඩ නෑ. මේ අයට පුළුල් ජනමතයක් ගොඩනඟන්නත් බෑ. ඕන නම් ඉහළ පැළැන්තියේ ඉංගිරිසි කතාකරන, ඉංගිරිසි පත්තර බලන අතළොස්සකට ඔය පණිවිඩය දැනෙයි. එපමණයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212191</link>
    <topic>ධනයෙන් බලයෙන් රටක ඉතිහාසය ගොඩනඟන්න බැහැ</topic>
    <author>ධනුෂ්ක ‍ගොඩකුඹුර</author>
    <content>ධනයෙන් බලයෙන් රටක ඉතිහාසය ගොඩනගන්නට නොහැකි බව ජනාධිපති මහින්ද රාජපක්ෂ මහතා අවධාරණය කරයි.‍අප රටේ ඉතිහාසය අපට වටිනා බව පවසන ජනාධිපතිවරයා ඉතිහාසය අමතක කරන්නට ඇතැමුන් උත්සාහ කළත් ‍ඩොලර් කොළවලට ඉතිහාසය යට කරන්නට නොහැකි බව පවසයි.ඉතිහාසයට වඩා සල්ලි කොළවලින් රටවල් මනින යුගයකට අප පැමිණ ඇති බවත් ඉතිහාසය අලුතින් ලියා විකෘති කරන්නට කිසිවකුටත් නොහැකි බවත් ජනාධිපතිවරයා ප්‍රකාශ කරයි.ඇතැම් ප්‍රදේශවල ඉතිහාසය මකා දමන්නට පුරාවස්තු ඩෝසර් කරන බව පැවසූ ජනාධිපතිවරයා එමඟින් ඉතිහාසය මකා දැමිය නොහැකි වුවත් විනාශයක් සිදු වන බව පැවසීය.ජනාධිපතිවරයා මෙසේ ප්‍රකාශ කළේ ජාතික ලේඛනාරක්ෂක දෙපාර්තමේන්තුවේ නව ගොඩනැඟිල්ල විවෘත කිරීමේ අවස්ථාවට ඊයේ (18) එක්වෙමිනි. නවීන පහසුකම් සහිතව ඉදිකර ඇති මෙම ගොඩනැගිල්ල සඳහා රුපියල් මිලියන 740ක් වැය කර ඇති අතර එය වර්ග අඩි 74000ක විශාලත්වයකින් යුක්තය.නව ගොඩනැගිල්ලේ‍ කෝෂ්ඨාගාර තුළ ද්‍රෘෂ්‍ය පට, විද්‍යුත් ලේඛන, සිතියම්, ප්‍රමාණයෙන් විශාල ලේඛන හා අධිලේඛන තැන්පත් කිරීමට සුදුසු අවකාශත් ඒවා පරිශීලනය කිරීමට පහසුකමුත් සලසා ඇති අතර ආසන 302කින් යුත් ශ්‍රවණාගාරයක් ද එහි ඉදිකර තිබේ.ලේඛන තැන්පත් කිරීමට උචිත පාරිසරික තත්ත්වයන් සැකසීමට එහි උෂ්ණත්වය, සාපේක්ෂ ආර්ද්‍රතාව සහ ආලෝකය පාලනය කිරීමට හැකි ලෙස නිර්මාණය කර ඇති ගොඩනැගිල්ල ස්වභාවික ආලෝකය ලබා ගැනීම, හරිත පැහැය ආරක්ෂා කිරීම, වැසි ජලය ප්‍රයෝජනයට ගැනීම, සූර්ය ශක්තිය ලබාගැනීම ආදී සුවිශේෂතාවලින් සමන්විතය.දුටුගැමුණු රජතුමාගේ නාමය ඉතිහාසයෙන් මකා දමන්නට සමහරු කටයුතු කළ බවත් ඒ කාලයේ දුටුගැමුණු රජුගේ නම කියන්නටත් බිය වූ බවත් ජනාධිපතිවරයා සඳහන් කළේය.ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා සහ ජාතික ලේඛනාරක්ෂක දෙපාර්තමේන්තුවේ අධ්‍යක්ෂ ආචාර්ය සරෝජිනී වෙත්තසිංහ මහත්මිය ද අදහස් දැක්වූහ. ජ්‍යෙෂ්ඨ ඇමැති ඒ. එච්‍. එම් ෆවුසි, ඇමැති මහින්ද යාපා අබේවර්ධන, පාර්ලිමේන්තු මන්ත්‍රීවරුන් වන තිලංග සුමතිපාල, හර්ෂ ද සිල්වා මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121919</link>
    <topic>29දා භූමිකම්පාවක්?</topic>
    <author/>
    <content>ලබන 29 දා කුමන හෝ මොහොතක ශ්‍රී ලංකාවේ පළාත් කිහිපයකට බලපාන මධ්‍යම ප්‍රමාණයේ භූමිකම්පාවක් ඇතිවිය හැකි බව විද්‍යාඥ ලලිත් විජයවර්ධන මහතා කියා සිටී.ලලිත් විජයවර්ධන මහතා ශ්‍රී ලංකාවට සුනාමියක් එන බව ඊට කලින් ප්‍රකාශයට පත් කළ විද්‍යාඥයෙකි. ලෝක විනාශය ලබන 21දා හෝ මේ මාසය තුළ හෝ සිදුවීමට ඉඩක් නැතැ’යි පෙන්වා දෙන ඒ මහතා ඉහත කී භූමිකම්පාව මඟින් ප්‍රදේශ ගණනාවකට විපත් පැමිණිය හැකි බව පෙන්වා දෙයි.ලලිත් මහතා භූමිකම්පාව පිළිබඳ ස්ථිර වශයෙන් ම කරුණු දක්වන්නේ මධ්‍යම කඳුකරයේ ප්‍රදේශ කිහිපයක පස් සාම්පල පරීක්ෂා කිරීමෙන් අනතුරුවය.ලෝකයේ ඕනෑම පළාතක ඇති කඳුවල පස් පරීක්ෂාවට ලක් කිරීමෙන් භූමිකම්පා පිළිබඳ අනාවැකි පළ කිරීමට තමන්ට හැකි බවත් ඒ පිළිබඳ තාක්ෂණය තමා සතු බවත් ලලිත් විජේවර්ධන මහතා කීය.මීට කලින් වැඩිපුර භූකම්පන ජපානය ආශ්‍රිත රටවල්වලට වුවත් නව භුකම්පන කලාපය ඉන්දියාව, ලංකාව, ඉන්දුනිසියාව හරහා වැටෙන බවද මොහු 2001 වසරේ ජනමාධ්‍යයෙන් ජනතාව දැනුවත් කර ඇති බව සාක්ෂි සහිතව පුවත්පත් උපුටා දක්වමින් පෙන්වා දෙයි.මෙයට කලින් ඉන්දියාවේ ගුජරාටි, ප්‍රාන්තයට හා අහමදාබාද් ප්‍රාන්තයට සිදුවු භූකම්පා දෙක පිළිබඳ කලින් අනාවැකි මෙම විද්‍යාඥයා විසින් පළ කළ බවටද පුවත්පත්වලින් සාක්කි උපුටා දක්වමින් සනාථ කරයි.ශ්‍රී ලංකාවේ සුනාමි ව්‍යසනය හා ඉන්දියාවේ භූමිකම්පා දෙක පිළිබඳ කලින් අනාවැකි පළ කළ ලෝකයේ පළමු විද්‍යාඥයා වන්නේ ද මොහුය.පෘථිවියට 2019 වසරේ ගලක් පතිත වනබවට 2001 වසරේදී මොහු විසින් අනාවැකි පලකර ඇති අතර මේ වනවිට එම ගල් කැබැල්ල විනාශ කිරීම සඳහා අමෙරිකාවේ විද්‍යාඥයෝ කටයුතු කරමින් සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212193</link>
    <topic>ජලයෙන් යට වූ ප්‍රදේශවල ජනතාවගේ සෞඛ්‍ය පහසුකම් නැංවීමට පියවර</topic>
    <author>සිතාරා සේනානි</author>
    <content>ජලයෙන් යටවූ ප්‍රදේශවල ජනතාවගේ සෞඛ්‍ය පහසුකම් නැංවීමට පියවර ගැනේ. පෙරේදා දවස පුරා ඇදහැලුණු වර්ෂාව හේතුවෙන් රට පුරා ප්‍රදේශ ගණනාවක ජනතාව අසීරුතාවට පත්ව සිටිති. වර්ෂාව හේතුවෙන් ඇතැම් ප්‍රදේශවල රෝහල්වලට ද හානි සිදුව තිබෙන අතර විශේෂයෙන් ම කුරුණෑගල මහ රෝහලේ අංශ කිහිපයක් ද ජලයෙන් යටවී තිබේ.කුරුණෑගල මහ රෝහලේ කටයුතු සොයා බැලීම සඳහා සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි එම අමාත්‍යාංශයේ අතිරේක ලේකම්වරයකු, නියෝජ්‍ය අධ්‍යක්ෂ ජනරාල්වරුන් දෙදෙනකු හා වෛද්‍ය සැපයීම් අංශයේ අධ්‍යක්ෂවරයා පිටත් කර යැවීමට සෞඛ්‍ය ලේකම් වෛද්‍ය නිහාල් ජයතිලක මහතා පියවර ගෙන තිබේ.වැසි වතුරෙන් යටවූ ප්‍රදේශවල ජනතාවගේ සෞඛ්‍ය පහසුකම් නැංවීම සඳහා සෞඛ්‍ය අමාත්‍යාංශයේ හදිසි ආපදා කළමනාකරණ ඒකකය කැඳවීමට සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහතා ඊයේ (18) පෙරවරුවේ පියවර ගත්තේ ය.එම ඒකකය දවස පුරා ක්‍රියාත්මක කිරීමටත්, ඒ ඒ ප්‍රදේශවල අවතැන්ව සිටින ජනතාව ජනතාව පිළිබඳ විස්තර ලබාගැනීමටත්, ඔවුන්ට අවශ්‍ය සෞඛ්‍ය පහසුකම් ලබාදීමටත් මේ වනවිට අවශ්‍ය කටයුතු යොදා තිබේ. අවශ්‍ය ඖෂධ වහාම එම ප්‍රදේශ වෙත යැවීමටත්, පානීය ජල මූලාශ්‍ර සඳහා ක්ලෝරීන් යේදීමටත්, ඒ සඳහා අවශ්‍ය ක්ලෝරීන් පෙති බෙදාහැරීමටත් පියවර ගෙන තිබේ.ජලයෙන් යටවූ ප්‍රදේශවල සෙංගමාලය, උණ සන්නිපාතය, පාචනය වැනි බෝ වන රෝග පැතිර යා හැකි බැවින් ඒ සම්බන්ධයෙන් ජනතාවට සෞඛ්‍ය උපදෙස් ලබා දීමටත්, හැකි පමණ උතුරවා නිවාගත් ජලය පානය කිරීම, පළා වර්ග සලාද වශයෙන් ආහාරයට ගැනීම අවම කිරීම, නිවෙසේ පිසූ ආහාර සැපයීම වැනි කටයුතු සිදුකරන ලෙස අවශ්‍ය උපදෙස් ලබා දෙන්නැයි වසංගත රෝග විද්‍යා අංශයට උපදෙස් දී ඇත.වර්ෂාව සමඟ ඩෙංගු රෝගය තව දුරටත් හිසි එසවීමේ අවදානමක් පවතින බැවින් රට පුරා ජනතාව ඩෙංගු වැළැක්වීම සම්බන්ධයෙන් උනන්දු කරවීම සඳහා ඩෙංගු අවදානමක් ප්‍රකාශයට පත් කිරීමටද මෙහිදී තීරණයවී ඇත.‍ සෞඛ්‍ය අමාත්‍යාංශයේ හදිසි ආපදා කළමනාකරණ ඒකකය දවස පුරා ක්‍රියාත්මකව තබන ලෙස ද සෞඛ්‍ය සේවා අධ්‍යක්ෂ ජනරාල්වරයා උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212194</link>
    <topic>තෙල්දෙණියේ නිවසකටපස්කන්දක් කඩාවැටීතුන්මස් බිලිඳිය මරුට</topic>
    <author>ඉන්දික පොල්කොටුව</author>
    <content>තෙල්දෙණිය වේඬරුව වේරකැටිය ප්‍රදේශයේ නිවසක මවු පිය දෙපළ ඇතුළු කුඩා දූ දරුවන් නිදන කාමරයේ නිදාසිටියදී ඊයේ (18) අලුයම එම නිවස මතට පස් කන්දක් කඩා වැටීමෙන් සිදු වූ අනතුරකින් මවු තුරුළේ නිදා සිටි තුන්මස් වියැති බිලිඳියක මිය ගොස් ඇත.නෙතුනි කාවින්ද්‍යා නැමති සිඟිති දියණිය මේ ශෝචනීය ඉරණමට ලක්ව තිබේ.මවුපියනට අමතරව නව හැවිරිදි හා පස් හැවිරිදි පුතුන් දෙදෙනා මෙන්ම මේ තෙමස් බිළිඳිය එකම කාමරයක එකම ඇඳෙහි නිදා සිටියදී ඊයේ (18) අලුයම 4.00 ට පමණ පස් කණ්ඩිය නිවස මතට කඩා වැටී අදාළ අනතුර සිදුව ඇත.මේ අනතුරින් තුවාල ලැබූ මව සහ පස් හැවිරිදි පුතු ප්‍රතිකාර සඳහා තෙල්දෙණිය දිසා රෝහල වෙත ඇතුළු කරනු ලැබ තිබේ.තෙල්දෙණිය මූලස්ථාන ප්‍රධාන පොලිස් පරීක්ෂක චමින්ද ධර්මරත්න මහතා ගේ මෙහෙයවීමෙන් මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212195</link>
    <topic>ගෝනකැලේ නිවසකට පස්කන්දක් කඩා වැටී පියා හා දරුවන් දෙදෙනා මිය යති</topic>
    <author>ඌව පළාත් සමූහ මාපා බණ්ඩාර සහ ඉන්දික පොල්කොටුව</author>
    <content>පස්සර ගෝනකැලේ ප්‍රදේශයේ නිවසක් මතට පස් කන්දක් කඩා වැටී නිවසට යටවී තිදෙනෙක් මියගොස් තිබෙන බව පොලීසිය කියයි.ගෝනකැලේ වතු නිවසක පදිංචි වී සිටි පියා සහ දරුවන් දෙදෙනා අනතුරින් මිය ගොස් තිබේ. නිවස පිටුපස තිබූ පස්කන්ද නිවස මතට කඩා වැටී ඇතිබව පස්සර පොලිසිය සඳහන් කරයි.මේ අතර මහනුවර උඩදුම්බර මාර්ගයේ පෙරේදා (17) රාත්‍රියේ ධාවනය වෙමින් පැවැති ත්‍රිරෝද රථයක් මතට උඩදුම්බර එළමල්පොත ප්‍රදේශයේදී පස් කණ්ඩියක් කඩා වැටීමත් සමග එම ත්‍රිරෝද රථය අඩි 700ක පමණ ප්‍රපාතයකට පෙරළී සිදුවූ අනතුරකින් පුද්ගලයන් දෙදෙනකු මිය ගොස් ඇත.හිටපු හමුදා සෙබළකු මෙලෙස මිය ගොස් තිබේ. මියගිය දෙදෙනා පමණක් මේ ත්‍රිරෝද රථයේ ගමන් කැර ඇති අතර ඔවුන් උඩදුම්බර කිරිපට්ටිය ප්‍රදේශයේ පදිංචි කරුවන් බැව් පොලිසිය පවසයි.සහකාර පොලිස් අධිකාරී තෙන්නකෝන් මහතාගේ මෙහෙයවීමෙන් උඩදුම්බර පොලිස් ස්ථානාධිපති පොලිස් පරීක්ෂක කපිල දිසානායක මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212196</link>
    <topic>පොළොන්නරුවටඋල්කාපාතයක්කඩා වැටිලා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුවේ ඕනෑගම ගොවි ජනපදයේ නිවෙසක් අසළට ඊයේ (18) පෙරවරු 10 ට පමණ උල්කාෂ්මයක් කඩාවැටී ඇත.කහපාට ගිනි බෝලයක් සේ පැමිණි මෙම උල්කාෂ්මය පිපිරීමෙන් විශාල බුරුත ගසක් සම්පූර්ණයෙන්ම විනාශයට පත්ව තිබේ. පිපිරීම සිදුවීමත් සමඟ බුරුත ගසේ කොටස් මීටර් 100 ක් පමණ දුරකට කුඩු වී විසිවී ඇති අයුරු දැකගැනීමට හැකි විය.මෙම සිද්ධිය දුටු ඕනෑගම 15 ඇළ පදිංචි ආර්. ඇම්. තිලකරත්න මහතා මෙසේ ද කීය. පෙරවරු 10 ට පමණ මම නිවස ඉදිරිපිට සිටින විට එක්වරම කහ පාට ගිනි බෝලයක් පොළව දෙසට එනවා දුටුවා.ඒ සමඟම එය පුපුරා ගියා. මුළු ප්‍රදේශයම දුමෙන් වැසී ගියා. පසුව බලන විට ගේ අසල තිබූ බුරුත ගස කෑලිවලට කැඩී බිමට වැටුණා. එහි කැබලි මීටර් 100 ක් දුරට විසිවී තිබුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121920</link>
    <topic>950,000 වැනි සංචාරකයා ඊයේ ශ්‍රී ලංකාවට</topic>
    <author>නුවන් කොඩිකාර සහ ගුවන් තොටුපල කුමාරසිරි ප්‍රසාද්</author>
    <content>මේ වසරේ ශ්‍රී ලංකාවට පැමිණි 950,000 වැනි සංචාරකයා ඊයේ (18) පෙරවරුවේ කටුනායක ජාත්‍යන්තර ගුවන් තොටුපලින් මෙරටට පැමිණියේය.පෝලන්තයේ සිට ENT 12934 දරන එන්ටර් එයාර් ගුවන් යානයකින් රුසියානු ජාතික රූපණ නිර්මාණ ශිල්පිණියක වන ඇගාටා මහත්මිය මේ වසරේදී මෙරටට පැමිණි නවලක්ෂ පනස්දහස්වැනියා වන අතර ඇයගේ සැමියාද ඇය සමග ඊයේ (18) උදෑසන 8.00 ට දිවයිනට පැමිණියහ.මෙම යුවළට නැවත ශ්‍රී ලංකාවට පැමිණීම සඳහා විශේෂ සංචාරක පැකේජයක් සංචාරක ප්‍රවර්ධන කාර්යාංශය මගින් පිරිනැමීය.මේ සංචාරක යුවළ පිළිගැනීම සඳහා සංචාරක ප‍්‍රවර්ධන කාර්යාංශය විශේෂ උත්සවයක් ද සංවිධානය කර තිබුණේය. මේ අවස්ථාවට ප්‍රවර්ධන කාර්යාංශයේ කළමනාකාර අධ්‍යක්ෂ රූම් ජවුෆර්, අධ්‍යක්ෂ මර්වින් ප්‍රනාන්දුපුල්ලේ මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121921</link>
    <topic>දෝෂාභියෝග විමර්ශන වාර්තාඅගවිනිසුරුවරියගේ නීතිඥයන් අරන් ගියා</topic>
    <author/>
    <content>දෝෂාභියෝගය සම්බන්ධයෙන් පාර්ලිමේන්තු තේරීම් කාරක සභාව සිදුකරන ලද විමර්ශනයේ වාර්තා පිටපත් අගවිනිසුරුවරියගේ නීතිඥයන් නිත්‍යනුකූලව රැගෙන ගිය බව නියෝජ්‍යකතානායක චන්දිම වීරක්කොඩි මහතා පැවැසීය.පාර්ලිමේන්තු පරිශ්‍රයේ ඊයේ (18) පැවැති මාධ්‍ය හමුවක දී නියෝජ්‍ය කතානායකවරයා මේ බව පැවසීය.එහිදී වැඩිදුරටත් අදහස් දැක්වූ චන්දිම වීරක්කොඩි මහතා දෝෂාභියෝගය සම්බන්ධයෙන් පරීක්ෂණ පැවැති අවස්ථාවක දී අගවිනිසුරුවරියට තේරීම් කාරක සභාවේ නියෝජිතයන් ආමන්ත්‍රණය කළ ආකාරය පිළිබඳ පරීක්ෂණයක් පවත්වන ලෙස ඇයගේ නීතිඥයින් කතානායකවරයාගෙන් ඉල්ලීමක් කළ බව පැවසීය.එහෙත් එම ඉල්ලීම ඉදිරිපත් කර ඇත්තේ තේරීම් කාරක සභාවේ නිල කාලය අවසන්වූ දෙසැම්බර් මස 8 වෙනිදායින් පසුව වන හෙයින් එම ඉල්ලීම ඉටුකිරීමේ වලංගු භාවයක් නැති බවත් නියෝජ්‍ය කතානායකවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212197</link>
    <topic>ඉන්දීය යුද හමුදාපතිමෙරට නිල සංචාරයක</topic>
    <author>භක්ති ධර්මප්‍රිය මෙන්ඩිස්</author>
    <content>ඉන්දියානු යුද හමුදාපති ජෙනරාල් බික්ක්‍රම් සිං මහතා නිල සංචාරයක් සඳහා අද (19) දිවයිනට පැමිණේ. කොළඹ පිහිටි පරණ පාර්ලිමේන්තු ගොඩනැගිල්ල අබියසදී ඒ මහතාට ශ්‍රී ලංකා යුද හමුදාව විසින් අද (19) සවස උත්තමාචාර පෙළපාලියක් පවත්වයි.ජනාධිපති මහින්ද රාජපක්ෂ මහතා, යුද හමුදාපති ලුතිනන් ජනරාල් ජගත් ජයසූරිය මහතා ඇතුළු ප්‍රභූන් රැසක් මේ සංචාරයේදී ඉන්දියානු යුද හමුදාපතිවරයා හමුවීමට නියමිතය.ලබන 22 වනදා දියතලාව යුද හමුදා විද්‍යා පීඨයේදී පැවැත්වෙන කෙඩෙට් නිලධාරින්ගේ විසිරයාමේ පෙළපාලියට ද ප්‍රධාන අමුත්තා වශයෙන් ඉන්දියානු යුද හමුදාපතිවරයා සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212198</link>
    <topic>සා.පෙළට පෙනී සිටීමට නොහැකි වූවා නම් වහාම 1911 ට දන්වන්න</topic>
    <author>සුභාෂිනී සේනානායක</author>
    <content>අයහපත් කාලගුණික තත්ත්වය හේතුවෙන් 2012.12.17 සහ 2012.12.18 දිනයන්හි අ.පො.ස. සාමාන්‍ය පෙළ විභාගයට පෙනී සිටීමට නොහැකි වූ සිසුන්ට ඉදිරියේදී විශේෂ විභාගයක් පැවැත්වීමට කටයුතු යොදා ඇතැයි විභාග කොමසාරිස් ඩබ්ලිව්. එම්. එන්. ජේ. පුෂ්පකුමාර මහතා කියා සිටී.තවද අයහපත් කාල ගුණය හා ගංවතුර නිසා විභාග මධ්‍යස්ථානවලට පැමිණීමට නොහැකි අවස්ථාවලදී විභාග දෙපාර්තමේන්තුවේ 1911 අංකයට වහාම දැනුම් දෙන ලෙස විභාග දෙපාර්තමේන්තුව විභාග අපේක්ෂක අපේක්ෂිකාවන්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n1212199</link>
    <topic>විසි ලක්ෂයක රන් කැබලි රහස් ප්‍රදේශයේ සඟවාගෙන</topic>
    <author>නිමල් රාජපක්ෂ</author>
    <content>තම රහස් පෙදෙසේ රුපියල් විසිහත් ලක්‍ෂයක් වටිනා රත්රන් කැබලි හතරක් සඟවාගෙන චෙන්නායි බලා ගමන් කිරීමට පැමිණි ඉන්දියානුවකු රේගු නිලධාරීන් පෙරේදා මධ්‍යම රාත්‍රියේ දී අත්අඩංගුවට ගෙන ඇත.ඉන්දියානුවාගේ ගමන් විලාසය පිළිබඳ සැක සිතී කළ පරීක්ෂාවකදී මේ රත්රන් තොගය සොයා ගැනීමට හැකිවූ බව රේගු අධිකාරී නිහාල් අලහප්පෙරුම මහතා පවසයි. සොයාගත් රත්රන් තොගයේ ග්‍රෑම් 408 ක් බර රත්රන් කැබලි හතරක් තිබී ඇත.එම රත්රන් සියල්ල නියෝජ්‍ය රේගු අධ්‍යක්‍ෂ ස්ටැන්ලි සේනාරත්න මහතා විසින් රාජසන්තක කොට ඇත. අදාළ ඉන්දියානුවා නිතර චෙන්නායි බලා ගමන් කරන බවත් ඒ එම අවස්ථාවලදී ශ්‍රී ලංකාවටද පැමිණ ඇති බවට සැකකරුගේ විදේශ ගමන් බලපත්‍රය පරීක්ෂා කිරීමේදී හෙළිවන බව රේගු නිලධාරීන් පවසයි.අත්අඩංගුවට ගත් ඉන්දියානු ජාතිකයාට නියෝජ්‍ය රේගු අධ්‍යක්‍ෂක ස්ටැන්ලි සේනාරත්න මහතා රුපියල් 25000 දඩ මුදලක් ගෙවන ලෙස නියම කළේය.නියෝජ්‍ය රේගු අධිකාරීවරුන් වන නිශාන්ත ජයසිංහ, උපුල් ඉන්ද්‍රජිත්, සහකාර රේගු අධිකාරීවරුන් වන හරිස්චන්ද්‍ර ලියනගේ, මංජුල කුමාර, අමල් අබේධීර, චාරිකා හෙට්ටිගොඩ, නිශාන්ත ජයසිංහ යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121910</link>
    <topic>මිනිස් ජාවාරම් වැළැක්වීමට ශ්‍රී ලංකාවේ සහයෝගය ප්‍රසංශනීයයි</topic>
    <author>මහින්ද අලුත්ගෙදර</author>
    <content>නීති විරෝධී මිනිස් ජාවාරම වැළැක්වීම සඳහා ශ්‍රී ලංකා රජයෙන් ලැබෙන විශිෂ්ට සහයෝගය ප්‍රශංසනීය බව ඔස්ට්‍රේලියාව අවධාරණය කරයි.මේ දක්වා කාලය තුළ නීති විරෝධී ලෙස ශ්‍රී ලාංකිකයන් විශාල ප්‍රමාණයක් මුහුදු මාර්ගය ඔස්සේ ඕස්ට්‍රේලියාවට යාමට උත්සාහ ගෙන තිබෙන නමුත් එයින් විශාල ප්‍රමාණයකගේ ගමන වළකාලීමට ශ්‍රී ලංකා ආරක්ෂක අංශ පියවර ගෙන තිබෙන බව  ඕස්ට්‍රේලියාවේ ආගමන හා පුරවැසිභාවය පිළිබඳ දෙපාර්තමේන්තුවේ වැඩබලන ලේකම් මාර්ටින් බෝලස් මහතා ප්‍රකාශ කරයි.මෙවැනි සහයෝගයක් ලබංදීම සම්බන්ධයෙන් ශ්‍රී ලංකා රජයට ස්තුතිය පළ කරන ඒ මහතා ඉදිරියටත් ශ්‍රී ලංකා රජය සමඟ එක්ව නීති වරෝධී සංක්‍රමණිකයන් වැළැක්වීම සඳහා පියවර ගන්නා බවද කියාසිටී. හෙතෙම මේ බව සඳහන් කළේ කොළඹදී ඊයේ (18) පැවැති විශේෂ මාධ්‍ය හමුවකට සහභාගි වෙමිනි.එහිදී වැඩිදුරටත් අදහස් දක්වමින් ඒ මහතා සඳහන් කළේ ශ්‍රී ලංකාව සහ ඕස්ට්‍රේලියාව ආරම්භකළ ඒකාබද්ධ වැඩපිලිවෙල සම්බන්ධ සාකච්ඡාවේදී මිනිස් ජාවාරම හා අන්තර්ජාතික අපරාධ මැඩළීම සඳහා දැනට ගෙන ඇති පියවර තවදුරටත් ප්‍රවර්ධනය සම්බන්ධයෙන් අවධානය යොමුකළ බවත්ය.නීති විරෝධී ලෙස සංක්‍රමණය වූ ශ්‍රී ලාංකිකයන් 800 කට වැඩි පිරිසක් මේ වනවිට මෙරටට එවා තිබෙන බව පැවසූ මාර්ටින් බෝලස් මහතා මෙවැනි භයානක ගමනකින් ඕස්ට්‍රේලියාව වෙත පැමිණෙන පිරිස ශ්‍රී ලංකා නාවික හමුදාව ක්‍රියාත්මක නොවන්නට වැඩිවීමට ඉඩ තිබූ බවද සඳහන් කළේය.රැකියා අපේක්ෂාවෙන් ඕස්ට්‍රේලියාවට ගියද එවැනි තත්ත්වයක් ඕස්ට්‍රේලියාවේ නොමැති බව පැවසූ ඕස්ට්‍රේලියාවේ ආගමන හා පුරවැසිභාවය පිළිබඳ දෙපාර්තමේන්තුවේ වැඩබලන ලේකම්වරයා එලෙස පැමිණෙන පිරිස නාවුරු හෝ පැපුවා නිව්ගිනියා වෙත යවන බවද කීවේය.ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා, ශ්‍රී ලංකාවේ ඕස්ට්‍රේලියා මහ කොමසාරිස් රොබින් මූඩි මහත්මිය ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121911</link>
    <topic>අන්තරේ දමිළ සරසවි සිසුන් අරගලයකට පොලඹවනවා</topic>
    <author>ජීවනී පතිරණ</author>
    <content>ප්‍රංශයේ “තමිල් නිවහන” සංවිධානයෙන් මූල්‍ය ආධාර ලබාගනිමින් දමිළ සරසවි සිසුන් අතර ජාතිවාදී අරගලයක් ඇතිකිරීමට අන්තර් විශ්වවිද්‍යාල ශිෂ්‍ය බල මණ්ඩලය කටයුතු කරමින් සිටින බව විශ්වවිද්‍යාල ස්වාධීන සිසු හැරවුම් ව්‍යාපාරය ඊයේ (18) මාධ්‍ය හමුවක දී හෙළි කළේය.මේ අයුරින් ජාත්‍යන්තර ත්‍රස්තවාදී සංවිධානයක අතකොලුවක් වෙමින් මොවුන් අර අදින්නේ ජාත්‍යන්තර වශයෙන් දේශපාලන වාසි ලබාගැනීමට බවද එම ව්‍යාපාරය පෙන්වා දෙයි.සිංහල ශිෂ්‍යයින් අතර මෙවැනි අරගලයක් ඇතිකිරීමට නොහැකි යැයි අන්තරය මේ වනවිටත් වටහාගෙන ඇතැයි පැවසූ සිසු හැරවුම් ව්‍යාපාරයේ කැඳවුම්කරු යුක්ති ඒකධීර සිසුවා, නැගෙනහිර විශ්වවිද්‍යාලයේ ඇතිකිරීමට නොහැකි වූ අරගලය, යාපනය විශ්වවිද්‍යාල සිසුන් මූලික කර ගනිමින් ඇතිකිරීමට අන්තරය නිිරර්ථක උත්සාහයක යෙදුණු බවද සඳහන් කරයි.පසුගියදා යාපනය විශ්වවිද්‍යාලයේ ඇති වූ සිද්ධිය සම්බන්ධයෙන් සිසුන් කීපදෙනෙක් අත්අඩංගුවට ගැනීම මගින් සිදුවී ඇත්තේ රජය අන්තරේ ලණුව කෑ බවක් යැයි පවසන යුක්ති ඒකධීර සිසුවා, මේවාට පැලැස්තර නොව ස්ථිරසාර විසඳුම් ලබාදීමට කටයුතු කළ යුතු යැයි ද පෙන්වා දෙයි.ත්‍රස්ත සංවිධානයකින් මුදල් හා උපකාර ලබාගනිමින් විශ්වවිද්‍යාල සිසුන් අතර ජාතිවාදී අරගලයක් ඇතිකිරීමට කටයුතු කරන අන්තරේ ක්‍රියාකලාපය අමු අමුවේ හෙළාදකින බවද විශ්වවිද්‍යාල ස්වාධීන සිසු හැරවුම් ව්‍යාපාරය වෙනුවෙන් ඒකධීර සිසුවා ප්‍රකාශ කළේය.එමෙන්ම නායකත්ව පුහුණු වැඩසටහන මගින් විශ්වවිද්‍යාල සිසුන් රටට ආදරය කරන පිරිසක් බවට පත්වීමේ මූලික අත්තිවාරම නිර්මාණය වන බව පෙන්වාදෙන සිසු හැරවුම් ව්‍යාපාරය, මෙමගින් රොබෝ ශිෂ්‍ය කණ්ඩායමක් බිහිවන්නේ යැයි ගැටළුකාරී දේශපාලන මතයක සිටින අන්තරය සඳහන් කරන බව ද පවසයි.මෙහිදී වැඩිදුරටත් අදහස් දක්වන සිසු හැරවුම් ව්‍යාපාරය මෙසේද පවසයි.නායකත්ව පුහුණු වැඩසටහන ආරම්භ කිරීමට කටයුතු කිරීම සම්බන්ධයෙන් අපි රජයට ස්තුතිය පිරිනමනවා. මේ විශ්වවිද්‍යාල පද්ධතියේ සිටින්නේ නායකත්ව පුහුණුව ලැබූ එක කණ්ඩායමක් පමණයි. ඒ නිසා මෙහි ප්‍රතිඵල ඇසීම තවම සාධාරණ නෑ.නවක වදය විශ්වවිද්‍යාල පද්ධතියෙන් ඉවත් කළ යුතුයි. මෙය ශාරීරික වධහිංසා දක්වා දුරගොස් තිබෙනවා නවක වධයෙන් අද වනවිට සිසුන් 10 දෙනෙක් මියගොස් 25 දෙනෙක් අබ්බගාත වී සිටිනවා. තවත් 6000ක පිරිසක් සරසවිය හැරදමා ගිහින්. මේ ඉරණම අත්වෙනතුරු විශ්වවිද්‍යාල පරිපාලනය හා උසස් අධ්‍යාපන අමාත්‍යාංශය කොහෙද හිටියෙ?දේශපාලනීකරණය වූ අන්තරයට විශ්වවිද්‍යාල මෙහෙයවන්න පුළුවන් මේ නවකවදය තියෙනකම් පමණයි.විශ්වවිද්‍යාල ස්වාධීන සිසු හැරවුම් ව්‍යාපාරය නවක වදයට එරෙහිව ජනවාරි මාසයේ උද්ඝෝෂණයක් පවත්වනවා.ගෝත්‍රික අසංස්කෘතික කණ්ඩායමක් සංස්කෘතික කිරීම යැයි නායකත්ව පුහුණු වැඩසටහන අර්ථකථනය කරන අන්තරයේ කූට උපක්‍රම අපි දැඩිව හෙළාදකිනවා.අන්තරය යාපනයේ දී ඇද්දේ මුට්ටිය විතරයි. තව හට්ටිත් ඇදිය හැකියි. ඒ නිසා අපි ආණ්ඩුවට පක්ෂයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121912</link>
    <topic>රත්මලානේ මව හා දරුවන් මරා ගිනි තියලා</topic>
    <author>රාවතාවත්ත සමූහ</author>
    <content>රත්මලාන, ගොළුමඩම හන්දිය දෙමහල් නිවෙසක කාමරයක් තුළ මවක හා කුඩා දරුවන් දෙදෙනකු මියයාම ඝාතනයක් බව තහවුරු වී ඇතැයි ගල්කිස්ස පොලිසියේ උසස් නිලධාරියෙක් පැවසීය.දකුණු කොළඹ ශික්‍ෂණ රෝහලේ අධිකරණ වෛද්‍ය නිලධාරිනී ධම්මිකා ආරියරත්න මහත්මිය විසින් පැය 5 1/2 ක් පුරාවට සිදුකරන ලද පශ්චාත් මරණ පරීක්‍ෂණයෙන් පසු මෙම මරණ ගෙල සිරකිරීමෙන් සිදුවූ ඒවා බවට තහවුරු කර ඇත.අවු. 03ක් වයසැති විජයමුනි ප්‍රශාන් භානුක ද සිල්වා දරුවාගේ සහ සචේතනා සඳමාලි ද සිල්වා (31) මහත්මිය මෙලෙස ගෙල සිර කිරීමෙන් ඝාතනය කර ඇති බවට අනාවරණය වී ඇත.මේ මරණ සම්බන්ධයෙන් මියගිය සචේතනා ද සිල්වා මහත්මියගේ සැමියා, කාන්තාවක ඇතුළු 4 දෙනකු සැකපිට අත්අඩංගුවට ගෙන වැඩිදුර ප්‍රශ්න කරගෙන යන බව එම නිලධාරියා තවදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121918</link>
    <topic>පසළොස්වක දින-ඉරිදා උදේපෞද්ගලික පන්ති තහනම්</topic>
    <author>උපාලි කරුණාරත්න, නුවන් කොඩිකාර සහවේහැල්ලේ පියතිලක – මහරගම විශේෂ</author>
    <content>පසළොස්වක පොහෝ දිනයන්, විශේෂ ආගමික දිනයන් සහ දහම් පාසල් පවත්වන ඉරිදා උදේ පෞද්ගලික පන්ති නැවැත්වීමට අදාළව අමාත්‍ය මණ්ඩලයට පත්‍රිකාවක් ඉදිරි දිනවලදී ඉදිරිපත් කරන බව බුද්ධ ශාසන හා ආගමික කටයුතු අමාත්‍යාංශය ප්‍රකාශ කරයි.ඒ පිළිබඳව තමාට බුද්ධ ශාසන හා ආගමික කටයුතු වැඩබලන ඇමැති එම්. කේ. ඒ. ඩී. එස්. ගුණවර්ධන මහතා උපදෙස් ලබාදී ඇතැයි අමාත්‍යාංශ ලේකම් එම්. කේ. බී. දිසානායක මහතා පැවැසීය.දහම් පාසල් සහ ධර්මාචාර්ය විභාග සමත් ශිෂ්‍ය ශිෂ්‍යාවන්ට රජයේ රැකියා ලබාදීමේදී ප්‍රමුඛතාවක් දීමටද මේ වනවිට සාකච්ඡා වන බව වැඩබලන ඇමැති එම්. කේ. ඒ. ඩී. එස්. ගුණවර්ධන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121913</link>
    <topic>රුද්‍රකුමාර් කණ්ඩායමෙන් බේරෙන්න ප්‍රංශයේ කොටි පලා යති</topic>
    <author>භක්ති ධර්මප්‍රිය මෙන්ඩිස්</author>
    <content>රුද්‍රකුමාර් කණ්ඩායමේ ප්‍රහාර හමුවේ ප්‍රංශයේ සිටින කොටි සාමාජිකයන් වෙනත් රටවලට පැන යන බවට මෙරට ආරක්ෂක බුද්ධි අංශ වෙත තොරතුරු ලැබී තිබේ.ප්‍රංශයේ කොටි ත්‍රස්තජාලයේ ප්‍රධානියා වන නැදියවන් සහ ඇමෙරිකාවේ ප්‍රධානියා බව කියන රුද්‍රකුමාර් අතර වසරක සිට නොයෙක් ගැටුම් පැවති අතර මේ වන විට එම තත්ත්වය උග්‍රවී ඇත. මේ සමගම මරණ තර්ජන එල්ල වී ඇති නැදියවන් කණ්ඩායමේ පිරිස් ප්‍රංශයෙන් පිටව යන බව කියයි.මේ වනවිට මේ ගැටුම හේතුවෙන් දෙපාර්ශ්වයේ දෙදෙනකු මියගොස් තවත් විස්සකට වැඩි පිරිසක් මියගොස් ඇත. මූල්‍යමය ගැටලු, නායකත්වය පිළිබඳව ගැටලු ඇතුළු නොයෙක් මත නිසා මේ දෙපාර්ශ්වය අතර ගැටුම් හටගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121914</link>
    <topic>හම්බන්තොට ප්‍රදේශ රැසක් වැසි ජලයෙන් යට වෙයි</topic>
    <author>හම්බන්තොට දිස්ත්‍රික් සමූහ පී.ඩබ්ලිව්. කොඩිතුවක්කු</author>
    <content>ඉකුත් 16 වැනිදා සිට එක දිගට පැවැති අධික වර්ෂාව නිසා හම්බන්තොට දිස්ත්‍රික්කයේ ප්‍රදේශ රැසක් වැසි ජලයෙන් යටවී ඇත. මහා මාර්ග කීපයක්ද ජලයෙන් යටවීම නිසා ඊයේ (18) වැනිදා පෙරවරුවේ වාහන ධාවනයටද බාධා පැමිණ තිබිණ.කතරගම කොළඹ ප්‍රධාන බස් පාරේ හුංගම, හම්බන්තොට මහ ලුණු ලේවාය පෙදෙස, දහයේ කොළණිය, වැලිගත්ත, තිස්සමහාරාම, අකුරුගොඩ වතුරෙන් යටවීම නිසා ගමනාගමනය අඩාල විය.බූන්දල, සිරියාගම, බඳගිරිය ඇතුළු තවත් ප්‍රදේශ වලට වැසි ජලය ගංවතුර බලපා මහජනතාවට දැඩි අසීරුතාවයකට පත්වීමට සිදු විය. උඩවලව ජලාශයේ සහ දිස්ත්‍රික්කයේ වැව් වල වාන්දොරටු විවෘත කොට ජලය මුදා හැරීමට වාරිමාර්ග දෙපාර්තමේන්තුව පියවර ගනු ලැබිණ.වලවේ ගඟේ ජල මට්ටම 18 වැනිදා පෙරවරුව වන විට ශීඝ්‍රයෙන් ඉහළ ගොස් ගං ඉවුරු දෙපස ස්ථාන කීපයකට ජල ගැලීම් තත්ත්වයක් උදා විය. ගංවතුර විපත් ගැන සොයා බලා මහජනතාවට සහන සැලසීම සඳහා හම්බන්තොට දිස්ත්‍රික් ලේකම් ආර්. සී. ද සොයිසා මහතා ඊයේ (18) වැනිදා පෙරවරු 8.00 වීමටත් කලින් තිස්සමහාරාමයට ගිය බව දිස්ත්‍රික් ලේකම් කාර්යාලයෙන් දැන ගන්නට ලැබිණ.ගංවතුරෙන් කොටුවූ පිරිස් බේරා ගැනීමට ප්‍රමුඛතාවය ලබා දෙමින් හානි අවම කිරීමට කටයුතු කිරීම විශේෂත්වයක් විය. 18 වැනිදා පෙරවරු 8.30ට හම්බන්තොට දිස්ති‍්‍රක් ලේකම් කාර්යාලයේ පැවැත්වීමට සැලසුම් කොට තිබූ දිස්ත්‍රික් ගජමිතුරෝ කමිටු රැස්වීම අවලංගු කළ බව සහකාර දිස්ත්‍රික් ලේකම් ඉනෝකා හිමාලි රත්නවීර මහත්මිය සඳහන් කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121915</link>
    <topic>අධික වැස්ස නිසාකොළඹට එන එළවළුලොරි ප්‍රමාණය අඩු වෙලා</topic>
    <author>විජයානි එදිරිසිංහ</author>
    <content>රටපුරා ඇද හැළෙන අධික වර්ෂාව නිසා ප්‍රදේශ ගණනාවක ප්‍රවාහන කටයුතු අඩාළ වීමෙන් කොළඹට එන එළවළු ලොරි ප්‍රමාණය විශාල ප්‍රමාණයකින් අඩු වී තිබේ.තඹුත්තේගම, දඹුල්ල නුවරඑළිය යන ප්‍රදේශවල ආර්ථික මධ්‍යස්ථානවල සිට දිනපතා එළවළු ලොරි විශාල ප්‍රමාණයක් පැමිණේ.මේ අතර ආර්ථික මධ්‍යස්ථානවලට ගොවින්ගේ එළවළු සැපයීමද අඩු වී ඇතත් එළවළු මිල බෙහෙවින් පහත වැටී ඇතැයි ආර්ථික මධ්‍යස්ථාන පවසයි.තඹුත්තේගම ආර්ථික මධ්‍යස්ථානයේ ඊයේ බෝංචි , බීට්රූට්, බටු , ගෝවා, පතෝල, නෝකෝල්, වට්ටක්කා ආදිය මිල රුපියල් 25 - 30 අතර පැවති බව එහි කළමනාකාර අධ්‍යක්ෂ පි‍්‍රශාන්ත මහතා කීය.නාරාහේන්පිට ආර්ථික මධ්‍යස්ථානයේ ද ඊයේ (18) කැරට්, මාළු මිරිස්, අමුමිරිස් හැර සෙසු එළවළු මිල කිලෝව රුපියල් 30 - 50 අතර පැවතුනි.දඹුල්ල , නුවරඑළිය, මීගොඩ, ආර්ථික මධ්‍යස්ථානවලද එළවළු මිල බෙහෙවින් අඩුවී තිබුණි.මෙවර එළවළු පලදාව සාර්ථකව වැඩි අස්වැන්නක් ලැබෙමින් තිබියදී දැනට පවතින වර්ෂාව නිසා එළවළු පලදාවට දැඩි හානිකර තත්ත්වයක් ඇති වී තිබෙන බව එම ආර්ථික මධ්‍යස්ථාන කළමනාකාරවරු පවසති.මේ නිසා ඇතැම්විට ඉදිරියේදී එළවළු මිල ඉහළ යාමට ඉඩ ඇති බවද පැවසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121916</link>
    <topic>දඹුල්ල මහ නගර සභාවේඅයවැය සභා සම්මතයි</topic>
    <author>දඹුල්ල මධ්‍යම</author>
    <content>දඹුල්ල මහ නගර සභාවේ 2013 අයවැය ලේඛනය වැඩි ඡන්ද 04 කින් සභා සම්මත විය.රුපියල් එකොළොස්කෝටි දහනව ලක්‍ෂයක් වැය කෙරෙන නව වසරේ අයවැය පසුගියදා (17) දින නගරාධිපති ජාලිය ඕපාත මහතා විසින් ඉදිරිපත් කෙරිණි.අයවැයට විපක්‍ෂව ඡන්ද 02 ක් ද, පක්‍ෂව ඡන්ද 06 ක් ද, ලැබුණි. මන්ත්‍රීවරු 04 දෙනෙක් ඡන්දය දීමෙන් වැළකී සිටියහ.කළුතර ප්‍රාදේශීය සභාවේ 2013 වර්ෂය සඳහා වන අයවැය යෝජනා ඊයේ (17) වෙනි දින කළුතර ප්‍රාදේශීය සභාවේ සභාපති ලක්ෂ්මන් විදානපතිරණ මහතා විසින් වස්කඩුව කළුතර ප්‍රාදේශීය සභා ප්‍රධාන කාර්යාල ශ්‍රවණාගාරයේ දී ඉදිරිපත් කළ අවස්ථාවේදී වැඩි ඡන්ද 8 කින් පාලක ඒ. ජ. නි. ස. ජයග්‍රහණය කෙළේය.අයවැයට පක්‍ෂව එ. ජ. නි. ස. මන්ත්‍රීන් 13 ක් සහ එ. ජා. ප. 1 ක මන්ත්‍රී ඡන්දයක් ද සහිතව ඡන්ද 14 ක් ද, ඊට විපක්‍ෂව එ. ජා. පක්‍ෂයේ මන්ත්‍රීවරුන් 5 ක් සහ ජ. වි. පෙ. මන්ත්‍රීවරයා සිය ඡන්දය භාවිතා කළේය.ශ්‍රී ජයවර්ධනපුර - කෝට්ටේ මහනගර සභාවේ 2013 අයවැය ලේඛනය ඊයේ (17) වැඩි ඡන්ද 8කින් සභා සම්මත විය.නව පාලන පක්ෂයේ දෙවන අයවැය ලේඛනය නගරාධිපති ජනක රණවක මහතා විසින් අය-වැය ලේඛනය ඉදිරිපත් කළ අතර, පාලන පක්ෂයේ නියෝජිතයින් 14 දෙනෙක් ඡන්දය දුන් අතර, විපක්ෂව ඡන්ද 06ක්ද දෙනු ලැබීය.2013 වර්ෂයට අපේක්ෂිත මුළු ආදායම රුපියල් 1897614000/-කි. ඇස්තමේන්තුගත මුළු පුනරාවර්තන වියදම රුපියල් 615769000/-කි. ප්‍රාග්ධන වියදම රුපියල් 1272061000/-.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=n12121917</link>
    <topic>අඹන් සහ මහවැලි ගංඟා පිටාරගලාපුද්ගලයන් රැසක් අනාථයි</topic>
    <author>ඇලහැර සමූහ සරත් වෙලගෙදර</author>
    <content>අඹන්ගඟ මහවැලි ගඟ පිටාරගැලීම නිසා ඇලහැර තමන්කඩුව දිඹුලාගල යන ප්‍රදේශවල පුද්ගලයින් 700 පමණ අනාථ කඳවුරු 7ක රැඳී සිටින බව පොළොන්නරුව දිසා ලේකම් නිමල් අභයසිරි මහතා පවසයි.ඇලහැර අතරගල්ලෑව කිරිඔය දිග්ගල්පිටිය කහටගහපිටිය ජයසිරිපුර ඇතුළු ගම්මාන රැසක් ජලයෙන් යට වීම නිසා නිවාස 120කට පමණ හානි සිදුව ඇත. අනාථවූ පුද්ගලයින් 500ක් පමණ ඇලහැර දියබෙදුම අතරගල්ලෑව දිග්ගල්පිටිය යන ප්‍රදේශවල කඳවුරු 5ක රැඳීසිටින බව ඇලහැර ප්‍රාදේශීය ලේකම් අනුර ප්‍රේමලාල් මහතා කියයි.මේ අතර දිඹුලාගල තමන්කඩුව යන ප්‍රදේශවල අනාථ වූවන් මනම්පිටිය නෙලුම්ගම මාණික්කම්පට්ටිය යන ප්‍රදේශවල කඳවුරුවල රැඳී සිටිති. පොළොන්නරුව මඩකලපුව ප්‍රධාන මාර්ගයේ ගල්ලෑල්ල ප්‍රදේශයේ මාර්ගය ජලයෙන් යටවී ඇති නිසා රථවාහන ගමනා ගමනය අඩාලවී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212191</link>
    <topic>හොරණ නගර සභා කාර්යාලසංකීර්ණයේ ඉදිකිරීම් අරඹයි</topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ පැරණි මහේස්ත්‍රාත් අධිකරණය පවත්වාගෙන ගිය වල්බිහිව තිබු ගොඩනැගිලි සමූහය හා පර්චස් 97ක භූමිය අධිකරණ අමාත්‍යාංශය මඟින් නගර සභාවට පවරා දීමෙන් පසු නව නගර සභා කාර්යාල සංකීර්ණය ඉදිකිරීමේ මුලික කටයුතු දැන් අරඹා ඇත.මහේස්ත්‍රාත් අධිකරණය පවත්වාගෙන ගිය ගොඩනැගිලි සම්පූර්ණයෙන් කඩා නොදමා ඒවා ක්‍රමවත්ව ප්‍රතිසංස්කරණය කර නවීකරණය කිරීමෙන් පසු නව නගර සභා කාර්යාල සංකීර්ණය ලබන වසරේ මුල් මාස කිහිපය ඇතුළත විවෘත කිරීමට උත්සාහ ගන්නා බවද නගරාධිපති ග්‍රැන්විල් රාජපක්ෂ මහතා දිනමිණට පැවැසීය.නව නගර සභා කාර්යාල සංකීර්ණය ඉදිකිරීම් කටයුතු සඳහා පළාත් සභා සහ පළාත් පාලන අමාත්‍යාංශය රුපියල් මිලියන 214ක මුදල් ප්‍රතිපාදන ලබා දුන් බවත් උපකරණ ලබා ගැනීම පිණිස රුපියල් මිලියන 5.1ක මුදලක් අනුමත වීම නිසා ඒ සඳහා වන ප්‍රසම්පාදන කටයුතු ආරම්භ කර ඇති බවත් නගරාධිපතිවරයා වැඩිදුරටත් සඳහන් කළේය.2013 වසරේදී නව කාර්යාල සංකීර්ණයේ වැඩ නිමවූ පසු දැනට සේවා කටයුතු කරන පැරණි නගර සභා කාර්යාල ගොඩනැගිල්ල සෞඛ්‍ය අංශයේ සේවා කටයුතු සඳහා වෙන් කිරීමට තීරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121911</link>
    <topic>කලා වැවේ මහ ජල කඳ මුදා හරී...</topic>
    <author>ඡායාරූපය අනුරාධපුර මධ්‍යම විශේෂ</author>
    <content>.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121912</link>
    <topic>කුණාටුවට හසු වූමිරිස්ස ධීවරයෝදිවි ගලවා ගනිති</topic>
    <author>යූ. එම්. රුවන් දික්වැල්ල සමූහ</author>
    <content>මිරිස්ස ධීවර වරායෙන් මුහුදු ගිය බහු දින ධීවර යාත්‍රාවක් පෙරේදා (17) කිරින්දට නුදුරු මුහුදේ දී දැඩි සුළං සහිත කුණාටුවකට හසු වී පෙරළී තිබෙන අතර එහි සිටි ධීවරයන් 4ක් වෙනත් යාත්‍රාවක් මඟින් බේරා ගෙන තිබේ.මෙසේ අනතුරට පත්ව තිබෙන්නේ වැලිගම කුමාර නමැති ධීවර යාත්‍රාවයි.දැඩි රළ පහරත් සමඟ ධීවර යාත්‍රාව පෙරළී තිබෙන අතර ධීවරයන් 4 දෙනා පිහිනමින් සිටිය දී ධීවර රැකියාවේ නිරතව සිටි ධීවර යාත්‍රාවක් මගින් බේරාගෙන වැලිගමට රැගෙන ගොස් ඔවුන්ගේ ඥාතීන්ට ඊයේ (18) භාර දී තිබෙන බව මාතර දිස්ත්‍රික් ධීවර කාර්යාලයේ නිලධාරියෙක් දිනමිණ ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121913</link>
    <topic>ගාල්ලේ ප්‍රහාරයට එරෙහිව ත්‍රි’ මලේ ලංගමය වැඩ වැරුමක</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>තංගල්ල සිට ත්‍රිකුණාමලය බලා ධාවනය වූ ත්‍රිකුණාමල ඩිපෝවට අයත් ලංගම බස්රථයට ඊයේ (18) අලුයම ගල්මුල් ප්‍රහාරයක් එල්ල වීමට එරෙහිව ත්‍රිකුණාමල ලංගම බස්රථ වැඩ වර්ජනයක් ආරම්භ කළේ ය.පසුගිය නොවැම්බර් 10 දා ජනාධිපති පදවි ප්‍රාප්තිය වෙනුවෙන් තංගල්ල - ත්‍රිකුණාමලය බස් ධාවනය පළමුවරට ආරම්භ වූ අතර එම මාර්ගයේ මෙතෙක් ධාවනය වූයේ පෞද්ගලික බස්රථ පමණි.ධාවනය ආරම්භ වූ දා සිට මේ දක්වා එල්ල වූ ගල්මුල් ප්‍රහාරයන් හතක් හේතුවෙන් බස් රථවල වීදුරු හානිවූ බවත් බස් රථ රියදුරාගේ හා මගීන්ගේ ආරක්ෂාව තහවුරු කර දෙන ලෙසත් තමන් ඉල්ලා සිටින්නේ යැයි ත්‍රිකුණාමලය ඩිපෝ කළමනාකරු විජිත ධර්මසේන මහතා පැවැසීය.මේ ගල්මුල් ප්‍රහාරය ඊයේ (18) අලුයම 65/3854 දරන මෝටර් රථයෙන් පැමිණි පිරිසක් මොරටුව හා කඩවත ස්ථානවලදී මේ ප්‍රහාරය එල්ල කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121914</link>
    <topic>සුමිත්ත හිමි යළි රිමාන්ඩ්</topic>
    <author>බලපිටිය සමූහ දිලිප් නිශ්ශංක</author>
    <content>මංකොල්ලකෑම්, ගිනි අවි ළඟ තබා ගැනීම් සහ අපරාධකරුවන්ට රැකවරණය ලබාදීම් චෝදනා සම්බන්ධයෙන් සැකපිට බන්ධනාගාරගත කර සිටින බලපිටිය මිගෙට්ටුවත්තේ සුමිත්ත හිමියන් ඇතුළු සැකකරුවන් දස දෙනා ඊයේ (18) බලපිටිය මහේස්ත්‍රාත් අධිකරණයට ඉදිරිපත් කිරීමෙන් පසුව මේ මස 28 දින දක්වා රක්‍ෂිත බන්ධනාගාර ගත කරන ලෙස බලපිටිය මහේස්ත්‍රාත් අසංග බෝදරගම මහතා ඊයේ (18) නියෝග කළේය.තවදුරටත් රක්‍ෂිත බන්ධනාගාර ගත කරන ලද්දේ අජන්ත සුජීව, රසික චන්දන, චින්තක වීරසේකර, අනුර නිශාන්ත, අනුරලාල් වීරසේකර, කේ.ඒ. පියරත්න, ප්‍රසාද් කුමාර, සුමිත්ත හිමි, ධනුෂ්ක සංජීව, අජිත් කුමාර සැකකරුවන් දස දෙනාය.නැවත කැඳවීම මේ මස 28 වැනි දිනට කල් තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121915</link>
    <topic>කොස්ගොඩට ඩීසල් වැස්සක්</topic>
    <author>ඉඳුරුව සමූහ සහ බලපිටිය සමූහ</author>
    <content>කොස්ගොඩ ප්‍රදේශයේ ඊයේ (18) අලුයම 5.30ට පමණ සිදු වූ රිය අනතුරක් නිසා ගාලු පාර පුරා ඩීසල් ගලා යාමට පටන් ගත් අතර, ප්‍රද්ශවාසීන් පැමිණ එම ඩීසල් අපතේ නොයවා එකතුකර ගැනීම නිසා, පාර පුරා ඩීසල් වැටී සිදුවීමට ගිය අනතුරුදායක තත්ත්වය වළක්වා ගැනීමට හැකි විය.කොස්ගොඩ පොලිසිය ඉදිරිපිට ගාලු පාර අයිනේ නතර කර තිබූ ඩීසල් බවුසරයක ගාල්ල දෙසට ධාවනය වූ කන්ටේනරයක් හැපීමෙන් මේ අනතුර සිදු වී ඇත.දහවල් වන විටත් විවිධ පිරිස් මෙම බවුසරයෙන් ඩීසල් එකතු කරමින් සිටින අයුරු දැක ගත හැකි විය. කෝට්ටෙගොඩ ප්‍රදේශයේ පෞද්ගලික බවුසරයක් මේ අනතුරට ලක් වී ඇති අතර, බවුසරයේ හා කන්ටේනරයේ රිය සහායකයන් දෙදෙනා මේ අනතුරෙන් තුවාල ලබා බලපිටිය රෝහලට ඇතුළත් කළ බව කොස්ගොඩ පොලිසිය පවසයි.කොස්ගොඩ පොලිස් ස්ථානාධිපති පොලිස් පරීක්ෂක, එම්. බන්දු පත්මලාල් මහතාගේ මෙහෙයවීම යටතේ, පොලිස් රථවාහන අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121916</link>
    <topic>වෑන් රිය උඩට ගසක් කඩා වැටීතිදෙනෙක් මරුට: හතක් රෝහලේ</topic>
    <author>දයා අබේවීර මාතලේ සමූහ</author>
    <content>මාතලේ රත්තොට ගම්මඩුව පාරේ සියඹලාබොක්ක අසළදී ගමන් කළ වාහනයක් මතට ගසක් කඩා වැටීම නිසා තිදෙනකු මිය ගොස් 7 දෙනෙකු රත්තොට රෝහලට ඇතුළත් කොට ඇත. පොළොන්නරුව – මනම්පිටියේ සිට ගම්මඩුව ප්‍රදේශයේ උපන්දින සාදයකට පැමිණි පිරිසක් සාදය අවසානයේ ආපසු ගමන් කිරීමේදී මේ අනතුර සිදුවී ඇත.එම තුවාලකරුවකු පැවැසුවේ එම සාදයට වැඩිහිටියන් 14ක් හා දරුවන් 7ක් මේ ගමනට සහභාගි වූ බවයි. සිද්ධියෙන් මරණයට පත්වූ අය අතර කාන්තාවක් ද සිටී.රෝහල් ගත කළ පිරිස අතර ඇගේ දරුවන් දෙදෙනා සහ ස්වාමි පුරුෂයා ද වෙයි. එහි ගමන්ගත් පිරිස එකම ඥාතීන් පිරිසකි.පෙරේදා (17) දා සවස 5 ට පමණ මේ අනතුර සිදුවී ඇති අතර රත්තොට පොලිසියේ නිලධාරීන් ප්‍රදේශවාසීන් හා එක්ව එම වාහනය මත වැටී තිබූ විශාල ගස කපා ඉවත් කොට එහි සිටියවුන් බේරාගත් අතර මිය ගිය අයගේ සිරුරු ද රත්තොට රෝහලට ගෙනැවිත් බාර දී තිබුණි.වාහනයේ රියැදුරු ද තුවාල ලබා රෝහලේ ප්‍රතිකාර ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212192</link>
    <topic>කළුතර තාක්ෂණ ඒකක10ක්ම වහලා</topic>
    <author>කටුකුරුන්ද සමුහ කපිල කුලසිංහ</author>
    <content>කළුතර අධ්‍යාපන කලාපයට අයත් තාක්ෂණ ඒකක විසිතුනක් අතරින් දහයක් පමණ වසා දමා ඇතැයි වාර්තා වේ.මීට හේතු වී ඇත්තේ තාක්ෂණ ගුරුවරුන්ගේ ඇති හිඟයයි. තාක්ෂණ ඒකක භාරව සිටි ගුරුභවතුන් විශ්‍රාම ගිය විට හෝ මාරුවීම් ලැබ පිටවීමෙන් අනතුරුව එම පාසල්වලට ගුරු භවතුන් නොපැමිණීම මෙම තත්ත්වය උග්‍රවීමට හේතු වී තිබේ.මෙම නිසා තාක්ෂණ විෂයන් තෝරා ගන්නා සිසුන්ට දැඩි අසාධාරණයක්ද සිදුව ඇත.මීට වසර කිහිපයකට ඉහතදී ලී වැඩ, ලෝහ වැඩ යාන්ත්‍රික වැඩ ආදී විෂයන් කිහිපයක් නිර්මාණකරණය හා තාක්ෂණවේදය විෂයට ඇතුළත් කොට ඇත.මෙම විෂයන් හැදෑරීම සඳහා වන සියලු උපකරණද සහිතව තාක්ෂණ ඒකක අරඹා තිබුණි. තාක්ෂණ ඒකක ගොඩනැඟිලි විශාල සංඛ්‍යාවක් 1954 වසරේදී කැනේඩියානු ආධාර යටතේ කොළඹ ක්‍රමය මගින් ඉදි කොට තිබේ. එහෙත් ඇතැම් ගොඩනැගිලි මේ වන විට විනාශ කර දමා තිබේ.ඒවායෙහි තිබූ වටිනා උපකරණ හා යන්ත්‍ර සූත්‍ර ද තැන තැන දමා ඇත. එසේම ගුරුභවතුන් නොමැති පාසල්වල උපකරණ ගබඩා තුළ සීල් කොට දමා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212193</link>
    <topic>බුලත්සිංහල සෞඛ්‍ය වෛද්‍ය නිලධාරීකාර්යාලය නවීකරණයට</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>හොරණ මූලික රෝහල ආසන්නයේ පිහිටි හොරණ සෞඛ්‍ය වෛද්‍ය නිලධාරී කාර්යාලය නවීකරණය කිරීමේ කටයුතු ආරම්භ කැර තිබේ.බස්නාහිර පළාත් සෞඛ්‍ය අමාත්‍යාංශයේ ප්‍රතිපාදන යටතේ මේ සඳහා වෙන්කර ඇති මුදල රු. ලක්ෂ 35කි. මෙම සෞඛ්‍ය නිලධාරී කාර්යාලය නවීකරණය කිරීම යටතේ විවිධ සෞඛ්‍ය සේවා කටයුතු සඳහා පහසුකම් සැලසෙන අතර බෝ නොවන රෝග සඳහා නව ඒකකයක්ද ස්ථාපිත කෙරේ.දැනට මෙහි ඉදි කිරීම් කටයුතු නිම වෙමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212194</link>
    <topic>කොම්පෝස්ට් පොහොර අංගනයක් ගම්පහ ඉදි කැරේ</topic>
    <author>ගම්පහ සංචාරක නිමල් ජයසිංහ</author>
    <content>ඝන අපද්‍රව්‍ය කළමනාකරණය පිළිබඳ නිශ්චිත වැඩපිළිටවළක් ලෙස කොම්පෝස්ට් පොහොර අංගනයක් ඉදිකිරීමට කටයුතු යොදන බව ගම්පහ පුරපති එරංග සේනානායක මහතා 2013 ගම්පහ මහ නගර සභාවේ අය වැය ප්‍රකාශය ඉදිරිපත් කරමින් පැවසීය.කසළ වර්ගීකරණය සඳහා නගරවාසීන් යොමු කර ගැනීමට ‘පිවිතුරු පුරවර’ වැඩසටහන ආරම්භ කර ඝන අපද්‍රව්‍ය අධිකාරියේ මග පෙන්වීම යටතේ කොම්පෝස්ට් බැරල් නගරවාසි සැමට ලබාදීමටද කටයුතු කෙරේ.ගම්පහ ප්‍රදේශයට ඇති ප්‍රසිද්ධ සතිපොළ වූ යක්කල සතිපොළ ආර්ථික සංවර්ධන අමාත්‍යාංශයේ නවීකරණ වැඩසටහනට ඇතුළත් කර ඇත.ගම්පහ මහ නගර සභාවේ ඇති පුස්තකාලය දැනටම ජාතික පුස්තකාල හා ප්‍රලේඛන සේවා මණ්ඩලය මගින් පළමු පන්තියට උසස් කර ඇති අතර 2013 වසරට පොත් ලබාගැනීමට මහ නගර සභාව මගින් රුපියල් 1000000 මුදලක් වෙන් කර ඇති බවද පුරපති එරංග සේනානායක මහතා පවසයි.ඉදිරි වර්ෂයේදී අපේක්ෂිත කාර්යාල ගොඩනැගිල්ලක්ද නගර ශාලාවක්ද ගම්පහ ජනතාවට ලබාදීමට කටයුතු කෙරෙන බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212195</link>
    <topic>හීනටියන්ගල ඇළ මාර්ගයඅවහිරවීමෙන් පාරිසරික ගැටලු</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර සිට මතුගම මාර්ගයට සම්බන්ධ වන හීනටියන්ගල අතුරු පාරේ හීනටියන්ගල ඇළ මාර්ගය වල් බිහිව අවහිර වීම නිසා පාරිසරික ගැටලු රැසක් පැන නැගී ඇතැයි ප්‍රදේශවාසීහු පවසති.ඇළ මාර්ගය මේ වන විට සම්පූර්ණයෙන්ම ජලජ පැළෑටිවලින් වැසී තිබීම නිසා ජලය බැස යාම සිදු නොවන අතර මදුරු උවදුර හා අධික දුර්ගන්ධයක් පවතින බවද ඔව්හු පවසති.ඇළ මාර්ගය සම්පූර්ණයෙන්ම වනයක සිරිගෙන ඇති නිසා අනතුරු කීපයක් ද සිදුව ඇත. ප්‍රදේශයේ මස් කඩ හිමියන්ගෙන් ඇතැමෙකු අපද්‍රව්‍ය කොටස් ඇළ මාර්ගයට මුදා හරින බවද ප්‍රදේශවාසීහු පවසති.මේ නිසා ඇතැම් අවස්ථාවලදී අධික දුර්ගන්ධයක් ප්‍රදේශය පුරා පැතිර යන බවත් ඔව්හු කියති.හීනටියන්ගල ප්‍රදේශයේ පහත් බිම් රැසක ජීවත්වන පවුල් කිහිපයකටද බලපෑම් එල්ල වී ඇත.සුළු වර්ෂාවකදී පවා තම නිවාස අපද්‍රව්‍ය පිරි ජලයෙන් යට වන බව ඔව්හු කියති. මේ සම්බන්ධයෙන් බලධාරීන් දැනුම්වත් කළ බවත් ඒ අනුව ඇළ මාර්ග ශුද්ධ කිරීම විටින් විට කළ බවත් හීල් වීදිය වැසියෝ කියති.හීනටියන්ගල ඇළ මාර්ගයද දැනට වසර කිහිපයකට ප්‍රථම විශාල මුදලක් වැය කොට ප්‍රතිසංස්කරණය කොට ඇත. එහෙත් ඉතා කෙටි කලක් තුළ ජලජ පැළෑටි වර්ධනය වී ඇළ මාර්ගය අවහිර විය.මෙලෙස කඩිනමින් වැවෙන ජලජ පැළෑටි විනාශ කිරීම සඳහා කටයුතු කරන්නේ නම් ඇළ මාර්ගය අවහිර වීම සිදු නොවනු ඇත. මේ පිළිබඳව බලධාරීන්ගේ අවධානය යොමු විය යුතු බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212196</link>
    <topic>රන්මාල කොල්ලකරුටදඩ සහ සිර දඬුවම්</topic>
    <author>ගම්පහ සංචාරක – නිමල් ජයසිංහ</author>
    <content>වැලිවේරිය නගරයේදී කාන්තාවකගේ ගෙල බැඳි රුපියල් 23000/-ක් වටිනා රන් මාලයක් කොල්ලකෑම, එම සොර බඩු සන්තකයේ තබා ගැනීම යන චෝදනා ලත් පුද්ගලයකුට රුපියල් 1500/-ක දඩයක්ද මාස 06 ක සිර දඬුවමක්ද නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය සිර දඬුවම වසර 10කට අත්හිටුවීමටද නියෝග කළාය.රුපියල් 1500/-දඩය නොගෙවන්නේ නම් මාස 05ක සිර දඬුවමක්ද නියම වන වගට නියෝග කළාය. පැමිණිල්ල වැලිවේරිය පොලිසියේ පො.ප. වැන්ඩගර්ට් මහතා ඉදිරිපත් කළේය.ගම්පහ නගරයේදී බීමතින් රියදුරු බලපත් නැතිව, හිස්වැසුම්ද නැතිව යතුරුපැදි ධාවනය කළ පුද්ගලයන් දෙදෙනකුට එක් අයකුට රුපියල් 12500/- බැගින් දෙදෙනාටම රුපියල් 25000/-ක දඩයක් ගම්පහ අතිරේක මහේස්ත්‍රාත් ඉන්දික ෂෙහාන් අත්තනායක මහතා නියම කළේය.පැමිණිල්ල ගම්පහ පොලිසියේ රථවාහන අංශයෙනි. දඩ නියම වූයේ ලක්ෂිත සුරේශ් සහ ලාල් සම්පත් පතිරත්න යන අයටය.කල් ඉකුත් වූ සිසිල් බීම බෝතලයක් අලෙවි කිරීමේ චෝදනාවට වරද පිළිගත් වෙළෙඳසල් හිමිකාරියකට පානදුර අතිරේක මහේස්ත්‍රාත් මංජුල කරුණාරත්න මහතා විසින් රුපියල් 8000ක දඩයක් නියම කර තදින් අවවාද කළේය.ඇයට එරෙහිව නඩු පවරන ලද්දේ පාරිභෝගික අධිකාරියේ කළුතර ශාඛාවේ විමර්ශන අංශය විසිනි.පුද්ගලයන් දෙදෙනකු අතර ඇතිවූ බහින්බස් වීමකදී එක් පුද්ගලයකු “ටයිල්” කපන උපකරණයකින් අනෙක් පුද්ගලයාව කපා බරපතළ තුවාල කිරීමේ චෝදනාවට රුපියල් 1500ක දඩයක් ද තුවාලලත් පැමිණිලිකාර පුද්ගලයාට රුපියල් විසිපන් දහසක වන්දියක් ද ගෙවන ලෙස ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියෝග කළාය. රුපියල් 1500 දඩය නොගෙව්වොත් මාස 3ක සිර දඬුවමක් ද නියම වන වගට නියෝග කළාය. සිද්ධිය වැලිවේරිය ප්‍රදේශයේ දී සිදුවී ඇත. පැමිණිල්ල වැලිවේරිය පොලිසියෙනි.සපුගස්කන්ද පොලිස් බල ප්‍රදේශයේ දී රාත්‍රී කාලයේ නිවෙසක් බිඳ රුපියල් 24500ක් වටිනා දේපල සොරාගෙන, එම භාණ්ඩ තවත් අයකුට අලෙවි කිරීමේ චෝදනා දෙකට වරද පිළිගත් පුද්ගලයකුට රුපියල් 3000ක දඩයක් ද මාස 6ක සිර දඬුවමක් ද නියම කළ ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය සිර දඬුවම වසර 10කට අත්හිටුවීමට ද නියෝග කළාය.රුපියල් 3000 දඩය ගොගෙවන්නේ නම් මාස 3ක සිර දඬුවමක් නියම වන වගටද නියෝග කළාය. පැමිණිල්ල සපුගස්කන්ද පොලිසියේ පො.කො. චමින්ද මහතා ඉදිරිපත් කෙළේය.ව්‍යාජ ලේඛනයක් ඉඩම් ඔප්පුවක් ලෙස ගම්පහ ඉඩම් ලියාපදිංචි කාර්යාලයේ ලියාපදිංචි කරවා අන්සතු ඉඩම රුපියල් හතළිස් අටලක්ෂයකට අලෙවි කර එම මුදල පානදුරේ පදිංචි සේනාධීර පොල්වත්තගේ දොන් චින්තක සුජීව කුමාර නැමැත්තාගෙන් සාපරාධී ලෙස වංචා කිරීම සම්බන්ධ චෝදනාවක් මත පූගොඩ බෝවිටිගම පදිංචි කාන්තාවක් පානදුර අතිරේක මහේස්ත්‍රාත් මංජුල කරුණාරත්න මහතා විසින් මෙම මස 20 දක්වා රක්ෂිත බන්ධනාගාර ගත කරන ලදී.මෙම ව්‍යාජ ඔප්පු ලියාපදිංචි කර ඇති ගම්පහ ඉඩම් ලියාපදිංචි කාර්යාලයේ රෙජිස්ට්‍රාර්වරියගෙන් ප්‍රශ්න කර නැවත ඇගේ ප්‍රකාශයක් ලබා ගන්නා ලෙසට මහේස්ත්‍රාත්වරයා පානදුර පොලිසියේ විශේෂ අපරාධ සහ වංචා විමර්ශන අංශයේ ස්ථානාධිපතිවරයාට නියෝග කෙළේය.එම රෙජිස්ට්‍රාර්වරියගේ කටඋත්තරය ලබාගත්තත් ඇය පවසා ඇත්තේ ඉඩම් ලියාපදිංචි කරනා පොතේ පිටු ඉරී ඇති බව යැයි පොලිස්ථානාධිපතිවරයා අධිකරණයට දන්වා සිටියේය.මෙම හොර ඔප්පු ලියාපදිංචි කිරීමට කාර්යාලයීය ලිපිකරුවන් සම්බන්ධ වී ඇති බවට පොලිසිය සැකකරනා අතර ඒ සම්බන්ධයෙන් පුළුල් පරීක්ෂණයක් කළ යුතු යැයිද පොලිස්ථානාධිපතිවරයා අධිකරණයට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212197</link>
    <topic>බන්ධනාගාරයෙන් පැනගිය සැකකරුවකුතලංගම නිවාස එකොළහක් කොල්ලකාලා</topic>
    <author>මංජුල හිරිපිටිය - හෝමාගම සංචාරක</author>
    <content>පල්ලේකැලේ බන්ධනාගාරයෙන් සති තුනකට ඉහත දී පැනගොස් කලවාන ප්‍රදේශයේ සැඟව ඉඳ රාත්‍රී කාලයට තලංගම ප්‍රදේශයට පැමිණ නිවාස එකොළහක් බිඳ රුපියල් ලක්ෂ අටකට අධික දේපළක් සොරා ගත් පුද්ගලයෙක් හලාවත වැද්දාගල සිටිය දී අත්අඩංගුවට ගැනීමට තලංගම පොලිසිය සමත් වී ඇත.බණ්ඩාරවෙල ඇටම්පිටිය ඇල්ලේපොළ ප්‍රදේශයේ පදිංචිව සිටි විවාහක පුද්ගලයකු වන සැකකරු විවිධ අපරාධ හා කොල්ලකෑම් සම්බන්ධයෙන් වසර නවයක සිර දඬුවමක් නියමවී වසර හයක කාලයක් බන්ධනාගාර ගතව සිටිය දී සති තුනකට පෙර ඉන් පැනගොස් කලවාන වැද්දාගල සැඟවී සිට ඇතැයි පොලිසිය පවසයි.සැකකරු සතියකට දින කීපයක්ම කලවානේ සිට රාත්‍රී කාලයට කොළඹට පැමිණෙන බස්රථවලින් පැමිණ තලංගම ප්‍රදේශයේ නිවාසවලට සූක්ෂ්ම ලෙස ඇතුළුවී දේපළ සොරාගෙන ඇතැයි පොලිස් පරීක්ෂණවල දී හෙළිවී ඇත.සැකකරුගෙන් ප්‍රශ්න කිරීමේ දී රුපියල් ලක්ෂ තුනක රන් ආභරණ, පරිගණක යන්ත්‍ර, ලැප්ටොප්, පරිගණක, එල්.සී.ඩී. යන්ත්‍ර, ඩී.වී.ඩී. යන්ත්‍ර, අත්ඔරලෝසු, දේශීය හා විදේශීය මුදල් නෝට්ටු ඇතුළු භාණ්ඩ රැසක් සොයා ගැනීමට පොලිසිය සමත්ව සිටී.තලංගම පොලිස් ස්ථානාධිපති පොලිස් පරීක්ෂක උපුල් පෙරේරා මහතාගේ උපදෙස් මත, අපරාධ අංශයේ ස්ථානාධිපති පො.ප. හේමන්ත කුමාර, පො.සැ. 56750 පියල් යන නිලධාරීන් ඇතුළු කණ්ඩායමක් සැකකරු අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව කඩුවෙල මහේස්ත්‍රාත් ලංකා ජයරත්න මෙනෙවිය විසින් රක්ෂිත බන්ධනාගාර ගත කිරීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212198</link>
    <topic>මීගමුව නගර සභාඅය වැය සම්මතයි</topic>
    <author>මීගමුව විශේෂ – එම්. ප්‍රනාන්දු</author>
    <content>මෙවර මීගමුව මහ නගර සභාවේ අය වැය පක්ෂ භේදවලින් තොරව ඒකච්ඡන්දයෙන් සභා සම්මත විය.මීගමුව මහ නගර සභා පරිශ්‍රයේදී පැවති විශේෂ රැස්වීමක් හමුවෙහි පුරපති ඇන්ටනී ජයවීර මහතා (එජනිස) විසින් ඉදිරිපත් කරන ලද මෙම අයවැය විවාදය අවසන් වීමෙන් පසුව ඡන්ද විමසීමකින් තොරව මෙවර අය වැය ඒකච්ඡන්දයෙන් සභා සම්මත විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r1212199</link>
    <topic>බුලත්සිංහල සමුපයට නව අධ්‍යක්ෂමණ්ඩලයක් ඉල්ලයි</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල විවධ සේවා සමුපකාර සමිතියේ වත්මන් අධ්‍යක්ෂ මණ්ඩලය 2005 වර්ෂයේ සිට පාලන බලය ලබාගෙන කටයුතු කරන අතර ඒ අයගේ ධුර කාලය 2008 වර්ෂයට අවසන් වීමට නියමිත වූවත් ඔවුන් අධ්‍යක්ෂ මණ්ඩලයේ රැඳී සිටින බැවින් බස්නාහිර පළාත් සභාවේ 2011 අංක 04 දරන සමුපකාර සමිති ප්‍රඥප්තියේ 48 වැනි වගන්තිය අනුව ඡන්දයක් පවත්වා මහ සභාවක් ස්ථාපිත කර නව අධ්‍යක්ෂ මණ්ඩලයක් පත්කර ගන්නා ලෙස එම සමුපකාර සමිති සාමාජිකයෝ බස්නාහිර පළාත් සමුපකාර සංවර්ධන කොමසාරිස්වරයාගෙන් සංදේශයක් මඟින් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=r12121910</link>
    <topic>ඉංගිරිය පරෙයිතොට තොටුපොළේ දීතරුණයෙක් දියේ ගිලී මරුට</topic>
    <author>ඉංගිරිය සමූහ – කුමාරි ගමගේ</author>
    <content>ඉංගිරිය පරෙයිතොට තොටුපළේ දියනෑමට පැමිණි තරුණයන් පිරිසක් මත්පැන් පානය කර දියනෑමේ දී එක් තරුණයකු දියේ ගිලී මියගොස් ඇත.මෙසේ මියගොස් ඇත්තේ රත්මලාන, බොරුපන පාරේ පදිංචිව සිටි ගොඩපිටිය ලියනාරච්චිගේ ජනක මධුශංක (අවු. 19) නම් වූ අවිවාහක තරුණයෙකි.මෙම හදිසි මරණය පිළිබඳ පශ්චාත් පරීක්ෂණය ඉංගිරිය දිසා රෝහලේ දිසා වෛද්‍ය නිලධාරිනි ඕ. ඒ. එම්. ඊ. ඒකනායක මහත්මිය විසින් පවත්වන ලද අතර, හදිසි මරණ පරීක්ෂක සාමවිනිසුරු උදයරත්න ලියනගේ මහතා ඉදිරියේ සාක්කි දුන් මියගිය තරුණයා සමඟ දියනෑමට ගිය රත්මලාන බොරුපන, එගොඩවත්ත පදිංචි සුන්නා දෙණියගේ ළහිරු උදයංග (අවු. 22) මෙසේ පැවැසීය.මියගිය අය මගේ හොඳම යාළුවෙක්. එදින පෙරවරු 11.00ට විතර අපි ඉංගිරියේ පරෙයිතොට නාන්න යන්න පිටත්වුණා. යන ගමන් හොරණ පොකුණුවිට තවත් යාළුවෙක් සමඟයි ගියේ.අපි ඔක්කොම හයදෙනෙක් ගියා. රත්මලානේ සිට ත්‍රිවීල් එකකින් හා මෝටර් සයිකලයකින් අපි ගියේ. යන ගමන් ඉංගිරියෙන් අරක්කු බෝතල් දෙකක් සමඟ බයිට් ආදිය ගත්තා. පරෙයිතොට නාන තැනට ගිහින අරක්කු බෝතල් එකහමාරක් විතර බිව්වා.මධුශංක අරක්කු කාලකට වඩා බීවේ නැහැ. මුලින්ම දියට බැස්සේ මධුශංකයි, සුපුන් යන අයයි. කට්ටියම බැහැලා එගොඩ මෙගොඩ පීනුවා. මියගිය අයට ටික වෙලාවකින් පීනන්න අපහසු බව දැනුණා. මාව බේරා ගනිල්ලා කියල කෑගැහුවා.පාත්වෙලා තිබුණු ගහක අත්තක් ඔහු හිටිය පැත්තට පාත් කළත් අත්ත අල්ල ගන්න බැරිවුණා. ඔහු යට ගියා. අපි ඔහු බේරාගන්න බැලුවත් බැරිවුණා. පොකුණුවිට යාළුවා බයිසිකලයෙන් ගොස් අවට කීපදෙනෙක් රැගෙන ආවා. ඒ වෙනකොට විනාඩි 15ක් විතර ගියා. ආපු ගමේ අය දියයට කිමිදිලා මධුශංක ගොඩ අරගෙන ප්‍රථමාධාර දී බැලුවා. ඔහු ඉංගිරිය රෝහලට රැගෙන ගියා. වෛද්‍යවරු පරීක්ෂා කර බලා ඒ වනවිටත් ඔහු මියගොස් ඇති බව ච්වා.මියගිය ජනක මධුශංකගේ මව වන රත්මලාන බොරුපන අනුර මාවතේ පදිංචි රත්නායක මුදියන්සේලාගේ කමලා රත්නායක (අවු. 46) – අපට පුතුන් දෙදෙනකු හා දියණියන් දෙදෙනෙකු සිටිනවා. මියගොස් සිටින්නේ තුන්වෙනියා.එදා දවල් 11.00ට විතර කුස්සියේ කෑම හදමින් හිටියා. දුව ඇවිත් කීවා අය්යා කලිසම් වගයක් බෑග් එකක දාගෙන ගියා මුහුදෙ නාන්නද දන්නේ නෑ කියලා. මම ගේ ඉස්සරහ පාරට දුවගෙන ගිහින් බැලුවා. ඒත් පේන්න හිටියේ නැහැ. ඒ වෙනකොටත් ගිහින් තිබුණ.සවස 5.30ට විතර නාන්න ගිය කෙනෙකුගේ අම්මා කෙනෙක් ගෙදරට ඇවිත් “අනේ නංගී ජනක” කියල කීවා. මම ඇහුවා ජනකට මොකක් වෙලාද කියලා. ජනකට කරදරයක් ඉංගිරියෙ ඉස්පිරිතාලෙ ඉන්නවා බලන්න යමු කියලා කීවා.අපි ඒ සමඟම රෝහලට ආවා. ඉංගිරිය රෝහලේ බාහිර අංශයේ ට්‍රොලියක දාලා සුදු රෙද්දක් දාලා වහලා කෙනෙක් පෙන්නුවා. මම රෙද්ද අයින් කර බැලුවා. අනේ මට අදහාගන්න බැරිව ගියා. මගේ දරුවාට මේ විපත වෙලා තියෙන්නේ නාන්න ගිහින් කියලා දැනගත්තා.”තිලංක සුරංජිත් ප්‍රියදර්ශන යන අයද මෙහිදී සාක්කි දුන්නේය.ඉංගිරිය පොලිස් කොස්තාපල් රංජිත් (41148) මහතා සාක්කි මෙහෙයවීය.සියලු සාක්කි සහ මරණ පරීක්ෂණ වාර්තා සැලකිල්ලට ගත් හදිසි මරණ පරීක්ෂක උදයරත්න ලියනගේ මහතා දියේ ගිලී සිදුවූ මරණයක් බවට තීන්දු කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212191</link>
    <topic>වේග පන්දුවෙන් කැන්ගරුවෝ ජය ගනිති</topic>
    <author/>
    <content>පීටර් සිඩ්ල් සහ මිචෙල් ස්ටාක්ගේ වේගපන්දු හමුවේ අසරණ වූ ශ්‍රී ලංකා පිතිකරුවෝ දෙපිල අතර පැවැති පළමු ටෙස්ට් තරගයෙන් ඔස්ට්‍රේලියාවට ලකුණු 137ක ජයග්‍රහණයක් අත්කර දෙමින් ඊයේ සිය දෙවැනි ඉනිමේ දී ලකුණු 255කට දැවීගියහ.හොබාර්ට් නුවර පැවැති මේ තරගයේ ලකුණු 393ක ඉලක්කයක් හඹාගිය ශ්‍රී ලංකා පිල පස්වරු ‍තේ පානය වනවිට කඩුලු 4කට ලකුණු 186ක් ලබාසිටි අතර තේ පානයෙන් ඕවර ඕවර 26ක් ඇතුලත ඉතිරි කඩුලු 6ම බිඳ වැටිණි.විශිෂ්ට පන්දු යැවීමක නිරත වූ ස්ටාක් කඩුලු 5ක් සහ සිඩ්ල් කඩුලු 4ක් බිඳ දමමින් තරග 3කින් සමන්විත ටෙස්ට් තරගාවලිය 1-0ක් ලෙස පෙරමුණ ගැනීමට ඔස්ට්‍රේලියාවට අවස්ථාව උදා කළහ.තරගයේ වීරයා සම්මානය හිමිවූයේ තරගය පුරා කඩුලු 9ක් දවාලූ පීටර් සිඩ්ල්ටය.ශ්‍රී ලංකා දෙවැනි ඉනිමේ සාර්ථකම පිතිකරු වූ කුමාර් සංගක්කාර ලකුණු 63ක් ලබාගත් අතර තිලාන් සමරවීර අර්ධ ශතකයට එක් ලකුණක් අඩුවෙන් දැවී ගියේය.තරගයේ අවසන් භාගය තීරණාත්මක වූ බව ඔස්ට්‍රේලියානු නායක මයිකල් ක්ලාක් තරගයෙන් අනතුරුව ප්‍රකාශ කළේය.' ඉවසීමෙන් කටයුතු කරන්න ඕනා කියලා අපි දැනගෙන හිටියා.නිවැරැදි ඉලක්කයට පන්දු යැවීමෙන් සාර්ථක ප්‍රතිඵල අත්කර ගන්න පුළුවන් බවට මට කිසිම සැකයක් තිබුණේ නෑ.' ක්ලාක් කීවේය.තරගයෙන් පරාජය වීම කණගාටුදායක කරුණක් බව ශ්‍රී ලංකා පිලේ නායක මහේල ජයවර්ධන ප්‍රකාශ කළේය. 'අන්තිම දවසේ පළමු හා දෙවැනි භාගයේ දී සුපරික්ෂාකාරීව පිතිහරඹයේ නිරතවිය යුතුව තිබූ බව අපි දැනගෙන හිටියා.තේ පානය වෙනතුරුම අපි නිවැරැදි ඉලක්කයේ හිටියා. නමුත් තේ පානයට පස්සේ ඉක්මනින් කඩුලු 2ක් බිඳ වැටුනාම තරග‍යේ වාසිය අනිත් පැත්තට ගියා' මහේල කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212192</link>
    <topic>අංක 1ට යළි එනවා</topic>
    <author/>
    <content>ශ්‍රී ලංකාවට ‍එරෙහිව ලැබූ ටෙස්ට් ජයග්‍රහණය සම්බන්ධව සිය වේගපන්දු යවන ක්‍රීඩක පීටර් සිඩ්ල් අගැයීමට ලක් කරන ඔස්ට්‍රේලියානු නායක මයිකල් ක්ලාක් කණ්ඩායමේ සෙසු සගයන් ද සිඩ්ල් මෙන්ම හදවතින් ක්‍රීඩා කරන්නේ නම් කිසිදු සැකයකින් තොරව නැවත වතාවක් ලොව අංක එකේ ටෙස්ට් කණ්ඩායම බවට පත්වීමට තම කණ්ඩායමට හැකිවෙතැයි විශ්වාසය පළ කළේය.පීඩනකාරී අවස්ථාවලදී සිඩ්ල් හොඳින් පන්දු යවන බවත්, ආරම්භක පන්දු යවන්නාවීම හෝ නොවීම ගැන ඔහු තැකීමක් නොකරන බවත් ඔස්ට්‍රේලියානු නායකයා පැවැසීය.දකුණු අප්‍රිකාව සමග පැවැති ටෙස්ට් තරගමාලාවේ දී තමන් වෙතින් ගිලිහී ගිය ටෙස්ට් පිටියේ අංක එකේ ස්ථානය යළි අත්පත් කරගැනීම ක්ලාක්ගේ අරමුණය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212193</link>
    <topic>සිඩ්ල්ට එරෙහි චෝදනා තරග තීරක ප්‍රතික්ෂේප කරයි</topic>
    <author/>
    <content>ඔස්ට්‍රේලියාවට එරෙහිව හොබාර්ට් නුවර පැවැති ටෙස්ට් තරගයේ ශ්‍රී ලංකා පළමු ඉනිමේ දී ඔස්ට්‍රේලියානු වේගපන්දු යවන ක්‍රීඩක පීටර් සිඩ්ල් පන්දුව පළුදු කිරීමක් සිදුකළ බවට කිසිදු සාක්ෂියක් නොමැති බව ප්‍රකාශ කළ තරග තීරක ක්‍රිස් බ්‍රෝඩ් ඒ සම්බන්ධව තවදුරටත් කටයුතු ‍නොකරන බව සඳහන් කළේය.ශ්‍රී ලංකා කළමනාකාරිත්වය එදින තරගයේ රූපවාහිනි වීඩියෝ පටය නැරැ‍ඹීමේ දී සිඩ්ල් පන්දුව පළුදු කළ බවට සැක කෙරෙන දර්ශනයක් හේතුවෙන් ශ්‍රී ලංකා පිලේ කළමනාකරු චරිත් සේනානායක අන්තර් ජාතික ක්‍රිකට් සම්මේලනයේ නිලධාරීන්ට ඒ පිළිබඳව පවසා ඇත.නමුත් එම වීඩියෝ පටය නැරැඹූ ක්‍රිස් බ්‍රෝඩ් පවසා සිටියේ ඉන් එවැන්නක් පිළිබිඹු නොවන බවය.රූපවාහිනිය මගින් එම සිදුවීම දැකීම හැරෙන්නට ශ්‍රී ලංකා පිලට මේ සම්බන්ධව කිසිදු සාක්ෂියක් නොමැති බව මහේල වැඩි දුරටත් කීවේය.මේ අතර සිය පන්දු යවන්නන්ට සහාය පළ කරන ඔස්ට්‍රේලියානු නායක මයිකල් ක්ලාක් තම කණ්ඩායම ක්‍රීඩාවේ ජීවගුණය ආරක්ෂා කරගනිමින් ක්‍රීඩා කළ බවට විශ්වාසය පළකළේය. 'දිනය අවසානයේ අයි.සී.සී‍‍. ය මෙය නිරවුල් කළා. ඉන් එහාට දෙයක් නෑ' ඔහු කීවේය.'ක්‍රීඩාවේ ජීවගුණය ආරක්ෂා කරමින් තරගය ජයගැනීමට අපට හැකියාව තිබියදීත් ඇයි මම ක්‍රීඩාව අනතුරේ දමන්නේ? මෙය අභූත ප්‍රකාශයක්' තරගයේ වීරයා සම්මානය දිනාගත් සිඩ්ල් පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212194</link>
    <topic>චෝදනා මැද පාපන්දු බලවතා අස්වෙයි</topic>
    <author/>
    <content>ලෝක පාපන්දු සම්මේලනයේ විධායක කමිටුවෙන් සහ ආසියානු පාපන්දු සංගමයේ සභාපතිධූරයෙන් තමා ඉල්ලා අස්වූ බව මොහමඩ් බින් හම්මාම් නිවේදනය කළේය.ඔහු මේ තීරණයට එළැ‍ඹියේ ලෝක පාපන්දු සම්මේලනය ඔහුට එරෙහිව තවත් චෝදනා පත්‍රයක් විභාග කිරීමට කටයුතු කිරීමෙන් දින 10කට පසුවයමේ අතර තනතුරෙන් ඉල්ලා අස්වූ පුද්ගලයකු සම්බන්ධව විමර්ශන සිදුකිරීමටත් දඬුවම් ලබාදීමටත් තම සම්මේලනයට හැකියාව ඇති බව හම්මාම්ගේ නිවේදනයට ප්‍රතිචාර දැක්වු ‍ලෝක පාපන්දු සම්මේලනය ප්‍රකාශ කළේය.දිගින් දිගටම එල්ල වන දූෂණ වංචා චෝදනා හේතුවෙන් තමා කළකිරීමට පත්වූ බව සිය ඉල්ලා අස්වීමට හේතු දක්වමින් හම්මාම් සඳහන් කළේය.'තව දුරටත් මේ ‍චෝදනාවලට එරෙහිව සටන් කරමින් කාලය නාස්ති කිරීමට මම සූදානම් නෑ. මට ම‍ගේ පවුලේ කටයුතු සහ ව්‍යාපාර කටයුතු කෙරෙහි අවධානය යොමුකිරීමට අවශ්‍යයි.' හම්මාම් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212195</link>
    <topic>කලාපීය තහනම් උත්තේජක සමුළුව කොළඹදී</topic>
    <author>ප්‍රින්ස් ගුණ‍සේකර</author>
    <content>දකුණු ආසියානු රටවල සහභාගිත්වයෙන් තහනම් උත්තේජන පිළිබඳ කලාපීය සමුළුවක් කොළඹදී පැවැත්වීමට තීරණය කොට ඇත.ජාත්‍යන්තර තහනම් උත්තේජන පාලන කමිටුවේ නියෝජිතයන් ද සහභාගි වන දකුණු ආසියා තහනම් උත්තේජන පිළිබඳ සමුළුව ලබන වසරේ අප්‍රේල් මාසයේ දී පැවැත්වීමට කටයුතු යොදා ඇත.ක්‍රීඩා වෛද්‍ය ආයතනයේ අධ්‍යක්ෂ ජෙනරාල් මහාචාර්ය අර්ජුන ද සිල්වා මහතාගේ ඉල්ලීමක් අනුව කලාපීය තහනම් උත්තේජන සමුළුව ශ්‍රී ලංකාවට ලැබී ඇත. මේ සමුළුවේදී දකුණු ආසියා රටවල් අතර දත්ත හුවමාරුව හා තහනම් උත්තේජන පාලනය පිළිබඳ එකඟතා ඇති කර ගැනීමට නියමිතය.මෙයට සමගාමීව තහනම් උත්තේජන පාලන නිලධාරී පුහුණු කිරීමේ පාඨමාලාවක් ද ක්‍රියාත්මක කෙරේ.ජාත්‍යන්තර තහනම් උත්තේජන පාලන කමිටුවේ දකුණු ආසියානු කලාපය භාර නිලධාරී ටොම් මේ මහතාගේ පූර්ණ අධීක්ෂණය යටතේ මෙම කටයුතු සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212196</link>
    <topic>පාපන්දු විනිසුරුපරීක්ෂණ කල් යයි</topic>
    <author/>
    <content>මේ මස 23වැනිදා පැවැත්වීමට නියමිතව තිබූ ශ්‍රී ලංකා පාපන්දු සම්මේලන‍යේ විනිසුරුවන් ‍ශ්‍රේණිගත කිරීමේ පරීක්ෂණය නොවැලක්විය හැකි හේතුවක් මත එදින නොපැවැත්වෙන බව එම සම්මේලනයේ විනිසුරු කමිටුව නිවේදනය කරයි.මේ පරීක්ෂණය නැවත පවත්වන දිනය හා ස්ථානය පිළිබද අයැදුම්කරුවන්ට ලිඛිතව දැනුම් දෙන බවද ප්‍රකාශ කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212197</link>
    <topic>නෙට්බෝල් නිලවරණය නව වසරේදී</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සංගමයට අනුබද්ධ ක්‍රියාකාරී තත්ත්වයේ නොමැති දිස්ත්‍රික් සංගම්වලට ඡන්ද අයිතිය ලබාදීම උදෙසා ක්‍රීඩා ඇමැති මහින්දානන්ද අලුත්ගමගේ මහතාගේ විශේෂ අනුමැතියක් ලබා ගැනීමට සූදානම් වෙයි.අමාත්‍යංශයේ නෙට්බෝල් පරිපාලන කමිටුව,ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය මගින් ඇමැතිවරයා වෙත දන්වා ඇත්තේ දිස්ත්‍රික් නෙට්බෝල් සංගම් විශාල ප්‍රමාණයක් නියමිත දිනට වාර්ෂික නිලවරණ හා තරගාවලි සංවිධානය කොට නොමැති හෙයින් ක්‍රියාත්මක තත්ත්වයේ ඇතැයි පිළිගත නොහැකි බවය.එහෙයින් මේ අක්‍රීය සංගම් වෙත ඡන්ද අයිතිය විශේෂ අනුමැතියකින් තහවුරු කර ගත යුතුව ඇතැයි යෝජනා කොට ඇත.මෙයට පෙර පැවැති ක්‍රිකට් නිලවරණයේදී මෙන් සියලුම නෙට්බෝල් සංගම්වලට පොදු සමාවක්දී නිලවරණය පැවැත්වීමෙන් ගැටලුවකින් තොරව ඡන්දයක් පැවැත්වීමේ අවස්ථාව උදාවන බව ඇමැති පත්කළ නෙට්බෝල් පරිපාලන කමිටුවේ මතය වී තිබේ.'ක්‍රීඩා ඇමැතිවරයාගේ අනුමැතිය ලැබුණු පසුව හෙට හෝ අනිද්දා නාමයෝජනා කැදවීමේ ලිපි තැපැල් කොට ජනවාරී මස තෙවැනි සතියේදී නෙට්බෝල් නිලවරණය පවත්වන බව අමාත්‍යංශ ප්‍රකාශකයෙකු ‘දිනමිණ‘ ට පැවැසීය.ශ්‍රී ලංකා නෙට්බෝල් සංගමයට අනුබද්ධ ඡන්ද අයිතිය හිමි සංගම් 34ක් පවතින අතර එයට දිස්ත්‍රික් සංගම් හා රාජ්‍ය සේවා,ජනසතු සේවා,වෙළද සේවා,විශ්ව විද්‍යාල,පාසල්,නිදහස් වෙළද කළාප නෙට්බෝල් සංගම්ද ඇතුලත් වේ.ලබන වසරේ ජූනි මාසයේ බෘනායි හිදී පැවැත්වෙන ආසියානු යොවුන් නෙට්බෝල් ශූරතාවලියට සහභාගීවන කණ්ඩායම සුදානම් කිරීම දැනටමත් ප්‍රමාදව ඇති හෙයින් නිලවරණය කඩිනම් කළ යුතු බවට මත පළවෙමින් පවතී.වසර 2011 සිට මේ වසරේ අගොස්තු මාසයේ නිමාවූ ආසියානු නෙට්බෝල් ශූරතාවලිය තෙක් පරිපාලන කටයුතු අතුරු කමිටුවක් මගින් සිදු ක‍‍‍‍ළ අතර එම තරගාවලියේදී ලද පරජයෙන් පසු නිලවරනය පවත්වන බවට ක්‍රීඩා ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212198</link>
    <topic>දැයට කිරුළ ක්‍රීඩා ජනවාරියේ සිට</topic>
    <author/>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව මෙවර ක්‍රීඩා ඉසව් රැසක් පැවැත්වීමට නියමිතය.සමස්ත ලංකා පාපැදි තරග, වොලිබෝල් තරග හා බීච් වොලිබෝල් තරගවලට මෙහිදී ප්‍රමුඛත්වය ලබාදෙන අතර අම්පාර, මඩකලපුව, පොළොන්නරුව සහ ත්‍රිකුණාමලය දිස්ත්‍රික්ක යාකරමින් වොලිබෝල් තරගාවලියක් පැවැත්වීමට ද තීරණය කර ඇති බව දැයට කිරුළ කමිටු සභාපති විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පැවැසිය.මේ තරග සඳහා මුදල් ත්‍යාග හිමිවන අතර ලබන ජනවාරි සිට තරග ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s1212199</link>
    <topic>කොළඹ ක්‍රීඩා පිටි නවීකරණය වෙයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>කොළඹ නගරයේ දැනට දුර්වල තත්ත්වයේ ඇති ක්‍රීඩා පිටි නවීකරණය කිරීමේ වැඩපිළිවෙලක් කොළඹ මහනගර සභාව මගින් ක්‍රියාත්මක කෙරේ.‍මේ සඳහා පෞද්ගලික හා රාජ්‍ය ආයතන සමග ගිවිසුම් කීපයක් අස්සන් කිරීම ඉදිරි දින කීපයේ දී සිදුවන බව පුරපති ඒ.ජේ.එම්.මුසම්මිල් මහතා කියයි‍.මේ හැර ක්‍රීඩා පිටි හා එහි ඇති ගොඩනැගිලි නඩත්තු කිරීමට රුපියල් මිලියන 95ක් මෙවර අයවැයෙන් වෙන්කර ඇත. මේ වැඩසටහන යටතේ ජාත්‍යන්තර මට්ටමේ ක්‍රීඩකයන් බිහි කිරීමටත් ඔවුන් අන්තර් ජාතික තරගවලට ඉදිරිපත් කිරීමටත් කොළඹ මහනගර සභාව පියවර ගනී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s12121910</link>
    <topic>චෙස් සුනීතා නමින් වෙබ් අඩවියක්</topic>
    <author/>
    <content>ශ්‍රී ලංකාවේ එකම චෙස් ඔලිම්පියාඩ් රන් පදක්කම්ලාභී සුනීතා විජේසූරියගේ එම ජයග්‍රහණයට වසර 20ක් පිරිම නිමිත්තෙන් ලංකා චෙස් පදනම මගින් වෙබ් අඩවියක් දියත් කිරීම පසුගියදා කොළඹ හිල්ටන් හෝටලයේදී සිදුකෙරිණි.www.chesssuneetha.comවන ‍මේ වෙබ් අඩවියට ඇගේ ක්‍රීඩා දිවියේ තොරතුරු, පෞද්ගලික තොරතුරු මෙන්ම චෙස් ක්‍රීඩාව සඳහා කළ සේවය පිළිබඳ තොරතුරුද ඇතුලත්ය.වසර 10ක් නොකඩවා ජාතික චෙස් ශූරිය වූ සුනීතා කොළඹ රුසියානු මධ්‍යස්ථානයේ ඇනටෝල් කාර්පොව් චෙස් සංගමය, ලංකා චෙස් පදනම සහ ගෝල්ඩන් ස්කොයාර් ජාත්‍යන්තර චෙස් සංගමයේ සභාපතිනිය ලෙසත්, වෙළෙඳ සේවා චෙස් සංගමයේ ලේකම්වරිය ලෙසත් කටයුතු කරමින් ශ්‍රී ලංකාවේ චෙස් ක්‍රීඩාවේ ව්‍යාප්තිය වෙනුවෙන් සිදුකළ මහඟු‍ සේවාව පිළිබඳ තොරුතුරු ද මේ වෙබ් අඩවියට ඇතුලත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s12121911</link>
    <topic>සිවිල් ගුවන් සේවා ක්‍රිකට් 22දා</topic>
    <author/>
    <content>ශ්‍රී ලංකා සිවිල් ගුවන්සේවයට වසර 100ක් සම්පූර්ණ වීම නිමිත්තෙන් සැහැල්ලු පන්දු ක්‍රිකට් තරගාවලියක් 22වැනිදා නාරහේන්පිට ශාලිකා ක්‍රීඩාංගණයේ දී පැවැත්වේ.ගුවන් සේවා අමාත්‍යාංශය, සිවිල් ගුවන්සේවා අධිකාරිය, ගුවන්තොටුපල හා ගුවන්‍ සේවා සමාගම, ශ්‍රී ලන්කන් ගුවන් සමාගම, මිහින් ලංකා ගුවන් සමාගම,එක්ස්පෝ ඒවියේෂන් සමාගම, ඩෙකැන් ඒවි‍යේෂන් සමාගම සහ දයා ඒවියේෂන් සමාගම සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=s12121912</link>
    <topic>ආදි ශ්‍රිපාදීයන්ගේ ක්‍රීඩා 22-23 දිනවලදී</topic>
    <author>හැටන් සමුහ චන්දන ජයවීර</author>
    <content>සීත කදුකරයේ වාර්ෂික රන් සමනල එකතුව - ආදි ශ්‍රිපාදීයන්ගේ වාර්ෂික සය සාමාජික සැහැල්ලු පන්දු සුහද ක්‍රිකට් තරගාවලිය හා සත් සාමාජික අත්පන්දු තරගාවලිය මෙම මස 22 හා 23 දෙදින හැටන් ඩන්බාර් ක්‍රිඩාංගනයේදි පැවැත්වේ. තරගාවලියෙන් අනතුරුව සුහද හමුවක් ද පැවැත්වීමට නියමිතය..මේ තරගාවලිය හා සුහද හමුව සදහා ශ්‍රි ලංකාව පුරා විසිරි සිටින සියළුම ආදි ශ්‍රිපාදියන්ට ඇරයුම් කරන බව විදුහලේ ආදි සිසු සංගමය දන්වා සිටියි.වැඩි විස්තර ප්‍රධාන ලේකම් (077 786 1975) හෝ ක්‍රිඩා කමිටු ලේකම් (077 562 7502) මගින් ලබාගත හැකි බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=f1212191</link>
    <topic>එ.ජා.ප.ය. දෝෂාභියෝග දෙකක් ගෙනාවා</topic>
    <author>සාකච්ඡා කළේ චන්දන ජයවීර</author>
    <content>විද්‍යාත්මක තාක්ෂණ හා පර්යේෂණ දියුණු කිරීමෙන් ජාතික ආර්ථිකය වර්ධනය කළ හැකි අතරම, කර්මාන්ත ක්ෂේත්‍රය නඟාසිටුවිය හැකි බව පවසන විද්‍යාත්මක කටයුතු භාර ඇමති මහාචාර්ය තිස්ස විතාරණ මහතා මහින්ද චින්තනයෙන් දැනුම් ආර්ථිකයක් ඇතිකිරීමේ අවශ්‍යතාව දක්වා ඇතැයි සඳහන් කළේ මෙසේය.* නැඟී එන ආසියාවේ දියුණු වූ සෑම රටක්ම උසස් තාක්ෂණය යොදා ගැනීමෙන් සාර්ථක ප්‍රතිඵල ලබාගත් බව ඔබ අය වැය විවාදයේදී සඳහන් කළා. මෙම කරුණ පැහැදිලි කළ හැකිද?විටින් විට තාක්‍ෂණ රැළි මතුවෙමින් ලෝක ආර්ථිකය ඉදිරියට ගමන් කරනවා. දශක කිහිපයකට පෙර නොදියුණු රටක්ව පැවැති දකුණු කොරියාව වැනි රටක් මේ වන විට මතුව ඇවිත් තිබෙන්නේ උසස් තාක්‍ෂණය පදනම් කර ගැනීම නිසයි.ඔවුන් ප්‍රධාන වශයෙන් කර්මාන්ත දියුණු කිරීමට ඉලෙක්ට්‍රොනික් තාක්‍ෂණය උපයෝගී කරගත්තා. ඊට අමතරව තොරතුරු තාක්ෂණය හා උසස් ද්‍රව්‍ය තාක්‍ෂණය යොදා ගෙන වර්තමානය වන විට කාර්මික රටක් බවට පත්ව තිබෙනවා.දැනුම කර්මාන්ත දියුණුවට සම්බන්ධ කර ගන්න පුළුවන්. මහින්ද චින්තනයේ දැනුම පදනම් කරගත් ආර්ථිකයක් ගොඩනඟා ගැනීමේ වැදගත්කම සඳහන් කර තිබෙන්නේ ඒ අනුවයි.* ලංකාව උසස් තාක්ෂණය යොදා ගත යුතු යැයි ඔබ සිතන්නේ කුමන ක්ෂේත්‍ර සඳහා ද? කෙසේද?බටහිර ලෝකයේ ආර්ථික අර්බුදයක් මතුව තිබෙනවා. මෙය ආසියාවට මතු වෙන්න හොඳ අවස්ථාවක්. උසස් තාක්‍ෂණය යොදා ගත්තොත් අපට ඉදිරියට යන්න පුළුවන්.අපේ තිබෙන ජෛව විවිධත්වය ඖෂධ වර්ග හා එන්නත් දියුණු කරන්න භාවිතා කළ හැකියි. ජෛව තාක්‍ෂණය යොදා ගෙන අපිට ආසියාවේ ප්‍රමුඛයා වශයෙන් කටයුතු කළ හැකියි.ඉන්දියාව එම තාක්ෂණය යොදා ගෙන ඉදිරියට පැමිණි රටක්. ඒ නිසා අපත් ඉන්දියාව චීනය වැනි කලාපීය අසල්වැසියන් සමඟ එක්ව තාක්‍ෂණික වශයෙන් ඉදිරියට ආ යුතුයි. මෙහිදී අපට හුරුපුරුදු කර්මාන්ත දියුණු කරන්න උසස් තාක්ෂණය යොදා ගැනීම වැදගත්. එයින් ආර්ථිකය ශක්තිමත් කොට දුප්පත්කමින් ගොඩ ආ හැකියි.* උසස් තාක්ෂණය කුමන ක්ෂේත්‍රයන් කෙරෙහි ව්‍යාප්තව තිබෙනවාද?විද්‍යාව යොදා ගෙන දියුණු කළ උසස් තාක්‍ෂණ වර්ග තිබෙනවා. ජීව තාක්ෂණය, නැනෝ තාක්ෂණය, ඉලෙක්ට්‍රොනික් තාක්‍ෂණය, මෙගට්‍රොනික්ස් තාක්‍ෂණය, තොරතුරු තාක්‍ෂණය එවැනි උසස් තාක්‍ෂණ වර්ග කිහිපයක්.* රටකට උසස් තාක්ෂණය යොදා ගැනීමෙන් සැලසෙන වාසිය කුමක්ද?උසස් තාක්ෂණය යොදා ගැනීමෙන් අමුද්‍රව්‍යයන්ට ඉහළ වටිනාකමක් එකතු කළ හැකියි. පහළ මට්ටමේ තාක්‍ෂණය යොදා ගැනීමෙන් එකතු කළ හැකි වන්නේ සුළු වටිනාකමක් පමණයි. රටවල් පොහොසත්ව තිබෙන්නේ උසස් තාක්‍ෂණය යොදාගත් තරමටයි.තාක්‍ෂණය යොදා ගැනීම වැඩිවන ප්‍රමාණයට භාණ්ඩවල වෙළෙඳ පළ අලෙවිය වැඩි වෙනවා. ජපානය, දකුණු කොරියාව, සිංගප්පූරුව, මැලේසියාව වැනි ආසියානු රටවල් මතු වුණේ වැඩි වැඩියෙන් උසස් තාක්‍ෂණය යොදා ගැනීම නිසයි. අපි තවම සිටින්නේ ඔවුන්ට පිටුපසින්.ජපානයේ 85% ක් දකුණු කොරියාවේ 65% ක් අධි තාක්‍ෂණික මෙවලම් භාවිතා කරනවා. අපි ප්‍රයෝජනයට ගන්නේ 1.5% ක් පමණයි. ඉලෙක්ට්‍රොනික තාක්‍ෂණය සමඟ තොරතුරු තාක්ෂණය හා උසස් ද්‍රව්‍ය තාක්ෂණය සම්බන්ධ කර ගැනීමෙන් මේ වන විට දකුණු කොරියාව කාර්මික පොහොසත් රටක් බවට පත්ව තිබෙනවා.අපේ රටේ තරුණයන් කොරියාවට යන්නේ එහේ රැකියා අවස්ථා තිබෙන නිසයි. කොරියානුවන් ඔවුන්ගේ රටේ ජනතාවට පමණක් නොවෙයි පිටරැටියන්ටත් රැකියා අවස්ථා ලබාදෙනවා. ඒ මට්ටමට ආර්ථිකය නංවා තිබෙනවා.* ආසියාව අනෙකුත් රටවල් සමඟ සසඳන විට ලංකාවේ ආර්ථිකය දියුණු කිරීමට තාක්‍ෂණය යොදා ගැනීම ඉහළ ගොස් තිබේද?60’ දශකයේ දකුණු කොරියාවේ ඒකපුද්ගල ආදායම අමෙරිකන් ඩොලර් 84 ක් වන විට ලංකාවේ ඒකපුද්ගල ආදායම වූයේ ඇ.ඩො. 320 කි. එය දකුණු කොරියාවේ ජීවත්වන එක් පුද්ගලයෙකුගේ ආදායම මෙන් සිව් ගුණයකි. 2012 වසරේ තත්ත්වය බැලූ විට දකුණු කොරියාවේ අගය ඩොලර් 30 ක් ඉක්මවා ගොස් ඇත. ලංකාවේ අගය වර්ධනය වී ඇත්තේ අමෙරිකන් ඩොලර් 2800 දක්වායි. ඒ කියන්නේ ඔවුන් දැන් අපේ ඒකපුද්ගල ආදායම මෙන් 10 ගුණයකට ආසන්න අගයක් ලබනවා. එයට හේතු වූයේ උසස් තාක්ෂණය යොදා ගැනීමයි.සැම්සුන්ග්, එල්.ජී. වැනි වෙළෙඳ නාමයන් යටතේ එන ඉලෙක්ට්‍රොනික් භාණ්ඩ වගේම හොන්ඩා, කියා වැනි වාහන වර්ග නිෂ්පාදනය කරමින් කොරියාව ලෝක වෙළෙඳ පළ අල්ලන මට්ටමට ගොස් තිබෙනවා. දියුණු රටවල නිෂ්පාදන සමඟ තරගකර ඒවා පරදවා වෙළෙඳ පළ ග්‍රහණය කරගන්න ඔවුන්ට හැකි වූයේ උසස් තාක්‍ෂණය යොදා ගැනීම නිසයි. ඒ සඳහා ඔවුන් අවශ්‍ය පර්යේෂණයන්ට මුදල් වැය කළා. පිටරට හිටපු විද්‍යාඥයන් ආපසු රටට ගෙන්වා ගත්තා. ඉහළ පඩි ලබා දුන්නා. රසායනාගාර දියුණු කළා. වෙනත් පහසුකම් ලබා දුන්නා. අපිත් ඒ ආකාරයට ලංකාවට අවශ්‍ය විදියට තාක්ෂණය දියුණු කරන්න ක්‍රියා කළ යුතුයි.* තාක්ෂණ හා පර්යේෂණ විසඳුම් පසුගිය කාල පරිච්ඡේදය තුළ වර්ධනය වී ඇත්තේ කෙසේද?දළ දේශීය ආදායමේ ප්‍රතිශතයක් හැටියට විද්‍යා කටයුතු සඳහා යොදන මුදල 0.2 % කට අඩුයි. කොරියාව ද.දේ. ආදායමින් තාක්‍ෂණික හා විද්‍යාව වෙනුවෙන් 3.2 % ක් යොදවනවා. නව දැනුම පදනම් කරගත් ලෝකයක ජීවත් වෙනවා කියන්නේ ඒ නව දැනුම පොත පතට සීමා කිරීම පමණක් නෙවෙයි. එය කර්මාන්තකරණයක් ඇති කිරීමට දියුණු කළ යුතුයි.ඒ සඳහා මෙවර අය වැයෙන් ආරම්භයක් ගෙන තිබෙනවා. නැනෝ තාක්ෂණය දියුණු කිරීමට 1.5 % ක් වෙන් කර තිබෙනවා.එය සුළු ප්‍රතිශතයක් වුවත් තාක්‍ෂණික ක්ෂේත්‍රය වර්ධනය කිරීමට කල්පනා කිරීම හොඳ දෙයක්. බියගම තාක්ෂණික පර්යේෂණ කලාපයක් ඇති කිරීමට මුදල් වෙන් කර තිබෙනවා.ඊළඟට මේ වසරේදී අපේ චන්ද්‍රිකාවක් අභ්‍යවකාශ ගත කිරීමට හැකි වුණා. එය මෙරට සන්නිවේදන ක්ෂේත්‍රය දියුණු කිරීමට හා වේගවත් කිරීමට උදව් වෙනවා. අපේ ඉදිරි උත්සාහය විය යුත්තේ අභ්‍යවකාශ තාක්‍ෂණය දියුණු කර අපේම රොකට්ටුවක් නිෂ්පාදනය කිරීමයි.* 13 වෙනි ව්‍යවස්ථා සංශෝධනය අහෝසි කළ යුතු බවට ආණ්ඩුව තුළ සංවාදයක් ඇතිව තිබෙනවා නේද?ආණ්ඩුවේ මතය වන්නේ 13 ශක්තිමත් කර විසඳුමක් කරා ගමන් කළ යුතුය යන්නයි. අපට සාකච්ඡා මේසයක් වටා රැස්ව නිසි එකඟතාවක් ඇති කර ගත හැකියි. ව්‍යවස්ථාව සංශෝධනය කරනවාද? එය කරන්නේ කෙසේද? යන්න දේශපාලනඥයින් තීරණය කළ යුතුයි.විවිධ පාර්ශ්ව කියන දේවල් ඔවුන්ගේ අර්ථකථනයි. ඒ ගැන අප කලබල විය යුතු නැහැ.‍* අගවිනිසුරුවරියට එරෙහිව ගෙන එන ලද යෝජනාව හකුලා ගත යුතු බවට මතයක් තිබෙනවා. මේ ගැන ඔබේ අදහස කුමක්ද?දෝෂාභියෝග යෝජනාව ගෙන එන ලද්දේ ආණ්ඩුක්‍රම ව්‍යවස්ථාවට අනුවයි. ඒ නිසා එය නීතියට පටහැනි නැහැ. එජාපයත් මෙයට පෙර දෝෂාභියෝග දෙකක් ගෙනැවිත් තිබෙනවා. ඉහළ අධිකරණයේ විනිසුරුවරුන්ට එරෙහිව දෝෂාභියෝග ගෙන ඒම අලුත් දෙයක් නෙවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=f1212192</link>
    <topic/>
    <author>ඡායාරූප සමුපකාර හා අභ්‍යන්තර වෙළෙඳ අමාත්‍යංශයේ මාධ්‍ය අංශය.</author>
    <content>නව සංකල්ප හා ක්‍රමවේදයක් ඇතිව වෙළෙඳපොළ තරගකාරිත්වයට එක්වූ සුපිරි කෝප්සිටි දීප ව්‍යාප්ත ලෙස ජාලගත වෙයි. සමුපකාර ප්‍රාදේශික නවීකරණය වී මහජනතාවට අවශ්‍ය සියලුම පාරිභෝගික භාණ්ඩ එකම ස්ථානයකින් මිලදී ගැනීමට හැකි පරිදි මෙගා කෝප්සිටි දක්වා ගම් හා නගරවල ස්ථාපිත කර තිබේ.ග්‍රාමීය මට්ටමින් මිනි කෝප්සිටි, නාගරික කෝප් සිටි සහ මෙගා කෝප් සිටි ලෙස දීපව්‍යාප්ත වී ඇති සමුපකාරය වෙළෙඳපළ මිල තීරකයා බවට පත්වී සිය සේවා පුළුල් කොට තිබේ. ‘කෝප් සිටි’ යනු නවීකරණය හා වැඩිදියුණු කළ සමුපකාර ප්‍රාදේශිකයයි.එනම් ආහාර, රෙදිපිළි, ළමා අවශ්‍යතා, ඖෂධ වර්ග ආදිය එකම තැනකින් පහසු මිලට හා විශ්වාසදායක ලෙස ලබාගත හැකි අලෙවි සලකි. ඊට අමතරව අධ්‍යාපන, කෘෂිකාර්මික, සෞඛ්‍ය, නිෂ්පාදන හා සේවා ඇතුළුව විවිධ ක්ෂේත්‍ර සඳහා ඉතා පහසු මිලකට සේවා ලබාගැනීමට අවස්ථාව සලසා දී තිබේ.රට පුරා ස්ථාපිත කර ඇති සමුපකාර ගණන 7039කි. ඉන් 1019ක් මිනි කෝප්සිටි ලෙස නවීකරණය කර තිබේ. කෝප් සිටි සංඛ්‍යාව 375කි. ඉතිරිව ඇති ප්‍රාදේශික 5645ක සංඛ්‍යාව ද කෝප් සිටි බවට වැඩිදියුණු කෙරෙනු ඇත.අවශ්‍ය ද්‍රව්‍ය තමන්ටම තෝරා ගැනීමටත්, රජය නියම කරන අවම මිලකට ලබාගැනීමටත් කෝප් සිටිවල ඇති විශේෂත්වයයි.මහින්ද චින්තනයට අනුව මේ රටේ තුවන්වන ව්‍යවසායකත්ව බලවේගය සමුපකාරයයි. ජනතා ව්‍යාපාරයක් වූ සමුපකාරය ජනතාව වෙනුවෙන් නගා සිටුවීමට මෙන්ම අනාගතය සඳහා ආරක්ෂා කිරීමේ වගකීම ඉටු කරමින් දිගුකාලීනව ගෙවා නොතිබූ බදු කපා හැර සමස්ත සමුපකාර ව්‍යාපාරයම බදු නිදහස් ව්‍යාපාරයක් බවට පත් කරන්නටත්, සමුපකාර සමිති මිලියන ගණනින් තිබූ ණය මුදල් කපා හැරීමටත් ජනාධිපති මහින්ද රාජපක්‍ෂ මහතා පියවර ගත්තේය.ඒ අනුව ආදායම් බදු, වැට් බදු, හර බදු හා පොලී මත රදවා තබා ගැනීමේ බදු වශයෙන් ගෙවන ලද බදු සඳහා සහන ලැබීමෙන් ඒ වෙනුවෙන් වැය කළ මුදල් ආයෝජනය කිරීමටත්, සාමාජික මෙන්ම සාමාජික නොවන මහජනතාවටත් විශාල වාසි සැලසීමට සමුපකාර ව්‍යාපාරයට අවස්ථාව උදාවී තිබේ.බැංකුවලට ගෙවීමට තිබූ ණය නොගෙවීම හේතුවෙන් සමහර සමුපකාර සමිතිවල දේපළ වෙන්දේසියේ විකුණා ණය අය කර ගැනීමට බැංකු පියවර ගෙන තිබූ අතර, ඇතැම් සමුපකාර සිමිති වසා දමන්නට සිදු විය.සමුපකාර සමිති විසින් ගෙවන්නට සිදුව තිබූ දිගුකාලීන ණය, බැංකු ණය හා අයිරා පොළී ඇතුළුව ගෙවන්නට සිදුව තිබූ ණය මුදල් මිලියන 484.72ක් කපාහැරීම සඳහා මිලියන 277.06ක් රජය විසින් ප්‍රතිපාදනය කළ අතර, ඉතිරි මිලියන 207.66ක් කපාහැරීමට මහජන බැංකුව පියවර ගත්තේය. තවදුරටත් මිලියන 1369.70ක් කපාහැරීමට ද රජය කටයුතු කරමින් සිටී.සමුපකාර සිමිති ණය බරින් මුදාගෙන පළාතේ විවිධ සේවා සමුපකාර සමිති මගින් ඉහළ වෙළෙඳ පිරිවැටුමක් ඇති කරගැනීම සඳහා රජයේ අරමුදල් යොදවා චක්‍රීය අරමුදලක් ඇති කර තිබේ. විවිධ සේවා සමුපකාර සමිතිවල ප්‍රාග්ධනය වැඩිකර ගැනීමේ එම ක්‍රියාදාමයට අනුව ‘කෝප්සිටි’ වෙළෙඳසල් සඳහා අත්‍යවශ්‍ය භාණ්ඩ මිලදී ගැනීමේ හැකියාවක් හිමිකරගෙන තිබේ.විවෘත ආර්ථික රටාවේ පිළිවෙතට අනුව පෞද්ගලික ව්‍යාපාර ලෝකයේ පසුබෑමකට ලක්වූ සමුපකාර ව්‍යාපාරයට මහින්ද චින්තනය මගින් නව ජීවයක් ලබාදී තිබේ. පෞද්ගලික ව්‍යාපාරවල තරගකාරීත්වයට එක්වෙමින් ඉතා ආකර්ෂණීය ලෙස මෙගා කෝප්සිටි, කෝප්සිටි, මිනි කෝප්සිටි, ගම් සහ නගර මට්ටමින් ස්ථාපිත කෙරෙති.රජයේ පාලන මිල, භාණ්ඩ කෙරෙහි විස්වාසය සහ අවම මිල ගණන්වලට සෑම පාරිභෝගික භාණ්ඩයක්ම මිලදී ගැනීමේ හැකියාව තිබීම මෙහි විශේෂත්වයයි. සමුපකාර ව්‍යාපාරයේ අනන්‍යතාවයෙන් යුත් මෙගා කෝප්සිටි පිහිටුවන්නේ එකම ස්වරූපයෙනි.ග්‍රාමීය වශයෙන් නිරන්තරයෙන් සැමට එක හා සමානව උපකාරයක් වූ ව්‍යාපාරය සමුපකාරයයි. ජනතා අවශ්‍යතාවන් ඉටුකර ගැනීමට එක්වූයේ සමුපකාර ප්‍රාදේශිකයටයි. ජනාධිපති මහින්ද රාජපක්‍ෂ මහතාට සමුපකාරය පිළිබඳ හොඳ අවබෝධයක්, වටිනාකමක්, දැනුමක් තිබේ.සියයක් වසරක් ඉක්මවූ සමුපකාරය නඟා සිටුවීමේ සැබෑ වුවමනාවක් තිබේ. බෙලිඅත්තේ සමුපකාර සමිතියේ සභාපතිවරයා වූ ජනාධිපතිතුමන් සමුපකාර ශක්තිමත් කිරීමේ ගුණය හොඳින් හඳුනාගෙන තිබේ.මහින්ද චින්තන වැඩපිළිවෙළට අනුව සක්‍රීය කෙරුණු සමුපකාර ව්‍යාපාරය ජාත්‍යන්තරයේද අවධානයට යොමුවී තිබේ. ජාත්‍යන්තර සමුපකාර හිටපු උපදේශකවරයකු වූ ඉන්දියාවේ රංගත් දත්තා මහතා ආසියා පැසිපික් සමුපකාර සමුළුවේදී ජනතාවට සහන සැලසිය හැකි හොඳම ව්‍යාපාරය මහින්ද චින්තනයේ සඳහන් සමුපකාර ව්‍යාපාරය බව වරක් ප්‍රකාශ කර සිටියේය.සමුපකාර හා අභ්‍යන්තර වෙ‍ෙළඳ අමාත්‍ය ජොන්ස්ටන් ප්‍රනාන්දු මහතා අදහස් දක්වමින්, මහින්ද චින්තන ප්‍රතිපත්ති යථාර්ථයක් කරමින් සමුපකාරය නඟගාසිටුවීමට ජනාධිපතිතුමන් ගත් තීරණ නිසා සමුපකාරය වර්තමාන වෙළෙඳ ක්ෂේත්‍රයේ දැවැන්ත භූමිකාවකට පණපොවා ඇති බව පවසයි.සමුපකාර ව්‍යාපාරයට බදු සහන ලබාදීම, ණය කපාහැරීම මගින් ලබාදුන් දැවැන්ත ශක්තියෙන් සහ කෝප්සිටි, මිනි කෝප්සිටි නිර්මාණය කිරීමෙන් වෙළෙඳපළ ආර්ථිකය ජය ගනිමින් ජනතාවට වඩාත් සමීප ව්‍යාපාරයක් ගොඩනැගී ඇති බව ද අමාත්‍යවරයා පවසයි.මිලියන 8කට ආසන්න සමුපකාර සාමාජිකයින් ආර්ථික වර්ධනය සඳහා යොදා ගනිමින් තරුණ ජවය සමුපකාරයට ලබාගැනීමත්, වෙළෙඳාමේ මිල තීරකයා බවට පත්වීමත් සඳහා විශේෂිත වූ වැඩසටහන් ගණනාවක් රටපුරා ක්‍රියාවට නංවා ඇතැයි ද ජොන්ස්ටන් ප්‍රනාන්දු මහතා සඳහන් කරයි.රට පුරා ලක්ෂ 80ක පිරිසක් සමුපකාර ව්‍යාපාරයේ සාමාජිකයෝ වෙති. එනම් සමස්ත ජනගහනයෙන් 1/3ක පමණ සංඛ්‍යාවකි. ශ්‍රී ලංකාවේ සමුපකාර ව්‍යාපාරයේ මූල්‍ය ශක්තිය සීමාසහිත ශ්‍රී ලංකා සමුපකාර ග්‍රාමීය බැංකු මහා සංගමය සහ සීමාසහිත ශ්‍රී ලංකාවේ සකසුරුවම් හා ණය ගනුදෙනු සමුපකාර සමිති මහා සංගමයයි.ශ්‍රී ලංකා ආර්ථිකයට වඩා වර්ධනය වූ ආර්ථිකයන් ලබාදෙමින් බිලියන 53ක මුදලක් ග්‍රාමීය බැංකු මහා සංගමයේ ඉතිරි කිරීම් තිබේ. සාමාජිකත්වය ලක්ෂ 60ක් සමඟ සමුපකාර ව්‍යාපාරයේ මූල්‍ය ක්ෂේත්‍රයේ පුරෝගාමී මූල්‍ය ආයතනය ලෙස ක්‍රියා කරයි.සමුපකාර ප්‍රතිපත්ති හා සාරධර්ම පදනම් වූ නව සමාජ ක්‍රමයක් ගොඩනැංවීමේ අරමුණ ඇතිව ක්‍රියාවට නැංවුණු සණස බැංකු ක්‍රමය මගින් ග්‍රාමීය ජනතාව අතර ඉතිරි කිරීමේ පුරුද්ද වැඩිදියුණු කරගෙන තිබේ. සණස සමිති 8440ක ලක්ෂ 10ක සාමාජික පිරිසක් සිටිති.සමුපකාර රෝහල සමුපකාර ව්‍යාපාරයේ නවතම සංකල්පයයි. රෝහල්වල තදබදයට අනුව පොද්ගලික රෝහල් කරා යොමුවුවද සාමාන්‍ය ජනතාවට දරාගත නොහැකි අධික මිලක් ගෙවීමට සිදුවේ. සමුපකාර රෝහල එම සාමාන්‍ය ජනතාව වෙනුවෙන්ය.ඉතාමත් අඩු සාධාරණ මිලකට රෝහල් පහසුකම් ලබාගත හැකිය. කුරුණෑගල ආරෝග්‍යශාලීය සමුපකාර සමිතිය මඟින් රෝහල් ගොඩනැඟිල්ල ඉදිකෙරෙයි.සහල් නිෂ්පාදන ක්‍රියාවලියේදී තරගකාරිත්වය හමුවේ සමුපකාර අංශය වර්ධනය කිරීම සඳහා සහල් සැකසුම් මධ්‍යස්ථාන ඉදි කෙරේ.කොබෙයිගනේ විවිධ ;ස්වා සමුපකාර සමිතිය මගින් සහල් සැකසුම් මධ්‍යස්ථානය නවීකරණය කිරීමේ ව්‍යාපෘතිය ආරම්භ කර ඇති අතර, පිරිවැය මිලියන 7කි. තවත් සහල් සැකසුම් මධ්‍යස්ථාන ගණනාවක් සඳහා සැළසුම් සම්පාදනය කර තිබේ.ඒ අතර පාසල් සමුපකාර සමිති ශක්තිමත් කිරීම හා ප්‍රතිසංවිධාන යටතේ කුරුණෑගල ශුද්ධ වූ පවුලේ බාලිකා විද්‍යාලයීය පාසල් සමුපකාර සමිතියේ සාමාජිකාවකට ඕස්ට්‍රේලියාවේදී පැවැත්වූ නෙට්බෝල් තරගාවලියට සහභාගිවීම සඳහා සමුපකාර අරමුදලින් රුපියල් 1,20,500ක් ආධාර ලෙස ලබාදී තිබේ.කුරුණෑගල දිස්ත්‍රික්කයේ මේසපන්දු ක්‍රීඩාව නැංවීම සඳහා රුපියල් 6,84000ක මුදලක් සමුපකාර සංවර්ධන අරමුදලින් ආධාර වශයෙන් ලබාදී තිබේ.දේශීය ලොකු ලූනු කල්තබා ගැනීම සඳහා ශ්‍රී ලංකා සමුපකාර අලෙවි සංගමය මන් ගබඩා ඉදිකෙරෙයි. ජාතික සමුපකාර මණ්ඩලය මගින් සමුපකාර පුහුණු මධ්‍යස්ථානයක් ස්ථාපිත කිරීමට සැළසුම් කර තිබේ. අඩු ආදායම්ලාභි සමුපකාර සාමාජිකයින් 100ක් තෝරාගෙන සමුපකාර සමිති මගින් නිවාස 100ක් ඉදිකෙරෙමින් පවතී.දැයට කිරුළ සංවර්ධන හා අධ්‍යාපන ප්‍රදර්ශනය වැඩසටහන යටතේ අනුරාධපුර දිස්ත්‍රික්කය සඳහා මැදවච්චිය මෙගා කෝප්සිටි, එප්පාවල මෙගා කෝප්සිටි කහටගස්දිගිලිය මෙගා කෝප්සිටි, විලච්චිය ලී මෝල, අනුරාධපුර සමුපකාර රෝහල, පාසල් දියර කිරි වැඩසටහන, ඔයාමඩුව ඉන්ධන පිරවුම්හල යන සමුපකාර ව්‍යාපෘතින් වේ.මෙවර දැයට කිරුළ 2013 සංවර්ධන වැඩසටහන යටතේ ද සමුපකාර සංවර්ධන ව්‍යාපෘති සැළසුම් කර තිබේ.සමුපකාර සංවර්ධන කොමසාරිස් ඩබ්ලිව්. එච්. කරුණාරත්න අදහස් දක්වමින් මෙසේ කීය.රාජ්‍ය මට්ටමින් රටේ අවශ්‍යතා සම්පූර්ණ කෙරෙන්නේ සමුපකාර මඟිනි. කෘෂිකාර්මික වශයෙන් වී නිෂ්පාදන හා බී ලූනු, අර්තාපල් ගොවීන්ගේ නිෂ්පාදන අලෙවිකර ගැනීම සඳහා මැදිහත්කරු ලෙස ඒවා මිලදී ගැනීම් සිදුකරන්නේ සමුපකාර සමිතිවලින් ය.වරාය, ශ්‍රී ලංකා යුද හමුදාව, නාවික හමුදාව, රජයේ රෝහල්, අත්‍යවශ්‍ය සේවා සැපයුම්, බන්ධනාගාර වැනි රාජ්‍ය ආයතන සඳහා අත්‍යවශ්‍ය භාණ්ඩ අඩු මුදලට සපයනු ලබන්නේ සමුපකාරයෙනි.රජයේ හදිසි අවශ්‍යතාවයන්හි දී එනම් ගංවතුර, නියඟය, අනාත කඳවුරු සඳහා අත්‍යවශ්‍ය ආහාර ද්‍රව්‍ය හා පාරිභෝගික භාණ්ඩ සැපයීම් කරමින් සුබසාධන ව්‍යාපාරයක් ලෙස ද ක්‍රියා කරයි.මහජනතාවගේ අවශ්‍යතාවන් ඉටුකරගැනීම සඳහා ඒකරාශි වෙන්නේ සමුපකාර සමිතියටයි. සමුපකාර ව්‍යාපාරය කිසිවිටෙකත් දුප්පතුන් සඳහා හෝ දුප්පතුන්ට ආධාර ලබාදෙන ව්‍යාපාරයක් පමණක් නොවේ.රාජ්‍ය මට්ටමේ ආයතනවල සහ පෞද්ගලික අංශයේ ආයතනවල සමුපකාර සමිති පිහිටුවා ගනිමින් ණය ලබාදීමේ සහ විවිධ සුබසාධන වැඩසටහන් ක්‍රියාත්මක කෙරෙයි. පාසල් ළමයින් සඳහා වැඩිම ශිෂ්‍යත්ව සංඛ්‍යාවක් ලබාදෙන්නේ සමුපකාර ව්‍යාපාරයයි. පහ වසර සාමාන්‍ය පෙළ, උසස් පෙළ ශිෂ්‍යත්ව ලබාදෙමින් අධ්‍යාපනය සඳහා විශාල මුදලක් වැය කරති.විශේෂ ස්තුතිය :-ශ්‍රී ලංකාවේ සකසුරුවම් හා ණය ගනුදෙනු සමුපකාර සමිති මහා සංගමයේ (සණස) සාමාන්‍යාධිකාරී එල්. පී. දසනායක මහතා හා ශ්‍රී ලංකා සමුපකාර ග්‍රාමීය බැංකු මහා සංගමයේ ප්‍රධාන විධායක නිලධාරිනී විනීතා සමරවීර මහත්මියට..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=f1212193</link>
    <topic/>
    <author>සටහන ඉරෝෂිණී</author>
    <content>විසිපස් වසරක මාධ්‍ය අත්දැකීම්වලින් පොහොණි මාධ්‍යවේදිනියක වූ ඇය, මීට පෙර හින්දි පරිවර්තන කෙටිකතා එකතුවක් වූ ‘රාඛී’ කෘතියත්, ‘මුකේශ් නොමියෙන ගී’ නමැති හින්දි පරිවර්තන කෘතියත් ඔබ අතට පත් කරමින් ග්‍රන්ථකරණයට පිවිසියාය. සරසවිය පුවත්පතේ පුවත්පත් කලාවේදිනියක ලෙසත්, උප කර්තෘවරියක ලෙසත් සේවය කළ ඇය, මේ වනවිට සංවර්ධනය සහ සන්නිවේදන සමීක්ෂණ කෘතිය පාඨක ලොව වෙත දායාදකර ඇත. මේ කතාබහ ඒ නිමිත්තෙනි.* මෙතෙක් කාලයක් ඔබ අතින් නිර්මාණය වුණේ හින්දි භාෂාව හා සම්බන්ධ කෘති. එහෙත් මෙවර ඔබ වෙනත් විෂය ක්ෂේත්‍රයක් වෙත අවධානය යොමු කරමින් ‘සංවර්ධනය සහ සන්නිවේදන සමීක්ෂණ’ නමැති කෘතිය බිහිකර තිබෙනවා. මේ පිළිබඳ හැඳින්වීමක් කළොත්?අප ශ්‍රී ලාංකිකයෝ විදිහට දශක තුනක් පුරාම අත්වින්දෙ ත්‍රස්තවාදයේ බිහිසුණු අත්දැකීම්. 1983 වර්ෂයේ පටන් ගත්ත කළු ජූලිය අපට අද වගේ මතකයි. පුවත්පත් කලාවේදිනියක් විදිහට පත්තර මහ ගෙදර ඉදන් මං අපේ ගෙදරට ගිය අන්දම මට තවමත් මැවි මැවී පේනවා. එදා මා අත්දුටු ඒ බියජනක සිදුවීම ඉතාමත්ම කුරිරුයි. අපේ හිත් එදා සිට දශක තුනක් පුරා මර බියෙන් ගැහි ගැහී තිබුණේ.ඒත් අද වෙනකොට ඒ තත්ත්වය හාත්පසින් ම වෙනස් මුහුණුවරක් ගෙන තිබෙනවා. අද අප ත්‍රස්තවාදයේ අඳුරු සෙවණැලි මකා දමලා, අලුත් ගමනක් යන්න කටයුතු කරමින් සිටින්නේ. නිදහස්, නිවහල් දේශයක් අපට උරුම කරදීලා, රට සංවර්ධනය කිරීමට ජනාධිපතිතුමා ක්‍රියා කරමින් සිටිනවා. එවන් තත්ත්වයක් තුළ, සංවර්ධන සන්නිවේදනය උදෙසා මෙවැනි කෘතියක් බිහි කිරීමට මං හිතුවා. මේ එහි ප්‍රතිඵලයක්.* සංවර්ධනය කියන්නෙ දවසකින් දෙකකින් කළ හැකි දෙයක් නෙමෙයි. එවන් තත්ත්වයක් තුළ සංවර්ධන සන්නිවේදනයේ අවශ්‍යතාව ඔබ දකින්නෙ කොහොමද?අපේ රටේ , කුරිරු ත්‍රස්තයන්ගේ ගැටුම් තිබෙද්දි පවා, ඒ ‍ෙවනුවෙන් අති විශාල මුදල් සම්භාරයක් වියදම් කරමින් වුවත්. සංවර්ධන කර්තව්‍ය නතර කළේ නෑ. වත්මන් ජනාධිපතිතුමා ඒ සෑම දෙයක් ම සාර්ථකව ජය ගත්තා. සංවර්ධනය කියන දෙය දවසින් දෙකකින් ජයගත හැකි දෙයක් නෙමෙයි.ඒ සඳහා කාලයක් ගතවෙනවා.රටේ සංවර්ධන අරමුණු ජය ගැනීම සඳහා එදා තැබූ පියවර, අද වනවිට ජයගත් අවස්ථා තිබෙනවා. ආසියාවේ ආශ්චර්ය, කරා යන ගමනේදී, රටේ භෞතික සංවර්ධනය වගේ ම මානසික සංවර්ධනය ඇති කිරීමටත් විශාල මෙහෙයක් කළ යුතුව තිබෙනවා. එවන් තත්ත්වයක් තුළ සංවර්ධන සන්නිවේදනයට කළහැකි මෙහෙය අප්‍රමාණයි. ආසියාවේ ආශ්චර්යය කරා යන ගමනේ දී සංවර්ධන සන්නිවේදනය මගින් අපට බොහෝ පල ප්‍රයෝජන ලබා ගන්න පුළුවන්.* මේ කෘතියේ අන්තර්ගතය පිළිබඳ පැහැදිලි කිරීමක් කළොත්?මං මේ කෘතියේදී ‘සංවර්ධනය’ කියන්නෙ මොකක්ද කියන දෙය අර්ථ නිරූපණයක් කරනවා. එහිදී මේ ක්ෂේත්‍රය සම්බන්ධයෙන් නිර්වචන ඉදිරිපත් කළ අයගේ විශේෂඥ මත දැක්වීම් ඉදිරිපත් කළා. ඊට අමතරව සංවර්ධනය පටන් ගන්නේ කොතනින්ද? සංවර්ධන සංකල්ප ක්‍රියාත්මක කිරීමට ජනමාධ්‍ය උපයෝගී කර ගන්නා අන්දම, ජනමාධ්‍යයන්ගේ මෙහෙයවීම, සමීක්ෂණ, එක්සත් ජාතීන්ගේ සංවර්ධන සැලැස්ම, චීනයේ ග්‍රාම සංවර්ධනය කළ ආකාරය සහ ඊට ජනමාධ්‍ය භාවිත කළ ආකාරය, ඌන සංවර්ධන රටවල කෘෂිකාර්මික දියුණුව සඳහා ජනමාධ්‍යයන් භාවිත කිරීම වැනි අංශ පිළිබඳ කතා කෙරෙනවා.* මේ කෘතියේදී චීනයේ ග්‍රාම සංවර්ධනය කළ ආකාරය හා එහිදී ජනමාධ්‍ය භාවිත කළ ආකාරය පිළිබඳ සුවිශේෂී කොට කතාබහ කර තිබෙනවා. එයට තුඩුදුන් විශේෂ කාරණා මොනවාද?චීනය කියන්නෙ කාලාන්තරයක් පුරා අප රට සමඟ සුවිශේෂී සබඳතා පවත්වාගෙන යන, අපට හිතෛශී රටක්. අපේ රටේ විවිධ සංවර්ධන කටයුතුවලදී, අදටත් අප ඔවුන් සමඟ එක්ව කටයුතු කරනවා. එවන් තත්ත්වයක් තුළ ඔවුන් ග්‍රාම සංවර්ධනය සඳහා කටයුතු කළ ආකාරය පිළිබඳ කතා කිරීම වැදගත් කියා මා හිතුවා. ඔවුන්ගේ ග්‍රාම සංවර්ධනය පිළිබඳ කතා කිරීම මගින්, අපට ලබාගත හැකි අත්දැකීම් බොහෝමයි. මාධ්‍ය භාවිතයේ දී ඔවුන් ක්‍රියා කළ ආකාරය අපට ආදර්ශ සපයනවා යැයි කිව්වොත් එය නිවැරැදියි.* අද වනවිට අපේ රට තුළ විද්යුත් සහ මුද්‍රිත මාධ්‍ය බොහෝ ප්‍රමාණයක් බිහිවී තිබෙනවා. මේ හැම මාධ්‍යයක් මගින් ම කරන්නේ කොහේ හෝ කෙරෙන සංවර්ධන වැඩක් පිළිබඳ ප්‍රවෘත්තියක් ඉදිරිපත් කිරීම පමණයි. ඉන් ඔබ්බට ගිය ක්‍රමවේදයක් දකින්න නෑ. මේ පිළිබඳ ඔබේ දැක්ම කෙබඳුද?රටක් සංවර්ධනය කිරීමේදී ප්‍රධාන වශයෙන් ම මාධ්‍ය දායක විය යුතුයි. එසේ නොවුණහොත් බලාපොරොත්තු වන මට්ටමේ ප්‍රගතියක් කරා යාමට ඉඩකඩ ලැබෙන්නේ ද යන්න සැක සහිතයි. භෞතික මෙන් ම, මානසික සංවර්ධනයේදී මාධ්‍යයට ලබාදිය හැකි දායකත්වය අප්‍රමාණයි. මාධ්‍යයක් මඟින් ඉටුවිය යුතු සමාජ මෙහෙවර පිළිබඳ නොදැන කටයුතු කිරීම නිසා, සමහර අවස්ථාවලදී ලැබෙන දායකත්වය පිළිබඳ ගැටලු පවතිනවා.තරගකාරී මාධ්‍ය ක්‍රියාකාරිත්වය තුළ බොහෝවිට දකින්න ලැබෙන්නේ හුදු විනෝදය පමණක් ලැබෙන, එම වැඩසටහන අවසානයේ ජන විඥානය සුපෝෂණයට දායකත්වයක් නොලැබෙන, කාලය කා දමන අරුත් සුන් වැඩසටහන්. මෙවන් තත්ත්වයක් මගින් සංවර්ධනයට දායකත්වයක් ලැබෙන්නෙ නෑ. වගකීම් විරහිත මාධ්‍ය ක්‍රියාකාරිත්වයක් තුළ එවැනි දේ ඉවක් බවක් නැතිව සිදුවීම වළක්වන්න බෑ.* සංවර්ධන සන්නිවේදනය හා බැඳුණු කෘති මේ වනවිට බොහොමයක් පළවී තිබෙනවා. බොහෝ කෘති මගින් කතාබහ කරන්නේ යල් පැනගිය නිර්වචන හා ඒවා ඉදිරිපත් කළ පුද්ගලයන් ගැනයි. ඒ අතරින් මේ කෘතිය විශේෂ වන්නේ කොහොමද?නිර්වචන පිටම පොත්පත් ලිවීම අවශ්‍ය නෑ. නිර්වචන යල්පැනගිය ඒවා වෙන්න පුළුවන්. ඒත් අදට ගැළපෙන්නෙ නැති ඒවා වර්තමානයට ගලපා ගන්න ඕනෑ. මං මේ කෘතියේදී සංවර්ධනයට අදාළ සමීක්ෂණ බොහොමයක් යොදා ගත්තා. අපේ රටට ඒවා අදාළ කරගෙන ක්‍රියා කළ යුත්තේ කෙසේද යන්න පිළිබඳ දැක්මක් ඇති කළා.* මේ කෘතිය කා වෙනුවෙන්ද?මේ වනවිට පාසල් අධ්‍යයන ක්ෂේත්‍රයේ සා.පෙළට සහ උ.පෙළට සන්නිවේදනය විෂයක් විදිහට හදාරන්නන්ටත්, විශ්වවිද්‍යාල, ඩිප්ලෝමා පාඨමාලා, බාහිර උපාධි හදාරන වගේම, පොදුවේ ඕනෑම කෙනෙක්ට වැදගත්.මෙහිදී සඳහන් කළයුතු වැදගත්ම දෙයක් තිබෙනවා. සන්නිවේදන ක්ෂේත්‍රයට අදාළව මා විසින් ලියනු ලැබූ පළමුවැනි කෘතිය තමයි සංවර්ධනය සහ සන්නිවේදන සමීක්ෂණ කියන්නේ.මේ වගේ කෘතියක් මා අතින් නිර්මාණය වන්නේ කොළඹ විශ්වවිද්‍යාලයේ ශ්‍රීපාලි මණ්ඩපයේ ජනමාධ්‍ය අධ්‍යයන අංශයේ අංශාධිපති, ආචාර්ය රන්ජන් හෙට්ටිආරච්චි මහතාගේ දිරිගැන්වීම නිසයි. එතුමා මෙවැනි කෘතියක් ලියන්න කියලා මාව දිරි ගැන්වූයේ නැත්නම්, මා අතින් මේ කෘතිය බිහි නොවන්න තිබුණා. ඒ වගේම මේ කර්තව්‍යයේදී එම මණ්ඩපයේ මණ්ඩපාධිපති ආචාර්ය ටියුඩර් වීරසිංහ මහතා මට දැක්වූ සහයෝගය, මේ අවස්ථාවේදී සිහිපත් කරන්නේ ඉතාමත් ම භක්තියෙන්.* ඉදිරි ලේඛන කටයුතු පිළිබඳ සඳහන් කළොත්?උත්තර භාරතීය ඉවුම්පිහුම්, හින්දි කාව්‍ය කෘතියක්, 60 දශකයේ අත්දුටු දේ ඇසුරින් කළ ළමා කෘතියක් වගේ ම, හින්දි- සිංහල කුඩා ශබ්දකෝෂයක් නුදුරේදීම ඔබ අතට පත් කිරීමට සූදානමින් සිටිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>19</day>
    </date>
    <link>http://www.dinamina.lk/2012/12/19/_art.asp?fn=f1212194</link>
    <topic>ඉංජිනේරුවන්ට නවකතා ලියන්න පුළුවන් ද?</topic>
    <author>රන්ජන් අමරරත්න</author>
    <content>පද්මා ජයන්ති ජයවර්ධන භූ - ඉංජිනේරු විද්‍යාව පිළිබඳ විශ්වවිද්‍යාල ආචාර්යවරියකි. ඈ ශ්‍රී ලංකාවේ ද, විදේශයන්හි ද විශ්වවිද්‍යාල කිහිපයක ඉගැන්වීම් කර තිබේ. ඉංජිනේරු විද්‍යාව ඉහළට ඉගෙනීම දුෂ්කර කාර්යයෙකි.ඒ සඳහා බොහෝ කැපවීම් කළ යුතු ය. යම් පමණක ඥානයක් ද තිබිය යුතු ය. ආචාර්ය පද්මා ජයන්ති ජයවර්ධන මහත්මිය ඒ අතින් පරිපූර්ණ ය. ඇයගේ උගත්කම් ගැන ගෞරවයක් අපට තිබේ. එහෙත් ආචාර්යතුමිය ගේ නවකතා කලාව නම්; තඹ දොයිතුවකට වැඩක් නැත. එතුමිය නවකතාවක් කියා පැණිකතාවක් ලියා තිබේ.කතුවරියගේ දෙවන හෝ තුන්වන හෝ නවකතාව ලෙසින් හැඳින්වෙන “චාරුනී” මහත් වෑයමකින් කියවා හමාර කළෙමි. එය අතිශය නීරස ය. අර්ථ විරහිත ය. සාර්ථක නවකතාවක දක්නට ලැබෙන ප්‍රබුද්ධ ලක්ෂණ කිසිවක් එහි නැත. කතුවරිය උත්සාහ කර ඇත්තේ ස්ත්‍රියකගේ සාමාන්‍ය ජීවිතය එලෙස ම පිටපත් කිරීමට ය.නවකතාව නම් බටහිර සාහිත්‍යාංගය ආරම්භ වූයේ ද සාමාන්‍ය ජීවිතයෙන් ඔබ්බට යමින් ය. මුල දී සිංහල නවකතා හැඳින්වූයේ ද “අමුතු කතා” යන යෙදුමෙන් ය.ජීවිතය පිළිබඳ හැදෑරීමක් නැති, සාර්ථක භාෂා භාවිතයක් නැති, කතා කලාව ද නො දන්නා අය නවකතා නො ලියා තමන් දන්නා විද්‍යාවක් ඉටු කරගෙන සිටීම ඉතා යහපත් ය.එය සමාජයට කරන සේවාවෙකි. සාහිත්‍යයට කරන මහඟු සේවාවෙකි. මෙබඳු අයට, තමන් දන්නා ඉංජිනේරුකම, දොස්තරකම, මේසන් වැඩ, වඩු වැඩ ආදිය තිතට ඉටු කිරීමෙන් රටට හා ජාතියට පුළුල් සේවාවක් ලබා දිය හැකි ය.සිංහල සාහිත්‍යය සම්බන්ධයෙන් මහඟු දායකත්වයක් දරන මෙරට ප්‍රකාශන සමාගම් ද වැදගත් තීන්දුවක පිහිටා කටයුතු කළ යුතු ය. එනම්; ප්‍රමිතියකින් යුතු නවකතා මුද්‍රණය කිරීමට වග බලා ගැනීම ය. එහි දි සලකා බැලිය යුත්තේ කර්තෘගේ තරාතිරම, සමාජ පිළිගැනීම, බලය හා පොහොසත්කම් නො ව, කෘතියේ වටිනාකම ය. සෑම ප්‍රකාශන ආයතනයක ම පරීක්ෂණ මණ්ඩලයක් ඇති කිරීමෙන් මේ ගැටලුව පහසුවෙන් ම ජය ගත හැකි ය.අවශ්‍ය වන්නේ සාර්ථක – උසස් නවකතා බිහි කිරීමේ කැමැත්ත පමණි.“චාරුනී” යනු ශ්‍රී ලංකාවේ ඉහළ මධ්‍යම පන්තිය නියෝජනය කරන ස්ත්‍රියකි. ඈ කොළඹ උසස් බාලිකා විදුහලෙකින් උගෙන ඉංජිනේරු පීඨයට තේරී පත්වන අවස්ථාවෙන් ආරම්භ වන කතාව, ඇගේ මරණයෙන් අවසන් වේ.විශ්වවිද්‍යාල අධ්‍යාපනය, ප්‍රේම කිරීම, රැකියාවක් ලැබීම, විවාහය, ශිෂ්‍යත්වයක් ලැබ එංගලන්තයට යෑම, පෙරළා මවුබිමට පැමිණීම, නැවත ඔස්ට්‍රේලියාවේ ස්ථිර පදිංචියට යෑම, එහි දී උණ රෝගයෙන් මිය යෑම යන සිදුවීම් පිළිවෙළට ගෙන විස්තර කර තිබේ. චාරුනීගේ ජීවිතය සුකුමාල ලෙස ගලා යයි. කතුවරිය කර ඇත්තේ ඈ කනබොන හැටි, ගමන් යන හැටි ආදී එදිනෙදා සිදුවීම් පොතක සටහන් කිරීම ය.මනුෂ්‍ය ලෝකයේ තබා දිව්‍ය ලෝකයේවත් මෙබඳු සරල හා සුන්දර ජීවිත තිබෙන්න ට පුළුවන්කමක් නැත. දිව්‍ය ලෝකවල ද ගැටුම් පවතී. තරග පවතී. කතුවරිය චාරුනීගේ විශ්වවිද්‍යාල ජීවිතය නිරූපණය කර ඇති අයුරු දකින කෙනකුට සිනා පහළ වනු ඇත. විශ්වවිද්‍යාල අත්දැකීම් ඇති අය ඒ ගැන පුදුම වනු ඇත. ශ්‍රී ලංකාවේ විශ්වවිද්‍යාල යනු විවෘත ව තබන කාලයට වඩා වසා දමා ඇති කාලය දීර්ඝ වූ ආයතන විශේෂයෙකි. වර්ජන, උද්ඝෝෂණ, පෙළපාළි, ගැටුම් කෙළවරක් නැත. එහි ප්‍රේමය සුන්දර නැත.එය විවිධ හැලහැප්පීම්වලින් සමන්විත ය. රාගයෙන් උත්සන්න ය. එහි ගුරුවරු බොහෝ විට කුහක වෙති. සිසුහු කලහකාරී වෙති. සමස්තයක් ලෙස ගත් කල විශ්වවිද්‍යාල ජීවිත යුද්ධයකට මුහුණ දෙති. එහෙත් ආචාර්යතුමියගේ කතාවෙහි ඒ කිසිවක්ම නැත. මේ කතාව බොරු කප්පරකින් සමන්විත ව්‍යාජ ප්‍රබන්ධයෙකි.චාරුනී නවකතාව මට ලියන්නට සිත් වූයේ සමාජ ආකල්ප ගැහැනියකගේ ජීවිතයට කෙසේ බලපාන්නේ දැ’යි විග්‍රහයක් ද කරන අරමුණ ඇතිව ය යැයි කතුවරිය සිය පෙරවදනෙහි ලා සඳහන් කරයි. එහෙත් චාරුනීට බලපාන සමාජ සාධක පිළිබඳ කිසිදු නිරූපණයක් මෙහි නැත.චාරුනී බඳු ම කාඩ් බෝඩ් චරිත කිහිපයක් ඈ වටා සිටී. ඔවුන් හැසිරෙන්නේ ද ජීවමාන මිනිසුන් හෝ ගැහැනුන් හෝ ලෙස නො වේ. කතුවරියගේ අනෙක් නවකතා මෙන් ම චාරුනී නවකතාව ද සත්‍ය කතාවක් පාදක කොටගෙන රචනා වී ඇති යැයි පිට කවරයෙහි ලා සඳහන් වෙයි. චාරුනී නම් ගැහැනියක් සැබෑ ලෙස ම ජීවත් වන්නට ඇත. ඈ කතුවරියගේ යෙහෙළියක වන්නට ද පුළුවන. එහෙත් මේ චාරුනීගේ සත්‍ය කතාව වන්නට පුළුවන්කමක් නැත.මේ ලෝකයේ ජීවත්වන කිසිවකුගේ ජීවිත සුන්දර ලෙස ගෙවී යන්නේ නැත. ඒවා සමතුලිත වන්නේ් ද නැත. ජීවිතය යනු බලවත් අරගලයෙකි. කඩාවැටීම්, කළකිරීම්, පසුබෑම්, රැවටීම් එමට ය. ගැටුම් එමට ය. විශේෂයෙන් ශ්‍රී ලංකාව බඳු රටක ජීවිතය කෙතරම් දුෂ්කර ද? ඒ කිසිවක් මේ නවකතාකාරියට දැනී නැත. මේ සමාජය තුළ ස්ත්‍රියකගේ සිතට නැඟෙන වේදනා කතුවරිය දන්නේම නැත.මිනිස් සිතෙහි ගූඪබව හා අන්තර්පුද්ගල සබඳතාවල ඇති සංකීර්ණතා ගැන කිසිදු වැටහීමක් ආචාර්යතුමියට නැත. එබැවින් චාරුනීගේ පිටපොත්ත පමණක් කතුවරිය අතින් විස්තර වේ. චරිතයක පිටපොත්ත යනු යථාර්ථය නො වන බවත්; ජීවිත යථාර්ථයන් නිරූපණය කිරීම නවකතාවක සාධනීය ලක්ෂණයක් බවත් කතුවරිය වටහා ගත යුතු ය.මේ පොත දෙස ආපසු හැරී බලන විට තවත් ප්‍රශ්නාර්ථයක් ඉතිරි වේ. එනම්; එදිනෙ දා සිදුවීම් මුල්කොට සාර්ථක නවකතාවක් රචනා කළ නො හැකි ද යන්නය . ඊට ඉතා හොඳ උත්තරයක් ජර්මන් ජාතික සම්මානනීය ලේඛක ගුත්තර් ග්‍රාස් සපයා තිබේ. එම නවකතාවේ නම “මයි සෙන්චරි” ය. 1900 සිට 2000 දක්වා වසර සියයක් තුළ වූ ආකර්ෂණීය සිදුවීම් මුල්කොට මේ කතාව ලියා තිබේ.එක් පරිච්ඡේදයක් යනු එක් වසරෙකි. මයි සෙන්චරි කෘතිය මුළු ලෝකයට ම පොදු ය. ලෝකයේ සිදු වූ තාක්ෂණික ජයග්‍රහණ, විද්‍යාත්මක සොයා ගැනීම්, ක්‍රීඩා හා සංස්කෘතික වෙනස්වීම්, බිහිසුණු ඝාතන, ස්වභාවික විපත්, දේශපාලන පෙරැළි, යුද්ධ යනාදී සංසිද්ධීන් කතාවට පාදක වේ.ඒ – ඒ පරිච්ඡේද රචනා වී ඇත්තේ සිදුවීම් වලට අනන්‍ය වූ ආඛ්‍යාන ශෛලියකින් ය. මේ නවකතාව කියවා හමාර කරන පාඨකයා, විශ්වයට පොදු මිනිසකු බවට පත් වනු ඇත. එලෙස ම ස්වාධීන පුද්ගලයකු ලෙස ලෝකය විමසන්නට හැකියාවක් ලබා ගනු ඇත.මිනිසාගේ අධ්‍යාත්මය ද ස්පර්ශ කරමින් විචක්ෂණයකින් යුතුව සමස්ත ලෝකය හා එහි සිදුවීම් දෙස බලන්නට නවකතාකරුවාට ඇති විභව ශක්තිය පුදුම සහගත ය. නවකතාකරුවකුට ලෝකය දැකිය හැකි පුළුල් දෘෂ්ටියක් අවශ්‍ය බව ගුන්තර් ග්‍රාස් අපට පැහැදිලි කරයි.ඒ හැරෙන්නට ඔහුගේ භාෂාව හා යෙදුම් හැඟුම්බර ය. මයි සෙන්චරි නවකතාවේ 1985 වසර සටහන් වන්නේ ලිපියක් ලියන ආකාරයෙන් ය. මිනිපිරියක් සිය ශාස්ත්‍රපති උපාධි නිබන්ධනය සඳහා “ජ්‍යෙෂ්ඨ පුරවැසියකුගේ දිනපතා ජීවිතය” විශ්ලේෂණය කරයි.මේ ගැන සීයාගෙන් ප්‍රශ්න කිරීමේ දී ඔහු තම ජීවිතය ගැන අපූරු සටහනක් ලියා තබයි. එම පරිච්ඡේදයෙහි ඇත්තේ වැඩිහිටි මනුෂ්‍යයකු ජීවිතය ගැන දක්වන ඇල්මැරුණු ප්‍රතිචාරය යි. අනෙක් අතට ඔහුගේ හුදෙකලා ප්‍රතිචාරය අතිශය හැඟුම්බර ය. පරිපූර්ණ ය. මෙබඳු රචනා විලාසයන්ගෙන් අපේ නවකතාකරුවාට බොහෝ දේ උගත හැකි ය.ශ්‍රී ලංකාව යනු අත්දැකීම් සාගරයෙකි. දීර්ඝ කාලයක් තිස්සේ යුද්ධයක් පැවැතිණි. ත්‍රස්තවාදයේ ප්‍රචණ්ඩත්වය වහ - වහා රට පුරා පැතිර ගියේ ය. ජන ජීවිතය අවුල් විය. අපරාධ ඉහළ ගියේ ය. ඒ අතර ස්ත්‍රී දූෂණ අධික විය. මාෆියා කල්ලි, පාතාල කල්ලි රට පුරා පැන නැංගේ ය. සමාජය මේ සියල්ලට මුහුණ දුන් ආකාරය අපේ නවකතාකරුවන්ගේ අවධානයට ලක් වූයේ නැත.එහෙත් වෙනත් රටවල නවකතාකරුවෝ සිය වටපිටාවේ වෙනස්කම්වලට මනා ලෙස ප්‍රතිචාර දැක් වූහ. අසල්වැසි ඉන්දියාව වුව ඊට හොඳ නිදසුනකි. අපේ නවකතාකරුවන් එබඳු ප්‍රවණතා ගැන උනන්දු විය යුතු ය. පද්මා ජයන්ති ජයවර්ධනගේ “චාරුනී” නවකතාව සමාජ සංසිද්ධීන් සමඟ මෙලෝ සම්බන්ධයක් නැති හිතලුවකි. ඇයට හොඳ කථා වස්තුවක් නැත.සාර්ථක නිරූපණයක් නැත. ඈ දුර්වල හා නීරස භාෂාවකින් චාරුනීගේ ජීවිතය පිටපත් කරන බව පමණක් පෙනෙන්නට තිබේ. මෙබඳු නවකතා රචනා කිරීමෙන් ඇයට යම් ප්‍රතිලාභයක් ලැබෙන්නට පුළුවන. එහෙත් පාඨක සමාජයට නම්; “චාරුනි” වැනි නවකතාවලින් ශත පහක වැඩක් නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212201</link>
    <topic>අධිකරණ නියෝග පිළිපැදීමටපාර්ලිමේන්තුව බැඳී නැහැ</topic>
    <author/>
    <content>පාර්ලිමේන්තුවට නියෝග නිකුත් කිරීමේ බලයක් කිසිදු අධිකරණයකට නොමැති බව නීතිවේදීහු පෙන්වා දෙති. අගවිනිසුරු ආචාර්ය ශිරාණි බණ්ඩාරනායක මහත්මියට එල්ලවූ දෝෂාභියෝගය විමර්ශනය කළ පාර්ලිමේන්තු තේරීම් කාරක සභාවේ වාර්තාව අනුව ඉදිරි පියවර ගැනීම තහනම් කරන නියෝගයක් නිකුත් කරන්නැයි ඉල්ලා අගවිනිසුරුවරිය පැවරූ රිට් පෙත්සම පිළිබඳ අදහස් දක්වමින් ඔවුහු මේ කරුණු සඳහන් කරති.පාර්ලිමේන්තු වරප්‍රසාද පනතේ තුන්වන වගන්තිය හා නවවන වගන්තිය ප්‍රකාරව පාර්ලිමේන්තුව සතු බලතල පැහැදිලිව සඳහන් කර ඇති බව පෙන්වා දෙන නීතිවේදීහු පාර්ලිමේන්තු තේරීම් කාරක සභාව ව්‍යවස්ථානුකූල ක්‍රියාදාමයක් බවද පැහැදිලි කරති. ජනතා පරමාධිපත්‍ය බලය හිමි උත්තරීතර පාර්ලිමේන්තුවේ පාර්ලිමේන්තු බලය පිළිබඳ ලියැවුණු මෙරට හා විදේශීය ග්‍රන්ථවල පාර්ලිමේන්තු සම්ප්‍රදාය පිළිබඳව පැහැදිලිව විස්තර කර ඇති බව පෙන්වාදෙන මේ පිරිස අධිකරණය මගින් නිකුත් කරන නියෝග පිළිපැදීමට පාර්ලිමේන්තුව බැඳී නොමැති බව පැහැදිලි කරති.හිටපු අගවිනිසුරුවරයකුට එරෙහිව දෝෂාභියෝග විමර්ශනයක් ආරම්භ කිරීමේදී ඊට එරෙහිව ද ශ්‍රේෂ්ඨාධිකරණය හමුවේ මූලික අයිතිවාසිකම් පෙත්සමක් ගොනු කෙරිණි. එහිදී ශ්‍රේෂ්ඨාධිකරණය මගින් තහනම් නියෝගයක් නිකුත් කළේ නීතිපතිවරයා ද තහනම් නියෝගයක් නිකුත් කරනවාට විරුද්ධ නොමැති අවස්ථාවකය.එහෙත් එම තහනම් නියෝගය පිළිගැනීමට පාර්ලිමේන්තුව බැඳී නොමැති බව හිටපු කතානායක අනුර බණ්ඩාරනායක මහතා ප්‍රකාශ කළේය. පාර්ලිමේන්තුවට නියෝග දීමේ හැකියාවක් අධිකරණයට නොමැති බව අනුර බණ්ඩාරනායක මහතා ඉතා පැහැදිලිව කරුණු ඉදිරිපත් කර ඇති බවද නීතිවේදීහු පෙන්වා දුන්හ.පාර්ලිමේන්තුවේ වරප්‍රසාද පරමාධිපත්‍ය බලය හා පාර්ලිමේන්තු සම්ප්‍රදාය අනුවවත් පාර්ලිමේන්තුවට නියෝග නිකුත් කිරීමේ බලය අධිකරණයට නොමැති බවද, පාර්ලිමේන්තුවේ සාකච්ඡාවට බඳුන්වන කිසිදු කරුණකට අපහාස නීතිය යටතේ හෝ වෙනත් නීතියක් යටතේ හෝ නඩු පැවරිය නොහැකි බවට සාමාන්‍ය ජනතාව පවා දන්නා කරුණක් බව පැහැදිලි කරන ඔවුහු එවන් තීන්දු තීරණ සම්ප්‍රදායන් හොඳාකාරවම දැන දැනත් පාර්ලිමේන්තු තේරීම් කාරක සභාවේ තීරණ ක්‍රියාත්මක කිරීම නතර කරන්නැයි, තහනම් කරන්නැයි ඉල්ලා අධිකරණයට යෑම පල රහිත ක්‍රියාවකැයි ද පෙන්වා දෙති.ආණ්ඩුක්‍රම ව්‍යවස්ථාවේ 107 වගන්තිය ප්‍රකාරව පත්කළ පාර්ලිමේන්තු තේරීම් කාරක සභාව ව්‍යවස්ථාමය ක්‍රියාදාමයක් බවත්, එය කිසිසේත් අපරාධ නඩු විධාන සංග්‍රහය යටතේ අපරාධමය නඩුවක් විභාග කරන අධිකරණ ක්‍රියාදාමයක් නොවන බවත් නීතිපති පාලිත ප්‍රනාන්දු මහතා පසුගියදා ශ්‍රේෂ්ඨාධිකරණයට පැහැදිලි කළේය.එබැවින් පාර්ලිමේන්තු තේරීම් කාරක සභා විමර්ශන ක්‍රියාවලියට බාධා පැමිණවීමට හෝ පාර්ලිමේන්තුවට ඉහළ ආයතනයක්, අධිකරණයක් නොමැති බවත්, අභියාචනා කිරීම් චූදිතයන්, සැකකරුවන් ගෙන් සාක්ෂි විමසීම් මේ ක්‍රියාදාමය තුළ නොමැති බවත් නීතිවේදීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212202</link>
    <topic>බලය කාට හිමිවුවත් කොළඹ සංවර්ධනයට එය බාධාවක් නොවෙයි</topic>
    <author>ධනුෂ්ක ගොඩකුඹුර</author>
    <content>කොළඹ නගර සභාවේ බලය කාට හිමි වුවත් කොළඹ නගරය සංවර්ධනයට එය බාධාවක් නොවන බව ජනාධිපති මහින්ද රාජපක්ෂ මහතා අවාධාරණය කළේය.නගර සභාවේ සංවර්ධනයට පක්ෂ විපක්ෂ භේදයක් අවශ්‍ය නැති බව පැවසූ ජනාධිපතිවරයා පක්ෂ විපක්ෂ භේදයක් නැතිව අප සේවය කරන්නේ ජනතාවට බවත් එසේ නොකළහොත් අපහසුතාවට පත් වන්නේ ජනතාව බවත් පැවැසීය.ජනාධිපතිවරයා මෙසේ ප්‍රකාශ කළේ කොළඹ නගරයේ සිදුකෙරෙන සංවර්ධනය පිළිබඳ කොළඹ නගර සභාවේ විපක්ෂ මන්ත්‍රී කණ්ඩායමක් සමඟ අරලියගහ මන්දීරයේදී පෙරේදා (18) එක්වෙමිනි. ජනාධිපතිතුමාගේ නායකත්වයෙන් හා ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මෙහෙයවීමෙන් පසුගිය කාලය තුළ රුපියල් කෝටි එක්දහස් තුන්සීයයක මුදලක් කොළඹ නගරයේ සංවර්ධනය සඳහා යොදවා ඇති බවත් මෙහිදී හෙළි කෙරිණි.ඇමැති නිමල් සිරිපාල ද සිල්වා, ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, කොළඹ නගර සභාවේ හිටපු විපක්ෂ නායක මිලින් ද මොරගොඩ මහත්වරු ද එක්වී සිටියහ.බලය කාට හිමිවුවත් කොළඹ නගර සංවර්ධනයට එය බාධාවක් නොවෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n12122012</link>
    <topic>හෙද වැඩ වැරුමඅසාර්ථකයි</topic>
    <author/>
    <content>හෙද වෘත්තීය සමිතියක් මුල් වී රජයේ රෝහල්වල ඊයේ ආරම්භ කළ වැඩ වර්ජනය මුළුමනින්ම අසාර්ථක වූ බව සෞඛ්‍ය අමාත්‍යාංශය පවසයි.සියලු රෝහල්වල සේවයේ නියුතු හෙද හෙදියන්ගෙන් සියයට 80ක් පමණ ඊයේ සේවයට වාර්තා කර තිබූ බැවින් රෝහල්වල කටයුතු බාධාවකින් තොරව සිදුවූ බවට ඒවායේ අධ්‍යක්ෂවරුන් අමාත්‍යාංශය වෙත වාර්තා කර තිබූ බවද සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n12122011</link>
    <topic>අගවිනිසුරුවරිය පිටුපසඑල්ටීටීඊ හිතවාදීන්</topic>
    <author/>
    <content>අගවිනිසුරු ආචාර්ය ශිරාණි බණ්ඩාරනායක මහත්මියගේ පිටුපස සිටිනුයේ එල්.ටී.ටී.ඊ. හිතවාදීන් සහ රාජ්‍ය නොවන සංවිධාන බව සබරගමුව විශ්ව විද්‍යාලයේ කුලපති මහාචාර්ය කුඹුරුගමුවේ වජිර නාහිමි, සරත් හෙට්ටිආරච්චි පියතුමා, ජ්‍යෙෂ්ඨ නීතීඥ අනෝමා ගුණතිලක මහත්මිය සහ දේශ හිතෛෂී ජාතික ව්‍යාපාරයේ සභාපති වෛද්‍ය ගුණදාස අමරසේකර මහතා ඇතුළු විද්වත්හු පෙන්වා දෙති.යුද ගැටුම් පැවැති කාලසමයේදී රට අරාජික කිරීමට ඔවුන් උත්සාහ කළාක් මෙන් වර්තමානයේද රට අස්ථාවර කිරීම සඳහා ක්‍රියාත්මක වෙමින් සිටින බවද ඔවුහු අවධාරණය කරති.විවිධ පාර්ශ්වයන් නියෝජනය කරමින් පැවැති විද්වත් හමුවක් ශ්‍රී ලංකා පදනම් ආයතනයේ දී ඊයේ (19) පස්වරුවේ පැවැත්විණි. යුක්තිය උදෙසා ජනතා ව්‍යාපාරය විසින් මෙය සංවිධානය කෙරිණි. මේ අවස්ථාවට එක්වූ ජ්‍යෙෂ්ඨ නීතිඥ අනෝමා ගුණතිලක මහත්මිය සඳහන් කළේ,රටේ නීතිය වෙනත් අගවිනිසුරුවන්ට එරෙහිව දෝෂාභියෝග ඉදිරිපත් කරනවිට හොඳ බවත් ආචාර්ය ශිරාණි බණ්ඩාරනායක මහත්මියට එරෙහිව දෝෂාභියෝගයක් ඉදිරිපත් කළ පසු හොඳ නැති බවත්ය.ඒ මහත්මිය පාර්ලිමේන්තු තේරීම් කාරක සභාවට එරෙහිව අභියාචනාධිකරණය හමුවේ නඩුවක් ගොනුකර තිබෙන බව පෙන්වා දුන් ඒ මහත්මිය, ඒ සඳහා නීතිමය ප්‍රතිපාදන නොමැති බවද සඳහන් කළාය.යුද ගැටුම් අවසන් කළ ශ්‍රී ලංකාවේ යළිත් එවැනි තත්ත්වයක් ඇති කිරීමට ඇතැමුන් උත්සාහ ගන්නා බව සඳහන් කළ අනෝමා ගුණතිලක මහත්මිය අගවිනිසුරුවරිය පිටුපස එල්.ටී.ටී.ඊ. හිතවාදීන් සහ රාජ්‍ය නොවන සංවිධාන සිටින බවද ප්‍රකාශ කළාය. මේ අතර දේශ හිතෛෂී ජාතික ව්‍යාපාරයේ සභාපති වෛද්‍ය ගුණදාස අමරසේකර මහතා සඳහන් කළේ රට අස්ථාවර කිරීම සඳහා දෝෂාභියෝගය මුල්කරගෙන දේශපාලන ව්‍යාපාරයක් ආරම්භ වී තිබෙන බවයි.මේ වෙනුවෙන් රජය නීතිමය රාමුව ඉදිරිපත් කර තිබෙන නමුත් එහි අනෙක් පැත්තද ඉදිරිපත් කළ යුතු බව පෙන්වා දුන් ඒ මහතා දෝෂාභියෝගය හරහා රටට එරෙහි කුමන්ත්‍රණ නිර්මාණය වන බවද සඳහන් කළේය. ප්‍රභාකරන්ට එරෙහි සටන පවතින අවස්ථාවේදී බටහිර ජාතීන් ඊට විරුද්ධව ක්‍රියා කළාක් මෙන් මේ අවස්ථාවේදීද ඔවුන් එලෙසම ක්‍රියාත්මක වන බව කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212203</link>
    <topic>ටියුෂන් ගුරුවරයාගෙන්මහාචාර්යවරුන්ගෙන්රහස් පොලිසිය ප්‍රශ්න කරයි</topic>
    <author>සුභාෂිනි සේනානායක</author>
    <content>මෙවර අ.පො.ස. සාමාන්‍ය පෙළ විභාගය සඳහා විභාග දෙපාර්තමේන්තුවෙන් නිකුත් කළ විද්‍යාව ප්‍රශ්න පත්‍රයට සමාන ප්‍රශ්න පත්‍රයක් විභාගයට පෙර සිසුන්ට ලබාදුන් පෞද්ගලික පන්තියක ආචාර්යවරයකු වූ සම්පත් අත්තටගේ මහතාගෙන් පසුගිය සඳුදා (17) රහස් පොලිසිය ප්‍රශ්න කර තිබේ.විභාග ප්‍රශ්න පත්‍රයට සමාන ප්‍රශ්න ගණනාවක් සහිත විද්‍යාව ප්‍රශ්න පත්‍රයක් මේ ගුරුවරයා සිසුන් අතට පත් කිරීම හේතුවෙන් පසුගිය 18දා විභාග කොමසාරිස් ජනරාල් ඩබ්ලිව්. එච්. එස්. ජේ. පුෂ්පකුමාර මහතා මේ සම්බන්ධයෙන් සොයා බලන ලෙස රහස් පොලිසියට දැනුම් දී තිබේ.මේ සම්බන්ධයෙන් ප්‍රශ්න පත්‍රය සකස් කළ ආචාර්යවරුන්ගෙන්ද ප්‍රශ්න කර ඇති බව රහස් පොලිසියේ ජ්‍යෙෂ්ඨ නිලධාරියකු ප්‍රකාශ කළේය.මේ පුද්ගලික පන්තියේ ලබා දුන් ප්‍රශ්න පත්‍රයේ විභාගයේදී නිකුත් කළ ප්‍රශ්න පත්‍රයට සමාන ප්‍රශ්න 19 ක් ති බී ඇති අතර මේ සම්බන්ධයෙන් විභාග කොමසාරිස් ජනරාල්වරයාට ලැබුණු පැමිණිලි මත මේ සම්බන්ධයෙන් පරීක්ෂණයක් සිදුකිරීමට රහස් පොලිසියට දැනුම් දී ඇත.මේ සම්බන්ධයෙන් දීර්ඝ ලෙස මේ වන විට ප්‍රශ්න කිරීම් සිදු කර ඇති අතර ඉදිරි දින කීපය තුළ සිද්ධිය සම්බන්ධයෙන් වාර්තාවක් ලබාදීමට හැකි බව රහස් පොලිස් ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212204</link>
    <topic>මහ වැස්සෙන්-ගංවතුරෙන් 20ක් මියයති</topic>
    <author>චන්ද්‍රිකා පෙරේරා හා උදුලා පීරිස්</author>
    <content>ඉකුත් දින දෙකේ රට පුරා ඇදහැළුණු මහ වැසි හේතුවෙන් සිදු වූ ජල ගැලීම් හා නාය යෑම් ඇතුළු ආපදා තත්ත්වයන් නිසා මරණ 20ක් සිදුව ඇති අතර පුද්ගලයන් 34ක් තුවාල ලබා තිබේ.ඊයේ (19) දහවල් වනවිට අතුරුදන් වූවන්ගේ සංඛ්‍යාව 14කි. මේ අනුව දිස්ත්‍රික්ක 12ක පවුල් 46627ක් පීඩාවට ලක්ව ඇති බව ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂ (මාධ්‍ය) ලාල් සරත් කුමාර මහතා දිනමිණට පැවසීය.පුද්ගලයන් 180054ක් ආපදාවට ලක්ව ඇත. විපත් හේතුවෙන් අවතැන් වූ ජනතාව සඳහා තාවකාලික රැඳවුම් කඳවුරු 47ක් ස්ථාපිත කර තිබේ. එහි පවුල් 3394ක පුද්ගලයින් 9696ක් ලැඟුම්ගෙන සිටින බව සරත් කුමාර මහතා සඳහන් කළේය.ආපදා තත්ත්වය හේතුවෙන් නිවාස 146ක් සම්පූර්ණයෙන් විනාශ වී ඇති අතර තවත් නිවාස 805කට අර්ධ හානි සිදුව තිබේ.මාතලේ, හම්බන්තොට, නුවර, නුවරඑළිය, බදුල්ල, පොළොන්නරුව, කුරුණෑගල, හලාවත, පුත්තලම, අනුරාධපුරය, මඩකලපුව, ඇතුළු දිස්ත්‍රික්ක 12ක ජනතාව වැඩි වශයෙන් ආපදාවට ලක්ව ඇත.අතුරුදන් වූවන් සොයා ගැනීම සඳහා මේ වන විට කණ්ඩායමක් යොදවා තිබේ.ඉදිරි දිනවල යම් අයහපත් ත්ත්වයක් ඇති වුවහොත් මුහුණදීම සඳහා ආපදා කළමනාකරණ මධ්‍යස්ථානය මඟින් රටපුරා කණ්ඩායම් යෙදවීමට පියවර ගෙන ඇත. දැනට හඳුනාගෙන ඇති ඉහත දිස්ත්‍රික්කවල ජනතාවට වීමට හැකි හානි පිළිබඳ විමසිලිමත් වන ලෙස එම මධ්‍යස්ථානය දැනුම්දීමක් කරයි. අනතුරු දායක ස්ථානවලින් ඉවත් වන ලෙසද දැනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n12122013</link>
    <topic>වැස්සෙන් රෝගී වූ අසරණයන් බිල්ලට දීම ඉතා අසාධාරණයි</topic>
    <author/>
    <content>රට පුරා දහස් ගණනක් ජනතාව මහ වැස්සට හා ගංවතුරට හසුවී රෝගාතුරව රෝහල්වලට පැමිණෙන මොහොතක ඉල්ලීම් කිහිපයක් මුල්කොටගෙන වැඩ වර්ජනයක් ක්‍රියාත්මක කිරීම රටේ සියලු දෙනා හෙළා දැකිය යුතු බව සෞඛ්‍ය ඇමැති මෛත්‍රීපාල සිරිසේන මහතා පවසයි.සෞඛ්‍ය ක්ෂේත්‍රයට කනිෂ්ඨ කාර්ය මණ්ඩල සඳහා බඳවා ගැනීමේ පත්වීම් ලිපි ප්‍රදානය කිරීමේ උත්සවයට සහභාගී වෙමින් ඇමැතිවරයා මේ බව පැවැසීය. මෙම උත්සවය නාරාහේන්පිට ජාතික රුධිර මධ්‍යස්ථානයේදී ඊයේ (19) පැවැත්විණි. ඇමැතිවරයා එහිදී මෙසේද පැවැසීය.ඔබ දන්නවා අද සෞඛ්‍ය අංශවල එක්තරා වෘත්තීය සමිතියක් වැඩ වර්ජනයක් දියත් කර තිබෙනවා. වැඩ වර්ජනය කරන්න, පිකටින් කරන්න, කෑකෝ ගහන්න, උද්ඝෝෂණ කරන්න, ප්‍රජාතන්ත්‍රවාදීව අපි ඒ අයිතිය දීලා තිබෙනවා. නමුත් අද ඇත්තටම වැඩ වර්ජනය කළ යුතු දවසක් ද? අද රටේ විශාල පිරිසක් මහවැස්සේ ගංවතුරට කොටුවෙලා අනාථ කඳවුරුවල ඉන්නවා.මේ තියෙන දේශගුණයත් එක්ක විශාල පිරිසක් රෝගී වෙලා රෝහල්වලට එනවා. මම වෘත්තීය සමිතිත් එක්ක සුහදව කටයුතු කරන කෙනෙක්. වෘත්තීය සමිති ඉල්ලීම් ලබාදිය යුතුයි කියලා විශ්වාස කරන කෙනෙක්. දෙන්න පුළුවන් දේවල් පුළුවන් නම් උපරිමයෙන්ම දෙන කෙනෙක්. හැබැයි මේ වගේ රටපුරා ගංවතුර නිසා විශාල වශයෙන් මිනිස්සු මැරිලා තියෙන වෙලාවක, විශාල පිරිසක් අවතැන්ව සිටින වෙලාවක මෙවැනි වෘත්තීය ක්‍රියාමාර්ග මනුෂ්‍යත්වයට ගැළපෙනවා ද කියන එක ඔය වෘත්තීය සමිති නායකයෝ හිතලා බලන්න ඕන.එහෙත් අද විශාල පිරිසක් මේ වර්ජනයට නොගිහින් අපේ රෝහල්වල රෝගී සත්කාරක සේවාවන් සපයන්න එකතුවෙලා ඉන්නවා. ඒ සියලුම දෙනාට මගේ කෘතඥතාව පිරිනමනවා.මේ රටේ රාජ්‍ය සේවකයා කියන්නේ සෞඛ්‍ය සේවකයෝ විතරක් නොවෙයි. රාජ්‍ය අංශයේ ලක්ෂ 13ක් සේවකයෝ ඉන්නවා. ඒ වගේම පෞද්ගලික අංශයේ 21 ලක්ෂයක් ඉන්නවා. එතකොට මේ රෝහල්වල ඉන්න සේවකයෝ කියන්නේ සුපිරි පන්තියක් නොවෙයි. පුද්ගලික අංශයේ ලක්ෂ 21ක්, අඩු වරප්‍රසාද ඇතිව විශාල සේවාවක් කරනවා. එවැනි විටෙක මේ අහිංසක රෝගීන් බිල්ලට දීලා තමන්ගේ ඉල්ලීම් ලබාගන්න කටයුතු කරනවා නම් ඒ තරම් අකෘතඥ කමක් මේ ලෝකේ තවත් නැහැ.මම බෞද්ධාගමිකයෙක්. මම පුනරුත්පත්තිය තදින් විශ්වාස කරන කෙනෙක්. අපි කරපු දේවල් තමයි අවසානයේ දී අපිට ප්‍රතිඵල වශයෙන් ලැබෙන්නේ.මම ගිය ආත්මේ කරපු පින් අනුව තමයි අද මම ඇමැතිවරයෙක් වෙලා අවුරුදු 40 ගණනක් දේශපාලනයේ ඉන්නේ. හැබැයි ඒ පින් අතරේ මම පවු කරලාත් ඇති. ඒ නිසා තමයි මේ වගේ විශාල පිරිසක් අසරණ වෙලා ඉන්න වෙලාවක ඔවුන් බිල්ලට දීලා වැඩවර්ජනය කරන පවුකාරයෝත් එක්ක වැඩ කිරීමට සිදුවෙලා තියෙන්නේ.අපි දේශපාලනඥයෝ. අපි යනවා එනවා. ඒ වුණාට මේ සේවාවන් පවතින්න ඕන. සමහර වෙලාවට අපි ඉන්නේ අවුරුදු 05 ක් වෙන්න පුළුවන්. හැබයි මේ සේවය කරන අය අවුරුදු 30 – 40 සේවය කරනවා.ඔවුන්ට පඩි දෙන්නේ මේ රටේ ලොකු මිනිස්සු නොවෙයි. දුප්පත් අහිංසක මිනිස්සු තමයි මේ රජයේ සේවකයාට පඩි දෙන්නේ. ඒ නිසා ඒ අහිංසක මිනිස්සු වෙනුවෙන් සේවය කරන්නේ නැත්නම් ඒ පුද්ගලයෝ අවසානයේ උපදින්නේ අවිචි මහ නරකාදියේ. ඒක දේශපාලනඥයාටත් පොදුයි. රජයේ සේවකයාටත් පොදුයි. වෘත්තීය සමිති නායකයාටත් පොදුයි යැයි ඇමැතිවරයා වැඩිදුරටත් කීය.මෙම අවස්ථාවට සෞඛ්‍ය නියෝජ්‍ය අමාත්‍ය ලලිත් දිසානායක මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212205</link>
    <topic>බෙල්ජියම් ව්‍යාපාරිකයෝමෙරට ආයෝජනයට සැරසෙති</topic>
    <author/>
    <content>තොරතුරු තාක්ෂණයට අදාළ ක්ෂේත්‍රයන්හි ආයෝජනය කිරීම සඳහා කැමැත්ත පළකළ බව ශ්‍රී ලංකා ආයෝජන මණ්ඩලය පවසයි.ශ්‍රී ලංකාවේ පවතින ආයෝජන අවස්ථාවන් මෙන්ම ඒ වෙනුවෙන් පවතින හැකියාව සම්බන්ධයෙන් ඔවුන් මෙහිදී සොයා බැලූ බවද ටයර් නිෂ්පාදනය, දියමන්ති සැකසීම, අපනයනය මුල්කර ගත් සුරුට්ටු නිෂ්පාදනය වැනි ව්‍යාපෘති දැනටමත් බෙල්ජියම ආයෝජකයන් විසින් සිදුකරන බවද ආයෝජන මණ්ඩලය සඳහන් කරයි.බෙල්ජියම වාණිජ මණ්ඩලයේ ප්‍රධානී පිලිප් ස්විනින් මහතා ඇතුළු ඉහළ පෙළේ ආයෝජකයන් පිරිසක් මෙහිදී ශ්‍රී ලංකාවට පැමිණි අතර ඔවුන් ශ්‍රී ලංකා ආයෝජන මණ්ඩලයේ සභාපති එම්.එම්.සී ෆර්ඩිනැන්ඩූ, අධ්‍යක්ෂිකා නිලුපුල් ද සිල්වා, අධ්‍යක්ෂ දිලිප් සමරසිංහ, අධ්‍යක්ෂිකා චමිපිකා මලල්ගොඩ මහත්ම මහත්මීන් හමුවී සාකච්ඡා කළහ.ශ්‍රී ලංකාව මඟින් ආයෝජකයන් සඳහා ලබාදී ඇති ආයෝජන දිරි ගැන්වීම් වඩා ආකර්ශනීය බව හා ආයෝජන මණ්ඩලය මඟින් ඉදිරිපත්කර ඇති ප්‍රධාන ආයෝජන ප්‍රවර්ධන ක්ෂේත්‍ර සම්බන්ධයෙන් මෙම ආයෝජකයන් පිරිස ධනාත්මක අදහස් ඉදිරිපත්කර තිබේ.රෙදිපිළි හා ඇඟළුම් විශාල රැකියා ප්‍රමාණයක් ජනිත කළහැකි ව්‍යාපෘති වුවද වර්තමානයේ ආයෝජන ප්‍රවර්ධන කටයුතු සිදුකරනුයේ තාක්ෂණික නිපුණතාවය වැඩිදියුණු කළ හැකි තොරතුරු තාක්ෂණය හා අනෙකුත් සාමාන්‍ය සේවාවන් මුල්කරගත් ව්‍යාපෘති කෙරෙහි බව මෙහිදී පෙන්වාදෙන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212206</link>
    <topic>පුනරුත්ථාපනය වූ LTTE සාමාජිකයන්ටජාතික හැඳුනුම්පත්</topic>
    <author>චන්ද්‍රිකා පෙරේරා</author>
    <content>පුනරුත්ථාපනය වූ එල්.ටී.ටී.ඊ සාමාජිකයින් 12000 කට අධික පිරිසට මෙරට නිත්‍ය පුරවැසියන් ලෙස ජීවත්වීමට අවශ්‍ය ජාතික හැඳුනුම්පත හා වෙනත් ලිපි ලේඛන කඩිනමින් සකස්කර දීමේ වැඩපිළිවෙළක් රජය ක්‍රියාත්මක කර ඇත.අභ්‍යාසලාභීන් ලෙස පුනරුත්ථාපනය කිරීමේ දී ලබාදුන් විවිධ පුහුණුවීම් මත මෙරට හා විදේශයන් හි රැකියා ලබාදීමේ වැඩපිළිවෙළක් ද දියත්කර තිබෙන බව පුනරුත්ථාපන කොමසාරිස් ජෙනරාල් බ්‍රිගේඩියර් දර්ශන හෙට්ටිආරච්චි දිනමිණ ට පැවසී ය. මේ වනවිට පිරිසක් පුනරුත්ථාපනය කර සමාජගත කර අවසන් අතර තවත් 782 ක් පුනරුත්ථාපනය වෙති.මානුෂික මෙහෙයුම ජයග්‍රහණය කිරීමට පෙර උතුරේ පැවැති අස්ථාවර අවිධිමත් වාතාවරණය හේතුවෙන් මේ පිරිසගේ මෙන්ම බොහෝ සාමාන්‍ය ජනතාවගේ අනන්‍යතාවය තහවුරු කිරීමේ ලිපි ලේඛන වන උප්පැන්නය, ජාතික හැඳුනුම්පත ආදිය රජය අනුමත පරිදි ලබා ගැනීමට නොහැකිව තිබිණි.මේ හේතුවෙන් තමන් කවුද යන්න ඒත්තු ගැන්වීමේ ලිඛිත සාක්‍ෂි ඔවුන් බොහෝ පිරිසකට නොතිබුණු අතර එවැන්නක් පිළිබඳ දත්ත රැස්කර ලිපි ලේඛන ලබාදීමට රජය පියවර ගෙන තිබේ.පුනරුත්ථාපන අවධියේ දී මොවුන්ට වෘත්තීය පුහුණු පාඨමාලා 35ක් පමණ එක් එක් අයගේ කැමැත්ත හා දැනුම අනුව ලබා දී ඇත. විවිධ රැකියා අවස්ථා ලබාදීමට අමතරව කෘෂි කර්මාන්තයට ද පිරිසක් යොමුකර තිබේ. විශේෂයෙන් යාපනයේ දුලබ ශාකයක් වන පොල් වගා කිරීමට පිරිසක් යොමුකර තිබෙන බව බ්‍රිගේඩියර් දර්ශන හෙට්ටිආරච්චි සඳහන් කරයි.පොල් වගාවෙන් අනාගතයේ දී විශාල ආදායම් ලබා ගැනීමට හැකිවන බව ද උතුරු ප්‍රදේශවලට අවශ්‍ය පොල් හා පොල් තෙල් මෙමඟින් ලබා ගැනීමට හැකියාව පවතින බව ද හෙතෙම පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212207</link>
    <topic>සෝමාවතියේදී ඔරුව පෙරළී අයෙක් අතුරුදන්</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව ඓතිහාසික සෝමාවතිය පුදබිම ගංවතුරින් යටවී තිබියදී එය රැඳී සිටි පුද්ගලයන් බේරා ගැනීමට ඔරුවකින් යන අතරදී ඔරුව පෙරළීමෙන් එක් පුද්ගලයකු අතුරුදන් වී ඇත. එකොළොස් දෙනෙකුගෙන් යුත් පිරිස ඊයේ රාත්‍රී ඔරුවකින් සුංගාවිල දෙසට කැඳවාගෙන යන අතර දී ඔරුව ගසක හැපී පෙරළී තිබේ.මෙහි ගමන් ගත් 10 දෙනකු දිවි බේරාගෙන ඇති අතර, සෝමාවතිය චෛත්‍යය අසල වෙළෙඳසලක සිටි අයකු ජලයට වැටී අතුරුදන් වී ඇත.පුලස්තිගම පොලිසියේ නිලධාරීන් හා නාවික හමුදාව මේ අතුරුදන් පුද්ගලයා සෙවීමට මෙහෙයුමක් ආරම්භකොට තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212208</link>
    <topic>ඉන්දියානුවන් ඇල්ලූමාළුවල ආදායමඅපේ අමාත්‍යාංශයට</topic>
    <author>ත්‍රිකුණාමලය විශේෂ ඒ.ටී.එම්. ගුණානන්ද</author>
    <content>නීති විරෝධී ලෙස ශ්‍රී ලංකා මුහුදු තීරයට ඇතුළු වී මාළු ඇල්ලු ඉන්දීය බෝට්ටු පහක තිබුණ මාළු කිලෝ ග්‍රෑම් 4544ක් ධීවර සංස්ථාවට අලෙවි කිරීමෙන් රුපියල් 192910ක ආදායමක් ධීවර අමාත්‍යාංශයට ලැබී ඇත. අත්අඩංගුවට ගෙන අධිකරණය වෙත ඉදිරිපත් කළ ඉන්දීය ධිවරයන් සතු මසුන් අලෙවි කර එම මුදල අධිකරණය වෙත ඉදිරිපත් කරන ලෙස මහේස්ත්‍රාත්වරයා කරන ලද නියෝගයක් අනුව මහේස්ත්‍රාත් යු.එල්.ඒ. අස්තාර් මහතා ඉදිරියේ සහකාර අධ්‍යක්‍ෂවරයා මෙම කරුණු දැක්වීම් සිදු කෙරිණි.ඉන්දීය ධීවරයන් සතුව තිබූ කාරල්ලා මාළු කිලෝ ග්‍රෑම් 1115ක්ද කලවම් මාළු කිලෝ ග්‍රෑම් 3429ක්ද තිබුණු අතර අධිකරණ නියෝග අනුව මෙම මාළු ධීවර සංස්ථාවට අලෙවි කර එම මුදල අධිකරණයේ තැන්පත් කළ බවත් සහකාර අධ්‍යක්‍ෂවරයා අධිකරණය හමුවේ තවදුරටත් කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n1212209</link>
    <topic>අහසින් වැටුණු කිඹුල් පැටියා!</topic>
    <author>ඡායාරූප - මාතර සමූහ ඩබ්ලිව්.පී. ධර්මසේන</author>
    <content>මාතර සුල්තානාගොඩ කැකිල්ල ගම්මානයට පෙරේදා (18) ඇදහැළුණු ධාරානිපාත වර්ෂාවත් සමඟ කිඹුල් පැටියෙකු වැටී ඇත. කේ. පියතිස්ස මහතාගේ ළිඳ අසලට මේ කිඹුල් පැටියා වැටී ඇති අතර මේ ප්‍රදේශයේ ඇළක්, දොළක් නැති බවත් කිසිදිනෙක කිඹුලෙක් ගැ‍වසෙනු දැක නැති බවත් ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n12122010</link>
    <topic>මහ වැසි සමඟ මාතලේ ස්ථාන 2ක් ගිලා බැහැලා</topic>
    <author>චන්ද්‍රා ශ්‍රී අසෝක බණ්ඩාර හිඳගොඩ මාතලේ දිසා විශේෂ</author>
    <content>ඇද හැළෙන මහ වැසි සමඟ භූමිය ගිලා බැසීමේ අවදානම් තත්වයක් උදාවී තිබේ.ඊයේ (19) උදෑසන මාතලේ තොටගමුව දොරකුඹුරේ පී.එච්.ජී. ගුණරත්න සහ ටී.බී. හපුගොඩ යන මහත්වරුන්ගේ නිවස අසල අඩි තිහක පමණ ආවාට දෙකක් අඩි 70ක් පමණ ගැඹුරට ගිලා බැස තිබේ.ආසන්න නිවාසවල බිත්ති හා ගෙබිමද ඉරිතලා යමිත් පවතී. කුතිල් ගසක් හා කොස් ගසක් ද ආවාට තුළට ගිලා බැස තිබේ. පවතින මේ තත්වය පිළිබඳ ජාතික ගොඩනැගිලි පර්යේෂණ අංශයේ මාතලේ ප්‍රධානී චමින්ද මොරේමඩ මහතා ඇතුළු කණ්ඩායමක් විසින් පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=n12122014</link>
    <topic>අවමඟුල් පෙරහරට බඹර ප්‍රහාරයක්</topic>
    <author>හැටන් සමුහ චන්දන ජයවීර</author>
    <content>මෘත දේහයක් භූමදානය කිරීම පිණිස රැගෙන යන අවමඟුල් පෙරහරක ගමන් කරමින් සිටි පිරිසක් බඹර ප්‍ර‍හාරයකට ලක්වීමෙන් පසු තුවාල ලැබීම නිසා ඊයේ (19) මස්කෙළිය රෝහලට ඇතුළත් කර තිබේ.අවමගුල් පෙරහරේ ගමන් කරමින් සිටි පුද්ගලයන් 15ක් පමණ බඹර ප්‍ර‍හාරයට ලක්වූ අතර නල්ලතන්නිය පොලිසිය හා ප්‍රදේශවාසීන් එක්ව ඔවුන් මස්කෙලිය රෝහලට ඇතුළත් කිරීමට පියවර ගන්නා ලදී. ඔවුන්ගෙන් කිපදෙනකුගේ තත්ත්වය තරමක් බරපතළ වූ මුත් අනෙක් පුද්ගලයන් සුළු තුවාල ලබා ඇති බවත් බරපතළ තත්ත්වයේ පසු නොවන බවත් මස්කෙළිය දිසා රෝහලේ නිලධාරියෙක් පැවැසීය.නල්ලතන්නිය පොලිස් වසමට අයත් ලක්ෂපාන තේ වත්ත ප්‍රදේශයේ පිරිසක් එම ප්‍රදේශයේ මිය ගිය පුද්ගලයකුගේ මෘත දේහය අවසන් කටයුතු කිරීම සදහා සුසාන භූමිය වෙත රැගෙන යමින් සිටි අවස්ථාවේ මේ බඹර ප්‍ර‍හාරයට ලක්වී ඇත.අවමගුල් පෙරහරේ ගමන් කරමින් සිටි පුද්ගලයෙක් හිංදු සංස්කෘතියට අනුව අවමගුල් පෙරහර ඉදිරියෙන් රතිඤ්ඤා දල්වමින් ගමන්කර ඇති අතර එම රතිඤ්ඤා කරලක් බඹර කූඩුවක් මතට වැටීමත් සමග ඔවුන් ඇවිස්සී පහර දී තිබේ.එම අවස්ථාවේ අවමගුල් පෙරහරේ ගමන් කරමින් සිටි පිරිස මෘත දේහය බිම තබා පලාගොස් ඇති අතර නල්ලතන්නිය පොලිසියේ නිලධාරින්ගේ මැදිහත්වීම මත දුම්ගසා බඹරුන් පලවා හැර මෘත දේහ‍යේ අවසන් කටයුතු කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212201</link>
    <topic>සහල් තොග මිලට ගැනීමේදී සහන නෑ :ඉංගිරියේ සුළු වෙළෙන්දෝ අසීරුවේ</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ඉංගිරිය සහ අවට සුළු ව්‍යාපාරික සහල් වෙළෙන්දන් මේ දිනවල සහල් අලෙවි කිරීමේදී බලවත් ගැටලුවකට මුහුණ දී සිටිති.සම්බා හාල් කිලෝවක උපරිම පාලන මිල රුපියල් 70ක් ලෙසත්, නාඩු කිලෝවක උපරිම පාලන මිල රුපියල් 60ක් ලෙසත් මිල සීමා පනවා තිබුණද, තොග වෙළෙඳුන්ගෙන් සහල් මිලට ගැනීමේදී එම තොග මිල ගණන්වල පවතින විවිධ ගැටලුකාරී තත්ත්වයන් නිසා මිල පාලන සීමාවන්වලට සහල් අලෙවි කිරීමට අසීරු වීම මුහුණ දී ඇති ගැටලුව වේ.ඔවුන් සියල්ලන්ම පාහේ පවසන්නේ තොග වෙළෙඳුන්ගෙන් ඔවුන් සහල් ලබාගන්නා මිල ගණන්වලට අනූව, මේ පාලන මිල ගණන්වලට සහල් විකිණීම කළ නොහැකි බවය.ඉංගිරිය - රත්නපුර පාරේ වෙළෙඳ ව්‍යාපාරික තිස්ස විජේසිරි මහතා මෙසේ කීය.“හාල් මිටියක් කොළඹ තොග වෙළෙඳ පොළෙන් ගනිද්දී ඒක ලොරිවලට පටවන්න වගේම, ඉංගිරියට ගෙනාවහම ලොරියෙන් බාන්නත් අමතර කුලියක් දරන්න වෙනවා. කොළඹ ඉඳලා ඉංගිරියට හාල් මිටියක් ගේන්න ලොරියට රුපියල් 70ක ප්‍රවාහන ගාස්තුවක් අය කරනවා. අපිට කොළඹින් නාඩු කිලෝ 50ක මිටියක් දෙන්නේ රුපියල් 3000ට සම්බා මිටියක් රුපියල් 3500 යි. කඩ කුලී, සේවක වැටුප්, ලයිට් බිලුත් ගෙවලා ඇපි කොහොමද හාල් කිලෝවක් 60කට දෙන්නේ”එච්. විමලසිරි මහතා“ හාල් මිටියක පැටවූම් කුලී, බෑමේ කුලී, ප්‍රවාහන වියදම් ආදිය බැලූවහම හාල් මිටියකට අමතරව රුපියල් 100ක විතර මුදලක් වැයකරන්න වෙනවා. තොග වෙළෙඳුන්ගෙන් හාල් මිලට ගනිද්දී අපටත් ලාභයක් ලැබෙන විදියට මිල පාලනයක් කරන්න පුලුවන් නම් හොඳයි. නැත්නම් අපිට වෙන්නේ අතින් පාඩු විඳගෙන බිස්නස් කරන්නයි.”එම්. රවිචන්ද්‍රන් මහතාකිලෝ 50ක හාල් මිටියක් කිලෝව, දෙක කිර කිරා විකුණද්දී අපිට මුදල් ලැබෙන්නේ කිලෝ 49කට වගේ ප්‍රමාණයකට හාල් දාලා දෙන ෂොපින් කවරෙ වියදමත් දරන්නෙ අපි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212202</link>
    <topic>කෑගල්ල සෞඛ්‍ය කාර්යාලයේ පාගමන සහ වීදි නාට්‍ය දැක්ම</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>ජාතික සෞඛ්‍ය සතිය නිමිත්තෙන් ජනතාව දැනුවත් කිරීමේ පාගමනක් හා වීදි නාට්‍ය දැක්මක් රඹුක්කන දී පසුගියදා පැවැත්විණි.කෑගල්ල ප්‍රාදේශීය සෞඛ්‍ය සේවා කාර්යාලයේ අනුග්‍රහයෙන් රඹුක්කන ප්‍රාදේශීය ලේකම් කාර්යාලය, පොලිසිය, ප්‍රාදේශිය සභාව හා සෞඛ්‍ය වෛද්‍ය කාර්යාලය එක්ව මේ වැඩසටහන සංවිධානය කර තිබිණි.රඹුක්කන ප්‍රාදේශීය ලේකම් කොට්ඨාසයෙන් ඩෙංගු රෝගීන් 208 දෙනකු මේ වන විට හඳුනාගෙන ඇති අතර , මරණ 05ක් වාර්තා වී තිබේ.රඹුක්කන ප්‍රාදේශීය සභාවේ සභාපති අතුල හඳගම, ප්‍රාදේශිය ලේකම් මොහාන් විජේරත්න, රඹුක්කන පොලිස් ස්ථානාධිපති සංජීව පෙරේරා, කෑගල්ල ප්‍රාදේශීය සෞඛ්‍ය සේවා අධ්‍යක්‍ෂ වෛද්‍ය ගාමිණි සෙනෙවිරත්න යන මහත්වරු මේ පාගමනට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212203</link>
    <topic>හෙයියන්තුඩුවට මාතෘ සායන ගොඩනැල්ලක්</topic>
    <author>ඡායාරූපය - කැලණිය විශේෂ ලයනල් පී. පෙරේරා</author>
    <content>බියගම හෙයියන්තුඩුව නව මාතෘ සායන ගොඩනැඟිල්ලකට මුල්ගල තැබීම අධිනීතිඥ පුෂ්පා රාජපක්ෂ මහත්මිය අතින් පසුගියදා සිදු කෙරිණි. ආපදා කළමනාකරණ නියෝජ්‍ය ඇමැති ඩුලිප් විජේසේකර, බියගම ප්‍රාදේශීය සභා සභාපති ආනන්ද ගනේපොල, ප්‍රාදේශීය සභා මන්ත්‍රීනි තිමල්කා පොත්තේවෙල යන මහත්ම මහත්මීහු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212204</link>
    <topic>මිනුවන්ගොඩ සියඹලාපිටිය කනිටු විදුහලේවිදුහල්පති උපහාර උත්සවයදා...</topic>
    <author>ගම්පහ සංචාරක - නිමල් ජයසිංහ</author>
    <content>මිනුවන්ගොඩ සියඹලාපිටිය කනිෂ්ඨ විද්‍යාලය නඟාසිටුවීමට ක්‍රියාකළ විදුහල්පති එස්. එම්. පී. උදයකුමාර මහතාට උපහාර දැක්වීමේ උත්සවයක් පසුගියදා එම පාසලේදී පැවැත්විණි.ඒ මහතා මිනුවන්ගොඩ කොට්ඨාසයේ හොඳම විදුහල්පතිවරයා වශයෙන්ද අධ්‍යාපන අධීක්‍ෂණ ඇමැති මොහාන් ලාල් ග්‍රේරෝ මහතා අතින් සම්මාන ලැබීය.විදුහල්පති එස්. එම්. පී. උදය කුමාර මහතා එහිදී මෙසේ කීය.මම 2007 ඔක්තෝබර් 15 මේ පාසලේ විදුහල්පති වශයෙන් වැඩ භාරගන්නා විට සිසුන් 22ක් සහ ගුරුවරු තිදෙනෙක් හිටියා. පහ වසර ශිෂ්‍යත්වය සමත් සිසුන් වෙනත් පාසල්වලට ගිය පසු ඉතිරිවුණේ 13යි. 2009 වසරේ ශිෂ්‍යත්ව විභාගයට 11 දෙනකු පෙනී සිටියා ඉන් 05 දෙනකු සමත්වුණා. ක්‍රමයෙන් පාසලේ අධ්‍යාපන තත්ත්වයේ ගුණාත්මක බව වැඩිවී සිසුන් ශීඝ්‍රයෙන් අප පාසලට එක්වී සිසුන් 140 දක්වා වැඩි වුණා.2012 ශිෂ්‍යත්ව විභාග ප්‍රතිඵල ද ඉහළ මට්ටමක තිබුණා.මා එනකොට වැසීයාමට තිබූ පාසලට දැන් අලුතින් සිසුන් ඇතුළත් කිරීමට ප්‍රදේශයේ මවුපියන්ගේ තරගකාරිත්වය දක්නට ලැබෙනවා. මම මේ පාසල ගුරුමණ්ඩලයේ ද සහයෙන් තවත් දියුණු කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212205</link>
    <topic>නාඳුනන මළ සිරුරු තැන්පත් කිරීමට විශාල පිරිවැයක් දරන්න වෙලා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>කෑගල්ල ප්‍රදේශයේ සිදුවන හදිසි අනතුරුවලින් මියයන නාඳුනන මළ සිරුරු බොහෝ කාලයක් කෑගල්ල මූලික රෝහල් මෘත ශරීරාගාරවල තැන්පත් කර තැබීමට රජයට විශාල මුදලක් දැරීමට සිදුවන බව කෑගල්ල දිස්ත්‍රික් සෞඛ්‍ය සේවා අධ්‍යක්‍ෂ ලලිත් පෝද්දල්වල මහතා කෑගල්ල දිස්ත්‍රික් සංවර්ධන කමිටු රැස්වීමට සහභාගි වෙමින් පැවැසීය.වැඩිදුරටත් අදහස් දක්වමින් ඒ මහතා මෙසේ ද පැවැසීය.මෘත ශරීර වළ දැමීමට ද ප්‍රතිපාදන වෙන් කර නැහැ. රෝහල් කම්කරුවන් යොදවා මේ කටයුතු සිදුකිරීමට සිදු වෙලා.එම වළ දැමීමට ආදාහනාගාරයක් ද නැහැ. එනිසා රෝහල් භූමියේ එම කටයුතු සිදු කිරීමට සිදුවෙලා. මරණ පරීක්‍ෂණ සඳහා ඉදිරිපත් කරන මෘත ශරීරවල කොටස් වළ දැමීම සිදු කෙරෙනුයේ කොන්ත්‍රාත් පදනම මතයි. ඒ සඳහා විශාල මුදලක් වැය කිරීමට සිදුව ඇත. දැන් එම කොටස් වළ දැමීමට කිලෝ ගණනට කොන්ත්‍රාත් පදනම මත සිදුකරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212206</link>
    <topic>ගම්පහ ග්‍රාමීය පාසල්වලසිසුන්ට උපකරණ</topic>
    <author>අත්තනගල්ල විශේෂ ජයවීර සුගතපාල</author>
    <content>ගම්පහ දිස්ත්‍රික්කයේ ග්‍රාමීය පාසල්වල සිසුන්ට අධ්‍යාපන ආධාර ප්‍රදානය කිරීමේ වැඩසටහනක් සෙලාන් බැංකුවේ ගම්පහ ශාඛාව විසින් ආරම්භ කර ඇත.එහි ආරම්භක වැඩසටහන අත්තනගල්ල අධ්‍යාපන කොට්ඨාසයේ දඩගමුව කනිෂ්ඨ විද්‍යාලයේදී පසුගියදා පැවැත්විණි.මෙහිදී එම පාසලේ අධ්‍යාපනය ලබන සිසු සිසුවියන් 101කට 2013 වසරට අවශ්‍ය අභ්‍යාස පොත් පාසල් උපකරණ ප්‍රදානයක් සහ විදුහලට ප්ලාස්ටික් පුටු ප්‍රදානයක්ද සිදු කෙරිණි. සිසු සිසුවියන්ගේ විවිධ ප්‍රසංගයක්ද පැවැත්විණි.දඩගමුව කනිටු විදුහල්පති ටී. රත්නසිරිලාල්, සෙලාන් බැංකුවේ ගම්පහ ශාඛා කළමනාකරු සුදත් පෙරේරා, සහකාර කළමනාකාරිනී නයනා හේමචන්ද්‍ර මහත්ම මහත්මීහු උත්සව සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212207</link>
    <topic>රතනසාර දහම් පාසලේත්‍යාග පිරිනැමීමේ උත්සවය</topic>
    <author>හෝමාගම විශේෂ – ජිනදාස ගමගේ</author>
    <content>ගොඩගම පුරාණ රාජමහා විහාරයේ ශ්‍රී රතනසාර දහම් පාසලේ ත්‍යාග හා සම්මාන පිරිනැමීමේ උත්සවයක් පසුගියදා පැවැත්විණි.ශ්‍රී රතනසාර දහම් පාසලේ ප්‍රධානාචාර්ය හා විහාරාධිපති කොටිගල නන්දරතන හිමියන්ගේ ප්‍රධානත්වයෙන් පැවැති මේ උත්සවයේ දී හෝමාගම ශාසනාරක්‍ෂක බල මණ්ඩලයේ ලේඛකාධිකාරී බියගම උපරතන හිමියෝ මෙසේ කීහ.ඈත අතීතයේ සිටන්ම අපේ රටේ දහම් පාසල් අධ්‍යාපනය පැවැති නිසා මේ රට ධර්මද්වීපය යනුවෙන් ප්‍රචලිත වුණා. එදා සිට අද දක්වා එම දහම් පාසල් නොවන්නට අද රටේ පවතින අපරාධ මෙයට වඩා වැඩි වන්නට ඉඩ තිබුණා.අද පාසල්වල විෂයට අවශ්‍ය දහම් දැනුම ලැබුණත් එය ප්‍රමාණවත් නොමැති නිසා සතියකට එක් දිනක්වත් දහම් පාසල්වලට ළමයා යොමු කළ යුතුයි. එයත් ප්‍රමාණවත් නෑ. එකම පිළියම වන්නේ මවුපියන් විසින් ගෙදරදීම දරුවාට දහම් දැනුම ලබා දීමයි.අද දහම් පාසලක උගන්වන ගුරුවරු ගුරුවරියන් විශාල කැපකිරීමක් කරනවා. කිසියම් වැටුපක් හෝ දීමනාවක් නොලබා නිස්සරණාධ්‍යාශයෙන් තම කාලය, ශ්‍රමය, බුද්ධිය ජාතියේ දරුවන් වෙනුවෙන් ලබා දෙනවා. දහම් පාසල් ගුරුවරු ගුරුවරියන් ගැන බලධාරීන්ගේ අවධානය අදට වඩා යොමුවිය යුතුයි.ශශ්‍රී රතනසාර දහම් පාසලේ ප්‍රධානාචාර්ය හා විහාරාධිපති කොටගල නන්දරතන හිමි, ප්‍රාදේශීය සභා මන්ත්‍රී කමල් චන්දන මහතා ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=r1212208</link>
    <topic>ගම්පහ සුදු බෝගස කඩා වැටිලා</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ දිස්ත්‍රික් ලේකම් කොට්ඨාසයේ පැරණිම සුදු පත්‍රික බෝගස වශයෙන් සැලකෙන මාකේවිට පිහිටි සුදු බෝ වෘක්‍ෂය පසුගියදා දහවල් හදිසියේ යාබද නිවෙසක වහලය මතට කඩා වැටී ඇත.නිවෙසට කඩාවැටුණු අවස්ථාවේ එහි කුඩා දරුවන් ඇතුළු වැඩිහිටියන් හත්දෙනකු සිට ඇත. කිසිවකුට කිසිම අනතුරක් සිදු වී නැත. එය ද හාස්කමක් බඳු යැයි ප්‍රදේශවාසීහු පවසති. නිවසේ වහලය සහ බිත්තිවලට දැඩි හානි සිදු වී ඇත.මේ බෝධිය ඓතිහාසික වශයෙන් සැලකෙන වසර 500 ක් පමණ වෙතැයි ගම්වාසීහු පවසති.බෝධියේ කඳ මැදින් සෑම වසරකම අග භාගයේදී සහ වෙසක් මාසයේදී සුදු පරෙවි රෑනක් වසා සිටිනා මෙන් ඉතාමත් සුදු පැහැති බෝපත් දලුලා ලෙළ දෙන බව පැවැසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212201</link>
    <topic>රුපියල් ලක්ෂයක් තෑගි ලැබෙන ජාතික අයෝමය ශූරයා 23දා තෝරයි</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කායවර්ධන හා ශාරීරික‍ යෝග්‍යතා සම්මේලනය සංවිධානය කරන 65වැනි ජාතික ශූරතාවලියේ Mr. Sri Lanka අයෝමය ශූරයා තරගය මේ මස 23වැනිදා කොළඹ බණ්ඩාරනායක සම්මන්ත්‍රණ ශාලාවේදී පැවැත්වේ.මෙවර තරගාවලියේ දී අවුරුදු 21න් පහළ කනිෂ්ඨ අංශය සහ අවුරුදු 45න් ඉහළ මාස්ටර්ස් ලෙස අංශ දෙකක්ද කි.ග්‍රෑ 55, 60, 65, 70,75, 80, 85 සහ 85ට වැඩි ලෙස බර පංති 10ක් යටතේ ද පැවැත්වීමට නියමිත බව එම සම්මෙලනයේ සභාපති කපිල කුමාර මහතා ඔටර්ස් ක්‍රීඩා සමාජයේ දී පසුගියදා පැවැති තරගාවලිය පිළිබඳ මාධ්‍ය දැනුවත් කිරීමේ හමුවේදී පැවැසීය.විදේශීය පුහුණුවලත් ක්‍රීඩකයන් සිවුදෙනෙකු සමගින් ක්‍රීඩකයන් 137 දෙනෙකු සහභාගිවන මේ තරගාවලියේ Mr. Sri Lanka ලෙස ජයගන්නා ක්‍රීඩකයාට රු.100,000ක් ද දෙවැනි හා තෙවැනි ස්ථාන සඳහා පිළිවෙළින් රු.50,000ක් සහ 25,000ක් මුදල් තෑගි සමගින් රු68,000ක් වටිනා කායවර්ධන කට්ටල පිරිනැමෙන බවත් සිවුවැනි ස්ථානයේ සිට අටවැනි ස්ථානය දක්වා රු.5000 බැගින් මුදල් ත්‍යාග, සහතිකපත් සහ කුසලාන හිමිවන බවත් සභාපතිවරයා පැවැසීය.මෙවර තරගාවලියේ විශේෂත්වය වන්නේ බයෝනා ආයතනයේ අනුග්‍රහයෙන් ‘බෙස්ට් ප්‍රොෂර්’ ලෙසින් නව සම්මානයක් පිරිනැමීමට කටයුතු කිරීමයි.ලබන වස‍රේ පැවැත්වෙන ලෝක ශූරතාවලියට සුදුසුකම් ලබාගැනීම, රු.මිලියන 4ක වියදමින් 2014 වසරේදී මෙරට පැවැත්වීමට නියමිත ආසියාතික අයෝමය ශූරතා කරගාවලිය සඳහා සුදානම් විම සහ පාසල් හා ක්‍රීඩා සමාජ අතර ‍මේ තරග ජනප්‍රිය කිරීම මෙවර තරගාවලියේ අරමුණු බවද එහිදී ප්‍රකාශ විය.ක්‍රීඩා ඇමැති මහින්දානන්ද අලුත්ගමගේ, පාර්ලිමේන්තු මන්ත්‍රී නාමල් රාජපක්ෂ මහත්වරුන්ගේ ප්‍රධානත්වයෙන් බස්නාහිර පළාත් සභා මහ ඇමැති ප්‍රසන්න රණතුංග කොළඹ හා දෙහිවල ගල්කිස්ස නගරාධිපතිවරුන් ඇතුළු අමුත්තන් රැසක‍‍ගේ සහභාගිත්වයෙන් මෙවර තරගාවලිය පැවැත්වේ.කායවර්ධන සම්මේලනයේ ලේකම් එන්.එස්.ජයවර්ධන මහතාද මෙහිදී අදහස් දැක්වු අතර නීති උපදේශක රසාංග හරිස්චන්ද්‍ර, භාණ්ඩාගාරික ඉන්දික ප්‍රනාන්දු, උප සභාපති එච්.එම්.ආර්.කේ.ජයසුන්දර මහත්වරුන් ඇතුළු නිලධාරින් පිරිසක් ද මාධ්‍ය හමුවට එක්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212202</link>
    <topic>ජාතික සවි එසවීමේ සමස්ත ශූරතාව යුද හමුදාව දිනයි</topic>
    <author/>
    <content>ජාතික සවි එසවීමේ තරගාවලියේ සමස්ථ ශූරතාව හිමිකර ගැනීමට ශ්‍රී ලංකා යුද හමුදා ක්‍රීඩා සමාජය සමත් විය.පානදුර ශ්‍රී සුමංගල විදුහලේ රංග ශාලාවේදී පසුගිය දා පැවැති මේ තරගාවලියේදී යුද හමුදා ක්‍රීඩා සමාජයෙන් කි.ග්‍රෑ 59 බර පංතිය නියෝජනය කළ එස්. කේ. එස්.ප්‍රදීප් (කි.ග්‍රෑ 442.5) දක්ෂතම ක්‍රීඩකයා ලෙසත් හයිඔක්ටෙන් ක්‍රීඩා සමාජයේ දීප්ත විදාන පතිරණ කි.ග්‍රෑ 600ක බරක් ඔසවමින් වැඩිම බරක් එසවු ක්‍රීඩකයා ලෙසත් සම්මාන හිමිකර ගත්තේය.තරගාවලි‍යේ ජය සංකේත ප්‍රදානය සවි එස‍වීමේ ජාතික ශූරයකු වු කේ.පත්මසිරි පෙරේරා, යුද හමුදා පුනරුත්ථාපන අධ්‍යක්ෂ මාණ්ඩලික නිලධාරි ලුතිනන් කර්නල් බන්දුල බණ්ඩාර, ශ්‍රී සුමංගල විදුහල්පති එල්.ඩබ්.සෝමතිලක සහ පානදුර නගරාධිපති නන්දන ගුණතිලක මහත්වරුන්ගේ ප්‍රධානත්වයෙන් පැවැත්විණි.තරගාවලි‍යේ සමස්ථ ප්‍රතිඵල- කි.ග්‍රෑ.59 බර පංතිය- 1.එස්.කේ.එස්.ප්‍රදීප් (යුද හමුදාව), 2.අයි.ටී.එම්.බී.ඉලංග තිලක (නාවික හමුදාව), 3‍.එස්.සුරංග ද සිල්වා (ලකී ක්‍රී.ස.), කි.ග්‍රෑ.66 බර පංතිය-1‍‍.වයි.පී‍.එස්.අබේවික්‍රම (යුද හමුදාව), 2.කේ.එන්.පී.ඇන්තනී (නාවික හමුදාව), 3.විරද්දන මාලක ප්‍රතාත් සොයිසා (ලකී ක්‍රී‍.ස‍.), කි.ග්‍රෑ.83 බර පංතිය-පී.ජී.සී.සමරවීර (යුද හමුදාව), 2.යූ.ඩී.එම්‍.යූ.විජේවර්ධන (සන්රයිස් ක්‍රී.ස.), 3.නදිෂ්ක හසරංග සිල්වා (ලකී ක්‍රී.ස.), ක්‍රි.ග්‍රෑ.94 බර පංතිය-1වයි.පී‍.සමරවීර 9යුද හමුදාව), 2.යු.ඒ‍. ඩබ්. පෙරේරා (ශක්ති ක්‍රී.ස.), 3.ඩබ්.එල්.ආර්.කුමාර (ද ජිම්), කි.ග්‍රෑ.105 බර පංතිය-1.ටෝනි ජයවර්ධන (හයිඔක්ටෙන් ක්‍රී.ස), 2.ආර්.අජිත් කුමාර (යුද හමුදාව), 3.එස්.ඒ.සී.ඒ.ශාන්ත (නාවික හමුදාව), කි.ග්‍රෑ.120 බර පංතිය-1‍.දරිත් විරසිංහ (හයිඔක්ටෙන් ක්‍රී.ස), 2.එච්.පී.පී.අමරසිංහ (යුද හමුදාව), 3.ඩබ්.බී.ඩබ්.එම්.ආර්.පී.ඩබ්.එල්.කේ.අලුවිහාරේ (විජය විද්‍යාල ක්‍රී.ස), කි.ග්‍රෑ.120ට වැඩි බර පංතිය 1. ඒ.එන්.එස්.සිල්වා (යුද හමුදාව).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212203</link>
    <topic>මහනුවර මලල ක්‍රීඩා මුල්පුටුව දේශප්‍රියට</topic>
    <author/>
    <content>මහනුවර දිස්ත්‍රික් මලල ක්‍රීඩා සංගමයේ සභාපති ලෙස කොටුවේගෙදර දේශප්‍රිය මහතා නැවතත් තේරී පත්විය. මහලේකම් ලෙස ලක්ෂ්මන් හපුආරච්චි, භාණ්ඩාගාරික ජයන්ත කරුණාතිලක මහත්වරුන්ද නව පත්වීම් ලැබීය.එම සංගමයේ හිටපු සභාපති වුයේද කොටුවේගෙදර මහතාය. මේ නිළවරණය ශ්‍රී ලංකා මලල ක්‍රීඩා සංගමයේ අධීක්ෂණ නිලධාරි නෙවිල් රුද්‍රිගෝ මහතගේ අධීක්ෂණය යටතේ පාසල් මලල ක්‍රීඩා සංග‍මයේ ලේකම් සුසන්ත ප්‍රනාන්දු මහතාගේ සහභාගිත්වයෙන් පසුගියදා පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212204</link>
    <topic>ජාතික බොක්සිං කිරුළ ස්ලිම්ලයින් පිලට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ශ්‍රී ලංකා ආධුනික බොක්සිං සංගමය සංවිධානය කළ 86වැනි ජාතික බොක්සිං තරගාවලියේ වඩාත්ම අවධානයට ලක්වූ බැන්ටම් බර පංතියේ අවසන් තරගය 21-14ක් ලෙස ජය ගැනිමට වසර 2කට පසුව බොක්සිං වළල්ලට අවතීර්ණ වූ ස්ලිම්ලයින් ක්‍රීඩා සමාජයේ මංජු වන්නිආරච්චි සමත්විය. තරගයේ මුල්වට දෙක තුළදී වන්නිආරච්චි ඉදිරියෙන් සිටි අතර අවසන් වටයේදී ඔහුට තියුණු තරගයක් දීමට ශ්‍රී ලංකා යුද හමුදාවේ ඩබ්ලිව්.වීරක්කොඩි සමත්විය.මහනුරව සිටි සෙන්ටර් හී බොක්සිං වළල්ලේදී පසුගියදා පැවැති මේ තරගාවලියේ කණ්ඩායම් ශූරතාව ලකුණු 37ක් ලබාගත් ස්ලිම්ලයින් ක්‍රීඩා සමාජය හිමිකරගත් අතර අනුශූරතාව ලකුණු 18ක් ලැබු ශ්‍රී ලංකා යුද හමුදාවට හිමිවිය. ශ්‍රී ලංකා ගුවන් හමුදාව තෙවැනි ස්ථානයට පත්විය.තරගයේ (විද්‍යානුකූල) දක්ෂතම ක්‍රීඩකයාට හිමි සර් විලියම් මැනින් අභියෝග කුසලානය ගුවන් හමුදාවේ එම්.වයි.එම්.දිල්ෂාන් හා දක්ෂතම ක්‍රීඩිකාව ලෙස මාස් සදර්න් ‍‍පිලේ ඩබ්ලිව්.ශෂිකලා සම්මාන හිමිකර ගත්හ.දක්ෂතම පරාජිතයාට හිමි ඩොනල්ඩ් මුණසිංහ අභි‍යෝග කුසලානය යුද හමුදාවේ ඒ.චන්ද්‍රකුමාර දිනාගත් අතර දක්ෂතම පරාජිත ක්‍රීඩිකාව ලෙස පොලිස් පිලේ ශිරෝමාලා වීරරත්න සම්මාන දිනාගත්තාය.වසරේ දක්ෂතම ‍බොක්සිං ක්‍රීඩිකාව සම්මානය සිය බොක්සිං දිවියේ අවසන් තරගාවලියට සහභාගි වූ මාස් සදර්න් බොක්සිං කණ්ඩායමේ අනුෂා කොඩිතුවක්කු විසින් දිනා ගනු ලැබීය.මධ්‍යම පළාත් මහ ඇමැති සරත් ඒකනායක, මහනුවර පුරපති මහේන් රත්වත්ත සහ බොක්සිං සංගමයේ හිටපු සභාපති ඩයන් ‍ගෝමස් මහත්වරුන්ගේ ප්‍රධානත්වයෙන් ත්‍යාග ප්‍රදානෝත්සවය පැවැත්විණි.අවසන් ප්‍රතිඵල මෙසේය.පිරිමි- කි.ග්‍රෑ. 91ට වැඩි - ඩබ්.සඳුන් ( ගුවන් හමුදාව), කි.ග්‍රෑ. 91ට අඩු - බී සම්පත් (නාවික හමුදාව), කි.ග්‍රෑ. 81ට අඩු- සුරංග මුදන්නායක( ස්ලිම් ලයින්), කි.ග්‍රෑ.75- එම්.දිවාරත්න ( යුද හමුදාව), කි.ග්‍රෑ.69- පී.රාජපක්ෂ (ස්ලිම් ලයින්), කි.ග්‍රෑ.64-ආර්.ගුණතිලක (ගුවන් හමුදාව), කි.ග්‍රෑ.60- ආර්.ගුණතිලක (ස්ලිම් ලයින්), කි.ග්‍රෑ.56 – මංජු වන්නිආරච්චි (ස්ලිම් ලයින්), කි.ග්‍රෑ.52- පී.ඩී.සුරේෂ් (ස්ලිම් ලයින්), කි.ග්‍රෑ.49- එම්.ප්‍රභාෂ්වර (ලීනියා)කාන්තා - කි.ග්‍රෑ.81ට වැඩි- ටී.වීරසිංහ (යුද හමුදාව), කි.ග්‍රෑ. 81- ජී.සිල්වා (ගුවන් හමුදාව), කි.ග්‍රෑ.75ට අඩු - ඩබ්.ශෂිකලා (මාස් සදර්න්), කි.ග්‍රෑ.64- ජේ.ජයසේකර (මාස් සදර්න්), කි.ග්‍රෑ. 60ට අඩු- එල්.උදයංගනී (මාස් සදර්න්), කි.ග්‍රෑ.57- කේ.හංසිකා ( මාස් සදර්න්), කි.ග්‍රෑ.54- විදුෂිකා ප්‍රබාධි ( මාස් සදර්න්), කි.ග්‍රෑ. 51- කේ.සිල්වා (මාස් සදර්න්), කි.ග්‍රෑ. 48- නිල්මිණි කෝසලා (මාස් සදර්න්).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212205</link>
    <topic>වත්තේගම ක්‍රිකට් හෙට- අනිද්දා</topic>
    <author>ගාමිණී සමරනායකමහනුවර සංචාරක</author>
    <content>පාතදුම්බර වත්තේගම තරුණ කැළ සංවිධානය කරන සත් සාමාජික ක්‍රිකට් තරගාවලිය හෙට(21) සහ අනිද්දා(22) දෙදින වත්තේගම නාගරික ක්‍රීඩාංගණයේදී පැවැත්වේ.තරගාවලියේ ශූරතාව සඳහා මධ්‍යම පළාත් ප්‍රධාන අමාත්‍ය සරත් ඒකනායක අභියෝග කුසලානය සමගින් රු.15000ක් ද, අනුශූරතාවට වත්තේගම පුරපති අභි‍යෝග කුසලානය සමග රු.10000ක් ද පිරිනැමෙන බව සංවිධායකයෝ පවසති. තරග‍යේ වීරයා, හොඳම පන්දු යවන්නා හා හොඳම පන්දු රකින්නා සඳහාද ත්‍යාග පිරිනැමීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212206</link>
    <topic>ක්‍රීඩාවෙන් ලොව දිනන්න ගුවන් හමුදාවෙන් මෙහෙයුමක්</topic>
    <author>ෆවුස් මොහොමඩ්</author>
    <content>ගුවන් හමුදාව නියෝජනය කරන ක්‍රීඩක ක්‍රීඩිකාවන්ගේ ක්‍රීඩා කුසලතා ඔප් නැංවීමේ අරමුණින් විශේෂ ක්‍රීඩා සැලැස්මක් ක්‍රියාත්මක කිරීමට ගුවන් හමුදාව පියවර ගෙන ඇත. ශ්‍රී ලංකාවට අන්තර් ජාතික කීර්තියක් අත්කරදීමට සමත් ක්‍රීඩක ක්‍රීඩිකාවන් බිහි කිරීම මෙහි අරමුණය.ගුවන් හමුදාපති එයාර් වයිස් මාෂල් හර්ෂ අබේවික්‍රම මහතාගේ උපදෙස් මත ක්‍රියාත්මක වන මේ ක්‍රීඩා සැලැස්මට කෙටි කාලීන, මධ්‍ය සහ දීර්ඝ කාලීන වශයෙන් අදියර 3ක් ඇතුලත්ය.කෙටි කාලීන සැලැස්ම යටතේ ක්‍රීඩක ක්‍රීඩිකාවන්ට ඇඳුම් පැළඳුම්, දිරි දීමනා ඇතුළු අනෙකුත් පහසුකම් ලබාදෙන අතර දස්කම් දක්වන ක්‍රීඩක ක්‍රීඩිකාවන්ට උසස්වීම් ද ලබාදීමට නියමිතය‍. ‍දැනටමත් ගුවන් හමුදාව නියෝජනය කරමින් මලල ක්‍රීඩා ක්ෂේත්‍රයේ දස්කම් දැක්වූ චන්ද්‍රිකා සුභාෂිනී රස්නායක කෝප්‍රල් තනතුරටත්, පිහිනුම් ක්‍රීඩාවෙන් විශිෂ්ට දස්කම් පෑ සමන්ත ප්‍රියදර්ශන සාජන්ට් තනතුරටත් උසස්වීම් ලබා සිටිති.ගුවන් හමුදා සේවයේ නියුතු ක්‍රීඩාවෙන් දස්කම් පෑ පුහුණුකරුවන්ට විදේශ රටවල පාඨමාලා හැදෑරීමට අවස්ථාව සලසා දී එමගින් ක්‍රීඩක ක්‍රීඩිකාවන්ගේ දස්කම් ඉස්මතු කරගැනීමේ වඩාත් නිවැරැදි ක්‍රමවේදය භාවිතා කිරීම ‍මධ්‍ය කාලීන සැලැස්ම යටතේ ක්‍රියාත්මක කෙරේ.ක්‍රීඩා කුසලතාවට අමතරව විනය, අධිෂ්ඨානශීලිත්වය සාර්ථකව ඉස්මතු කරගැනීමට හමුදා සේවයේ පසුබිම සහිත පුහුණුකරුවන්ගෙන් ලැබෙන සහාය අන්තර් ජාතික ජයග්‍රහණ කෙරෙහි වැදගත් සාධකයක් වනු ඇත.විශිෂ්ට ක්‍රීඩා හැකියාවන් ඇති ක්‍රීඩක ක්‍රීඩිකාවන් ජාත්‍යන්තර තරග සඳහා යොමුකරවීමට පෙර පෝෂණවේදීන් සහ භෞතචිකිත්සකවේදීන්ගේ සහාය ලබාගැනීම දීර්ඝ කාලීන සැලැස්ම යටතේ ක්‍රියාත්මක කිරීමට නියමිතය. ක්‍රීඩා අමාත්‍යාංශයේ ද සහාය ඇතිව ක්‍රියාත්මක වන දීර්ඝ කාලීන සැලැස්ම යටතේ මෙරට සෙසු ක්‍රීඩා සංගම්වලින් පරිපාලන අත්දැකීම් ලබාගැනීමට ද නියමිතය.දැනට ක්‍රීඩා අමාත්‍යාංශයේ අනුමැතිය ලැබූ ක්‍රීඩා 34ක් සඳහා ගුවන් හමුදා ක්‍රීඩා කණ්ඩායම් 54ක් ස්ථාපිත කර ඇති අතර ඒ සඳහා ක්‍රීඩක ක්‍රීඩිකාවන් 1500කට ආසන්න සංඛ්‍යාවක් විවිධ ක්‍රීඩා සඳහා යොමුකොට තිබේ. මීට අමතරව මෙරට විවිධ ප්‍රදේශවල විසිරී සිටින ක්‍රීඩාවෙන් දස්කම් දක්වන සෙසු තරුණ තරුණියන්ටත් සිය ක්‍රීඩා කුසලතා වර්ධනය කරගැනීමට අතහිත දීමට ගුවන් හමුදාව සූදානමින් සිටියි.මේ වනවිට මෙරට විවිධ ජාතික ක්‍රීඩා කණ්ඩායම් නියෝජනය කරමින් දස්කම් දක්වන ගුවන් හමුදා ක්‍රීඩක ක්‍රීඩිකාවන් අපමණය. එමෙන්ම ජාතික මට්ටමේ විවිධ ක්‍රීඩා ශූරතා සඳහා හිමිකම් කීමටත් ගුවන් හමුදා කාන්තා සහ පිරිමි කණ්ඩායම් සමත්ව සිටිති. විශේෂයෙන් ‍හොකී, ජූඩෝ, මලල ක්‍රීඩා, පාපැදි, පිහිනුම් සහ මේසපන්දු ක්‍රීඩාවෙන් ජාතික ශූරතා අත්කර ගැනිමට ගුවන් හමුදාව සමත්වී ඇත. ශ්‍රී ලංකාව නියෝජනය කරමින් අන්තර් ජාතික රන් පදක්කම් දිනාගත් ක්‍රීඩක ක්‍රීඩිකාවන් රැසක් ගුවන් හමුදාවේ සිටිති.ගුවන් හමුදා ක්‍රීඩා ක්ෂේත්‍රය ක්‍රීඩා කවුන්සිලයක් මගින් පාලනය වන අතර එහි සභාපතිවරයා ලෙස ගුවන් හමුදාපති එයාර් වයිස් මාෂල් හර්ෂ අබේවික්‍රම මහතා කටයුතු කරයි. රාජකීය විදුහලෙන් බිහිවූ විශිෂ්ට රගර් ක්‍රීඩකයකු වන ගුවන් හමුදාපතිවරයා කලක් ගුවන් හමුදා රගර් කණ්ඩායම ද නියෝජනය කළේය.ගුවන් හමුදා ක්‍රීඩා කවුන්සිලයේ ලේකම් ලෙස ගෲප් කපිතාන් රොෂාන් බියන්විල මහතා කටයුතු කරන අතර විධායක ක්‍රීඩා නිළධාරී ලෙස ගෲප් කපිතාන් චන්දන දීප්ති මහතා කටයුතු කරයි. හෙතෙම ගුවන් හමුදා රගර් කණ්ඩායමේ පුහුණුකරුද වේ. මීට අමතරව සෑම ක්‍රීඩාවක් සඳහාම සභාපතිවරයකු, ලේකම්වරයකු සහ කළමනාකරුවකු පත්වී සිටිති. හිටපු විශිෂ්ටතම බැඩ්මින්ටන් ශූරයකු වන ගුවන් හමුදා මාණ්ඩලික ප්‍රධානී එයාර් වයිස් මාෂල් කෝලිත ගුණතිලක මහතා ද ගුවන් හමුදා ක්‍රීඩා ක්ෂේත්‍රයේ ප්‍රගතිය වෙනුවෙන් විශාල මෙහෙවරක් ඉටු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=s1212207</link>
    <topic>පස්සර, බිබිල, ලුණුගල  සිව්කොන් ක්‍රිකට් තරගාවලිය</topic>
    <author/>
    <content>පස්සර, බිබිල, ලුණුගල හා මැදගම ප්‍රාදේශීය ලේකම් කාර්යාල ඒකාබද්ධව බිබිල මැදගම ක්‍රීඩාංගණයේ දී පසුගියදා පැවැත්වු සිව්කොන් ක්‍රිකට් තරගාවලියේ ශූරතාව හිමිකර ගැනීමට පස්සර ප්‍රාදේශීය ලේකම් කාර්යාලය සමත්විය.කණ්ඩායම් නායක ප්‍රාදේශීය ලේකම් ප්‍රභාත් අබේවර්ධන, උපනායක සහකාර ප්‍රාදේශීය ලේකම් චමිල ජයසිංහ සමගින් ජයග්‍රහී කණ්ඩායම. ඡායාරූපය-උබයරත්න වනසිංහ පස්සර සමූහ.</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=f1212201</link>
    <topic>අගවිනිසුරුතුමිය රට පටළවන්නේ නැතිව ඉල්ලා අස්වීම නම්බුකාරයි</topic>
    <author>සාකච්ඡා කෙළේ උදිත ගුණවර්ධන</author>
    <content>අගවිනිසුරුතුමියට එරෙහිව එල්ල වී ඇති දෝෂාභියෝගය මඟින් මෙරට දේශපාලන ක්‍ෂේත්‍රයේ ඇති වී ඇති උණුසුම, ඇතුළු දේශපාලන, සමාජ කරුණු ගැන පාර්ලිමේන්තු මන්ත්‍රී ප්‍රභා ගනේෂන් මහතා සමඟ සිදු කළ සාකච්ඡාවකි මේ.* අගවිනිසුරුවරියට එරෙහිව එල්ල වී ඇති දෝෂාභියෝග යෝජනාව පිළිබඳ අද විවිධ මත පළ වෙනවා. මේ දෝෂාභියෝග යෝජනාව ගැන මත පළකරන සමහරු කියන්නේ මෙමඟින් නීතියේ ආධිපත්‍යයට තර්ජනයක් එල්ල වන බවයි. මේ චෝදනාව ගැන ඔබේ අදහස් පැහැදිලි කළ හැකි ද?මෙතැන නීතිය වල්වැදීමක් හෝ නීතිය පිටින් යාමක් සිදු වෙලා නැහැ. මේ හැම දෙයක්ම නීතියට අනුකූලවත්, නීත්‍යානුකූලවත් සිදුවෙලා තිබෙන්නේ දෝෂාභියෝග ක්‍රමවේදය ව්‍යවස්ථාව තුළ පැහැදිලි ලෙස සඳහන් කර තිබෙනවා. අගවිනිසුරුතුමියට එරෙහිව මේ දෝෂාභියෝගය ඉදිරිපත් කර තිබෙන්නේ නෛතික පදනමක් මතයි. මෙහිදී එතුමියට එරෙහිව ප්‍රබල චෝදනාවක් එල්ල වී තිබෙනවා. තම ගිණුමේ ඇති වත්කම් හෙළි නොකිරීම පිළිබඳව.අපත් මන්ත්‍රීවරයකු විදියට දිවුරුම්දීමට පෙර අප සතු වත්කම් හෙළි කළා. එය තමයි සදාචාරය කියන්නේ. මෙරට ඕනෑම ඉහළ තනතුරක් දරන කෙනෙක් අනිවාර්යයෙන් වත්කම් හෙළි කළ යුතුයි. වත්කම් හෙළි නොකිරීම විශාල වැරැද්දක්. මේ තත්ත්වය තුළ අගවිනිසුරුතුමියට ගත හැකි පළමු පියවර තමයි ඉල්ලා අස්වීම. එය එසේ කළහොත් මෙරට ඇතිවන අර්බුදකරී තත්ත්වය සමනය කර ගැනීමට පුළුවන්.නීති ක්‍ෂේත්‍රයේ සිටින බුද්ධිමත් වියතුන් ගෙන් මම ඉල්ලීමක් කරනවා මේ තත්ත්වය දේශපාලනිකරණය කර නොගන්න කියලා. එය එහෙම වුණොත් මේ අර්බුදය නිසා රට අස්ථාවරවීමට ඉඩ තිබෙනවා. අප මූලිකව කල්පනා කළ යුත්තේ රට ගැනයි. ඉන්පසුව තමයි පොදු දේවල් පිළිබඳව කල්පනා කළ යුත්තේ.ඇතිවී තිබෙන තත්ත්වය මත අගවිනිසුරුවරියට ආණ්ඩුව සමඟ යහපත් සබඳතා පවත්වාගෙන ඉදිරියට යාමට පුළුවන් කමක් නැහැ.* ඔබ ඔවැනි මතයක් පළ කළත් විවිධ මතධාරීන්ගෙ අදහස වී තිබුණේ අගවිනිසුරුවරියට එරෙහිව චෝදනා විභාගයට ලැබුණ කාලය ප්‍රමාණවත් නොවූ බවයි. මේ අදහස ගැන ඔබේ අදහස පැහැදිළි කළ හැකිද?අගවිනිසුරුතුමිය විසින් යම්වරදක් සිදු කර ඇත්නම් ඒ වැරැද්ද කුමක්ද කියලා ඉක්මනින් විභාග කිරීම තමයි කළ යුත්තේ. එහෙම නැතිව අර්බුදයක් ඇතිව සැකයක් සහිතව ඉදිරියට ගමන් කරන්න බැහැ. අනෙක මේ ක්‍ෂේත්‍රය ඉතාමත් සංවේදී හා වැදගත් ක්‍ෂේත්‍රයක්. ඒවගේ ක්‍ෂේත්‍රයක් ඉදිරියට ගමන් කළ යුත්තේ සමබර හා නිශ්චිත විදිහටයි.මේ විදිහේ ගැටලුවක දී සිදුවිය යුත්තේ කාලය නාස්ති නොකර අවසාන විසැඳුමක් සොයා ගැනීමයි. එහෙම නැතිව මේ වගේ ප්‍රශ්නයක් දීර්ඝ කාලයක් පුරා ඇදගෙන යාම හොඳ දෙයක් නොවෙයි.අගවිනිසුරුතුමිය රට ගැන හිතනවා නම් රටේ ගෞරවය සුරකිනවා නම් මූලිකව ඉටුකළ යුතු කරුණක් වන්නේ තවදුරටත් ධුරයේ රැඳී නොසිට ඉල්ලා අස්වීමයි.* පාර්ලිමේන්තුවේ පරමාධිපත්‍ය හා නීතියට හිමි උත්තරීතර ස්ථානය පිළිබඳවත් සමාජ කතිකාවක් ඇති වෙලා තිබෙනවා. මේ කතිකාවට ඔබ සම්බන්ධ වෙන්නේ මොන විදියටද?මූලිකව ලෝකයම පිළිගත් සත්‍යයක් වෙන්නේ ජනතා පරමාධිපත්‍ය සියල්ලට ඉහළ බවයි. මෙරටදීත් එහි වෙනසක් වෙන්නේ නැහැ. කෝටි දෙකකට ආසන්න ජනතාවක් නියෝජනය කරමින් ඔවුන් ගේ සෘජු ඡන්දයෙන් තමයි මහජන නියෝජිතයො පත්වෙන්නේ. ඒනිසා ජනතා පරමාධිපත්‍ය කියන කරුණේදී පාර්ලිමේන්තුව සියල්ලටම වඩා උත්තරීතරයි කියන අදහසේ තමයි මා සිටින්නේ. ඒ නිසා ජනතා පරමාධිපත්‍යට අත තැබීම කිසිසේත්ම පිළිගැනීමට බැහැ. මේ තත්ත්වය මේ සත්‍ය ඕනෑම කෙනෙක් තේරුම් ගන්න ඕනෑ.* දිවිනැඟුම දෙපාර්තමේන්තුවක් පිහිටුවීම හා ඒ පිළිබඳව පනතක් ගෙන ඒමට උත්සාහ කිරීම නිසා විශාල ආන්දෝලනයක් ඇතිවුණා. දිවිනැඟුම පනත හා පිහිටුවීමට නියමිත දෙපාර්තමේන්තුව මෙම වතු ජනතාව ඇතුළු සුළු ජාතීන් වෙත මොන විදිහේ පිටිවහලක්ද ලැබෙන්නේ?දිවි නැඟුම පනත කියන්නේ පාලම් හදන පාරවල් හදන ව්‍යාපාරයක් නොවෙයි. මුළු සමාජයම අලුත්කරන සමාජයට අවශ්‍ය සංවර්ධනයක් ඇතිකරන බවටයි හඳුන්වන්න පුළුවන්.මෙතැනදී සමහරු මතයක් පලකරනවා දිවිනැගුම දෙපාර්තමේන්තුව ක්‍රියාත්මක වීම නිසා පළාත් සභාවල බලතල කප්පාදුවන බව. එහෙත් මේ අදහස සම්පූර්ණයෙන්ම වැරැදියි. මෙමගින් සිදුවන්නේ පළාත් සභා ක්‍රමය තවදුරටත් ශක්තිමත් කිරීමයි. මෙහිදී අවශ්‍යනම් පළාත් සභාවේ ලේකම්වරයාවත් දිවිනැගුම දෙපාර්තමේන්තුවේ නිලධාරී මණ්ඩලයට එක්කර ගැනීමට පුළුවන්.දිළිඳුකම පිටුදැකීම ඇතුළු රටේ සංවර්ධන ක්‍රියාදාමය සමාජීය සංවර්ධනය ඇතුළු සියලු අංශයන් වෙත දායකත්වය ලබාදීමට කටයුතු කළ හැකියි. ඒ නිසා දිවිනැගුම පනත කියන්නේ නරක දෙයක් හෝ රටේ ඉදිරි ගමනට බාධා කරන දෙයක් නොවෙයි. ඉදිරි ගමනට අවශ්‍ය සහයෝගය ලබාදීම තමයි සිදුවිය යුත්තේ.දිවිනැගුම දෙපාර්තමේන්තුව පිහිටුවීමට අදාළ පනත ලබන අවුරුද්ද ආරම්භයේදීම පාර්ලිමේන්තුවට ඉදිරිපත් කර 2/3ක විශේෂ බහුතරයකින් සම්මත කිරීමට සූදානමින් සිටින්නේ. ඒ වගේම දිවි නැඟුම දෙපාර්තමේන්තුව ක්‍රියාත්මක කිරීම මඟින් වතුකරයේ ජනතාවටත් විශාල ප්‍රතිලාභ ප්‍රමාණයක් ලබා ගැනීමට පුළුවන්කම තිබෙනවා.* දහතුන්වෙනි සංශෝධනය ගැනත් මේ දිනවල විශාල කතාබහක් ඇතිවෙලා තිබෙනවා. ආණ්ඩුවේ ප්‍රබල පාර්ශවයන් වන හෙළ උරුමය, ජාතික නිදහස් පෙරමුණ වැනි දේශපාලන පක්ෂ 13 වෙනි සංශෝධනය අහෝසි කළ යුතු බව කියනවා. මේ ගැන ආණ්ඩු පක්ෂය නියෝජනය කරන තරුණ මන්ත්‍රීවරයකු විදිහට ඔබේ අදහස මොන වගේ ද?ඕනෑම දේශපාලන පක්ෂයකට තමන්ගේ ස්වාධීන දේශපාලන මතයක් දැරීමටත් ඒ මතය ප්‍රසිද්ධියේ පළකිරීමටත් අයිතියක් තිබෙනවා. මා ඒ දේ ගැන ප්‍රශ්න කරන්නේ නැහැ. ඒත් මටත් පාර්ලිමේන්තු මන්ත්‍රීවරයකු විදිහට මතයක් පළ කිරීමට පුළුවන්. මානම් දහතුන්වෙනි සංශෝධනයට පක්ෂපාතී ස්ථාවරයකයි සිටින්නේ. දහතුන්වෙනි සංශෝධනය ලංකාවට ඉන්දියාව විසින් බලහත්කාරයෙන් පැටවූ දෙයක් කියලා අදහසක් පළවෙනවා.ඒත් ඒ මතය වැරැදියි. 1987 දී මෙරට තිබූ යුදමය වාතාවරණය යම් තරමකට කළමනාකරණය කර ගැනීමටත් කොටි සංවිධානය හැර සෙසු සන්නද්ධ කණ්ඩායම් නිරායුධ කිරීමටත් පුළුවන් වුණා. දැන් යුද්ධය නිමාවට පත්වෙලා තිබෙන්නේ. ඒත් යුද්ධයට හේතු වූ වස්තු බීජයන් මෙම පොළොව මත තිබෙන්නට පුළුවන්. ඒවා යළි මතු නොවීමට නම් 13 සංශෝධනය හෝ ඊට වැඩි විසැඳුමක් ලබාදිය යුතුයි. මෙරට යළිත් යුද්ධයක් ඇති වෙනවාට අපි කැමැති නැහැ. ඒ නිසා තමයි ස්ථාවර විසැඳුමක් අවශ්‍යයි කියන මතයේ ඉන්නේ.ජාතිභේදවාදී මතයන් ඇති කළේ යළිත් සිංහල දෙමළ සමඟිය බිඳ දැමීම, ජනතාව කුපිත කිරීම නොවෙයි කළයුත්තේ. මේ ගැන පාර්ලිමේන්තුවේ ආණ්ඩු පක්ෂයේ නියෝජිතයන් තිස් එක් දෙනෙකු ලිඛිතව ජනාධිපතිතුමාගෙන් ඉල්ලා තිබෙනවා 13 වෙනි සංශෝධනය අහෝසි කරන්න එපා කියලා.ජනාධිපතිතුමාගේ අදහස වෙලා තිබෙන්නේ පාර්ලිමේන්තුවේ බහුතරය එක්ව ඇති කර ගන්නා විසැඳුමකට තමන්ගේ අනුමැතිය ලබාදෙන බවයි. ජනාධිපතිතුමා මෙතැනදි ඉතාමත් විවෘත භාවයකින් තමයි කටයුතු කරන්නේ.* අවුරදු විසිපහක් පුරා ක්‍රියාත්මක පළාත් සභා ක්‍රමය රටට යහපත් ප්‍රතිඵල ලබානොදුන් බවට අදහස් පළ වෙනවා. මේ ගැන ඔබට ඇත්තේ මොන විදියේ අදහසක් ද?ඒ අදහස වැරැදියි. මා අවුරුදු හතක් පළාත් සභාව නියෝජනය කළ නියෝජිතයකු විදිහට කියන්නේ. පළාත් සභා ක්‍රමය මඟින් මෙරට බිම්මට්ටමේ ජන කොටස්වලට විශාල සේවයක් සිදුවෙනවා. ඒ සේවය කිසිලෙසකින් මධ්‍යම ආණ්ඩුවකට කරන්න බැහැ. ඒ නිසා කවුරු හෝ කියනවා නම් පළාත් සභා වැඩක් නැහැ කියලා. ඒ තර්කය මා නම් පිළිගන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=f1212202</link>
    <topic/>
    <author>චතුරිකා ගමගේ ඡායාරූපය චමින්ද නිරෝෂණ</author>
    <content>හඳ, කුඩා දරුවන්ගේ ළෙන්ගතුම මිතුරෙක්. හඳ මාමාත් කුඩා දරුවන්ට ඒ තරම්ම ළෙන්ගතුයි. 1963 වසරේ සිට ගුවනින් දරුවන්ට සමීප වූ හඳමාමාට දැන් වසර පනහක් පිරෙනවා. අඩසියවසක් පුරා හඳ මාමා වැඩසටහන හරහා පුංචි දරුවන්ට දැනුම, සතුට, විනෝදය බෙදා දුන් හඳ නැන්දා ලෙසින් කවුරුත් හඳුන්වන සුමනා ජයතිලක මහත්මිය සමඟ සිදුකළ සංවාදයකි මේ.*හඳ මාමා වැඩසටහනත් සමඟ අඩසියවසක් පුරා පැමිණි ගමන සිහිපත් කළොත්?හඳ මාමා වැඩසටහනට වසර 50ක් පිරීම සුවිශේෂී කඩඉමක්. දීර්ඝ කාලයක් පුරා මේ පැමිණි ගමනේ සතුට, අසතුට දෙකම තිබුණා. හඳ මාමා වැඩසටහන කරගෙන යාමේදී එයට සහාය දුන් අය වගේම එය කඩාකප්පල් කරන්න උත්සහ කළ අයත් සිටියා. නමුත් සියල්ල මැඩගෙන අද යම් තැනකට ඇවිත් තිබෙනවා. ඒ නිසා ආපසු හැරී බලද්දී සතුටු වෙන්න පුළුවන්.*හඳ මාමාගේ ආරම්භය සිදු වුණේ කොහොමද?හඳමාමා ආරම්භ කළේ 1963 දෙසැම්බර්. ඒවෙනකොට ගුවන් විදුලි සංස්ථාවේ වෙළෙඳ සේවයට ළමා වැඩසටහන් තිබුණේ නැහැ. ඒ අඩුව සම්පූර්ණ කරන්න කියලා එවකට සිටි වෙළෙඳසේවා අධ්‍යක්ෂතුමා මට ආරාධනා කළා. යම්කිසි වෙනස් ස්වරූපයකින් යුතු ළමා වැඩසටහනක් ආරම්භ කළ යුතු බව එතුමා මට කිව්වා.ඒ වෙනකොට ළමා වැඩසටහන් විදිහට තිබුණේ ස්වදේශීය සේවයේ ළමා පිටිය, ළමා මණ්ඩපය වැනි වැඩසටහන්. ඒ වකවානුවේ වෙළෙඳ සේවයට වෙනස්ම මුහුණුවරකින් යුතු වැඩසටහනක් අවශ්‍ය වුණා. ඒ අනුව මම හිතුවා ළමයින් ග්‍රහණය කරගන්න තිබෙන හොඳම ක්‍රමය කතන්දර. ළමයි කතන්දර අහන්න ආසයි. ඒ අනුව කතන්දරය අහලා එයින් හිතට ආ කුමන හෝ දෙයක් චිත්‍රයට නඟලා එවන්න කිව්වා. එයින් ළමයා දැනුම, වින්දනය වගේම, ආදර්ශයක් ලබා ගත්තද කියලා අපිට තේරුම් ගන්න පුළුවන්.*මේ වැඩසටහන හඳමාමා ලෙසින් නම් කළේ ඇයි?හඳ මාමා නිෂ්පාදනය කළේ එවකට එහි වැඩසටහන් සම්පාදක කේ.ඒ. ඩබ්ලිව්. පෙරේරා මහතා. එතුමා චිත්‍රපට නිෂ්පාදකවරයෙක්. ඒ වගේම හොඳ නිර්මාණ ශිල්පියෙක්. මේ ළමා වැඩසටහනට විවිධ අය විවිධ නම් නිර්මාණය කරද්දී හඳමාමා යන නම යෝජනා කළේ එතුමා. මමත් ඒ නමට කැමති වුණා. හඳ කියන්නේ පුංචි දරුවන් බොහොම ආදරයෙන් කතා කරන ‍ෙදයක්. ළමයි ඉරට වඩා සමීප හඳට. ඒවගේම මෙය ළමයින්ට තවත් සමීප කරවන්න හදමාමා ලෙසින් යොදා ගත්තා.*හඳමාමා වැඩසටහන මේ තරම් ජනප්‍රිය වුණේ කොහොමද?විද්‍යුත් මාධ්‍යයෙන් පළමුවතාවට චිත්‍රයකින් ළමයාගේ මනසට සමීප වුණේ හඳමාමා වැඩසටහන ඒ වගේම මේ වැඩසටහන තුළින් නැන්දයි, මාමයි සංකල්පය ගෙන ආවා. එසමඟින් ආමන්ත්‍රණ ස්වරූපයේ වෙනසක් ඇති කරන්නත් හැකිවුණා.දරුවන්ට පොඩිත්තනේ කියලා ආදරණීය ලෙස ආමන්ත්‍රණය කළේ හඳමාමා වැඩසටහනයි. ඒ නිසා එදා සිට අද දක්වා දරුවන් හඳමාමාට ආදරය කරනවා. ඒ වගේම මේ වැඩසටහනින් පුංචි පුංචි තොරතුරු සිරිත්මල්දම, ලෝවැඩ සඟරාව, සුභාෂිතය වැනි කවි පොත්වල කවි පිළිබඳ දරුවන්ට කියලා දුන්නා.සංදේශ කාව්‍ය මොනවාද? ඒවා රසවිදින ආකාරය පිළිබඳ දරුවන් දැනුවත්කළා. මුල්කාලේ අපි රස පැන නමින් ප්‍රශ්න 10ක් ඉදිරිපත් කළා. ගුවන් කාලය කෙටිවීම නිසා අද එය එක ප්‍රශ්නයක් දක්වා අඩුවුනත් මෙමඟින් ළමයින්ට දැනුම බෙදා දීමට අපි උත්සහ කළා.වාක්‍ය පිටුව නමින් තවත් විශේෂාංගයක් මේ වැඩසටහනේ තිබෙනවා. කවියක පද දෙකක් දීලා ඉතුරු පදදෙක ළමයින් සම්පූර්ණ කළ යුතුයි. මේ දේවල් නිසා ගොඩාක් ළමයි හඳමාමාට සවන් දුන්නා. කතා කළා. චිත්‍ර ඇදලා ඒව්වා. මෙය ළමයින්ට ගැලපෙන ළමා වැඩසටහනත් ඒ නිසයි ළමයි හඳමාමාට එදා වගේම අදත් ආදරය කරන්නේ.*එදාට වඩා අද හඳමාමා වෙනස් වෙලා ද?සංකල්පය තුළ තිබෙන අන්තර්ගතයෙහි කිසිදු වෙනසක් නැහැ. අපි කාලෝචිත ආකාරයට විෂය ක්ෂේත්‍රය වෙනස් කරලා තිබෙනවා. නමුත් ඒ වෙනස්කම් සිදුකර තිබෙන්නේ ළමයාට ඔරොත්තු දෙන සරල ආකාරයටයි. අද ළමයින්ට එදා කව්කළඹ, සුභාෂිතය පමණක් නොවෙයි අලුත් හොඳ නිර්මාණ රසවිඳින ආකාරය පිළිබඳ අපි දැනුවත් කරනවා. සංවේදී මනසක් තිබෙන වැඩිහිටි පරපුරක් ගොඩනඟාගන්න නම් අපි දරුවන්ට මේ දැනුම ලබා දිය යුතුයි.*හඳමාමා වැඩසටහන මෙතෙක් කල් විකාශය කෙරුණේ ඊටම අනන්‍ය වූ ස්වරූපයකින් නේද?ඔව්, පනස් වසරකට පෙර අපි ගොඩනඟපු දේවල්වල සාර්ථක ප්‍රතිඵල අද දකින්න තිබෙනවා. අපේ වැඩසටහනින් ළමයෙක් ආචාර කරන්න පුරුදු වුණා. අද වුණත් ඉහළ තනතුරුවල ඉන්න පුද්ගලයන් පවා මාව දැක්කහම ආයුබෝවන් නැන්දේ කියලා අත් දෙක එකතු කරනවා. මෙය මට කරන ගෞරවයක් නොවෙයි. දරුවන්ගේ පැවැත්මට, සාරධර්මවලට යම් හුරුවක් අපි දරුවන්ට දුන්නානම් එය තමයි මම එමඟින් දකින්නේ. එය ‍ෙලාකු සතුටක්.ඒවගේම ඕනවට වඩා සරල වෙන්න ගිහින් අද අපේ භාෂා සාහිත්‍යය බොහෝ අසතුටු දායක තත්ත්වයකට පත්වෙලා තිබෙනවා. අද අපේ භාෂාව හසුරවන හැටි දැක්කහම අපිට වේදනාවක් දැනෙනවා. අපේ දරුවන් භාෂාව නිවැරදි ආකාරයට හසුරුවනවානම් අපේ සන්නිවේදන කාර්යය මීට වඩා ඉහළ තලයකට ගෙනයන්න පුළුවන් කියලයි මම හිතන්නේ.*අද විවිධ මාධ්‍යයන් පැමිණීම හේතුවෙන් දරුවන් ගුවන්විදුලියෙන් ඈත්වෙලා නේද?මේ කාරණයට වගකියන්න ඕනා ගුරුවරු, දෙමාපියෝ සහ වැඩිහිටියෝ. වැඩි වින්දනයක් ලබන්න ළමයි හැමතිස්සේම කැමති. නමුත් ඒවා ඔවුන්ට ගැලපෙනවද? නැද්ද කියලා ඔවුන්ට තෝරා බේරාගන්න හැකියාවක් නැහැ. ඒනිසා අද ගොඩාක් ළමයි නොයෙකුත් කාටුන් චිත්‍රවලට යොමු වෙනවා. ළමයින් ඒවායෙන් මුදාගෙන ආර්ථවත් දෙයකට යොමු කිරීම දෙමාපියන්ගේ වගකීමක්.අද ළමයින්ට ගුවන්විදුලියට සවන් දෙන්න කාලයක් නොමැතිවීමත් තවත් ගැටලුවක්. හඳමාමා වැඩසටහනට මුල් කාලේ තෝරලා ඉවර කරන්න බැරි තරම් ලියුම් ආවත් අද එය ලියුම් 30,40 සීමාවෙලා. හේතුව ළමයින්ට කාලය නොමැතිවීම.*අද තිබෙන අනෙකුත් ළමා වැඩසටහන් පිළිබඳ ඔබ සෑහීමකට පත්වෙනවාද?අද බොහෝ ළමා වැඩසටහන්වල තිබෙන්නේ සීමාව ඉක්මවා යන ළමා ස්වරූපයක්. ස්ටාර්ස් නමින් පටන්ගෙන තිබෙන ඇතැම් වැඩසටහන් දිහා බැලුවහම මේ ඉන්නේ ළමයෙක්ද කියලා හිතෙනවා. විවිධ දක්ෂතා තිබෙන අපේ දරුවන් අද මෙවැනි වැඩසටහන් නිසා අතරමංවෙන ස්වභාවයක් තිබෙනවා. ඇතැම් විද්‍යුත් මාධ්‍ය මේවා යහපත් චේතනාවෙන් ඉදිරිපත් කළත් ඒවාත් යම් පාලනයක් ඇතිව සිදුකරනවානම් තමයි හොඳ.*හඳමාමා රූපවාහිනී මාධ්‍යයට ගෙන ආවොත් මීටවඩා ළමයින් අතරට යයි කියලා ඔබ හිතන්නේ නැද්ද?රූපවාහිනී මාධ්‍යයට ගෙනයන්න පුළුවන්නම් ඉතාමත් හොඳයි. මමත් ඒ පිළිබඳ කල්පනා කළා. නමුත් එය මට තනිවම කරන්න පුළුවන් කාරණයක් නොවෙයි. රූපවාහිනී මාධ්‍යයට ගෙනියන්න කියලා සේවාදායකයෝ හොය හොයා යන්න මම කැමති නැහැ. යම් සේවාදායකයෙක් මට ආරාධනා කළොත් මම හඳමාමා රූපවාහිනියට ගෙන එන්න සූදානම්.*පනස් වසර සමරනු වස් පැවැත්වෙන වැඩසටහන පිළිබඳ සඳහනක් කළොත්?අවු: 50 කියන්නේ සෑහෙන කාලයක්. ඒ නිමිත්තෙන් දෙසැම්බර් 21 වැනිදා සවස් භාගයේ ගුවන්විදුලි සංස්ථා පරිශ්‍රයේදී උත්සවයක් පැවැත්වෙනවා. ගතානුගතික කතා, පිළිගැනීම්, ස්තූති කිරීම්වලින් තොරව වෙනස්ම ආකාරයට පැවැත්වීමට කටයුතු සූදානම් කර තිබෙන මේ කටයුත්ත සඳහා මම සෑම දෙනාටම විවෘතව ආරාධනා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=f1212203</link>
    <topic/>
    <author>සුනිල් මිහිඳුකුල</author>
    <content>පසුගිය දිනෙක මම සිනමාහලකදි ටෙලිනාට්‍යයක් නැරඹීමි. අප සාමාන්‍යයෙන් ටෙලිනාට්‍ය බලන්නේ රූපවාහිනියෙනි. මෙවර මා එය දුටුවේ සිනමා ශාලාවකදීය. මෙම ටෙලිනාට්‍යය වන්නේ දොස්තර කපිල සූරියආරච්චි අධ්‍යක්ෂණය කළ ‘ප්‍රතිරූ’ ය.දැන් චිත්‍රපට හදන්නේ රියර් අද්මිරාල්ලාය. දොස්තරවරුන්ය. රියර් අද්මිරාල්ලාට යුද්ධය පසුබිම් කරගෙන චිත්‍රපට හදන්න පුළුවන් නම් දොස්තර වරුන් වන තමන්ට චිත්‍රපට හැදිය නොහැකි මන්දැයි වෛද්‍ය කපිල සූරියආරච්චි සිතුවාට සැක නැත. රියර් අද්මිරාල්ලා යුද්ධයට ප්‍රායෝගිකවම මුහුණ දුන්හ.තමා පොළොන්නරුව රෝහලේ සේවය කරද්දි තුවාලවූ සොල්දාදුවන්ට ප්‍රතිකාර කළ බව වෛද්‍ය සූරියආරච්චි පුවත්පතකට කියා තිබිණි. යුද්ධය පසුබිම් කරගෙන චිත්‍රපටයක් තැනීමට එය ප්‍රමාණවත් නම් හෙට අනිද්දා රෝහලේ ඇටෙන්ඩන්වරුත් චිත්‍රපට හදනු ඇත.දොස්තරවරුන්ටත් වඩා තුවාලවූ යුද සෙබළුන් පිළිබඳ අත්දැකීම් ඇත්තේ ඔවුන්ට බැවිනි. කෙසේ වෙතත් රියර් අද්මිරාල් සරත් වීරසේකරයන්ගේ ‘ගාමනි’ චිත්‍රපටයට වඩා නම් ‘ප්‍රතිරූ’ හොඳය. මොන විචාරක ප්‍රශංසා ලැබුවද, මොන සම්මාන ලැබුවද මට නම් ‘ගාමනි’ කබල් චිත්‍රපටයකි.‘ප්‍රතිරූ’ ටෙලිනාට්‍යයක් බව මම ආරම්භයේදී ම කීවෙමි. මා එසේ කියන්නේ චිත්‍රපටයෙන්ම මතුවන අභ්‍යන්තර කාරණාත් ඉන් පරිබාහිර කාරණාත් සැලකිල්ලට ගෙනයි.බාහිර කාරණාව වන්නේ මෙයයි.චිත්‍රපටය ප්‍රදර්ශනය කිරීමට පෙර වෙළෙඳ දැන්වීම් වශයෙන් ස්වර්ණවාහිනියෙන් දැනට විකාශය වන ටෙලිනාට්‍ය දෙකක ප්‍රචාරක පට ඉදිරිපත් කෙරිණි. චිත්‍රපට තිරගත කරන්ට පටන්ගත්තේ ඉනික්බිතිවය. එහෙයින් මා සිතුවේ මේ චිත්‍රපටයත් ටෙලිනාට්‍යයක් කියාය. චිත්‍රපටයේ ප්‍රධාන චරිතය රඟන්නේ චිත්‍රපටයක දෙකක සුළු චරිතවලින් පමණක් දැක ඇති, නැතිනම් සම්පූර්ණයෙන්ම දැක නොමැති ජගත් බෙනරගමය. ඔහු ටෙලිනාට්‍ය නළුවකු නිසා මට ‘ප්‍රතිරූ’ පෙනුනේත් ඔහු රඟපාන ටෙලිනාට්‍යයක් පරිද්දෙනි.මීළඟට චිත්‍රපටයේ අභ්‍යන්තර කාරණා විමසමු. වික්‍රම රණවීර නම්වූ කේන්ද්‍රීය චරිතය (රණවිරුවා) ආබාධිත වී බස්රියෙන් නිවෙසට එන අවස්ථාව දක්වා මුළු චිත්‍රපටයම ගලා යන්නේ ටෙලිවෘත්තාන්තයක් ;මනි. එය චිත්‍රපටයක් යැයි අපට හැඟීයන්නේ ඉන් පසුව එන ජවනිකා මතින් පමණි.‘ප්‍රතිරූ’ චිත්‍රපටයෙන් කියන්නේ යුද්ධය ගැන නොවේ. අපිරිමිත මවු සෙනෙහස ගැනය. යුද්ධය ඊට පසුබිමක් පමණි. (එහෙත් යුද මානසිකත්වය මේ චිත‍්‍රපටයේ නොමැති යැයි කිසිසේත්ම කිව නොහැකි ය’,විශ්වවිද්‍යාලයට යෑමට සුදුසුකම් ඇති පුතා රට රැක ගැනීම සඳහා යුද්ධයට යෑමට සැරසෙයි. මව කියන්නේ ද පුතා යුද්ධයට යායුතු බවය. ඇය පුතුට මෙසේද කියයි. “ඕන වේලාවක මහපොළොව දිහා බලපං. මං ඉන්නවා එතන. පුංචි කාලෙදි වගේ උඹට මාව ඉඹගන්න ඕනෑ නම් මහ පොළොව ඉඹ ගනිං. මවුබිම කියන අම්මගෙයි, මගෙයි අතර වෙනසක් නෑ මගේ පුතේ.”මේ දෙබස් ටික ඇහෙද්දි ‘අම්මාවරුනේ’ ගීතය ලියූ ධර්මසිරි ගමගේ කැලේය. ‘අම්මා බුදුවේවා’ කියා පච්ච කෙටූ සිරිපාල (මරුසිරා) ඊට එහා කැලේය. ගමගේ මහතා විල්පත්තුවේ නම් සිරිපාල වස්ගමුවේය. ඒ තරමටම ඈතය.මේ අම්මා එසේ මෙසේ අම්මා කෙනකුද නොවේ. අපූරු ජාතියේ මාතාවකි. ඇය එක් පැත්තකින් ත්‍රස්තවාදීන්ට විරුද්ධ වන අතර තවත් පැත්තකින් නිවෙසට කඩාපාත්වන එල්.ටී.ටී.ඊ. සෙබළියට රැකවරණය සලසයි. එපමණක්ද ඇයට තම, කමින් සිටි බත් පිඟානෙන් කොටසක්ද කවයි. මේ අම්මාට ඒ අවස්ථාවේ පොට්ටු අම්මාන් ආවත් කාරි නැත. ඇගෙන් බත් කටක් නොකා පොට්ටු අම්මාන්ටද යා නොහැකි වන්නේ ය.ගමේ පන්සලේ හාමුදුරුවෝ ඊටත් එහාය. ගම්මු ත්‍රස්තවාදී තරුණයකු (වඩාත් නිවැරදි ඔහු ගැටවරයකු යැයි කීමය) අල්ලාගෙන හිමිනම වෙත ගෙන එති. එවිට භික්ෂුව කියන්නේ “මේ ලෝකේ කිසිකෙනෙක් ත්‍රස්තවාදියෝ හැටියට උපදින්නේ නැහැ. අනික, කිසිම ජාතියක්, ආගමක් අරගෙන උපදින්නේ නැහැ. හොඳ නරක මේ ළමයින්ට කියලා දෙන්නවත් කෙනෙක් නැහැ. මේ නොදරුවෝ කැමැත්තෙන් ආ ගමනක්ද මේ? මේ ළමයින් හරි මඟට ගන්න ඕනෑ.”ඒ අවස්ථාවේ ගම්මුන් ප්‍රභාකරන්ව අල්ලාගෙන ආවත් හාමුදුරුවෝ දෙසන්නේ ඔය බණය. එසේ නම් ‘ප්‍රභාකරන් ළමයා’ කියා උන්වහන්සේ කොටි නායකයාව ආදරයෙන් අමතනු ඇත. මේ හාමුදුරුවන්, හාමුදුරුවන්ගෙත් හොඳම එකය. කොටින්ම ‘වන් ඇන්ඩ් ඔන්ලි’ ය. මෙබඳු බෞද්ධ භික්ෂූන් අපේ රටේ වැඩ සිටියේ නම් 58 ටේ ජාතිවාදී කෝලහාල ඇතිවන්නේ නැත. 83 ජූලි කලබල ඇතිවන්නෙත් නැත. කොටින්ම 30 වසරක් තිස්සේ දිග්ගැස්සුණු යුද්ධයක් ඇතිවන්නේ ද නැත.මවු ගුණය කීමට හෝ මවුබිම රැකගැනීමට හෝ දොස්තර – අධ්‍යක්ෂ විහාර මහා දේවි චරිතය ඈදා ගෙන ඇත්තේ මොන කෙහෙල්මලකට දැයි සිතේ. එය කිරි කළයකට ගොම බිඳක් දැම්මාක් වැනිය. වික්‍රමට තම මවු පෙනෙන්නේ විහාර මහා දේවිය ලෙසය. ඔහු විහාරමහාදේවි චරිතය රැගත් පොතක් ද කියවනු අපට පෙනේ. වික්‍රම සාහිත්‍ය ලෝලියකු බවද චිත්‍රපටයේ තැනින් තැන අපට ඉඟි කරයි.යුද්ධයේ අවසාන සමයේදී වික්‍රමට කකුලක් අහිමි වෙයි. ඔහු බැලීමට ගමේ මුල්ගුරුතුමා රෝහලට එයි. ඔහු එහිදී කියන්නේ මෙබඳු කතාවකි.“දැන් තමයි සාහිත්‍යකාරයන්ගේ සේවය රටට අවශ්‍ය. රටේ සංස්කෘතිය ගොඩනඟනා, මිනිසුන් තුළ දේශාභිමානය පණපොවන්න අපේකම පන්නරය කරන්න.” ඒ වනවිටත් වික්‍රම නවකතා පොතක් ලියමින් සිටින බව පැහැදිලිය. යුද්ධය අවසන් වූ වසරේ මෙරට ස්වර්ණ පුස්තක සම්මාන උළෙල තිබුණාදැයි මට මතක නැත. තිබුණානම් මුල්ගුරුවරයා මෙසේද කියනු ඇත.“දැන් බලන්න වික්‍රම, ‘ස්වර්ණ පුස්තක’ සම්මාන උළෙලින් ලක්ෂ පහකුත් දෙනවනේ. ඉතිං හොඳ නවකතාවක් ලියලා ඒකටත් ඉදිරිපත් කරන්න. ඔයා රණවිරුවකු නිසා විශේෂ සැලකිල්ලකුත් දක්වාවි. අනික ඕවට ඉන්න විනිශ්චය මණ්ඩලවල අය දන්න සාහිත්‍යයකුත් නැහැනේ. රණවිරුවකු යුද බිමේ සත්‍ය අත්දැකීම් අල්ලා ලියූ ලංකාවේ ප්‍රථම සිංහල නවකතාව කියලා ප්‍රචාරය කළාම ඔය පොතට සම්මානය ෂුවර්.”“ප්‍රතිරූ” චිත්‍රපටයේ මා අගය කරන එක් දෙයක් වන්නේ දොස්තර - අධ්‍යක්ෂ කිසි තැනක යුද්ධය නොපෙන්වීමයි. මේ චිත්‍රපටයටත් එක්ක හරියන්න ‘මාතා’ චිත්‍රපටයෙන් යුද්ධය පෙන්වූ නිසා තම චිත්‍රපටයට යුද ජවනිකා අනවශ්‍ය යැයි ඔහු සිතුවා විය යුතුය. යුද්ධය නොපෙන්වූවද මුළු චිත්‍රපටය පුරාම ඇත්තේ යුද ආතල් එකක් බව නම් නොකියා නොහැකිය.එම යුද ආතල් එක ප්‍රේක්ෂකයන්ට ප්‍රමාණවත් නැතැයි සිතූ බැවින්දෝ දොස්තර - අධ්‍යක්ෂ ප්‍රේම ආතල් එකක්ද චිත්‍රපටයේ අගට ඈඳයි. ඒ රෝහලේ තරුණ හෙදියගේ ප්‍රේමාන්විත චර්යාවන්ය. ඇය මේ රණවිරුවාට සෑහෙන්ට‘ලව්’ බව අපට දැනී – දැනී යයි.අපේ යුද සෙබළුන්ගේ යථාර්ථය පශ්චාත් යුද චිත්‍රපට තැනූ මේ එකම අධ්‍යක්ෂවරයකු වත් හරිහැටි ඥානනය කරගත්තා යැයි මම නොසිතමි. මගේ දැක්මට අනුව මේ යුද සෙබළුන්ගේ යථාර්ථය පසක් කරගන්ට එක්තරා මාර්ගයක් විවරව ඇත. ඒ ඔවුන් බංකර්වල ලියූ කුරුටු ගී හැදෑරීමය. ඒවායින් සැබෑ සොල්දාදුවා දකිත හැකිය. දොස්තර - අධ්‍යක්ෂ, යුද්ධය හෝ යුද්ධය පසුබිම් කරගත් ආකාරයේ ශ්‍රෙෂ්ඨ චිත්‍රපට දැක නැතුවා විය යුතුය.දැක තිබුණේ නම් ඔහු ජීවිතයේ කිසිදාක ‘ප්‍රතිරූ’ වැනි චිත්‍රපටයක් හදන්නේ නැත. යුද පසුබිමේ තැනුණු ‘රෝම් ඕපන් සිටි’, ‘ඕල් ක්වායට් ඔන්’, ‘වෙස්ටන් ෆරන්ට්’ , බැලට් ඔෆ් සෝල්ජර්’ වැනි චිත්‍රපට නරඹණ ලෙස මම මොහුට ඉතා ඕනෑකමින් යෝජනා කරමි. එම චිත්‍රපට නැරඹීමෙන් ඉනික්බිතිව දොස්තර – අධ්‍යක්ෂට පොළොව පලා ගෙන යන තරමේ ලැජ්ජාවක් ඇතිවූයේ නම් ඔහු අවංක, නිර්ව්‍යාජ කලාකරුවකු ලෙස මගේ සැලකිල්ල ලබනු නියතය.තමාගේ ‘ප්‍රතිරූ’ චිත්‍රපටයට හුස්ටන් අන්තර්ජාතික උළෙලේ සම්මානයක් හිමිවී තිබීම ගැන වෛද්‍ය සූරියආරච්චි ඒ තරම්ම උදම් ඇනිය යුතු නැත. මන්දයත්, මීට ඉහත බෙනට් රත්නායකගේ ‘අස්වැසුම’ චිත්‍රපටයටත් එබඳුම සම්මානයක් ලැබී ඇති නිසාය. දැන් හැම රටකම හන්දියක් හන්දියක් ගානේ සම්මාන උත්සව පැවැත්වෙයි. ඒවාට චිත්‍රපටයක් ඉදිරිපත් කර සම්මානයක් ලබාගැනීම මහා කජ්ජක් නොවේ.වඩාත් වැදගත් වන්නේ ලොව පිළිගත් මට්ටමේ අන්තර්ජාතික චිත්‍රපට උළෙලකින් කාන්ස්, බර්ලින්, වැනිස්, මොස්කව්, ටෝකියෝ.....වැනි) සම්මානයක් ලබා ගැනීමයි. එය අතිශයින්ම අභියෝගාත්මක කාර්යයකි. අවසන් වශයෙන් මට කිවහැකිව ඇත්තේ මෙයයි. ‘ප්‍රතිරූ’ යන නැරඹිය යුතුම චිත්‍රපටයකි. එසේ නරඹා අම්බානට බැණ වැදිය යුතු චිත්‍රපටයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=f1212204</link>
    <topic>අම්මගෙ කරදරෙන් බේරෙන්න කේන්දරේ ඉරුවා</topic>
    <author>සටහන් - සන්ධ්‍යා කරුණාරත්න ඡායාරූපය - ලලිත් සී. ගමගේ</author>
    <content>සුන්දර ගම්මානයේ ගස්කොළන් අතරින් එහෙට මෙහෙට දුවපැන නටන එක් දඩබ්බර කොල්ලෙකි ඔහු. මේ දඩබ්බරකම් නිසා ඔහු වැටෙයි. තුවාල වෙයි. පුංචි පුතුගේ දඟකාරකම් නිසා නිතර තුවාල සිදුකර ගැනීම මවට දුකකි. තමන්ගේ එකම පුත් රුවනගේ දඟකාරකම් ඉවසා ගතනොහැකි මවු ජ්‍යෝතීර්වේදීන් සොයා යන්නේ පුංචි පුතාගේ අපල දුරු කිරීමට යන්තරයක් දැමීමේ අරමුණෙනි.පෙර ආත්ම භාවයේදී ජ්‍යෝතීර්වේදියකුව සිටි මේ පුංචි පුතා මේ ආත්ම භාවයේදීත් ජ්‍යෝතීර්වේදීයකු වන බවට එක් ජ්‍යෝතීර්වේදී මහත්මයෙක් අනාවැකි පළ කළේය. පුංචි පුතාගේ හිතට කරදරයක් වන එක් දෙයක් විය. එනම් තමා කුමක් හෝ දඩබ්බරකමක් කළ වහාම අම්මා කේන්දරය රැගෙන ජ්‍යෝතීර්වේදීන් පස්සෙන් යාම ඔහුට කරදරයක් විය. අම්මාට හොරෙන් කේන්දරය අතට ගත් ඔහු එය ඉරා විසිකර දැම්මේය. තමාගේ් හඳහන උස්සගෙන අම්මා ජ්‍යෝතීර්වේදීන් පසුපස යාම වළක්වා ගැනීම පුංචි පුතුගේ අරමුණ විය.කුඩා කල පටන් දඩබ්බරයකුව සිටි ඔහු අද මෙරට ප්‍රසිද්ධ දෛවඥ මහත්මයෙකි. දෛවඥ, සාමවිනිසුරු, ජ්‍යෝතීර් විද්‍යා විභූෂණ, ජනාධිපති සම්මාන ලාභියෙකි. නමින් ඇල්බට් සුදසිංහයන් වන ඔහු ලක්වැසි බොහෝ දෙනකු අතර ජනප්‍රිය චරිතයකි.හෝමාගම මාවත්ගම කියන ගම්මානයේ තමයි මං හැදී වැඩුණේ. අම්මාටයි තාත්තාටයි සිටි එකම දරුවා මං. ඒ කාලෙ හැටියට මගේ බාප්පලා මහප්පලා ධනවත්. ඔවුන් කුරුඳු බිස්නස් කළා. මගේ තාත්තා තේ කඩයක් කළා. අම්මායි, තාත්තායි මායි අපි තුන්දෙනා සතුටින් සිටියා. ටික කාලයක් මාවත්ගම ගමේ ඉඳල පසුව අපි අම්මාගේ ගමට ගිහිං පදිංචි වුණා. හෝමාගම නගරයට ආසන්නව එය පිහිටා තිබුණා.පොත්පත්වල වැඩ වැඩිපුරම මං ඉගෙන ගත්තේ පන්සල් ආශ්‍රයෙන්. තාත්තා මං කුඩා කාලයේ සිටම පන්සලට රැගෙන ගියා. පන්සලේ තිබෙන පොත්පත් කියවන්න පුරුදු කළා. මට වයස අවුරුදු අට වෙනකොට ප්‍රත්‍ය ශතකය පවා කියවන්න පුළුවන්. වයස අවුරුදු නවය වෙනකොට මට සිදත් සඟරාව කටපාඩම්. කුඩා කාලයේ සිටම බුද්ධ ධර්මය උගන්වන්නත් තාත්තා කටයුතු කළා. මං හරිම දඩම්බරයි. නාහෙට අහන්නැති පොඩි එකා කියලා අම්මා සැර කරනවා. දවසක් මං හීරලුවෙක් පස්සේ පන්නාගෙන ගියා. ඇති හයියෙන් හීරලුවා පස්සේ දිව්වා. ඒ සිද්ධිය වෙනකොට මට අවුරුදු නවයයි. මෙහෙම දුවගෙන යන විට මට මාවම පාලනය කරගන්න බැරි වුණා. ඒ දිව්ව වේගෙටම මං වැටුණා. මගේ ඇහැක් හොඳටම තුවාල වුණා.පාසල් කාලයත් හරිම සුන්දරයි. හෝමාගම මහා විද්‍යාලයෙන් මං ඉගෙනුම ලැබුවා. පාසලේ යාළුවො ගොඩක් හිටියා. පාසල් ජීවිතයේ සුන්දර මෙන්ම අසුන්දර අත්දැකීම් තිබෙනවා.මට වයස අවුරුදු 18 ට පමණ වන විට වමේ දේශපාලනයට යොමු වුණා. සමසමාජ පක්ෂයේ සාමාජිකත්වය මට හිමි වුණා. මං දේශපාලනයට යොමු වීම ගැන පවුලේ උදවිය අකමැත්ත පළ කළා. අපේ අම්මා නැවතත් මගේ හඳහන බලන්න ගියා.එවිට මට වයස අවුරුදු විසි එකයි. හඳහන බැලූ ජ්‍යෝතිෂවේදියා “”මේකව හරියන්නේ ජ්‍යෝතිෂ්‍යට. මගේ ළඟට එවන්න” කියලා අම්මාට දැනුම් දීලා. ඔහු මගේ මාමා කෙනෙක්. අවුරුදු තුනක් විතර මං ඔහු ළඟ ජ්‍යෝතිෂ්‍ය ඉගෙන ගත්තා. හෝමාගම ජ්‍යෝතීෂ කාර්යාලයක් ආරම්භ කරන්න හිතාගෙන මං ගෙදර ගියා. එහෙම හිතලා හෝමාගමට එනකොටම මගේ කර්ම ශක්තිය වෙනස් කිරීම සඳහා ද මන්දා හෝමාගම නගරාධිපතිව සිටි විල්ෆ්‍රඩ් සේනානායක මන්ත්‍රීතුමා කාර් එකේ ඇවිත් හරියටම හන්දිය මැද්දේ නැවැත්තුවා.මට අඬගසා රෑට ඔහුගේ නිවසට එන්න කීවා. මං ගියා මන්ත්‍රීවරයාගේ නිවසේ සෙනඟ රැස්ව සිටියා. හෝමාගම නගරයේ තරුණ සමිතියේ ලේකම්වරයා විදිහට මාව එදා රාත්‍රියේ තෝරා ගත්තා. එදා සිට ජ්‍යෝතිෂ්‍ය පැත්තක කියලා මං නැවතත් දේශපාලනයට යොමු වුණා.හෝමාගම පිටිපන ප්‍රදේශයේ මට අයත් ගල් වළක් තිබුණා. මට ඒ ගල් වළ රැගෙන දුන්නේ බාප්පා. ඒකට සෙනඟ දමා ගල් කැඩෙව්වා. ගල් කඩලා මෝල්වලට දුන්නා. ගල් කඩන අයට කෑම කන්න දෙන්න ළඟ අහලපහළ නිවසකට ගියාම ඒ නිවසේ සිටි කෙල්ල කෙරේ මට හිතක් පහළ වුණා. ඇගේ හඳහන ඉල්ලාගෙන මගේ හඳහනත් සමඟ මං ගැළපුවා. අප දෙන්නා හොඳට ගැළපෙනවා. ඇගේ දෙමාපියන්ගෙන් මං ඇහුවා දුව මට දෙනවාද කියලා.එයාලා අකමැති වුණා. එතකොට එයාට වයස අවුරුදු 17යි. ඉස්කෝලේ යන වයස. ඒ නිසා තමයි ඇගේ දෙමාපියන් අකමැති වුණේ. මං නාහෙට අහන්නැති කොල්ලෙක්. දුන්නත් ගෙනියනවා නැතත් ගෙනියනවා කියලා චණ්ඩිකමෙන්ම මං ඇයව විවාහ කර ගත්තා. ඇය තමා මල්ලිකා බමුණුආරච්චි ජ්‍යෝතීර්වේදිනියක් ලෙස ඇයත් දැන් කටයුතු කරනවා. අපි දෙන්නා සතුටින් ජීවත් වෙනවා.සමසමාජ පක්ෂයේ තරුණ භට හමුදාවේ අණදෙන නිලධාරියා විදිහට මං කටයුතු කළා. 1970 දී මැතිවරණයක් පැවැතුණා. විල්ෆ්‍රඩ් සේනානායක මහතා නැවතත් මන්ත්‍රීවරයෙක් විදිහට තේරී පත් වුණා. මේ මැතිවරණයෙන් පසුව දේශපාලනය අතහැරලා නැවතත් හඳහන් බලන්න මං පටන් ගන්න හැදුවා. “දැන්ම හඳහන් බලන්න පටන්ගන්න එපා. ඔයාගේ උගත්කම මදි ‍ෙජ්‍යීතිෂ්‍ය කරන්න තරම්” කියලා සේනානායක මහත්තයා මට කීවා. මාව විශ්වවිද්‍යාලයට යවන්නද හදන්නේ කියලා මං එතුමාගෙන් ඇහුවා.“කෙනෙකුගේ අනාගතය ගැන කියන්න යුනිවර්සිටි අධ්‍යාපනයක් මදි. ඒ සඳහා හොඳ දැනුම් සම්භාරයක් ඕන”කියලා විල්ෆ්‍රඩ් සේනානායක මහත්තයා කීවා. එහෙම කියලා එතුමා මට රැකියාවක් දුන්නා. මගේ රැකියාව වුණේ මාර්ග කම්කරු පාලනය. මන්ත්‍රීවරයාගේ වචනය අහක දාන්න බැරි නිසා මං අකමැත්තෙන් වුණත් රැකියාව බාර ගත්තා. ඒ වෙනකොට මගේ ගල් වළවල ව්‍යාපාරත් වැඩි දියුණු වී තිබුණා.විල්ෆ්‍රඩ් සේනානායක මන්ත්‍රීවරයා හෝමාගම ප්‍රදේශයේ විශාල පුස්තකාලයක් ආරම්භ කළා. ඔයාට ඇතිවෙන්න දැනුම දෙන්න තමයි මේ පුස්තකාලය ආරම්භ කරන්නේ් කියලා ඔහු මට කීවා. මන්ත්‍රීවරයා මාත් සමඟම ගිහිං පුස්තකාලයට අවශ්‍ය බුද්ධාගම, ජ්‍යෝතිෂ්‍ය , සමාජය පිළිබඳ ලියැවී ඇති පොත් මිලදී ගත්තා. සේවකයන් ටික රැකියාවට දාලා ගහක් යට ඉඳගෙන පුස්තකාලයේ තිබෙන පොත් කියවන්න කියලා එතුමා මට කීවා. වේද පොත්, බහුසජ්ජ මංජුසාව, ස්ත්‍රී චිකිත්සාව යනාදී පොත් මං කියෙව්වා. ඊට අමතරව පංචකාමතන්ත්‍රය, රාමායණය, අරාබි නිසොල්ලාසය යනාදී ග්‍රන්ථත් කියෙව්වා.මේ පුස්තකාලය නිසා පොත් ගොඩාක් කියවලා දැනුම් සම්භාරයක් රැස්කර ගන්න මට පුළුවන් වුණා. දවසක් දා රාත්‍රියේ මේඝදූතය පොත මං කියෙව්වා. කුප්පි ලාම්පුව ළඟ තියාගෙන තමයි මං පොත කියෙව්වේ. පොත පපුව උඩ තියාගෙන කුප්පිලාම්පුව ළඟ මට නින්ද ගිහිං. මගේ වාසනාවට පාන්දර තුනට පමණ අම්මාට ඇහැරිලා බැරිවෙලාවත් කුප්පි ලාම්පුව පෙරළුණා නම් අද ඇල්බට් සුදසිංහ කෙනෙක් නැහැ.1971/72 වගේ කාලයේ රටේ තරමක ආහාර හිඟයක් ඇති වුණා. විල්ෆ්‍රඩ් සේනානායක මහත්තයා එක්ක තන්තිරිමලේ විශාල ඉඩමක් රැගෙන අපි යාළුවෝ කට්ටිය වගා කරන්න පටන් ගත්තා. පැලක් හදාගෙන හේනේ පැල් රැක්කා. පැලේ එක් පැත්තක මායි තව යාළුවෙකුයි නිදාගෙන හිටියා. අනෙක් පැත්තේ කුස්සිය තිබුණා. රෑ දෙකට විතර මට ශබ්දයක් ඇහුණා. බලනකොට වල් අලියෙක් පැල ළඟට ඇවිත්. කුස්සියේ තිබුණ ලුණු පොල් කට්ටට හොඬ දමාගෙන.ලුණු පොල් කට්ට කාලා වල් අලියා මොනවා කරයිද කියලා මට ලොකු බයක් දැනුණා. එහෙත් සද්ද නොකර ඩබල් බැරල් තුවක්කුවයි, ටෝච් එකයි බදාගෙන ගුලි ගැහිලා හිටියා. අනෙක් යාළුවා නිකමටවත් අවදි කළේ නැහැ. ඔහු කලබල කරයි කියලා හිතලා. අපේ වාසනාවටද කොහෙදෝ වල් අලියා ලුණු පොල් කට්ට කාලා යන්න ගියා. එදා මරණ බය හොඳටම දැනුණ දවසක් කියලා මට හොඳට මතකයි. අදටත් මං ආසයි, කැලෑවේ ඇවිදින්න, විල්පත්තු, යාල කැලෑවල වැඩිපුර ඇවිදින්න මං යනවා.සර්ප විෂ වෛද්‍යවරයකු ලෙසත් මං කටයුතු කරනවා. මේ වෙදකම සිදු කර කිසිම කෙනකුගෙන් සත පහක මුදලක් අද වන තුරු රැගෙන නැහැ. මගේ ගෙවල් කිට්ටුව දරුවකුට නයෙක් දෂ්ට කරලා. මං දුවලා ගිහිං දෙයක් කළාම නයා ආවා. නයා බැරල් එකකට දාලා ගෝනියකින් වහලා සත්තු වත්තට බාර දුන්නා. නයා ආවාට පසුව එතැන සිටි මනුෂ්‍යයෙක් නයාට ගැහුවා. නයාට ගහන්න එපා කියලා මං කී වචනෙවත් අහන්නේ නැතිව ගැහුව නිසා නයාට ගැහුව කෙනාටත් මං වැඩක් දුන්නා.මං කිසිම දවසක සතකුට හිරිහැරයක් වන විදිහට කටයුතු කර නැහැ. මං වැඩිපුරම ඉන්නෙත් කැලෑවේ. සතකුගෙන් කිසිම හානියක් මට සිදුවෙලත් නැහැ. මේ වෙනකොට මරණයට නියම වූ ගවයන් විශාල පිරිසක් මං නිදහස් කර තිබෙනවා. ජ්‍යෝතිෂ්‍ය කටයුතු සඳහා මා ළඟට පැමිණෙන පුද්ගලයන්ටත් මං නිතරම කියන දෙයක් තමයි සතුන්ට අභය දානය දෙන්න කියලා.බණ්ඩාරවෙල කස්තුරිරත්න මහතාගෙන් ද ජ්‍යෝතීර්වේදය හැදෑරූ ඇල්බට් සුදසිංහ මහතා වර්තමානය වන විට මෙරට දහස් සංඛ්‍යාවකට අනාවැකි පළ කිරීමෙන් සුබසෙත පළ කර තිබේ. දාස ව්‍යාපාරයේ අධිපති දාස මුදලාලිගෙන් ද උදව් උපකාර ලබා ඇති සුදසිංහ මහතා මුණුබුරු මිණීබිරියන් තිදෙනකුගේ සීයා කෙනෙකි.ස්වභාව ධර්මයට බෙහෙවින් ඇලුම් කරන සුදසිංහ මහතා මේ දිනවල යාල, විල්පත්තු වනෝද්‍යානවල වැඩිපුර කාලය ගත කරන්නේය. සෑම වසරකදීම දුෂ්කර පළාතක පිහිටි පාසලක් තෝරා ගනිමින් සිසුන්ට කෑමබීම, පොත්පත් ලබාදෙමින් සුවිශාල සමාජ මෙහෙවරක් සිදු කරන සුදසිංහ පවුල සතුටින කාලය ගෙවයි. වයස අවුරුද හැත්තෑදෙකක් පමණ වන සුදසිංහ මහතාට තවත් චිරාත් කාලයක් ඔහුගේ මෙහෙවර මේ සමාජයට ලබාදීමට නීරෝගී දිවියක් අපි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>20</day>
    </date>
    <link>http://www.dinamina.lk/2012/12/20/_art.asp?fn=f1212205</link>
    <topic>කුඩාහීල්ල සිසු දරුවන්ගේ සතුට උතුරා ගියපොත් බෙදා දීමේ උත්සවය</topic>
    <author>සිරිසේන හේවාගම බෙලිඅත්ත විශේ්ෂ</author>
    <content>දන් දීම සෑම දෙනාට ම කළ හැකි පහසු දෙයක් නො වේ. සුළු දෙයක් නො වටිනා දෙයක් තමනට ප්‍රයෝජනයක් නැති දෙයක් දීම සැමට ම කළ හැකි ය. නමුත් උසස් දෙයක්, වටිනා දෙයක්, දුනහොත් තමාට පාඩුවන තමාට ප්‍රයෝජනවත් දෙයක්දීම බොහෝ දුරට සිත දියුණු කර ගත් අයට මිස අන්‍යයන්ට නො කළ හැකි ය. උසස් දේ නො දී වටිනා දේ නො දී දාන පාරමිතාව සම්පූර්ණ නො කළ හැකිය.වටිනා දේ උසස් දේ දීම වනාහි යුද්ධයක් සේ අමාරු වැඩක් බව “දානංච යුද්ධං ච සමාන මාහු” යනුවෙන් දක්වා ඇත. උසස් දේ දීමේ දුෂ්කරත්වය දසණ්ණක ජාතකයේ ද විස්තර කර ඇත.බුදුරජාණන් වහන්සේ වදාළ ත්‍රිවිධ දානයන්ගෙන් එකක් වන ධර්ම දානයට අනුගත වෙමින් බෙලිඅත්ත කුඩාහීල්ල මහා විද්‍යාලයේ දී පසුගියදා පැවැත්වූ පොත් බෙදාදීමේ උත්සවයක් දැක ගැනීමේ අවස්ථාව මට ද ලැබිණි.මෙම පොත් බෙදාදීම සිදු කරනු ලැබුයේ කැලිෆෝනියාවේ ප්‍රධාන සංඝ නායක කහඳ අමරබුද්ධි නාහිමියන් විසිනි.පොත් බෙදාදීමේ උත්සවය සංවිධානය කර තිබුණේ සබරගමුව දිස්ත්‍රික් භාර ජ්‍යෙෂ්ඨ නියෝජ්‍ය පොලිස්පති ලලිත් සී. ජයසිංහ, දකුණු පළාත භාර ආඥාපති නන්දන සේනාධීර යන මහත්වරුන් ගේ සහ විද්‍යාලයීය ආචාර්ය මණ්ඩලයේ සහභාගිත්වයෙනි.අප මෙම පොත් බෙදා දීමේ උත්සවය දැක බලා ගන්නට කුඩාහීල්ල මහා විද්‍යාලයට යන විට විද්‍යාලයීය නර්තන කණ්ඩායම්, හේවිසි කණ්ඩායම් පෙර මඟ සැරසී සිටියේ පැමිණෙන අමුත්තන් පිළිගැනීමට ය. සිනහමුසු මුහුණින් යුතු දරුවෝ බුලත් හුරුලු දී දෙමා නමැද ආරාධිත අමුත්තන් පිළිගත් අතර බෙර වාදන, වෙස් නැටුම් මැද උත්සව භූමියට ආරාධිත අමුත්තන් කැඳවාගෙන එනු ලැබීය.චිරාගත සම්ප්‍රදායානුකූලව පොල් තෙල් පහන් දල්වා ආගමික කටයුතු සිදු කිරීමෙන් අනතුරුව උත්සව සභාවේ වැඩකටයුතු ආරම්භ කෙරිණි. ආරාධිත අමුත්තන් විසින් විද්‍යාලයීය දරු දැරියන් 275 ට වසරකට අවශ්‍ය පොත්පත්, උපකරණ, පාසල් බෑග් පරිත්‍යාග කෙරිණි.කැලිෆෝනියාවේ ප්‍රධාන සංඝ නායක කහඳ අමරබුද්ධි නාහිමියන් මෙම උත්සවය අවස්ථාවේ රැස්ව සිටි පිරිස අමතමින් මෙසේ ප්‍රකාශ කළහ. ආර්ථික අහසුතා ඇති දරුවන්ට ශිෂ්‍යත්ව ප්‍රදානෝත්සවය අප ආරම්භ කළේ 2000 වසරේ දී. ළමයි 40 ක් ඒ අවස්්ථාවේ දී සුදුසුකම් ලැබුවා. මේ වන විට වසර දොළහක් ගත වී තිබෙනවා. ළමයි 6000 ට පමණ අප පොත්පත්, පාසල් උපකරණ ලබා දී තිබෙනවා.මේ වසරේ දී මෙම පාසල තෝරා ගැනීමට මා උනන්දු කළේ මෙම පාසලේ ම ආදි ශිෂ්‍යයකු වන සබරගමුව පළාත් භාර ජ්‍යෙෂ්ඨ නියෝජ්‍ය පොලිස්පති ලලිත් සී. ජයසිංහ මහතා ය. එතුමා ඉගෙන ගත් පාසලට කෘතගුණ සැලකීමක් වශයෙන් මේ අවස්ථාව හඳුන්වන්න පුළුවන්.පසුගිය වසරේ ශිෂ්‍යත්ව ප්‍රදානෝත්සවයේ දී සිදු වූ එක් සිදුවීමක් මට මෙහිදී සිහිපත් වෙනවා. එක දරුවෙක්ට මේ පොත් පාර්සලයේ බරට වේදිකාව මත ඇදගෙන වැටුණා. මගේ දෑස් වලට කඳුළු ආවා. ඒ වෙලාවේදී දුකක් ඇති වුණත් ලොකු පොත් පාර්සලයක් දෙන්නට ලැබීම මට සතුටක්.මේ දූ දරුවන් මේ පොත් පරිශීලනය කරල හොඳට ඉගෙන ගනීවි කියල අපි බලාපොරොත්තු වෙනවා. වෛද්‍යවරු, ඉංජිනේරුවරු, වෙන්න කියලා අපි හැමෝටම කියන්නේ නැහැ. හොඳට ඉගෙන ගෙන රටට වැඩ ඇති හොඳ පුරවැසියන් වෙන්න කියලයි අප ඉල්ලා සිටින්නේ.මේ පොත් බෙදාදීමේ වැඩ පිළිවෙළ සාර්ථක කර ගැනීම සඳහා මාගේ ගුරු දේවෝත්තමයන් වන මාබොටුවන පියරතන හිමියන්ගෙන් ලැබෙන සහාය අගය කෛාට සලකනවා. ඒ වගේම දකුණු පළාත් ආඥාපති නන්දන සේනාධීර මහතා ගෙන් ලැබුණු සහයෝගයත් අමෙරිකාවේ ජනක ලියනගේ සහ දොස්තර පද්මිණී ගුණවර්ධන දෙපලගෙන් ලැබුණ සහායත් කෘතවේදීව සිහිපත් කරනවා.මෙම උත්සවය සඳහා කොටුව බෝධිරාජ විහාරාධිපති නිකුල පඤ්ඤාසාර හිමියන්, ගුරු භවතුන්, මව්පියන්, ගම්වාසීන් ඇතුළු විශාල පිරිසක් සහභාගි වූහ.මෙම උතුම් පුණ්‍ය කර්මයට කහඳ අමරබුද්ධි හිමියන් සමඟ අප සැමටත් දායක වෙන්නට ලැබීම පෙර ආත්මයක කරන ලද මහා පිනක් ලෙස සලකන්නෙමු. උත්සවය අවසානයේ මා වටා රොක් වූ මවුපියන්, දූ දරුවන්, ගම්වාසීන් උන්වහන්සේට මුව පුරා පින් දුන්නේ කදුළු පිරි දෙනෙතිනි.මේ අහිංසක දූ දරුවන්ට ලබාදුන් වටිනා පාසල් උපකරණ ඔවුන් දෑතින් ම බදාගෙන උන්වහන්සේ දෙපා මුල වැටුණු මොහොත මට කිසිදා අමතක නොවේ.දැනට වසර විස්සක පමණ කාලයක සිට ඇමෙරිකාවේ ධර්ම ප්‍රචාරක කටයුතු වල නිරත වෙන කැලිෆෝනියාවේ ප්‍රධාන සංඝනායක කහඳ අමරබුද්ධි නාහිමියෝ ථෙරවාදි බුදුදහම ලොව පුරා ප්‍රචාරය කිරීම පිණිස අනවරතව කැපවී සිටිති.කැලිෆෝනියා ප්‍රාන්තයේ බුද්ධි විහාරයේ විහාරාධිපති ලෙස ද කටයුතු කරන උන්වහන්සේ තම විහාරස්ථානය මුල් කර ගනිමින් සෑම පොහොයකම දාන ශීල භාවනා වැඩසටහන් පවත්වති’ සෑම බදාදා දිනකම බෝධි පූජා වැඩසටහනක් ද පවත්වති. ඉරුදින දහම් පාසලක් ද පවත්වාගෙන යන උන්වහන්සේ කැලිෆෝනියා ප්‍රාන්තයේ බෞද්ධාගමික කටයුතුවලදී මූලිකත්වය ගෙන කටයුතු කරන යතිවරයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212211</link>
    <topic>අගවිනිසුරුතුමියට හා ශ්‍රේෂ්ඨාධිකරණයට අභියෝගයක්</topic>
    <author/>
    <content>ගෝල්ඩන් කී නඩුව සාධාරණ හා යුක්ති සහගත ලෙස විභාග නො වන බව ද; ඊට අදාළ විනිශ්චයක් ලබාදීම දිගින් - දිගට ම ප්‍රමාද කරන බව ද කියන ගෝල්ඩන් කී තැන්පත්කරුවෙක් ඊයේ අලුත්කඩේ උසාවි සංකීර්ණය ඉදිරිපිට විශාල ගසක මුදුනට නැඟ උපවාසයක් ආරම්භ කර තිබේ.රඹුක්කන ප්‍රදේශයේ පදිංචිකරුවකු වන සමන්ත ශාන්ත කුමාර නම් මේ තැන්පත්කරුවා ගෝල්ඩන් කී ආයතනයෙහි රුපියල් ලක්‍ෂ තුන්සිය පහකට අධික මුදලක් තැන්පත් කර ඇති අතර තමාට මුදලත් - ජීවිතයත් දෙක ම අහිමිවෙමින් පවතින බැවින් ඊට වගකිවයුතු වත්මන් අගවිනිසුරු ආචාර්ය ශිරාණි බණ්ඩාරනායක මහත්මියට අභියෝග කරමින්; හැකි නම් නීතියට අනුකූලව ගෝල්ඩන් කී තැන්පතුකරුවන්ට සාධාරණය ඉටුකර දෙන්නැ’යි ප්‍රකාශ කර සිටී.උපවාසකරුවා රැඳී සිටින ගස වටා රොක් වූ තවත් තැන්පත්කරුවෝ පිරිසක් අගවිනිසුරුතුමියට හා ශ්‍රේෂ්ඨාධිකරණයට එරෙහි ව විරෝධතා දක්වමින් සිටිති.ගෝල්ඩන් කී පෙත්සම් විභාගය අගවිනිසුරු ආචාර්ය ශිරාණි බණ්ඩාරනායක මහත්මිය යටතේ විභාග කිරීම නිසා එකී තැන්පත්කරුවන් ගස් ගල් උඩ ළඟින තත්ත්වයකට පත් වූ බවට තැන්පත්කරුවෝ ඊයේ (20) ශ්‍රේෂ්ඨාධිකරණය අභියස දී පැවසූහ. ආසියාවේ ලොකුම මංකොල්ලය හා ශ්‍රී ලංකාවේ ලොකුම නඩුව ශිරාණි තිලකවර්ධන විනිසුරුවරිය ඉදිරියේ විභාග වෙමින් තිබියදී ඇගෙන් එය උදුරාගෙන එය විභාග නොකර තබාගෙන සිටින අකීකරු අගවිනිසුරුවරිය පලවා හැර නීතිගරුක රටට ආදරය කරන අගවිනිසුරුවරියක් පත්කරන ලෙස තැන්පත්කරුවන් වගකිවයුත්තන්ගෙන් හා විධායකයෙන් ඉල්ලා සිටියහ.ගෝල්ඩන් කී හි ලක්‍ෂ 305 කට අධික මුදලක් තැන්පත් කළ රඹුක්කන පදිංචි සමන් ශාන්ත කුමාර මහතා ඊයේ (20) ශ්‍රේෂ්ඨාධිකරණය ඉදිරිපිට ඇති මාර ගසකට නැඟ උපවාසය ආරම්භ කරමින් ඉල්ලා සිටියේ දැනට ශ්‍රේෂ්ඨාධිකරණයේ බහා තබා ඇති තම ගෝල්ඩන් කී නඩුව කඩිනමින් විභාග කරන බවට පිළිතුරක් ලැබෙන තෙක් සිය උපවාසය අත්නොහරින බවය.ශ්‍රේෂ්ඨාධිකරණ විනිසුරු ශිරාණි තිලකවර්ධන මහත්මිය තමන්ට හා තැන්පත්කරුවන්ට 2011 ජූනි 29 වැනි දින විසඳුමක් ලබා දුන් බවත්, එම විසඳුමට අනුව තැන්පත්කරුවන්ගේ මුදලින් 45% ක් මේ වසර අවසානයේ හිමිවීමට තිබූ බවත්, එම කටයුතුවලට ද හරස් කැපුවේ අගවිනිසුරුවරිය බවට ඔවුන් පැවසූහ. විනිසුරු ශිරාණි තිලකවර්ධන මහත්මිය ලබා දුන් විසඳුම ක්‍රියාත්මක කිරීමට හෝ තැකීමවත්, අනුමත කිරීමටවත් අගවිනිසුරුවරිය කටයුතු නොකිරීම නිසා තමන් අගාධයට පත් වූ බව පැවසූ ශාන්ත මහතා සාධාරණ විසඳුමක් ලබා නොදුනුහොත් තමා ගසින් නොබසින බව කීය.වසර හතරක් අධිකරණයේ විසඳුමක් නොලැබුණු තමාට රජයේ හෝ මැදිහත් වී විසඳුමක් ලබා දෙන ලෙසට ඔහු ඉල්ලා සිටී. තවද වසර 30 ක කුරිරු යුද්ධය නිමා කළ ජනාධිපතිතුමාට මෙයට විසඳුමක් ලබාදිය හැකි බවට ඔහු විශ්වාසය පළ කෙළේය.දරුවන් දෙදෙනකුගේ පියකු වන ශාන්ත මහතා විමලසුරේන්ද්‍ර විදුලි බලාගාරයේ සේවය කර දහඩිය මහන්සියෙන් ඉපැයූ මුදල් පිළිබඳව කිසිදු තැකීමක් නොකර අගවිනිසුරුවරිය නඩුව බහා තැබීම සාධාරණ නොවන බව ද හෙතෙම කියයි. ඔහු ගස උඩ උපවාස කරද්දී ගෝල්ඩන් කී තැන්පත්කරුවෝ පෝස්ටර්, බැනර් ප්‍රදර්ශනය කිරීමෙන් ඔහුට සහාය පළකරමින් ගස යට උද්ඝෝෂණය කළහ.තරාදියක අනුරුවක් ප්‍රදර්ශනය කළ ඔවුන් එක් පැත්තකට ට්‍රිලියම් නිවාස සංකීර්ණය හා මුදල් බරවී ඇති ආකාරය ප්‍රදර්ශනය කළහ. ගෝල්ඩන් කී තැන්පත්කරුවන්ගේ සංගමයේ සභාපතිනි දුෂ්‍යන්ති හපුගොඩ මහත්මිය පැවසුවේ අගවිනිසුරුවරියට එරෙහිව පැවැති තේරීම් කාරක සභාවේ ද ;ගීල්ඩන් කී නඩුවේදී සිදු වූ ගනුදෙනු සම්බන්ධයෙන් ඇය වැරැදිකාරියක වී ඇති බවය. මෙහිදී උපවාසයේ යෙදී සිටි ශාන්ත කුමාර මහතාට රජය නියෝජනය කරමින් කොළඹ ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා පැමිණ සිය කාරණාව ජනාධිපතිතුමා වෙත සැලකරන බවට පොරොන්දු දීමෙන් අනතුරුව ඔහු ගසින් බිමට බැස්සේය.ගෝල්ඩන් කී තැන්පත්කරුවන් නීතියේ සාධාරණත්වය ඉල්ලා අධිකරණයට ගියත් ඉන් ඵලක් වී නැහැ. ශිරාණි තිලකවර්ධන විනිසුරුවරිය හමුවේ විභාග වූ නඩුව උදුරා අගවිනිසුරුවරිය බහා තැබුවා. ගරු ජනාධිපතිතුමනි, වසර 30 ක කුරිරු යුද්ධය අවසන් කළාක් මෙන් අධිකරණයේද ස්වාධීනත්වය රැක දෙන්න යැයි ගසින් බිමට බැසූ ශාන්ත මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212212</link>
    <topic>රේසිං කාර් ගෙන්වීමෙන් බදු අහිමි වී නැහැ</topic>
    <author/>
    <content>රේසිං කාර් ගෙන්වීම සඳහා රුපියල් මිලියන 2022ක බදු සහන ලබාදී ඇති බවට ඇතැමුන් කරන ප්‍රකාශ සම්පූර්ණයෙන්ම අසත්‍ය බව මුදල් හා ක්‍රමසම්පාදන අමාත්‍යාංශය අවධාරණය කරයි.මෙරට ක්‍රියාත්මක කෙරෙන සංවර්ධන ව්‍යාපෘති, ප්‍රදර්ශන හෝ තරග වැනි කාර්යයන් සඳහා තාවකාලිකව ආනයනය කර ප්‍රති අපනයන කරන ස්වර්ණාභරණ, ප්‍රදර්ශන භාණ්ඩ, වාහන ආදිය සඳහා බදු පැනවීමක් සිදු නොකෙරේ. එකී ව්‍යාපෘතිය, ප්‍රදර්ශනය හෝ තරගය අවසන් වූ පසු එම භාණ්ඩ නිර්දේශ කරනු ලබන කාලසීමාවේ ප්‍රති අපනයනය කළ යුතු වේ.දේශීය සංචාරක කර්මාන්තය හා විදේශීය ආයෝජන ප්‍රවර්ධනය ඉලක්ක කරගනිමින් පසුගිදා කොළඹ දී පැවැති මෝටර් රථ ධාවන තරගය සඳහා ආනයනය කළ කාර් ඇතුළු අනෙකුත් උපකරණ ප්‍රති අපනයන පදනම මත ආයනයනය කර ඇති බැවින්, එමගින් රටට අයවිය යුතු කිසිදු බදු මුදලක් අහිමිවී නොමැත.මීට අමතරව, මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතාගේ් ප්‍රධානත්වයෙන් පසුගිය දෙසැම්බර් 11 වැනි දින මුදල් හා ක්‍රමසම්පාදන අමාත්‍යාංශයේ දී පැවැති අමාත්‍යාංශ ලේකම්වරුන්ගේ රැස්වීමේ දී රජයේ සේවකයින්ට ගෙවනු ලබන වැටුප් හැර අනෙකුත් සියලුම පුනරාවර්තන වියදම් කපාහරින ලෙස මුදල් හා ක්‍රමසම්පාදන අමාත්‍යාංශයේ ලේකම්වරයා අමාත්‍යාංශ ලේකම්වරුන්ට උපදෙස් ලබා දී ඇති බවට කරන ප්‍රකාශය ද පදනම් විරහිත හා අසත්‍ය වූවකි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212213</link>
    <topic>කොටින්ට පණ දුන් 4ක් තමිල්නාඩුවේ දී දැලේ</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ ත්‍රස්ත සංවිධානය යළි පණ ගැන්වීම සඳහා සැලසුම්කළ ප්‍රධාන පෙළේ ත්‍රස්ත සාමාජිකයන් සිව්දෙනකු ඉන්දියාවේ තම්ල්නාඩුහි දී අත්අඩංගුවට ගෙන ඇත.මෙම මෙහෙයුමට විද්යුත් විශේෂඥ සහාය සැපයූ පුද්ගලයා සහ ඊට සම්බන්ධ තවත් පුද්ගලයන් තිදෙනකු තමිල්නාඩුවේ දී අත්අඩංගුවට ගෙන තිබෙන බව වාර්තා වෙයි. ඉන්දීය ආරක්ෂක අංශ වෙත ශ්‍රී ලංකා රජයේ හමුදාවන් කළ දැනුම් දීමකට අනුව මොවුන් අත්අඩංගුවට ගැනීමට හැකිව තිබේ. තමිල්නාඩු අපරාධ පරීක්ෂණ දෙපාර්තමේන්තු විශේෂ කණ්ඩායමක් මඟින් අත්අඩංගුවට ගත් මේ පිරිසට එස්. සුරේෂ් කුමාර් (34), ඩී.උදය (39), ටී.මහේෂ්වරන් (33), කේ. ක්‍රිෂ්ණමූර්ති (29) නැමැති ත්‍රස්ත සාමාජිකයන් අයත්වන බව වාර්තා වෙයි.ත්‍රස්ත සංවිධානයට අනුබල දුන් සාමාජිකයන් දෙදෙනකු ශ්‍රී ලංකා රජයේ ආරක්ෂක අංශ අත්අඩංගුවට ‍ගත් අතර ඔහුගෙන් කළ ප්‍රශ්න කිරීම්වලදී එල්.ටී.ටී.ඊ ත්‍රස්ත සංවිධානය යළි ගොඩනැඟීම සඳහා ක්‍රියාත්මක වන පුද්ගලයන්ගේ නම් ලැයිස්තුවක් ඉදිරිපත්කර තිබේ.මේ අතර ඔවුන්ගේ ලැයිස්තුව සඳහා ශ්‍රී ලංකාවේ ආර්ථික මර්මස්ථාන මෙන්ම වැදගත් ස්ථාන රැසක් අන්තර්ගත කර තිබෙන අතර මේ සම්බන්ධයෙන් තොරතුරු රැසක් අනාවරණය කර ගැනීමට හැකියාව ලැබී ඇත. මොවුන් සම්බන්ධයෙන් තව දුරටත් විමර්ශන සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212214</link>
    <topic>නිවෙසක් තනාගැනීමට ලක්ෂයක වන්දියක්</topic>
    <author/>
    <content>මහවැසි හේතුවෙන් හානියට පත් නිවෙස් තනාගැනීමට රජය මගින් රුපියල් ලක්ෂය දක්වා මුදලක් ලබාදීමට තීරණය කර තිබේ. සම්පූර්ණයෙන්ම හානි වූ නිවසක් සඳහා වන්දි වශයෙන් රුපියල් ලක්ෂයක් ද, අර්ධ වශයෙන් හානි වූ නිවසක් සඳහා පනස් දහසක් ද ලබාදීම ජනාධිපති මහින්ද රාජපක්ෂ මහතාගේ උපදෙස් මත ආර්ථික සංවර්ධන අමාත්‍යාංශය හරහා සිදුකෙරෙන බව ආපදා කළමනාකරණ ඇමැති මහින්ද අමරවීර මහතා පැවසීය.මේ නිවාස තනාදීමට පමණක් රජයට රුපියල් කෝටි දහයකට අධික මුදලක් වැයවන අතර දෙදහසකට වැඩි නිවාස සංඛ්‍යාවකට හානි සිදුව ඇති බවත් ඇමැතිවරයා අවධාරණය කළේය.හානියට පත් වූ නිවාස සංඛ්‍යාව තවත් වැඩිවෙමින් පවතින බව ද ඇමැතිවරයා කීය. වගා හානි සඳහා ද ආර්ථික සංවර්ධන අමාත්‍යාංශය මගින් වන්දි ලබාදීමේ වැඩපිළිවෙළක් ක්‍රියාත්මක කරන බවද අමරවීර මහතා කියා සිටියේය.අයහපත් කාලගුණයෙන් මරණයට පත්වූවන් වෙනුවෙන් අවමංගල කටයුතු සඳහා රුපියල් 15000/-ක මුදලක් ලබාදීමට ද රජය කටයුතු යොදා ඇති බවද ඇමැතිවරයා අනාවරණය කළේය.මේ වන විට විපතට පත්ව ඇති අයට පළමු ආහාර වේලේ සිටම ලබාදීමට අවශ්‍ය තරම් මූල්‍යාධාර දිස්ත්‍රික් ලේකම්වරු වෙත යවා ඇතැයි ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212215</link>
    <topic>මාතර දී ඇල්ලූ ජර්මානුවා ළඟ ලක්ෂ 4ක කුඩු</topic>
    <author>විජයානි එදිරිසිංහ සහ මාතර සමූහ</author>
    <content>කුඩු (හෂීස්) ජාවාරමේ යෙදුණු ජාත්‍යන්තර ජාවාරම්කරුවකු මාතර දී අත්අඩංගුවට ගැනිණි.ජර්මන් ජාතිකයකු වූ සැකකරු සතුව තිබී රුපියල් ලක්‍ෂ හතරක පමණ හෂීස් ප්‍රමාණයක් ද සොයාගෙන ඇත.  සැකකරු 1979 වර්ෂයේ සිට වරින් වර මෙරටට පැමිණ ඇති අතර ඔහු එම සෑම අවස්ථාවකම මෙරටට හෂීස් ගෙන එන්නට ඇතැයි සැක කෙරේ. සැකකරු තිස්සමහාරාම ප්‍රදේශයේ කාන්තාවක් සමඟ විවාහ වී ඇති අතර මොහු දකුණු පළාතේ කුඩු ජාවාරම කරගෙන ගොස් ඇති බවට තොරතුරු ලැබී තිබේ.මාතර ප්‍රදේශය බාර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාට ලැබුණ තොරතුරක් මත සැකකරු අත්අඩංගුවට ගෙන ඇත. සැකකරු ඊයේ (20) අධිකරණයට ඉදිරිපත් කිරීමට නියමිතව තිබූ අතර මාතර පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212216</link>
    <topic>වෙඩි තැබීම ගැන පූර්ණ පරීක්ෂණයක් පවත්වන්න ජනපතිගෙන් පොලිස්පතිට උපදෙස්</topic>
    <author>ධනුෂ්ක ගොඩකුඹුර</author>
    <content>එක්සත් ජාතික පක්ෂයේ පාර්ලිමේන්තු මන්ත්‍රී, ශ්‍රී ලංකා නීතීඥ සංගමයේ සභාපති, ජනාධිපති නීතීඥ විජයදාස රාජපක්ෂ මහතාගේ නිවස ඉදිරිපිට සිදු වු බව කියන වෙඩි තැබීම සම්බන්ධයෙන් පූර්ණ පරීක්ෂණයක් පවත්වන ලෙස ජනාධිපති මහින්ද රාජපක්ෂ මහතා පොලිස්පතිවරයාට උපදෙස් දී තිබේ.සිද්ධිය සම්බන්ධයෙන් සැල වූ පසු ජනාධිපතිවරයා විජයදාස රාජපක්ෂ මහතාගේ සුවදුක් විමසීමට මන්ත්‍රීවරයාගේ නාවල, විජයබා මාවතේ පිහිටි  නිවස වෙත ඊයේ (20) දහවල් ගියේය. මන්ත්‍රීවරයා හමුවී සුහද කතාබහක නිරත වූ ජනාධිපතිවරයා කඩිනමින් පරීක්ෂණ පවත්වන ලෙස පොලිස්පතිවරයා උපදෙස් දුන් බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා දිනමිණට පැවසීය. විජයදාස රාජපක්ෂ මහතාගේ නිවස ඉදිරිපිට පෙරේදා (19) රාත්‍රියේ කිසියම් වෙඩි තැබීමක් සිදුව ඇති බවට වාර්තා වී තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212217</link>
    <topic>ලෝක විනාශයක් නෑ</topic>
    <author>උපාලි කරුණාරත්න</author>
    <content>ශ්‍රී ලංකාවේ වේලාවෙන් අද (21) පස්වරු 4.21 ට ලෝක විනාශයක් සිදුවනවා යයි පවසන මතයේ කිසිදු සත්‍යතාවක් නැති බව කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පැවසීය. පෘථිවියේ ග්‍රහකයක් වැදීමෙන්, සූර්යයාගේ ඉන්ධන අවසන් වීමෙන් පසුව සූර්යයා ප්‍රසාරණය වීමෙන් හෝ ලෝක යුද්ධයක් ඇති වීම වැනි කරුණු මත ලෝක විනාශය සිදුවිය හැකි බව පවසන මහාචාර්ය වරයා එවැනි කිසිම ලක්ෂණයක් අද දිනයේ දක්නට නොමැති බවද ප්‍රකාශ කළේය.නාසා ආයතනය, අමෙරිකානු රජය ලෝක විනාශය ප්‍රතික්ෂේප කර ඇති බව පැවසූ චන්දන ජයරත්න මහතා, ශ්‍රී ලංකාවේ ළමයි පවා අද දින ලෝක විනාශයක් සිදුවෙනවා යැයි පවසන මිත්‍යාවට බිය වී ඇතැයි කීය. මායාවරුන්ගේ කැලැන්ඩරය අද දිනෙන් අවසන් වී හෙට (22) දිනයේ අලුත් දිනයක් උදාවන බව මහාචාර්ය වරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212218</link>
    <topic>උතුරු-නැ’හිර නිවාස 20,000කටයුරෝපා සංගමයෙන් කෝටි 750ක්</topic>
    <author>මහින්ද අලුත්ගෙදර</author>
    <content>උතුරු හා නැඟෙනහිර පළාත්වල ජනතාවගේ අවශ්‍යතාවන් වෙනුවෙන් ස්ථිර නිවාස 20,000ක් ලබාදීම සඳහා රුපියල් කෝටි 750ක් වෙන් කිරීමට යුරෝපා සංගමය පියවර ගෙන ඇත.පසුගිය 2006 වසරේ දී ආරම්භ කළ මේ නිවාස වැඩසටහන එළඹෙන 2015 දක්වා ක්‍රියාත්ම කෙරෙන අතර එය අදියර කිහිපයක් ඔස්සේ ක්‍රියාත්මක කිරීමට යුරෝපා සංගමය තීරණයකර ඇත.මෙහි සිවුවැනි අදියර ක්‍රියාත්මක කිරීම සඳහා වන ගිවිසුම වෙනුවෙන් යුරෝපා සංගමය හා එක්සත් ජාතීන්ගේ ජනාවාස වැඩසටහන (හැබිටාඩ්) පසුගියදා අස්සන් කළ අතර මේ යටතේ උතුරු හා නැඟෙනහිර පළාත්හි පවුල් 4,000ක් සඳහා ස්ථිර නිවාස ඉදිකිරීමට නියමිත බව යුරෝපා සංගමය පෙන්වා දෙයි.මේ අතර ශ්‍රී ලංකාවේ යුරෝපා සංගම් තානාපති කාර්යාලය සඳහන් කරන්නේ මෙම නිවාස 4,000 ඉදිකිරීම වෙනුවෙන් රුපියල් කෝටි 190ක (යුරෝ මිලියන 12ක) මුදලක් වෙන්කර තිබෙන බවයි.ඊට අමතරව ශ්‍රී ලංකාවේ යුරෝපා සංගම් තානාපති කාර්යාලය සඳහන් කරන්නේ මේ නිවාස වැඩසටහන ඇතුළුව එක් එක් සංවර්ධන ව්‍යාපෘති වෙනුවෙන් යුරෝපා සංගමය ශ්‍රී ලංකාව සඳහා වෙන්කර තිබෙන මුදල රුපියල් කෝටි 1,900 (යුරෝ මිලියන 120) ක් බවයි. මේ සම්බන්ධයෙන් සතුටුවන බවද 2006 වසරේ සිට ක්‍රියාත්මක කෙරෙන මේ නිවාස වැඩසටහන යටතේ වන මෙය සිවුවැන්න බවද ශ්‍රී ලංකාවේ යුරෝපා සංගම් තානාපති බර්නාඩ් සැවේජ් මහතා පවසයි.එළඹෙන 2015 වනවිට මෙරට නිවාස අවශ්‍යතාවෙන් 20,000ක් සම්පූර්ණ කිරීම සඳහා යුරෝපා සංගමයේ ආධාර ලබාදෙන බවද ඒ මහතා සඳහන් කරයි.එළඹෙන 2016වන විට ශ්‍රී ලංකාවේ සංවර්ධන ඉලක්කයන් සම්පූර්ණ කර ගැනීමේ කටයුතු වෙනුවෙන් සහයෝගය ලබාදීමට බලාපොරොත්තුවන බව සඳහන් කරන ශ්‍රී ලංකාවේ යුරෝපා සංගම් තානාපතිවරයා මේ වෙනුවෙන් ස්විස් සංවර්ධන සහයෝගීතාවය සහ ඕස්ට්‍රේලියානු ආධාර වැඩසටහන සහයෝගය ලබාදෙන බවද කියාසිටී.මේ නිවාස ඉදිකිරීමේ දී අයිතිකරුවන් වෙත මුදල් ලබාදීමට පියවර ගෙන තිබෙන අතර ඒ සඳහා අවශ්‍ය තාක්ෂණික සහයෝගය ලබාදීමට ද යුරෝපා සංගමය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n1212219</link>
    <topic>උත්සව සමයේ අපරාධ මඬින්න පොලිසිය සීරුවෙන්</topic>
    <author>චන්ද්‍රිකා පෙරේරා</author>
    <content>උත්සව සමයේ බීමතින් රිය පදවන්නන් හා මාර්ග නීති කඩකරන්නන් අත්අඩංගුවට ගැනීමට රට පුරා දවසේ පැය විසිහතරේම ක්‍රියාත්මක විශේෂ වැඩපිළිවෙළක් පොලිසිය ආරම්භ කර ඇත.උත්සව සමයේ සාප්පු වෙත ඇදෙන පාරිභෝගිකයින් ඉලක්ක කර ගැවසෙන ගැටකපන්නන් අත්අඩංගුවට ගැනීමට ද පොලිසිය කණ්ඩායම් යොදවා තිබේ.මේ වැඩපිළිවෙළ යටතේ පොලිස් ආවේශන නිලධාරීන්, නිල ඇඳුම් සහිත නිලධාරීන් හා බුද්ධි නිලධාරීන් ද මාර්ගවල හා ජනතාව ගැවසෙන පොදු ස්ථානවල යොදවා තිබෙන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රිශාන්ත ජයකොඩි මහතා පැවසීය.හදිසි අවස්ථාවලදී ක්‍රියාත්මක වීමට ජංගම පොලිස් රථවාහන ද යොදාගෙන ඇත. මාර්ග සංඥා ඇති ස්ථානවල හා මාර්ගවල තෝරා ගත් වෙනත් ස්ථානවල ද මාර්ග නීති කඩකරන රථවාහන හඳුනාගැනීම සඳහා කැමරා සවිකර ඇති අතර සී. සී. ටී. වී. කැමරා සහිත ජංගම රථ ද යොදවා ඇත.මේ දිනවල මාර්ග අනතුරු ද අධිකව සිදුවන ප්‍රවණතාවක් ඇතිවී තිබෙන බැවින් කල්පනාකාරීව වේගය නොඉක්මවා රිය පදවන ලෙස රියැදුරන්ගෙන් ජයකොඩි මහතා ඉල්ලීමක් කරයි. ගැටකපන්නන්ගෙන් ප්‍රවේසම් වන ලෙස ද පාරිභෝගිකයින්ට දැනුම් දෙයි.පදිකයන් මාර්ගයේ හා පදික මාරුවේ ගමන් ගන්නා අවස්ථාවලදී නියමිත මාර්ග නීති අනුගමනය කිරීමට කටයුතු කරන ලෙසත්, පදික මාරු නොමැති ස්ථානවලින් පාර මාරුවන්නන් හේතුවෙන් අනතුරු බහුලව ඇතිවන බවත්, හෙතෙම “දිනමිණ” ට කීය. මාර්ග නීති කඩකරන පදිකයනටද විරුද්ධව නඩු පැවරීමට කටයුතු කරන අතර ඒ සඳහා විශේෂ පොලිස් නිලධාරීන් පිරිසක් යොදවා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n12122111</link>
    <topic>අවදානම ප්‍රදර්ශනය කිරිමට එරෙහිවදුම්කොළ සමාගම් නඩු මගට යන සූදානමක්</topic>
    <author>ඌව වෙල්ලස්ස සමුහවජිර උමගිලිය</author>
    <content>2006 අංක 27 දරණ දුම්කොළ හා මධ්‍යසාරය පිළිබදව ජාතික අධිකාරි පනත මගින් සෞඛ්‍ය අමාත්‍යතුමාට ලබාදි ඇති නීතිමය ප්‍රතිපාදන පදනම් කරගනිමින් මේ රටේ පුරවැසියන්ගේ හිත සුව පිණිස දුම්කොළ නිෂ්පාදන ඇසුරුම් මත රූපමය සෞඛ්‍ය අවවාද ප්‍රදර්ශනය කිරිමට ගත් තීරණයට එරෙහිව මේ වන විට දුම්කොළ සමාගම් විසින් නීතිමය පියවර ගැනීමට සැලසුම් කර ඇති බවත් ඔවුන් ගේ එම ක්‍රියාවට විරුද්ධව ජනතාව පෙළ ගැසී ඇති බව මධ්‍යසාර හා මත්ද්‍රව්‍ය පිළිබද තොරතුරු මධ්‍යස්ථානයේ ‍ෙජ්‍යෂ්ඨ වැඩ සටහන් නිලධාරි සම්පත් සේරම් මහතා මාධ්‍යයට පැවැසිය. දුම්පානය හා මත්ද්‍රව්‍ය භාවිතය නිසා සිදුවන සමාජ ආර්ථික පිරිහිම පිළිබදව මාධ්‍යවේදින් දැනුවත් කිරිමේ වැඩසටහනට සහභාගිවෙමින් එම මහතා වැඩිදුරටත් මෙසේ පැවැසිය. ලෝක සෞඛ්‍ය සංවිධානයේ විසින් කරන ලද දුම්කොළ පාලනය පිළිබදව ජාත්‍යන්තර සම්මුතියේ 11 වන වගන්තිය අනුව දුම්කොළ නිෂ්පාදන ඇසුරුම් මත රූපමය සෞඛ්‍ය අවවාද ප්‍රදර්ශනය කිරිම සදහා රජය ක‍ටයුතු කිරිමට බැදි ඇත.දුම්පානය කිරිම නිසා දිනකට මේ රටේ පුරවැසියන් 60 දෙනකුට වඩා ප්‍රමාණයක් මරණයට පත්වන අතර දිනකට රුපියල් ලක්ෂ 2100ක මුදලක් සිගරට් භාවිතය නිසා මේ රටට අහිමි වෙනවා මේ තත්ත්වය අවම කිරිම සදහා රජය විසින් විවිධ ක්‍රියා මාර්ග ගනිමින් පවතිනවා. දුම්පානය හේතුවෙන් ශරිර සෞඛ්‍යයට ඇතිවන බලපෑම පිළිබදව දුම්කොළ ඇසුරුම් මත රූප රාමු මගින් ඒ පිළිබදව ප්‍රදර්ශනය කිරිමට සෞඛ්‍ය අමාත්‍ය වරයා කටයුතු කිරිමට එරෙහිව මේ දුම්කොළ සමාගම් මේ වන විට නඩු මගට පිවිසි සිටිනවා. ඇමැති වරයා ගනු ලැබු තීරණය කඩා කප්පල් කිරිමේ ව්‍යාපාරයක් දැනට දියත් වි තිබෙනවා .මේ පිළිබදව අවබෝධයක් ඇති ජනතාව දැනටම මේ දුම්කොළ සමාගම් ගෙන යන මෙම කඩා කප්පල් කාරි වැඩපිළිවෙළට විරුද්ධව කටයුතු කරනවා. එය හොද සාධදනිය තත්ත්වයක් .දුම්පානයට විරුද්ධ සියලු දෙනාම මේ පිළිබදව අවදියෙන් සිටි යුගය පැමිණ තිබෙනවා.අපේ දරුවන්ගේ අනාගතය සුරක්ෂිත කිරිම දුම්කොළ සමාගම්වලට එරෙහිව රජය ගන්නා මෙම තීරණයට ප්‍රසාදය දැක්විය යුතුයි.දුම්කොළ සමාගම් විසින් ඉතාම සුක්ෂම ලෙස තම ව්‍යාපාර කටයුතු ව්‍යාප්ත කිරිම සදහා ගනු ලබන විවිධ උපක්‍රම පරාජය කරමින් මේ අවස්ථාවේ රජයට ශක්තියක් විය යුතුයි. හැකි සැම අවස්ථාවලදි දිනකට අලෙවි කරන දුම්වැටි ප්‍රමාණය අවම කිරිම සදහා දිප ව්‍යාප්ත වැඩපිළිවෙළක් නිවසෙන් ගමෙන් නගරයෙන් ආරම්භ කළ යුතු වෙනවා.දුම්වැටි අලෙවි කරන වෙළෙද සැල් වලින් භාණ්ඩ මිලදි ගැනිමෙන් වැළකී සිටිමෙන් සිය විරෝධය පාමින් එම වෙළෙද සැල්වල දුම්වැටි අලෙවිය අවම කිරිමට පෙළ‍ඹෙමු..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n12122112</link>
    <topic>ශ්‍රී ලංකාවේ ජෛව විවිධත්වය රැක ගැනීමට ආවේණික ක්‍රමවේද උපයෝගී කර ගන්නවා</topic>
    <author>ශීලා උඩුවර</author>
    <content>ආර්ථික දියුණුව සඳහා කටයුතු කරන අතරම ලංකාවේ පාරිසරික තත්ත්වයන් හා ජෛව විවිධත්වය වර්තමාන හා අනාගත පරපුර වෙනුවෙන් ආරක්ෂා කරදීම සඳහා ආවේණික ක්‍රමවේද උපයෝගි කර ගන්නා බව පරිසර ඇමැති අනුර ප්‍රියදර්ශන යාපා මහතා පැවසීය.ඇමැතිවරයා මේ අදහස් පළ කළේ ශ්‍රී ලංකාවට ආවේණික හා වඳවී යාමේ තර්ජනයට ලක්වූ ශාක හා සත්ත්ව සංරක්ෂණය සඳහා අවධානය යොමු කරමින් සකස් කළ ජාතික රතු දත්ත නාමාවලිය 2012 එළිදැක්වීම නිමිත්තෙන් බත්තරමුල්ල වෝටර්ස් ඒජ් හි පැවැති උත්සවයේ දීය.පරිසර අමාත්‍යාංශයට අනුබද්ධිත ජෛව විවිධත්ව ලේකම් කාර්යාලය ප්‍රමුඛ ජාතික පැළෑටි සංරක්ෂණ දෙපාර්තමේන්තුව හා ශ්‍රී ලංකාවේ ජාතික උද්්භිද උද්‍යාන කාර්ය මණ්ඩලය මේ සඳහා දායකත්වය ලබා දී තිබේ.අද තිබෙන ප්‍රධානම අභියෝගය වන්නේ ශ්‍රී ලංකාව ආසියාවේ ආශ්චර්යමත් රට බවට පත් කිරීම බවත්, ඒ සඳහා වන ආර්ථික ඉලක්ක ජයගන්නා අතරේ අපේ රටේ ජෛව විවිධත්වය ආරක්ෂා කර ගැනීම ප්‍රධාන වගකීමක් බව ඇමැතිවරයා කීවේය.සත්ත්ව වර්ග 2264ක් අධ්‍යයනයට ලක් කළ අතර එයින් 936 ක් ආවේණික බවත්, ශාක වර්ග 3492 ක් අධ්‍යයනයට ලක් කළ ඇති අතර 743 ක් ආවේණික බවත් ඇමැතිවරයා කීය.කොළඹ විශ්වවිද්‍යාලයේ ජ්‍යෙෂ්ඨ කථිකාචාර්ය දේවක වීරකෝන් මහතා - “ජෛව විවිධත්ව සංරක්ෂණය අප රටට පමණක් නොව මුළු ලෝකයටම වැදගත් වන බවත් එය වගකීමක් පමණක් නොව යුතුකමක් බවත් සඳහන් කළේය.ජාතික උද්භිද උද්‍යානයේ අධ්‍යක්ෂ ජනරාල් හා වෘක්ෂලතා තාක්ෂණික සම්බන්ධීකාරක සිරිල් විජේසුන්දර මහතා - 2016 වන විට උද්භිත උද්‍යාන 10 ක් විවිධ කාලගුණික ප්‍රදේ්ශවල ස්ථාපිත කරන බවත් සඳහන් කළේ ය.පරිසර අමාත්‍යාංශයේ ලේකම් බී. එම්. යූ. ඩී. බස්නායක මහතා ද මෙහිදී කථා කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n12122113</link>
    <topic>නීති විද්‍යාල විභාගය යළි පවත්වන්නැයි ඉල්ලයි</topic>
    <author>උපාලි කරුණාරත්න</author>
    <content>ශ්‍රී ලංකා නීති විද්‍යාලයට සිසුන් තෝරා ගැනීම සඳහා මෙවර පවත්වන ලද විභාගයේ තිබෙන වංචනික ස්වභාවය පිළිබඳ රටට හෙළි කිරීමට ජාතික විද්වත් සභාව තීරණය කරයි.එම විභාගයේ ප්‍රතිඵල අහෝසි කර නැවත විභාගයක් පවත්වන ලෙස ද ඔවුහු ඉල්ලා සිටිති. බහුජන සහ අධිකරණ කටයුතු මඟින් එම වංචනික කටයුත්ත පරාජය කිරීමට කටයුතු කරන බව පවසන ජාතික විද්වත් සභාවේ සභාපති බන්දුල චන්ද්‍රසේකර මහතා එම ගැටලුකාරී තත්ත්වය පිළිබඳ ඉදිරි දිනවලදී රහස් පොලිසියට පැමිණිල්ලක් කරන බවද පැවසීය.අවබෝධයෙන් ජීවත්වන සිංහල, මුස්ලිම්, දමිළ ජනතාව අතර ජාතිවාදය ඇති කිරීමට කවුරුන් හෝ උත්සාහ කරනවා නම් ජාතික විද්වත් සභාව එයට එරෙහිව කටයුතු කරනවා යැයි ද ඒ මහතා ප්‍රකාශ කෙළේය.බන්දුල චන්ද්‍රසේකර මහතා එම අදහස් පළ කළේ 19 දා කොළඹ දී පැවැති මාධ්‍ය හමුවකදී ය.නීති විද්‍යාල ප්‍රවේශ විභාගය ඉතා ක්‍රමානුුකූලව පැවැත්විය යුතු බවට ශ්‍රේ්ෂ්ඨාධිකරණය ද වරක් ප්‍රකාශ කළා.නීතිඥ ප්‍රියදර්ශන ගමගේ මහතා - වර්තමානයේ නීති විද්‍යාල ප්‍රවේශ විභාගයේ ප්‍රතිඵල තුළ අපි අස්වාභාවික තත්ත්වයක් දකිනවා.නීතිඥ සුමුදු හේවගේ් මහතා - නීති විද්‍යාල ප්‍රවේශ විද්‍යාලයේ ඇති වී ඇති ගැටලුකාරී තත්ත්වය පිළිබඳ අපක්ෂපාතී පරීක්ෂණයක් පැවැත්විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=n12122114</link>
    <topic>බන්ධනාගාරවල ප්‍රශ්න මාධ්‍ය මගින් කතා කළත්විසඳුම් ඉදිරිපත් නොකිරීම කනගාටුවට කරුණක්</topic>
    <author>බුද්ධිකා ඉඹුලාන</author>
    <content>බන්ධනාගාරවල තිබෙන ප්‍රශ්න මාධ්‍ය මගින් කතා කළද ඒ පිළිබඳ යම් යම් විසදුම් ඉදිරිපත් නොකිරීම කනගාටුවට කරුණක් යැයි පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා කීය.‍ බන්ධනාගාර තුළින් සමාජය ප්‍රතිසංස්කරණය කළ නොහැකි අතර සමාජ ප්‍රතිසංස්කරණය තුළින් බන්ධනාගාරවලට යම් බලපෑමක් කළ හැකි බවද අමැතිවරයා පැවසීය.සිරකරු සුබසාධක සංගමයේ 95 වන සංවත්සර රැස්වීම, කොළඹ 7 කාන්තා විද්‍යාලයීය ශ්‍රවණාගාරෙය් පැවැති අවස්ථාවේදී ඇමැතිවරයා මේ අදහස් පළ කෙළ්ය. එහිදී ඇමැතිවරයා මෙස්ද පැවසීය.'අපිට ප්‍රධාන වගකීමක් පැවරුණා. උතුරේ අවි අතට ගත්ත විශාල තරුණ පරම්පරාවක් පුනරුත්ථාපනය කර සමාජගත කිරීමට. දැන් අපේ එම කාර්යභාරය බොහෝ දුරට ඉටුකර තිබෙනවා. දැන් අපට ඉන්නේ 700ක පමණ සුළු ප්‍රමාණයක්.මේ අයත් බන්ධනාගාරය තුළ සිට පුනරුත්ථාපන මධ්‍යස්ථානවලට එවන අය. ‍පුනරුත්ථාපනය වී පිටවු කිසිවෙක් යළි වරදකට හසුවූ බව එක්තරා පුවත්පතක පළ කර තිබුණා. මේ පුනරුත්ථාපන මධ්‍යස්ථානවල හිටපු අය නැවත වරක් අත්අඩංගුවටගත් බවට වාර්ථා වූ අවස්ථාවේ මම අපේ කොමසාරිස් ජනරාල්තුමාගෙන් විමසුවා ඒ පිළිබඳ. එවන් කිසිදු දෙයක් වාර්ථාවී නොමැති බව ඔහු මා හට ප්‍රකාශ කළා.අපි පුනරුත්ථාපන ක්‍රියාවලිය අපටම ගැළපෙන අපටම ආවේණික වූ අපේ සංස්කෘතියට අපේ සම්ප්‍රධායට අනුකූලව ක්‍රියාකනවා. ඒ වගේම ඔවුන්ගේ තිබුණ විවිධ කුසලතා දියුණුකරන්න අපි විශාල කැපවීමක් කළා. ඒ පුනරුත්ථාපන මධ්‍යස්ථානවල අලුතින් පුහුණුවීම් හඳුන්වාදෙමින් අලුත් ක්‍රමවේදයන් ඔස්සේ ඔවුන්ගේ සහජ හැකියාවන් දියුණු කරන්න අප කැප කළා. මේ වන විටත් පුනරුත්ථාපනය ලැබූ තරුණයන් 4 දෙනෙක් ක්‍රීඩා අමාත්‍යාංශයට සම්බන්ධකර ඉලක්කයට වෙඩි තැබීම වෙනුවෙන් ආසියානු තරගාවලියට ඉදිරිපත් කරන්න කටයුතුකර තිබෙනවා. ඔවුන්තුළ යම් හැකියාවක් තිබුණ නම් එය විනාශවෙන්න ඉඩ නොදී අපි ඒවා දියුණු කරන්න ක්‍රියා කළා. ඒවායේ සාර්ථක ප්‍රතිඵල තිබෙනවා. ඒ වාගේම බන්ධනාගාරය තුළ ප්‍රතිසංස්කරණ ක්‍රියාවලිය ඉදිරියට ගෙනයෑමට අවශ්‍ය හෙයින් අපේ අමාත්‍යාංශයේ හිටපු ජ්‍යෙෂ්ඨ පිරිපාලන නිලධාරියෙකු වන කොඩිප්පිලි මහතා ‍බන්ධනාගාර කොමසාරිස් වරයා ලෙස පත් කළා.නැවත නැවත බන්ධනාගාරගත වෙන පිරිස 43%ක් පමණ සිටිනවා. බන්ධනාගාර ගතවන්නන්ගෙන් බහුතරය මත්ද්‍රව්‍ය සම්බන්ධ වැරදිකරුවන්. නමුත් මොවුන් මත්ද්‍රව්‍යවලට ඇබ්බැහිවූවීම මා වරදක් ලෙස පිළිගන්නේ නැහැ. එහිදී කිරීමට තිබෙන්නේ ඇබ්බැහි වීමෙන් මුදාගැනීම හා එයට ක්‍රමවේදයක් සකස් කිරීමයි. ඒ සදහා ආයතන 5ක් සකස් කර මේ වන විට වයස් අනුපාතික වශයෙන් ඒ අය පුනරුත්ථාපනය කිරීම එළිමහන් සංකල්පය පටන්ගෙන තිබෙනවා. ඒවාගේ සාර්ථක ප්‍රතිඵල ලබා තිබෙනවා.බන්ධනාගාරගත වන සංඛ්‍යාවෙන් 72%ක් 8 වෙනි පන්තිය හෝ 8 වෙනි පන්තිය දක්වා ඉගෙනගත් අයයි. දැන් එයිනුත් 50%ක් පහේ පන්තිය දක්වා අධ්‍යාපනය ලබපු අයයි. මේ අය අතරින් දහම් අධ්‍යාපනයක් ලැබූ අය කොපමණද කියා තවද ගණනය කරමින් පවතිනවා.අධ්‍යයන මට්ටම අනුව 72%න් 10%ක් පමණ දහම් පාසල් අධ්‍යාපනය ලැබූ අය සිටිතියැයි මට හැගෙනවා. මේ නිසා නොවිදිමත් හා විදිමත් අධ්‍යාපනය ක්‍රමානුකූලව ඉදිරියට ගෙනයනවා. එම නිසා පළමු බන්ධනාගාර පාසල අධ්‍යාපන අමාත්‍යාංශය හා ඒකාබද්ධව අවබෝධතා ගිවිසුමකට පැමිණ වටරැක ඉදිකෙරෙමින් පවතිනවා. සංඛ්‍යා ලේඛන අනුව සා.පෙළ සමතුන් 4000කුත් උ.පෙළ සමත් 2000ක් පමණ සිටිනවා. මේ අයට සා.පෙළින් උසස් පෙළටත් උ.පෙළින් විශ්වවිද්‍යාලය දක්වා විධිමත් අධ්‍යාපන ක්‍රමයක් සකස් කරනවා.මෙහි දී පෙළ පොත් අධ්‍යාපනය පමණක් නොව සංවේදී පුරවැසියෙක් සෑදීමට සාහිත්‍ය, කලාව, සංගීතය මේ අයගේ පපුවලට ඇතුළු කර අපි අපේ පැරණි සමාජයේ සංවේදීත්වය ගොඩ නගනවා. එම නිසා වෙනම පාසලක් විදියට ඒ වැඩ කටයුතු ඉදිරියට කරගෙන යෑමට සෑම බන්ධනාගාරයක් තුළම නොවිදිමත් අධ්‍යාපන ඒකකයක් සකස් කරනවා. පාසල් නොගිය අයට මූලික පුරවැසි දැනුම ලබාදෙනවා. ඒ අතර විවිධ අංශවලට මේ අය එකතුකරනවා. නැවත නැවත බන්ධනාගාර ගත වීම 43%ක් 50%ක් පමණ සංඛ්‍යාවක් සිටිනවා. මෙමගින් බන්ධනාගාර තදබදය අඩු කිරීමට පුළුවන.තවද මෙහි සිට මංකලේලකෑම් මිනී මැරීම් අපේ නිලධාරීන්ගේ උත්සාහයෙන් මැඩපැවැත්වීමට කටයුතු යොදා තිබෙනවා. මේවා වෙනස් කිරීමට නිලධාරීන්ගේ මෙන්ම සමාජයේ සහාය ද සම්පූර්ණ ලබා ගැනීමට බලාපොරොත්තු වෙනවා. අපේ නිලධාරීන් තරම් රාජ්‍ය සේවයේ ඉතාමත් භාරදූර වගකීමක් දරන නිලධාරීන් තවත් නෑ. කොපමණ විවේචන කළ ද දූෂණය තියෙන්නේ බන්ධනාගාරය තුළ පමණක්ද?අද අල්ලස දූෂණය මහතැන්වල සිටම සිදුවෙනවා. බන්ධනාගාරවලට පමණක් හා අපේ නිලධාරීන්ට පමණක් ඇගිල්ල දික්කරන්න බෑ. මේ ක අද සමාජය ඇතුලේ ඔඩුදුවපු ස්වභාවයක් වී තිබෙනවා. යම් යම් තරාතිරම්වල අවංකව හොදින් වැඩකරන කෙනාටත් විවේචන තිබෙනවා. බන්ධනාගාරවල සිටින කාන්තා රැදවියන් බුලත්සිංහල ප්‍රදේශයට ගෙනයෑමේ වැඩපිළිවෙළක් සකස්කර තිබෙනවා. මේ අය සුළු වැරදි කරපු අයයි. මේ සදහා අක්කර 10ක් අපට ලැබී තිබෙනවා. වැඩිහිටි කාන්තාවන් වෙනුවෙන් භාවනායෝගීව සිටීමට වෙනම තැනක් ද ළමුන් සදහා වෙනම සිටීමට ද මෙම බන්ධනාගාරය තුළ සෑදීමට කටයුතු කරන අතර මෙමගින් මොවුනගේ ශාරීරික හා මානසික සුවය ලබා දීමට බලාපොරොත්තුවෙනවා යැයිද ඇමැතිවරයා වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212211</link>
    <topic>මතු පරපුර ජාති හා ආගම් භේද නැතිවඅධ්‍යාපනයෙන් සන්නද්ධ විය යුතුයි</topic>
    <author/>
    <content>රටේ අනාගතය බාර ගැනීමට සිටින දරු පරපුර ජාති හා ආගම් භේදයෙන් තොරව අධ්‍යාපනයෙන් සන්නද්ධ විය යුතු යැයි අග්‍රාමාත්‍ය දි. මු. ජයරත්න මහතා සඳහන් කරයි.දැනුමෙන් සන්නද්ධ වූ පුරවැසියන්ට කිසිදු ගැටලුවකින් තොරව තම ආර්ථික අභිවෘද්්ධිය සලසා ගැනීමට අවස්ථාව ලැබෙන බවද, අග්‍රාමාත්‍යවරයා පවසයි.ඒ මහතා මේ බව සඳහන් කළේ උතුරු නැඟෙනහිර දහම් පාසල් දරු දැරියන් වෙනුවෙන් පෙරේදා (19) සමස්ත ලංකා බෞද්ධ මහා සම්මේලන ශ්‍රවණාගාරයේ පැවැති සම්මන්ත්‍රණය හා සංස්කෘතික උළෙලට ශුභාශිංසන පණිවිඩයක් එක් කරමිනි.අග්‍රාමාත්‍යතුමන්ගේ සංකල්පයක් මත උතුරු නැඟෙනහිර ප්‍රදේශවල පදිංචි දහම් පාසල් දරු දැරියෝ පිරිසක් කොළඹ ප්‍රදේශයේ දෙදින චාරිකාවක නිරත විය. එහි අවසන් දින ඔවුන් සඳහා සංස්කෘතික උළෙල පවත්වන ලද්දේ, බුද්ධශාසන හා ආගමික කටයුතු අමාත්‍යාංශය, හින්දු දෙපාර්තමේන්තුව මඟිනි. කොළඹට පැමිණි එම දහම් පාසල් දරු දැරියෝ කැලණිය රජමහා විහාරය, පෑලියගොඩ ගණදෙවි කෝවිල ඇතුළු ආගමික සිද්ධස්ථාන වැඳ පුදා ගත් අතර, නෙළුම් පොකුණ මහින්ද රාජපක්ෂ රඟහල, විහාර මහා දේවි උද්‍යානය ආදී ස්්ථාන නැරඹීම ද සිදු කළහ. ඔවුන් වෙනුවෙන් පැවැති උත්සවය සඳහා සුබ පැතුම් එක් කළ අග්‍රාමාත්‍යවරයා තවදුරටත් මෙසේද සඳහන් කරයි.අන්‍යෝන්‍ය සුහදතාව වර්ධනය කිරීම සඳහා උතුරු, දකුණු දහම් පාසල් දරු දැරියන් ත්‍යාග හුවමාරු කරගත් අවස්ථාව. ඡායාරූපය – අග්‍රාමාත්‍ය මාධ්‍ය ඒකකයමෙරට ජීවත් වන සියලු දෙනාට සමානාත්මතාවෙන් සැලකීම ජනාධිපති මහින්ද රාජපක්ෂ මහතාගේ නායකත්වයෙන් යුතු රජයේ ප්‍රතිපත්තියයි. පසුගිය කාලයේ දී සමානාත්මතාවට හානි පමුණුවමින්, රටේ ස්වාධීනත්වය හා ස්වෛරීභාවය විනාශ කිරීමට එල්.ටී.ටී.ඊ සංවිධානය කටයුතු කළේය. එම අවාසනාවන්ත තත්ත්වයෙන් වැඩි වශයෙන් පීඩාවට පත්වූයේ, උතුරු නැඟෙනහිර ප්‍රදේශවල දරු දැරියන් බව අප කවුරුත් දන්නා කරුණකි.කොතනක ජීවත් වුවද, සෑම දරුවෙකුම ශ්‍රී ලාංකේය දරුවකු බව අමතක නොකළ යුතුය. වැඩිහිටියන්ගේ මඟපෙන්වීම මත දූ දරුවන්ගේ අනාගතය සුරක්ෂිත කිරීමට පියවර ගැනීම අප කාගේත් වගකීමකි.උතුරු නැඟෙනහිර හින්දු දහම් පාසල්වල දරුවන් සහ දකුණේ බෞද්ධ දහම් පාසල්වල දරුවන් අතර අන්‍යෝන්‍ය අවබෝධය හා සහයෝගිතාව වර්ධනයට බුද්ධශාසන හා ආගමික කටයුතු අමාත්‍යාංශය පියවර ගැනීම පිළිබඳව කෘතවේදීත්වය පළ කරන බවද අග්‍රාමාත්‍ය දි. මු. ජයරත්න මහතා වැඩිදුරටත් සඳහන් කළේය. හින්දු හා සංස්කෘතික කටයුතු දෙපාර්තමේන්තුවේ අධ්‍යක්ෂ ශාන්ති නවුකරාසන් මහත්මිය - අග්‍රාමාත්‍යතුමාගේ මඟ පෙන්වීම යටතේ උතුරේ හා දකුණේ දරුවන් අතර මිත්‍රත්වය තහවුරු කිරීම සඳහා මෙවැනි චාරිකාවක් සහ සංස්කෘතික උත්සවයක් සංවිධාන කළේ.මේ තුළින් දහම් පාසල් දරු දැරියන්, ආචාර් මණ්ඩලය හා මවුපියන් අතර මිත්‍රත්වය වර්ධනය කරගත හැකියි. මීට ඉහත අවස්ථා වලදී ද යාපනය සහ වවුනියාව ප්‍රදේශවල අප මෙවැනි සංචාරයක නිරත වුණා.නැදිමාල, බෞද්ධ මධ්‍යස්ථානාධිපති කිරම විමලජෝති, තිඹිරිගස්යාය ප්‍රාදේශීය ලේකම් කොට්ඨාසයේ, බෞද්්ධ කටයුතු සමායෝජක ගොඩපිටියේ ඉන්ද්‍රානන්ද යන හිමිවරුන් ප්‍රමුඛ මහා සංඝරත්නය ද, බුද්ධශාසන හා ආගමික කටයුතු අමාත්‍යාංශයේ ලේකම් එම්. කේ. බී. දිසානායක, මහාභාරකාර සරත් සෙනෙවිරත්න, සමස්ත ලංකා බෞද්ධ මහා සම්මේලනයේ සභාපති ජගත් සුමතිපාල මහත්වරුන් ඇතුළු පිරිසක්ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212212</link>
    <topic>සිංහල ශබ්දකෝෂ කාර්යාලයඋතුරුමැදට පැමිණීම මා දකින්නේ වන්දනා ගමනක් විදියටයි</topic>
    <author>වෝල්ටර් දයාරත්නඅනුරාධපුර දිසා විශේෂ</author>
    <content>ජනවහර එකතු කිරීම හා සංරක්ෂණය කිරීම සඳහා සිංහල ශබ්ද කෝෂ කාර්යාලය උතුරු මැද පළාතට පැමිණීම මා දකින්නේ සංස්කෘතියේ පුදබිම සොයා පැමිණි වන්දනා ගමනක් විදිහට යැයි උතුරු මැද පළාත් ආණ්ඩුකාර කරුණාරත්න දිවුල්ගනේ මහතා ප්‍රකාශ කළේය.ඒ මහතා එම ප්‍රකාශය කළේ සිංහල ශබ්දකෝෂ කාර්යාලයේ මෙහෙයවීමෙන් අනුරාධපුර දිස්ත්‍රික් ලේකම් කාර්යාලය සංවිධාන කළ දිස්ත්‍රික් ලේකම් කාර්යාල ශ්‍රවණාගාරයේ පැවැති විශේෂ සභා රැස්වීමක් අමතා කතා කරමිනි.තවදුරටත් කතා කළ ආණ්ඩුකාරවරයා ඕනෑම ජීව භාෂාවක ආත්මය වන්නේ, ජීවය වන්නේ ජනවහරයි. ජනතාවගේ සිතුම්, පැතුම් ආකල්ප, සංස්කෘතිය කියන මේ සියල්ලම ගබඩා කළ කෝෂ්ඨාගාරයත් ජනවහර යැයි ද කීවේය.ජනවහර එක් රැස්කිරීම, සඳහා හෙන්රි පාකර්, සෙලිග් මාන්, හියු නෙවිල් වැනි විදේශීය විද්වතුන් විසින් කරන ලද සේවය අතිමහත් යැයි ද කීය.මහා සංඝරත්නය මෙහිදී කැපී පෙනෙන සේවයක් කළ බව පැවැසූ ආණ්ඩුකාරවරයා කිසිවෙකු ගේ උපකාර නොමැතිව සුමංගල ශබ්ද කෝෂය සම්පාදනය කොට ජනවහර සංරක්ෂණය කළ වැලිවිටියේ සෝරත නාහිමියන්ට මුළු ජාතියම ණයගැති යැයි ද පැවසීය.එදා උතුරු මැද පළාතේ හත් කෝරලේ ජනවහර සොයා දීමෙන් පිහිඹියගොල්ලෑවේ ධම්මාලෝක, පයින්ඩිකුලමේ සුමන, මහව සිරිරතන ආදී ස්වාමීන්වහන්සේ මේ කාර්යයට මහත් ශක්තියක් සපයා ඇතැයි ද කීය.එසේම එදා මේ මඟින් වන්නි වනාන්තරවලට පැමිණි ගුරුවරුන් ද මේ සඳහා දායක වූ අතර දිගාමඩුල්ලට ගිය මායා රංජනී, වැව්ගම්පත්තුවේ සේවය කළ පියසේන කහඳගමගේ මේ වෙනුවෙන් කළ සේවය අතිමහත් බවද කීය.උතුරු මැද පළාතේ ජනවහර මාධ්‍ය භාවිතයට යොදාගත්, විශිෂ්ටතම මාධ්‍යකරුවකු වූ ස්වර්ණ ශ්‍රී බණ්ඩාරයන් ගේ සදාශ්‍රය නිසා පී. බී. මානෑව, මාමිණියාවේ ඉලංගසිංහ කට්ටඩුවාවේ විජයපාල කුමාරසිංහ, වරුක්මන්කුලමේ චන්දන හිමි වැනි ජනවහරට පෙම් බැඳි විශාල පිරිසක් බිහි වූ බවද පැවැසීය.අනුරාධපුර මහ දිසාපති මහින්ද සෙනෙවිරත්න, අතිරේක දිසාපති කේ. බී. හෙට්ටිආරච්චි, ප්‍රවීණ ගත්කරු පණ්ඩිත සිරි තිලකසිරි, ප්‍රවීණ ගීත නිබන්ධක, පළාත් ආණ්ඩුකාර සම්බන්ධිකරණ ලේකම් මහින්ද චන්ද්‍රසේකර, ආචාර්ය වසන්ත දිසානායක, මාමිණියාවේ ඉලංගසිංහ යන මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212213</link>
    <topic>නැඟෙනහිර දිස්ත්‍රික්ක තුනේ සහ පොළොන්නරුවේමාර්ග පද්ධතිය නංවන්න මිලියන 22000ක්</topic>
    <author>ජයසිරි මුණසිංහ</author>
    <content>දැයට කිරුළ මුළු දෙන නැඟෙනහිර දිස්ත්‍රික්ක තු‍ෙනත්, උතුරු මැද පළාතේ පොළොන්නරුවේත් මාර්ග පද්ධතිය වැඩිදියුණු කිරීම සඳහා රුපියල් මිලියන විසි දෙදහසක් වැයකරන බව විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා පෙන්වා දෙයි.තිස් වසරක් තිස්සේ පැවැති කුරිරු යුද්ධයෙන් බට කෑ අම්පාර, ත්‍රිකුණාමලය, මඩකළපුව හා පොළොන්නරුවේ ජනතාවට ඉතා ප්‍රයෝජනවත් ලෙස මාර්ග පද්ධතිය නවීකරණය කරන බවද ඇමැතිවරයා කීය.පොළොන්නරුවේ මාර්ග දියුණු කිරීමට මිලියන 11424ක්, මඩකළපුවේ මාර්ග දියුණුවට රුපියල් මිලියන 4488ක් වැය කරන බව කී සියඹලාපිටිය මහතා, ත්‍රිකුණාමලයට මිලියන 3318ක්ද, අම්පාරට මිලියන 2770ක් ද වෙන් කර ඇතැයි ද කීය.ජනමාධ්‍ය හා ප්‍රවෘත්ති අමාත්‍යාංශය සහ රජයේ ප්‍රවෘත්ති දෙපාර්තමේන්තුව එක්ව අම්පාර දිස්ත්‍රික්කයේ සංවර්ධන ක්‍රියාදාමයන් ගැන මාධ්‍යයට කරුණු දැක්වීමට සංවිධාන කළ මාධ්‍ය චාරිකා අවස්ථාව අමතා අදහස් දක්වමින් ඇමැතිවරයා එසේ සඳහන් කෙළේය.ලෝක බැංකු ආධාර මාර්ග ව්‍යාපෘතියෙන් දැයට කිරුළට සමගාමීව කල්මුණේ, නට්පද්දියි - පාන්ඩිරිප්පු මායිම් මාර්ගය, තුෙරෙයිපති අම්මාන් කෝවිල් මාර්ගය, සයින්මරුදු - කල්මුනෙයිකුඩි මාර්ගය, මල්වත්ත සුරෙයිපොඩෙයි මාර්ගය, කරෙයිපතිව් ගම්මානය මාර්ගය, හින්දවුර් මධ්‍යම මාර්ගය, විලිනියදි මාර්ගය, මනල් (හිජ්රා) මාර්ගය, අම්පාරේ දමන - අම්බන්ඔය - පන්නල්ගම මාර්ගය, අක්කරෙයිපත්තුවේ උප්පුකරච්චි - කාතිරියර් තෝට්ටම් වෙරළ මාර්ගය, දකුණු මාර්ගය යනාදි කිලෝමීටර් 50කට වැඩි මාර්ග සංවර්ධනය කෙරෙනු ඇත.මීට අමතරව අම්පාර නගරයේ මාර්ග පද්ධතිය ඉතා දියුණු මට්ටමකට ගෙන ඒමේ අරමුණින් පුළුල් කරනු ලබන බවද ඇමැතිවරයා කීය.අම්පාරට පිවිසෙන මාර්ග සියල්ල වැඩිදියුණු කිරීමට පියවර ගන්නැයි ජනාධිපති මහින්ද රාජපක්ෂ මහතා උපදෙස් ලබාදී ඇතැයි පැවැසූ සියඹලාපිටිය මහතා, මාර්ග දියුණු කිරීමෙන් මේ දිස්ත්‍රික්කවල ජනතාවගේ ආර්ථික හැකියාව ඉහළ යන බවද පැහැදිලි කෙළේය.ජනතාවට වඩාත් කාර්යක්ෂම ප්‍රවාහන සේවාවක් සැලැසීම අපේ අරමුණ බවද ඇමැතිවරයා කීය.ජ්‍යෙෂ්ඨ ඇමැති පී. දයාරත්න, සබරගමුව පළාත් සභා මන්ත්‍රී උදයකාන්ත ගුණතිලක, දැයට කිරුළ ලේකම් විදුලි සංදේශ හා තොරතුරු තාක්ෂණ අමාත්‍යාංශයේ ලේකම් එච්. එම්. ගුණසේකර, අම්පාර දිස්ත්‍රික් ලේකම් නීල් ද අල්විස් යන මහත්ම මහත්මීහු ඇතුළු විශාල පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212214</link>
    <topic>වෙනත් ආයතනවල නියෝග පිළිපැදීමට පාර්ලිමේන්තුව බැදී නැහැ</topic>
    <author>ආනන්ද හපුගොඩබණ්ඩාරවෙල සමූහ</author>
    <content>ශ්‍රී ලංකා ආණ්ඩුක්‍රම ව්‍යවස්ථාවේ ඉතා පැහැදිලිව දක්වා ඇති පරිදි ශ්‍රී ලංකාවේ පාර්ලිමේන්තුව ව්‍යවස්ථාදායකය වන අතර එය ජනතා පරමාධිපත්‍යයේ උත්තරීතර ආයතනය වන බැවින් වෙනත් කිසිදු බාහිර ආයතනයක පාලනයට හෝ නියෝග පිළිපැදීමට මෙම ව්‍යවස්්ථාදායකය බැඳී නැතැයි ඌව පළාත් සභා මන්ත්‍රී සුජීව ජයසිංහ මහතා පැවසීය.ඌව පළාත් සභාවේ පසුගිය මාසික මහ සභා රැස්වීමට යෝජනාවක් ඉදිරිපත් කරමින් ඔහු මෙසේද කීවේය.මෙම යෝජනාව මෙම සභාවට ගෙන ඒමේදී මූලිකව මා සඳහන් කළ යුත්තේ ශ්‍රී ලංකාවේ පොදු ජනතාවගේ මුදලින් අධ්‍යාපනය ලබා ශ්‍රී ලංකා ජනරජයේ ශ්‍රේෂ්ඨාධිකරණ නීතිඥයකු ලෙස දිවුරුම් දුන් මා හට එකී පොදු ජනතා පරමාධිපත්‍ය රැකීමේ මෙම යෝජනාව මෙම ගරු සභාවට ගෙන ඒමටත් එකී යෝජනාවේ නෛතික පසුබිම පැහැදිලි කිරීමටත් අවස්ථාවක් ලැබීම මාගේ ජීවිතයේ ලත් සුවිශේෂී වරප්‍රසාදයක් ලෙස සලකනු ලබනවා.ආණ්ඩුක්‍රම ව්‍යවස්ථාවේ 1978 දෙවන ජනරජ ආණ්ඩුක්‍රම ව්‍යවස්ථාවේ 03වන ව්‍යවස්ථාව මෙම සභාවේ අවධානයට ලක් කර සිටිනවා. පරමාධිපත්‍ය ක්‍රියාත්මක වන ආකාරය ඇත්තේ 04 වන ව්‍යවස්ථාව තුළයි. එකී ව්‍යවස්ථාවේ ජනතාවගේ ව්‍යවස්ථාදායක බලය පාර්ලිමේන්තුවට පවරා තිබෙනවා. ජනතාවගේ අධිකරණ බලය පවරා ඇති ආකාරය ඉතා විශේෂයි. අධිකරණ බලය ක්‍රියාත්මක කිරීම ගැන සඳහන් කිරීමේදී පවා පාර්ලිමේන්තුවේ උත්තරීතර භාවයට හානි නොවන ආකාරයෙන් එකී ව්‍යවස්ථාව විග්‍රහයක යෙදීම මෙහි විශේෂත්වයයි.පාර්ලිමේන්තුව අන් සියලු ආයතන අභිබවා උත්තරීතර වීම අප ව්‍යවස්ථාවන්ට එක්වර කඩා පහත් වූවක් නොවේ. එහි ඉතිහාසය අපට නිදහස ලැබීමටත් පෙර සිට සිදුවූවක්.අපේ නීති පද්ධතිය තුළ ව්‍යවස්ථාදායකයේ කටයුතු අධිකරණවලට ප්‍රශ්නගත කිරීම වැළැක්වීමේ ඉතිහාසය 1942 අංක 27 දරන රාජ්‍ය මන්ත්‍රණ සභා බලතල හා වරප්‍රසාද ආඥාා පනත දක්වා දිව යනවා. එහි 29 වන වගන්තිය මඟින් කථානායකවරයාගේ හෝ ව්‍යවස්ථාදායකගේ බලය ප්‍රශ්නගත කළ නොහැකි මට්ටමක වුණා..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212215</link>
    <topic>දරුකමට බිලිදියක් හදාගන්න දී වැඩ වරදී</topic>
    <author>දිගාමඩුල්ල සමුහ සහඅම්පාර සමුහ</author>
    <content>මට දරුවව හදා ගන්න බැරි හින්දා දරුකමට හදා ගන්නම් කිව්ව අයට මම දරුවා දුන්නා.රෝහලෙන් එළියට අවට පස්සේ දරුවා රැගෙන ගිය බව දින අටක් වයසැති සිගීති බිලිදියගේ මව ඉණියාගල පොලිසියට පැවසිය.දින අටක් වයසැති බිලිදියක් මුස්ලිම් කාන්තාවක් හට දරුකමට හදා ගැනිම සදහා භාරදුන් බව පවසන මවක් සහ සිගිති දැරිය ලබාදිමට සහය දැක් වු අම්පාර මහ රෝහලේ සේවය කරනු ලබන සෞඛ්‍ය කාර්ය සාහිකාවත් සිගිති දැරිය දරුකමට හදාගැනිම සදහා ලබා ගත් කාන්තාවත් ඉගිණියාගල පොලිසිය විසින් අත් අඩංගුවට ගනු ලැබිමෙන් පසුව අම්පාර මහේස්ත්‍රාත් අධිකරණය වෙත (19) ඉදිරිපත් කෙළේය.නිතිමය වශයෙන් කිසිදු කටයුත්තක් සිගිති දැරිය හුවමාරු කර ගැනීමේදි මෙම අය විසින් ඉටු කර නොමැති බව පවසන ඉගිනියාගල පොලිසිය කොළඹ ළමා ආරක්ෂණ අධිකාරියෙන් ඉගිනියාගල පොලිසියට කළ දැනුම් දිමක් අනුව මෙම පිරිස අත්අඩංගුවට ගෙන ඇත.සැමියා විසින් තමා මාස ගණනාවකට පෙර හැර යම නිසා තමා හට බිලින්දිය හදා වඩා ගත නොහැකි බැවින් මෙසේ දරුවා දරුකමට හදා ගැනිම සදහා ලබා දුන් බව අම්පාර වඩිනාගල පදිංච් බිළින්දියගේ මව පැවසුවාය.අක්කරපත්තව ප්‍රදේශයේ පදිංචි දෙදරු මවක් විසින් මෙම දින අටක් වයසැති බිලින්දිය දරුකමට හදා ගැනීම සදහා රැගෙන ගොස් තිබේ.අම්පාර වැඩ බලන මහේස්ත්‍රාත් උපුල් ගාල්ලගේ මහතා මවට සහ සෞඛ්‍ය සේවිකාව ට රුපියල් පනස් දහස බැගින් ශරිර ඇප නියම කළ අතර සිඟිති දැරිය සති දෙකක කාලයක් සදහා පරිවාස හා ළමා රක්ෂණ දෙපාර්තමේන්තුවේ අම්පාර කාර්යාලය යටතට බාර කෙළේය.නැවත වරක් 2013 ජනවාරි මස 3 දින මෙම කරුණ විභාග කරන බව වැඩබලන මහේස්ත්‍රාත්වරයා කෙළේය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212216</link>
    <topic>නුවරඑළියේ කාලගුණය හොඳ අතට</topic>
    <author>නුවරඑළිය මධ්‍යම</author>
    <content>ඉකුත් දින කිහිපය පුරා නුවරඑළිය දිසාවට ද බලපා තිබූ අයහපත් කාලගුණික තත්ත්වය ඊයේ (20) පෙරවරුවේ සිට යහපත් වී ඇත. වැසිබර කාලගුණික තත්ත්වය සම්පූර්ණයෙන්ම පහව ගොස් තිබූ අතර, ඊයේ (20) පෙරවරුවේ හිරු පායන පැහැබර අහසක් දක්නට තිබිණ.මේ පසුබිම තුළ ඊයේ පෙරවරුවේ නුවරඑළියේ, වතු කම්කරු ශ්‍රමික ජනතාව පසුගිය දින කිහිපයට වඩා යම් උද්‍යෝගයකින් තම සේවාවන් සඳහා යොමුවී සිටිම විශේෂ සිද්ධියක් විය. මේ අතර ඉකුත් දින කිහිපය තුළ නුවරඑළිය දිසාවේ බොහෝ ප්‍රදේශවල රථවාහන ගමනාගමනයට බාධා එල්ලවී තිබිණි. ඒ මාර්ග අවහිරතා ඊයේ පෙරවරුව වන විට යථා තත්ත්වයට පත් කිරීමට මාර්ග සංවර්ධන අධිකාරිය පියවර ගෙන තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212217</link>
    <topic>බදුල්ලේ ගොවීන්ට ලබා දුන්ආවරණ දැල් ප්‍රමිතියෙන් තොරයි</topic>
    <author>ඌව වෙල්ලස්ස සමුහ වජිර උමගිලිය</author>
    <content>බදුල්ල දිස්ත්‍රික්කයේ ගොවියන් වෙත බෙදා දීම සඳහා ගෙන්වන ලද වැසි ආවරණ දැල් ප්‍රමිතියෙන් තොර බව ගොවීහු පවසති . පෞද්ගලික සැපයුම් කරුවෙකු මගින් ලබාගෙන බදුල්ල දිස්ත්‍රික් ලේකම් කාර්යාලය විසින් මෙම ආවරණ දැල් ප්‍රාදේශිය ලේකම් කාර්යාල මගින් ගොවියන් වෙත නිකුත් කර ඇති අතර රිදීමාලියද්ද ප්‍රාදේශිය ලේකම් කාර්යාලයට යවන ලද දැල් භාවිතයට නොගෙනම ආපසු හරවා එවා ඇති බව රිදීමාලියද්ද ප්‍රාදේශිය ලේකම්වරිය දිස්ත්‍රික් සංවර්ධන කමිටුවේ දී පැවැසීය.සම්ප්‍රදායික ගොවිතැන වෙනුවට නව තාක්ෂණ ක්‍රමවේදයන් භාවිත කරමින් ගොවියාගේ ආර්ථික තත්ත්වය ඉහළ නැන්වීමට රජය විශාල මුදල් ප්‍රමාණයක් වැයකරනවා . නමුත් එම මුදල් වැය කිරිමේ දී වඩාත් ඵලදායි ලෙස ආයෝජනය කිරීමට ගොවියා පෙළඹවීමේ වගකීමක් රජයේ නිලධාරීන්ට පැවැරි තිබනවා. එළිමහන් වගාව තුළින් වගාවට දැඩි ලෙස කෘමි උවදුරු වලට ගොදුරු වෙනවා මේ නිසා අස්වැන්න අඩු වෙනවා මේ තත්ත්වය වළකාලිම සඳහා ආරක්ෂිත ගෘහ තුළ වගා කිරීමේ ක්‍රමය ආර්ථික සංවර්ධන අමාත්‍යංශය මගින් බදුල්ල දිස්ත්‍රික්කයේ ගොවීන්ට හඳුන්වා දෙනු ලැබුවා. මේ සඳහා අවශ්‍ය තාක්ෂණික උපකරණ ගොවියාට සැපයීම බදුල්ල දිස්ත්‍රික් ලේකම් කාර්යාලය විසින් සිදු කර ඇති අතර ඒ සඳහා ගොවීන් ට බෙදා දෙන ලද වැසි ආවරණ දැල් ප්‍රමිතියෙන් තොර බාල ඒවා බවට ‍ගොවියෝ චෝදනා කරති.එක් ගෘහයක් ඉදිකිරීම සඳහා රුපියල් 160.000 ක් වැයවෙන බවට ඇස්තමේනතු කර ඇති මෙයින් රුපියල් 80.000 ක් සමෘද්ධි අධිකාරිය මගින් ද්‍රව්‍ය ආධාර වශයෙන් අවශ්‍ය උපකරණ සපයන අතර ඉතිරි මුදල වන රුපියල් 80 000 ක් අදාල ගොවියා විසින් දැරිය යුතුයි. මෙම නව ක්‍රමයට වගා කිරීම පිළිබඳව දිස්ත්‍රික්කයේ ගොවීන් පුහුණු කිරීමේ දී දැනුම් දුන් පරිදි අවම වශයෙන් මෙම ඉදිකරන ගෘහයේ පැවැත්ම වසර දහයක පමණ කාලයක් වන බව පැවසු නිසා ගොවියන් ද මුදල් ආයෝජනය කිරීමට කැමැති වී ඇති අතර මේ ආකාරයට ඉදිකරන ලද ආරක්ෂිත ගෘහයන් සඳහා ලබාදුන් දැල්වල ආයු කාලය පිළිබදව කිසිදු වගකීමක් නැති බවද ගොවියන් පවසන්නේ වසරක් ගතවිමට පෙර දැල් මේ වන විට විනාශ වි ඇති බවයි.පස්සර ප්‍රාදේශිය ලේකම් කොට්ඨාසය තුළ ද මෙම ආරක්ෂිත ගෘහයන් තුළ වගා ක්‍රමය ආරම්භ කර තිබේ. මේ පිළිබදව පස්සර ප්‍රාදේශිය ලේකම් වරයාගෙන් විමසිමේ දී මෙසේ පැවසීය.2012 වර්ෂයේ දිවිනැඟුම වැඩ සටහනට සමගාමීව පස්සර ප්‍රාදේශිය ලේකම් කොට්ඨාසයේ තෝරාගත් ගොවියන් අතර ගෘහ ආරක්ෂිත වගා ක්‍රමයට වගා කිරීමේ අරමුණ ඇතිව ගොවියන් කිහිප දෙනෙක් අතර මෙම ගෘහ ඒකක ලබා දීමට පියවර ගත් නමුත් මේ සඳහා අවශ්‍ය ආවරණ දැල් ප්‍රමිතියෙන් බාල බැවින් බලාපොරොත්තු වන පරිදි ගෘහ ඒකකය කාලයක් පවත්වා ගෙන යෑමට නොහැකි වෙනවා .පෞද්ගලික සැපයුම්කරුවෙකු විසින් මේ දැල් සපයා ඇති අතර දැනට මේ පිලිබඳව පාරිභෝගික අධිකාරියට දැනුම් දී තිබනවා.රිදිමාලියද්ද ප්‍රාදේශිය ලේකම් කාර්යාලයට යවන ලද දැල් ප්‍රයෝජනයට නොගෙනම ආපසු එවා ඇති බව රිදිමාලියද්ද ප්‍රාදේශිය ලේකම්වරිය පැවැසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212218</link>
    <topic>දැයට කිරුළෙන් හැඩවන හාඩි කාර්මික විදුහල</topic>
    <author>ජයසිරි මුණසිංහ</author>
    <content>දැයට කිරුළ ප්‍රදර්ශනයට සමගාමීව රුපියල් මිලියන 1100ක වියදමින් යටිතල පහසුකම් ඉහළ නැංවෙන අම්පාර හාඩ් කාර්මික විදුහල උසස් තාක්ෂණික විශ්වවිද්‍යාලයක් බවට පත් කැරෙන බව රජය ප්‍රකාශ කරයි.වසර 2013 අයවැය ඉදිරිපත් කරමින් ජනාධිපති මහින්ද රාජපක්ෂ මහතා මේ බව මුල්වරට රටට ප්‍රකාශ කළ බව විදුලිසංදේශ හා තොරතුරු තාක්ෂණ අමාත්‍යාංශයේ ලේකම් එච්.එම්. ගුණසේකර මහතා සඳහන් කෙළේය.ජනමාධ්‍ය හා ප්‍රවෘත්ති අමාත්‍යාංශය සහ රජයේ ප්‍රවෘත්ති දෙපාර්තමේන්තුව එක්ව සංවිධානය කළ අම්පාර දිසා මාධ්‍ය චාරිකාව අවස්ථාවේදී දැයට කිරුළ ජාතික සංවර්ධන කමිටු ලේකම්වරයා ලෙස “දිනමිණ” ට අදහස් දක්වමින් ගුණසේකර මහතා එසේ කීය.එහිදී වැඩිදුරටත් අදහස් දැක්වූ ගුණසේකර මහතා, මෙවර දැයට කිරුළ නැගෙනහිර පළාතේ අම්පාර ප්‍රධානව, මඩකළපුව, ත්‍රිකුණාමලය හා උතුරුමැද පළාතේ පොළොන්නරුව පාදක කොට පවත්වනවා. මෙහිදී අධ්‍යාපනය දියුණු කිරීමට රුපියල් මිලියන 3062 වැය කරනවා. රුපියල් මිලියන 1411ක් අම්පාරටත්, පොළොන්නරුවට රුපියල් මිලියන 554ක්, මඩකළපුවට රුපියල් මිලියන 550ක් හා ත්‍රිකුණාමලයට රුපියල් මිලියන 547ක් වැය කරනවා.මෙවර දැයට කිරුළ පැවැත්වෙන අම්පාර හාඩ් විද්‍යාල භූ®මියේ අක්කර 212 ම විධිමත් ලෙස සංවර්ධනය කරනවා. අපි දැනට හාඩ් විද්‍යාලයේ තිබෙන අබලන් වූ ගොඩනැගිලි සියල්ලම නවීකරණය කරනවා. මේ සඳහා ශ්‍රී ලංකා නාවික හමුදාවේ සහාය ලැබී තිබෙනවා. අපි අවශ්‍ය ගල්, වැලි, සිමෙන්ති හා අනෙකුත් අමුද්‍රව්‍ය පමණක් ලබා දෙනවා. ඉතාම සාර්ථකව ඒ කටයුත්ත නාවික හමුදාව ඉටු කරනවා. විද්‍යාලයේ අධ්‍යාපන අංශ ප්‍රධානි, ආචාර්යවරු හා විශේෂයෙන් තරුණ සිසුවෝ ඉතා ඉහළ සහයෝගයක් මෙයට ලබාදී තිබෙනවා. එය අපි අගය කරනවා.අපි හාඩ් විද්‍යාලයේ සියලු ඉදිකිරීම් සිදුකරන්නේ අනාගතයේ ප්‍රයෝජනයට ගන්න පුළුවන් විදිහටයි. රුපියල් මිලියන 426ක් මේ අවුරුද්දේ වැයකරලා, නේවාසිකාගාර දෙකක්, දේශනශාලා, දෙකක්,, අංගසම්පූර්ණ ක්‍රීඩාංගණයක් සකස් කරනවා. ලබන අවුරුද්දේ රුපියල් ඳලියන 649ක් වියදම් කරලා මේ ඉදිකිරීම් සම්පූර්ණ කරනවා. මේ සියල්ල ඉදිකරන්නේ රාජ්‍ය ඉංජිනේරු සංස්ථාවයි. රාජ්‍ය සංවර්ධන සහ ඉදිකිරීම් සංස්ථාවයි. ඒවා රාජ්‍ය අංශයේ ආයතනයි. අපිට ඒවා දියුණු කිරීමයි, අම්පාර හාඩ් විද්‍යාලයේ නවෝදයයි දෙකම මින් සිදු කරන්නට හැකි වෙනවා.විශේෂයෙන් වසර 2016 වනවිට අපේ රටේ තොරතුරු තාක්ෂණ සාක්ෂරතාවය සියයට 75ක් බවට පත් කිරීම මහින්ද චින්තනයේත් , මහින්ද චින්තන ඉදිරි දැක්මේත් අරමුණයි. ශ්‍රී ලංකාව පෙර තිබූ ලෙසටම දැනුමේ කේන්ද්‍රස්ථානයක් බවට පත් කිරීමට රජය සැළසුම් කොට තිබෙනවා. මේ ඉලක්ක ජයගන්න අපි කොළඹින් දුර බැහැරට අපේ තොරතුරු තාක්ෂණ යටිතල පහසුකම් දියුණු කළ යුතුයි.ඒ අනුව පාසල් පරිගණක මධ්‍යස්ථාන 100ක් ආරම්භ කිරීමට කටයුතු කරනවා. එක් පරිගණකාගාරයකට රුපියල් මිලියන 3.5ක් වැය කරනවා. මීට අමතරව කැපකරු ව්‍යාපෘතිය යටතේ නැගෙනහිර පළාතේ පහසුකම් අඩු පාසැල් 100ක් දියුණු පාසැල් 100ක් සමඟ සම්බන්ධ කිරීමේ වැඩපිළිවෙළක් ක්‍රියාත්මකයි.අපේ අමාත්‍යාංශය යටතේ ඇති ශ්‍රී ලංකා මොබිටෙල් ආයතනය දිස්ත්‍රික්ක 4ම ව්‍යාපෘති 68ක් ක්‍රියාත්මක කරනවා. රුපියල් මිලියන 461ක් ඒවාට වැය කරනවා. අලුතින් පුද්ගලයන් පන් ලක්ෂයකට කිට්ටු ගණනකට මෙයින් ප්‍රතිලාභ ලැබෙනවා.ඒ වාගේම ශ්‍රී ලංකා ටෙලිකොම් ආයතනය ව්‍යාපෘතින් 175ක් ක්‍රියාත්මක කරනවා. රුපියල් මිලියන 365ක් වැය කරනවා. ප්‍රතිලාභීන් තුන්ලක්ෂ හැත්තෑදහසකට මින් ප්‍රතිලාභ ලැබෙනවා.මේ වැඩපිළිවෙළට අමතරව ලබන අවුරුද්දේ ශ්‍රී ලංකා ටෙලිකොම් ආයතනය රුපියල් මිලියන 131ක් වියදම් කරලා, නැගෙනහිර පළාතේ දුරකථන සේවා ලාභීන් වැඩිකරගැනීමට පහසුකම් දියුණු කරනවා යයි ලේකම්වරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r1212219</link>
    <topic>මහ වැසි සමඟ ගල් පෙරළි මාර්ග රැසකට හා පවුල් රැසකට අලාභානි</topic>
    <author>ජයසිංහ බණ්ඩාර-හේවාහැට සමූහ</author>
    <content>මේ දිනවල නොකඩවා ඇදහැළෙන මහා වැසි හේතුවෙන් කොළබිස්ස මුරපොළ මාවුස්සාව කිවුල් ළිඳ ප්‍රදේශ වල මාර්ග රැසකට හා නිවාස රැසක දේපළවලට බරපතළ අලාභානි සිදුවී ඇත.මේ නිසා පවුල් හතරක් පමණ කොළබිස්ස ප්‍රදේශයේ අවතැන්ව ඇති අතර අදාළ ස්ථාන වලට ළඟා වීමට ඇති මාර්ග පද්ධතියට ගල් පෙරළීමෙන් හා නාය යෑමෙන් අවහිර වී තිබේ.කොළබිස්ස බෝපිටිය හරහා දෙල්තොට මාර්ගය මාවුස්සාවේ පස් කන්දක් කඩා වැටීම නිසා අවහිර වී ඇත. මෙම මාර්ගයේ කොළබිස්ස හන්දිය අසල ද පස් කඳු කඩා වැටීම නිසා මාර්ගය අවහිර වී තිබේ. මහනුවර කොළබිස්ස හරහා දෙල්තොට මාර්ගය ස්ථාන කීපයක නායයෑම් හා පස් කඳු කඩා වැටීම නිසා මාර්ගය අවහිර වී ඇති අතර කිවුල් ළිඳ පරණ පාලම ද ජල පහරට කඩා වැටී තිබේ.කොළබිසද්ස හන්දිය ගල් පර්වතයක් ගැලවී නිවසක් ආසන්නයට පෙරළී ගසකට හේත්තු වීම නිසා පවුල් දෙකක පිරිසක් බේරී ඇත. මුරපොළ නිලවල කොළබිස්ස හා ගිරාඹේ නිවාස තුනක් පස් කඳු නාය යාමට හසු වී කැඩී ගොස් තිබේ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=r12122110</link>
    <topic>අත්වැල් පාලමේ ගමන මෙහෙමයි</topic>
    <author>ඌව වෙල්ලස්ස සමුහ වජිර උමගිලිය</author>
    <content>බදුලු ඔය හරහා බදුල්ල නගර සභා සිමාවෙන් ආරම්භවන මේ අත්වැල් පාලමෙන් දිනපතා 2000 කට අධික පිරිසක් ගමන් කරනු ලබති. පාලමේ එක කෙළවරක් බදුල්ල මහ නගර සභාවට අයත් අතර අනෙක් කෙළවර බදුල්ල ප්‍රාදේශිය සභාවට අයත්ය. දැනට වසර 2 කට වඩා වැඩි කාලයක් මෙම පාලමේ ලෑලි දිරාපත්ව ගැලවී ඇති අයුරු දක්නට ලැබේ. ‍හෑගොඩ, අන්දෙනිය, නෙලුම්වැව, නෙලුම්ගම ප්‍රදේශයේ පාසල් සිසුන් වැඩිහිටියන් හා රෝගීහු ඇතුළු සෙසු ජනතාව දිනපතා බදුල්ල නගරයට පැමිනෙන මාර්ගයේ පිහිටි මේ අත්වැල් පාලමේ භාරකාරත්වය මාර්ග සංවර්ධන අධිකාරියට අයත්වන අතර ජනතාව ජීවිතයත් මරණයත් අතර සටනක යෙදමින් මේ පාලමේ ගමන් කරනු ලබයි. මේ පාලම අලුත්වැඩියා කරදෙන ලෙස බලධාරින්ගෙන් ප්‍රදේශයේ ජනතාව ඉල්ලා සිටිති. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212211</link>
    <topic>හොබාර්ට් තණතීරුව  පන්දු යවන්නන්ගේ පාරාදීසයක්</topic>
    <author/>
    <content>ජයග්‍රහණය සඳහා ලකුණු 393ක ඉලක්කයක් ලැබුණු හොබාර්ට් ටෙස්ට් තරගයේ අවසන් දිනයේ තණතීරුව පිතිකරුවන්ට ඉතා අයහපත් එකක් වූ බව ශ්‍රී ලංකා ක්‍රිකට් පුහුණුකරු ග්‍රෙහැම් ෆෝඩ් ප්‍රකාශ කළේය.'අපි තරගයේ අවසන් දිනය ගැන සලකා බැලුවොත්, අපේ ක්‍රීඩකයන් ක්‍රීඩාකළ විලාසය ගැන මම ආඩම්බරයට පත්වෙනවා. අවසන් දිනයේ තණතීරුව පිතිකරුවන්ට ඉතා අවාසි සහගත එකක් වුණා. එවැනි තණතීරුවක පිතිහරඹයේ යෙදීම ඉතා අසීරුයි. අපේ පිතිකරුවන්ගේ දැවීයාම් යළි නැරඹුවොත් ඒ සෑම දැවීයාමක්ම ඉතා විශිෂ්ට ඝනයේ පන්දුවලින් සිදුවූවක් බව පෙනේවි. පුහුණුකරු හැටියට මට ඊට වඩා දෙයක් අපේ කණ්ඩායමෙන් ඉල්ලා සිටින්නට බෑ. ඔවුන් එතරම් හොඳින් පිතිහරඹයේ යෙදුණා.' ෆෝඩ් සඳහන් කළේය.'එය සිදුවීම් බහුල තරගයක් වුණා. පිතිකරුවන් සෑහෙන්න ලකුණු රැස්කළා. ඇතැම් පන්දු යවන්නන් කඩුලු 5ක් බැගින් දවාලුවා. තරගය අවසන් දිනයේ අවසන් පැය දක්වා ඇදීගියා. මේ තණතීරුව ඉතා හොඳ තණතීරුවක් කියා ඇතමුන් කියාවි.නමුත් අවසන් දිනයේ දී පන්දුව හැසිරුණු ආකාරය බැලුවොත් පන්දු යවන්නන්ට මිසක් පිතිකරුවන්ට කිසිම සාධාරණයක් ඉටුවුණේ නැති තණතීරුවක් කියා ඔවුන්ට වැටහේවි.' ෆෝඩ් වැඩිදුරටත් පැවැසීය. ඔස්ට්‍රේලියාවට ලකුණු 137ක ජයක් හිමිවූ මේ තරගයේ අවසන් දිනයේ තේ පානයෙන් පසුව යැවුණු ඕවර 26දී ශ්‍රී ලංකා පිලේ කඩුලු 6ක් බිඳ වැටිණි. ඒ අතරතුර ඔවුන්ට ලබාගත හැකිවූයේ ලකුණු 54ක් පමණි. ශ්‍රී ලංකා දෙවැනි ඉනිමේ කඩුලු 9ක්ම ඔස්ට්‍රේලියානු වේග පන්දු යවන්නන් වන පීටර් සිඩ්ල් සහ මිචෙල් ස්ටාක් අතරේ බෙදී ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212212</link>
    <topic>හතුරුසිංහට නව තනතුරක්</topic>
    <author/>
    <content>ශ්‍රී ලංකා ක්‍රිකට් කණ්ඩායමේ හිටපු ක්‍රීඩක චන්දික හතුරුසිංහට ඔස්ට්‍රේලියාවේ නිව් සවුත්වේලස් ප්‍රාන්ත ක්‍රිකට් පි‍ලේ ප්‍රධාන පුහුණුකාර තනතුර හිමිවී තිබේ.මීට පෙර එහි ප්‍රධාන පුහුණුකරු ලෙස කටයුතු කළ ඇන්තනී ස්‍ටුවර්ට්ගේ කාලය යළි දීර්ඝ නොකරමින් ඔහු තනතුරෙන් ඉවත් කිරීමට තීරණය කිරීමෙන් අනතුරුව නිව් සවුත් වේල්ස් ප්‍රාන්තයේ ක්‍රිකට් බලධාරීන් සිය කණ්ඩායමේ සහාය පුහුණුකරු ලෙස කටයුතු කළ හතුරුසිංහට මේ තනතුරට පත් කර ඇත. '2012-2013 තරගවාරය නිමාවනතුරු අපගේ සහාය පුහුණුකරු වන ශ්‍රී ලංකාවේ හිටපු ටෙස්ට් ක්‍රීඩක චන්දික හතුරුසිංහ ප්‍රධාන පුහුණුකරු වශයෙන් පත්කළා. ' නිව් සවුත්වේල්ස් ප්‍රාන්ත ක්‍රිකට් සංගමයේ නිල වෙබ් අඩවිය උපුටා දක්වන ඒ.එෆ්.පී.පුවත්සේවය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212213</link>
    <topic>යුද හමුදා කරාතේ ශූරතාවසිංහ රෙජිමේන්තුවට</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදා අන්තර් රෙජිමේන්තු කරාතේ තරගාවලියේ ශූරතාව හිමිකර ගැනීමට සිංහ රෙජිමේන්තුව සමත්විය. එහි අනුශූරතාව පොලිස් සේවා බලකායට හිමිවිය.තරගාවලියේ කාන්තා ශූරතාව පොදු සේවා කාන්තා බලකාය දිනාගත්තේය.පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේදී පසුගියදා පැවැති මේ තරගාවලියේ දක්ෂතම ක්‍රීඩකයා ලෙස අරුණ නිශාන්ත සම්මාන ලැබීය.ක්‍රීඩක ක්‍රීඩිකාවන් හයසීය දාහත් දෙනෙකු එක්වු තරගාවලියේ ජය සංකේත ප්‍රදානය යුද හමුදා ප්‍රධාන මාණ්ඩලික නිලධාරි මේජර් ජෙනරාල් දයා රත්නායක සහ මේජර් ජෙනරාල් ක්‍රිෂාන්ත ද සිල්වා මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212214</link>
    <topic>දකුණට පාපන්දු සහ රගර් ක්‍රීඩාංගණයක්</topic>
    <author>බන්දුල ගුණසේකරධම්මිකා වෙලේගොඩ</author>
    <content>දකුණු පළාතේ ක්‍රීඩා කටයුතු නඟා සිටුවීමේ අරමුණින් රුපියල් කෝටි තිහක මුදලක් වැය කරමින් සූරියවැව මහින්ද රාජපක්ෂ ක්‍රීඩාංගණය ආශ්‍රීතව නව අංග සම්පුර්ණ පාපන්දු ක්‍රීඩාංගණයක් සහ රගර් ක්‍රීඩාංගණයක් ඉදිකිරීම සඳහා ක්‍රීඩා අමාත්‍යංශයේ අනුමැතිය ලැබී තිබේ.මීට සමගාමීව හම්බන්තොට ජාතික ක්‍රීඩා සංකීර්ණය ඉදිකිරීමේ කටයුතුද නාවික හමුදාවේ සහ යුද හමුදාවේ දායකත්වය මත දැනටමත් අරඹා ඇත.ඉදිරියේදී ක්‍රීඩා පුහුණු කටයුතු මෙන්ම දකුණු පළාතේ දී පැවැත්වෙන තරගාවලියන් විධිමත් පරිදි සිදුකිරීමට නව ක්‍රීඩාංගණ යටතේ ඉඩකඩ සැලසෙන බව ක්‍රීඩා අමාත්‍යංශයේ කාර්ය භාර උසස් නිලධාරියෙක් 'දිනමිණ'ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212215</link>
    <topic>කැලණිය ජනාධිපති විදුහල අපරාජිතව දෙවැනි වටයට</topic>
    <author/>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ තෙවැනි කොටසින් තරග කළ කැලණිය ජනාධිපති විදුහල අපරාජිතව දෙවැනි වටය සඳහා සුදුසුකම් ලබාගත්තේය.ජනාධිපති විද්‍යාලය විසින් පළමු වටයේදී කළුතර චන්ද්‍රජෝති විදුහල, රාගම ධර්මරත්න විදුහල, කිරිල්ලවල මහා විදුහල සහ බණ්ඩාරවත්ත පරාක්‍රම විදුහල අතර පැවැති තරග ජයගත් අතර බටුවත්ත මහා විදුහල සහ එස්.කේ.සූරියආරච්චි විද්‍යාලය අතර තරග ජය පැරදුමෙන් තොරව අවසන් කෙරිණි.ජනාධිපති විදුහල වෙනුවෙන් නායක මලිදු විදුරංග ශතක දෙකක් සහ අර්ධ ශතක දෙකක් රැස්කරමින් පිත්තෙන් දස්කම් දැක්විය. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212216</link>
    <topic>උතුරුමැද පළාත් රගර් ශූරතාව වැගනස් පිලට</topic>
    <author/>
    <content>උතුරු මැද පළාත් රගර් සංගමය මෙහෙය වූ උතුරු මැද පළාත් අන්තර් සමාජ රගර් තරගාවලියේ ශූරතාව අත්කර ගැනීමට වැගනස් 'ඒ' කණ්ඩායම සමත්විය. අවසන් මහා තරගයේ දී ලකුණු 29-5ක් ලෙස ඔවුන් වෙතින් පරාජයට පත්වූයේ ගනස් කණ්ඩායමය.කණ්ඩායම් 12ක සහභාගිත්වයෙන් පසුගියදා අනුරාධපුරයේ දී පැවැති මේ තරගාවලියේ දක්ෂතම ක්‍රීඩකයා ලෙස වැගනස් 'ඒ' පිලේ දුමින්ද වික්‍රමරත්න සම්මාන ලැබීය.රෙඩ් කැප් පිලට ‍එරෙහිව ලකුණු 17-14ක ජයක් වාර්තා කළ ගාඩියන්ස් 'ඒ' පිලට පළඟ ශූරතාව හිමිවූ අතර බඳුන ශූරතාව දිනාගනු ලැබුවේ ලකුණු 10-0ක් ලෙස ගාඩියන්ස් 'බී' පිල පරාජයට පත්කළ රජරට බෆලෝ පිල විසිනි. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212217</link>
    <topic>මොරොන්තුඩුව ධම්මානන්ද මහ විදුහලට ඉනිමක ජයක්</topic>
    <author>එච්.එල්.සුනිල් ශාන්ත කළුතර</author>
    <content>දොඩංගොඩ මිරිස්වත්ත ජාතික පාසලත්, මොරොන්තුඩුව ධම්මානන්ද නවෝද්‍යා පාසලත් අතර ධම්මානන්ද මහා විද්‍යාලයීය ක්‍රීඩා පිටියේදී පැවැති අවුරුදු 13න් පහළ තුන්වැනි කොටසේ ක්‍රිකට් තරගයේදී කළුතර මොරොන්තුඩුව ධම්මානන්ද නවෝද්‍යා පිලට ඉනිමක හා ලකුණු 52ක ජයක් හිමිවිය. දක්ෂ පන්දු යැවීමක නිරත වු ධම්මානන්ද විදුහලේ නදුන් විෂූක පළමු ඉනිමේ කඩුලු 9ක් හා දෙවැනි ඉනිමේ කඩුලු 4ක් දවාලීමට සමත්විය.ධම්මානන්ද ම.වි. – පළමු ඉනිම කඩුලු 9 ලකුණු 191 යි. තමිදු නිවර්තන වික්‍රමආරච්චි 82, කවිෂාන් පැතුම් සේනාරත්න 51 (අචින්තක් විමුක්ති 69/4, චමිදු ලක්ෂාන් 71/1),මිරිස්වත්ත ජාතික පාසල - පළමු ඉනිම සියලු දෙනාම දැවී ලකුණු 59යි.පූර්ණ උදයංග 34. (නදුන් විෂූක 24/9, චාමර මධුසංඛ 03/1) සහ දෙවැනි ඉනිම සියලු දෙනාම දැවී ලකුණු 80 යි. අවිශ්ක විමුක්ති 20, පූර්ණ උදයංග 16 (නදුන් විෂූක 24 / 4, තමිඳු නිවර්තන 34/4, රසාංග රුද්‍රිගෝ 05 / 2).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212218</link>
    <topic>කේම්බ්‍රියන් ක්‍රිකට් ශූරතාවශ්‍රී ලංකා වරාය අධිකාරිය දිනා ගනී</topic>
    <author/>
    <content>කේම්බ්‍රියන් සය සාමාජික ක්‍රිකට් තරගාවලියේ පසුගියදා පැවැති අවසන් තරගයේදී බ්ලූම් ෆීල්ඩ් පිල පරදවා ලකුණු 10ක ජයග්‍රහණයක් වාර්තා කිරීමට ශ්‍රී ලංකා වරාය අධිකාරි ක්‍රිකට් සමාජ කණ්ඩායම සමත්විය.ජයග්‍රහී කණ්ඩායම රනේෂ් පෙරේරා විසින් මෙහෙයවන ලද අතර තරගාවලියේ වීරයා ලෙස ශ්‍රී ලංකා වරාය අධිකාරියේ යොහාන් ද සිල්වා හා දක්ෂතම පන්දු යවන්නා එම කණ්ඩායමේ මුතුමුදලිගේ පුෂ්පකුමාර‍, හොඳම පිතිකරු හා වැඩිම හයේ පහර එල්ල කළ ක්‍රීඩකයා බ්ලූම් ‍ෆීල්ඩ් කණ්ඩායමේ ඩිල්ශාන් මුණවීර ක්‍රීඩකයන් සම්මාන ලැබීය‍‍.ශ්‍රී ලංකා වරාය අධිකාරිය- 81 (ඕවර 05) ෂෙහාන් ද සිල්වා 31, යොහාන් ද සිල්වා 28, තරිඳු මෙන්ඩිස් නොදැවී 20.බ්ලූම් ෆීල්ඩ් පිල-71/4 (ඕවර 05) ඩිල්ශාන් මුණවීර නොදැවී 40 (ෂෙහාන් ද සිල්වා 8/1).</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s1212219</link>
    <topic>මාතලේ පාසල් පාපන්දු ශූරයෝ සහිරා විදුහලෙන්</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ දිසා පාපන්දු ලීගය සංවිධානය කළ මාතලේ දිසා අන්තර් පාසල් අවුරුදු 19න් පහළ බාලක ෆුට්සාල් පාපන්දු තරගාවලියේ ශූරතාව දිනා ගැනීමට මාතලේ සහිරා ජාතික පාසල සමත්විය.උකුවෙල අජ්මීර් හා මාතලේ සහිරා විදුහල් අතර පැවැති අවසන් මහා තරගයේ නියමිත කාලය අවසානයේ දෙපිළම ගෝල් 2බැගින් ලබා සම දක්ෂතා දැක්වීම හේතුවෙන් ලබා දෙන දඬුවම් පහරවලදී ගෝල් 4-3ක් ලෙස ජයගැනීමට සහිරා විදුහලට හැකිවිය. ජයග්‍රාහී සහිරා විදුහල් පිල වෙනුවෙන් අෂ්රාෆ් අලී, සෆරාස්, ඉෂාම් හා නාසිම් යන ක්‍රීඩකයන් ගෝල් වාර්තා කිරීමට සමත්වුහ.කණ්ඩායම් හතක‍ගේ සහභාගිත්වයෙන් තරගාවලිය පසුගියදා මාත‍ලේ බර්නාඩ් අලුවිහාරේ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=s12122110</link>
    <topic>පාපැදි ශූරයාට‍ වසර 2ක තහනමක්</topic>
    <author/>
    <content>තහනම් උත්තේජන භාවිතා කිරීමේ චෝදනාවට ලක්වූ රුසියානු පාපැදි ශූර ඩෙනිස් ග්ලිම්සිනොව්ට වසර දෙකක තරග තහනමක් පැනවූ බව එරට තහනම් උත්තේජන විරෝධී ඒජන්සිය ප්‍රකා‍ශ කළේය.සුප්‍රකට කටූෂා පාපැදි කණ්ඩායමේ සාමාජික 25හැවිරිදි ‍ඩෙනිස් ගේ තරග තහනම මේ වසරේ අප්‍රේල් මාසයේ 13වැනිදා සිටි ක්‍රියාත්මක බව ද නිවේදනයක් නිකුත් කරමින් එම ඒජන්සිය කියා සිටියේය.පසුගිය වසරේ පැරිස් -බෘසල්ස් පාපැදි ශූරතාව දිනූ ඩෙනිස් මේ චෝදනාවට ලක්වූයේ පසුගිය මාර්තු මාසයේ දිය. වසර 7ක් ප්‍රංශ සවාරිය ජයගත් ලාන්ස් ආම්ස්ට්‍රෝංගේ තහනම් උත්තේජන චෝදනාවෙන් පසුව පාපැදි තරග පිටියේ තහනම් උත්තේජන ‍භාවිතය තුරන් කළ යුතු බවට ලෝක පාපැදි සම්මේලනය දැඩි තීරණයකට එළැඹි සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>21</day>
    </date>
    <link>http://www.dinamina.lk/2012/12/21/_art.asp?fn=f1212211</link>
    <topic>ඉතිහාසය අමතක රතු තොප්පිකාරයෝ</topic>
    <author/>
    <content>ඩොලර් කොළවලින් ඉතිහාසය වෙනස් කරන්නට හෝ යටපත් කරන්නට හෝ නොහැකි බව ජනාධිපතිතුමා ප්‍රකාශ කර තිබේ. කවුරුන් හෝ ඉතිහාසය වෙනස් කරන්නට සැරසෙන්නේ නම් එයට කිසිසේත් ඉඩදිය නොහැකි බවද ජනාධිපති මහින්ද රාජපක්ෂ මහතා අවධාරණය කරයි. ඔහු එම ප්‍රකාශය කර ඇත්තේ රාජ්‍ය ලේඛනාගාරයේ දීය. ශ්‍රී ලංකාවේ ඉතිහාසය සටහන් වී තිබෙන රාජ්‍ය ලේඛනාගාරයේ දී කර ඇති එම ප්‍රකාශය බැහැර කරන්නට කිසිවකුටත් නොහැකිය.මෙහිදී අප කියන්නට යන්නේ දේශපාලනයේ අමිහිරි වූත් අප්‍රසන්න වූත් ඉතිහාසයක් අමතක කොට මැරී ඉපදුණ අලුත්ම පිරිසක් සේ නැගී සිටින්නට දඟලන පිරිසක් ගැන ය. ඒ ජනතා විමුක්ති පෙරමුණ යි. ජනතා විමුක්ති පෙරමුණ අලුතින් ඉතිහාසය ලියන්නට යන්නේ නම් එය අතිශයින්ම අසාර්ථක ප්‍රයත්නයක් වනු ඇත.අමතක වීමේ ලෙඩේඑහිදී ඔවුන්ට ලියන්නට වන්නේ “අපි බස් රථ ගිනි නොතැබුවෙමු” යන්නයි. “අපි කිසිම විටෙක රාජ්‍ය සම්පත් විනාශ නො‍ෙකළෙමු” යන්නයි. විප්ලවීය පක්ෂයක් ලෙස අපි කිසි දිනෙක විප්ලවයට හරස් වන ධනපති පන්තියේ නොව අහිංසක කම්කරුවන් ලේඛකයන්, ගොවීන්, ලිපිකරුවන් නිරපරාදේ මරා නොදැමුවෙමු යන්නයි. ප්‍රජාතන්ත්‍රවාදී ගමන් මඟට නොපැමිණ අපි භීෂණය කරපින්නාගෙන රට තුළ මහා භීෂණයක් නිර්මාණය නොකළෙමු යන්න යි’ප්‍රජාතන්ත්‍රවාදී සියලු ආයතන ඉවක් බවක් නැතිව විනාශ නොකළෙමු යයි ජනතා විමුක්ති පෙරමුණට ප්‍රසිද්ධියේ කියන්නට සිදු වන්නේ ය. මෙහිදී අපට අවශ්‍ය වන්නේ ඒ බිහිසුණු අතීතය සිහිපත් කොට තව දුරටත් ජනතා විමුක්ති පෙරමුණේ දැන් සිටින පණ්ඩිතයන්ගේ සිත් රිදවීම නොවේ. ඔවුහු දැන් ප්‍රජාතන්ත්‍රවාදී ගමන් මඟට පිවිස සිටිති. එසේ පිවිස සිටින එම සද්ගුණවත් පිරිස අද ප්‍රජාතන්ත්‍රවාදය නැතැයි ද සදාචාරය පිරිහිලා යයි ද ඝාතන සංස්කෘතිය පණ ලබා ඇතැයි ද මිනිසුන්ට ජීවත් වීමේ අයිතියක් කොහෙත්ම නැතැයි ද මහ හඩින් මොර ගා කියද්දී අපට සිතෙන්නේ එසේ කෑ ගසන උත්තමයන් ගේ හොම්බට දෙකක් අනින්නට ය. කොයි හැටි වෙතත් සියලු දේට සමාව දී නිහඬ වන්නට අපට පුළුවන්කම තිබේ. එහෙත් මෑතක දී ජ.වි.පෙ නටන සවුදම දුටුවාම ඇතිවන්නේ බරපතළ කනගාටුවකි. වේදනාවකි. ඒ දෝෂාභියෝගය ගැනය. ජනතා විමුක්ති පෙරමුණ අද හැසිරෙන්නේ මේ රටේ ඉදිරිපත් වූ ප්‍රථම දෝෂාභියෝගය අගවිනිසුරුවරියට එල්ල වූ දෝෂාභියෝගය පමණක් යැයි සිතාගෙනය. ජනතා විමුක්ති පෙරමුණේ මන්ත්‍රීවරුන්ගේ අස්සනින් ඉදිරිපත් කළ අගවිනිසුරු සරත් එන් ද සිල්වාට එරෙහි දෝ්ෂාභියෝගය ජනතා විමුක්ති පෙරමුණේ අයට හුදෙක් සිහිනයක් පමණි.එසේ දෝෂාභියෝගයක් ඉදිරිපත් කළ එජාපය සමඟ එකතු වූ ජ.වි.පෙ මන්ත්‍රීවරුන් අද කතා කරන්නේ ඉතිහාසය මුළුමනින්ම අමතක කරගෙනය. පාර්ලිමේන්තුවේ පැවැති විවාදයක දී ජ.වි.පෙ මන්ත්‍රී සහෝදරයකු කියා සිටියේ අගවිනිසුරුවරිය එළවන තුරු සිය ගමන නතර නොකරන බවයි. එතැනින් නතර නොවූ ජනතා විමුක්ති පෙරමුණේ සුනිල් හඳුන්නෙත්ති දූෂණයට එරෙහි සංවිධානයක් නමින් අගවිනිසුරුවරියගේ සැමියා වන ජාතික ඉතිරි කිරීමේ බැංකුවේ සභාපති ප්‍රදීප් කාරියවසම්ට එරෙහිව අල්ලස් හා දූෂණ විමර්ශන කොමිසමට ගිය හැටි දැන් අමතක වන්නට හේතුවක් නැත්තේ එය ඉතාමත් මෑත ඉතිහාසයේ සිදු වූ බැවිනි.අගවිනිසුරුවරියගේ සැමියා වන ප්‍රදීප් කාරියවසම්ට එරෙහිව අල්ලස් චෝදනා ගොනු කළ ජනතා විමුක්ති පෙරමුණ අගවිනිසුරුවරිය එළවන තුරුම තම සටන අත් නොහරින බවද කියා ඇත්තේ හුදෙක් ආණ්ඩුවට විරුද්ධ වීමට හා වෙනත් සටන් පාඨයක් නැති නිසා ය. මෑත ඉතිහාසයේ සිදුවූ සියල්ල අමතක කොට අද මේ අයියලා දඟලන්නේ ආණ්ඩුවට එරෙහි වීම මිස යථාර්ථයට මුහුණ දීමට නොවේ.මේ සියලු දේ ඉතිහාසයට එක් කොට අලුත් බයිලාවක් වාදනය කරන්නේ ජනතාවගේ සිත් දිනා ගැනීමට නම් එය අමුම අමු බොළඳ ක්‍රියාවකි. අතපය දික් කරමින් පණ්ඩිත කතා කීම නතර විය යුතුය. යථාර්ථයට මුහුණ දී දේශපාලන අවස්ථාවාදයෙන් මිදී යහපත් ගමන් මඟක යායුතුය. ආණ්ඩුව සියයට සීයක් නිවැරැදි නොවේ. ජනතා විමුක්ති පෙරමුණ සියයට සීයක් හරිද නොවේ. විවිධ සංවාද ඔස්සේත් පුවත්පත් සාකච්ඡා හරහාත් යථාර්ථයෙන් ඈත් වී ක්‍රියා කරන්නට සැරසීම ජනතාව මුලා කිරීමක් බව සිතා ගත යුතුමය. හැමදාමත් ජනතාවට එරෙහි වූ ජනතා විමුක්ති පෙරමුණ දැන් ඉතින් ජනතා ප්‍රසාදය දිනාගත යුත්තේ ආණ්ඩුවට එරෙහිව බොරු සටන් පාඨ ඉදිරිපත් කිරීමෙන් නොවේ.අලුත්කඩේ සෙල්ලම්අලුත්කඩේ උසාවි භූමිය ලිප්ටන් වට රවුමක් කර ගන්නට එපා යයි ජනාධිපතිතුමා නීතිඥයන් ගෙන් ඉල්ලීමක් කළේ මේ සතිය මුලදීමය. නීතිඥයකු වශයෙන් මනා අත්දැකීම් ඇති මහින්ද රාජපක්ෂත් වෘත්තීය සමිති නායකයකු ලෙස සටන්කාමීත්වයක් ප්‍රදර්ශනය කළ මහින්ද රාජපක්ෂත් කිසි දිනෙක උසාවි භූමියත් ලිප්ටන් වට රවුමත් පටලවා ගත්තේ නැත. ඒ නිසා පළපුරුදු නායකයකු ලෙස දැන් දැන් අලුත්කඩේ උසාවිවල කළු කෝට් අඳින නීතිඥ මහත්වරුන්ට දී ඇත්තේ ඉතාමත් වටිනා අවවාදයකි. එම අවවාදය පිළිගත්තේ නම් පසුගිය සෙනසුරාදා අලුත්කඩේ දිස්ත්‍රික් උසාවි සංකීර්ණය තුළ සිදුවූ අවාසනාවන්ත තත්ත්වය කිසි දිනෙක මතුවන්නේ නැත.ශ්‍රී ලංකා නීතිඥ සංගමය මොනවා හෝ කොන්ත්‍රාත් වැඩකට හෝ එන්.ජී.ඕ කාරයන්ගේ දොළදුක සංසිඳවන්නට හෝ අලුත්කඩේට රැස්විය. හාර දහසකට අධික නීතිඥ පිරිසක් පැමිණ සිටියද ඔවුන් අත වෙනදා වගේ පොල් තිබුණේ නැත. ප්‍රදර්ශනය කරන්නට බැනර් හෝ බෝඩ් තිබුණේ නැත. කිසිවකු කළු කෝට් ඇඳ නොසිටියේ එය සෙනසුරාදාවක් නිසාය. වෙන දවසක් නම් නඩු කියන අසරණයින් ගාස්තු අරගෙන රැස්වීමට සහභාගි වී පසුව නඩුවට ද කතා කරනු ඇත.විජේදාස රාජපක්ෂ මහතාට නීතිඥ සංගමයේ සභාපති ලෙස වැඩි වැඩක් තිබුණේ නැත. ඔහුට තිබුණේ කලින් යෝජනා කරන් ආ යෝජනා තුනක් සම්මත කර ගැනීම පමණි. එම යෝජනා තුන ඒකමතිකව සම්මතයි කී ඔහු Proceeding terminated කියා යන්නට ගියේ, ඒ කියන්නේ රැස්වීමේ වැඩ අවසන් බවයි. සෙල්ලම පටන් ගත්තේ ඉන් පසුවයි. අලුත්කඩේ දිස්ත්‍රික් උසාවි භූමිය ලිප්ටන් වට රවුමක් කර ගත්තේ ඉන් පසුවය.හැබැයි ලිප්ටන් වට රවුමේ සාමාන්‍යයෙන් සිදුවන්නේ සටන් පාඨ කියා කෑ ගසා විසිර යාම ය. සීමාව ඉක්ම ගියහොත් කඳුළු ගෑස් පාරක් ද කා අඬන්නට පුළුවන. ලිප්ටන් වට රවුමට එන වෘත්තීය සමිතිකාරයන් ඇන කොටා ගන්නේවත් ගහ මරා ගන්නේවත් නැත. එහෙත් අලුත්කඩේ උගත් නීතිඥ මිත්‍රවරු හූ කීහ. අතපය විහිදූහ. පුටු එහා මෙහාට පෙරළූහ. අනේ මේ දඟලන්නේ නීතිඥයන් දැයි අපට සිතුනේ අපේ ජීවිත කාලයේ කිසිම දිනක නීතිඥ මහත්වරුන් ගෞරවනීය ලෙස නඩු කතා කළා මිස මේ විදියට හැසුරුනේ නැති බැවිනි.ඒ නිසා දැන් සිටින නීතිඥ මහත්වරුන්ට අප කියන්නේ අලුත්කඩේ උසාවිය බැබලවු ශ්‍රේෂ්ඨ නීතිඥවරුන් සිහිපත් කර ගන්නා ලෙසයි. ජී. ජී. පොන්නම්බලම්, බාර් කුමාර් කුරුකුලසූරිය, කොල්වින් ආර් ද සිල්වා, ලක්‍ෂ්මන් කදිරගාමර් වැනි ශ්‍රේෂ්ඨ නීතිවේදීන් සිහිපත් කොට අඩදබර ගති, රස්තියාදු කාරයන් ගේ හැසිරීම අමතක කොට අලුත්කඩේ ගෞරවය ආරක්‍ෂා කර ගන්නා ලෙස සිහිපත් කරමු. එසේ නොකළහොත් නීති වෘත්තීය බල්ලාටම යනු ඒකාන්ත ය.ගස් බැඳ වැඩ ගැනීමදැන් සටහන් කරන්නට යන්නේ දේශපාලනයට සම්බන්ධ කරුණු දෙකක් නොවේ. මේ සිද්ධීන් දෙකම දේශපාලනය වගේම මහා ඛේදවාචක දෙකකි.එකක් වාර්තා වන්නේ ජා-ඇළ වැලිගම්පිටියෙනි. මිනිසුන් ගස් බඳින යුගයක් දැන් නැත. එවැනි දේ ඉඳහිට කැලණියේ සිදු වුවත් ඒවා දේශපාලන විහිළු පමණි. දම්වැල්වලින් කකුල් බැඳ එක තැන තබා සිටින මිනිසුන් අද නැත. අහිංසක පැටවුන් බලු කූඩුවල දමන්නේ නැත. එහෙත් අවාසනාවට මෙන් වැලිගම්පිටියේ සල්ලිකාර ධනපතියකු කළ මොට්ට ක්‍රියාවක් නිසා අතීත වහල් යුගය අපට සිහිපත් වන්නේ ය. මේ මන්දිරයේ වැඩට ආවේ දරුවන් පස් දෙනෙකුගේ පියෙකි. උසස් පෙළ සමත් ය. ඉංග්‍රීසි කතාවද හුරුය. අවුරුදු තුනක්ම මේ අහිංසකයා සිටියේ ධනපති වලව්වේ වළවල් හෑරීමට ය. දර පැලීමට ය. වැසිකිළි පවිත්‍ර කිරීමට ය. රාත්‍රී කාලයටත් හාම්පුතා ගෙදරින් පිට යන විට මේ අහිංසක මහලු පියාගේ කකුල දම්වැලක් දමා - ඉබි යතුරුවලින් අගුල් කොට බලු කූඩුවේ බැඳ තැබීමට තරම් දරුණු විය. ඉවසන්නම බැරි තැන මේ මහලු මිනිසා දම්වැල පිටින්ම කුණු බක්කියක ජරාව අහුලා ගෙන කද්දී කඳාන පොලිසියට හමු විය.දැන් ඔහු රාගම රෝහලේ ය. ඔහු ගේ ධනපති හාම්පුතා අත්අඩංගුවේ ය. මේ අයුරින් තිරිසන් ආකාරයට මිනිසුන්ට සලකන කාලකණ්ණින්ට කළ යුත්තේ වේදනාව හඳුනා ගන්නට බලු කූඩුවක ගාල් කිරීම ය. එහෙත් මිනිස්කමට නොගැළපෙන එවැනි දේ කරන්නට අපි යෝජනා නොකරමු.අනෙක් සිද්්ධිය වාර්තා වන්නේ ගොලුමඩම හන්දියෙනි. වේල්ස් කුමරි විදුහලේ ගුරුවරියත් ඇයගේ මසක දරුවාත් වසර තුනක දරුවාත් මරා දැමීමය. මෙහි අගමුල අනාවරණය වී නැත. මෙවැනි කාලකණ්ණි මිනිස්සු සිටින රටක පොඩි එවුන් බිහි වන්නේ උන්ගේම පාපයට ය. විවාහයක් කර ගත් පසු දරුවන් සමඟ නිදහසේ ඉන්නට බැරි අම්මලා තාත්තලා දැයට අවාසනාවකි. .</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>22</day>
    </date>
    <link>http://www.dinamina.lk/2012/12/22/_art.asp?fn=n1212221</link>
    <topic>කතානායකට හා තේරීම් කාරක සභාවට නොතීසි</topic>
    <author/>
    <content>අධිකරණය හමුවට පැමිණෙන ඕනෑම නඩුවක දෙපාර්ශ්වයටම සවන්දීමට අධිකරණය නීතියෙන් බැඳී සිටින බැවින්, අගවිනිසුරු ආචාර්ය ශිරාණි බණ්ඩාරනායක මහත්මිය තේරීම් කාරක සභාවට එරෙහිව ගොනුකළ පෙත්සමෙහි වගඋත්තරකරුවන් වන පාර්ලිමේන්තුවේ කතානායකවරයා, තේරීම්කාරක සභා සාමාජිකයන් සහ පාර්ලිමේන්තු මහලේකම්වරයාට නොතිසි නිකුත්කරන බව අභියාචනාධිකරණය ඊයේ (21) සඳහන් කෙළේය.එහෙත් දෝෂාභියෝග යෝජනාව විමර්ශනය කළ විශේෂ තේරීම් කාරක සභාවේ සාමාජිකයන්ට ශ්‍රේෂ්ඨාධිකරණලබා දුන් අවස්ථාවේදී එම නියෝග නිශ්ප්‍රභ කරන බව කතානායක චමල් රාජපක්‍ෂ මහතා පාර්ලිමේන්තුවේදී ඉකුත් 29 වැනි දින ප්‍රකාශ කළේය. ශ්‍රේෂ්ඨාධිකරණය විසින් ඉදිරියේදී එම කමිටුවට සිදු කරන අණකිරීම් හා නියෝගවලට ද එම තීන්දුව බලපාන බව කතානායකවරයා එහිදී අවධාරණය කළේය.(මේ බව නොවැම්බර් 30 වැනි දින දිනමිණ මුල් පුවතෙන් වාර්තා කෙරිණි.)පාර්ලිමේන්තුවෙහි කතානායකවරයාට හෝ තේරීම්කාරක සභා සාමාජිකයන්ට අධිකරණ මගින් නිකුත් කරන නොතීසි බාර නොගන්නා බවට කතානායකවරයා කැර ඇති ප්‍රකාශය පිළිබඳව අධිකරණය දැනුවත්ව සිටින නමුත්, වගඋත්තරකාර පාර්ශ්වයට ද කරුණු දැක්වීම සඳහා අවස්ථාවක් ලබාදිය යුතු බැවින් මෙලෙස නොතීසි නිකුත් කරන බව අභියාචනාධිකරණ විනිසුරු මඩුල්ල සඳහන් කෙළේය.ඕනෑම නඩුවක වගඋත්තරකාර පාර්ශ්වයට නොතීසි නිකුත් කිරීමට අධිකරණය නීතියෙන් බැඳී සිටින බවද අභියාචනාධිකරණය සඳහන් කෙළේය.ඒ අනුව අගවිනිසුරුවරිය ගොනුකළ රිට් පෙත්සමෙහි වගඋත්තරකරුවන් වන පාර්ලිමේන්තුවේ කතානායකවරයා, පාර්ලිමේන්තු තේරීම්කාරක සභා සාමාජිකයන් එකොළොස්දෙනා සහ පාර්ලිමේන්තු මහලේකම්වරයාට ලබන ජනවාරි මස 03 වැනිදා අධිකරණයෙහි කරුණු දක්වන ලෙස නියෝග කරමින් නොතීසි නිකුත් කරන ලදී.මෙම පෙත්සම විභාග කැර අවසන් වනතෙක් විශේෂ කාරක සභා වාර්තාව මත පදනම්ව ඉදිරි පියවර ගැනීම වළක්වන ලෙස පෙත්සම්කාරිය කළ ඉල්ලීම සලකා බැලූ අභියාචනාධිකරණය, දෝෂාභියෝග චෝදනා විභාගයට අදාළව දැනට පවතින තත්ත්වය එලෙසම පැවතීම වඩාත් යෝග්‍ය බවට උපදෙස් දෙන බව සඳහන් කෙළේය.අධිකරණය දෙන මෙම උපදෙස් අනුව කටයුතු නොකළහොත් අර්බුදකාරී තත්ත්වයක් ඇතිවිය හැකි බවද එම තීන්දුවෙහි සඳහන් කැර ඇත.පුද්ගලයකුගෙන් හෝ යම් ආයතනයක් මගින් ජනතාවගේ අයිතිවාසිකම්වලට හානියක් වන්නේ නම් එය විභාග කිරීමට, සමාලෝචනය කිරීමට ශ්‍රී ලංකාවේ අභියාචනාධිකරණයට බලය ඇතැයි එම තීන්දුවෙහි සඳහන් කැර ඇත.තේරීම් කාරක සභා වාර්තාවට එරෙහිව අගවිනිසුරු ආචාර්ය ශිරාණි බණ්ඩාරනායක මහත්මිය ගොනුකළ පෙත්සම සලකා බැලීමෙන් අනතුරුව තීන්දුවක් දෙමින් අභියාචනාධිකරණය මේ බව සඳහන් කැර ඇත.අභියාචනාධිකරණ සභාපති විනිසුරු ශ්‍රී ස්කන්ධරාජා, ඒ. ඩබ්ලිව්. එම්. සලාම්, අනිල් ගුණරත්න යන විනිසුරු මඩුල්ල ඉදිරියෙහි මෙම පෙත්සම සලකා බැලිණි..</content>
  </post></root>