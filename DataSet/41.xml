<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>04</month>
      <day>19</day>
    </date>
    <link>http://www.dinamina.lk/2011/04/19/_art.asp?fn=f1104195</link>
    <topic>රබානේ උපත</topic>
    <author>රඹුක්කන ජිනදාස එදිරිසිංහ ජාතික ශිල්ප සභාවේ හිටපු චිත්‍ර මෝස්තර සම්පාදක,</author>
    <content>රබානේ උපත ලොව ශිෂ්ඨාචාරයේ උපත තරම් පැරැණිය. පුරාණයේ ලෝ පතල වී යැයි සලකන මිනිස් වග ප්‍රථම රජුන් වූ “මහා සම්මත” නම් මනු රජු රාජ්‍ය කරන සමයේ දී මුලින්ම රබානේ උපත ඇති වූ බව රබන්කරුවෝ පවසති.මහා සම්මත රජුන්ට විනෝද වීම සඳහා කවියන්, නාට්‍ය නළුවන් ඇතුළු කෙළි සෙල්ලම් ආදියෙන් නිපුනත්වයක් ඇති අය රාජ සභාවට කැඳවා ඔවුන්ගේ දක්ෂතා පෙන්වන්නට කීය.එහෙයින් ඔවුනට නියම තාලයකට නටන්ට, ගයන්ට වාජ්ජමක් නැතිව ඔව්හු දුක්වී සක් දෙවිඳුන්ට කීහ.කවදත් අනුන්ගේ දුකට පිහිට වන සක්දෙවිඳුගේ පඬුපුල් අසුන උණුවී ගියේය. එවිට දෙව් ලොවට අධිපති සක්දෙවිඳු අනතුරුව විස්කම් දෙවිඳුන් කැඳවා වාජ්ජමක් හදා දෙන ලෙස අණ කළේය. විස්කම් දෙවි සුවඳවත් හඳුන් හරයකින් රබානක් හදවා දුන්නේය. පසුව වාදනයට, ගායනයට, නැටුමට හැමටම දක්ෂයැයි දෙව්ලෝ පසැත්ව පිළිගත් පංචශිකයන් අතට සක් දෙවිඳු අතින් සුවඳවත් සඳුන් හරින් හැදූ “දෙව් රබාන” පිළිගැන් වූවේය. එය සුරතින් ගත් පංච සිකයන් මනුරජ සබයට පහළ වූ තෙලෝ සත්හුම සොම්නස් සයුරේ ගිල්වා සුරල්, තාලම් වාදනය කල පංච ශිඛයෝ පළමුව රබාන ලොවට හඳුන්වා දුන්නක්ලු. ඒ මහා සම්මත සමයේ එදා සිට රබන් ශිල්පය හදාරා පැවත එන රබන් පරපුරක් ලොව ජනිතවීලු.රබන් කරුවෝ එහි පුරාවෘතය මෙසේ පවසති.සුරිදු වරමින් උපත ලැබූ රබානේ නිපයුම රබන් කවියකින් පැවැසෙන්නේ මෙසේය.මේ රබාන දෙබල සහිත ලී කරු තුනක් සිටුවා එහි රබාන තබා ගිනි කබලක් යටින් තියා ලඳුන් සිව් දෙනකු වටා සිට බංගලි වළලුවල සිළි සිළි නද හඬ ගිගිරි පරයන හ¼ඩින් තිසරණ පිහිටා යැද සබෙන් අවසර ගෙන දෑතින් රබානට ගසා හඬවමින්ය.මේ රබානට ගසා හඬ පතුරවන විට ඔවුනගේ කටින් මේ රබන් ගී පදද ගායනා කොට ඇත.රබන් පද වලින් කියැවෙන්නේ තෙරුවන් පිහිට යැදීමෙන් පෙර මහ බෝසත් කථා පුවතක්ය. ඔවුන් පළමුව තිසරණ පිහිට යැද සභාවේ සියලුම අයගෙන් අවසර ගෙන තමාට රබන් පිළිබඳව සිප් ප්‍රගුණ කළ ගුරුවරුන් සිහිකොට ඔවුන්ගේ ගුණ වයා ගයා රබන් ගැසීම ආරම්භ කිරීම පැරැණි ශිෂ්ඨාචාරයේ පැවති සංස්කෘතික අංගයන් ආදියට ගරු කරමින්ය.තවත් රබන් පද කීපයක් මෙසේය.ඉන්පසු “ලංසි ගෙදර බංකු කකුල – තමුසෙ දෙපිල මං එකපිල... ආදී වශයෙන් රබන් පද කාලයේ යුගයේ හැටියට වෙනස් වී හැදී ඇත.ඉපැරැණි යුගයේ කතුන් මෙන්ම පිරිමින් ද රබන් ශිල්පයෙහි දක්ෂකම් පෑහ. එය අද අප රටේ සමහර පළාත්වල හා ගම්වල ද අදත් පවතී. එදා ගමේ පන්සලේ බුදු පෙරහැරේ ගොනුන් බැඳි කරත්තය ඉතා අලංකාර අන්දමින් සරසා, එම කරත්තයේ නැගී මුලින්ම රබන් ගසමින් නර්ථනයේ යෙදී නොයෙක් දස්කම් විස්කම් පෙන්වමින් ගමන් කළේය. එමෙන්ම පෙරහැරැ පොළේ, පිංකම් පොළේ, මඟුල් ගෙදර ආදී උත්සවයන් අවස්ථාවල රබන් වයන්නන්ට ප්‍රමුඛස්ථානයක් හිමිවිය.පැරැණි ශිෂ්ඨාචාරය හා බැඳි සිංහලයාගේ ඒ උතුම් ශිෂ්ඨාචාරයෙන් පැවත ආ රබන් වැයීම, ගැයීම, නැටුම් නූතන යුගයේ සිංහළයා අතරින් බිඳීගොස් ඇතත් කලාතුරකින් තැනින් තැන රබන් හඬ කන් දෙකට ඇසෙන්නේ අවුරුදු කෙළියෙන් ගිලිහී යන රබාන සිහිපත් කරවමිනි.එහෙත් අද අවුරුදු සැණකෙළියේ දී තරගවලට පමණක් රබාන සීමාවීමෙන් රබාන සහ රබන් පද රැක ගැනීමට හැකිව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104201</link>
    <topic>අධ්‍යාපන-කෘෂි-ධීවර-වෙළෙඳ ක්ෂේත්‍ර වර්ධනයටඅවබෝධතා ගිවිසුම් හතරක්</topic>
    <author>ධනුෂ්ක ගොඩකුඹුර බංග්ලාදේශයේ ඩකා නුවර සිට</author>
    <content>ශ්‍රී ලංකාව සහ බංගලාදේශය අවබෝධතා ගිවිසුම් හතරකට සහ එක් හුවමාරු වැඩසටහනකට අස්සන් තබයි. අධ්‍යාපන, කෘෂිකර්ම, ධීවර, වෙළෙඳ සහ සංස්කෘතික ක්‍ෂේත්‍ර පුළුල් කර ගැනීමේ අරමුණ ඇතිව මේ ගිවිසුම්වලට අස්සන් තබා ඇත. මේ නිසා දෙරට අතර සබඳතාවල නව පරිච්ඡේදයක් ආරම්භ වනු ඇත.ජනාධිපති මහින්ද රාජපක්ෂ මහතා සහ බංගලාදේශ අගමැතිනි ෂික් හසිනා මහත්මියගේ ප්‍රධානත්වයෙන් එරට අගමැති කාර්යාලයේ දී පැවැති ද්විපාර්ශ්වික සාකච්ඡා අවසානයේදී මේ ගිවිසුම්වලට පෙරේදා (18) අස්සන් තැබිණ.දෙරට අතර වෘත්තීය අධ්‍යාපන කටයුතු පුළුල් කෙරෙන වෘත්තීය අධ්‍යාපන සහයෝගිතාව පිළිබඳ අවබෝධතා ගිවිසුමට ශ්‍රී ලංකා පාර්ශවය වෙනුවෙන් විදේශ කටයුතු ඇමැති මහාචාර්ය ජී. එල්. පීරිස් මහතාද බංගලාදේශ පාර්ශවය වෙනුවෙන් අධ්‍යාපන ඇමැති නුරුල් ඉස්ලම් නහීඩ් මහතාද අස්සන් තැබූහ. ධීවර සහයෝගිතාව පිළිබඳ අවබෝධතා ගිවිසුමට ශ්‍රී ලංකා පාර්ශවය වෙනුවෙන් ඇමැති මහාචාර්ය ජී. එල්. පීරිස් මහතාද බංගලාදේශ පාර්ශවය වෙනුවෙන් ධීවර ඇමැති අබ්දුල් ලාතිෆ් බිස්වාස් මහතාද අස්සන් තැබූහ.කෘෂිකාර්මික සහයෝගිතාව පිළිබඳ ගිවිසුමට අස්සන් තැබුණේ ජී. එල්. පීරිස් ඇමැතිවරයා සහ එරට කෘෂිකර්ම ඇමැති මාතියා චෞද්රි මහතා අතරය. දෙරට අතර වෙළෙඳ ප්‍රවර්ධනය සඳහා ද අවබෝධතා ගිවිසුමක් අස්සන් තැබුණු අතර ශ්‍රී ලංකා පාර්ශවය වෙනුවෙන් විදේශ කටයුතු ඇමැති මහාචාර්ය ජි. එල්. පීරිස් මහතාද බංගලාදේශ පාර්ශ්වය වෙනුවෙන් වානණිජ කටයුතු ඇමැති ෆාරුක් ඛාන් මහතාද ඊට අස්සන් තැබූහ.ශ්‍රී ලංකාවත් බංගලාදේශයත් අතර සංස්කෘතික, අධ්‍යාපන හා විද්‍යාත්මක හුවමාරු වැඩසටහනක් සඳහා ද මෙහිදී අස්සන් තබන ලදී. ශ්‍රී ලංකා පාර්ශවය වෙනුවෙන් විදේශ කටයුතු ඇමැති මහාචාර්ය ජී. එල්. පීරිස් මහතාද බංගලාදේශ පාර්ශවය වෙනුවෙන් තොරතුරු සහ සංස්කෘතික ඇමැති අබ්දුල් කලාම් අසාඩ් මහතාද ගිවිසුමට අස්සන් තැබූහ.පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් සරතුංග, බංගලාදේශයේ ශ්‍රී ලංකා තානාපති සරත් කේ. වේරගොඩ මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104202</link>
    <topic>බැන් කී මූන්ගේ වාර්තාවආරක්ෂක මණ්ඩලය හමුවට</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් උපදෙස් ලබාගැනීම සඳහා එක්සත් ජාතීන්ගේ මහලේකම්වරයා පත්කළ ත්‍රිපුද්ගල කමිටු වාර්තාවේ අඩංගු කරුණු පිළිබඳව එක්සත් ජාතීන්ගේ ආරක්ෂක මණ්ඩලයේදී සාකච්ඡා කිරීමට නියමිතව ඇත.යුද ගැටුම් පැවති කාල සමයේ අපරාධ සිදු වූ බවට චෝදනා නඟමින් ශ්‍රී ලංකාව සම්බන්ධයෙන් උපදෙස් ලබාගැනීම සඳහා එක්සත් ජාතීන්ගේ මහලේකම් බෑන් කී මූන් ත්‍රිපුද්ගල කමිටුවක් පත් කළ අතර මෙහිදී පැන නැඟී ඇති තත්ත්වය පිළිබඳව සාකච්ඡා කිරීමට එක්සත් ජාතීන්ගේ ආරක්ෂක මණ්ඩලය ඉදිරිපත්වී ඇත.මේ අතර අදාළ වාර්තාව එක්සත් ජාතීන්ගේ මහලේකම්වරයා හා ඔහුගේ ජ්‍යෙෂ්ට උපදේශකයන් මේ දිනවල සමාලෝචනය කරන අතර එම සමාලෝචනයෙන් අනතුරුව අදාළ වාර්තාව ප්‍රසිද්ධියට පත් කිරීමට නියමිත බවද වාර්තා වෙයි.මේ ත්‍රිපුද්ගල කමිටු වාර්තාවේ ඇතැම් කරුණු නිල නොවන ආකාරයට දැනටමත් ප්‍රචාරය කර ඇති අතර එහි තිබෙන ඇතැම් කරුණු අසත්‍ය හා පක්ෂග්‍රාහී කරුණු බව ශ්‍රී ලංකා රජය සඳහන් කරයි.කෙසේ වුවද එම වාර්තාවේ කරුණු සම්බන්ධයෙන් නිසි පිළිතුරු ලබාදීමට සූදානම් බවද රජය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104203</link>
    <topic>පිටි මිල වැඩිකිරීමඉවත් කර ගන්න</topic>
    <author>විජයානි එදිරිසිංහ</author>
    <content>පාරිභෝගික අධිකාරියේ අවසරය නොමැතිව පාන් පිටි මිල රුපියල් හතරයි ශත දහයකින් (4.10) සෙරන්ඩිබ් සමාගම වැඩිකර ඇති අතර එම වැඩි කිරීම වහාම ඉල්ලා අස්කරගන්නා ලෙස සමූපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා ඉහත කී සමාගමට දැනුම් දී තිබේ.පාරිභෝගික අධිකාරි පනතේ 8 (2) වගන්තිය යටතේ පාන් පිටි මිල වැඩි කිරීම සඳහා පාරිභෝගික අධිකාරියේ අවසරය ලබාගැනීමට අත්‍යාවශ්‍ය වෙයි. සෙරන්ඩිබ් සමාගම එම මිල වැඩිකිරීම ඉල්ලා අස්කර නොගතහොත් ඊට එරෙහිව නීතිමය ක්‍රියාමාර්ග අනුගමනය කරන බවද අමාත්‍යවරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104204</link>
    <topic>උපදේශන වාර්තාවේ කරුණු රජය ප්‍රතික්ෂේප කරනවා</topic>
    <author>සිතාරා සේනානි</author>
    <content>පරාජයට පත් කළ කොටි සංවිධානයේ සිතුම් පැතුම් අනුව කටයුතු කරන විවිධ කණ්ඩායම් මුහුදින් එතෙර හා රට ඇතුළේ සිට එම සංවිධානයට උඩ ගෙඩි දෙමින් ජනපති ප්‍රමුඛ රණවිරුවන් ජාත්‍යන්තර යුද අධිකරණය වෙත ගෙන යාමට දරන උත්සාහය පරාජය කිරීමට මුළු රට ම එකම ජනතාවක් ලෙස කටයුතු කළ යුතුව ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.අප රට ත්‍රස්තවාදයෙන් බේරාගෙන, නිදහස් රටක් ලෙස ඉදිරියට ගමන් කරමින් සිටින අවස්ථාවක එක්සත් ජාතීන්ගේ සංවිධානයේ මහ ලේකම් බැන් කී මූන් මහතා නිකුත් කළ උපදේශන වාර්තාවේ සඳහන් කැර ඇති කරුණු සියල්ල ශ්‍රී ලංකා රජය ප්‍රතික්ෂේප කරන බව ද ඇමැතිවරයා පැවැසීය.ඇමැතිවරයා මෙසේ පැවැසුවේ නව වසරේ සෞඛ්‍ය අමාත්‍යාංශයේ කටයුතු ආරම්භ කිරීම නිමිත්තෙන් එම අමාත්‍යාංශයේ පෙරේදා (18) පැවැති උත්සවයට සහභාගි වෙමිනි. ත්‍රස්තවාදය භෞතික වශයෙන් අවසන් කළත් ඔවුන්ගේ සිතුම් පැතුම් අනුව කටයුතු කරන පිරිසක් අපිට අභියෝග කිරීමට පටන් ගෙන තිබේ. වසර දහස් ගණනක කීර්තිමත් ඉතිහාසයක අපි හැම විට ම අනභිභවනීය ජාතියක් වශයෙන් හා සටන්කාමී සහජීවන සමාජයක් වශයෙන් කටයුතු කර තිබේ යයි ද ඇමැතිවරයා කීය.ඇමැතිවරයා මෙසේ ද ප්‍රකාශ කළේය.ත්‍රස්තවාදය ජය ගෙන මේ රට නිදහස් සාමකාමී රටක් ලෙස කටයුතු කරන අවස්ථාවක ඒ ජයග්‍රහණ වැළැක්වීමටත්, අප ද්‍රෝහීන් බවට පත් කිරීමටත්, අපේ ශ්‍රේෂ්ඨ රණවිරුවන් ද්‍රෝහීන් කිරීමටත්, ඔවුන් ජාත්‍යන්තර යුද අධිකරණයට ගෙන යාමටත් මේ පුද්ගලයන් උත්සාහ දරනවා. විශේෂයෙන් ජනාධිපති, ආරක්ෂක ලේකම් ඇතුළු රණවිරුවන් ජාත්‍යන්තර යුද අධිකරණයට ගෙන යාමට කොටි සංවිධානය මුහුදෙන් එතෙර සිට වෙනත් මුහුණුවරකින් බලපෑම් කරනවා. මේ කුමන්ත්‍රණ පරාජය කිරීමට මේ රටේ සියලු දෙනා එක්විය යුතුයි. රජයක් වශයෙන් අපි ඒ සඳහා සූදානම්. ඒ නිසා ජාත්‍යන්තර බලවේගවලට මේ පිළිබඳ නිවැරැදි තත්ත්වය පැහැදිලි කරනවා සේම ඉවසීමෙන් යුතුව බුද්ධිමත් ව හා ඥානාන්විතව මේ ප්‍රශ්නය විසඳා ගැනීමට කටයුතු කරන බවත් ප්‍රකාශ කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042011</link>
    <topic>මූන්ගේ කමිටු වාර්තාවටරුසියාවත් විරුද්ධයි</topic>
    <author>මහින්ද අලුත්ගෙදර</author>
    <content>ශ්‍රී ලංකාව සම්බන්ධයෙන් ජගත් ආරක්ෂක මණ්ඩලයේදී සාකච්ඡාවට ගැනෙන එ.ජා. මහ ලේකම්වරයාගේ ත්‍රිපුද්ගල කමිටු වාර්තාවට තම විරෝධය පළ කරන බව රුසියාව ප්‍රකාශ කර ඇත.පටිපාටිමය විරෝධතා රැසක් ඉදිරිපත් කරමින් අදාළ සාකච්ඡාව සඳහා ඔවුන්ගේ විරෝධතාව පළකර තිබෙන බව තානාපති ආරංචි මාර්ග පවසයි.කෙසේ වුවද ශ්‍රී ලංකාව සම්බන්ධයෙන් උපදෙස් ලබා ගැනීම සඳහා බෑන් කී මූන් විසින් පත් කළ කමිටු වාර්තාවේ අඩංගු කරුණු පිළිබඳව සාකච්ඡා කිරීම සඳහා එය ජගත් ආරක්ෂක මණ්ඩලයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042012</link>
    <topic>ශ්‍රී ලංකාවේ ජනපතිවිශිෂ්ට නායකයෙක්</topic>
    <author>ධනුෂ්ක ගොඩකුඹුර බංග්ලාදේශයේ ඩකා නුවර සිට</author>
    <content>ශ්‍රී ලංකාවේ ජනාධිපති රටක්, ත්‍රස්තවාදයෙන් මුදාගත් විශිෂ්ට නායකයකු බව බංග්ලාදේශ මුදල් අමාත්‍ය අබුල් මාල් ඒ මුහිත් මහතා ප්‍රකාශ කරයි.එය ත්‍රස්තවාදයෙන් බැටකන අනෙක් රටවලට ආදර්ශයක් බව ද ඒ මහතා කීය.ශ්‍රී ලංකාව මෙන්ම බංග්ලාදේශය ද ත්‍රස්තවාදයෙන් මෙන්ම බෙදුම් වාදයෙන් ද බැට කෑ බව ප්‍රකාශ කළ මුහිත් මහතා මහින්ද රාජපක්ෂ මහතා යටතේ ත්‍රස්තවාදය මුලිනුපුටා දැමීමෙන් පසු ශ්‍රී ලංකාව විශාල ආර්ථික ප්‍රගතියක් ලැබූ බව ද ප්‍රකාශ කෙළේ ය.බංග්ලාදේශයේ ඉහළ පෙළේ ව්‍යාපාරිකයන් පිරිසක් ඊයේ (19) ඩකා නුවර පෑන් පැසිෆික් සොනොගන් හෝටලයේ දී ජනාධිපති මහින්ද රාජපක්ෂ මහතා හමු වූ අවස්ථාවේ දී බංග්ලාදේශ මුදල් අමාත්‍යවරයා එසේ ප්‍රකාශ කෙළේ ය.බංග්ලාදේශ වාණිජ හා කර්මාන්ත මණ්ඩලය මෙම හමුව සංවිධානය කර තිබුණි. ශ්‍රී ලංකා රජය අනුගමනය කරන ආර්ථික ප්‍රතිපත්ති අනුව යමින් බංග්ලාදේශ ආර්ථිකය ඉහළ තලයකට ගෙන ඒම තම රජයේ අපේක්ෂාව බව ද මුහිත් මහතා කීය.මෙහි දී අදහස් දැක් වූ විදේශ කටයුතු ඇමැති ජී. එල්. පීරිස් මහතා ශ්‍රී ලංකාව හා බංග්ලාදේශය ඉතා දරුණු ලෙස ත්‍රස්තවාදයෙන් බැට කෑ රටවල් බව සිහිපත් කෙළේ ය. ත්‍රස්තවාදයේ දරුණු බව පිළිබිඹු කරන සාධකයක් ලෙස බංග්ලාදේශයේ බංගබන්දු ශීක් මුජිබර් රහමන් ඝාතනය හඳුන්වා දිය හැකි බව විදේශ ඇමැතිවරයා කීය.මෙම හමුවට එක් වූ ව්‍යාපාරිකයෝ ශ්‍රී ලංකාවේ අයෝජනයට කැමැත්ත සහ ප්‍රසාදය පළ කර සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042013</link>
    <topic>කිරින්දේ පොළොව දෙදරානිවාස හතකට හානි</topic>
    <author>ප්‍රාර්ථනා වීරසිංහ, බන්ධුල ගුණසේකර, තිහගොඩ සමූහ සහ ලුණුගම්වෙහෙර සමූහ</author>
    <content>හම්බන්තොට කිරින්ද යාල හන්දිය ප්‍රදේශයේ පෙරේදා (18) රාත්‍රී 10.10 ට පමණ සිදු වූ පොළොව දෙදරායෑමකින් නිවාස හතකට හානි සිදු වී තිබේ.පොළව දෙදරායෑම කිසිසේත් භූමි කම්පාවක් නොවන බව, භූ විද්‍යා හා පතල් කාර්යාංශය පවසයි. හක්මණ, පල්ලේකැලේ සහ මිහින්තලේ ප්‍රදේශවල පිහිටුවා ඇති භූමි කම්පන මධ්‍යස්ථානවල සටහන් වී නොමැති බව, භූ විද්‍යා හා පතල් කාර්යාංශයේ භූ භෞතික විද්‍යාඥ මහින්ද සෙනවිරත්න මහතා දිනමිණ කළ විමසීමකදී පැවැසුවේ ය.භූ කම්පනයක් සිදු වූයේ නම් එය කිසිසේත් මෙවැනි කුඩා ඉඩකට පමණක් සීමා නොවන බව පැවැසූ හෙතෙම කියා සිටියේ මෙය පොළව ගිලා බැසීමක්, පිපිරීමක් හෝ වෙනත් හේතුවකින් සිදු වී ඇති බවයි. මේ පිළිබඳ පරික්ෂණ කිරීමට නිලධාරීන් එම ස්ථානයට යවා ඇති බවත් ඒ මහතා කීය.පොළව දෙදරා යෑමෙන් නිවාස හයකට අර්ධ හානි ද එක් නිවසකට බරපතළ හානි ද සිදු වී ඇති බව ආපදා කළමනාකරණ මධ්‍යස්ථානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042020</link>
    <topic>ජනපති අද දිවයිනට</topic>
    <author>ධනුෂ්ක ගොඩකුඹුර බංගලාදේශයේ ඩකා නුවර සිට</author>
    <content>රාජ්‍ය තාන්ති‍්‍රක සබඳතා වඩාත් ශක්තිමත් කරමින් දෙරටටම වඩා වාසිදායක එකඟතාවන්ට එළඹීමට ඉවහල් වූ බංගලාදේශ තෙදින නිල සංචාරය අතිසාර්ථකව නිමා කළ ජනාධිපති මහින්ද රාජපක්ෂ මහතා අද (20) ශ්‍රී ලංකාව බලා පැමිණීමට නියමිතයි. ශ්‍රී ලංකා ජනාධිපතිතුමන්ගේ සම්ප්‍රාප්තිය ඉමහත් ගෞරවයක් සේ සැළකූ බංගලාදේශ රජය ලොව ඉහළම පෙළේ රාජ්‍ය නායකයන්ට ලබා දෙන සත්කාර දැක්වීම සුවිශේෂී කරුණකි. බංගලාදේශ මාධ්‍ය මෙන්ම ජනතාවද ශ්‍රී ලංකා ජනාධිපතිතුමන්ගේ සංචාරය කෙරෙහි දැඩි අවධානයක් යොමු කර තිබිණ.බංගලාදේශ ජනාධිපති සිල්ලූර් රහමන් මහතා සහ අගමැතිනි ෂික් හසිනා, විදේශ ඇමැති ඩිපු මෝනි මහත්මීන් සමඟ ද්විපාර්ශ්වික සාකච්ඡා පැවැත්වූ ජනාධිපතිතුමා දෙරට අතර අවබෝධතා ගිවිසුම් අස්සන් කිරීමේ අවස්ථාවට ද එක් විය.ජනාධිපතිවරයා බංගලාදේශයේ ජාත්‍යන්තර බෞද්ධ මධ්‍යස්ථානය හා බංගාබන්දු කෞතුකාරය නැරඹීමටද එක්විය. බංගලාදේශයේ ජාතියේ පියා ලෙස සැළකෙන ෂික් මුජිබුර් රහමන් මහතා වෙනුවෙන් ඉදි කර ඇති මේ කෞතුකාගාරය නැරඹූ ජනාධිපතිවරයා මල් කළඹක් තබා පුෂ්පෝපහාර දැක්වීය.බංගලාදේශයේ ඉහළ පෙළේ ව්‍යාපාරිකයන් හමු වූ ජනාධිපතිතුමා එරට වාණිජ හා කර්මාන්ත මණ්ඩලය පිරිනැමූ භෝජන සංග්‍රහයකටද එක්විය. බංගලාදේශයේ ජනාධිපතිවරයා සිය මන්දිරය වන බංගභවන්හි දී ජනාධිපතිතුමන් වෙනුවෙන් විශේෂ භෝජන සංග්‍රහයක් පැවැත්වීය.විදේශ කටයුතු ඇමැති මහාචාර්ය ජී එල් පීරිස්, පාර්ලිමේන්තු මන්තී‍්‍රවරුන් වන ඒ. එච්. එම්. අස්වර්, සජින් වාස් ගුණවර්ධන, ජනාධිපති ලේකම් ලලිත් වීරතුංග, බංගලාදේශයේ ශ්‍රී ලංකා මහ කොමසාරිස් සරත් කේ වේරගොඩ මහත්වරු ඇතුළු පිරිසක් මේ සංචාරයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042021</link>
    <topic>තැපෑලේ අක්‍රමිකතා සෙවීමටත්‍රිපුද්ගල කමිටුවක්</topic>
    <author>උපාලි කරුණාරත්න</author>
    <content>තැපෑලේ අක්‍රමිකතා සෙවීමට ත්‍රිපුද්ගල කමිටුවක් පත් කෙරේ.තැපැල් සේවා ඇමැති ජීවන් කුමාරතුංග මහතාගේ උපදෙස් පරිදි අමාත්‍යාංශ ලේකම් හේමසිරි ප්‍රනාන්දු මහතා විසින් මෙම කමිටුව පත්කර තිබේ.විශ්‍රාමලත් විනිසුරු සී. එන්. නිහාල් සිල්වා, ක්‍රීඩා හා යෞවන කටයුතු අමාත්‍යාංශයේ හිටපු ලේකම් නීතිඥ එස්. විරිතමුල්ල, තැපැල් අමාත්‍යාංශයේ හිටපු ලේකම් සී. මාලියද්ද යන මහත්වරුන්ගෙන් මෙම කමිටුව සමන්විතය. තැපැල්පතිවරයාගේ බලතල අමාත්‍යාංශ ලේකම්වරයා පසුගියදා පවරා ගනු ලැබූ අතර ත්‍රිපුද්ගල කමිටුවේ විමර්ශන කටයුතු අවසාන වන තෙක් මෙම බලතල එසේම ක්‍රියාත්මක වේ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042022</link>
    <topic>අලුත් අවුරුදු සමයේධීවර සංස්ථාවට රුපියල් කෝටි 3.7ක ආදායමක්</topic>
    <author>බුද්ධිකා ඉඹුලාන</author>
    <content>අලුත් අවුරුදු සමයේ ලංකා ධීවර සංස්ථාව රුපියල් කෝටි තුන ඉක්මවූ ආදායමක් (රුපියල් දශලක්ෂ 37) උපයා ඇත.පසුගිය 11, 12, 13 තෙදින ධීවර සංස්ථා අලෙවිසල්වල සිදු කෙරුණු මසුන් අලෙවිය හරහා මෙම ආදායම උපයා ඇතැයි ධීවර සංස්ථාවේ සභාපති මහීල් සේනාරත්න මහතා පැවැසීය. මෙම දින තුන තුළදී කොළඹ ප්‍රදේ්ශයෙන් මසුන් ටොන් 20 ක් අලෙවිවී ඇති අතර එයින් රුපියල් දශලක්ෂ 9කආදායමක් උපයා ඇත.ගම්පහ දිස්ත්‍රික්කයේ මීගමුව ප්‍රදේශයෙන් මසුන් ටොන් 18 ක් අලෙවි කර රුපියල් දශලක්ෂ 6.5ක ආදායමක් උපයා තිබේ.රත්නපුර ප්‍රදේශයේ ලංකා ධීවර සංස්ථා අලෙවිසල්වල මසුන් අලෙවියෙන් මෙම තෙදින තුළ රුපියල් දශලක්ෂ 3.1 ක ආදායමක් උපයා ඇති අතර අලෙවි කළ මසුන් ප්‍රමාණය ටොන් 11 කි. මහනුවර ප්‍රදේශයේ ධීවර සංස්ථා අලෙවිසල් තුළින් මෙම තෙදින තුළ මසුන් ටොන් 114ක් අලෙවි කර රුපියල් දශලක්ෂ 4.6 ක ආදායමක් උපයා ගත් බවද සභාපතිවරයා කීය.පසුගිය 12 දා වැඩිම අලෙවි ආදායම වාර්තා කර ඇත්තේ වේයන්ගොඩ ධීවර සංස්ථා අලෙවිසලින් වන අතර එය රුපියල් 7,48,000 කි. උත්සව සමය වෙනුවෙන් ලංකා ධීවර සංස්ථා අලෙවිසල්වල ඉතා අඩු මිල ගණන් යටතේ මසුන් අලෙවි කෙරුණ අතර එහිදී කෙලවල්ලා කිලෝව රුපියල් 430 කට ද, තලපත් කිලෝව රුපියල් 470 කට ද, බලයා කිලෝව රුපියල් 390 කට ද අලෙවි කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042023</link>
    <topic>එජාපය පවසන පරිදි හම්බන්තොට වරායේවිශාල කළු ගලක් නැහැ</topic>
    <author>සුභාෂිනී සේනානායක හා භක්ති මෙන්ඩිස්</author>
    <content>හම්බන්තොට වරායේ විශාල කළුගලක් ඇතැයි එජාප මන්ත්‍රී හරීන් ප්‍රනාන්දු මහතා ප්‍රකාශ කර ඇත්තේ ඒ පිළිබඳ නිසි අවබෝධයක් නොමැති කමින් යැයි වරාය හා මහාමාර්ග නියෝජ්‍ය අමාත්‍ය රෝහිත අබේගුණවර්ධන මහතා පවසයි.බදුල්ල දිස්ත්‍රික් එජාප පාර්ලිමේන්තු මන්ත්‍රීවරයා කළ එම ප්‍රකාශය පිළිබඳ තමා කනගාටු වන බවද ඒ මහතා පවසයි. මාගම්පුර වරාය පිළිබඳ අසත්‍ය ප්‍රචාර සිදු නොකර ඒ පිළිබඳ නිසි අවබෝධයක් ඇති අයකු සමඟ කතිකාවතකට පැමිණ සත්‍ය අවබෝධ කර ගන්නා ලෙස නියෝජ්‍ය අමාත්‍යවරයා හරීන් ප්‍රනාන්දු මහතාට ආරාධනා කරයි.ශ්‍රී ලංකා වරාය අධිකාරියේ සභාපති, හම්බන්තොට වරාය ව්‍යාපෘතියේ සිදුකරන ලද ඉංජිනේරුවන් හා එම ව්‍යාපෘතියට අනුග්‍රහය දක්වන විදේශීය ආයතන කළමනාකරුවන් එම කතිකාවතට සූදානම් බවද අබේගුණවර්ධන මහතා කියා සිටී.ලෝකයේ කිසිම ජාත්‍යන්තර වරායක් මීටර් 30 ක් ගැඹුර ඇති තැනක් නොමැති බවත් හරීන් ප්‍රනාන්දු මහතා පෘථිවියේ නොව විශ්වයේ කොතැනක වත් එවැනි වරායක් හීනෙන්වත් දකින්න නැති බව පවසන නියෝජ්‍ය ඇමැතිවරයා ලෝකයේ විශාල වරායක් වන කොළඹ වරායේත් උපරිම ගැඹුර මීටර් 16 ක් බවත් ලෝකයේ වෙනත් වරායයන් මීටර් 18 ත් 19 ත් අතර වන බවත් කීවේය.පසුගිය යුද සමයේ එජාපයේ ශීර්ෂපාඨ වූයේ ඕනෑම ගොනෙකුට යුද කළ හැකි බව, වරායට වතුර පුරවන්න බැරි බව, වැනි ද්වේෂසගගත කතා වන අතර නිවසක ළිඳක් හාරන විට ගල් අසුවුවද ළිඳ හැරීම නොනවත්වන බව එජාපය මේ වන විටත් තේරුම් නොගැනීම එජාප පාක්ෂිකයන්ගේ අවාසනාව බවත් ඇමැතිවරයා කීය.මාගම්පුර වරාය ව්‍යාපෘතියට ඇමරිකානු ඩොලර් මිලියන 360 ක් වැය කර ඇති අතර මේසා විශාල මුදලක් ලෝකයේ ප්‍රබල සමාගම් දරා ඇත්තේ විශාල ඔළුවේ අමාරුවක් නිසාදැයි අමාත්‍යවරයා මන්ත්‍රීවරයාගෙන් ප්‍රශ්න කරයි.අසත්‍ය ප්‍රචාර ගෙනයාම එජාපයේ පුරුද්දක් වන අතර විවෘත කතිකාවතකට පැමිණෙන ලෙස නියෝජ්‍ය අමාත්‍යවරයා පාර්ලිමේන්තු මන්ත්‍රී හරීන් ප්‍රනාන්දු මහතාට අභියෝග කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104205</link>
    <topic>ඉහළ කොත්මලේ වැඩසියයට 81ක් අවසන්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>මෙගාවොට් එකසිය පනහක ධාරිතාවකින් යුතු ඉහළ කොත්මලේ බලාගාරයේ ඉදිකිරීම් කටයුතු සියයට අසූඑකකින් පමණ අවසන් කර ඇති බව විදුලි බල හා බලශක්ති අමාත්‍යාංශය පවසයි.මෙරට ඉදිකෙරෙන විශාල ප්‍රමාණයේ අවසන් ජල විදුලි ව්‍යාපෘතිය වන ඉහළ කොත්මලේ බලාගාරයේ විදුලි උත්පාදනය සඳහා අවශ්‍ය මෙගාවොට් හැත්තෑපක ධාරිතාවෙන් යුතු ජනන යන්ත්‍ර දෙකක් මේ දිනවල ස්ථාපිත කරන බවද අමාත්‍යාංශය පවසයි.මේ වසර අග භාගයේදී මෙගාවොට් එකසිය පනහක විදුලි ධාරිතාවක් ඉහළ කොත්මලේ ජල විදුලි බලාගාරය මගින් ජාතික විදුලි බල පද්ධතියට එක්කිරීමට නියමිතවේ. විදුලි ඒකක දශලක්ෂ හාරසිය නවයක දළ විදුලි ජනනයත් වාර්ෂිකව මෙමඟින් ජනනය කිරීමට අපේක්‍ෂා කෙරේ. ජපාන රජයේ විදේශ සංවර්ධන සහන යටතේ ජපන් ජාත්‍යන්තර සහයෝගිතා බැංකුව මගින් ඉහළ කොත්මලේ බලාගාරයේ ඉදිකිරීම් කටයුතු සඳහා යෙන් මිලියන 33265ක සහනදායි ණය මුදලක් පිරිනමා ඇති අතර මීට අමතරව ලංකා විදුලි බල මණ්ඩලය රුපියල් මිලියන 8700ක මුදලක් වැයකර ඇත.බලාගාරයේ ඉදිකිරීම් කටයුතු අදියර පහක් යටතේ සිදුවූ අතර පස්වන අදියර යටතේ සිදුකෙරෙන විදුලි සම්පේ‍්‍රෂණ මාර්ගයේ ඉදිකිරීම් කටයුතු ද සියයට හැත්තෑතුනකින් අවසන් වී ඇත.මෙරට ඉදිකළ දිගම උමග වන ඉහළ කොත්මලේ ජල විදුලි බලාගාරයේ ප්‍රධාන භූගත උමග මඟින් කොත්මලේ ඔයේ ජලය බලාගාරය වෙත ගෙනයාම සිදුවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104206</link>
    <topic>යුද අපරාධ චෝදනාවලට නොබැඳී රටවල දැඩි විරෝධය</topic>
    <author>මහින්ද අලුත්ගෙදර</author>
    <content>යුද අපරාධ සිදුවූ බවට චෝදනා නඟමින් ශ්‍රී ලංකාවට එරෙහිව එක්සත් ජාතීන්ගේ මහ ලේකම්වරයා නඟන චෝදනා සියල්ල තරයේ ප්‍රතික්ෂේප කරන බව නොබැඳි ජාතීන්ගේ රටවල් රැසක් ප්‍රකාශ කර ඇත.ඊට අමතරව එක්සත් ජාතීන්ගේ මහ ලේකම්වරයාගේ ක්‍රියාමාර්ග සම්බන්ධයෙන් දැඩි ලෙස අවධානය යොමු කරන බවද එම රටවල් ප්‍රකාශ කර ඇතැයි තානාපති ආරංචි මාර්ග පවසයි.ඉන්දියාව, පාකිස්තානය, දකුණු අපි‍්‍රකාව, මැලේසියාව, ඉන්දුනීසියාව මෙන්ම ලතින් ඇමරිකානු රටවල් රැසක්ද මෙලෙස එක්සත් ජාතීනගේ මහ ලේකම් බෑන් කී මූන්ගේ ක්‍රියාකලාපයට එරෙහිව විරෝධතාවය පළ කර ඇත.දශක තුනකට ආසන්න කාලයක් ශ්‍රී ලංකාවේ පැවති ත්‍රස්තවාදී අර්බුදය සම්පූර්ණයෙන්ම නිමා කිරීම සඳහා රජය ක්‍රියාත්මක කළ මානුෂීය ක්‍රියාදාමයේ දී මානව හිමිකම් කඩවීම ඇතුළුව යුද අපරාධ රැසක් සිදුවූ බවට චෝදනා නඟමින් ඒ සම්බන්ධයෙන් උපදෙස් ලබා ගැනීමට මෙම ත්‍රිපුද්ගල කමිටුව පත් කර තිබේ.එක්සත් ජාතීනගේ මහ ලේකම්වරයා මේ ත්‍රිපුද්ගල කමිටුව පත් කිරීමට පෙරද නොබැඳි ජාතීනගේ රටවල් රැසක් ඒ සදහා විරෝධය පළ කරන ලද අතර එවැනි කමිටුවක අවශ්‍යතාවක් නැතැයිද පෙන්වා දුන්හ. කෙසේ වුවද මේ ත්‍රිපුද්ගල කමිටුවේ වාර්තාවක් මේ වන විට ශ්‍රී ලංකා රජය වෙත ලැබී තිබෙන අතර ඒ සම්බන්ධයෙන් ප්‍රතිචාර දැක්වීමට රජය සූදානමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104207</link>
    <topic>මවත් පුතාත් නිදි යහනේ දී අභිරහස් ලෙස මරා දමලා</topic>
    <author>දෙල්ගොඩ සමූහ, මල්වාන විශේෂ හා මල්වාන සමූහ</author>
    <content>බියගම පේරගස්හන්දිය බොරළුවල ප්‍රදේශයේ නිවෙසක නිදියහන මතදීම කාන්තාවක් සහ ඇගේ පුතණුවන් ඝාතනය කර දමා තිබිය දී බියගම පොලීසිය ඊයේ (19) අලුයම සොයාගෙන ඇත.මෙසේ ඝාතනය කර ඇත්තේ පේරගස්හන්දිය බොරළුවල පදිංචි පතිරගේ ලසිකා හේමසීලි (36) සහ හෙට්ටිආරච්චිගේ රවිඳු ඉමේෂ් (8) අයවලුන්ය. ඉකුත් (16) දා රාත්‍රී 8.30 ට පමණ මේ නිවසේ පදිංචිව සිටි ඝාතනයට ලක්වූ කාන්තාවගේ ස්වාමියා සහ ඝාතනයට ලක්වූ දෙදෙනා අසල්වාසීන් සමඟ කතාබහකර සිට ඇති අතර ඉන්පසුව මොවුන් පිළිබඳව කිසිදු තොරතුරක් නොලැබුණු හෙයින් අසල්වාසීන් ඊයේ (19) අලුයම බියගම පොලීසියට කළ දැනුම් දීමකට අනුව එහි පැමිණි පොලිස් නිලධාරීන් නිවසේ දොර කඩා නිවස පරීක්ෂා කිරීමේදී ඝාතනයට ලක්වූ කාන්තාවගේ සහ ඇගේ පුතණුවන්ගේ මළ සිරුරු සොයාගෙන ඇත.කුමන හේතුවක් මත මේ ඝාතනය සිදුවී ඇත්දැයි මෙතෙක් අනාවරණය වී නොමැති අතර ඝාතනයට ලක්වූ කාන්තාවගේ සැමියා අතුරුදන්ව ඇත. මළ සිරුරු වලින් දැඩි දුගඳක් හැමීම නිසා දින කිහිපයකට පෙර මේ ඝාතනය සිදුවී ඇති බව පොලීසිය සැක කරන අතර ඝාතනයට ලක්වූ රවිඳු නිමේෂ් (08) බියගම ප්‍රාථමික විද්‍යාලයේ දෙවන ශ්‍රේණියේ සිසුවෙකි. මේ පිළිබඳ මහේස්ත්‍රාත් පරික්ෂණය ගම්පහ ප්‍රධාන මහේස්ත්‍රාත් මැකී මොහොමඩ් මහතා පැවැත්වු අතර පශ්චාත් මරණ පරීක්ෂණය රාගම රෝහලේදී පැවැත්වීමට නියමිතයි.කැලණිය ජ්‍යෙෂ්ඨ පොලිස් අධිකාරී ආනන්ද විජේසූරිය මහතාගේ උපදෙස් මත බියගම පොලිස්ථානාධිපති ශාන්ත තිලකරත්න, කැලණිය අපරාධ කොට්ඨාසයේ පොලිස් පරීක්ෂක එස්. ලෝරන්ස්, බියගම පොලිසියේ අපරාධ අංශයේ ස්ථානාධිපති කීර්තිසිංහ, පො. සැ. (27217) උපාලි, පො. සැ. ජයරත්න (29468) යන නිලධාරීන් විසින් වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104208</link>
    <topic>මහවැසි සමඟ වැව් කීපයක් පිටාර මට්ටමේ</topic>
    <author>චමීර ඇල්ලදෙණිය</author>
    <content>පසුගිය දින කිහිපයේ ඇදහැලුන මහ වැසි හේතුවෙන් වැව් කිහිපයක් පිටාර ගැලීමේ අවධානමක පවතින බව වාරිමාර්ග හා ජල කළමනාකරණ අමාත්‍යාංශය කියයි.මඩකළපුව දිස්ත්‍රික්කයේ බූගම් ජලාශය, හම්බන්තොට දිස්ත්‍රික්කයේ ලුණුගම්වෙහෙර, තිස්ස වැව, වීරවිල වැව, යෝධවැව, මාතලේ දිස්ත්‍රික්කයේ දේවහුව වැව, කුරුණෑගල දිස්ත්‍රික්කයේ අඹපොළ වැව, ඇඹුල්ගහ වැව, මාගල්ලවැව, මොණරාගල දිස්ත්‍රික්කයේ ඇතිමලේ වැව, හඳපානාගල වැව සහ ඉගිනියාගල වැවද පිටාර ගැලීමේ සීමාවට පැමිණ තිබෙන බවද අමාත්‍යාංශය හෙළි කරයි.ඉදිරියේ දී වැසි ඇදහැලුනහොත් වාන් දොරටු විවෘත කිරීමට පියවර ගන්නා බවද ඒ පිළිබඳව ජනතාව දැනුවත් කිරීමට පියවර ගන්නා බවද වාරිමාර්ග හා ජල කළමනාකරණ අමාත්‍යාංශය අවධාරණය කරයි. වැව් පිටාර ගැලීමට ආසන්න ප්‍රදේශවල ප්‍රාදේශීය ඉංජිනේරුවන්ට අවධානම් අවස්ථාවකදී ගතයුතු පියවර ගැන දැනුම්වත් කර ඇති බව වාර්මාර්ග අධ්‍යක්ෂ ජෙනරාල් ජී. ජී. ගොඩලියද්ද මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n1104209</link>
    <topic>නැඟෙනහිරවිශ්වවිද්‍යාලයයළි විවෘත කෙරේ</topic>
    <author>සමන්මලී ප්‍රියශාන්ති</author>
    <content>ශිෂ්‍ය ගැටුමක් හේතුවෙන් වසා දමා තිබූ නැගෙනහිර විශ්වවිද්‍යාලය අද (20) යළි විවෘත කෙරේ.ඒ අනුව විශ්වවිද්‍යාලයේ සියලු පීඨවල අධ්‍යයන කටයුතු අද සිට ආරම්භ වේ. ලෝක ක්‍රිකට් කුසලාන තරඟාවලියේ අර්ධ අවසන් පූර්ව තරගය පැවැති දිනට පසු දින මෙම විශ්විද්‍යාලය වසා දමුනේ එම තරගය සම්බන්ධයෙන් සිසුන් දෙපිරිසක් අතර ඇති වූ ගැටුමක් හේතුවෙනි.විශ්වවිද්‍යාලය වසා දමා ඇති බවටත් විශ්වවිද්‍යාලයට නොපැමිණෙන ලෙසටත් මහා ශිෂ්‍ය සංගමය එස්. එම්. එස්. මඟින් අනෙකුත් සිසුන්ට තර්ජනය කර ඇත.විශ්වවිද්‍යාලයේ මහා ශිෂ්‍ය සංගමය සමඟ පැවැති සාකච්ඡාවකින් අනතුරුව අද විශ්වවිද්‍යාලය විවෘත කිරීමට පූර්ණ සහය දෙන බවට ශිෂ්‍ය සංගමය පොරොන්දු වී ඇත. එස්. එම්. එස්. මඟින් මේ පිළිබඳ ව සිසුන්ට දැනුම් දෙන්න කටයුතු කරන බවට ද ශිෂ්‍ය සංගමය එකඟ වී ඇත. ශ්‍රී ලංකාව හා නවසීලන්තය අතර පැවැති ලෝක කුසලාන අර්ධ අවසන් තරගයේ දී විශ්වවිද්‍යාලයේ සිංහල සිසුන් ශ්‍රී ලංකාවටත් දෙමළ සිසුන් නවසීලන්තයටත් ජය පැතීම හේතුවෙන් මේ ගැටුම ආරම්භ වූ අතර ශ්‍රී ලංකාව ජයග්‍රහණය කිරීම නිසා ගැටුම වර්ධනය වී ඇත.වසර 30ක් එල්. ටී. ටී. ඊ. පාලනයේ සිටි මෙම සිසුන් තවමත් ප්‍රභාකරන් ඇති කළ මානසිකත්වයෙන් යුතු ව සිටින බැවින් තමන්ගේ රට පවා අමතක කර සිටින බව උසස් අධ්‍යාපන ඇමැති එස්. බී. දිසානායක මහතා පවසයි. විශ්වවිද්‍යාලයේ සියලු පාර්ශවයන් සමඟ සාකච්ඡා කිරීමටත් අවශේෂ ගැටලු නිරාකරණය කිරීමටත් උසස් අධ්‍යාපන ඇමැති එස්. බී. දිසානායක මහතා අද නැගෙනහිර විශ්වවිද්‍යාලයට පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042010</link>
    <topic>බිම් මට්ටමේ සංවර්ධන වැඩට ඕස්ට්‍රේලියාවෙන් මිලියන 9.8ක්</topic>
    <author>මහින්ද අලුත්ගෙදර</author>
    <content>රට පුරා බිම් මට්ටමේ සංවර්ධන ව්‍යාපෘති ක්‍රියාත්මක කිරීම සඳහා ඕස්ට්‍රේලියානු සෘජු ආධාර වැඩ සටහන මඟින් රුපියල් මිලියන 9.8ක මුදලක් ඕස්ට්‍රේලියාවෙන් ශ්‍රී ලංකාවට පරිත්‍යාග කරයි.සුළු පරිමාණ සංවර්ධන ව්‍යාපෘති ක්‍රියාත්මක කිරීම සඳහා ප්‍රජා පදනම් සංවිධාන අටකට මේ මුදල ලබාදී තිබෙන අතර එම මුදල අදාළ ප්‍රජා පදනම් සංවිධාන වෙත බෙදා දීම ශ්‍රී ලංකාවේ ඕස්ට්‍රේලියානු වැඩ බලන මහ කොමසාරිස් සොෆියා මැක් ඉන්ටයර් මහත්මියගේ ප්‍රධානත්වයෙන් කොළඹදී ඊයේ (19) සිදු කෙරිණි.ඕස්ට්‍රේලියානු සෘජු ආධාර වැඩ සටහන මඟින් ප්‍රදානයන් සිදු කරන්නේ ලාභ නොලැබීමේ පදනමින් ක්‍රියාත්මක කෙරෙන ප්‍රජා සංවර්ධන ක්‍රියාදාමයන් සඳහා බව වැඩබලන මහකොමසාරිස්වරිය සඳහන් කළාය.මේ අතර ඇය සඳහන් කළේ අදාළ ප්‍රජාවන්ගේ දිළිදුකම අවම කිරීමටත් තිරසාර සංවර්ධනය සඳහා සහාය ලබාදීමටත් මේ මුදල් යොදා ගන්නා බවයි.සංක්‍රමණික කම්කරුවන් පුහුණු කිරීම, ආබාධිත ප්‍රජාවට සහාය ලබාදීම, ආදායම් උත්පාදන ව්‍යාපෘති ආරම්භ කිරීම, ඩිජිටල් ශ්‍රව්‍ය ග්‍රන්ථ කටයුතු සඳහා මෙන්ම, කාන්තාවන්, ළමුන් හා ආබාධිතයන්ට සහාය දීම, දිළිදු ජනාවාසවල මූලික අවශ්‍යතා ඉටු කිරීම, ආබාධිත පුද්ගලයන්ගේ සනීපාරක්ෂක පහසුකම් දියුණු කිරීම ආදී ක්ෂේත්‍ර වෙනුවෙන් මේ මුදල් යෙදවීමට නියමිතය.ශ්‍රී ලංකාව පුරා විසිරී තිබෙන ප්‍රජා පදනම් සංවිධාන වෙත මේ මුදල් බෙදා දෙන ලද අතර කුරුණෑගල ප්‍රජා සංවර්ධන සේවාව, ගාල්ලේ සමානාත්මතා පදනම් ප්‍රජා ආධාර හා පුහුණු කිරීමේ සංවිධානය, විල්ගමුව කාන්තා සංවර්ධන සංගමය, මොරටුව දෘෂ්‍යාබාධිත උපාධිධරයන් සඳහා වන ශ්‍රී ලංකා මණ්ඩලය ආදිය මේ අතර වෙයි. ඊට අමතරව පුත්තලමේ ස්ත්‍රී පුරුෂ ප්‍රචණ්ඩත්වයට එරෙහි සංසදය, කොළඹ සංවර්ධන කේන්ද්‍රීය ජනතා සංගමය, අනුරාධපුර පොළොන්නරුව, මඩකළපුව ප්‍රදේශයන්හි යුද්ධයෙන් විපතට පත් වැන්දඹුවන්ගේ සංගමය හා යාපනය විශ්වවිද්‍යාලය යන සංවිධාන වෙතද මෙම සංවර්ධන මුදල් බෙදා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042014</link>
    <topic>පොලිස් වෙස්ගෙන කොල්ල කල්ලියක් මෙහෙය වූව්‍යාපාරිකයෙක් අත්අඩංගුවට</topic>
    <author>ඉන්දික පොල්කොටුව</author>
    <content>පොලිස් පරීක්ෂකවරයකු ලෙස පෙනී සිටිමින් විවිධ ප්‍රදේශයන්හි පුද්ගලයන් රවටා ඔවුන් මාර්ගයෙන් විවිධ සබඳතා ඇති කැර ගනිමින් රටපුරා ක්‍රියාත්මක වු මහා පරිමාණ කොල්ල කල්ලියක් මෙහෙයවූ මහා පරිමාණ ව්‍යාපාරිකයකු හා ඔහුගේ ගෝලයන් සිවු දෙනකු මධ්‍යම දිසා විශේෂ විමර්ෂණ ඒකකය මගින් අත්අඩංගුවට ගෙන ඇත.සැකකරුවන් සමඟ රුපියල් ලක්ෂ හයක පමණ රන් භාණ්ඩ තොගයක්ද සොයාගෙන තිබේ.මධ්‍යම දිසා විශේෂ විමර්ශන ඒකකයේ නිලධාරීන් පිරිසකට ලැබුණ තොරතුරක් මත මෙහි පරීක්‍ෂණ ආරම්භ කර සැකකරුවන් අත්අඩංගුවට ගෙන ඇත.බලගොල්ල , හම්බන්තොට, ඇල්පිටිය, ජාඇළ ආදී ප්‍රදේශයන්හි මේ කොල්ලකල්ලිය මහා පරිමාණයෙන් කොල්ලකෑම් සිදු කැර ඇතැයි අනාවරණය වී තිබේ. සිද්ධියට සම්බන්ධ තවත් සැකකරුවන් කිහිපදෙනකු අත්අඩංගුවට ගැනීමට නියමිත අතර තවත් භාණ්ඩ රැසක්ද සොයා ගැනීමට නියමිතය.මධ්‍යම දිසා භාර නියෝජ්‍ය පොලිස්පති නිහාල් සමරකෝන් මහතාගේ උපදෙස් මත මධ්‍යම දිසා විශේෂ විමර්ශන ඒකකයේ ස්ථානාධිපති ප්‍රධාන පොලිස් පරීක්ෂක ගුණරත්න බණ්ඩා මහතාගේ මෙහෙයවීමෙන් පොලිස් පරීක්ෂකවරුන් වන එම් රෆියිකු , ආර්. සමරනායක , චින්තක බණ්ඩාර උපපොලිස් පරීක්ෂක ධම්මික ඇතුළු නිලධාරිහු පිරිසක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042015</link>
    <topic>හිටපු මන්ත්‍රී ද. මු ගේනැතිවුණු ගිනි අවිය සොයාගෙන</topic>
    <author>මිහිර විජේසේකර – මාරවිල සමූහ</author>
    <content>පුත්තලම දිස්ත්‍රික්කයේ හිටපු පාර්ලිමේන්තු මන්ත්‍රී අභාවප්‍රාප්ත ද. මු. දසනායක මහතා ජීවතුන් අතර සිටියදී ඔහුගේ නිවසේ තිබී අතුරුදහන් වූ මිලි මීටර් 9 වර්ගයේ පිස්තෝලයක් හලාවත මුගුණවටවන ප්‍රදේශයේ නිවසක තිබී අත්අඩංගුවට ගැනීමට හලාවත පොලිසියේ නොවිසඳුන අපරාධ විමර්ශන ඒකකයේ නිලධාරීන් සමත් විය.සැකකරුවන් තිදෙනෙක් ද තියුණු ආයුධයක් ද මේ සමඟ අත්අඩංගුවට ගෙන තිබේ. එක් සැකකරුවෙක් ද. මු. දසනායක මන්ත්‍රීවරයා ජීවතුන් අතර සිටියදී සේවය කළ රියදුරෙකි.හලාවත පොලිසියේ බුද්ධි අංශයේ පො. කො. (41374), එම්. අජිත් යන අයට ලැබූ තොරතුරක් මත නොවිසඳුන අපරාධ විමර්ශන ඒකකයේ ස්ථානභාර පො. සැ. 41159, ඩබ්ලිව්. බී. ජේ. නිමල්, පො. සැ. 52392 ආනන්ද, පො. කො. 32081 පීරිස්, පො. කො. 17209 නිශාන්ත යන නිලධාරීන් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042016</link>
    <topic>පාර කඩාගෙන බසය පෙරැළීඅයෙක් මරුට: 25කට තුවාල</topic>
    <author>සොරණාතොට සමූහ සී. ගමගේ, පස්සර සමූහ – උභයරත්න වනසිංහ</author>
    <content>පස්සර සිට මඩොල්සිම හරහා පිටමාරුව බලා ධාවනය වෙමින් තිබූ පෞද්ගලික බස් රථයක් අම්බලම ප්‍රදේශයේදී ඊයේ (19) පස්වරුවේ අඩි 130ක පමණ ප්‍රපාතයකට පෙරළීයාමෙන් බස් රථයේ රියැදුරු මියගොස් මගීන් 25කු තුවාල ලබා මැටිගහතැන්න රෝහලට ඇතුළත් කරනු ලැබූහ.පැවැති වර්ෂාවත් සමඟ බස් රථය මාර්ගය කඩාගෙන මෙසේ ප්‍රපාතයට පෙරළීගොස් ඇතැයි මඩොල්සිම පොලිසිය කියයි.අනතුර සිදුවන අවස්ථාවේ බස් රථය තුළ මගීන් 80ක් පමණ ගමන් කර ඇති බවත්, සෙසු මගීහු තුවාල නොලබා බේරී ඇතැයි පොලිසිය පැවසීය.අනතුරින් මියගොස් ඇත්තේ පස්සර ප්‍රදේශයේ පදිංචි 50 හැවිරිදි අයෙකි.මඩොල්සිම පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042017</link>
    <topic>සංගීත සංදර්ශනය මැද්දේපොලිස් සැරයන්ගෙන් වෙඩි ප්‍රහාරයක්</topic>
    <author>අසේල කුරුළුවංශ</author>
    <content>අලුත් අවුරුද්ද නිමිත්තෙන් ඉකුත් 15 දා කටුගස්තොට වතුවල ප්‍රදේශයේ පැවැති සංගීත සංදර්ශනයක් අතරතුර වෙඩි තැබීමේ සිද්ධියක් සම්බන්ධයෙන් සැකපිට පොලිස් සැරයන්වරයකු කටුගස්තොට පොලිසිය විසින් පෙරේදා (18) අත්අඩංගුවට ගනු ලැබ ඇත.මේ වෙඩි තැබීමෙන් රුවන්කුමාර ජයතුංග නමැති නුගවෙල පදිංචි තරුණයකු තුවාල ලැබ මහනුවර මහ රෝහලට ඇතුළත් කර තිබේ.සැකකාර පොලිස් සැරයන්වරයා මහනුවර මහේස්ත්‍රාත් අධිකරණයට ඉදිරිපත් කිරීමෙන් පසු මේ මස 26 දා තෙක් රක්‍ෂිත බන්ධනාගාර ගත කර ඇත.මේ වෙඩි තැබීමේ සිද්ධිය හේතුවෙන් කටුගස්තොට පොලිස් වසම තුළ අලුත් අවුරුද්ද නිමිත්තෙන් පැවැත්වීමට සූදානම් කර තිබූ සංගීත සංදර්ශන කිහිපයක් සඳහා අවසර නොදීමට ද පොලිසිය පියවර ගෙන තිබිණි.දෙපිරිසක් අතර ඇතිවූ ගැටුමක් අතරතුර මේ වෙඩි තැබීම සිදුව තිබෙන බව පොලිස් පරීක්‍ෂණ මගින් අනාවරණය වී තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතාගේ උපදෙස් මත සහකාර පොලිස් අධිකාරි මෙහොට්ටිගෙදර මහතාගේ මෙහෙයවීමෙන් සිද්ධිය පිළිබඳ පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042018</link>
    <topic>අකුණු සර වැදීකතක් මරුට</topic>
    <author>රක්‍ෂණ ශ්‍රියන්ත</author>
    <content>අධික වර්ෂාවත් සමඟ ඇති වූ අකුණු ගැසීමෙන් පෙරේදා (18) සවස මැදවච්චිය ප්‍රදේශයේ පදිංචි කාන්තාවක් මියගොස් ඇත.මෙසේ මියගොස් ඇත්තේ ගල්ගමුව මැදවච්චිය පදිංචි 41 හැවිරිදි ආර්. ඒ. ඒ. ලලිතා නමැති කාන්තාවයි.මෘත දේහය ගල්ගමුව රෝහලේ මෘත ශරීරාගාරයේ තබා ඇති අතර මරණ පරීක්‍ෂණයෙන් අනතුරුව ඥාතීීන්ට භාරදීමට නියමිතව ඇත. වැඩිදුර පරීක්‍ෂණ ගල්ගමුව පොලීසිය විසින් සිදුකරනු ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042019</link>
    <topic>තරුණ ජීවිත තුනක් බෙලිහුල්ඔයේ සැඟවෙයි</topic>
    <author>සුරන්ජිත් පෙරේරා</author>
    <content>පුතා දෙඅත් ඔසවලා මාව බේරගන්න කියලා වතුරේ ගිලෙන විට සංඥා කරලා තියෙනවා. එහෙත් එතැන සිටි අය ඒ ගැන තැකීමක් කරලා තිබුණේ නැහැ. ඒකෙන් උනේ අපේ රත්තරං දරුවෝ මිය ගිය එක යැයි මහනුවර පදියපැලැල්ල බෙලිහුල්ඔයේ අතුගංගාවක දිය නෑමට ගොස් මිය ගිය ශකිල අනුරුද්ද පෙරේරා තරුණයාගේ පියා වන චන්දන සිරි පෙරේරා මහතා පැවැසීය.අපි අම්මලාගේ ගෙදර ගියේ පසුගිය දා හිසතෙල් ගාන දිනයේ. ගිහින් බත්කාලා පසුව කට්ටිය කතාවුනා නාන්න යන්න. මාගේ දරුවයි මිය ගිය අනෙක් නංගියි දෙන්නයි ඉසුරුයි කට්ටිය ගියා. නිවසේ සිට කිලෝමීටර් 3 ක් විතර පයින් යන්න ඕන නාන තැනට. මට යන්න බැරි නිසා මම නැවතුනා. මමත් ගියානම් මේක වෙන්න දෙන්නේ නැහැ මගේ හිත වාවන්නේ නැත්තේ ඒකයි.පස්සේ මම බාලපුතා සමග ගෙදරට වෙලා ඉන්න කොට තමයි කෝල් එකක් ආවේ මගේ දරුවෝ ගහගෙන යනවා. බේර ගන්න කවුරුත් නැහැ කියා. මම එතනට දිව්වා. යන විටත් සිදුවීමට ඇති හැම දෙයක්ම සිදුවෙලා ඉවරයි. මාගේ දරුවා වතුරේ ගසාගෙන යනකම් කව්රුවත් එයාව බේරගන්න හදලා නැහැ. පැය දෙකට පස්සේ තමයි එයාව ගොඩට ගත්තේ. චන්දන සිරි මහතා හඬමින් පැවැසීය. සිය වැඩිමහල් පුතාගේ වියොවෙන් ශකිලගේ මව වන උදේනි බණ්ඩාර මහත්මිය හැඩූ කඳුලින් පසුවේ.ශකිල දකුණු ආසියාවේ ළාබාලතම සංගීත කණ්ඩායමේ බේස් ගිටාර් වාදකයෙකු ලෙස ක්‍රියාකරමින් සිට ඇත. පන්වායි ඊගල්ස් නමින් ශ්‍රී ලංකාවේ නොයෙක් ප්‍රදේශවලදී සිය දක්ෂතා පෙන්වා ඇති තරුණයෙකි.සංගීත ලෝකයේ ඉහළටම යෑමට ආසාවෙන් සිටි. ශකිලගේ සියලු බලාපොරොත්තු මේ ලෙස බෙලිහුල්ඔයේ අතු දිය දහරකදී ගිලී ගියේය. ශකිල පදිංචි බොරලැස්ගමුව, දොවලමුල්ල තාප්පකොටුව පාර ප්‍රදේශයේ ජනතාව දැඩි කම්පනයට පත්වී ඇත.ශකිලගේ ලොකු අම්මාගේ දියණිය 15 හැවිරිදි උදයාංගනී මදුවන්ති ප්‍රනාන්දු, ඇය දෙහිවල ප්‍රබෝධ බාලිකා විදුහලේ 9 වැනි වසරේ ඉගෙනුම ලබන පාසල් ශිෂ්‍යාවකි. සිය සහෝදරයා දියේ ගසාගෙන යනබව ඇගේ ඇස් දෙකෙන් බලාසිටීමට බැරි විය. අනේ මගේ අයියල ගසාගෙස යනවා කියමින් ඇයත් දියට පැන්නේ ගසාගෙන යන සහෝදරයන්ව බේරා ගැනීමට ය.උදයාංගනීගේ මව වන කොයින් මැණිකේ මහත්මිය මෙසේ පැවසීය. එදා අපි සහෝදරයින් සියලුම දෙනාගේ දරුවෝ සමඟ මහගෙදරට එකතුවුනේ අවුරුද්දට හිස තෙල් ගෑමේ උත්සවයට. මගේ රත්තරං කෙල්ලත් එක්ක තමයි. පදියපැලැල්ලේ මගේ මහ ගෙදරට ගියේ.සියලු දෙනා බෙලිහුල්ඔයේ අතුගංගාවක් වන නිවසට ටිකක් එහා තිබෙන ඔය පාරකට නාන්න ගියා. ශකිල පුතා නනා හිටියේ. එයාව ගහගෙන ගියා. එයාව බේරගන්න තමයි මිය ගිය ඉසුර පුතා පැන්නේ. මේ දෙන්නම ගහගෙන ගියා. ඒක දැකපු මගේ රත්තරං දුව වතුරට පැන්නා. මට කරගන්න දෙයක් නැහැ මම කෑගැහැව්වා. අර දරුවෝ ගහගෙන යනවා. ඒත් කවුරුත් පැන්නේ නැහැ ඒ වේලාවේ කොහොම ඉවසන්නද මගේ කෙල්ලව. ඒ ගමේම කට්ටියක් පසුව ගොඩට ගත්තා. ඇයට පණ තිබුනා. එහෙත් මහපාරට ගොඩක් දුර ගෙනියන්න ඕන. ඔහු ඒ වන විටත් වෙන්න සිදු වූ දේ වෙලා ඉවරයි. යැයි දරු දුක වාවාගත නොහැකි ශෝකයෙන් පැවසීය.දෙහිවල, පල්ලිදොර පාරේ මැන්ඩිස් පටුමගේ ඇගේ නිවසේ මෙම ශිෂ්‍යාවගේ දේහය තැන්පත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042024</link>
    <topic>බොරැල්ල පොලිස් ස්ථානාධිපති ඇතුළු නිලධාරීන්ට මරණ තර්ජනය කළැයි කොස්තාපල්ට ඇප</topic>
    <author>කුමුදු හෙට්ටිආරච්චි</author>
    <content>රාජකාරියට වාර්තා නොකිරීම සම්බන්‍ධව විමසූ විට බොරැල්ල පොලිසියේ ස්ථානාධිපතිවරයා ඇතුළු නිලධාරීන්ට පිහියක් පෙන්වා මරණ බවට තර්ජනය කළ බව කියන එම පොලිසියේ, පොලිස් කොස්තාපල්වරයෙක් රුපියල් දස දහසක මුදල් හා රුපියල් ලක්‍ෂයක ශරීර ඇප මත මුදා හැරීමට කොළඹ අතිරේක මහේස්ත්‍රාත් ප්‍රහර්ෂා රණසිංහ මහත්මිය ඊයේ (19) නියෝග කළාය.බොරැල්ල පොලිසිය විසින් අධිකරණයට ඉදිරිපත් කැර සිටි පොලිස් කොස්තාපල් නාලක කුමාරසිරි එසේ ඇප මත මුදා හැරුණි.සැකකාර පොලිස් කොස්තාපල්වරයා රාත්‍රී රාජකාරියට වාර්තා නොකිරීම සම්බන්‍ධයෙන් ස්ථානාධිපතිවරයා සොයා බැලීමේදී සැකකරු බීමත්ව තනිකඩ පොලිස් භට නිවාසයේ සිටින බවට සැලවීමෙන් පසු එම භට නිවාසය වෙත ගිය ස්ථානාධිපතිවරයා ඇතුළු නිලධාරීන්ට සැකකරු මෙලෙස පිහියක් පෙන්වා මරණ තර්ජන කැර ඇති බව කියයි.සැකකරුට ඇප නියම කළ මහේස්ත්‍රාත්වරිය සැකකරුගේ පොලිස් නිල ඇඳුම් හා පොලිස් හැඳුනුම්පත බොරැල්ල පොලිසියට බාර දෙන ලෙසට හා සෑම ඉරිදාම බොරැල්ල පොලිසියට වාර්තා කරන ලෙසට නියෝග කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=n11042025</link>
    <topic>දඹුල්ලට අධික වැසිජනතාවට මහත් පීඩා</topic>
    <author>ප්‍රාර්ථනා වීරසිංහ</author>
    <content>මේ දිනවල පවතින වර්ෂාවෙන් ඊයේ (19) වන විට දඹුල්ල ප්‍රදේශයේ පවුල් 30 කට අයත් පුද්ගලයන් 115 ක් විපතට පත් වී සිටින බව, ආපදා කළමනාකරණ මධ්‍යස්ථානය පවසයි. ඊට අමතර රත්නපුර නගරයේ සිදු වූ නායයෑමක් හේතුවෙන් එක් නිවෙසකට ද හානි වී තිබේ.හම්බන්තොට, තිස්සමහාරාම ප්‍රාදේශීය ලේකම් කොට්ඨාසයේ කිරින්ද යාල හංදියේ පෙරේදා (18) රාත්‍රී 10.10 ත් 10.15 ත් අතර වෙලාවේදී සිදු වූ පොළව දෙදරා යෑමකින් නිවාස හතකට හානි සිදු වී ඇති බවද ආපදා කළමනාකරණ මධ්‍යස්්ථානය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r11042011</link>
    <topic>මතුගම සතිපොළේ වැසිකිළි අබලන්</topic>
    <author>සටහන හා ඡායාරූපය මතුගම සංචාරක</author>
    <content>මතුගම පොදු වෙළඳපොළේ සතිපොළ මැද ඇති වැසිකිළි පද්ධතිය කැඩී බිදී වළවල් උතුරායාම නිසා මහත් සෞඛ්‍ය ගැටලු මතු වී ඇති බව ප්‍රදේශවාසීහු කියති.වැසිකිළි ආශි‍්‍රතව ඇති වළවල් කැඩී බිඳීයාම නිසා දුගඳ හමා යයි. වැසි සහිත දිනවල සේදීයෑමට ලක්ව අපවිත්‍ර දෑ සති පොළ භූමියට ගලා ඒම සිදුවේ.දැනට තිබෙන වැසිකිළි දෙකත් පාවිච්චි කරන නමුත් කාන්තාවන්ට එහි යෑමට හැකියාවක් නැත.වැසිකිළි අබලන්ව දොරවල් කැඩි බිඳී ගොස් ඇත. නිසි ලෙස පිරිසුදු කිරීමක් දක්නට නොමැත.සතිපොළට පැමිණෙන වෙළඳුන්ට යාමට ඇත්තේ මෙම වැසිකිළිය පමණි. වෙළෙදුන් විශාල පිරිසක් සිටින නිසා ඔවුහු මහත් අපහසුතාවට මුහුණ පාති.මෙම වැසිකිළි පද්ධතිය කැඩී බිඳීගොස් වසර ගණනාවක් ඉක්මගොස් ඇතත් මෙතෙක් අලුත්වැඩියා කිරීමට පියවර ගෙන නොමැති බව ව්‍යාපාරිකයෝ චෝදනා කරති.මතුගම සතිපොළේ ව්‍යාපාරිකයකු වන කේ. පියන්ත මහතාඅපි සතිපතා මේ පොළේ ව්‍යාපාරික කටයුතු සිදු කරනවා. මේ වැසිකිළි පහසුකම් නැතුව දැඩි අපහසුතාවකට ලක්වෙනවා. අසල්වැසි නිවාස හිමියන්ගේ පිහිට පැතීමට සිදු වෙලා මේ සතිපොළේ කාන්තාවන්ද භාණ්ඩ අලෙවි කිරීමේ නිරත වෙනවා. ඔවුනට වැසිකිළි අවශ්‍යතා ඉටුකර ගැනීමේ හැකියාවක් නැහැ. අපේ බදු මුදල්ද නිසිපරිදි අය කරනවා. නමුත් අපට අවශ්‍ය පහසුකම් ලබාදීමට පියවර ගෙන නැහැ.මතුගම ප්‍රාදේශීය සභාවේ සභාපති එල්. ජී. ලියනආරච්චි මහතාමතුගම පොදු වෙළෙඳපොළේ සතිපොළ ආශි‍්‍රතව ඇති පොදු වැසිකිළි පද්ධතිය දැඩි ලෙස අබලන් වෙලා මේ පිළිබඳව එහි ගොස් පරීක්‍ෂා කළා. සතිපොළේ වෙළෙඳුන්ට එය ඉතාමත් අත්‍යවශ්‍යයි. ඉතාමත් කඩිනමින් මෙම වැසිකිළි ඉදිකර දීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104207</link>
    <topic>බණ්ඩාරගම - රඹුක්කන රජමහ වෙහෙර ගැනපුරාවිද්‍යා ඇස තවම යොමු වී නෑ</topic>
    <author>කළුතර දිසා සමූහ දයාරත්න කුමාරසිංහ</author>
    <content>සිංහල රාජ සමයේ කළුතර දිස්ත්‍රික්කයේ ඉදිකර ඇති වෙහෙර විහාර අතරින් පැරණිම විහාරය වූ බණ්ඩාරගම රඹුක්කන රජමහ විහාරයට හිමිවන්නේ ප්‍රමුඛස්ථානයකි.කලකට පෙර මේ විහාර භූමියේ තිබී සොයාගන්නා ලද ක්‍රිස්තු වර්ෂ පළමුවැනි දෙවැනි සියවස්වලට අයත් සෙල්ලිපියද දැනට විහාරස්ථානයක ඇති පැරණිම සෙල්ලිපියක බවද කියති.පෘතුගීසි ලන්දේසි පාලන සමයේදී සම්පූර්ණයෙන්ම කඩා බිඳ විනාශ කරන ලද පැරැණි විහාරයෙහි දැනට ඉතිරිව ඇත්තේ විහාර භූමියෙන් සොයාගන්නා ලද නටබුන් පමණකි. ඉකුත් සතියේ රඹුක්කන රජමහ වෙහෙර බිමට ගිය අපට විහාරාධිපති පණ්ඩිත මාතර රතනවංශ හිමියන් පැවසුවේ මෙවැනි කතාවකි.මේ රජමහ වෙහෙර ඉදිකර ඇත්තේ වලගම්බා රාජ සමයේදී බව විහාර ඉතිහාසයේ සඳහන් වෙනවා. වලගම්බා රජතුමා රට පාලනය කරද්දී ඇතිවූ බැමිනිටියා සාය පැවති සමයේ සංයුක්ත භානක තිස්ස මහ රහතන් වහන්සේ ඇතුළු රහතන් වහන්සේ කිහිප නමක් මේ ස්ථානයට පැමිණ නතර වී පසුවයි විහාරස්ථානයේ මූලාරම්භය ඇතිවී තිබෙන්නේ. සංයුක්ත භානක තිස්ස මහ රහත් හිමියන් බුද්ධ පරිනිර්වානයෙන් තෙමසකට පසුව පැවැත්වූ ප්‍රථම ධර්ම සංගායනාවට මූලිකත්වය ගෙන කටයුතු කළ මහා කාශ්‍යප මහ රහත් හිමියන්ගේ ශිෂ්‍යානු ශිෂ්‍ය පරම්පරාවට අයත් බවද විශේෂයෙන් සඳහන් කළ යුතුයි.රාජ අනුග්‍රහය ලබා ඉදිකර තිබූ මේ විහාරස්ථානය පෘතුගීසීන් හා ලන්දේසීන් විසින් විනාශ කළ පසු වල්බිහිවී තිබුණු විහාර භූමියේ නව විහාරස්ථානය ඉදිකර ඇත්තේ 1847 වසරේ දීයි. ජය ශ්‍රී මහ බෝධීන් වහන්සේගේ ශාඛාවක් වූ දැනට විහාර භූමියේ ඇති බෝධීන් වහන්සේ වසර දෙදහසක් පමණ පැරණියි.පෞරාණික වටිනාකමක් ඇති රඹුක්කන රජමහ විහාරය ගැන පුරාවිද්‍යා දෙපාර්තමේන්තුව දක්වන සැලකිල්ල ප්‍රමාණවත් නැහැ. පුරා විද්‍යා දෙපාර්තමේන්තුව මේ විහාරස්ථානය ගැන විශේෂ අවධානය යොමු කළ යුතුයි.විහාර භූමිය පරීක්ෂාකර බලා කැනීම් කර, ගවේෂණයක් කිරීමට කටයුතු කරන්නේ නම් විහාරස්ථානය පිළිබඳව ඓතිහාසික වැදගත් තොරතුරු රැසක්ම එළිදරව් කරගත හැකියි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104201</link>
    <topic>විහාරස්ථාන දස දහසක ඉඩම්වගා කිරීමේ ජාතික වැඩසටහනක්</topic>
    <author>පොල්ගස්ඕවිට සමූහ එස්. පන්නිල</author>
    <content>රට පුරා පිහිටි විහාරස්ථාන දස දහසක හිස් ඉඩම් වගා කිරීමේ ජාතික වැඩසටහන අගමැති දි. මු. ජයරත්න මහතා ගේ ප්‍රධානත්වයෙන් ලබන සෙනසුරාදා (23) ආරම්භ කැරෙන බව බුද්ධ ශාසන සහ ආගමික කටයුතු අමාත්‍යාංශයේ ලේකම් කැෂියන් හේරත් මහතා සඳහන් කරයි.ජනාධිපති මහින්ද රාජපක්ෂ මහතාගේ මග පෙන්වීමෙන් ක්‍රියාත්මක කැරෙන ‘දිවිනැගුම’ වැඩසටහනට සමගාමීව මේ වැඩසටහන පැවැත්වෙයි.මීට අමතරව එම විහාරස්ථානවල දායක සභා සහ දහම් පාසල් සම්බන්ධ කරගෙන වගා වැඩසටහන් තරගයක් පැවැත්වීමටත්, තෝරා ගන්නා විහාරස්ථානවලට තිළිණ ප්‍රදානය කිරීමටත් බුද්ධ ශාසන හා ආගමික කටයුතු අමාත්‍යාංශය කටයුතු යොදා ඇත.සමස්ත ලංකා ශාසනාරක්ෂක මණ්ඩලය මේ සඳහා පූර්ණ දායකත්වය දක්වයි.හොඳම වගා භූමිය තෝරා ගනු ලබන්නේ ප්‍රාදේශීය ශාසනාරක්ෂක මණ්ඩල මට්ටමෙන් වන අතර පවත්වනු ලබන විශේෂ උත්සව සභාවකදී ජයගත් විහාරස්ථානවලට තිළිණ පිරිනැමේ.ප්‍රධාන උත්සවය ලබන සෙනසුරාදා (23) පෙරවරු 10.00 වාද්දුව පොතුපිටිය පූජාරාම විහාරස්ථානයෙන් ආරම්භ කිරීමට නියමිතය.මෙම අවස්ථාවට ආචාර්ය වැලමිටියාවේ කුසලධම්ම නායක ස්වාමින් වහන්සේ ඇතුළු ගෞරවණීය මහා සංඝරත්නය, අග්‍රාමාත්‍ය හා බුද්ධ ශාසන හා ආගමික කටයුතු ඇමැති දි. මු. ජයරත්න මහතා ඇතුළු මැති ඇමැතිවරුන් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104202</link>
    <topic>හම්බන්තොට විසිතුරු මසුන්ව්‍යාපෘතියක් ඇරැඹේ</topic>
    <author>ලුණුගම්වෙහෙර සමූහ ආර්. පියසේන</author>
    <content>ජල ජීවී වගා සංවර්ධන අධිකාරිය හා දකුණු පළාත් ධීවර දෙපාර්තමේන්තුවේ අනුග්‍රහයෙන් හම්බන්තොට දිස්ත්‍රික්කයේ විසිතුරු මසුන් නිෂ්පාදන ව්‍යාපෘතියක් ඇරැඹීමට යයි.රැකියා විරහිත තරුණ තරුණියන්ට විසිතුරු මසුන් පිළිබඳව පුහුණුවක් ලබාදෙන අතර මත්ස්‍ය වගා පොකුණු ඉදිකර ගැනීම සඳහා සහනාධාරද ලබාදෙයි. විසිතුරු මත්ස්‍ය අපනයන ආදායම වැඩිකිරීම මෙහි අරමුණ වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104203</link>
    <topic>අවුකන-නෑගම දුම්රිය නවත්වන්නේ නෑ: මගීහු අසීරුවේ</topic>
    <author>ගල්නෑව සමූහ</author>
    <content>පෙරවරු 6 සිට පස්වරු 6 දක්වා කිසිදු දුම්රියක්, අවුකන හා නෑගම දුම්රිය ස්ථානවල නතර නොකිරීම නිසා ප්‍රදේශවාසී දුම්රිය මගී ජනතාව විශාල අපහසුතාවකට පත්ව සිටිති.මුස්ලිම් ජනතාව බහුල වශයෙන් ජීවත්වන නෑගම, උඩනෑගම, බොරැල්ල, වෙරුංකුලම, මුස්නව පාර ආදී ප්‍රදේශවල ජනතාව හා මහවැලි ‘’එච්’’ කලාපයේ ගල්නෑව, බුල්නෑව, අවුකන, කලංකුට්ටිය ආදී නගර ආශ්‍රිත ගම්මාන සිය ගණනක ජනතාවට මෙම ගැටලුව බලපාන බව ඔවුහු පවසති.එපමණක් නොව අවුකන පූජා භූමියට එන යන බැතිමතුන්ට සංචාරකයන්ට, ගාල්ල මාතර වැනි ප්‍රදේශවල ජනතාවට විශාල කරදරයක් බව පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104204</link>
    <topic>හඳුනා නොගත් රෝගයකින්වවුනියාවේ ගවයන් රැසක් මිය ගිහින්</topic>
    <author>වවුනියාව මධ්‍යම විශේෂ බණ්ඩාර විපුලසේන</author>
    <content>හඳුනා නොගත් රෝගයක් වැළඳීමෙන් වවුනියාව ප්‍රදේශයේ ගවයන් මියයන බව ගව හිමියෝ පවසති. පසුගිය මාස කීපය තුළ අධික වර්ෂාව හේතුවෙන් ද ගවයන් විශාල සංඛ්‍යාවක් මිය ගිය අතර මේ දිනවල මෙම ප්‍රදේශයේ පවතින අධික උෂ්ණත්වය මෙසේ මිය යාමට හේතු වී ඇතැයි විශ්වාස කරයි.විශේෂයෙන් නිදැල්ලේ සැරිසරන ගවයන්ට දිවා කාලයේ බීමට ජලය ගැනීමේ දී වැව්වල ජලය දැඩි ලෙස රත්වී තිබීම නිසා ගවයන් ජලය පානය කිරීමට මැලිකමක් දක්වති.ඉතා හොඳ සෞඛ්‍ය සම්පන්නව සිටින ගවයන් හිටි ගමන් කෑම නොකා සිටීමත් ඉන් පැය කීපයකට පසු මිය යෑමත් නිසා ප්‍රතිකාරයක් හෝ කිරීමට අවස්ථාවක් නොමැති වී ඇත. වසු පැටවුන් විශේෂයෙන්ම මේ දිනවල මෙසේ මිය යන අතර එළදෙනුන් ද විශාල සංඛ්‍යාවක් මියගොස් ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104205</link>
    <topic>දඹදෙණියේ තේ පෙට්ටිනිපදවන කතුන්ටගැටලු රැසක්  </topic>
    <author>නාරම්මල සමූහ චමින්ද විදානගේ</author>
    <content>ස්වයං රැකියාවක් ලෙස තේ ඇසුරුම් පෙට්ටි නිපදවන කාන්තාවන් දෙදහසකට අධික සංඛ්‍යාවක් දඹදෙණිය මැතිවරණ කොට්ඨාසයේ සිටියි.මෙලෙස තේ ඇසුරුම් පෙට්ටි නිෂ්පාදනය කරන කාන්තාවෝ ගැටලු රැසකට මුහුණ පා සිටිති.1990 වර්ෂයේදී පමණ දඹදෙණිය මැතිවරණ කොට්ඨාසයේ කාන්තාවන්ට තේ ඇසුරුම් පෙට්ටි නිෂ්පාදනය කිරීම හඳුන්වා දී ඇත. මේ සඳහා දඹදෙණිය “අපනයන සංවර්ධන සමාගම” නමින් සමාගමක් පිහිටුවා ඇත.තම නිෂ්පාදන සඳහා සාධාරණ මිලක් නොළැබීම, අවශ්‍ය අමුද්‍රව්‍ය වන තල කොළ, ගල්ලැහැ, පන් ආදිය හිඟ වීම මෙන්ම පෙට්ටි සඳහා යොදන කාඩ්බෝඩ්, තලගොබ තැම්බීමට යොදා ගන්නා රසායනික ද්‍රව්‍ය වල මිල ඉහළ යෑම, තේ ඇසුරුම් නිෂ්පාදිකාවන් දඹදෙණිය අපනයන සංවර්ධන සමාගමින් ලබා ගෙන ඇති කොටස් සඳහා ප්‍රතිලාබ හිමි නොවීම ආදිය ඔවුන් මුහුණ පා ඇති ගැටලු වලින් කොටසකි.ඒ. චන්ද්‍රාවතී මහත්මිය - මම දඹදෙණිය අපනයන සංවර්ධන සමාගමේ ආරම්භක සාමාජිකාවක්. අපි අපේ උපරිම දායකත්වය සමාගමට ලබා දුන්නා. නමුත් අප කිසිම හේතුවක් නැතිව කිසිම වන්දියක් නැතිව ඉවත් කළා.ඩබ්. එන්. ප්‍රේමාවතී මහත්මිය - අපි මුලින් අපනයනයට පෙට්ටි මැහුවා. ඕඩර් නෑ කීවා කාලයකදී පස්සෙ අපි ඉවත් වුණා. දැන් මම ප්‍රයිවට් ඕඩර් කරනවා. අපි දැන් තල කොළ නිෂ්පාදන විතරයි කරන්නේ.ආර්. එම්. කමලාවතී මහත්මිය - මට සමාගමේ කොටස් 4 ක් තියනවා. මෙතෙක් කිසිම ප්‍රතිලාබයක් නැහැ. ලාබ බෙදා දෙනවා කීවත් මෙතෙක් එහෙම දෙයක් වෙලා නැහැ. මෙම කොටස් වෙනම සමාගමකට පවරන්න යනවා කියලා ආරංචි වුණා. කාලෙන් කාලෙට බෝඩ් වල ගණන් වැඩි කරනවා. ඊට සමානව පෙට්ටි වල ගණන් වැඩි වෙන්නෙ නැහැ.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා - දඹදෙණිය අපනයන සංවර්ධන සමාගමේ කටයුතු ගැන කලකිරීමෙන් ඉදිරියේදී නිෂ්පාදන මිලදී ගැනීම සඳහා ආයතනයක් ආරම්භ කිරීමට අදහස් කරනවා.සුනිල් රුද්‍රිගු මහතා දඹදෙණිය සංවර්ධන පදනම - කොටස් ගන්න කාන්තාවෝ 3000 ක් විතර ඉන්නවා. නමුත් ලාබ බෙදීමට හෝ කොටස් පැවරීම ගැන ව්‍යවස්ථාවෙ ඉඩක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104206</link>
    <topic>තරුණියක අපයෝජනය කළඅයකුට දඩ සහ සිර දඬුවම්</topic>
    <author>ඇඹිලිපිටිය විශේෂ සිරිල් ජයවීර</author>
    <content>ඇඹිලිපිටිය මැණික්පුර ප්‍රදේශයේ නිවෙසකදී තරුණියක දූෂණය කළ බව කියන පුද්ගලයකුට ඇඹිලිපිටිය මහාධිකරණ විනිසුරු පියසේන රණසිංහ මහතා විසින් දඬුවම් නියම කළේය.පැහැරගෙන යෑම සහ අතවර කිරීම සම්බන්ධව ඇඹිලිපිටිය මූලස්ථාන පොලිසිය විසින් පවරා තිබූ මෙම නඩුවේ පළමු චෝදනාවට වසර දෙකක සිර දඬුවම වසර දහයකට අත්හිටුවා රු: 250ක දඩ මුදලක් හා මාස තුනක ලිහිල් වැඩ සහිත සිර දඬුවමක් ද දෙවැනි චෝදනාවට වසර දෙකක සිර දඬුවම වසර දහයකට අත්හිටුවා රු: 2500/- ක දඩ මුදලක් ද දඩ මුදල් නොගෙවන්නේ නම් මාස තුනක ලිහිල් වැඩ සහිත සිර දඬුවමක් ද මෙයට අමතරව රු: 50000 ක දඩ මුදලක් නියම කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104208</link>
    <topic>කොටිකාවත්තට අංග සම්පූර්ණආයුර්වේද රෝහලක්</topic>
    <author>මැද කොළඹ සමූහ</author>
    <content>කොටිකාවත්ත මුල්ලේරියාව ප්‍රාදේශීය සභා බල ප්‍රදේශයට අංග සම්පූර්ණ ආයුර්වේද රෝහලක් ලබාදීමට පියවර ගෙන තිබේ.එම රෝහල කලටුවාවත්ත පුරාණ විහාරස්ථ පරිශ්‍රයේ ඉදිකිරීමට කටයුතු යොදා ඇති බව ප්‍රාදේශීය සභාවේ සභාපති ප්‍රසන්න ගුණසිංහ සෝලංගආරච්චි මහතා කීය.තවද එම භූමියේම වැඩිහිටි නිවාසයක්ද ඉදි කිරීමට කටයුතු යොදා ඇත. මේ නව කාර්යයන් සඳහා තම සභා අරමුදලින් රුපියල් ලක්ෂ 30 ක මුදලක් වෙන් කර ඇති බවද සභාපතිවරයා කීය.දිවා සුරැකුම් මධ්‍යස්ථානයක් ඇති කිරීමටද ප්‍රදේශයේ අවශ්‍යතාවයක්ව පවතින බව කියන සෝලංගආරච්චි මහතා ඒ සඳහා තකහිෂි පෙර පාසලේ ඉහළ මාලය තෝරාගෙන ඇති බවද පැවැසීය. ඒ සඳහා වෙන් කර ඇති මුදල රුපියල් ලක්ෂ 37 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r1104209</link>
    <topic>මතුගම නගරයේ වටරවුමට ආරක්ෂිත වැටක් නෑ:අනතුරු වැඩිවෙලා</topic>
    <author>මතුගම සංචාරක</author>
    <content>මතුගම නගරයේ වටරවුම වටා ආරක්ෂිත වැටක් මෙතෙක් ඉදිකර නොමැති හෙයින් නිතර නිතර පදිකයන් අනතුරුවලට මුහුණ පාති.නගරයට එන පදිකයෝ නගරයේ විවිධ ස්ථානවලින් පාර මාරුවෙති.මේ නිසා දිනපතාම වාගේ නගර මධ්‍යයේ අනතුරු සිදුවේ.නගරයේ ආරක්ෂිත වැටක් ඉදිකිරීමට පියවර ගන්නැයි මතුගම ප්‍රාදේශීය සභාවේ මන්ත්‍රීවරු වසර ගණනාවක් තිස්සේ ඉල්ලීම් කළත් මේ දක්වා පියවර ගෙන නැත.මතුගම මූලස්ථාන පොලිස් පරීක්ෂක කේ. ඒ. උදයකුමාර මහතා - මතුගම නගර මධ්‍යයේ ආරක්ෂිත වැටක් මෙතෙක් ඉදිකර නැහැ. මෙය නගරයේ අනතුරු සිදුවීමට හේතු වී තිබෙනවා. පොලිසියේ රථවාහන අංශයේ නිලධාරීන් නිතරම යොදවා අනතුරු අවම කිරීමට කටයුතු ද කර තිබෙනවා. ආරක්ෂිත වැටක් ඉදිකරදීමට පියවර ගන්නා ලෙස අවස්ථා ගණනාවකදීම ඉල්ලීම් කළා.මතුගම ප්‍රාදේශීය සභාවේ සභාපති එල්. ජී. ලියනආරච්චි මහතා - මතුගම නගරයේ ආරක්ෂිත වැටක් නොමැතිවීම බලවත් අඩුපාඩුවක්. මේ නිසා නගරයේ අනතුරු සිදුවනවා වැඩියි. කඩිනමින් ආරක්ෂිත වැටක් ඉදිකිරීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=r11042010</link>
    <topic>රාවණා රජු සීතා දේවියසඟවා තැබූ උමඟක් වැල්ලවායෙන් සොයාගනී</topic>
    <author> </author>
    <content>රාවණා රජු විසින් රාමගේ බිසව වූ සීතා පැහැරගෙනවිත් සඟවාතැබුවේ යැයි සැලකෙන වැල්ලවාය කරඳගොල්ල ප්‍රදේශය ආශි‍්‍රතව හෙළගල්බොක්ක ප්‍රදේශයේ සිට බණ්ඩාරවෙල දෝව ප්‍රදේශය තෙක් කිලෝ මීටර් 40ක් දුරට විහිදී ඇති උමං මගක් සොයා ගැනීමට වැල්ලවාය කලාප අධ්‍යාපන කාර්යාලයේ ගුරු උපදේශකවරු පිරිසක් සමත් වූහ.මේ ප්‍රදේශය ස්ත්‍රීපුරය ලෙස හැඳින්වූ බවත් ඉතා පියකරු ස්ත්‍රියන් මෙහි නිතර නිතර ගැවසුණ බවට ඉතිහාස කතා සඳහන් කරන බවත් ප්‍රදේශවාසීහු පවසති.මේ උමං මගේ මීට වසර 30 - 40 කට උඩදී ඇතෙකු පිට උඩ නැඟී හෝ යා හැකිව තිබූ බවත් එය මේ වන විට හුණුමල් වලින් වැසී අවහිරව ඇති බවත් ප්‍රදේශවාසීහු පවසති.මේ උමඟ පිළිබඳ නිරීක්‍ෂණ චාරිකාවක් පසුගියදා අධ්‍යාපන කාර්යාලයේ බුද්ධධර්මය පිළිබඳ විෂය උපදේශක මොදරවානේ සුධම්ම හිමියන්ගේ මග පෙන්වීම මත සිදු කෙරුණි.හෙළගල්බොක්ක ප්‍රාථමික විද්‍යාලයේ විදුහල්පති ආචාර්ය ශිෂ්‍ය මණ්ඩලය , ශිෂ්‍යාවෝද වැල්ලවාය කලාප අධ්‍යාපන කාර්යාලයේ නැටුම් උපදේශීකා තාක්‍ෂණ විෂය උපදේශක වරයාද මේ අවස්ථාවට සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104201</link>
    <topic>ඉන්දීය ප්‍රීමියර් ලීග් ක්‍රීඩකයන් ගෙන්වීමටතීරණය කිරීම සියයට සියයක්ම නිවැරදියි</topic>
    <author>ප්‍රින්ස් ගුණසේකර</author>
    <content>ඉන්දීය ප්‍රිමියර් ලීග් (අයි.පී.එල්) ක්‍රිකට් තරගාවලියට සහභාගිවී සිටින ශ්‍රී ලංකා ක්‍රිකට් ක්‍රීඩකයන් මවුබිමට ගෙන්වා ගැනීමට ගත් තීරණය මෙරට ක්‍රීඩාවේ උන්නතිය උදෙසා ගත් නිවැරදිම තීරණයක් බව ක්‍රීඩා ඇමැති මහින්දානන්ද අළුත්ගමගේ මහතා පවසයි.ඉන්දීය ප්‍රිමියර් ලීග් තරගාවලියෙන් කෝටි ගණන් මුදල් ලැබුණද මවුබිම වෙනුවෙන් ක්‍රීඩා කිරීම හා ජයග්‍රහණයට දායකවීම ශ්‍රී ලංකා ක්‍රීඩාකයන් උතුම් කොට සලකනු ඇතැයි තම විශ්වාසය බව ක්‍රීඩා ඇමැතිවරයා සඳහන් කළේය. ඉන්දියාවේ දැන් පැවැත්වෙන අයි.පී.එල්. ක්‍රිකට් තරගාවලියට සහභාගිවී සිටින ශ්‍රී ලංකා ක්‍රිකට් සමග ගිවිසුම්ගත ක්‍රීඩකයන් මැයි 5 වැනිදා පැමිණිය යුතු බව ක්‍රීඩා ඇමති මහින්දානන්ද අළුත්ගමගේ මහතා දැනුම්දීමක් කර තිබුණි.ක්‍රීඩා ඇමැතිවරයා මේ තීරණයට එළැඹියේ ශ්‍රී ලංකා ක්‍රිකට් අතුරු කමිටුව හා අලුතෙන් පත්කරන ලද ක්‍රිකට් තේරීම් කමිටුවේ ඉල්ලීමක් මතය. එම ඉල්ලීම සාධාරණ එකක් බව පිළිගත් හෙයින් ශ්‍රී ලංකාවට අයි.පී.එල්.ක්‍රීඩකයන් ගෙන්වා ගැනීම සුදුසුබව තීරණය කළේ යැයි ක්‍රීඩා ඇමැති මහින්දානන්ද අළුත්ගමගේ මහතා ‘දිනමිණ’ට පැවැසීය.“අයි.පී.එල්. තරගාවලියට ගිය ශ්‍රී ලංකා ක්‍රීඩකයන් වසරකට පෙර සිටම එංගලන්ත සංචාරය පිළිබඳ දන්නවා. ඔවුන්ගේ කාලසටහන එංගලන්ත සංචාරයට හානියක් නොවන ලෙස සාදාගත යුතුයි.ශ්‍රී ලංකා ක්‍රිකට් සමග අයි.පී.එල්. යන ක්‍රීඩකයන් අවබෝධතා ගිවිසුමක් අස්සන් කර ඇත්තේ රට වෙනුවෙන් ඕනෑම මොහොතක ක්‍රීඩා කිරීමට එකඟවයි” ඇමැතිවරයා පැවැසීය.ශ්‍රී ලංකාව හා එංගලන්තය අතර පළමු ටෙස්ට් ක්‍රිකට් තරගය මැයි මසස 26 වැනිදා ආරම්භ වීමට නියමිතය. එහෙත් ශ්‍රී ලංකා පිල හා මිඩ්ල්සෙක්ස් ප්‍රාන්ත පිල සමග මැයි 14 වැනිදා සිට තුන්දින තරගයකටත්, එංගලන්ත ලයන්ස් පිල සමග මැයි 19 දා සිට සිවුදින තරගයකටත් සහභාගිවීමට නියමිතය. එහෙයින් ශ්‍රී ලංකා ක්‍රීඩකයන් මැයි 10 දා එංගලන්තය බලා පිටත්වීමට කටයුතු සැලසුම් කර තිබේ.“එංගලන්ත දේශගුණයට හුරුවීමට දින කිහිපයක් ගතවෙනවා. ගෙවීගිය කාලයේ අපේ ක්‍රීඩකයන් සුදු පන්දුවෙන් ක්‍රීඩා කර තිබීම නිසා ටෙස්ට් තරගයේ යොදාගන්නා රතු පැහැති පන්දුවට හුරුවීමට පුහුණු තරග වැදගත්. මේ සියලු කරුණු ක්‍රිකට් තේරුම් කමිටුව පෙන්වා දුන්නා.ඒ ඉල්ලීම් සියල්ල නිවැරදියි.” අළුත්ගමගේ මහතා පැවැසීය. ශ්‍රී ලංකා ක්‍රිකට් නායක ටී.එම්.ඩිල්ෂාන්ගේ පත්වීමෙන් අනතුරුව ඔහු සමග එංගලන්ත සංචාරයට අදාල සැලසුම් සකස් කිරීමට කණ්ඩායම මෙරටදී පුහුණු සැසි කිහිපයක් පැවැත්විය යුතුව ඇතැයි ද මතයකි.මේ අතර මැයි 5 දා ක්‍රීඩකයන් එවීම පිළිබඳ ඉන්දීයක්‍රිකට් පාලක මණ්ඩලය ශ්‍රී ලංකා ක්‍රිකට් වෙත ලිපියක් එඑවා ඇත. එම ලිපිය මඟින් දැනුම් දී ඇත්තේ මැයි 22 දා වනවිට ශ්‍රී ලංකා ක්‍රීඩකයන් නිදහස් කළ හැකි බවය. මේ පිළිබඳ ශ්‍රී ලංකා ක්‍රිකට් නිලධාරීන් හා ක්‍රීඩා ඇමැති මහින්දානන්ද අළුත්ගමගේ මහතා අතර ඊයේ සාකච්ඡාවක් පැවැත්වුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104202</link>
    <topic>ආසියානු බැඩ්මින්ටන් සූරතාපළමු වටයෙන් දිනුකට ජය</topic>
    <author>පි‍්‍රන්ස් ගුණසේකර</author>
    <content>චීනයේ චෙන්ග්ඩූහී දැන් පැවැත්වෙන ආසියානු බැඩ්මින්ටන් සූරතාවලියේ ඊයේ පැවැති මූලික වටයේ තරග 4 කට සහභාගී වූ ක්‍රීඩක ක්‍රීඩිකාවන් අතුරින් දිනූක කරුණාරත්න දෙවැනි වටයට සුදුසුකම් ලැබීය. ඒකල තරග වටයේ පළමු තරගයේදී පිලිපීනයේ පිලිෆ් ජෝපර් 21-15 හා 21-18 ක් ලෙස පරාජය කළ දිනූක කරුණාරත්න අද පැවැත්වෙන දෙවැනි වටයේ තරගයට සහභාගී වේ.දිනූක කරුණාරත්න නිමා වූ ජාතික බැඩ්මින්ටන් තරගාවලියේ සූරතාව දිනා ගැනීමට ද සමත්විය.මේ අතර වැඩිම වාර ගණනක් ජාතික සූරයා වූ නිලූක කරුණාරත්න, ඔලිම්පික් ක්‍රීඩිකා තිළිණි ජයසිංහ, ජාතික සූරතාව දිනා සිටින චන්ද්‍රිකා ද සිල්වා හා අචිනි රත්නසිරි පළමු වටයේ සහභාගී වූ ඒකල තරගවලින් පරාජයට පත් වූහ.කාන්තා ඒකල සුදුසුකම් ලැබීමේ තරගයේදී ජපානයේ මිතානි මිනාටිසු සමග තරග කළ අචිනි රත්නසිරි 21-14, 21-18 ක් ලෙස පරාජයට පත්වූවාය.එහි දෙවැනි තරගයට එක් වූ තිළිණි ජයසිංහ 21-12, 21-13 ක් ලෙස හොං කොංහීයින්ග් සුළුටි ක්‍රීඩිකාව හමුවේ පරාජයට පත් වූවාය.කාන්තා ඒකල තරගයේ මූලික වටයෙන්ම රේණු චන්ද්‍රිකා වියට්නාමයේ තී ට්‍රෑනස්ග් හමුවේ 21-13, 22-24 හා 21-10 ක් ලෙස පරාජය වූවාය.පිරිමි ඒකල මූලික වටයේදී නිලූක කරුණාරත්න චීන තායිපේහී හුසාන් යු වෙතින් 21-16, 21-14 ක් ලෙස පරාජයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s11042013</link>
    <topic>රගර් නායකත්වය ෂෝන් විජේසිංහට</topic>
    <author>ෆවුස් මොහොමඩ්</author>
    <content>ආසියානු මහද්වීපයේ ප්‍රධානතම 15 සාමාජික රගර් සූරතාවලිය වන එච්.එස්.බී.සී ආසියානු රටවල් 5ක රගර් සූරතාවලිය සඳහා තරග වදින ශ්‍රී ලංකා කණ්ඩායමේ නායකත්වයට මහනුවර ක්‍රීඩා සමාජයේ ෂෝන් විජේසිංහ පත්කර ඇත.ක්‍රීඩා අමාත්‍ය මහින්දානන්ද අලුත්ගමගේ මහතාගේ පූර්ණ අනුමැතිය ලත් ශ්‍රී ලංකා රගර් කණ්ඩායමේ උප නායකත්වය හිමි වී ඇත්තේ මහනුවර ක්‍රීඩා සමාජයේහිම ෆසීල් මිරිජාට ය.33 දෙනකුගෙන් සමන්විත ශ්‍රී ලංකා රගර් සංචිතයට මහනුවර ක්‍රීඩා සමාජයේ ක්‍රීඩකයන් 14 ක්, සී.ආර්.ඇන්ඩ්.එෆ්.සී පිලේ ක්‍රීඩකයන් 7 ක්, නාවික හමුදාවේ ක්‍රීඩකයන් 7 ක්, ගුවන් හමුදාවේ ක්‍රීඩකයන් 3 ක් සහ යුද හමුදාවේ හා සී.එච්.ඇන්ඩ්.එෆ්.සී පිලේ එක් ක්‍රීඩකයකු බැගින් ඇතුළත් වෙති.ශ්‍රී ලංකා කණ්ඩායමේ කළමනාකරු ලෙස කොමදෝරු එන්. කේ. ඩී. නානායක්කාර මහතා කටයුතු කරන අතර ප්‍රධාන පුහුණුකරු වන්නේ එලීස් මීචන් ය.ශ්‍රී ලංකාව සමඟ ජපානය, කසකස්තානය, හොංකොං සහ එක්සත් අරාබි එමීර් රාජ්‍යය තරග වදින මේ සූරතාවලිය ලබන 23 දා ඇරැඹේ.පළමු දිනයේ දී ශ්‍රී ලංකාව එක්සත් අරාබි එමීර් රාජ්‍යය සමඟ කොළඹ සී.ආර්.ඇන්ඩ්.එෆ්.සී පිටියේ දී තරග වදින අතර එදිනම හොංකොං සහ කසකස්තානය අතර තරගය කසකස්තානයේ දී පැවැත්වේ.ශ්‍රී ලංකාව සහභාගි වන දෙවැනි තරගය වන්නේ මැයි මස 7 දා සී.ආර්.පිටියේ දීම හොංකොං පිල සමඟ පැවැත්වෙන තරගය යි. අනතුරුව ශ්‍රී ලංකා පිල මැයි මස 14 දා කසකස්තානය සමඟ කසකස්තානයේ දී තරග වැදීමට නියමිත ය.මැයි 21 දා ශ්‍රී ලංකාව ජපානය සමඟ සී.ආර්.පිටියේ දීම තරග වදිනු ඇත.මෙරට රගර් ක්‍රීඩා ලෝලීන්ට අතිශය උණුසුම් රගර් සූරතාවලියක අත්දැකීම් ලබාදෙමින් මෙරට පැවැත්වෙන තරග නොමිලේ නැරඹීමට අවස්ථාව හිමිවන බව ශ්‍රී ලංකා රගර් සංගමයේ ලේකම් ලසිත ගුණරත්න මහතා ඊයේ (19) රගර් මූලස්ථානයේ පැවැති මාධ්‍ය හමුවේදී ප්‍රකාශ කළේය.තරගාවලිය සඳහා පූර්ණ අනුග්‍රහය දක්වන එච්.එස්.බී.සී හි ශ්‍රී ලංකා ආයතනයේ අලෙවිකරණ, සමූහ සන්නිවේදන හා ව්‍යාපාර යෝග්‍යතා අංශ ප්‍රධානී නිලන්ත බැස්ටියන් මහතා අනුග්‍රාහකත්ව සංකේතය දැක්වෙන රගර් පන්දුව ලසිත ගුණරත්න මහතාට පිරිනැමීම ද මේ මාධ්‍ය හමුවේ දී සිදු කෙරිණි.ශ්‍රී ලංකා රගර් සංචිතයෂෝන් විජේසිංහ (නායක – මහනුවර ක්‍රී.ස.), ෆසීල් මිරිජා (උප නායක – මහනුවර ක්‍රී.ස.), ප්‍රදීප් ලියනගේ (මහනුවර ක්‍රී.ස.), චරිත් සෙනෙවිරත්න (ගුවන්), බිලාල් හසන් (සී.ආර්), නුෂාල් මීපගේ (යුද), දිනේෂ් සංජීව (සී.එම්.), ඉෂාන් නූර් (සී.ආර්), ටෙරන්ස් හෙන්රි (සී.ආර්), අචල පෙරේරා (මහනුවර ක්‍රී. ස), එරංග ස්වර්ණතිලක (නාවික), සේනක බණ්ඩාර (මහනුවර ක්‍රී.ස), නුවන් හෙට්ටිආරච්චි (නාවික), සාලිය කුමාර (මහනුවර ක්‍රී.ස.), යෝෂිත රාජපක්ෂ (නාවික), සජිත් සාරංග (මහනුවර ක්‍රී.ස.), ධනුෂ්ක පෙරේරා (නාවික), රොෂාන් වීරරත්න (මහනුවර ක්‍රී.ස.), චානක චන්දිමාල් (ගුවන්), කීත් ගුරුසිංහ (මහනුවර ක්‍රී. ස.), ප්‍රසාද් චතුරංග (මහනුවර ක්‍රී. ස), ලසින්ත ද කොස්තා (සී. ආර්), චූලා සුසන්ත (නාවික), ගයාන් විරරත්න (මහනුවර ක්‍රී. ස), කිෂෝර් ජෙහාන් (මහනුවර ක්‍රී. ස), අශේන් කර්තේලිස් (සී. ආර්), රධික හෙට්ටිආරච්චි (ගුවන්), සත්‍යා රණතුංග (නාවික), කසුන් යසඉසුරු (මහනුවර ක්‍රී. ස), සුමේධ මාලේවන (නාවික), ශ්‍රීනාත් සූරියබණ්ඩාර (සී. ආර්), ශබීර් මොහොමඩ් (සී. ආර්), උජිත ජයසූරිය (මහනුවර ක්‍රී. ස).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104203</link>
    <topic>රුහුණු ගුවන් විදුලියට ක්‍රිකට් ජය</topic>
    <author>ජයසිරි පේදුරුආරච්චි ගන්දර සමූහ</author>
    <content>දයාරත්න අනුස්මරණ කුසලානය සඳහා මාතර රුහුණු ගුවන්විදුලි කණ්ඩායම හා මාතර “ප්‍රා” සංසදය අතර පැවති පන්දු වාර 20 ක්‍රිකට් තරගයේ සූරතාව හිමිකර ගැනීමට අමිත් කරුණාරත්නගේ නායකත්වයෙන් යුත් රුහුණු ගුවන්විදුලි කණ්ඩායම සමත්විය.ඉකුත්දා මාතර දී පැවති තරගයේ පළමුවෙන් පන්දුවට පහර දුන් රුහුණු ගුවන්විදුලි කණ්ඩායම ලකුණු එකසිය අටක් (108) ලබාගත් අතර, පිළිතුරු ඉනිම ක්‍රීඩා කළ මාතර “ප්‍රා” සංසදයට ලබාගත හැකිවූයේ සියලුදෙනා දැවී ලකුණු අසූවකි (80),ජයග්‍රාහි රුහුණු ගුවන්විදුලි කණ්ඩායමට දයාරත්න කොඩිප්පිලි අනුස්මරණ කුසලානය පිරිනැමුණු අතර, කපිල සමරවික්‍රම අනු සූරතා කුසලානය මාතර “ප්‍රා” සංසද කණ්ඩායමට හිමිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104204</link>
    <topic>නි. ඇමැති නන්දිමිත්‍රත්‍රෝබෝල් සභාපති වෙයි</topic>
    <author>අසෝක හිඳගොඩ මාතලේ දිසා විශේෂ</author>
    <content>ශ්‍රී ලංකා ත්‍රෝබෝල් සම්මේලනයේ නව සභාපතිවරයා ලෙස උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා පසුගියදා නිතරගයෙන් තේරී පත්විය.ශ්‍රී ලංකා ත්‍රෝබෝල් සම්මේලනයේ මෙම නිලවරණය (2011 – 2012) පසුගියදා කටුනායක නිදහස් වෙළඳ කලාප ක්‍රීඩා සංකීර්ණයේ දී පැවැත්විණි. ත්‍රෝබෝල් සංගමයේ නව සභාපතිවරයා ලෙස තේරී පත්වූ නන්දිමිත්‍ර ඒකනායක නියෝජ්‍ය අමාත්‍යවරයා ක්‍රීඩා පරිපාලනය පිළිබඳව හසල දැනුමක් ඇත්තෙකි.මාතලේ දිසා හොකී සංගමයේ සහ ක්‍රිකට් සංගමයේ සභාපතිවරයා ලෙස දිගු කලක් කටයුතු කර ඇති ඒ මහතා ශ්‍රී ලංකා හොකී සම්මේලනයේ සභාපතිවරයා ලෙසද කටයුතු කර තිබේ. මාතලේ දිසාව කේන්ද්‍ර කර ගනිමින් රංගිරි දඹුළු ජාත්‍යන්තර ක්‍රිකට් ක්‍රීඩාංගණය සහ මාතලේ අන්තර්ජාතික කෘතිම හොකී ක්‍රීඩාංගණය ගොඩ නැගීමට ද නන්දිමිත්‍ර ඒකනායක මහතා මුල්වී කටයුතු කළ දේශපාලනඥයෙකි.ශ්‍රී ලංකා ත්‍රෝබෝල් සම්මේලනයට තේරී පත්ව සිටින (2011 – 2012) නිලධාරීන් මෙසේයි.සභාපති – නන්දිමිත්‍ර ඒකනායක මහතා (උසස් අධ්‍යාපන නියෝජ්‍ය අමාත්‍ය)නියෝජ්‍ය සභාපති – නාලිනි චාල්ස් මිය (කොළඹ)උප සභාපතිවරු - යූ. ජේ. එම්. ප්‍රනාන්දු මිය (පුත්තලම), ජී. සී. ඒකනායක මහතා (මහනුවර), මාලිනි එදිරිසූරිය මිය (මාතලේ), තමරා ඉලේසිංහ මිය (ගාල්ල), ස්වර්ණා ප්‍රනාන්දු මිය (ගම්පහ), යැස්මින් ධර්මරත්න මිය (කොළඹ), ආර්. ඒ. එස්. සී. රත්නායක මිය (කෑගල්ල)ලේකම් – පද්මා කරුණාරත්න මිය (ගම්පහ)උප ලේකම් – අයි. එල්. එල්. කේ. ගුණතිලක මිය (කටුනායක)භාණ්ඩාගාරික – එල්. ඩී. අයි. ප්‍රනාන්දු මෙනවිය (ගම්පහ),උප භාණ්ඩාගාරික – ජි. එන්. අයි. ද සිල්වා මහතා (කටුනායක)විධායක කමිටුව - පී. ආර්. ඩී. ආර්. සී. කේ. අල්මේදා මහතා (කටුනායක), ඩබ්. එම්. අයි. මනෝජ් කුමාර මහතා (කටුනායක), එස්. එස්. තල්ගස්දූව (කටුනායක), ජගත් පුෂ්පලාල් මහතා (කළුතර), චමින්ද ජයවර්ධන මහතා (කළුතර), චන්ද්‍රිකා පි‍්‍රයංගනි මිය (බදුල්ල), එල්. ආර්. දිසානායක මහතා (පුත්තලම), සඳමාලි රොද්‍රිගු මිය (පුත්තලම), එම්. යූ. ගුණවර්ධන මහතා (ගම්පහ), ජී. එස්. සිල්වා මහතා (ගම්පහ), ගණන් පරීක්ෂක - සීවලි රන්දෙනිය මහතා (ගම්පහ).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104205</link>
    <topic>එදිරිවාදිකම් අත්හැර පාකිස්තානය ඉන්දියාව සමග හොකී තරගාවලියකට</topic>
    <author>ලාහෝර් (ඒ. එෆ්. පී.)</author>
    <content>එදිරිවාදී රටවල් දෙකක් වන ඉන්දියාව හා පාකිස්තාන අතර ක්‍රීඩා හිතවත් භාවය වැඩි වෙද්දී ඉන්දියාව සමග හොකී සබඳතා මේ වසර අගදී යළි ගොඩනැගීමට පාකිස්තානය බලාපොරොත්තු වෙයි.ලබන දෙසැම්බරයේදී ඉන්දියාවට එරෙහිව තරගමාලාවක් සංවිධානය කිරීමට අපේක්ෂා කරන බව පාකිස්තාන හොකී සම්මේලනයේ ලේකම් අසිෆ් බජ්වා වාර්තාකරුවනට පැවසීය.“අගමැති යූසූෆ් රාසා ගිලානිගේ උපදෙස් මත ඉන්දියාව සමග හොකී සබඳතා ලබන දෙසැම්බර් මාසයේ හෝ 2012 ජනවාරියේ යළි ගොඩනගා ගැනීමට අප බලාපොරොත්තු වනවා” යැයි ඔහු ප්‍රකාශ කළේය.පුද්ගලයන් 166 දෙනෙකුට මරු කැඳවමින් 2008 වසරේ මුම්බායිහි සිදුවූ ත්‍රස්ත ප්‍රහාරයෙන් පසුව මේ අසල්වැසි දෙරට අතර ක්‍රීඩා සබඳතා ඇන හිටිණි. පාකිස්තානය මූලස්ථානය කොට ගත් ත්‍රස්තවාදීන් විසින් මේ ප්‍රහාරය දියත් කළ බවට ඉන්දියාව චෝදනා කළේය.එහෙත් පසුගිය මාසයේ ඉන්දියාවේ මොහාලිහිදී පැවැති ලෝක කුසලාන ක්‍රිකට් අවසන් පූර්ව තරගයේදී දෙරටේ නායකයන් මුණ ගැසීමෙන් පසුව ක්‍රීඩා පිටියේ සබඳතා යළි තර කිරීමට රටවල් දෙකම කැමැත්ත පල කර සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104206</link>
    <topic>හේන්ස් කොදෙව් සහයට</topic>
    <author/>
    <content>ලොව බිහිවූ ශ්‍රේෂ්ඨ පිතිකරුවකු වන ඩෙස්මන්ඩ් හේන්ස් බටහිර ඉන්දීය කොදෙව් පිලේ පිතිකරුවන්ගේ උපදේශක ලෙසින් පත්කොට තිබේ. ඒ පාකිස්තානයට එරෙහිව ළඟ එන ජාත්‍යන්තර ක්‍රිකට් තරගමාලාව වෙනුවෙනි.පාකිස්තානයට එරෙහිව ලබන 21 වැනි දින පැවැත්වෙන විස්සයි – 20 ජාත්‍යන්තර තරගයෙන් ඇරැඹෙන ගී‍්‍රෂ්ම සෘතු ක්‍රීඩා වාරයේදී හේන්ස් කොදෙව් පිල සමග කටයුතු කරනු ඇත.”කොදෙව් ක්‍රිකට් සමග සම්බන්ධ වීමටත් මට හැකි ආකාරයකින් ඔවුන්ට උදව් කරන්නටත් මට වුවමනා බව මම හැමදාම කියා තියෙනවා” යැයි හේන්ස් කීවේය.”තරුණ ක්‍රීඩකයන්ගේ වර්ධනය සඳහා ඔවුනට උදව් කිරීමට මේක හොඳ අවස්ථාවක්. ක්‍රීඩකයන් වැඩිදියුණු වනු දැකීමට මම කැමතියි. කොදෙව් ක්‍රිකට් ක්‍රීඩාව සෑම මට්ටමකින් දියුණු කොට කණ්ඩායම අතීතයේ තිබූ තත්ත්වයට ගෙන ඒම අපේ ඉලක්කයයි.””ක්‍රීඩකයන්ට ඔවුන්ගේ මානසික පැත්තෙන් ද ශක්තිමත් කිරීමට මට පුළුවන් බව මට විශ්වාසයි. කොදෙව් ක්‍රිකට් ක්ෂේත්‍රයට දායක වීමට මෙය හොඳ අවස්ථාවකි. තවත් වතාවක් කොදෙව් ක්‍රිකට් සමඟ සම්බන්ධ වීමට මට අවස්ථාවක් ලබාදීම ගැන මා ඉතාමත් සතුටු වෙනවා” යැයි හේන්ස් කියා සිටියේය.හේන්ස්, කොදෙව් පිල වෙනුවෙන් ටෙස්ට් තරග 116 ක් ක්‍රීඩා කළ අතර එම කාලය තුළදී ඔහු 42.29 ක සාමාන්‍යයකින් යුතුව ලකුණු 7,487 ක් රැස්කළේය. මීට අමතරව ඔහු ජාත්‍යන්තර එක්දින තරග 228 කට ක්‍රීඩා කරමින් 42.37 ක සාමාන්‍යයකින් යුතුව ලකුණු 8,648 ක් රැස්කරගෙන තිබේ. මේ දෙවර්ගයේම තරගවලදී හේන්ස් ජාත්‍යන්තර ශතක 35 ක් වාර්තා කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104207</link>
    <topic>කොච් පිලට කඩුලු 7ක ජයක්</topic>
    <author/>
    <content>චෙන්නායි සුපර් කිංග්ස් කණ්ඩායම සමඟ පැවැති අයි. පී. එල්. තරගයෙන් ඔක්වර්ත් ලුවිස් ක්‍රමය යටතේ කඩුලු 7ක ජයක් අත්කර ගැනීමට මහේල ජයවර්ධනගේ නායකත්වයෙන් යුත් කොච් ටස්කර්ස් පිල සමත් විය.චෙන්නායි පිල - 131 / 7 (ඕවර 17) සුරේෂ් රයිනා 50, මුරලි විජේ 28කොච් පිල – 135 / 3 (ඕවර 15)බ්‍රෙන්ඩන් මැකලම් 47, පාර්තිව් පටේල් 34 (රවිචන්ද්‍රන් අශ්වින් 31 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104208</link>
    <topic>‘ආයෙත් එංගලන්ත නායකයා වෙන්න කැමතියි’</topic>
    <author/>
    <content>ඇන්ඩෲ ස්ට්‍රාවුස් එංගලන්ත එක්දින ක්‍රිකට් නායකත්වයෙන් ඉවත් වූවොත් එංගලන්ත නායකයා ලෙසින් යළිත් වතාවක් කටයුතු කිරීමට තමා ඉතාමත් ආශාවෙන් සිටින බව කෙවින් පීටර්සන් කියයි.පසුගියදා අවසන් වූ ලෝක කුසලාන ක්‍රිකට් තරඟාවලියෙන් පසුව නායකත්වයෙන් ඉවත් වීම පිළිබඳව ස්ට්‍රාවුස් සලකා බලමින් සිටින අතර 2008 – 09 වකවානුවේදී ටෙස්ට් හා එක්දින යන දෙආකාරයේ ම ක්‍රීඩාවේ හය මසකට අඩු කාලයක් එංගලන්තයේ නායකත්වය දැරූ පීටර්සන් ඉතා කැමැත්තෙන් යළි එම තනතුර බාර ගැනීමට සූදානමින් සිටී. “එක්දින නායකත්වය හිස්වුනොත් මම අනිවාර්යයෙන්ම ඊට ඉදිරිපත් වෙනවා” පීටර්සන් කියයි. “මා අවසන් වතාවට නායකත්වය දැරීමෙන් පසුව බොහෝ දේ සිදුව තිබෙනවා. ස්ට්‍රාවුස් නායකත්වයෙන් ඉවත් වන බවට කටකතා පැතිර යාමෙන් පසුව මා ඒ ගැන පසුගිය සති කිහිපයේම කල්පනා කළා.” පීටර්සන් පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s1104209</link>
    <topic>වොස්නියැකිමුල් තැනට</topic>
    <author/>
    <content>ලෝක ටෙනිස් ශ්‍රේණිගත කිරීමේ පෙරමුණ ගැනීමට ඩෙන්මාර්කයේ කැරොලයින් වොස්නියැකි සමත්ව සිටී. නවතම ශ්‍රේණිගත කිරීම අනුව ස්පාඤ්ඤයේ රෆායල් නඩාල් ක්‍රීඩකයන් අතර මුල්තැනට පත්ව ඇත.ටෙනිස් ක්‍රීඩිකා කැරොලයින් වොස්නියැකි ලකුණු 9930 ක් ලබා ඇති අතර දෙවැනි තැන සිටින බෙල්ජියමේ කිම් ක්ලිජිස්ටර්ස් ලකුණු 8115 ක් ලබා ඇත.රුසියාවේ වේරා සොවනේරිවා ලකුණු 7815 ක් ලබා තෙවැනි තැනට පත්වූවාය.ක්‍රීඩකයන් අතර පෙරමුණ ගත් රෆායල් නඩාල් ලකුණු 12870 ක්ද, සර්බියාවේ නොවැක් ජර්කොවික් ලකුණු 9640 ක්ද ස්විස්ටර්ලන්තයේ රොජර් ෆෙඩරර් ලකුණු 8550 ක්ද ලබා සිටිති.නවතම ටෙනිස් ක්‍රීඩිකාවන් ශ්‍රේණිගත කිරීම් නාම ලේඛණය -1. කැරොලයින් වොස්නියැකි (ඩෙන්මාර්කය) 2. කිම් ක්ලිපස්ටර්ස් (බෙල්ජියම) 3. වේරා සොවනේලීව් (රුසියාව) 4. ෆ්‍රැන්සිස්කා ස්චැතිවෝන් (ඉතාලිය) 5. වික්ටෝරියා අසරන්කා (බෙල්ජියම) 6. සමන්තා ස්ට්‍රොවුස් (ඔස්ටේ‍්‍රලියාව) 7. ලීනා (චීනය) 8. රජලේනා පැනකොවික් (සර්බියාව) 9. මාරියා ෂරපෝට් (රුසියාව) 10. සෙරීනා විලියම්ස් (ඇමෙරිකාව)ක්‍රීඩකයන් -1. රෆායල් නඩාල් (ස්පාඤ්ඤය) 2. නොවැක් නැනකොවික් (සර්බියාව) 3. රොජර් ෆෙඩරර් (ස්විස්ටර්ලන්තය) 4. ඇන්ඩි මරේ (ජර්මනිය) 5. රොබින් සොඩර්ලින් (ස්විඩනය) 6. ඩේවිඩ් ෆෙරර් (ස්පාඤ්ඤය) 7. තෝමස් බේඩිම් (චෙක් රාජ්‍යය) 8. ජේගන් මෙල්සර් (ඔස්ට්‍රියාව) 9. ගාබල් මොන්ෆිල්ස් (ප්‍රංශය) 10. මුඩී ෆිස් (ඇමෙරිකාව).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s11042010</link>
    <topic>මැරතන් ඉතිහාසයේ අඩුමකාලය මුටායිගෙන්</topic>
    <author>බොස්ටන් (ඒ.එෆ්.පී)</author>
    <content>මැරතන් ඉතිහාසයේ අඩුම කාලය වාර්තා කරමින් 115 වැනි බොස්ටන් මැරතන් තරගයේ කිරුළ අත්කර ගැනීමට කෙන්යාවේ ජෙෆ්රි මුටායි සමත්විය.පැය 2 කුත් මිනිත්තු 3 ක් සහ තත්ත්පර 2 කින් තරගය නිමා කොට නව ලෝක වාර්තාවක් තැබූ මුටායි විසින් බිඳ හෙලනු ලැබුවේ 2008 වසරේ බර්ලීන් නුවර දී ඉතියෝපියාවේ හේලි ගෙබ්සෙලසි පැය 2 කුත් මිනිත්තු 3 ක් සහ තත්පර 59කින් මැරතන් තරගයක් නිමා කොට තැබූ ලෝක වාර්තාවය.මම දැනගෙන හිටියේ මට හොඳින් දුවන්න පුලුවන් කියලා. නමුත් ලෝක වාර්තාව මගේ සිතේ තිබුණේ නැහැ” තරගය නිමා කිරීමෙන් පසුව මුටායි පැවැසීය.ලෝක වාර්තාවට අමතරව බොස්ටන් මැරතන් නව වාර්තාවක් තැබීමට ද 29 හැවිරිදි මුටායි සමත්විය. මීට පෙර බොස්ටන් මැරතන් හොඳට කාලය වාර්තා කර තිබුණේ කෙන්යාවේ රොබටි තිප්රෝනෝය. ඔහු පසුගිය වසරේ බොස්ටන් තරගය පැය 2 කුත් මිනිත්තු 5 ක් සහ තත්පර 52කින් නිමා කිරීමට සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s11042011</link>
    <topic>මහනුවර රගර් මැයි 27දා</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර ක්‍රීඩා සමාජය ප්‍රථම වතාවට විදුලි ආලෝකය මධ්‍යයේ පැවැත්වෙන රගර් තරගාවලිය ලබන මස 27 වනදා පස්වරු 6.45 ට ආරම්භ කෙරේ. නිත්තවෙල රගර් පිටියේදී මේ තරග පැවැත්වේ.එහි පළමුතරගය මහනුවර ක්‍රීඩා සමාජය සහ කොළඹ ඒකාබද්ධ රගර් පිල සමගයි. දෙවන තරගය මහනුවර පාසල් ඒකාබද්ධ පිල සහ කොළඹ ඒකාබද්ධ පාසල් පිල අතරයි.ප්‍රධාන අමුත්තා ත්‍රිත්ව සහ මහනුවර ක්‍රීඩා සමාජයේ හිටපු අංක 8 ක්‍රීඩක පාර්ලිමේන්තු මන්ත්‍රී ලොහාන් රත්වත්තේ මහතාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=s11042012</link>
    <topic>කුලියාපිටිය ප්‍රාදේශීය ක්‍රීඩා සූරතාවමැදි විදුහල් ක්‍රීඩා සමාජයට</topic>
    <author>කුලියාපිටිය සමූහ එච්. එම්. අබේසිංහ</author>
    <content>වයඹ පළාත් ක්‍රීඩා අමාත්‍යාංශයේ අනුග්‍රහයෙන් පවත්වන ලද කුලියාපිටිය බටහිර ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ ජවන හා පිටිය මලල ක්‍රීඩා සූරතා තරගාවලියේ සමස්ත සූරතාව ලකුණු 124 ක් දිනාගත් කුලියාපිටිය මධ්‍ය විද්‍යාලීය ක්‍රීඩා සමාජයට හිමි විය.කුලියාපිටිය සුරදූතිකා ක්‍රීඩා සමාජය ලකුණු 49 ක් ලබා අනුසූරතාව දිනාගත්අතර ලකුණු 42 ක් ලැබූ මීගහකොටුව සූර්යා ක්‍රීඩා සමාජය තුන්වන තැනට පත් විය.කුලියාපිටිය මධ්‍ය විද්‍යාල ක්‍රීඩා සමාජයේ එස්. එම්. දිනෙත් විදුරංග සහ ඒ. එම්. අසන්ත ලක්මාල් ක්‍රීඩා තරගාවලියේ සම දක්ෂතම ක්‍රීඩකයන් වූ අතර එම ක්‍රීඩා සමාජයේම එස්. එම්. නිලුකා ප්‍රියදර්ශනී දක්ෂතම ක්‍රීඩිකාව වූවාය.කුලියාපිටිය බටහිර ප්‍රාදේශීය ලේකම් එන්. එම්. ජේ. ප්‍රනාන්දු මහත්මියගේ උපදෙස් පිට ක්‍රීඩා නිලධාරී කේ. ඒ. ප්‍රියනන්ද මහතා විසින් තරගාවලිය සංවිධානය කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=f1104201</link>
    <topic>මේක අධිරාජ්‍යවාදයේ බළල් අතක් අපි එකතු වෙමු</topic>
    <author>සටහන උදිත ගුණවර්ධන</author>
    <content>ශ්‍රී ලංකා ගුවන්විදුලියේ ස්වදේශීය සේවය ඔස්සේ ඊයේ (19) ප්‍රචාරය වූ සුභාරති වැඩසටහන සඳහා මොහාන් සමරනායක මහතා පළ කළ අදහස් ඇසුරින් මෙම සංවාදය සැකැසුණි. මෙම වැඩසටහන මෙහෙයවන ලද්දේ මාධ්‍යවේදී ඉන්දික ජයරත්න මහතා විසිනි.* එක්සත් ජාතීන්ගේ සංවිධානයේ මහලේකම් බෑන්කි මූන් මහතා ශ්‍රී ලංකාව පිළිබඳ පත්කළ උපදේශන කමිටුවේ වාර්තාව නිකුත්ව තිබෙනවා. දේශපාලන හා ජාත්‍යන්තරය පිළිබඳ ජ්‍යෙෂ්ඨ විචාරකයකු ලෙස මේ පිළිබඳ ඔබගේ මතය ඉදිරිපත් කළ හැකිද?මෙය තනිව සිදු වූ හුදෙකලා දෙයක් නොවෙයි. මෙය පසුපස ප්‍රබල බලවේග රාශියක් සිටිනවා වගේම මෙය සිදුවීම් මාලාවක එක් සිදුවීමක් විදිහටයි මා දකින්නේ. මෙයට පෙර එක්සත් ජනපදය ශ්‍රී ලංකාවේ මානව හිමිකම් තත්ත්වය පිළිබඳව වාර්තාවක් ඉදිරිපත් කළා. ශ්‍රී ලංකාවේ හිටපු ඇමරිකානු තානාපතිවරයකු වන රොබට් ඕ බ්’ලෙක් මහතාත් මෙම තත්ත්වයට විටෙන් විට මැදහත් වුණා. මේ සියල්ල පෙළගැසී තිබෙන්නේ එකම සිදුවීමක කොටස් විදිහටයි. මෙම වාර්තාව ඉදිරිපත් වීම තීරණාත්මක සංධිස්ථානයක් විදිහට සඳහන් කළ හැකියි වගේම මෙතැන බරපතල අනතුරු හැඟවීමක්ද තිබෙනවා.1505 දී මෙරටට ප්‍රථම වරට අධිරාජ්‍යවාදය පැමිණියා. 1815 දී ඔවුන්ගේ එම අධිරාජ්‍යවාදය තවදුරටත් ස්ථාවර වුණා. ඇත්තෙන්ම මා සිතන විදිහට වගේම බහුතරයක් දෙනා සිතන ආකාරයට රටකට වෙන්න පුළුවන් ලොකුම අභාග්‍ය තමයි ස්වාධීනත්වය අහිමි වීම.අද අප රට ඉදිරියට පැමිණ ඇත්තේ එම අනතුර.මූන්ගේ කමිටුවේ අවසන් පරමාර්ථය විදිහට මා දකින්නේ එල්.ටී.ටී.ඊ. ත්‍රස්තවාදයට එරෙහිව යුද්ධය මෙහෙය වූ ජනාධිපතිවරයා, ආරක්ෂක ලේකම්වරයා හමුදා නිලධාරින් ඇතුළු පිරිස ජාත්‍යන්තර අපරාධ අධිකරණයක් වෙත පැමිණවීමයි.අපට මෙවැනි දේවල් මෑත අතීතය තුළ ජගත් දේශපාලනය විමර්ශනය කරද්දී දැක ගැනීමට පුළුවන්. යූගෝස්ලෝවියාවට වුණෙත් මේ දේම තමයි. යූගෝස්ලෝවියාව බිඳ වැටුණේ නැහැ. බිඳ වැට්ටෙව්වා සර්බියාවේ කොසෝවෝ කියන ප්‍රාන්තය වෙනම රාජ්‍යයක් බවට පත් කළා මේ සියල්ල පසුපස සිටින්නේ අධිරාජ්‍යවාදී බලවේගයි.* යුද අපරාධ පිළිබඳ ජාත්‍යන්තර ප්‍රඥාප්තියට ශ්‍රී ලංකාව අස්සන් නොකළ නිසා මෙරට ජනාධිපතිවරයා හෝ සෙසු නිලධාරියකු ජාත්‍යන්තර අපරාධ අධිකරණය වෙත ගෙනයාමට හැකියාවක් නැතැයි ඇතැමුන් පවසනවා. මෙහි යථා ස්වරූපය පැහැදිලි කළ හැකිද?අප තාමත් අඥාණය කියන අඳුර තුළයි ජීවත් වෙන්නේ. ඒ නිසා තමයි මෙවැනි දුර්මත සමාජය තුළ පැතිරවීම පහසු වී තිබෙන්නේ.අන්තර් ජාතික අධිකරණ ව්‍යවස්ථාව තුළ රටක නායකයකු අන්තර්ජාතික අධිකරණයකට පැමිණවිය හැකි ක්‍රම කිහිපයක්ම තිබෙනවා. එනම් යුද අපරාධ පිළිබඳව රෝම ව්‍යවස්ථාව පිළිගත් රටක් නම් එම රට ජාත්‍යන්තර අධිකරණය වෙත යා යුතුයි කියන බැඳීමට එක්වයි සිටින්නේ. ඒත් ශ්‍රී ලංකාවට අදාළ නැහැ. මොකද අප මේ දේවල් පිළිනොගැනීම නිසා. මේ රෝම ව්‍යවස්ථාව අප රට පමණක් නොවෙයි බොහෝ රටවල් පිළිඅරගෙන නැහැ.ඒත් එය එහෙමයි කියලා සතුටු වීමට බැහැ. එක්සත් ජාතීන්ගේ ආරක්ෂක මණ්ඩලයේ ස්ථීර සාමාජිකයන් පස් දෙනා අතරින් බහුතරයක් අනුමත කළොත් ජාත්‍යන්තර අපරාධ අධිකරණයට රටක් යොමු කරන්න පුළුවන්. මෙතැනදි සමහරු සිතන්න පුළුවන් බටහිර රටවල් මොනවා වුණත් අපට චීනයත්, රුසියාවත් ඉන්නවානේ කියලා.ඒත් තීරණාත්මක මොහොතකදී ඔවුන් ගැන වුවත් විශ්වාසයක් තබන්න බැහැ. ලිබියා අර්බුදයේදී චීනය හෝ රුසියාව බටහිර රටවල ක්‍රියාමාර්ගයට විරුද්ධ වුණේ නැහැ. ඡන්දය ලබාදීමෙන් වැළකී සිටියා. එය නිහඬව බටහිර රටවල ක්‍රියාමාර්ග අනුමත කිරීමක් ලෙස වුවත් හඳුන්වන්න පුළුවන්.සූඩානයේ ජනපතිට අද ලෝකයට යන්න බැහැ. ඔහු ජාත්‍යන්තර අපරාධ වරෙන්තු පිට ඉන්නේ. ඔහු ගියොත් යන්නේ ඔහුට ඉතාමත් හිතවත් අරාබි රටවල් කිහිපයකට පමණයි. සූඩානයත් රෝම ව්‍යවස්ථාව පිළිගත් රටක් නොවෙයි. ඒත් එක්සත් ජාතීන්ගේ සංවිධානය හරහා ඔවුන්ව ජාත්‍යන්තර අපරාධ නීතියට හසුකර ගත්තා.සමහර විට විපක්ෂයට හිතවත් කෙනෙකුට සියුම් සතුටක් එන්න පුළුවන් මහින්ද රාජපක්ෂ ජනාධිපතිවරයානේ ජාත්‍යන්තර අපරාධ අධිකරණයට යන්නෙ කියලා. ඒත් මෙතැනදි අප බැලිය යුත්තේ දේශපාලන කෝණයකින් නොවෙයි. මහින්ද රාජපක්ෂ කියන්නේ මුළු ශ්‍රී ලාංකිකයන්ගේම නායකයා. ඒ නිසා අප මේ මොහොතේදී එක් ශ්‍රී ලාංකීය ජාතියක් විදිහට සිතා කටයුතු කළ යුතුයි.* ශ්‍රී ලංකාව වැනි රටක් අරබයා මෙවැනි ප්‍රතිපත්තියක් අනුගමනය කරන්නේ ඇයි? එය දේශපාලන කුහකකමද ඉරිසියාවද?ඒ ප්‍රශ්නයට පිළිතුරු දීමට පෙර තවත් දෙයක් පිළිබඳව සඳහන් කළ යුතුයි. අද සෝමාලියාව කියූ විට සිහිපත් වන්නේ මුහුදු කොල්ලකරුවන්. ඔවුන් එම තත්ත්වයට පත් කිරීම පිළිබඳව වගකිව යුත්තේ බටහිර ජාතීන්. ඔවුන්ගේ සියලු න්‍යෂ්ටික අපද්‍රව්‍ය ගෙනත් දැමුවේ සෝමාලියාව අවට මුහුදු තීරයට. ඒ නිසා සෝමාලියානුවන්ගේ සම්ප්‍රදායික ජීවන වෘත්තිය වූ ධීවර කර්මාන්තය අහිමි වුණා. ඒ නිසා තමයි ඔවුන් අද මුහුදු කොල්ලකරුවන් බවට පත් වුණේ. මේ හැම දෙයටම වගකිව යුත්තේ අධිරාජ්‍යවාදය.බැන්කි මූන්ගේ කමිටුවේ බරපතල කම අප තේරුම් ගත යුතුයි. බලය තියෙන සමහරුන්ට හිතෙන්න පුළුවන් අපට බලය තියෙන නිසා අපට මොකවත් කරන්න බැහැ කියලා. එහෙම නොවෙයි අධිරාජ්‍යවාදින් ඔවුන්ගේ අරමුණු වෙත කෙසේ හෝ යාමට උත්සහ කරනවා. එයට හොඳම උදාහරණය තමයි සර්බියා හිටපු ජනාධිපතිවරයා. අද ඔහු ජාත්‍යන්තර අපරාධ අධිකරණය ඉදිරියෙහි සිටින්නේ.1505 දී මෙරටට අධිරාජ්‍යවාදය ගොඩබැස්සේ මෙරට සම්පත් කොල්ල කා ගැනීමටත් ඔවුන්ගේ ආර්ථිකය ශක්තිමත් කිරීමටත් යන දේවල් මුල් කරගෙනයි. ඔවුන් ඒ සඳහා ප්‍රබල විදිහට යොදා ගත්තේ අවි ආයුද බලයයි.එහෙත් 1948 පසු තත්ත්වය වෙනස් වුණා. අද අධිරාජ්‍යවාදයේ අරමුණු හා ක්‍රමවේද වෙනස්. සුදු ආණ්ඩුකාරවරු නැහැ. එහෙත් ඔවුන්ගේ අධිරාජ්‍යවාදි අරමුණු වෙනත් විදිහකට ක්‍රියාත්මක වෙනවා. ඔවුන්ට අවශ්‍ය අය සමාජය තුළ ඉහළට ගන්නවා. බුද්ධිමත් ප්‍රජාවට අවශ්‍ය ආචාර්ය උපාධි ශිෂ්‍යත්ව ලබා දෙනවා. රාජ්‍ය නොවන සංවිධාන හරහා ඔවුන්ගේ අරමුණ වෙත යනවා. සිනමාවට, සංස්කෘතියට පවා අධිරාජ්‍යවාදීබව රිංගීමට පුළුවන්කම තිබෙනවා. ඔවුන්ගේ ආහාර පුරුදු ඔවුන්ගේ මාධ්‍ය සම්ප්‍රදාය අපට පුරුදු කරනවා. මෙම නව අධිරාජ්‍යවාදයේ නායකත්වය දරන්නේ එක්සත් ජනපදයයි.අප රට තුළත් ඉහත කී දේවල් තිබුණත් වත්මන් ආණ්ඩුවට පුළුවන් වුණා අධිෂ්ඨානශීලි ලෙස සටන් කොට එල්.ටී.ටී.ඊ. ත්‍රස්තවාදය පරාජය කිරීමට. මෙතැනින් තමයි ශ්‍රී ලංකාව කෙරෙහි වූ බද්ධ වෛරයක් අධිරාජ්‍යවාදීන් තුළ ඇතිවන්නේ. එල්.ටී.ටී.ඊ. සංවිධානය තමයි මෙරටදී බටහිර අවශ්‍යතා වෙනුවෙන් කටයුතු කළේ. බටහිරට වුවමනාව තිබුණේ මෙරටත් බෙදුණු රාජ්‍යයක් විදිහට පවත්වාගෙන යාමටයි.සමහරු හිතාගෙන ඉන්නවා බටහිර ජාතීන් දෙමළ ජාතියට ආදරෙයි කියලා. එය සම්පූර්ණයෙන්ම මිත්‍යාවක්. එහෙනම් ඔවුන් ඉරාකයේ ජනතාවට ආදරය කළ යුතුයි. පසු ගිය දශකය තුළදී ඉරාකය තුළ ලක්ෂ ගණනක් ජනතාව යුද්ධය නිසා මිය ගියා. ඇෆ්ගනිස්ථානය තුළ වුවත් ඇත්තේ මෙවැනිම තත්ත්වයකුයි. ඇත්තෙන්ම බටහිර රටවල් ආදරය කරන්නේ දෙමළ ජනතාවට නොවෙයි ශ්‍රී ලංකාව බෙදා වෙන්කිරීමේ වැඩපිළිවෙළටයි.ඔවුන් චීනය සමඟ ඉන්දියාව සමඟ මිත්‍රත්වයක් හදාගෙන ඉතින් මූනිච්ඡාවට අවස්ථාව ලද විගස පහරදීම තමයි ඔවුන්ගේ සම්ප්‍රදාය බවට පත් වෙලා ඇත්තේ. එහෙත් අප වැනි රටකට සෘජුවම ගැටුමකට යන්න බැහැ.බොහෝ අය කියනවා ලිබියාවේ අර්බුදයට මුල තෙල් කියලා මාධ්‍ය පිළිගත්තේ නැහැ 2003 දී ගඩාෆි සමඟ මිත්‍රවී බටහිර රටවල් ඔවුන්ගේ බලපත්‍ර බහු ජාතික තෙල් සමාගම් ආවා. ඔවුන්ගේ ව්‍යාපාර රිසි ලෙස කරගෙන ගියා. එහෙත් බටහිර දැනගෙන සිටියා ගඩාෆි කියන්නේ මෙල්ල කරන්න බැරි මිනිහෙක් කියලා. ඒ නිසා තමයි අවස්ථාව බලා ප්‍රහාරය එල්ල කළේ.ශ්‍රී ලංකාව ගැන කතා කරන අය 1990 පසු ලෝකය තුළ වූ මානව සංහාර ගැන කතා කරන්නේ නැහැ.පළමු ගල්ෆ් යුද්ධය, සර්බියාව, වගේ තැන් ගැන කතා කරන්නේ නැහැ. මේ අර්බුදවලදී මානසික රෝහල්වලට තානාපති කාර්යාලවලට පවා ප්‍රහාර එල්ල වුණා. මේ දේවල් මෙහෙය වූ රටවල් තමයි මෙරට මානව හිමිකම් ගැන කතා කරන්නේ.බෑන් කී මුන් මහතාට උපදෙස් ලබාදීමට පත් කළ කමිටුව අද වෙද්දි පරීක්ෂණ කමිටුවක් බවට පත් වෙලා මෙමඟින් ශ්‍රී ලංකාවේ ස්වාධිපත්‍යට බරපතළ තර්ජනයක් එල්ල වෙනවා.* මෙරට ප්‍රජාව විදිහට අප මේ ප්‍රශ්නය දෙස බැලිය යුත්තේ කොහොමද ?රුද්‍රකුමාරන් කියලා තිබෙනවා මෙය රට තුළ බෙදීමක් ඇති කිරීමට ඇති හොඳම අවස්ථාව කියලා. මෙම කමිටුවේ අනතුර මේ ප්‍රකාශය තුළම ගැබ්ව තිබෙනවා.අපට ප්‍රශ්න තිබෙන්න පුළුවන්. ඒ සියල්ල අප රට තුළම විසඳා ගත යුතුයි. සුළු ජාතීන් අතර ඇති දුක් ගැනවිලි ප්‍රශ්න ඇත්නම් ඒවාද අප රට අභ්‍යන්තරයේදීම විසඳාගත යුතුයි. එමෙන්ම අප මේ මොහොතේදී එකට පෙළ ගැසිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=f1104202</link>
    <topic/>
    <author>නිලූකා ඩී.තිලකරත්න</author>
    <content>ඉංගී‍්‍රසි ජාතික වැවිලිකරුවෝ ස්වකීය විනෝදය උදෙසා ක්‍රිකට් ක්‍රීඩාව මෙරටට ගෙන ආහ. නකල්ස්, හුන්නස්ගිරිය හා පුස්සැල්ලාව කෝපි වතු පුරා ක්‍රිකට් ඉතා ජනපි‍්‍රය ක්‍රීඩාවක් බවට පත්වූයේ ය. එලෙසින් ඇරැඹි ක්‍රිකට් ක්‍රීඩාව සාහිත්‍යංගයක් ලෙස ක්‍රමිකව වැඩි වර්ධනය විය. ‘මුරලි විශිෂ්ටයන් අතර විශිෂ්ටයා’ රචනා වන්නේ ද එහි ප්‍රතිඵලයක් වශයෙනි. ලේක්හවුස් ආයතනයේ ක්‍රීඩා මාධ්‍යවේදියකු වන සම්පත් බණ්ඩාරයන්ගේ පස්වැනි ක්‍රීඩා සාහිත්‍ය කෘතිය වන මෙය ක්‍රිකට් සාහිත්‍යයෙහි ලා ක්‍රීඩා ලෝලීන් පාඨකයන් අවදි කිරීමට ගත් සාර්ථක උත්සාහයකි.* ක්‍රීඩාව විෂය කොටගෙන ග්‍රන්ථකරණයට ප්‍රවිශ්ට ඔබ ජනමාධ්‍යවේදියකු ලෙස ආගමන පිළිබඳ සඳහන් කළොත්?පුරා දශක දෙකක් මා ක්‍රීඩා මාධ්‍යවේදියකු ලෙස කටයුතු කරනවා. එහිලා මා උගත් පසුබිම මට රුකුල් දුන් බව මගේ අදහසයි. එහෙත් මාධ්‍යකලාවට ප්‍රවිශ්ට වීමේ සුවිශ්ෂී ආසාවක් මා තුළ පැවතියේ නැහැ. නමුත් පාසල් කාලයේදී පටන් මා ගීත රචනයට යොමු වුණා. ඒ නිර්මාණ ගායකයන්ට යැව්වා. මට ගීත රචකයෙක් වීමේ ආසාවක් පැවැතුණා. මේ ආසාව වැඩි වර්ධනය කළේ වික්ටර් රත්නායකයන්ගේ ‘ස’ ප්‍රසංගය හා විශාරද නන්දා මාලිනිගේ ‘සත්‍යයේ ගීතය’ ප්‍රසංගයෙන්. කෙසේ නමුත්, නවයුගය, වැනි පුවත්පත්වල මගේ කවි පළවුණා. 1993 දි මා දිනමිණ කර්තෘ මණ්ඩලයට බැඳෙද්දී පැවැති එකම පුරප්පාඩුව ක්‍රීඩා මාධ්‍යවේදියෙක්. මා යොමු කළේ ඒ පුරප්පාඩුවට යි. අනතුරුව දිනමිණ පත්‍රයේ ක්‍රීඩා සඟරාවේ හා ඩේලිනිව්ස් පත්‍රයේ ක්‍රීඩා අංශයට මා යොමු වුණා.* ඔබේ කෘතියේදී ‘මුරලි නම් විශිෂ්ටයා’ පිළිබඳ කතා කරනවා. එම චරිතය තෝරා ගැනීමෙහිලා ඔබ උනන්දු කළ කාරණාවන් තිබෙනවාද?කාරණා කිහිපයක්ම තිබෙනවා. පළමුවැන්න ඔහු සැබෑ විශිෂ්ටයෙක් වීම හා ශ්‍රී ලාංකීය කීර්ති නාමය ලොව පැතිරවීමෙහි ලා සුවිශේෂී දායකත්වයක් දැරූවෙක් වීමයි. ඊළඟට 2007 වර්ෂයේ මුරලි ශේන් වෝන් ගේ වාර්තාවට ළංව සිටියදී ඔස්ට්‍රේලියා සංචාරයක නියුක්ත වුණා. එහි බ්‍රිස්බෙන් නුවර සොෆිටෙල් හෝටලයේදී මුරලි මට ඇරයුම් කළා ඔහුගේ ජීවිත කතාව ලියන ලෙස.අනෙක් සුවිශේෂී කරුණ ක්‍රීඩා සාහිත්‍ය කෘති තව තවත් ලියන ලෙස මහින්ද රාජපක්ෂ ජනාධිපතිතුමා විසින් මා දිරි ගැන්වීම. එතුමාට මා විසින් රචිත ග්‍රන්ථ හතරක් මේ වනවිට පිළිගන්වා තිබෙනවා. ඒ සියල්ලන් ක්‍රීඩාව හා සම්බන්ධයි.* එහෙත් මෙරට ක්‍රීඩා සාහිත්‍ය නිසි ඇගයීමකට ලක්වනවාද යන්න මත භේදාත්මකයි නේද?පැහැදිලිවම , ක්‍රිකට් ක්‍රීඩාවේ සාහිත්‍යයට ලංකාවේ තැනක් නෑ. එය සාහිත්‍යාංගයක් ලෙස හඳුනාගෙන නෑ. මේ තත්ත්වය ඇතිවීමට බලපාන සුවිශේෂි කරුණු තිබෙනවා. ප්‍රධානම හේතුව ඉංගී‍්‍රසි ජාතින් ක්‍රීඩාව හැර ක්‍රීඩා සාහිත්‍යයක් මෙරටට තිළිණ නොකිරීමයි. ඔවුන් ලංකාව ගැන, විවිධ දේ ලියා තැබුවා. රොබට් නොක්ස්, ඩේව් උදාහරණ ලෙස දැක්විය හැකියි. එහෙත් යුරෝපියයන් ඇරැඹූ ක්‍රිකට්, පාපන්දු වැනි ක්‍රීඩාවන් පිළිබඳ ඒ අය පත පොත ලියා තැබුවේ නෑ.එසේම ලංකාවේ කියවීම පිළිබඳ සංස්කෘතියක් නැහැ. එහෙත් ලෝකයේ වෙනත් බොහෝ රටවල කියවීම කියන්නෙ සංස්කෘතියක්. එය මෙරට තරුණ කොටස් අවධානය යොමු කළ යුතු ඉසව්වක්. එසේම අපට සිටින්නේ තරග නරඹන්නන් පමණයි. ලංකාවේ කුඩා වෙළෙඳ පොළට ක්‍රීඩා සාහිත්‍ය කෘති නැවුම් විෂයක්.නමුත් ඉන්දියාව, එංගලන්තය, ඔස්ට්‍රේලියාව වැනි රටවල මෙය බෙහෙවින් සම්භාවනාවට පාත්‍ර සාහිත්‍යංගයක්. උදාහරණයක් ලෙස ඉන්දියාවේ රාමචන්ද්‍ර ගුහා සඳහන් කළ හැකියි. ඔහු සමාජ විද්‍යාව පිළිබඳ යේල් විශ්වවිද්‍යාලයේත්, යුරෝපා විශ්වවිද්‍යාල ගණනාවකත් කථිකාචාර්යවරයෙක්. ඔහු විශ්වවිද්‍යාල ආචාර්ය ධූරයට සමුදීල වෘත්තීය ක්‍රීඩා සාහිත්‍යකරුවකු බවට පත්වූවා. මේ සාහිත්‍යවේදියා විසින් රචිත කෘති කාව්‍යමය බසක් ගෙන තිබීම සුවිශේෂී කරුණක්.රාමචන්ද්‍රගුහා විසින් රචිත ‘කෝනර් ඔෆ් ෆොරින් ෆීල්ඩ් ‘ කෘතියට එංගලන්තයේ ප්‍රබන්ධ නොවන කෘති අතරින් විශිෂ්ටතම කෘතියට හිමි සම්මානය පවා හිමිවූවා. එම කෘතියේ කවරයට ඔහු යොදා තිබුණේ සුපිරි ඉන්දියානු ක්‍රිකට් තරුවක් නොවේ. ආර්.කේ.නාරායන් තම දරු මුණුපුරන් සමඟ ක්‍රිකට් ක්‍රීඩාවේ යෙදෙන පැරැණි කළු සුදු ඡායාරූපයක්.* ලාංකේය ක්‍රිකට් සාහිත්‍යයේ ආරම්භය පිළිබඳ සඳහනක් කළ හැකිද?ක්‍රිකට් පිළිබඳ ලිඛිත සඳහනක් අපට ප්‍රථම වරට හමුවන්නේ 1832 වසරේ කලම්බු ජර්නල් පුවත්පත තුළින්. එහි සඳහන්ව තිබුණේ ක්‍රිකට් ක්‍රීඩාවට කැමැති අය ක්‍රීඩා සමාජයක් ඇති කිරීම සඳහා වන සාකච්ඡාවට කොළඹ කොටුවේ පුස්තකාලයට පැමිණෙන ලෙසයි.1935 දී රාජකීය විද්‍යාලයට ක්‍රිකට් ක්‍රීඩාව හඳුන්වා දෙනු ලබනවා. ඒ ආ ගමන වර්තමානය දක්වා ඉතා සාර්ථක ඉනිමං ඔස්සේ මෙරට ක්‍රිකට් ක්‍රීඩාව ඔසවා තැබුවා.කෙසේ නමුත් මෙරට ක්‍රීඩා සාහිත්‍යයක් පිළිබඳ වැදගත් කඩඉමක් වන්නේ 1926 දී. එෆ්. ෆොනැන්ඩර් නම් බර්ගර් ජාතිකයා ‘සික්ස්ටි ඉයර්ස් ඔෆ් සිලෝන්’ ක්‍රිකට් නමින් ලංකාවේ ප්‍රථම පරිපූර්ණ ක්‍රිකට් ඉතිහාස ග්‍රන්ථය රචනා කිරීමත් සමඟයි. මෙරට ක්‍රිකට් සාහිත්‍ය පිළිබඳව කළ මෙහෙය වෙනුවෙන් ෆොනැන්ඩර්ට එංගලන්තයෙන් එම්.බී.ඊ. ගෞරව නාමයක් පවා හිමි වුණා.එතැනින් ඇරැඹි ක්‍රිකට් සාහිත්‍යයේ පෝෂණයට බොහෝ පිරිසක් වර්තමානය වනවිට දායක වී සිටිනවා. කෙසේ නමුත් මෙම සාහිත්‍යංගයට ප්‍රමාණවත් විචාර කලාවක් ගොඩනැගී නැහැ. බොහෝමයක් ග්‍රන්ථ ලකුණු පුවරුවලට සීමා වෙලා. බොහෝමයක් නීතිරීති ඇතුළත් ග්‍රන්ථ. විෂය දැනුම හා බද්ධ වූ සමාජ විද්‍යාත්මක පදනමක් එහි පැවැතිය යුතුයි. එනම් ක්‍රීඩාවේ සමාජ විද්‍යාත්මක පදනම හා ඉතිහාසය ප්‍රතිනිර්මාණය කළ යුතුයි. මෙතැනදීත් නිදසුනක් ලෙස රාමචන්ද්‍රගුහා සඳහන් කළ හැකියි. එසේම නූතන කී‍්‍රඩා සාහිත්‍ය ආරම්භ වූයේ එංගලන්තයෙන්. නෙවිල් කාඩස් වැනි ලේඛකයෝ ලකුණු පුවරුවෙන් බැහැරව ක්‍රීඩාව විස්තරකොට තිබෙනවා. ඔපෙරා, සිම්පනි වැනි වචනත් ඊට එක් කොට ඇති ආකාරය අපට දැකගත හැකියි.* ‘මුරලි - විශිෂ්ටයන් අතර විශිෂ්ටයා ‘Murali - The Greates Among the Great’ ඔබේ පස්වැනි කෘතිය සෙසු කෘති ක්‍රිකට් ක්‍රීඩාව අලළාම රචිත දෑ වූ ඒවා ද?නැහැ. ඉන් එක් කෘතියක් පාපන්දු ක්‍රීඩාව හා තවත් කෘතියක් ලාංකේය මලල ක්‍රීඩා ඉතිහාසය හා සම්බන්ධයි. විශ්වයේ ජනපි‍්‍රයම ක්‍රීඩාව - පාපන්දු, මෙම කෘතියෙහි පාපන්දු ක්‍රීඩාවේ ලෝක ඉතිහාසය, ලෝක කුසලාන ඉතිහාසය, විශිෂ්ට ක්‍රීඩකයන්, පිළිබඳ තොරතුරු ඇතුළත්. ම’විසින් රචිත ‘ලාංකේය මලල ක්‍රීඩා ඉතිහාසය’ මෙරට මලල ක්‍රීඩාවේ ඉතිහාසය පිළිබඳ ලියැවුණු ප්‍රථම පර්යේෂණාත්මක කෘතියයි. එය දීර්ඝ කාලයක් පර්යේෂණයට බඳුන් වූ කෘතියක් බව සඳහන් කළ යුතුයි. ඊට 1868 සිට 2008 දක්වා මෙරට මලල ක්‍රීඩා ඉතිහාසය අන්තර්ගතයි.මා ලිවූ ප්‍රථම ග්‍රන්ථය ‘අර්ජුන රණතුංග‘ පිළිබඳ වූවක්. එය 1996 ලෝක කුසලාන ජයග්‍රහණය අවස්ථාවේදී පත්තර කලාවේ මගේ ගුරුතුමා වන ධර්මසිරි ගමගේ මහතා මෙම අවස්ථාව අලලා කෘතියක් කරන්නැයි කළ ඉල්ලීමෙහි ප්‍රතිඵලයක්. මගේ තවත් කෘතියක්, ‘ක්‍රිකට් වංශකතාව‘ එහි ලෝකයේ ක්‍රිකට් ආරම්භයේ පටන් අද දක්වා වන සුවිශේෂී සිදුවීම්, ඡායාරූප, ආදිය ඇතුළත්. කෙසේ නමුත් ‘මුරලි විශිෂ්ටයන් අතර විශිෂ්ටයා’ තුළිනුත් මා අපේක්ෂා කළේ ක්‍රීඩා සාහිත්‍ය උදෙසා අංශු මාත්‍රයක හෝ සේවයක් මා හට කළ හැකි නම් එය උපරිමයෙන් ඉටු කිරීමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=f1104203</link>
    <topic/>
    <author>මනෝලි සුබසිංහ</author>
    <content>මාතර පී. ඩී. ඇම්. ආරියදාස මෙරට කාව්‍ය ක්‍ෂේත්‍රයට නම් ආගන්තුක නමක් නොවේ. ඒ ඔහු දශක පහක් පුරාවටම බැඳී සිටියේ කවිය සමඟිනි. ඔහු නිරතුරුවම කවිය සැබැවින් ම හඳුනාගෙන නිර්මාණකරණයේ යෙදුණු මානව දයාවෙන් යුතු කවියෙකි. එනිසාම මාතර පී. ඩී. ඇම්. ආරියදාස කවියා පෙර පරපුර අතර පමණක් නොව නූතන කවි ලියන කියවන කවි කිවිඳියන් මෙන් ම පාඨකයා අතර ද විශේෂ නමක් දිනා ගත්තෙකි. ප්‍රචලිත කවියෙකි.පී. ඩී. ඇම්. ආරියදාස කවියට ලොල් බැන්දේ පුංචි සන්ධියේ සිටමය. මාතර පාලටුවේ උපන් ඔහු මාතර ජිනරාජ විදුහලින් ඉගෙනුම හදාරා දුම්රිය දෙපාර්තමේන්තුවේ ප්‍රවේශපත්‍ර පරීක්ෂකවරයෙකු ලෙස රැකියාව කරද්දී ද කවි ලිවීම මදකට හෝ අතපසු කළේ නැත. බැන්ටිස් රණවීර ගේ ‘කිවියර’ සඟරාවෙන් ඇරැඹි ඔහුගේ කවි ලිවීම වඩාත් ඔපවත් වූයේ ‘සිළුමිණ’ පුවත්පත හරහා ය.ප්‍රථමවරට ඔහුගේ කවි පංතියක් සිළුමිණ පුවත්පතේ පළ වූයේ 1959 වසරේදී ය. එවකට එහි කර්තෘ වූයේ ප්‍රකට කවියකු වූ මීමන ප්‍රේමතිලක මහතායි. එදා පටන් අද වන තුරුත් ආරියදාස කවියා අඛණ්ඩව ම ‘සිළුමිණ’ ට කවි ලීවේ ය. ‘සිළුමිණ’ පමණක් නොව ජනතා, යොවුන් ජනතා, තරුණි, සරසවිය, නවයුගය, දිනමිණ, මිහිර ඇතුළු ලේක්හවුස් හි ප්‍රකාශයට පත්වන බොහෝ සිංහල පුවත්පත්වල මෙන් ම ‘රසවාහිනි’, ‘වත්මන’ ආදියෙහි ද ඔහුගේ කවියට නිරතුරුවම ඉඩක් ලැබුණේ ය. කලක් තරුණි පුවත්පතට ස්වයං රැකියාවන් දිරි ගැන්වීම සඳහා කවියෙන් ඔහු අදහස් ඉදිරිපත් කළේය. එය ඉතාම ජනප්‍රිය විශේෂාංගයක් වූ බව ඔහු මතක් කරන්නේ සතුටිනි. ජාතික පුවත්පත් මෙන්ම විකල්ප පුවත්පත්වලට ද ආරියදාස කවියා නිර්මාණ ඉදිරිපත් කළේ ඊට උචිත පරිදිය.මාතර පී. ඩී. ඇම්. ආරියදාස කවියාහට කවියෙන් තොර ජීවිතයක් නැති තරම් ය. ඔහුගේ ආත්මය වූයේ කවියයි. ඔහුගේ කවියට මුල් යුගයේ ගුරුහරුකම් ලැබුවේ කුමාරතුංග මුනිදාස, පී. එස්. මුතුකුමාරණ සහ ජයවීර ගුරුවරුන්ගෙනි. එලෙස කවියට පෙම් බැඳි ආරියදාස කවියාණන් තම ජීවිත කාලය පුරා ලියූ දහසක් කවි අතරින් සිත්ගත් කවි එකතු කොට කාව්‍ය පොතක් පළ කළේය. ‘රතුමල සහ වෙරළේ ගීතය’ නම් වූ එය ඔහුගේ කුළුදුල් කාව්‍ය එකතුව වෙයි. දශක පහකට වැඩි කාලයක් කවිය සමඟම ජීවත් වූ ඔහු කවිය ගැන පළ කළේ මෙවන් අදහසකි.‘මම නම් හිතන්නේ කවිය කියන එක ගත්තම අනෙක් නිර්මාණ වගේ එයත් වෙනස් විය යුතුයි. එහෙම නොවුණොත් කවියට පැවැත්මක් නැතිව යනවා. වෙනස්වීම කියන්නේ පොදු ස්වභාවයක්. හැබැයි මේ වෙනස්වීම උචිත පරිදි උසස් විදිහට සිදුවිය යුත්තක් මිස බාල වීමක් සිදු නොවිය යුතුයි.’මේ වෙනස් වීමේ දී අපි හුඟක් පරිස්සම් වෙන්න ඕනේ. එහි දී කවියේ අරුත, රිද්මය හා බැඳුණු දර්ශනය තුළින් සමාජයට යම් මෙහෙයක් කිරීම අනිවාර්යයෙන් ම සිදුවිය යුත්තක්. අතීතයේ දී මේ කාර්යය කවියෙන් ඉෂ්ට සිද්ධ වී තිබෙනවා. වර්තමානයේත් සිද්ධ වන බව පෙනෙනවා. අනාගතයේදීත් එය එසේ ම සිදු කළ හැකියි. කවිය කියන්නේ එතරම්ම ප්‍රබල සන්නිවේදන මාධ්‍යයක්. රජෙක් වෙලා පස්සේ කාලෙක රජකම නැති වී යා හැකියි. නමුත් කවියෙකුගේ කාව්‍යමය ශක්තිය යුගයෙන් යුගය පවතී. එම නිර්මාණාත්මක ශක්තිය කිසිවිටෙකත් අත කොළුවක් සේ පාවිච්චි නොකළ යුතුයි.’ජ්‍යෙෂ්ඨ කවිවරයෙකු වූ ආරියදාස මහතා පවසයි. එසේ ම කාලීන ලෙස කවිය වෙනස් විය යුතු බව තරයේ ම විශ්වාස කරන අතර ඒ වෙනස සිදුවිය යුතු ආකාරය ගැන ද යම් අදහසක් පළ කරයි.‘එක් කාලයකට හෝ එක් අවස්ථාවකට පමණක් හෝ කවිය සීමා නොවිය යුතුයි. ඔහුගේ කවිය යථාර්ථයට නැඹුරුව වෙනස් විය යුතුයි.ඒ වෙනස්වීමේ දී යම්කිසිවෙකුගේ වහලෙකු හෝ අසම්මතයේ හිතුවක්කාරයකු නොවී මධ්‍යස්ථව හිඳිමින් ජනතාවගේ ප්‍රගමණය උදෙසාම විය යුත්තක් විය යුතුයි. අදට වඩා යහපත් හෙට දවසක් වෙනුවෙන් ම කවිය යොමු විය යුතුයි.ආරියදාස කවියා සෑම විටම ජනතා මෙහෙවර උදෙසාම කවිය කැප කළේය. කවිය රසවත් වැකියක් ලෙස යොදා ගනිමින් ඔහු මානව අයිතිවාසිකම් පිළිබඳ සාමානාත්මතාවය යුක්තිය සාධාරණය අසාධාරණය, ජාත්‍යාලය මේ සියල්ල කැටි කොට ගනිමින් කාව්‍යකරණයේ නියැළුණි. ඔහුගේ කවියෙන් කිසිවිටෙකත් සංස්කෘති ලක්ෂණ අවඥාවෙන් බැහැර නොකළේ ය. හැදුනු වැඩුණු දේශය, භාෂාව සුරකිමින් සුලලිතව තම නිර්මාණකරණ හසුරුවා ගන්නට නිතරම ප්‍රයත්න දැරූ කවියෙකි. සොඳුරුබව ආත්මය කොටගනිමින් ජීවිතයේ යථාර්ථය මැනැවින් අරුත් ගැන් වූ ඔහු අතින් විවිධ අවස්ථාවන්හි ලියැවුණු කවි පැදි සමූහයකින් ‘රතුමල සහ වෙරළේ ගීතය’ සුසන්විත වෙයි.බොහෝ පැරැන්නෝ නිතර නඟන මැසිවිලියක් නම් නූතන පරම්පරාව ඔවුන් ගැන නොසලකන බවයි. එහෙත් ආරියදාස කවියා ඒ අදහසට එකහෙළාම විරුද්ධ වෙයි. ඔහුගේ කාව්‍ය නිර්මාණ අගයමින් ලද පුද සත්කාර ගැන ද ඔහු සතුටින් මතක් කළේ ය. කලාභූෂණ, තරුණ කවි සම්මේලනයෙන් ලද සම්මාන වරක් ‘සිළුමිණ’ පුවත්පතින් ලැබුණ සම්මානයක් ගැන ද ඔහු සිහිපත් කළේ ය.‘දැන් කවිය කොළඹ යුගය කියලා බෙදලා තියෙනවා. නමුත් මම නම් හිතන්නේ කවිය එහෙම යුගයකට බෙදා වෙන් කළ හැක්කක් නෙමෙයි. ඒ වගේ ම සදැස් නිසදැස් කියලා බෙදීමක් අවශ්‍ය වෙන්නෙත් නැහැ. අපට තියෙන්නේ ‘ගැදි සහ පැදි’ කියන බෙදීම විතරයි. ගැදි කියන්නේ ලිවීම. පැදි කියන්නේ පැදලා කීම වශයෙනුයි. ඒ අතර චම්පු කාව්‍ය තිබිය හැකියි.ඒ වගේ ම මට එක්තරා කනගාටුවක් තියෙනවා. එනිසා මේ දේ කියන්නට ඕනේ. වත්මන් පරපුරට පැරැණි කවියෝ පිළිබඳ එතරම් දැනීමක් අවබෝධයක් තිබෙන බව පෙනෙන්නට නැහැ. ඒ නිසා මම හිතනවා; පැරැණි කවියන්ගේ වතගොත එළිදැක්වීම කළ යුතුයි කියලා. අතීතය නොදැන වර්තමානයට යන්න බැහැ. ඒ නිසා පෙර පරපුර ගැන පාසලේදීවත් දරුවන්ට කියා දිය යුතුයි.ඒ කිවිපති ආරියදාසයන්ගේ අදහස් ය. ජීවිතයේ සැඳෑ සමය ගෙවමින් රන්පොකුණුගම නිවාස සංකීර්ණයේ නිස්කලංක පරිසරයක සුවය විඳිමින් තවමත් කවි ලියන ඔහුගෙන් මම සමුගත්තේ තවත් චිරාත් කලක් යෙහෙන් වැජැඹෙන්නට දිගාසිරි ද පතමිනි.දරුවන් පස් දෙනෙකුගේ ආදරණීය පියෙකු වන ආරියදාස මහතා කලා ලොවට දායාද කළ සඳුන් ගමගේ මෙරට සිටින ජනප්‍රියතම ඡායාරූප ශිල්පියෙක් හා මාධ්‍යවේදියෙකු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>20</day>
    </date>
    <link>http://www.dinamina.lk/2011/04/20/_art.asp?fn=f1104204</link>
    <topic>ජනාධිපතිතුමා කාටුන් ශිල්පීන්ටසුවිශේෂී චරිතයක් වුණා</topic>
    <author>සංවාද සටහන උදිත ගුණවර්ධන  </author>
    <content>ජනමාධ්‍ය හා තොරතුරු අමාත්‍යංශය මගින් "සැරද මහින්ද"නමින් කාටුන් චිත්‍ර ඇතුළත් ග්‍රන්ථ පෙළක් ප්‍රකාශයට පත් කර තිබේ. මේ කාටුන් පොත් පෙළෙහි ඇතුළත් වන්නේ 2007, 2008, 2009 සහ 2010 වර්ෂවලදී පුවත්පත්වල පළ වූ ජනාධිපති මහින්ද රාජපක්ෂ මහතාගේ දේශපාලන චරිතය විවරණය කරන පුවත්පත් කාටුන් රැසකි. "සැරද මහින්ද" කාටුන් පොත් පෙළ ජනමාධ්‍ය අමාත්‍යංශයේ ලේකම් ඩබ්ලිව්. බී. ගනේගල මහතාගේ සංකල්පය අනුව පළ වූවකි. මේ පොත් පෙළ පිළිබඳ අමාත්‍යංශ ලේකම්වරයා සමඟ සිදු කළ සංවාදයකි මේ.* සැරද මහින්ද නමින් ජනාධිපතිතුමාව කාටුන් ශිල්පීන් දකින ආකාරය මුල් කරගත් ග්‍රන්ථයක් මුල්වරට පළ වන්නේ 2006 වර්ෂයේදී ය. ඉන්පසු තවත් ග්‍රන්ථ මාලාවක් 2007, 2008, 2009 සහ 2010 වර්ෂ මුල් කර ගනිමින් එළිදක්වා තිබෙනවා. මේ සංකල්පයේ නිර්මාතෘවරයා ඔබයි. ඇත්තෙන් ම ඔබට මෙවැනි අලුත් දෙයක් කිරීමට සිතුණේ ඇයි ?ජනාධිපතිතුමාව කාටුන් ශිල්පීන්ට සුවිශේෂ චරිතයක් වුණා. මා සිතන විදිහට පසුගිය කාලය තුළ කාටුන් ශිල්පීන්ගේ අවධානය වඩාත්ම යොමු වූ චරිතය තමයි මහින්ද රාජපක්ෂ චරිතය. මා මේ තත්ත්වය දිගන් දිගටම දුටුවා. මෑත කාලයේදී පමණක් නොවෙයි. 2002 සිට එතුමා විපක්ෂනායක ධුරය දරද්දී, අගමැති ධුරය දරද්දී පවා එතුමාව කාටුන් ශිල්පීන් විවිධ දෘෂ්ටි කෝණවලින් දුටුවා. එදා ඉඳලා මා මෙම කාටුන් චිත්‍ර එක් රැස් කරන්න උනන්දු වුණා. මුල දී මගේ හිතේ තිබුණේ මේ කාටුන් පොතකට එක්කළ යුතුයි කියලා. එහෙත් කාලය යද්දී මා සිතුවා අනාගත පරපුරට සිදු කරන දැනුම්වත් කිරීමක් විදියට කාටුන් එකතුව ග්‍රන්ථයක් බවට පත් කිරීමට.ඒ විදියට සම්පාදනය වූ මේ පොත ජනාධිපතිතුමාගේ පළමු පදවි ප්‍රාප්තියේ දී වීරවිල යෙදුණු උත්සවයේ දී ජනාධිපතිªතමාට පිළිගැන්වූවා.ඉන් මද කළකට පසු ජනමාධ්‍ය අමාත්‍යාංශයෙන් නිවාස අමාත්‍යාංශයටත්, ඛනිජ තෙල් අමාත්‍යාංශයටත් ලේකම්වරයෙකු විදිහට ස්ථාන මාරු ලැබුණා. ඒත් මා එම කාලය තුළත් ජනාධිපතිතුමා පිළිබඳ ඇඳී කාටුන් එක්රැස් කළා. දිගු කාලයකට පසු යළිත් ජනමාධ්‍ය අමාත්‍යාංශයේ ලේකම්වරයා ලෙස මට 2009 දී යළිත් පැමිණීමට අවස්ථාව ලැබුණා. ඉන්පසු යළිත් 2007, 2008, 2009 සහ 2010 වර්ෂවලදී පුවත්පත්වල පළ වූ මහින්ද රාජපක්ෂ චරිතය පදනම් කර ගත් කාටුන් ඇසුරින් මෙම ග්‍රන්ථ පෙළ ඉදිරිපත් කළේ.* කාටුන් ශිල්පීන් ජනාධිපතිතුමා පිළිබඳව සිදුකර ඇති කාටුන් විචාරවලින් ඔහුගේ දේශපාලන පෞරුෂයට මොන විදිහේ බලපෑමක්ද සිදුකර ඇත්තේකාටුන් ශිල්පීන් ගේ කාටුන් මඟින් ජනාධිපතිතුමා ගේ දේශපාලනය ඉහළ යාමක් මිසක් ඔහු ගේ දේශපාලන පෞර්ෂයට හානියක් මෙමඟින් සිදුවෙලා නැහැ. බොහෝ අවස්ථාවල කාටුනයක් මඟින් දේශපාලනඥයකුගේ දේශපාලන චරිතයට, පෞර්ෂය බලපෑමක් සිදුවෙනවා. ඒත් ජනාධිපතිතුමාගේ ප්‍රතිරූපයට මේ කාටුන් මඟින් හානියක් වෙලා නැහැ. ජනාධිපතිතුමාව දේශපාලන වශයෙන් විවේචනය කරන කාටුනයක දී වුණත් මා ඉහත සඳහන් කළ ලක්ෂණ වෙනස් වෙලා නැහැ.* මේ ග්‍රන්ථ මාලාව තුළ ජනාධිපතිවරයාව විවේචනය කරන කාටුන්වලට සාධාරණ ඉඩක් ලබා දී තිබෙනවාද ?මෙතනදී අප කාටුන් තෝරද්දී විවේචනාත්මකද නැද්ද කියලා සොයා බැලුවෙ නැහැ. ඒත් අපහසාත්මක කාටුන් නම් අප මෙහි පළ කෙළේ නැහැ. ඒත් අපහාසය නැති හොඳ උපහාසත්මක ලක්ෂණ ඇති කාටුන් මේ පොතට ඇතුළත් කර නැහැ. මොකද එවැනි අපහාසාත්මක දේවල් මෙවැනි ග්‍රන්ථයකට ඇතුළත් නොකළ යුතුයි කියන ස්ථාවරයේයි අප සිටියේ.මෙහිදී මට පෙනී යන තවත් දෙයක් තියෙනවා මෑත කාලයේ දේශපාලඥයකු වෙනුවෙන්, රාජ්‍ය නායකයෙකු වෙනුවෙන් වැඩි ම කාටුන් චිත්‍ර ඇඳ තිබෙන්නේ මහින්ද රාජපක්ෂ ජනාධිපතිතුමා වෙනුවෙනුයි. මෙයත් විශේෂ අවස්ථාවක් විදිහට දක්වන්නට පුළුවන්.* කාටුන් වැනි කලාවක් තුළ දේශපාලනය විග්‍රහ කළ හැක්කේ මොන විදියටද ?වචන දහසක මහා විග්‍රහයකින් කියන්න පුළුවන් අදහසක් කාටුන් ශිල්පියෙකුට පින්සල් පහර කිහිපයකින් ලබා දෙන්න පුළුවන්. කාටුන් කලාව තුළ මා දකින විශේෂත්වය වන්නේත් එයයි. දහසක් වැඩ මැද පවා මා මේ විදිහට කාටුන් එකතුවක් ඇති කිරීමට යොමුවන්නේත් කාටුන් චිත්‍රයේ ඇති මේ සුවිශේෂි ගුණය නිසායි. එමෙන් ම දේශපාලන මතයක් තුලනාත්මකව තවත් කලාත්මක ආකාරයට ඉදිරිපත් කිරීමක් ද කාටුනයෙන් සිදුකළ හැකියි.* මේ කාටුන් ග්‍රන්ථ පොත පාඨකයන් අතරට කුමන ආකාරයට ද යොමු කිරීමට කටයුතු කර ඇත්තේ ?මේ පොත් විවෘත වෙළෙඳපොළට යොමු කිරීමට අප බලාපොරොත්තු වන්නේ නැහැ. ඒත් දිවයින පුරා පළාත් පාලන ආයතනවලට අනුබද්ධ පුස්තකාල ආයතනවලට මේ පොත ලබා දෙනවා. ඒ නිසා ඕනෑම කෙනෙකුට මහජන පුස්තකාල හරහා මේ පොත පරිශීලනයටත් රසවින්දනයටත් එක්විය හැකියි. එමෙන්ම පාසල් පුස්තකාලවලටත් "සැරද මහින්ද " පොත් පෙළ ලබාදීමට ජනමාධ්‍ය අමාත්‍යාංශය කටයුතු කර තිබෙනවා.තවද මෙරට පිිහිටි සෑම විදේශීය තානාපති කාර්යාලයකට ම මේ පොත් පෙළ අප දැනටමත් ලබා දී තිබෙනවා. මට මේ වෙද්දී තානාපති නිලධාරීන්ගෙන් මේ පොත අගයමින් ප්‍රතිචාර රාශියක් ලැබී තිබෙනවා.* මේ කාටුන් පොත්පෙළට ජනතාවගෙන් ලැබුණ ප්‍රතිචාරය මොන වගේද ?බුත්තල දැයට කිරුළ ප්‍රදර්ශනයේ දී අප ගේ ප්‍රදර්ශන කුටියේ දී මේ පොත් පෙළට ඇතුළත් කාටුන් ප්‍රදර්ශනයට තැබුවා. එහි දී මේ ප්‍රදර්ශන කුටියට විශාල ලෙස ප්‍රතිචාර ලැබුණා. ඒ ප්‍රතිචාර ඇතුළත් සටහන් පොත් පවා අප මෙහි තැබුවා. මෙහි දී ජනතාව මේ කාටුන්වලට දක්වන ප්‍රතිචාර දහස් ගණනක් සටහන් කර තිබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104211</link>
    <topic>කමිටුවයි- වාර්තාවයිදෙකම පිළිගන්න බෑ</topic>
    <author>චමීර ඇල්ලදෙණිය</author>
    <content>එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා පත් කළ විද්වත් කමිටුවත් එම කමිටුව විසින් ඉදිරිපත් කර ඇති දීර්ඝ වාර්තාවත් පිළිගත හැකි මට්ටමක නැතැ’ යි ශ්‍රී ලංකාවේ රුසියානු තානාපති ව්ලැදිමීර්. පී. මිකායිලෝව් මහතා පෙන්වා දෙයි.මේ කමිටුව පත් කිරීම මෙන් ම වාර්තාව සකස් කිරීම ද එ.ජා. සංවිධානයේ මහා ලේකම් බෑන් කී මූන් මහතා ගේ අත්තනෝමතික තීන්දුව මත සිදු වී ඇති බව ද තානාපතිවරයා කියයි.ත්‍රස්තවාදීන් ගෙන් ජනතාව බේරා ගැනීමට රජයකට වගකීමක් හා යුතුකමක් තිබෙන බවත්, ශ්‍රී ලංකා රජය එම වගකීම නිසි ලෙස ඉටුකර තිබෙන ශ්‍රී ලංකාවේ රුසියානු තානාපති ව්ලැදිමීර් පී. මිකායිලොව් මහතා කීය.ශ්‍රී ලංකාවේ පැවැති සන්නද්ධ ගැටුම් අවසානයේ පසුවිපරම් කිරීමට අයිතිය ශ්‍රී ලංකා රජයට තිබෙන බවත්, එක්සත් ජාතීන්ගේ සංවිධානය මගින් විද්වත් කමිටුවක් පත්කිරීම නිසා ශ්‍රී ලංකාවේ කෙරෙන විමර්ශනවලට බාධාවක් බවත් හෙතෙම කීවේය.ආරක්ෂක ලේකම් ගෝඨාභය රාජපක්ෂ මහතා ආරක්ෂක අමාත්‍යාංශයේ දී ඊයේ (20) හමුවූ අවස්ථාවේ දී ව්ලැදිමීර් පී. මිකායිලොව් මහතා මේ බව ප්‍රකාශ කළේය.අදාළ විද්වත් කමිටුව සත්‍ය සෙවීමේ හෝ විමර්ශනය කිරීමේ එකක් නොවන බවත් එය මානව අයිතිවාසිකම් හා නීති උල්ලංඝනය කිරීම පිළිබඳ චෝදනා සම්බන්ධයෙන් මහ ලේකම්වරයාට උපදෙස් දීම සඳහා පත්කර තිබෙන කමිටුවක් බවත් හෙතෙම අනාවරණය කළේ ය.මෙවැනි කමිටුවක් පත් කිරීමට පෙර මහ ලේකම්වරයා ජගත් ආරක්ෂක කමිටුවෙන්, ජගත් මහ සභාවෙන් විමසීමක් කළ යුතුව තිබුණ ද කිසිම විමසීමකින් තොරව මේ විද්වත් කමිටුව පත්කර තිබෙන බවද ව්ලැදිමීර් පී. මිකායිලොව් මහතා කීය.ශ්‍රී ලංකාව දැනටමත් මේ සම්බන්ධයෙන් ජාතික මට්ටමෙන් විමර්ශන අරඹා ඇති බවත්, එම විමර්ශන කටයුතු වලට ද මේ කමිටුව මගින් ව්‍යාකූලතාවක් ඇති කරන බවද රුසියානු තානාපතිවරයා අනාවරණය කළේ ය.විද්වත් කමිටුව ස්වකීය කාර්ය භාරය ඉක්මවා කටයුතු කර ඇති බවත්, ඒ පිළිබඳ නිව්යෝක් සිටින රුසියානු නියෝජිතයාට දැනුම් දී තිබෙන බවත් මිකායිලොව් මහතා කීවේය.ජාත්‍යන්තරය තුළ ශ්‍රී ලංකාව තනිවූ රටක් නොවන බවද ශ්‍රී ලංකා රුසියානු තානාපති ව්ලැදිමීර් පී. මිකායිලොව් මහතා වැඩිදුරටත් කීය.ජාතික ආරක්ෂාව පිළිබඳ මාධ්‍ය මධ්‍යස්්ථානයේ අධ්‍යක්‍ෂ ජෙනරාල් ලක්ෂ්මන් හුලුගල්ල මහතා ද මේ අවස්ථාවට සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104212</link>
    <topic>LTTEතුවක්කුකරුවෝ දෙමළ 600ක් බල්ලන් සේ මැරුවා</topic>
    <author/>
    <content>එල්.ටී.ටී.ඊ සංවිධානයට එරෙහිව දියත් කළ මානුෂීය මෙහෙයුමේ දී ශ්‍රී ලංකා ආරක්ෂක හමුදාව එකම අහිංසක සිවිල් වැසියකුවත් මරා දැමුවේ නැති බව දෙමළ ජාතික සන්ධානයේ හිටපු පාර්ලිමේන්තු මන්ත්‍රී සතාසිවම් කනගරත්නම් මහතා ප්‍රකාශ කරයි.එහෙත් එල්.ටී.ටී.ඊ සංවිධානය අහිංසක දෙමළ වැසියන් 600කට වැඩි ප්‍රමාණයක් දඩාවතේ යන සුනඛයන් සේ මරා දැමූ බව ඒ මහතා අවධාරණය කර සිටී.මෙසේ සිවිල් වැසියන් මරා දැමුවේ 2008 ඔක්තෝබර් 01 දා සිට 2009 මැයි 18 දා දක්වා වන්නි ප්‍රදේශයේ දී බව හෙතෙම කියා සිටී. සිවිල් වැසියන් මිනිස් පලිහක් සේ කොටි නායක වේලුපිල්ලේ ප්‍රභාකරන් රඳවාගෙන සිටිය දී කනගරත්නම් හිටපු මන්ත්‍රීවරයා ද ඒ ජනතාව සමඟ සිටි පුද්ගලයෙකි.එල්.ටී.ටී.ඊ සංවිධානයේ අසාර්ථක දේශපාලන න්‍යාය පත්‍රය ගැනත් බටහිර බලවේගවල සබඳතාව ගැනත් කනගරත්නම් මහතා ඒෂියන් ට්‍රිබියුන් සඟරාව සමඟ මේ හෙළිදරව්ව කර ඇත.සතාසිවම් කනගරත්නම් මහතා 2004 අප්‍රේල් මාසයේ සිට 2010 අප්‍රේල් දක්වා වන්නි දිස්ත්‍රික්කය නියෝජනය කළ දෙමළ ජාතික සන්ධානයේ මන්ත්‍රීවරයා විය.එල්.ටී.ටී.ඊ සංවිධානය සහ ආරක්ෂක හමුදා අතර පැවති අවසන් සටනේ සිදු වූ සියලු සත්‍ය සිද්ධීන් කනගරත්නම් මහතා ප්‍රථම වතාවට ඒෂියන් ට්‍රිබුයුන් සඟරාවට හෙළිකර තිබේ.එම සටන කෙරෙද්දී වන්නිය නියෝජනය කළ මන්ත්‍රී හැටියට මම ජනතාව සමඟ සිටියෙමි. ඔවුන් ගේ දුක - සැප බැලුවෙමි. යුද්ධයේ බිහිසුණු බව දුටුවෙමි.එල්.ටී.ටී.ඊ තුවක්කුකරුවෝ අනුකම්පාවකින් තොරව අහිංසක දෙමළ ජනතාව දඩාවතේ යන බල්ලන් සේ මරා දැමූ සැටි මම දුටුවෙමි යයි ද කනගරත්නම් මහතා කීවේය.යුද්ධයේ අවසාන කාලයේ දී එල්.ටී.ටී.ඊ පාලනය යටතේ පැවැති ප්‍රදේශයෙන් ඉවත් වන ලෙසට කනගරත්නම් මහතාගෙන් ආණ්ඩුව කළ ඉල්ලීම ප්‍රතික්ෂේප කිරීම ගැන කනගරත්නම් මහතාට චෝදනා එල්ල වී තිබිණි.මෙහි දී ඒෂියන් ට්‍රිබියුන් සඟරාවට කරුණු දක්වන කනගරත්නම් මහතා යුද්ධයේ අවසන් දින කීපය තුළ සිදුවූ බිහිසුණු ක්‍රියා, විනාශ, ඝාතන සහ මිනිස් ඛේදවාචක ගැන සියැසින් දුටු තොරතුරු එක්සත් ජාතීන් ගේ සංවිධානයට සහ බටහිර රටවලට නැති බව ඒ මහතා කියයි.කනගරත්නම් මහතා එක්සත් ජාතීන්ගේ සංවිධාන විශේෂඥ කමිටුවේ වාර්තාව පුස්සක් ලෙස ප්‍රතික්ෂේප කර සිටී. එයට අඩංගු වී ඇත්තේ තුන්වෙනි හෝ හතරවෙනි පාර්ශ්වයේ වාර්තාය. එමෙන්ම එල්.ටී.ටී.ඊ යට හිතවත් අයගේ ඒකපාක්ෂික තොරතුරු ය. එම වාර්තාවේ අඩංගු කරුණු හැකි නම් සනාථ කරන ලෙස කමිටුවේ විශේෂඥයින්ට කනගරත්නම් මහතා අභියෝග කරයි.යුද්ධයේ අවසාන දින කීපය තුළ වන්නියේ සිටි අයවත් යථා තත්ත්වය නුදුටු බව ප්‍රකාශ කරන කනගරත්නම් මහතා එම පුද්ගලයන් එල්.ටී.ටී.ඊ තුවක්කුකරුවන් විසින් බංකරවල සහ වෙනත් තැන්වලට සීමා කර තිබූ බව ද ඒ මහතා කියයි. බී. නඩේෂන්, පුලිදේවන් සහ කේ.පී ගැන සඳහන් කරන කනගරත්නම් මහතා නඩේෂන් කිසිවිටකත් ප්‍රභාකරන් තනි කොට රජයේ පාලන ප්‍රදේශයට නොගිය බව කීවේය.තමා දන්නා තරමින් ප්‍රභාකරන් ගේ ඉහළම යුද සෙනෙවියන් රජයේ පාලන ප්‍රදේශවලට යනවාට කැමති වූයේ නැත. ඔවුහු සියල්ල ප්‍රභාකරන් ගේ විශ්වාසවන්තයන් ලෙස ප්‍රභාකරන් වට කරගෙන සිටියහ. රජයේ පාලන ප්‍රදේශවලට යන අයට වෙඩි තබන ලෙස ප්‍රභාකරන් නියෝග කර තිබුණි.2009 මැයි 18 දා තමා රජයේ පාලන ප්‍රදේ්ශයේ සිටිය දී එම ප්‍රදේශවලට එමින් සිටි නඩේෂන් ඇතුළු තවත් කීපදෙනෙකු එල්.ටී.ටී.ඊ තුවක්කුකරුවන් විසින් වෙඩි තබා මරා දැමුනු බව දැන ගන්නට ලැබුණේ යයි ද කනගරත්නම් මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104213</link>
    <topic>බෑන් කී මූන්ගේ වැඩපිළිවෙළ පැරැදවීමට දිවිහිමියෙන් ක්‍රියා කරනවා</topic>
    <author>මහින්ද අලුත්ගෙදර</author>
    <content>අපේ රටට විරුද්ධව එක්සත් ජාතීන්ගේ මහ ලේකම්වරයා ගෙන යන වැඩපිළිවෙළ පරාජයට පත් කිරීම සඳහා දිවි හිමියෙන් කටයුතු කිරීමට සූදානම් බව කොළඹ හුණුපිටිය ගංගාරාමාධිපති ගලබොඩ ඥාණිස්සර හිමියෝ පැවසූහ.මානව හිමිකම් කඩ කිරීම හා ප්‍රජාතන්ත්‍රවාදයක් නොමැති බව පවසමින් බෑන් කී මූන් ශ්‍රී ලංකාවට එරෙහිව විවිධ චෝදනා එල්ල කරන බව පෙන්වා දුන් උන්වහන්සේ ඊට එරෙහිව ක්‍රියාත්මක වීම සඳහා භේද පසෙකලා සියලුදෙනාම ඉදිරියට යායුතු බවද අවධාරණය කළහ.අපේ රට රුමේනියාව, ඉතියෝපියාව වැනි රටවල තත්ත්වයට පත් කිරීම සඳහා යුරෝපා රටවල් උත්සාහ ගන්නා බව සිහිපත් කළ ගලබොඩ ඥාණිස්සර හිමියෝ අපේ රටට හොඳ ඉතිහාසයක් තිබෙන බවත් අනාගත පරපුර වෙනුවෙන් ස්වයංපෝෂිත රටක් නිර්මාණය කිරීමේ වගකීම අප සතු බවත් සඳහන් කළහ.උන්වහන්සේ මේ බව ප්‍රකාශ කළේ බංග්ලාදේශයෙන් වැඩම කරවන ලද කේශ ධාතුන් වහන්සේලා තැන්පත් කිරීමේ අවස්ථාවට එක්වෙමිනි.මුලතිවු කඳවුරේ සිටි හමුදා සෙබළුන් 1300 ක් ඝාතනය කළ කොටි ත්‍රස්තවාදීන්ගේ මානව හිමිකම් කඩවීම පිළිබඳව කිසිවෙකු කතා නොකරන බවත් මානව හිමිකම කඩ වී ඇත්තේ ප්‍රභාකරන් ඝාතනය කළ අවස්ථාවේ දී පමණක් බවට ඇතැමුන් චෝදනා නඟන බවත් උන්වහන්සේ ප්‍රශ්න කළහ.ඇතැම් විජාතික බලවේග අපේ බෙල්ල මිරිකා දැමීමට උත්සාහ දරන බව සඳහන් කළ ගංගාරාමාධිපති හිමියෝ, එය අපේ රටේ දුප්පත් පොහොසත් සියලු දෙනාටම පොදු දෙයක් බවත් අනාගත පරපුරට ලෝකය ඉදිරියේ ණය නොවී ජීවත්විය හැකි පරිසරයක් රටක් ගොඩනැගිය යුතු බවත් පැවසූහ. ලෝකයේ බොහෝ රටවලට විවිධ ගැටලු පැවතියද අපේ රටට එවැනි ගැටලු නැති බවත් පවතින ගැටලු විසඳා ගැනීමට හැකියාව තිබෙන බවත් උන්වහන්සේ වැඩිදුරටත් අවධාරණය කළහ. අගමැති දි. මු. ජයරත්න, යෝෂිත රාජපක්ෂ, සමස්ත ලංකා බෞද්ධ මහා සම්මේලනයේ සභාපති ජගත් සුමතිපාල. නව ලෝක සමූහයේ සභාපති එච්. කේ. ධර්මදාස, විදේශ කටයුතු අමාත්‍යාංශයේ ලේකම් කරුණාතිලක අමුණුගම මහත්වරු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104214</link>
    <topic>මවුබිමට එරෙහි කුමන්ත්‍රණ පරදන්නවිදෙස්ගත ශ්‍රී ලාංකිකයන් එක් වන්න</topic>
    <author>ධනුෂ්ක ගොඩකුඹුර බංගලාදේශයේ ඩකා නුවර සිට</author>
    <content>ශී‍්‍රලංකාවට එරෙහිව කරන කුමන්ත්‍රණ පරාජය කිරීමට විදෙස්ගත ශ්‍රී ලාංකිකයන් ඉදිරිපත් විය යුතු බව ජනාධිපති මහින්ද රාජපක්ෂ මහතා ප්‍රකාශ කළේය.අප රටේ අභ්‍යන්තර ප්‍රශ්න අපට විසඳා ගත හැකි බව සඳහන් කළ ජනාධිපතිවරයා සංවර්ධනයට යන මාවතේ විවිධ බලපෑම් එල්ල වුවත් ඒවා ජය ගැනීමේ හැකියාව රජය සතු බව පැවැසීය. ත්‍රස්තවාදය නිමා කළ පසු ශ්‍රී ලංකාව වේගයෙන් සංවර්ධනය කරා ගමන් කරමින් සිටින බවත් ජනාධිපතිවරයා පැවැසීය.ජනාධිපතිවරයා මේ අදහස් පළ කළේ බංග්ලාදේශයේ වෙසෙන ශ්‍රී ලාංකිකයන් ඊයේ (20) හමු වූ අවස්ථාවේදීය. බංගලාදේශයේ ශ්‍රී ලංකා මහකොමසාරිස් සරත් කේ වේරගොඩ මහතාගේ නිල නිවෙසේදී මේ හමුව පැවැත්විණි. ශ්‍රී ලාංකිකයෝ 3500කට අධික සංඛ්‍යාවක් බංගලාදේශයේ වෙසෙති.ත්‍රස්තවාදය නිමා වීමත් සමඟ උතුර, දකුණ, බටහිර, නැෙඟනහිර සියලු ජනතාව භේදයකින් තොරව සංවර්ධන ගමනට එකතු වී සිටින බවත් ජනාධිපතිවරයා කීය.විදේශගත ශ්‍රී ලාංකිකයන් ද රටේ සංවර්ධන ගමනට දායක විය යුතු බව ජනාධිපතිතුමා මෙහිදී සිහිපත් කළේය.විදේශ කටයුතු ඇමැති මහාචාර්ය ජී එල් පීරිස්, පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, සජින් වාස් ගුණවර්ධන, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104215</link>
    <topic>බංග්ලාදේශ සංචාරයෙන් පසුජනපති යළි දිවයිනට පැමිණෙයි</topic>
    <author/>
    <content>ජනාධිපති මහින්ද රාජපක්‍ෂ මහතා බංග්ලාදේශයේ සිදු කළ සාර්ථක තෙදින නිල සංචාරය නිමා කර ඊයේ (20) මෙරටට පැමිණියේ ය.බංග්ලාදේශ ජනාධිපති සිල්ලූර් රහමන් මහතාගේ ආරාධනයකට අනුව ඒ මහතා පසුගිය 18 වැනිදා බංග්ලාදේශයේ තෙදින නිල සංචාරයක් සඳහා පිටත්ව ගියේ ය. ජනාධිපති මහින්ද රාජපක්‍ෂ මහතා බංග්ලාදේශයේ නිල සංචාරයක නිරත වූ ප්‍රථම අවස්ථාව මෙයයි. මෙම සංචාරයේ දී ජනාධිපති මහින්ද රාජපක්‍ෂ මහතා රාජ්‍ය නායකයකුට ලැබිය හැකි ඉහළම සත්කාරයෙන් පිදුම් ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104216</link>
    <topic>නිදහස් ශ්‍රී ලංකාවේසංචාරයකට එන්න</topic>
    <author>ධනුෂ්ක ගොඩකුඹුර බංග්ලාදේශයේ ඩකා නුවර සිට</author>
    <content>ශ්‍රීලංකාවේ සංචාරයක නිරත වන ලෙස ජනාධිපති මහින්ද රාජපක්ෂ මහතා කළ ආරාධනය බංග්ලාදේශ අගමැතිනි ෂික් හසිනා මහත්මිය සතුටින් පිළිගනී.සිය සංචාරය අතරතුර දී ෂික් හසිනා මහත්මිය හමුවූ අවස්ථාවේදී ජනාධිපතිතුමා මේ ආරාධනය කළේය.සංචාරය සම්බන්ධයෙන් ඉදිරි කටයුතු රාජ්‍ය තාන්ත්‍රික මට්ටමෙන් සැකසීමටද තීරණය කෙරුණු බව ශ්‍රී ලංකාව සහ බංග්ලාදේශය ඒකාබද්ධව නිකුත් කළ නිවේදනයේ දැක්වේ. දෙරටටම පහසු වන අන්දමින් බංග්ලාදේශ අගමැතිනියගේ ශ්‍රී ලංකා සංචාරය තීරණය කෙරෙනු ඇත.එසේම ත්‍රස්තවාදය පරාජය කරන්නට ශ්‍රී ලංකාවට හැකි වීම පිළිබඳව බංග්ලාදේශයේ විපක්ෂ නායිකා ඛලීඩා ෂියා මහත්මිය සතුට පළ කරයි.සිය බංග්ලාදේශ සංචාරය අතරතුර ජනාධිපති මහින්ද රාජපක්ෂ මහතා ඛලීඩා ෂියා මහත්මිය හමු වූ අතර එහිදී ඇය මෙසේ සතුට පළ කළාය.ජනාධිපතිතුමන් හා ෂියා මැතිනිය අතර හමුව ඩකා නුවර පෑන් පැසිෆික් සොනොගන් හෝටලයේදී පැවැත්විණි.දෙරටේ වත්මන් දේශපාලන තත්ත්වය ඇතුළු කරුණු රැසක් මෙහි දී සාකච්ඡා කෙරී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104217</link>
    <topic>පිටකොටුව මැනිං වෙළෙඳ පොළේ එළවළු ටොන් 50ක් විසි කරයි</topic>
    <author>ප්‍රාර්ථනා වීරසිංහ</author>
    <content>ඉතිහාසයේ ප්‍රථම වතාවට පිටකොටුව මැනිං මාර්කට් පොදු වෙළෙද පොළේ , එළවඵ ටොන් 50ක් ඊයේ (20) ඉවත දමන ලදී.මෙසේ ඉවත දැමූ එළවළු තොගයට රාබු, පිපිඤ්ඤා, ලීක්ස්, නිවිති, බණ්ඩක්කා, වම්බටු, මෑකරල්, පතෝල අයත් වේ.මෙම එළවළු වර්ගවලින් ඊයේ (20) උදෑසන වන විට ටොන් 1000ක් ලැබී තිබුණු අතර ඉල්ලුමක් නොමැතිව විකුණා ගැනීමට නොහැකි වීම හේතූවෙන් ඉවත දැමීමට සිදු වූ බව මැනිං මාර්කට් පොදු වෙළෙද පොළේ ,ප්‍රධාන සංවිධායක , එච්. ඒ. චන්දරත්න මහතා පැවැසීය. ඊයේ (20) වන විට රාබු කිලෝවක් රුපියල් 10-15ක්ද, පිපිඤ්ඤා කිලෝවක් රුපියල් 15 – 20ක්ද බණ්ඩක්කා 20 –25 ක්ද, ලීක්ස් කිලෝවක් රුපියල් 40ක්ද, නිවිති කිලෝවක් රුපියල් 10-15 ක්ද, වම්බටු කිලෝවක් රුපියල් 30-35ක්ද, මෑකරල් කිලෝවක් රුපියල් 15- 20ක්ද, පතෝල කිලෝවක්10-15කටද අලෙවි වූ බව චන්දරත්න මහතා කීය. පසුගිය දිනවල එළවළු මාෆියාවක් ඇති බවට විවිධ පාර්ශ්වයන් ගෙන ගිය කතාවල සත්‍යයක් නොමැති බව මින් පැහැදිළිව ඔප්පු වන බව,වෙළෙඳ ව්‍යාපාරික සමන් මුනවීර මහතා පැවැසීය.අධික වර්ෂාවක් ලැබීම හේතූවෙන් එළවළු මිල ඉහළ ගිය බවත්, දැනට ගොවීන් විශාල ප්‍රමාණයක් වගා කරන බැවින් දිනකට විශාල ප්‍රමාණයක් එළවළු ලැබෙන බවත්, මේ ඉවත දමන එළවළු වෙනුවෙන් ගොවීන්ට යම් මුදලක් ලැබෙන බවද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104218</link>
    <topic>කණ්ඩුලට 50යි</topic>
    <author>විජයානි එදිරිසිංහ</author>
    <content>ලංකා යුද හමුදා පාබල හමුදාවේ කණ්ඩුල හස්තියාට 50 වසරක් සපිරීම නිමිත්තෙන් එම පාබල හමුදාව පිරිනමන ආචාර සම්මාන පෙළපාළිය අද (21) පෙරවරු 9.00 ට පනාගොඩ යුද හමුදා පාබල රෙජිමේන්තු මධ්‍යස්ථානයේදී සිදු කෙරේ.මෙහි විශේෂත්වය වන්නේ ඉතිහාසයේ ප්‍රථම වරට හස්තියකු විසින් යුද හමුදා ආචාර සම්මාන පෙළපාළිය පිළිගැනීමයි.යුද හමුදා මාණ්ඩලික ප්‍රධානි මේජර් ජෙනරාල් දයා රත්නායක මහතා එම උත්සවයේ ප්‍රධාන අමුත්තා වෙයි.යුද හමුදා පාබල හමුදා රෙජිමේන්තුවේ මෙතෙක් කල් සේවය කර විශ්‍රාම ගිය ජ්‍යෙෂ්ඨ හමුදා නිලධාරීන් සහ දැනට සේවයේ යෙදී සිටින ජ්‍යෙෂ්ඨ හමුදා නිලධාරීන් ඇතුළු පිරිසක් එම සුවිශේෂී උත්සව අවස්ථාවට සහභාගී වීමට නියමිතව ඇත.ශ්‍රී ලංකා යුද හමුදා පාබල හමුදාවේ ජය සංඛේතය වන කණ්ඩුල හස්තියා ට මෙහිදී ආචාර පෙළපාළිය පිළිගැනීමේ අණ දෙන්නේද කර්නල්වරයකු විසින් වීම තවත් විශේෂත්වයකි.එම ආචාර ගෞරව පිළිගැනීම සඳහා කණ්ඩුල හස්තියාට විශේෂ පුහුණුවක් ලබාදී තිබේ. හමුදා නිලධාරියකු හමුදා ආචාර පිළිගන්නා ආකාරයටම මේ කණ්ඩුල හස්තියාද ආචාර පෙළපාළිය පිළිගැනීම සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n1104219</link>
    <topic>තඹුත්තේගම ආර්ථිකයේ එළවළු කිලෝව රු.50ට අඩුයි</topic>
    <author>විජයානි එදිරිසිංහ</author>
    <content>තඹුත්තේගම ආර්ථික මධ්‍යස්ථානයේ සෑම එළවළු වර්ගයකම කිලෝවක මිල රුපියල් පනහටත් වඩා අඩුවෙන් පවතින බව එම ආර්ථික මධ්‍යස්ථානයේ කළමනාකරු පවසයි.තක්කාලි, කැකිරි,පිපිඤ්ඤා , වට්ටක්කා, ගස්ලබු ආදිය කිලෝව රුපියල් 10 දක්වා පහත බැස තිබේ. කොළඹට එළවළු තොග ප්‍රවාහනය කරන ව්‍යාපාරිකයන්ට මෙහි පැමිණ එළවළු තොග ලබා ගන්නා ලෙසද ඉල්ලීමක් කෙරේ. ඊයේ (21) දින පමණක් තක්කාලි, පිපිඤ්ඤා ආදිය කිලෝ පන්දහසක් පමණ ආර්ථික මධ්‍යස්ථානයට ලැබී ඇත. මේ අතර එම ආර්ථික මධ්‍යස්ථානයේ පොල් මිලද රුපියල් 30 දක්වා අඩු වී ඇත.යුද හමුදාව හෝ වෙනත් ව්‍යාපාරිකයන් එළවළු තොග ඉල්ලා සිටින්නේ නම් ඒවා සූදානම් කර ලබාදීමට ආර්ථික මධ්‍යස්ථාන පාලනාධිකාරිය සුදානම්ව සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n11042115</link>
    <topic>මැයි රැලි පැවැත්වෙනසියලු ප්‍රදේශවල සුරා සල් වැසේ</topic>
    <author>නිමල් රාජපක්ෂ</author>
    <content>ලෝක කම්කරු දිනයදා (මැයි 01) මැයි රැලි පැවැත්වෙන සියලුම ප්‍රදේශවල සුරාසල් වසා දැමීමට සුරාබදු දෙපාර්තමේන්තුව තීරණය කොට ඇත.කොළඹ, නුවරඑළිය ඇතුළු මැයිරැලි පැවැත්වෙන ප්‍රදේශවල බලපත්‍ර කොන්දේසි කඩකරමින් මත්පැන් අලෙවි කළහොත් ඔවුන් නීතියේ රැහැනට කොටුකර ගැනීම සඳහා විශේෂ සුරාබදු කණ්ඩායම් යොදවා ඇතැයි නියෝජ්‍ය සුරාබදු කොමසාරිස් ටී.වසන්ත කුමාර මහතා පවසයි. මැයි රැලි නොපැවැත්වෙන ප්‍රදේශවලට මෙම නීතිය බල නොපැවැත්වෙන බවද වසන්ත කුමාර මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n11042110</link>
    <topic>රියැදුරු නසී : 38කට තුවාල</topic>
    <author>ඌව පළාත් සමූහ මාපා බණ්ඩාර, බදුල්ල දිස්ත්‍රික් සමූහ ජයසේන විජේනායක</author>
    <content>පස්සර නගරයේ සිට මඩොල්සිම හරහා පිටමාරුව දක්වා ධාවනය වූ මගීන් රැගත් පෞද්ගලික බස් රථයක් කුරුවිගොල්ල හන්දිය ප්‍රදේශයෙන් අඩි 120ක් පමණ ප්‍රපාතයකට පෙරළී රියැදුරු එම ස්ථානයේදීම මිය ගොස් මඟීන් 38 දෙනකු තුවාල ලබා මැටිගහතැන්න දිසා රෝහලට ඇතුළත් කළ බව මඩොල්සිම පොලිසිය කියයි.අනතුරින් මිය ගියේ සොරනාතොට පදිංචි ඩී. පී. ජී. කරුණාරත්න (63) යන අයයි. බස් රථය පෙරළී යන අවස්ථාවේදී ම¼ඟීන් 68 දෙනෙකු පමණ ගමන් කර තිබේ.බසයේ ගමන්ගත් කාන්තාවන් විසි තුනක් සහ පිරිමින් පහළොවක් තුවාල ලබා රෝහල් ගත කර ඇත.බරපතළ තුවාල ලැබූ රෝගීන් හය දෙනකු බදුල්ල මහ රෝහලට මාරු කර යවා තිබේ.බසයේ ගමන් ගත් ඩී. එම්. තිලකාවතී මෙසේ කීයබසය 19 දින සවස 3.00 ට පස්සරින් පිටමාරුවට යන්න පිටත් වුණා. 70 ක් විතර මගීන් හිටියා. හොඳටම වැස්සා. බසයේ හිටියාට මගීන් කුඩඅල්ලාගෙනයි හිටියේ. බසයේ හැමතැනම තෙමෙනවා. ඒ තරමට අබලන්. තුරුගොල්ල හන්දියේ දී පාරෙන් ඉවතට පැන්න බසය ප්‍රපාතයට පෙරලී ගියා. මට සිහි නැති වුණා. රෝහලේ දී සිහිය ආවා.කොකාගල පදිංචි මුත්තුසාමි කාදන් මහතාබසය වේගයෙන් ආවා. අපි බයේ හිටියේ ලයිට් තිබුණෙත් නෑ. මේ පාරේ හැමදාම බස් රේස් යනවා. මාර්ගයත් ඉතාම පටුයි. ඒ වගේ ම අබලන් පාර කඩා ගෙන වම්පැත්තේ තිබෙන තේ වත්ත සම¼ඟ ප්‍රපාතයට පෙරලී ගියා. අපි තුවාල වුණ නිසා අවට සිටි අය ලොරි රථයකින් රෝහලට ගෙනාවා.මඩොල්සිම පොලිස් ස්ථානාධිපති පොලිස් පරීක්ෂක චන්දන ජයතිලක මහතාගේ උපදෙස් මත නිලධාරිහු පරීක්ෂණ පවත්වති.කුරුවිගොල්ලේදී පෙරළී ගිය බසය බැලීමට ගිය එක්දරු පියකු කම්පනයට පත්ව එතැනම මියගොස් ඇති බව මඩොල්සිම පොලිසිය කියයි.මොණරාගල රුවල්වෙල පදිංචි කේ. එම්. ජයසුන්දර (31) නැමැත්තා මිය ගියේය.බසයක් පෙරලී ඇති බවට ආරංචි වූ විට මොණරාගල සිට තම බිරියගේ මවුපියන්ගේ නිවසට පැමිණ සිටි මියගිය අය මඩොල්සිම සිට බසය අසලට ගිය අවස්ථාවේදීම තුවාල ලැබූ මගීන්ගේ විලාපය ඇසී කම්පනයට පත්ව එතැනම ඇද වැටී මියගිය බව පොලිසිය කියයි.මියගිය අයගේ හදිසි මරණ පරීක්ෂණය මැටිගහතැන්න දිසා රෝහලේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n11042111</link>
    <topic>සුරාබදු නිලධාරියාගේ හොර අරක්කු තැබෑරුම පෝයදාටත් විවෘතයි</topic>
    <author>විජයානි එදිරිසිංහ</author>
    <content>සුරාබදු දෙපාර්තමේන්තු නිලධාරියකු විසින් හොර රහස් බලපත්‍ර රහිතව පවත්වාගෙන ගිය මත්පැන් අලෙවි සැලක් වැටලූ පොතුහැර පොලීසිය එම නිලධාරියා ඇතුළු දෙදෙනකු සැකපිට අත්අඩංගුවට ගෙන තිබේ.කුරුණෑගල පොතුහැර ප්‍රදේශයේ එම මත්පැන් අලෙවිසැළ පවත්වාගෙන ගොස් තිබිණි.එම දෙපාර්තමේන්තු නිලධාරියා ඒ වන විටත් සේවයේ යෙදී සිටි නිලධාරියෙකි. නීති විරෝධී ලෙස එම මත්පැන් අලෙවි සැලේ ගබඩා කර තිබූ රජයේ අනුමත මත්පැන් බෝතල් 1199ක් ද සොයාගෙන තිබේ. කුරුණෑගල ප්‍රදේශයේ පමණක් නොව දිවයිනේ සෙසු ප්‍රදේශවලද පසුගිය බක් පෝය දින මත්පැන් අලෙවි සැල් වසා දමා තිබියදී මේ සුරාබදු නිලධාරියාගේ මත්පැන් අලෙවි සැලේ වෙළඳාම් කටයුතු සිදු කර තිබේ. පොලීසියට ලැබුණු ඔත්තුවක් මත පොලීසිය එම ස්ථානය වටලා සැකකරුවන් අත්අඩංගුවට ගෙන තිබුණි.සැකකරුවන් දෙදෙනා පෙරේදා (19) කුරුණෑගල මහේස්ත්‍රාත් අධිකරණයට ඉදිරිපත් කෙරිණි. ඔවුන් එසේ අධිකරණයට ඉදිරිපත් කළ අවස්ථාවේ සුරාබදු නිලධාරියකු විසින් කරගෙන ගිය එම නීති විරෝධී ක්‍රියාව මහේස්ත්‍රාත්වරයාගේ දැඩි පිළිකුලටත් විවේචනයටත් ලක් වූ බව පොලීසිය පවසයි.අනතුරුව සැකකරුවන් දෙදෙනාට රුපියල් විසි පන්දහස බැගින් මුදලින් සහ රුපියල් ලක්ෂය බැගින් ශරීර ඇප මත මුදාහැර තිබිණි. සුරාබදු නිලධාරියාගේ සේවයද අත්හිටුවා තිබේ.මෙසේ දඬුවම් ලැබුවේ කුරුණෑගල මැටිකුඹුර පදිංචි හේරත් ඇන්තනී සහ මාලේවන විතානගේ දොන් සමන් යන දෙදෙනාය.කුරුණෑගල ප්‍රදේශය බාර ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ අධීක්ෂණය යටතේ පොතුහැර පොලිස් ස්ථානාධිපති පොලිස් පරීක්ෂක සනත් ජයසිංහ මහතා ඇතුළු කණ්ඩායමක් වැටලීම සිදුකර පරීක්ෂණ පැවැත්වූ හ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n11042112</link>
    <topic>අපිට හරි නිදි මතයිඔයාලත් නිදා ගන්න</topic>
    <author>මල්වාන සමූහ මහානාම විතානගේ හා දෙල්ගොඩ සමූහ සුදත් පුබුදු කීර්ති</author>
    <content>බියගම, පේරගස්හන්දිය ප්‍රදේශයේ එකම පවුලේ තරුණ මවක් හා ඇයගේ එකම දරුවා සිය නිවසේ නිදි යහන මත එකට මිය ගොස් සිටියදී හමුවීම බියගම හා අවට පෙදෙස්වල මහත් ආන්දෝලනයට තුඩු දී ඇත.මේ දෙදෙනා මිය යාමත් සමඟම සැමියා වන බියගම නිදහස් වෙළෙඳ කලාපයේ ඇඟලුම් ආයතනයක සේවය කරන එන්. ඩබ්ලිව්. නිලූක චන්දන නැමැත්තා (36) අතුරුදහන් වී සිටීම මෙම ආන්දෝලනයට තවත් හේතුවක් වී තිබේ.පී. ලතිකා හේමසීලී නැමැති 36 හැවිරිදි තරුණ මව හා ඇයගේ එකම දරුවා වන රවිදු උමේෂ් නැමැති 08 හැවිරිදි පුතු මෙසේ මියගොස් සිටියදී හමු වුයේ ඉකුත් 18 වැනිදා රාත්‍රියේ ය.මේ නිවසේ මේ තිදෙනා සමඟ දැනට අතුරුදහන් වී සිටින චන්දන අයගේ බාල සොහොයුරකු වන බුද්ධික නැමැත්තා ද නැවැතී සිටියේ ය. බුද්ධික ද මේ නිවසේ නැවතී සිය සොහොයුරා සේවය කරන ඇඟලුම් ආයතනයේ ම සේවයට ගොස් තිබේ. එහෙත් මෙවර සිංහල අලුත් අවුරුදු නිවාඩුව සඳහා ඉකුත් 11 වැනිදා බුද්ධික සිය ගම වන ගිනිගත්හේන ප්‍රදේශය බලා පිටත්ව ගොස් තිබේ.ඒ අනුව අවුරුදු සමයේ මේ නිවසේ සිට තිබෙන්නේ චන්දන, බිරිය හේමසීලී හා පුත් උමේෂ් යන තිදෙනා පමණකි. ඉකුත් 16 වැනිදා රාත්‍රි 8.00 ට පමණ චන්දන සිය නිවෙස ඉදිරිපස තිබෙන අසල්වැසි නිවසේ නිවැසියන්ට “දැන් අපට නිදි මතයි. අපි යනවා නිදා ගන්නට, ඔයාලත් නිදාන ගන්ට” කියමින් නිවසේ දොර වසාගෙන ඇත. එහෙත් එම දොර ඉකුත් 18 වැනිදා රාත්‍රිය වනතුරුම විවෘත වූයේ නැත. ඔවුන් දකින්නට ලැබුණේ නැත.මේ බව ඔවුන්ගේ ඥාතියකු විසින් ප්‍රදේශයේ ග්‍රාම සේවා නිලධාරී මහතාට දන්වා ඇත. ග්‍රාම සේවා නිලධාරීවරයා විසින් මේ බව බියගම පොලිසියට දන්වා දොර කඩා බැලීමේ දී තරුණ මවගේ හා පුතාගේ මළ සිරුරු හමු වී ඇත.මේ තරුණ අඹු සැමි යුවළ ඉතාමත් සතුටින් ජීවිතය ගත කළ අයවලුන්බව ද ප්‍රදේශවාසීහු පවසති.මේ අතර මියගිය දෙදෙනාගේ පශ්චාත් මරණ පරීක්ෂණ ඊයේ (20 වැනිදා) රාගම රෝහලේ දී පැවැත්වීමට කටයුතු කර තිබිණි.කැලණිය සහකාර පොලිස් අධිකාරීණී මදාරා ආරියසේන මෙනෙවියගේ අධීක්ෂණය යටතේ බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න හා අපරාධ විමර්ශන අංශයේ ස්ථානාධිපති පොලිස් පරීක්ෂක ඒ. ජී. වයි. එස්. කීර්තිසිංහ යන නිලධාරිහු මේ පිළිබඳව පුළුල් පරීක්ෂණ ආරම්භ කර ඇත.බියගම, පේරගස් හන්දිය බොරළුගොඩ ප්‍රදේශයේ අභිරහස් ලෙස ඝාතනයට ලක්වූ මව සහ පුතුගේ මරණය පිළිබඳව පශ්චාත් වෛද්‍ය පරීක්‍ෂණය පැවැත්වූ රාගම රෝහලේ අධිකරණ වෛද්‍ය නිලධාරි පනිදරන් මහතා විසින් මෙම ඝාතනය සම්බන්ධව විවෘත තීන්දුවක් ඊයේ (20) ලබා දෙන ලදී. බියගම පොලිසියට ලැබුණු තොරතුරකට අනුව ඉකුත් 19 වෙනිදා මෙම මළ සිරුරු සොයාගත් අතර මේ වන විටත් මළ සිරුරු බොහෝ දුරට නරක්වී තිබුණි.මේ සම්බන්ධව මහේස්ත්‍රාත් පරීක්ෂණය ගම්පහ ප්‍රධාන මහේස්ත්‍රාත් මැකී මොහොමඩ් මහතා විසින් සිද්ධිය වූ ස්ථානයේ දී පැවැත්විය. මේ අතර ඊයේ සවස කැලණි ගඟේ පාවෙමින් තිබියදී වත්තල ප්‍රදේශයට ගොඩ ගසා තිබූ පිරිමි මළ සිරුර සම්බන්ධව පරීක්‍ෂණ පවත්වන පොලිසිය මෙම මළ සිරුර මෙම ද්විත්ව ඝාතනයෙන් පසුව අතුරුදන්ව සිටි එම නිවසේ ගෘහමූලික නිලූක චන්දන යන අයගේ සිරුරද යන්න පිළිබඳව පරීක්‍ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n11042113</link>
    <topic>රේගු අධිකාරී පුතාගේයට ඇඳුම අස්සේ මත්කුඩු</topic>
    <author>ඉන්දික පොල්කොටුව</author>
    <content>නුවරඑළිය වසන්ත සමය සඳහා පැමිණෙන පිරිස් ඉලක්ක කර බෙදා හැරීම සඳහා රැගෙන ආ බවට සැකකරන හෙරොයින් මිලිග්‍රෑරෑම් 830ක් සමඟ රේගු අධිකාරිවරයකු ගේ පුත්‍රයකු නුවරඑළිය මූලස්ථාන පොලිසිය මඟින් පෙරේදා (19) රාත්‍රියේ අත්අඩංගුවට ගනු ලැබ ඇත.කොළඹ ප්‍රදේශයේ පදිංචි සැකකරු හෙරොයින් තොගය සිය යට ඇඳුම් තුළ සඟවාගෙන රැගෙන එමින් සිටියදී අත්අඩංගුවට ගෙන තිබේ.නුවරඑළිය ග්ලේන්පොල්වත්ත ප්‍රදේශයේ දී අත්අඩංගුවට ගැණුනු සැකකරු අධික ලෙස මත් කුඩු සඳහා ඇබ්බැහිවූවෙකු බැව් පොලීසිය පවසයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති නිහාල් සමරකෝන්, නුවරඑළිය ජ්‍යෙෂ්ඨ පොලිස් අධිකාරී ගාමිණී මතුරට යන මහත්වරුන්ගේ උපදෙස් මත නුවරඑළිය මූලස්ථාන ප්‍රධාන පොලිස් පරීක්ෂක කමල් රණවීර මහතාගේ මෙහෙයවීමෙන් උපපොලිස් පරීක්ෂක ජානක වීරරත්න මහතා ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=n11042114</link>
    <topic>කුවේටයේ වෙළෙඳසලකින් රන් බඩුසොරාගනිද්දී ශ්‍රී ලාංකික කත අත්අඩංගුවට</topic>
    <author>මහින්ද අලුත්ගෙදර</author>
    <content>රන් භාණ්ඩ සොරකම් කිරීමේ සිද්ධියක් සම්බන්ධයෙන් ශ්‍රී ලාංකික කාන්තාවක් කුවේටයේදී අත් අඩංගුවට ගෙන ඇත.කුවේට්හි හවාලි ප්‍රදේශයේ පිහිටි ස්වර්ණාභරණ සැලකින් මෙලෙස රන් භාණ්ඩ සොරා ගෙන ඇති අතර එම භාණ්ඩ සොරා ගන්නා ආකාරය වෙළෙඳසලේ සවිකර ඇති ආරක්ෂක කැමරාවල සටහන් වී තිබූ බවද තානාපති ආරංචි මාර්ග සඳහන් කරයි.අදාළ සොරකම කැමරා පද්ධතියේ සටහන් වීමත් සමඟ වෙළෙඳ සලේ හිමිකරු පොලීසිය වෙත දැනුම් දීමෙන් අනතුරුව මෙම ශ්‍රී ලාංකික කාන්තාව අත්අඩංගුවට ගෙන තිබේ.මෙම කාන්තාව සොරකම් 12කට පමණ සම්බන්ධ බවට පොලීසිය සිදු කළ මූලික පරීක්ෂණ වලදී අනාවරණය වී ඇති අතර සොරකම් කිරීමේ සිද්ධිය සම්බන්ධයෙන් වැඩිදුර පරීක්ෂණ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=r1104211</link>
    <topic>කුඹුරු හෙක්ටයාර් හත් ලක්ෂයක් අස්වද්දන්නරජයෙන් රුපියල් කෝටි 144ක පොහොර සහනාධාර</topic>
    <author>පොල්ගහවෙල සමූහ - තිලකරත්න ලියනපටබැඳි</author>
    <content>මෙවර යල කන්නයේ කුරුණෑගල දිස්ත්‍රික්කයේ කුඹුරු හෙක්ටයාර් 790,000 ක් සඳහා රජයේ පොහොර සහනාධාර වැඩ සටහන යටතේ රුපියල් කෝටි 144 ක පොහොර ලබාදෙන බව ජාතික පොහොර ලෙක්ම් කාර්යාලයේ කුරුණෑගල දිස්ත්‍රික් නිලධාරී ජී. ජී. හරිශ්චන්ද්‍ර මහතා පවසයි.ලක් පොහොර ආයතනයේ සහ කොමර්ෂල් පොහොර සමාගමට අයත් පොල්ගහවෙල, කුලියාපිටිය, මහව, කුරුණෑගල, සඳලංකාව, අවුකන, නාත්තණ්ඩිය ප්‍රදේශවල ඇති ගබඩා මගින් ගොවීන්ට අවශ්‍ය පොහොර ලබාදීම දැනටමත් ආරම්භ කර ඇති බව ද වැඩිදුරටත් අදහස් දැක්වූ හරිශ්චන්ද්‍ර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=r1104212</link>
    <topic>නගර රැසක හෙරොයින් බෙදූපුද්ගලයකුට වැඩ වරදී</topic>
    <author>පි‍්‍රයන්ත සුමනසේන උකුවෙල සංචාරක</author>
    <content>මාතලේ, රත්තොට, අලවතුගොඩ, නගර අතර හෙරොයින් බෙදා හරින පුද්ගලයකු අලවතුගොඩ පොලිසිය මගින් හෙරොයින් තොගයත් සමග අත්අඩංගුවට ගෙන ඇත.අලවතුගොඩ පොලිස් ස්ථානයට මෙම පුද්ගලයා ගැන මතුවූ සැකයක් නිසා පරීක්ෂා කිරීමේදී සිරුරේ සඟවා තිබූ හෙරොයින් සොයා ගෙන ඇත. සැකකරුගෙන් ප්‍රශ්න කරන විට තොරතුරු රාශියක් හෙළිවී ඇති නිසා මහනුවර මහේස්ත්‍රාත් අධිකරණයට ඉදිරිපත් කර රැඳවුම් නියෝග මත වැඩිදුර පරීක්ෂණ ආරම්භ කර ඇත.සැකකරු කොළඹ ප්‍රදේශයේ පදිංචි අයකු බවටද තොරතුරු හෙළිවී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=r1104213</link>
    <topic>අකුණු සර වැදී අකුරණ සහිරා විදුහලේවිදුලි උපකරණ රැසකට හානි</topic>
    <author>කේ. චන්ද්‍රරත්න මහනුවර දිසා සමූහ</author>
    <content>අකුරණ සහිරා විදුහලේ පරිගණක ඒකකය ඇතුළු විදුලි උපකරණ රැසක් අකුණු පහරින් විනාශ වී ඇත.ඉකුත් 13 වෙනිදා සවස් භාගයේ මෙම අකුණු පහර වැදී ඇති අතර ඒ වන විට විදුහල් භූමියේ කිසිවකුත් රැඳී සිට නැත. පරිගණක යන්ත්‍ර 16ක් සම්පූර්ණයෙන්ම විනාශ වී ඇති අතර තවත් විදුලි උපකරණ විශාල ප්‍රමාණයක් විනාශ වී තිබෙන බව පාසල් සංවර්ධන සමිතියේ ප්‍රකාශකයෙක් කීය. සිදුව ඇති අලාභය රුපියල් ලක්ෂ 25 ඉක්මවන බවද එම ප්‍රකාශකයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=r1104214</link>
    <topic>පාසල් සිසුවියකට අතවර කළසැකකාර සෙබළා රිමාන්ඩ්</topic>
    <author>නාගොඩ සමූහ – ටී. එල්. ඒ. පී. හේමපාල</author>
    <content>විවාහ පොරොන්දු දී වයස අවුරුදු දාහතරක පාසල් සිසුවියක රවටාගෙන ගිය හමුදා සෙබළකු උඩුගම පොලිසිය මගින් අත්අඩංගුවට ගෙන තිබේ.සැකකරු මීට ඉහතදීද අවුරුදු දාහතරේම දැරියන් සිව් දෙනකු රවටාගෙන ගොස් පසුව අතහැර ඇති බව අනාවරණය වී ඇතැයි පොලිසිය කියයි.සැකකාර විසිතුන් හැවිරිදි සෙබළා හා ඔහුට සහාය දුන් බවට සැක කෙරෙන පුද්ගලයෙක් උඩුගම පොලිසිය විසින් අත්අඩංගුවට ගෙන බද්දේගම වැඩබලන මහේස්ත්‍රාත් ජෝතිරත්න කදිරහෙට්ටි මහතා වෙත ඉදිරිපත් කරන ලදුව මේ 28 දින දක්වා රක්ෂිත බන්ධනාගාර ගත කෙරිණි. දැරිය වෛද්‍ය පරීක්ෂණයකට ලක් කොට සිය මව වෙත භාරදී ඇත.උඩුගම පොලිස් ස්ථානාධිපති ප්‍රධාන පොලිස් පරීක්ෂක ඩී. පී. එල්. විජේවික්‍රම මහතා ඇතුළු නිලධාරීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=r1104215</link>
    <topic>එප්පාවල ‘සරුකෙත’ ව්‍යාපෘතියේගොඩනැඟිලි කැලෑවට ගිහින්</topic>
    <author>එප්පාවල සමූහ - බී. ඒකනායක</author>
    <content>එප්පාවල මැඩියාව ගොවි සංවිධානය මඟින් වසර කීපයකට පෙර ආරම්භ කළ ‘සරුකෙත’ සහල් ව්‍යාපෘතියට අයත් ගොඩනැඟිලි මේ වන විට කැලෑවට යට වී ඇත.ගොඩනැඟිලිවල පවත්වාගෙන ගිය වී මෝල්වල ඇති වටිනා යන්ත්‍ර සූත්‍ර ප්‍රයෝජනයට නොගැනීම නිසා දිරාපත් වෙමින් පවතී.මෙම ව්‍යාපෘතිය සඳහා ආසියානු සංවර්ධන බැංකුව මගින් මධ්‍යම ප්‍රමාණයේ වී මෝලක් සහ උපාංග ලබාදුන් අතර අලුත්වැඩියාකොට ප්‍රයෝජනයට ගැනීම සඳහා අබලන් ගොඩනැඟිලි දෙකක් මහවැලියේ මැඩියාව කඳවුරෙන් ලැබිණි. මෙම වී මෝලේ නිෂ්පාදනයට පහසුකම් තිබුණේ කැකුළු සහල් පමණි.අනුරාධපුර දිසාපතිවරයාගේ නිර්දේශය යටතේ වී අලෙවි මණ්ඩලයෙන් වී ලබාගෙන කොටා - ආපසු රජයට සහල් බාරදීම - මෙම ව්‍යාපෘතියේ ක්‍රියාත්මක වැඩපිළිවෙළ විය.ටික කලක් මෙසේ කරගෙන යද්දී කැකුළු සහල් බාරගැනීම නවත්වා තැම්බූ සහල් පමණක් බාරගැනීමට තීරණය වීම නිසා සරුකෙත සමාගම අතරමං විය. ඔවුන්ට තම්බාපු සහල් නිපදවීමට පහසුකම් තිබුණේ නැත.මේ නිසා වී කෙටීම නැවතිණ. මේ අතර මහවැලියද ඔවුන් විසින් ලබාදෙන ලද ගොඩනැඟිලි දෙකට විශාල කුලියක් අයකරන්නට විය.මේ හේතුන් නිසා සරුකෙත ගොවි සමාගමට තවදුරටත් ඉදිරියට යා නොහැකි වූ බව සරුකෙත ගොවි සමාගමේ සභාපති වාසල මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s11042110</link>
    <topic>මගේ සුපුරුදු ක්‍රීඩා විලාශය වෙනස් කරන්නේ නැහැ</topic>
    <author>වර්නන් ගුණසේකර</author>
    <content>ශ්‍රී ලංකා ක්‍රිකට් කණ්ඩායමේ නායකත්වය ලැබීම නිසා තමා තම සුපුරුදු ක්‍රීඩා විලාශය වෙනස් නොකරන බවත් තමාට නායකත්වය ලැබුණේ තමන්ගේ ඒ ක්‍රීඩා විලාශය නිසා බවත්, ශ්‍රී ලංකා නව ක්‍රිකට් නායක තිලකරත්න ඩිල්ෂාන් ඊයේ ප්‍රකාශ කළේය.අවශ්‍ය අවස්ථාවන්හිදී උපදෙස් ලබා ගැනීමට හිටපු නායකයන් දෙදෙනෙක් තමාගේ කණ්ඩායමට ඇතුළත්ව සිටීම තමන්ගේ වාසනාවක් බවත් කුමාර සංගක්කාර හා මහේල ජයවර්ධන තමාට ලොකු ශක්තියක් බවත් ඩිල්ෂාන් ඊයේ ශ්‍රී ලංකා ක්‍රිකට් මූලස්ථානයේ දී පැවැති මාධ්‍ය හමුවේ දී කියා සිටියේය.එංගලන්ත සංචාරය සඳහා නම් කොට තිබෙන ටෙස්ට් කණ්ඩායමේ සිටින්නේ එක් පළපුරුදු වේග පන්දු යවන්නෙකු පමණි. ඒ දිල්හාර ප්‍රනාන්දු ය. චානක වෙලගෙදර, සුරංග ලක්මාල්, තිසර පෙරේරා හා නුවන් ප්‍රදීප් සෙසු වේගපන්දු යවන්නෝ වෙති. නුවන් ප්‍රදීප් මෙන්ම දිනේෂ් චන්දිමාල් හා ලහිරු තිරිමාන්න ප්‍රථම වතාවට ටෙස්ට් කණ්ඩායමට ඇතුළත් සිටිති.“මෙවර අපි නවක වේග පන්දු යවන්නන්ට අවස්ථාව ලබාදී තියෙනවා. ඔවුන් එංගලන්ත වේග තණතිලිවල හොඳින් පන්දු යවාවි කියා මට විශ්වාසයි” ඩිල්ෂාන් කීවේය. ලසිත් මාලිංග හා ඇන්ජලෝ මැතිව්ස් තුවාල ලබා සිටීම නිසා කණ්ඩායම තේරීමේදී ඔවුන්ව සැලකිල්ලට ගෙන නැත.“මට හොඳ කණ්ඩායමක් ලැබී තියෙනවා. ඒ ගැන මට සන්තෝෂයි. මේ වෙනකම් අප කර ගෙන ආ හොඳ දේවල් ඉදිරියටත් ගෙන යාම මගේ අරමුණයි.”නායකත්වය යනු ලොකු අභියෝගයක් බවත් තමා සැමවිටම අභියෝග බාරගත් කෙනෙක් බව ඩිල්ෂාන් මතක් කර දුන්නේය. තමා මේ තත්ත්වයට පැමිණියේ වසර 12 ක් ක්‍රීඩා කිරීමෙන් පසුව බවද ඔහු කියා සිටියේය.එංගලන්තය දක්ෂ කණ්ඩායමක් බවත් එහෙත් ඔවුනට එරෙහිව තමන්ගේ ක්‍රීඩා සැලැස්ම පිළිබඳව තමාට හොඳ විශ්වාසයක් තිබෙන බවත් ශ්‍රී ලංකා නව ක්‍රිකට් නායකයා කියා සිටියේය.මෙරට සිටි දක්ෂතම පිතිකරුවෙකු වන මාවන් අතපත්තු ශ්‍රී ලංකා කණ්ඩායමේ පිතිකරුවන්ගේ පුහුණුකරු ලෙස පත් කිරීම තමාටත්, කණ්ඩායමටත් විශාල ශක්තියක් බවද ඩිල්ෂාන් කියා සිටියේය.මැයි 5 වැනිදා වන විට පෙරළා ශ්‍රී ලංකාවට පැමිණෙන්නැයි ශ්‍රී ලංකා ක්‍රිකට් ආයතනය විසින් අයි. පී. එල්. ක්‍රීඩකයන්ට දැනුම්දීම හොඳ තීරණයක් බවත් ආයතනය විසින් ගනු ලබන ඕනෑම තීරණයකට ක්‍රීඩකයන් එකඟ බවත් ඔහු පැවසීය.කනේ පලඳින කරාබුව ගැන මාධ්‍යවේදියකු විසින් නගන ලද ප්‍රශ්නයකට ඩිල්ෂාන් මෙසේ පිළිතුරු දුන්නේ මද සිනහවකින් යුතුවය.“මම මගේ කන විද්දේ මගේ ලොකු දුවගේ කන විද්ද දවසේයි. එදා එයා වේදනාවෙන් අඬපු හැටි දැක්කම මමත් මගේ කන විද ගත්තා. ඒත් මම කරාබු අඳින්නේ නැහැ. කොණ්ඩය ගැනත් එහෙමයි. ඒවා කාලෙන් කාලෙට එන විලාසිතායි.එංගලන්ත තරග බිමේදී ඩිල්ෂාන්ට ආබාධයක් සිදු වී ඔහුට පිටියෙන් ඉවත්වීමට සිදුවූවොත් කුමාර් සංගක්කාර කණ්ඩායමට නායකත්වය දෙනු ඇතැයි ක්‍රිකට් තේරීම් කමිටුවේ නව සභාපති දුලීප් මෙන්ඩිස් මහතා මෙහිදී අනාවරණය කළේය.මීට හේතුව වී ඇත්තේ කණ්ඩායම එංගලන්තයට යන්නේ උප නායකයකු නොමැතිව නිසාය. උප නායකත්වයට තෝරා ගැනීමට සිටින ක්‍රීඩකයන් තුවාල ලබා සිටීම නිසා උප නායකයකු පත් නොකළ බව දුලිප් මෙන්ඩිස් කියා සිටියේය.ඩිල්ෂාන්ට ශ්‍රී ලංකා ක්‍රිකට් කණ්ඩායමේ නායකත්වය ලබාදී ඇත්තේ දැනට මේ එංගලන්ත සංචාරයට පමණක් බවත් ඔහුගේ නායකත්වය දීර්ඝකාලීනද කෙටිකාලීනද යන්න පිළිබඳව අපට බලා සිටීමට සිදුවනු ඇති බවත් මෙන්ඩිස් කීවේය.ශ්‍රී ලංකා ක්‍රිකට් ලේකම් නිශාන්ත රණතුංග මහතා සහ තේරීම් කමිටු නිලධාරීහුද මේ සාකච්ඡාවට සහභාගී වූහ.ශ්‍රී ලංකා ටෙස්ට් කණ්ඩායමතිලකරත්න ඩිල්ෂාන් (නායක), තරංග පරණවිතාන, ලහිරු තිරිමාන්න, කුමාර් සංගක්කාර, මහේල ජයවර්ධන, තිලාන් සමරවීර, දිනේෂ් චන්දිමාල්, ප්‍රසන්න ජයවර්ධන (කඩුලු රකින්නා), තිසර පෙරේරා, සුරාජ් රන්දීව්, අජන්ත මෙන්ඩිස්, රංගන හේරත්, දිල්හාර ප්‍රනාන්දු, චානක වෙලගෙදර, සුරංග ලක්මාල්, නුවන් ප්‍රදීප්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104211</link>
    <topic>සිවුකොන් තරගාවලිය ඉතා වැදගත්</topic>
    <author>ෆවුස් මොහොමඩ්</author>
    <content>කාන්තා ලෝක කුසලාන තරගාවලියට සුදුසුකම් ලැබීමේ තරගාවලිය ලබන නොවැම්බරයේ පැවැත්වෙන බැවින් එම තරගාවලියේ ප්‍රධාන රටවල් 2ක් වන නෙදර්ලන්තය සහ අයර්ලන්තය සමඟ ඊට පෙර තරග වැදීමට මේ සිවුකොන් තරගාවලියේදී අවස්ථාව උදාවීම ඉතා වැදගත් බව ශ්‍රී ලංකා පිලේ නායිකා ශෂිකලා සිර්වර්ධන ‘දිනමිණ’ට ප්‍රකාශ කළාය.වසර 15කට අධික ශ්‍රී ලංකා කාන්තා ක්‍රිකට් ඉතිහාසයේ මේ දක්වා නෙදර්ලන්ත හා අයර්ලන්ත කණ්ඩායම් සමග තරග වැදී ඇත්තේ අවස්ථා 3කදි පමණ වන හෙයින් මේ තරගාවලිය ශ්‍රී ලංකා පිලට අතිශය වැදගත් වනු ඇතැයි ශෂිකලා වැඩිදුරටත් සඳහන් කළාය.පසුගිය කාලය තුළ ශ්‍රී ලංකා කාන්තා ක්‍රිකට් පිල පන්දු යැවීමේදී හා පන්දු රැකීමේදී සෙසු කණ්ඩායම්වලට වඩා කැපී පෙනෙන දස්කම් දැක්වීමට සමත් වූ බවත් මෙවර තරගාවලියේදී පිතිහරඹ අංශයෙන්ද විශිෂ්ට දස්කම් දැක්වීමට හැකිවනු ඇති බවත් ඇය සඳහන් කළාය. ශ්‍රී ලංකාව, පාකිස්තානය, නෙදර්ලන්තය සහ අයර්ලන්තය තරග වදින සිවුකොන් එක්දින තරගාවලිය 23දා ආරම්භ වීමට නියමිතය. එක්දින තරගමාලවෙන් පසුව සිවුකොන් විස්සයි 20 තරගාවලිය 28 දා ඇරැඹේ.ශ්‍රී ලංකා පාකිස්තාන එක්දින තරගය අදජාත්‍යන්තර කාන්තා සිවුකොන් එක්දින සහ විස්සයි 20 ක්‍රිකට් තරගමාලා සඳහා සහභාගිවීමට ශ්‍රී ලංකාවට පැමිණ සිටින පාකිස්තාන කාන්තා ක්‍රිකට් පිල සහ ශ්‍රී ලංකා කාන්තා ක්‍රිකට් පිල අතර ජාත්‍යන්තර එක්දින තරගය අද (21) එස්.එස්.සී. පිටියේදී පැවැත්වේ. ජගත් ක්‍රිකට් කවුන්සලියේ පූර්ණ සාමාජිකත්වය ලැබූ රටක් වසරකට අවම වශයෙන් එක්දින තරග 3කට හෝ සහභාගී විය යුතු බවට අයි.සී.සී නීතියේ සඳහන් වී ඇත.සිවුකොන් සූරතාවලියට පාකිස්තාන කාන්තා පිල මෙරට සංචාරයේ නිරත වන බැවින් දෙරට අතර එක්දින තරගයක් ද පැවැත්වීමට ඉඩ ප්‍රස්ථාවක් නිර්මාණය වී තිබිණි.ඒ අනුව දෙරටෙහි ක්‍රිකට් බලධාරීන්ගේ එකඟතාව මත මෙසේ දෙරට අතර එක්දින තරගයක් පැවැත්වීමට හැකියාව ලැබුනු බව ශ්‍රී ලංකා ක්‍රිකට් ආයතනයේ කාන්තා ක්‍රිකට් සම්බන්ධීකරණ නිලධාරීනි වැනේසා ද සිල්වා මහත්මිය ‘දිනමිණ’ට පැවැසිය.අද පැවැත්වෙන තරගයේදී ශෂිකලා සිරිවර්ධන ශ්‍රී ලංකා පිල මෙහෙයවන අතර පාකිස්තානු පිලේ නායිකාව ලෙස සානා මීර් කටයුතු කරන්නීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104212</link>
    <topic>ඩෙකන් පිල ලකුණු 16කින් ජය ගනී</topic>
    <author/>
    <content>ඉන්දීය පි‍්‍රමියර් ලීග් තරගමාලාවේ දිල්ලි ඩෙයාර් ඩෙවිල්ස් පිල සමඟ පැවැති තරගයෙන් ලකුණු 16 ක ජයක් හිමිකර ගැනීමට කුමාර් සංගක්කාරගේ නායකත්වයෙන් යුත් ඩෙකන් චාර්ජර්ස් පිල සමත් විය.පළමුව පන්දුවට පහරදුන් ඩෙකන් පිලේ ආරම්භක පිතිකරු සනී සොහේල් ලකුණු 62 ක් රැස් කළ අතර නායක සංගක්කාර ලකුණු 49 ක් ලබා ගත්තේය.ඩෙකන් පිල ඕවර 20 අවසානයේ කඩුලු 4 කට රැස් කළ ලකුණු 168 ට පිළිතුරු වශයෙන් දිල්ලි පිලට ලබාගත හැකිවූයේ කඩුලු 7 කට ලකුණු 152 ක් පමණි. ෙඩිවිඩ් වෝනර් ලකුණු 51 ක් ලබා ගත් අතර පන්දු යැවීමේදී ඩී. ක්‍රිස්ටියන් සහ හර්මීට් සිං කඩුලු 2 බැගින් දවාලූහ.රෝයල් චැලෙන්ජර්ස් බැංග්ලෝර් සහ රාජස්තාන් රෝයල් අතර තරගය වර්ෂාව හේතුවෙන් අතහැර දැමීමට සංවිධායකයන්ට සිදුවිය.ඩෙකන් පිල – 168/4 (ඕවර 20) සනී සොහේල් 62, කුමාර් සංගක්කාර 49, කැමරොන් වයිට් නොදැවී 31.දිල්ලි පිල - 152/7 (ඕවර් 20) ඩේවිඩ් වෝනර් 51, (හර්මිට් සිං 27/2, ඩැනියෙල් ක්‍රිස්ටියන් 38/2).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104213</link>
    <topic>සුපර්ලයන් අයෝමය පුරුෂයාතේරීමේ තරගය 23දා</topic>
    <author>වැලිමඩ විශේෂ එස්.එම්.ෆාරුක්</author>
    <content>බණ්ඩාරවෙල සුපර් බොඩි ජිම් ක්‍රීඩා සමාජය විසින් පවත්වනු ලබන ශ්‍රී ලංකා සුපර්ලයන් ජාතික අයෝමය පුරුෂයා තේරීමේ විවෘත තරගය හා ඌව පළාත් ක්‍රීඩකයන්ට පමණක් සීමා වූ “ ඌව සුපර් බොඩි” තරගාවලිය මේ මස 23 දා බණ්ඩාරවෙල මහ නගර සභා ශාලාවේදී පැවැත්වේ.බර පංති 10 ක් යටතේ පැවැත්වෙන මේ තරගාවලියේ ජයග්‍රාහකයන් ඉදිරි ජාතික මහා තරගාවලියට හා දකුණු ආසියාතික තරගාවලියට සුදුසුකම් ලබති.ශ්‍රී ලංකා කායවර්ධන හා ශාරිරික යෝග්‍යතා සම්මේලනයේ විනිසුරුවන් විසින් මේ තරගාවලියේ විනිශ්චය කටයුතු සිදු කරන අතර ජාතික මට්ටමේ තරගාවලියේ ජයග්‍රහකයනට මුදලින් රුපියල් 30000, 20000 ක් හා 10000 ක් පිරිනැමේ. ඌව පළාත් ක්‍රීඩකයන්ට පමණක් සීමා වූ ඌව සුපර් බොඩි තරගාවලියේ ජයග්‍රාහකයනට මුදලින් රුපියල් 25000 ක්, 15000ක් හා රු 10000 ක් පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104214</link>
    <topic>ලෝක කුසලානයේ රටවල් ප්‍රමාණයසීමා කිරීම යළි සළකා බලයි</topic>
    <author/>
    <content>ලෝක කුසලාන ක්‍රිකට් තරගාවලියේ කණ්ඩායම් ප්‍රමාණය 10කට සීමා කිරීමට ගත් තීරණය පිළිබඳව නැවත සලකා බලන ලෙස අයි.සී.සී. සභාපති ශරඩ් පවර් ඉල්ලා සිටි බැව් අයි.සී.සී. ය නිවේදනයක් නිකුත් කරමින් ප්‍රකාශ කළේ ය.මේ මස මුලදී ඉන්දියාවේ මුම්බායේ පැවැති අයි.සී.සී. හමුවකදී 2015 සහ 2019 වසරවල පැවැත්වීමට නියමිත ලෝක කුසලාන තරගාවලියේ කණ්ඩායම් සංඛ්‍යාව අයි.සී.සී. පූර්ණ සාමාජිකත්වය හිමි රටවල් 10 ට සීමා කිරීමට තීරණය කෙරිණි. අනතුරුව මෙවර ලෝක කුසලාන තරගාවලියට සහභාගි වූ ටෙස්ට් තත්ත්වය නොමැති කෙන්යාව සහ අයර්ලන්තය වැනි රටවල් අයි.සී.සී. ය ගත් මේ තීරණයට විරුද්ධත්වය ප්‍රකාශ කළේ ය.ඊට ප්‍රතිචාර දක්වමින් අයි.සී.සී. සභාපතිවරයා විසින් කරනු ලැබූ ඉල්ලීම ජුනි මාසයේ හොංකොං හී පැවැත්වීමට නියමිත අයි.සී.සී. වාර්ෂික සමුළුවේදී සළකා බැලෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104215</link>
    <topic>ජනසතු සේවා කැරම්මුල්පුටුව රණසිංහට</topic>
    <author/>
    <content>ජනසතු සේවා කැරම් සංගමයේ ද්විවාර්ෂික නිලවරණය පසුගියදා ජාතික චිත්‍රපට සංස්ථාවේ “තරංගනී” ශාලාවේදී පවත්වන ලද අතර, මෙවරත් එහි සභාපති තනතුර සඳහ ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයේ ආර්. ඒ. එස්. එච්. රණසිංහ මහතා තේරීපත් විය.නව නිලධාරී මණ්ඩලයඅනුශාසක – ආර්. අතාවුද, සභාපති - ආර්. ඒ. එස්. එච්. රණසිංහ (ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය), ප්‍රධාන ලේකම් - සුනන්ද කෝදාගොඩ (මහජන බැංකුව), භාණ්ඩාගාරික - එම්. ජී. එන්. ප්‍රේමසිරි (මහජන බැංකුව), උප සභාපතිවරු - ඉනෝකා අතපත්තු (රාජ්‍ය ඉංජිනේරු සංස්ථාව), නිලන්ති සුමනසේකර (ජාතික ඉතිරිකිරීමේ බැංකුව), උප ලේකම් - එම්. ඒ. ඩබ්. කුමාරසිරි (ජාතික චිත්‍රපට සංස්ථාව), තරඟ ලේකම් – එන්. ඩී. පී. සී. විජේගුණවර්ධන (ලේක්හවුස් ආයතනය), උප තරඟ ලේකම් - ඩී. ජයසුන්දර (ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104216</link>
    <topic>බදුරලිය පිලට පළමු ඉනිමේ ජයක්</topic>
    <author/>
    <content>අන්තර් සමාජ ප්‍රිමියර් ලීග් ‘ඒ’ කොටස යටතේ සරවනමුත්තු පිටියේ පැවැති බදුරලිය සහ ද්‍රවිඩ සංගම් අතර තරගයෙන් පළමු ඉනිමේ ජයක් අත්කර ගැනීමට බදුරලිය කණ්ඩායම සමත් විය.ද්‍රවිඩ සංගම් පළමු ඉනිම - 325 (ඕවර 78.5) සචිත්‍ර සේරසිංහ නොදැවී 116, ජීවන් මෙන්ඩිස් 89 (රනේෂ් පෙරේරා 69/3) සහ දෙවැනි ඉනිම – 220/4 (ඕවර 53.4) කාංචන ගුණවර්ධන 83, දෙනුවන් රාජකරුණා 67 (තිලකරත්න සම්පත් 71/2)බදුරලිය පළමු ඉනිම – 397 (ඕවර 128.4) දමිත් ඉන්දික 91, අසංක සිල්වා 75, තරිඳු අත්තනායක 67 (ජීවන් මෙන්ඩිස් 121/5).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104217</link>
    <topic>කැල්ටෙක්ස් ක්‍රීඩා උළෙල නාරහේන්පිට ශාලිකා ක්‍රීඩාංගණයේ දී අවසන් විය</topic>
    <author/>
    <content>කැල්ටෙක්ස් ක්‍රීඩා උළෙල පසුගියදා නාරහේන්පිට ශාලිකා ක්‍රීඩාංගණයේ දී පැවැත්විණි. එහිදී මීටර් 100 සහ මීටර් 200 තරග ඉසව් දෙකම ජය ගත් කැල්ටෙක්ස් ආයතනයේ කළමනාකාර අධ්‍යක්ෂ සහ ප්‍රධාන විධායක නිලධාරි කිෂු ගෝමස් මහතා ක්‍රීඩා උළෙලේ හොඳම මලල ක්‍රීඩකයාට හිමි සම්මානය ප්‍රධාන අමුත්තා වූ හේලිස් ආයතනයේ මොහාන් පණ්ඩිතගේ මහතා වෙතින් ලබා ගත් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104218</link>
    <topic>බියුකැනන් නවසීලන්ත ක්‍රිකට් අධ්‍යක්ෂ වෙයි</topic>
    <author/>
    <content>ලෝක කුසලාන තුනක් සඳහා ඔස්ට්‍රේලියානු කණ්ඩායමේ ජාතික පුහුණුකරු ලෙස කටයුතු කළ ජෝන් බියුකැනන් නවසීලන්තයේ නව ක්‍රිකට් අධ්‍යක්ෂවරයා ලෙස පත්ව සිටී.නවසීලන්ත පිලේ පුහුණුකාර්ය පිළිබඳ සැලසුම් සහගත ක්‍රියාවලියක් ඇති කරමින් ක්‍රීඩකයන්ගේ කුසලතා හදුනාගනිමින් තේරීම් කමිටුවේ කටයුතු නිසියාකාරව කිරීමේ භාරදූර කාර්යය ඔහුට පැවරී ඇති බව නවසිලන්ත ප්‍රධාන ක්‍රිකට් විධායක ජස්ටින් වෝගන් පැවසීය.ඔහුගේ පත්වීමත් සමග නවසිලන්ත ක්‍රිකට් ක්‍රීඩාවේ නව පිබිදීමක් සිදුවනු ඇතැයි ද නවසීලන්ත ක්‍රිකට් කන්ඩායම විශිෂ්ටත්වයට පත්කිරීමේ සුවිශේෂ හැකියාවක් ද ක්‍රිකට් පිළිබඳ ශ්‍රේෂ්ඨ ඉතිහාසයක් ඇති බියුකැනන් සතුවන බව වෝගන් මහතා වැඩි දුරටත් පැවසීය. 1999- 2007 දක්වා ඔස්ට්‍රේලියානු පුහුණුකරු වූ ක්වීන්ස්ලන්ත ජාතික 58 හැවිරිදි බියුකැනන් ගේ කාලය තුළ ඔස්ටේ‍්‍රලියානු පිල ලෝක කුසලාන 3ක් ජයගත් අතර ටෙස්ට් තරග 16 පිට පිට ජයග්‍රහණය කරන ලදී. එක්දින තරග 23ක් ද පිට පිට ජයගෙන තිබීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=s1104219</link>
    <topic>ප්‍රදේශීය ලේකම් ක්‍රීඩා සූරතාවනෙළුව ජාතික පාසලට</topic>
    <author>අකුරැස්සේ සමූහ තේජා විද්‍යාරූප</author>
    <content>නෙළුව ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ ජවන හා පිටිය මලල ක්‍රීඩා උළෙලේ සූරතාව දිනා ගැනීමට නෙළුව ජාතික පාසල් ක්‍රීඩා සමාජය සමත් විය. අනුසූරතාව හිමි කර ගනු ලැබුවේ බටුවන්ගල නවෝද්‍යා ක්‍රීඩා සමාජය විසිනි.නෙළුව ක්‍රීඩා නිලධාරී බෝධි සඳරුවන් දහනායක මහතාගේ සංවිධානයෙන් සහ නෙළුව ප්‍රාදේශීය ලේකම් ඩබ්ලිව්. ඩබ්ලිව්. කේ. විතානගේ මහතාගේ ප්‍රධානත්වයෙන් නෙළුව මහජන ක්‍රීඩාංගණයේදී මෙම ක්‍රීඩා උළෙල පැවැත්විණි.දක්ෂතම ක්‍රීඩකයා වූයේ නවෝද්‍යා ක්‍රීඩා සමාජයේ කේ. එච්. එම්. ටෙරාන් සංජීවයි.නෙළුව ජාතික පාසල් ක්‍රීඩා සමාජයේ හෂිණි ශානිකා දක්ෂතම ක්‍රීඩිකාව වූවාය.තරග ප්‍රතිඵල (කාන්තා)මීටර් 4001. මනෝජි ප්‍රබුද්ධිකා, නෙළුව ජාතික පාසල් ක්‍රී. ස. 2. කේ. ඩී. නිලුකා සමන්මලි නෙළුව ජාතික පාසල් ක්‍රීඩා සමාජය 3. එන්. වයි. මේනකා මයුරංගි, නෙළුව ජාතික පාසල් ක්‍රී. ස.මීටර් 8001. නිරෝෂා ප්‍රියදර්ශනී, නෙළුව රෙඩ්ස්ටාර් 2. ඕ. කේ. මනෝජි ප්‍රබුද්ධිකා නෙළුව ජාතික පාසල් ක්‍රී. ස. 3. එන්. වයි. මේනකා මයුරංගි, නෙළුව ජා. පා.මීටර් 15001. වී. එස්. නිරෝෂා ප්‍රියදර්ශනී, රෙඩ් ස්ටාර් 2. එච්. කේ. ඉෂානි පූර්නිමා මාවිට විජයමීටර් 50001. එච්. කේ. ඉෂානි පූර්නිමා මාවිට විජයදුර පැනීම1. ඩී. හෂිනි ශානිකා, නෙළුව ජා. පා. ක්‍රී. ස. 2. ඩී. ඩබ්ලිව්. අමාලි වත්සලා, මාවිට විජය 3. කේ. ඒ. ඉමාෂි මධුෂානි මාවිට විජයඋස පැනීම1. ඩී. ඩබ්ලිව්. අමාලි වත්සලා, මාවිට විජය 2. කේ. ජී. අශේෂා මධුවන්ති මාවිට විජය 3. කේ. ඒ. ඉමාෂා මධුෂානි මාවිට විජයයගුලිය1. කේ. ඩී. නිලුකා සමන්මලී නෙළුව ජා. පා. ක්‍රී. ස.කවපෙත්ත1. වී. එස්. නිරෝෂා ප්‍රියදර්ශනී, රෙඩ් ස්ටාර් 2. කේ. ඩී. නිලූකා සමන්මලී නෙළුව ජාතික පා. 3. යු. ජී. අනුෂා කුමාරි නෙළුව ජා. පා.හෙල්ල1. එම්. ජී. අරුණි මධුවන්ති, නෙළුව ජා. පා. 2. ඩී. ඩබ්ලිව්. අමාලි වත්සලා, මාවිට විජය 3. කේ. ඒ. ඉමාෂා මධුෂානි මාවිට විජයතුන්පිම්ම1. ඩබ්ලිව්. කේ. ඉෂානි පූර්ණිමා, මාවිට විජය 2. ඕ. කේ. මනෝජි ප්‍රබුද්ධිකා රන්දුනු, නෙළුව ජා. පා.පිරිමි තරගමීටර් 4001. කේ. එච්. එම්. ටෙරාන් සංජීව, නවෝද්‍යා 2. ඩී. එල්. මනෝජ් නුවන් නවෝද්‍යා3. එම්. ජී. සුමේධ ගයාන් නවෝද්‍යාමීටර් 8001. කේ. ඒ. රමේෂ් මනීස, නෙළුව ජා. පා. 2. එම්. කේ. ඩිලාන් තාරක, නෙළුව ජා. පා. 3. රුවන් චාමර නවෝද්‍යාමීටර් 15001. කේ. ඊ. රමේෂ් මහීෂා නෙළුව ජා. පා. 2. ඩබ්ලිව්. එල්. තරිඳු ලක්ෂාන් නෙළුව ජා. පා. 3. ඩබ්ලිව්. මලිත් දුෂාන්ත නෙළුව ජා. පා.මීටර් 50001. එම්. කේ. ඩිලාන් තාරක, නෙළුව ජා. පා. 2. ඩබ්ලිව්. එල්. තරිඳු ලක්ෂාන්, නෙළුව ජා. පා. 3. ඩී. එල්. මනෝජ් නුවන්, නවෝද්‍යාදුර පැනීම1. කේ. ජී. තුසාර ලක්මාල්, නෙළුව රෙඩ් ස්ටාර් 2. රොසාන්ත විජේවන්ත නවෝද්‍යා 3. ජී. ජී. සේන රත්නායක මැදගම රෑනගිරාඋස පැනීම1. රොෂාන්ත විජේවන්ත නවෝද්‍යා 2. එල්. ඩබ්ලිව්. චමින්ද අසේල රෙඩ් ස්ටාර් 3. වී. ජී. කල්ප චතුරංග රෙඩ් ස්ටාර්යගුලිය1. කේ. ජී. තුෂාර ලක්මාල් රෙඩ් ස්ටාර් 2. ජේ. ජී. ජනිත් චාමර රෙඩ් ස්ටාර් 3. කේ. කේ. අයේෂ් ධනංජය නෙළුව ජා. පා.කවපෙත්ත1. කේ. කේ. අශේෂ් ධනංජය නෙළුව ජා. පා. 2. කේ. ජී. තුෂාර ලක්මාල් රෙඩ් ස්ටාර් 3. එල්. ඩබ්ලිව්. චමින්ද අසේල රෙඩ් ස්ටාර්හෙල්ල1. එල්. ඩබ්ලිව්. චමින්ද අසේල රෙඩ් ස්ටාර්2. අමල් ජානක එදිරිසිංහ රෙඩ් ස්ටාර් 3. ජී. කේ. ජී. රුවන් මනෝහර නවෝද්‍යාතුන්පිම්ම1. රොෂාන්ත විජේවන්ත නවෝද්‍යා 2. එන්. එච්. සුදේස් බන්දුල නෙළුව ජා. පා. 3. ජී. එල්. සන්දික කරුණාරත්න නවෝද්‍යා.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=f1104211</link>
    <topic>අපි අධිරාජ්‍යවාදීන්ට ගැති රටක් නොවෙයි</topic>
    <author>සාකච්ඡා කළේ චන්දන ජයවීර ඡායාරූපය -ලලිත් සී. ගමගේ</author>
    <content>* එක්සත් ජාතීන්ගේ සංවිධානය හා අනෙකුත් සාමාජික රටවල් අතර ඇත්තේ කොයි විදිහෙ සම්බන්ධයක් ද? එහි කාර්යභාරය කුමක් ද?එක්සත් ජාතීන්ගේ සංවිධානය රටවල් ගණනාවක එක¼ඟත්වයෙන් ගොඩනැඟුණු සම්මුතික මධ්‍යස්ථානයක්. ඔවුන් නොයෙකුත් නියෝජිත ආයතන ම¼ඟින් විවිධාකාරයෙන් මනුෂ්‍ය සංහතියට බලපාන ප්‍රශ්න පිළිබඳ විමර්ශනයකර යම් යම් නිර්දේශ ඉදිරිපත් කරනවා.ඒ වගේ ම ආධාර සැළසුම් හා වැඩසටහන් සකස් කරනවා. සමහරවිට ලෝකයේ විවිධ කලාපවල සුවිශේෂ තත්ත්වයන් මතුවූ විට එම පළාත්වලට සුවිශේෂ වූ වැඩසටහන් කිරීමටත් ඔවුන් යොමු වෙනවා.* එ.ජා. සංවිධානයේ සාම්ප්‍රදාය අනුව මහලේකම්වරයාට උපදේශක කමිටුවක් පත් කළ හැක්කේ ආරක්ෂක මණ්ඩලයේ හෝ මහා සභාවේ තීරණයක් පරිදියි. එසේ නොමැතිව පත් කිරීම කොතෙක් දුරට වලංගුද?එක්සත් ජාතීන් ගේ සංවිධානය අවසාන වශයෙන් හැසිරවෙන්නේ ආරක්ෂක මණ්ඩලයට අනුවයි. මහලේකම් ඇතුළු නිලධාරීන් ක්‍රියාත්මක විය යුත්තේ ඔවුන්ගේ බල සීමාව තුළයි. ඒ අනුව ඔහුට වාර්තා සකස් කිරීමට හා ආරක්ෂක මණ්ඩලයට ඉදිරිපත් කිරීමට හැකියාවක් තිබෙනවා. බැන් කි මූන්ට ඊට එහා බලයක් නැහැ. වාර්තා පදනම් කරගෙන පරීක්ෂා කිරීමට ඔහුට හැකියාවක් නැහැ.යමක් ගැන තමන් දැනුවත් වෙන්න ලේකම්ට බලතල තිබෙනවා. එතැනින් එහාට ගොස් එම වාර්තාව ප්‍රසිද්ධ කිරීම එ.ජා. සංවිධානයේ සියලුම පටිපාටිවලට පටහැණියි. රජය මේ වාර්තාව ප්‍රසිද්ධ කිරීමට විරෝධය දක්වා ඇත්තේ එම පදනම මතයි.* රජයේ විරෝධයේ මූලික පදනම වාර්තාව ප්‍රසිද්ධ කිරීම ගැන පමණ ද?මෙවැනි විමර්ශනයක යෙදී තමන් දැනුම්වත්වීම සඳහා යැයි කියමින් මේ ලේකම්කරගෙන යන්නේ අධිරාජ්‍යවාදී රටවල්වල තිබෙන වුවමනාව අනුව ලංකාව චුදිතයෙක් බවට පත් කිරීමටයි. යුද්ධයේ දී සිදු වුණා යැයි කියන සමහර සිදුවීම් සඳහා පාදක කර ගැනීමට ඔහු උත්සාහ කරනවා. අපේ රටට අමතරව බොහෝ රටවල්වල යුද්ධ ඇති වී තිබෙනවා. නමුත් ලේකම්තුමා ඒවා ගැන වාර්තා සකස් කරලා නැහැ.අපි අධිරාජ්‍යවාදීන්ට ගැති රටක් නෙමෙයි. බටහිර රටවල් එල්. ටී. ටී. ඊ. යට ඔවුන්ගේ ම රාජ්‍යයක් ගොඩනඟා ගැනීමට උදව් කළා. එම¼ඟින් ඒ පළාත්වල බටහිර රටවල බලය පතුරවන්න උත්සාහ කළා.ඊට අමතරව ලෝකයේ ඇති වූ විවිධ සිදුවීම්වල දී අපි ජාත්‍යන්තර මතයක් ගොඩනැගීමට සම්බන්ධ වී තිබෙනවා. ඉරානය හා පලස්තීනය වෙනුවෙන් අපි පෙනී සිටිනවා. අපේ ජනාධිපතිතුමා ඉරානයේ සංචාරය කළා. පලස්තීනය රාජ්‍යයක් විදිහට පිළිගත යුතුය යන මතයේ අපි ඉන්නවා. මේ විදිහට අපි ගත්ත ස්ථාවරයන් ජාත්‍යන්තර වශයෙන් අධිරාජ්‍යයවාදීන්ගේ වුවමනාවන් සමඟ ගැටෙනවා. අපි රනිල්ගේ ආණ්ඩුව වගේ ගැත්තෝ වෙන්න ලෑස්ති නෑ. අපි මධ්‍යස්ථ ප්‍රතිපත්තියක් අනුගමනය කරන්නේ ජාත්‍යන්තර යුක්ති ධර්මය සමඟයි.* මෙයට පෙර 2009 දී ලංකාව සම්බන්ධයෙන් විමර්ශනයක් කළ යුතු බව එ.ජා. සංවිධානයට යෝජනාවක් පැමිණවිට බහුතර ඡන්දයෙන් එම යෝජනාව පරාජය වුණා. එම රටවල් මේ අවස්ථාවේදීත් අප රට සම¼ඟ සිටිනවාද?කළින් මේ විදිහෙ යෝජනාවක් ගෙන ආ අවස්ථාවේ දී අපේ මිත්‍ර රටවල් ලංකාව සම්බන්ධයෙන් විමර්ශනයක් කිරීමේ අවශ්‍යතාවයක් නැති බව දැඩිව අවධාරණය කළා. ඔවුන් කිව්වා ලංකාව ගැන විතරක් විමර්ශන කිරීම තේරුමක් නැහැ. එහෙම විමර්ශනයක් කරනවා නම් ලෝකය ගැනම සොයා බලන්න ඕනයි කියලා.යුද්ධයේ අවසාන භාගයේ ලංකාවේ සිදු වූ දේවල් පිළිබඳ තමුන් දැනුවත් ව සිටි බව ඒ රටවල් කිව්වා. ඉන්දියාව මේ මතය පැහැදිලිව ප්‍රකාශ කළා. මේ වාර්තාවේ කිසිම අලුත් දෙයක් නැහැ. පසුගිය කාලය මුළුල්ලේ ම අපට විරුද්ධව ගෙනගිය කතා තමයි මේකේ ඇතුළත්වෙලා තිබෙන්නේ.රජය සාමාන්‍ය මිනිස්සුන්ට කිසිම විදිහකින් හානියක් කළේ නැහැ. එල්. ටී. ටී. ඊ. ය බලහත්කාරයෙන් රඳවාගෙන සිටි සිවිල් වැසියන් ඔවුන්ගේ ග්‍රහණයෙන් බේරා ගැනීමයි අපි කළේ.* මෙම යෝජනා දිගින් දිගටම නැඟෙන්නේ ප්‍රමාණවත් පරිදි ජාත්‍යන්තරය දැනුම්වත් කිරීමට අපොහොසත් වූ නිසා බව විපක්ෂය කියනවා. මේ ගැන ඔබේ අදහස කුමක් ද?අපි මේ ගැන ප්‍රමාණවත් පරිදි ජාත්‍යන්තර ප්‍රජාව දැනුම්වත් කර තිබෙනවා. ඒ වුණාට විරුද්ධවාදී කඳවුරට ඒ කියුම්වලින් වැඩක් නැහැ. ඒ ගොල්ලෝ උත්සාහ කරන්නේ් ඔවුන්ගේ කෝන්තරය පිරිමහ ගන්නයි.* දිගින් දිගටම මැතිවරණවල දී මහජන මතය රජය සමඟ සිටියත් ජාත්‍යන්තර මතය ඊට පරස්පර බව මෙම සිදුවීම් හරහා පෙනෙන බවට කෙනෙකුට මතයක් ඉදිරිපත් කළ හැකි නොවේ ද?ජාත්‍යන්තර මතය තිබෙන්නේ අපේ පැත්තේ. මානව හිමිකම් කොමිෂම, එ.ජා. සංවිධානයේ මහා සභාව, ආරක්ෂක මණ්ඩලය එවැනි කිසිම ජාත්‍යන්තර සභාවක ලංකාවට විරුද්ධව යෝජනාවක් සම්මත වෙලා නැහැ. ජාත්‍යන්තරය ඉන්නේ අපි එවැනි වරදක් නොකළාය කියන ස්ථාවරයේයි. ඔවුන්ගේ සහය අපිට ඉදිරියටත් ලැබෙනවා. ලෝකයේ ජනතාව හා අධිරාජ්‍යවාදය අතර ප්‍රධාන ප්‍රතිවිරෝධයක් මතුව තිබෙනවා. අපි නියෝජනය කරන්නේ ලෝක ජනතාවයි.* එක්සත් ජනතා නිදහස් සන්ධානය මෙවර මැයි දිනය කම්කරු පන්තියේ ශක්තිය ජාත්‍යන්තර ප්‍රජාවට ප්‍රදර්ශනය කොට කුමන්ත්‍රණකාරී බලවේග පරාජය කිරීමට උත්සාහ කරන්නේ එම අරමුණ මත ද?මෙවර මැයි දිනයේ අපි පෙළපාලි යන්නේ කරුණු දෙකක් වෙනුවෙන්. ඒ අපේ රටේ ජාතික විමුක්තිය වෙනුවෙන් හා වැඩ කරන ජනතාවගේ අයිතිවාසිකම් වෙනුවෙන්.ජාතික විමුක්තිය වෙනුවෙන් අපේ රටේ ස්වෛරීභාවයට කිසි කෙනෙකුට අත ගහන්නට අපි ඉඩ දෙන්නේ නැහැ. 1930 ගණන්වල ඉඳන් වැඩ කරන ජනතාව පෙළපාලි ගියේ මෙම කරුණු දෙක වෙනුවෙන්. ඒ අරගලයේ දිගුවක් විදිහට තමයි අපි මෙවර රට ඉදිරියේ මතු වී ඇති මෙම අභියෝගයේ දී පෙනී සිටින්නේ. අපේ රට වෙනුවෙන් හා ජනතාවගේ තීන්දුව මත පාලනය වීමේ අයිතියට කරන ඇ¼ඟිලි ගැසීම්වලට විරුද්ධවයි මෙවර අපි මැයි දිනය සමරන්නේ.මානව හිමිකම් කොමිෂම කියුබාවට එරෙහි ව චෝදනා නඟන කොට එරට ජනතාව එකතුවෙලා අති විශාල පෙළපාලිවලින් ඇවිල්ලා රජයට සහයෝගය පළකළා. ජනතාව පළාත් පාලන මැතිවරණවල දී හා පසුගිය හැම මැතිවරණයකදීම උත්තරය දුන්නා. දැන් ජනතාව ඍජු ලෙස මහපාරට බැහැලා තමන්ගේ උද්යෝගය ජාත්‍යන්තරයට පෙන්නුම් කරාවී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=f1104212</link>
    <topic>විහිළුවට වෙඩි තියන්න හැදුවේපතොරොම් පිරිච්ච තුවක්කුවකින්</topic>
    <author>නදීෂානි පි‍්‍රයංගිකා ඡායාරූප –තුෂාර ප්‍රනාන්දු</author>
    <content>කොළඹ ආනන්ද විද්‍යාලයේ ආදි සිසුවකු වන හෙතෙම උසස් අධ්‍යාපනය හදාරන්නේ ශ්‍රී ජයවර්ධනපුර විශ්වවිද්‍යාලයෙනි. ඉන් ඉක්බිති විදෙස් අධ්‍යාපනය ලබමින් විවිධ ක්ෂේත්‍ර රැසක් අධ්‍යයනය කළ ඔහු කලක් මධ්‍යම පරිසර අධිකාරියේ සභාපති ලෙස ද කටයුතු කළේය. ක්ෂේත්‍ර ගණනාවක හසල දැනුමක් ඇත්තකු වන මහාචාර්ය විමලධර්ම අභයවික්‍රම මහතා පරමාණුක ශක්ති අධිකාරියේ වර්තමාන සභාපතිවරයාය.* ඔබගේ සම්පූර්ණ නම – විමලධර්ම අභයවික්‍රම* ගම – මාතර පලෝල්පිටිය* උපන් දිනය – 1951 ජූලි 26* උපන් ස්ථානය – මාතර පලොල්පිටියේදී* පියාගේ නම – ජී. පී. අභයවික්‍රම -ඉඩම් හිමි වැවිලිකරු* මවගේ නම – ලීනා වික්‍රමාරච්චි* දුව පැන ඇවිදපු පුංචි සන්දියට අපි ආයෙමත් ගියොත්?මගේ පුංචිම කාලේ ගෙවුණේ මාතර පලොල්පිටිය කියන ගමේදී. ඒක හරි සුන්දර ගමක්. මට සහෝදර සහෝදරියෝ දහතුන් දෙනෙක් හිටියා. මම තමයි හරි මැද. ඒ කියන්නේ හත්වෙනියා. පවුලේ වැඩිමල් අයගේ ආදරෙත්, බාල අයගේ ආදරෙත් එක්ක සතුටු හිතෙන මතකයක් පුංචි කාලේ මට තියෙනවා.* ඒ කාලේ කරපු චණ්ඩිකම් එහෙමත් ඇති...?එකක් දෙකක් නෙමෙයි, මතක හිටින දඟ වැඩ ගොඩක් කළා. අපේ ගෙදර තිබුණා ලයිසන් තුවක්කුවක්. මං ඒක විහිළුවට වගේ මගේ පුංචිම මල්ලි දිහාට දික්කළා. ඒ දැකලා අම්මා කෑ ගහගෙන ආවා. බලද්දි ඒකේ පතොරොම් පිරිලා තිබිලා තියෙන්නේ...?* ගමේදී ලබපු සුන්දරම අත්දැකීම සිහිපත් කළොත්?ගමේ ලස්සනට ගලාගෙන ගියපු ඇළක් තිබුණා. මම ඒ ඇළට බැහැලා යාළුවොත් එක්ක දණ්ඩි පැටව් අල්ලනවා. තාත්තා එනකොට ඒවා දාලා දුවනවා. ඒත් ගමේ මං හිටියේ ටික කාලයයි.* ඒ ඇයි?මට අවුරුදු තුනේදී අපි කොළඹ පදිංචියට ආවා. ඒ හින්දා මගේ ජීවිතේ සුන්දරම කාලේ මං ගතකළේ අවුරුදු තුනයි. ඒ මං ඉපදුණු ගමේදී.* ගමෙන් නගරයට ආවේ ඇයි?අම්මටයි තාත්තටයි ඕනේ වුණේ ඉහළ අධ්‍යාපනයක් අපට ලබා දෙන්න. ඒ හින්දා අපි දහතුන්දෙනාත් එක්ක කොළඹ පදිංචියට ආවා.* ගමෙන් ආපු ඔබට කොළඹ පරිසරය දැනුණේ කොහොමද?ඇත්තටම, කොළඹ කියන්නේ හරි ජනාකීර්ණ පරිසරයක්. අපි පදිංචි වෙලා හිටියේ මෝදර. මෝදර කියන්නේ නිසංසල පරිසරයක් නම් නෙමෙයි. ගැටුම්, කලබැගෑනි හරියට තිබුණා. මේ පරිසර තත්ත්ව දෙකේ ලොකු වෙනසක් මට දැනුණා.ඒ වුණත් අපිට පුළුවන් වුණා අයහපත් පරිසරයක් තුළ යහපත් විදිහට ජීවත්වෙන්න.* ඔබ අධ්‍යාපනය ලැබුවේ?මම ඉගෙන ගත්තේ කොළඹ ආනන්ද විද්‍යාලයේ. එකේ පංතියට ආනන්දෙට ඇතුල්වුණු මම, විශ්වවිද්‍යාල ප්‍රවේශය දක්වා අධ්‍යාපනය ලැබුවේ එම පාසලෙන්.* සුන්දර පාසල් කාලෙට ආයෙත් ගියොත්?මමයි නංගිලා හතරදෙනෙකුයි එකට ඉස්කෝලෙ ගියේ. මම ආනන්ද විද්‍යාලයට යද්දි නංගිලා ගියේ ගෝතමී විද්‍යාලයට. අපි මරදාන ස්ටේෂන් එකෙන් බැහැලා පාසලට යනවා.* පාසල් ජීවිතේ අමතක නොවෙනම සිදුවීම මතක් කළොත්?සමහර දවසට දඟ වැඩ කරලා ගුටි කෑවා. ආයේ පංතියම දඟ වැඩ කරලා එකට ගුටි කෑවා.* වෙන මොනවද?ඊට අමතරව මට පාසල් කාලෙදි මතක තියෙන තවත් සිදුවීමක් තමයි තේ කඩේකට ගිහින් යාළුවොත් එක්ක තේ බීපු හැටි. දවස ගානේ ගිහින්ම අන්තිමට ඒක අපේ පුරුද්දක් වුණා.* උසස් අධ්‍යාපනය ගැන කතා කළොත්?මම 1973 දී තමයි ශ්‍රී ජයවර්ධනපුර විශ්වවිද්‍යාලයේ ව්‍යවහාරික අධ්‍යාපන පීඨයට ඇතුළත් වෙන්නේ. ඒ කාලේ හරි සුන්දරයි.* රැග් එක වින්දේ කොයි විදිහටද?මම සෑහෙන්න රැග් කාපු කෙනෙක්. මට තිබුණේ ජේ. ආර්. ජයවර්ධන මැතිතුමා හාල් ප්‍රශ්නය ගැන කතා කරනවා වගේ කතා කරන්න. ඉතින් මං හොඳින් කතා කළා.තවත් සමහර වෙලාවකට මට තිබුණා අමුතු රැග් එකක්. මට පහත්වෙලා බිමට ඇඟිල්ල තියාගෙන කැරකෙන්න කියලා කීවා. මං ඒක වාර 15 – 20 ක් විතර කළා. ඊට පස්සෙ මං ගෙදර ඇවිත් ඒක මම යාළුවෙකුට කීවා කරන්න කියලා. එයා ඒක පස්පාරක් විතර කරද්දී හති වැටුණා.* කැම්පස් ජීවිතේ සුන්දරම මතකය සිහි කළොත්?ඒ කාලේ වර්තමාන උසස් අධ්‍යාපන ඇමැති එස්. බී. දිසානායක මහතා ජයවර්ධනපුර විශ්වවිද්‍යාලයේ අධ්‍යාපනය ලබන කාලයයි. ඒ කාලේ මම විද්‍යා සංගමයේ සභාපති. ශිෂ්‍ය නිලවරණයේ එස්. බී. මහතා කොමියුනිස්ට් පක්‍ෂයෙන් ඡන්දේ ඉල්ලුවා. අපි තරග කළේ ස්වාධීනව. ජයග්‍රහණය කළාට පසුව මහා ශිෂ්‍ය සංගමය පිහිටවන්න එතුමාට විද්‍යා පීඨයේ සහයත් ඕන වුණා.ඉතින් ඒ වෙලාවේ විද්‍යා පීඨය විදිහට අපි එතුමාට සහය දුන්නා. ඒ අනුව එතුමා මහා ශිෂ්‍ය සංගමයේ සභාපති බවට පත් වුණා.* කැම්පස් එකේදී රැග් විරෝධී ව්‍යාපාරයක් පටන් ගත්තාලු නේද?මම හොඳට රැග් කාපු කෙනෙක්. ඒ නිසා අපි විද්‍යා පීඨයෙන් පටන් අරගෙන නවක වද විරෝධී ව්‍යාපාරයක් ආරම්භ කළා. එහිදී එවකට ශිෂ්‍ය සංගමයේ සභාපති විදිහට කටයුතු කළ එස්. බී. දිසානායක මහතා අපිට ලොකු ශක්තියක්, සහයෝගයක් සැපයූවා.* විශ්වවිද්‍යාලයේදී අත්විඳින්න සිදුවුණු අමිහිරිම සිදුවීම මතක් කළොත්?ඒ කාලේ අපිට මුහුණ දෙන්න සිද්ධවුණු ලොකුම ගැටලුවක් වුණේ ආහාර ප්‍රශ්නය. ඒ හින්දා වරින් වර කැම්පස් එක වහන්නත් සිද්ධ වුණා. ඊට අමතරව තව තව සුළු සුළු අඩුපාඩුකම් අපට තිබුණා.* කැම්පස් ජීවිතෙන් පසුව පළමු රැකියාව වුණේ මොකක්ද?විශ්වවිද්‍යාලයෙන් අධ්‍යාපනය ලබලා අවසන් වුණාට පසුව මට ඉස්සරවෙලාම ලැබුණේ ගුරු පත්වීමක්. ඒ කෑගල්ලේ බාලිකා විද්‍යාලයට. මට ඒ කාලේ දිග රැවුලක් තිබුණා. විදුහල්පතිතුමා මාව දැක්ක ගමන් කිව්වේ ඔය රැවුලත් එක්ක මේ රස්සාව කරන්න බෑ කියලා. ඒ වෙලාවේ මං කිව්වා රැවුල මගේ ප්‍රශ්නයක්, හැකියාව තව දෙයක් කියලා. ඒ දෙක පටලවා ගන්න එපා කියලා.* ඊට පස්සේ මොකද වුණේ?ඒත් එක්ක මට තවත් රැකියාවක් ලැබුණා. ඊළඟට ඒ රැකියාව කරන අතරතුරේදී කොන්ටච්චි කජු වත්තේ පර්යේෂණ සහකාරවරයෙක් විදිහට රැකියාවක් ලැබුණා. ඔය අතරතුරේදී තමයි මම කොළඹ විශ්වවිද්‍යාලයට රැකියාව සඳහා තේරී පත්වන්නේ.* ජයවර්ධනපුර විශ්වවිද්‍යාලයෙන් උසස් අධ්‍යාපනය හැදෑරූ ඔබ, ඊට පස්සේ ඉදිරි අධ්‍යාපන කටයුතු සාක්ෂාත් කරගන්නේ කොහොමද?වෛද්‍ය පීඨයෙන් පරපෝෂ අධ්‍යාපනය සම්බන්ධව පශ්චාත් උපාධිය කළා. නිවර්තන කලාපීය රෝග පිළිබඳ එම්. එස්. සී. එක තායිලන්තයේ බැංකොක් නුවරදී සිදුකළා. මැලේසියාවේදී පරපෝෂ විද්‍යාව හා කීට විද්‍යාව සම්බන්ධව පශ්චාත් ඩිප්ලෝමාවත්, එංගලන්තයේ ලියෝපෝල් විශ්වවිද්‍යාලයෙන් කීට විද්‍යාව සම්බන්ධව පී. එච්. ඩී. එකත් කළා.* ආදරය සම්බන්ධවත් අත්දැකීම් ඇති?ප්‍රථම සහ එකම ආදරේ තමයි එයා.* කවුද එයා?ඇය ධර්මශාන්ති අබේවික්‍රම. ගුරු යුවළකගේ වැඩිමහල් දියණිය. එයාට මල්ලිලා දෙන්නෙක් හිටියා.* ඒ හමුවීම අතිශයින්ම සුන්දර ඇති නේද?මට ඇයව මුණගැසුණේ විශ්වවිද්‍යාලයේදී. ඊට පස්සේ දෙපාර්ශ්වයේම කැමැත්ත අරගෙන අපි විවාහ වුණා.* ඇගේ වෘත්තිය ගැන කතා කළොත්?අපේ විවාහයට කලින් ඇය මාවනැල්ල මයුරපාද විද්‍යාලයේ ගුරුවරියක් විදිහට කටයුතු කළා. ඊට පස්සේ විවාහ වෙලා මම වැඩිදුර අධ්‍යාපනය සඳහා තායිලන්තයට යද්දී ඇයට රැකියාවෙන් ටික කාලයකට ඉවත් වෙන්න සිද්ධ වුණා.අපි තායිලන්තයේ ඉඳලා ආපහු ලංකාවට එද්දී අපට ලොකු පුතාව ලැබිලයි තිබුණේ. ඊට පසුව ඇයට යළි පත්වීම හම්බවුණේ කොළඹ හෝ කළුතර.ඊට පස්සේ මම ඇයව විවිධ වැඩසටහන්වලට යොමුකළා. නමුත්, දරුවන්ගේ කටයුතුත් එක්ක කාර්ය බහුල වුණු ඇය සාර්ථක ගෘහණියක් බවට පත් වුණා.* ඇය තුළ ඔබ දකින හොඳම ගුණාංගය කුමක්ද?විශ්වවිද්‍යාලයේ ඉඳන් ම ඇය මාව හොඳට තේරුම් ගත්තු කෙනෙක්. හොඳ අවබෝධයකින් යුක්තව, මාව තේරුම් ගනිමින්, දරුවන්ගේ කටයුතුත් සිදුකරමින් මට ලොකු ශක්තියක් සපයනවා.* දරුවන් පිළිබඳ කතා කළොත්?මට දරුවෝ තුන්දෙනෙක් ඉන්නවා. ලොකු පුතා සුමිත්. ඔහු සර්වෝදය පදනමේ ව්‍යාපාර කළමනාකරු විදිහට කටයුතු කරනවා. දියණිය රාගම වෛද්‍ය පීඨයෙන් අධ්‍යාපනය ලබා සීමාවාසික පත්වීම් මත ඉන්නේ. ඇය ධම්මිනි මනෝජා.බාලම පුතා පුන්‍ය. ඔහු Saitam ආයතනයේ Graphic Designer විදිහට කටයුතු කරනවා.* දරුවන්ගේ සුන්දර මතකය යළි ආවර්ජනය කළොත්?ලොකු පුතා ඉපදුණේ තායිලන්තයේ. ඔහු සමාජීය කටයුතුවලට වැඩි කැමැත්තක් දක්වන කෙනෙක්. විශ්වවිද්‍යාල අධ්‍යාපනය ලබන කාලයේදී ඔහු isack සංගමයේ සභාපති වෙලා හිටියා. ශ්‍රී ලංකාවෙම isack සභාපති වෙලත් හිටියා. පුදුමයකට වගේ තායිලන්තයේදී, ඒ කියන්නේ සුමිත් ඉපදුණ රටේ isack හි සභාපති වෙන්නත් වරම් ලැබුවා. ඒක සුන්දර මතකයක්.* අපි නැවතත් ඔබතුමාගේ වෘත්තිය දිහාවට යොමු වුණොත්?මම කොළඹ විශ්වවිද්‍යාලයේ අවුරුදු 27 ක් සේවය කරන අතරතුරදී ද්වී වාර්ෂික නිවාඩු ගත්තා. ඒ කාලය තුළදී මම රාගම වෛද්‍ය පීඨයේ අවුරුදු දෙකක් ජ්‍යෙෂ්ඨ කථිකාචාර්යවරයෙකු විදිහට සේවය කළා. ඒ කාලය ඉවර වෙලා නැවත කොළඹ විශ්වවිද්‍යාලයට ආපසු යන්න සූදානම් වෙද්දි රාගම වෛද්‍ය පීඨයෙන් ඉල්ලීමක් කළා දිගටම එහි රැඳෙන්න කියලා.*ඊට පසුව මොකද වුණේ?එහි සේවය කරන අතරතුරදී මම පරමාණුක ශක්ති අධිකාරියේ ද්වී වාර්ෂික පර්යේෂණ ව්‍යාපෘතීන්ට සම්බන්ධ වුණා. ඒ අනුව දිගින් දිගටම ජාත්‍යන්තර පරමාණුක ශක්ති ඒජන්සියේ ආධාර ලබා ගනිමින් ඩෙංගු රෝගය, චිකන්ගුන්යා රෝගය වැනි රෝග හඳුනාගැනීම හා ඒවායේ රෝග ව්‍යාප්තිය හඳුනා ගැනීම සිදුකළා. ඒ අනුව මට ඉල්ලීමක් ලැබුණා මේ පරමාණුක ශක්ති අධිකාරියේ Board එකට එන්න කියලා.ඊට පස්සෙ මම කැමැත්තෙන්ම Board එකට ආවා.* සභාපති තනතුර දක්වා ආ ගමන් මඟ සිහිපත් කළොත්?ඒ වෙද්දි මෙහි සභාපති ධූරය දැරුවේ පේරාදෙණිය විශ්වවිද්‍යාලයේ ඔස්වින් පෙරේරා මහතා. එතුමාගේ කාර්ය බහුලත්වය නිසා මට කිව්වා මේ තනතුර භාරගන්න කියලා. මම ඒ විදිහට අවුරුදු දෙකක් එහි සභාපති විදිහට කටයුතු කළා.* ඊට පස්සේ?මම වසර දෙකක් එහි සභාපති විදිහට කටයුතු කරන කොට මධ්‍යම පරිසර අධිකාරියේ සභාපති තනතුර සඳහා චම්පික රණවක ඇමැතිතුමා මාව කැඳෙව්වා. ඒ අනුව මම මධ්‍යම පරිසර අධිකාරියේ සභාපති විදිහට කටයුතු කළා.* යළිත් මේ ආයතනයේ සභාපති වුණේ කොහොමද?ඊට පස්සේ වුණේ අමාත්‍යාංශ මාරුවීමක් විතරයි. ඒ අනුව විදුලිබල හා බලශක්ති අමාත්‍යාංශය චම්පික රණවක මහතාට අයත් වුණා. ඒ යටතේ පරමාණුක ශක්ති අධිකාරියත් එතුමාගේ විෂය පථයටයි අයත් වුණේ.එතුමා යළි ඉල්ලීමක් කළා ආපසු ඒ විෂය පථයට එන්න කියලා. ඒ අනුව මම 2010 වසරේදී යළිත් පරමාණුක ශක්ති අධිකාරියේ සභාපති ලෙසින් පත් වුණා.* වර්තමානයේ කතිකාවතකට බඳුන් වුණු ප්‍රබල ආයතනයක නියමුවාණන් ඔබ. පරමාණුක ශක්ති අධිකාරියේ අරමුණු ඔබ දකින්නේ කොහොමද?මේ අධිකාරිය සම්බන්ධයෙන් මේ කාලවකවානුවේදී කතා කරන්න ලැබීම ඇත්තටම කනගාටුවට කරුණක්. මොකද මේ අවස්ථාවකදී කතාබහට ලක්වීම වඩා විශාල සේවයක් දිගු කාලීනව සිදුකරන ආයතනයක් තමයි මේ. මේක ශ්‍රී ලංකාව තුළ විකිරණ භාවිතා වන යම් ක්‍රමවේදයක් තියෙනවද ඒ ක්‍රමවේදය ගැන අධ්‍යයනය කිරීම, පුද්ගලයකුට එය බලපාන ආකාරය ගැන අධ්‍යයනය කිරීම සිදුකරන ආයතනයක්. රෝහලක ස්කෑන් යන්ත්‍රයේ සිට විකිරණ භාවිතා වන යම් ක්‍රමවේදයක් තියෙනවද ඒ පරාසය තුළ අපේ කාර්ය භාරය දිවයනවා. ඒ නිසාවෙන් ඒවායේ ප්‍රමිතියත් ආරක්‍ෂා කිරීම, ඒවාට භාජනය වන රෝගීන් හෝ වෙනත් පුද්ගලයින්, භාවිතා කරන පුද්ගලයන් ආරක්‍ෂා කිරීම තමයි මුඛ්‍ය පරමාර්ථය ලෙස මා දකින්නේ.ඒ හැරෙන්නට මේ තාක්ෂණය නිවැරැදි ලෙස යොදාගෙන සංවර්ධනය කරා යා හැක්කේ කෙසේද යන්න අධ්‍යයනය කිරීමත් මෙහිදී සිදුවනවා.ඊට අමතරව අපේ විශේෂ ශිල්පීය ක්‍රම යොදාගනු ලබන අවස්ථා තියෙනවා. කිරිපිටි ආදියේ විකිරණ පරීක්‍ෂාව. ඒ කියන්නේ ආහාර ද්‍රව්‍ය පරීක්‍ෂාව, නිර්විනාශක විශ්ලේෂණ පරීක්‍ෂණ සිදුකිරීමත් අපේ කාර්යයක්.* ඊට අමතරව....අපි හිතමු පාලමක්, බෝක්කුවක්, ජලනළ පද්ධතියක් හැදුවම ඊට පස්සේ ඒක කඩන්නේ බිඳින්නේ නැතුවම, ඒවායේ දුර්වලතා හඳුනාගැනීම සිදුකළ හැකියි. ඒ වගේම මෙතන තියෙනවා ජල පදනම කියලා. එහිදී කරන්නේ වේල්ලක් නිර්මාණය වුණු පසු ඒකේ යම් ජල කාන්දුවීමක්, සිදුරක් පවතින අවස්ථාවකදී තාක්ෂණ ක්‍රම මගින් එය හඳුනාගැනීම.* ආහාර ද්‍රව්‍ය කල්තබා ගැනීමේ ක්‍රමවේද ඔබ ආයතනය සතුයි නේද?ආහාර ද්‍රව්‍ය කල්තබා ගැනීමත් සිදුකරනු ලබනවා. එහිදී ගැමා කිරණ භාවිතා කරමින් ආහාර කල්තබා ගැනීම සහ ද්‍රව්‍ය ජීවානුහරණය කිරීම සිදුකරනවා. ඒ සඳහා දැනට අපි මධ්‍යස්ථානයක් සැලසුම් කරලා තියෙනවා. ඒ සඳහා අවශ්‍ය ක්‍රමවේද දැන් අපි ළඟ තියෙනවා.* වඩාත් සාර්ථක වූ ව්‍යාපෘති සිහිපත් කළොත්?විශේෂ ව්‍යාපෘති රැසක් ක්‍රියාත්මක වුණා. ලංකාවේ තියෙන පටක බැංකුව හෙවත් ටිෂූ බැංකුව එකක්. අපි දන්නවා අක්ෂි කාච ලබාගැනීමට, පටක රෝපණය කිරීමත්, ඒ වගේම පශු වෛද්‍ය ක්ෂේත්‍රයේ දෙමුහුන් බැටළුවන් සහ දෙමුහුන් සතුන් අභිජනනය කරලා සතුන් බිහිකරලා ඒ මගින් අස්වැන්න වැඩිකර ගැනීමටත් හැකියාව ලැබුණා.ඒ වගේම කෘෂිකර්ම ක්ෂේත්‍රයේ ලෙඩ රෝගවලට ප්‍රතිජීවක නිපදවීමත් සිදුවනවා. ඒ වගේම වෛද්‍ය ක්ෂේත්‍රය තුළ බෝවන රෝග ඉක්මනින් හඳුනා ගැනීම ආදී විශාල ව්‍යාපෘති රැසක් ක්‍රියාත්මක වුණා.ඒ අතරට කෘෂිකර්මාන්ත ක්ෂේත්‍රයේ අතිශය සාර්ථක වූ පටක රෝපණයෙන් කෙසෙල් පැළ නිෂ්පාදනය කර බෙදාහැරීම සුවිශේෂී. මේ ව්‍යාපෘති කළ සමහර විද්‍යාඥයින් ඒ ව්‍යාපෘතිවලින් ලද ශක්තිය එක්ක ඉහළ ස්ථානවල වැජඹෙනවා.* ඔබ එහි විශේෂ වෙන්නේ කොහොමද?මමත් මගේ පර්යේෂණ අංශය දියුණු කර ගත්තේ මෙවැනි ව්‍යාපෘති මගින්. ඒක නිසා අද රටේ ඉහළ තත්ත්වයකට යන්නටත්, විද්‍යාඥයෙක් විදිහට ඉහළ ස්ථානයක ඉන්නටත්, රටට යම් ප්‍රයෝජනයක් කරන්නටත් ලැබුණු හැකියාව ඉමහත්. ඒ වගේම පුද්ගල සංවර්ධනයට මෙය උපකාරයක්.* සෞඛ්‍ය අංශයේ යහ පැවැත්ම වෙනුවෙන් සිදුකළ සේවාව සඳහන් කළොත්?2006 වසරේදී චිකන්ගුන්යා රෝගය ලංකාවම වසර 40 කට පසු ආක්‍රමණය කළ මොහොතේදී, වෛද්‍යවරුන් පවා හරියට දැනන් හිටියේ නෑ මේ රෝගය මොකක්ද කියලා. මේකේ සාම්පල සෞඛ්‍ය අමාත්‍යාංශය මගින් ඉන්දියාවටත්, තායිලන්තයේ විද්‍යාගාරයටත් යවලා තිබුණ මොහොතකදී අපිට හැකියාව ලැබුණ මේ රෝගය චිකන්ගුන්යා කියලා හඳුනාගන්නට. ඒ පිළිබඳ ස්ථිරතාවයක් කරන්නට.* නිතරම විදෙස් ගතවන පුද්ගලයෙක් විදිහට විශේෂ අත්දැකීම් ඇති.විවිධාකාරයේ විදෙස් අත්දැකීම් මා ලබා ගත්තා. තායිලන්තයේ මම අවුරුදු තුනක් ගතකළා. තායිලන්තය කියන්නේ බෞද්ධ රටක් විදිහට ශ්‍රී ලාංකිකයින්ට සළකන සුහදශීලී රාජ්‍යයක්. අපි තායිලන්තයේ හිටියේ තරුණ කාලෙදී. අත්දැකීම් බහුලයි. තායි වැසියෝ හරි කරුණාවන්තයි. සමීපයි.* පරමාදර්ශී චරිතය?ගොඩක් චරිත තියෙනවා. ඒ අතරින් මහත්මා ගාන්ධි චරිතය විශේෂයි.* ආගම දහමට ඔබතුමාගේ නැඹුරුව කොහොමද?මම ආගම දහමට නැඹුරු වුණු කෙනෙක්.* විවේකයක් ලැබුණම සංචාරය කරන්න කැමැති...දෙස් විදෙස් සංචාරයට කැමැතියි. ඒ අතරින් මම දකින විදිහට සමනල වැව කියන්නේ සුන්දරම දර්ශනයක්.* ජීවිතේ වඩාත්ම දුක්වුණු දවස අපි සිහිපත් කළොත්?විශේෂයෙන්ම මගේ මවත්, පියාත් අපෙන් වෙන්වුණු දවස.* වඩාත්ම සතුටුවුණු දවස?සතුටුවුණු දවස් නම් ගොඩක් තියෙනවා. එකක් කියලා විශේෂ කරන්න බැහැ. දරුවෝ තුන්දෙනාම ඉපදුණු දවසේ මම පියෙක් විදිහට සතුටු වුණා.* විවේකය ලැබුණොත් මොකද කරන්නේ?මට විවේකය ලැබෙනවා කියන එක හරිම අඩුයි. හිටපු ගමන් විදෙස්ගත වෙන්න වෙනවා. සමහර වෙලාවට එක එක හදිසි වැඩකටයුතු යෙදෙනවා. ඒත් විවේකයක් ලැබෙන්නේ නම් හරිම කලාතුරකින් තමයි.* ජීවිතය හැඩගස්වා ගත් දර්ශනය සිහිකළොත්?කවුරුහරි කෙනෙක් මගේ උපකාරයක් ඉල්ලුවොත් පුළුවන් විදිහකට ඒ උදව්ව කරලා මම සතුටු වෙනවා. මගේ දර්ශනය එයයි.* සෞන්දර්ය අංශයට ඔබතුමාගේ ඇති රුචිය?ඉස්සර නම් නාට්‍යවලට හරි ආසයි. නාට්‍ය බැලුවා. පොත් කියෙව්වා. ඒත් දැන් ඒ වගේ දේකට ලැබෙන ඉඩකඩ අඩුයි.* ඉදිරි බලාපොරොත්තු පෙළගැසෙන්නේ කොහොමද?මම තවමත් රාගම වෛද්‍ය පීඨයේ මහාචාර්යවරයෙකු ලෙස කටයුතු කරනවා. ඒ නිසා මගේ ලොකුම බලාපොරොත්තුවක් තමයි පශ්චාත් උපාධිය හදාරණ විද්‍යාර්ථීන්ට උපරිම අයුරින් එම කටයුතු සාක්ෂාත් කර දීම. මොකද තව අවුරුදු 4 – 5 ක කාලයක් තමයි ඉතිරිවෙලා තියෙන්නේ. ඒ වගේම ඉදිරියේ අපට තවත් ව්‍යාපෘති කිහිපයක් ලැබෙන්නට නියමිතයි.Idrc ආයතන සමඟ එක්වෙලා කටයුතු කිරීමටත් බලාපොරොත්තු වෙනවා.* රැකියාව පිළිබඳ ඔබ තෘප්තිමත්ද?අනිවාර්යයෙන්ම ඔව්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>21</day>
    </date>
    <link>http://www.dinamina.lk/2011/04/21/_art.asp?fn=f1104213</link>
    <topic>එක්සත් ජාතීන්ගේ සංවිධානය අරමුණුවලින් බැහැර වෙලා</topic>
    <author>සටහන උදිත ගුණවර්ධන</author>
    <content>* එක්සත් ජාතීන්ගේ සංවිධානයේ මහ ලේකම්වරයා පත් කළ උපදේශණ කමිටුවේ වාර්තාව ඉදිරි දිනවලදී නිකුත් වීමට නියමිතයි. මෙයින් මෙරට ස්වාධිපත්‍යට එල්ල වන්නේ කුමන ආකාරයක තර්ජනයක් ද ?මෙවැනි වාර්තාවක් මඟින් අප රට තුළ වූ අභ්‍යන්තර ස්වාධීනත්වය සම්පූර්ණයෙන්ම විනාශයට පත්වීමක් විය හැකියි. අප දකින විදිහට මේ කමිටුව පත් කිරීමේ සිට ඉදිරියට ක්‍රියාත්මක වූ සියලු ක්‍රියාමාර්ගවල පසු පසින් සිටින්නේ එල්. ටී. ටී. ඊ හිතවාදී පිරිස් හා ලොව පුරා විසිර සිටින දෙමළ ජාතිකයන් පිරිසකුත් වෙයි. මා මෙතැනදී සියල්ලටම චෝදනා එල්ල කරනවා නොවෙයි. එක්තරා පිරිසක් තමයි මෙයට මුල්ව කටයුතු කරන්නේ.වෙනත් විදිහට කියතොත් පරාජිත බලවේගයන්හි එක්සත් උත්සාහයක් විදිහටත් අද උද්ගතවෙලා ඇති තත්ත්වය හඳුන්වන්න පුළුවන්. මේ විද්වත් කමිටුව තුළ පවා සිටි ඇතැමුන් එල්. ටී. ටී. ඊ සංවිධානයට හිතවත්ව කටයුතු කළ අය විදිහටත් ප්‍රචලිතව සිටිනවා.අනෙක මේ විද්වත් කමිටුව ක්‍රියාත්මක වුණේ පිළිගත් නිල තත්ත්වයක් තුළ නෙවෙයි. මෙය මුලින් උපදේශක කමිටුවක් විදිහට හැඳින්වුවත් එහි අවසාන ක්‍රියාදාමය වෙලා තිබෙන්නේ උපදේශන ලබාදීම නොවෙයි. විමර්ශන සිදු කිරීමයි. අපට මේ කමිටුව ගැන මූලික විරෝධයක් ගොනු වන්නේ ම ඒ නිසයි.අප විමසා බැලිය යුතුයි එල්. ටී. ටී. ඊ කියන සංවිධානය පසුපස සිටියේ කවුද කියලා. ආරම්භය කෙසේ වුවත් එය අවසානයේ දී කටයුතු කළ අධිරාජ්‍යවාදී හස්තයන්ගේ අවශ්‍යතාවයන් සපිරීමට යැයි කීමේ වරදක් මා දකින්නේ නැහැ. බටහිර අධිරාජ්‍යවාදයේ සැලැසුම් තුළ මූලික මෙහෙයුම් බවට පත්ව ඇත්තේ රටවල් බෙදීම මධ්‍ය කේන්ද්‍රිය රටවල් විනාශ කිරීම යන කරුණුයි. ශ්‍රී ලංකාව පිළිබඳවත් ඔවුන්ගේ අරමුණ වෙනස් වී යැයි මා සිතන්නේ නැහැ.අපේ විපක්ෂය මඟිනුත් ඒ තත්ත්වයට අවශ්‍ය අනුබලයන් ලැබෙන බවක් තමයි දක්නට ඇත්තේ. අපට මතකයි එදා එජාපයේ නියෝජ්‍ය නායකයා මාධ්‍ය මගින් ප්‍රකාශ කරනවා මේ කමිටුවේ විමර්ශනවලට ඉඩ දෙන්න කියලා. මෙවැනි වචන නිකුත්වීම යහපත් දෙයක් විදිහට මා නම් සිතන්නේ නැහැ.අධිරාජ්‍යවාදීන් ඔවුන්ගේ න්‍යාය පත්‍රයට අනුව කටයුතු සිදු කරද්දී අප එහි කොටස් කරුවන් වෙමින් අවශ්‍ය මතවාදි සහයෝගය ලබාදිය යුතු නැහැ. එහෙත් විපක්ෂය මේ තත්ත්වය තේරුම් ගත් ආකාරයක් දක්නට නැහැ.රටේ ස්වාධිපත්‍යයට නිදහසට පහළින් තමයි පක්ෂ දේශපාලනයේ අරමුණු හා ඉලක්ක තබා ගත යුත්තේ. විපක්ෂයේ හෝ ආණ්ඩුවේ වගකීම විය යුත්තේ එයයි.* ශ්‍රී ලංකාවට එරෙහිව ක්‍රියාත්මක කිරීමට උත්සාහ කරන මේ බටහිර න්‍යාය පත්‍රයේ අරමුණු මොන විදිහට ද ඔබ දකින්නේඅද ඔවුන් සමස්ත කලාපය තුළම අවුල් සහගත තත්ත්වයක් ඇති කිරීමට උත්සාහ කරනවා. මෙය අප ටියුනීසියාව, ඊජිප්තුව, ලිබියාව තුළ දැක්කා. එපමණක් නොවෙයි. මුළු අරාබි ලෝකය පුරාම ආණ්ඩු විරෝධී සටන් ඇවිල යමින් තිබෙනවා. අප මේ පසුපස ඉන්නේ කවුද කියා බැලිය යුතුªවෙනවා. ඔවුන්ගේ අරමුණ මොකක් ද කියලා සලකා බැලිය යුතුයි.අද අරාබි රටවල් අතර ලිබියාව හුදකලා රාජ්‍යයක් බවට පත් වෙලා. අරාබි ලීගය හෝ වෙනත් අරාබි සංවිධානයක් ලිබියාවේ සහායට නැහැ. මේ තත්ත්වයට දේශපාලන හා ආර්ථික කරුණු බලපාන්න පුළුවන්. අධිරාජ්‍යවාදය තුළින් කලාපය පුරා කල්ලිවාදී සංවිධාන ව්‍යුහයකුයි ඇතිකර තිබෙන්නේ. මෙය කිසිසේත් හොඳ දෙයක් විදිහට සලකන්න බැහැ. අධිරාජ්‍යවාදීන් තම අරමුණු නව උපාය උපක්‍රම ඔස්සේ පෙළ ගැසී ඉන්නේ ඔය විදිහටයි.* ඔබ සිතන ආකාරයට අමෙරිකාව ඇතුළු නව අධිරාජ්‍යවාදීන් ශ්‍රී ලංකාවේ මෙතරම් ඉලක්ක ගත කිරීමට උත්සාහ කරන්නේ ඇයි ?අපට ලෝක සිතියම බැලුවහම වුණත් පෙනෙනවා ශ්‍රී ලංකාව කියන පුංචි තිතක් බඳු රටට එහි ඇති විශේෂත්වය. ලෝකයේ මධ්‍යගත වූ අතිශය වටිනා භූ®ගෝලීය පිහිටීමක තමයි ලංකාව පිහිටා තිබෙන්නේ. ඒ වගේම නැඟෙනහිර ආසියාව සම්බන්ධ කර ගැනීමට නම් ශ්‍රී ලංකාවේ ඇති භූගෝලීය පිහිටීම ඉතාමත් වැදගත් වෙනවා. මේ හැම දෙයක් නිසාම තමයි ඔවුන් ශ්‍රී ලංකාව ඉලක්ක කර ගැනීමේ ඔවුන්ට අවශ්‍ය කරන ග්‍රහණයකට මේ රට යටත් කර ගැනීමට උත්සාහ කරන්නේ.අපට මතකයි 1980 දශකයේ දී ජේ. ආර්. ජයවර්ධන ජනාධිපතිවරයා අමෙරිකාව විසින් ඔවුන්ගේ අවශ්‍යතා සඳහා යොදා ගත්තා. එදා ඉන්දියාවටත් සෙසු නැඟීඑන ආසියානු රටවලටත් විරුද්ධව අමෙරිකාව ශ්‍රී ලංකාව සහ පාකිස්තානය යන රටවල් යොදා ගත්තා.අධිරාජ්‍යවාදයේ මූලික අරමුණ වෙලා තිබෙන්නේ රටවල් කැඩීමත් බෙදීමත් එමඟින් ඔවුන්ගේ අරමුණු හා න්‍යාය පත්‍රය.අද එක්සත් ජාතීන්ගේ සංවිධානය ඔවුන්ගේ අරමුණුවලින් බැහැර වෙලා කටයුතු කරනවා. එක්සත් ජාතීන්ගේ සංවිධානය එක්සත් ජනපද සංවිධානය බවට පත් වෙලා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104222</link>
    <topic>මූන්ගේ කමිටුවටසන්ධානයේ විරෝධය</topic>
    <author>සුභාශනි සේනානායක</author>
    <content>එක්සත් ජාතීන්ගේ සංවිධානයේ මහලේකම් බෑන් කී මුන් මහතාගේ කමිටුවට එක්සත් ජනතා නිදහස් සන්ධානය විරෝධය පළ කරයි.එම වාර්තාව සත්‍ය තොරතුරු සොයා බැලීමෙන් තොරව සකස් කළ ඒකපාර්ශ්වීය වාර්තාවක් බවට සන්ධානය පවසයි. එක්සත් ජනතා නිදහස් සන්ධානය වෙනුවෙන් ප්‍රකාශයක් කරමින් සන්ධානයේ මහලේකම් වරයා පවසන්නේ අප රටට යුද අපරාධ චෝදනා එල්ල කිරීම එහි ප්‍රධාන අරමුණ වන බවය.මහලේකම්වරයාට උපදෙස් දීමට පත්කළ ත්‍රිපුද්ගල කමිටුව ඒකපාර්ශ්වීය සාවද්‍ය තොරතුරු මත වාර්තාව ඉදිරිපත් කර ඇති බව පවසන සුසිල් ප්‍රේමජයන්ත් මහතා ශ්‍රී ලංකාවේ යුද්ධයක් තිබුණේ නැති බවත් තිබුණේ මානුෂීය මෙහෙයුමක් බවත් පවසයි.ශ්‍රී ලංකාවට අවශ්‍යව තිබුණේ එල්. ටී. ටී. ඊ ත්‍රස්තවාදයෙන් ජනතාව මුදාගැනීම පමණයි. එම සංවිධානය ලෝකයේ රටවල් ගණනාවක තහනම් සංවිධානයක්. එහෙත් මේ වාර්තාවේ සඳහන් වන්නේ අවසන් අදියර ගැන පමණක් බවද ඇමැතිවරයා පවසයි.එල්. ටී. ටී. ඊ සංවිධානය වසර 30 තුළ සිවිල් ජනතාව, රාජ්‍ය නායකයන්, හමුදා නායකයන්, දේශපාලනඥයන් ඝාතනය කළ බවත්, එම සංවිධානය මෙරටින් තුරන් කිරීමට නායකත්වය දුන් ජනාධිපතිතුමා, ආරක්ෂක ලේකම්තුමා, රණවිරුවන් ඉලක්ක කර චෝදනා කිරීමත් ශ්‍රී ලංකාවේ ස්වෛරීභාවයට මැදිහත්වීමට ප්‍රයත්න දැරිමත් දැඩි සේ හෙළා දකින බවත් පවසන මහලේකම්වරයා මෙම වාර්තා සකස් කිරීමේදී ඇතැම් දේශපානඥයින් මෙරටදී සහ විදේශවලදී වාසි තකා සිදුකරන ලද ප්‍රකාශද පදනම් වී ඇතැයි ද පවසයි.මේ වාර්තාව මඟින් ජාත්‍යන්තරයට ගෙනයන කුමන්ත්‍රණය පරාජය කිරීමට දේශහිතෛෂී සියලු ජනතාව එක්වන මෙන් ඉල්ලා සිටින මහලේකම්වරයා, මානුෂික මෙහෙයුමෙන් පසු ජනවර්ග අතර සමගියත් රටේ ආරම්භ කළ සංවර්ධනය නවතා දමා රට දෙකඩ කිරීමටත්, ජනවර්ග අතර බෙදීමක් ඇති කිරීමට කටයුතු කිරීම ජගත් සංවිධානයට තරම් නොවන බවත්, මහලේකම්වරයා පවසන අතර මේ සඳහා දේශප්‍රේමී සියලු ජනතාව සහ සන්ධානයේ හවුල්කාර පක්ෂවල පූර්ණ සහාය ලබාදෙන බවද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104223</link>
    <topic>බෑන් කී මූන්ගේ කමිටුවට එරෙහිවඅත්සන් දස ලක්ෂයක පෙත්සමක්</topic>
    <author>ශීලා උඩුවර</author>
    <content>බෑන් කී මූන්ගේ විශේෂඥ කමිටුවේ උපදේශන වාර්තාවට විරෝධය දැක්වීම සඳහා විවිධ ක්ෂේත්‍රවල ජනතාව අත්සන් දශ ලක්ෂයක් සහිත පෙත්සමක් ඉදිරිපත් කිරීම ඊයේ (21) ආරම්භ කළේ ය.මේ පෙත්සම අත්සන් කිරීම පිටකොටුව බත් නැවතුම් පොළේ දී ඊයේ (21) ආරම්භ විය. ප්‍රවීණ කලාකරුවෝ, ක්‍රීඩකයෝ, ව්‍යාපාරිකයෝ ඇතුළු විවිධ ක්ෂේත්‍රවල ඇත්තෝ මේ පෙත්සමට අත්සන් තැබූහ. පෞද්ගලික ප්‍රවාහන සේවා ඇමැති සී. බී. රත්නායක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල, ග්‍රාම සංවර්ධන හා කාන්තා කටයුතු ඇමැති තිත්ස කරල්ලියද්ද යන මහත්වරු ඇතුළු ප්‍රභූවරු රැසක් මේ අවත්ථාව දැක බලා ගැනීමට පැමිණ සිටියහ.අන්තර් පළාත් බත් හිමියන්ගේ සංගමය සහ ජාතික ගමනාගමන කොමිෂම මේ පෙත්සමේ අත්සන් දශ ලක්ෂය ලබා ගැනීමේ වැඩපිළිවෙළ සංවිධානය කර තිබුණි.මෙහි දී අදහත් දැක් වූ කොළඹ විශ්වවිද්‍යාලයේ ආචාර්ය ප්‍රතිභා මහානාම හේවා මහතා අදහත් දක්වමින් “එක්සත් ජාතීන්ගේ සංවිධානය නිකුත් කළ මේ වාර්තාව ශ්‍රී ලංකාවේ කීර්තිය විකෘති කිරීමට ඉදිරිපත් කළ පෞද්ගලික වාර්තාවක් බව කීය. මෙවැනි පෞද්ගලික වාර්තාවකින් කළ හැකි එකම දෙය මඩගැසීම පමණක් බවද” ඒ මහතා කීය.දෙබිඩි පිළිවෙතක් අනුගමනය කරමින් අමෙරිකාවේ උවමනාවට මේ වාර්තාව නිකුත් කර ඇති බව පැවැසූ මහානාම හේවා මහතා ශ්‍රී ලංකාවට කළු ලපයක් එක් කිරීමට දරන උත්සාහය සියලු දෙනා ඒකරාශී වී ව්‍යර්ථ කළ යුතු බව ද පැවැසීය. ප්‍රවීණ කලාකරු ලාල් වීරසිංහ මෙහි දී කියා සිටියේ තුන්වැනි ලෝකයේ රටක් ලෙස ශ්‍රී ලංකාවේ රාජ්‍ය නායකයා යුද අධිකරණයට ගෙන යාමට අර අදින බවයි. ලෝකයේ බොහෝ රටවල තවමත් ත්‍රත්තවාදය හිස ඔසවා ඇතැයි කී ඒ මහතා, නැවත වරක් ත්‍රත්තවාදයට ශ්‍රී ලංකාව වෙලා ගැනීමට ඉඩදිය නොහැකි බව ද කීය. මලල ක්‍රීඩිකා ශ්‍රියානි කුලවංශ මහත්මිය අප රට ලැබූ සාමය හෑල්ලු කිරීමට ඉඩ ලබා නොදිය යුතු බව කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104224</link>
    <topic>ලෝක දේශපාලනයේඅංක එක මහින්දට</topic>
    <author>පණ්ඩුක සමරසේකර</author>
    <content>ජාත්‍යන්තර ‘ටයිම්ස්’ සඟරාව සංවිධානය කළ ලොව බලවත් ම හා ආකර්ෂණීය පුද්ගලයා තේරීමේ මත විමසුමේ අවසන් ප්‍රතිඵලයට අනුව ලොව ආකර්ෂණීයම දේශපාලඥයා බවට ශ්‍රී ලංකා ජනාධිපති මහින්ද රාජපක්‍ෂ මහතා පත් වී සිටී.ජනාධිපති මහින්ද රාජපක්‍ෂ මහතා වෙත ප්‍රසාදය පළ කරමින් අන්තර් ජාලය ඔස්සේ තම මතය පළ කළ පුද්ගලයන් සංඛ්‍යාව එක් ලක්‍ෂ අනූ හතර දහස් හාරසිය හැත්තෑ අටකි.සමස්තයක් වශයෙන් ලොව ආකර්ෂණීය ම පුද්ගලයා වන්නේ ලෝක ප්‍රකට පොප් ගායක රයින්ඩ් ය. ලොව ආකර්ෂණීයම පුද්ගලයන් 10 දෙනා අතරට තේරී ඇති එකම දේශපාලන නායකයා මෙන්ම දකුණු ආසියානුවා වන්නේ ද ජනාධිපතිතුමා ය.රුසියාවේ අගමැති වැලැඩ්මීර් පුටින් 42 වන ස්ථානයේ ද ඇමරිකානු ජනාධිපති බරක් ඔබාමා 46 ස්ථානයේ ද ඉන්දියාවේ ජන නායිකා සෝනියා ගාන්ධි 102 ස්ථානයේ ද පසුවෙයි. ජාත්‍යන්තර ටයිම්ස් සඟරාව අන්තර් ජාලය ඔස්සේ ලොව ජනපි‍්‍රයතම පුද්ගලයා තේරීමේ මත විමසුම ඊයෙන් (21) අවසන් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104225</link>
    <topic>කනගරත්නම්ට කොටි හිතවාදීන්ගෙන් තර්ජන</topic>
    <author/>
    <content>යුද සමයේ දී එල්.ටී.ටී.ඊ.ය සිදුකළ ම්ලේච්ඡ ඝාතන පිළිබඳ හෙළිකිරීමත් සමඟ ද්‍රවිඩ සන්ධානයේ හිටපු මන්ත්‍රී එස්. කනකරත්නම් මහතාට එල්.ටී.ටී.ඊ. හිතවාදී කණ්ඩායම්වලින් තර්ජන එල්ලවීමට පටන් ගෙන තිබේ.ශ්‍රී ලංකා රජය මානුෂීය මෙහෙයුම්වල නිරත වූ අවසාන දින කිහිපයේදී එල්.ටී.ටී.ඊ. ය අහිංසක සිවිල් වැසියන් සිය ගණනක් ම්ලේච්ඡ ලෙස ඝාතනය කළ බවට කනකරත්නම් මහතා ඒෂියන් ට්‍රිබියුන් වෙබ් අඩවිය ඔස්සේ හෙළිදරව් කළේය. එම කාලසීමාව තුළ වන්නියේ සිදු වූ සිදුවීම් පිළිබඳ සම්පූර්ණ සත්‍ය තොරතුරු ඔහු ඉදිරිපත් කර තිබිණි.හිටපු මන්තී‍්‍රවරයා කියා සිටියේ ජනතාවගේ ආරක්ෂාව වෙනුවෙන් රජය විසින් ප්‍රකාශයට පත් කළ එම යුදමුක්ත කලාපයට කාලතුවක්කු ප්‍රහාර එල්ල කිරීම රජයේ හමුදා විසින් සිදුකළ හැක්කක් නොවන බවය. යුදමුක්ත කලාප හරහා ජනතාව ගමන් කිරීම වැළැක්වීමේ අවශ්‍යතා පැවතුනේ එල්.ටී.ටී.ඊ.යට බවද හෙතෙම පෙන්වා දුන්නේය. එම කලාපය වටා එල්.ටී.ටී.ඊ ය කාලතුවක්කු අවි රැසක් ස්ථානගත කර තිබෙන ආකාරයද සියැසින් දැක ගැනීමට හැකි විය. එල්ල වූ ප්‍රහාරවලින් සිවිල් වැසියන් විශාල පිරිසක් මියගිය බවද කනකරත්නම් මහතා සිහිපත් කර තිබේ.එල්.ටී.ටී.ඊ. පාලනය පැවති ප්‍රදේශයේ සිදුවූ අමානුෂික ඝාතන පිළිබඳ සිහිපත් කරමින් හෙතෙම කියා සිටින්නේ දිනෙන් දින ත්‍රස්තවාදීන් අතින් ඝාතනය වූ එවැනි පිරිස් පිළිබඳ ලේඛනයක් එකල තමන් පවත්වාගෙන ගිය බවයි. ශ්‍රී ලංකා හමුදා විසින් සිවිල් වැසියන් ඝාතනය කරන අවස්ථාවක් දැක තිබේදැයි ඒෂියන් ටි‍්‍රබියුන් වෙබ් අඩවිය ඇසූ ප්‍රශ්නයට පිළිතුරු දුන් හිටපු මන්තී‍්‍රවරයා කියා සිටියේ එවැන්නක් කිසිදා අසා නැති බවයි. එහෙත් තුවාල ලබා තම පාලන ප්‍රදේශය වෙත පැමිණෙන සිය ගණනක් සිවිල් වැසියන් පමණක් නොව එල්.ටී.ටී.ඊ. සාමාජිකයන් පවා වහාම ප්‍රතිකාර වෙත යොමු කිරීමට ආරක්ෂක අංශ සාමාජිකයන් කටයුතු කරන ආකාරය තමන් දැක ඇතැයිද ඔහු සිහිපත් කළේය.එල්.ටී.ටී.ඊ. ය මෙතෙක් ජාත්‍යන්තරය තුළ ගොඩ නගා තිබූ අසත්‍ය මතවාද කනකරත්නම් මහතාගේ හෙළිදරව්වත් සමග නිවැරදි කිරීමට හැකි විය. යුද සමයේදී පැවති තත්ත්වය පිළිබඳ මෙතෙක් එහි අත්දැකීම් සහිත පුද්ගලයෙකුගෙන් ලැබුණු සත්‍ය සහ ප්‍රත්‍යක්ෂම වාර්තාව එය බව ඒෂියන් ටි‍්‍රබියුන් වෙබ් අඩවිය සඳහන් කරයි. කනකරත්නම් මහතාගේ පවුලේ සාමාජිකයන් එම වෙබ් අඩවියට ප්‍රකාශ කර ඇත්තේ තවදුරටත් කිසිදු හෙළිදරව් කිරීමක් නොකරන ලෙස එල්.ටී.ටී.ඊ. හිතවාදී කණ්ඩායම් කනකරත්නම් මහතාට අනතුරු අඟවා ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104226</link>
    <topic>සංහිඳීයාව ශක්තිමත්කර ගැනීමට කිතුදහම උපයෝගීකර ගත යුතුයි</topic>
    <author/>
    <content>අප රට තුළ දැන් තිබෙන සංහිඳියාව තව දුරටත් ශක්තිමත් කර ගැනීමට කිතු දහමේ වටිනා හරය උපයෝගි කර ගත යුතු බව ජනාධිපති මහින්ද රාජපක්ෂ මහතා අදට යෙදී තිබෙන පාස්කු දිනය නිමිත්තෙන් නිකුත් කළ පණිවිඩයේ සඳහන් වේ.එම පණිවිඩය මෙසේය.අදට යෙදී තිබෙන පාස්කු උළෙල කිතුනුවන්ට සුවිශේෂී වන්නේ තම ශාස්තෘන් වහන්සේ කුරුසයේ ඇණ ගසා මරණයට පත් කිරීමෙන් දින තුනකට පසු උත්ථානයට පත්වීම මෙදිනට යෙදී ඇති නිසාය. සාමාන්‍ය මිනිසෙකු ලෙස ජීවය ලැබ උතුම් වූ ධර්මයක් ලොව පුරා ප්‍රචලිත කරමින් මිනිසුන් පවින් මුදා ගැනීමට සිය ජීවිතය කැප කළ ජේසුස් වහන්සේගේ ධර්මයෙහි හරය වන්නේ අවබෝධය, ඉවසීම සහ කරුණාව පිළිබිඹු වන අසීමිත දයාවයි.අප රට තුළ දැන් තිබෙන සංහිඳියාව තව දුරටත් ශක්තිමත් කර ගැනුමට කිතු දහමේ වටිනා හරය උපයෝගී කර ගන්නා සේම වත්මන් ලෝකය මුහුණ දී සිටින නොයෙකුත් අර්බුදයන්ගෙන් මිදීමට ද කිතුනු දහමින් ලද හැකි පිටුවහල අතිමහත්ය. මරණයෙන් උත්ථාන වූ ක්‍රිස්තුන් වහන්සේගේ දේවත්වය පිළිබඳ විශ්වාසයෙන් ශක්තිමත් වූ දයාවෙන් හා අවබෝධයෙන් සපිරි ශ්‍රී ලංකාවේ සියලු කිතුනු බැතිමතුන්ට ප්‍රීතිමත් හා සාමකාමී පාස්කු උත්සවයක් ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104227</link>
    <topic>සම්බුද්ධත්ව ජයන්තියටජයපිරිත් සජ්ක්‍ධායනාවක්</topic>
    <author>අසේල කුරුළුවංශ හා ඉන්දික පොල්කොටුව</author>
    <content>රටට හා ජනතාවට සෙත් පතා රාජ්‍ය ආරක්ෂක අමාත්‍යාංශයේ මෙහෙයවීමෙන් තෛ‍්‍රනිකායික මහා නාහිමිවරු ප්‍රමුඛ සංඝරත්නය 2600 නමකගේ සහභාගීත්වයෙන් මැයි මස 10 වැනි දින බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේදී ආශිර්වාදාත්මක ජය පිරිත් සජ්ඣායනාවක් පැවැත්වෙයි.වාර්ෂිකව සංවිධානය කරනු ලබන මේ වැඩසටහන වසර 2600 වැනි ශ්‍රී සම්බුද්ධත්ව ජයන්තිය වෙනුවෙන් දිවයිනේ සතර දෙසින් භික්ෂූන් වහන්සේ 2600 නමක් මෙවර පිරිත් සජ්ඣායනාව සඳහා වැඩම කිරීමට නියමිතය.ආරක්ෂක ලේකම් ගෝඨාභය රාජපක්ෂ මහතා ඊයේ (21) පෙරවරුවේ මල්වතු පාර්ශවයේ මහානායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල, අස්ගිරි පාර්ශ්වයේ මහනායක අතිපූජ්‍ය උඩුගම ශ්‍රී බුද්ධරක්ඛිත යන මහනායක ස්වාමීන්ද්‍රයන් වහන්සේ දෙනම බැහැදැක ආශිර්වාද ලැබ අදාළ වැඩපිළිවෙළ සම්බන්ධව උන් වහන්සේලා දැනුම්වත් කරනු ලැබීය. මෙම සර්ව රාත්‍රික ජයපිරිත් සජ්ඣායනාව සඳහා වැඩම කරන ලෙස ආරක්ෂක ලේකම්වරයා මහනාහිමිවරු දෙනම ප්‍රමුඛ මල්වතු අස්ගිරි මහා සංඝරත්නයට ආරාධනා කිරීමද මෙහිදී සිදු කැරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104228</link>
    <topic>ජාත්‍යන්තර අධිකරණයට රාජ්‍ය නායකයා ගෙනියන්න බෑ</topic>
    <author/>
    <content>එල්ටීටීඊයට විරුද්ධව යුද්ධයක් කිරීම සම්බන්ධයෙන් කිසිවකු ජාත්‍යන්තර අධිකරණයට ගෙන යාමට නොහැකි බව මහනුවර දිස්ත්‍රික් මන්ත්‍රී එජාප ජ්‍යෙෂ්ඨ සභාපති ලක්‍ෂ්මන් කිරිඇල්ල මහතා ප්‍රකාශ කරයි.ඒ අනුව රාජ්‍ය නායකයා හෝ ආරක්ෂක අංශවල රණවිරුවන් ජාත්‍යන්තර යුද අධිකරණයක් හමුවට ගෙන යා හැකි යැයි කියන කතාවේ සත්‍යයක් නැති බවද කිරිඇල්ල මහතා සඳහන් කරයි.මේ බව ඊයේ සුදරෝලි දෙමළ පුවත්පතේ පළවූ ප්‍රධාන පුවතේ සඳහන් වෙයි. රෝමානු ප්‍රඥප්තියට ශ්‍රී ලංකාව අස්සන් තබා නැති හෙයින් ජාත්‍යන්තර අධිකරණයට කිසිවකු ගෙන යාමේ ඉඩක් නැති බවද කිරිඇල්ල මහතා එම පුවතින් කියා සිටී. එම ප්‍රඥප්තියට අස්සන් කරන ලෙස රනිල් වික්‍රමසිංහ මහතාට රටවල් කීපයක් බල කළා. ඒත් ඔහු එයට අස්සන් තැබුවේ නෑ. ඒ අනුව කිසිවකු ජාත්‍යන්තර යුද අධිකරණයකට ගෙන යා නොහැකි යයිද ලක්ෂ්මන් කිරිඇල්ල මහතා කියයි. එවැනි යමක් කිසිවකු කියනවා නම් එය හුදෙක් දේශපාලන වාසියට බවද ඒ මහතා වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n1104229</link>
    <topic>ඉන්දියාවේ විශේෂ ඉල්ලීමටශ්‍රී ලංකාවෙන් ප්‍රතිචාර</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ සමීපතම රාජ්‍ය තාන්ත්‍රික මිතුරකු වූ ඉන්දියාවේ විශේෂ ඉල්ලීමක් අනුව ඉන්දීය පී‍්‍රමියර් ලීග් (අයි.පී.එල්) තරගාවලියට එක්ව සිටින ක්‍රීඩකයන්ට මැයි 18 දා එංගලන්ත සංචාරයට එක්වීමේ අවස්ථාව ලබාදීමට ක්‍රීඩා ඇමැති මහින්දානන්ද අලුත්ගමගේ මහතා ඊයේ තීරණය කළේය.එම ක්‍රීඩකයන් මැයි 5 දා ශ්‍රී ලංකාවට පැමිණිය යුතු බවට කලින් නියෝග කර තිබුණි. නව තීරණය අනුව අයි.පී.එල්. ක්‍රීඩකයන් ඉන්දියාවේ සිට එංගලන්තයට පැමිණ ශ්‍රී ලංකා පිලට එක්වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042210</link>
    <topic>සීනි කරිඤ්ඤං ළඟ තබා ගත් අයට දඩ</topic>
    <author>මහනුවර දිසා සමූහ කේ. චන්ද්‍රරත්න</author>
    <content>සීනි කරිඤ්ඤං මිලි ලීටර් 8250 ක් ළඟ තබා ගැනීම පිළිබඳ වරද පිළිගත් පුද්ගලයන් තිදෙනකුට රුපියල් 22500 ක දඩ මුදලක් ගෙවන ලෙස මහනුවර මහේස්ත්‍රාත් එස්. යු. බී. කරල්ලියද්ද මහතා නියෝග කොට ඇත.මෙලෙස දඩ මුදල් ගෙවන ලෙස නියෝග කොට ඇත්තේ මරුද්දාගෙදර රත්නසිරි, එගොඩගෙදර ජයමංගලගේ විජිත හා විජේසුරිය යන පුද්ගලයින් තිදෙනකුටය. මොවුන් අත්අඩංගුවට ගෙන අධිකරණය වෙත ඉදිරිපත් කර ඇත්තේ කටුගස්තොට පොලිසියේ දූෂණ මර්දන අංශය මගිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042211</link>
    <topic>ප්‍රකට ක්‍රිකට් ක්‍රීඩකයකු හා විවාහ වී යැයි පවසමින් ව්‍යාජ ලියකියවිලි සැකසූ යුවතිය රිමාන්ඩ්</topic>
    <author>සුරන්ජිත් පෙරේරා</author>
    <content>ශ්‍රී ලංකා ජාතික ක්‍රිකට් කණ්ඩායමේ ක්‍රීඩකයෙකු තමා සමඟ විවාහ වී සිටින බව පවසමින් ව්‍යාජ විවාහ ලියකියවිලි සහ හැඳුනුම්පත් සැකැසූ තරුණියක් අපේ‍්‍රල් මස 27 වැනි දින දක්වා රක්ෂිත බන්ධනාගාර ගත කරන ලෙස ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළා ය.ගල්කිස්ස පොලිසියට පැමිණ බැන තර්ජනය කිරීම සම්බන්ධයෙන් ගල්කිස්ස පොලිසියට ලැබුණු පැමිණිල්ලක් අනුව සිදුකළ පරීක්ෂණ වලදී අත්අඩංගුවට පත් මෙම තරුණිය මොරටුව එගොඩ උයන ප්‍රදේශයේ පදිංචි බී. එම්. රසිකා සමන්ලතා නොහොත් වරුෂා පීරිස් නැමැති තරුණියක් මෙසේ රක්ෂිත බන්ධනාගාර ගත කෙරිණි.සැකකාර තරුණියගෙන් ප්‍රශ්න කිරීමේ දී හෙළි වී ඇත්තේ තමා මෙම ක්‍රිකට් ක්‍රීඩකයා හඳුනන්නේ ඔහු ජාතික කණ්ඩායමට තේරීමට පෙර සිට බවයි. වසර තුනක් තිස්සේ ඔහු මා හා ඇසුරු කළත් ජාතික කණ්ඩායමට තේරුණු පසු තමා මඟ හැර වෙනත් තරුණියක් විවාහ කර ගැනීමට උත්සාහ කිරීම නිසා එය වළක්වාලීමට මෙම විවාහ ලියකියවිලි සහ ජයවර්ධනපුර විශ්වවිද්‍යාලයේ වෛද්‍ය පීඨයට ඇතුළු වීම සඳහා හැඳුනුම්පතක් ද ලියාපදිංචි නමට අමතරව එම ක්‍රිකට් ක්‍රීඩකයා තමාට ආදරයට කියන වරුෂා නම ඇතුළත් කිරීම සඳහා ජාතික හැඳුනුම්පත වෙනස් කළ බව ද හෙළිකර ඇත.ව්‍යාජව සැකැසූ විවාහ සහතිකයේ මෙම ක්‍රීඩකයා සමඟ විවාහ වූ බවට සාක්ෂි ලෙස නියෝජ්‍ය පොලිස්පතිවරයෙකු සහ රජයේ නීතිඥවරයෙකු අස්සන් කර තිබූ බව පොලිසිය මගින් අධිකරණයට වාර්තාකර තිබුණි. ඉදිරිපත් වූ කරුණු අනුව සැකකාර තරුණිය රක්ෂිත බන්ධනාගාර ගත කළ මහේස්ත්‍රාත්වරිය ව්‍යාජ ලිපි ලේඛන සම්බන්ධයෙන් වැඩිදුරටත් පරීක්ෂණ සිදු කරන ලෙසත් සැකකාරිය 27 අධිකරණයට නැවත ඉදිරිපත් කරන ලෙසද නියෝග කළා ය.ගල්කිස්ස පොලිසියේ අධිකරණ කටයුතු නිලධාරි හේමන්ත හෙට්ටිආරච්චි (පො. කො) අධිකරණයට වාර්තාව ඉදිරිපත් කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042212</link>
    <topic>බසයේ හැපුණු අයෙක් එතැනම</topic>
    <author>අත්තනගල්ල විශේෂ ජයවීර සුගතපාල, නිට්ටඹුව සමූහ</author>
    <content>නිට්ටඹුව - අත්තනගල්ල මාර්ගයේ වේබඩගල්ලේ දී ඊයේ (21) උදෑසන ලංගම බස් රථයක හැපුණු පුද්ගලයකු එතැනම මිය ගොස් ඇත. තදබල ලෙස තුවාල වී සිරුර විකෘති වී ඇති නිසා අනතුරට පත් පුද්ගලයා කාගේ කවුද? කොහේද කියා මෙතෙක් අනාවරණය කර ගත නොහැකි වී ඇතැයි නිට්ටඹුව පොලිසිය පවසයි.අදාළ ලංගම බස් රථය සහ රියදුරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042213</link>
    <topic>අතුරුදන්ව සිටි ගෘහ මූලිකයාගේසිරුර කැලණි ගඟෙන් හමු වෙයි</topic>
    <author>සුදත් පුබුදු කීර්ති - මහානාම විතානගේ</author>
    <content>බියගම, පේරගස්හන්දිය බොරළුගොඩ ප්‍රදේශයේ ඉකුත් (19) දා සිදුවූ ද්විත්ව අභිරහස් ඝාතනයෙන් පසුව අතුරුදන්ව සිටි එම පවුලේ ගෘහ මූලිකයා වූ නිලුක චන්දන (38) යන අයගේ මළ සිරුර ඉකුත් (20) දා කැලණි ගඟේ පාවෙමින් තිබියදී වත්තල ප්‍රදේශයේ දී සොයා ගෙන ඇත.මෙම අභිරහස් ඝාතනයෙන් පසු ඝාතනයට ලක්වූ මව සහ දරුවා සමඟ සිටි එම පවුලේ ගෘහ මූලිකයාවූ නිලුක චන්දන (38) යන අය අතුරුදන්වීම පිළිබඳව ප්‍රදේශයේ විවිධ කටකතා පැතිර ගිය අතර මෙම මළ සිරුර හමුවීමත් සමඟ පරීක්‍ෂණ වෙනත් මඟක් ඔස්සේ ආරම්භ කර ඇති බව බියගම පොලිසිය පවසයි.කැලණි ගඟෙන් හමුවූ මළසිරුර සම්බන්ධව මහේස්ත්‍රාත් පරීක්‍ෂණය වත්තල මහේස්ත්‍රාත්වරයා විසින් ඉකුත් (21) දා පැවැත්වූ අතර මියගොස් සිටි අයගේ කිට්ටු ඤාතීන් වන බුද්ධික පි‍්‍රයදර්ශන, එස්. දිසානායක යන දෙදෙනා විසින් එහිදී මළ සිරුර හඳුනා ගන්නා ලදී. මෙම මරණය සම්බන්ධ පශ්චාත් වෛද්‍ය පරීක්‍ෂණය අද (22) රාගම රෝහලේ දී පැවැත්වීමට නියමිතය. කැලණිය ජ්‍යෙෂ්ඨ පොලිස් අධිකාරී ආනන්ද විජේසූරිය මහතාගේ උපදෙස් පරිදි බියගම පොලිස් ස්්ථානාධිපති ශාන්ත තිලකරත්න, අපරාධ අංශයේ ස්්ථානාධිපති වයි. එස්. කීර්තිසිංහ, පො. සැ. (27217) උපාලි, පො.කො. (29468) යන නිලධාරීන් විසින් වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042214</link>
    <topic>පාසල් සිසුවකුට පිරිසක් පහරදීලා</topic>
    <author>චන්ද්‍රිකා පෙරේරා</author>
    <content>පෞද්ගලික පන්තියකට සහභාගි වෙමින් සිටි කොළඹ ප්‍රධාන පාසලක සිසුවකුට කොළඹ තවත් පාසල් කීපයක සිසුන් පිරිසක් විසින් පහරදීම සම්බන්ධයෙන් ගම්පහ පොලිසිය පරීක්ෂණ පවත්වයි.පහරදීම සඳහා සිසුන් දස දෙනකුට වැඩි ප්‍රමාණයක් සම්බන්ධ බවට පොලිසියට පැමිණිල්ලක් ලැබී තිබේ. මේ අනුව පහරදීමට එක් වූ සිසුන් දෙදෙනෙක් හඳුනාගෙන ඇති බව ගම්පහ පොලිසිය පවසයි.ඉකුත් 10 වැනිදා ගම්පහ පෞද්ගලික පන්තියකට සහභාගි වූ සිසුවකුට මෙසේ පහරදී තිබේ. එහිදී පහරකෑමට ලක් වූ සිසුවාගේ ගෙල බැඳි රන් මාලය ද අතුරුදන්ව තිබෙන බව සිසුවා විසින් පොලිසියට පවසා ඇත.පහර කෑම හේතුවෙන් සිසුවා රාගම රෝහලෙන් ප්‍රතිකාර ලබාගෙන තිබෙන බව පොලිසිය කීය. සිද්ධිය පිළිබඳ ගම්පහ ජ්‍යෙෂ්ඨ පොලිස් අධිකාරී සරත් කුමාර මහතාගේ උපදෙස් මත ගම්පහ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042215</link>
    <topic>වෑන්-දුම්රිය එකට ගැටීඅයෙක් මරුට: දෙදෙනෙක් රෝහලට</topic>
    <author>ජාඇළ සමූහ – ඩබ්. විල්ප්‍රඩ් සිල්වා</author>
    <content>ඒකළ කර්මාන්ත ශාලාවක සිට මීගමුව ප්‍රධාන මාර්ගයට යමින් සිටි වෑන් රථයක් ඊයේ (20) දා සවස 2ට පමණ කුඩහකපොළ දුම්රිය ස්ථානය අසළදී කටුනායක සිට කොළඹට ගමන් කරමින් තිබූ හිස් තෙල් දුම්රියේ ගැටී එක් අයෙකු එතනම මියගොස් රියැදුරු හා ළමයෙක් බරපතල තුවාල සහිතව රාගම මහ රෝහලට ඇතුළත් කර ඇත.මියගිය අය කොටුගොඩ ප්‍රදේශයේ පදිංචි ශාන්ත නැමති 35 හැවිරිදි විවාහකයෙකි. මියගිය අය දුම්රියේ වාහනය ගැටීමේදී වාහනයෙන් පැන දුම්රියට යටවී සිරුර යාර 20 ක් පමණ ඈතට ඇදී ගොස් තිබුණි. ජාඇළ පොලිසිය පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042216</link>
    <topic>දඹුල්ල ආර්ථික මධ්‍යස්ථානයේ එළවළු කිලෝ හැත්තෑ දහසක් ඉවතට</topic>
    <author>සීගිරිය විශේෂ</author>
    <content>අලෙවි කිරීම සඳහා ගොවීන් දඹුල්ල ආර්ථික මධ්‍යස්ථානයට රැගෙනවිත් තිබූ එළවළු කිලෝ හත්තෑදහසකට වැඩි ප්‍රමාණයක් අලෙවි නොවීම නිසා ඒවා ඊයේ (21) ඉවත් කිරීමට සිදුවිය.කැකිරි, පිපිඤ්ඤා, මෑකරල්, වම්බටු, වට්ටක්කා, බණ්ඩක්කා, ගෝවා, වැටකොළු, ආදී එළවළු වර්ග ඉවත් කැර තිබෙන අයුරු එහිදී දැකගැනීමට හැකිවිය.කම්කරුවන් යොදාගනිමින් ඉවත් කිරීමට නොහැකිවීම හේතුවෙන් ට්‍රැක්ටර් රථ යොදාගෙන එළවළු ඉවත් කිරීමට පියවර ගෙන තිබේ.මෙසේ ඉවත් කරනු ලබන එළවළු ආර්ථික මධ්‍යස්ථාන කළමනාකරණ භාරය මගින් අලුතින් ඉදිකිරීමට හාරන ලද වැසිකිළි වළකට දැමීම සිදුකරනු ලැබිණි.මෙම වළ හාරමින් තබියදී ඉපැරණි වේල්ලක නටබුන් හමුවීමත් සමඟ වළ හෑරීම අතරමඟ නවතා දැමීය. එහෙත් ඉවත් කරන එළවළු දමා එම වළ වසා දැමීමට තීරණය කැර තිබේ.මේ දිනවල දඹුල්ල ආර්ථික මධ්‍යස්ථානයේ පහතරට එළවළු කිලෝවක තොග මිල රුපියල් දෙකේ (2)සිට (20) විස්ස දක්වා පවතී.අලුත් අවුරුද්ද අවසන්වීමත් සමඟ එළවළු මිලදී ගැනීමට පැමිණෙන වෙළෙඳුන්ගේ අඩුවීමත් එළවළු වර්ග වැඩි වශයෙන් ලැබීමත් නිසා මේ තත්ත්වය උදාවී තිබෙන බව ව්‍යාපාරිකයෝ කියති.මේ පිළිබඳව ආර්ථික මධ්‍යස්ථාන කළමනාකරු ක්‍රිස්ටි විජේරත්න මහතාගෙන් විමසීමේදී කීවේ තමන්ට කිසිදු ප්‍රකාශයක් ලබාදීමට නොහැකි බවයි.වැඩිදුරටත් අප විමසා සිටියේ ඉපැරණි නටඹුන් හමුවූ වැසිකිළි වළට මෙම එළවළු දමා වැසීමට ගත් තීරණය ගැනයි. ඊටද පිළිතුර වූයේ තමන්ට කිසිවක් ප්‍රකාශකළ නොහැකි බවයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042219</link>
    <topic>ආර්ථික මධ්‍යස්ථානවලටශීතාගාර පහසුකම් ලබාදීමට පියවර</topic>
    <author>විජයානි එදිරිසිංහ</author>
    <content>අතිරික්ත එළවළු තොග ගබඩා කිරීම සඳහා ආර්ථික මධ්‍යස්ථානවලට ශීතාගාර පහසුකම් කඩිනමින් ඇති කිරීමට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍යාංශය පියවර ගෙන තිබේ.ජනාධිපති මහින්ද රාජපක්ෂ මහතාගේ උපදෙස් පරිදි මෙම වැඩ පිළිවෙළ ආරම්භ කර ඇත.පසුගිය දින කීපයේ උත්සව කාලයෙන් පසු ආර්ථික මධ්‍යස්ථාන වල තොග වෙළෙඳුන් නිවාඩු ගැනීම නිසා ගොවියන්ගේ එළවළු තොග ගොඩගැසී තිබේ. ඉන් ගොවීන් අසීරුතාවයකට පත්වී සිටිති. ඉදිරියේ දී තව දුරටත් එවැනි තත්ත්වයන් ඇති නොවීම සඳහා දින කිහිපයක් එළවළු කල් තබා ගැනීමට ශීතාගාර පහසුකම් ඉදිකෙරේ.එම එළවළු තොග ඉතිරිවීම නිසා ගොවීන් පත්වී ඇති අපහසුතා පිළිබඳ සොයා බැලීම සඳහා අමාත්‍ය ජොන්ස්ටන් ප්‍රනාන්දු මහතා එම ප්‍රදේ්ශවල නිල සංචාරයක යෙදුනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042217</link>
    <topic>සබන් හා සෝදන කුඩු සමාගමකට එරෙහිව</topic>
    <author>රෝෂන් තුෂාර</author>
    <content>මලල ක්‍රීඩා ශූරිනී දමයන්ති දර්ශා මහත්මිය සබන් හා සෝදන කුඩු සමාගමකට එරෙහිව රුපියල් මිලියන සීයක වන්දියක් ඉල්ලා පැවරු නඩුව ජුනි 19 දින විභාග කරන බව කොළඹ අතිරේක දිසා විනිසුරු ටී. ඩී. ගුණසේකර මහතා ඊයේ (21) දන්වා සිටියේය.දර්ශා ක්‍රීඩිකාවගේ පෞද්ගලිකත්වයට, කීර්ති නාමයට හා ප්‍රසිද්ධියට හානිදායක වන පරිදි සෝදන කුඩු අලවි ප්‍රවර්ධන දැන්වීම් දෙකක් පුවත්පතක පලකිරීමට විරුද්ධව මෙම නඩුව පවරා ඇත.සන්ඩේ ටයිම්ස් පුවත්පතේ 2009 ජුනි මස පළවූ මෙම අලවි ප්‍රවර්ධන ලිපි දෙක දර්ශා ක්‍රීඩිකාවගේ මවගේ සම්මුක සාකච්ඡාවක් ලෙස සකස් කර ඇති බවත්, එම ක්‍රියාදාමය පැමිණිලිකාරියගේ කීර්ති නාමය අයුතු ප්‍රයෝජනයක යෙදවීමක් බවත්, පැමිණිල්ල වෙනුවෙන් කරුණු ඉදිරිපත් කළ නීතීඥ කුවේර ද සොයිසා මහතා අධිකරණයට පැවසීය. නඩුව ඊයේ (21) කැඳ වූ අවස්ථාවේ නීතීඥ සංජේ ෆොන්සේකා, නීතිඥ ඩිනාල් පිලිප්ස් මහත්වරු මගින් දෙපාර්ශවයේ ලිඛිත විසඳනා හා පිළිගැනීම් අධිකරණයට ඉදිරිපත් කළේය.දර්ශා ක්‍රීඩිකාවගේ අවසරයක් හෝ වලංගු ගිවිසුමක් නොමැතිව වෙළඳ ප්‍රචාරණය සඳහා යොදා ගැනීම තහනම් කරන නියෝගයක් නිකුත් කරන ලෙස පැමිණිල්ල මගින් ඉල්ලා ඇත.සොදන කුඩු දැන්වීමට දර්ශා ක්‍රීඩිකාවගේ ජායාරූප, ඇයගේ මව වූු කලංසුරිය මහත්මියගේ ප්‍රකාශ යොදා ගෙන ඇති බවත්, විත්තිකාර සමාගම එය හිතාමතාම කර ඇති බවත්, නීතී විරෝධිව සිදු කළ මෙම ක්‍රියාවෙන් සිදු වූ හානියට වන්දි අයකර දෙන ලෙසත් පැමිණිල්ල මගින් ඉල්ලා ඇත.කරුණු සළකා බැලු දිසා විනිසුරුවරයා නඩු විභාගය ජුනි 19 දින ආරම්භ කරන බව දන්වා සිටිමින් නඩුව කල් තැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042218</link>
    <topic>ලක්ෂ 98 ක් වංචා කළ සිද්ධියේ ඇමැති හිටපු ලේකම් බුද්ධික රිමාන්ඩ්</topic>
    <author>සිරන්ජනි කුමාරි</author>
    <content>විදේශීය ආයෝජකයෙකුගේ ගිණුමකින් රුපියල් 98,50,000 ක මුදලක් වංචා කිරීමේ සිද්ධියකට සම්බන්ධ බව කියන හිටපු අමාත්‍යංශ සමිබන්ධීකරණ ලේකම් බුද්ධික නැමැත්තා ලබන මස 04 වන දින දක්වා රක්ෂිත බන්ධනාගාර ගත කරන ලෙස කොටුව මහේස්ත්‍රාත් ලංකා ජයරත්න මෙනවිය නියම කළාය.සැකකරු වසර දෙකකට ආසන්න කාලයක් අධිකරණය මඟ හැරීම හා වංචා කළ මුදල් ප්‍රමාණය අධික වන බැවින් මහේස්ත්‍රාත්වරිය මෙම නියෝගය නිකුත් කළාය.මීට අමතරව සැකකරුගේ ප්‍රකාශයක් ලබා ගැනීමට රහස් පොලිසියට අවශ්‍ය ඉඩකඩ ලබා දෙන ලෙසට බන්ධනාගාර අධිකාරිවරයාට නියම කළාය.නඩුව අධිකරණය හමුවේ කැඳවූු අවස්ථාවේ රහස් පොලිසිය පැවැසුවේ 2006 වසරේ කෘෂි ව්‍යාපෘතියක් ආරම්භ කිරීමට පැමිණි විදේශිකයෙකුට උපදෙස් ලබාදීිම සඳහා ආයෝජන මණ්ඩලය විසින් සැකකරු පත් කර සිටි බවය.ඔහු එකී විදේශිකයාට අයත් ගිණුමෙන් රුපියල් 98,50,000 ක මුදලක් ව්‍යාජව අත්සන් යොදා වංචා කර අත්අඩංගුවට ගැනීමට නොහැකිව මඟ හැර සිටි බවය.මෙහිදී සැකකරු වෙනුවෙන් පෙනී සිටි ජනාධිපති නීතිඥ ජයන්ත වීරසිංහ මහතා පැවසුවේ සැකකරු අමාත්‍යාංශයක සේවය කළ ද ඔහු මාර්තු 31 වන දින සිට ඉන් ඉවත් වූු බවය.ඔහු සැඟවී සිටියේ නම් අමාත්‍යාංශයක වසර ගණනාවක් සේවය කරන්නේ කෙසේදැයි ප්‍රශ්න කළ ජනාධිපති නීතිඥවරයා අධිකරණය නොමඟ යවන ප්‍රකාශ නොකරන ලෙසට රහස් පොලිසියට පැවසීය.2006 වසරේදී පාකිස්තානු ජාතික තාරික් නැමැත්තා කෘෂි ව්‍යාපෘතියක් සඳහා ඉඩමක් සෙවූ අතර ආයෝජන ප්‍රවර්ධන මණ්ඩලය සතුව ඉඩමක් නොතිබූ බැවින් පුද්ගලිකව හා අයෝජන ප්‍රවර්ධන නිලධාරි වශයෙන් විදේශිකයාට සැකකරු සිය මාමාගේ මාර්ගයෙන් ඉඩමක් නුවරඑළිය ප්‍රදේශයෙන් ලබා දී තිබේ .එකි ඉඩම හිටපු දෙවිනුවර මන්ත්‍රී ඩික්සන් සිල්වා මහතාට අයිති බැවින් එකි ඉඩම අලෙවි කිරිම හේතුවෙන් බ්‍රෝකර් ගාස්තු වශයෙන් 98,50,000 ක මුදලක් මන්ත්‍රීවරයා දීමට පොරොන්දු වූ බවට නීතිඥවරයා අධිකරණය හමුවේ පැවසීය.එවකට ඩික්සන් සිල්වා මහතා විදේශික ව්‍යාපෘතියේ අධ්‍යක්ෂක තනතුරක් දැරූ බවත් ඔහු විසින් මෙම චෙක්පත සැකකරුට ලබා දුන් බවටත් නීතිඥවරයා පැවසීය.තවද මන්ත්‍රීවරයා වයස අවුරුදු 80 ක් පමණ වන බැවින් ඔහුට ලිවීමේ හැකියාවක් නොතිබූ අතර සැකකරු එකී චෙක්පත ලියා දුන් බවට අත්සන විදේශිකයාගේ බවටත් නීතිඥවරයා අවධාරණය කළේය.නඩුව පවරා වසර ගණනාවක් ගත වී ඇති අතර පරීක්ෂණ කිරීමට ඇති තරම් කාලය තිබූ බැවින් සිය සේවාදායකයා බයිපාස් සැත්කමකට ලක් වී දැනට ප්‍රතිකාර ලබන බැවින්ද ඇප මත මුදා හරින ලෙසට නීතිඥවරයා අධිකරණයෙන් ඉල්ලීමක් කළේය.සිද්ධියට අදාළව සැකකරුගේ මාමා අත්අඩංගුවට ගැනීමට නියමිත බවත් ඇපදීම මගින් පරීක්ෂණවලට බාධා ඇති වන බවටත් රහස් පොලිසිය අධිකරණයට කරුණු දැක්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042220</link>
    <topic>ෆුකුෂිමා බලාගාරයේ විකිරණ කාන්දුවක් නෑ</topic>
    <author>මහින්ද අලුත්ගෙදර</author>
    <content>ජපානයේ ෆුකුෂිමා න්‍යෂ්ටික බලාගාරයෙන් විකිරණ කාන්දු වන බවට පැතිර යන ආරංචි පදනම් වී ඇත්තේ සත්‍ය කරුණු මත නොවන බව ශ්‍රී ලංකාවේ ජපාන තානාපති කාර්යාලය පවසයි. කෙසේ වුවද මෙවැනි තත්ත්වයක් උද්ගත වී තිබෙන්නේ සත්‍ය කරුණු පිළිබඳව නිසි අවබෝධයක් නොමැති නිසා බවද එම කාර්යාලය අවධාරණය කරයි. ජපානයේ සිදුවූ ඛේදවාචකයත් සමඟ හානියට පත් ෆුකුෂිමා බලාගාරයෙන් විකිරණ පිටවීම නිසා ප්‍රබල අනතුරු සිදුවිය හැකි බවට ලොව පුරා සැක පහළ වී තිබේ.මේ හේතුව නිසා අනෙකුත් රටවලට ජපානයෙන් කෙරෙන අපනයන සම්බන්ධයෙන්ද ගැටලු මතුව තිබෙන බව පෙන්වා දෙන ශ්‍රී ලංකාවේ ජපාන තානාපති කාර්යාලය එවැනි ගැටලු ඇතිකර ගැනීමේ අවශ්‍යතාවක් නැතැයිද කියා සිටී. විකිරණශීලී ද්‍රව්‍ය පිටවීම වැළැක්වීම සදහා ජපන් රජය සාර්ථක ලෙස පියවර ගෙන තිබෙන බවත්, ඒ පිළිබදව අදාළ නිලධාරීන්ට දැනුම්දී තිබෙන බවත් සඳහන් කරන තානාපති කාර්යාලය ජපන් වැසියන් මෙන්ම ලොව පුරා ජනතාවගේ ආරක්ෂාව සම්බන්ධයෙන් ජපාන රජය විශේෂ උනන්දුවකින් කටයුතු කරන බවද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042221</link>
    <topic>වැරදි පැත්තෙන් රිය පදවා තුවාල කළාටලක්ෂයක ශරීර ඇපයක්</topic>
    <author>සිරිසේන රාජපක්ෂ</author>
    <content>වැරදි පැත්තෙන් රිය පදවා යතුරු පැදිකරුවකුට බරපතළ තුවාල සිදු කළ බව කියන මෝටර් රථ රියැදුරකුට නුගේගොඩ මහේස්ත්‍රාත් හා දිසා විනිසුරු රෝහන අනුර කුමාර හේරත් මහතා විසින් රුපියල් ලක්ෂයක ශරීර ඇපයක් ඊයේ (21) නියම කරන ලදී. ඊට අමතරව රුපියල් දෙදහස් පන්සීයක මුදල් ඇපයක් ද එම සැකකරුට නියම කළ මහේස්ත්‍රාත්වරයා තුවාල ලැබූ යතුරුපැදිකරුට රුපියල් විසිපන් දහසක වන්දියක් ගෙවන ලෙසද සැකකරුට නියම කළේ ය.ඊයේ මෙම සිද්ධිය මහරගම පොලිසිය මගින් නුගේගොඩ මහේස්ත්‍රාත් අධිකරණය වෙත ඉදිරිපත් කළ අවස්ථාවේ සැකකාර මෝටර් රථ රියැදුරා වෙනුවෙන් පෙනී සිටි නීතිඥ විදුර පී. මංචනායක මහතා තම සේවාදායකයා ඒවන විට රියැදුරු පුහුණුවට ආධුනිකයකු බවත්, නඩුනිමිත්ත කෙටියෙන් අවසන් කිරීමට පැමිණිල්ල ඉදිරිපත් වූ විට අවශ්‍ය පියවර ගන්නා බවත්, තුවාලකාර යතුරු පැදිකරුට සානුකම්පිත දීමනාවක් ලබා දීමට කැමති බවත් කියා සිටියේ ය.ඒ අනුව සැකකාර රියැදුරා ඇප මත මුදාහැරීමට මහේස්ත්‍රාත්වරයා තීරණය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=n11042222</link>
    <topic>පුස් සහිත අච්චාරු විකිණීමටළඟ තබාගත් කෝට්ටේ අයෙකුට නොතිසි</topic>
    <author>කුමුදු හෙට්ටිආරච්චි</author>
    <content>පුස් සහිත අච්චාරු විකිණීම සඳහා ළඟ තබාගෙන සිටි කෝට්ටේ මහ නගර සභා බල ප්‍රදේශයේ අවන්හල් කළමනාකරුවෙකුට ලබන 29 වැනිදා අධිකරණයේ පෙනී සිටින ලෙස දන්වමින් කොළඹ පාරිභෝගික අධිකරණ වැඩබලන මහේස්ත්‍රාත් එම්. ස්ටෙලා මහත්මිය ඊයේ (20) නොතීසි නිකුත් කළාය.පසුගිය අපි‍්‍රයෙල් 03 වැනිදා මහජන සෞඛ්‍ය පරීක්‍ෂක සුජිත් කුමාර මහතා විසින් මෙම අවන්හල පරීක්‍ෂා කිරීමේ දී විකිණීම සඳහා ළඟ තබාගෙන සිටි මෙම පුස් සහිත අච්චාරු හමුවී ඇති බව කියයි.මහජන සෞඛ්‍ය පරීක්‍ෂකවරයා විසින් සිද්ධිය සම්බන්ධව අධිකරණයට කරුණු වාර්තා කිරීමෙන් පසු අවන්හල් කළමනාකරුට එසේ නොතීසි නිකුත් කෙරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104221</link>
    <topic>ඉඟිනිමිටිය-රාජාංගණය ජලාශවල වාන් දොරටු විවෘත කරයි</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>ඉඟිනිමිටිය සහ රාජාංගනය ජලාශවල ජල මට්ටම ඉහළ යාම නිසා දොරටු විවෘත කර ජලය ඉවත් කිරීමට පියවර ගත් බව පුත්තලම ආපදා කළමනාකරණ මධ්‍යස්ථානය කියයි. ඉඟිනිමිටිය ජලාශයේ දොරටු 6 ක් අඟල් 6 ක් විවෘත කර ඇති අතර රාජාංගණය ජලාශයේ දොරටු 7ක් අඟල් 4ක් විවෘත කර ඇත.රාජාංගණයෙන් පිටාරයන ජලය කලාඔය ඔස්සේ එළුවන්කුලම ඔස්සේ ගලා යන නිසා එහි ජල මට්ටම ඉහළ යා හැකි බවත් ඒ නිසා එළුවන්කුලම ප්‍රදේශවාසීන් විමසිලිමත් විය යුතු ය. ඉඟිනිමිටිය ජලාශයේ ජලය මී ඔය හරහා තබ්බෝව ජලාශයට එනු ලබන අතර එහි ආපදා තත්ත්වයක් මතුවී නැති බවත් කුරුණෑගල දිසාවට ඇද හැලෙන අධික වර්ෂාව නිසා දැදුරුඔයේ ජලය ද පිටාර මට්ටමට ආසන්න බවත් මධ්‍යස්ථානය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104222</link>
    <topic>මඩකළපුවේ ගම්මානවලට වල් අලි තර්ජන</topic>
    <author>මඩකළපු සමූහ ජවුෆර් කාන්</author>
    <content>පසුගිය මාස තුන තුළ සිදුවූ අලි ප්‍රහාර නිසා මඩකළපුව දිස්ත්‍රික්කයේ නිවාස 70 ක් විනාශ වී ඇත. වවුනතිවු, පට්ටිපලෙයි යන ප්‍රාදේශීය ලේකම් කොට්ඨාස ගාන්ධිනගර් පච්චේතෙයි, කාංචිරන්කුඩා, හාවට්කොඩ්ඩේතෙයි, තන්නැමලෙයි යන ගම්මාන ප්‍රහාරයට ලක්ව ඇත. වන සත්ත්ව දෙපාර්තමේන්තු නිලධාරීන් නොසැලකිල්ලක් දක්වන බවට ප්‍රදේශවාසීහු චෝදනා නගති.හානියට පත් ජනතාව තාවකාලික කුටිවල මෙන්ම ඥාතීන්ගේ සහ මිතුරන්ගේ නිවෙස්වල නැවතී සිටිති. වන සතුන් ගෙන් ආරක්ෂාවීමට ජනතාව රාත්‍රියේදී ගිනි මැල දල්වාගෙන කල් ගෙවති.වල් අලි ප්‍රහාර වලින් පසු වාන්කරේ ප්‍රදේශයේ දෙවසරකදී 15 දෙනකු මරණයට පත් වී ඇති අතර 19 දෙනකු බරපතළ තුවාල ලබා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104223</link>
    <topic>ගාල්ලේ ගොවීන් 260කටහදිසි අනතරු රක්ෂණ ආවරණ</topic>
    <author>ගාල්ල දිසා විශේෂ ඩී. සිරිවර්ධන</author>
    <content>ගොවි ජනතාවට හදිසි අනතුරු රක්ෂණ යෝජනා ක්‍රමයක් ලංකාවේ ප්‍රථම වරට ගාල්ල දිස්ත්‍රික්කයෙන් අරඹයි. මෙය අරඹා ඇත්තේ කෘෂි රක්ෂණ වැඩපිළිවෙළ යටතේය. යෝජනා ක්‍රමය ඇරඹූ පළමු මාසය තුළ ගොවි මහතුන් 260ක් එහි දායකත්වය ලබා ඇතැයි එම මණ්ඩලය සඳහන් කරයි. ගොවි විශ්‍රාම වැටුප් ගෙවීමේ වැඩපිළිවෙළ යටතේ ඉකුත් මාසයේ 9680 කට හිමිකම් ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104224</link>
    <topic>උස්සාපිටිය උප තැපැල් කාර්යාලයේ ඉඩ ප්‍රමාණවත් නෑ</topic>
    <author>මාවනැල්ල සමූහ - පී සෙනෙවිරත්න</author>
    <content>මාවනැල්ල අරණායක ප්‍රධාන මාර්ගයේ උස්සාපිටිය නගරයේ ඇති උප තැපැල් කාර්යාලයේ ඉඩකඩ මදිකමින් තැපැල් කාර්යාලයේ සේවකයෝ බලවත් අසීරුතාවට පත්ව සිටිති.මේ තැපැල් කාර්යාලයේ ලිපි තේරීම් හා වෙනත් රාජකාරි සිදු කිරීම සඳහා සිටින නිලධාරීනට දිවා ආහාරය ගැනීමට තේ පානය කිරීමේ ස්ථානයක් නොමැත. තැපැල් කාර්ලායලයට දිනපතා විශාල පිරිසක් පැමිණෙන අතර ලිපියක් ලියාපදිංචි කැර ගැනීමට මුදල් ඕඩරයක් වෙනත් අවශ්‍ය කාර්යයක් කැර ගැනීමට රැඳී සිටීමට ඉඩ ප්‍රමාණවත් නොවේ.එසේම තැපැල් කරුවන් හා සුළු සේවක පිරිස්ද මෙහි සේවාව සඳහා සිටින පිරිසද ප්‍රමාණවත් නොවන අතර දැනට ලිපි බෙදීම සඳහා තැපැල් සේවකයන් අටදෙනකු පමණ සිටියද සේවා සැලසීමට ඇති ගම්මානයක් අනුව ලිපි බෙදීමට එම පිරිස ප්‍රමාණවත් නොවේ.පොකුණු ගල කොන්ගොඩ උස්සාපිටිය කටුගහ පොල්අඹේගොඩ නිකපිටිය ලීලාගම අළුපොත ගොඩිගමුව ගම්මාන්නාගොඩ මාවතගම පිත්තලන්ද සුදුගල හරක්ගොඩ ලඹුටුව ගම්මන්නාගොඩ තම්මිට ලෙව්කේ කෝපිවත්ත අඹගහදොල කොන්ගොඩ සුදුගල ඇතුළු තවත් ප්‍රධාන ගම්මානයන් රැසකට මේ තැපැල් කාර්යාලයෙන් ලිපි බෙදීම සිදුවේ.තැපැල් දෙපාර්ත මේන්තුව සොයා බලා මේ තැපැල් කාර්යාලය වෙනත් ස්ථානයක හෝ විධිමත් ඉඩ පහසුකම් ඇති ස්ථානයකට ගෙන යන ලෙස ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104225</link>
    <topic>කඩවතසතොස වෙළෙඳ සලක් නෑ</topic>
    <author>කැලණිය සමූහ – එඩ්වඩ් වීරසිංහ</author>
    <content>ගම්පහ දිස්ත්‍රික්කයේ ජනාකීර්ණ ප්‍රධානතම නගරයක් වන කඩවත නගරයට සතොස වෙළෙඳ සලක් අත්‍යවශ්‍ය බව ප්‍රදේශවාසීහු පවසති. කලක සිටම පැවැත්වෙන මැතිවරණවල දී බොහෝ ඡන්ද අපේක්ෂකයන් කඩවත නගරයට සතොස වෙළෙඳ සලක් ලබා දෙන බවට පොරොන්දු වුවද ඒවා කඩවුණු පොරොන්දු බවට පත්වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104226</link>
    <topic>වැලිගම්පිටිය මාරක වළ</topic>
    <author>ඡායාරූපය – ජාඇළ මධ්‍යම</author>
    <content>කොළඹ – මීගමුව ප්‍රධාන මාර්ගයේ වැලිගම්පිටිය ළමා නිවාසය ඉදිරිපිට ඇති මාරක වළ අනතුරක් වීමට පෙර සාදා දෙන ලෙස ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104227</link>
    <topic>හොරපෙ දුම්රිය පොළකැලයෙන් වැසිලා</topic>
    <author>ජා-ඇළ මධ්‍යම ලෙස්ලි පෙරේරා</author>
    <content>ප්‍රධාන දුම්රිය මාර්ගයේ රාගමට නුදුරින් පිහිටි හොරපෙ දුම්රිය ස්ථානයේ දෙපස කැලෑ වැදීම නිසා නාම පුවරු පවා වැසී ගොසිනි.ඩෙංගු උවදුර දුරලීමට පරිසරය සුරකින මෙවන් සමයක දුම්රිය දෙපාර්තමේන්තුවේ වගකිව යුත්තන් ඊට නිසි පියවරක් ගත යුතු බව ප්‍රදේශවාසීහු පවසති.එමෙන්ම හොරපෙ දුම්රිය හරස් මාර්ගයට දුම්රිය ආරක්ෂක ගේට්ටුවක්වත්, දුම්රිය එන බව හඟවන බෙල්එක හා සංඥා වර්ණ එළි නොමැති කම කොයි මොහොතේ හෝ මාර්ග අනතුරකට අත වනයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104228</link>
    <topic>ගෙට පැන මුදල් රන් බඩු පැහැරගෙන</topic>
    <author>අත්තනගල්ල විශේෂ ජයවීර සුගතපාල</author>
    <content>රෝගාතුරව රෝහලේ නේවාසිකව ප්‍රතිකාර ලබන තම දියණිය බැලීම සඳහා පවුලේ අය රෝහලට ගොස් සිටියදී මහ දවාලේ නිට්ටඹුව ගලවිලවත්තේ ගෙයක් බිඳ රු: හයලක්ෂ දහහතර දහසක් වටිනා ස්වර්ණාභරණ හා මුදල් සොරාගෙන ගොස් තිබේ.ගෙහිමියා වන ඒ. සමරසිංහ යන අය මේ සම්බන්ධයෙන් නිට්ටඹුව පොලිසියට පැමිණිලිකර ඇති අතර මෙතෙක් කිසිවකු අත්අඩංගුවට ගෙන නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r1104229</link>
    <topic>මදුරුවන් බෝවන ලෙසගෙවතු තබාගත් 7කට දඩ</topic>
    <author>ගම්පහ සංචාරක</author>
    <content>ගණේමුල්ල පොලිස් බල ප්‍රදේශයේ පුද්ගලයන් 7 දෙනෙකු තම නිවෙස ගෙවත්ත මැසි මදුරුවන් බෝවිය හැකි ලෙස තබාගැනීමේ චෝදනා මත ගම්පහ අධිකරණයට ඉදිරිපත් කර තිබුණි.චෝදනාවන්ට වරද පිළිගත් අයට එක් අයකුට රුපියල් 1500/- බැගින් 7 දෙනාටම රුපියල් 10500/-ක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කළේය.පැමිණිල්ල ගණේමුල්ල පොලිසියේ පරිසර මෙහෙයුම් අංශයේ නිලධාරීන් ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=r11042210</link>
    <topic>මිනුවන්ගොඩ නිවාස ඉදිකරදීමේ වැඩසටහනක්</topic>
    <author>මිනුවන්ගොඩ සමූහ</author>
    <content>මිනුවන්ගොඩ ආසනයේ තෝරාගත් පවුල් 456 ක් සඳහා නව නිවාස ඉදිකිරීමේ වැඩසටහනක් ක්‍රියාත්මක කෙරෙන බව ගම්පහ දිස්ත්‍රික් පාර්ලිමේන්තු මන්ත්‍රී රුවන් රණතුංග මහතා පවසයි.විශේෂයෙන් ස්ථිර නිවහනක් නොමැති හා පිය සෙනෙහස අහිමි වූ දරුවන් සහිත පවුල් මේ සඳහා තෝරාගෙන ඇත.මේ සඳහා තම මන්ත්‍රී වැටුප විමධ්‍යගත අරමුදල් හා දානපති ආධාර යටතේ “රණ රුවන” පදනම මගින් මේ වැඩ සටහන ක්‍රියාත්මක කෙරෙන බවද රුවන් රණතුංග මහතා පැවසීය.මේ වසර තුළ පවුල් සියයකට නිවාස ඉදිකරදීම තම අරමුණයයි රුවන් රණතුංග මන්ත්‍රීවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104221</link>
    <topic>ලෙඩේ වැඩි කර නොගෙනශ්‍රී ලංකාවට වහා එන්න</topic>
    <author>පි‍්‍රන්ස් ගුණසේකර</author>
    <content>වේග පන්දු යවන ක්‍රීඩක ලසිත් මාලිංග ආබාධයකට ලක්ව ඇත්නම් වහාම ශ්‍රී ලංකාවට පැමිණ ප්‍රතිකාර ලබාගත යුතු බව ක්‍රිකට් ආයතනය ඔහු වෙත දැනුම් දී තිබේ.ආබාධයට අවශ්‍ය වෛද්‍ය ප්‍රතිකාර ලබා නොගෙන ඉන්දීය පි‍්‍රමියර් ලීග් තරගාවලියට සහභාගි වීමෙන් එය තවත් උත්සන්න වී බරපතළ තත්ත්වයක් ඇතිවීම වළක්වා ගැනීම මේ දැනුම්දීමේ අරමුණ වී ඇත.ලබන මාසයේ එංගලන්තයේ පැවැත්වෙන ටෙස්ට් තරගාවලියට කණ්ඩායම නම් කිරීමට යෑමේදී ලසිත් මාලිංග ශ්‍රී ලංකා ක්‍රිකට් වෙත ලිඛිතව දැනුම් දී ඇත්තේ ආබාධ තත්ත්වයක් මත එංගලන්තයට යෑමේ අදහසක් නොමැති බවය.මාලිංග ටෙස්ට් තරගාවලියට නම් නොකළ ද ආබාධය පිළිබඳ ශ්‍රී ලංකා ක්‍රිකට් දැඩි අවධානයක් යොමුකර ඇත.ඔහු ඉදිරියේදී ශ්‍රී ලංකා ක්‍රිකට් ක්‍රීඩාවට අවශ්‍ය සම්පතක් හෙයින් ආබාධය සුවකර ගැනීම කඩිනම් කිරීමට බලාපොරොත්තු වේ. ආබාධයක් ඇතැයි පවසමින් මාලිංග අයි. පී. එල්. තරගාවලියේ දිගින් දිගටම ක්‍රීඩා කිරීම ඔහුගේ අනාගත ක්‍රීඩා දිවියට යහපත් එකක් නොවන බව ශ්‍රී ලංකා ක්‍රිකට් ආයතනයේ මතය වී තිබේ.ක්‍රිකට් ලෝක කුසලාන තරගාවලිය ආරම්භ වීමට පෙර මාලිංග පැවැසුවේ දණහිසේ දීර්ඝ කාලයක් තිස්සේ පවතින ආබාධයක් හේතුවෙන් දින 5 ක් එක දිගට ක්‍රීඩා කිරීමේ බලාපොරොත්තුවක් නොමැති බවය.”මා ටෙස්ට් ක්‍රිකට් ක්‍රීඩාවෙන් සමුගැනීමට අපේක්‍ෂා කරනවා” යැයි මාලිංග එහිදී ප්‍රකාශ කළේය.දණහිසේ ආබාධය හේතුවෙන් වසර 2007 සිට 2010 දක්වා ටෙස්ට් තරගවලට මාලිංග එක්නොවුණි.කෙසේ වුවද දැන් පැවැත්වෙන අයි. පී. එල්. තරගාවලියේ තරග 5 කදී කඩුලු 11 ක් දවාගෙන වැඩිම කඩුලු ලාභියා ලෙස මාලිංග දක්‍ෂතා දක්වමින් සිටී.සචින් තෙන්ඩුල්කාර්ගේ නායකත්වයෙන් යුත් මුම්බායි ඉන්ඩියන්ස් පිලට ක්‍රීඩා කරන මාලිංග දිල්ලි ඩෙයාර්ඩෙවිල්ස් පිලට එරෙහිව ලකුණු 13 කට කඩුලු 5 ක් බිඳ හෙලීය.මාලිංග ක්‍රීඩා කරන මුම්බායි ඉන්ඩියන්ස් පිල තරග 5 කදී තරග 3 ක් ජයගෙන තරග 2 ක් පරාජය වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104222</link>
    <topic>ක්‍රිස් ගේල් අයි. පී. එල්. තෝරාගනියි</topic>
    <author>සාන්ත ලුසියා (ඒ. එෆ්. පී.)</author>
    <content>කොදෙව් ක්‍රිකට් පාලක මණ්ඩලය විසින් එළැඹෙන පකිස්තාන තරගමාලාවෙන් තමා නොසලකා හරිනු ලැබීම හේතුවෙන් ඉන්දීය පි‍්‍රමියර් ලීග් තරගාවලිය තෝරාගැනීම හැර වෙනත් විසඳුමක් නැතැයි කොදෙව් පිලේ හිටපු නායක හා ආරම්භක පිතිකරු ක්‍රිස් ගේල් ප්‍රකාශ කළේය.පකිස්තානය සමඟ පැවැත්වෙන පළමු තරගයෙන් තමා ඉවත් කිරීම නිසා කොදෙව් පිලේ තම ස්ථානය පිළිබඳ සැකයක් මතු වී ඇතැයි ගේල් සඳහන් කළේය.එමනිසා අයි. පී. එල්. තරගාවලියේ රෝයල් චැලෙන්ජර්ස් බැංග්ලෝර් පිල නියෝජනය කරමින් එම තරගාවලියට සහභාගි වීමට තමාට සිදුවී ඇතැයි ගේල් වැඩිදුරටත් පැවැසීය.නමුත් ගේල්ගේ තීරණය පිළිබඳව එරට ක්‍රිකට් පාලක මණ්ඩලය දැඩි කෝපයට පත්වී සිටියි. මේ අර්බුදකාරී වාතාවරණය මධ්‍යයෙහිම ඉන්දියාව බලා පැමිණි ගේල් ඉන්දීය ගුවන් විදුලි නාලිකාවකින් කොදෙව් ක්‍රිකට් පාලක මණ්ඩලය දැඩි ලෙස විවේචනය කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104223</link>
    <topic>නිලවරණ අත්හිටවු ක්‍රීඩා සංගම්පරිපාලන කමිටු 8ක් යටතට</topic>
    <author>පි‍්‍රන්ස් ගුණසේකර</author>
    <content>තාවකාලිකව අත්හිටුවා ඇති ක්‍රීඩා සංගම් අටක අඛණ්ඩ ක්‍රියාකාරිත්වය උදෙසා පරිපාලන කමිටු 8ක් පත් කිරීමට ක්‍රීඩා ඇමැති මහින්දානන්ද අළුත්ගමගේ මහතා ගේ අවධානය යොමුව ඇත.නිලවරණ අත්හිටවු ක්‍රීඩා සංගම්වල පරිපාලන බලය ක්‍රීඩා අධ්‍යක්‍ෂ ජෙනරාල් සතුවන හෙයින් ක්‍රීඩා සංවර්ධන දෙපාර්තමේන්තුවේ ව්‍යාපෘති නිලධාරීන් කිහිප දෙනෙකු ද ඇතුළත් කොට මේ පරිපාලන කමිටු පිහිටුවීමට බලාපොරොත්තු වේ. එම පරිපාලන කමිටුවක් තිදෙනෙකුගෙන් සමන්විත වන අතර ජාත්‍යන්තර තරග පැවැත්වීමට නියමිත කමිටු කිහිපයකට නියෝජ්‍ය ක්‍රීඩා අධ්‍යක්‍ෂකවරු පත් කිරීමට නියමිත ය.මෙම පරිපාලන කමිටු මාසයක් වැනි කෙටි කාලයකට බලපැවැත්වේ. අත්හිටවු නිලවරණ නැවැත පැවැත්වීම උදෙසා අවශ්‍ය කටයුතු සොයා බැලීම මේ පරිපාලන කමිටුවල ප්‍රධාන වගකීමක් වේ.මේ අනුව නෙට් බෝල්, කබඩි, පාපැදි, කරාතේ, බොක්සිං, කායවර්ධන, ස්කොෂ් හා බැඩ්මින්ටන් ක්‍රීඩා පරිපාලන කමිටු සඳහා නියෝජිතයන් පත්වේ. පරිපාලන කමිටුවල නියෝජිතයන්ට පත්වීම් ලිපි ලබන සඳුදා භාරදීමට කටයුතු යොදා ඇතැයි වාර්තා වේ. පරිපාලන කමිටුවලට යටත්වන ක්‍රීඩා සංගම් නිලවරණ ක්‍රීඩා පනතට පටහැනිව පැවැත්වීමට යෑම ගැන ක්‍රීඩා අමාත්‍යවරයා වෙත පැමිණිලි ලැබී තිබුණි.මේ හේතුවෙන් එම ක්‍රීඩා සංගම්වල නිලවරණ අත්හිටුවීමට ක්‍රීඩා ඇමැතිවරයා පියවර ගත්තේ ය. මේ අතර පරිපාලන කමිටුවක් පත් කළ ද බොක්සිං අතුරු කමිටුවක් ඉදිරියේ දී නම් කිරීමට සූදානමක් ඇත. ඊයේ වනවිට බොක්සිං අතුරු කමිටුවට නම් කරන සාමාජිකයන් පිළිබඳ ක්‍රීඩා අමාත්‍යංශයේ සාකච්ඡාවක් පැවැති අතර ඉදිරි සතියේ දී අවසන් නාම ලේඛණය ප්‍රකාශ කිරීමට බලාපොරොත්තු වේ.ක්‍රීඩාවේ උන්නතිය හා සංවර්ධනයෙන් බැහැරව කටයුතු කරන ක්‍රීඩා සංගම් පිළිබඳ දිගින් දිගටම ක්‍රීඩා අමාත්‍යංශයට පැමිණිලි ලැබෙන බවත් ඒවා ගැන සොයා බලා දැඩි පියවර ගැනීමට පසුබට නොවන බවත් ක්‍රීඩා ඇමැතිවරයා අවධාරණය කොට තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104224</link>
    <topic>පාකිස්තාන කාන්තා පිලටකඩුලු 2ක ජයක්</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා පිල හා පාකිස්තාන කාන්තා පිල අතර ඊයේ (21) එස්. එස්. සී පිටියේ පැවැති එක්දින ක්‍රිකට් තරගයෙන් කඩුලු 2ක ජයක් හිමිකර ගැනීමට පාකිස්තාන පිල සමත් විය.ශ්‍රී ලංකා පිල ඕවර 49.5 කදී සියලු දෙනා දැවී රැස්කළ ලකුණු 153 හඹාගිය පාකිස්තානු පිල ඕවර 48.2 කදී කඩුලු 8ක් දැවී ජයග්‍රහණය අත්කර ගත්තේ ය.ශ්‍රී ලංකා ඉනිමේ දී පළමු කඩුලු 6 ලකුණු 48ක් තුළ බිඳ වැටුණු අතර 7 වැනි කඩුල්ල සඳහා ලකුණු 62ක සම්බන්ධතාවයක් ගොඩ නැඟීමට ඊෂානී කෞශල්‍යා සහ දීපිකා රසාංගිකා සමත් වූහ.කෞශල්‍යා ඉනිමේ වැඩිම ලකුණු ප්‍රමාණය ලෙස ලකුණු 35ක් රැස්කළ අතර රසාංගිකා ලකුණු 31ක් ලබා ගත්තා ය. උදේශිකා ප්‍රබෝධනී නොදැවී ලකුණු 19ක් ලබා ගත්තා ය.පන්දු යැවීමේ දී කනිටා ජලීල් සහ සාදියා යුසුෆ් කඩුලු 3 බැගින් දවාලූහ.පිළිතුරු ඉනිම ක්‍රීඩා කළ පාකිස්තාන පිලේ පළමු කඩුලු 5 ලකුණු 62ක් තුළ දවාලීමට ශ්‍රී ලංකා පිලේ පන්දු යවන්නියන් සමත් වූහ. විශිෂ්ට පන්දු යැවීමක නිරත වූ කෞශල්‍යා සහ නායිකා ශෂිකලා සිරිවර්ධන කඩුලු 3 බැගින් බිඳ දැමූහ. පාකිස්තානු පිලේ ආරම්භක පිතිකාරිනි ජවේරියා කාන් නොදැවී ලකුණු 63ක් රැස් කරමින් සිය කණ්ඩායම ජයග්‍රහණය කරා මෙහෙය වූවා ය.ශ්‍රී ලංකාව - 153 (ඕවර 49.5)ඊෂානි කෞශල්‍යා 35, දීපිකා, රසාංගිකා 31, උදේශිකා ප්‍රබෝධනී නොදැවී 19, (කනිටා ජලීල් 20 / 3, සාදියා යූසුෆ් 29 / 3, මසුමා ජුනෙයිඩ් 26 / 2)පාකිස්තානය – 154 / 8 (ඕවර 48.2)ජවේරියා කාන් නොදැවී 63, අස්මාවියා ඉක්බාල් 25, සානා මීර් 20 (ඊෂානී කෞශල්‍යා 23 / 3, ශෂිකලා සිරිවර්ධන 29 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104225</link>
    <topic>ෆර්වේස් මහරූෆ් ලැන්කෂයර් පිලට</topic>
    <author/>
    <content>එංගලන්ත ප්‍රාන්ත ක්‍රිකට් කණ්ඩායම් අතර ප්‍රබල කණ්ඩායමක් වන ලැන්කෂයර් ප්‍රාන්ත පිලේ නව විදේශීය ක්‍රීඩකයා ලෙස හිටපු තුන් ඉරියව් ක්‍රීඩක ෆර්වේස් මහරූෆ් තෝරාගෙන තිබේ.ඒ අනුව එල් වී ප්‍රාන්ත සූරතාවලියේ සමර්සෙට් ප්‍රාන්ත පිල සමග පැවැත්වෙන තරගයට මහරූෆ් ලැන්කෂයර් පිල නියෝජනය කරනු ඇත.මීට පෙර සුපිරි දඟ පන්දු යවන ක්‍රීඩක මුත්තයියා මුරලිදරන් සහ තුන් ඉරියව් ක්‍රීඩක සනත් ජයසූරිය ද ලැන්කෂයර් පිල නියෝජනය කළහ.ලැන්කෂයර් පිල - ග්ලෙන් චැපල් (නායක), කාල් බ්‍රවුන්, මාක් චිල්ටන්, ස්ටීවන් ක්‍රොෆ්ට්, ගැරෙත් ක්‍රොස්, පෝල් හෝර්ටන්, ගැරී කීඩ්, සයිමන් කෙරිගන්, ෆර්වේස් මහරූෆ්, සජීඩ් මහ්මුද්, ස්ටීවන් මුවර්, ඔලිවර් නිව්බ් සහ ටොම් ස්මිත්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104226</link>
    <topic>කොචි ටස්කර්ස්ට තියුණු ජයක්</topic>
    <author>කල්කටා - ඒ.එෆ්.පී.</author>
    <content>කල්කටා නයිට් රයිඩර්ස් කණ්ඩායම සමඟ පැවැති තරගයෙන් ලකුණු 6 ක තියුණු ජයක් අත්කර ගැනීමට මහේල ජයවර්ධනගේ නායකත්වයෙන් යුත් කොචි ටස්කර්ස් පිල සමත්විය.පළමුව පන්දුවට පහරදුන් කොචි පිල ඕවර 20 අවසානයේ කඩුලු 7 කට ලකුණු 137 ක් රැස් කළේය. රවින්ද්‍ර ජඩේජා පන්දු 18 කදී ලකුණු 29 ක් ලබාගත් අතර නායක මහේල ලකුණු 25 ක් රැස් කළේය. පන්දු යැවීමේදී යුසුෆ් පතාන් ලකුණු 20 කට කඩුලු 3 ක්ද ශකීබි අල් හසන් ලකුණු 28 කට කඩුලු 3 ක්ද දවාලීය.පිළිතුරු ඉනිම ක්‍රීඩා කළ කල්කටා පිලට ඕවර 20 අවසානයේ රැස්කරගත හැකිවූයේ කඩුලු 9 කට ලකුණු 126 ක් පමණි. එම්. තිවාරි ලකුණු 46 ක් ලබා ගත්තේය. පන්දු යැවීමේදී ආර්. පී. සිං සහ ජඩේජා කඩුලු 2 බැගින් දවාලූහ.කොචි පිල – 132/7 (ඕවර 20) රවින්ද්‍ර ජඩේජා 29, මහේල ජයවර්ධන 25 (යුසුෆ් පතාන් 20/3, ශකීබ් අල් හසන් 28/3)කල්කටා පිල – 126/9 (ඕවර 20) එම්. තිවාරි 46, (ආර්. පී. සිං. 25/2, රවීන්ද්‍ර ජඩේජා 25/2)මුම්බායි පිලට කඩුලු 7ක ජයක්මේ අතර මුම්බායි පිල හා පුනේ වොරියර්ස් පිල අතර පැවැති තරගයෙන් කඩුලු 7 ක ජයක් මුම්බායි පිලට හිමිවිය.මුම්බායි පිලේ පන්දු යවන්නන් වන මුතාෆ් පටේල් කඩුලු 3 ක්ද, අලි මුර්මසා, ලසිත් මාලිංග සහ අබු නෙචීම් කඩුලු 2 බැගින්ද දවාලමින් පුනේ ඉනිම ඕවර 17.2 කදී ලකුණු 118 කට සීමා කළහ.නමුත් තරගයේ ජයග්‍රහණය අත්කර ගැනීමට මුම්බායි පිලට ඉනිමේ අවසන් පන්දුව දක්වා සටන් වැදීමට සිදුවිය. අවසන් පන්දුවේදී හයේ පහරක් එල්ල කරමින් රෝහිත් ෂර්මා ජයග්‍රහණය තම පිලට ලබා දුන්නේය.පූනේ – 118 (ඕවර 17.2) රොබින් උත්තප්පා 45(මුතාෆ් පටේල් 8/3, අබු නෙචිම් 13/2, අලි මුර්ටසා 18/2, ලසිත් මාලිංග 28/2)මුම්බායි – 124/3 (ඕවර 20) අම්බත් රයිදු 37, සචින් තෙන්ඩුල්කාර් 35.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104227</link>
    <topic>කෙන්යා ක්‍රිකට් පුහුණුකරුඉල්ලා අස්වෙයි</topic>
    <author/>
    <content>දෙවසරක ගිවිසුම් කාලය නිමා වීමට මාස 3 ක් ඉතිරිව තිබියදී කෙන්යානු පුහුණුකරු මල්ඩින් බැප්ටිස්ට් සිය තනතුරෙන් ඉවත්වීමට ගත් තීරණය එරට ක්‍රිකට් ආයතනය විසින් පිළිගනු ලැබීය.ලෝක කුසලාන තරගාවලිය අතරතුර දී කෙන්යානු පිලේ ක්‍රීඩකයන් සමඟ ඇතිකරගත් මතභේදය හේතුවෙන් ඔහුගේ තනතුර අවිනිශ්චිත තත්ත්වයක පැවැතියේය.කොදෙව් ක්‍රිකට් පිලේ හිටපු තුන් ඉරියව් ක්‍රීඩකයකු වන බැප්ටිස්ට් සහ කෙන්යානු ක්‍රිකට් ආයතනය අතර පැවැති සාකච්ඡාවෙන් අනතුරුව වහාම ක්‍රියාත්මක වන පරිදි ඔහු තනතුරෙන් ඉවත් වූ බැව් කෙන්යානු ක්‍රිකට් ආයතනයේ ප්‍රධාන විධායක ටොමි සියරිස් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104228</link>
    <topic>දකුණු අප්‍රිකාවේ සිමෙන්යා ජගත් සමුළුවේ ඇස් අරී</topic>
    <author/>
    <content>දකුණු අප්‍රිකානු මීටර් 800 ධාවන සූරී කැස්ටර් සිමෙන්යා සම්බ න්ධයෙන් පසුගියදා ඇතිවූ ආන්දෝලනයෙන් අනතුරුව ජාතන්තර මලල ක්‍රීඩා සංගමය විසින් කාන්තා මලල ක්‍රීඩිකාවන් වෙනුවෙන් නව නිති මාලාවක් හඳුන්වා දී තිබේ.මලල ක්‍රීඩා පාලනය පිළිබඳ ප්‍රමුඛ ආයතනය ලෙස සැලකෙන ජාත්‍යන්තර මලල ක්‍රීඩා සංගමය විසින් ගන්නා ලද මේ තීරණය ක්‍රීඩා කේෂ්ත්‍රයේ සුවිශේෂ කඩඉමක් සනිටුහන් කරයි.පුරුෂ හෝමෝන වැඩි ප්‍රමාණයක් ඇති කාන්තාවන්ට මලල ක්‍රීඩාවලට සම්බන්ධවීම පාලනය කිරීමට ක්‍රීඩා සංගමයක් විිසින් ගන්නා ලද ප්‍රථම තීරණය මෙයයි.මෙවැනි පිරිමි හෝමෝන වැඩි සංඛ්‍යාවක් තිබෙන එහෙත් නීතිය ඉදිරියේ කාන්තාවක් වශයෙන් පිළිගනු ලබන යම් තැනැත්තියකට කාන්තා තරගවලට සහභාගී විය හැකි බව ක්‍රීඩා සම්මේලනයේ ප්‍රකාශනයක දැක්වේ. කෙසේ වෙතත් එවැනි කාන්තාවන්ගේ ඇන්ඩ්‍රොජින් මට්ටම පුරුෂයන්ගේ ඇන්ඩ්‍රොජින් මට්ටමට වඩා අඩුවිය යුතු බවට නිගමනය කර තිබේ.2009 ආගීස්තු මාසයේ බර්ලින්හි පැවති ලෝක සූරතා තරගාවලියේ මීටර් 800 ඉසව්ව ජයගත් සිමෙන්යාගේ පිරිමි හෝමෝන විශාල සංඛ්‍යාවක් ඇති බව සඳහන් පරීක්ෂණ වාර්තාවක් පිටවීමේන් මේ ආන්දෝලනය හට ගෙන තිබේ.කෙසේ වෙතත් සිමෙන්යාට එරෙහිව නැගූ චෝදනා සම්බන්ධයෙන් දකුණු අප්‍රිකානු රජය මෙන්ම ජනතාවද දැක්වූ දැඩි විරෝධය ජාත්‍යන්තර ක්‍රීඩා සම්මේලනයට තම නිති රීති යළි සමාලෝචනය කිරීමට හේතු විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s1104229</link>
    <topic>දකුණු ආසියානු වෙරළ ක්‍රීඩා උළෙලටපහසුකම් සැකසෙයි</topic>
    <author>ලුණම සමූහ සනත් ගමගේ</author>
    <content>දකුණු ආසියානු ප්‍රථම වෙරළ ක්‍රීඩා තරගය හම්බන්තොට වෙරළ තීරයේදී 2011 සැප්තැම්බර් මාසයේදී පැවැත්වේ.දකුණු ආසියානු රටවල් අටක ක්‍රීඩක ක්‍රීඩිකාවන් සහභාගිවෙන වෙරළ ක්‍රීඩා තරග පැවැත්වෙන වෙරළ තීරය හඳුනාගෙන එහි තරග සඳහා අවශ්‍ය සකස් කිරීම් කටයුතු ආරම්භ කිරීමට අවශ්‍ය සියලුම සැකසුම් සකස් කර ඇති බව හම්බන්තොට දිස්ත්‍රික් ලේකම් ආර්. එම්. ඩී. බී. මීගස්මුල්ල මහතා පවසයි.සුනාමියෙන් හානියට පත්වූ හම්බන්තොට නගරයේ නගර සභා නිවාස පිහිටා තිබූ ප්‍රදේශයේ වෙරළ තීරය මෙම තරග පැවැත්වීම සඳහා තෝරාගෙන තිබේ.වෙරළ උද්‍යානයක් වශයෙන් නාගරික සංවර්ධන අධිකාරිය හා හම්බන්තොට නගර සභාව මගින් දියත් කර ඇති මෙම ප්‍රදේශය වෙරළ ක්‍රීඩා තරග පැවැත්වීම සම්බන්ධයෙන් ජනජීවිතයට බලපෑම් එල්ල නොවේ.ප්‍රදේශයේ ජනතාවගේ ආර්ථික තත්ත්වය උසස් කිරීම හා වෙළඳ ප්‍රජාවගේ ද සහාය ලබාගෙන හම්බන්තොට වෙරළ ක්‍රීඩා පැවැත්වීමට සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s11042210</link>
    <topic>රෝයි ඩයස් ක්‍රිකට් පාසලේඅවසන් වටයේ තරග හෙට-අනිද්දා</topic>
    <author/>
    <content>රෝයි ඩයස් ක්‍රිකට් පාසල ප්‍රථම වතාවට සංවිධානය කරන වයස අවුරුදු 12න් පහළ ආරාධිත ක්‍රිකට් තරගාවලියේ අවසන් පූර්ව හා අවසාන තරග හෙට (23) සහ අනිද්දා (24) කොළඹ 7 වෙළඳ සේවා ක්‍රිකට් සංගම් ක්‍රීඩා පිටියේ දී පැවැත්වේ.24 වැනි දින පස්වරු 6.00 ට ත්‍යාග ප්‍රදානය සිදු කෙරේ.පසුගිය 17 වැනි දින ඇරැඹුණු මේ තරගාවලිය සංවිධානය කර ඇත්තේ කනිෂ්ඨ ක්‍රිකට් ක්‍රීඩකයන්ට තරගකාරී ක්‍රිකට් ක්‍රීඩාවේ අත්දැකීම් ලබාදීම පිණිසය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s11042211</link>
    <topic>වසර 17කට පසුව ස්පාඤ්ඤ පාපන්දු කිරුළ රියල් මැඩ්රිඩ් පිලට</topic>
    <author>ස්පාඤ්ඤය (ඒ. එෆ්. පී.)</author>
    <content>සිය ප්‍රධානතම ප්‍රතිවිරුද්ධ කණ්ඩායම වන බාසිලෝනා පිල ගෝල 1 – 0 ක් ලෙස පරාජයට පත් කළ රියල් මැඩ්රිඩ් පිල වසර 17 කට පසුව ස්පාඤ්ඤ පාපන්දු සූරතාව අත් කර ගැනීමට සමත් විය. තරගයේ අතිරේක කාල සීමාවේදී සුපිරි ක්‍රීඩක ක්‍රිස්ටියානෝ රොනල්ඩෝ විසින් හිසෙන් එල්ල කරනු ලැබූ පහරකින් වාර්තා වූ තරගයේ එකම ගෝලය රියල් මැඩ්රිඩ් පිලට වාසනාව උදා කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=s11042212</link>
    <topic>සණසඅවුරුදු ක්‍රීඩා හෙටඋමගලියපිටියේදී</topic>
    <author/>
    <content>කොළොන්නාව කළාපයේ සණස බැංකු අතර පැවැත්වෙන බක්මහ උළෙල හෙට (23 දා) කොළොන්නාව උමගිලිය ක්‍රීඩාංගණයේදී දවස පුරා පැවැත්වේ.ගොතටුව පර්ෂදයේ සංවිධානයෙන් පැවැත්වෙන මේ බක්මහ උළෙලට, ගොතටුව, කොළොන්නාව විජය, දොඩම්ගහහේන, නාගහමුල්ල, ඇල්හේන හා මාදින්නාගොඩ සණස බැංකු ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=f1104221</link>
    <topic>මූන් පිටුපස්සේවිශාල බලවේග ක්‍රියාත්මක වෙනවා</topic>
    <author>සාකච්ඡා කළේ උදිත ගුණවර්ධන</author>
    <content>බැන් කී මූන් කමිටු වාර්තාව සහ ශ්‍රී ලංකාවේ අනාගතය මැයෙන් ගුවන් විදුලියේ “සුභාරතී සංවාද මණ්ඩපයට” ජ්‍යෙෂ්ඨ කථිකාචාර්ය ධම්ම දිසානායක මහතා දැක්වූ අදහස් ඇසුරින් මෙම සංවාද සටහන සැකසේ. සුභාරතී සංවාද මණ්ඩපය මෙහෙයවනු ලබන්නේ මාධ්‍යවේදී ඉන්දික ජයරත්න මහතා විසිනි.* එක්සත් ජාතීන්ගේ මණ්ඩලය මඟින් පත් කළ ශ්‍රී ලංකාව සම්බන්ධයෙන් වන උපදේශක කමිටුව පිළිබඳ ඔබේ මතය ඉදිරිපත් කළ හැකිද?අප මෙහිදී ඉතාමත් කල්පනාකාරීවත් බුද්ධිමත්වත් ප්‍රතිචාර දැක්විය යුතුයි. ඒත් අප මෙතනදී සිතා බැලිය යුත්තේ එයට ප්‍රතිචාර දැක්වූයේ කෙසේද යන්න පිළිබඳයි. ඒත් අප මේ ප්‍රශ්නයට මුහුණ දෙන්නේ කොහොමද, ප්‍රතිචාර දැක්විය යුත්තේ කොහොමද යන්න ගැන අනුමාන කිරීමට අපහසුයි.බෑන් කී මූන් කියන්නේ එක් පුද්ගලයෙක් හෝ හුදෙකලා සාධකයක්වත් නොවෙයි. ඔහු මහ මුහුදේ ගිලී ඇති අයිස් කන්දක හිස කොටස පමණයි. වෙනත් විදිහකට කියතොත් මූන් මහතා පිටුපස විශාල බලවේගයක් ක්‍රියාත්මක වෙනවා.ඔහුගේ න්‍යාය පත්‍රය සහ චර්යා රටාව හසුරුවන්නේ කවුද යන්න සොයා බැලිය යුතුයි. අප දන්නා විදිහට මෙය පිටුපස සිටින ප්‍රමුඛ බලවේගය තමයි අමෙරිකා එක්සත් ජනපදය ඇතුළු යුරෝපා සංගමයයි. ඔවුන් එළිපිට කියන්නේ ඔවුන් ලෝක සාමය හා සමෘද්ධිය සඳහා කටයුතු කරන බවයි. ඒත් මෙතන ඇත්තේ මේ එළිපිට අරමුණ නොවෙයි. අමෙරිකාවත් යුරෝපා සංගමයත් හැමවිටම උත්සාහ කරන්නේ ඔවුන්ගේ සාමය හා සමෘද්ධිය සපුරා ගැනීමටයි. මේ බලවේග ඉතාමත් සූක්ෂ්ම විදිහට මේ මෙහෙයුමට එක්ව සිටිනවා.* අමෙරිකා එක්සත් ජනපදය ඇතුලු බටහිර රටවල් අප රටට මේ විදියට සලකන්නේ ඇයි?බොහෝ අයට මේ ප්‍රශ්නය ඇතිවෙලා ඇති. ඇත්තෙන්ම අප ලෝකයේ ඇති එකම රාජ්‍ය නොවෙයි. ඒත් අප රට තමයි ත්‍රස්තවාදය යුදමය වශයෙන් පරාජය කළ එකම රාජ්‍යය වීම. මේ තුළ යුරෝපයටත් අමෙරිකාවටත් සියුම් ඉරිසියාවක් ඇතිව තිබෙනවා විය හැකියි. අප ත්‍රස්තවාදයෙන් ගැලවුණ පමණින් සියල්ල නිමාවන්නේ නැහැ. දැන් අප අත්පත් කර ගත් නිදහස ආරක්ෂා කර ගත යුතුයි. එය ස්ථාවර කර ගත යුතුයි. අද අප ඉදිරියේ ඇති එකම කාර්යය බවට පත්ව ඇත්තේ එයයි.අධිරාජ්‍යවාදීන්ට ඇතිව ඇති ප්‍රධාන අරමුණ වී තිබෙන්නේ බලය ආරක්ෂා කර ගැනීමත්, බලය පැතිරවීමත් යන කරුණුයි. අප මේ අවදියේ දී තමයි වඩාත් කල්පනා කළ යුත්තේ. එහිදී රටක අභ්‍යන්තර විනය ගැන අවධානය යොමු කළ යුතුයි.* ඉදිරිපත්ව ඇති මූන් කමිටු වාර්තාව පිළිබඳ මෙතරම් අප සැලකිලිමත් විය යුත්තේ ඇයි? මේ ගැන ඔබට ඇති මතය මොන එකක්ද?මෙතැනදී තමයි අප කල්පනාකාරීව කටයුතු කළ යුත්තේ. බරපතළ විදියට අවධානය යොමුකළ යුත්තේ. එක්සත් ජාතීන්ගේ සංවිධානය එක්සත් ජනපද සංවිධානයක් බවට පත්වීම ගැන අප පුදුමයට පත් වෙනවා. එහි ආරම්භක අරමුණු පරමාර්ථ සියල්ලම වගේ අද වනවිට විනාශ වෙමින් තිබෙනවා.අප දැන් මේ මොහොතේ දී ඒකරාශී විය යුතුයි. දේශපාලන බේද අත්හැරිය යුතුයි. දේශපාලන පක්ෂවල විහිලු තහලු අත්හළ යුතුයි. රට ඇත්තේ මහා ඛේදවාචකයක් අභියසයි. මෙය දේශපාලඥයන් ද සිතට ගත යුතුයි. මා පසුගිය දිනවල දැක්කා මාධ්‍ය මඟින් අපූරු ප්‍රවෘත්ති, දේශපාලඥයන් එනවා. ඔවුන් කියනවා අප මේවා පිළිගන්නේ නැහැ කියලා විරුද්ධයි කියලා. එවැනි හුදු ප්‍රකාශවලින් ලිස්සා යායුතු අවස්ථාවක් නොවෙයි.මේ වගේ මත ඉදිරිපත් කිරීම ඉතාමත් සෙල්ලක්කාර ක්‍රියා පමණයි. මේ විදිහේ ප්ලේ බෝයිලාගෙන් වැඩක් නැහැ. අද දේශපාලඥයන් ඉතාමත් වගකිව යුතු විදිහට කටයුතු කළ යුතුයි.අප පමණක් නොවෙයි මුළු ආසියාවම මේ අනතුර වටහා ගත යුතුයි. දැන් අප තේරුම් ගත යුත්තේ ඉදිරියට සිදුවිය හැක්කේ කුමක්ද? අධිරාජ්‍යවාදීන් සිදුකරන්නේ කුමක්ද? යන්නයි.මේ හැරෙන්නේ චීනය දෙසට, ඉන්දියාව දෙසටඅද අධිරාජ්‍යවාදීන්ට ඕනෑකර තිබෙන්නේ නැගී එන ආසියාවේ පාලනය ඔවුන් විසින් පාලනය කිරීමටයි. දැනටමත් ඔවුන් පකිස්තානයට ඇතුළු වී අවසානයි. ඒ නිසා තමයි අපි කියන්නේ මේ තත්ත්වය ගැන අපි පුළුල් විදිහට ජාතිකවත් ජාත්‍යන්තරවත් පෙළගැසිය යුතුයි කියලා.* මෙරට දේශපාලන පක්ෂ මේ තත්ත්වයේ දී කොයි විදිහටද ප්‍රතික්‍රියා කර තිබෙන්නේ..?ජනතා විමුක්ති පෙරමුණ මේ ගැන පුවත්පත් නිවේදනයක් මගින් නිවේදනයක් නිකුත් කර තිබෙනවා. අඩුපාඩු විවේචන ගැනත් සඳහන් කරමින් ඔවුන් මෙවැනි හෝ නිවේදනයක් නිකුත් කිරීම හොඳයි. මේ ප්‍රවේශය හොඳ දෙයක් විදිහට හඳුන්වා දිය යුතුයි.හැබැයි එජාපය තුළ තාම එවැනි තත්ත්වයක් දක්නට නැහැ. එය හොඳ දෙයක් නොවෙයි. මා ඉල්ලා සිටිනවා දැන්වත් නිසි මාවතට පිවිසෙන්න කියලා. එය අප ශ්‍රී ලාංකිකයෝ විදිහට සිදුකරනු ලබන ඉල්ලීමක්. පුළුල් දේශපාලන එකඟත්වයක් තිබෙනවා නම් තමයි මෙවැනි අධිපතිවාදි අභියෝග ජය ගැනීමට පුළුවන්කම ලැබෙන්නේ. මෙවැනි ජාතික අර්බුදයකදී පටු අදහස් එදිරිවාදිකම් අතහැර ආණ්ඩුවත් විපක්ෂයත් කටයුතු කළ යුතුමයි.මොනවාද අප කළ යුද අපරාධ. ඔවුන් චෝදනා එල්ල කළත් එම චෝදනාවලට කිසි පදනමක් නැහැ. යුද්ධය කියන්නේ පොදුවේ ගත්තාම අපරාධයක් තමයි. ඒත් අපිට පමණක් යුද අපරාධ චෝදනා එල්ල කිරීම ප්‍රශ්නයක්.අපට යුද අපරාධකරුවන් ලෙස චෝදනා එල්ල කරනවා නම් ඇමෙරිකාව යුරෝපා සංගමය මහා යුද අපරාධකරුවන් සදාතනික යුද අපරාධකරුවන් විදිහට චෝදනා එල්ල කරන එකේ වරදක් නැහැ. ඒ නිසා තමයි මා කියන්නේ කලාපීය හා ජාතික මිත්‍රත්වයක් වැඩිදුරටත් තහවුරු කළ යුතුයි කියලා මා කියන්නේ.* මේ විදිහට ගියොත් එක්සත් ජාතීන්ගේ සංවිධානයේ අරමුණුවලට මොකද වෙන්නේ?එක්සත් ජාතීන්ගේ අරමුණු මූලධර්මයන් විදිහට දැනටමත් උල්ලංඝනය වී අවසානයි. අද එක්සත් ජාතීන්ගේ සංවිධානයේ ක්‍රියාකාරිත්වය විශ්වයේ අපරාධකරුවන් බවට පත්වෙලා තිබෙනවා.අධිරාජ්‍යවාදින් ලිබියාවට ප්‍රහාර එල්ල කරන්නේ ඔවුන් සතුව න්‍යෂ්ටික බලය නොමැතිවීම නිසයි. ඒ වගේම ශ්‍රී ලංකාවට තර්ජන එල්ල කරන්නෙත් අප සතුව න්‍යෂ්ටික අවි ආයුධ නොමැතිවීමයි. එහෙත් ඉරානයට අත තියන්න මේ අය බයයි. මොකද ඔවුන් සතුව න්‍යෂ්ටික බලය පැවැතීමයි. න්‍යෂ්ටික බෝම්බ කියන්නේ පිටුදැකිය යුතු දෙයක්. ඒත් අද ලෝකයේ රාජ්‍යවලට න්‍යෂ්ටික ආයුධ තිබෙනවා කියන්නේ එම රාජ්‍ය ආරක්ෂා වෙනවා කියන දෙයයි. මෙය කිසිසේත් හොඳ දෙයක් නොවෙයි. මෙය මිහිකතට එරෙහි අපරාධයක් විදිහට හඳුන්වන්න පුළුවන්. මේ විදිහේ දුෂ්ට ක්‍රියාකාරකම්වල නියැලෙන්නේ සාතන්ගේ පුතුන් විසිනුයි.* මෙවැනි අභියෝග ජය ගැනීමට දේශීය රාජ්‍යතාන්ත්‍රිකව මැදිහත්වීම් මොන විදිහටද සිදුවිය යුත්තේ?විදේශ රටවල අපේ විදේශ අමාත්‍යාංශයේ නිලධාරින් ඇවිද්දට ප්‍රතිඵලයක් නැහැ. ඒත් අපට තිබෙන්නේ එවැනි අතීතයක්. මෙය අනියම් අන්දමින් මහජන දේපළ විනාශ කිරීමක් විදිහට හඳුන්වන්න පුළුවන්කම තිබෙන්නේ. වෙන පොත් කියවන්න ඕන නැහැ උම්මග්ග ජාතකය කියවිය යුතුයි. එතුළ රාජ්‍යතාන්ත්‍රික සබඳතා පවත්වා ගෙන යාම පිළිබඳවත් ඔවුන් හැසිරවිය යුතු ආකාරයත් පිළිබඳවත් අවබෝධයක් ලබාගත යුතුයි.ගඩාෆිව මෝඩයා කරලා ළඟට ගත්තා. ඉන්පසු ඔහුගේ බෙල්ල කපා දැමුවා. අද මහා ඉහළින් මානව හිමිකම් ගැන කතා කරන එක්සත් ජාතීන්ගේ මණ්ඩලය මහා මානව අපරාධයක් සඳහා මඟ විවර කර තිබෙනවා.* මූන් මහතාගේ කමිටු නිර්දේශ මොනවාද ඒ පිළිබඳ ඔබගේ මතය මොන වගේද?රට තුළ මහා මානව ඛේදවාචකයක් සිදුවුණ බව ඔවුන් සඳහන් කරනවා. නැවත පදිංචි කරවීම් නිසිලෙස සිදුනොවන බවට. ඒත් මේ තොරතුරු පිළිබඳ කිසිදු මුලාශ්‍රයක් නැහැ. ඒ වගේම ඔවුන් මේ කමිටු වාර්තාව එළිදක්වන්නේ රට තුළ සියලු ජනවර්ග එක්ව අලුත් අවුරුද්ද සමරද්දි.ඒත් එල්.ටී.ටී.ඊ. සංවිධානය මගින් සිදුකළ මරාගෙන මැරෙන ප්‍රහාර සිවිල් ජනතාව මරා දැමීම වගේ අමානුෂීය ප්‍රහාර ගැන වචනයක්වත් සඳහන් කර නැහැ. ඒ නිසා තමයි අප කියන්නේ මේ නිර්දේශවල සමබරතාවයක් හෝ නිරීක්ෂණාත්මක ලක්ෂණ දක්නට නැහැ.එපමණක් නෙවෙයි යුද්ධය තිබූ කාලයේදී මෙරට තුළ සිටි ඇතැම් එක්සත් ජාතීන්ගේ නිලධාරිත් කටයුතු කළ විදිහ ගැන විශාල සැකසංකා මතු වෙනවා. එහෙමනම් මේ ගැනත් අප අවධානය යොමුකළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=f1104222</link>
    <topic/>
    <author>චන්දන ජයවීර ඡායාරූප ලලිත් සී. ගමගේ සිතුවම - අරවින්ද සේනාධීර</author>
    <content>ජන සංගීතය වර්තමාන පරම්පරාවට සමීප කිරීමෙහිලා සුවිශේෂ දායකත්වයක් දක්වා ඇති රෝහණ බැද්දගේ මහතා සිය ගුරු දිවිය තුළදී නර්තන ශිල්පය ලබාදී ඇති සිසු පිරිස දහස් ගණනකි.දයානන්ද ගුණවර්ධනයන්ගේ නාට්‍ය රැසක නර්තන අධ්‍යක්ෂණය කර ඇති හෙතෙම බොහෝදෙනා නොදන්නේ වූවද රංගන ශිල්පියෙකුට අමතරව නාට්‍ය නිෂ්පාදකයෙක් ලෙස ද වේදිකා නාට්‍ය කලාවට සම්බන්ධව ඇත. ‘බළල් සාස්තරේ’ හා ‘ගල් වැලි’ නාට්‍ය ද්විත්වය ඒ අතරින් ප්‍රමුඛය. ඔහු ලියා අධ්‍යක්ෂණය කළ ‘රාළහාමි’ නාට්‍ය ඉදිරියේදී ප්‍රදර්ශනයට වීමට නියමිතය. මේ සාකච්ඡාව පළවන්නේ ඒ නිමිත්තෙනි.* සම්ප්‍රදායික ජන රංගය නූතන වේදිකාවට ගෙන ආවේ කොහොමද ?එදා මිනිස්සු ජන නාට්‍යය බැලුවේ කමතේ වටරවුමට ඉඳගෙන. අපි දැන් අලුත් වේදිකාවට මේ නාට්‍යය ගෙන එන කොට නූතන රංගාලෝක ක්‍රම නාට්‍යයට ගැලපෙන විදිහට සාදා ගන්න ඕන. නූතනයේ තාක්ෂණික වශයෙන් අපිට ලැබිලා තිබෙන වාසිය පාවිච්චි කරන්න ඕන. ඒකට පයින් ගහන්න බැහැ. ජන රංගය පැරණි සම්ප්‍රදාය ආරක්ෂා කර ගනිමින් නූතන වේදිකාවට අවශ්‍ය විදිහට සකස් කර ගත යුතුයි. මම “රාළහාමි” නාට්‍යය නිෂ්පාදනය කිරීමේදී ඒ දේ කළා.* ඔබේ නවතම නාට්‍ය නිෂ්පාදනය සඳහා ශෛලිගත නාට්‍යය සම්ප්‍රදාය යොදා ගත්තේ ඇයි ?අපිට උරුම වුණු අපේකම තියෙන්නේ ගැමි රංගය තුළයි. ඒ අපේ දේ නැවත මිනිස්සුන්ට අදුන්නා දෙන්න සිද්ධ වෙලා. කන බොන දේ හිටන් දැන් හැම දේම වෙනස් වෙලා. අපේ කෑම බීම, ඇඳුම මොකක්ද කියල මිනිස්සුන්ට කියා දෙන්න සිද්ධ වෙලා. බෙහෙත් පැළෑටියක් වත් හඳුනන්නේ නැති තරමට අපේකම දැන් ඈත් වෙලා. ඒ නිසා නැවත මේවා හඳුන්වාදීම එක පැත්තකින් අපේ යුතුකමක්.කොයිතරම් සමාජ විපර්යාසයක් වෙලා තිබුණත් අපේ දෙය පෙන්වා දුන්නහම ඒක මිනිස්සු ඉවෙන් වගේ හඳුනාගෙන අගය කරන බවට මට විශ්වාසයක් තිබෙනවා.* ශෛලිගත සම්ප්‍රදායෙන් නාට්‍යයක් නිෂ්පාදනය කිරීම අභියෝගයක් වන්නේ කෙසේද ?ශෛලිගත සම්ප්‍රදාය ආශ්‍රයෙන් නාට්‍යයක් නිෂ්පාදනය කිරීම වර්තමානය වන විට කරුණු කිහිපයක් නිසා අභියෝගයක් බවට පත්ව තිබෙනවා. වර්තමානයේ සිටින නළු නිළියන් බොහෝ දෙනෙක් ආභාෂය ලබන්නේ ටෙලි නාට්‍යයෙන්. ඔවුන්ට ගැමි නාට්‍යය කලාව පිළිබඳ කිසියම්ම හෝ අවබෝධයක් නැහැ. තාලයකට ඇවිදගෙන ඇවිත් රිද්මයකට දෙබසක් කියන්න ඔවුන් දන්නේ නැහැ. ඒ අභියෝගයට මුහුණ දීමට මටත් සිදු වුණා.පදයක් ගහලා අඩිය තියන හැටි කියලා දුන්න. නළු නිළියන් අතර ඔවුනොවුන්ගේ සංවාද පවත්වන හැටි ප්‍රේක්ෂකයන් නාට්‍යයට සම්බන්ධ කර ගන්න හැටි. මේ සේරම මම කරලා පෙන්නුවා. ඒ අනුසාරයෙන් තමන්ගේ චරිතය නිර්මාණය කරගන්න කිව්වා. ඒක මම කරපු දේ ආපහුකරන්න කියන එක නෙමෙයි. එහෙම නැතිව ජන නාට්‍යය කලාව උගන්වන්න බැහැ. නළුවන්ට ස්වාධීනව රංගනයක් කිරීමට ඉඩ දීම මේ නාට්‍යය කලාවට ගැලපෙන්නේ නැහැ. ඒක හොඳයි අලුත් නාට්‍යයවලට.* ශෛලිගත නාට්‍යය සම්ප්‍රදායට එරෙහිව නැඟෙන ප්‍රබල චෝදනාවක් වන්නේ වර්තමාන සංකීර්ණ ජීවන අත්දැකීම් එමගින් ප්‍රකාශ නොවේය යන්නයි. මගේ නාට්‍යය තුළින් පවා කියවෙන්නේ දශක ගණනාවකට පෙර තිබුණු පරිසරයක් පිළිබඳවයි.හැම යුගයකටම ආවේණිත ජීවන රිද්මයක් තිබෙනවා. හුඟක් පරිවර්තන ඇති වෙලා තිබෙන්නේ ඒ රිද්මයේ තිබෙන වෙනස නිසයි. අද තියෙන්නේ පාවිච්චි කරලා අයින් කරන සංස්කෘතියක්. බලන්න ලියන්න පාවිච්චි කරන බෝල්ට් පොයින්ට් පෑනක් වුණත් ලියලා විසි කරනවනේ. අධ්‍යාත්මික සංවර්ධනයට වඩා ලෝකස්වාදයට නැඹුරු වෙච්ච සමාජයක්නෙ තියෙන්නෙ.ගැමි නාට්‍යය තුළින් ගැඹුරු ජීවන යථාර්ථයක් කියැවෙනවා. විදග්ධයන් තුළ මතයක් තියෙනවා සරලව යමක් කරන්න බැහැ කියලා. අපි නාට්‍යය හදන්නේ විදග්ධ සමාජයට පමණක් නොවෙයි. මම නාට්‍යය හදන්නේ වියතුන්ටයි. ගැමියන්ට දෙගොල්ලන්ටම රස විඳින්නයි. වියතුන්ට විතරක් නාට්‍යය කිරීමෙන් පොදු ජනතාව නාට්‍ය කලාවෙන් ඈත් වෙනවා. ගැමි නාට්‍යය කලාව හරහා අපි උත්සාහ කරන්නේ මිනිසුන්ගේ පොදු මානුෂික ගුණාංග සරල විග්‍රහයක් ඉදිරිපත් කිරීමටයි.* ජන රංගයේ දක්නට ලැබෙන උපහාසය ඔබේ නාට්‍යයට ගෙනාවේ කොහොමද?උපහාසය ගැමි නාට්‍යයෙන් වෙන් කර ගත නොහැකි අවියෝජනීය අංගයක්. එය හොඳින්ම දැනෙන තැනක් තමයි කෝලම් නාට්‍යය. එදා සමාජයේ තිබුණු ප්‍රභූ චරිත උපහාසයට ලක් කිරීමට ගැමි කලාකරුවන් යොදා ගත්තේ කෝලම් නාට්‍යයි. ඔවුන් එය කිරීමට කදිම අයුරින් වෙස් මුහුණු උපකාරී කළා. ඒනිසා හාස්‍යයට ලක් කරන්නා අන්‍යයන්ට හඳුනා ගත නොහැකි වුණා.ගැමි කලාකරුවා එදා සමාජයේ තිබුණු ප්‍රභූ චරිත විවේචනය කළේ සංයමයක් සහිතවයි. ඔවුන් උපහාසය මතු කළාට කිසි විටෙකත් අපහාසයක් කළේ නැහැ.“රාළහාමි” නාට්‍යයේදී මම උත්සාහ කළේ මේ චරිත ගර්හාවට ලක් නොකර ඔවුන් දෙස උපහාසයෙන් බැලීමටයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=f1104223</link>
    <topic/>
    <author>චන්දන</author>
    <content>දේශීය කලා ශිල්පයන්ගේ උන්නතිය උදෙසා පැරණි ගුරුකුල ක්‍රමය මත සැලසුම් කළ ශිල්පායතනයක් බිහිකිරීමේ වැදගත්කම මතුකරන ආචාර්ය බැසිල් මිහිරිපැන්න ලොවක් මවිත කිරීමට සමත් වූ තිත්තවෙල ගුණයා, පොල්වත්තේ ගෝමිස්, රංගම ගුණවලා වැනි විශිෂ්ට නර්තන ශිල්පීන් බිහිවූයේ පැරණි ගුරුකුල අධ්‍යාපනය නිසා බව පවසයි.ජව සම්පන්න මනසකින් හෙබි ලාංකේය නර්තන කලාවේ පීතෘ මූලිකයෙකුගේ රංගන දිවියට පනස් වසරක් සපිරීම නිමිත්තෙන් ප්‍රණාම දැක්වීමේ උත්සවයක් රාජ්‍ය අනුග්‍රහය සහිතව 2008 වසරේ කොළඹ දී පවත්වන්නට යෙදුණි. එම හරසර දැක්වීමේ අවසානයේ කලාතුරකින් කෙනෙකුගේ සිත තුළ ඇතිවන ආකාරයේ අදහසක් කලාශූරී බැසිල් මිහිරිපැන්නයන් තුළ ඇතිවිය.මෙවැනි අදහසක් ක්‍රියාත්මක කිරීමට තරම් ශාරීරික ශක්තියක් දිවි අඹරෙහි අග වැජඹෙන ඔහු තුළ ඇත්ද යන ප්‍රශ්නය කෙනෙකු තුළ මතුවිය හැකි වුවත් එවැනි උත්සාහයක් සඳහා සෑම අතින්ම දක්‍ෂතාවය හා පිරිපුන් හැකියාව ඇත්තේද ඔහුටමය.එක පැත්තකින් බලන විට මිහිරිපැන්නයන් දරන්නේ එදිරිවීර සරච්චන්ද්‍ර, චිත්‍රසේන හා ලයනල් එදිරිසිංහ වැනි ලාංකේය ප්‍රසාංගික කලා සම්ප්‍රදායේ අක්මුල් පෑදූ සමාරම්භකයක් අතින් ඉටු නොවුණු මහර්ඝ කර්තව්‍යයක් ඉටු කිරීමටය.නර්තනය හා සංගීතය පිළිබඳ ඇල්මක් දක්වන්නවුන් සඳහා ලාබාල වියේ සිට අධ්‍යයන කටයුතු කළ හැකි නේවාසික ශිල්ප නිකේතනයක් බිහිකිරීම එම අරමුණය.බැසිල් මිහිරිපැන්නයන් මෙයට වසර 50 කට ප්‍රථම කේරළයේදී නේවාසිකව නර්තය හැදෑරුවෙකි. ඉන්පසු ඔහුට රුසියාවේ සුප්‍රසිද්ධ බොල්ෂෙවික් රඟහලෙහිද ආරාධිත ශිල්පියෙක් ලෙස කටයුතු කිරීමට අවස්ථාව හිමි විය. මේ අවස්ථා දෙකෙහිදීම ඔහුට වැටහී ගිය කරුණ නම් නර්තන හැකියාව ඇත්තවුන් අවු: 8 – 9 වැනි ලාබාල වයසේදීම හඳුනාගෙන නේවාසික අධ්‍යාපනයකට යොමු කිරීමේ වැදගත්කමයි. ජාත්‍යන්තර වශයෙන් දක්‍ෂතාවන් දැක්වූ නර්තන ශිල්පීන් බිහිකිරීමට ඔවුන්ට හැකි වී ඇත්තේ එම අධ්‍යාපන ක්‍රමය නිසාවෙන් බවය.අප රටෙහිද පාසල් අධ්‍යාපනයේ සිට විශ්වවිද්‍යාල උපාධිය දක්වා නර්තන ශිල්පියෙකුට ගමන් කිරීමට අවස්ථාව ඇතත් ඒ තුළින් දක්‍ෂතා සහිත ශිල්පීන් බිහි නොවන්නේ ඇයිද? යන ගැටලුවට මිහිරිපැන්නයන් ප්‍රතිචාර දැක්වූයේ මෙසේය.“1949 දී පාසල් අධ්‍යාපනයට නැටුම් ඇතුළත් කළා. එය නොදැනීම පසුව විශ්වවිද්‍යාල පටිපාටියට ඇතුළත් වුණා. මේ ආයතනයෙන් තරුණයෙක් පිටතට එන විට ඔහුගේ නිර්මාණාත්මක වයස, යොවුන් විය අවසන් වෙලා. අනෙක් අතට මේ තරුණයන් තුළ තිබෙන්නේ විශ්වවිද්‍යාල උපාධිය පදනම් කරගෙන රැකියාවක් සොයා ගැනීමේ වුවමනාවක්. ගැහැනු ළමයි අපේක්‍ෂා කරන්නේ ගුරුවරියක් වෙන්න. පිරිමි ළමයින්ට වුවමනා පිනුම් ගහන කණ්ඩායමක සාමාජිකයෙක් වෙන්න. මේ කා තුළවත් නැටුමේ කෞෂල්‍යය නැහැ. කලාව වර්ධනය කරන්න ඔවුන්ට අවශ්‍ය නැහැ.මේක ඛේදවාචකයක්....”බැසිල් මිහිරිපැන්නයන් එම හඬ වාතලයට එක්කොට මද වේලාවක් කල්පනාවක නිමග්නව සිටියේය. ඒ කෙටි කාලය තුළ නැවත නැවතත් දෝංකාර දෙමින් එම වචන හැල හැප්පිලි නංවන්නට විය.සෑම දේශීය නැටුම් සම්ප්‍රදායක්ම ස්වභාවිකත්වයෙන් ඈත්වූ චලන මත නිර්මාණය වී ඇති බව ඔහු හැඳින ගතී. දණහිස දෙපැත්තට විහිදීමේ වර්තමාන නර්තන ඉරියව්ව වෙනුවට ධාවනයෙහි යෙදීමේ ඉරියව්ව ආශ්‍රයෙන් නවතම කලා සම්ප්‍රදායක් බිහිකිරීම ඔහුගේ මීළඟ උත්සාහයය.මිහිරිපැන්නයන් නර්තනයට අමතරව මුද්‍රා නාට්‍යය විෂයෙහිද සිය ලකුණ තබා ඇති නමුදු දේශීය නර්තනය හා මුද්‍රා නාට්‍යය අතර සංකලනයක් ඇතිකිරීම දෙස විචාරාත්මක දකින්නෙකි. “පෙරදිග හා අපරදිග මිශ්‍රණය නිර්මාණ කලාවට වැදගත්. ඒ වුණත් දේශීය සම්ප්‍රදාය යොදාගෙන මුද්‍රා නාට්‍යය කරන්න බැහැ. දේශීය සම්ප්‍රදාය ප්‍රගුණ කර එහි නිපුණයෙක් වීම එක අවශ්‍යතාවයක්.මුද්‍රා නාට්‍යය බිහිකිරීම වෙන දෙයක්. මේ දෙක පටලැවීම දෙකටම හානිකරයි.”පොල්වත්තේ ගුනේරිස්, උක්කුවා, තිත්තවල ගුණයා, සුරඹා, කිරි ගණිත ගුරුන්නාන්සේ වැනි ලෝක ප්‍රකට කලාකරුවන්ගේ නර්තනයන් දැකීමේ භාග්‍යය ලද කලාශූරී බැසිල් මිහිරිපැන්නයන් පවසන්නේ මේ සෑම ප්‍රමුඛ නර්තාචාර්යවරයෙක්ම නැටුමට පිනුම ආධාර කර ගැනීම ප්‍රතික්‍ෂේප කර ඇත.“ඕනෑම උත්සවයකදී හේතුවක් නැතිව නැට්ටුවෝ පිනුම් ගහනවා. නැටුමේ කෞෂල්‍ය නැති නිසා පිනුම් ගහලා නරඹන්නන් සතුටු කරන්න ඔවුන් උත්සාහ කරනවා. මේක ගෝත්‍රික වැඩක්. අනිසි තැන්වල උඩරට නැටුම පෙන්වන්න යාමෙන් ශුද්ධවූ නර්තන සම්ප්‍රදායට හානියක් වෙනවා.”බටහිර නර්තනයේදී චක්‍ර තිස් දෙකක් කැරකැවීමට ඇති හැකියාව විශිෂ්ටත්වයේ සළකුණක් ලෙස සැලකේ. මේ ගැන සඳහන් කරමින් මිහිරිපැන්නයන් පවසන්නේ දේශීය නර්තන ශිල්පියෙක් “බඹර වළල්ල” නර්තනයේ යෙදීමේදී චක්‍ර සියය ඉක්මවා රංගනයෙහි යෙදෙන බවයි. “මේක අහම්බයක් හෝ දේවාශීර්වාදයක් නිසා සිදුවන දෙයක් නෙවෙයි.නිති පුහුණුව මේ හැකියාවේ පදනමයි.”කේරළයේ නර්තනය පිළිබඳ අධ්‍යාපනය ලැබීමේදී දිනකට පැය දහයක් නර්තනයෙහි යෙදුණු බව පවසන මිහිරිපැන්නයෝ නර්තනය වෙනුවෙන් කැපවුණු සෑම අංශයකින්ම නිපුණ ශිල්පීන් රැසක් නේවාසික අධ්‍යාපනයකට යොමු කිරීමේ අවශ්‍යතාවය මතුකරයි.“පොත් ලියලා නැට්ටුවන් බිහිකරන්න බැහැ. උදේ හවස නටන්න ඕන. නිවැරදිව අඩව්වක්, කස්තිරමක්, තිරුමානමක් අල්ලන්න බැරි නම් නැට්ටුවෙක්ගෙන් වැඩක් නැහැ. අද හුඟක් අය උඩරට නැටුම කියලා නටන්නේ වෙන මොකක්දෝ එකක්. මෙහෙම ගියොත් අපේ නැටුම නැතිවේවි. කලාකරුවන් හැටියට මේ ගැන හඬක් මතුකිරීම අපේ වගකීමක්.”බැසිල් මිහිරිපැන්නයන් දේශීය නර්තන කලාව ප්‍රගුණ කිරීමේ අගය නිරන්තරයෙන්ම මතු කළද ලෝකයේ විවිධ නැටුම් සම්ප්‍රදායන් ඇසුරු කරමින් නව නිර්මාණ බිහිකිරීමේ වැදගත්කම අවප්‍රමාණය නොකරයි.නැටුම හා සංගීතය පිළිබඳ ඔහුගේ අදහස් එක් ලිපියකට කැටි කළ හැකි නොවේ. දශක පහක අත්දැකීම් සහිත ආයතන ගත නොවුණු මෙම කුශාග්‍ර බුද්ධිමතාගේ අදහස් අතිශය නවීකාරකය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=f1104224</link>
    <topic>ආක්‍රමණික බලවතුන්ගේ දඩබිම</topic>
    <author>ධම්මික සෙනෙවිරත්න</author>
    <content>ලිබියාව අධිරාජ්‍යවාදී, ආක්‍රමණික බලවතුන් ගේ දඩබිමක් බවට පත් කර ගැනීමේ නග්න ව්‍යාපෘතිය දිග හැරෙමින් තිබේ. ලිබියානු ජනතාව මුවම්මර් ගඩාෆි ගේ ආධිපත්‍යයෙන් නිදහස් කර ගැනීම සඳහා බව පවසමින් එල්ල කෙරෙන නේටෝ ගුවන් ප්‍රහාරවලින් කුඩා දරුවන් ද ඇතුළුව ලිබියානු ජනයා සිය ගණනින් ජීවිතක්ෂයට පත් වෙමින් ඇත.මේ සියල්ල සිදු වන්නේ එක්සත් ජාතීන්ගේ ආරක්ෂක මණ්ඩලයේ අනුමැතියට මුවාවෙමින් වීම මනුෂ්‍යත්වයට ගරු කරන සියලු ලෝක ජාතීන් ලජ්ජාවට පත් විය යුතු කාරණයයි. ඉරාකය හෝ ඇෆ්ගනිස්තානය ආක්‍රමණය කිරීමේ දී ද එක්සත් ජාතීන්ට ඊට එරෙහිව කිසිවක් කළ නොහැකි විය. හිටපු අමෙරිකානු ජනාධිපති ජෝර්ජ් ඩබ්. බුෂ් ඉරාකයට පහර දීමේදී එක්සත් ජාතීන්ගේ ආරක්ෂක මණ්ඩල මතය ගණනකටවත් ගත්තේ නැත.දැන් ලිබියාවට එරෙහි ගෝලීය අධිරාජ්‍යවාදයේ බලහත්කාරය දියත් වෙමින් ඇත්තේ ගුවන් තහනම් කලාපයක් පිළිබඳ එක්සත් ජාතීන්ගේ 1973 යෝජනා සම්මතයට අනුව බව පවසමිනි.  ලිබියාවට එරෙහි ගුවන් තහනම් කලාපයක් ප්‍රකාශයට පත් කිරීම පිළිබඳ ආරක්ෂක මණ්ඩල ඡන්ද විමසීමේ දී නිශේධ බලය හිමි නිත්‍ය සාමාජිකයන් වන රුසියාව සහ චීනය ඡන්දය ප්‍රකාශ කිරීමෙන් වැළකී සිටීම ද සැලකිය යුතු කාරණයකි. එහි වාසිය ද ආක්‍රමණිකයන්ට ලැබිණි.ලිබියානු නායක ගඩාෆි සහ ප්‍රංශ ජනාධිපති නිකොලාස් සාකෝසි අතර තිබූ මිත්‍රත්වය ප්‍රසිද්ධ කාරණයකි. එහෙත් ගුවන් තහනම් කලාපයක් පිළිබඳ යෝජනාව ක්‍රියාවට නංවමින් ලිබියාවට මුලින් ම ගුවන් ප්‍රහාර සිදු කළේ ප්‍රංශයයි. ගඩාෆිගෙන් ලිබියාව උදුරා ගැනීම සඳහා ප්‍රංශ ජනාධිපතිවරයාට ද විශාල වුවමනාවක් ඇති වී තිබේ. ලිබියාවට එරෙහිව කවර යෝජනාවක් සම්මත කර ගනු ලැබුව ද ගුවන් ප්‍රහාර දියත් වීමත් සමග ඊට එරෙහිව විවිධ මත පළ වන්නට පටන් ගත්තේ ය. රුසියාව හා චීනය ද එය විවේචනය කරමින් අදහස් පළ කර තිබිණි. ප්‍රහාරවල වගකීම භාර ගැනීමට නේටෝවට දින ගණනාවක් ගත විය.ලිබියාවට පහර දෙන විට ගඩාෆිට පක්ෂපාතී හමුදා කැරැළිකරුවන් නතු කර ගෙන සිටි ප්‍රදේශ මුදා ගැනීම සඳහා ඉතා ආසන්නව සිටියේය. බොහෝ විට තවත් පැය 24 ක් තුළ එය සිදු වීමට ඉඩ තිබිය දී එම ගුවන් ප්‍රහාර සිදු විය. එය පසු බසිමින් සිටි ගඩාෆි විරෝධීන්ට විශාල තල්ලුවක් විය. දැන් ගඩාෆි විරෝධී කැරැළිකරුවන්ට අවශ්‍ය අවි බලය සපයමින් සිටින්නේ කවුරුන් විසින් ද යන්නත් ලෝකයට රහසක් නොවේ. විදෙස් මිතුරන්ගෙන් තමන්ට යුද සහය ලැබෙන බව කැරළිකාරීන්ම පිළිගෙන ඇත. එහෙත් බටහිර ව්‍යාපාරික මාධ්‍ය බොහෝ දුරට එම කාරණා විවෘතව සාකච්ඡා නොකරයි.ගඩාෆි ගේ හමුදා එල්ල කළ ප්‍රහාරවලින් අහිංසක ලිබියානු ජාතිකයන් මිය ගිය බව වාර්තා කරන මාධ්‍ය ඔවුන් ලිබියානු රජයට එරෙහිව අවි දැරූ කැරැළිකරුවන් ද යන වග අනාවරණය කරන්නේ නැත. බටහිර මාධ්‍ය වාර්තා කළ තරම් ප්‍රමාණයක් ලිබියානු හමුදා ප්‍රහාරවලින් මිය ගොස් නැති බවට අමෙරිකාවේ කොන්ග්‍රස් මණ්ඩලය තුළ දී ම මතවාදයට තුඩු දී තිබිණි.ලිබියානු හමුදා සිදු කළ ප්‍රහාර වලින් අහිංසක ලිබියානුවන් සිතා මතා ඉලක්ක කෙරිණි නම් එය හෙළා දැකිය යුතු බවට විවාදයක් නැත. එහෙත් එවැනි තත්ත්වයක් ගැන උස් හඬින් කතා කළ අය නේටෝ ගුවන් ප්‍රහාර හමුවේ මැරී වැටුණු කුඩා දරුවන් කාන්තාවන් ඇතුළු අහිංසක සිවිල් වැසියන් ගැන නැගුවේ කෙඳිරිල්ලක් පමණි. බොහෝ විට එවැනි හඬක්වත් ඇසුණේ නැත.ප්‍රහාර ආරම්භයේ දී ම ගඩාෆි ගේ එක් පුතකු වන කාමීස් ගඩාෆි මරණයට පත් වී ඇතැයි බටහිර මාධ්‍යවලින් වාර්තා විය. එහෙත් ඊට දෙසතියකට පමණ පසු ඔහු ට්‍රිපොලි නුවර සිට ජනතාව අමතමින් එම ප්‍රවෘත්ති අවඥාවෙන් බැහර කරන අයුරු දැැක්වෙන වීඩියෝ දර්ශන ලිබියානු රූපවාහිනියෙන් විකාශනය කෙරිණි.ලිබියාවේ ගඩාෆි පාලනය අවසන් කිරීම සඳහා බටහිර පූර්ණ ආශිර්වාදය ද ඇතිව කැරැළි ගසමින් සිටින්නේ හිටපු අධිකරණ ඇමැතිවරයකු වන මුස්තෆා අබ්දෙල්ය. ඔහු දැන් කැරැළි නායකයකු බවට පරිවර්තනය වී සිටී. ඔහු ගේ නායකත්වය යටතේ 31 දෙනෙකුගෙන් සමන්විත කැරැළිකාරී කවුන්සිලයක් ද පිහිටුවා ගෙන ඇත.ගඩාෆි පාලනය යටතේ සාධනය කර ගත නොහැකි වූ තම අභිමතාර්ථයන් මේ 31 කල්ලිය යටතේ සැබෑ කර ගැනීම අමෙරිකාව ප්‍රමුඛ බටහිර බලවතුන් ගේ අපේක්ෂාවයි.ලන්ඩනයේදී රැස් වූ එ. ජා. මහ ලේකම් බැන් කී මූන්, අමෙරිකානු රාජ්‍ය ලේකම් හිලරි ක්ලින්ටන්, අරාබි ලීගයේ නායකයන් සහ තවත් බටහිර ජාතීන් සාකච්ඡා කළේ ගඩාෆි පාලනය ඉක්මනින් අවසන් කිරීම සහ ලිබියාවේ අනාගතය පිළිබදයි.ගඩාෆි ගෙන් තොර ලිබියාවක් පිළිබඳ ඔවුන් දිවා රෑ දකින සිහිනයේ කවරක් තිබුණද ලිබියාව තුළ සිවිල් යුද්ධයක් නිර්මාණය වන ලකුණු නම් පහළ වෙමින් තිබේ. අනුපාතිකව බලන විට අතිශය අසමබර ආකාරයකින් දියත්වෙමින් ඇති ප්‍රහාර හමුවේ ලිබියානු හමුදාවන්ට ජයග්‍රහණය ලැබීම අසීරුය. ඒ අර්ථයෙන් නුදුරු අනාගතයේ දී ගඩාෆි පාලනය අවසන් වීමටත් ඉඩ තිබේ.මුස්තෆා අබ්දෙල් වැනි අය දැනටමත් ප්‍රකාශ කර ඇත්තේ ලිබියානු නායකයාට නඩු පවරන බවයි. ඉරාකයේ හිටපු ජනාධිපති සදාම් හුසේන්ට අත් වූ ඉරණම ගැන මතක ඇති අයට මේ කරන්නට හදන්නේ කුමක්ද යන්න තේරුම් ගැනීම අසීරු නැත.ගඩාෆි, යුද අපරාධ චෝදනාව යටතේ අන්තර්ජාතික අපරාධ අධිකරණයට රැගෙන ඒමට දැන් සැලසුම් සැකසෙමින් පවතී. එය සපුරාගත හැකි සැලසුමක්ද යන්න තීරණය වනු ඇත්තේ අනාගතයේ දී ය.ප්‍රශ්නය ඇත්තේ ගඩාෆි සිදු කළේ යුද අපරාධයක් නම් ඔබාමා කැමරන් සාකෝසි තුන් කට්ටුව ලිබියානුවන්ට එරෙහිව කරන අපරාධය යුද අපරාධයක් නොවන්නේ ද යන්නයි. හිටපු ඉරාක ජනාධිපති සදාම් හුසේන් එල්ලා මරා දමනු ලැබුව ද ඉරාකයේ හා ඇෆ්ගනිස්තානයේ සිදු වූ අතිශය කුරිරු මිනිස් ඝාතන සම්බන්ධයෙන් බුෂ් - බ්ලෙයාර් දෙපළ යුද අපරාධකරුන් ය යන කාරණය ප්‍රජාතන්ත්‍රවාදය, මානව හිමිකම් වැනි කාරණා පිළිබඳ සර්වබලධාරී දෙවියන් තමන් යැයි සිතා සිටින අය බැහැර කළේය.ඉතිහාසය විසින් අතිශය ඛේදනීය අත්දැකීම් සමුදායක් ගොඩගසමින් යළි යළිත් සනාථ කරමින් ඇත්තේ පවතින අධිපතිවාදී ලෝක රටාව වෙනස් විය යුතු බවයි. නොයෙක් දේ වෙනස් කරන්නට කෑ ගසන බොහෝ දෙනා වත්මන් ලෝක රටාව වෙනස් කළ යුතුය යන කාරණය ගැන නිහඬ ය.ඉරාකය හා ඇෆ්ගනිස්තානය ආක්‍රමණය කළේ හිටපු අමෙරිකා ජනාධිපති ජෝර්ජ් ඩබ්. බුෂ් හා හිටපු බ්‍රිතාන්‍ය අගමැති ටෝනි බ්ලෙයාර් ගේ නායකත්වයෙනි. අද ලිබියාවට එරෙහි ආක්‍රමණික යුද්ධයේ අණ දෙන්නන් වී සිටින්නේ එදා ඉරාක යුද්ධයට විරුද්ධ වූ අමෙරිකාව පමණක් නොව ලෝකයම වෙනස් කරන බව කියමින් ජනාධිපතිවරණයට ඉදිරිපත් වූ ජනාධිපති බැරැක් ඔබාමා සහ බ්‍රිතාන්‍ය අගමැති ඩේවිඩ් කැමරන්ය. එසේ නම් වෙනස් වී ඇත්තේ මොනවා ද ?.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>22</day>
    </date>
    <link>http://www.dinamina.lk/2011/04/22/_art.asp?fn=f1104225</link>
    <topic>මාර වෙස් ගත් සිවිල් ආරක්ෂකයා අසරණ සරණිගේ අත කඩලා</topic>
    <author/>
    <content>මේ කියන්න යන්නේ සුන්දර ප්‍රබන්දධිත පුරාවෘතයක් නම් නොවේ. කාන්තාවකගේ අතක් බිඳදැමූ අමනයන් පිරිසකගේ ‘වීර ක්‍රියාවක්’ ගැනයි අද ‘අකුණ’ හෙළිදරව් කරන්න යන්නේ. ඇය – කලුආරච්චිගේ සරණි කාරියවසම්. වයස – 32යි. ලිපිනය – වව්ලගල කන්ද, අඳුරන්විල, පෝද්දල. දිනය – 2011 පෙබරවාරි 28 වැනි දින.සරණි විවාහක එක්දරු මවක්. පෙබරවාරි 28 වැනි දින උදේ 10.00ට විතර සරණි සුපුරුදු විදිහටම නිවෙසේ වැඩ රාජකාරි කරමින් සිටියා.උදෑසන 10.30ට විතර ‘අඩෝ මෙහෙට වරෙන්’ කියා කව්දෝ කෑගහන සද්දයක් ඇසී එළියට ගොස් බලනවිට ඇය දැක්කේ තමාගේ සැමියාට පෝද්දල පොලිසියේ ස්ථානාධිපතිවරයා කනට ගසා කරෙන් අදින අයුරුයි.ඇය වහාම කළේ නිවෙසට ගොස් 119 අංකයට කතා කොට මේ සිද්ධීය සැලකිරීමයි.එවිට 118ට කතා කරන ලෙස දන්වා තිබෙනවා. ඒ අනුව ඇය එම අංකයට කතාකොට සිද්ධිය කී විට ඔවුන් කර අත්තේ දුරකතනය විසංධි කිරීමයි.තුවක්කුවඉන්පසු සරණි සිදුවූ ක්‍රියාදාමය පිළිබඳව අපට එකින් එක හෙළි කළේ මේ අයුරින්.“ඊට පස්සේ සිද්ධිය වුණු තැනට මං හනික දිව ගියා. එතකොට පෝද්දල පොලිසියේ ස්ථානාධිපති ජීප් එකක නැගලා යනවා දැක්කා. මං සැමියාට ගෙදර යන්න කිව්වා. මේ සිද්ධිය අසල්වැසි ලීලාවතී අක්කයි එයාගේ මුණුපුුරයි බලාගෙනයි හිටියේ.ඊට ටික වෙලාවට පස්සේ පෝද්දල පොලිස් ස්ථානාධිපති සමඟ තවත් හයදෙනෙක් ආවා. යුනිෆෝම් පිටින් හිටියේ දෙන්නයි. ‘අන්න අරූව අරගෙන එනවා’ කියලා ස්ථානාධිපතිවරයා මගේ සැමියා දෙසට අගිල්ල දිගුකර කිව්වා. එතකොට මහත්තයො යුනිෆෝම් ඇදන් හිටපු නිලධාරියෙක් මගේ මහත්තයා යන දෙසට තුවක්කුව අරගෙන වෙඩි තිබ්බා.ස්ථානාධිපතිවෙඩි තියන්න එපා කියලා මං කෑ ගැහුවා. එතකොට අර ස්ථානාධිපති වෙනත් නිලධාරියකුට කිව්වා මාව පෙන්නලා අන්න අර හු.....ට ගහලා මෙහාට අරන් වරෙන් කියලා.ඊට පස්සේ සිවිල් නිලධාරීන් දෙදෙනෙක් මං ළඟට ආවා. එක්කෙනෙක් කොණ්ඩෙන් අල්ලලා අතින් මගේ ඔළුවටයි අතටයි ගැහුවා. මාව පොලිස් ජිප් එකට තල්ලුකරලා දැම්මා. මේ අතරේ තවත් නිලධාරීන් දෙදෙනෙක් මගේ සැමියා පස්සෙන් දිව යනවා දැක්කා. මහත්තයෝ අපට මොනව හින්දා පහර දෙනවාද කියලා අපි දැනගෙන හිටියේ නැහැ. මේ වෙලාවේ දීි අසල්වැසි තරංගා අක්කා පොලිස් ජීප් රථය ළඟට ඇවිත් ‘ඇයි නංගි කරදරයක්ද කියලා’ අහුවා.මට පොලිසියෙන් ගැහුව බව මං අඬමින් පැවැසුවා.මගේ දරුවා මොන්ටිසෝරියෙන් ගන්න තියනවා කියලා මං ඇයට කිව්වා. ‘මම දරුවා ගන්නම් ඔයා පොලිසියට යන්න. ඊට පස්සේ අපිත් එන්නමි පොලිසියට’ කියලා තරංග අක්කා කිව්වා. එතකොට ‘මේකෙන්ම යන්න පුළුවන්’ කියලා ස්ථානාධිපතිවරයා එතන හිටපු නිලධාරියකුට කිව්වා ‘අරකිවත් ගනින්’ කියලා. තවත් අයෙක් සමඟ ස්ථානාධිපතිවරයා තරංගා අක්කා ළඟට ගිහින් අක්කාව ඇඳගෙන ආවා. ඒ එන විට ඇගේ ඇදුම් ඉරිලයි තිබුණේ. ජිප් රියට දෙකට නවලා පිටිපස්සෙන් උස්සලා සතෙක් දානවා වගේ ඇයත් සීට් එකක් අස්සට එබුවා.ඊට පස්සේ මට ගහපු නිලධාරියා තරංගා අක්කා තල්ලු කර ඒ අසලින් වාඩිවෙලා එයාගේ කොණ්ඩෙන් අල්ලා බෙල්ල පහත් කර දිගට හරහාට පහර දුන්නා.පොලිසියට ආවට පස්සේ අපි දෙදෙනාම ජීප් එකෙන් බිමට ඇඳල දාලා කූඩුවට දැම්මා.එහිදී මටත්, තරංගා අක්කාටත් පහර දුන් නිලධාරියා එහි සිටි යතුරු ලියන නිලධාරිනියට බණ්ඩාර ඉංජනේරුතුමාගේ පැමිණිල්ලට අත්අඩංගුවට ගන්නා ලද බව ලියන්න කිව්වා. පස්වරු 3.30ට විතර අපි දෙන්නා කරාපිටිය මහා රෝහලේ අධිකරණ වෛද්‍ය නිලධාරී කාර්යාලයට අරන් ගියා. ඔවුන් අපි ගෙන ගියේ පොලිසියේ වාහනයකින් නෙවෙයි. අධිවේගී මාර්ගයේ ඉංජනේරු මහතා ප්‍රවාහනය කරන වෑන් රථයකිනුයි අපිව ගෙන ගියේ.මැච් එකපොලිස් නිලධාරින් හය දෙනෙක් අපි සමඟ ගියා. එතන හිටියේ එකම එක කාන්තා පොලිස් නිලධාරිනියක් විතරයි. එහි සිටි එක් නිලධාරියෙන් කිව්වා අද සමරජීව මැච් එකක් ගහලා කියලා. ඒකට සියලු දෙනාම හිනාවුණා. එතකොටයි අපි දැන ගතතේ මගේ අත කැඩුවේ සමරජීව කියන පොලිස් නිලධාරියා බව.අධිකරණ වෛද්‍ය නිලධාරි කාර්යාලයේ දී මාව පරීක්ෂා කළේ සහකාර අධිකරණ වෛද්‍ය නිලධාරි කේ. ආර් මුණසිංහ මහතායි. ඔහු කාන්තා පොලිස් නිලධාරිනියට කිව්වා මෙයාගේ අත කැඩිලා ප්‍රතිකාර ගන්න රෝහලේ නවත්වන්න කියලා. පොලිස් නිලධාරි සමරජීව මාව රෝහල් ගත කරන්නේ නැතිව අධිකරණයට ඉදිරිපත් කළා.අධිකරණයේදී මා හා තරංග අක්කා වෙනුවෙන් පෙනී සිටි නීතිඥවරු අපට කළ පහර දීම ගැන කිව්වා. අධිකරණය මා හා තරංගා ඇප මත මුදා හැරියා. මාත් තරංගාත් ඒ වෙලාවෙම ගිහින් කරාපිටිය රෝහලට ඇතුළු වුණා. බාහිර රෝගී අංශයේදීි පොලිසියෙන් පහර දුන් බව ප්‍රකාශ කළා. මාව 8 වැනි වාට්ටුවට ඇතුළු කළා. එක්ස්-රේ කිරීමෙන් පසුව වෛද්‍යවරු පැවැසුවේ මගේ අතට ශල්‍යකර්මයක් කළ යුතු බවයි. මා රාත්‍රි 7.30ට පමණ ශල්‍යාගාරය වෙත රැගෙන ගියත් සැත්කමක් නම් කළේ නෑ.මාර්තු මස 01 වැනි දින මගේ ටිකට් කැපුවා. මාර්තු 02 වැනිදා උදේ 6.30ට විතර කරාපිටිය රෝහල් පොලිසියේ නිලධාරියෙක් අපේ ගෙදරට ඇවිත් උදේ 8.00ට කරාපිටිය රෝහලේ අධිකරණ වෛද්‍යනිලධාරී කාර්යාලයට පැමිණෙන්න කියලා කිව්වා. එය අධිකරණ නියෝගයක් බවත් කිව්වා.උදේ 8.00ට ගියත් දවල් 12.00 වන තෙක්ම කිසිවෙක් අප කාර්යාලයට කැඳව්වේ නෑ. පසුව වෛද්‍ය කේ. ඒ. මුණසිංහ වෙත ගියා. ඔහු එහිදී කියා සිටියේ ‘පොලිසිය කියනවා වැටිලා අත කැඩිලා කියලා. ඒ නිසා මට තිරණයක් දෙන්න බෑ’ කියලයි. එදිනම අපි ගාල්ල පොලිස් අධිකාරිවරයා වෙත ගොස් පැමිණිලි කළා. අපෙන් ප්‍රකාශයක් එහිදී ලබාගත්තත් එය කියවා තේරුම් කර දුන්නේවත්, පැමිණිලි අංකයක් ලබා දුන්නේවත් නෑ.එදිනම රෑ 7.30ට විතර කොහොඹලාදෙණියේ පදිංචි ලක්ෂ්මන් නමැති අය අපේ ගෙදරට ඇවිත් මේ සිද්ධිය සමථයකට පත් කරගමුයි කියා මට රුපියල් 50,000ක් දෙන්න පොරොන්දු වූණා. සමරජීව වැරැද්ද තේරුම් අරගෙන තිබෙන බවත් ඔහු අපට කිව්වා. තුවාලය හොඳ කරගන්න උදව් කරන බවත් ඔහු පැවැසුවා. ඒත් අපි සාමදාන වෙන්න කැමැති වුණේ නෑ.පැමිණිල්ලඅපට ලැබුණු දැනුම් දිමකට අනුව මාර්තු 3 වැනි දින ජේ්‍යෂ්ඨ පොලිස් අධිකාරි කාර්යාලයට ගියේ සිද්ධිය ගැන සාක්කි දෙන්නයි. මමත්, තරංගාත් , සහබන්දු, මහීපාල, ලීලාවතී, නයනා කුමාරී, ශ්‍රියානි පුෂ්පලතා කියන අය (මේ සැවොම සිද්ධිය ඇසින් දුටු අයයි) එදා සාක්කි දෙන්න ගියා. නයනා කුමාරිගෙන් හැර අනෙක් අයගෙන් ප්‍රකාශ සටහන් කරගත්තා.මාර්තු 16 වැනි දින IIRC/MT/119/II/V අංකය යටතේ මානව හිමිකම් කොමිසන් සභාවට පැමිණිල්ලක් ඉදිරිපත් කළා. අතේ වේදනාව එන්න එන්නම දරුණු වුණ නිසා 18 වැනි දින මාතර මහ රෝහලට අතළු වුණා.එහිදී 06 වැනි වාට්ටුවේ ප්‍රතිකාර ලබා ගත්තා. 21 වැනි දින මගේ අතට ශල්‍යකර්මයක් කළ යතු බවට වෙද්‍යවරු තීරණය කළත් ශල්‍යකර්මයක් නම් කළේ නෑ. 30 වැනි දින මාතර රෝහලෙන් ටිකට් කැපුවා.සරණිගේ කතාව සාවධානව අසා සිටි අපට තේරුමි ගිය කරුණු ගණනාවක් ඇත. මේ උත්කෘෂ්ඨ පොලිස් නිලධාරින් කාන්තාවකට සුනඛයකුට මෙන් පහර දිමට තරම් වියරු වැටෙන්නේ මේ රටේ නීතිය සුරතට ගනිමින් කාකි ඇඳුමේ සර්ව බලධාරීත්වය අසරණ අහිංසකයන්ට ඒත්තු ගන්වන්නටදැයි යන්න ගැන සැකයක් ඇතිවීම සාධාරණය.කැලෑ නීතියජනතාවගේ සිවිල් ආරක්ෂකයා ජනතාවගේම සිවිල් මාරයා වීම කොතරම් ශෝචනිය තත්ත්වයක්ද? පොලිස් නිල අඳුම ඇඟ ලා ගන්නේ ජනතාව ආරක්ෂා කිරිමට විනා නීතිය අතට ගෙන අතේ පයේ හිරි ඇර ගන්නා මැරවරයන්ගේ භූමිකාව රඟදැක්විමටදැයි අප දන්නේ නැත. ඇතැම් පොලිස් මහත්වරුන්ගේ කෙරුවාවල් නම් අප හොඳ හැටි දනී. කැලෑ නීතියේ සළුපිළි පොරවා ගන්නා මෙවැනි ඇතැම් නිලධාරින් අහිංසක ජනතාව තලා පෙළා ලබන අමන තෘප්තිය අපට අනුමත කළ හැකිද?පැලැස්තරයමෙවැනි පොලිස් නිලධාරින් කරන්නේ පොලිසිය දිනෙන් දින ජනතාවගෙන් තව තවත් ඈත්වන ආයතනයක් බවට පත්කිරීම පමණි. කාන්තා විමුක්තිය ගැන මොර දෙන්නේත් මෙන්න මෙවැනිම විලි ලැජ්ජා නැති නිලධාරින් නොවේද? ඇතැමි පොලිස් නිලධාරින් නිතිය අතට ගෙන සිවිල් ජනතාවට කරන මෙවැනි හයිකාරකම් දැන්වත් නවතා දැමීමට පොලිස්පතිතුමා දැඩි පියවරක් ගත යුතුව ඇත.මෙහිදීි වෛද්‍යවරුන්ද කර ඇත්තේ හරි අපූරූ රජකාරියකි. අතක් බඳ දැමූ තරුණියකට සැත්කමක් කරිමට නිර්දේශ වුණත් ඔවුන් එය සිදුනොකරන්නේ කුමන බලවේගයකට යටත්වීදැයි අපි දන්නේ නැත. සරණිගේ බිඳුණූ අතට පැලැස්තරයක් දමා පිටත් කිරිමට ඔවුන් කටයුතු කරන්නේ වෛද්‍ය වෘත්තිකයින්ගේ රැකියාව නිසිලෙස ඉටුකිරිමෙන් අනතුරුව දැයි යන්න දෙවරක් සිතිය යුතු කරුණකි.ජනතා මුදලින් ඉගනගෙන උසස් වෘත්තීන්වල වැජඹෙන මෙවැනි නිලධාරීන් ජනතාවට හෙණ ගැසි ගියද කමක්නැතැයි යන ප්‍රතිපත්තියේ පිහිටා කටයුතු කිරිම කොතරම් යුක්ත යුක්තද? අප මේ ගැන වැඩ්දුරට කතා කරන්න යන්නේ නැත.මේ පොලිස් නිලධාරින්ට එරෙහිව තවමත් කිසිඳු විනය පරීක්ෂණයක් ගෙන නොමැති බවත්, ඔවුන් අපුරූවට එම පොලිසියේම විරාජමානවී සිටින බවත් අප මෙහිදීි සිහිපත් කළ යුතු තවත් කරුණකි.එහෙත් සරණිට අත්වූ ඉරණම වෙනත් සරණියකට අත්නොවීමට දැන්වත් නිසි පියවර ගත යුතුය. ප්‍රමාදවි නම් නැත. ඒ සඳහා පළමු වෙඩි මුරය පත්තු කිරීමට වගකිවයුතු සැවොම දැන්වත් සීරුවෙන් සිට ගතයතු කාලය එළඹ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104231</link>
    <topic>ස්වාධීන රටකට අත පොවන්නඑක්සත් ජාතීන්ට අයිතියක් නෑ</topic>
    <author>රවි ලද්දුව හෙට්ටි</author>
    <content>බෑන් කී මූන් විසින් පත්කරන ලද ත්‍රිපුද්ගල කමිටුව සකස්කළ වාර්තාවට අනියමින් ඇතුළත් වී ඇත්තේ එල්.ටී.ටී.ඊ. හඬ බව ආණ්ඩුවේ මාධ්‍ය ප්‍රකාශක හා ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ප්‍රකාශ කරයි.යුදමය හා දේශපාලනමය වශයෙන් සියලු පෙරමුණුවලින් පරාජයට පත් වූ එල්.ටී.ටී.ඊ. සංවිධානය සහ දෙමළ ඩයස් පෝරාව මානුෂීය මෙහෙයුමේ අවසාන භාගයේ කළ ප්‍රකාශ මෙම වාර්තාවේ වැඩිදුරටත් සඳහන් වන බවද රඹුක්වැල්ල මහතා කියා සිටී.“මෙම වාර්තාව ඒක පාක්ෂිකයි. පළුදු සහිතයි. පිළිගත නොහැකියි. එයට අඩංගු වී ඇත්තේ එල්.ටී.ටී.ඊ. මිශ්‍රණයේ උපාංග බවද ඇමැතිවරයා දිනමිණට කීය.ආණ්ඩුව මේ වාර්තාව ගැන ඉතා විමසිල්ලෙන් හා කල්පනාකාරීව සොයා බලනවා. දේශීය වශයෙන් හා ජාත්‍යන්තර වශයෙන් ක්‍රියා කළයුතු ආකාර ක්‍රමානුකූලව සැලසුම් කරනවා. ඒ සඳහා වූ දින වකවානු දැන්ම කිව නොහැකි බව ජනමාධ්‍ය හා ප්‍රවෘත්ති ඇමැතිවරයා සඳහන් කරයි.මෙම ත්‍රිපුද්ගල කමිටුවේ මුලසුන දැරුවේ ඉන්දුනීසියාවේ මර්සුකි ධරුස්මිත්ය. දකුණු අප්‍රිකාවේ යස්මින් සුකා සහ අමෙරිකාවේ ස්ටීවන් රැට්නර් කමිටුවේ අනෙක් සාමාජිකයන් වුණා. එය පත් කළේ 2010 මැයි මාසයේදීයි. එම වාර්තාව එක්සත් ජාතීන්ගේ මහ ලේකම් බෑන්කී මූන්ට භාර දුන්නේ 2011 අපේ‍්‍රල් 12 වැනිදායි. එහි පිටපතක් ශ්‍රී ලංකා රජයටත් ලබාදී තිබෙනවා යයි කමිටුව පිළිබඳ සඳහන් කරමින් රඹුක්වැල්ල මහතා කීය.ශ්‍රී ලංකා ආණ්ඩුවේ ප්‍රතිචාරය අනුව මෙහි පිටපතක් ප්‍රසිද්ධ කිරීමට බලාපොරොත්තු වෙයි.මෙම වාර්තාවේ සඳහන් කර ඇති මානව හිමිකම් උල්ලංඝනය රෝහල්වලට බෝම්බ දැමීම, සිවිල් ජනතාව මිනිස් පළිහක් සේ යොදා ගැනීම සම්බන්ධයෙන් විමසූ විට ඇමැතිවරයා කියා සිටියේ “ආණ්ඩුව වාර්තාවේ එහෙන් මෙහෙන් කෑලි ගෙන අදහස් පළ කරන්නේ නෑ. ඒවාට පිළිතුරු දීමට ක්‍රමවත්ව ඉලක්කගත සැලසුමකින් කටයුතු කරන්නේ දේශීය වශයෙන් හා ජාත්‍යන්තර වශයෙන් මුහුණ දීම පිණිස” යනුවෙනි.එක්සත් ජාතීන්ගේ සංවිධානයේ සාමාජික රටක් ලෙස ඒ රටේ කැමැත්ත නැතිව කොමිසමක් පත් කිරීම ගැන, ආණ්ඩුව මුලදී විරෝධය පළකළ බවත් මෙවැනි කොමිසමක් පත්කිරීමට මහලේකම්ට බලයක් නැති බවත් ශ්‍රී ලංකා ආණ්ඩුව කියා සිටි බවද ඇමැතිවරයා සඳහන් කළේය.කොමිසමේ වාර්තාව අනුව ක්‍රියාකොට ශ්‍රී ලංකාව චූදිතයකු කරන්නට උත්සාහ කළහොත් ආරක්ෂක මණ්ඩලයට යොමු කළහොත් එම මණ්ඩලයේ බලගතු සාමාජික රටවල් වන ඉන්දියාව රුසියාව චීනය වැනි රටවල් ශ්‍රී ලංකාව සමඟ සිටින බවද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104232</link>
    <topic>රාජ්‍ය නායකයා සහ ආරක්ෂක අංශඅවමානයට ලක්විය යුතු නෑ</topic>
    <author>අසේල කුරුළුවංශ</author>
    <content>තිස් වසරක් පුරා ශ්‍රී ලාංකික සියලු ජනතාව පීඩාවට පත්කළ ත්‍රස්තවාදය පරාජය කිරීම සඳහා ජනපති මහින්ද රාජපක්‍ෂ මහතා ප්‍රමුඛ ආරක්ෂක අංශ ගෙනගිය වැඩපිළිවෙළ අවමානයට ලක්කිරීමට කිසිවකු උත්සාහ කරන්නේ නම් ඊට එරෙහිව ජාති, ආගම්, පක්ෂ භේදයෙන් තොරව සැවොම එකට එකවිය යුතු බව අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහනාහිමියෝ පැවසූහ.ශ්‍රී ලංකා රජය කිසිවිටෙකත් තම බලය රැක ගැනීම සඳහා ත්‍රිවිධ හමුදාව යොදවා සටන් දියත් නොකළ බවත් රජය සෑම විටම ක්‍රියාකළේ ජනතා ආරක්ෂාව තහවුරු කිරීමට බවත් උන්වහන්සේ කීහ.කුරිරු ත්‍රස්තවාදයෙන් මෙරට සියලු ජනතාව එකලෙස පීඩා විඳි බවත් අවි දරා සිවිල් වැසියන් ම්ලේච්ඡ ලෙස ඝාතනය කළ කොටි ත්‍රස්තවාදීන් පරාජය කිරීම මානව හිමිකම් උල්ලංඝනය කිරීමක් නොවන බවත් කී මහනාහිමියෝ රටේ සාමය කඩකරන පිරිස් පාලනය කිරීම ඕනෑම රජයක් සිදුකරන බවද උන්වහන්සේ අවධාරණය කළහ. උතුරේ දෙමළ ජනතාව අද නිදහසේ දිවි ගෙවන්නේ ත්‍රස්ත්‍රවාදය නිමාකළ හේතුවෙන් බවත් බටහිර සංවිධාන කරුණු හරිහැටි අධ්‍යනය නොකර චෝදනා එල්ල කිරීම අනුමත කළ නොහැකි බවත් උන්වහන්සේ කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104233</link>
    <topic>මූන්ගේ වාර්තාව රටේඅභ්‍යන්තරයට අත පෙවීමක්</topic>
    <author/>
    <content>මූන් පත්කළ විද්වත් කමිටුවේ වාර්තාව ස්වෛරී රාජ්‍යයක අභ්‍යන්තර කටයුතුවලට අත පෙවීමක් බව මහාචාර්ය බෙල්ලන්විල විමලරතන අනුනාහිමියෝ පවසති. එපමණක් නොව ක්‍රමයෙන් සුව වී යන තුවාල නැවත හාරා රට තුළ ස්ථාපිත සාමය සුහදතාව හා අන්‍යොන්‍ය අවබෝධය නැවත පළුදු කිරීමක් බවද උන්වහනසේ අවධාරණය කරති.විමලරතන අනුනාහිමියන් විසින් නිකුත් කරන ලද නිවේදනයකින් මේ බව අවධාරණය කරන උන්වහන්සේ එහි මෙසේද සඳහන් කරති.යුද්ධයෙන් පීඩාවට පත් ජනතාවට සහන සැපයීමටත්, ඔවුන්ගේ ජීවන තත්ත්වය නඟාසිටුවීමටත් විනාශකාරී යුද්ධයෙන් විනාශ වූ ප්‍රදේශ සංවර්ධනය කිරීමත් එමෙන්ම එල්. ටී. ටී. ඊ. සාමාජිකයින් පුනරුත්ථාපනය කිරීමටත් මේ වන විට ශ්‍රී ලංකා රජය විවිධ පියවර ගෙන ඇති බව දේශීය මෙන්ම විදේශීය මාධ්‍ය මගීන් නිරතුරුව වාර්තා කෙරෙමින් පවතී.  මෙම සාධනීය පියවර විදේශ රාජ්‍ය නායකයින්ගේ මෙන්ම ජාත්‍යන්තර සංවිධානවල ප්‍රධානීන්ගේ ද ප්‍රශංසාවට හා ඇගැයීමට පාත්‍ර වී ඇති බවද මාධ්‍ය මගින් වාර්තා වී ඇත.එපමණක් නොව මේ කෲර යුද්ධයට පාදක වූ කාරණා ගැඹුරින් නිරීක්‍ෂණය කොට නැවත එවන් තත්ත්වයක් ඇති නොවන ලෙස කටයුතු කිරීමට ගත යුතු පියවර පිළිබඳව රජය නිර්දේශ ඉදිරිපත් කිරීම සඳහා විශේෂ ජනාධිපති කොමිෂමක් ද පත් කෙරුණ අතර එහි අවසන් වාර්තා ඉක්මනින් ඉදිරිපත් කිරීමට නියමිත බව ද මාධ්‍යයන්හි දැක්වෙයි.එක්සත් ජාතීන්ගේ මහ ලේකම් බෑංකී මූන් මහතා විසින් පත්කරන්නට යෙදුනු විද්වත් කමිටුවේ වාර්තාව කළඑළියට එන්නේ මෙවන් පසුබිමකය. ඒකපාර්ශවීය ස්වරූපයක් ගන්නා සේ පෙනෙන මෙම වාර්තාවට එරෙහිව රාජ්‍යතාන්ත්‍රිකව ගනු ලබන සියලු පියවරවලට අපගේ පූර්ණ එකඟතාවද, ආශිර්වාදය හා සහයෝගය ද ලැබෙන බව ප්‍රකාශ කොට සිටින අතර, රටේ සියලු ජනතාව ඒ සඳහා ඒකරාශීව සහයෝගය දැක්වීම ඉතා වැදගත් බව ද අපි අවධාරණය කොට සඳහන් කරනු කැමැත්තෙමි. එසේම මෙම කොටි හිතවාදී ජාත්‍යන්තර කුමන්ත්‍රණය පැරදවීමට දේශපාලන බේදයෙන් තොරව සියලු රටවාසීන් එකමුතු විය යුතු බව ද සඳහන් කරනු කැමැත්තෙමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104235</link>
    <topic>රට වෙනුවෙන් සියලු දෙනාඑකතු විය යුතුයි</topic>
    <author>දික්වැල්ලේ තිලකරත්න ගාල්ල උතුර සමූහ</author>
    <content>මවුබිමට එරෙහි බෑන් කී මූන්ගේ වාර්තාවේ සඳහන් කරුණු පරාජය කිරීමට පක්ෂ භේදවලින් තොරව මේ රටේ සියලු දේශපාලන පක්ෂවල නායකයන් හා ජනතාව එකාවන්ව ක්‍රියා කළ යුතු බවද එසේ නොකරන්නේ නම් එය රටට කරන දේශද්‍රෝහී ක්‍රියාවක් බවද ගාලු කෝරලයේ ප්‍රධාන සංඝනායක ශ්‍රී ලංකා බෞද්ධ හා පාලි විශ්වවිද්‍යාලයීය විද්‍යාලෝක (හිටපු) ආයතනාධිපති ආචාර්ය බද්දේගම දේවරක්ඛිත නාහිමියෝ පවසති.වසර තිහක් තිස්සේ මේ රට සොහොන් පිටියක් බවට පත් කළ වේලුපිල්ලේ ප්‍රභාකරන් ඇතුළු ත්‍රස්තවාදීන්ගෙන් ජනතාව හා රට බේරා ගැනීමට ජනාධිපතිතුමන් ඇතුළු ආරක්ෂක අංශ කටයුතු කිරීමේ කිසිම වැරැද්දක් නැති බවද එසේ කටයුතු කිරීම රජයේ යුතුකම හා වගකීම විය යුතු බවද උන් වහන්සේ පෙන්වා දෙති.ත්‍රස්තවාදය නිමා කිරීමෙන් පසුව අපේ රට වේගයෙන් සංවර්ධනය වීම ඉවසිය නොහැකි විදෙස් බලවේග මවුබිමට එරෙහිව කරන කුමන්ත්‍රණ පැරදවීමට ජනතාව පෙළ ගැසිය යුතු යැයිද නගරයක් නගරයක් ගමක් ගමක් පාසා මේ කුමන්ත්‍රණය පැරැදවීමට ජනතා විරෝධතා පැවැත්විය යුතු බවද දේවරක්ඛිත හිමියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104234</link>
    <topic>අභියෝග ජය ගැනීමේ ශක්තියමහින්ද රාජපක්ෂ රජයට තියෙනවා</topic>
    <author/>
    <content>රටේ ඉදිරි සංවර්ධන කටයුතු කිරීමේ දී දේශීය හෝ විදේශීය වශයෙන් පැමිණි කුමන බලපෑමකට හෝ යට නොවන බව පාර්ලිමේන්තු මන්ත්‍රි නාමල් රාජපක්ෂ මහතා පවසයි.ඕනෑම අභියෝගයක් ජයගැනීමට හැකි ශක්තියක් මහින්ද රාජපක්ෂ රජයට පවතින බවද මන්ත්‍රිවරයා සඳහන් කළේය.යුද්ධයෙන් පසුව කිලිනොච්චියේ ඉදිකළ ප්‍රථම නිවාස යෝජනා ක්‍රමය විවෘත කරමින් ඊයේ (22) පැවති උත්සවයේදි නාමල් රාජපක්ෂ මහතා මේ බව ප්‍රකාශ කළේය.පසුගිය වසර තිහක කාලය තුළ මේ ප්‍රදේශයේ ජනතාව බොහෝ සෙයින් දුක් විඳි බවත්, දරුවෙකුට නිසි අධ්‍යාපනයක් ලබා දෙන්න තරම්වත් පහසුකම් නොතිබූ අතර, මහින්ද රාජපක්ෂ රජය මඟින් මේ පළාත ශීඝ්‍රව සංවර්ධනය කළ බවද හෙතෙම සිහිපත් කළේය.සයිනයිඩ් කරල වෙනුවට පාසල් ළමුන්ට පොත් බෑග් ලබා දීමට වර්තමානයේ දී හැකි වු බවත්, උතුරු වසන්තය යටතේ මේ පළාත ක්‍රමිකව සංවර්ධනය කරමින් තිබෙන බවත් රාජපක්ෂ මහතා කීවේය. මේ පළාත්වල සිදුවන සංවර්ධන කටයුතු අධීක්ෂණය කිරීමට ජනාධිපතිතුමා නවක මන්ත්‍රිවරු යොදවා තිබෙන බවත්, ඔවුන් සතියක් පමණ මෙහි රැදී සිටිමින් සංවර්ධන කටයුතු නිරීක්ෂණය කිරීමට නියමිත බවත්, මන්ත්‍රිවරයා කීය.මේ සියලු සංවර්ධන කටයුතු සිදු කරන්නේ මේ පළාතේ ජනතාවගේ ජීවන තත්ත්වය උසස් කිරීම වෙනුවෙන් බවත්, අදවන විට ඔවුන්ට සාමකාමීව ජීවත් වීමේ වට පිටාවක් සකස් කර දි තිබෙන බවත් රාජපක්ෂ මහතා අවධාරණය කළේය.ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ද මෙම අවස්ථාවට සහභාගිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104236</link>
    <topic>කෝටි 279ක නිල ඇඳුම් රෙදිපේෂකර්මාන්තයෙන්</topic>
    <author>චමීර ඇල්ලදෙණිය</author>
    <content>පාසල් සිසුන්ගේ සහ ත්‍රිවිධ හමුදා නිලඇදුම් සදහා මේ වසරේ රුපියල් කෝටි 279ක මුදලක් වෙන් කර ඇත.මේ සියලු නිල ඇඳුම් නිපදවීම සඳහා පේෂ කර්මාන්ත දෙපාර්තමේන්තුවට ලබා දී ඇති අතර, එමගින් පේෂ කර්මාන්තය නගාසිටුවීමට විධිමත් වැඩපිළිවෙළක් ක්‍රියාත්මක කර තිබේ.පේෂ කර්මාන්ත ක්ෂේත්‍රය නංවාලීම සඳහා කර්මාන්ත හා වාණිජ කටයුතු අමාත්‍යංශය පියවර ගෙන තිබේ. මෙම කර්මාන්තය ප්‍රචලිත කිරීමේ නව වැඩසටහන් රැසක් කරගෙන යන බවත්, විශේෂයෙන් උතුරු නැෙඟනහිර පළාත්වල ජනතාව ඉලක්ක කරගනිමින් පේෂ කර්මාන්ත වැඩසටහන් දියත් කර තිබෙන බවත්, කර්මාන්ත හා වාණිජ කටයුතු ඇමැති රිෂාඩ් බදියුදින් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104237</link>
    <topic>රුපියල් මිලියන 600කකෘෂි උපකරණ ඉන්දියාවෙන්</topic>
    <author>මහින්ද අලුත්ගෙදර</author>
    <content>උතුරු පළාතේ ගොවි ජනතාවගේ අවශ්‍යතා ඉටුකර ගැනීම සදහා ට්‍රැක්ටර් 500 ක් බෙදාදීමට ඉන්දීය රජය පියවර ගෙන ඇත.එම ජනතාවගේ මූලික අවශ්‍යතාවක් වන කෘෂිකාර්මික කටයුතුවල දියුණුවක් ඇති කිරීම හා දේශීය ආර්ථිකයේ වර්ධනයක් පෙන්නුම් කිරීම මෙමඟින් අපේක්ෂා කරන බව ශ්‍රී ලංකාවේ ඉන්දීය මහ කොමසාරිස් කාර්යාලය පවසයි.ට්‍රැක්ටර්වලට අමතරව මෙහිදී කෘෂි උපකරණ රැසක් බෙදා දෙන ලද අතර ඒ සියල්ලේ වටිනාකම රුපියල් මිලියන 600 ක් පමණ වන බවද එම කාර්යාලය අවධාරණය කරයි. මෙම ට්‍රැක්ටර් බෙදා දීම පසුගිය වසරේ නොවැම්බර් මස 1 වැනිදා ආරම්භ කරන ලද අතර එහිදී ට්‍රැක්ටර් 52 ක් ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්ත මහතා විසින් කොළඹ ගාලුමුවදොර පිටියේදී ආර්ථික සංවර්ධන ඇමැති බැසිල් රාජපක්ෂ මහතා වෙත බාර දෙන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104238</link>
    <topic>බොරළුවල ත්‍රිත්ව ඝාතනයේසිරුරු තුනම සොයා ගැනේ</topic>
    <author>චන්ද්‍රිකා පෙරේරා, මල්වාන සමූහ සහ දෙල්ගොඩ සමූහ</author>
    <content>බියගම පේරගස්හන්දිය බොරළුවල ප්‍රදේශයේ පදිංචිව සිටි අඹු සැමි යුවළක් හා ඔවුන්ගේ අට හැවිරිදි දරුවා අභිරහස් ලෙස ඝාතනය කිරීමේ සිද්ධිය සම්බන්ධයෙන් විශේෂ පොලිස් කණ්ඩායම් තුනක් යොදවා පුළුල් පරීක්‍ෂණයක් අරඹා තිබෙන බව කොළඹ උතුර නියෝජ්‍ය පොලිස්පති ප්‍රසන්න නානායක්කාර මහතා පැවසීය.මිය ගිය මව හා පුතු ගේ සිරුරු නිවසේ තිබී හමුවූ අතර පියාගේ සිරුර හැමිල්ටන් ඇළේ තිබී වත්තල පොලිසිය මගින් සොයා ගෙන තිබිණ.ඇළ ඉවුරේ තිබී සොයාගත් සිරුරේ දෑත් වැලමිටට ඉහළින් කපා දමා තිබුණු අතර ගෙල ප්‍රදේශයේ තියුණු අවියකින් කපා තිබුණු බව පොලිසිය කියයි.මේ අනුව මොහුව කිසියම් පිරිසක් පැහැරගෙන ගොස් මරා ඇළට විසිකරන්නට ඇති බව පොලිසිය විශ්වාස කරයි.ඔවුන් පදිංචිව සිටි නිවස තුළදී මරණයට පත්ව සිටි මව වන ලසිතා හේමාලි (36) හා අට හැවිරිදි රවිඳු පුතු මියගියේ කෙසේද යන්න තවදුරටත් අභිරහසක් ව පවතී.මරණයට හේතුව රාගම රෝහලේ ඉකුත් දා පැවැති පශ්චාත් මරණ පරීක්‍ෂණයේදී හෙළිකර ගැනීමට නොහැකි වී ඇති අතර තුවාල හෝ තැලීම් කිසිවක් ඔවුන්ගේ සිරුරුවල බාහිරව හෝ අභ්‍යන්තරව නොමැති බව හෙළි වී තිබේ. වස ශරීරගත වූයේද යයන්න හඳුනා ගෙන නැත.ඒ අනුව මරණය සිදුවූ ආකාරය හඳුනා ගැනීමට සිරුරේ අභ්‍යන්තර කොටස් රජයේ රස පරීක්‍ෂකවරයා වෙත යවා තිබෙන බව පොලිසිය සඳහන් කරයි. මියගිය මවගේ හා දරුවාගේ සිරුරු ඉකුත් 19 දා ඔවුන් පදිංචි නිවස තුළ තිබී සොයාගත් අතර ඊට දිනකට පසු පියාගේ සිරුර සොයා ගැනිණි. මේ මරණ පිළිබඳ අසල්වාසීන්ට කිසිදු හෝඩුවාවක් දැනී නැති බව සාක්ෂිවලින් හෙළිවී තිබේ. සිද්ධිය සම්බන්ධයෙන් කොළඹ උතුර නියෝජ්‍ය පොලිස්පති ප්‍රසන්න නානායක්කාර මහතාගේ උපදෙස් මත පෑලියගොඩ විශේෂ අපරාධ විමර්ශන ඒකය සමඟ වත්තල පොලිස් ස්ථානාධිපති ප්‍රධාන පොලිස් පරික්‍ෂක නිමල් රත්නායක මහතා හා බියගම පොලිස් ස්ථානාධිපති පොලිස් පරීක්‍ෂක ශාන්ත තිලකරත්න මහත්වරුන්ගේ මෙහෙයවීමෙන් පරීක්‍ෂණ කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n1104239</link>
    <topic>නාවල්අඩිය ධීවරයන්ටඅද්භූත ජලජ සතෙක් හමු වෙලා</topic>
    <author>කල්පිටිය සමූහ</author>
    <content>කල්පිටිය මොහොත්තුවාරම දූපතේ නාවල් අඩිය මාදැල් වාඩියක ධීවර දැලකට පැටළුණු, අද්භූත ජලජ සත්වයෙකු එම මාදැලේ ධීවරයන් විසින් 22 දා අලුයම සොයාගෙන ඇත.අඩි හතර හමාරක පමණ කඳ පෙදෙසකින්, හා අඩි පහක් පමණ දිග වලිගයකින් සමන්විත මෙම සත්ත්වයාගේ මුළු සිරුරම ලෝම වලින් වැසී ඇත. පැහැදිලි පිට කොන්දක් පිහිටා ඇති මෙම සත්ත්වයාගේ පැහැදිළි දෑතක් ද දැකිය හැක.මෙම සත්ත්වයා නිරීක්ෂණය කළ ජාතික, ජලජ, සම්පත් පර්යේෂණ හා සංවර්ධන නියෝජිත ආයතනය (නාරා) පර්යේෂණ නිලධාරි සරත් ජයනාත මහතා පැවැසුවේ මෙම සත්ත්වයා ක්ෂීරපායි මුහුදු ජීවියෙකු බවයි. එසේම මෙම ජීවියාගේ සිරුර වැසී ඇත්තේ කොලජින් නැමැති ප්‍රෝටීන් වර්ගයෙන් බවත්, ඉතිරි මාංශ පේශී ඉවත්ව ඇති බවත් කීය.මෙම සත්ත්වයාගේ සැකිල්ල වළදමා පසුව ගොඩගෙන වැඩිදුර පරීක්ෂණ පවත්වන බවත් ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042310</link>
    <topic>ලොව වටා යන සංචාරක පිරිසක් ත්‍රිමලේට පැමිණෙති</topic>
    <author>ත්‍රිකුණාමය විශේෂ ඒ. ටී. එම්. ගුණානන්ද</author>
    <content>ලොව වටා සංචාරයක යෙදී සිටින සංචාරක පිරිසක් ඊයේ (22) ත්‍රිකුණාමලයෙන් ශ්‍රී ලංකාවට පැමිණි බව ශ්‍රී ලංකා වරාය අධිකාරියේ ත්‍රිකුණාමල නේවාසික කළමනාකරු ජේ. ඒ. චන්ද්‍රරත්න මහතා පැවසීය.සෙවන් සිස් වොයාජර් (seven seas voyager) නැමැති අති සුඛෝපභෝගි මෙම නෞකාව මහල් හයකින් සමන්විත වන අතර කාමර 700 ක් ඇති මෙහි ගමන් කළ හැකි මගීන් සංඛ්‍යාව 1400 කි.ඉන්දියාවේ චෙන්නායි වරායේ සිට පැමිණි මෙම නෞකාවෙන් ශ්‍රී ලංකාවේ විශේෂ ස්ථාන නැරඹීමට ගොඩබැස්ස සංඛ්‍යාව 250 කි. ඔවුන් ත්‍රිකුණාමලය, හබරණ, හා දඹුල්ල ආදි ප්‍රදේශවල සංචාරයක නියැලෙන බව නේවාසික කළමනාකාරවරයා පෙන්වා දුන්නේය. යුද ගැටුම් නිමා වීමත් සමග ත්‍රිකුණාමල වරායට සේන්දු වූ තුන්වැනි සංචාරක නෞකාව මෙය වේ. ඉදිරියේදී මේ ආකාරයට ශ්‍රී ලංකාවේ සංචාරයට විදේශීය පිරිස් නෞකා වලින් ත්‍රිකුණාමල වරායට සේන්දු වීමට බොහෝ දුරට ඉඩ ඇති බවට කළමනාකාරවරයා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042311</link>
    <topic>ත්‍රිරෝද රියැදුරු යටකර පලාගියසැකකරු අල්ලන්න පරීක්ෂණ</topic>
    <author>ධම්මිකා වෙලේගොඩ</author>
    <content>මහ මඟ නවතා තිබූ ත්‍රිරෝද රථයේ රියැදුරු ජීවිතක්ෂයට පත් කරමින් යටියන කඩවැද්දුව ප්‍රදේශයේදී පලාගිය ට්‍රක් රථය හා රියැදුරු අත්අඩංගුවට ගැනීමට කඩිනම් පරීක්ෂණ කටයුතු සිදු කරගෙන යන බව තිහගොඩ පොලිසිය කියයි.නලින් ධම්මික රාජපක්ෂ නමැති තිස් හැවිරිදි (30) තිදරු පියකු මෙම අනතුරින් මරුමුවට පත් විය.අනතුරින් මිය ගිය අයගේ මරණය පිළිබඳ හදිසි මරණ පරීක්ෂණය මාතර වැබලන මහේස්ත්‍රාත් උපසේන තේනබදු මහතා ඉදිරියේදී පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042312</link>
    <topic>ධර්මරාජ විදුහල් ප්‍රවේශ මාර්ගයනායයෑමේ අවදානමක</topic>
    <author>ඉන්දික පොල්කොටුව සහ එස්. කේ. සමරනායක</author>
    <content>මහනුවර ධර්මරාජ විදුහලට ප්‍රවේශවන ධර්මරාජ මාවත හෙවත් පීරිස්වත්ත මාර්ගය ඊයේ (22) සවස සිට නායයාමේ අවදානමකට ලක්ව ඇත.මහනුවර ප්‍රදේශයට ඇදහැළෙන වර්ෂාව හේතුවෙන් ධර්මරාජ මාවත හා ධර්මරාජ විදුහල් පරිශ්‍රයේ කොටසක් මේ අනුව නායයාමේ අවදානමට ලක්ව තිබේ.මෙයට මාස කිහිපයකට පෙරද එම විදුහලේ විශාල ප්‍රදේශයක් නායයාමට ලක්ව විදුහල දින ගණනාවක් වසා දැමීමට සිදුව තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042313</link>
    <topic>අනියම් පෙම්සුව විඳිමින් සිටියදී ඇඳ මතම මිය ගිහින්</topic>
    <author>බන්ඩාරගම බිමල් එස්. ජයසිංහ</author>
    <content>පිලියන්දල සුවාරපොල ලැගුම් හලක් තුළදී සිය අනියම් බිරිය සමඟ සිටි 58 හැවිරිදි ත්‍රීරෝද රථ රියදුරකු හෘදයාබාධයකට ලක්වී ඇඳ මත ම මිය ගොස් ඇතැයි පිලියන්දල පොලිසිය කියයි.මෙසේ මියගොස් ඇත්තේ පිලියන්දල මකලුදූව පදිංචි විවාහක අයෙකි.පෙරේදා (21) මෙම යුවළ ලැගුම්හලට පැමිණ කාමරයකට මුදල් ගෙවා පැයක පමණ කාලයක් ගත කරමින් සිටියදී මියගිය ත්‍රීරෝද රථ රියදුරාට එකවරම අධික ලෙස දහඩිය දැමීමෙන් අනතුරුව මෙම අනතුරට මුහුණ දී ඇතැයි පොලිසිය කියයි. ත්‍රීරෝද රථ රියැදුරු සමඟ කාමරයේ සිටි බව කියන පිලියන්දල වෑවල පදිංචි 56 හැවිරිදි කාන්තාවගෙන් සාක්‍ෂි සටහන් කරගත් බව පිලියන්දල පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042314</link>
    <topic>මහවැස්සත් සමඟපාලින්දනුවර කන්දක්නාය යෑමේ අවදානමක</topic>
    <author>මතුගම සංචාරක</author>
    <content>දින ගණනක් තිස්සේ ඇදහැළෙන ධාරාණිපාත වැසි නිසා බදුරලිය පාලින්දනුවර ප්‍රදේශයේ කඳුවැටියක නායයාමේ අවදානමක් මතුවී ඇත.බදුරලිය පණාදඬුකන්දේ කඳු වැටියක කොටසක් කඩා වැටී නිවාස දෙකකට හානි සිදුවී ඇත.කඳු වැටිය අසල පදිංචි පවුල් ඉවත් කර ඇත. බදුරලිය ප්‍රදේශයේ කඳුවැටිවල පස්කඳු කඩා වැටී ගස් කඩා වැටී නිවාස දහ හතකට හානි සිදුව ඇත. මෙම නිවාසවල අර්ධ හානි වාර්තාවේ.පාලින්දනුවර ප්‍රාදේශීය ලේකම් තරණි අනෝජා ගමගේ මහත්මිය කඩිනම් සහන සැලසීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042315</link>
    <topic>උඩරට මාර්ගයේ දුම්රියගමනාගමනය ඇනහිටී</topic>
    <author>නිමල් රාජපක්ෂ හා රක්ෂණ ශ්‍රීයන්ත, ඉන්දික පොල්කොටුව</author>
    <content>කඩුගන්නාවේ බලන හා ඉහළකෝට්ටේ අතර ඇති දුම්රිය මාර්ගයේ බිංගේ අසලට විශාල කළුගලක් පෙරළීමෙන් උඩරට දුම්රිය මාර්ගයේ දුම්රිය ගමනාගමනය ඊයේ (22) සවස 4.30 සිට ඇණහිට ඇත.මහනුවරින් සවස 3.00ට කොළඹ බලා පිටත් වූ නගරාන්තර ශීඝ්‍රගාමී දුම්රිය ද කඩුගන්නාව දක්වා පමණක් ධාවනය කර ඇති බව දුම්රිය දෙපාර්තමේන්තුවේ ඉහළ නිලධාරියෙක් දිනමිණට පැවැසීය.මේ හේතුවෙන් උඩරට දුම්රිය මාර්ගයේ ධාවනය වන දුම්රිය කොළඹ සිට රඹුක්කන දක්වාත්, නුවර සිට කඩුගන්නාව දක්වාත් පමණක් ධාවනය කිරීමට සිදුවී ඇත.මෙම විශාල කළුගල වෙඩි දමා ඉවත් කිරීමට අවශ්‍ය සේවකයින් සිද්ධිය වී සුළු මොහොතකින් එම ස්ථානයට පැමිණ අවශ්‍ය කටයුතු කළ අතර අද (23) වනවිට ගල ඉවත්කර දුම්රිය ධාවනය යථා තත්ත්වයට පත්කිරීමට පියවර ගන්නා බවද එම උසස් නිලධාරියා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042316</link>
    <topic>අවිස්සාවේල්ල රෝහලේ බඩුසොරකම් කර මාට්ටු වෙලා</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>අවිස්සාවේල්ල මූලික රෝහලේ වෛද්‍යවරුන්ගේ සහ කාර්යය මණ්ඩලයේ දේපොළ සොරාගත් පුද්ගලයකු අවිස්සාවේල්ල පොලිසිය මගින් අත්අඩංගුවට ගෙන ඇත.පසුගිය පෙබරවාරි මාසයේ සිට වෛද්‍යවරුන්ගේ සහ කාර්ය මණ්ඩලයේ වටිනා ජංගම දුරකථන රන් භාණ්ඩ සහ මුදල් නැතිවීම දිගින් දිගටම සිදුවිය.මේ පිළිබඳව සියලුම දෙනා සෙවිල්ලෙන් පසුවුවත් කිසිවෙකුත් අල්ලාගැනීමට නොහැකිව සිටියදී පෙරේදා (21) දින ගණකාධිකාරවරයාගේ නිල නිවසට මෙම පුද්ගලයා ඇතුළු වී සිටියදී රෝහල් සේවකයින් හා රෝහල් පොලිසියේ නිලධාරීන් එක්ව ඔහු අල්ලා අවිස්සාවේල්ල පොලිසියට භාර දී ඇත.සැකකරුගෙන් ප්‍රශ්න කිරීමෙන් පසු ලක්ෂ දෙකකට අධික සොරාගත් භාණ්ඩ මහරගම ප්‍රදේශයේ ස්ථාන කිහිපයකට විකුණා තිබියදී සොයාගෙන තිබේ. අවිස්සාවේල්ල ප්‍රදේශයේම පදිංචි සැකකරු එකක් හැර අන් සියලු චෝදනා තමා කළ බවට පිළිගෙන ඇති නිසා අද 22 අවිස්සාවේල්ල මහේස්ත්‍රාත්වරයා ඉදිරියට පමුණුවීමට නියමිතය. මොහුට සහය දුන් තවත් අය සිටියිදැයි අවිස්සාවේල්ල පොලිසිය වැඩිදුර විමර්ශන පවත්වමින් සිටියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042317</link>
    <topic>මන්ද මානසික තරුණියකදූෂ්‍ය කළ දෙදරු පියා පොලිස් දැලේ</topic>
    <author>සුරන්ජිත් පෙරේරා</author>
    <content>මන්ද මානසික තරුණියක් බලහත්කාරයෙන් දූෂණ කළ බව කියන ව්‍යාපාරිකයකු ගල්කිස්ස පොලිසිය මගින් ඊයේ (22) අත්තිඩිය ප්‍රදේශයේදී අත්අඩංගුවට ගෙන ඇත.මෙම තරුණිය නිවසේ තනිවම සිටින අවස්ථාවේ කරපිංචා ඉල්ලගෙන පැමිණ පසුව මෙම අපරාධය කර ඇති බව පොලිසියට ලැබුණු පැමිණිල්ලේ සඳහන් වේ. දෙහිවල අත්තිඩිය ගැමුණු මාවතේ පදිංචි සිල්ලර කඩයක් පවත්වාගෙන යන මෙම සැකකරු දෙදරු පියෙකි.දුෂණයට ලක්වූ තරුණිය ප්‍රතිකාර සඳහා කළුබෝවිල ශික්ෂණ රෝහලට ඇතුළත් කර ඇති අතර සැකකරු අධිකරණ වෛද්‍යවරයාට ඉදිරිපත් කිරීමෙන් පසු රුධිර පරීක්ෂාව කිරීමට නියමිත බවද පොලිසිය කීය. සැකකරු ඊයේ (22) දින අධිකරණයට ඉදිරිපත් කිරීමට නියමිතව තිබුණි.ගල්කිස්ස පොලිසියේ අපරාධ විමර්ශන අංශයේ ස්ථානාධිපති උ. පො. ප. තිස්ස සුගතපාල මහතාගේ උපදෙස් මත පො. කො. 34879 හේමන්ත හෙට්ටිආරච්චි මහතා පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042318</link>
    <topic>ලංකා ඊ නිවුස් වෙබ් අඩවියේ පළවූ සිද්ධිය සම්බන්ධයෙන් පරීක්ෂණ පැවැත්වීමට නියෝග</topic>
    <author>මල්වාන සමූහ මහානාම විතානගේ</author>
    <content>කිරිඳිවැල පොලිස් අත්අඩංගුවේ දී මියගිය පැපිලියවල සියඹලාගහවත්ත පදිංචිව සිටි අමරසිංහ ආරච්චිගේ ඩේවිඩ් නමැති 47 හැවිරිදි අවිවාහක තැනැත්තාගේ මරණය සම්බන්ධව එම පොලිසියේ එවකට සේවය කළ පොලිස් නිලධාරීන් දෙදෙනෙකුට විරුද්ධව පූගොඩ මහේස්ත්‍රාත් අධිකරණයේ විභාග වෙමින් පවතින නඩුව පිළිබඳව අධිකරණයට අපහාස වන ආකාරයේ ප්‍රවෘත්තියක් ලංකා ඊ නිවුස් වෙබ් අඩවියේ විකාශනය කරන ලදැයි කියන සිද්ධිය සම්බන්ධයෙන් පරීක්ෂණයක් පවත්වන ලෙසට විදුලි සංදේශ නියාමන කොමිසමට පෙරේදා (21 වැනිදා) නියෝග කළ පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා එම ප්‍රවෘත්තිය සැපයූ ශාන්ත විජේසූරිය නමැත්තා අත්අඩංගුවට ගෙන අධිකරණයට ඉදිරිපත් කරන ලෙස කිරිඳිවැල පොලිස් ස්ථානාධිපතිවරයාට ද නියෝග කරනු ලැබීය.පෙරේදා (21 වැනිදා) එම නඩුව නැවත කැඳවූ අවස්ථාවේ අගතියට පත් පාර්ශ්වය වෙනුවෙන් පෙනී සිටි නීතිඥ ලක්ෂාන් ඩයස් මහතා විසින් එම වෙබ් අඩවියේ විකාශනය වූ ප්‍රවෘත්තිය ගැන අධිකරණයට කරුණු දැක්වීමෙන් පසු මහේස්ත්‍රාත්වරයා විසින් විදුලි සංදේශ නියාමන කොමිසමට හා පොලිස් ස්ථානාධිපතිවරයාට මෙසේ නියෝග කෙරිණි.මෙහිදී නීතිඥ ලක්ෂාන් ඩයස් මහතා කියා සිටියේ 2011.04.19 වන දින එඑඑ. ලංකා ඊ නිව්ස් වෙඩ් අඩවියේ “නීතිපති තවත් දෙදෙනෙකු නිදහස් කරලා. මහේස්ත්‍රාත් සලකා නැහැ.” යන සිරස් තලය යටතේ මේ නඩුවට බලපෑමක් වන ආකාරයේ ප්‍රවෘත්තියක් පළවී තිබුණා. චුදිතයන්ගේ බිරියන් විසින් එම ප්‍රවෘත්තිය සැපයූ ශාන්ත විජේසූරිය නමැත්තාට පැවසූ බවට ද එම වෙබ් අඩවියේ පළවී තිබුණා.මේ සම්බන්ධව අධිකරණ සේවා කොමිසම් සභාවට එම බිරියන් පැමිණිල්ලක් කර තිබෙන බවද එම පැමිණිල්ලට අනුව එම කොමිසම විසින් ඔවුන්ට දැන්වූයේ එලෙස ඇප නො දීමට කිසිම හේතුවක් නැති බවත් මේ සම්බන්ධව එම බිරියන්ට දන්වා තිබූ බවත් එහි සඳහන් කර තිබුණා. ඉතින් අගතියට පත් අයගේ පාර්ශ්වය පවසන්නේ අධිකරණයේ කටයුත්තකට බලපෑම් එල්ලවන ආකාරයට පුවත් පළකිරීම සහ විශේෂයෙන්ම අසත්‍ය ප්‍රකාශ ලබාදීම හේතුවෙන් මේ නඩුවට හානියක් සිදු කිරීමට විත්තිකරුවන් හා බිරියන් උත්සාහ කරන බවයි.ඒ නිසා අධිකරණයෙන් ඉල්ලා සිටින්නේ මේ සම්බන්ධව එම චුදිතයින්ට හා පවුල්වල අයට දැඩි අවවාද හෝ අධිකරණයේ අභිමතය පරිදි කටයුතු කරන ලෙසටයි.නීතිඥ සංගමය වෙනුවෙන් කරුණු දැක්වූ අධිනීතිඥ සරත් සේනාරත්න මහතා පැවසුවේ මෙය ප්‍රසිද්ධ කිරීමෙන් එම වෙබ් අඩවිය අධිකරණයට හා රජයට බරපතල හානියක් සිදු කර තිබෙනවා. මෙයින් අධිකරණයට හානියක් මෙන්ම රටවැසියන්ට හා චුදිතයින්ටත් අගතියක් සිදුවීමට පුලුවන්. ඒ ගැන අධිකරණය අවධානය යොමු කළ යුතුයි.මේ අවස්ථාවේ මහේස්ත්‍රාත්වරයා විසින් එම බිරියන්ව අධිකරණයට ගෙන්වා එවැනි ප්‍රකාශයක් ලබා දුන්නා දැයි ඇසූ විට එසේ ප්‍රකාශ ලබා නොදුන් බවට ප්‍රකාශ කළහ.මේ අතර මේ නඩුව සම්බන්ධව දැනට රක්ෂිත බන්ධනාගාර ගත කර සිටින කිරිඳීවැල පොලිසියේ උප පොලිස් පරීක්ෂක ඩබ්ලිව්. ප්‍රැන්සිස් කුලසූරිය හා පො. කො. ඩී. ලක්ෂ්මන් ද සිල්වා (47494) යන දෙදෙනා තවදුරටත් ලබන 28 වැනිදා දක්වා රක්ෂිත බන්ධනාගාර ගත කර තැබීමට නියෝග කළ මහේස්ත්‍රාත්වරයා ඒ නඩුවේ තීන්දුව එදිනට (28) කල් තැබිණි.පැමිණිල්ල වෙනුවෙන් කිරිඳිවැල පොලිස් ස්ථානාධිපති පොලිස් පරීක්ෂක කේ. ඊ. එන්. දිල්රුක් මහතා ද චුදිතයින් වෙනුවෙන් නීතිඥවරුන් වන කමල් කොළඹගේ හා සඳුන් පියදිගම යන මහත්වරු ද පෙනී සිටියහ.මේ මරණය පොලිස් ජීප් රථයෙන් පැනීමෙන් ලත් තුවාල මත සිදුවූවක් බවට කිරිඳිවැල පොලිසිය පවසන අතර නමුත් ඔහුගේ ඥාතීන් පවසන්නේ පොලිස් පහරදීමෙන් මේ මරණය සිදුවී තිබෙන බවටය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042319</link>
    <topic>ක්‍රෙඩිට් කාඩ් වංචා සිද්ධියකටශ්‍රී ලාංකික 2ක් ඇතුළු 3ක් දැලේ</topic>
    <author>මහින්ද අලුත්ගෙදර</author>
    <content>ක්‍රෙඩිට් කාඩ් වංචාවක් සම්බන්ධයෙන් ශ්‍රී ලාංකිකයන් දෙදෙනකු ඇතුළු පුද්ගලයන් තිදෙනකු ඉන්දීය පොලිසිය මඟින් අත්අඩංගුවට ගෙන ඇත.ව්‍යාජ ලෙස සැකසූ ක්‍රෙඩිට් කාඩ් මඟින් මෙලෙස මුදල් ලබාගෙන ඇති අතර එසේ ලබාගත් මුදලේ වටිනාකම ඉන්දීය රුපියල් 160000 ක් බව වාර්තාවෙයි.හයිද්‍රාබාද්හි ඇක්සිස් බැංකුවේ ගිණුමක් පවත්වාගෙන ගිය ගනුදෙනු කරුවෙකුට අයත් මුදලක් මෙලෙස නීති විරෝධී ලෙස ක්‍රෙඩිට් කාඩ් මාර්ගයෙන් ලබා ගෙන ඇති අතර එම නීති විරෝධී ක්‍රියාව මාස දෙකක පමණ කාලයක් සිදු කරගෙන ගොස් ඇති බවට ඉන්දීය පොලීසිය කළ මූලික පරීක්ෂණවලදී අනාවරණය කරගෙන ඇත.විනීල් චන්ද්‍රා නැමැත්තෙකුට අයත් මෙම ගිණුමේ ශේෂය පහත වැටීම නිසා පොලීසියට කළ පැමිණිල්ලක් මත සිදු කළ පරීක්ෂණයක දී මෙම සැකකරුවන් තිදෙනා අත්අඩංගුවට ගෙන තිබෙන අතර අදාළ සිද්ධිය සම්බන්ධයෙන් වැඩිදුර පරීක්ෂණ ක්‍රියාත්මක බවද තානාපති ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=n11042320</link>
    <topic>මිත්‍ර ගංකන්දගේ අවමඟුලට පැමිණිසැක ද්‍රවිඩ තරුණියක් අත්අඩංගුවට</topic>
    <author>පොල්ගස්ඕවිට සමූහ</author>
    <content>ජාතික ආරක්ෂක අමාත්‍යාංශයේ සම්බන්ධීකරණ ලේකම්ව සිටි මිත්‍ර ගංකන්ද මහතාගේ අවමඟුල් උත්සවය පැවති පසුගිය අපේ‍්‍රල් 20 දින එතුමාගේ නිවසේදී අවමංගල උත්සව සභාව පැවැත්වෙද්දී අනපේක්ෂිත අන්දමින් කඩා වැදුණේ යයි කියන ද්‍රවිඩ ජාතික තරුණියක් කහතුඩුව පොලිසිය විසින් අත්අඩංගුවට ගන්නා ලදී.ඒ අවස්ථාවේදී රජයේ ඇමැතිවරු සිව්දෙනෙක් හා පළාත් සභා මන්ත්‍රීවරු ගණනාවක්ද උසස් පොලිස් නිලධාරීහු කිහිප දෙනෙක්ද සභාවේ සිටියහ. ඊට පැයකට පෙරදී ජනාධිපතිතුමාද දේහයට අවසන් ගෞරව දක්වා පිටව ගොස් තිබුණි.තලවකැලේ ළිඳුල පදිංචි තරුණිය කිට්ටන් අත්තලක්ෂ්මී (32) වශයෙන් හඳුනාගෙන ඇත. ආරක්ෂක අමාත්‍යාංශයෙන් ලබාගත් රැඳවුම් නියෝග මත ඇය රඳවාගෙන වැඩිදුරටත් ප්‍රශ්න කරන බව කහතුඩුව පොලිස් ස්ථානයෙන් වාර්තාවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104231</link>
    <topic>අනුරපුර වැව් දහසක් මේ වසරේදීප්‍රතිසංස්කරණයට ඇස්තමේන්තු සකස් වෙයි</topic>
    <author>තෙන්නකෝන් කුලසේකර</author>
    <content>අනුරාධපුර දිස්ත්‍රික්කයේ මේ වසර තුළ ප්‍රතිසංස්කරණය කිරීමට නියමිත වැව් දහස හඳුනාගැනීමේ හා ඇස්තමේන්තු සැකසීමේ කටයුතු කඩිනම් කැරේ.ගොවියාට ගොවිතැනට අවශ්‍ය ජලය හිඟයකින් තොරව ලබා දීම උදෙසා ජනාධිපති මහින්ද රාජපක්ෂ මහතාගේ මග පෙන්වීම අනුව ආර්ථික සංවර්ධන ඇමැති බැසිල් රාජපක්ෂ මහතාගේ අධීක්ෂණය යටතේ අනුරාධපුර දිස්ත්‍රික්කයේ අබලන් කැඩී බිඳී ගිය හා වල් වැදී ගිය වැව් දහසක් අලුත්වැඩියා කිරීම ගොවිජන සේවා හා වනජීවී ඇමැති එස්. එච්. චන්ද්‍රසේන මහතා ගොවිජන සේවා ක්‍ෂේත්‍ර හරහා සිදු කිරීමට තීරණය කර ඇත.ගොවියාගේ අවශ්‍යතා අනුව ප්‍රතිසංස්කරණය කළ යුතු වැව් හඳුනා ගැනීමත් ඇස්තමේන්තු සැකැසීමත් කඩිනමින් නිම කරන ලෙස ගොවිජන සේවා හා වනජීවී ඇමැති වරයා විසින් ගොවිජන සේවා අධ්‍යක්ෂ ජනරාල් රවින්ද්‍ර හේවාවිතාරණ මහතා වෙත උපදෙස් දෙන ලදී.මේ අනුව අනුරාධපුර දිස්ත්‍රික්කයේ ප්‍රතිසංස්කරණය කිරීමට යෝජිත වැව් හඳුනා ගැනීම හා ඇස්තමේන්තු සැකැසීම සිදු කරමින් සිටින බව අනුරාධපුර ගොවිජන සේවා අධ්‍යක්‍ෂ රුවන් රත්නායක මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104232</link>
    <topic>විදුලිබල මණ්ඩලයේ වැටලීම්වලින්දස ලක්ෂ 3ක ආදායම්</topic>
    <author>තිහගොඩ සමූහ – පී. පී. ජී. සුගතදාස</author>
    <content>ලංකා විදුලි බල මණ්ඩලයේ දකුණු පළාත් කාර්යාලයේ වැටලීම් අංශය මගින් මේ වසරේ ජනවාරි සහ පෙබරවාරි මාස වල සිදු කරන ලද වැටලීම් වලින් රුපියල් 32,90,375 මුදලක් අධිකරණ දඩ සහ මණ්ඩලයට සිදු කරන ලද අලාභ වශයෙන් විදුලිය වංචා චෝදනාවන්ට වැරැදිකරුවන් වූ අයගෙන් අය කර ගෙන ඇති බව එම කාර්යාලයේ දකුණු පළාත් භාර ප්‍රධාන මෙහෙයුම් නිලධාරී කේ. ජී. සරනදාස මහතා පැවසීය.මේ වසරේ ජනවාරි හා පෙබරවාරි මාස වල දකුණු පළාතේ විදුලිය වංචා කිරීමේ චෝදනා වලට වැරැදිකරුවන් වූ සංඛ්‍යාව 48 කි.ඔවුන්ට එරෙහිව ගාල්ල, මාතර, වලස්මුල්ල, තිස්සමහාරාමය, තංගල්ල, බලපිටිය, ඇල්පිටිය හා බද්දේගම අධිකරණ වල මේ නඩු පවරා තිබූ බවද සරණදාස මහතා කීය.තවද විදුලිය මනු වංචනික ලෙස වෙනස් කිරීම් හා නීති විරෝධී අන්දමින් සිදු කරන විදුලිය සොරකම් කිරීම හේතුවෙන් ලංකා විදුලිය බල මණ්ඩලයට බරපතළ පාඩුවක් සිදුවෙමින් පැවතීම නිසා මෙම වසරේ සිට හදිසි වැටලීම් දකුණු පළාත තුළ වැඩි කර ඇති බවද හෙතෙම සඳහන් කළේය.ලංකා විදුලි බල මණ්ඩලයේ දකුණු පළාත භාර නියෝජ්‍ය සාමාන්‍යාධිකාරී එච්. ඒ. ජී. පුෂ්පකුමාර මහතාගේ උපදෙස් හා මග පෙන්වීම මත එම කාර්යාලයීය හදිසි වැටලීම් අංශය මෙම වැඩපිළිවෙළ ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104233</link>
    <topic>හොර දැව ගබඩා පවත්වාගෙන ගිය දෙදෙනකුට රු. 30000ක් දඩ</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>වන සංරක්ෂණ ජෙනරාල් වෙත ලියාපදිංචි නොකර පාණදුර කිරිබේරිය සිල්වරින් වත්ත ප්‍රදේශයේ අනවසර දැව ගබඩා දෙකක් පවත්වාගෙන ගිය දෙදෙනකු ඉංගිරිය අඩවි වන කාර්යාලයේ නිලධාරීන් විසින් අත්අඩංගුවට ගෙන පාණදුර මහේස්ත්‍රාත් අධිකරණය වෙත ඉදිරිපත් කරන ලදී.එහිදී වරද පිළිගත් එම පුද්ගලයන් දෙදෙනාට එක් අයකුට රු. 15000 බැගින් වන සේ දඩ මුදල් ගෙවීමට පාණදුර මහේස්ත්‍රාත් රංග දිසානායක මහතා විසින් නියෝග කරන ලදී. ඉංගිරිය අඩවි වන නිලධාරී සී. එස්. එල්. ජයසිංහ මහතාගේ මෙහෙයවීමෙන් අතිරේක අඩවි වන නිලධාරී මහින්ද වීරරත්න බීට්ටු වන නිලධාරීන් වන එම්. නිහාල් ජයශාන්ත හා එම්. ඒ. හෙන්රි පෙරේරා සහ රියදුරු සමන් ගුරුසිංහ මහත්වරුන් විසින් මෙම වැටලීම සිදු කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104234</link>
    <topic>පාසල් සිසුවකුට අපචාර කළැයිවිදුහල්පතිවරයෙක් රිමාන්ඩ්</topic>
    <author>මතුගම සංචාරක</author>
    <content>පාසල් ශිෂ්‍යයකුට කරන ලද අපචාර සිද්ධියක් සම්බන්ධයෙන් මතුගම ප්‍රධාන පාසලක දමිළ අංශයේ විදුහල්පතිවරයකු මතුගම පොලිසිය විසින් අත්අඩංගුවට ගෙන මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු ලබන මස 05 වැනි දක්වා රිමාන්ඩ් භාරයේ තැබීමට නියෝග කළේය.මේ පාසලේ දමිළ අංශයේ විදුහල්පතිවරයා උපකාරක පන්තියට පැමිණි අවස්ථාවේදී එම සිසුවා අපචාර සිද්ධියට මුහුණ පා ඇත.මතුගම මූලස්ථාන පොලිස් පරීක්ෂක කේ. ඒ. උදය කුªමාර, කාන්තා කාර්යාංංශයේ ස්ථානාධිපති රේණුකා හේමමාලි මහත්ම මහත්මීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104235</link>
    <topic>මොරවක මාර්ග සංවර්ධනයටරුපියල් කෝටි 13ක්</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>දීර්ඝ කාලයක් කිසිදු නවීකරණයකට ලක් නොවීම නිසා ගමනාගමන කටයුතුවලදී දැඩි දුෂ්කරතා ගෙනදුන් මාතර දිස්ත්‍රික්කයේ මොරවක් කෝරළයේ මාර්ග පද්ධතිය සංවර්ධනයට පියවර ගැනේ. රාජ්‍ය හා පෞද්ගලික වතු ආශ්‍රිත මේ මාර්ග පද්ධතිය සංවර්ධනය සඳහා වැය කෙරෙන මුදල රුපියල් කෝටි 12ක් පමණ වේ. ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතාගේ ඉල්ලීමක් අනුව එම අමාත්‍යංශය මගින් මේ ප්‍රතිපාදන මහාමාර්ග සංවර්ධන අධිකාරියට ලබාදී ඇත.දෙපස විධිමත් කාණු පද්ධතියක් ඉදි කෙරෙන අතර මාර්ග සංවර්ධනය කෙරෙනුයේ කොන්ක්‍රීට් ක්‍රමයටය. මේ නිසා විශේෂයෙන්ම වතු ආශ්‍රිතව ජීවත් වන ජනතාවට ගමනාගමනයේදී මෙතෙක් පැවති දුෂ්කරතා මග හැරෙනු ඇත. එමෙන්ම තේ දළු හා තේ නිෂ්පාදන ලොරි හා ට්‍රැක්ටර් මගින් ප්‍රවාහනයට ද වැඩි පහසුකම් සැලසෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104236</link>
    <topic>කංසා මිශ්‍ර දුම්කොළ කුඩු සමගපුද්ගලයෙක් අත්අඩංගුවට</topic>
    <author>සොරණාතොට සමූහ සී. ගමගේ</author>
    <content>කංසා මිශ්‍ර දුම්කොළ කුඩු කිලෝ හතරහමාරක් සමග පුද්ගලයකු හාලිඇළ අඹවක ප්‍රදේශයේදී බදුල්ල පොලිසියේ නිලධාරීන් විසින් අත්අඩංගුවට ගෙන තිබේ.නිවසේ සඟවා තිබියදී මෙම දුම්කොළ කුඩු තොගය අත්අඩංගුවට ගත් බව පොලිසිය පැවසීය.හාලිඇළ අඹවක ප්‍රදේශයේ පදිංචි මේ සැකකරු අධිකරණයට ඉදිරිපත් කිරීමට නියමිතය.බදුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104237</link>
    <topic>රාගම සති පොළඅඩුපාඩුවලින් පිරිලා</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>රාගම නගරය යනු ශ්‍රී ලංකාවේ විශාලතම නගර අතුරින් එකකි. ශ්‍රී ලංකාවේ දෙවැනි ජාතික රෝහල ද පිහිටා ඇත්තේ රාගම ය. එමෙන්ම ශ්‍රී ලංකාවේ සෑම දිසාවකට ම ගමන් කළ හැකි දුම්රිය නැවතුම්පොළ පිහිටා ඇත්තේ ද රාගමය.රාගම නගරයේ ඇති සතිපොළ ද අභාවයට යමින් පවතී. පොළ අවට පොදු වැසිකිළියක් නැත. වෙළෙඳුන්ට අවශ්‍ය වුවහොත් පිපාසයට දිය බිඳක් බොන්න වතුර ටැප් එකක් නැති බවද අනාවරණය විය. වැසි දිනවල දී සති පොළ මඬ වගුරක් බවට පත්වෙයි. නිසියාකාර කාණු පද්ධතියක් නැත.දුම්රිය දෙපාර්තමේන්තුවට අයත් කාණුව දැන් වැසී ඇත. වැසි ජලය පොළ හරහා උතුරා ගොස් පොළ මඩ වගුරක් වන බව ද මෙහිදී හෙළි විය. මේ හේතුවත් – වැසිකිළි ප්‍රශ්නයත් – පානීය ජලය ප්‍රශ්නයත් හේතු කොට ගෙන දැන් පොළට වෙළෙඳාම් කිරීමට එන වෙළෙඳුන්ගේ සංඛ්‍යාවත් පාරිභෝගික ජනතාවගේ පැමිණීමත් ශීඝ්‍රයෙන් අඩු වෙමින් පවතින බව ද දැනගන්නට ලැබිණි.රාගම කොළඹ දුම්රිය මාර්ගයේ දකුණු පස බිම් ප්‍රදේශය දැන් මුළුමනින්ම කැලෑවෙන් වැසී යමින් පවතී.ඩෙංගු මඳුරුවන් ගේ වාසස්ථානයක් බවට පත්විය හැකි මේ ප්‍රදේශය ගැන වගකිව යුතු බලධාරීන්ගේ අවධානයට වහා යොමු විය යුතු බව ප්‍රදේශවාසීහු පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104238</link>
    <topic>ගෙමිදුලේ ගංජා වගා කළාටහය මසක් හිරේට</topic>
    <author>වාද්දූව සමූහ එස්. ආර්. පියදාස</author>
    <content>තම ගෙමිදුලේ මල් පැළ සමඟ ගංජා වගාකර තිබූ අයකුට පාණදුර මහේස්ත්‍රාත් රංග දිසානායක මහතා විසින් හය මසක සිර දඬුවමක් නියම කරන ලදී.මෙසේ සිර දඬුවම් නියම වූයේ පාණදුර මහවිල මිරිස්වත්ත ප්‍රදේශයේ නිශ්ශංක ලක්මිත් කුමාර නැමැති අයෙකුටයි.එම පුද්ගලයා තම ගෙමිදුලේ මල් පෝච්චි අතර අඩි දෙක හමාරක් පමණ උසට ඉතා සරුවට ගංජා පැළ හතක් වවා තිබී අත්අඩංගුවට ගත් බව ඔහු අධිකරණයට ඉදිරිපත් කළ හිරණ පොලිසිය මහේස්ත්‍රාත්වරයා ඉදිරියේ පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r1104239</link>
    <topic>අගලවත්තේග්‍රාම නිලධාරී පුරප්පාඩු</topic>
    <author>මතුගම සංචාරක</author>
    <content>අගලවත්ත ප්‍රාදේශීය ලේකම් කොට්ඨාසයේ ග්‍රාම නිලධාරි පුරප්පාඩු දහයක් පවතින අතර රාජකාරී කටයුතු පවත්වාගෙන යාමේ දී අසීරුතා මතු වී තිබේ.අගලවත්ත ප්‍රාදේශීය ලේකම් කොට්ඨාසයට ග්‍රාම නිලධාරීන් 34 දෙනෙකු සිටිය යුතු වුවත් දැනට සිටින්නේ 24 දෙනෙකු පමණි.මේ කාර්යාලයේ පවතින ඇතැම් ග්‍රාම නිලධාරි පුරප්පාඩුවලට වසර දෙක තුන ඉක්ම ගොසිනි.මේ පුරප්පාඩු ග්‍රාම නිලධාරි වසම්වල රාජකාරි ආවරණය කිරීමට ආසන්න කොට්ඨාසවල ග්‍රාම නිලධාරින්ට පවරා ඇත. මේ නිසා ඇතැම් ග්‍රාම නිලධාරීන්ට වසම් දෙක තුනක රාජකාරී කටයුතු ආවරණය කිරීමට සිදුව ඇත.ගම්වැසියන්ගේ හදිසි රාජකාරි කටයුතු ඉටු කර දීමේ දී ප්‍රමාදයන් මේ නිසා සිදු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r11042310</link>
    <topic>කුරුණෑගල ඔප්පු ලියාපදිංචි යේ දීඅපහසුතා</topic>
    <author>කුරුණෑගල දකුණ සමූහ</author>
    <content>කුරුණෑගල ඉඩම් ලියාපදිංචි කිරීමේ කාර්යාලයේ, ඔප්පු ලියාපදිංචි කිරීමේ කටයුතුවලදී විවිධ අපහසුතා පැන නැගී ඇති බව ජනතාව පවසති. ඔප්පු ලියාපදිංචි කිරීමට යන ඉඩම් හිමියන්ට මෙන්ම නොතාරිස්වරුනට ද මෙම අපහසුතාවනට මුහුණ පෑමට සිදුවී ඇත්තේ මෙහි පවතින සේවක අඩුපාඩුව හේතුවෙනි.ඉංගිරිසියෙන් ලියන ලද ඔප්පු ලියාපදිංචි කිරීමේ කටයුතුවලදී සුදුසු නිලධාරීන් නොමැතිවීමේ හේතුව මත බොහෝ විට වැරැදීම් සිදුවන බව නොතාරිස්වරු පවසති.ඔප්පුවල සඳහන්කර ඇති නම් වැරැදි විධියට සටහන් කිරීම නිසා ඉඩම් හිමියන් විවිධ අවස්ථාවල දුෂ්කරතාවලට මුහුණ පා තිබේ. මේ හේතුව මත නොතාරිස්වරුනට නිවැරැදි නම ප්‍රකාශ කරමින් ප්‍රකාශන ඔප්පු පවා ලියන්නට සිදු වූ අවස්ථාවන් ද එමට ය.මෙහි සිටි පළපුරුදු නිලධාරීන් විශ්‍රාම ගොස් ඇති අතර තවත් අය ස්ථාන මාරු ලබා පිටව ගොස් ඇත. අඩුපාඩු සම්පූර්ණකර දීමට වගකිව යුත්තන්ගේ අවධානය වහා යොමු විය යුතු බව ජනතාව කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r11042311</link>
    <topic>ගම්පහ දිසාවේමී උණ යළි පැතිරේ</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ දිස්ත්‍රික්කය පුරා යළිත් මී උණ රෝගය ශීඝ්‍රයෙන් පැතිරී යෑමේ අවදානමක් උද්ගත වී ඇති හෙයින් පුරන් කුඹුරු, කොහිල කොටු, ඇළ වේලි, වගුරු බිම් ආශ්‍රිතව වැඩ කටයුතු කිරීම ඇරැඹීමට පෙර ප්‍රදේශයේ සෞඛ්‍ය නිලධාරීවරයා හෝ මහජන සෞඛ්‍ය පරීක්ෂකවරයා හමු වී අවශ්‍ය උපදෙස් ලබාගන්නා ලෙස නියෝජ්‍ය පළාත් සෞඛ්‍ය අධ්‍යක්ෂ වෛද්‍ය ලින්ටන් පද්මසිරි මහතා පැවැසීය.මේ වන විට මිනුවන්ගොඩ ප්‍රදේශයෙන් මී උණ රෝගය නිසා සිදු වූ මරණ කිහිපයක් පිළිබඳව වාර්තා වී ඇති අතර දිස්ත්‍රික්කය පුරා මී උණ රෝගය වැළදීම නිසා ප්‍රතිකාර ගැනීම සඳහා රෝහල් ගතවන සංඛ්‍යාව ද ශීඝ්‍රයෙන් වැඩි වෙමින් පවතින අතර ගම්පහ අත්තනගල්ල මීරිගම දිවුලපිටිය සහ මිනුවන්ගොඩ යන ප්‍රදේශවලින් මී උණ රෝගීන් වැඩි පිරිසක් රෝහල් ගත වී ඇති බව සෞඛ්‍ය නියෝජ්‍ය අධ්‍යක්ෂ කාර්යාලයේ සංඛ්‍යා ලේඛණ පෙන්වා දෙයි.තද උණ සමඟ මස් පිඩු වේදනාවන්, ඇස් බොර පැහැ ගැන්වීමත් මී උණ රෝගයේ ප්‍රධාන රෝග ලක්ෂණ වන අතර, දින කිහිපයකින් එම රෝග ලක්ෂණ සමග වමනය, හිසරදය, මූත්‍රා දැවිල්ල මූත්‍රා තද කහ පැහැයට හැරීම සහ මූත්‍රා සමග ලේ පිටවීම සිදු වේ නම් වහාම වෛද්‍ය ප්‍රතිකාර සඳහා රජයේ රෝහලකට ඇතුළු වන ලෙස වෛද්‍ය ලින්ටන් පද්මසිරි මහතා ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r11042312</link>
    <topic>මීගමුව නගරයේ මරු කපොල්ලක්</topic>
    <author>ඡායාරූපය මීගමුව විශේෂ එස්. ප්‍රනාන්දු</author>
    <content>මීගමුව නගරය මධ්‍යයේ කාමච්මෝධය මංසන්ධියේ පාරේ කාණු උඩින් දමා තිබෙන කොන්ක්‍රීට් ලෑලි කැඩී බිඳී ගොස් මරු කපොල්ලක් බවට පත්ව තිබේ. මේ මංසන්ධිය හරහා දිවා රාත්‍රී දෙකේ විශාල පිරිසක් එහා මෙහා ගමන් කරන අතර මේ ගැන වගකිව යුත්තන්ගේ විශේෂ අවධානය යොමු වනු ඇතැයි නගරවාසීහු බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=r11042313</link>
    <topic>කිරිබත්ගොඩ දෙල්ගොඩ මාර්ගයේතැන-තැන කහඉරි මැකිලා</topic>
    <author>කැලණිය සමූහ එඩ්වඩ් වීරසිංහ</author>
    <content>කිරිබත්ගොඩ සිට මාකොළ, සපුගස්කන්ද හරහා දෙල්ගොඩ දක්වා වැටී ඇති ප්‍රධාන මාර්ගයේ බොහෝ ස්ථානවල පාර හරහා මාරුවීමට ඇඳ තිබූ කහ ඉරි මැකීගොස් තිබීම නිසා මහජනයාට විවිධ දුෂ්කරතාවලට මුහුණදීමට සිදු වී තිබේ.මේ නිසා රියැදුරන්ද අසීරුවට පත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104231</link>
    <topic>නායක ඩිල්ෂාන්ට කණ්ඩායමත් සමඟ</topic>
    <author>වර්නන් ගුණසේකර</author>
    <content>එංගලන්ත ක්‍රිකට් සංචාරය සඳහා මැයි මස 10 වැනි දින ශ්‍රී ලංකා කණ්ඩායම සමග පිටත්ව යාමට හැකිවන පරිදි නව නායක තිලකරත්න ඩිල්ෂාන් අයි. පී. එල්. තරගාවලියෙන් මුදාහරින ලෙසට ශ්‍රී ලංකා ක්‍රිකට් බලධාරීන් විසින් ඉන්දියා ක්‍රිකට් පාලක මණ්ඩලයෙන් ඉල්ලීමක් කර තිබේ.මේ ඉල්ලීම ඉන්දියාවට ඉදිරිපත් කළ බව ශ්‍රී ලංකා ක්‍රිකට් ලේකම් නිශාන්ත රණතුංග මහතා ‘දිනමිණ’ට ඊයේ පැවැසීය.එංගලන්තයට එරෙහි ත්‍රිත්ව ටෙස්ට් තරගමාලාව සඳහා වන ශ්‍රී ලංකා කණ්ඩායමට නම් කොට තිබෙන අයි. පී. එල්. ක්‍රීඩකයන්ට එංගලන්තයේදී ශ්‍රී ලංකා කණ්ඩායම සමග එක්විය යුතු දිනය මැයි මස 18 වැනිදා තෙක් දීර්ඝ කිරීමට ශ්‍රී ලංකා ක්‍රිකට් අතුරු කමිටුව තීරණය කොට තිබේ.මේ අනුව එම ක්‍රීඩකයන්ට ඉන්දියාවේ සිට කෙළින්ම එංගලන්තයට යාමට අවසරය ලැබී තිබේ.එංගලන්ත සංචාරයට නම් කර සිටින ක්‍රීඩකයන් මැයි මස 5 වැනි දින යළි ශ්‍රී ලංකාවට පැමිණ ජාතික කණ්ඩායම සමග එක් විය යුතු බවට කලින් තීරණයක් ගෙන තිබිණි. එහෙත්, ඉන්දියා ක්‍රිකට් පාලක මණ්ඩලයේ ඉල්ලීම මතත් කලින් සිටි ක්‍රීඩා ඇමතිවරයා (ගාමිණී ලොකුගේ මහතා) ශ්‍රී ලංකා ක්‍රීඩකයන් අයි. පී. එල්. තරගාවලියට සහභාගි වන බවට දී තිබෙන පොරොන්දුව මතත් හා දෙරට අතර පවතින මිත්‍ර සබඳතා සැලකිල්ලට ගනිමිනුත්, සිය කලින් තීරණය වෙනස් කිරීමට ශ්‍රී ලංකා ක්‍රිකට් බලධාරීන්ට සිදුව තිබේ.මේ අනුව මැයි මස 14 වැනි දින ඔක්ස්බ්‍රිජ් හිදී ඇරැඹෙන පළමු පුහුණු තරගය සඳහා නවක ක්‍රීඩකයන් යෙදවීම හැරෙන්න වෙනත් විකල්පයක් ශ්‍රී ලංකාවට නැති තත්ත්වයක් උද්ගතව තිබේ.මැයි 18 වැනිදා එංගලන්තයේ සිටි යුතු බවට අයි. පී. එල්. ක්‍රීඩකයන්ට දන්වා ඇත්තේ පළමු ටෙස්ට් තරගයට පෙර අවසාන පුහුණු තරගයට හෝ ඔවුන් සහභාගි කරවා ගැනීමේ අරමුණෙනි. දෙවැනි පුහුණු තරගය මැයි 19 වැනිදා ඩර්බ් හිදී ආරම්භ වන අතර ශ්‍රී ලංකාව හා එංගලන්තය අතර පළමු ටෙස්ට් ගැටුම මැයි 26 වැනිදා කාඩිෆ් හිදී ආරම්භ වේ.එංගලන්තයට එරෙහි ටෙස්ට් තරගමාලාව සඳහා ශ්‍රී ලංකා කණ්ඩායමට උප නායකයකු පත්කර නැත. ඒ, උප නායකත්වය සඳහා සලකා බැලෙන ක්‍රීඩකයන් ආබාධවලට ලක්ව සිටීම නිසාවෙනි.යම් හෙයකින්, ශ්‍රී ලංකාවේ ඉල්ලීම පරිදි ඉන්දියා ක්‍රිකට් පාලක මණ්ඩලය තිලකරත්න ඩිල්ෂාන් අයි. පී. එල්. තරගාවලියෙන් මුදාහැරීමට අකමැති වුවහෙත් ඩිල්ෂාන්ට මැයි 10 වැනිදා ශ්‍රී ලංකා කණ්ඩායම සමග එංගලන්තය බලා පිටත්ව යාමට නොහැකි වනු ඇත.එය එසේ වුවහොත්, විදේශයක පැවැත්වෙන ටෙස්ට් තරගමාලාවකට ශ්‍රී ලංකා ජාතික ක්‍රිකට් කණ්ඩායමක් නායකයකු සහ උප නායකයකු නොමැතිව රටින් පිටව යන ප්‍රථම අවස්ථාව මෙය වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104232</link>
    <topic>ෂෝන් මාෂ්ගේ පිති හරඹයෙන්කිංග්ස් පංජාබ් පිලට ජය</topic>
    <author/>
    <content>ඉන්දීය ප්‍රිමියර් ලීග් තරගමාලාවේ කිංග්ස් පන්ජාබ් පිල හා රාජස්ථාන් රෝයල් පිල අතර පැවැති තරගයේදී ලකුණු 48 ක ජයක් ලබා ගැනීමට කිංග්ස් පංජාබ් පිලට හැකි විය.කාසියේ වාසිය දිනූ රාජස්ථාන් රෝයල් පිලේ ආරාධනයෙන් පළමුව පන්දුවට පහර දුන් කිංග්ස් පංජාබ් පිල නියමිත ඕවර 20 තුළදී කඩුලු 7 ක් දැවී ලකුණු 195 ක් රැස් කළේය.ෂෝන් මාෂ් හතරේ පහර 6 ක් හා හයේ පහර 3 ක් සමගින් අගනා ලකුණු 71 ක් රැස් කළ අතර පෝල් වල්තාරි ලකුණු 46 ක්ද ඇඩම් ගිල්ක්‍රිෂ්ට් ලකුණු 28 ක්ද දිනේෂ් කර්තික් ලකුණු 21 ක්ද රැස් කළහ.පන්දු යැවීමේදී ෂෝන් ටෙයිට් ලකුණු 22 කට කඩුලු 3 ක්ද ෂේන් වොට්ෂන් ලකුණු 24 කට කඩුලු 2 ක්ද බිඳ හෙලූහ.ලකුණු 196 ක ජයග්‍රාහී ඉලක්කය හඹා ගිය රාජස්ථාන් රෝයල් පිලට ඕවර 20 අවසානයේදී ලබා ගත හැකි වූයේ කඩුලු 7 ක් දැවී ලකුණු 147 ක් පමණි.අශෝක් මෙනාරියා ලකුණු 34 ක්ද ස්ට්‍රාට් බිනි ලකුණු 20 ක්ද අභිෂේක් රෝට් ලකුණු 25 ක්ද හා ෂේන් වොට්ෂන් ලකුණු 24 ක්ද රැස් කළහ.පන්දු යැවීමේදී බාර්ගව් බට් ලකුණු 20 කට කඩුලු 2 ක්ද ප්‍රවීන් කුමාර් ලකුණු 22 කට කඩුලු 2 ක්ද බිඳ හෙලූහ.ෂෝන් මාෂ් තරගයේ වීරයාට හිමි සම්මානය දිනා ගත්තේය.කිංග්ස් පංජාබ් පිල කඩුලු 7 ක් දැවී (ඕවර 20) 195ෂෝන් මාෂ් 71, පෝල් වල්තාරි 46, ඇඩම් ගිල්ක්‍රිෂ්ට් 28, දිනේෂ් කර්තික් 21 (ෂෝන් ටෙයිට් 22 / 3, ෂේන් වොට්ෂන් 24 / 2)රාජස්ථාන් රෝයල් කඩුලු 7 ක් දැවී (ඕවර 20) 147අශෝක් මෙනාරියා 34, ස්ට්‍රාට් බිනි 30, අභිෂේක් රෝට් 25, ෂේන් වොට්ෂන් 24 (බාර්ගව් බට් 20 / 2, ප්‍රවීන් කුමාර 22 / 2).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104233</link>
    <topic>කොදෙව්වන්ටලකුණු 7කතියුණු ජයක්</topic>
    <author/>
    <content>සංචාරක පාකිස්තාන පිල හා බටහිර ඉන්දීය කොදෙව් පිල අතර සාන්ත ලුසියාහි බොසෙජෝ ක්‍රීඩාංගණයේදී පැවැති ඕවර විස්සයි 20 තරගයේදී ලකුණු 7 ක ජයක් වාර්තා කිරීමට බටහිර ඉන්දීය කොදෙව් පිල සමත් විය.කාසියේ වාසිය දිනූ බටහිර ඉන්දීය කොදෙව් පිල පළමුව පන්දුවට පහරදුන් අතර නියමිත ඕවර 20 තුළදී කඩුලු 7 ක් දැවී ලකුණු 150 ක් රැස් කළේය.ලෙන්ඩ් සිමන්ස් දක්ෂ පිතිහරඹයක නියැලෙමින් අගනා ලකුණු 65 ක් රැස් කළේ හතරේ පහර 7 ක් හා හයේ පහර 2 ක් සමගිනි.ඩැරන් බ්‍රාවෝ හතරේ පහර 4 ක් හා හයේ පහර 2 ක් සමගින් ලකුණු 42 ක් රැස් කළේය.පන්දු යැවීමේදී අබ්දුර් රෙහෙමන් ලකුණු 22 කට කඩුලු 2 ක්ද, වහබ් රියාස් ලකුණු 24 කට කඩුලු 2 ක්ද සයීඩ් අජ්මාල් ලකුණු 35 කට කඩුලු 2 ක්ද දවා ගත්හ.පිළිතුරු ඉනිම ක්‍රීඩා කළ පාකිස්තාන පිලට ඕවර 20 තුළදී කඩුලු 9 ක් දැවී රැස් කර ගත හැකි වූයේ ලකුණු 143 ක් පමණි.උමාර් අක්මාල් වැඩිම ලකුණු ලාභියා ලෙස ලකුණු 41 ක් රැස් කළේය. අසාද් ෂාෆික් ලකුණු 25 ක්ද සයීඩ් අජ්මාල් (නොදැවී) ලකුණු 21 ක්ද රැස් කළහ.පන්දු යැවීමේදී දේවේන්ද්‍ර බිෂු ලකුණු 17 කට කඩුලු 4 ක්ද, රවි රම්පාල් ලකුණු 31 කට කඩුලු 3 ක්ද බිඳ හෙලීය.බිෂූ “තරගයේ වීරයා” ලෙස නම් කෙරිණි.බටහිර ඉන්දීය කොදෙව් : කඩුලු 7 ක් දැවී (ඕවර 20) 150ලෙන්ඩ් සිමන්ස් 65, ඩැරන් බ්‍රාවෝ 42 (අබ්දුර් රෙහෙමන් 22 / 2, වහබ් රියාස් 24 / 2, සයීඩ් අජ්මාල් 35 / 2)පාකිස්තානය : කඩුලු 9 ක් දැවී (ඕවර 20) 143උමාර් අක්මාල් 41, අසාද් ෂාෆික් 25, සයීඩ් අජ්මාල් (නොදැවී) 21 (දේවේන්ද්‍ර බිෂූ 17 / 4, රවි රම්පාල් 31 / 3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104234</link>
    <topic>ශ්‍රී ලංකාව - එමීර් රාජ්‍ය ගැටුම අද</topic>
    <author>ෆවුස් මොහොමඩ්</author>
    <content>එච්. එස්. බී. සී. ආසියානු රටවල් පහක රගර් සූරතාවලිය ආරම්භ කරමින් ශ්‍රී ලංකාව හා එක්සත් අරාබි එමීර් රාජ්‍යය අතර තරගය අද (23) ලොන්ඩන් පෙදෙසේ සී. ආර්. ඇන්ඩ් එෆ්. සී. පිටියේදී පැවැත්වේ.ආසියානු මහාද්වීපයේ ප්‍රධානතම 15 සාමාජික රගර් තරගාවලිය වන මේ තරගාවලියට ශ්‍රී ලංකාව, එක්සත් අරාබි එමීර් රාජ්‍ය, ජපානය, හොංකොං සහ කසකස්තානය තරග වදිති.රටවල් පහේ ආසියානු රගර් තරගාවලියක් ශ්‍රී ලංකාවේ පැවැත්වෙන පළමු අවස්ථාව මෙය වන බැවින් අද තරගයට අති විශාල ක්‍රීඩා ලෝලීන් පිරිසක් සහභාගි වනු නිසැකය.මහනුවර ක්‍රීඩා සමාජයේ ෂෝන් විජේසිංහගේ නායකත්වයෙන් සහ එම ක්‍රීඩා සමාජයේම ෆසිල් මරිජාගේ උපනායකත්වයෙන් යුත් ශ්‍රී ලංකා පිලට ප්‍රබල ක්‍රීඩකයෝ රැසක්ම ඇතුතුළත්ව සිටිති.මේ තරගාවලියේ අද පැවැත්වෙන අනෙක් තරගය වන්නේ හොංකොං පිල හා කසකස්තානය අතර තරගයයි. ඒ තරගය කසකස්තානයේදී පැවැත්වේ.ආසියාවේ නවතම රගර් සංගමයක් වන එක්සත් අරාබි එමීර් රාජ්‍ය කණ්ඩායම ප්‍රවීන හා නවක ක්‍රීඩකයන්ගෙන් සමන්විතය.අද තරගයෙන් අනතුරුව ශ්‍රී ලංකාව මැයි 7 දා හොංකොං පිල සමග සී. ආර්. ඇන්ඩ් එෆ්. සී. පිටියේදීම තරග වැදීමට නියමිතය. එක්සත් අරාබි එමීර් රාජ්‍යය සහභාගි වන මීළඟ තරගය මේ මස 29 දා කසකස්තානය සමග එක්සත් අරාබි එමීර් රාජ්‍යයේදී පැවැත්වේ.මැයි මස 14 දා ශ්‍රී ලංකාව හා කසකස්තානය අතර තරගය කසකස්තානයේදී පැවැත්වෙන අතර මැයි 21 දා මේ සූරතාවලියේ ප්‍රබලතම කණ්ඩායම වන ජපානය සී. ආර්. ඇන්ඩ් එෆ්. සී. පිටියේදී ශ්‍රී ලංකා පිල හමුවනු ඇත.ජයග්‍රාහකයන්ට පිරිනැමෙන එච්. එස්. බී. සී. ආසියානු රටවල් පහේ සූරතා කුසලානය ඉන්දියාවේ ඉපැරැණි රගර් ක්‍රීඩා සමාජයක් වන කල්කටා ක්‍රිකට් සහ පාපන්දු ක්‍රීඩා සමාජය (CCFC)  සහ බොම්බේ ජිමිකානා ක්‍රීඩා සමාජය විසින් ආසියානු රගර් සංගමයට (ARFC) පරිත්‍යාග කරනු ලැබූවකි.එක්සත් රාජධානියෙන් පිට ලොව පැරැණිතම රගර් ක්‍රීඩා සමාජය වන කල්කටා ක්‍රීඩා සමාජය 1792 වසරේදී ස්ථාපිත කළ එකකි.2008 වසරේ පැවැති මංගල එච්. එස්. බී. සී. ආසියානු රටවල් පහේ රගර් සූරතාවලිය ජය ගත් ජපානය මේ කුසලානය පළමුවරට පිරි නමනු ලැබුවේය. ඉන් අනතුරුව සෑම වසරකදීම මේ තරගාවලියේ ජයග්‍රාහකයන්ට මෙම කුසලානය හිමි විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104235</link>
    <topic>කෙටි සීමා පිහිනුම්සූරතා දෙකමමහාමායාවට</topic>
    <author>මහනුවර ක්‍රීඩා විශේෂ</author>
    <content>ශ්‍රී ලංකා ජල ක්‍රීඩා සංගමය මෙහෙයවූ ජ්‍යෙෂ්ඨ හා කනිෂ්ඨ කෙටි සීමා පිහිනුම් තරගාවලියේ ජාතික සූරතා දෙකම මෙවර මහනුවර මහාමායා බාලිකා විද්‍යාලය විසින් දිනා ගනු ලැබීය.මේ තරගාවලියේ අනුසුරතාවන් දෙකම කොළඹ විශාඛා විද්‍යාලය විසින් දිනා ගනු ලැබීය. කනිෂ්ඨ ජාතික පිහිනුම් තරගාවලිය කොළඹ ඩී. එස්. සේනානායක විදුහල් පිහිනුම් තටාකයේදී හා ජ්‍යෙෂ්ඨ ජාතික පිහිනුම් තරගාවලිය මහනුවර හිල්වුඩ් විදුහල් පිහිනුම් තටාකයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104236</link>
    <topic>තරුණ සේවා මිත්‍රත්ව පාපැදි සවාරියමැයි 20දා මඩකලපුවෙන් ඇරැඹේ</topic>
    <author>මහරගම විශේෂ වේහැල්ලේ පියතිලක</author>
    <content>ජාතික සංවර්ධනයට ජාතීන් අතර සහෝදරත්ව හා මිත්‍රත්වය ගොඩනැගීම 2011 ජාතික යෞවන ක්‍රීඩා උළෙලේ තේමාවයි.මේ හා බැඳුණු ජාතික මහා පාපැදි මිත්‍රත්ව උදාන සවාරියක් ජාතික තරුණ සේවා සභාව සංවිධානය කරනු ලබයි.සර්ව ජාතික, සර්ව ආගමික, සර්ව භාෂායික හා සර්ව සංස්කෘතීන්ට අයත් තරුණ තරුණියන් මෙයට යොදා ගැනේ.ශ්‍රී ලංකාව ආසියාවේ ආශ්චර්යය කිරීමේ ජනාධිපති මහින්ද රාජපක්ෂ මහතාගේ සංවර්ධන සංග්‍රාමයේ මූලය තාරුණ්‍යයයි. සිංහල, දමිළ, මුස්ලිම්, බර්ගර්, ජා, මැලේ ආදි තරුණ පරපුර තුළ දේශාභිමානී ආකල්ප වර්ධනය කිරීම මේ පාපැදි සවාරියේ මූලික අපේක්ෂාවයි.මේ ජාතික සහෝදරත්ව පාපැදි සවාරිය මැයි මස 20 වන දින නැගෙනහිර පළාතේ මඩකලපුවෙන් ඇරඹී 23 දා දකුණු පළාතේ මාතරින් අවසන් වේ.මේ මිත්‍රත්ව පාපැදි සවාරියට සිංහල දමිළ, මුස්ලිම් ඇතුළු සියලුම ජාතීන්වල තරුණයින් සහභාගී වෙති.20දා රාත්‍රිය අම්පාර, 21දා මොනරාගල, 22දා හම්බන්තොට යන ස්ථානවල නවාතැන් ගන්නා අතර ඒ ස්ථානවලදී ජන හමු හා සංස්කෘතික සාද පැවැත්වීමට ද නියමිතය.මේ මිත්‍රත්ව පාපැදි සවාරිය 2011 ජාතික යෞවන ක්‍රීඩා උළෙල පිළිබඳ කෙරෙන පූර්ව කථනයක් බව ජාතික තරුණ සේවා සභාවේ සභාපති අධ්‍යක්ෂ ජනරාල් ලලිත් පියුම් පෙරේරා මහතා ‘දිනමිණ’ට පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=s1104237</link>
    <topic>කළුතර දිස්ත්‍රික්පාපැදි සවාරිය හෙට</topic>
    <author/>
    <content>‘නීල් සුනෙත්‍රලාල් පදනම’ ප්‍රථම වරට සංවිධානය කරනු ලබන කළුතර දිස්ත්‍රික් මහා පාපැදි සවාරිය හෙට (24) පෙරවරු 8.00 ට පාණදුර පල්ලිමුල්ල මංසන්ධියෙන් ආරම්භ කෙරේ.මේ තරගයේ ප්‍රථම ත්‍යාගය ලෙසින් රුපියල් 25000ක්ද, දෙවන ත්‍යාගය ලෙසින් රුපියල් 15000ක්ද, තෙවැනි ත්‍යාගය වශයෙන් රුපියල් 10000ක්ද, රුපියල් 2,500 බැගින් සැනසිලි ත්‍යාග 10 ක් ද පිරිනැමීමට සංවිධායකයෝ කටයුතු යොදා ඇත.කළුතර දිස්ත්‍රික්කයේ පදිංචි ඕනෑම තරගකරුවෙකුට මේ සඳහා සහභාගී විය හැකි බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=f1104231</link>
    <topic>අපට හංවඩු ගහන්නේයුද අපරාධකාරයෝමයි</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>ත්‍රස්තවාදයට එරෙහි මානුෂීය මෙහෙයුමේ දී ශ්‍රී ලංකාවේ යුද අපරාධ සිදු වු බව කියමින්, තමන්ට උපදෙස් ගැනීමට යැයි එක්සත් ජාතීන්ගේ මහ ලේකම් බෑන් කී මූන් පත් කළ කමිටුව නිකුත් කර ඇති වාර්තාව හා ඊට අදාළ දේශපාලන යථාර්ථය තේරුම් ගැනීම පිළිබඳ ඉදිකිරීම් ඉංජිනේරු සේවා, නිවාස සහ පොදු පහසුකම් අමාත්‍ය හා ජාතික නිදහස් පෙරමුණේ නායක විමල් වීරවංශ මහතා සමඟ දිනමිණ කළ සාකච්ඡාවකි.* බෑන් කී මූන්ගේ “විශේෂඥ” කමිටුවට එරෙහිව ඔබ මාරාන්තික උපවාසයකත් යෙදුණා. දැන් මේ කමිටුව තම වාර්තාව නිකුත් කරලා. කමිටුව හා මේ වාර්තාව නිකුත් වීම හෝ එහි අන්තර්ගතය කියන දෙකෙන් කොතැනින් ද ඔබ මේ සාකච්ඡාවට පිවිසෙන්නේ ?මූන් ගේ කමිටුව නිසා විය හැකි අනතුර අපි කල්තියාම දැක්කා. එදා අපි ඊට එරෙහිව උපවාස කරද්දී සමහරු අපිට හිනාවුණා. මේක අනවශ්‍ය භීතිකාවක් කිව්වා. හැබැයි එහෙම කියපු, හිනාවුණු අයටත් දැන් මේ අනතුර තේරිලා තියෙනවා. බෑන් කී මූන් ඔහුට උපදෙස් දෙන්න මේ විදියේ කමිටුවක් පත් කෙළේ ඇයි? මේ කාරණය තේරුම් ගැනීමේ දී මූලිකවම වටහාගත යුතු දෙයක් තමයි මේ කමිටුවේ වාර්තාව එක්සත් ජාතීන්ගේ සංවිධානයේ වාර්තාවක් නොවන බව. එසේම මේක එක්සත් ජාතීන්ගේ කමිටුවකුත් නෙවෙයි. මේ කමිටුව එක්සත් ජාතීන්ගේ මහ ලේකම් බෑන් කී මූන් ගේ අභිමතාර්ථය අනුව ඔහුට උපදෙස් දීම සඳහා ඔහු පත්කළ එකක්.මට උපදෙස් දෙන්න කියලා මම කමිටුවක් පත් කළා නම් ඒ කමිටුව මට දෙන වාර්තාව මම අනෙක් අයට දෙන්න යන්නේ නෑ. මොකද, මම ඒ කමිටුව පත් කෙළේ මට උපදෙස් ගන්න නිසා. ඒ නිසා මූන්ගේ කමිටුවේ වාර්තාව ශ්‍රී ලංකා රජය භාර ගැනීමම වැරැදියි. මොකද ඒ වාර්තාවෙන් අපට වැඩක් නෑ. ඒක මූන්ට උපදෙස් දෙන්න ඇති එකක් මිසක අපි භාරගත යුතු දෙයක් නොවෙයි. මේක එක්සත් ජාතීන්ගේ වාර්තාවක් නොවන නිසාත් අපි එය භාරගත යුතු නෑ. ඒ නිසා මේක භාර ගැනීමෙන් අපි වැරැද්දක් කෙළේ. කොහොම හරි දැන් මේක අපිට ලැබිල තියෙනවා.හැබැයි, මේ වාර්තාව එන්නත් කලින් ඒකෙ අන්තර්ගතය ගැන අපිට දැනීමක් තියෙනවා. මොකද කමිටුව ඇති කිරීමේ භයානක පරමාර්ථ කළින්ම පැහැදිළි වුණ නිසා. කමිටු වාර්තාව කියන්නේ ඒ පරමාර්ථ ගැබ්වුණු කඩදාසි ටිකක්. ශ්‍රී ලංකා රජයට එරෙහිව යුද අපරාධ චෝදනා, මානව හිමිකම් උල්ලංඝණය කිරීමේ චෝදනා නඟමින් ජාත්‍යන්තර පරික්ෂණයක් සඳහා රැගෙන යාමේ වුවමානවයි මේ තුළ තියෙන්නේ. ජිනීවා මානව හිමිකම් කවුන්සිලයේ දී ශ්‍රී ලංකාවට එරෙහිව ගෙන ඒමට තැත්කර අසාර්ථක වූ යෝජනාව යළි ගෙන ආ යුතු බව කියන්නෙත් ඒ දුෂ්ට පරමාර්ථ නිසයි.මේ කාරණය අපි සුළුකොට තැකිය යුතු දෙයක් නෙවෙයි. ඔවුන්ගේ අරමුණු අපි හරියටම තේරුම් ගත යුතුයි. බෑන් කී මූන් කියන්නෙ අමෙරිකාව, බ්‍රිතාන්‍යය වගේ රටවල රූකඩයක් ඔවුන්ගේ නියෝග අනුව තමයි ඔහු වැඩකරන්නේ. මේ අයගේ අපේක්ෂාව කවදා හෝ සුදුසු දිනෙක ත්‍රස්තවාදය පරාජය කරමින් ශ්‍රී ලංකාවට සාමය දිනාදුන් මහින්ද රාජපක්ෂ ජනාධිපතිතුමා, ආරක්ෂක ලේකම්තුමා, ආරක්ෂක හමුදා ප්‍රධානීන් ඇතුළු රණවිරුවන් බිල්ලට ගැනීමයි. ඔවුන් අන්තර් ජාතික අධිකරණයක් හමුවට රැගෙන යාම සඳහා තමයි මේ වෑයම් කරන්නේ. ඒ නිසා මූන්ගේ කමිටු වාර්තාවේ ගැබ්ව ඇති දුෂ්ට අරමුණ ඉතා පැහැදිළියි.* බෑන් කී මූන් මේ විධියේ අසාධාරණයක් කරන්නේ එක්සත් ජාතීන්ගේ සාමාජික රටකට එරෙහිවයි. හරි නම් ඔහු පෙනී සිටිය යුත්තේ තම සාමාජික රට වෙනුවෙන් ?වත්මන් එ. ජා. මහලේකම් කරන්නේ බලවත් රටවල මේ දුෂ්ට මෙහෙයුම්වලට සුජාත භාවයක් ලබාදීමයි. කලින් සිටි මහ ලේකම්වරුන්ට වඩා නිර්වස්ත්‍රව මේ මහ ලේකම්වරයා ඔවුන්ගේ සියලු අන්තර්ජාතික කුපාඩිකම් ආරක්ෂා කරනවා. ශ්‍රී ලංකාවට එරෙහිව තැබූ මේ පියවරෙනුත් පැහැදිළි වෙන්නෙ එය මයි. දශක තුනක ත්‍රස්තවාදී යුද්ධය සාර්ථකව පරාජය කරලා, ඒකීය භාවය රැක ගනිමින් ලෝකයේ ප්‍රජාතන්ත්‍රවාදීව බලයට පත් ඉතාමත් ශක්තිමත් රජයක් ඇති, නායකත්වයක් ඇති රටක් හැටියටත්, දේශපාලන ආර්ථික හා සමාජයීය ස්ථාවරත්වය ශක්තිමත්ව ගොඩනඟා ගනිමින් ඉදිරියට යන රටක් හැටියටත් අපි නැඟී සිටිද්දී ඒ ගමන නතර කිරීමට ඇති වුවමනාව තමයි මේ පෙනෙන්නේ. රටේ නායකත්වයට පහර දෙමින් මේ දියත් කරන සැලැසුම් අපි සුළුකොට තැකිය යුතු නෑ. Regime change කියන වැඩපිළිවෙළේ ම ආරම්භයක් හැටියට අපි මේක තේරුම්ගත යුතුයි. මේ දුෂ්ට බලවේගවල අවාසියට පිහිටන ප්‍රධාන කාරණය වෙන්නෙ මේ රටේ පොදු ජනයා, රාජ්‍ය නායකයා හා රජය සමඟ ශක්තිමත්ව බැඳී සිටීමයි.* පලස්තීනයේ, ඉරාකයේ, ඇෆ්ගනිස්තානයේ හෝ ලිබියාවේ සිදුවන බලවත් රටවල බහත්කාරයන්, ඔවුන් විසින් කරන මානව හිමිකම් උල්ලංඝණය කිරීම් නුදුටු සේ සිටින ගමන් ශ්‍රී ලංකාවේ සිදු නොවූ දේද සිදු වූ බව කියන්නට එ. ජා. මහ ලේකම්වරයා උත්සාහ කරන්නේ ඇයි ?ඔය කියන රටවල වෙන දේවල් ඔහුට නොපෙනෙන්නෙ කලිනුත් කිව්වා වගේ ඔහු බටහිර අදිරාජ්‍යවාදී රටවල රූකඩයක් නිසා. ඒ නිසා ඔහුට ඒවා දකින්න අවශ්‍ය නෑ. එහෙම බලනකොට ඔය රටවල බලවත් ජාතීන් සිදුකරන මානව හිමිකම් කඩ කිරීම් ගැන කමිටු කීයක් පත් කරන්න ඕනද ? වාර්තා කීයක් නිකුත් වෙන්න ඕනද ? හැබැයි එහෙම වෙන්නෙ නෑ. මූන් කරන්නෙ ඒවා වහලා අපි වගේ රටවල නැති දේවල් හරි ඉස්මතු කරන එකයි.පිරබාහරන් මැරෙන කොට අතේ තිබුණේ බ්‍රිතාන්‍යයේ නිෂ්පාදනය කළ පිස්තෝලයක්. ඒකෙ තිබුණු උණ්ඩ ප්‍රංශයේ නිෂ්පාදන. එතකොට ත්‍රස්තවාදීන්ට අවි දුන්නෙ අපි ද ? මේ රටවල් ත්‍රස්තවාදීන්ට ආයුධ නිෂ්පාදනය කරලා.ඒ වා අතට දීලා ඒ අවිවලින් කරන විනාශය නතර කිරීමට ක්‍රියා කළ අපට එරෙහිව යුද අපරාධ චෝදනා ගේනවා. ත්‍රස්තවාදය පරාජය කිරීම ද යුද අපරාධය ? ලොව කිසිම තැනෙක යුද්ධ ඇතිවිය යුතු නැතැයි පිළිගන්නා රටක් අපි. බෞද්ධ රටක් හැටියට අපි අවි ගැටුම් ප්‍රතික්ෂේප කරනවා. එහෙව් රටකට එරෙහිවයි මේ යුද අපරාධ හංවඩුව ගහන්න හදන්නේ. අනෙක ඒක ගහන්නේ ඇත්තටම යුද අපරාධකාරයෝ. ඒ නිසා ජාතියක් හැටියට අපි දැඩි සමඟියකින් යුතුව මේ තත්ත්වයට මුහුණ දිය යුතුයි. ඒ සඳහා අලුත් උපායමාර්ගයක් පවා අවශ්‍යයයි. අපේ ජීවන දර්ශනයත් වෙනස් කරගනිමින් අපි එකලෙස මේ කාරණයට මැදිහත් විය යුතුයි.* මූන්ගේ කමිටුව පත් කරන්ටත් පෙර ශ්‍රී ලංකාව සංහිඳියාව පිළිබඳ කොමිෂමක් පත්කර තිබුණා. එය හමුවේ විවිධ පාර්ශවයන් සාක්ෂි ලබා දුන්නා. නමුත් එය පවා අවධානයට ලක්වීමක් මෙහි දී සිදුව නෑ නේද ?ඇත්තටම ඔවුන්ගේ වුවමනාව ඉටු කර ගැනීම මිස මෙවැනි දේ ඔවුන්ට වැදගත් නෑ. ඒ නිසා එවැනි ක්‍රියාදාමයක් වෙනවා ද කියන කාරණය දෙස ඔවුන් බලන්නෙත් නෑ. ඉරාකයේ සදාම් හුසේන්ගේ පාලනය පෙරළා දමා අවසානයේ ඔහුව එල්ලා මරා දැමීමේ රසායනික අවි පිළිබඳ බොරු චෝදනා නඟමින් බව අපි අමතක කළ යුතු නෑ. චෝදනා නඟපු අයටම ඒවා බොරු බව පිළිගන්න සිදු වුණා. ඒත් ඒ ගැන සමාව ගැනීමක් වත් කෙළේ නෑ.ඒ නිසා කුමක් හෝ සිදු වී නම් ඒ ගැන විමර්ශනයක් සිදු වනවා ද කියන එක ඔවුන්ට අදාළ නෑ. ඇත්තටම යුද අපරාධයක් වුණත් ඒකත් ඒ වචනය අල්ලා ගන්නවා මිස වෙන වැදගත් කමක් ඔවුන්ට නෑ. යුද අපරාධ නැත්නම් වෙනත් වචනයක් හරි අල්ලාගෙන ඔවුන් හදන්නේ ශ්‍රී ලංකාව ශක්තිමත් නායකත්වයක් යටතේ යමින් ඇති ඉදිරි ගමන වැළැක්වීමටයි. උපදේශක කමිටු පත් කළත් යටත් කිරීමේ ක්‍රියාදාමයේ එක් පියවරක් ලෙස බව අපි තේරුම් ගත යුතුයි.* මේ කාරණයේ දීත් හැමදාමත් අපේ අවංක මිතුරන් වු රුසියාව - චීනය වැනි බලවත් රටවල් අප සමඟ සිටීමේ වැදගත්කම ඔබ පැහැදිළි කරන්නේ කොහොම ද ?රුසියානු තානාපතිතුමාට අපේ ස්තූතිය පිරිනැමිය යුතුයි. එතුමා ආරක්ෂක ලේකම්තුමා හමු වූ අවස්ථාවේ ප්‍රබල ප්‍රකාශනයක් මාධ්‍යයට කළා. රුසියාව චීනය වැනි මිතුරු රටවල් අපත් සමඟ මේ කාරණයේදීත් එකට පෙළ ගැසීම විශාල ශක්තියක්. දැන් අප කළ යුත්තේ රුසියාව, චීනය සහ වෙනත් මිතුරු රාජ්‍යයන් සමඟ තව තවත් සබඳතා තරකර ගැනීමයි. අතරමැදි ස්ථාවරයක ඉන්න රටවල් අප වෙත දිනා ගැනීමයි.* බටහිර හා අමෙරිකානු අධිපතිවාදයට යට වු එක්සත් ජාතීන්ගේ සංවිධානය තුළ පුළුල් වෙනස්කම් සඳහා ක්‍රියා කිරීමට රුසියාව - චීනය ආදී බලවත් රටවල් සමඟ යම් ක්‍රියාමාර්ගයක් ගත නොහැකි ද?මහින්ද රාජපක්ෂ ජනාධිපතිතුමා ත්‍රස්තවාදය පරාජය කරමින් ගෝලීය ආදර්ශයක් ලබාදුන් නායකයෙක්. දැන් එම ජාතික නායකත්ව භූමිකාව ජාත්‍යන්තරයට යා යුතුයි. එතුමාට එම හැකියාව තියෙනවා. විකල්ප එක්සත් ජාතීන්ගේ සංවිධානයක් සඳහා දැන් සෙසු ලෝකය අවදි කළ යුතුයි.* බෑන් කී මූන් දෙවන ධුර කාලය සඳහා අපේක්ෂාවෙන් සිටීමත් මේ කාරණා සමඟ සම්බන්ධ යැයි කිව හැකි දඅපට තියෙන ආරංචි අනුව නම් කාන්තාවකට මහ ලේකම් ධුරය දිය යුතු බව කියමින් රධිකා කුමාරස්වාමි මේ තනතුරට ගෙන ඒමේ උත්සාහයක් තියෙනවා. එසේ කරන්නේ ශ්‍රී ලංකාවට එරෙහිව ක්‍රියා කිරීම සඳහා බව ඉතා පැහැදිළියි. මූන්ලාගේ සැළැස්මට අනුව කාන්තාවන් තුන්දෙනක් මීට නම් වුණත් දෙදෙනෙකුට අකමැතියි. එතකොට ඉතිරි වෙන්නෙ රධිකා කුමාරස්වාමි. ඇයව ගේන්න හදන්නෙ ශ්‍රී ලංකාවට වැඩේ දෙන්නම් කියල හිතාගෙන යි. අපි මේක තේරුම් ගන්න ඕන. කොටි ත්‍රස්තවාදය පරාජය කළ රටකට මේක වැඩක් නෙවෙයි තමයි.ඒත් කොටි පරාජය කිරීමට ක්‍රියා කළ ශෛලියෙන්ම, ඒ වුවමනාවෙන්ම මූන්ලාගේ අභියෝගයටත් මුහුණ දිය යුතුයි. යුද ජයග්‍රහණය ලබා ගැනීමේ දී සේනාධිනායකයාගේ සිට ජනතාව දක්වා තිබූ වුවමනාව ඒ පෙළ ගැස්ම මේ වැඩේටත් අවශ්‍යයි. ඇත්තටම ඊටත් වැඩි පෙළගැස්මකින් යුතුව මීට මුහුණ දිය යුතුයි. සමහර විට මූන් යයි, රධිකා එයි, කවුරු ගියත් ආවත් අපි ජාතික එකඟතාවකින් යුතුව පෙළ ගැසිය යුතුයි. ඒ අතින් පසුගිය පළාත් පාලන ඡන්දයේ දී ජනතාව ලෝකයට දුන් පණිවිඩය ඉතාවැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>23</day>
    </date>
    <link>http://www.dinamina.lk/2011/04/23/_art.asp?fn=f1104232</link>
    <topic/>
    <author>සංවාදය - ගාමිණී ජයලත් ඡායාරූප -අනිල් ලසත් පෙරේරා</author>
    <content>“දිනමිණ” “දියවන්නාවේ නෑදෑයෝ” විශේෂාංගය ඔස්සේ සහෘද පාඨක ඔබට අද හමුවන්නේ පිය උරුමයෙන් දේශපාලනයට සපැමිණි කෑගල්ල දිස්ත්‍රික්කයේ දීප්තිමත් තරුණ දේශපාලනඥයෙකි.හේ නමින් කනක හේරත්.කනක හේරත්ගේ පියා සබරගමු පළාත් මහ ඇමැති මහීපාල හේරත් මහතා ය.“දියවන්නාවේ නෑදෑයෝ” හමුවේ කනක සිය ජීවිත තොරතුරු අප හමුවේ හෙළි කෙළේ මේ අයුරිනි.* කෑගල්ල දිස්ත්‍රික්කයෙන් පාර්ලිමේන්තුවට ගිය තරුණ මන්ත්‍රීවරයකු ලෙස බොහොම ප්‍රසිද්ධියක් තිබෙන්නේ කනක හේරත් නමයි. ඔබේ සම්පූර්ණ නම කොහොමද ?“මගේ සම්පූර්ණ නම කනක දසරත හේරත්, එච්චරයි.* ඔබගේ උපන් ගම ලෙස සැලකෙන්නේ කොහේද ? එතකොට ඔබේ උපන් දිනය ?මම උපන්නේ කෑගල්ලේ, නගරයේ රෝහලක 1976 අපේ‍්‍රල් 29 දා තමයි මගේ උපන් දිනය.* ඔබේ මව්පියෝ ගැන කතා කළොත් අපි දන්නවා සබරගමු මහ ඇමැති මහීපාල හේරත් ඔබේ පියා බව. මවගේ නම ?මව අජන්තා හේරත්, ඇයගේ ගම කෑගල්ලේ. පියාගේ මුල්ගම රඹුක්කන.* ඔබගේ පවුලේ සහෝදර සහෝදරියන් පිළිබඳ විස්තර කොහොම ද ?“මට ඉන්නේ සහෝදරයෙක් පමණයි. මෑතකදී විවාහ වුණා. නම ඉසුර හේරත්. ඔහු ව්‍යාපාරික කටයුතුවල යෙදී සිටිනවා...”* ඔබ මූලික අධ්‍යාපනය ලැබුයේ කොහේදී ද ?“ප්‍රථමයෙන් පෙර පාසලකට ගියා. කෑගල්ලේ කන්‍යාරාමයේ ඉන් පසුව පාසල් අධ්‍යාපනය සඳහා මහනුවර ත්‍රිත්ව විද්‍යාලයට ඇතුල් වුණා. පාසල අසල ඥාතියෙකුගේ නිවසක සිට පාසල් අධ්‍යාපනය සඳහා යොමුවුණා. උසස් පෙළ ගණිතය අංශයෙන් සමත් වුණා.”* වසර දොළහක් ඔබ පාසලේ ගත කළා. ඒ කාලය තුළ විශේෂ දක්ෂතා හෝ බාහිර කුසලතා වෙත යොමු වුණේ නැද්ද ?“ත්‍රිත්ව විද්‍යාලයේ රගර් කණ්ඩායම නියෝජනය කළා. කොළඹ රාජකීය විද්‍යාලය සමඟ වාර්ෂිකව පවත්වන තරග කිහිපයක් සඳහා සහභාගි වුණා. ඒ කාලය අමතක කරන්න බැහැ. මීට අමතරව ක්‍රීඩාවක් ලෙස පිහිනීමත් කළා.”* පාසල් ජීවිතයේ නොමැකෙන අත්දැකීම්, අමතක නොවන ඒවා ඇති , ඒවා ගැන කතා කළොත් ?බොහොම රසවත් සිද්ධීන් තිබෙනවා. ඒවා මෙතැන කියන්න බැහැ. යාළුවෝ පත්තරය කියවලා මට බනින්න පුළුවන්. මොනව වුණත් ඕඩියන් සිනමාහල අමතක කරන්න බැහැ”* උසස් පෙළ ගණිතය විෂය ධාරාවෙන් සමත් වුණා. ඊළඟට ඔබ විදේශ අධ්‍යාපනයට යොමු වුණා නේද ?“මම රුසියාවට ගියා අභ්‍යවකාශ ඉංජිනේරු පාඨමාලාවක් හදාරන්න. එහිදී පළමු වසරේ දී මම රුසියානු භාෂාවත් ඉංජිනේරු ශිල්පය පිළිබඳව මූලික අධ්‍යයනයක් කළා. මට අවශ්‍ය වුණේ අභ්‍යවකාශ ගගනගාමී පාඨමාලාවක් හදාරන්න. මා සම්බන්ධ වූ විශ්වවිද්‍යාලයේ එම පාඨමාලාව නැහැ. දෙවැනි අවුරුද්දේ සිට ඉගෙන ගැනීමට මම ඕස්ට්‍රේලියාවේ මෙල්බන් නගරයට ගියා. ඒ 1999 වසරේ දී ය. වසර තුනක් මම මෙල්බන් නගරයේ RMIT විශ්වවිද්‍යාලයට සම්බන්ධ වී අධ්‍යාපනය ලැබුවා..”* “ඕස්ට්‍රේලියාවේ ඉගෙනුම අවසන් කර ලංකාවට ආවද ? නැතිනම් ... ?“වසර දෙකක් පමණ ඕස්ට්‍රේලියානු ගුවන් සමාගමක සේවය කළා. කොන්ටස් සමාගම ප්‍රසිද්ධ සමාගමක්. ඊට පස්සේ අබුඩාබි ගුවන් සේවා සමාගමකට බැඳුනා. වසර දෙකක් පමණ අබුඩාබි සේවය කර 2004 දී ලංකාවට ඇවිත් ශ්‍රී ලංකන් ගුවන් සමාගමට බැඳුනා. එහි මාස කිහිපයක් පුහුණු ඉංජිනේරුවරයෙකු ලෙස පුහුණුව ලැබුවා. ඉන් පසු 2005 සිවිල් ගුවන් සේවා අධිකාරියේ ගුවන් යෝග්‍යතා ඉංජිනේරුවරයෙකු ලෙස සම්බන්ධ වුණා. 2009 දක්වා එහි සේවය කළා. 2009 දී සිවිල් ගුවන් සේවා අධිකාරියේ විධායක අධ්‍යක්ෂකවරයෙකු ලෙස පත්වීමක් ලැබුවා. පාර්ලිමේන්තු මැතිවරණයට ඉදිරිපත් වීම නිසා 2010 පෙබරවාරි මාසයේ දී පමණ රැකියාවෙන් ඉවත් වුණා.* ඔබ දේශපාලනයට ප්‍රවේශ විමට කලින් විවාහ වෙනවා. එහෙම නේද ? ඒ කාලය මතක් කළොත් ?ඇය මට හමුවුණේ ශ්‍රී ලංකන් ගුවන් සේවයේ සේවය කරන කාලයේ දී ය. අමෝදනී සමරසිංහ ඇයගේ ගම කුරුණෑගල. අපි 2008 අගෝස්තු මාසයේ දහ හතර වැනිදා විවාහ වුණා. අපිට දියණියන් දෙදෙනෙක් ඉන්නවා. වැඩිමහල් දියණියට අවුරුදු දෙකයි. ඇය බිනුති හේරත්, අලුත්ම සාමාජිකාවට මාස දෙකයි ඇය අයුකි හේරත්.”* ඔබගේ දේශපාලන ගමන් මඟ සඳහා පාර කැපුවේ ඔබේ පියා ද ? නැතිනම් ඔබ තනිවම පාර කපා ගත්තා ද ... ?“දේශපාලන ගමන් මඟට මට පාර කැපුවේ රඹුක්කන සහ කෑගල්ලේ ශ්‍රී. ල. නි. ප තරුණ සංවිධානය තුළින්. පියාගේ දේශපාලන කාර්යයන් සඳහා උදව්වන විට ඉබේම දේශපාලනය පිළිබඳ අත්දැකීම් ලැබුවා. තරුණ සංවිධානවල මගේ හැකියාවන් පිළිබඳව විශ්වාසයක් ගොඩනැඟුණා. තරුණ සංවිධාන තමයි මගේ දේශපාලනයට පාර කැපුවේ. ඔවුන් තමයි දේශපාලනයට පිවිසීම සඳහා මූලික අදහසක් යෝජනා කෙළේ.* ඒ කාලයේ ඔබේ බිරිය කැමැති වුණා ද දේශපාලනය කරනවාට ... ?“මුලින් අකමැත්තක් තිබුණේ නෑ. මගේ පියාත් දේශපාලනයේ ඉන්න නිසා. දැන් අවිවේක ස්වභාවයක් තිබෙනවා. මොනවා වුණත් දේශපාලනයත් පවුල් ජීවිතයත් සාර්ථකව ගෙන යෑමට උත්සාහ කරනවා.* වෙනත් පවුල්වලට වඩා ඔබේ පවුලේ වෙනසක් දකිනවා. ඒ පවුලේ සියලු දෙනා එක වහලයක් යට ජීවත් වීම. ඒ අනුව ඔබ සාර්ථක පවුල් ජීවිතයක් ගත කරන අයෙක් එහෙම නේද ?“ඔව් මගේ පියා, මව, මල්ලී ඔහුගේ බිරිය සහ මගේ පවුලේ අය එකම තැනක ජීවත් වීම අප පවුල් සංස්ථාවේ එකමුතු බව සමගිය මෙන්ම පවුලේ අයටම වගේ අපගේ ජනතාවටත් එකම වහලයක් යටතේ අපි සේවා කරන්නේ ඉතාම භක්තියකින්. එක වහලක් යට ජීවත්වීම තුළින් අපි රටට ආදර්ශයක් දී තිබෙනවා...”* ඔබේ පියා සබරගමු පළාතේ මහ ඇමැති, ඔබ ජාතික වශයෙන් තීන්දු තීරණ ගන්නා පාර්ලිමේන්තුවේ කෑගල්ල දිස්ත්‍රික්කය නියෝජනය කරනවා. ජනතාව ඔබෙන ඉල්ලන්නේ මොනවා ද ?“ජනතා අවශ්‍යතාවන් අතර රැකී රක්ෂා ප්‍රශ්නය මූලිකත්වයක් ගන්නවා. ඊට අමතරව ජනතාව ජීවත් වන ප්‍රදේශයේ යටිතල පහසුකම් භෞතික අවශ්‍යතා තිබෙනවා. රැකියා ප්‍රශ්නය විසඳන්න ටිකක් අමාරුයි. බොහෝ අය ඉල්ලන්නේ රජයේ රැකියා.* ඇයි ජනතාව රජයේ /කියාවන් ඉල්ලන්නේ, පෞද්ගලික අංශයට අකමැතිද නැත්නම් විකල්ප ක්‍රමවේද නැද්ද ?“රජයේ රැකියාවන් හරහා විශ්‍රාම වැටුපකට හිමිකම් කියන්න පුළුවන් නිසයි ඔවුන් රජයේ රැකියා ඉල්ලන්නේ. එහෙත් අතිගරු ජනාධිපති මහින්ද රාජපක්ෂ මැතිතුමා ප්‍රකාශ කළා පෞද්ගලික අංශයේ රැකියා නියුතු වූවන්ටත් විශ්‍රාම වැටුපක අවශ්‍යතාව. කම්කරු ඇමැතිතුමා මේ පිළිබඳ පනතක් ළඟදීම පාර්ලිමේන්තුවට ඉදිරිපත් කරාවි. රජයේ වුණත් පෞද්ගලික වුණත් රැකියාව කරන්නේ අපේ ජනතාවයි. ඔවුන්ට රැකියා සුරක්ෂිතතාවයක් තිබිය යුතුයි. ජනාධිපතිතුමා ජනතාව බෙදා වෙන් කර නැහැ. එතුමාට සැවොම එකයි.* කෑගල්ල දිස්ත්‍රික්කයේ රැකියා හා ආදායම් ලැබීමට සුදුසු සම්පත් බොහෝමයි. ඒ සඳහා සැළසුම් සකස් කර තිබේ ද ?“ජාතික සත්ත්වෝද්‍යානයත්, පින්නවල අලි පුනරුත්ථාපන මධ්‍යස්ථානයත්, සුන්දර භූමි ප්‍රදේශ සිද්ධස්ථාන නිසා, සංචාරක ව්‍යාපාරය මහත් සේ දියුණු වෙනවා. ආයුර්වේද ඖෂධ හා විවිධ ශාක වර්ගවලින් සමන්විත උද්භිත උද්‍යාන හරහා ඍජුව හා වක්‍ර රැකියා අවස්ථා උදාවෙනවා. ඒ සඳහා කාර්යක්ෂම බව හා ප්‍රමිතිගත බවක් ලබාදිය යුතුයි.ප්‍රදේශයේ කිතුල් කර්මාන්තය දියුණු කළ යුතු වෙනවා. ඒ වගේම විශාල වශයෙන් අලි පුනරුත්ථාපනය වන පින්නවලට ආහාර සඳහා කිතුල් වගා ව්‍යාපෘති අවශ්‍යයි. කිතුල් පැළ තුන්දහස් පන්සියක වගාවක් අපි ආරම්භ කරනවා. මේ මගින් ග්‍රාමීය කර්මාන්ත ගොඩ නැගේවි. තේ හා රබර්වලින් ආදායමක් ලැබීමටත් ඒ සඳහා විවිධ කර්මාන්ත කිහිපයක් උප නගර ආශ්‍රිතව ආරම්භ කිරීම සඳහා සැලැසුම් ක්‍රියාත්මක කරමින් සිටිනවා.* දේශපාලනයට පිවිසි ඔබ වඩාත්ම සිත්ගත් දේශපාලනඥයා ලෙස සලකන්නේ කාට ද ?වර්තමාන සමාජයේ ඉන්න ඉතාම සංවේදී හා අභීත නායකත්වයක් දරන අතිගරු ජනාධිපති මහින්ද රාජපක්ෂ මැතිතුමා මගේ සිත්ගත් දේශපාලනඥයායි. රට දියුණු කළ එක් සේසත් කළ රජවරු සිටි බව ඉතිහාසයේ සඳහන් වෙනවා. ඒ අය අපි දැක්කේ නැහැ. නමුත් වර්තමානයේ ලොකු කුඩා කවුරුත් දකින වීරයා ලෙස සලකන මහින්ද රාජපක්ෂ ජනාධිපති හැරෙන්න වෙන කවුරුත් නැහැ. ..”* ඔබේ අනාගත බලාපොරොත්තු ... ?ප්‍රථමයෙන් කෑගල්ල දිස්ත්‍රික්කයේ ජනතාවට දැනෙන සේවයක් කරන්න ඕනෑ. කුඩා දරුවා සිට ජ්‍යෙෂ්ඨ පුරවැසියා දක්වා විය යුතුයි. පාසල් අධ්‍යාපනය හා කාර්මික අධ්‍යාපනය අතර සම්බන්ධතා ගොඩනැඟිය යුතුයි. ප්‍රදේශයේ සම්පත් අනුවත් ජාතික හා ජාත්‍යන්තර අවශ්‍යතා අනුව දැනට කුසලතා ආකල්ප අනුව කාර්මික අධ්‍යාපනයේ සියලුම සංධිස්ථාන ජය ගැනීමට කටයුතු කළ යුතුයි.ගම නැඟුම මග නැඟුම මගින් සිදුවන ශීඝ්‍ර සංවර්ධනයන් සඳහා අවශ්‍ය දෑ කලට වේලාවට ජනතාව අතරට ගෙන යෑම සඳහා මූලික විය යුතුයි. කාලය තීරණය කරාවි මම කොතැනට ද යා යුත්තේ කියා...”* ඔබ බෞද්ධයෙක්. එහෙම නම් ලග්නය මොකක් ද ?තුලා ලග්නය...* ඡ්‍යොතිෂය පිළිබඳ විශ්වාසයක් තිබෙනවා ද ?“නැකත් සුබ වෙලාවන් පිළිබඳ පොළඹ වන්නේ දෙමාපියෝයි. ඒ අය නිතරම සුබ වෙලාවටම මුල් තැන දෙනවා. තවමත් මගේ හඳහන තිබෙන්නේ දෙමාපියෝ ළඟ. මම ඒක තවම ඉල්ලුවේ නැහැ. දෙම්පියෝ සමඟ ජීවත් වෙන නිසා එතරම් උනන්දුවක් වුණේ නැහැ.* කලාවට ඔබ දක්වන්නේ කිනම් ප්‍රතිචාරයක් ද ?“කලාව වෙත එතරම් නැඹුරුවක් නෑ. ත්‍රිත්ව විද්‍යාලයේ නැටුම් කණ්ඩායම වසර කිහිපයක් නියෝජනය කළා. ක්‍රීඩාවට තමයි හිත යොමු වුණේ...”* රග්බි ක්‍රීඩාව කෑගල්ලේ තරුණයින් අතරට ගෙන එන්න කැමැති නැද්ද ?දැනටම ඒ පිළිබඳ කටයුතු කරනවා. බොහෝ ක්‍රීඩාවන් සඳහා අවශ්‍ය ප්‍රවේශ මාර්ග අපි සකස් කරනවා. පාර්ලිමේන්තුවේ තරුණ කණ්ඩායම් වශයෙන් තරුණ අවශ්‍යතා පිළිබඳවත් තරුණයින්ගේ අනාගත අභිවෘද්ධිය වෙනුවෙන් අපි කටයුතු කරනවා.* මැතිවරණ කිහිපයක් පසුගියදා පැවැතුණා. ජනාධිපති මහින්ද රාජපක්ෂ මැතිතුමා තරුණ ජවයක් හා තරුණ බලයක් සඳහා වැඩ කරනවා. ඔබත් ඒ තරුණ ජවය තුළ ක්‍රියාත්මක ද ?ජනාධිපතිතුමාගේ බලාපොරොත්තුව පක්ෂය ඉදිරියට ගෙන යෑම පමණක් නොවෙයි. රටේ සංවර්ධනය ඉතා කාර්යක්ෂමව ඉදිරියට ගෙන යෑමටත් තරුණ මන්ත්‍රීවරු හරහා නිසි නායකත්වයක් බාර දී සාධාරණ, වංචාවලට සම්බන්ධ නොවී සංවර්ධන කටයුතු ශක්තිමත් කරන්න අපට උපදෙස් දෙනවා. ඒ නිසා ජනාධිපතිතුමා අපිට රට ඉදිරියට ගෙන යෑම සඳහා අත දෙනවා. බොහෝ තරුණ මන්ත්‍රීවරු උගත්කමින් යුක්තයි. එය සාර්ථක ගමනක ආරම්භයක්.* ජනාධිපති මහින්ද රාජපක්ෂ මැතිතුමාගේ පුතාත් පාර්ලිමේන්තුවේ මන්ත්‍රීවරයෙක් ඔහු සමඟ සම්බන්ධකම් නැද්ද ?“නාමල් රාජපක්ෂ මන්ත්‍රීතුමා සුවිශේෂි චරිතයක්. මේ වන විට ලංකාවේ සෑම අස්සක් මුල්ලක් නෑරම ගවේෂණශීලීව ගමන්කර ඒ ඒ ප්‍රදේශවල අවශ්‍යතා හා ඕනෑ එපාකම් තේරුම් කරගත් පුද්ගලයෙක්. ඔහු තරුණ මන්ත්‍රීවරු කණ්ඩායම් සමඟයි සහභාගි වන්නේ. පසුගිය ජූලි මාසයෙ දී අපි කිලිනොච්චි දිස්ත්‍රික්කයේ, ජලය නැති විදුලිය නැති හිසට වහළක් නැති මංමාවත් නැති අධ්‍යාපනය සඳහා ගොඩනැඟිලි නැති සහ වෙනත් යටිතල පහසුකම් නැති ජනතාව වෙනුවෙන් සාර්ථක සංවර්ධන ව්‍යාපෘතියක් සඳහා උර දුන්නා. අපි ඒවාට සහභාගි වුණා. නාමල් රාජපක්ෂ චරිතය ඉතා ක්‍රමවත්ව හා ආදර්ශවත් අන්දමින් ක්‍රියාත්මකයි. ඔහු පිරිපුන් තරුණ නායකත්වයක් දරනවා. තරුණ මන්ත්‍රීවරු හැටියට අපිට එය යෝධ ශක්තියක්...”.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104251</link>
    <topic>ව්‍යාජ සීඩී 20දාහක්-වෙළෙන්දෝ 700ක් අත්අඩංගුවට</topic>
    <author>විජයානි එදිරිසිංහ</author>
    <content>කලාකරුවන්ගේ ගීත නිර්මාණ සොරකම් කොට සකස් කළ ව්‍යාජ සී.ඩී. තැටි විසිදහසක් සහ ඒවා අලෙවි කළ වෙළෙඳුන් 700ක් අත්අඩංගුවට ගෙන තිබේ.ගීත නිර්මාණ සොරකම් කොට සැකැසූ ව්‍යාජ සී. ඩී. තැටි රටපුරා බෙදාහරින මාෆියා කල්ලි කොටු කර ගැනීම සඳහා දියත් කළ දැවැන්ත මෙහෙයුමකින් මේ සී. ඩී. තැටි හා ඒවා අලෙවි කළ පිරිස් අත්අඩංගුවට ගැනීමට හැකි වී ඇත.කොළඹ දිසාව, නුගේගොඩ ගල්කිස්ස සහ කළුතර පොලිස් කොට්ඨාස එක්ව මේ දැවැන්ත වැටලීම සිදුකොට තිබේ.කලා ක්ෂේත්‍රයේ පිරිසක් පසුගියදා තමා හමු වී කළ පැමිණිල්ලකට අනුව ජනාධිපති මහින්ද රාජපක්ෂ මහතා පොලිස්පති මහින්ද බාලසූරිය මහතාට දුරකථනයෙන් කතා කොට ගීත නිර්මාණ සොරුන් අත්අඩංගුවට ගැනීමට නියෝග කළේ ය.ඒ අනුව පොලිස්පතිවරයා ආරක්ෂක ලේකම් ගෝඨාභය රාජපක්ෂ මහතාගෙන් ලබාගත් උපදෙස් අනුව පසුගිය දින කීපය තුළ දැවැන්ත වැටලීම් කීපයක් සිදුකොට තිබේ.මේ අනුව ප්‍රදේශ 4කින් පමණක් ප්‍රසිද්ධ ගායක ගායිකාවන්ගේ නිර්මාණ ව්‍යාජ ලෙස සකස් කළ මේ සී. ඩී. තොගය සොයාගෙන ඇත. කොළඹ දිසාවේ වැටලූ ස්ථාන 500කින් ව්‍යාජ සී. ඩී. තැටි 6000ක් ද, නුගේගොඩ ස්ථාන 100කින් තැටි 5000ක් ද, කළුතර ස්ථාන 440කින් තැටි 7000ක් ද ගල්කිස්සේ ස්ථාන 600කින් තැටි 5000ක් ද සොයාගෙන ඇත.එම ව්‍යාජ සී. ඩී. තැටි මුද්‍රණය කළ සහ අලෙවි කළ වෙළෙඳුන්ට බුද්ධිමය දේපළ පනත යටතේ නඩු පවරා ඇත.කොළඹ නියෝජ්‍ය පොලිස්පති අනුර සේනානායක, නුගේගොඩ නියෝජ්‍ය පොලිස්පති දේශබන්දු තෙන්නකෝන් යන මහත්වරු ඇතුළු නියෝජ්‍ය පොලිස්පතිවරුන්ගේ මෙහෙයවීමෙන් මේ වැටලීම සිදුකර ඇත.ව්‍යාජ සී. ඩී. තැටි නිර්මාණය කොට අලෙවි කරන මාෆියා කණ්ඩායමට එරෙහිව නීතිය තදින්ම ක්‍රියාත්මක කරන බව දක්වමින් පොලිස්පතිවරයා දිවයිනේ පොලිස් ස්ථානවලට චක්‍රලේඛයක් ද නිකුත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104252</link>
    <topic>ශ්‍රී ලංකාවට කුඩම්මාගේ සැලකිලි එපා</topic>
    <author>රවී ලද්දුවහෙට්ටි</author>
    <content>ශ්‍රී ලංකාවේ ව්‍යවස්ථාවට අනුකූලව පත් කළ උගත් පාඩම් හා ප්‍රතිසංධාන කොමිසම පුළුල් පරාසයක කරුණු විමසමින් සිටියදී එක්සත් ජාතීන්ගේ සංවිධානයේ මහලේකම්වරයාගේ විද්වත් කමිටුව එම කරුණු සම්බන්ධයෙන් නිගමනයන්ට එළැඹීම නොසුදුසු බව විදේශ කටයුතු ඇමැති මහාචාර්ය ජී.එල්. පීරිස් මහතා පැවැසීය.එම විද්වත් කමිටුව ශ්‍රී ලංකාවේ කොමිසම නොසලකා හැරීම අත්තනෝමතික ක්‍රියාවක් බවත් ඇමැතිවරයා කියයි.ශ්‍රී ලංකාව සම්බන්ධයෙන් පමණක් වෙනත් ආකාරයකට නොසැලකිය යුතු බව පැවැසූ ඇමැතිවරයා එය රටේ ස්වෛරීභාවය උල්ලංඝනය කිරීමක් බවද අවධාරණය කරයි.රටක ස්වෛරීභාවයට ගරු කිරීම එක්සත් ජාතීන්ගේ ප්‍රඥප්තියේ ඇතුළත් කරුණක් බව පෙන්වා දෙන ඇමැතිවරයා මේ ආකාරයට කටයුතු වන්නට ඉඩ හැරියොත් එය එක්සත් ජාතීන්ගේ සංවිධානයට ද අහිතකර හා ව්‍යාකූල තත්ත්වයන්ට මුහුණ දීමට සිදු වන්නක් බවත් සඳහන් කෙළේය.උගත් පාඩම් හා ප්‍රතිසංධාන කොමිසම පත් කිරීම ජාත්‍යන්තර පැසසුමට ලක් වුණා. කොමිසම සම්බන්ධයෙන් විශ්වාසය පළ කළ විදේශ රජයන් ඊට සුබ පැතුවා. උතුරු නැඟෙනහිර ප්‍රදේශවලට ගොස් කරුණු විමසා බලා අතුරු නිර්දේශ රැසක් ඉදිරිපත් කර තිබෙනවා. ඇමැතිවරයා පෙන්වා දුන්නේය. ශ්‍රී ලංකාව පත්කර ඇති කොමිසමේ වාර්තාව ප්‍රකාශයට පත්කරන තුරු ජගත් විද්වත් කමිටුව සිටිය යුතුය යන ශ්‍රී ලංකා රජයේ ස්ථාවරය බටහිර රජයන් හි නියෝජිතයන් පිළිගෙන තිබෙනවා. එය විෂය මූලික ලෙස ඇගැයීමට භාජනය කළ යුතු බවද පිළිගෙන තිබෙනවායි ඇමැතිවරයා කීවේය.තමා මෑතකදී එක්තරා බටහිර අගනගරයකට ගිය අවස්ථාවේදී එම ආණ්ඩුවේ නියෝජිතයන් ශ්‍රී ලංකාවේ ස්ථාවරයත්, පූර්ව නිගමනවලට එළඹීමට ඉඩකඩ නැති බවත් පිළිගත්තා. කෙසේවෙතත්, ජගත් විද්වත් කමිටුවේ ආකල්පය මීට හාත්පසින්ම විරුද්ධ එකක් බව ඇමැතිවරයා පැවසුවේය.ශ්‍රී ලංකා කොමිසම ඉතාම අසංවේදී ආකාරයට, උද්දච්ඡ ලෙස නොතකා හැරීමට කිසිදු සාධාරණත්වයක් නැති බවද ඇමැතිවරයා වැඩිදුරටත් පැවැසීය.වෙනත් රටවල උද්ගතවී ඇති වාතාවරණය ඉදිරියේ, ජගත් විද්වත් කමිටුවේ ප්‍රතිචාරය පිළිබඳව අදහස් දැක්වූ ඇමැතිවරයා, “මේ අවස්ථාවේදී ශ්‍රී ලංකාවේ සිදුකරන්නට යන දේ ඉදිරියේ දී උද්ගතවන වෙනත් අවස්ථාවන් හි අනුගමනය කිරීමට සිදුවනු ඇති බවත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104253</link>
    <topic>සායි බාබාතුමා අභාවප්‍රාප්ත වෙයි</topic>
    <author>රක්‍ෂණ ශ්‍රීයන්ත</author>
    <content>ආධ්‍යාත්මික නායක භගවාන් ශ්‍රී සත්‍ය සායි බාබා තුමා ඊයේ (24) පෙරවරුවේ අවසන් සුසුම් හෙළූ බව ඉන්දීය මාධ්‍ය වාර්තා කරයි.සායිතුමා පසුගිය මස 28 වෙනිදා හෘදයේ හා ස්වසන පද්ධතියේ ඇතිවූ රෝගී තත්ත්වයක් හේතුවෙන් රෝහල්ගත කෙරිණි. තමන් වහන්සේ විසින්ම ඉදිකළ හයිද්‍රාබාද්හී පුට්ටපර්ති සත්‍ය සායි රෝහලේ දැඩි සත්කාර ලබමින් සිටි එතුමා ඊයේ පෙරවරු 7.45ට පමණ අවසන් හුස්ම හෙළීය. 1926 නොවැම්බර් 23 වැනිදා සත්‍ය නාරයන රාජු නමින් උපත ලැබූ උන්වහන්සේ මියයනවිට 85 වන වියේ පසුවූහ.තමන් වහන්සේගේ මීළග ආත්මය “පේ‍්‍රම් සායි” වන බව එතුමාගේ දේශනාවල දක්වා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104255</link>
    <topic>වසා දැමුණු රෝහල් 97ක් යළි විවෘත වෙයි</topic>
    <author>සුභාෂිනි සේනානායක</author>
    <content>වසා දමා තිබූ රෝහල් 97ක් රෝගී සත්කාරක සේවා සඳහා විවෘත කිරීමට රජය තීරණය කර තිබේ. මේ අනුව උතුරු නැඟෙනහිර පළාතේ රෝහල් 80ක් හා දකුණු හා මධ්‍යම පළාත්වල ලබන මස විවෘත කරන බව සෞඛ්‍ය ඇමැති මෛත්‍රීපාල සිරිසේන මහතා පැවසීය. මේ රෝහල් වසා දැමීමට සිදුවූයේ වෛද්‍ය හිඟය නිසා බව පැවසූ අමාත්‍යවරයා පසුගිය කාලයේ පැවති යුදමය තත්ත්වය හේතුවෙන් එම රෝහල්වලට වෛද්‍යවරුන් ලබාදීමට නොහැකි වූ බව ද කීයලබන මාසයේ වෛද්‍යවරුන් 270 දෙනෙකු බඳවා ගත්තා යැයි කී සෞඛ්‍ය අමාත්‍යවරයා වෛද්‍යවරුන් කණ්ඩායමක් එම රෝහල්වලට පිටත්කර හරින බව ද කීය.දිවයිනේ රෝහල්වලින් ප්‍රතිකාර ලබාගැනීමට පැමිණෙන රෝගීන් ප්‍රමාණය පසුගිය වසර තුනක කාලය ඇතුළත සියයට 20ක් ඉහළ ගොස් ඇති බව කී අමාත්‍යවරයා 2010 වසරේ රජයේ රෝහල් පද්ධතියෙන් ප්‍රතිකාර ගන්නා රෝගීන් ප්‍රමාණය දසලක්ෂ 40ක් බව ද පැවසීය.මේ තත්ත්වය අවම කිරීම සඳහා ප්‍රාදේශීය සෞඛ්‍ය සේවාව ශක්තිමත් කරන බවත් ඉදිරි වසර පහේ දී ප්‍රධාන රෝහල් සංවර්ධනය කිරීමට පියවර ගන්නා බවත් පැවසීය. මෙම වැඩ පිළිවෙලට සමගාමීව සංවර්ධනය වන කන්තලේ මූලික රෝහලට මධ්‍යම රජයට පවරා ගැනීමෙන් අනතුරුව එහි සංවර්ධන කටයුතු සඳහා රුපියල් දස ලක්ෂ 60ක මුදලක් වෙන්කර තිබෙන අතර දැනට වැඩ නිම නොවී පවතින වාට්ටු සංකීර්ණය සඳහා රුපියල් දසලක්ෂ 59ක මුදලක් ලබාදීම සඳහා ඉදිරිපත් කළ කැබිනට් සංදේශයට අනුමැතිය ලැබී ඇති බව ද අමාත්‍යවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104254</link>
    <topic>මූන්ගේ වාර්තාව විහිළුවක්</topic>
    <author>සුභාෂිනී සේනානායක</author>
    <content>ත්‍රස්තවාදීන්ගේ බිහිසුණු ක්‍රියා සියැසින් නොදුටු ජගත් මහලේකම් බෑන් කී මූන් මේ රටේ සිදුකළ මානුෂීය මෙහෙයුමට එරෙහිව වාර්තා ඉදිරිපත් කිරීම හාස්‍යයට කරුණක් බව උතුරු පළාත් ප්‍රධාන සංඝනායක නාගදීප රජ මහා විහාරාධිපති නවඳගල පදුමකිත්ති නාහිමියෝ පවසති.යාපන අර්ධද්වීපයේ රැඳී සිටි එකම ස්වාමීන්වහන්සේ තමා බවත් ත්‍රස්තවාදීන් සිදුකළ භීෂණය තමන් වහන්සේ සියැසින් දුටු බවත් පවසන උන් වහන්සේ බිහිසුණු ත්‍රස්තයන් සිදු කළ භීෂණය නොදුටු ජගත් මහ ලේකම්වරයා මෙවැනි වාර්තාවක් ඉදිරිපත් කිරීම පිළිබඳව කනගාටුවන බව ද කීය.මෙහි දී අදහස් දැක් වූ නාහිමියෝ මේ රටේ ජනතාවට ස්ථිරසාර සාමයක් උදාකිරීම පිළිබඳව තමන් වහන්සේ ජනාධිපති මහින්ද රාජපක්ෂ මහතාට පුණ්‍යානුමෝදනා සිදුකරන බවද පැවැසූ අතර රට මුදාගත් පින්කමේ නාමයෙන් කිසිදු ජාත්‍යන්තර බලවේගයකට ජනාධිපතිතුමාට එරෙහිව යාමට නොහැකි වන බව ද කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104256</link>
    <topic>නුවරඑළියේ කාලගුණය යහපත් අතට</topic>
    <author>මහින්ද අලුත්ගෙදර</author>
    <content>නුවරඑළියේ පැවති අයහපත් කාලගුණික තත්ත්වය ක්‍රම ක්‍රමයෙන් යහපත් අතට හැරෙමින් තිබෙන බව නුවරඑළිය දිස්ත්‍රික් ලේකම් ඩී.පී.ජී කුමාරසිරි මහතා පැවසීය.පසුගිය දිනවල වායුගෝලයේ පැවති අඩුපීඩන තත්ත්වය හේතුවෙන් නුවරඑළිය නගරයේ සහ අවට ප්‍රදේශයන්හි කාලගුණය අයහපත්වූ බව පෙන්වා දුන් දිස්ත්‍රික් ලේකම්වරයා මේ වනවිට එම තත්ත්වය වෙනස් වෙමින් තිබෙන බවද අනාවරණය කළේය.කෙසේ වුවද ඇතැම් අවස්ථාවලදී මාර්ගවලට පස් කඳු කඩා වැටීමට ඉඩ තිබෙන බවත් නුවරඑළිය - වැලිමඩ හා නුවරඑළිය - මහනුවර මාර්ගයන්හි වාහන ධාවනය කිරීමේදී වැඩි අවධානයක් යොමු කළයුතු බවත් ඒ මහතා සඳහන් කළේය.පෙරේදා (23) දිනයේ පැවති කාලගුණික තත්ත්වයට සාපේක්ෂව ඊයේ (24) දිනයේදී කාලගුණික තත්ත්වය බෙහෙවින්ම යහපත්වූ බවද කුමාරසිරි මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104257</link>
    <topic>මැලේරියා දිනය අද</topic>
    <author/>
    <content>ලෝක මැලේරියා දිනය අදට (25) යෙදී ඇත.ලෝක සෞඛ්‍ය සංවිධානය විසින් සෑම වසරකම අප්‍රේල් මස 25 වැනි දා ලෝක මැලේරියා දිනය ලෙස නම් කර තිබේ.මැලේරියා රෝගය ශ්‍රී ලංකාවෙන් තුරන් කිරීම සඳහා අද දිනයේ පමණක් නොව නිතිපතා මදුරු මර්දනය සඳහා කැපවෙන ලෙස සෞඛ්‍ය අමාත්‍යාංශය ජනතාවගෙන් ඉල්ලා සිටී. සෑම වසරකම ලොවපුරා දස ලක්ෂයක් පමණ පුද්ගලයින් මැලේරියාවෙන් මරණයට පත්වන අතර, ඉන් බහුතරයක් වයස අවුරුදු 05ට අඩු කුඩා ළමයින්ය.ඒ අතරින් රටවල් 101ක මිලියන ගණනක් වන ජනතාව මැලේරියා රෝගය වැලදීමේ අවදානමෙන් පෙළෙති. ශ්‍රී ලංකාවේ වාර්ෂිකව මැලේරියා රෝගීන් 450ක් පමණ වාර්තා වන බැවින්. රෝගයෙන් ආරක්ෂා වීම සඳහා අවශ්‍ය ඖෂධ හා උපදෙස් පිළිපදින ලෙස සෞඛ්‍ය අමාත්‍ය මෛත්‍රීපාල සිරිසේන මහතා ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104258</link>
    <topic>පාසල් නිවාඩුව අවසන්</topic>
    <author/>
    <content>අලුත් අවුරුදු නිවාඩුවෙන් පසු රජයේ සියලුම පාසල් අද (25) සිට යළි විවෘත කෙරේ.මෙවර අලුත් අවුරුදු නිවාඩුව සති දෙකකට සීමා විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n1104259</link>
    <topic>පළාත් රෝහල් සෞඛ්‍ය අමාත්‍යාංශයට පවරා නොගන්න තීරණය කළා</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>එක් දිස්ත්‍රික්කයකින් එක් රෝහලක් මධ්‍යම රජයේ සෞඛ්‍ය අමාත්‍යාංශයට පවරා ගැනීමේ ක්‍රමය නවතා දමා පළාත් රෝහල් සෞඛ්‍ය අමාත්‍යාංශයට පවරා නොගැනීමට ප්‍රතිපත්තිමය තීරණයක් ගෙන ඇති බව සෞඛ්‍ය හා පෝෂණ ඇමැති මෛත්‍රීපාල සිරිසේන මහතා පැවැසීය.කෙසේ වෙතත් යම් පළාත් සභාවක් තමන් යටතේ පාලනය වූ රෝහලක් මධ්‍යම රජයට ලබා දීමට කැමැතිනම් පමණක් සෞඛ්‍ය අමාත්‍යාංශය භාර ගැනීමට සූදානම් බව අමාත්‍යවරයා කීවේ ය.නැඟෙනහිර පළාත් සෞඛ්‍ය අමාත්‍යාංශය මඟින් ඉදිකළ ගෝමරන්කඩවල ප්‍රාදේශීය රෝහල ජනතා අයිතියට පත් කරමින් පෙරේදා ඇමැතිවරයා (23) මේ බැව් පැවැසීය.තවදුරටත් අදහස් දැක් වූ සෞඛ්‍ය ඇමැති මෛත්‍රීපාල සිරිසේන මහතා උතුරු නැඟෙනහිර මෙන්ම මහනුවර හා හම්බන්තොට රෝහල් 97ක් වෛද්‍යවරු නැතිව වසා දමා තිබෙනවා. ලබන මැයි මාසය වන විට ඒ රෝහල් 97ට වෛද්‍යවරු පත්කර නැවත විවෘත කිරීමට සූදානම් කර තිබෙනවා. ඉදිරි වසරක කාලයේ දී රෝහල්වල පවතින වෛද්‍ය හා හෙද නිලධාරි හිඟය නැති කිරීමට බලාපොරොත්තු වෙනවා.මධ්‍යම රජය යටතට පවරා ගත් රෝහල්වල කටයුතු අධීක්ෂණය කිරීමට පළාත් සෞඛ්‍ය අමාත්‍යාංශවලට පවරා තිබෙන නිසා ශ්‍රී ලංකාවේ පිහිටි රෝහල් පළාත් සභා රෝහල් මධ්‍යම රජයේ රෝහල් ලෙස බෙදීමක් නැති නිසා සෞඛ්‍ය අමාත්‍යාංශය මගින් සියලු රෝහල්වලට එක හා සමාන ලෙස සැලකීමට හැකි වී තිබෙනවා. ග්‍රාමීය රෝහල් සංවර්ධනය නොකිරීම නිසා විශාල ප්‍රමාණයක් නගරයේ රෝහල් කරා ඇදී එනවා. එය නැවැත්විමට නම් ග්‍රාමීය රෝහල් සංවර්ධනයට මූලික තැනක් දිය යුතුයි යැයි පැවැසීය.බුද්ධ ශාසන හා ආගමික කටයුතු නියෝජ්‍ය ඇමැති එම්. කේ. ඒ. ඩී. එස්. ගුණවර්ධන ආණ්ඩුකාර මොහාන් විජේවික්‍රම පළාත් සෞඛ්‍ය ඇමැති එම්. කේ. සුබෙයිර්, පළාත් සභා මන්ත්‍රීවරුන් වන ආරියවතී, ගලපත්ති, නිමල් ගාමිණී හේවාවිතාරණ මහත්ම මහත්මීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042510</link>
    <topic>බෑන් කී මූන්ගේ වාර්තාව රට ප්‍රපාතයට ඇද දැමීමට කළ කුමන්ත්‍රණකාරී ක්‍රියාවක්</topic>
    <author>කැස්බෑව සංචාරක ධර්මසිරි සුරවීරබොරලැස්ගමුව සමූහ එස්. කහටපිටිය</author>
    <content>මෙරට වසර 30 ක් පුරා පැවැති කුරිරු යුද්ධය අවසන් කර මේ වන විට දමිළ ජනතාවගේ අඩුපාඩු සොයා බලා එම අඩුපාඩු සම්පූර්ණ කරමින් උතුරු නැගෙනහිර ප්‍රදේශ සංවර්ධනය කිරීම සඳහා ශ්‍රී ලංකා ආණ්ඩුව විශාල වැඩපිළිවෙළක් දියත් කර ක්‍රියාත්මක කරමින් තිබෙන මොහොතේ එක්සත් ජාතීන්ගේ සංවිධානයේ ලේකම්වරයා ඉදිරිපත් කළ වාර්තාව ශ්‍රී ලංකාවේ ඉදිරි අනාගතයේ දියුණුව නැති කිරීම සඳහාත් ජනාධිපතිතුමා මේ රට නඟාසිටුවීම සඳහා ගෙන යනු ලබන වැඩපිළිවෙළ කඩාකප්පල් කර රට ප්‍රපාතයට ඇද දැමීම සඳහාත් ජාත්‍යන්තර වශයෙන් හදිසි හස්තයක් ක්‍රියාත්මක වී සිදුකරන කුමන්ත්‍රණකාරී වැඩ පිළිවෙළක් බව කෝට්ටේ කල්‍යාණි ශ්‍රී ධර්ම මහා සංඝ සභාවේ අනුනායක ශ්‍රී ජයවර්ධනපුර විශ්ව විද්‍යාලයේ කුªලපති මහාචාර්ය බෙල්ලන්විල විමලරතන නාහිමියෝ පැවසූහ.උන්වහන්සේ මේ බව පැවසුවේ ඉකුත් 22 වැනිදා පස්වරුවේ බෙල්ලන්විල රජමහා විහාරස්ථානයේ පැවැති මාධ්‍ය හමුවකදී ය.එහිදී තවදුරටත් අදහස් දැක් වූ මහාචාර්ය බෙල්ලන්විල විමලරතන නාහිමියෝ මෙසේ ද කීහ.එක්සත් ජාතීන්ගේ සංවිධානයේ මහලේකම්වරයා ඉදිරිපත් කරන ලද කමිටු වාර්තාව නිල වශයෙන් ප්‍රකාශ නොවූනත් එම වාර්තාවෙන් ශ්‍රී ලංකාවට යම් යම් චෝදනා ඉදිරිපත් කර තිබෙනවා. ත්‍රස්තවාදය පරාජය කර විනාශ කිරීම සඳහා පැවැති යුද්ධයේ අවසාන වකවානුව තුළදී සිවිල් වැසියන් විශාල වශයෙන් ඝාතනයට ලක්වූවා යැයිද රටේ මානව හිමිකම් කඩවූවා යැයිද එවගේම මාධ්‍ය නිදහස පිළිබඳව චෝදනා ද මෙහි පළ වී තිබෙනවා. මෙම කමිටුව එක්සත් ජාතීන්ගේ මහා මණ්ඩලයේ සම්මත නීති රීතිවලට එකඟව පත්කරන ලද්දක් නොවන බව අපට පෙනෙනවා. මෙය බෑන් කී මූන් මහතාගේ පෞද්ගලික අවශ්‍යතා මත ශ්‍රී ලංකාව පිළිබඳව වැරැදි මතයක සිට පත්කරන ලද කමිටුවක් හැටියටයි අපට සිතා ගැනීමට හැකි වෙන්නේ.මේ කමිටුවේ වාර්තාව නිල වශයෙන් ප්‍රකාශ නොවුණත් ඒ කමිටු වාර්තාව ඛ්රහා සිදු කරන්නේ ලෝකයේ විශාලතම හා දරුණුතම ත්‍රස්තවාදී සංවිධානය ලෙස සඳහන් කළ එල්.ටී.ටී.ඊ. ය පරාජය කර ශ්‍රී ලංකාව ලබාගත් ඒ ජයග්‍රහණය අවතක්සේරු කිරීමේ තත්ත්වයක්.යුද්ධය අවසන් කළ ශ්‍රී ලංකාවට දැන් අවශ්‍ය වන්නේ ඒ තිබුණ හදවත් නැවත සුවපත් කර සිංහල, දෙමළ, මුස්ලිම් ආදී සියලු ජනකොටස් වල සාමය ඇතිකර සංවර්ධනය කරා ගමන් කිරීමයි. මේ මොහොත වන විට ශ්‍රී ලංකාව විසින් සිදුකරනු ලබන්නේ එයයි. එම සංවර්ධන ක්‍රියාදාමය අඩාල කිරීමට දරන ප්‍රයත්නයක් හැටියටත් ජාත්‍යන්තර වශයෙන් ශ්‍රී ලංකාව දෝෂ දර්ශනයට ලක් කිරීමක් හැටියටත් ඉදිරිපත් කළ වාර්තාවක් හැටියට මෙය අප දකිනවා.ලෝකයේ විවිධ රාජ්‍ය නායකයන් ඒකරාශී වී මේ ත්‍රස්තවාදය තුරන් කිරීමට කටයුතු කරන අවධියක මේ රටේ ත්‍රස්තවාදය මුලින්ම උපුටා දැමීමට අපේ පුංචි ශ්‍රී ලංකාවට හැකියාව ලැබුණා. මෙහිදී ශ්‍රී ලංකාව පරාජය වූවා නම් මුළු ලෝකයම ත්‍රස්තවාදීන් ජයග්‍රහණය කළ බව ප්‍රකාශ කිරීමට අවස්ථාවක් ලැබෙනවා. ඒ නිසා ශ්‍රී ලංකාවේ ත්‍රස්තවාදය පරාජය කළ යුද්ධයේදී අනුගමනය කළයුතු ක්‍රියාපිළිවෙත අනුගමනය නොකළා යැයි චෝදනා කිරීමට කිසිවෙකුට පුළුවන්කමක් නැහැ.අද ශ්‍රී ලංකාවේ ජනතාවට නොයෙකුත් ප්‍රශ්න තිබුණත් සතුටින් පී‍්‍රතියෙන් සමගියෙන් හා සහජීවනයෙන් ජීවත් වෙනවා. එය කඩා බිඳ දමා රට ප්‍රපාතයට ඇද දැමීමට ජාත්‍යන්තර වශයෙන් කරනු ලබන කුමන්ත්‍රණයක් බව මෙම වාර්තාව ඉදිරිපත් කොට ලෝකය පුරා ප්‍රචාරය කර හැරීම තුළින් අපට සිතන්න පුළුවන්. එනිසා මේ අවස්ථාවේදී අපි උපන් මේ මවුබිම ආරක්ෂා කර ගැනීම සඳහාත් අඩුපාඩු සකස් කර ගනිමින් ඉදිරි කටයුතු කරගෙන යාම සඳහාත් සංවර්ධනය කරා මේ රට ගෙනයාම සඳහාත් අපේ මවුබිමට ආදරය කරන සියලු දෙනාම ජාති, කුල, ආගම් හා දේශපාලන පක්ෂ භේද ඉවත දමා රජයට සහයෝගය හා ශක්තිය ලබාදිය යුතුයි.ඒ සඳහා අප අනුගමනය කළ යුත්තේ බටහිර රටවලට ඉතාම ප්‍රචණ්ඩ අයුරින් ඔවුනට එරෙහිව සටන් පාඨ කියමින් කෑ ගසා පෙළපාලි යාම නොවෙයි. එම රටවලට බුද්ධිමත්ව කරුණු පහදා දී මේ ක්‍රියාව වැරැදි කියන බව අවබෝධ කරලීමට බුද්ධිමත් ක්‍රියාපිළිවෙතක් අනුගමනය කිරීම ඉතාම වැදගත් බව මා මේ අවස්ථාවේදී ප්‍රකාශ කරනවා. එවගේම රජයට ශක්තිය ලබාදීම සඳහා අප සියලු දෙනාම රජයත් සමඟ එකමුතුව සිටිනවා කියන පණිවුඩය අපි ලෝකයාට ලබාදීම ඉතාම වැදගත් වන බවද මා මෙහිදී ප්‍රකාශ කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042511</link>
    <topic>බෑන් කී මූන්ට එරෙහිව හොරණ විරෝධතාවක්</topic>
    <author>හොරණ මධ්‍යම විශේෂ චන්ද්‍රා ශ්‍රී පෙරේරා</author>
    <content>එක්සත් ජාතීන්ගේ මහ ලේකම් බෑන් කී මූන්ගේ ත්‍රි පුද්ගල කමිටු වාර්තාව අප රට වසර 30කට පසු ත්‍රස්තවාදීන්ගෙන් මුදාගත් නිදහස් නිවහල් භාවයට තර්ජනයක් වන අයුරින් නිර්මාණය කර ඇතැයිද, එය සාවද්‍ය හා අවිචාරවත් වාර්තාවක් ලෙසට අපට ද පෙනී යනු යැයි පවසමින් ඊයේ (24 ඉරිදා) සන්ධ්‍යාවේ හොරණ ප්‍රධාන බස් නැවතුම් පළේ දී ප්‍රදේශයේ මහා සංඝරත්නය, දේශපාලනඥයන් හා පොදු මහජනතාව විසින් විරෝධතා ව්‍යාපාරයක් පවත්වමින් බස් නැවතුම්පළ ඉදිරිපිට දී බෑන් කී මූන්ගේ අනුරුවක් පිළිඹිබුවන පඹයකු පුලුස්සා දමන ලදී.මෙම විරෝධතා ව්‍යාපාරය සංවිධානය කර තිබුණේ හොරණ නගර සභාව හා හොරණ ප්‍රාදේශීය සභාවයි. මෙම අවස්ථාවට හොරණ නගර සභාවේ සභාපති ග්‍රැන්විල් රාජපක්ෂ, ප්‍රාදේශීය සභාවේ සභාපති යාමිත් හතුරුසිංහ බස්නාහිර පළාත් සභා මන්ත්‍රීවරුන් වන යසපාල කෝරලගේ, ලලිත් වර්ණකුමාර බස්නාහිර පළාත් මාර්ග සංවර්ධන අධිකාරියේ සභාපති රෝහණ කුලසිරි ඇතුළු නගර සභා හා ප්‍රාදේශීය සභා මන්ත්‍රීවරුන් රැසක් ද හොරණ පූර්වාරාමාධිපති උඩුගල් මොටේ සිරිවිමල හිමි ඇතුළු ප්‍රාදේශීය විහාරස්ථානවල ස්වාමීන් වහන්සේලා රැසක්ම සහභාගි වී සිටි අතර, එම ක්‍රියාව පිළිබඳව ජනතාව හා මාධ්‍යවලට කරුණු පැහැදිලි කිරීමක්ද කරනු ලැබීය.උඩුගල්මොටේ සිරිවිමල හිමියෝ - කිරිබොන වයසේ දරුවාගේ සිට මහල්ලා දක්වා ඝාතනය කරමින් ශ්‍රී මහා බෝධිය, දළඳා වහන්සේට කෲර ලෙස පහරදෙමින් රටේ අස්සක් මුල්ලක් නෑර වසර 30ක් ත්‍රස්තවාදය පතුරවා තිබියදී ජනාධිපති මහින්ද රාජපක්ෂ මැතිතුමා රට ඉන් මුදාගෙන මානුසික මෙහෙවරක් රට තුළ ස්ථාපිත කරද්දී එයට එක්සත් ජාතීන්ගේ මහ ලේකම්වරයා නිර්මාණය කරනු ලබන කුමන්ත්‍රණකාරී කමිටු නිර්දේශය රටට ආදරය කරන සියලු දෙනාම පක්ෂ, භේදවලින් තොරව විරෝධය පා ජනාධිපතිතුමාටත් ආරක්ෂක ලේකම්වරයාටත් ත්‍රිවිධ හමුදාවටත් ශක්තිය හා ධෛර්ය ලබාදිය යුතු යැයි ද කීහ.මෙහි දී නගර සභාපති ප්‍රාදේශීය සභා සභාපති පළාත් මාර්ග සංවර්ධන අධිකාරියේ සභාපතිවරයා ද අදහස් දැක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042512</link>
    <topic>රට රැකියා ලබාදෙන බව පවසා මුදල් ගැරූ කතක් දැලේ</topic>
    <author>මතුගම සංචාරක</author>
    <content>රජයේ රැකියා හා මැදපෙරදිග රැකියා ලබාදීම සඳහා කළුතර දිස්ත්‍රික්කයේ විවිධ ප්‍රදේශවල පදිංචි පුද්ගලයන් හා කාන්තාවන් මුලාකර රුපියල් ලක්ෂ දහහතක මුදලක් වංචාකළ කාන්තාවක් මීගහතැන්න ළිහිණියාව ප්‍රදේශයේ දී මතුගම පොලිසිය අත්අඩංගුවට ගෙන ඇත.මේ කාන්තාව (20) මතුගම මහේස්ත්‍රාත් දමින්ද රාමනායක වැලිගොඩපිටිය මහතා හමුවට ඉදිරිපත් කළ පසු මැයි 02 දක්වා රිමාන්ඩ් කරන ලදී.මැදපෙරදිග රැකියා, කොළඹ රාජ්‍ය ආයතනවල රැකියා හා කොළඹින් සුපිරි නිවාස ලබාදීමට පොල්ගම්පල, බුලත්සිංහල, කිතුල්ගොඩ, මෝල්කාව ප්‍රදේශවල පදිංචිකරුවන්ගෙන් රුපියල් 50,000 සිට රු. ලක්ෂ 6 දක්වා විවිධ ප්‍රමාණයන්ගෙන් මුදල් ලබා ගෙන ඇත.තවත් පැමිණිලි පොලිසියට ලැබෙමින් පවතී. මේ පිළිබඳව පුළුල් පරීක්ෂණ පැවැත්වේ. රිමාන්ඩ්භාරයට පත්වූයේ ලිහිනියාවේ පදිංචිකාරියක වූ ජී. පුෂ්පා කාන්ති නැමැති අයයි. මේ පුද්ගලයන් ඇයගේ නමින් ඇති මතුගම රාජ්‍ය බැංකුවකට මුදල් බැර කර ඇත.මෙම රජයේ රැකියා ලබා ගැනීමට ඇමැතිවරයෙකුගේ සහාය ලැබෙන බවට ද පැමිණිල්ලේ සඳහන් වේ. විදේශ රැකියා ලබා දීමට කොළඹ රැකියා ඒජන්සියක් කරන බව ද සඳහන් කර ඇත.මතුගම සහකාර පොලිස් අධිකාරි චන්දන ජයසිරි කොඩිතුවක්කු මහතාගේ මෙහෙයවීමෙන් විශේෂ වංචා විමර්ශන ඒකකයේ ස්ථානාධිපති අනුර සමරවීර පොලිස් සැරයන් හරිශ්චන්ද්‍ර (28312) කාන්තා පොලිස් සැරයන් කාන්ති 4391 මහත්ම මහත්මීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042513</link>
    <topic>ගාල්කර තිබූ බස් රථයක් පැහැරගෙන ගොස් මාට්ටු</topic>
    <author>සුදත් පුබුදු කීර්ති - දෙල්ගොඩ සමූහමහානාම විතානගේ – මල්වාන සමූහ</author>
    <content>දෙල්ගොඩ උඩුපිල ප්‍රදේශයේ ගාල්කර තිබූ පෞද්ගලික බස් රථයක් සොරාගෙන ගොස් තිබියදී ඉකුත් (22) දා කෑගල්ල ප්‍රදේශයේදී සොයාගැනීමට මීගහවත්ත පොලිසිය සමත්විය.පානදුර නිට්ටඹුව මාර්ග අංක 17, ගමන්කරන මෙම පුද්ගලික බස් රථය දැනට වසර 06ක පමණ සිට දෙල්ගොඩ උඩුපිල ප්‍රධාන මාර්ගය අසල නිවසක ගාල්කර ඇති අතර ඉකුත් 12 දා එම බස් රථය රියදුරු සහ කොන්දොස්තර විසින් එම ස්ථානයේ ගාල්කර නැවත අවුරුදු නිවාඩුවෙන් පසු ඉකුත් 17 දින පැමිණ බලන විට බස් රථය එම ස්ථානයේ නොතිබීම නිසා මීගහවත්ත පොලිසියට පැමිණිලි කර ඇත.ඒ අනුව ක්‍රියාත්මක වූ පොලිසිය බස් රථය අයත් ව්‍යාපාරිකයා යටතේ සේවය කළ අයෙකුගෙන් ලද තොරතුරකට අනුව යටියන්තොට ප්‍රදේශයේදී එක් සැකකරුවෙකු කොටුකර ගෙන ඇත.ඔහු යුද හමුදා සේවයෙන් පලා ආ අයෙකි. ඔහුගෙන් ලද තොරතුරු මත කෑගල්ල ප්‍රදේශයේදී බස් රථය සොයා ගැනීමට හැකිවිය. ලක්ෂ 35 ක් පමණ වටිනා මෙම රථය හමුවනවිට එහි අංක වෙනස්කොට ස්ටිකර් අලවා අඩු මුදලකට තවත් අයෙකුට විකිණීමට සූදානම් කර තිබූ බවත් එම රථයේ ආදායම් බලපත්‍ර ඇතුළු ලියකියවිලි බස් රථයේ රියදුරු විසින් රථයේම තබා යෑම නිසා සොරුන්ට ආරක්ෂක අංශවලින් බේරී බස් රථය පදවාගෙන යාමට හැකිවී තිබූ බව පොලිසිය කියයි.ප්‍රධාන සැකකරුවූ රියදුරු සැඟව සිටින අතර මෙම සැකකරුවන් දෙදෙනාම වෙනත් පෞද්ගලික බස් රථයක රියදුරු හා රිය සහය වශයෙන් සේවය කළ අය බව හඳුනාගෙන ඇත.ගම්පහ දිස්ත්‍රික් නියෝජ්‍ය පොලිස්පති ප්‍රසන්න නානායක්කාර, කැලණිය ජ්‍යෙෂ්ඨ පොලිස් අධිකාරි ආනන්ද විජේසූරිය මහත්වරුන්ගේ උපදෙස් මත මීගහවත්ත පොලිස් ස්ථානාධිපති ශ්‍රීනික සංජීව, උ.පො.ස. සමරවීර, උ.පො.ප. මුණවීර, ඒ. ඒ. සිරිසේන යන නිලධාරින් විසින් වැඩිදුර පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042514</link>
    <topic>සිසුවකුට අතවර කළැයි විදුහල්පති රිමාන්ඩ්</topic>
    <author>මතුගම විශේෂ කුමාර ජයන්ති</author>
    <content>මතුගම ප්‍රසිද්ධ පාසලක දමිල අංශය භාර විදුහල්පතිවරයා එම විද්‍යාලයේ සිසුවකු අපයෝජනයට ලක් කිරීමට සැකපිට අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව මතුගම මහේස්ත්‍රාත් දමින්ද රාමනායක මහතා විසින් මැයි 5 දා තෙක් රක්ෂිත බන්ධනාගාර ගත කරන ලෙස නියෝග කරන ලදී.මෙසේ රක්ෂිත බන්ධනාගාර ගත කර ඇත්තේ මතුගම ශාන්ත මේරි මහා විද්‍යාලයේ දමිල අංශ භාර විදුහල්පතිවරයා වන අතර ලිංගික අපයෝජනයට ලක් වූ සිසුවා වෛද්‍ය පරීක්ෂණ සඳහා කළුතර මහ රෝහල වෙත යොමු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042515</link>
    <topic>සබරගමුවේ අධ්‍යාපන නවෝදය දරුවන්ගේ විභාග ජයග්‍රහණවලින් මනාව ඔප්පු කළා</topic>
    <author>වෙල්ලස්සේ බණ්ඩාර</author>
    <content>සබරගමුව පළාත අධ්‍යාපන ක්ෂේත්‍රයෙන් අත්කරගෙන ඇති ප්‍රගතිය පළාතේ දරුවන් මේ වනවිට විභාග ප්‍රතිඵලවලින් ඔප්පු කර ඇතැයි ප්‍රධාන ඇමැති මහීපාල හේරත් මහතා අවධාරණය කළේය.තමා බලයට පත්වෙනවිට ජාතික මට්ටමෙන් සබරගමුව පළාත සත්වැනි ස්ථානයේ පැවැති බවත් සිහිපත් කළ ප්‍රධාන ඇමැතිවරයා අද වනවිට, ජාතික මට්ටමෙන් සිවුවැනි ස්ථානයට තම පළාත ගෙනඒමට හැකිවූ බව ඉකුත්දා පැවැති සබරගමුව පළාත් සභා මාසික රැස්වීමේදී පෙන්වා දුන්නේය.සභාපති රංජිත් බණ්ඩාර මහතාගේ ප්‍රධානත්වයෙන් සභාව රැස්වූ අතර එහිදී මන්ත්‍රීවරයෙකු නැගූ ප්‍රශ්නයකට පිළිතුරු වශයෙන් ප්‍රධාන ඇමැතිවරයා මෙසේ සඳහන් කළේය.පැල්මඩුල්ල කොට්ඨාසයේ එක්තරා පාසලක බරපතළ ගුරු හිඟයක් පවතින බවට අස්සනක් හෝ ලිපිනයක් නැති පෙත්සමක් ලැබී තිබෙනවා. මේ පිළිබඳව සොයා බලා අවශ්‍ය පියවර ගන්න යැයි ඉස්ලාර් එම්. යෙහියා මහතා (එජාප) මෙහිදී කරුණු දැක්වීය.පළාත් මාර්ග හා සංචාරක ඇමැති අතුල කුමාර රාහුබද්ධ මහතා ඊට පිළිතුරු දුන්නේ මෙසේය.නමක් ගමක් රහිත පෙත්සමක් හුවා දක්වමින් කරුණු ඉදිරිපත් කිරීම වගකිවයුතු මන්ත්‍රීවරයෙකුට තරම් නොවන්නක්. ඔබ සඳහන් කළ පාසලේ එවැනි ගුරු හිඟයක් නැහැ.මේ පාසල වැසෙන්න ඔන්න මෙන්න කියා තිබූ වෙලාවේ මහීපාල හේරත් ප්‍රධාන ඇමැතිතුමාගේ විශේෂ අවධානය යොමුකරලා ගුරු හිඟය අවසන් කරලා තිබෙනවා. ඒ වගේ වැහෙන්න ගිය පාසල් පහක් පැල්මඩුල්ල කොට්ඨාසයේ යළි පණ ගැන්වීමටත් ඒවා ජනප්‍රිය පාසල් බවට පත්කිරීමටත් අපට හැකිවුණා. ඇයි ඒ වගේ අප කරන සේවාවන් ගැන කතා කරන්නේ නැත්තේ?මහ ඇමැති මහීපාල හේරත් මහතා, ඉෆ්ලාර් එම් යෙහියා මන්ත්‍රීවරයා පදනම් විරහිතව චෝදනා කළත් යුක්තිගරුක පුද්ගලයෙක් වූ විපක්ෂ නායකවරයා සැබෑ තත්ත්වය දන්නවා.මා සබරගමුව පළාත් මහ ඇමැති ධුරයට පත්වනවිට කෑගල්ල දිස්ත්‍රික්කයට සාපේක්ෂව රත්නපුර දිස්ත්‍රික්කයේ අධ්‍යාපනය ඉතා පසුගාමි මට්ටමක පැවතුණා. මේ නිසා අප නිරන්තර විවේචනවලට ලක්වුණා.ශ්‍රී ලංකාවේ සියයකට ආසන්න අධ්‍යාපන කලාප අතර එදා කෑගල්ල අධ්‍යාපන කලාපය සාමාන්‍ය පෙළ ප්‍රතිඵලවලට අනුව හත්වෙනි ස්ථානයට පැමිණෙන විට රත්නපුර දිස්ත්‍රික්කයේ නිවිතිගල අධ්‍යාපන කලාපය 77 වෙනි ස්ථානයට පසුබැස තිබුණා.රත්නපුර දිස්ත්‍රික්කයේ බරපතළ ගුරු හිඟය ඊට හේතුවුණා. එහෙත් දිවයිනේ කිසිදු පළාත් සභාවක් නොකළ එකවර ගුරුවරු 5000 ක් පළාතට බඳවා ගනිමින් ඉන් හාර දහසකට වැඩි පිරිසක් රත්නපුරේ පාසල්වලට පත්කර දරුවන්ගේ නැණස පෑදීමට අපි කණ්ඩායමක් වශයෙන් දිවා රෑ වෙහෙසුණා.මේ වනවිට එහි ප්‍රතිඵල දකින්නට පුළුවන්. මෙවර සාමාන්‍ය පෙළ විභාග ප්‍රතිඵලවලට අනුව කෑගල්ලේ සමත් ප්‍රතිශතය 61% වනවිට රත්නපුරයේ එම ප්‍රතිශතය 63% දක්වා වාර්තාගත ඉදිරියකට පැමිණ තිබෙනවා.පසුගිය උසස් පෙළ ජීව විද්‍යා අංශයෙන් ප්‍රථම ස්ථානය සාමාන්‍ය පෙළ තෙවන ස්ථානය මෙන්ම 5 වසර ශිෂ්‍යත්වයේ පළමු ස්ථාන පිට පිට තෙවරක් දිනා ගැනීමට සබරගමුවේ දරුවන්ට හැකිවුණා.තවත් මන්ත්‍රීවරු කිහිපදෙනෙක්ම කතා කළහ. සබරගමුව පළාත් සභාව ලබන 26 වැනි දින යළි රැස්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042516</link>
    <topic>මූන්ගේ ක්‍රියා කලාපයට විරෝධය පා ගොවීන් දස ලක්ෂයක් කොළඹදී උද්ඝෝෂණයකට සූදානම්</topic>
    <author/>
    <content>එක්සත් ජාතීන්ගේ මහ ලේකම් බෑන් කී මූන්ගේ ක්‍රියාකලාපයට එරෙහිව උද්ඝෝෂණයක් පවත්වා විරෝධය පළ කිරීමට උතුරු නැඟෙනහිර ගොවි ජනතාව ඇතුළු ගොවීහු දස ලක්ෂයක් කොළඹට ගෙන ඒමට තමා සූදානමින් සිටින බව ගොවිජන සේවා හා වන ජීවී අමාත්‍ය එස්. එම්. චන්ද්‍රසේන මහතා පවසයි.ඇමැතිවරයා එසේ කියා සිටියේ පෙරේදා (23) සවස අනුරාධපුර අමාත්‍ය නිවසේ පැවැති මාධ්‍ය හමුවකදී ය.එහි දී චන්ද්‍රසේන මහතා මෙසේ ද කීය.උතුරු නැඟෙනහිර ත්‍රස්තවාදයෙන් විශාල වශයෙන් දිවි පිදුවේ උන්හිටි තැන් අහිමි වූයේ ද අත පය අහිමිව අංග විකල වූයේ ද ගොවි ජනතාවයි. කොටි බෝම්බ පුපුරවන විට වෙඩි තබන විට සිංහල ද ද්‍රවිඩ ද, මුස්ලිම් ද කියා කල්පනා කෙළේ නෑ. ජනාධිපතිතුමා ත්‍රස්තවාදය විනාශ කැර නිදහස උරුම කරන ලද්දේ මානව අයිතිවාසිකම් අහිමි කැර දමන ලද උතුරු නැඟෙනහිර ඇතුළු ලක්ෂ සංඛ්‍යාත ගොවි ජනතාවටයි.ත්‍රස්ත භීෂණයෙන් මරණ බියෙන් සිටි මේ රටේ දෙකෝටියකට අධික ජනතාව බේරාගත් ජනාධිපතිතුමාට ආරක්ෂක අංශ ලේකම්වරයාට සහ ආරක්ෂක ප්‍රධානීන්ට එරෙහිව බටහිර බලවතුන් පිනවීම සඳහා ඔවුන්ගේ අවශ්‍යතාව මත බෑන් කී මූන් මහතා නීතිවිරෝධී ලෙස කටයුතු කිරීමෙන් එක්සත් ජාතීන්ගේ සංවිධානයේ වැදගත්කම හා විශ්වනීයත්වය කෙළෙසා තිබෙනවා.තිස් වසරක් තිස්සේ උතුරු නැඟෙනහිර ඇතුළු මේ රටේ ගොවි ජනතාවගේ බිඳ වැටී තිබූ ආර්ථිකය යළි ගොඩනැංවෙන මොහොතක බෑන් කී මූන් මහතා ත්‍රස්තවාදීන් වෙනුවෙන් පෙනී සිටීම මේ රටේ සමස්ත ගොවි ජනතාව දැඩි පිළිකුලෙන් යුතුව හෙළා දකින බව ද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042517</link>
    <topic>අලි ඇතුන්ට ප්‍රතිකාර කරන්න පශු වෛද්‍යවරු 25ක් බඳවා ගැනෙති</topic>
    <author>තෙන්නකෝන් කුලසේකර සමඟ අමිල ප්‍රභාත් වනසිංහ</author>
    <content>මිනිස් ක්‍රියාකාරකම් හේතුවෙන් විපතට පත්වන අලි ඇතුන්ට කලට වේලාවට ප්‍රතිකාර ලබා දීම සඳහා තවත් පශු වෛද්‍යවරුන් විසි පස් දෙනෙකු වන ජීවී දෙපාර්තමේන්තුවට බඳවා ගැනීමට තීරණය කැර ඇතැයි ගොවිජන සේවා හා වනජීවි අමාත්‍ය එස්. එම්. චන්ද්‍රසේන මහතා පැවැසීය.දැනට වන ජීවී දෙපාර්තමේන්තුවේ පශු වෛද්‍යවරුන් සිටින්නේ හය දෙනෙකු පමණක් බවත් රට පුරා විසිරී සිටින අලි ඇතුන් තුවාල ලැබූ පසු විධිමත් ලෙස ප්‍රතිකාර ලබා දිය නොහැකි තත්ත්වයක් උදා වුණා. අවාසනාවන්ත ලෙස අලි ඇතුන් මිය යෑම වළක්වාලීම උදෙසා නව පශු වෛද්‍යවරයන් බඳවා ගන්නා බවත් ඔවුන්ට අවදානම් දීමනා ඇතුළු සියලු පහසුකම් හා වරප්‍රසාද ලබා දීමට කටයුතු කරන බව ඇමැතිවරයා පැවැසීය.වන ජීවීන්ට ආදරය කරන විශ්වවිද්‍යාල ආචාර්යවරු පනස් දෙනෙකු දැනට ස්වේච්ඡා පදනම මත තුවාල ලැබූ අලි ඇතුන්ට ප්‍රතිකාර ලබාදීම ඉතා අගය කළ අමාත්‍යවරයා ත්‍රස්තවාදය නිමා කිරීමෙන් පසු අලි මිනිස් ගැටුම රටේ ඇති බරපතළ ප්‍රශ්නයක්බව ද ඇමැතිවරයා පැවැසීය.ඇමැතිවරයා මෙම අදහස් පළ කෙළේ පෙරේදා (23) අනුරාධපුර පැවැති මාධ්‍ය හමුවකදි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042518</link>
    <topic>වී අලෙවි මණ්ඩලයේ මිලදී ගැනීම් ජාලය පුළුල් කෙරේ</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>වී අලෙවි මණ්ඩලය සිය වී මිලදී ගැනීමේ ජාලය මන්නාරම හා කිලිනොච්චිය දක්වා ව්‍යාප්ත කර තිබේ.මේ පිළිබඳව ‘දිනමිණ’ ට අදහස් දැක්වූ අනුරාධපුර වී අලෙවි මණ්ඩලයේ කලාප කළමණාකාර ආර්. ඩබ්. බන්දුල කුමාර මහතා, දැනටමත් මන්නාරමේ අල්කඩවේලි සහ කිලිනොච්චියේ මාන්කුලම්,දුනුක්කායි, සහ කිලිනොච්චි ගබඩා මගින් වී මෙට්ට්‍රික් ටොන් 3000කට ආසන්න සංඛ්‍යාවක් මිලදී ගෙන ඇති බව කීය.උතුරු වසන්තය යටතේ සහ රාජ්‍ය නොවන සංවිධානයක් වන ‘ෆොරූටි’ සංවිධානය මගින් මෙම ප්‍රදේශවල වී ගබඩා 5ක් වී අලෙවි මණ්ඩලය සඳහා ඉදිකර දී තිබේ. මන්නාරම හා කිලිනොච්චිය ප්‍රදේශවලින් තවත් වී මෙට්ට්‍රික් ටොන් 2000ක් පමණ මිල දී ගැනීමට හැකි වෙතැයිද කලාප අධ්‍යක්ෂවරයා ප්‍රකාශ කළේය.ළඟ එන යල් කන්නයේදී අනුරාධපුර දිස්ත්‍රික්කයෙන් වී මෙට්ට්‍රික් ටොන් 50000ක් මිලදී ගැනීම අපේ ඉලක්කයයි. දැනට ගිය වසරේ යල හා මහ කන්නවලදී මිලදී ගත්වී මෙට්ට්‍රික් ටොන් 20000ක් ගබඩා කර තිබෙනවා. එම වී තොග සහල් කර ස.තො.ස. හරහා වෙළෙඳපොළට නිකුත් කෙරෙනවා. අමතරව වේයන්ගොඩ හා නාරාහේන්පිට ගබඩාවල සහල් මෙට්ට්‍රික් ටොන් 15,000 ක් දැනට අතිරික්තයක් සේ ගබඩා කර තිබෙනවා”. බන්දුල කුමාර මහතා අනාවරණය කළේය.මින් ඉදිරියට ඇති යල සහ මහ කන්නයන්හිදී අනුරාධපුර ත්‍රිකුණාමලය, වවුනියාව, මන්නාරම, කිලිනොච්චිය දිස්ත්‍රික්කයන් වග සම්මත වී නිෂ්පාදනයෙන් සීමාවක් නොමැතිව හැකිතාක් වී මිලදී ගැනීමට වී අලෙවි මණ්ඩලය පියවර ගනු ලබන්නේ යැයිද ඔහු වැඩිදුරටත් සඳහන් කළේය. මේ සඳහා ප්‍රමාණවත් ගබඩා පහසුකම් තමන් සතුව ඇතැයිද ඔහු කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042519</link>
    <topic>අලි අනාථයන් ගාල්කර තබන්න රැඳවුම් උද්‍යාන තුනක්</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>දල ඇතුන්, දඩබ්බර අලි ඇතුන් හා අනාථ වූ අලි පැටවුන් රඳවා තැබීම සඳහා ඔවුන් ගාල්කර රඳවා තැබීවේ වනෝද්‍යාන ජාලයක් ස්ථාපිත කිරීමට වන ජීවී දෙපාර්තමේන්තුව කටයුතු කර ගෙන යයි.මුල් අදියර යටතේ අනුරාධපුර දිස්ත්‍රික්කයේ හොරොව්පතාන පොළොන්නරුව දිස්ත්‍රික්කයේ මාදුරුඔය සහ දකුණේ වෙහෙරගල ප්‍රදේශයන්හි අලි ඇතුන් රැඳවුම් උද්‍යාන තුනක් ආරම්භ කිරීමට අවශ්‍ය මූලික විධි විධාන යොදාගෙන යන බව ගොවි ජන සේවා සහ වන ජීවී අමාත්‍ය එස්. එම්. චන්ද්‍රසේන මහතා පැවැසීය.එක් උද්‍යානයක් අක්කර 3000කින් සමන්විත වන අතර ඒ තුළ රඳවා තැබෙන අලි ඇතුන්ට අවට ගම්මාන ආක්‍රමණය කිරීමට නොහැකි වන සේ දැවැන්ත හා අධි ශක්තිමත් ආරක්ෂක වැටක් යෙදීමට සැලැසුම්කර ඇත.මෙම වැඩසටහනේ විශේෂත්වය වන්නේ රැඳවුම් භූමි ප්‍රදේශයට ආසන්නයේ අක්කර 1000 බැගින් වූ බිම් ප්‍රදේශයක අලි ඇතුන්ට අවශ්‍ය ආහාර භෝග වගා කිරීමට අවශ්‍ය පියවර ගැනීමයි. මෙම ව්‍යාපෘතිය සඳහා අවට ගම්මානවල ගොවීන්ගේ දායකත්වය ලබා ගන්නා අතර ඔවුන් විසින් නිපදවනු ලබන ආහාර භෝග සියල්ල වනජීවී දෙපාර්තමේන්තුව මගින් මිලදී ගැනීමට අපේක්ෂිත ය.මෙම නව වැඩපිළිවෙළින් අලි මිනිස් ගැටුම අවම කිරීම සඳහා ඉමහත් පිටුවහලක් ලැබෙන අතර දඩයක්කරුවන්ගේ ඉලක්කය වී ඇති දල ඇත් සම්පත සුරැකීමට ද මඟ හෙළිවන්නේ යැයි අමාත්‍යවරයා අවධාරණය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042520</link>
    <topic>අරවියල්නගර් හි ඉදි කළ ‘ජන සෙවණ’ නිවාස ව්‍යාපෘතිය ජනතා අයිතියට</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>ජන සෙවණ නිවාස දස ලක්ෂයේ වැඩසටහන යටතේ කිලිනොච්චිය අරවියල් නගර්හි ඉදිකළ නිවාස ව්‍යාපෘතිය, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතාගේ ප්‍රධානත්වයෙන් ජනතා අයිතියට පත් කෙරුණි.නිවාස 50කින් යුත් අරවියල් නගර් හි එක් නිවසක් සඳහා ජාතික නිවාස සංවර්ධන අධිකාරිය ලබාදුන් මුදල රුපියල් තුන් ලක්ෂ පනස් දහසකි.සුබ සාධන මධ්‍යස්ථානවල සිට උතුරේ නැවත පදිංචියට ගිය ජනතාව වෙනුවෙන් ජාතික නිවාස සංවර්ධන අධිකාරිය සහන ණය පදනම යටතේ ඉදිකළ ප්‍රථම ගම්මානය ද මෙය වන අතර නිවාසලාභීන්ගේ ශ්‍රම දායකත්වය ද සමඟ ක්‍රමවත් හා සාර්ථක අයුරින් නිවාස ව්‍යාපෘතිය ක්‍රියාත්මක වීම සුවිශේෂත්වයකි.මුල්ගල තැබීමෙන් පසු මාස 08ක් වැනි කෙටි කාලයක් තුළ මංමාවත් විදුලිය, ජල, වැසිකිළි පහසුකම් ප්‍රජා ශාලා හා ක්‍රීඩා පිටිය ඇතුළු පොදු පහසුකම් ද සමඟ අරවියල්නගර් ජනතා අයිතියට පත්වීම ජනතා ජයග්‍රහණයකි.ජාති, කුල, ආගම්, පක්ෂ බේදයකින් තොරව මේ රට සංවර්ධනයක කරා රැගෙන යන ජනාධිපතිතුමාගේ නායකත්වය යටතේ මෙවැනි නිවාස ව්‍යාපෘති උතුරේ නැඟෙනහිර පමණක් නොව රටපුරා ඉදිකෙරෙන බව පැවැසූ අමාත්‍ය විමල් වීරවංශ මහතා ත්‍රස්තවාදී භීෂණය නිමාකොට ජීවිත හා රට ගොඩනඟන මෙහෙයුම දැන් ආරම්භ වී ඇතැයි ද කීය.මෙම නිවාස ව්‍යාපෘතිය සාර්ථක කර ගැනීමට හැකිවීම ජයග්‍රහණයක්. කැප වී ක්‍රියා කළ සැමට ස්තූතිය පළ කළ අමාත්‍ය වීරවංශ මහතා අනාගතය යහපත් කිරීමට රටට දැයට ආදරය කරන කැපවන දරු පිරිසක් නිර්මාණය කළ යුතු බව ද පැවැසීය.උත්සව සභාව අමතා අමාත්‍ය ගුණරත්න වීරකෝන්, විනයාගමූර්ති මුරලිදරන් තාරුණ්‍යයට හෙටක් සභාපති පාර්ලිමේන්තු මන්ත්‍රී නාමල් රාජපක්ෂ මහත්වරුද කතා කළහ.මෙම අවස්ථාවට පාර්ලිමේන්තු මන්ත්‍රී නාමල් රාජපක්ෂ, නැවත පදිංචි ඛ්ල;ම් අමාත්‍ය ගුණරත්න වීරකෝන්, නියෝජ්‍ය අමාත්‍ය, විනයාගමූර්ති මුරලිදරන් යන මහත්වරු සහ රජයේ නිලධාරීහු හා ප්‍රදේශවාසීහු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042521</link>
    <topic>ජනපති මහින්ද තරම් වෙහෙසුණු නායකයකු ලොව නෑ</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>රජයේ හමුදාවට බාර වූ ත්‍රස්තවාදීන් පුනරුත්ථාපනය කොට සමාජ ගත කිරීමට ශ්‍රී ලංකා ජනාධිපතිවරයා ප්‍රමුඛ රජය ක්‍රියාකළ මානව හිතවාදී අයුරින් ලෝකයේ කිසිදු රටක් මෙතෙක් ක්‍රියා කර නැතැයි පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතා පැවසීය.වවුනියාවේ දී පුනරුත්ථාපනය අවසන් කළ රැඳවියන් 483ක් සමාජගත කිරීමේ අවස්ථාවට එක් වෙමින් ඇමැති ගජධීර මහතා එසේ පැවසීය.මානවහිමිකම් ගැන උදම් අනන තමන් උසස් යැයි කියන කිසිදු රටක් ත්‍රස්තවාදීන්ට මෙසේ සමාව ලබාදී නෑ. ජනාධිපති මහින්ද රාජපක්ෂ මහතා ප්‍රධාන රජය ත්‍රස්තවාදි ක්‍රියා සඳහා යොමුවී සිටි පිරිසකට මිත්‍රත්වයේ දෑත් දිගුකර තිබෙනවා. මෙම වැඩපිළිවෙළහි අරමුණු රටට ආදරය කරන පිරිසක් ලෙස පුනරුත්ථාපනය වූ පිරිස් සමාජ ගත කිරීමයි.‘රැදවියන් 11,000ක් අතරින් තවත් සමාජ ගතකිරීමට සිටින්නේ 4700ක් තරම් සුළු පිරිසක් ඉන් 483ක් අද (23) සමාජ ගත කෙරෙනවා. සමාජ ගත කරන 483 දෙනාම දරුවන් තිදෙනෙක් හෝ ඊට වැඩියෙන් සිටින අයයි. යුද සමයෙන් පසු නිදහස් පුරවැසියන් ලෙස සියලු දෙනා අද තම බිරියන් හා දරු දැරියන් හා ඥාතීන් සමඟ ප්‍රීතියෙන් එක්වීම රජයට විශාල සතුටක්.මානව හිතවාදයේ අගය පුනරුත්ථාපනය කාලය තුළ උසස් හමුදා නිලධාරින් ඔබට වටහා දෙන්නට ඇති යැයි සිතන බව පැවසූ ඇමැතිවරයා පුනරුත්ථාපනය ලබන ඔබ සැමට මුල් කාලයේ ජනාධිපති මහින්ද රාජපක්ෂ මහතා විසින් මසකට රුපියල් මිලියන 100ක් ඔබේ සුභසාධනය වෙනුවෙන් වෙන් කළා.මේ වන විටත් මිලියන 50ක් පමණ මසකට වෙන් කරනවා. මේ සියලු මුදල් මේ රටේ වැඩකරන ජනතාවගේ බදු මුදලින් ලබා දී තිබෙන්නේ යැයි ද ඇමැතිවරයා පැවසීය.අවි ශිල්ප උගත් අයත් මෙතන ඇති. අවි අතට ගැනීමට සාධාරණ හේතු ඇති බව හෝ නැතිවා විය හැකියි. 1977 වැරැදි ආර්ථික ප්‍රතිපත්තියක් ඊට හේතු වෙන්න ඇති. දැන් යුද්ධය අවසන් අප ගෙවුණු අමිහිරි කටුක අතීතය අමතක කොට රට ගොඩනැගීමට එක්විය යුතුයි. ඊට අවශ්‍ය සියලු සහාය සමාජගත කෙරෙන සැම වෙනුවෙන් රජය ලබා දෙන බව ද ඇමැතිවරයා පැවසීය.ශ්‍රී ලංකාවේ මානව අයිතිවාසිකම් නැතැයි හඬනගන ඇතැම් දෙමළ සංවිධාන නැවත ජාතිවාදය අවුස්සන බවක් ඇමැතිවරයා දෙමළ ජාතිවාදය තරමට ම සිංහල ජාතිවාදය නැගිසිටිය හොත් අත්වන විනාශය කියනොහැකි තරම් විය හැකි යැයි ද කීය.අප පරාජය කල යුත්තේ අධිරාජ්‍ය වාදයයි. ශ්‍රී ලාංකිකයින් වන අප එකමුතු වී රට සංවර්ධනය කර ගොඩනගමු යැයි ද ඇමැතිවරයා ඉල්ලා සිටියේ ය.උත්සව සභාව අමතා ඇමැති රිෂාඩ් බද්දියුදින්, අමාත්‍යාංශ ලේකම් ඒ. දිසානායක, පුනරුත්ථාපන කොමසාරිස් බ්‍රිගේඩියර් සුදන්ත රණසිංහ වවුනියාව දිසාපති පී. එස්. එම්. චාල්ස් යන මහත්ම මහත්මීහු ද කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042522</link>
    <topic>ප්‍රබල ජාතියක් ගොඩනැගීමට දහම් පාසල් අධ්‍යාපනය පිටිවහලක්</topic>
    <author>ප්‍රැන්සිස් වර්ණකුලසූරිය පොතුහැර විශේෂ</author>
    <content>දහම් පාසල් අධ්‍යාපනය තුළින් ප්‍රබල ජාතියක් ගොඩනැංවීමට පියවර ගැනීම කාලීන අවශ්‍යතාවයක් බවත්, එමගින් දරුවන් මෙන්ම මවුපියන් යන දෙපිරිසම රටට වැඩදායක පුරවැසියන් වීම නියත බවද පෙරේදා (22) පස්වරුවේ කුරුණෑගල නගර ශාලාවේ පැවති කුරුණෑගල දිස්ත්‍රික් දහම් පාසල් සහතික පත්‍ර ප්‍රදානෝත්සවය අමතමින් අග්‍රාමාත්‍ය දි. මු. ජයරත්න මහතා ප්‍රකාශ කළේය.තවදුරටත් සභාව ඇමතූ අග්‍රාමාත්‍යවරයා “ආගම ධර්මයට තම දූදරුවන් යොමුකරවමින් සාරධර්ම ඔවුන්ගේ සිත්තුළට කුඩා කළ සිටම යොමුකරවීමේ වගකීම මවුපියන් හරිහැටි ක්‍රියාත්මක කළයුතු කාලය පැමිණ ඇති බවද අවධාරණය කළේය.දරුවන්ගේ මනස දියුණු කිරීමටත් ඔවුන් සැබෑ ප්‍රායෝගික මිනිසුන් වීමේ වගකීමත් සඳහා ගුරු දෙගුරු කැපකිරීම එකසේ අවශ්‍ය බවත් අවධාරණය කළ අග්‍රාමාත්‍යවරයා 2600 සම්බුද්ධ ජයන්තිය සමරනුවස් බුදු දහම ජාත්‍යන්තරයට ගෙන යාමේ වැඩසටහන, වඩාත් ශක්තිමත් කරනබවත්, ශාසන දියුණුව සඳහා වන රාජ්‍ය පනත් හයක් ගරුතර සංඝරත්නයේ දැනගැනීම වෙනුවෙන් එළිදක්වන බවත්, ඉන් අනතුරුව මහා සංඝරත්නයේ අනුමැතියට යටත්ව ඒවා ක්‍රියාත්මක කරන බවත් ප්‍රකාශ කළේය.“ජීවිත සැපවත් කරන්නට පෞද්ගලික කැපවීම අත්‍යවශ්‍ය දෙයක්. මෙම න්‍යාය ධර්මය ගම්මට්ටමින් ක්‍රියාත්මක කරන්නට වත්මන් මහින්ද රාජපක්‍ෂ ආණ්ඩුව කටයුතු කරනවා.”තිස්වසරක යුද්ධමය ශාපය ඉවත්කළ වර්තමාන ආණ්ඩුවට එල්ලකරන්නට මාන බලන ජාත්‍යන්තර බලවේග අපගේ ප්‍රතිපත්තිමය පූජා තුළින් විනාශවී යනු නියත බවද අගමැතිතුමා සඳහන් කළේය.පැවිදි බිමට පත්වන සාමනේර භික්‍ෂූන් වහන්සේ වර්ෂ පහක්වනතුරු අඛණ්ඩව ආධාරකිරීමේ ක්‍රමවේදයක් ක්‍රියාත්මක කරන බවත්, එකී භික්‍ෂූන් වහන්සේ පස්නමකට වඩා වැඩියෙන් වැඩ සිටින විහාරස්ථාන සඳහා රජයේ ආධාර ලබාදීමේ වැඩසටහනක් ක්‍රියාත්මක කරන බවත් පැවසීය.ශ්‍යාමෝපාලි මහා නිකායික මල්වතු පාර්ශවයේ අනුනායක රාජකීය පණ්ඩිත ඬයංගොඩ විජිතසිරි හිමි ප්‍රධාන අනුශාසනය පැවැත්වූ.මෙම අවස්ථාවට වයඹ පළාත් මහා සංඝනායක අනුරාධපුර බුද්ධ ශ්‍රාවක භික්‍ෂු විශ්වවිද්‍යාලයේ මහොපාධ්‍ය මහාචාර්ය වයඹ පළාත් සංඝනායක තුඹුල්ලේ සීලඛණ්ධ නාහිමි ප්‍රධාන දිස්ත්‍රික් ශාසනාරක්‍ෂක බලමණ්ඩල භිෂූන්වහන්සේ හා රාජ්‍ය නිලධාරීන් විශාල පිරිසක් ද කර්මාන්ත නියෝජ්‍ය ඇමති ජයරත්න හේරත් මහතා, කුරුණෑගල ප්‍රාදේශීය සභාවේ සභාපති පැට්ට්‍රික් කරුණාසිංහ හා කුරුණෑගල දිස්ත්‍රික් ලේකම් කුසුම් හෙට්ටිගේ මහත්මිය සහ මෙම වැඩසටහනේ බැතිබර දායකත්වය ලබාදුන් මනෝජ් මීගහපොල පදනමේ නීතිඥ මනෝජ් මීගහපොල මහතා ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042523</link>
    <topic>ලලිත් ඇතුලත්මුදලිගේ දූරදර්ශී නුවණින් සිසුන් ලක්ෂයකට වඩා අද ප්‍රතිලාභ ලබනවා</topic>
    <author>මැදකොළඹ සමුහ – වයිමන් හෙට්ටිආරච්චි</author>
    <content>1993 දී අපට අහිමි වූ ලලිත් ඇතුලත්මුදලි මහතා ඉතා වටිනා දැක්මකින් හා මනා ක්‍රියාකාරිත්වයකින් හෙබි බුද්ධිමත් නායකයෙකු වුණා. ඒ නිසයි එතුමාගේ අභාවයෙන් පසු ජනතාව තුළ මෙතරම් ඉහළ ගෞරවයකට බඳුන් වූයේ’ වසරක් පාසා මෙම ස්ථානයේදී මේ අන්දමින් එතුමාගේ ගුණ සැමරෙනවා.දිවංගත ලලිත් ඇතුලත්මුදලි හිටපු ඇමැතිවරයාගේ 18 වෙනි ගුණානුස්මරණය වෙනුවෙන් කොළඹ රාජකීය විද්‍යාලය අසල පිහිටි එම පිළිරුව වෙත පුෂ්පෝපහාර පැවැත්වීම ඉකුත් සෙනසුරාදා සිදුකෙරිණි.ලලිත් ඇතුලත්මුදලි සමරු පදනම් කේන්ද්‍රය මගින් අංග රැසකින් යුතුව සංවිධානය කරන ලද මෙම සමරු වැඩසටහනේ සමාරම්භක පියවර ලෙස පැවති මෙම පුෂ්පෝපහාරයට ඇතුලත්මුදලි මහතාගේ සොහොයුරු ජයම්පති ඇතුලත්මුදලි හා සමරු පදනම් කේන්ද්‍රයේ සභාපති කේසරලාල් ගුණසේකර මහත්වරුන් ප්‍රධාන ඥාතින් හා හිතවතුන් පිරිසක් සහභාගි වුහ.පුෂ්පෝපහාරයෙන් පසු කතා කළ කේසරලාල් ගුණසේකර මහතා මෙසේ කීය.රට වෙනුවෙන් විශාල මෙහෙවරක් ඉටුකළ ඇතුලත්මුදලි මහතා ඉටුකළ කාර්යයන් අතර මහපොළ ශිෂ්‍යත්ව ක්‍රමය සුවිශේෂයි. සිසු සිසුවියන් එක් ලක්ෂයකට වැඩි ප්‍රමාණයක් අද එහි විපුල ප්‍රයෝජන ලබනවා.වරාය වැඩපිළිවෙළ ඉතා ඉහළ සාර්ථකත්වයකට පත්කිරීමට එතුමාට හැකිවුණා. අද කොළඹ වරාය දැවැන්ත ව්‍යාපාරයක් බවට පත්වී ඇත්තේ එතුමාගේ දූරදර්ශී ක්‍රියාකාරිත්වය නිසයි. ඕනෑම ප්‍රශ්නයකදී ප්‍රායෝගික විසඳුම් ලබාදීමට එතුමාට බුද්ධිය මෙන්ම ශක්තිය තිබුණා. මෙම යුගයේ අවශ්‍යයෙන්ම සිටිය යුතු එම පුද්ගලයාගේ අඩුව කදිමට පෙනී යනවා.මෙම වසරේ ගුණ සැමරුම පුෂ්පෝහාර පැවැත්වීමෙන් අවසන් වන්නේ නැහැ. සදුදා එතුමා පිළිබඳ සමරු දේශනය පැවැත්වෙන අතර පරමධර්ම විහාරස්ථානයේදී 50 නමක් වන මහා සංඝරත්නය විෂයෙහි සපිරිකර සංඝගත දක්ෂිණාවකුත් ලේ දන්දීමකුත් සිදුවෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042524</link>
    <topic>වැඩි පිරිසකට හජ් වන්දනාවේ යෑමට සියලු පහසුකම් සලසා දෙනවා</topic>
    <author>රක්ෂණ ශ්‍රියන්ත</author>
    <content>මෙවර හජ් වන්දනාවට ගිය වසරට වඩා වැඩි බැතිමතුන් පිරිසක් සහභාගි කරවීමට හැකි සෑම ක්‍රියාමාර්ගයක්ම ගන්නේ යැයි බස්නාහිර පළාත් ආණ්ඩුකාර හජ් වන්දනා කමිටු සම සභාපති අලවි මවුලානා මහතා පවසයි.මෙම මස 27 වෙනි දින උදේ 10.00 ට සවුදි රජය හා තමා ඇතුළු හජ් වන්දනා කමිටුව එරටදී පවත්වන සාකච්ඡාවේදී වැඩි කෝටා ප්‍රමාණයක් ශ්‍රී ලංකා හජ් වන්දනාකරුවන්ට ලබා ගැනීමට කටයුතු කරන්නේ යැයිද ආණ්ඩුකාරවරයා අවධාරණය කරයි.ආණ්ඩුකාරවරයා එසේ ප්‍රකාශ කළේ (21 දා) ආණ්ඩුකාර ලේකම් කාර්යාලයේ පැවැති හජ් වන්දනාව පිළිබඳව මාධ්‍ය දැනුවත් කිරීමේ විශේෂ මාධ්‍ය සාකච්ඡාවේදීය.ගියවර අපට හජ් වන්දනාව සඳහා කෝටා 5800 ක් ලැබුණා. අප මෙවර එය 7500 ක් දක්වා වැඩිකර ගැනීමට සවුදිහි බලධාරින් සමඟ සාකච්ඡා පවත්වනවා යැයිද ආණ්ඩුකාවරයා පැවැසීය. තවදුරටත් අදහස් දැක්වූ ආණ්ඩුකාරවරයා මෙසේද පැවැසීය.ජනපතිතුමාගේ ඉල්ලීම මත අගමැතිතුමා විසින් මා සම සභාපතිවරයෙකු ලෙස හජ් වන්දනා කමිටුවට සම්බන්ධ කර ගැනීම පිළිබඳව මා ස්තුතිවන්ත වෙනවා. 1964 වර්ෂයේ සිට මා හජ් වන්දනාවට සම්බන්ධ වී තිබෙනවා. හජ් වන්දනාව යනු ඉස්ලාම් භක්තිකයන්ගේ ඉතාම වැදගත්ම ගමනයි. අප ඒ ගමන යන්නේ ජීවිතය ගැනද නොසලකායි. හජ් වන්දනා ගමනින් අප බැතිමතුන්ගෙන් කිසිදා සතයක්වත් වංචා කර නෑ. දුෂණය වංචාව හා අඩුපාඩු අතර ලොකු වෙනසක් තියෙනවා. බැතිමතුන් මිලියන තුන හතරක් එකට එකතු වන ස්ථානයක අඩුපාඩු ඇතිවීම සාමාන්‍ය දෙයක් යැයිද ආණ්ඩුකාරවරයා පැවැසීය.අප ගියවර ලබාගත් හජ්ජි වන්දනා කෝටා විවෘත වැඩසටහනක් මගින් ලකුණු දී වැඩි ඒජන්තවරුන් සංඛ්‍යාවකට ලබා දුන්නා. මෙවරත් සාධාරණ අයුරින් ඒජන්තවරුන් හට එම කෝටා ලබාදීමට කටයුතු කරනවා. ගියවර අප මක්කම සිංහකොඩිය ලෙලදීමට කටයුතු කළා සේම මෙවරත් එසේ කටයුතු කර ශ්‍රී ලංකාවට කීර්තියක් ලබාදීමට කටයුතු කරනවා.අප සියලුදෙනාම සමගිව කටයුතු කර හජ් වන්දනා ගමන සාර්ථකව කර ගනිමු යැයි වැඩිදුරටත් ආණ්ඩුකාරවරයා පැවැසීය. මෙම අවස්ථාව සඳහා තාක්ෂණ හා පර්යේෂණ නියෝජ්‍ය අමාත්‍ය ෆයිසර් මුස්තාපා, කොළඹ හිටපු නගරාධිපති අසාද් සාලි, මුස්ලිම් කටයුතු පිළිබඳ අධ්‍යක්ෂ එස්. නවාවි, නීති උපදේශක නීතිඥ එන්. එම්. ෂශීම් යන මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042525</link>
    <topic>ඇප සුරැකුම් ප්‍රශ්නවලින් පීඩා විඳීන දේශීය කොන්ත්‍රාත්කරුවන්ට සහන රැසක්</topic>
    <author>ජයසිරි මුණසිංහ</author>
    <content>ඉදිකිරීම් කොන්ත්‍රාත් ලබා ගැනීමේදී නිසි ඇප සුරැකුම් තැබීමට නොහැකි ප්‍රශ්නය ඇතුළු තවත් ප්‍රශ්න රැසකින් පීඩා විඳින දේශීය කොන්ත්‍රාත් කරුවන් මුළුමනින්ම ඒවායින් නිදහස් කර ගැනීමේ ජාතික ව්‍යාපාරය වඩාත් පුළුල්ව ආරම්භ කිරීමට රජය සූදානම් වෙයි.ඒ අනුව සුළු හා මධ්‍ය පරිමාණ ඉදිකිරීම් කොන්ත්‍රාත්කරුවනට පවා ජාතික සහ ජාත්‍යන්තර මට්ටමේ නව ඉදිකිරීම් ව්‍යාපෘති ලබා ගැනීමට අවස්ථාව හිමිවීම මෙහි ඇති සුවිශේෂත්වය වේ.දැනටමත් ඉදිකිරීම් ආරක්ෂණ අරමුදල යටතේ දේශීය ඉදිකිරීම් කොන්ත්‍රාත්කරුවන් හාරදහසක් දෙනා සේවා ලබා ගන්නා අතර , මේ පිරිස වඩාත් වැඩිකරමින් අරමුදලේ සේවාව පුළුල් කිරීම නව වැඩපිළිවෙළේ මූලික අරමුණ වී තිබේ.ඉඳිකිරීම්, ඉංජිනේරු සේවා හා පොදු පහසුකම් අමාත්‍යාංශය යටතේ ඇති ඉඳිකිරීම් ආරක්ෂණ අරමුදලේ සේවා පුළුල් කිරීමේ වැඩපිළිවෙළ පිළිබඳව “දිනමිණ”ට අදහස් දැක්වූ එම අමාත්‍යාංශයේ ලේකම් සහ අරමුදලේ සභාපති ගෝඨාභය ජයරත්න මහතා, මින් මෙරට ඉඳිකිරීම් ක්ෂේත්‍රයේ නව නැම්මක් හා ප්‍රබෝධයක් ඇතිවන බවටද ඔහු විශ්වාසය පළ කළේය.ඉදිකිරීම් කොන්ත්‍රාත්තුවක් ලබා ගැනීමට යෑමේදී අප රටේ කොන්ත්‍රාත්කරුවන්ට අවශ්‍ය දැනුම, කුසලතා හා හැකියාව ඇතත්, නිසි ඇප සුරැකුම් තැබීම දැඩි ප්‍රශ්නයක් වී තිබෙන බව හැඳින ගත් බව කී ගෝඨාභය ජයරත්න මහතා එය මේ ක්ෂේත්‍රයේ මන්දගාමී බවක් ඇතිවීමට හේතුවක් ද වී ඇතැයි කීය.පශ්චාත් යදව සමයෙන් පසු එළැඹ තිබෙන ස්වර්ණමය අවස්ථාවෙන් නිසි ප්‍රයෝජන ගැනීමට නම්, ඉදිකිරීම් ක්ෂේත්‍රයේ ක්‍රියාකාරකම් පුළුල් කළ යුතු යැයි ලේකම්වරයා පෙන්වා දුන්නේ ය. ඒ අනුව කොන්ත්‍රාත්කරුවනට උපරිමයෙන් සහාය වීමේ ඒකායන අරමුණින් නව වැඩපිළිවෙළ පුළුල්ව රටපුරා ක්‍රියාත්මක කිරීමට සූදානම් බව පැවැසීය.ඉදිකිරීම් ආරක්ෂණ අරමුදලේ සුරැකුම් ලැබීමට කොන්ත්‍රාත්කරුවන් ඉදිකිරීම් අභ්‍යාස හා සංවර්ධන ආයතනයේ (ඉක්ටාඩ්) ලියාපදිංචි විය යුතුය. ඊට අමතරව යහපත් මුල්‍ය කාර්ය සාධනයක් පෙන්විය යුතුය.මේ කරුණු දෙක සම්පූර්ණය කරන ඕනෑම කොන්ත්‍රාත්කරුවෙකුට ඕනෑම මට්ටමක ව්‍යාපෘතියක් නොබියව ඉදිකිිරීමට භාරදීමට අවශ්‍ය ඇප සුරැකුම් සැපයීම තමන් සිදු කරන බවද ලේකම්වරයා කීය.නිසි කලට, වේලාවට භාරගත් පරිදි කොන්ත්‍රාත් නිම කර භාරදීමට, නිසි ප්‍රමිතියෙන් යුතුව ඒවා සිදු කොට ඇතිදැයි දැන ගැනීමට පවා මින් දෙපාර්ශවයටම අවස්ථාව සැලැසෙන බවද ලේකම්වරයා සඳහන් කෙළේය.මෙරට ඉදිකිරීම් ක්ෂේත්‍රයේ දියුණුව කෙරෙහි විශේෂ අවධානයකින් කටයුතු කරන ජනාධිපති මහින්ද රාජපක්ෂ මහතා නව වැඩපිළිවෙළ දියත් කිරීමට විශාල ශක්තියක් සැපයූ බව පැවැසූ ලේකම්වරයා, විෂයභාර ඇමැති විමල් වීරවංශ මහතා නිසි මඟපෙන්වීම් ලබාදෙන බවද කියා සිටියේය.මුදල් හා ක්‍රම සම්පාදන හා ආර්ථික සංවර්ධන අමාත්‍යාංශයේ ලේකම් ආචාර්ය පී.බී. ජයසුන්දර මහතාගේ පූර්ණ මැදිහත්වීම මත මේ අරමුදල දැනටමත් රුපියල් මිලියන 600ක මට්ටමේ පවතින බව ගෝඨාභය ජයරත්න මහතා කීය.ඉදිකිරීම් ආරක්ෂණ අරමුදල වඩාත් යහපත් පරිපාලනයක් සහිත එකකැයි ලොව පිළිගත් රූම්රේටිං මැලේසියා ආයතනයේඕඕඕ+ර්‍ථ2 සහතිකය දිනාගෙන ඇතැයි ද ලේකම්වරයා කීය.අරමුදලේ කටයුතු වඩාත් සාර්ථක වීමට එහි භාරකාර මණ්ඩලයේ සාමාජිකයින් හත් දෙනාගෙන් ද විශාල සහායක් ලැබෙන බව ද කී ජයරත්න මහතා, ඒ පිළිබඳව වැඩිදුර තොරතුරු “සව්සිරිපාය” පළමු මහල , නො 123, විජේරාම මාවත, කොළඹ 07 ලිපිනයෙන් හෝඹඹඹ.ඛ්ඨට.ඨධම.තඬවෙබ් ලිපිනයෙන් ඕනෑම කෙනෙකුට ලබා ගත හැකි බවද ලේකම්වරයා අවසාන වශයෙන් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042526</link>
    <topic>සමාජ ආරක්ෂණ මණ්ඩලයේ දිසා කාර්යාල ප්‍රතිසංවිධාන කෙරේ</topic>
    <author>මහින්ද අලුත්ගෙදර</author>
    <content>සමාජ ආරක්ෂණ විශ්‍රාම වැටුප් වැඩපිළිවෙළ වඩාත් කාර්යක්ෂම කිරීම සඳහා සමාජ ආරක්ෂණ මණ්ඩලය සතු දිස්ත්‍රික් කාර්යාල ප්‍රතිසංවිධාන කිරීමට එම මණ්ඩලය පියවර ගෙන ඇත.රාජ්‍ය සේවයේ විශ්‍රාම වැටුප් නොලබන සෑම පුරවැසියෙකුටම විශ්‍රාම වැටුප් හිමිකම් ලබාදීමේ අරමුණින් ක්‍රියාත්මක මේ වැඩසටහන යටතේ මිලියන දෙකකට විශ්‍රාම වැටුප් ලබාදීම ආරම්භ කර තිබෙන අතර එම වැඩසටහන කාර්යක්ෂම අන්දමින් ක්‍රියාත්මක කිරීම මෙමඟින් අපේක්ෂා කරන බව ශ්‍රී ලංකා සමාජ ආරක්ෂණ මණ්ඩලයේ සභාපති නිමල් අමරසිංහ මහතා පැවසීය.මීට අමතරව බිම් මට්ටමේ සිට නව සාමාජිකයන් බඳවා ගැනීමේ වැඩපිළිවෙළක්ද ආරම්භ කර තිබෙන බව හෙතෙම සඳහන් කළේය.රජයේ විශ්‍රාම වැටුප් නොලබන පෞද්ගලික අංශයේ සේවා නියුක්තිකයන්, කලා කරුවන්, රූපලාවන්‍ය ශිල්පීන්, ත්‍රිරෝද රථ රියදුරන්, දේශීය වෛද්‍යවරුන්, වතු කම්කරුවන්, විදේශ සේවා නියුක්තිකයන් ඇතුළු ලක්ෂ 4 කට ආසන්න පිරිසක් දැනටමත් සමාජ ආරක්ෂණ විශ්‍රාම වැටුප් සාමාජිකත්වය ලබා තිබෙන අතර මේ වසර අවසන් වීමට ප්‍රථම එම සංඛ්‍යාව ලක්ෂ 6 දක්වා වර්ධනය කිරීමට හැකි වෙතැයි හෙතෙම විශ්වාසය පළ කළේය.ශී‍්‍ර ලංකාව පුරා ඇති ග්‍රාම සේවා වසම් 14000 ආවරණය වන පරිදි ස්වයං රැකියාලාභීන් ඉලක්ක කර ගෙන දිස්ත්‍රික් සමාජ ආරක්ෂණ සම්බන්ධීකරණ නිලධාරීන් මාර්ගයෙන් සමාජ ආරක්ෂණ විශ්‍රාම වැටුප් වැඩපිළිවෙළ පිළිබඳව දැනුවත් කෙරෙන අතර මහින්ද චින්තන ප්‍රතිපත්ති ප්‍රකාශනයේ සඳහන් “සැමට විශ්‍රාම වැටුපක්” යන්න තුළින් සෑම පුරවැසියෙකුටම විශ්‍රාම වැටුපක් ලබාදීම මෙමඟින් අපේක්ෂා කරන බවද අමරසිංහ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042527</link>
    <topic>ත්‍රස්තවාදීන් දහස් ගණන් මිනිස්සු මරද්දී බෑන් කී මූන්ලා හිටියේ කොහෙද?</topic>
    <author>සුභාෂිනී සේනානායකයාපනයේ සිට</author>
    <content>සැබෑ සාමය ස්ථාපිත වී ගෙවුණු වසර දෙකක කාලයේ දී ලක්ෂ 40ක් පමණ බැතිමතුන් නාගදීප විහාරය වැඳපුදාගත් බව උතුරු පළාතේ ප්‍රධාන සංඝනායක නාගදීප රජමහා විහාරාධිපති නවඳගල පදුමකිත්ති තිස්ස නාහිමියෝ පවසති.දැනට වසර කිහිපයකට පෙර ඕමන්ත මුරපොළ සිට දැඩි ආරක්ෂාව යටතේ පැමිණි බැතිමතුන් නාගදීප විහාරය වැඳ පුදා ගත් බවත් ස්ථිරසාර සාමය උදාවීමත් සමඟ කිසිදු කරදරයකින් තොරව ජනතාව දෙවුන්දර තුඩුවේ සිට පේදුරු තුඩුව දක්වා ගමන්කරන බවද උන්වහන්සේ පැවසූහ.මේ රටේ සිංහල, දෙමළ, මුස්ලිම් , කතෝලික සියලු ජනතාවට නිදහස් වාතාවරණයක් රටෙහි ඇතිකිරීමට ජනාධිපති මහින්ද රාජපක්ෂ මහතා ප්‍රමුඛ වීරෝධාර රණවිරුවන්ට සදා ණය ගැති බවද පැවසූහ.ජනාධිපති මහින්ද රාජපක්ෂ මහතා, ආරක්ෂක ලේකම් ඝෝඨාභය රාජපක්ෂ මහතා ප්‍රමුඛ යුද, නාවික ගුවන් හා පොලිසියේ රණවිරුවන් මේ රට මුදානොගන්නට අදටත් රටෙහි ලේ වැගිරීම් සිදුවීම වළක්වන්නට නොහැකි බවත් අතළොස්සක් ජාත්‍යන්තර කුමන්ත්‍රණ කරුවන් අදටත් රටෙහි ලේ වගුරුවන්නට උත්සාහ දරන බවත් නාහිමියෝ පැවසූහ.උන්වහන්සේ මේ බව පැවසුවේ පෙරේදා (22) ගුවන්තොටුපල හා ගුවන්සේවා සමාගම නාගදීප විහාරයේ සිදුකළ පිංකම් මාලාවේ අනුශාසනාව සිදුකරමිනි.එහිදී උන්වහන්සේ මෙසේද පැවසූහ.වසර 38 ක කාලයක් පුරා යාපනය හැර නොගිය එකම භික්ෂූන් වහන්සේ මමයි. නාවික හමුදාව නාගදීප විහාරය විශාල පරිශ්‍රමයන් දරා රැක ගත්තා ත්‍රස්තවාදීන් සිදුකළ භිහිසුණු ක්‍රියා සියැසින් දුටු අයෙක් මම.ජගත් සංවිධානයේ මහලේකම් වරයා වාර්තා ඉදිරිපත් කරනවා මේ රටේ අහිංසක ජනතාවට හිරිහැර කළා කියලා. දහස් ගණන් ජීවිත විනාශ කරද්දී භික්ෂූන් වහන්සේලා, කුඩා ළමුන් රණවිරුවන් ඇතුළු ජනතාව මරද්දී බෑන් කී මූන් මහතා කොහිද ජීවත් වුණේ ඇයි මේ රට බේරගන්න ඉදිරිපත් නොවූයේ.මේ රටේ යුද්ධ කලින් කලට ඇතිවුණා. චූලෝදර - මහෝදර නාගර රජවරුන් අතර මැණික් පුටුවට පැවති යුද්ධය නවතා දැමීමට බුදුන්වහන්සේ ලක්දිවට වැඩම කළා. එතරම් ඉතිහාසයක් ඇති අප රටට පහළ වූ ශ්‍රේෂ්ඨ ජනනායකයෙක් ලෙස වසර 30 ක් පුරා පැවති යුද්ධය නිමා කළ ජනාධිපති මහින්ද රාජපක්ෂ මහතා ඉතිහාසගත වෙනවා. මොනම ජාත්‍යන්තර බලවේගයකටවත් මේ රටට ඇගිල්ල දික්කරන්න බැහැ මෙම බිම පුණ්‍ය භූමියක්.මෙවැනි පිංකම් සිදුකරලීම පිළිබඳව මම ගුවන්තොටුපල හා ගුවන්සේවා අධිකාරියට ස්තුති කරනවා. දිනකට දහස්ගණන් බැතිමතුන් සාමය භුක්ති විඳිමින් වසර ගණනාවක් ඇහිරී තිබුණු නාගදීප පුදබිමට පැමිණෙනවා. බීමට ජලය ලබාදීම අපට ගැටළුවක්. ජලබවුසරයක් ලබාදී ඔවුන්ගේ පිපාසය සංසිඳුවීම මහාර්ඝ පිංකමක්. ඒ වගේම නාගදීප පුදබිම අලංකාරවත් ලෙස පෙනෙන්නට නාගදීප ජැටියේ සිට විහාරස්ථානය තෙක් විදුලි පහන් වැටක් ඉදිකළා. කප්රුක් පූජාවක්ද සිදු කළා. ඉදිරි සංවර්ධන කටයුතු සඳහා රුපියල් දෙලක්ෂ පනස්දහසක් පූජා කළා.මේ පිංකම් සිදුකරලීම සඳහා නායකත්වය දුන් ගුවන්සේවා ඇමති පියංකර ජයරත්න මහතාට ගුවන්තොටුපල හා ගුවන්සේවා සමාගමේ සභාපති ප්‍රසන්න වික්‍රමසූරිය මහතාට සහ එහි බෞද්ධ සංගමයට මා පිං පමුණුවනවා.මේ ස්ථානයට පැමිණෙන බැතිමතුන් අඩුපාඩු විටින් විට අසා ගියත් උපකාර සේවා මෙතෙක් ලබාදුන්නේ නැහැ. ඔබ සැම කරගත් කුසලය සංසාරය පුරා හේතු වාසනා වේවි.මේ විහාරස්ථානය ආරම්භ කළේ අපවත් වී වදාළ බලපිටිය බ්‍රාහ්මණවත්තේ ධම්ම කිත්ති තිස්ස නාහිමියෝය. එදා සිට බෞද්ධ ජනතාව වෙනුවෙන් විහාරස්ථානය නඟා සිටුවීම අප අරමුණයි මේ පුණ්‍ය කටයුත්තට දායක වූ මේ ස්ථානයට පැමිණි ගුවන්තොටුපල හා ගුවන්සේවා සමාගමේ බෞද්ධ සංගමයේ සියලු සාමාජිකයන්ට පිං පමුණුවනවා.අතුරලියේ ඉන්ද්‍රජෝති නාහිමියන්- සිංහල, දෙමළ, ජනතාව යාපන අර්ධද්වීපයේ ඉතා සතුටින් වාසය කළා. කුරිරු ත්‍රස්තවාදීන් මේ රට විනාශ කළේ දහස්ගාණක් ජීවිත විනාශ කරමින්.ත්‍රස්තවාදීන් විනාශ කළේ මේ රටේ වටිනා ජීවිත දේශපාලකයන් ඇතුළු විශාල පිරිසක් ත්‍රස්තයින් මරා දැමුවා. අපේ රට බේරාගැනීමට දියසෙන් කුමාරයා බිහිවනතෙක් අපි බලාසිටියා. ඒ දියසෙන් කුමාරු මහින්ද රාජපක්ෂ ජනාධිපතිතුමායි. ඔහු දුන් අභීත නායකත්වය නොවන්නට මේ රට අදටත් ලේ විලක්.නාගදීප විහාරාධිපති නවඳගල පදුමකිත්ති නාහිමියෝ ජීවිතය පිළිබඳව ආශාව අතහැර දමමින් නාගදීප පුදබිම රැකබලාගත්තා. උන්වහන්සේ යාපන අර්ධද්වීපේ ත්‍රස්ත ක්‍රියා සියැසින් දකිමින් මෙම විහාරස්ථානය අතහැර ගියේ නැහැ. මේවා මහා කුසල කර්ම.ජල පිපාසයෙන් මේ පිංබිමට පැමිණෙන බැතිමතුන්ට ජල බවුසරයක් විදුලිපහන් වැටත්, කප්රුක් පූජාවක් සහ විහාරස්ථානය සංවර්ධනය සදහා මුදල් පරිත්‍යාග කිරීම විශාල පුණ්‍ය කර්මයක්.ගුවන්සේවා ඇමැති පියංකර ජයරත්න මහතාගේ සහ ගුවන්තොටුපල හා ගුවන්සේවා සමාගමේ සභාපති ප්‍රසන්න වික්‍රමසූරිය මහත්වරුන්ගේ උපදෙස් මත සමාගමේ බෞද්ධ සංගමය මෙවැනි පිංකම් සිදුකරලීම රටටම ආදර්ශයක්.මෙහිදී දියමයිලගස්වැව අරියකිත්ති නාහිමියෝ අදහස් දැක්වූහ.ගුවන්සේවා ඇමැති පියංකර ජයරත්න අමාත්‍යාංශයේ උපදේශක ධම්මික ආමගල, ගුවන්තොටුපල හා ගුවන්සේවා සමාගමේ සභාපති ප්‍රසන්න වික්‍රමසූරිය, උපසභාපති කමල් රත්වත්ත, අධ්‍යක්ෂ ආනන්ද ගුණතිලක, බෞද්ධ සංගමයේ ලේකම් මල්පෙති රණසිංහ මහත්ම මහත්මීහු ඇතුළු ගුවන්තොටුපල හා ගුවන්සේවා සමාගමේ බෞද්ධ සංගමයේ සාමාජික සාමාජිකාවෝ දහසක් පමණ මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042528</link>
    <topic>එ. ජා. මහ ලේකම්ගේ කමිටු වාර්තාව ලෝක ත්‍රස්තවාදයට උඩගෙඩි දෙන්නක්</topic>
    <author/>
    <content>බෑන් කී මූන්ගේ වාර්තාව ලෝක ත්‍රස්තවාදයට වක්‍රව උදවුදීමක් බව පාර්ලිමේන්තු මන්ත්‍රීනී විශේෂඥ වෛද්‍ය සුදර්ශනී ප්‍රනාන්දුපුල්ලේ මහත්මිය නිවේදනයක් නිකුත් කරමින් කියා සිටී.දසක තුනකට අධික කාලයක් තුළ කොටි ත්‍රස්තවාදයෙන් පීඩාවට පත් ලක්ෂ සංඛ්‍යාත ජනතාවට කළ අපහාසයක් වශයෙන් ද එම වාර්තාව හඳුන්වා දිය හැකි බව ද ප්‍රනාන්දු පුල්ලේ මහත්මිය එම නිවේදනයෙන් කියා සිටී.එහි මෙසේ ද සඳහන් වේ.එක්සත් ජාතීන්ගේ සංවිධානයේ මහ ලේකම් බෑන් කී මූන් මෙම උපදේශන කමිටුව පත් කිරීම නීති විරෝධියි. එවැනි කමිටුවක් පත්කිරීම සඳහා එක්සත් ජාතීන්ගේආරක්ෂක මණ්ඩලයේ අනුමැතිය ද ලැබී නැත. අනෙක් අතට මේ වාර්තාවට පදනම වි ඇත්තේ කොටි හිතවතුන්ගේ ප්‍රකාශ සහ කොටින්ට හිතවත් මාධ්‍යවේදීන්ගේ වාර්තායි. මූන්ගේ මෙම සදාචාර විරෝධී කමිටුව හා ඔවුන්ගේ ත්‍රස්ත හිතවාදී වාර්තාව කොටි ත්‍රස්තවාදයෙන් පීඩාවට පත් වූවකු ලෙස මම දැඩිලෙස හෙළා දකිමි.මෙම කමිටු වාර්තාවේ අපේක්ෂාව වී ඇත්තේ ශ්‍රී ලංකා ආණ්ඩුවට බලපෑම් කිරීම බව පැහැදිලි ය. කොටි ත්‍රස්තවාදයෙන් රට මුදාගත් පසු මහින්ද රාජපක්ෂ ජනාධිපතිතුමා රට දිනවීම සඳහා ගෙනයන වැඩපිළිවෙළ නතර කිරීම ඔවුන්ගේ අරමුණ වී තිබේ. ඒ සඳහා අප කිසිසේත් ඉඩදිය යුතු නැත.මානුෂිය මෙහෙයුම්වලදී ජනතාවගේ සිවිල් අයිතිවාසිකම් කඩ වු බවට කිඹුල් කඳුළු හෙළන බෑන් කී මූන් ප්‍රමුඛ ඔහුගේ ඊනියා උපදේශක කමිටුව පසුගිය දශක තුන තුළ කොටි ත්‍රස්තවාදීන් මෙරට ලක්ෂ ගණනක් වූ සිවිල් වැසියන් ඝාතනය කරද්දී සිටියේ කොහේ ද ? අරන්තලා භික්ෂූ ඝාතනය සිදු වෙද්දී, මුස්ලිම් බැතිමතුන් ඝාතනය කරද්දී එක්සත් ජාතීන්ගේ සංවිධානය මුනිවත රැකි අයුරු අපට අමතක නැත.සිවිල් වැසියන් ගැවසෙන බස් රථ තුළ දී දුම්රිය තුළ දී බෝම්බ පුපුරද්දී එක්සත් ජාතීන්ගේ සංවිධානය ජනතාවගේ මානව හිමිකම් පිළිබඳ කිසිදු හඬක් නැඟුවේ නැත.මගේ ආදරණීය ස්වාමිපුරුෂයා වූ ජෙයරාජ් ඝාතනය කෙරුණේ යුද්ධයට සෘජුව සම්බන්ධව සිටියදී නොවේ. ඔහු ඝාතනය කළ කොටි ත්‍රස්තවාදයට එරෙහිව අදහස් පළ කළ නිසා ය. අද කිඹුල් කඳුළු හෙළන එක්සත් ජාතීන්ගේ සංවිධානය ජෙයරාජ් ඝාතනයට එරෙහිව කිසිදු ප්‍රකාශයක් හෝ නිකුත් කළේ නැත.දමිළ ඩයස් පෝරාවට අද අවශ්‍යව ඇත්තේ කොටි ත්‍රස්තවාදය අවසන් කළ සේනාධිනායක ජනපති මහින්ද රාජපක්ෂ මහතාට දඬුවම් දීමට ය. මූන්ගේ කමිටු වාර්තාව හරහා ශ්‍රී ලංකාවට පාඩමක් ඉගැන්වීමට දෙමළ ඩයස් පෝරාව මෙන්ම ලොව ප්‍රබලතම ඇතැම් රටවල් උත්සාහ දරමින් සිටින බව පෙනේ. එහෙත් ඊට බාධාවක් වී ඇත්තේ ජනාධිපති මහින්ද රාජපක්ෂ මහතාගේ නොසැලෙන නායකත්වයයි. මෙරට සිටි ඇතැම් නායකයන් සිය රූකඩකර ගැනීමට එක්සත් ජාතීන්ගේ සංවිධානයට සහ ලොව බලවත් ඇතැම් රටවලට හැකිවිය. එහෙත් අද වත්මන් නායක ජනාධිපති මහින්ද රාජපක්ෂ මහතා කිසිදු විදේශ බලපෑමකට යටත් නොවන සෘජු නායකයෙකි. ඔහු අවධානය කරන පරිදිම අපට අපේ රටේ ප්‍රශ්න විසඳා ගැනීමට වෙනත් විදේශයන්ගේ මැදිහත් වීම අවශ්‍ය නැත. මේ තත්ත්වය ලෝකයේ ප්‍රබලයයි කියා ගන්නා ඇතැම් රටවලට ඉවසාගත නොහැකි තත්ත්වයකි.මේ නිසා මූන්ගේ ඊනියා කමිටු වාර්තාවට එරෙහිව පක්ෂ පාට සලකුණු බේදයකින් තොරව අප නැඟී සිටිය යුතුයි. ඒ වෙනුවෙන් එක්ව පෙරමුණ ගන්නැයි මෙරට සියලු ජන කොටස්වලට කොටි ත්‍රස්තවාදයෙන් පීඩාවට පත්වූවෙකු ලෙස ආයාචනය කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042529</link>
    <topic>නිදහස් රටේ සීතල යුද්ධයක් ඇති කරන්න බෑන්කී මුන් මානබලනවා</topic>
    <author>ප්‍රියන්ත සුමනසේන උකුවෙල සංචාරක</author>
    <content>ශ්‍රී ලංකාවට නිදහස ලබා දීම සඳහා ජනාධිපතිතුමා ගත් උත්සාහයන්ට ඉතා අවාසි සහගත ලෙස කුරිරු කොටි ත්‍රස්තවාදී බළල් අතක් බැන්කී මූන්ගේ වාර්තාව පිටුපස සිටින බව උසස් අධ්‍යාපන නියෝජ්‍ය අමාත්‍ය නන්දිමිත්‍ර ඒකනායක මහතා පැවැසීය.ඇමැතිවරයා මේ අදහස් පළ කළේ පසුගිය 23 දා මාතලේ නගරයේ පැවැති උද්ඝෝෂණයකට සහභාගි වෙමිනි.යුද්ධයෙන් නිදහස ලත් රටකට මෙවැනි ප්‍රකාශ නිකුත් කිරීම ඉතාම භයානක තත්ත්වයක් පවතින බවත්, එය පිටුපස සිටින සංවිධාන සංවිධානාත්මකව ක්‍රියාකිරීම ඉදිරියේදී නිදහස් රටේ සීතල යුද්ධයක් පැවැතිය හැකි බව ද හෙතෙම මෙහිදී පැවැසීය.මෙම අවස්ථාවට උකුවෙල ප්‍රාදේශීය සභාවේ හිටපු සභාපති සමන්ත ධර්මසේන මහතා ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042530</link>
    <topic>මූන් අපි ගැන සොයන්න කලින් ඇමරිකාව ලිබියාවට කරන කරදර ගැන සොයන්න</topic>
    <author/>
    <content>“බෑන් කී මූන් මහත්තයා අපි ගැන හොයන්න කලින් ඇමරිකාව මූලිකව ප්‍රංශය ජර්මනිය බ්‍රිතාන්‍ය එකතුවෙලා ලිබියාවට ගහන එක හොයන්නැයි” ලංකාවේ සිදුවූවා යැයි කියන යුද අපරාධ සම්බන්ධයෙන් එක්සත් ජාතීන්ගේ සංවිධානය පත්කළ විමර්ශන වාර්තාව පිළිබඳ ජනතා මත විමසුමේදී කෙසෙල්වත්ත ත්‍රිරෝද රථ රියැදුරකු වන ශාන්ත සිල්වා මහතා පැවසීය.එම මත විමසුමේදී අදහස් දැක්වූ ශාන්ත මහතා මෙසේ පැවසීය. “බෑන් කී මූන් මහත්තයා අපි ගැන හොයන්න කලින් ඇමරිකාව මූලිකව ප්‍රංශය ජර්මනිය බ්‍රිතාන්‍ය වගේ රටවල් එකතු වෙලා දැන් ලිබියාවට ගහනවා. අහිංසක මිනිස්සු දහස් ගණන් මැරෙනවා. ඊයේ ඉදන් නියමුවන් රහිත ගුවන් යානා යොදාගෙන පහර දෙනවා කියලත් මාධ්‍යයෙන් කීවා. ඇයි බෑංකී මූන් මහත්තයා මේවා දන්නේ නැද්ද? එයා නිදිද? රට ජාතිය බේරාගත්ත නායකයා බිල්ලට දෙන්න අපට බැහැ කීයටවත්. අපි ආරක්ෂා කර ගත්ත නායකයා අපි බේරාගන්නවා කොහොමත්. බෑන් කී මූන් කියන්නෙ කොටි හස්තයක් එයා එක්සත් ජාතීන්ගේ සංවිධානයෙන් අයින් කරන්න ඕනෑ. තමන් කෑ බත්පත අසරණයන්ට දුන් හමුදාව ගැන එයා මානව හිමිකම් කැඩුවා කියන්නේ කොහොමද?.  චන්ද්‍රසේන වලිමුනි - අන්තර් පළාත් බස් සංගමයේ සභාපති.මම පිටකොටුවේ අවුරුදු 20 කට වැඩිය ජීවත්වෙනවා. පිටකොටු බෝම්බෙන් මමත් තුවලා වුණා. ගෙවල්වලින් කැමති වුණේ නැහැ රස්සාවට එනවට. කොයි වෙලාවේ බෝම්බෙකින් මැරෙයිද දන්නේ නැහැ.එහෙම තත්ත්වයක් රටේ තිබුණේ. දැන් බලන්නකො මිනිසුන්ගෙ මූණෙ තියෙන සතුට. මේ සතුට දුන්නෙ අපේ ජනාධිපතිතුමා.අපි මෙහෙම ඉන්නවට බෑන් කී මූන් මහත්තයා අකමැතිද? අපේ හමුදාව මානව හිමිකම් කැඩුවා කියලා එයා කියන්නේ කොහොමද තමන් කකා හිටිය බත් පත පවා දීලා අහිංසක දෙමළ මිනිස්සුන්ගෙ බඩගින්න නිව්වෙ.ක්‍රිෂ්ණ බාබු මහතා - කෝපායි - පුහුණුවන ගුරුවරයෙක්.බෑන් කී මූන් මහත්තයා කියන්නෙ බොරු. ඒවා එයා ලවා කියවන දේවල් අද අපි නිදහසේ ඉන්නෙ. මේ රටේ ඕනෑම තැනක යන්න පුළුවන්. මම යාපනේ කෝපායි ඉන්නෙ. අපි කවුරුත් සාමයෙන් ඉන්නවා. එයා කැමති නැහැ අපි සාමයෙන් ජීවත්වෙනවට. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042531</link>
    <topic>ශ්‍රී ලංකාවේ ඉදිරි ගමන ඉවසන්න බැරි බටහිර බලවේගවල යටිකූට්ටු වැඩ අතුගා දැමිය යුතුයි</topic>
    <author>දික්වැල්ලේ තිලකරත්නගාල්ල උතුර සමූහ</author>
    <content>මහින්ද රාජපක්ෂ ජනාධිපතිතුමාගේ ආරක්ෂක සේනාංකත් මුළුරටත් අපහසුතාවට ලක්කරමින් බෑන්කි මූන් මහතා හරිහැටි කරුණු නොවිමසා බලපෑම් මත ඒකපාක්ෂිකව හා පක්ෂග්‍රාහීව එළිදක්වා ඇති කමිටු වාර්තාව තරයේ හෙළාදකින බව වැවුරුකන්නල බුදුරජ මහවෙහෙරපති මාතර හම්බන්තොට දෙදිසාවේ ප්‍රධාන සංඝනායක ආචාර්ය දික්වැල්ලේ තිස්සනාහිමියෝ පවසති.වසර තිහක් තිස්සේ අපේ රටේ පැවති කුරිරු යුද්ධය නිමාකරමින් රට සංවර්ධනය කරා යන ගමන ඉවසනු බැරි බටහිර බලවේග ක්‍රියාවට නංවන මෙවැනි කුමන්ත්‍රණකාරී යටිකූට්ටු වෑයම් දැඩි පිළිකුලෙන් යුතුව බැහැර කළ යුතුයි.රට අවදානයට ලක්කරමින් කර ඇති මේ ප්‍රකාශය පිළිබඳව දෑ හිතකාමී රටට දැයට ආදරය කරන රටේ සියලු ජන කොටස් දේශපාලන පක්ෂ පාට භේද අමතක කර වාර්තාවේ සඳහන් කරුණු වලට දැඩි විරෝධය පළකළ යුතුයි.ජනාධිපති මහින්ද රාජපක්ෂ මහතා රටේ නායකයා නොවූයේ නම් රට දෙකඩ වී අවසන් බව දත් එනිසා රට රැකගත් රටට සාමය උදාකරදුන් සියලු ජන කොටස් වලට නිදහසේ ජීවත්වීමට හා නිදහසේ කටයුතු කරන්නට වාතාවරණය සැකසූ ජනාධිපති තුමාත් ආරක්ෂක හමුදාත් රැක ගැනීම කාගේත් වගකීම බවද තිස්ස නාහිමියෝ වැඩිදුරටත් පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042532</link>
    <topic>පොදු වාර්තාවක් සැකසුවා නම් යුද අපරාධ සිදු කෙළේ කවුදැයි දැනගන්න තිබුණා</topic>
    <author/>
    <content>එක්සත් ජාතීනගේ මහ ලේකම් බෑන් කී මූන් විසින් පත් කරන ලද උපදේශන සභාවේ වාර්තාව සර්වෝදය ආයතනය සහමුලින්ම ප්‍රතික්ෂේප කරන බවත් මේ වාර්තාව යුද්ධයේ අවසාන මාස කිහිපයට සීමා නොකර යුද්ධය පැවැති වසර තිහටම පොදුවේ සැලකුවා නම් යුද අපරාධ කෙළේ කවු ද කියා දැන ගන්න තිබුණ බවත් සර්වෝදය නායක ආචාර්ය ඒ. ටී. ආරියරත්න මහතා පැවැසීය.ඒ මහතා මේ බව පැවැසුවේ සර්වෝදය ශ්‍රමදාන සංගමය සංවිධාන කළ ජාතික දේශෝදය සභාවේ දස වැනි සම්මේලනය අමතමිනි. පසුගිය 22 වැනිදා සිට පුරා දින තුනක් තිස්සේ මේ සම්මේලනය මීරිගම හාපිටිගම් අධ්‍යාපන විද්‍යා පීඨයේ දී පැවැත්විණි. උතුරු නැඟෙනහිර පෙදෙස්වලින් ආ සාමාජිකයන් සියයක් ඇතුළු 750ක පමණ පිරිසක් මේ සඳහා සහභාගිව සිටියහ.මේ සම්මේලනය ඇමැතූ ආචාර්ය ආරියරත්න මහතා මෙසේ ද කීය.දේශෝදයෙන් අපි මහන්සි ගන්නේ මුළු රට පුරා ප්‍රජා නායකයන් ලක්ෂයක් දෙනා බිහිකිරීමයි. හරි දේ හරි යැයි කීමටත් වැරැදි දේ වැරැදි යැයි කීමටත් අපිට ශක්තිය තිබිය යුතුයි. මෙම ශක්තිය ඇති වන්නේ පවතින දේශපාලන ක්‍රමයෙන් ලැබෙන බල පුළුවන්කාරකම්වලින්වත්, විශාල ධනස්කන්ධයක් තිබීමෙන් ලැබෙන ධන ශක්තිය මතවත්, තමා වටා සිටින සරපරුෂ මැරවරයන් නිසාවත් නොවේ.ගත වු මාසයේ දී ඇති වූ ලංකාවේත් ලෝකයේත් සිදු වූ අප හැම දෙනාටම බලපාන සිද්ධීන් දෙකක් පිළිබඳව ඔබේ අවධානය යොමු කරන්න මම කැමැතියි. ඉන් එකක් වන්නේ ජපානයේ සිදු වූ ඛේදවාචකයයි. ජපානයට බලපෑ මේ භූමිකම්පාව නිසා සුනාමි තත්ත්වයක් උද්ගත වුණා.ජීවිත මෙන්ම දේපළ හානි සිදු වුණා. මේ සියල්ලට ම වඩා භයානක වන්නේ න්‍යෂ්ටික බලාගාර පිපිරුම් නිසා සිදුවන න්‍යෂ්ටික දූෂණයයි.මේ ජපන් ඛේදවාචකයෙන් අපට පාඩම් රැසක් ඉගෙන ගත හැකියි. ජපානය දෙවැනි ලෝක යුද්ධයෙන් විනාශ වුවත් ඔවුන්ගේ බලවත් අධිෂ්ඨානශීලීත්වය හා නිර්මාණශීලිත්වය නිසා වසර විසි පහක් තුළ ඔවුන් ලෝකයේ ඉහළම ආර්ථික අතින් බලවත් රටක් බවට පත් වූවා.මෙයට ප්‍රධානම හේතුව වූයේ යුද්ධය ප්‍රතික්ෂේප කර ආරක්ෂාව සඳහා කළ වියදම් අවම කිරීම යි.යුද්ධයක් අවසන් වී නැවත හිස එසවීමට පටන් ගන්නා ශ්‍රී ලංකාවාසීන් වන අපද යුද්ධය ප්‍රතික්ෂේප කර ඒවාට යන වියදම් කපා හැර සංවර්ධනයට යොමු වීම වැදගත්.ශ්‍රී ලාංකික ජනතාව වූ අප විශේෂයෙන්ම න්‍යෂ්ටික බලාගාරවලින් විදුලිය නිපදවීමේ සෑම ප්‍රයත්නයටම විරුද්ධ විය යුතු අතර දකුණු ඉන්දියානු වෙරළේ පිහිටුවා ඇති න්‍යෂ්ටික බලාගාර වසා දැමීම සඳහා මහජන මතයක් ඇති කිරීමට ද අප මහජන මතයක් ගොඩනැංවිය යුතුයි.දෙවැනි කාරණය වන්නේ එක්සත් ජාතීන්ගේ මහ ලේකම් පත් කරන ලද කමිටුවේ වාර්තාව සර්වෝදය සහමුලින්ම ප්‍රතික්ෂේප කරන බවයි. මේ වාර්තාව යුද්ධයේ අවසාන මාස කිහිපයකට සීමා නොකර යුද්ධය පැවැති වසර තිහටම පොදුවේ සැලකුවා නම් යුද අපරාධ කෙළේ කවුද කියා දැන ගන්න තිබුණා.සර්වෝදය උප සභාපති ඩී. ඒ. පෙරේරා, භාණ්ඩාගාරික ධර්මා ගුණසිංහ, විධායක අධ්‍යක්ෂ සමන් අල්ගොඩ ගම්පහ දිස්ත්‍රික් සභාපති කෞශල්‍යා කුමාරි නවරත්න, ගම්පහ දිස්ත්‍රික් සම්බන්ධීකාරක නිමල් කොතලාවල, ඉන්දීය නියෝජිතයන් වූ මහාචාර්ය එම්. මුර්තා, සිද්ධාර්ථන් ගෞරවී හාපිටිගම් විද්‍යා පීඨයේ පීඨාධිපති එස්. පී. චන්ද්‍රසිරි යන මහත්ම මහත්මීන් ඇතුළු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042533</link>
    <topic>රට බිලි දීමේ නින්දිත කුමන්ත්‍රණයට එජාපයත්-ජවිපෙත් උඩගෙඩි දුන්නා</topic>
    <author>තෙන්නකෝන් කුලසේකර</author>
    <content>ප්‍රභාකරන්ගේ ඊළාම් රාජ්‍ය විනාශ කැර තිස් වසරක එල්.ටී.ටී.ඊ. ත්‍රස්තවාදය අවසන් කර ජනතාව මර බියෙන් මුදා රටට සාමය උදාකළ මහින්ද රාජපක්ෂ ජනාධිපතිතුමාත් ආරක්ෂක ලේකම්වරයාත් හමුදා ප්‍රධානීනුත් ජාත්‍යන්තර ‘දංගෙඩියට’ බිලි දීමේ නින්දිත කුමන්ත්‍රණයට එ.ජා.පයත් ජ.වි.පෙත් උඩගෙඩි දුන් බව මේ රටේ ජනතාවට අමතක වී නැතැයි ගොවිජන සේවා හා වනජීවි අමාත්‍ය එස්.එම්. චන්ද්‍රසේන මහතා පවසයි.ඇමැතිවරයා මෙම අදහස් පළ කැර සිටියේ කහටගස්දිගිලිය නගරයේ පැවැති අලුත් අවුරුදු උත්සවයකට සහභාගි වෙමිනි.එහි දී අමාත්‍යවරයා මෙසේ ද කීය. උපන් බිමට ආදරය නැති මිනිසුන්ගෙන් රටට හෝ ජාතියට වැඩක් නෑ. එ.ජා.ප. නායක රනිල් වික්‍රමසිංහ මහතා සටන් විරාම ගිවිසුම නැමැති මර උගුල අටවා ඊළාම් රාජ්‍යයක් සඳහා ශ්‍රී ලංකාවේ උතුරු නැඟෙනහිර ප්‍රභාකරන්ට දේශ සීමා ලකුණු කොට ලියා දුන්නා. ජාතියේ පිනට පහළ වූ අපේ ජනාධිපතිතුමා ඉතා කෙටි කාලයකදී ප්‍රභාකරන් සේම ත්‍රස්තවාදය ද අවසන් කැර රටට සාමය උදාකළා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=n11042534</link>
    <topic>මූන්ගේ වාර්තාව කොටි ආධාරකරුවන්ගේ උසිගැන්වීමෙන් සැකසූ එකක්</topic>
    <author>මඩකළපු සමූහ ජවුෆර් කාන්</author>
    <content>එක්සත් ජාතීන්ගේ මහ ලේකම් බැන්කි මූන් මහතා පත්කළ විද්වත් කමිටුවේ වාර්තාව කොටි සංවිධානයේ ආධාරකරුවන්ගේ දිරිගැන්වීමෙන් ඉදිරිපත් කළ එකක් බව නැගෙනහිර පළාතේ උගතුන්, දේශපාලනඥයෝ ආගමික නායකයෝ ප්‍රකාශ කරති.මඩකළපු මහ නගර සභා නියෝජිතයින් කේ.අරුමෙයිලිංගම්, කාත්තාන්කුඩි ජම්මියතුල් උලමා හිටපු ලේකම් මවුලවි එස්. එම්. එම්. මුස්තාෆා ඇතුළු බොහෝ දෙනා මේ සම්බන්ධයෙන් අදහස් දැක්වූහ.වසර තිහක යුද්ධය අවසන් වූ පසු රටේ සම්පූර්ණ සාමය ගොඩ නැඟූ ජනාධිපති මහින්ද රාජපක්ෂ මහතාට විරෝධීව නිකුත්කළ මෙම වාර්තාව නැගෙනහිර ජනතාව මුළුමනින්ම ප්‍රතික්ෂේප කරන බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104251</link>
    <topic>සිසුන්ගෙන් අයථා ලෙස මුදල් රැස්කළ මහියංගණයේ විදුහල්පතිවරයකු ගැන පරීක්ෂණ</topic>
    <author/>
    <content>මහියංගණ ප්‍රදේශයේ මහ විදුහලක විදුහල්පතිවරයකු එම විදුහලේ ළමයින්ගෙන් අයථා ලෙස මුදල් අයකර මහා පරිමාණයේ මුදල් වංචාවක් සිදුකොට ඇතැයි කියන සිද්ධියක් පිළිබඳව ඌව පළාත් අධ්‍යාපන අධ්‍යක්ෂවරයා පරීක්ෂණ ආරම්භ කොට තිබේ.මෙම පාසලේ සිසුන්ගේ පානීය ජලය සඳහා එක් ළමයකුගෙන් රුපියල් 50 බැගින් මාසිකව අය කිරීම, ක්‍රීඩා උත්සවයක් සඳහා එක් ළමයකුගෙන් රුපියල් 250 බැගින් අය කිරීම, විදුහලට ලබාගන්නා දිනපතා පුවත්පත් වෙනුවෙන් එක් ළමයෙක්ගෙන් දිනකට රුපියල් 5 ක් බැගින් අය කිරීම යන චෝදනා මත විදුහල්පතිවරයාට එරෙහිව මෙම පරීක්ෂණ සිදු කෙරේ.පාසලේ සිසුන් 800කට අධික සංඛ්‍යාව කාගෙන් මසකට රුපියල් 60,000ක පමණ මුදලක් මෙසේ අයකරගෙන ඇති අතර පසුගියදා පැවති නිවාසාන්තර ක්‍රීඩා උත්සවය වෙනුවෙන් රුපියල් 96,000ක මුදලක් එකතුකර එම මුදල් අයකිරීම වෙනුවෙන් විදුහල්පතිවරයා හෝ පාසල් සංවර්ධන සමිතියේ භාණ්ඩාගාරික මහතා විසින් හෝ කිසිදු රිසිට්පතක් නිකුත් කැර නොමැති බවට මෙතෙක් සිදුකරන ලද පරීක්ෂණවල දී හෙළි දරව් වී තිබේ.මේ පිළිබඳව ලැබුණු පැමිණිලි කෙරෙහි අවධානය යොමුකළ ඌව පළාත් ආණ්ඩුකාර සී නන්දමැතිව් මහතා වහාම පරීක්ෂණයක් පවත්වන ලෙසට ඌව පළාත් අධ්‍යාපන අධ්‍යක්ෂ පියදාස රත්නායක මහතාට උපදෙස් දී ඇත.මෙම විදුහලේ පානීය ජල අවශ්‍යතා සපුරාලීම පිණිස ඌව පළාත් ගොවිජන සේවා හා කෘෂිකර්ම ඇමැති අනුර විදානගමගේ මහතාගේ විමධ්‍යගත අරමුදලින් අවශ්‍ය ප්‍රතිපාදන ලබා දී තිබිය දී මෙසේ අයථා ලෙස මුදල් එකතු කිරීම හා ප්‍රදේශයේ දුප්පත් මවුපියන්ගේ මුදල් ගසා කෑම පිළිබඳව අපක්ෂපාතී පරීක්ෂණයක් පවත්වා විදුහල්පතිවරයාට නිසි දඬුවම් ලබාදෙන ලෙස මවුපියන් හා මහියංගණය මානව හිමිකම් පුරවැසි කමිටුව විසින් ඌව පළාත් ආණ්ඩුකාරවරයාගෙන් සහ පළාත් අධ්‍යාපන ඇමැතිවරයාගෙන් ඉල්ලීමක් කර තිබිණි.2009 අංක 12 දරන අධ්‍යාපන දෙපාර්තමේන්තුවේ චක්‍රලේඛයකට අනුව මෙවැනි අයථා මුදල් එකතු කිරීමක් පාසල් සිසුන්ගෙන් කළ නොහැකි බව පෙන්වා දෙන එම මානවහිමිකම් පුරවැසි කමිටුව පසුගිය දා පැවති මෙම විදුහලේ නිවාසාන්තර ක්‍රීඩා උත්සවය වෙනුවෙන්ද මොහු එක් වෙළෙඳ සැලකින් රුපියල් 500 බැගින් මුදල් එකතු කරගෙන ඇතැයිද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104252</link>
    <topic>එළවළු අස්වනු විකුණාගත නොහැකිව නුවරඑළිය සුළු ගොවීහු අසීරුවේ</topic>
    <author>එරික් තිලකරත්න නුවරඑළිය මධ්‍යම සමූහ</author>
    <content>නුවරඑළිය දිසාවේ වතුකරයේ හා ඒ ආශ්‍රිත ගම්මානවල සුළු ගොවීන්ගේ එළවළු අස්වනු විකුණා ගත නොහැකිව, ඔවුහු මහත් අසීරුතාවකට පත්ව සිටිති.තම ගෙවතුවල හා කුඩා වගාබිම් තුළ කළ එළවළු වගාවන්වල අස්වනු නෙළීමේ කාලය එළැඹ තිබෙන මේ දිනවල එම එළවළු වර්ගවල තොග මිල ගණන් ශීඝ්‍ර ලෙස පහත වැටී තිබීම නිසා හා එම පසුබිම තුළ එළවළු මිලදී ගන්නා තොග වෙළෙඳුන් එළවළු මිලදී ගැනීම ප්‍රතික්ෂේප කිරීම මේ තත්ත්වය ඇති වී තිබේ.අක්කර බාගයෙන් ඉහළ ඉඩම් හිමි ගොවීහු වගාකරන එළවළු තොග ඔවුන් විසින්ම කොළඹ, දඹුල්ල හා නුවරඑළිය ආර්ථික මධ්‍යස්ථාන වෙත රැගෙන ගොස් සෘජුවම තම එළවළු තොග මිල කර ගැනීමට හුරු පුරුදු වී ඇති නිසා ඔවුන් කෙසේ හෝ ඉන් මිදීමට උත්සාහ දරන නමුත් දිස්ත්‍රික්කයේ අනෙකුත් සුළු ගොවීනට එවන් හැකියාවක් හෝ පහසුකමක් නොමැති නිසා එම ගොවි නිෂ්පාදන අලෙවි කර ගැනීම ඔවුනට ගැටලුවක් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104253</link>
    <topic>නෙළුන්දෙණිය ඉහළගම පවුල් රැසකට ජල පහසුකම් නෑ</topic>
    <author>නිට්ටඹුව සමූහ ජෙනට් ජයසිංහ</author>
    <content>දැදිගම මැතිවරණ බල ප්‍රදේශයේ නෙළුන්දෙණිය ඉහළගම පවුල් තිස් පහක පමණ පානීය ජල හිඟයෙන් සහ මාර්ග පහසුකම් නොමැතිකම නිසා පීඩාවට පත්ව සිටිති.එවකට පැවැති රජය මගින් ඉඩම් නොමැති ප්‍රදේශවාසීන් සඳහා උස් භූමියක් බෙදා දී ඇති අතර ආරම්භයේ සිට මේ දක්වාම මේ ඉඩමේ පදිංචිකරුවන්ට මාර්ග පහසුකම් හා ජල පහසුකම් නැත.2006 වසරේ දී ප්‍රදේශයේ සමෘද්ධි අධිකාරිය මගින් ප්‍රතිපාදන මුදල් රුපියල් තුන් ලක්ෂ හැට දහසක් වැයකර ගම්වැසියන්ගේ ශ්‍රමදායකත්වය යොදා ගනිමින් මේ පවුල් වලට පානීය ජලය ලබාදීම සඳහා ප්‍රජා ජල ව්‍යාපෘතියක් අරඹා ඇත. මේ ව්‍යාපෘතිය ඇරැඹීමෙන් පසු විදුලි බිල සඳහා ගම්වැසියන්ගෙන් මසකට රුපියල් සියය බැගින් අයකර ගෙන තිබේ.දවසට එක් වරක් සවසට පමණක් සෑම ගෙදරකටම වතුර බාල්දියක ප්‍රමාණයක් මේ යෝජනා ක්‍රමයෙන් ලබාදුන් බව ගම්වැසියෝ පවසති. එයද පැවැතී ඇත්තේ ඉතා සුළු කාලයකි.මේ ගම්වැසියන්ට කඳු නඟිමින් පල්ලම් බසිමින් කිලෝමීර් දෙකක් පමණ දුෂ්කර ගමන් මඟක් ගෙවා පානීය ජලය ලබා ගැනීම සඳහා නෙළුන්දෙණිය ශ්‍රී සීලරතන විද්‍යාල භූමියට යාමට සිදුවී ඇත. පාසල පටන් ගැනීමට පෙර හෝ පාසල අවසන් වීමෙන් පසුව මේ ස්ථානයෙන් ජලය ගැනීමට ඔවුන්ට සිදුව තිබේ.ජයන්ත සිසිර කුමාර මහතාඅප දැනට පදිංචි වී සිටින මේ ඉඩම් අපට රජයෙන් ලැබුණු ඒවා. දැනට මෙහි පවුල් තිස් පහකට අධික සංඛ්‍යාවක් පදිංචි වී සිටිනවා. අප මෙහි පදිංචියට පැමිණි මුල් කාලවකවානුවේ සිටම අපට මේ පානීය ජල ප්‍රශ්නය සහ ගමනා ගමනයට අවහිර වන අන්දමට පාර අබලන් වෙලා. අපගේ දෛනික ජීවතවලට බලපාන මේ ගැටලු දෙක පිළිබඳව ලිඛිතව හා වාචිකව ගම්වාසීන් එක්ව බලධාරීන් දැනුවත් කර තිබෙනවා. ඡන්ද කාලයේ දී මනාප ඉල්ලාගෙන ගමට එන බොහෝ දෙශපාලනඥයන් අපට ජලය ලබා දෙනවා. පාර හදා දෙනවා කියා බොරු පොරොන්දු දීලා ඡන්දය ලබාගෙන ජයග්‍රහණය කළාට පසුව නැවත ඡන්දයක් එනතුරු ගම පැත්තට එන්නේ නැහැ.අයිරින් සෝමලතා මහත්මියවතුර නැතිකම නිසා අපි අනන්ත දුක් විඳීනවා. මේ ගමට බොන්න විතරක් නොවෙයි නාන්නත් වතුර නැහැ. සැතපුම් දෙකක් පමණ ඈත පාසල් වත්තට ගිහින් බොන්න වතුර ගේනවා. තවත් සැතපුම් දෙකක් විතර දුර යන්න ඕනෑ නාන්න සහ රෙදි සෝදා ගන්න..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104254</link>
    <topic>හාලිඇළ - අත්තුඩුවාවල මාර්ග රැසක් අබලන්</topic>
    <author>බදුල්ල දිස්ත්‍රික් සමූහ ජයසේන විජේනායක</author>
    <content>හාලිඇල අත්තුඩුවාවල ගම්මානයට පිවිසනෙ මාර්ග රැසක් දැඩි ලෙස අබලන්ව තිබීම නිසා ප්‍රදේශවාසීහු අපහසුතා රැසකට මුහුණ පා සිටිති.කහටගොල්ල, පරගස්පිටිය, ක්වීන්ස්ටවුන් යන ප්‍රදේශවල පවුල් සිය ගණනක් මේ නිසා විවිධ ගමනාගමන දුෂ්කරතාවන්ට මුහුණ පා සිටින අතර, ඇතැමුන්ගේ දෛනික කටයුතු වලට ද මහත් බාධා පැමිණ තිබේ.මේ ගම්මානයට පිවිසෙන ප්‍රධාන මාර්ගයේ කහටගොල්ල අතුරු මාර්ගයේ ගම නැගුම යටතේ ඉදි කළ මාර්ගයේ ස්ථාන කිහිපයක් මේ වන විට අබලන්ව පවතින අතර, එහි පැති බැම්ම සහිත බෝක්කුව කොටසක් සමග මාර්ගය සම්පුර්ණයෙන්ම කඩා වැටී තිබේ.මේ මාර්ග අපහසුතා පිළිබඳව අවධානය යොමු කරන ලෙස ඌව පළාත් ආණ්ඩුකාරවයා ප්‍රධාන ඇමැතිවරයා හා හාලිඇල නව ප්‍රාදේශීය සභා නියෝජිතයන් ඇතුළු අදාල අංශයන්ගෙන් ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104255</link>
    <topic>දෙමටගොඩ හෝරා ස්ථම්භය ඉදිකර වසර විස්සයි: ඔර්ලෝසුව වැඩ නෑ</topic>
    <author>කොළොන්නාව සමූහ ඒ. සුමනසේන</author>
    <content>කොළොන්නාව, දෙමටගොඩ පාරේ කොළඹ නගරයට ඇතුළුවන මංසන්ධියේ පිහිටි හෝරා ස්ථම්භය පිහිටුවා මේ වන විට වසර විස්සකටත් ආසන්න කාලයක් ගතවී තිබුණත් එහි මුහුණත් හතරේම කටු තවමත් එක තැනකම රැඳී නොසෙල්වී කාටවත් වේලාව බලාගත නොහැකි තත්ත්වයේ පවතින අරුම පුදුම ඔර්ලෝසු කණුවක් බව ප්‍රදේශවාසිහු පවසති.ඇඟලුම් කම්හලක් ඉදි කිරීමත් සමඟ එම කම්හල මගින්ම නඩත්තු කරනු ලබන හෝරා ස්ථම්භයක්ද පිහිටුවීම සංස්කෘතියක්ව පැවැති ප්‍රේමදාස පාලන යුගයේ මේ ඔර්ලෝසු කණුව ඉදිකර ඇති අතර එය ක්‍රියාත්මක වීමට අවශ්‍ය යන්ත්‍රය එහි සවි කොට නොමැතිකම එය හැමදාමත් මෙසේ තිබීමට හේතුව බවද ප්‍රදේශවාසීහු පවසති.අදාළ ඇඟලුම් කම්හලක් මේ හෝරා ස්ථම්භයන් දෙකම එවකට ජනාධිපති වරයාව සිටි රණසිංහ ප්‍රේමදාස මහතා අතින් විවෘත වීමට තිබූ අතර ඇගළුම් කම්හලේ වැඩ අවසන් වීමට පෙර කොටි ත්‍රස්තවාදියෙකු අතින් ජනාධිපතිවරයා ඝාතනය විය. ඔර්ලෝසු කණුව තවමත් ක්‍රියාත්මක නොවී පැවැතුණත් එය නඩත්තු කළයුතු ඇඟලුම් කම්හල ඊට වසරකට පමණ පසු කලෙක ආරම්භ කොට ක්‍රියාත්මකව පවතින බවද ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104256</link>
    <topic>පාරම්පරික වෛද්‍ය ක්‍රම ප්‍රචලිත කිරීමේ වැඩ සටහනක්</topic>
    <author>මාවනැල්ල සමූහ පී. සෙනෙවිරත්න</author>
    <content>අතීතයේ පටන් දිවයිනේ නොයෙක් පෙදෙස්වල අප්‍රසිද්ධියේ හෙළවෙදකම තුළින් රෝග තත්ත්වයන් සමනය කැර දුන් පාරම්පරික වෛද්‍ය ක්‍රමයන් පිළිබඳව නැවතත් සොයා බලා එම වෛද්‍ය ක්‍රමයන් ප්‍රචලිත කිරීමේ දැවැන්ත වැඩ සටහනක් දේශීය වෛද්‍ය ඇමැති සාලින්ද දිසානායක මහතාගේ සංකල්පයක් මත දේශීය වෛද්‍ය ක්‍රම පිළිබඳ ජාතික ආයතනය ආරම්භ කර තිබේ.පාරම්පරික වෛද්‍ය තොරතුරු මෙසේ සොයා බලන්නට ජාතික වෛද්‍ය ක්‍රම පිළිබඳව ආයතනය ගම් නගර මට්ටමින් පළාත් දේශීය වෛද්‍ය අමාත්‍යාංශයන්ගේ සහායද ලබා ගනිමින් මේ වැඩ සටහන ක්‍රියාත්මක කර තිබෙන අතර , සබරගමුව පළාත් සභා දේශීය වෛද්‍ය අමාත්‍යාංශයේ පළාත් වෛද්‍ය නිලධාරි පිරිස් දැනට එම වැඩ සටහනට සමගාමීව මාවනැල්ල අරණායක ප්‍රාදේශිය ආයුර්වේද සංරක්ෂණ සභාවලට එක්ව සිටින පාරම්පරික වෛද්‍ය වරුන්ගේ ජීව දත්තයන් එකතු කිරීම සිදු කරනු ලබයි.මාවනැල්ල අරණායක පෙදෙස්වල පාරම්පරික වෛද්‍යවරුන් දිප්පිටිය රාජගිරි මල් පා විහාරස්ථානයේ රැස්වීම් ශාලාව වෙත ඉකුත්දා කැඳවා එම පිරිස්වල පරම්පරාවේ වෙද හෙදකම් පිළිබඳව විස්තර දත්තයන් ලබා ගනු ලැබූහ.තම වෙද පරපුරේ ආරම්භය , දැනට වෙද හෙදකම් සිදු කරන දරු පරපුරු, පිළිබඳ විස්තර වෙදකමේ නියැලෙනු ලබන්නේ දේශීය වෛද්‍ය සභාවේ ලියාපදිංචියක් ලබා ගෙනද එසේම තම වෙදකම් ඉදිරියට දියුණු තත්ත්වයකට පවත්වාගෙන යෑමට අවශ්‍ය පහසුකම් මොනවාද ආදී වශයෙන් මේ පත්‍රිකා මගින් වෛද්‍යවරුන්ගෙන් කරුණු රාශියක් විමසා ඇත. එසේම සායන පහසුකම්, ඖෂධ නිශ්පාදන පහසුකම්, ඖෂධ නිශ්පාදනය සඳහා අවශ්‍ය උපකරණ, එසේම වෙදකම්වල නියැළෙන අයට ඔහු උයන් අවශයද යන ප්‍රශ්නයක්ද දේශීය වෛද්‍ය ක්‍රම පිළිබඳ ජාතික ආයතනය විසින් පාරම්පරික වෛද්‍යවරුන් වෙතින් විමසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104257</link>
    <topic>හෝටලයේ බිල ගෙවන්න පෙම්වතියගේ මාලය කඩන් පැනලා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>පෙනුමෙන් වයස අවුරුදු පනහ ඉක්මවූ ජෝඩුවක් එදින අවිස්සාවේල්ල නගරයේ පිහිටි ලැගුම් හලකට පැමිණ කාමරයක් කුලියට ගෙන රැය පහන් කළහ.පසුදා උදෑසන මොවුන් දෙදෙනා එම නවාතැන් පොළින් පිටත්ව බස්නැවතුම දක්වා පයින් ගමන් කරමින් සිටියහ. එකවරම එම පිරිමියා තමා සමඟ එකට පැමිණි එම කාන්තාවගේ ගෙල බැඳී රන්මාලය කඩාගෙන ගිල දමා දිවීමට පටන් ගත්තේ ය. නොසිතූ ලෙස සිදුවූ මේ අකරතැබ්බයෙන් අන්දමන්ද වූ කාන්තාව අවිස්සාවේල්ල මූලස්ථාන පොලිසියේ පිහිට පැතීය.පොලිස් නිලධාරීන් ඇයගේ පැමිණිල්ල පොලිස් පොතෙහි සටහන්කර , ලිපිනයට අනුව සැකකරු සොයා පිටත්විය. දෙහිඕවිට ප්‍රදේශයේදී ඔහු අත්අඩංගුවට ගත් පොලිස් නිලධාරීහු පළමුව ඔහුව රෝහලට ගෙන ගොස් විරේකයක් මගින් රන් මාලය එළියට ගැනීමට කටයුතු කළහ.පසුව මොවුන් දෙදෙනා පිළිබඳව විමර්ෂණය කිරීමේදී දැනගැනීමට ලැබුණේ වසර කිහිපයක සිට පවත්වාගෙන ආ අනියම් සම්බන්ධයක් පිළිබඳවයි. කිහිපවිටක්ම මෙසේ හෝටල් කාමරවල නැවැතී සිට ඇති බවත්ය. මෙදින මේ මාලය කඩාගැනීමට හේතුව වශයෙන් එම පිරිමියා ප්‍රකාශකර ඇත්තේ තමා හෝටල් කාමරවලට ගෙවූ මුදල් ලබාගැනීම සඳහා එය සිදු කළ බවකි. ඔහුගේ ප්‍රකාශයෙන් පොලිස් නිලධාරීන්ද මවිතයට පත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104258</link>
    <topic>ඌරුබොක්ක නගරයේ පොදු පහසුකම් නෑ</topic>
    <author>තිහගොඩ විශේෂ කැලුම් බෝධිමාන</author>
    <content>මාතර දිස්ත්‍රික්කයේ ඌරුබොක්ක නගරයට මූලික පහසුකම් කිසිවක් නැත. ඌරුබොක්ක නගරයට තවමත් නිශ්චිත බස් නැවතුම්පොළක් නැත.වැසි දවස්වලට ඒ බස් නැවතුමට එන මගියෝ දැඩි අසිරුවට පත් වෙති. මේ නගරයේ සිට මාතර බලා යන බස් රථ පවා ගාල් කිරීමට හරි ස්ථානයක් නැති බැවින් ඒවා තැනින් තැන නවතා ඇත. නගරයේ පවිත්‍ර කටයුතු සිදු වෙන්නේ ඉතාම ඇල්මැරුණු ස්වභාවයෙනි.නගරයේ බොහෝ ස්ථානවල කුණු කසළ බැහැර කර තිබේ.කාණු පද්ධතිය පවා නිසි ආකාරයට සුද්ධ පවිත්‍ර කර නැත. මාර්ග පද්ධතිය පවා නිසි ලෙස සංවර්ධනය වී නැත.එබැවින් මේ අඩු පාඩු සපුරා නගරය ක්‍රමවත්ව සංවර්ධනය කර දෙන්නැයි ඌරුබොක්ක ජනතාව වගකිවයුතු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=r1104259</link>
    <topic>සියඹලාණ්ඩුව උඩික්කැපුආර කනිටු විදුහලේ පළමු ශ්‍රේණියේ එක සිසුවයි</topic>
    <author/>
    <content>මොනරාගල දිස්ත්‍රික්කයේ සියඹලාණ්ඩුව අධ්‍යාපන කොට්ඨාසයට අයත් උඩික්කැපුආර කනිටු විදුහලේ සිසු දරු දැරියන් විස්සකට හා ගුරුවරුන් හත්දෙනකුට සීමාවී ඇත.ගුරුවරුන් හත්දෙනාගෙන් පස්දෙනෙකු උඩික්කැපුආර විද්‍යාලයේ සේවය කරන අතර ඉතිරි දෙදෙනා වෙනත් ස්ථානයකට අනුයුක්ත කර විද්‍යාලයේ ලේඛනවලින් වැටුප් ගෙවනු ලබයි.2011 වසරේ පළමු ශ්‍රේණියට ඇතුළත්ව ඇත්තේ එක් සිසුවකු පමණි.මොනරාගල දිස්ත්‍රික්කයේ අතිදුෂ්කර වූ මේ කනිෂ්ඨ විද්‍යාලය 1972 වර්ෂයේ ළමයින් 21 කින් ආරම්භ වී තිබේ. 11 වැනි ශ්‍රේණිය දක්වා පංති පැවැත්වූ මේ විද්‍යාලයේ අ.පො.ස. සාමාන්‍ය පෙළ විභාගය දක්වා මීට පෙර පංති පැවැත්විණි.සමස්ත ලංකා ක්‍රීඩා තරග සඳහා ඉදිරිපත් වූ දක්ෂ සිසුන් පිරිසක් අතීතයේ මෙම පාසලේ අධ්‍යාපනය ලබා ඇත. එහෙත් අවට පාසල්වලට මෙහි ළමයින් අස්කරගෙන යෑම හේතුවෙන් පාසල වැසීයාමේ ලේඛනයට ඇතුළත් වී තිබේ.උඩික්කැපුආර විද්‍යාලයේ පොදු පහසුකම් කිසිවක් නැත. විදුලිය ලබා ගන්නේ සූරියකෝෂ මගිනි. ගුරු නිවාසය තුල ගුරුවරියන් දෙදෙනෙකු නේවාසිකව සිටින අතර දුරබැහැරින් පැමිණි ගුරුවරයා රාත්‍රි කාලයේදී කාර්යාල කාමරය තම නේවාසිකය බවට පත්කරගෙන ඇත. දැනට මේ පාසල සතු භෞතික සම්පත් විශාල ප්‍රමාණයක් ප්‍රයෝජනයට නොගෙන විනාශ වෙමින් තිබේ. 80ය20 හා 60ය22 ප්‍රමාණයේ ශාලා දෙකක් මෙහි තිබේ. කුඩා ප්‍රමාණයේ විද්‍යාගාරයක්ද තිබේ. එහි උපකරණ ප්‍රයෝජනයට නොගෙන විනාශ වෙමින් පවතින බව මවුපියෝ කියති.පාසලේ තත්ත්වය පිළිබඳ අදහස් දැක්වූ ආර්. එම්. ජයවර්ධන මහතා,මගේ දරුවෙක් විද්‍යාලයේ පහ වසරේ ඉගෙනුම ලබනවා. නමුත් තාම ඇයට ලියන්න කියන්න තරම් දැනීමක් මදි. මම ගොවිතැන් කර ජීවත් වෙන්නේ. වෙනත් පාසලකට යවන්න තරම් ආදායමක් මට නැහැ. ගුරු මණ්ඩලය නම් ප්‍රමාණවත් නමුත් ළමයින් ප්‍රමාණවත් නැහැ. පාසලේ අධ්‍යාපනික කටයුතු ඉතා හොඳින් සිදුකර නැවතත් පාසල තිබූ තත්ත්වයට පත්කරනවා නම් හොඳයි.ආර්. එම්. පුංචිබණ්ඩා මහතා,මේ ප්‍රදේශයට පාසලක අවශ්‍යතාව දැඩිව දැනුනා. මවුපියන්ගේ ඉල්ලීම මත 1972 මේ පාසල ඇරැඹිණි. මේ පාසලට දුරබැහැර පළාත්වලින් ගුරුවරුන් ආවා. ආ විගසින් ඔවුන් ස්ථාන මාරුවීම් ලබාගෙන යනවා. ගුරුවරුන්ගේ හිඟය තදින්ම බලපෑවා. ඒ නිසා මවුපියන් තම දරුවන් වෙනත් පාසල්වලට මාරු කරගෙන යන්න පටන් ගත්තා. පාසලේ සම්පත් විශාල ප්‍රමාණයක් දැනට අපගේ යනවා. ඒවායින් ප්‍රයෝජනයක් ගෙන මේ පාසලට නැවත තිබූ තත්ත්වයට පත්කරනවා නම් හොඳයි.ජේ. එම්. අනුලාවති මහත්මිය, මගේ දරුවන් දෙදෙනෙකු මේ පාසලේ අධ්‍යාපනය ලබනවා. වෙනත් පාසලකට යවන්න අපේ පවුලේ ආදායම් තත්ත්වයක් නැහැ. ගමේ පාසල දියුණු වෙනවා නම් අපට හොඳයි. වර්ෂා කාලයට පාසලට යන්න විදිහක් නැහැ. මාර්ග මඩවගුරු බවට පත්වෙලා. පාසලේ බිත්ති පුපුරා ගිහිල්ලා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=s1104251</link>
    <topic>ශ්‍රී ලංකා-පාකිස්තාන ක්‍රිකට් තරගාවලියක් නොවැම්බරයේ දී</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව හා පාකිස්තානය අතර ටෙස්ට් ක්‍රිකට් තරගාවලියක් නොවැම්බර් මාසයේ දී පැවැත්වීමට සාකච්ඡා ආරම්භ වී ඇත.ටෙස්ට් තරග 3ක්, එක්දින තරග 5ක් හා විස්සයි – 20 තරගයක් මේ තරගාවලියට ඇතුළත් කිරීමට දෙරට අතර පැවැති මූලික සාකච්ඡාවකදී එකඟ වී ඇත. එහෙත් ටෙස්ට් එක්දින හා විස්සයි 20 තරග පැවැත්වෙන ස්ථාන පිළිබඳ තවමත් එකඟතාවයකට පැමිණ නැත.එක්දින තරග පමණක් පාකිස්තානයේ පවත්වා ටෙස්ට් තරග ඩුබායි හෝ අබුඩාබිවල පැවැත්වීමේ යෝජනාවක් ඉදිරිපත්ව ඇත. ලාහෝර් ත්‍රස්ත ප්‍රහාරයෙන් අනතුරුව පාකිස්තානයේ ජාත්‍යන්තර ක්‍රිකට් තරග පැවැත්වීම තාවකාලිකව අත්හිටුවීමට ජගත් ක්‍රිකට් සමුළුව තීරණය කර ඇති හෙයින් පාකිස්තානයේ දී එක්දින තරග පැවැත්වීමට බාධාවක් මතුව ඇත.එසේ වුවහොත් සියලුම තරග ඩුබායි හෝ අබුඩාබි රටවල් දෙකෙන් එකක පැවැත්වීම බොහෝ දුරට සිදු වේ. ශ්‍රී ලංකාව හා පාකිස්තානය අතර සියලුම තරග ශ්‍රී ලංකාවේ දී පැවැත්විය හැකි බවට ශ්‍රී ලංකා ක්‍රිකට් වෙතින් පාකිස්තානයට මේ වනවිටත් දැනුම් දී තිබේ.පාකිස්තානයේ දී ජාත්‍යන්තර ක්‍රිකට් තරග පැවැත්වීමට සුදුසු ආරක්ෂක තත්ත්වයක් ඇතැයි ජගත් ක්‍රිකට් සමුළුවට පාකිස්තාන ක්‍රිකට් ආයතනය දැනුම් දී ඇතැත් එයට තවමත් ප්‍රතිචාර ලැබී නොමැති හෙයින් එරට දී ක්‍රිකට් තරග සංවිධානය කිරීම ඉතා දුෂ්කර එකක් වී ඇත. වසර 2009 පෙබරවාරි මාසයේ දී ශ්‍රී ලංකා ක්‍රිකට් පිලට පාකිස්තානයේ දී එල්ල වූ ත්‍රස්ත ප්‍රහාරයෙන් පසුව පාකිස්තානය ටෙස්ට් තරග 19කට මුහුණ දී ඇතත් ඒවා සියල්ල විදෙස් රටවල පැවැති ඒවා ය.ශ්‍රී ලංකාව හා පාකිස්තානය අතර අවසන්වරට ටෙස්ට් තරගාවලියක් පැවැත්වූයේ 2009 ජූලි මාසයේ දී ශ්‍රී ලංකාවේ දී ය. එහි දී තරග 2 - 0 කින් ශ්‍රී ලංකාවට ජය හිමි විය.ශ්‍රී ලංකාව වැඩිම ටෙස්ට් තගර ප්‍රමාණයක් ක්‍රීඩා කර ඇත්තේ පාකිස්තානය සමඟ වන අතර තරග 37 කදී ශ්‍රී ලංකාවට ජයග්‍රහණ 9ක් පරාජ 15ක් හිමිව ඇත. ජයපරාජයෙන් තොරව තරග 15ක් නිමාවිය.පාකිස්තානයට පසුව ශ්‍රී ලංකාව වැඩිම ටෙස්ට් ක්‍රිකට් තරග ක්‍රීඩාකොට ඇත්තේ ඉන්දියාව (තරග 35) සමගයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=s1104252</link>
    <topic>සිවුකොන් කාන්තා විස්සයි 20 සූරතාව පාකිස්තානයට</topic>
    <author>ෆවුස් මොහොමඩ්</author>
    <content>ශ්‍රී ලංකාව, පාකිස්තානය නෙදර්ලන්තය සහ අයර්ලන්තය තරග වදින ජාත්‍යන්තර සිවුකොන් කාන්තා ක්‍රිකට් තරගමාලාවේ විස්සයි 20 තරගාවලියේ සූරතාව දිනා ගැනීමට පාකිස්තානු පිල ඊයේ (24) සමත් විය.කෝල්ට්ස් පිටියේ දී නෙදර්ලන්ත සමඟ පැවැති අවසන් මහා තරගයෙන් ලකුණු 12ක ජයක් පාකිස්තානයට හිමිවිය.අයහපත් කාලගුණ තත්ත්වය හේතුවෙන් ඕවර 9 කට සීමා වූ මේ තරගයේ පළමුව පන්දුවට පහරදුන් පාකිස්තානය කඩුලු 7ක් දැවී ලකුණු 53ක් රැස් කළ අතර පිළිතුරු වශයෙන් නෙදර්ලන්තයට ලබාගත හැකි වූයේ කඩුලු 1 කට ලකුණු 41 ක් පමණි. මේ තරගමාලාවේ එක්දින තරගාවලියට පසු විස්සයි 20 තරගාවලිය පැවැත්වීමට කලින් කටයුතු යොදා තිබුණි. නමුත් පෙරේදා (23) පැවැත්වීමට නියමිතව තිබූ ශ්‍රී ලංකා - අයර්ලන්ත සහ පාකිස්තාන නෙදර්ලන්ත එක්දින තරග අයහපත් කාලගුණය හේතුවෙන් අතහැර දැමීමට සංවිධායකයන්ට සිදුවිය.ඒ අනුව දෙදිනක් පුරා පැවැත්වීමට නියමිත වූ විස්සයි 20 තරගාවලිය එක්දිනකට අඩු කොට ඊයේ පැවැත්වීමටත්, අතහැර දැමූ තරග ද ඇතුළුව එක්දින තරගාවලිය 26 දා සිට පැවැත්වීමටත් සංවිධායකයෝ තීරණය කළහ.තරග 4කට පමණක් සීමා වූ මේ විස්සයි 20 තරගාවලියේ ඊයේ පෙරවරු පකිස්තානය හා අයර්ලන්තය අතර තරගය කෝල්ට්ස් පිටියේ දී පැවැත්විණි. ශ්‍රී ලංකාව හා නෙදර්ලන්තය අතර තරගය එස්. එස්. සී පිටියේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=s1104253</link>
    <topic>වාස්-මහරුෆ් එංගලන්තයේ දස්කම් දක්වති</topic>
    <author/>
    <content>මේ දිනවල එංගලන්තයේ ප්‍රාන්ත තරගවාරයට ක්‍රීඩා කරමින් සිටින ශ්‍රී ලංකාවේ හිටපු තුන් ඉරියව් ක්‍රීඩකයන් වන චමින්ද වාස් සහ ෆර්වේස් මහරුෆ් විශිෂ්ට දස්කම් දැක්වීමට සමත්ව සිටිති.ලැන්කෂයර් ප්‍රාන්තයට ක්‍රීඩා කරන ෆර්වේස් මහරුෆ් සමර්සෙට් පිල සමඟ පෙරේදා නිමාව දුටු ප්‍රාන්ත සූරතාවලියේ පළමු කොටසේ සිවුදින තරගාවලියේ දී ශතකයක් ලබාගැනීමට සමත් විය. පන්දු 134කට මුහුණ දුන් මහරුෆ් හයේ පහරක් සහ හතරේ පහර 13ක් සමඟ ලකුණු 102ක් වාර්තා කෙළේ ය. මේ තරගයෙන් ලැන්කෂයර් පිල ඉනිමකින් සහ ලකුණු 20කින් ජයග්‍රහණය කෙළේ ය.මේ අතර සිවුදින ප්‍රාන්ත සූරතාවලියේ දෙවැනි කොටසේ තරගාවලියේ නොදම්ප්ටන් ෂයර් ප්‍රාන්ත පිල නියෝජනය කරන චමින්ද වාස් පන්දුවෙන් දස්කම් දක්වමින් සසෙක්ස් පිල සමඟ පැවැති තරගයේ පළමු ඉනිමේ දී ලකුණු 76කට කඩුලු 5ක් දවාලීමට සමත් විය.ජය පැරැදුමෙන් තොරව නිමාවට පත් වූ මේ තරගයේ නොදම්ප්ටන්ෂයර් ඉනිමේදී ලකුණු 96ක් රැස් කිරීමට ද වාස් සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=s1104254</link>
    <topic>ටෙස්ට් පිටියෙන් සමුගත් මාලිංග සාකච්ඡාවක් ඉල්ලයි</topic>
    <author/>
    <content>ටෙස්ට් ක්‍රිකට් පිටියෙන් සමුගත් ලසිත් මාලිංග 27දා (අනිද්දා) ශ්‍රී ලංකා ක්‍රිකට් තේරීම් කමිටුව සමඟ සාකච්ඡාවක් ඉල්ලා ලිපියක් යොමුකර තිබේ.තේරීම් කමිටුවේ සභාපති දුලිප් මෙන්ඩිස් මහතා වෙත ලිපියක් යොමුකරන මාලිංග තමා ටෙස්ට් පිටියෙන් සමුගත්තද ජාත්‍යන්තර එක්දින හා විස්සයි 20 තරග පිටියේ තවදුරටත් රැඳී සිටීමට සූදානම් බැවින් ඒ පිළිබඳව සාකච්ඡා කිරීමට අවශ්‍ය බව කියා සිටියි.කෙසේ වෙතත් මේ පිළිබඳව දුලිප් මෙන්ඩිස් මහතාගෙන් අප කළ විමසීමකදී ඒ මහතා සඳහන් කළේ එවැනි ලිපියක් තවම තමා වෙත නොලැබුනු බවය.නමුත් මාලිංගගේ ලිපිය ලැබුණු පසු එම සාකච්ඡාව පිළිබඳ තීරණයක් ගන්නා බව හෙතෙම වැඩිදුරටත් සඳහන් කළේය.මේ අතර මාලිංග ටෙස්ට් පිටියෙන් සමුගැනීමට ගත් තීරණය නිවැරැදි බව හිටපු නායකයන් වන මහේල ජයවර්ධන සහ කුමාර සංගක්කාර ප්‍රකාශ කළහ.දිගු කාලයක සිට දණ හිසේ ආබාධයකින් පීඩා විඳින මාලිංග සිය ක්‍රිකට් දිවිය තවදුරටත් පවත්වාගෙන යාමේ අරමුණින් ටෙස්ට් පිටියෙන් සමු ගන්නා බව නිවේදනය කිරීමෙන් අනතුරුව මහේල සහ සංගක්කාර ඒ පිළිබඳ ඉන්දීය මාධ්‍ය වෙත අදහස් දැක්වූහ.“දීර්ඝ කාලයක සිට මාලිංග දණ හිසේ ආබාධයකට ගොදුරු වී සිටිනවා. ටෙස්ට් පිටියෙන් ඉවත් වීම 2015 ලෝක කුසලාන තරගාවලියට සහභාගි වීමට ඔහු තුළ තිබෙන සිහිනය සැබෑ කර ගැනීමට ඉවහල් වේවි.”“ඔහු මේ සියලු කරුණු සැලකිල්ලට ගෙන නිවැරැදි තීරණයක් ගෙන තිබෙනවා.” රාජස්තාන් රෝයල් කණ්ඩායම සමඟ පැවැති අයි. පී. එල්. තරගයකදි කොච් සිලේ නායක මහේල ජයවර්ධන මාධ්‍යවේදීන් හමුවේ ප්‍රකාශ කෙළේ ය.“මම ශ්‍රී ලංකා පිලේ නායකයා ලෙස කටයුතු කළ කාලයේ අපි මාලිංගගේ වැඩ කොටස ගණනය කළා. ඒ අනුවයි ඔහුට ක්‍රීඩාවට යොදවා ගත්තේ, නමුත් ඇතැම් අවස්ථාවල ඔහුව සීමාව ඉක්මවා ක්‍රීඩාවේ නිරත වෙන්න සිදුවුණා. ඔහුට මාස 16ක් පමණ ක්‍රීඩාවෙන් ඈත් වී සිටීමට සිදුවුණේ එනිසයි.“මාලිංගට ඔහුගේ ක්‍රීඩා දිවිය තවදුරටත් පවත්වාගෙන යාමට නම් ටෙස්ට් පිටියෙන් ඉවත්වීමට සිදු වෙනවා. ඇත්ත වශයෙන්ම ඔහුගේ ඉලක්කය 2015 ලෝක කුසලතා තරගාවලයයි. ටෙස්ට් පිටියෙන් ඉවත්වීමෙන් ඔහුට වැඩි කාලයක් එක්දින හා විස්සයි 20 තරග පිටියේ රැඳී සිටීමට අවස්ථාව ලැබේවි.” මහේල වැඩිදුරටත් ප්‍රකාශ කෙළේ ය.මේ අතර හිටපු නායක කුමාර් සංගක්කාර අදහස් දක්වමින් කියා සිටියේ ජාතික පිලේ වගකීමට වඩා අයි. පී. එල්. තරගාවලිය පිළිබඳව මාලිංග උනන්දු වන බවට පැතිරී තිබෙන ප්‍රවෘත්තිය පදනම් රහිත එකක් බව ය. “මිනිස්සු පැත්තක් ගෙන අදහස් දැක්වීම විමතියට කරුණක්. මාලිංග කවදාවත් එවැනි ක්‍රීඩකයෙකු නොවේ. ඔහුට ආබාධය නොවෙන්න ටෙස්ට් පිටියෙන් සමුගැනීමට වෙනත් අවශ්‍යතාවයක් තිබුණේ නැහැ.”“නමුත් අවාසනාවන්ත විදිහට ඔහුට ටෙස්ට් ක්‍රීඩාවේ නිරතවීමට තරම් ශාරීරික යෝග්‍යතාවයක් තිබුණේ නැහැ. දණහිසේ ආබාධයක් ඇතිවීම ඊට ප්‍රධානතම හේතුවයි. ඔහු පිටියේ උපරිම මට්ටමෙන් ක්‍රීඩා කරන්නෙක්. එවැනි ක්‍රීඩකයකු පිළිබඳව දූෂමාණ පුවත් පැතිරවීම වැරැදි දෙයක්.”“ටෙස්ට් පිටියෙන් ඉවත්වීමෙන් ඔහුට එක්දින හා විස්සයි 20 තරග පිටියේ දිගු කාලයක් ක්‍රීඩා කිරීමට අවස්ථාව ලැබේවි.”ඔහුගේ තීරණය මට පුදුමයක් නොවේ. මීට පෙර මාලිංග මේ පිළිබඳව කතා කර තිබෙනවා.මම හිතන්නේ ඔහු නිවැරැදි මොහොතේ නිවැරැදි තීරණයක් ගත්තා කියලයි.” සංගක්කාර පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=s1104255</link>
    <topic>ක්‍රීඩා පරිපාලන කමිටු ආයු කාලය අඩුයි</topic>
    <author>ප්‍රින්ස් ගුණසේකර</author>
    <content>තාවකාලිකව අත්හිටවූ ක්‍රීඩා සංගම් අටක් වෙනුවෙන් පත්කළ පරිපාලන කමිටු සාමාජිකයන්ට පත්වීම් ලිපි අද පෙරවරුවේ භාරදීමට නියමිතය.මේ පරිපාලන කමිටුවල නිල කාලය දීර්ඝ නොවන අතර උපරිම වශයෙන් මාසයකට පමණ සීමාවනු ඇතැයි ක්‍රීඩා අමාත්‍යාංශයේ ජ්‍යෙෂ්ඨ නිලධාරියෙකු ප්‍රකාශ කළේය.විවිධ චෝදනා මත පරීක්ෂණ කටයුතු කෙරෙමින් පවතින ක්‍රීඩා සංගම් අටේ නිලවරණ ඉතා ඉක්මනින් පැවැත්වීමට ක්‍රීඩා ඇමැති මහින්දානන්ද අලුත්ගමගේ මහතා උපදෙස් දී ඇති හෙයින් නිලවරණ පවත්වන තෙක් පරිපාලන කමිටු පිහිටවූ බව එම ජ්‍යෙෂ්ඨ ප්‍රකාශකයා පැවැසීය.ක්‍රීඩා තරගවලට යන ක්‍රීඩක ක්‍රීඩිකාවන්ගේ අවශ්‍යතා නිලවරණ පවත්වනතුරු අඩාලවීම වැළැක්වීම පරිපාලන කමිටු පිහිටුවීමේ ප්‍රධාන අරමුණ වී තිබේ.මේ වනවිට නෙට්බෝල් හා බොක්සිං සම්මේලනවල අඩුපාඩු සොයා බැලීමට පත්කළ කමිටු වාර්තාව ක්‍රීඩා අමාත්‍යාංශයට භාරදී ඇති අතර ඒවායේ නිලවරණ පැවැත්වීමට බාධාවක් නොමැත. එහෙත් බොක්සිං සංගමයට අතුරු කමිටුවක් නම් කිරීමට බොහෝ දුරට ඉඩ ඇතැයි වාර්තා වේ.නෙට්බෝල් සම්මේලනයේ හිටපු නිලධාරිනියන් කිහිපදෙනෙකු නාමයෝජනා භාරදීම වැරදි සහගත ලෙස සිදුකර ඇතැයි වැරදි සොයා බැලීමට පත්කළ කමිටු වාර්තාවේ සඳහන්ව ඇත. එහෙයින් නාමයෝජනා නැවැත කැඳවීමකින් හෝ වැරදි සහගත ලෙස නාමයෝජනා ලබාදුන් පිරිස ඉවත්කර නිලවරණය පැවැත්විය හැකි බවට කමිටු නිර්දේශයක් ඇත.ක්‍රීඩා සංගම්වල පරිපාලන කටයුතු බාධාවකින් තොරව පවත්වාගෙන යෑම ක්‍රීඩා අමාත්‍යාංශයේ අපේක්ෂාව වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=s1104256</link>
    <topic>ශ්‍රී ලංකා රගර් පිලට පළමු ජය මඟ හැරෙයි</topic>
    <author>ෆවුස් මොහොමඩ්</author>
    <content>වර්ෂාව හේතුවෙන් පිටියේ පැවැති මඩ සහිත මන්දගාමී තත්ත්වයත්, අවසන් මොහොතේ සිදු වූ විනිසුරුවන්ගේ දුර්වල විනිශ්චයත් එක්සත් අරාබි එමීර් රාජ්‍ය සමඟ සී. ආර්. පිටියේ පැවැති ආසියානු රටවල් පහේ රගර් සූරතාවලියේ පළමු ජයග්‍රහණය ශ්‍රී ලංකාවට මඟ හැරී ගියේ ය.අධික වර්ෂාව මධ්‍යයේ පැවැති මේ තරගය ලකුණු 13 – 13ක් වශයෙන් ජය පරාජයෙන් තොරව නිමාවට පත් විය.තරගය ආරම්භයේ සිටම විශිෂ්ට ක්‍රීඩා රටාවක නිරත වූ ශ්‍රී ලංකා පිල එමීර් පිලේ ක්‍රීඩකයන්ට ප්‍රබල තරගයක් දීමට සමත් විය.දෙපිලම කරට කර සටනක නිරත වූ තරගයේ පළමු භාගය අවසන් වනවිට කිසිදු ලකුණක් වාර්තා කිරීමට දෙපිළටම නොහැකි විය.වඩාත් සටන්කාමී මුහුණුවරක් ගත් තරගයේ දෙවැනි භාගයේ පළමු මිනිත්තුවේ දීම නුවන් හෙට්ටිආරච්චි දඬුවම් පහරක් මගින් ශ්‍රී ලංකාවට ලකුණු 3ක් අත්කර දීමට සමත් විය.තරගයේ 44 වැනි මිනිත්තුවේ දී ධනුෂ්ක පෙරේරා විශිෂ්ට උත්සාහක දිනුමක් වාර්තා කරමින් ශ්‍රී ලංකාවේ ලකුණු තත්ත්වය 8 දක්වා ඉහළ දැමී ය.නමුත් 48 වැනි මිනිත්තුවේ දී එමීර් පිල දඬුවම් පහරක් මගින් ලකුණු 3ක් අත්කර ගත්තේ ය.54 වැනි මිනිත්තුවේ දී යළි ක්‍රියාත්මක වූ එමීර් පිලේ ක්‍රීඩකයන් දැඩි සටන්කාමී ක්‍රීඩා විලාශයක නිරත වෙමින් උත්සාහක දිනුමක් වාර්තාකරගත් අතර ලකුණු තත්ත්වය 8 – 8ක් ලෙස සම තත්ත්වයට පත්විය.තරගයේ 63 වැනි මිනිත්තුවේ දී එමීර් පිලේ අංක 11 ක්‍රීඩක ස්ටීව් ස්මිත්ගේ විශිෂ්ට උත්සාහක දිනුමක් හේතුවෙන් ලකුණු 13 – 8 ක් ලෙස පෙරමුණ ගැනීමට එමීර් පිල සමත් විය.ඊට මිනිත්තු 3කට පසුව නුවන් හෙට්ටිආරච්චි දක්ෂ උත්සාහක දිනුමක් වාර්තා කරමින් තරගයේ ලකුණු තත්ත්වය සම කර ගැනීමට ශ්‍රී ලංකා පිලට සිය දායකත්වය ලබා දුන්නේ ය.72 වැනි මිනිත්තුවේ දී ශ්‍රී ලංකාවට ලැබුණු තීරණාත්මක දඬුවම් පහරක් හෙට්ටිආරච්චි වෙතින් මඟ හැරී යාමෙන් තරගයේ පෙරමුණ ගැනීමට ශ්‍රී ලංකාවට ලැබුණු අවස්ථාව අවාසනාවන්ත ලෙස ගිලිහී ගියේ ය.තරගයෙන් ජය අත්කර ගැනීමට ශ්‍රී ලංකාවට ලැබුණු විශාලතම අවස්ථාව වුයේ 75 වැනි මිනිත්තුවේ දී ලසිත කෝසිත විසින් වාර්තා කරනු ලැබූ උත්සාහක දිනුමය. නමුත් එය නීත්‍යානුකූල නොවන බවට තීරණ කරමින් පැති විනිසුරු සහ ප්‍රධාන විනිසුරු හොංකොං ජාතික ටොබි ලෝතියන් එම උත්සාහක දිනුම ඉවත දැමූහ.අනතුරුව 80 වැනි මිනිත්තුවේ දී ශ්‍රී ලංකාවට ලැබුණු දඬුවම් පහරත් තරගයේ අවසන් මොහොතේ දී එමීර් පිලට ලැබුණු දඬුවම් පහරත් සාර්ථක කර ගැනීමට දෙපිලම අපෝසත්වීමේ හේතුවෙන් තරගය 13 – 13 ක් වශයෙන් ජය පරාජයෙන් තොරව නිමා විය.තරගයට නැරැඹීම සඳහා ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මැතිනියත්, පාර්ලිමේන්තු මන්ත්‍රී නාමල් රාජපක්ෂ මහතා ඇතුළු මැති ඇමැතිවරු රැසක් ද පැමිණ සිටියහ.ශ්‍රී ලංකාව සහභාගි වන ඊළඟ තරගය මැයි 7 දා හොංකොං පිල සමඟ සී. ආර්. පිටියේ දී ම පැවැත්වේ.හොංකොං පිලට ජයමේ අතර හොංකොං පිල හා කසකස්තානය අතර කසකස්තානයේ දී පැවැති තරගය ලකුණු 23 – 10 ක් ලෙස ජය ලබා ගැනීමට හොංකොං පිල සමත් විය.තරගයේ පළමු භාගය නිමාවන විට ලකුණු තත්ත්වය වූයේ 20 – 3කි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=f1104251</link>
    <topic>මූන්ගේ කමිටු වාර්තාව ඒක ලියූ කඩදාසිය තරම්වත් වටින්නේ නෑ</topic>
    <author/>
    <content>මේ වාර්තාව ඒක ලිව්ව කොළය තරම්වත් වටින්නේ නැහැ.අනෙක් අතට මේ කමිටුව එක්සත් ජාතීන්ගේ කමිටුවක් කියන්න බැහැ. එ.ජා.සංවිධානය හෝ ආරක්ෂක මණ්ඩලය හෝ මේ කමිටුව පත්කරන්න කිව්වේ නැහැ. මහලේකම්වරයා පුද්ගලිකව කරුණු සොයා බලා වාර්තා කිරීමට පත් කළ එකක්. ඒ නිසා මේකට එක්සත් ජාතීන්ගේ සංවිධානයේ සම්බන්ධයක් නැහැ.ඔහුට එවැන්නක් කිරීමට හැකියාවක් තිබෙනවා. නමුත් ඔහු කර ඇත්තේ එ.ජා.සංවිධානය විසින් මහලේකම්වරයාට පවරපු වගකීමක් නෙමෙයි. එතැනදි නිත්‍ය සාමාජිකයෙක් ප්‍රතික්ෂේප කළොත් වාර්තාවෙ අවසානය සිදුවෙනවා. දැනටමත් චීනය හා රුසියාව වාර්තාවට විරුද්ධත්වය දක්වා තිබෙන නිසා මේක ආරක්ෂක මණ්ඩලයට ගෙන එන්න තරම් ඔවුන් අඥානයන් නොවේ.මේ වාර්තාව දුර්වල එකක්. එය සකස් කිරීමේදී ශ්‍රී ලංකාවට කන්දීමක් සිදුකර නැහැ. ඒ නිසා ආරක්ෂක මණ්ඩලයේදී අනිවාර්යයෙන්ම ප්‍රතික්ෂේප වෙනවා.ඒ වෙනුවට ඔවුන් මෙය මානව හිමිකම් කොමිෂම වෙත ඉදිරිපත් කරාවි. එතැනදි නිශේධ බලය භාවිත කිරීමට හැකියාවක් ඇත්තේ නැහැ.බෑන් කී මූන්ගේ වාර්තාවේ සඳහන් කරුණුවල සත්‍ය අසත්‍යතාවය පරීක්ෂා කළ යුතු යැයි එතැනදි යෝජනාවක් ගෙන එන්න පුළුවන්. සාමාජිකයන් තීරණය කළොත් පරීක්ෂණයක් පැවැත්වීමට එහි ප්‍රතිඵල මත ආරක්ෂක මණ්ඩලයට මේ කරුණ යොමුකළ හැකියි.පරීක්ෂණයකින් පසු පැමිණි තීරණයක් නිසා රුසියාවට හෝ චීනයට එතැනදී විරුද්ධ වෙන්න අමාරු තත්ත්වයක් මතුවේවි. ඒ අනුව අපේ විරුද්ධ පාර්ශ්වයට හැකියාවක් ලැබෙනවා. මේක යුද අධිකරණයකට යොමු කරන්න.එම යෝජනාව අවසානයේ ආරක්ෂක මණ්ඩලයටත් ගියා. නමුත් ඒ වනවිට ඊශ්‍රායලය ඒ පිළිබඳ අභ්‍යන්තර පරීක්ෂණයක් කර පිළියම් යොදා තිබුණ නිසා අමෙරිකාව කිව්වා ඒ ගැන එයට වඩා සෙවීම අවශ්‍ය නැහැයි කියලා.යුද්ධයකින් පසු ස්ථාවර දෙකකට යා හැකියි. එකක් එයට වගකිවයුතු අයට දඬුවම් කිරීම. අනෙක පාර්ශ්වකරුවන් එකතු කිරීම.ශ්‍රී ලංකා රජය තෝරා ගත්තේ පාර්ශ්වකරුවන් අතර සමගි සමාදානයක් ඇති කිරීමේ ක්‍රමයයි. අපේ සංස්කෘතිය තුළින් කියැවෙන්නේ වැරදිකරුවන්ට සමාව දී යළි ඔවුන් ඇතුළු කර ගැනීමේ ක්‍රමයක්.රජය ළමා සොල්දාදුවන් පුනරුත්ථාපනය කර, ඔවුන්ට සෞඛ්‍යය හා අධ්‍යාපන පහසුකම් ලබාදී නැවත මවුපියන්ට භාර දුන්නා. එල්.ටී.ටී.ඊ.යේ ක්‍රියාකාරීන් කොටස් වශයෙන් පුනරුත්ථාපනය කර නැවත නිවෙස් වෙත යොමුකර තිබෙනවා.ඊළඟට ප්‍රජාතන්ත්‍රවාදය නැවත ස්ථාපනය කොට සාධාරණ මැතිවරණ පවත්වා ඔවුන්ට තමන්ගේ නියෝජිතයන් පත්කර ගැනීමට අවස්ථාව දුන්නා. එල්.ටී.ටී.ඊ.යේ අවසානයෙන් පසු වෙනත් කිසිම සිදුවීමක් ඇති නොවීමෙන් ඒ බව තහවුරු වෙනවා. විදේශ රටවල් මෙරටට පැමිණෙන සංචාරකයන්ට පනවා තිබූ සියලුම තහංචි ඉවත් කළේ මේ නිසයි. දකුණු ආසියාවේ සාමකාමීම රට බවට ශ්‍රී ලංකාව පත්ව තිබෙනවා. මේ සියලුදෙයින්ම පෙන්නුම් කරන්නේ මේ රජය යුද්ධයෙන් පසු බටහිර රටවල් සඳහන් කරන නියම ප්‍රජාතන්ත්‍රවාදී වටාපිටාවක් ඇති කර තිබෙන බවයි.බෑන් කී මූන්ගේ වාර්තාව හරහා ජනාධිපති ඇතුළු දේශපාලන නායකයන් හා ආරක්ෂක ලේකම් ඇතුළු හමුදා නායකයන් ජාත්‍යන්තර යුද අධිකරණයක් වෙත ගෙන යාමේ ව්‍යායාමය පිටුපස සිටින්නේ එල්.ටී.ටී.ඊ.යට ලැදි බටහිර රටවල්, විපක්ෂයේ සමහර පිරිස් හා එන්.ජී.ඕ. නඩයයි.ආණ්ඩුවේ අඩුපාඩු තිබෙනවා. නමුත් යුද්ධ කාලයේදී වගේම ඒවා අමතක කර ශ්‍රී ලංකාවේ ගරුත්වය ආරක්ෂා කිරීමට සෑම දේශපාලන පක්ෂයක්ම රජයට සහය දැක්විය යුතුයි.අපි සාකච්ඡාමය මාර්ගයේ අන්තිම අඩියටම ගිහිල්ලා වෙන කරන්න දෙයක් නැතිවුණාමයි යුද්ධයකට ගියේ. මහින්ද රාජපක්ෂ බලයට පත්වීමෙන් පසු අපි මුලින්ම ජිනීවාවලදී ඔවුන් සමඟ සාකච්ඡා කළා. එකඟත්වයක් ඇතිවුණේ නැහැ. ඊළඟට ඔස්ලෝවලට ගියා. ඔවුන් එහෙ ගිහින් සෙල්ලම් කරමින් හිටියා. තෙවෙනි වරට ජිනීවාවලට ගියා. ඒකටත් ආවේ නැහැ.සටන් විරාම ගිවිසුම තුන් දහස් අටසිය වාරයක් උල්ලංඝනය කළා. ඔවුන් සාමාන්‍ය ජනතාව වගාවට හා බීමට ගන්නා ජල සම්පත වැළැක් වූ පසුවයි අපි සටන් ක්‍රියාමාර්ගයකට ප්‍රවේශ වුණේ.යුද්ධයක් ආරම්භ කර කෙටි කාලයක් තුළදී එයින් සාර්ථක ප්‍රතිඵල ලබාගත හැකි නම් ජාත්‍යන්තරව එම යුද්ධය හඳුන් වන්නේ සාධාරණ යුද්ධයක් ලෙසයි. අපිට විරුද්ධව දැන් චෝදනා කරන උදවියම තමයි එල්.ටී.ටී.ඊ.ය ජාත්‍යන්තර ත්‍රස්ත කල්ලියක් විදිහට තහංචි දැම්මේ. අපි කළේ රට භීෂණයෙන් සාමය වෙත ගෙන ඒමයි.ජිනීවා ප්‍රඥප්තියට අනුව සිවිල් ජනතාව හැටියට හඳුන්වන්නේ සෘජුව හා වක්‍රව යුද්ධයට සම්බන්ධ නොවන පිරිසයි. එයට අනුව සිවිල් ඇඳුමෙන් පෙනී සිටින හමුදා කොටස් හා හමුදාවන්ට සහය දෙන සිවිල් වැසියන් හමුදාමය ක්‍රියාකාරිත්වයක නිරතවන්නන් හැටියට හඳුනා ගැනෙනවා.යුද්ධයකදී සාමාන්‍ය වැසියන් මැරෙන්න පුළුවන්. ඔවුන් ඉලක්ක කිරීම කරන්න බැහැ. ජාත්‍යන්තර යුද නීතියේ එන සමානුපාතික මුලධර්මය (ර්‍ථපඪදජඪනතඥ ධට නපධනධපබඪධදචතඪබර) යටතේ මේ ගැන කියැවෙනවා. ශ්‍රී ලංකාවේ හමුදා කිසිවිටෙකත් සාමාන්‍ය වැසියන් ඉලක්ක කර නොගත් බව එම ප්‍රදේශවල සිටි වෛද්‍යවරුන් කියනවා. දෙමළ ජාතික සන්ධානයේ මන්ත්‍රීවරයා කියනවා. තවත් මොනවද කතා.මේගොල්ලෝ මානුෂික අයිතිවාසිකම් උල්ලංඝනය වුණයි කියන්නේ අවසාන දින කිහිපයේ විතරයි. ඊට කලින් කිසිවක් සිදුවුණයි කියන්නේ නැහැ. මෙච්චර කාලයක් සාර්ථක යුද්ධයක් කළ හමුදාවක් ජයග්‍රහණය පෙනි පෙනි මානව අයිතිවාසිකම් උල්ලංඝනය කරන්නේ අහවල් දේකටද?එ.ජා.ප.ය සඳහන් කරන්නේ ඔවුන් බලයේ සිටි අවදියේ රෝම සම්මුතියට අස්සන් නොකිරීම නිසා රණවිරුවන් ජාත්‍යන්තර අපරාධ අධිකරණයක් හමුවට ගෙන යාමේ අවස්ථාවක් උදානොවන බවයි.සාමාන්‍ය ජනතාවට එරෙහිව යුද අපරාධයක් කළ බවට චෝදනාවක් එල්ලව ඇතිවිට එය තියුරන්බර්ග් සම්මුතියේ 6 (සී) වගන්තිය යටතේ ඕනෑම රටක ඕනෑම අධිකරණයක් ඉදිරියේ විභාග කිරීමට හැකියාවක් තිබෙනවා. මේ ප්‍රශ්නය විපක්ෂය කියන විදිහෙ ව්‍යාජ දේශපේ‍්‍රමය පෙන්වන අවස්ථාවක් නෙවෙයි. ඔවුන් ඇත්තටම රට වෙනුවෙන්, රණවිරුවන් වෙනුවෙන් පෙනී ඉන්නවා නම් රජයට සම්පූර්ණ සහය ලබාදිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=f1104252</link>
    <topic/>
    <author/>
    <content>ඇමැතිවරයා යකා නටලා.සිරස්තලය පැහැදිලියි.මගේ ඉහ මොළය පසාරු කරගෙන නැඟී ආයේ මහත් කෝපයකි.මට මාවද පාලනය කර ගත නොහැකිය.අයිසේ.කවුද මේක ලිව්වේ.කෝ.....කෝ.....හදිසිය වැඩි කමට මගේ පෑන ද මට නො පෙනේ.ඉහත සිරස්තලය යෙදූ ප්‍රවෘත්තිය මා කපා දැමුවෙමි.කපා දැමූ ප්‍රවෘත්තියේ දැන් කිසිවක් ඉතිරිව නැත.මේක ඕන දෙයක් නෙවෙයි.මම එය වහා මගේ දෑසට නොපෙනෙන තැනක බහාලුවෙමි.ඊ ළඟට ඇත්තේ අමුතු ජාතියේ ප්‍රවෘත්තියකි.මේ යක්කුන්ට මේ වගේ ඒවා ලියනවා හැරෙන්න වෙන දේවල් නැති හැටි.ඡේදයක්, දෙකක් කියවා දැමූ මම පෙර ලිපියට වඩා ගත යුත්තක් එහි ඇති බැවින් ටිකක් ඉතිරි කර අනෙක් හරිය කපා දැමුවෙමි.අයිසේ මේක වැරැදියි.මේක මෙහෙම පළ කරන්න බෑ.මේ කොටස මෙතැනින් අයින් කරන්න.මම ලසන්තට දුරකථන ඇමතුමක් ගතිමි.හලෝ.....ලසන්ත...මචං....මේ.මගේ ස්වරය මදක් උද්වේගකර විය.ලසන්තගේ ප්‍රති උත්තරය ද පසු බසින්නේ නැත.අපි දෙදෙනාම උණුසුම් දුරකථන වාදයකට පැටලුනෙමු.දුරකථන සංවාදය නිමාව දුටුවේ එතරම් හොදකින් නම් නොවේ.ඔන්න බලනවලා හෙට උදේ මේ යකා මගේ පින්තූරයක් පත්තරේ නොදැම්මොත් තමයි පුදුමේ.කාර්ය, බහුල උද්වේගකර රැකියාවේ ස්වරූපය එයයි.මම කිසිවිටෙක පසු නොබසිමි.සියල්ලටම ඒ ඒ අවස්ථාවට උචිත පරිද්දෙන් කටයුතු කිරීම කවදත් මා තුළ තිබූ ගුණාංගයයි.පසුදා පෙර කී පුවත්පත මා අතට පත් විය.හරි.නල්ලූර් කෝවිලේදී ගත් මාගේ උඩුකය නිරුවත් පින්තූරයක් පුවත්පතේ පළ කොට ඇත.මෙය දවසක්, දෙකක් ද නොවේ.මා ලසන්තට බැන්න දා ඔහු මට ලබා දෙන පිළිතුර එයයි.සියලු පුවත්පත් මාධ්‍යයන්ගේද, විද්‍යුත් මාධ්‍යන්ගේද අමනාපයේ ප්‍රතිමූර්තිය මා විය යුතුය. මා ඒ බැව් සක්සුදක් සේ වටහා ගෙන උන්නෙමි.දිනක් සුප්‍රීම් කෝට් එකෙන් අපූරු නියෝගයක් ඉදිරිපත් විය.එය, සියලු පුවත්පත් කතුවරුන් රැස් කොට මාධ්‍ය සඳහා guide line එකක් සකසා ගන්නා ලෙසයි.මා හට පැවරුණු රාජකාරිය ඉටු කළ යුතුය.මා ඒ සඳහා සියලු පුවත්පත් කතුවරුන්ට ඇරියුම් කළෙමි.නියම කර ගත් දින ඔවුහු සියල්ලෝම පැමිණ සිටියහ.වටරවුම් මේසයක මා ඔවුන් ඉදිරියේ සිටිමි.සාකච්ඡාව ඇරැඹිණි.“මට මෙහෙම නියෝගයක් ඇවිත් තියෙනවා. ඔයාලට කියන්න. මම කොහොමද මේක කරන්නේ”සියලු දෙනා වෙත මා අදාළ කාරණාව ඉදිරිපත් කළෙමි.මේක කරන්න බෑනේ. ඔයා හැම දේම කපනවානේ.ඒ එක් අයෙකුගේ පිළිතුරයි.ඒක තමයි මමත් මේ සාකච්ඡා කරලා යමක් කරන්න ඔයාලව කැඳෙව්වේ. මම ප්‍රතිඋත්තර සැපැයුවෙමි.“අපි සෙබළෙක් ගැන ලිව්වත් ඔයා ඒක කපනවා.”ඒ තවත් අයෙකි.දැන්, දැන් සංවාදය උණුසුම් අතට හැරෙමින් පවතී.මා එයට ප්‍රති උත්තර සැපැයිය යුතුය.“ඔව් එහෙම තමයි. දැන් බලන්න. සෙබළු කියන්නේ සටන් කරන අයනේ. සෙබළා ගෙදර යන කොට ටී 56 අරගෙනයි යන්නේ. ඔයාලට ලියන්න පුළුවන්. ඒවා ලියලා සෙබළා යනින් ගමන් ඔය ටී 56 කෙළලා ඇරියොත් මට බේරන්න බෑ ඒවා....මම කියවාගෙන ගියෙමි.ලසන්ත නැඟී සිටියේය.ඔහුගේ මුහුණෙන් දිස් වූ දෙය නම් යහපත් නැත.“මූත් එක්ක මොන සාකච්ඡාවල්ද ? උඹට ඕන හැටියට ඕක කරගනිං”එසේ කියූ ඔහු එතැනින් නැඟිට ගියේය.සාකච්ඡාව එතැනින් නිමා විය.වාර්ෂිකව පවත්වනු ලබන පුවත්පත් කලාවේදීන්ගේ සම්මාන උළෙලකට ආරාධිතයෙකු ලෙසට සහභාගි වන ලෙස මට ඇරියුම් කොට තිබිණි.කිසිදු පැකිලීමකින් තොරව මා එය භාර ගතිමි.සියල්ලෝම මා හොඳින් දන්නා කියන අයයි.එහෙත් සියල්ලන්ගේ කතා බහට ද නොමනාපයටද මා ලක්ව ඇති බව මා ද හොඳින් වටහා ගතිමි.ගල්කිස්ස හෝටලයේ පැවැත් වූ මේ සම්මාන උළෙලට සිත දැඩි කොට ගත් මා සහභාගි වූයෙමි.මට එල්ලවන්නේ ගල් ද මුල් ද මල් ද මා ඕනෑම එකකට මුහුණ දෙමියි අදිටන් කර ගතිමි.මා සම්මාන උළෙලට එනු දුටු බොහෝ අය අත් පොළසන්දී මා පිළිගත්හ.ආරක්ෂක නිලධාරීන් ද පසෙක සිටුවා මා පමණක් එහි ඇතුළු වුණෙමි.මා හට වෙන් කර තිබූ අසුනේ මා අසුන් ගතිමි.රැස්ව සිටි සැමගේ උණුසුම් අත් පොළසන් නාදය තවමත් උඩු ගුවනේ රැව් දෙයි.කවුරුත් පුල පුලා බලා සිටි අවස්ථාව එළැඹියේය.නිවේදකයා සම්මාන පිරි නැමීමට අරඹමින් මා හදුන්වා දීමට ද අමතක නොකළේය.“පුවත්පත් පාලනයෙන් රිංගා ගොස් තමුන්ට අවශ්‍ය ප්‍රවෘත්තිය ලියූ මාධ්‍යවේදියාට ලබා දෙන සම්මානය දෙන්නේ පුවත්පත් පාලනය භාර නිසි බලධාරී ආරිය රූබසිංහ කියලා....ඔහු කළේ මට උපහාසයක් ද අපහාසයක් දැයි දැන ගැනීම මට අවශ්‍ය නැත.මම වහා නැඟී සිටියෙමි.මම වේදිකාවට පිය නැඟුවෙමි.කාගේත් අත් පොළසන් නාදයත් සිනා හඬත් ශාලාව පුරා රැව් පිළිරැව් දුනි.සම්මාන ලාභියාට සම්මානය පිරි නැමූවෙමි.ඔහුට යමක් කීමට මට සිත් විය.එය සරුප් ද නොසරුප්දැයි යන්න මට අවශ්‍ය නැත.කපන එකේ තොගෙ......යන අදහසක් එහි ගැබ් විය.මා ඔහුගේ කණට කර කිව්වේ කුමක්දැයි රැස්ව සිටියෝ කිසිවකු නොදත්හ.එහෙත් පහුවදා පුවත්පත්වල එය පැහැදිලිව ප්‍රචාරය විය.ඒ 1990 දශකයේ අඟ භාගයයි. මෙය දැලි පිහියෙන් කිරි කනවා වගේ වැඩක් ඇති රැකියාවකි. ‘නිසි බලධාරියා’ තමයි ඔහු හැදින් වූ අන්වර්ථ නෛතිකමය නාමය. ආරිය රූබසිංහ නම් වූ මොහු වර්ෂ 1943 අප්‍රේල් මස 19 දා උපන්නේය. මාතර , හක්මන ලාල්පේ නම් වූ සුන්දර, පිටිසර ගමේ ඔහුගේ ළමා කාලය ගත විය. සහෝදර සහෝදරියන් 07 දෙනෙකුගෙන් යුතු පවුලේ ඔහු 03 වැන්නාය. මව දිලිසින් හාමි සේනානායකයි. ඈ දරුවන් හදා වඩා ගෘහණියක් ලෙස කටයුතු කළාය. පියා දොන් කොර්නේලිස් රූබසිංහයි. ඔහු වෙල් විදානේ ආරච්චි කෙනෙකි.වෙල් යාය, ගඟ, කැලෑ බඳ ප්‍රදේශ, කඳු සහ මුහුද යන ස්වභාවික පරිසරයෙන් අනූන ඔවුන්ගේ ගමේ, ගොවිතැන ප්‍රධාන ජීවනෝපාය කර ගත් ගැමියෝ මෙහි ජීවත් වූහ. සියලුම ගැමියෝ වගාවට යොමු වූහ. පොල්, කුරුදු, පැඟිරි, එළවලු, පලතුරු මේ සියල්ලම හොඳින් වැවී තිබුණි. සියලු සේවාවලට හුවමාරු මධ්‍ය වූයේ වී ය. වී ලබා දී වළං, රෙදි සේදීම ඇතුළු කාර්යයන් සිදු කෙරිණි.වර්ෂ 1947 දී අල්ලපු ගමේ පිහිටි කරතොට කනිෂ්ඨ විද්‍යාලයෙන් රුබසිංහ දරුවා පාසල් ගමන ඇරැඹියේය. ගල් ලෑල්ල අතැතිව පුංචි සරම් පොඩියත්, සැට්ටයත්, ඇඳගත් ඔහු එදා ගමේ ළමා ළපටි සහ සිය සොහොයුරන් සමඟින් පාසල් ගියේය. ඉගෙන ගැනීම එතරම් තදින් සිත්හි නොරැදුණද පාසල් ගමන අමතක නොකළේය.වර්ෂ 1952 දී ඔහු මාතර රාහුල විද්‍යාලයට ඇතුළත් විය.“ගොයම් කපන කාලෙට හදන පැළේ දවසක්දා මට හොඳටම නින්ද ගිහිල්ලා. පසුදා තමයි ගෙදර ගිහින් තියෙන්නේ. අපේ නෑදෑ වෙන හාමුදුරුකෙනෙක් ඉන්නවා. එයා මං ගැන ඊට වැඩිය බලන්න ඕනෑ කියලා එයා මුල්වෙලා තමයි මාතර රාහුලට භාර දුන්නේ”එතැන් පටන් ඔහුගේ අධ්‍යාපන මාතර රාහුලෙනි. දක්ෂ දරුවන් ඇසුරේ ඔහු ඉගෙන ගත්තේය. පාසලේ දී ක්‍රීඩා කටයුතු වලටත් කෙඩෙටින්වලටත් සහභාගි විය. ඥාති පාසල් ගුරුවරියකගේ නිවසේ හැදී වැඩීම තුළින් බොහෝ දෑ ඉගෙනීමටත්, රැකවරණයත් ඔහුට ලැබිණි. දඟකාර කොලු ගැටයෙකු සතු විය යුතු ගුණාංග ඔහුට ද නොතිබුණා නොවේ. මුහුදේ නාන්න යෑමත්, බයිසිකලේ පැදීමත් ඔහු ලැබූ ලොකුම ආශ්වාදයයි.වර්ෂ 1959 දී ඔහු අපොස සාමාන්‍ය පෙළට මුහුණ දුන්නේය. එය සමත් වී කලා අංශයෙන් 1962 දී උසස්පෙළ සමත් විය.“අපේ ගෙදරට ඩී.ආර්.ඕ. මහත්තයා එනවා. එයාට අපේ තාත්තා හරි ඉහළින් සලකනවා. මගේ ප්‍රතිඵල අහපු තාත්තා ‘මගේ කොල්ලා ඩී. ආර්.ඕ. කෙනෙක් කරගත්තොත් ඇති කියලා කියනවා මට ඇසුණා. තාත්තාගේ හීනය තමයි ඒ.”වර්ෂ 1963 දී ඔහු විශ්වවිද්‍යාලයට ඇතුළත් වූයේය. පළමු වසර කොළඹත් ඉන් පස්සේ පේරාදෙණියෙත් ඉගෙන ගත විය යුතු විය. විශ්වවිද්‍යාලය ඔහුගේ ණැනස පුබුදුවාලීය. විශ්ව දැනුම ලබා දුන්නේය. රැඩිකල්වාදී අදහස් හා මතවාදවලින් සිතුවිලි කළඹාලීය. ඔහු ශිෂ්‍ය දේශපාලනයටත් යොමු විය. විශ්වවිද්‍යාලයෙහි කිසිදා අමතක නොවන නවකවදය නම් හොදින්ම ලැබිණි. සති 2 ක් තිස්සේ ලැබුණු නවක වදය නම් අපූරුය. මාෂ් ශාලාව ඔහුගේ නේවාසිකාගාරයයි.වර්ෂ 1967 දී විශ්වවිද්‍යාල ශිෂ්‍ය ජීවිතයෙන් සමුගෙන උඩරට මැණිකේ දුම්රියෙන් කොළඹට පැමිණියේය. රුහුණු කුමාරිය එන තුරු තවත් සඟයෙකුත් සමඟ මනෝ පෙරේරා නැමැති හිතවත් ගුරුතුමා මුණ ගැසීමට ජල සම්පත් මණ්ඩලයට ගොඩ විය. ඔහු එහි සාමාන්‍යාධිකාරිය. නොසිතූ නොපැතූ පරිද්දෙන් එදින ඔවුන් දෙදෙනා හට රැකියා අවස්ථාවක් විවර විය. ඒ මරදංකඩවල පිහිටි ජල සම්පත් මණ්ඩලයේ විමර්ශන නිලධාරී තනතුරු වෙනුවෙනි. වර්ෂ 1970 වන තුරු එහි රැඳී සිටි අතර ගුරපත්වීමක් ලැබ වීරකැටිය රාජපක්ෂ මධ්‍ය මහා විද්‍යාලයට ඒමට සිදු විය. භූගෝල විද්‍යාව විෂයය ඔහු ළමුන්ට ඉගැන්විය.“ඒ දවස්වල මම හරියට සාහිත්‍ය පොත් කියෙව්වා. ළමයින්ට ඒවා කියලා දුන්නා. පස්සේ කොල්ලෝ මට ‘අරවින්ද’ කියන්නත් පුරුදු වුණා.”මාටින් වික්‍රමසිංහගේ ‘විරාගය’ ළමුන්ගේ සිත් තුළ තැන්පත් කළ නිසා ඒ නම ඔහුට යෙදෙන්නට ඇත.1972 දී එවකට ධීවර ඇමැතිව සිටි ජෝජ් රාජපක්ෂගෙන් ඔහුට පණිවිඩයක් ලැබුණේ ඇවිත් හමුවන ලෙසයි. හෙට උදේ මාත් සමඟ කොළඹ යෑමට සූදානම් වන ලෙස ඔහු කියා සිටියේය. එතැන් පටන් ඔහුගේ ජීවිතය පුදුමාකාර වෙනස් මාවතට යොමු විය. ධීවර ඇමතිගේ සම්බන්ධීකරණ ලේකම් ධූරය ඔහුට හිමි වුණේ එලෙසනි.“ඩිව් ගුණසේකර මහත්තයත් සමඟ ඔහුගේ කාමරයේ එදා සිට මගේ නවාතැන්පොළ වුණා. ඩිව් එතකොට පීටර් කේනමන්ගේ පෞද්ගලික ලේකම්”දේශපාලනය සමඟ බද්ධව කටයුතු කිරීමට ඔහුට ඉඩ කඩ ලැබිණි. ඒත්, සමඟ බොහෝ රසබර පුවත් ද ඇත.“1975 දී මම මාස 06 කට ජපානෙට යැව්වා. මං එහේ ඉන්න අතරේ ජෝජ් මහත්තයා මිය ගියා. මං ආපසු ආවා. ව්‍යාපෘති නිලධාරී තනතුරේ හිටියා. පුත්තලමට මාරු කළා. ඒ අතර ශ්‍රී ලංකා පරිපාලන සේවය තරඟ විභාගයට මම පෙනී සිටියා.” ශ්‍රී ලංකා පරිපාලන විභාගයට මුහුණ දුන් ඔහු ඉන් සමත් විය. පුත්තලම උප දිසාපති තනතුර ඔහුට ලැබිණි. මේ රාජ්‍ය නිලධාරියා එතැන් සිට අහිංසක ගැමි ජනයාගේ සේවය වෙනුවෙන් කැප වූයේය.වර්ෂ 1974 ඔක්තෝබර් 28 දා දයා අමරවර්ධන මෙනවිය හා අතිනත ගත්තේය. ඈ ද විශ්වවිද්‍යාල සිසුවියකි. සංඛ්‍යා ලේඛන දෙපාර්තමේන්තුවේ සංඛ්‍යා ලේඛන නිලධාරිනියක වශයෙන් සේවය කළ ඈ විවාහ යෝජනාවකින් ඔහුට හමු විය. 1975 ජුලි මස 11 දා මේ පවුලට උපන් දියණියට චතුරාංගි දසුන් ප්‍රියා රූබසිංහ යන නාමය තබන ලදී. 1978 නොවැම්බර් මස 20 දා උපන්නේ හසිතා වත්සලා රූබසිංහය දියණියයි. 1982 සිට සමාජ සේවා දෙපාර්තමේන්තුව- නියෝජ්‍ය අධ්‍යක්ෂ (ආපදා කළමණාකරණ) වශයෙන් සේවය කරන ලදී.අනතුරුව 1986 දී අධිකරණ අමාත්‍යාංශයට අනුයුක්තව සහකාර ලේකම් තනතුරත්, ලේකම් සමථ මණ්ඩල කොමිෂන් සභාවේත් රාජකාරි කටයුතුවල නිරත වූයේය. එහිදී සමථ මණ්ඩල 215ක් ස්ථාපිත කිරීමට ඔහුට හැකි විය. වර්ෂ 1991 දී හිත මිත්‍ර ගුණසේකරගෙන් ලැබූ ආරාධනාවකට අනුව රූපවාහිනී සංස්ථාවේ නියෝජ්‍ය අධ්‍යක්ෂ ජනරාල් තනතුර ලැබිණි. 1994 දී ආණ්ඩු පෙරළියත් සමඟ බොහෝ දේවල් සිදු විය.ඔහු රජයේ ප්‍රවෘත්ති අධ්‍යක්ෂ වූයේය. විශ්‍රාම යන තුරු වසර 12 ක් වැනි දිගු කලක් එහි සේවය කිරීමට ලැබිණි. මීට අමතරව ජනාධිපති ප්‍රවෘත්ති අධ්‍යක්ෂ ජනරාල්, ජනාධිපති අතිරේක ලේකම්, නිසි බලධාරියා, රූපවාහිනී සංස්ථාවේ අධ්‍යක්ෂ, ධ්ඊව් අධ්‍යක්ෂ, පුවත්පත් මණ්ඩල අධ්‍යක්ෂ, චිත්‍රපට සංස්ථාවේ අධ්‍යක්ෂ, සමථ මණ්ඩල කොමිෂන් සභවේ කොමසාරිස් යනාදී තනතුරු රැසක රාජකාරි කටයුතු කිරීමට සිදු විය.වසර 33 ක් වැනි දිගු කලක් මේසා සුවිශාල සේවාවක් කළ මේ රාජ්‍ය නිලධාරියා 2003 වර්ෂයේදී රාජ්‍ය සේවයෙන් විශ්‍රාම ගත්තේය. දෙස් විදෙස් රටවල් රැසක සංචාරය කරමින් විශ්වයේ බොහෝ දෑ දැක බලා ගෙන සිය දිවි මගේ බොහෝ ඇද්දැකීම් සම්භාරයක් ලැබූ ඔහු අද අධ්‍යක්ෂ ජනරාල් – ජාතික සංවර්ධනය පිළිබඳ මාධ්‍ය මධ්‍යස්ථානයේ කටයුතු කරන්නේය.“රටේ සංවර්ධනය පිළිබඳ දෝෂ සහිත පුවත් එකතු කරලා අදාළ ලේකම්වරුන්ට යොමු කරනවා. ඒ වගේම රටේ ප්‍රධාන සංවර්ධන තොරතුරු ඇති තැන් ලැබුණු විගස ඒවා මාධ්‍යයට යොමු කරනවා.”රටේ සිදුවන සංවර්ධන කටයුතු සහ සංවර්ධන විය යුතු තැන් මාධ්‍ය හරහා පෙන්වා දීම අද ඔහු අතින් සිදු කරන්නේය.“එක්කෙනෙක්, දෙන්නෙක් හැරෙන්න අද තරුණ මාධ්‍ය දරුවන්ගේ කිසි සූදානමක් නෑ. මාධ්‍ය සාකච්ඡාවකට එන කොට හොඳ සූදානමකින් එන්න ඕනෑ. එතකොටයි දෙපැත්තම සාර්ථක වෙන්නේ.ඒ වගේමයි මාධ්‍ය පාසලක් පිහිටුවන්න බැරි වුණු එක ගැන මං කණගාටු වෙනවා. එක අවුරුද්දයි අපි කටයුතු කළේ. ඒ එදා ගත්ත 90 දෙනාම අද මාධ්‍ය ක්ෂේත්‍රයේ රැකියාවල ඉන්නවා. මාධ්‍ය වෙනුවෙන් පාසලක් ඇරැඹීම කාලෝචිතයි. දියුණු මාධ්‍ය සංස්කෘතියක් තියෙන අනෙක් රටවල් දිහා බැලුවාම අපි මන්දගාමියි. අලුත් තාක්ෂණයත් එක්ක ඒ අයට නව දැනුම දුන්නොත් මාධ්‍ය මීට වඩා කාර්යක්ෂම වෙනවා.”ජීවිතයේ විවේකීව ගෙවන සෑම මොහොතකම තම ප්‍රිය බිරිය ද සමඟින් විවේකීව පින් දහම්වල නියැලීමත් ඔහු අතින් අද සිදුවෙයි. “මම කළ කී රැකියාවල් හා මගේ ජීවිතය දිහා ආපහු හැරිලා බැලුවම මම පූර්ණ වශයෙන්ම තෘප්තිමත් මිනිහෙක්”අවසන ඔහු සිය විග්‍රහය එසේ නිම කිරීමට අමතක නොකළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=f1104253</link>
    <topic>දෙමළ තරුණයන් ද පැවිදි බිමට ඇතුළත් කරගත යුතුයි</topic>
    <author/>
    <content>බුදුරජාණන් වහන්සේ සම්බුද්ධත්වයට පත්වෙලා වසර 2600 ක් මෙම වෙසක් පෝය එළඹීමත් සමඟ උදාවෙනවා. බුද්ධ ජයන්තිය හා සම්බුද්ධත්ව ජයන්තිය අතර වෙනසක් තිබෙනවා. බුද්ධ ජයන්තිය කියන්නේ බුදුපියාණන් පිරිනිවන් පෑමෙන් පසු ගත වූ කාලයයි. ඒ අනුව මෙම වෙසක් පුන් පොහෝදින උදාවන්නේ 2555 වැනි බුද්ධ ජයන්තියයි.එයට බුදුන් වහන්සේ බුද්ධත්වයට පත්ව ගෙවුණු වසර 45ක කාලයත් එකතු වූ විට 2600 වැනි සම්බුද්ධත්ව ජයන්ති උදාව මෙම වෙසක් පුන් පොහෝ දින සිදුවෙනවා. කලාතුරකින් උදාවන මෙවැනි බෞද්ධ සන්ධිස්ථානමය සැමරුම් අවස්ථාවක ජීවත්ව සිටිමින් ඊට සහ සම්බන්ධවීමට අවස්ථාව ලැබීම ඇත්තෙන්ම බෞද්ධයින් ලෙස අප ලද භාග්‍යයක්.වසර 2500 වැනි බුද්ධ ජයන්තිය 1956 වසරේ දී අප ඉහළින් සැමරුවා. ගුණපාල මලලසේකර, එල්. එච්. මෙත්තානන්ද මැතිතුමන්ලා ප්‍රමුඛ ගිහි පැවිදි සැවොම ඒකරාශි වෙලා ප්‍රතිපත්ති මාලාවක් සකස් කරගෙන බෞද්ධාගමේ උන්නතිය උදෙසා විශාල වැඩකොටසක් කළා. එවැනි වූ සුදානම් වීමක් ශ්‍රී සම්බුද්ධත්ව ජයන්තිය සැමරීම පිණිස රාජ්‍ය අනුග්‍රහය ඇතිව මේ වන විට රට තුළ ක්‍රියාත්මක වෙමින් තිබෙනවා.බුද්ධ පරිනිර්වාණයෙන් පසු වසර 5000ක් සම්බුද්ධ ශාසනය පවතින බවට විශ්වාසයක් තිබෙනවා. දැන් එම කාලයෙන් අඩක් ගත වී තිබෙන නිසා ඉදිරි කාලයටත් සම්බුදු සසුන ආරක්ෂා කරගෙන යෑමට ශ්‍රී ලාංකික බෞද්ධ අපට යුතුකමක් හා වගකීමක් තිබෙනවා. ඒ සඳහා ඇපකැප වීමට අවශ්‍යය පසුබිම හා වැඩපිළිවෙළ මෙම සම්බුද්ධත්ව ජයන්තිය සමරන අවස්ථාවේ අපි සකස්කර ගත යුතුයි. මෙම සියලු කාරනා සැලකීමේ දී මෙම 2600 වන ශ්‍රී සම්බුද්ධත්ව ජයන්තිය ශ්‍රී ලාංකික ජනතාවට සුවිශේෂී වෙනවා.ත්‍රිපිටකය ග්‍රන්ථාරූඪ කරලා මේ පිරිසිදු ථෙරවාදි බුදු දහම ආරක්ෂා කළේ අපේ මුතුන් මිත්තන් කියන එක අමතක කරන්න හොඳ නැහැ.බුදුන් වදාළ ධර්මය අනුව හැසිරෙන්න කියන අදහස තමයි මේ තේමා පාඨය තුළ අන්තර්ගත වෙන්නේ. ජනපතිතුමා විසින් මහානායක ස්වාමින්ද්‍රයන් වහන්සේලා ප්‍රමුඛ ගිහි පැවිදි බෞද්ධ නායකයින්ගේ අනුශාසනා හා අදහස්වලට අනුව සම්බුද්ධත්වය සැමරීම සඳහා මෙහෙයුම් කමිටුවක් පත්කර තිබෙනවා.එමඟින් යෝජනා 20ක වැඩසටහනක් ඉදිරිපත් කර තිබෙනවා. එයට අමතරව සමස්ත ලංකා ශාසනාරක්ෂක බලමණ්ඩල, ප්‍රාදේශීය ශාසනාරක්ෂක බල මණ්ඩල, බෞද්ධ සමිති සංවිධාන රජයේ අමාත්‍යාංශ හා පෞද්ගලික ආයතන ඒකාබද්ධව විවිධ වැඩසටහන් ක්‍රියාත්මක කිරීමට නියමිතයි.අද තියෙන්නේ මිනිස්සු මුදල් පසුපස හඹායන සමාජයක්. මේ තත්ත්වය තුළ ජනතාවගේත් ගුණධර්ම, විනය බොහෝදුරට පිරිහීමට ලක්වෙනවා. ජනපති මහින්ද රාජපක්ෂ මහතා ප්‍රමුඛ රජය අධ්‍යාත්මික ගුණයෙන් පිරිපුන් ජනතාවක් ඇති කිරීම සඳහා සුවිශේෂී උත්සාහයක් ගන්නවා. රටක විවිධ ජාතීන් ජීවත් වෙනවා.ඒ වගේ ම ආර්ථිකයක් ගොඩනඟන කොට ජනතාවගේ ඉල්ලීම් හා අවශ්‍යතා පොදුවේ සැලකිල්ලට ගත යුතුයි. ගව ඝාතනය හෝ මත් උවදුර තහනම් කරන්න රජයට පුළුවන්කමක් නැහැ. අපි මේවා පැහැදිලිව තේරුම් ගත යුතුයි. මත්ද්‍රව්‍යවලට මිනිසුන් ඇබ්බැහිවීම හැකි තරම් අවම කරන්න වත්මන් රජය උපරිම උත්සාහයක් ගන්නවා.අපි හොඳ නැහැ කියලා බැහැර කරන දේ ඉල්ලන පිරිසක් ඉන්නවා. ඔවුන් ඉලක්කකර මුදල පමණක් ම පිළිබඳව හිතන පිරිස් නොයෙක් ප්‍රචාර ගෙනයනවා ජනතාව වැරදි දේට යොමු කරවීමට. එහි දී මහා සංඝරත්නය ඇතුළු ආගමික නායකයින්ට, සිවිල් සංවිධානයට විශාල කාර්යභාරයක් පැවරෙනවා. ජනතාවට නිවැරදි මඟ පෙන්වීමට. සම්බුද්ධත්ව ජයන්තිය සමරන මේ අවස්ථාවේ අපි නැඹුරු විය යුත්තේ, ඒකරාශි විය යුත්තන් එවැනි වැඩපිළිවෙළක් වෙතයි.මිහිඳු මහ රහතන් වහන්සේ මෙරටට වැඩම කිරීමෙන් පසු පළමුවෙන් ම ධර්මය දේශනා කළේ දේවානම් පියතිස්ස රජුටයි. පසුව රජු ඇතුළු එකල ප්‍රභූන් බුදුදහම වැළඳගෙන ප්‍රතිපත්ති ගරුකව ජනතාවට ආදර්ශයක් වෙමින් ජීවත් වුණා. පසුව රටපුරා බුදු දහම ව්‍යාප්ත වුණේ රජු ආදර්ශවත් වූ නිසයි.ඇත්තටම වත්මන් ජනපති මහින්ද රාජපක්ෂ මහතා ආදර්ශවත් බෞද්ධයෙක් බව කවුරුත් පිළිගන්නවා. මෑත කාලීන කිසිදු රාජ්‍ය නායකයකුට නොලැබුණු ආකාරයේ ජන ප්‍රසාදයක් එතුමාට ලැබුණේ මේ ප්‍රතිපත්තිගරුක ආදර්ශවත් ජීවිකාව නිසයි. විශේෂයෙන් මහා සංඝරත්නයේ ආශිර්වාදය නිරතුරුව එතුමාට හිමිවෙනවා.අද රජ මැදුරේ සෑම පුන්පොහෝ දිනකම ධර්ම දේශනාවක් පැවැත්වෙනවා. ජනපතිතුමා, ආර්යාව ඇතුළු දරුවන් නොවරදවාම එම අවස්ථාවට සම්බන්ධ වෙනවා. එවැනි ගුණයහපත් ආදර්ශවත් රාජ්‍ය නායකයකු යටතේ මෙම 2600 වන ශ්‍රී සම්බුද්ධත්ව ජයන්තිය සැමරීමට ලැබීම ශ්‍රී ලංකාවාසි ජනතාව ලද භාග්‍යයක් බව ද කිව යුතුයි.එදා කොටි ත්‍රස්තවාදීන් දළදා මාලිගාවට, ශ්‍රී මහා බෝධින් වහන්සේට ප්‍රහාර එල්ල කළා. භික්ෂූන්වහන්සේ කපා කොටා ඝාතනය කළා. වෙහෙර විහාර විනාශ කළා. සිංහල, දෙමළ, මුස්ලිම් බේදයක් නැතුව කොටි ත්‍රස්තවාදීන් ම්ලේච්ඡ ඝාතන සිදු කළා. දශක තුනක පැවති ත්‍රස්තවාදය මුළුමනින් ම තුරන්කර අද වාසනාවන්ත නිදහස් රටක් නිර්මාණය වී තිබෙනවා.අද රට පුරා ඕනෑම අයෙකුට නිදහසේ ගමන් බිමන් යා හැකියි. රටේ ඕනෑම තැනක උත්සවයක් සංවිධානය කළ හැකියි. මේ උතුම් අවස්ථාව සැමරීම සඳහා ගැලපෙන රටක්, ගැලපෙන පාලකයෙක් දැන් නිර්මාණය වී තිබෙනවා. මේ අනුව ශ්‍රී සම්බුද්ධත්ව ජයන්තිය සමරන්න අපට ලැබී තිබෙන්නේ ඊට සුදුසුම කාලයේ බව මඟේ හැඟීමයි.වත්මන් සමාජයේ පවුල් ඒකක කුඩා වීම තුළ දරුවන් පැවිදි කිරීම පිණිස ලබාදීමට මව්පියන් කැමැත්තක් දක්වන්නේ නැහැ. අද සිංහල බෞද්ධ පවුලක ඉන්නේ දරුවෝ එක්කෙනයි දෙන්නයි.එහෙම පවුලකින් දරුවෙක් සසුනට දායාද කරයි ද? පුංචි පවුල රත්තරං වැනි පාඨ හඳුන්වා දෙමින් අපේ සිංහල බෞද්ධ පවුල්වල දරු සංඛ්‍යාව සීමා කිරීමේ නොයෙක් කුමන්ත්‍රණ අතීතයේ සිට ක්‍රියාත්මක වුණා. ජාත්‍යන්තර සංවිධානවලට අයත් ඇතැම් මූලධර්මවාදි ආගමික කල්ලි මේවාට සම්බන්ධයි.පසුගිය කාල පරිච්ඡේදයේ ගොඩක් වෙලාවට ත්‍රස්ත විපත් පැවති ගම්මානවලින් දරුවෝ ගෙනත් පැවිදි කරන්න සිදුවුණා. ඇත්ත වශයෙන් ම දුෂ්කර පළාත්වලින් තමයි ශාසනයට කුල දරුවෝ ලැබෙන්නේ. නාගරිකව ජීවත්වන ඇති හැකි පවුල්වලින් දරුවෝ පැවිදි කරන්න දෙන්නේ කලාතුරකින්. ඒක තමයි ඇත්ත.පසුගිය වසර කිහිපය තුළ භික්ෂූන්වහන්සේ සැලකිය යුතු සංඛ්‍යාවක් උපැවිදි වී තිබෙනවා. මෙයට හේතු කාරණා ගණනාවක් බලපානවා. යම් කෙනෙකු පැවිදි බිමට ඇතුළත් කිරීමේ දී කුලගොත් විචාරීමක් කරනවා. ඒ කරන්නේ මේ කෙනා පැවිදි බිමට සුදුසු ද යන්න පිළිබඳ සොයා බැලීමක්. ඔහු ගේ පවුල් පසුබිම පිළිබඳ කිසියම් සොයා බැලීමක් සම්ප්‍රදායානුකූලව සිදුකරනවා. සාමාන්‍ය සමාජයේ දී රජයේ හෝ පෞද්ගලික අංශයේ රැකියාවකට යෑමේදීත් මේ ආකාරයේ සොයා බැලීමක් කරනවා.විශේෂයෙන් ආරක්ෂක අංශවලට බඳවා ගැනීමේ දී මෙය කෙරෙනවා. එයින් අපේක්ෂා කරන්නේ අදාළ පුද්ගලයාත් ඔහුගේ පවුල් පසුබිමත් එම රැකියාවට හෝ එහි රාජකාරි ඉටුකිරීමට බාධාවක් වේද යන්න සොයා බැලීමයි. දරුවෙකු පැවිදි කිරීමේදීත් මෙය සොයා බලනවා.ගොඩක් වෙලාවට පසුගිය දශක කිහිපයේ ත්‍රස්තවාදය ඇතුළු නොයෙක් පීඩාකාරී තත්ත්වයන්ට ගොදුරු වූ දරුවන් සසුන්ගත වුණා. මා මෙය කියන්නේ චෝදනාවක් හෝ යම් කෙනෙකු අපහසුතාවට පත් කරන්න නොවෙයි. මේ දරුවෝ කුඩා කළ පැවිදි බව ලැබ පසුකාලීනව තරුණ වියේ දී ඔවුන්ගේ පවුල්වල පීඩාකාරී තත්ත්වයන් දැකලා උපැවිදි වෙනවා.අනික් පැත්තෙන් තමන් කුඩා කළ අත්වින්ද අමිහිරි අත්දැකීම් සිත තුළ තෙරපිලා විශ්වවිද්‍යාල තුළ දී ඇතැම් භික්ෂූන් වහන්සේ ප්‍රචණ්ඩකාරි ක්‍රියාවන්ට පෙළඹෙනවා. අනුරාධපුර භික්ෂූ විශ්වවිද්‍යාල නවකවද සිද්ධිය මෙහි එක් පැතිකඩක්. සමහර භික්ෂූන් තමන් පැවිදි කළ ගුරුවරුන් ගෙන් ඈත් වෙලා, දායකයෝ සමඟ ඇතැම් තරුණ භික්ෂූන් සම්බන්ධයක් නැහැ. මේ ආකාරයෙන් විවිධ හේතූන් භික්ෂූන් වහන්සේ උපැවිදි වීමට බලපා තිබෙනවා.මේ ථෙරවාදී බුදු දහම අදත් ප්‍රධාන වශයෙන් සුරැකී තිබෙන්නේ ශ්‍රී ලංකාව, තායිලන්තය හා මියන්මාරයේයි. මේ රටවල් අතරින් අපේ රට පුංචි වුණත් ශ්‍රී ලංකාවට තමයි ථෙරවාදි බුදු දහම පිළිබඳ වැඩි ගෞරවය හිමිවන්නේ. කාලයක් තිස්සේ පැවති ත්‍රස්තවාදි ප්‍රශ්නය ඇතුළු සමාජ අර්බුද නිසා මෙම තත්ත්වය ක්‍රමයෙන් ගිලිහී ගොස් අද වන විට තායිලන්තය පෙරට විත් තිබෙනවා.සෑම වසරකම යුනෙස්කෝ සංවිධානයෙන් ඇති කරන ජාත්‍යන්තර මට්ටමින් පිළිගැනෙන ප්‍රධාන වෙසක් උත්සවය පවත්වන්නේ තායිලන්තයේයි. ලංකාවේ තමයි සංඝරාජ හාමුදුරුවරු හා බෞද්ධ නායකයා ඉන්නේ කියන පිළිගැනීම ලෝකයේ තිබෙනවා. අතීතයේ දෙමළ ප්‍රජාව බෞද්ධ භික්ෂූන් ලෙස වැඩ සිටියා. කාලයත් එක්ක භික්ෂූ සමාජයේ තුළ දෙමළ දරුවන් පැවිදිවීම නැති වී ගියා.ජාත්‍යන්තරයට යෑමට කලින් අපි මේ අපේ රට තුළ සිටින දෙමළ ප්‍රජාව සමඟ ගනුදෙනු කිරීමේ දී ඇති වූ අඩුපාඩු මඟහරවා ගන්න ඕන. දෙමළ තරුණයන් ශාසනයට ඇතුළු විය යුතුයි. භික්ෂූන්වහන්සේ දෙමළ භාෂාව නොදැනීම මෙම අභියෝගය ජය ගැනීමට බාධාවක්.බටහිර රටවල බුදු දහම වර්තමානයේ ශීඝ්‍රයෙන් ව්‍යාප්ත වෙනවා. ආතර් සී ක්ලාක් මහතා කියලා තියෙනවා 2050 වන විට ලොව පවතින එකම ආගම බුදු දහම පමණයි කියලා. බුදු දහම විශ්ව ආගමක් බවට පත්වන බව බෞද්ධයකු නොවන ඇල්බට් අයින්ස්ටයින් පැවසුවා. ඉතින් මේ පණිවිඩය තව තවත් ශක්තිමත්ව ජාත්‍යන්තරයට ගෙන යෑමට අප උනන්දු විය යුතුයි. ඒ සඳහා අවශ්‍ය ජාත්‍යන්තර භාෂා දැනුම අපේ මහා සංඝරත්නයට අඩුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=f1104254</link>
    <topic/>
    <author>ජයසිරි මුණසිංහ</author>
    <content>“ඔබේ, අනුකම්පාව මට අවශ්‍ය නොවේ! ඔබ ලබාදෙන උදව් හා මඟපෙන්වීම් අගයමි. ස්වාධීනව කටයුතු කරගැනීම මාගේ අරමුණයි!!”මේ, වැකි සහිත අධිෂ්ඨාන පුවරුව ම’නෙත ගැටුණේ වරකාපොල, තෝලංගමුව, ඩඩ්ලි සේනානායක මැදි විදුහලේ විශේෂ අධ්‍යාපන ඒකකයේදීය. ඉකුත්දා අහඹු ලෙස එම විදුහලට පියනැගූ මා වෙත, එහි විදුහල්පතිනි ජී. ගමආරච්චි මහත්මිය සොඳුරු කතාන්දරයක් දිග හැරියාය. ඒ බුද්ධිමත් පාඨක ඔබ මේ කියවන කථාවට මුලය.මෙරට සිටින විවිධ බුද්ධි ඌණතාවයන්ගෙන් පෙළෙන දූ දරු දැරියෝ ප්‍රමාණය දහස් ගණනකි. මේ පිරිසගෙන් කෙනෙකුට ඇස් නොපෙනේ. කන් නොඇසේ. එලෙස දෘශ්‍යාබාධ හෝ ශ්‍රවණාබාධ සහිත දරුවෝ වුව ඔවුහුද මේ සමාජයේ ම කොටස්කරුවෝ වෙති. සැමට හිමි අයිතිවාසිකම් සමානය. මේ පිරිසට අමතරව ඔටිසම් (AUTISM) ආබාධාව සහිත පිරිසක් ද අප රටේ ජීවත්වෙති.මන්ද මානසික ආබාධවලින් පෙළෙන, මනසේ වර්ධනය අඩු, ඉගෙැනුම් දුෂ්කරතා සහ බහුවිධි ඌණතාවයන්ගෙන් පෙළෙන දූ දරු දැරියන්ට පාසල් අධ්‍යාපනය ලබාදීමට අප රටේ විධිමත් වැඩපිළිවෙළක් ක්‍රියාත්මකය. අධ්‍යාපන අමාත්‍යාංශයේ ඒ සඳහා දෙපාර්තමේන්තුවක් ද පවතී. එය, විශේෂ අධ්‍යාපන හා නොවිධිමත් අධ්‍යාපන දෙපාර්තමෙන්තුව ලෙස හැඳින්වේ.දැනට එම දෙපාර්තමේන්තුවේ අධ්‍යක්ෂවරයා ලෙස අධ්‍යාපන අධ්‍යක්ෂ එච්. පී. එන්. ලක්ෂ්මන් මහතා කටයුතු කරන්නේය. ලක්ෂ්මන් මහතාගේ ප්‍රධානත්වයෙන්, සහකාර අධ්‍යාපන අධ්‍යක්ෂිකා පි‍්‍රයානි විජේසිංහ, උත්පලා ‘ යන මහත්මින්ගේ සහභාගීත්වය සහිතව තෝලංගමුව ඩඩ්ලි සේනානායක මැදි විදුහලට එදා තවත් අමුත්තෝ පිරිසක් සපැමිණියහ. ඒ විදේශීය දූත පිරිසකි.විශේෂ අධ්‍යාපන සහ නොවිධිමත් අධ්‍යාපන අංශය කෙරෙහි විශාල උනන්දුවකින්, කැපවීමකින් කරුණු සොයා බලා ක්‍රියා කරන මේ දූත පිරිස වියට්නාමය නියෝජනය කළ පිරිසකි. මේ අංශයේ අධ්‍යාපනය ඉහළ නැංවීමට එරටේ කැපීපෙනෙන සේවාවක් ඉටු කරන ප්‍රකට අධ්‍යාපනඥනියක වන, ඒ පිළිබඳ උපදේශිකා අයිරින් ලෝපේස් මහත්මිය ප්‍රමුඛ මේ දූත පිරිසට දසදෙනෙකු ඇතුළත්ව සිටියහ.ඔවුන්ගේ මේ මෙරට සංචාරයේ අරමුණ විශේෂ අධ්‍යාපන අංශ ක්‍රියාකාරකම් පිළිබඳ දෙරටේ අත්දැකීම්, ක්‍රමෝපාය, ආධාර සැපැයීම් වැනි දේ සිදුකරලීම විය. ඉකුත් දින කිහිපය ඇතුළත සබරගමුව පළාතේ, දකුණු පළාතේ සහ අවසන් වශයෙන් බස්නාහිර පළාත් පාසල් කිහිපයක ඇවිද ගිය ඔවුහු විවිධ තොරතුරු, අත්දැකීම් විඳගත්හ. ඒ අතරවාරයේ දී තෝලංගමුව ඩඩ්ලි සේනානායක විදුහලට ආ මොහොත හා මේ ලියුම්කරුට ද ඒකාමිතික වන්නට වරම් ලැබුණි.මෙම දූත පිරිස පිළිගැනීමට තෝලංගමුව විදුහලේ විශේෂ අධ්‍යාපන ඒකකයේ ඉගෙනුම ලබන දරු දැරියෝ බුලත්හුරුළු සහිතව එක පිළිවෙළට රැඳී සිටියහ. විදෙස් දූත පිරිස පිළිගත්තේ සබරගමුව පළාත් විශේෂ අධ්‍යාපන සහකාර අධ්‍යක්ෂ සුදීර ෆොන්සේකා, කෑගල්ල හිටපු අතිරේක කලාප අධ්‍යාපන අධ්‍යක්ෂ සහ විශේෂ අධ්‍යාපන අධ්‍යක්ෂ නන්දන තෙන්නකෝන්, විදුහල්පතිනි ජී. ගමආරච්චි යන මහත්ම මහත්මීහු ඇතුළු එම විද්‍යාලයේ විශේෂ අධ්‍යාපන අංශයේ ගුරුභවතුන්, දරු දැරියන් හා මවුපියන් විසිනි.බහුවිධ ඌණතා හේතුකොට ඉගෙනුම් කටයුතුවල නියැළීමට දුෂ්කරතා සහිත දරු දැරියෝ අප සමාජයේ ජීවත්වෙති. මේ පිරිසට සමාජයේ සැමදෙනාගේ අනුකම්පාව හිමිවනුයේ නිතැතිනි. එනමුත්! ඔවුහු එය අපේක්ෂා නොකරති. ඔවුහු සමාජයෙන් ඉල්ලා සිටින්නේ තමන්ට අනුකම්පාව නොව, “උදව් සහ මඟපෙන්වීම්”ය. තම කටයුතු කරගෙන යෑමට ස්වාධීන පරිසරයක් නිර්මාණය කරදෙන ලෙසය. ඔවුන්ව අගය කරන ලෙසය. එසේ නොමැතිව ආබාධිත වූවෝ යැයි සලකා සමාජයෙන් කොන් නොකරන ලෙස ය. සැමට සමාන හිමිකම් ඇති බව පිළිගන්නා ලෙසය.ජනාධිපති මහින්ද රාජපක්ෂ මහතාගේ නායකත්වයෙන් යුතු මේ රජය තරම් නොවිධිමත් අධ්‍යාපන අංශය නඟාසිටුවීමට ක්‍රියා කළ පෙර රජයක් නොතිබුණි. ඒ තරමට මේ අංශයේ කටයුතු ගැන රජය කරුණු සොයා බලමින්, ගැටලු ප්‍රශ්න මතුවූ විට ඒවාට විසඳුම් ලබාදෙමින් කටයුතු කරති. පුරා දශක තුනක් තිස්සේ මෙරට වෙළාගත් ම්ලේච්ඡ කුරිරු ත්‍රස්තවාදයෙන් රට නිදහස් කර ගැනීමට තම ජීවිත පරදුවට තබා ක්‍රියා කළ රණවිරුවෝ ගණන අතිවිශාලය.අද දවසේ මින් ඇතැමෙකු ඇස්, කන්, නාසය, අත පය අහිමිව ආබාධවලට ලක්ව ජීවත්වෙති. මේ පිරිසගේ අනාගතය සුරක්ෂිත කරදීම යනු මව්බිමට නිදහස ලබා දුන්නවුනට කරන ඉහළම ගෞරවය, උපහාසය පුද කිරීමකැයි රජය නිතර ප්‍රකාශ කරයි. ඒ අනුව ඔවුහු ඇගැයීමට, දිරිගැන්වීමට, වගබලා ගැනීමට රජය ක්‍රියා කරමින් සිටියි.අප මඳක් ඉන් මිදී, අප රටේ මන්ද මානසික රෝගාබාධවලින් පෙළෙන දූ දරුවනට පෙර පාසල් සහ පාසල් අධ්‍යාපනය, වෘත්තීය පුහුණුව ලබාදීමට රජය කටයුතු කරන ආකාරය පිළිබඳව විමසා බලමු.ඇස්, කන්, යනාදියේ ආබාධ සහිත දූ දරුවන්ට අන් දරු දැරියෝ මෙන් අධ්‍යාපනය ලැබීමට පහසුකම් සැපැයීම රජයේ අරමුණය. ඒ අනුව මේ ළමුන් සඳහා අධ්‍යාපනය ලබාදීමට ගුරුභවතුන් පුරුදු පුහුණු කළ යුතුය. දැනට මෙරට ආබාධ සහිත දරු දැරියෝ 51,000ක් දෙනා පාසල් අධ්‍යාපනය ලබති. විශේෂ පුහුණුව ලැබූ ගුරුවරු 800ක් දෙනා සහ තවත් මේහා සමාන හෝ මඳ වශයෙන් හෝ පුහුණුව ලැබූවෝ විශාල පිරිසක් ඉගෙනුම් කටයුතුවලට ඔවුනට උදව් කරති.මහරගම ගුරු අභ්‍යාස විද්‍යාලයේ විශේෂ අධ්‍යාපනය ගැන ගුරුවරුනට පුහුණුවීම් ලබාදේ. “ඊට අමතරව මෙරට ක්‍රියාත්මක ගුරු විද්‍යා පීඨ තුනක, එනම් හාපිටිගම, අලුත්ගම සහ යාපනය පීඨවල මේ පිළිබඳ ගුරුවරුනට විශේෂ පුහුණු පාඨමාලා පැවැත්වේ.ආබාධ සහිත දරු දැරියනට නිසි පෙර පාසල්, පාසල්, විශ්වවිද්‍යාල අධ්‍යාපනය පමණක් නොව වෘත්තීය පුහුණුව පවා ලබාදී රජය බලාපොරොත්තු වනුයේ, ඔවුනට රටේ සෙසු දරු දැරියෝ මෙන් කුසලතාවලින් පරිපූර්ණ කිරීමයි. බහුවිධ ආබාධිත පුද්ගලයින්ගේ පවා අනාගත ජීවිතය සාර්ථක කරලීමය. කිසිවෙකුටත් අතනොපා ජීවිතය ඉදිරියට ගෙනයාමට ඔවුහු පුරුදු පුහුණු කිරීමය.ඒ අනුව දැනට රජයේ පාසල් පද්ධතිය ඇතුළත විශේෂ අධ්‍යාපන ඒකක, අන්තර්කරණ අධ්‍යාපන වැඩසටහන් යනාදි ලෙස දෙආකාරයකට මේ පිරිසට ඉගැන්වීම් කටයුතු සිදු කරති. විශේෂයෙන් ජාතික පාසල් පද්ධතිය හා තෝරාගත් පළාත් පාසල් පද්ධති තුළ විශේෂ අධ්‍යාපන ඒකක ලෙස රටපුරා මේ අවශ්‍යතා සහිත දරු දැරියනට අධ්‍යාපනය ලබා දේ. ඊට අමතරව එම පාසල්වල ම, සාමාන්‍ය පංති කාමරවල දරු දැරියෝ සමඟ එක හා සමානව අධ්‍යාපනය ලැබීමට ඉඩකඩ සලසා දෙන අන්තර්කරණ අධ්‍යාපන වැඩපිළිවෙළක් ද ක්‍රියාත්මකය. පළමු වසරේ සිට උසස් පෙළ විභාගය දක්වා ඉන් නොනැවැතී විශ්වවිද්‍යාල අධ්‍යාපනය ලැබීම දක්වා ඉදිරියට ආ මෙම දරු දැරියෝ අප සමාජයේ අද ජීවත්වෙති. ඔවුහු රටට, ජාතියට ආඩම්බරයක් එක්කරන්නෝ වෙති.තම ශරීරයේ එක් අංගයක පවතින ආබාධිත තත්ත්වයක් නිසා මුළු ජීවිත කාලයම අඳුරට ශාප කරමින් සිටිනවාට වඩා, එම අඩුපාඩුව මතින් නොසැලී නැඟී සිටීමට ආත්ම ශක්තිය ඇත්තේ ඇත්තටම රටට, ජාතියට ආඩම්බරයක් එක් නොකරන්නෝ ද? අප ඉදිරියේ ඇති පැනය එයයි.මේ වනවිට දුබලතා සහිත දරු දැරියෝ පාසල් අධ්‍යාපනය සාර්ථකව නිමවා, විශ්වවිද්‍යාල අධ්‍යාපනය ද ජයගෙන විවිධ අංශවල ඉහළ රැකියාවල නිරතවනු අප දැක ඇත. විශ්වවිද්‍යාල මහාචාර්ය, ආචාර්යවරු, විවිධ අංශවල ප්‍රවීණයෝ, ගණකාධිකාරිවරු, පරිගණක විද්‍යා අංශයේ ඉහළට ගිය පිරිස් මින් කැපීපෙනේ.අප හැකිතරම්දුරට එවන් දක්ෂතා දැක්වූ දරු දැරියන්ගේ දක්ෂතා රටට, ලෝකයට හඳුන්වා දිය යුතුය. උපතින්ම ලද ආබාධයක් නිසා සදාකාලිකව ගෙයි දොර මුල්ලේ හිරකර තබා “ජීවිතය” අඳුරු කිරීමට වඩා, කෙසේ හෝ ඉන් ගැලවී “ජීවිතය” ජය ගැනීමට ඔවුනට මඟකියාදීම සත්පුරුෂයින්ගේ වගකීමය. යුතුකමය.විශේෂ අවශ්‍යතා සහිත දරු දැරියෝ පවා කිසියම් අධ්‍යාපනයක් තුළින් දක්ෂතා ඇත්තෝ බවට පරිවර්තනය කළ හැකිය. ඔබ අපට කිසිවිටෙකත් සිතාගත නොහැකි අන්දමේ සියුම් නිර්මාණ එළිදක්වන ඔවුහු කිසිදිනෙක හිරු එළිය දැක නැත්තෝ වන්නට පුළුවන. මලක, මෙලක හඳුනා ගැනීමට නොහැක්කෝ වන්නට පුළුවන. නමුත් ඉතා අලංකාර චිත්‍ර, නාට්‍ය, ගීත ඔවුහු නිර්මාණය කරති. එපරිද්දෙන්ම සමාජයේ දැන් අප හා කරට කර සිටිනා සේ ක්‍රීඩා, සමාජ සේවා, අධ්‍යාත්මික වැඩසටහන් වලට ඔවුහු දායක වී සිටිනු අප දැක තිබේ.මෙලෙස එක් ශරීරාංගයක දෝෂයක් නිසා ඉදිරියට ඒමට නොහැකිව සිටින පිරිසට ඉන් මිදීමට ඉඩප්‍රස්ථා විවර කරදීම එක් අතකින් පිනකි. අනිත් අතින් ගත් කළ යුතුකමක් ඉටු කිරීමකි. එබැවින් සමාජයේ යහපත හා අභිවෘද්ධිය ප්‍රාර්ථනා කරන බුද්ධිමත් ඔබ සියලුදෙනා බහුවිධි දුබලතා ඇත්තවුන්ට දිරියෙන් ඉදිරියට ඒමට අත දිය යුතුය. ම¼ඟපෙන්විය යුතුය.මේ පිරිස සමාජයේ තනි වී සිටින පිරිසක් නොවන බව ඔවුනට ඒත්තු ගැන්වෙන ආකාරයට අපි කටයුතු කළ යුතුය. වැඩපිළිවෙළ සැළසුම් සම්පාදනය කළ යුතුය, ආසියාවේ ආශ්චර්ය බවට නුදුරේදීම අප රට පත්වන විට එහි එක් පංගුකාරයෙකු බවට දුබලතා ඇත්තෝ ද පත්වී සිටිය යුතුය. එසේ නොමැතිව එවන් පිරිස් මඟහැර සෙසු අය ලබන ජය සැබෑ ජයග්‍රහණයක් නොවන්නේය. ඔබ, අප සියලුදෙනාගේ සිත් මේ දෙසට යොමුවේවා! ඉත සිතින් පතමි.අපේ පාසලේ විශේෂ අධ්‍යාපන ඒකකය ආරම්භ කළේ 1980 දී ඒ දෘශ්‍යාබාධිත දරුවෙකුට ඉගැන්වීම් කටයුතු ආරම්භ කරමින්. 1991, 97 කාලවලදී මෙහි අධ්‍යාපනය ලබන දරු දැරියෝ ප්‍රමාණය හා විශේෂ අවශ්‍යතා සහිත දරුවෝ මීට ඇතුළත් කර ගත්තා.මේ වන විට ලංකාවේ වැඩිම සිසුන් ප්‍රමාණයක් විශ්වවිද්‍යාල අධ්‍යාපනයට තේරී පත් වූ විශේෂ අධ්‍යාපන ඒකකය අප ඒකකය බවට පත් වී තිබෙනවා. මෙහි ඉගෙනුම ලැබූ සිසුන් 4 දෙනකු විශ්වවිද්‍යාල අධ්‍යාපනය ලැබීමට සමත් වුණා.මේ අංශයෙන් බ්රේල් ක්‍රමයට ඉගෙනුම ලබා අ. පො. ස. (සා. පෙ.) විශිෂ්ට ලෙස සමත්ව උසස් පෙළ ද ඉතා ඉහළින් සමත් වී පේරාදෙණිය විශ්වවිද්‍යාලයේ ඉගෙනුම ලබන ඩිලාන් මධුශංඛ ශිෂ්‍යයා පිළිබඳව විශ්වවිද්‍යාලයේ මහාචාර්යවරු පවා බලාපොරොත්තු තබා ඇති බව සතුටින් සඳහන් කරයි.මේ අංශයේ නවෝදයට අපේ ගුරු භවතුන්, දෙමාපියන් හා දරු දැරියෝ දක්වන දැඩි උනන්දුව හා කැපවීම අපි අගය කළ යුතුයි.මේ ළමයින්ගේ නැටුම්, ගැයුම්, චිත්‍ර කලා ක්‍රියාකාරකම් එළිදැක්වීමේ උත්සව අවස්ථා ගණනාවක් පසුගිය කාලයේ පැවතුණා. ඊට ඉතා ඉහළ ප්‍රසාදයක් විදුහලේ සෙසු ගුරු භවතුන්ගෙන් අංශ ප්‍රධානීන්ගෙන් හා දරු දැරියන්ගෙන් ලැබුණා. පාසලට සුබපතන්නෝ, ආදි සිසුන් මේ අංශයේ දියුණුව හා මීට වඩා ඉදිරියේ දී ඒකරාශි කරවීම මාගේ අරමුණයි.--නොවිධිමත් හා විශේෂ අධ්‍යාපන අංශයේ ඉගෙනුම ලබන දරු දැරියෝ අපේ දිස්ත්‍රික්කයේ රාශියක් සිටිනවා. ඔවුන් තෝලංගමුව, ඩඩ්ලි සේනානායක මැදි විදුහලේ, කෑගල්ල ප්‍රධාන පාසල් කිහිපයේම වාගේම පළාත් සභාවලට අයත් පාසල් කිහිපයකත් ඉගෙනුම ලබනවා. තවත් සිසු පිරිසක් සාමාන්‍ය පංති කාමරවල විවිධ පාසල්වල ඉගෙනුම ලබනවා.අපේ දරු දැරියන්ට සමාජයෙන් ලැබෙන පිළිගැනීම ඉහළයි. නමුත් ඔවුන්ට දිරියෙන් ඉදිරියට යෑමට තිබෙන අවස්ථා, ඉඩකඩ අවමයි. ඒවා දුරු කරගෙන ඉදිරියට යෑමට මීට වඩා අවධානයක් මේ අංශයට ලබා දෙන්න ඕනෑ.--මේ පළාතේ විශේෂ අධ්‍යාපන අංශයේ ඉගෙනුම ලබන දරු දැරියෝ සමඟ නිතරම කටයුතු කිරීමට අපිටත් අවස්ථාව ලැබෙනවා. ඒ අවස්ථාවලදී මා දැක තිබෙන සුවිශේෂම ගුණය තමයි, ඔවුන් ඉතා සතුටින් හා උනන්දුවෙන් පාසල් අධ්‍යාපන ක්‍රමය හා බද්ධ වී සිටීම. සමහර දරුවෝ පාසල් ඒමට කම්මැළි වෙනවා. නමුත් මේ ආබාධ සහිත දරුවෝ ගෙදරට වී සිටීමට තමයි කම්මැළි. ඒ බව මට ඉතාම හොඳට පැහැදිලි වූ කරුණක්.අනෙක ඔවුන් ඉතාම විනයගරුකව, ඉතා සාවධානව සමාජයේ සිදුවන දේ නිරීක්‍ෂණය කරන පිරිසක්. හොඳ අනාගතයක් ඔවුන්ට හිමිකර දීම අපහසු නෑ. දැන් ඊට අවශ්‍ය මඟපෙන්වීම නිවැරැදිව තිබෙනවා.--ශ්‍රීලංකාවේ නොවිධිමත් අධ්‍යාපන අංශයේ කටයුතු පැසසිය හැකි මට්ටමක තිබෙනවා. ආබාධ සහිත දරු දැරියන් චිත්‍ර, නැටුම්, සංගීත හා පරිගණක විද්‍යා අංශ දක්ෂතා එළියට ගෙන ඒමට ගුරු භවතුන් විශාල උනන්දුවක් ගෙන කටයුතු කරන බව අප කණ්ඩායමට පැහැදිලි වුණා.ඇත්තටම, අනාගතයේදී මේ අංශයේ පැහැදිලි සුබවාදී වෙනසක්, මීටත් වඩා සිදුවන බවට අපට කියන්න පුළුවන්. ඒ ශ්‍රී ලංකාවේ අධ්‍යාපන බලධාරීන්, ගුරු භවතුන්, විදුහල්පතිවරු, දෙමාපියෝ මේ ගැන දක්වන උනන්දුව ඉහළ යෑම නිසායි. අපි පුළුවන් තරම් දුබලතා ඇති පිරිසට ඉදිරියට එන්න අවස්ථා නිර්මාණය කරදිය යුතුයි. අපි එකිනෙකාගේ අත්දැකීම් බෙදාහදා ගත යුතුයි.--ශ්‍රවණාබාධ, දෘෂ්‍යාබාධ හා මනස සෙමින් වැඩෙන දරු දැරියෝ ඉගෙනුම ලබන විශේෂ අධ්‍යාපන ඒකක දැන් දැන් රටේ පාසල් රැසක ආරම්භ වී තිබෙනවා. මේවායේ ඉගෙනුම ලබන දරු දැරියෝ අතුරින් බොහෝ දෙනා සාමාන්‍ය පන්ති කාමරයේ ඉගැන්වීම් කටයුතුවලට යොමු කිරීමත් දැන් සිදුකර තිබෙනවා. අපි ඉදිරියේදී බලාපොරොත්තු වන්නේ, ඇත්තටම සියලු දරුවන්ව අන්තර්කරණ ඉගැනුම් ක්‍රමවේදයට ප්‍රවේශ කිරීමයි. විශේෂ අධ්‍යාපන ඒකක ක්‍රම අත්හිටුවීමට බලාපොරොත්තුවක් තිබෙනවා.--ශ්‍රවණ ඌණතා, දෘෂ්ටි ඌණතා, ඕටිසම් (AUTISM) වැනි රෝගාබාධ ප්‍රධානව අපේ රටේ ඉගෙනුම් දුෂ්කරතා තිබෙන දරු දැරියන්ට අන් දරු දැරියන් හා සමාන පෙර පාසල්, පාසල් හා විශ්වවිද්‍යාල අධ්‍යාපනයක් ලබාදීම හා ඔවුන්ගේ වෘත්තීය අධ්‍යාපනය ඉහළ නැංවීම අපගේ දෙපාර්තමේන්තුවේ අරමුණයි. දැක්මයි.මේ දිනවල වියට්නාමයේ විශේෂ අධ්‍යාපන සහ නොවිධිමත් අධ්‍යාපනය පිළිබඳ කරුණු සොයා බලන එම අංශයේ ප්‍රවීණයෝ කිහිප දෙනෙකු ලංකාවට පැමිණ අපේ රටේ තත්ත්වය නිරීක්‍ෂණය කළා. ඔවුන්ගේ අත්දැකීම්, ආධාර අපි බෙදා හදා ගත්තා. ඇතැම් විට අපේ රටේ මේ අංශයේ දක්නට ලැබෙන ඉහළ ගුණාත්මක අධ්‍යාපන මට්ටම පිළිබඳ ඔවුන්ට පවා පුදුම සිතුණා. අපේ දරු දැරියෝ දැක්වූ දක්‍ෂතා විදේශීකයින්ටත් සිතා ගන්නටවත් බෑ. අපේ කටයුතුවලට එම පිරිස සුබ පැතුවා.මෙහිදී ජනමාධ්‍යයන්ට විශාල වැඩ කොටසක් පැවැරෙනවා. මන්ද මානසික හා දුබලතා සහිත පිරිස් ජවසම්පන්නව ඉදිරියට රැගෙන යෑමට ඔබ උදව් කළ යුතුයි. මාධ්‍යයේ අද දවසේ කාර්ය භාරයෙන් වැඩි ඉඩක් ඊට ලබාදීම කළ යුතුයි. එය රට, රටේ ජනතාවගේ යහපත වෙනුවෙන් කරන යුතුකමක් බවයි මාගේ හැඟීම..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>25</day>
    </date>
    <link>http://www.dinamina.lk/2011/04/25/_art.asp?fn=f1104255</link>
    <topic>දයාවේ ප්‍රතිමූර්තිය ශ්‍රී සත්‍ය සායි බාබා</topic>
    <author>නදීෂාණි ප්‍රියංගිකා</author>
    <content>ලොව ජීවමානව සිටින තැනැත්තෙකුට ශිව, රාම, ක්‍රිෂ්ණ, ඝනපති වැනි හින්දු දේව රූප අතරට එක්වන්නට හැකිවේ නම්, පුද පූජා ලබන්නට භාග්‍යවත් වේ නම් එය කෙතරම් භාග්‍යයක් ද ? එපමණක් නොව ආගම් භේදයකින් දේශ සීමා භේදයකින් තොරව පොදුවේ වන්දනා මානයන්ට ලක්වන්නට හැකිවේ නම්, එය ආශ්චර්යයක්ම නොවේ ද? ජාත්‍යන්තර සමාජය සහ සංවිධාන ඒක කේන්ද්‍රීය කර ගනිමින් පොදු යහපත පතා කැපවුණු භගවාන් ශ්‍රී සත්‍ය සායි බාබා සැබැවින්ම ආදර්ශමත් චරිතයකි.එතුමාගේ ඉහත ආත්මය ලෙසින් හැඳින් වූ සිද්ධි සායි බාබා සමිදාණෝ ද ලෝ වැසියන් වෙනුවෙන් අප්‍රමාණ වූ සුබ සිද්ධියක් ඉටුකර නික්ම ගියේ, යළිඳු වසර අටකින් නැවතත් සත්‍ය සායි බාබා නයන් උපදින බව ප්‍රකාශ කරමිනි.දකුණු ඉන්දියාවේ චෙන්නායි නුවරට නුදුරුවූ, පූට්ටහර්ති දුෂ්කර ගම්මානයට 1926 වර්ෂයේ නොවැම්බර් 23 වනදා සුවිශේෂී වූ දිනයක් විය. ඒ පෙද්ද වෙනකම් රාජුට සහ ඊෂ්වර අම්මාට දාව පින්වත් භාග්‍යවත් පුත් රුවනකගේ උපතයි. ජේසු උපත මෙන් ඒ උපතත් ආශ්චර්යවත් විය.ඊෂ්වර අම්මා ළිඳ ළඟ සිටි මොහොතක දී, නිල් පැහැති ආලෝකයක් දෘෂ්‍යමානව ඈ වෙලාගති. ඒ උන්වහන්සේගේ මව් කුස පිළිසිඳ ගැනීමයි. අසිරිමත් දරු උපත සිදුවන මොහොතේ දී නිවසේ තිබූ සංගීත භාණ්ඩ ඉබේ වාදනය විය. ඒ ආශිර්වාද සලන්නාක් මෙනි. උපන් මොහොතේ තොටිල්ලේ දරුවා තැබූ පසු තොටිල්ල ඉබේ නැළවිණි. අයෙකු බිළිඳා තොටිල්ලෙන් අතට ගත් පසු තොටිල්ලේ සිට නාග රාජයෙකු බැසගිය බවද කියවේ. මේ සියල්ල හුදෙක් මිත්‍යාවක් නොවේ. ඇසින් දුටුවෝ බොහෝ ය. උන්වහන්සේට නුදුටු පාත්‍රයකින් පෝෂණය කෙරිණ. ඒ නිසාවෙන් සත්‍ය නාරායන විය.පුට්ටගර්ති ගමේ සියල්ලන්ගේම හොඳ මිතුරා ඔහු විය. ගව රංචුවේ මිත්‍රයා විය. අසරණ දරුවන් වෙනුවෙන් අහසට අතයොමා පැන්සල් මකන ආදිය මවා දුන්සේක.වයස අවුරුදු දහ හතරේදී උන්වහන්සේ තමන් සත්‍ය ශ්‍රී සායි බාබා ලෙස ප්‍රකාශ කළ අතර තමාගේ අනාගත මෙහෙවර ලිඛිතව ජනයාට ප්‍රකාශ කළේය.මා මිනිස් ස්වරූපයෙන් සිටින හෙයින් ඔබට මා මෙලොවට පැමිණියේ අධර්මය ඉවත්කර ධර්මය ඇතිකිරීමට ය.සත්‍ය ශ්‍රී සායි බාබා මෙලොවට පැමිණීමේ කාරණය හෙළිකළේ එලෙසිනි.සායිබාබා ආගම ප්‍රචාරය නොකරයි. එතුමාගේ මෙහෙවර ඒ ඒ බැතිමතා වෙනුවෙන් තම තම ආගම අනුගමනය කිරීමට පොළඹවන නිසාවෙන් බොහෝ බැතිමත්හු සත්‍ය ශ්‍රී සායි බාබා වටා එක්රොක් වී සිටියහ.තවත් අතකින් කිව හොත් උන්වහන්සේ දයාවේ මූර්තියයි. ඒ බැව් ප්‍රකාශයන්ගෙන් තහවුරු වේ.“දයාවෙන් දවස අරඹා දයාවෙන් දවස ගෙවා, දයාවෙන් දවස නිමකරන්න”“දයාව දෙවියෝය, දෙවියෝ නම් දයාවය”භගවාන් ශ්‍රී සත්‍ය සායි බාබා හමුවී එතුමන් ඉදිරිපිට සිට දර්ශන් (දැකීමට) , ස්පර්ශන් (ස්පර්ශය) , සම්භාෂන් (කතා කිරීමට) භාග්‍ය ලත් අයෙකුට උන්වහන්සේ ගේ ප්‍රකාශිත වචනයන්ගේ අරුත මනා ලෙස වැටහේ.ස්වයං විවේචනය ඉතා දැඩිව අගය කරන එතුමා, “එක් ඇගිල්ලක් කෙනෙකු වෙත දික්කර සිටි මොහොතක තමා වෙත ඉතිරි ඇගිලි හතර දිගු වී ඇති බැව් දක්වමින්, තමා නිවැරදි විය යුතු බව ප්‍රකාශකරයි.’My life is my message’ යන්න ස්වකීය දැක්ම කරගත් උන්වහන්සේ තමා රාම අවතාරයැයි ද, ක්‍රිෂ්ණ ආවතාර යැයි ද, විෂ්ණු අවතාරයැයි ද කියයි. මහා ශිව රාත්‍රි දිනයේ දී, එතුමාගේ උගුරේ ඇති මාණික්‍යමය ශිවලිංගයක් උගුර හරහා මුඛයෙන් ගනු ලබන ආකාරය සැබවින්ම ප්‍රාතිහාර්යයකි.“ඔබ මගේ බැතිමතෙකු නම්, නිර්මාංශී වන්න, දුම්පානයෙන් හා මත්පැන් පානයෙන් ඈත් වන්න.”මනුෂ්‍ය සමාජය, යහපත් සමාජයක් බවට පත්කරන දර්ශනයක් උන්වහන්සේගේ දර්ශනය තුළ අන්තර්ගතය. සමාජය වෙත දයාවේ දෑස් හෙළමින්, ජන සුබසෙත වෙනුවෙන් උන්වහන්සේ කළ මෙහෙවර බොහෝ ය. සායි විශ්වවිද්‍යාල, සායි පාසල්, සායි රෝහල් සායි නිවාස යෝජනා ක්‍රම, ජලයෝජනා ක්‍රම ක්‍රියාත්මක කරනු ලබන්නේ මානවයා වෙත අපිරිමිත ස්නේහයෙනි.දිළිඳු වකුගඩු, හෘද රෝගවලින් පෙළෙන්නන්ට ප්‍රතිකාර කරන්නට, දුගී මගීන්ට ආහාර සම්පාදනය කරන්නට, අනාථ දරුවන්ට පිහිට වන්නට ඒ තුළ සුවිශේෂී හැකියාවන් ලැබී තිබිණි. සත් ගුණවත් බව දියුණු කරමින්, හොඳ ගුණධර්ම , හොඳ සිරිත් වර්ධනය කළ යුතු බැව් සමස්ත අනුගාමිකයන්ට උන්වහන්සේ දේශනා කරනු ලබයි.සත්‍ය සායි අධ්‍යාපන ක්‍රමය වර්තමානයවන විට මානව ගුණධර්ම අධ්‍යාපන ක්‍රමය ලෙසින් නම් කර ඇති අතර ඉන්දියාවේ පමණක් සායි අධ්‍යාපන මධ්‍යස්ථාන පහළොස්දහසක් පමණ ස්ථාපිත වී ඇත. එපමණක් නොව මුළු ලෝකය පුරා නොයෙක් ජනයා සායි අධ්‍යාපන ක්‍රම අනුගමනය කරති. වන්දනාමාන කරති. ඒ සැබෑ භක්තිමත් බවකින් යුක්තවය.නමුත්, මාර්තු මස 28 වන දින අසන්නට ලැබුණේ සුබ පුවතක් නම් නොවේ. ඒ සත්‍ය ශ්‍රී සායි බාබා රෝගාතුර වී සිටින බව යි. ඒ වනවිට උන්වහන්සේගේ වයස අවුරුදු අසූ පහකි. උන්වහන්සේ රෝගී වූ දා පටන් අනුගාමිකයෝ පැතුවේ ඉක්මන් නිරෝගී සුවයයි. සියල්ලෝ දෑස් දල්වා බලා සිටියේ දයාවේ ප්‍රතිමූර්තියක් බඳු උන්වහන්සේ යළිත්, දර්ශනය දේශනා කරන තුරුය. සමානාත්මතාවය ලොවට බෙදන තුරුය.එනමුත් 2011 වසරේ අප්‍රේල් මස 24 වන ඉරුදින උදාවූයේ ඒ බලාපොරොත්තු වේ දෑසට කඳුළක් එක්කරමිනි. ඒ සත්‍ය ශ්‍රී සායි බාබා රෝගාතුරව අභාවප්‍රාප්ත වූ පුවතත් සමගිනි. දයාවේ ප්‍රතිමූර්තිය දැන් අප හැර ගොසිනි.කරුණාවෙන්, මෛත්‍රියෙන් ආගම් භේදයකින් තොරව ගෙන ගිය සත්‍යවාදී ගමන් මඟ නිමාවුණි. අවුරුදු අනූ හයේදී මෙලොවින් නික්ම ගොස් යළිඳු ප්‍රේම සායි බාබා ලෙසින් මෙලොවේ ජනිත වන බවට එදා සිද්ධි සායි බාබා සමිදාණෝ පැවසූ වදන සිහි ගන්වමින් ලොවක් බලාසිටින්නේ ඒ දිනය උදාවන තුරුය.ඉන්දියාවට පැමිණෙන ඕනෑම බලවත් රාජ්‍ය නායකයෙකු වුණද සායි බාබාගේ ආශිර්වාදය ලබාගත්තේ ජීවිතය සාක්ෂාත් කරගන්නට ය.එදා දෙපතුලේ් දිව්‍ය සංඛ්‍යක් සහ චක්‍රයක් සහිතව උපන් උන්වහන්සේ, තමා වෙනුවෙන් නොව අන්‍යයන් වෙනුවෙන් කළ මෙහෙවර නම් අනුපමේයය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104261</link>
    <topic>නව විශ්‍රාම වැටුප් ක්‍රමය ක්‍රියාත්මකයි</topic>
    <author>ධනුෂ්ක ගොඩකුඹුර</author>
    <content>පෞද්ගලික අංශයේ සියලු සේවකයන් සඳහා විශ්‍රාම වැටුප් ලබා දීමට රජය ගෙන ඇති පියවර සම්බන්ධයෙන් පූර්ණ සහයෝගය හිමි වන බව වෘත්තීය සමිති නියෝජිතයෝ ජනාධිපති මහින්ද රාජපක්ෂ මහතාට ඊයේ (25) දැනුම් දුන්හ.වෘත්තීය සමිති නියෝජිතයන්ගේ අදහස් හා යෝජනා ද සැළකිල්ලට ගෙන මේ නව විශ්‍රාම වැටුප් ක්‍රමය කඩිනමින් ක්‍රියාත්මක කරන බව ජනාධිපතිතුමා මෙහිදී ප්‍රකාශ කළේය.මහින්ද චින්තන ඉදිරි දැක්මේ පොරොන්දුවක් ඉටු කරමින් මේ නව විශ්‍රාම වැටුප් යෝජනා ක්‍රමය සැකසෙන අතර පෞද්ගලික අංශ සේවකයන් විදේශ රැකියා නියුක්තිකයන් හා ස්වයංරැකියා නියුක්තිකයන් හට මෙමඟින් ප්‍රතිලාභ හිමි වේ.පෞද්ගලික අංශයේ විශ්‍රාම වැටුප් ක්‍රමය සම්බන්ධයෙන් ජනාධිපතිවරයා සහ වෘත්තීය සමිති නියෝජිතයන් අතර අරලියගහ මන්දිරයේදී පැවැති සාකච්ඡාවකදී මේ කරුණු හෙළි විණි. වෘත්තීය සමිති නියෝජිතයන් පනත සම්බන්ධයෙන් දැක්වූ අදහස් වලට සාවධානව කන් දුන් ජනාධිපතිවරයා සියලු අදහස් ලිඛිතව ඉදිරිපත් කරන ලෙස දැනුම් දුන්නේය. මුදල් අමාත්‍යාංශය, කම්කරු අමාත්‍යාංශය, කම්කරු හා නීතිපති දෙපාර්තමේන්තු නිලධාරීන් එක්ව මේ යෝජනා සම්බන්ධයෙන් වෘත්තීය සමිති සමග සාකච්ඡා කිරීමට වහාම දිනයක් යොදා ගත යුතු බව ජනාධිපතිවරයා අවධාරණය කළේය. පෞද්ගලික අංශයේ සේවකයන්ගේ දීර්ඝකාලීන බලාපොරොත්තුවක් වන මේ විශ්‍රාම වැටුප් ක්‍රමය ක්‍රියාවට නැංවීම සම්බන්ධයෙන් ජනාධිපතිවරයාට ප්‍රණාමය පළ කළ වෘත්තීය සමිති නියෝජිතයෝ එය තවදුරටත් ශක්තිමත්ව ඉදිරියට ගෙන යාමට සහාය වන බව කීහ.අතර මග කඩා නොවැටෙන ශක්තිමත් විශ්‍රාම වැටුප් යෝජනා ක්‍රමයක් ක්‍රියාත්මක කිරීම තම බලාපොරොත්තුව බව ජනාධිපතිතුමා මෙහිදී කීවේය. මහින්ද චින්තනයෙන් දුන් පොරොන්දුව මෙසේ ඉටු කරන්නේ වැඩ කරන පන්තියට ශක්තියක් ලබා දෙනු පිණිස බව පෙන්වා දුන් ජනාධිපතිවරයා අද දෙස නොව ඉදිරිය දෙස බලා මේ වැඩපිළිවෙළට සහාය දිය යුතු බව කීවේය. වර්ෂ 2020 වන විට ශ්‍රී ලංකාවේ වැඩිහිටි ජනගහණය ශීඝ්‍රයෙන් ඉහළ යන බව කී ජනාධිපතිවරයා ඒ වැඩිහිටියන් රැක බලා ගැනීමට මෙවැනි වැඩපිළිවෙළ ඉවහල් වන බවත් පැවසීය. මේ රටේ පෞද්ගලික අංශය ශක්තිමත් කිරීමට වත්මන් රජය පියවර රැසක් ගෙන ඇති බවද ජනාධිපතිතුමා සිහිපත් කළේය.මුදල් අමාත්‍යාංශ ලේකම් ආචාර්ය පී. බී. ජයසුන්දර මහතා පෞද්ගලික අංශයේ විශ්‍රාම වැටුප් යෝජනා ක්‍රමය එයින් ලැබෙන ප්‍රතිලාභ ස්ථාපිත කෙරෙන අරමුදල් ආදිය සම්බන්ධයෙන් දැනුම්වත් කළේය. ඇමැතිවරුන් වන ගාමිණි ලොකුගේ, ආචාර්ය සරත් අමුණුගම, ඩබ්ලිව්. ඩී. ජේ. සෙනෙවිරත්න, විමල් වීරවංශ, බැසිල් රාජපක්ෂ, අනුර ප්‍රියදර්ශන යාපා මහත්වරු සහ වෘත්තීය සමිති නියෝජිතයෝ 150 දෙනෙක් පමණ මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104262</link>
    <topic>සායි බාබාතුමන්ගේඅවසන් කටයුතුරාජ්‍ය ගෞරව සහිතව</topic>
    <author>රක්ෂණ ශ්‍රීයන්ත</author>
    <content>ලක්ෂ සංඛ්‍යාත බැතිමතුන්ගේ ගෞරවාදරයට පත් අභාවප්‍රාප්ත භගවාන් ශ්‍රී සත්‍යසායි බාබාතුමාගේ දේහය පිළිබඳ අවසන් කටයුතු හෙට (27) රාජ්‍ය ගෞරව සහිතව සිදුකිරීමට ආන්ද්‍රා ප්‍රදේශ් ප්‍රාන්ත රජය තීරණය කර තිබේ.ආන්ද්‍රා ප්‍රදේශ් රජය සිව්දින ශෝක කාලයක්ද ප්‍රකාශයට පත් කර ඇති අතර උන්වහන්සේගේ අවසන් කටයුතු සිදු කෙරෙන අන්තපුර් දිස්ත්‍රික්කයේ බදාදා දින නිවාඩු දිනයක් ලෙසද ප්‍රකාශකොට ඇත.පසුගිය 24 වැනි දා උදෑසන  7.30 ට පමණ උන්වහන්සේ විසින්ම ඉදිකරන ලද පුට්ටපර්ති සත්‍යසායි රෝහලේදී අභාවප්‍රාප්ත විය.පසුගිය මාර්තු 28 දා හෘදයේ හා අක්මාවේ ඇති වූ රෝගී තත්ත්වයක් හේතුවෙන් රෝහල්ගත කළ සායි බාබාතුමාගේ අක්මාව අක්‍රිය වීම හා රුධිර පීඩනයද ඉතා අවම මට්ටමක පැවති බව වෛද්‍යවරු පවසා ඇත.මිය යනවිට 85වැනි වියේ පසු වූ උන්වහන්සේ, 1926 වර්ෂයේ නොවැම්බර් 23 වන දින ඉන්දියාවේ පුට්ටපර්ති නම් ග්‍රාමයේ සත්‍ය නාරයන රාජු නමින් උපත ලැබූහ.උන්වහන්සේගේ පියා වූයේ වෙන්කට රාජු වන අතර මව ඊශ්වරම්මාය.සහෝදරයන් දෙදෙනකු හා එක් සහෝදරියක් උන්වහන්සේට සිටින අතර වයස අවුරුදු 14 පමණ වන විට තමන් පැමිණියේ ලෝකයට සෙතක් ශාන්තියක් කිරීමට බවත් තමන්ගේ පෙර ආත්මය ශිර්ඩි සායි බාබා බවත් තමන් දෙවියන්ගේ අවතාරයක් බවත් ප්‍රකාශ කළහ.එවක පටන් ක්‍රමක් ක්‍රමයෙන් එතුමා පසුපස විශාල අනුගාමිකයන් පිරිසක් පැමිණි අතර රටවල් 178ක පමණ එතුමාගේ අනුගාමිකයන් විසිරී සිටිති.සියලුම ආගම් හා දර්ශන අදහන්නන් උන්වහන්සේ ගේ අනුගාමිකයන් වූ අතර සැමට ප්‍රේම කිරීමත් ආගම් හා දර්ශනයන්ට ගෞරව කිරීමත් එතුමාගේ ඉගැන්වීම විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104263</link>
    <topic>සම්බුද්ධත්ව ජයන්ති එජා කමිටුවේසභාපතිත්වය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>2600වැනි ශ්‍රී සම්බුද්ධත්ව ජයන්තිය උත්කර්ෂවත් අයුරින් සැමරීම සදහා එක්සත් ජාතීන්ගේ සංවිධානය පත් කළ කමිටුවේ සභාපතිත්වය ශ්‍රී ලංකාවට පිරිනමා ඇත.ශ්‍රී සම්බුද්ධත්ව ජයන්තියට සමඟාමීව මෙවර වෙසක් උළෙල උත්කර්ෂවත් ලෙස පැවැත්වීමට කටයුතු යොදා තිබෙන අතර ඒ වෙනුවෙන් ඉතිහාසයේ පළමු වරට එක්සත් ජාතීන්ගේ සංවිධානය විශේෂ සැසිවාරයක්ද පැවැත්වීමට නියමිතය.එක්සත් ජාතීන්ගේ සංවිධානය පත් කළ මේ විශේෂ කමිටුවට සාමාජික රටවල් 192 අතරින් ලෝකයේ බෞද්ධ රටවල් රැසක් අයත් වන අතර ශ්‍රී ලංකාව, තායිලන්තය, බුරුමය, කාම්බෝජය, චීනය, ඉන්දියාව, කොරියාව, මොංගෝලියාව, ජපානය, රුසියාව, ලාඕසය හා වියට්නාමය ඊට අයත් වෙති. ලෝකවාසී බෞද්ධ ජනතාව අපේ රට කෙරෙහි තබා තිබෙන විශ්වාසය පදනම් කරගෙන මේ ඓතිහාසික අවස්ථාව ශ්‍රී ලංකාවට ලැබී තිබෙන බවත් එය ශ්‍රී ලංකාවට භාග්‍යයක් බවත් නිව්යෝර්ක්හි බෞද්ධ මධ්‍යස්ථානය පවසයි.මේ අතර එක්සත් ජාතීන්ගේ නිව්යෝර්ක්හි නිත්‍ය නියෝජිත ආචාර්ය පාලිත කොහොන හා නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහත්වරුන්ගේ ප්‍රධානත්වයෙන් මෙවර වෙසක් උළෙල නිව්යෝර්ක් නුවරදී උත්කර්ෂවත් ලෙස පැවැත්වීමට කටයුතු සංවිධානය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104265</link>
    <topic>ආගමික සහජීවනයටසායි බාබාතුමාගෙන් ඉටු වූ මෙහෙය ප්‍රශංසනීයයි</topic>
    <author/>
    <content>විවිධ ආගම් අදහන ජනතාව ඒවායේ ඉගැන්වීම්වලට යොමු කරවීම නිසා සායි බාබාතුමාගෙන් ආගම් අතර සහජීවනයට වැදගත් මෙහෙවරක් සිදුවූ බව ජනාධිපති මහින්ද රාජපක්ෂ මහතා කියයි.සායි බාබාතුමා කිසිම ආගමක් විවේචනයට ලක් කෙළේ නැත. හෙළා දුටුවේ නැත. කුමන රටක හෝ කුමන ආගමක් ඇදහුවත් එම ආගම්හි ශික්ෂාවන් පිළිපැදීමට එතුමා මෙහෙය වූ බවද ජනාධිපතිතුමා කියා සිටියි.සත්‍යසායි බාබාගේ අභාවය නිමිත්තෙන් නිකුත් කළ ශෝක පණිවුඩයෙන් ජනාධිපතිතුමා එසේ කියා සිටියි. එහි මෙසේ ද සඳහන් වෙයි, අපේ යුගයේ ශ්‍රේෂ්ඨතම ආධ්‍යාත්මික නායකයා වන ශ්‍රී සත්‍ය සායි බාබා තුමාගේ වියෝවෙන් බලවත් කනගාටුවට පත් වූ මම ශ්‍රී ලංකාවේ හා විදේශයන්හි සිටින ඔහුගේ දහස් ගණන් වූ අනුගාමිකයන් සමඟ ඒ ශෝකය බෙදා හදා ගතිමි.ශ්‍රී ලාංකික බැතිමතුන් බොහෝ දෙනකුට සායි බාබාතුමා ආශීර්වාදය පිරිනැමීම මා සිහිපත් කරන්නේ කෘතඥපූර්වකවය. එතුමාගේ අධ්‍යාත්මික නායකත්වය හරහා සිය අනුගාමිකයන්ට ලබාදුන් ඉවසීමේ, සාමයේ හා දයාවේ පණිවුඩය හරහා අර්ථාන්විත ජීවිතයක් ගත කිරීමට ඔවුන්ට මඟ පෑදුණි. මානව අගයයන් පිළිබඳ එතුමා තුළ වූ දැඩි විශ්වාසය තුළින් අධ්‍යාපනයට හා මහජන සෞඛ්‍යයට සම්බන්ධ මහඟු ආයතන කිහිපයක් පිහිටුවීමට හැකි විය. මිනිස් දිවියේ පැවැත්මට හේතුවන මූලික අවශ්‍යතාවලට සෑම අයකුම ප්‍රවේශ කිරීමට එතුමා බොහෝ සැලකිලිමත් විය. උපන් දේශයේ පමණක් නොව අන් රටවලත් දුකට පත් වූවන් හා රෝගීන් කෙරෙහි එතුමා දැක් වූ දායානුකම්පාවෙන් මෙය මොනවට පිළිඹිබු වෙයි.සායි බාබාතුමා ඉදිරිපත් කළ අධ්‍යාත්මික අවබෝධයේ පණිවුඩය ජාති, ආගම් හා දේශ සීමා ඉක්මවා ගියේය. එය ශ්‍රී ලංකාවේ මිලියන ගණනක ජනතාව විසින් පිළිගනු ලැබීමට හේතුව වූයේ අපගේ සංස්කෘතියේ හරයට පාදක වූ බෞද්ධ හා හින්දු ධර්මයන් මෙන්ම අපගේ බහු ආගමික සමාජ සම්ප්‍රදායයන් ය.ශ්‍රී සත්‍ය සායි බාබාතුමාගේ අභාවයත් සමඟ උතුම් ආධ්‍යාත්මික නායකයෙක් ලොවට අහිමි වී තිබෙන අතර එතුමාගේ වදන් හා පිළිවෙත් සිය අනුගාමිකයන් තුළ දයාවේ පහන දැල්වීමට හේතුවිය. එතුමා පෙන් වූ අවබෝධය ලොවපුරා සිය අනුගාමිකයන් අතර මානුෂිය අගයයන් ශක්තිමත් කිරීමට මහඟු පිටිවහලක් වනවා මෙන්ම එතුමාගේ ඉගැන්වීම හා ආදර්ශයන් තුළින් පිළිඹිබු වූ දයාවේ හා කරුණාවේ පණිවුඩය පැතිරවීමට ද එය හේතුවක් වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104264</link>
    <topic>‘ලංකා’ කර්තෘකනගාටුව පළ කරයි</topic>
    <author/>
    <content>පසුගිය මාර්තු 6 වැනි දින ලංකා ඉරිදා සංග්‍රහයේ පළවූ ප්‍රධාන ප්‍රවෘත්තියට පාර්ලිමේන්තු කටයුතු පිළිබඳ සම්බන්ධීකරණ ලේකම් කුමාරසිරි හෙට්ටිගේ මහතාගේ නම ඇතුළත්වීම ගැන ලංකා ඉරිදා සංග්‍රහයේ කර්තෘ කනගාටුව පළ කර තිබේ.ලංකා ඉරිදා සංග්‍රහයේ පළවූ ප්‍රවෘත්තියේ තුන්වන ඡේදයේ 3, 4, 5 පේළිවල අඩංගු කරුණු සාවද්‍ය බවත්, තමන් එම කරුණු ප්‍රතික්ෂේප කරන බවත් හෙට්ටිගේ මහතා කියා සිටී. තමන්ගේ නම එම ප්‍රවෘත්තිය අඩංගු වීමෙන් අපකීර්තියක් සහ ආරක්‍ෂාවට හානියක් ඇතිවිය හැකි බව හෙට්ටිගේ මහතා සඳහන් කරයි. ඒ ගැන ‘ලංකා’ කර්තෘ මණ්ඩලය කනගාටුව පළ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104266</link>
    <topic>අවසන් ගෞරව දැක්වීමට යන්නවිශේෂ ගුවන් සේවාවක්</topic>
    <author>සුභාෂිනී සේනානායක</author>
    <content>සායිබාබා තුමාට ගෞරව දැක්වීම සඳහා යාමට කමති බැතිමතුන්ට විශේෂ ගුවන් සේවා ආරම්භ කර ඇති බව සිවිල් ගුවන් සේවා අමාත්‍යාංශය පවසයි.මේ අනුව ඉන්දියාවේ තාර්තපති ගුවන් තොටුපළ දක්වා ඍජු ගුවන් වාර ක්‍රියාත්මක කිරීමට කටයුතු කර තිබෙන බව සිවිල් ගුවන් සේවා ඇමැති පියංකර ජයරත්න මහතා පවසයි.ජනාධිපති මහින්ද රාජපක්ෂ මහතාගේ උපදෙස් පරිදි මේ පියවර ගත් බව පැවසූ අමාත්‍යවරයා ඉන්දියාවේ තාර්තපති යාමට කැමති ගුවන් මගීන් 150 ක පමණ කණ්ඩායමක් ඉල්ලීම් කරන්නේ නම් ගුවන් යානයක් සූදානම් කර දීමට හැකි බව අමාත්‍යවරයා පවසයි. මේ පිළිබඳව වැඩිදුර තොරතුරු ශ්‍රී ලන්කන් ගුවන් සේවයේ ප්‍රධාන විධායක නිලධාරී මනෝජ් ගුණවර්ධන මහතාගේ දුරකථන අංක 077387146 අමතා ලබාගත හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104267</link>
    <topic>පින් පැමිණවීම හෙට</topic>
    <author/>
    <content>අභාවප්‍රාප්ත භගවාන් ශ්‍රී සත්‍ය සායි බාබාතුමන්ට පින් අනුමෝදන් කිරීම සඳහා වූ විශේෂ ආගමික වැඩසටහනක් හෙට (27 දා) උදෑසන 9.30 ට වැල්ලවත්ත ජාත්‍යන්තර බෞද්ධ මධ්‍යස්ථානයේ දී පැවැත්වේ.කොටුගොඩ ධම්මාවංශ නාහිමියන්ගේ ප්‍රධානත්වයෙන් හා ශාස්ත්‍රපති මහරගම මහින්ද නාහිමියන්ගේ සංවිධායකත්වයෙන් මේ ආගමික වතාවත් සිදුකෙරේ. මේ ආගමික වැඩසටහනට ඕනෑම අයකුට සහභාගි විය හැකි බව ශාස්ත්‍රපති මහරගම මහින්ද නාහිමියෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104268</link>
    <topic>වකුගඩු බෙහෙත් හිඟයකින් තොරව</topic>
    <author>සන්ධ්‍යා කරුණාරත්න</author>
    <content>වකුගඩු රෝගීන්ට අවශ්‍ය ‘සයික්ලොස් පෝරීන්’ නමැති ඖෂධය අද (26) සිට හිඟයකින් තොරව රෝහල්වලට ලබාදීමට සෞඛ්‍ය අමාත්‍යාංශය පියවර ගනියි.ඉන්දියාවෙන් ගෙන් වූ පෙති ලක්ෂ තුනක් මෙසේ වෛද්‍ය සැපයීම් අංශය හරහා රෝහල්වලට බෙදා හැරීමට  කටයුතු යොදා තිබෙන බව සෞඛ්‍ය ඇමැති මෛත්‍රීපාල සිරිසේන මහතා පවසයි. ඉන්දියානු සිටි හෙල්ත් සමාගමෙන් පෙති 250,000ක්ද, ෆාමා ඇසෝෂියේට් ආයතනයෙන් පෙති 50,000ක්ද මෙසේ ගෙන්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n1104269</link>
    <topic>නිලුකගේ මරණය සියදිවි හානිකර ගැනීමක්</topic>
    <author>විජයානි එදිරිසිංහ</author>
    <content>බියගම පේරගස්හන්දිය ප්‍රදේශයේදී පසුගියදා (16) අභිරහස් ලෙස සිදු වී ඇති ත්‍රිත්ව ඝාතනයට ලක්වූ නිලුකගේ (පවුලේ ප්‍රධානියා) මරණය සිදු වී තිබෙන්නේ සියදිවි හානිකර ගැනීමක් සේ බව අධිකරණ වෛද්‍ය වාර්තාවෙන් හෙළි වී තිබේ.එම ඝාතනයට ලක්වී ඇති නිලුකගේ බිරිය ලතිකා සහ පුතා වූ උමේෂ්ගේ මරණයට අදාළ පරීක්ෂණ වාර්තා ඊයේ (25) පස්වරු වනතෙක් ලැබී නොතිබුණි.එහෙත් පරීක්ෂණ අංශ නිල නොවන ලෙස ප්‍රකාශ කර තිබුණේ ඔවුන් දෙදෙනාගේ ඝාතන ගෙල සිර කිරීමකින් සිදුකර ඇති බව පෙනී යන බවය. පසුගියදා (16) රාත්‍රීයේ මොවුන්ගේ ඝාතන සිදු වී තිබුණි. ලතිකා සහ උමේෂ්ගේ මළසිරුර පේරගස්හන්දිය නිවසේ තිබී සොයා ගැනිණි.නිලුකගේ සිරුර හමුවූයේ වත්තල ප්‍රදේශයේ හැමිල්ටන් ඇළේ තිබියදීය. ඔහුගේ මරණය සියදිවි හානිවීමක් බවත් සිරුරේ වූ තුවාල මරණයෙන් පසු සිදු වූ ඒවා බවත් එම වෛද්‍ය වාර්තාවේ සඳහන් වෙයි.යම්කිසි හේතුවක් මත ඔහු තම බිරිය සහ දරුවා ඝාතනය කර සිය දිවි හානිකරගත්තාද යන සැකය පවතින බව බියගම පොලිසිය පවසයි. නියෝජ්‍ය පොලිස්පති ප්‍රසන්න නානායක්කාර මහතාගේ උපදෙස් මත බියගම පොලිස් ස්ථානාධිපති පොලිස් පරීක්ෂක ශාන්ත තිලකරත්න විශේෂ අපරාධ ඒකකයේ පොලිස් පරීක්ෂක උපුල් යන මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042610</link>
    <topic>ඊ නිවුස් මාධ්‍යවේදී ශාන්ත අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>අධිකරණයට අපහාසයක් වන අන්දමේ ප්‍රවෘත්තියක් ලංකා ඊ නිවුස් වෙබ් අඩවියේ පළකිරීමේ සිද්ධියක් සම්බන්ධයෙන් එම වෙබ් අඩවියේ මාධ්‍යවේදී ශාන්ත විජේසූරිය මහතා කිරිඳිවැල පොලිසිය මගින් ඊයේ (25) අත්අඩංගුවට ගෙන ඇත. කිරිඳිවැල පොලිස් අත්අඩංගුවේදී මියගිය පැපිලියවල සියඹලගහවත්ත පදිංචිව සිටි අමරසිංහ ආරච්චිගේ ඩේවිඩ් නැමැති (47) අවිවාහක තැනැත්තාගේ මරණය සම්බන්ධව එම පොලිසියේ පොලිස් නිලධාරින් දෙදෙනෙකුට විරුද්ධව පූගොඩ මහේස්ත්‍රාත් අධිකරණයේ විභාග වෙමින් පවතින නඩුවක් අධිකරණයට අපහාස වන ආකාරයට අසත්‍ය ලෙස ඊ නිවුස් වෙබ් අඩවියේ පළකිරීම සම්බන්ධව මාධ්‍යවේදී ශාන්ත විජේසූරිය මහතා රාජගිරිය ඊ නිවුස් කාර්යාලයේදී මෙසේ අත්අඩංගුවට ගෙන ඇත. මොහු අද (26) පුගොඩ අධිකරණයට ඉදිරිපත් කිරීමට නියමිතය.පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා විසින් ඉකුත් බ්‍රහස්පතින්දා (21) කිරිඳිවැල පොලිස් ස්ථානාධිපතිවරයාට ලබාදෙන නියෝගයක් අනුව මොහු මෙසේ අත්අඩංගුවට ගැනිණි.එදින මේ නඩුව විභාගයට ගැණුනු අවස්ථාවේ අගතියට පත් පාර්ශ්වය වෙනුවෙන් පෙනී සිටි නීතිඥ ලක්ෂාන් ඩයස් හා නීතිඥ සංගමය වෙනුවෙන් අධිනීතිඥ සරත් සේනාරත්න මහත්වරුන් විසින් මේ වෙබ් අඩවියේ මාධ්‍යවේදී ශාන්ත විජේසූරිය නැමැත්තා විසින් මේ නඩුව සම්බන්ධව විකාශනය කරන ලද ප්‍රවෘත්තියෙන් අධිකරණයට අපහාසයක් වන බවත් එබැවින් ඊට සුදුසු ක්‍රියාමාර්ගයක් ගන්නා ලෙස අධිකරණයෙන් ඉල්ලා සිටීම නිසා මහේස්ත්‍රාත්වරයා විසින් මේ නියෝගය කරනු ලැබීය. කිරිඳිවැල පොලිස් ස්ථානාධිපති පොලිස් පරීක්ෂක කේ. ඊ. එන්. දිල්රුක් මහතා ඇතුළු නිලධාරීන් විසින් මෙම අත්අඩංගුවට ගැනීම සිදුකරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042611</link>
    <topic>මෝටර් රථ සහ ත්‍රිරෝදආනයන බද්ද ඉහළට</topic>
    <author/>
    <content>දෙමුහුන් විද්‍යුත් මෝටර් රථ සිලින්ඩර ධාරිතාව 1600ට වඩා අඩු මෝටර් රථ සහ ත්‍රිරෝද රථ ආනයනයේ දී අය කරන බදු පෙරේදා (24) සිට සංශෝධනය කර ඇත.මේ අනුව දැනට සියලුම දෙමුහුන් විද්‍යුත් මෝටර් රථ ආනයනයේ දී සිලින්ඩර ධාරිතාව නොසලකා අය කළ සියයට 38 ක් වූ බදු ප්‍රතිශතය සිලින්ඩර ධාරිතාව 2000ට අඩු රථවලට සියයට 50, ධාරිතාව 2001 - 3000 වාහන සඳහා සියයට 75 ක් හා 3000ට වැඩි වාහන සඳහා සියයට 100 වශයෙන් ඉහළ දමා ඇත. සිලින්ඩර ධාරිතාව 1000ට අඩු අනෙකුත් පෙට්‍රල් මෝටර් රථ සඳහා දැනට අය කරන සියයට 95ක මුළු බදු ප්‍රතිශතය සියයට 120 දක්වාද සිලින්ඩර ධාරිතාව 1001 - 1600 වාහන සඳහා වූ සියයට 119 ක් වූ බදු ප්‍රතිශතය 128 දක්වා ද වැඩි කර තිබේ.පෙට්‍රල් හා ඩීසල් ත්‍රීරෝද රථ ආනයනයේ දී අය කරන ලද සියයට 38 ක් වූ බදු ප්‍රතිශතය ඩීසල් ත්‍රීරෝද රථ සඳහා සියයට 60 ක් පෙට්‍රල් ත්‍රීරෝද රථ සඳහා සියයට 50 ක් වශයෙන් ඉහළ දමා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042612</link>
    <topic>මවුපියන් සොයා ගැනීමේ අදහස මගේ සිතේ හැමදාමත් තිබුණා</topic>
    <author>රත්නපුර දිසා විශේෂනිරෝෂණ පෙරේරා</author>
    <content>විසිහය වසරකට පෙර නෙදර්ලන්ත ජාතික යුවළකට බාර දුන් දියණියක් තම මව්පියන් සොයා ලංකාවට පැමිණියා ය.සිංහල බස නොදන්නා ආදරණීය දියණියගේ හා ඉංග්‍රීසි බස නොදන්නා මවගේත් මේ අපූරුහමුවීම රත්නපුර නගරයේ දී ඊයේ (23) සිදුවිය. එය හැඟුම්බර එමෙන්ම සංවේදි අවස්ථාවක් වූයේ ය.සඳමාලි නමින් මෙරට උප්පැන්නයට නම් තැබුව ද ඇය දැන් ෂානි නමැති නෙදර්ලන්ත ජාතික කාන්තාවකි. ඇය එරට භෞතික චිකිත්සකවරියක ලෙස රැකියාවක නිරත 26 හැවිරිදි තරුණියකි. ඇයට මාස දෙකක් තරම් අවධියේ දී ඇය නෙදර්ලන්ත යුවළකට නිත්‍යානුකූලව බාරදීමට ආර්. ඒ. චන්ද්‍රාවතීට සිදුවිය. චන්ද්‍රාවතීගේ පවුලේ දුප්පත්කම සඳමාලි පවුලෙන් වෙන් කිරීමට හේතුව වූ බව ඇයගේ මව කීවාය.ෂානි (සඳමාලි) තම මව්පියන් සොයා මීට වසර හතරකට පෙර ලංකාවට පැමිණියා ය. සුන් වූ බලාපොරොත්තුව සහිතව ඇය යළිත් පදිංචි රටට ගියා ය. දෙමාපියන් සෙවීමේ අදහස ඇය අත් නොහැරියාය. ලංකාවේ වෙබ් අඩවිවලට පිවිස ඊමේල් ලිපින හරහා ඇය තම පණිවිඩය දැනුම් දුන්නා ය.රත්නපුර මහ රෝහලේ නිල වෙබ් අඩවිය මෑතකදී විවෘත විය. ෂානි නෙදර්ලන්තයේ සිට එම අන්තර්ජාලයට සම්බන්ධ විය. එහි ඊමේල් ලිපිනයට තම අරමුණ දැන්වීය.“ඇත්තටම මට පුදුම හිතුණා. රෝහලේ ඊමේල් ලිපිනයෙන් මට යහපත් ප්‍රතිචාර ලැබුණා. මට විශ්වාස කරන්න බැරි වුණා. දවසකින් මගේ අම්මාගේ විස්තර ලබා දුන්නා. මා ළඟ තිබූ තොරතුරු සමඟ එම විස්තර සමානයි. මගේ අම්මා හමුවු බව මට තේරුණා. ඒ අනුව මම අම්මා සොයාගෙන ලංකාවට ආවා. මගේ තාත්තා මියගිහින්. නෙදර්ලන්තයේ මම ඛ්දාවඩා ගත් පියා තමයි මට ලංකාවට එන්න උදවු කෙළේ. මා පැමිණියේ ඔහු සමඟයි. මට අම්මා සොයා දුන් අයටත් ස්තූතියි.මෙම හමුවීමට මඟ පාදා දුන්නේ රත්නපුර මහ රෝහලේ වෙබ් අඩවිය පවත්වාගෙන යන “රාමා ආයතනයේ” කළමනාකාර සුනිල් ඉලේපෙරුම මහතායි. “මම රත්නපුර රෝහලේ වෙබ් අඩවිය නිර්මාණය කර එය නඩත්තු කරන්නේ පරිත්‍යාගයක් ලෙසයි. එම වෙබ් අඩවියේ ඊමේල් ලිපිනයට ලද පණිවිඩයක් අනුව මම ප්‍රතිචාර දැක් වූවා. ෂානි නම් නෙදර්ලන්තයේ පදිංචි ලාංකික තරුණියගේ දෙමාපියන් සොයා දෙන ලෙස ඇය කළ ඉල්ලීම ඉටු කරන්න අපට පුළුවන් වුණා. එයට මර්නි ගුණසේකර හා ඔහුගේ බිරිඳ පුෂ්පා මාලනී උදවු කළා. ඔවුන් ලෙවන්ගම පදිංචි අයයි. ඒ අය චන්ද්‍රාවතී මහත්මියගේ තොරතුරු සොයා දුන්නා.ෂානි ළඟ තම මව ගැන තොරතුරු එනම් උප්පැන්න සහතිකය පිටපත් ආදිය තිබුණා. අපි ලබාදුන් තොරතුරු සමඟ ඇය ඒවා පරීක්ෂාකර තමාගේ මව චන්ද්‍රාවතී මහත්මිය බව පිළිගෙන ලංකාවට ආවා. මවත් දුවත් මුණ ගැස්වීම අපි සිදු කළා. එතැනින් එහාට ඒ අය සම්බන්ධ වෙයි.රත්නපුර මහ රෝහලේ වෙබ් අඩවිය හරහා මෙම හමුවීම සිදු කළ හැකි වූයේ ය. වෛද්‍ය අධිකාරි කේ. ධර්මප්‍රිය මහතා ඇතුළු රෝහල් බලධාරීන් ගේ අධීක්ෂණයෙන් එම වෙබ් අඩවිය පවත්වාගෙන යයි. ෂානි (සඳමාලි) රත්නපුර නගරයේ දී තම මව හමුවීමෙන් පසු කෑගල්ල ලෙවන්ගම පිහිටි මවගේ නිවසට ගියේ තම සොහයුරන් දෙදෙනා ද දැක බලා ගැනීමට ය. රත්නපුර නගරයේ සුනිල් ඉලේපෙරුම මහතාගේ ව්‍යාපාරික ස්ථානයේ දී මෙම මවත් දියණියත් 26 වසරකට පසු හමුවුහ. ෂානි තම මව චන්ද්‍රාවතී සහ නෙදර්ලන්තයේ දී තමා හැදූ වැඩූ පියා සමඟ ලෙවන්වත්තට ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042613</link>
    <topic>දෙවසරකට පෙර සිදු කළ ඝාතනයක ප්‍රධාන සැකකරු අත්අඩංගුවට</topic>
    <author>ඉන්දික පොල්කොටුව</author>
    <content>මෙයට වසර දෙකකට පෙර පරණ අවුරුදු දිනය දා පැරැණි කෝන්තරයක් මත මහනුවර ඔගස්ටාවත්ත ප්‍රදේශයේදී විසි අට හැවිරිදි දෙදරු පියෙකුට පිහියෙන් ඇන ඝාතනය කැර ප්‍රදේශයෙන් පලා ගොස් සිටි සිද්ධියේ ප්‍රධාන සැකකරු මධ්‍යම දිසා බුද්ධි හා තාරතුරු ඒකකය මගින් අත්අඩංගුවට ගනුලැබ ඇත.2009 වසරේ අප්‍රේල් 13 දින සවස මෙම ඝාතනය සිදුවු අතර ඉන් එගොඩ පල්ලේගෙදර සුගත් තිලකරත්න (28) නොහොත් නාලක නැමැති අයෙකු මරුමුවට පත්විය. සිය පියාට අයත් මහනුවර ගැටඹේ ප්‍රදේශයේ වැලි පොළක රියදුරකු ලෙස සේවය කළ මිය ගිය අය මහනුවර ප්‍රදේශයේ ප්‍රකට කායවර්ධන ශිල්පියකු බවද පොලිසිය පවසයි.සිද්ධියට මාස කිහිපයකට පෙර අවන්හලක ඇතිවූ ගැටුමක් හේතුවෙන් පැවැති පැරණි කෝන්තරයක් මත මෙම ඝාතනය සිදුකැර ඇති බව පොලිසිය අනාවරණය කැරගෙන ඇත. මධ්‍යම දිසා බුද්ධි හා තොරතුරු ඒකකයේ ස්ථානාධිපති පොලිස් පරීක්‍ෂක ටී. එම්. යූ. තෙන්නකෝන් මහතාගේ මෙහෙයවීමෙන් මත මාස ගණනාවක් තිස්සේ විශේෂ පරීක්‍ෂණයක් තුළ පොලිස් සැරයන්වරුන් වන ඒ. ඒ. කරුණාරත්න එච්. බී. තොන්නකෝන් හා සී උපාලි ඇතුළු නිලධාරීහු පිරිසක් සැකකරු අත්අඩංගුවට ගනු ලැබූහ.අත්අඩංගුවට ගැනුණු සැකකරු එවකට ත්‍රිරෝද රියදුරු ලෙස සේවය කැර ඇති අතර ඝාතනයට සම්බන්ධ උල් පිහියක් මිය ගිය අයගේ ජංගම දුරකථනය ආදියද මෙහිදී සොයා ගනු ලැබ ඇත.මධ්‍යම පළාත භාර ජ්‍යෙෂ්ඨ නියේජ්‍ය පොලිස්පති ගාමිණී නවරත්න , නියෝජ්‍ය පොලිස්පති නිහාල් සමරකෝන් මහනුවර කොට්ඨාස භාර ජ්‍යෙෂ්ඨ පොලිස් අධීකාරී අයි. එම්. කරුණාරත්න යන මහත්වරුන් ගේ උපදෙස් මත මෙහි පරීක්‍ෂණ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042614</link>
    <topic>සොරාගත් යතුරු පැදියත් සමඟ ඇල්ලූ තැනැත්තා රන් මාල කඩන කල්ලියක ප්‍රබලයෙක්</topic>
    <author>චන්ද්‍රිකා පෙරේරා, රාවතාවත්ත සමූහ සහ සුරන්ජිත් පෙරේරා</author>
    <content>සොරාගත් යතුරුපැදියක් හා හෙරොයින් මිලි ග්‍රෑම් 200 ක් සමඟ පෙරේදා (24) ගල්කිස්සේ දී අත්අඩංගුවට ගත් පුද්ගලයා මහ මඟ ගමන් ගන්නා කාන්තාවන්ගේ රන්මාල කඩාගන්නා කල්ලියක ප්‍රබලයකු බව හඳුනාගෙන තිබේ. සැකකරු ගාලු පාර රත්මලාන ප්‍රදේශයේ පදිංචි අයෙකු වන අතර ඉකුත් පෙබරවාරි අට වැනිදා වැල්ලවත්තේදී මොහු විසින් සොරාගෙන ඇති යතුරු පැදියකින් ගමන් කරමින් සිටියදී පෙරේදා ගල්කිස්ස කොට්ඨාස දූෂණ මර්දන අංශය මගින් අත්අඩංගුවට ගෙන ඇත. මොහු කොහුවල හා බොරලැස්ගමුව ප්‍රදේශවලදී කාන්තාවන් දෙදෙනෙකුගේ ගෙල බැඳි මාල කොල්ලකා ඇති බව හෙළි කර තිබේ.ඒ අනුව එම රන් මාල දෙක සොයාගත් බව පොලිසිය පැවසුවේය. ප්‍රදේශයේ සිදුවී ඇති විවිධ සොරකම් හා පැහැරගැනීම් රාශියකට මොහු සම්බන්ධ බවට පොලිසිය විශ්වාස කරයි. සැකකරු තවදුරටත් පොලිසියේ රඳවාගෙන ප්‍රශ්න කරයි.ගල්කිස්ස කොට්ඨාස දූෂණ මර්දන අංශයේ ස්ථානාධිපති උප පොලිස් පරීක්ෂක කුමාර නලවංශ ඇතුලු නිලධාරීන් පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042615</link>
    <topic>සැප රියෙන් කුඩු ඇදසිවු දෙනෙක් කොටු වෙලා</topic>
    <author>සුරන්ජිත් පෙරේරා සහ රාවතාවත්ත සමූහ</author>
    <content>සුඛෝපභෝගී මෝටර් රථයකින් හෙරොයින් බෙදා හරිමින් සිටි මත්ද්‍රව්‍ය ජාවාරමට සම්බන්ධ කාන්තාවන් දෙදෙනකු ඇතුළු සිව් දෙනකු හෙරොයින් මිලිග්‍රෑම්ස් 60,000ක් ((පැකට් 1500) සමඟ අත්අඩංගුවට ගෙන ඇත.ගල්කිස්ස කොට්ඨාස විශේෂ විමර්ශන ඒකකය මගින් ගල්කිස්ස, සුසාන භූමිය අසල සිදුකළ මෙහෙයුමකදී ජාවාරම්කරුවන් සහ මෝටර් රථය අත්අඩංගුවට ගෙන ඇත.අත්තිඩිය ප්‍රදේශයේ හෙරොයින් ජාවරම්කරුවෙකු විසින් මෙහෙයවන මෙම ජාවාරමට සම්බන්ධ සාමාජිකයන් මෙසේ අත්අඩංගුවට පත් වී ඇති අතර මත්ද්‍රව්‍ය ජාවාරමෙන් උපයාගත් රුපියල් 8,000 ක මුදලක් සොයාගත් බව පොලිසිය කීය.අත්අඩංගුවට පත් තරුණ කාන්තාවන් දෙදෙනා රත්මලාන වෙඩිකන්ද ප්‍රදේශයේ පදිංචිකාරියක් වන අතර ඔවුන් සමඟ ඔවුන්ගේ ආරක්ෂාවට සහ රියැදුරු වශයෙන් සේවය කළ රත්මලාන දුම්රිය නිවාස සංකීර්ණයේ ගල්කිස්ස බඩොඔවිට පදිංචි තරුණයින් වේ.ගල්කිස්ස කොට්ඨාස විශේෂ විමර්ශන ඒකකයේ ස්ථානාධිපති, උ. පො. ප කුමාර තලවංශ මහතා ප්‍රමුඛ පො. කො. වරුන් වන (44713) ජයසුන්දර (89138) හර්ෂණ (84046) සමන් කා. පො. කො (7219) පුෂ්පා යන පොලිස් නිලධාරීන් වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042616</link>
    <topic>සුසන්තිකාට පහර දුන්නැයිසැමියාට ශරීර ඇප</topic>
    <author>බණ්ඩාරගම සමූහ විමල් එස්. ජයසිංහ</author>
    <content>ප්‍රවීණ මලල ක්‍රීඩිකා සුසන්තිකා ජයසිංහ මහත්මියට නිවසේ දී පහරදුන් බව කියන ඇයගේ සැමියා රුපියල් පනස් දහසක ශරීර ඇප දෙකක් මත මුදා හැරීමට හොරණ ප්‍රධාන මහේස්ත්‍රාත් මහින්ද ප්‍රසාද් රණසිංහ මහතා නියෝග කෙළේ ය.මෙසේ ඇප මත මුදා හැරියේ බණ්ඩාරගම අලුත්ගම පදිංචි ධම්මික රණසිංහ යන අයයි.සුසන්තිකා ජයසිංහ මහත්මිය කොළඹ ළමා හා කාන්තා කාර්යාංශයට කරන ලද පැමිණිල්ලක් මත ඊයේ (25) දින අධිකරණයට බාර වූ ඇයගේ සැමියාට රුපියල් පන් දහසක මුදල් ඇපයක් හා සෑම මසකම අවසන් ඉරුදින බණ්ඩාරගම පොලිසියේ පෙනී සිටීමටත් දෙමහල් නිවසේ සුසන්තිකා මහත්මිය පදිංචි පෙදෙසට යාම තහනම් කරමින් මහේස්ත්‍රාත්වරයා නියෝග නිකුත් කළ අතර එම නියෝගය කඩ කළහොත් රිමාන්ඩ් බාරයට පත් කරන බව වැඩිදුරටත් නියෝග කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042617</link>
    <topic>ව්‍යාජ ලෙස සකස් කළ සී. ඩී. හා වී. සී. ඩී. තැටි අත්අඩංගුවට</topic>
    <author>ඡායාරූපය – ප්‍රසාද් සමරතුංග</author>
    <content>ව්‍යාජ ලෙස සකස් කළ සී. ඩී. හා වී. සී. ඩී. තැටි අත්අඩංගුවට ගැනීමේ මෙහෙයුම කොළඹ නුගේගොඩ සහ කළුතර පොලිස් කොට්ඨාසවල පසුගියදා සිදු කැරිණි. ව්‍යාජ ලෙස නිෂ්පාදනය කළ තැටි විසි දහසකට අධික ප්‍රමාණයක් අත්අඩංගුවට ගත් අතර පැරණි මෙන්ම නවතම චිත්‍රපටිවල තැටිද ගීත තැටි හා පිරිත් අඩංගු තැටි ද මේ අතර විය. මෙහෙයුමට එක්වූ කොටුව පොලිසිය තැටි විශාල සංඛ්‍යාවක්ද නිෂ්පාදනයට උපයෝගී කර ගන්නා පරිගණක යන්ත්‍රද අත්අඩංගුවට ගෙන තිබිණි. කොටුව පොලිසියේ ස්ථානාධිපති ප්‍රධාන පොලිස් පරීක්ෂක චමිල් රත්නායක, අපරාධ අංශයේ ස්ථානාධිපති පොලිස් පරීක්ෂක ලලිත් සිලෝගම, උපපොලිස් පරීක්ෂකවරුන් වන විජේදාස, සුරවීර, සේනාධීර, පොලිස් සැරයන් ඉන්ද්‍රජිත්, කොස්තාපල්වරුන් වන සංජීව, කරුණාරත්න, ඉන්දික යන මහත්වරු ඡායාරූපයේ වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042618</link>
    <topic>අප සමඟ දිය නෑ ධනුෂ්කරළ පහරට ගසාගෙන ගියා</topic>
    <author>ඌවවෙල්ලස්ස විශේෂ – ඩී. එස්. ගුණතිලක</author>
    <content>කුමන ජාතික වන උද්‍යානය අසල මුහුදේ අපි කට්ටිය නාමින් සිටින විට රළ පහරට හසුවූ ධනුෂ්කව මුහුදට ගසාගෙන නොපෙනී ගියා යැයි මුහුදට ගසාගෙන යාමෙන් මියගිය විසිහත් හැවිරිදි තරුණයකුගේ මරණ පරීක්ෂණයේදී සාක්ෂි දුන් වඩුආරච්චිගේ ජානක සම්පත් යන අය පැවැසීය.මෙසේ මියගියේ නුගේගොඩ මැල්ඩර් පෙදෙස පදිංචිව සිටි පොල්වත්තගේ ධනුෂ්ක රොෂාන් පෙරේරා නැමැති අවිවාහක තරුණයෙකි. පොතුවිල් මහේස්ත්‍රාත් ඇලෙක්ස් රාජා මහතා විසින් මහේස්ත්‍රාත් මරණ පරීක්ෂණය පවත්වන ලදී.සාක්ෂිකරු මෙසේද පැවැසීය.මියගිය ධනුෂ්ක කාලයක සිට මා හඳුනනවා. අවුරුද්දෙන් පස්සේ වන්දනා හා විනෝද ගමනක් යාමට අපි කථා කර ගත්තා. ඒ අනුව දහසය වෙනි සෙනසුරාදා පුද්ගලික වාහන පහකින් කුමන ජාතික වන උද්‍යානය නැරඹීමට යාමට අපි කොළඹින් පිටත්වුණ දාහත් වෙනිදා අපි කොටියාගල සිටින ගමගේ නැමති මිතුරෙකුගේ ගෙදරට ආවා.අපි එහි දින දෙකක් ගතකොට ඔකද දේවාලයට යන්න පිටත්වුණා. එහිදී දානයක් දී අපිට දේව දානය කෑවා. අනෙක් අය කුඩාරමේ සිටියදී සවස 4.00 ට විතර මමයි ලක්මාලුයි මියගිය ධනුෂ්කයි ජීවනුයි මුහුදේ නාන්න ගියා. අපි නාන්න ගියේ කුඹුකන්ඔය මුහුදට වැටෙන සාගලමුල්ල කලපුවේ මෝය අසලටයි. අපි නාමින් සිටිනවිට ධනුෂ්ක අපට මීටර් 15-20 ක් පමණ ඈතින් සිටියා. එසේ සිටිනවිට එකපාරටම ආපු රළ පහරට ධනුෂ්කව මුහුදට ගසාගෙන ගියා. ඊළඟ රළ පහරට ධනුෂ්ක උඩට ආවේ නැහැ. අපි කෑගැසුවා. අපේ අනෙක් අයත් වෙරළට ආවා නමුත් ධනුෂ්ක සොයා ගැනීමට නොහැකිවුණා.මියගිය ධනුෂ්කගේ පියාවන ජී. ජී. නිමල්සිරි නැමැති අය සාක්ෂි දෙමින් මෙසේ කීය.පුතාගේ මරණය ගැන මට කිසිම සැකයක් නැත. මුහුදේ දියනාමින් සිටියදී රළපහරට ගසාගෙන ගොස් දියේ ගිලීමෙන් පුතා මියයන්නට ඇතැයි මා විශ්වාස කරනවා. පුතාගේ මරණය ගැන මට කිසිම සැකයක් නැත.මොනරාගල දිස්ත්‍රික් මහ රෝහලේ අධිකරණ වෛද්‍ය නිලධාරි තිළිණ වෙල්ලාලගේ මහතා විසින් පශ්චාත් මරණ පරීක්ෂණය පවත්වන ලද අතර දියේ ගිලීමෙන් මරණය සිදුවී ඇති බවට නිගමනය කෙරිණි. ඒ අනුව මෙම මරණය පිළිබඳව තීන්දුව අද (25) මහේස්ත්‍රාත්තුමා විසින් ප්‍රකාශයට පත්කිරීමට නියමිතය. පොතුවිල් පොලිසියේ පො.සැ. 30000 තිලකසිරි, පො.කො. 6232 ජයසිංහ යන මහත්වරුන් සාක්ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=n11042619</link>
    <topic>මන්නයෙන් බිරියටකොටා මරා දාලා</topic>
    <author>කුරුවිට සමූහ– රූපිකා කේ. බණ්ඩාර</author>
    <content>තම බිරිය යතුරු පැදියේ තබාගෙන ගොස් අතරමගදී මන්නා පිහියකින් කපා කොටා ඝාතනය කළ සැමියකු යතුරුපැදියේ ඉන්ධන ඇඟට හලාගෙන ගිණිතබාගැනීමේ සිද්ධියක් පිළිබඳව කුරුවිට පොලිසිය පරීක්‍ෂණ පවත්වයි.කුරුවිට – පුස්සැල්ල වතුයායේ පදිංචි අම්මාවාසී දේවිකා නැමැත්තිය (28) මෙසේ මියගොස් ඇති අතර සැකකරු බරපතල පිළිස්සුම් තුවාල සහිතව අවිස්සාවේල්ල රෝහලේ ප්‍රථිකාර ලබයි. මොවුන් මීට මාස 5කට පමණ පෙර විවාහ වී තිබෙන බවත් බිරියට තිබූ රෝගී තත්ත්වය පිළිබඳව කලකිරීමට පත්ව සිටි සැකකරු ඉකුත් 24දා රාත්‍රී 8.30ට පමණ බිරිය සමඟ යතුරුපැදියකින් ගොස් ගල්පුස්සැල්ල “පාරවල් 5” හන්දියේදී මෙම ඝාතනය සිදුකර තිබේ. කුරුවිට පොලිස් ස්ථානාධිපති පො. ප. ආර්. පී. සිරිවර්ධන මහතාගේ උපදෙස් පිට උ. පො. ප. සුගත් මහතා ඇතුළු නිලධාරීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=r1104261</link>
    <topic>මෙරට සංචාරක හෝටල් භූමිවලභෝග වගාවට ජාතික වැඩසටහනක්</topic>
    <author>මාතර විශේෂ ඡයා වික්‍රම සුරේන්ද්‍ර</author>
    <content>මෙරට සංචාරක හෝටල් ආශි‍්‍රත භූමි වල දේශීය එළවළු, පලතුරු හා ඖෂධීය භෝග වර්ග වගා කර එම භෝග වර්ග සංචාරක හෝටල්වල පරිභෝජනය සඳහා යෙදවීමේ විශේෂ වැඩ පිළිවෙළක් ක්‍රියාවට නැංවේ. මහින්ද රාජපක්ෂ ජනපතිතුමන්ගේ උපදෙස් මත ක්‍රියාත්මක කෙරෙන ‘අපි වවමු රට නගමු’ හා ‘ දිවි නැගුම’ යන ජාතික සංවර්ධන වැඩසටහන් වලට සමගාමීව මෙම විශේෂ වැඩසටහන ක්‍රියාත්මක කරයි.මේ සඳහා මූලිකව ක්‍රියා කරන්නේ ආර්ථික සංවර්ධන කටයුතු පිළිබඳ අමාත්‍යංශය හා කෘෂිකර්ම අමාත්‍යංශයයි. ශ්‍රී ලංකාවේ දේශීය එළවළු, පලතුරු හා ඖෂධීය ආහාර භෝග වලට විදේශීය සංචාරකයන් දක්වන වැඩි රුචිකත්වය සැළකිල්ලට ගෙන වැඩපිළිවෙළ ක්‍රියාත්මක කරයි.සංචාරක හෝටල් කළමනාකාරිත්වයේද සහයෝගයෙන් මෙම වගා වැඩ පිළිවෙළ ක්‍රියාත්මක වේ. මේ අනුව වගා කටයුතු සඳහා අත්‍යාවශ්‍ය බීජ වර්ග, කාබනික පොහොර හා තාක්ෂණික උපදෙස්ද නොමිලේ ලබා දීමට නියමිතය. වැඩ සටහන යටතේ එම හෝටල් වලින් තවත් තරුණ තරුණියන් සැලකිය යුතු පිරිසකට රැකියා අවස්ථාවන්ද උදා කෙරෙනු ඇත.මෙරට සංචාරක හෝටල් වල ගත කරන විදේශීය සංචාරකයන් ආපසු සිය රටවලට යෑමෙන් පසු මෙවැනි ආහාර බෝග වර්ග ගැන කරුණු සාකච්ඡා කිරීමෙන් මෙම වැඩසටහන සම්බන්ධයෙන් වැඩි ප්‍රචාරයක් ලැබෙනු ඇතැයිද විශ්වාස කරයි.පසුගියදා රුහුණු ජාතික යාල වනෝද්‍යාන ප්‍රදේශයේ සංචාරක හෝටල් කීපයක නිරීක්ෂණ චාරිකාවක යෙදුණු කෘෂිකර්ම ඇමැති මහින්ද යාපා අබේවර්ධන මහතා සඳහන් කළේ කාබනික පොහොර භාවිතයෙන් නිෂ්පාදනය කෙරෙන වස විස වලින් තොර දේශීය ආහාර බෝග වර්ගවලට විදේශීය සංචාරකයන් වැඩි කැමැත්තක් දක්වන බවය.එමෙන්ම වැඩසටහන සඳහා හෝටල් කළමනාකාරිත්වයෙන් වැඩි සහයෝගයක් අපේක්ෂා කළ හැකි බවද ඇමැතිවරයා වැඩිදුරටත් පැවසීය.මෙම විශේෂ වැඩසටහන ප්‍රථමයෙන්ම දකුණු හා නැඟෙනහිර පළාත්වල සංචාරක හෝටල් ආශි‍්‍රතව ක්‍රියාත්මක කිරීමටද කටයුතු සම්පාදනය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=r1104262</link>
    <topic>දකුණු පළාතේ රණවිරු සංසදහතළිස් අටක් පිහිටුවයි</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>මියගිය හා ආබාධිත රණවිරු පවුල් ශක්තිමත් කිරීමේ වැඩපිළිවෙළ යටතේ දිවයින පුරා ප්‍රාදේශීය ලේකම් කාර්යාල බල ප්‍රදේශ මට්ටමින් පිහිටුවාගෙන යන රණවිරු සංසද වැඩපිළිවෙළ යටතේ මේ වන විට දකුණු පළාතේ සංසද 48 ක් පිහිටුවා ඇතැයි රණවිරු සේවා අධිකාරියේ දකුණු පළාත් සම්බන්ධීකාරක චන්දන අබේවර්ධන මහතා දිනමිණට පැවසීය.දකුණු පළාත තුළ දැනටමත් මෙවැනි පවුල් 4000 ක් පමණ හඳුනාගෙන ඇතැයි පවසන අබේවර්ධන මහතා මේ පිරිසට සහන පොළීමත නිවාස ණය, ස්වයංරැකියා ණය, ත්‍රිරෝද රථ ණය ආදිය ලබාදී ඇතැයිද ඒ මහතා පවසයි.මෙයට අමතරව ඉදිරියටත් මෙවැනි ව්‍යාපෘතීන් රැසක් සැලසුම් කොට ඇතැයිද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=r1104263</link>
    <topic>දකුණේ තරුණ තරුණියෝ 50ක්උතුරට නෑගම් යති</topic>
    <author>ජයසිරි පේදුරුආරච්චි ගන්දර සමූහ</author>
    <content>උතුරු දකුණ තරුණ තරුණියන් අතර සුහදතාව වර්ධනය කිරීමේ තරුණ හුවමාරු වැඩසටහනක් නිපුණතා සංවර්ධන හා යෞවන කටයුතු ඇමැති ඩලස් අලහප්පෙරුම මහතාගේ මඟ පෙන්වීම යටතේ ජාතික තරුණ සේවා සභාව මගින් ආරම්භ කර ඇත.මේ යටතේ ප්‍රථම තරුණ සංවර්ධන වැඩසටහන අරඹමින් ගාල්ල, මාතර සහ හම්බන්තොට දිස්ත්‍රික්කවල යෞවන සමාජ නියෝජනය කරන තරුණ නායක නායිකාවන් පනස් දෙනෙක් පසුගියදා යාපනය බලා පිටත් වූහ.අවුරුදු නෑගම් සඳහා යාපනයට පැමිණෙන දකුණේ තරුණ තරුණියන් යාපනය හා චාවකච්චේරිය කේන්ද්‍රකර ගනිමින් අධ්‍යාපනික, සංස්කෘතික ක්‍රීඩා හා ගවේෂණාත්මක තරුණ සංවර්ධන වැඩසටහන් රාශියකට සහභාගිවීමට නියමිත බව තරුණ සේවා නිලධාරී ටී. කේ. මහින්ද මහතා පැවැසීය.මෙම වැඩසටහන තවදුරටත් වර්ධනය කරමින් යාපනය දිස්ත්‍රික්කයේ තරුණ නායක නායිකාවන් කණ්ඩායමක් ලබන මස දකුණට පැමිණීමට නියමිත අතර මෙවැනි තරුණ හුවමාරු සත්කාරක වැඩසටහන් අටක් මේ වසර තුළ ක්‍රියාත්මක කරන බව තරුණ සේවා සභාවේ සභාපති හා අධ්‍යක්ෂ ජනරාල් නීතිඥ ලලිත් පියුම් පෙරේරා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=r1104264</link>
    <topic>සිංහල අවුරුද්දට මවුපියන් බලන්න ගිය අඹුසැමි යුවළගමම හඬවා අවසන් ගමනේ</topic>
    <author>ඌව වෙල්ලස්ස විශේෂඩී. එස්. ගුණතිලක</author>
    <content>ප්‍රදීපාට සාලිය මුණගැසුණේ මීට වසර පහකට පමණ ඉහත දී ය. ඔබ්බේගොඩ දඹගල්ල මාරිඅරාව මාර්ගය ප්‍රතිසංස්කරණය කිරීමේ කටයුතුවල වැඩ පරීක්‍ෂකවරයෙකු ලෙස කටයුතු කළ සාලිය ඥානේන්ද්‍ර පළමුවෙන්ම ප්‍රදීපා දැක්කේ ඇය බසයක් එනතුරු මාරිආරාව හංදියේ සිටින විටය.උඩවලව කොළඹගේ ආර දෙමටගල පදිංචි එම්. බී. සාලිය ඥානේන්ද්‍ර හා මාරිආරාව, පාල්ගහගම පදිංචි ජී. ඇම්. ප්‍රදීපා ලක්මාලි 2008 මැයි මස 15 වෙනි දින දෙපාර්ශවයේම මා පිය වැඩිහිටියන්ගේ ආශිර්වාදය මැද අතිනත ගත්තේ චාම් උත්සවයක්ද පවත්වමිනි.ආදරණීය අම්මා තාත්තා නංගිලා දෙන්නාගෙන් වෙන්වී සාලියගේ නිවෙසට පදිංචියට ගිය ප්‍රදීපා සාලිය සමඟ ඉතාමත් සතුටින් ගත කළාය. සිංහල අලුත්අවුරුද්දට ප්‍රදීපාගේ මවුපියන් බැලීමට යෑමට සාලිය යෝජනා කළේ ය.ඒ අනුව අම්මාට තාත්තාට නංගිලාට ඇඳුම් පැළඳුම් අරගෙන සාලියගේ අලුත්ම මෝටර් සයිකලයෙන් 15 වැනිදා උදෙන්ම දෙදෙනාම ප්‍රදීපාගේ නිවෙසට එන්න පිටත්විය. සාලියත් ප්‍රදීපාත් වැලියාය පිරිවෙන පසුකරනවාත් සමඟම අධික වේගයෙන් ඉදිරියෙන් ආපු වෑන් රථයක් ඔවුන් ගමන් කළ යතුරු පැදියේ ගැටුණි. සාලියත් ප්‍රදීපාත් අඩි ගණනාවක් දුරට විසිවිණි. අසල්වාසීන් එක්ව දෙදෙනාම මොනරාගල රෝහලට රැගෙන ගියත් දෙදෙනාම ඒ වන විට මෙලොව හැර ගොස් සඳහටම නෙත් පියාගෙන තිබුණි.මේ අහිංසක යුවළ කුරා කූඹියෙකුටවත් වරදක් කළ අය නොවේ. නොහික්මුණු මඟ මරුවෙකු සාලියත් ප්‍රදීපාවත් බිලි ගත්තේ ය.සුන්දර අනාගතයකට සිහින මැවූ සාලිය හා ප්‍රදීපා මෙලෙස අකාලයේ මිය ගියේ නීතියට ගරු නොකරන අධමයකු නිසා ය.ඇසින් දුටුවෙකු පැවසුවේ අධික වේගයෙන් ඉදිරියෙන් එන වෑන් රථය දුටු සාලිය තම යතුරු පැදිය පාර අයිනටම ගත් බවත් ප්‍රදීපා හයියෙන් කෑ ගැසූ බවයි.සාලිය හා ප්‍රදීපාගේ හදිසිවියෝව ඔවුන්ගේ ඥාතීන්ට දරාගත නොහැකි පාඩුවකි. එය කියා නිම කළ නොහැක. ඔවුන් මහ මඟ දී හමුවී එක්ව, මෙසේ මහමඟදී එකට මිය යන්නට කිසිදා නොසිතන්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=r1104265</link>
    <topic>වල් අලි ප්‍රහාරයකින්සිවිල් ආරක්ෂක භටයා මරුට</topic>
    <author>අනුරාධපුර සමූහ අශෝක සේනාරත්න සහ අනුරාධපුර මධ්‍යම විශේෂ</author>
    <content>අලි රංචුවක් සමඟ පැමිණි පැටවකු හොරිවිල ගල්කඩවල සිවිල් ආරක්ෂකයන් සිටි බංකරයට ඊයේ (25) අලුයම 1.00ට ඇතුළුවීම නිසා කෝපයට පත් ඇතින්න බංකරයේ සිටි සිවිල් ආරක්ෂක භටයකුට පහරදී ඝාතනය කැර ඇත.මෙසේ මියගොස් ඇත්තේ හොරිවිල පදිංචිව සිටි ඩබ්ලිව්. රනිල් කුමාර හේරත් නැමැති අයකු බව නොච්චියාගම පොලිසිය කියයි.සේවයේ නිරතව සිවිල් ආරක්ෂකයන් තිදෙනකු බංකරයේ සිට ඇත. අලුයම එකට පමණ අලි රංචුවක් බංකරය අසලට පැමිණ ඇතැයි සිවිල් ආරක්ෂක භටයකු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104261</link>
    <topic>මුල් පෙළේ ක්‍රීඩකයන් 14ක් නැතිවඅන්තර් සමාජ ක්‍රිකට් ඇල්මැරෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ප්‍රධානතම අන්තර් ක්‍රීඩා සමාජ ක්‍රිකට් තරගාවලියට මුල් පෙළේ ක්‍රීඩකයෝ 14ක් සහභාගි නොවෙති.මේ හේතුවෙන් දැන් පැවැත්වෙන අන්තර් ක්‍රීඩා සමාජ ක්‍රිකට් තරගාවලිය උණුසුම් තරගකාරීත්වයෙන් තොර එකක් බවට පත්ව ඇත.ඉන්දීය ප්‍රීමියර් ලීග් ක්‍රිකට් තරගාවලියට හා එංගලන්ත ප්‍රාන්ත ක්‍රිකට් තරගාවලියට ශ්‍රී ලංකාවේ මුල් පෙළේ ක්‍රීඩකයෝ බොහෝ දෙනෙක් සහභාගි වී සිටිති.මේ සියලු ක්‍රීඩකයන් මූල්‍ය කොන්ත්‍රාත් ගිවිසුම්වලට එළැඹ ඇති හෙයින් ශ්‍රී ලංකාවේ ප්‍රධානතම අන්තර් ක්‍රීඩා සමාජ ක්‍රිකට් තරගාවලියට සහභාගිවීම දුෂ්කර වී ඇත.එන්. සී. සී. පිලට ක්‍රීඩා කරන හිටපු නායක කුමාර සංගක්කාර අයි. පී. එල් තරගාවලියේ ඩෙකැන් චාර්ජස් පිලට, ලසිත් මාලිංග මුම්බායි ඉන්ඩියන්ස් පිලට හා ෆර්විස් මහරුෆ් එංගලන්තයේ ලැන්කර්ෂයර් ප්‍රාන්තයට එක්ව ඇත. එස්. එස්. සී පිලට ක්‍රීඩා කළ යුතු මහේල ජයවර්ධන අයි. පී. එල් තරගාවලියේ කෝච් පිලට හා දිල්හාර ප්‍රනාන්දු මුම්බායි ඉන්ඩියන්ස් පිලට එක්ව සිටිති.බ්ලුමිෆීල්ඩ් ක්‍රීඩා සමාජයේ ටී.එම්. ඩිල්ෂාන් රෝයල් චැලෙන්ජර්ස් බැංගලෝර් පිලට, සුරාජ් රන්දීව් චෙන්නායි සුපර් කිංග්ස් පිලට එක්ව ඇති අතර කෝල්ට්ස් ක්‍රීඩා සමාජයේ චමින්ද වාස් එංගලන්තයේ නොදම්ටන්ෂයර් ප්‍රාන්ත පිලට හා නුවන් කුලසේකර චෙන්නායි සුපර් කිංග්ස්, තිසර පෙරේරා කෝචී පිලට එක්ව සිටිති.මෙයට අමතරව ද්‍රවිඩ සංගම් පිලේ මුත්තයියා මුරලිදරන් කෝචී පිලටත් ලංකන් ක්‍රීඩා සමාජයේ නුවන් ප්‍රදීප් රෝයල් චැලෙන්ජර්ස් පිල වෙනුවෙන් ඉන්දිය ප්‍රීමියර් ලීග් තරගාවලියේ ක්‍රීඩා කරති.එංගලන්ත ප්‍රාන්ත ක්‍රිකට් තරගාවලියේ දී, රාගම ක්‍රීඩා සමාජයේ මාලිංග බණ්ඩාර කෙන්ට් පිලට හා යුද හමුදා ක්‍රිකට් පිලේ අජන්ත මෙන්ඩිස් සමර්සෙට් පිලටත් මේ දිනවල එක්ව සිටිති.මුල් පෙළේ ක්‍රීඩකයන් නොමැති මෙවර ප්‍රීමියර් ලීග් ක්‍රිකට් තරගාවලියේ දී එංගලන්ත සංචාරයට නම්කර ඇති දිනේෂ් චන්දිමාල් තරග 8කදි ලකුණු 890ක් ලබා සිටී.ශතක 4ක් හා අර්ධ ශතක 4ක් වාර්තා කළ ඔහුගේ ලකුණු සාමාන්‍ය 80.92කි. ඔහු මේ තරග 8දී හතරේ පහර 99ක් හා හයේ පහර 19ක් එල්ල කිරීමට සමත්ව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104262</link>
    <topic>සිවුකොන් කාන්තා එක්දින ක්‍රිකට් අද ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකාව පාකිස්තානය නෙදර්ලන්තය සහ අයර්ලන්තය සහභාගි වන ජාත්‍යන්තර සිවුකොන් කාන්තා එක්දින තරගාවලිය අද (26) ආරම්භ වේ.මේ යටතේ ශ්‍රී ලංකාව සහ පාකිස්තානය අතර තරගය සරවනමුත්තු පිටියේදීත්, නෙදර්ලන්තය සහ අයර්ලන්තය අතර තරගය කෝල්ට්ස් පිටියේදීත් අද පැවැත්වේ.ශ්‍රී ලංකාව සහ අයර්ලන්තය අතර තරගය අනිද්දා (28) සරවනමුත්තු පිටියේ දී පැවැත්වෙන අතර එදිනට පාකිස්තානය, නෙදර්ලන්තය සමඟ එන්. සී. සී. පිටියේ දී තරග වදියි.තරගාවලියේ අවසන් දිනය වන 29 දා ශ්‍රී ලංකාව සහ නෙදර්ලන්තය එන්. සී. සී. පිටියේ දීත් පාකිස්තානය සහ අයර්ලන්තය තර්ස්ටන් පිටියේදීත් තරග වැදීමට නියමිතය. මේ අතර පාකිස්තානයට සූරතාව හිමිකර දෙමින් පෙරේදා (24) නිමාව දුටු සිවුකොන් කාන්තා විස්සයි 20 තරගාවලියේ නෙදර්ලන්තය සමඟ පැවැති තරගයේ දී උඩ පන්දුවක් රැක ගැනීමට ගිය ශ්‍රී ලංකා පිලේ නායිකා ශෂිකලා සිරිවර්ධන ආබාධයකට ලක්වීම හේතුවෙන් අද ඇරැඹෙන එක්දින තරගාවලියෙන් ඇයට ඉවත්වීමට සිදුවී තිබේ.ශෂිකලාට සති 3ක් ක්‍රීඩා කිරීමට නොහැකි වන බැවින් එක්දින තරගාවලියට ඇය වෙනුවට මධුරි සමුද්දිකා කණ්ඩායමට එක් වූ බව ශ්‍රී ලංකා කාන්තා ක්‍රිකට් සම්බන්ධීකරණ නිලධාරිනී වැනේසා ද සිල්වා මහත්මිය දිනමිණට පැවැසුවා ය. අද ඇරැඹෙන එක්දින තරගාවලියේදී දිලානි මහෝදරා ශ්‍රී ලංකා පිලේ නායිකාව ලෙස කටයුතු කරන අතර උප නායිකාව වන්නේ සඳමාලි දොලවත්ත ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104263</link>
    <topic>එංගලන්තයට පලාගිය කඩුලු රකින්නාරැකවරණ මැද පාකිස්තානයට එයි</topic>
    <author>ඉස්ලාමාබාද් (ඒ. එෆ්. පී)</author>
    <content>පාකිස්තානයෙන් එංගලන්තයට පලා ගිය කඩුලු රකින ක්‍රීඩක සුල්කර්නයින් හයිඩර් ඊයේ පෙරළා මව්බිමට පැමිණියේ ය.හයිඩර් යළි පාකිස්තානයට පැමිණියේ තම පවුලේ ආරක්ෂාව පිළිබඳ පාකිස්තාන රජය සහතික වීමෙන් පසුවය.පසුගිය සෙනසුරාදා 25 වැනි වියට පා තැබූ හයිඩර් පාකිස්තාන කණ්ඩායම ඩුබායි හි නැවැතී සිටි හෝටලයෙන් පසුගිය නොවැම්බර් 8 වැනි දින පලා ගියේ ය.ඔහු එසේ පලා ගියේ, දකුණු අපි‍්‍රකාවට එරෙහි එක්දින තරගයක් පාවා නොදුන්නොත් ඔහුව මරා දමන බවට එල්ල වූ තර්ජන නිසා බව ප්‍රකාශ කරමිනි.ගුවන් යානයකින් ඉස්ලාමාබාද් නුවරට පැමිණි හයිඩර් ආරක්ෂක නිලධාරීන් විසින් අභ්‍යන්තර කටයුතු ඇමැති රේමාන් මලික් මුණ ගැසීම සඳහා ඔහුගේ කාර්යාලයට ගෙන යනු ලැබිණි. හයිඩර්ගේ ආරක්ෂාව පිළිබඳ සහතික වී ඇත්තේ මේ ඇමැතිවරයා බව නිලධාරීහු පවසති.එක්සත් අරාබි එමීර් රාජ්‍යයේ දී දකුණු අප්‍රිකාවට එරෙහිව පැවැති තරගමාලාවේ හයිඩර් පාකිස්තාන පිලේ සාමාජිකයකු විය. නොවැම්බර් 8 වැනි දිනට යෙදී තිබූ පස්වැනි හා අවසාන ජාත්‍යන්තර එක්දින තරග දිනයේ දී ඔහු අතුරුදන් විය.ලන්ඩනයට පලා ගිය ඔහු ජාත්‍යන්තර ක්‍රිකට් ක්‍රීඩාවෙන් ඔහුගේ සමුගැනීම නිවේදනය කෙළේ ය.ඉන් සතියකට පසුව ඔහු එරටින් දේශපාලන රැකවරණ සඳහා අයදුම් කෙළේ ය.පසුගිය සතියේදී ඔහු ඇමැති මලික් ලන්ඩනයේ දී හමු වූ අතර තමාට සහ තමාගේ පවුලට ආරක්ෂාව ලබා දෙන බවට මලික් සහතික වීමෙන් පසුව, යළි මව්බිමට පැමිණීමට එකඟ විය. දේශපාලන රැකවරණ සඳහා තමා ඉදිරිපත් කළ ඉල්ලීම අස්කර ගැනීමට ද තීරණය කර ඇති බව හයිඩර් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104264</link>
    <topic>එංගලන්තයට පලාගිය කඩුලු රකින්නාරැකවරණ මැද පාකිස්තානයට එයි</topic>
    <author>ඉස්ලාමාබාද් (ඒ. එෆ්. පී)</author>
    <content>පාකිස්තානයෙන් එංගලන්තයට පලා ගිය කඩුලු රකින ක්‍රීඩක සුල්කර්නයින් හයිඩර් ඊයේ පෙරළා මව්බිමට පැමිණියේ ය.හයිඩර් යළි පාකිස්තානයට පැමිණියේ තම පවුලේ ආරක්ෂාව පිළිබඳ පාකිස්තාන රජය සහතික වීමෙන් පසුවය.පසුගිය සෙනසුරාදා 25 වැනි වියට පා තැබූ හයිඩර් පාකිස්තාන කණ්ඩායම ඩුබායි හි නැවැතී සිටි හෝටලයෙන් පසුගිය නොවැම්බර් 8 වැනි දින පලා ගියේ ය.ඔහු එසේ පලා ගියේ, දකුණු අපි‍්‍රකාවට එරෙහි එක්දින තරගයක් පාවා නොදුන්නොත් ඔහුව මරා දමන බවට එල්ල වූ තර්ජන නිසා බව ප්‍රකාශ කරමිනි.ගුවන් යානයකින් ඉස්ලාමාබාද් නුවරට පැමිණි හයිඩර් ආරක්ෂක නිලධාරීන් විසින් අභ්‍යන්තර කටයුතු ඇමැති රේමාන් මලික් මුණ ගැසීම සඳහා ඔහුගේ කාර්යාලයට ගෙන යනු ලැබිණි. හයිඩර්ගේ ආරක්ෂාව පිළිබඳ සහතික වී ඇත්තේ මේ ඇමැතිවරයා බව නිලධාරීහු පවසති.එක්සත් අරාබි එමීර් රාජ්‍යයේ දී දකුණු අප්‍රිකාවට එරෙහිව පැවැති තරගමාලාවේ හයිඩර් පාකිස්තාන පිලේ සාමාජිකයකු විය. නොවැම්බර් 8 වැනි දිනට යෙදී තිබූ පස්වැනි හා අවසාන ජාත්‍යන්තර එක්දින තරග දිනයේ දී ඔහු අතුරුදන් විය.ලන්ඩනයට පලා ගිය ඔහු ජාත්‍යන්තර ක්‍රිකට් ක්‍රීඩාවෙන් ඔහුගේ සමුගැනීම නිවේදනය කෙළේ ය.ඉන් සතියකට පසුව ඔහු එරටින් දේශපාලන රැකවරණ සඳහා අයදුම් කෙළේ ය.පසුගිය සතියේදී ඔහු ඇමැති මලික් ලන්ඩනයේ දී හමු වූ අතර තමාට සහ තමාගේ පවුලට ආරක්ෂාව ලබා දෙන බවට මලික් සහතික වීමෙන් පසුව, යළි මව්බිමට පැමිණීමට එකඟ විය. දේශපාලන රැකවරණ සඳහා තමා ඉදිරිපත් කළ ඉල්ලීම අස්කර ගැනීමට ද තීරණය කර ඇති බව හයිඩර් කියා සිටියේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104265</link>
    <topic>මාලිංග හා තේරීම් කමිටු සාකච්ඡාව 27දා</topic>
    <author>ප්‍රින්ස් ගුණසේකර</author>
    <content>වේග පන්දු යවන ක්‍රීඩක ලසිත් මාලිංග හා ශ්‍රී ලංකා ක්‍රිකට් තේරීම් කමිටුව අතර විශේෂ සාකච්ඡාවක් හෙට ශ්‍රී ලංකා ක්‍රිකට් මූලස්ථානයේදී පැවැත්වෙන බව ක්‍රිකට් සභාපති ඩී.එස්. ද සිල්වා මහතා ‘දිනමිණ’ ට පැවැසීය.තම අනාගත ක්‍රිකට් ජීවිතය පිළිබඳ ක්‍රිකට් තේරීම් කමිටුව සමග සාකච්ඡාවක් අවශ්‍ය බව ලසිත් මාලිංග පසුගියදා යොමු කළ ලිපියට ප්‍රතිචාර දැක්වීමට ක්‍රිකට් ආයතනය තීරණය කළේ යැයි සිල්වා මහතා පැවැසීය.ටෙස්ට් ක්‍රිකට් ක්‍රීඩාවට තමා යෝග්‍ය නොවන්නේ ඇයිද ? යන ප්‍රශ්නය නිරාකරණය කර ගැනීම මේ සාකච්ඡාවේදී අරමුණ බව ලසිත් මාලිංග ශ්‍රී ලංකා ක්‍රිකට් ආයතනයට දැනුම් දීම අරමුණ වී තිබේ.ටෙස්ට් ක්‍රිකට් තරගයක දින 5 කදී අධික වෙහෙසක් දැරීමෙන් තම පාදයේ ආබාධය උග්‍ර අතට හැරෙන හෙයින් එම තරග අංශයෙන් සමුගැනීම පසුගිය ජනවාරියේ සිට කල්පනා කළ බව මාලිංග සිය ලිපියෙන් දැනුම්දී ඇත.එහෙත් 2012 විස්සයි 20 ලෝක කුසලාන තරගාවලිය හා 2015 ක්‍රිකට් ලෝක කුසලාන තරගාවලිය තෙක් ශ්‍රී ලංකාවට සේවය කිරීම තම බලාපොරොත්තුව බැවින් අනාගත ක්‍රිකට් ක්‍රීඩාව පිළිබඳ ක්‍රිකට් තේරීම් කමිටුවට විස්තර කිරීම මාලිංගගේ අපේක්ෂාව වී ඇත.කෙසේ වුවද ටෙස්ට් ක්‍රිකට් පිටියෙන් සමුගැනීමට ගත් තීරණය නිල වශයෙන් හෙළි කිරීමට සමුගැනීමේ ටෙස්ට් තරගයක් මාලිංගට ලබාදෙනු ඇතැයි ක්‍රිකට් ආරංචිමාර්ග පවසයි.මාලිංගගේ සමුගැනීමේ ටෙස්ට් තරගය ශ්‍රී ලංකාවේ සංචාරය කරන ඔස්ට්‍රේලියාව සමග වනු ඇතැයි ද පැවැසේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104266</link>
    <topic>හොරණ පාපැදි තරගය 30දා</topic>
    <author>හොරණ විශේෂ එම්. ඩී. බී. විජයනාථ</author>
    <content>හොරණ නවෝදය මගින් සංවිධානය කරනු ලබන රයිගම්පුර බක්මහ පාපැදි තරගය 30 දා පෙරවරු හොරණ මහජන ක්‍රීඩාංගණයෙන් ආරම්භ වේ.සමස්ත ලංකා මට්ටමින් පැවැත්වෙන මේ පාපැදි තරගයේ ප්‍රථම ස්ථානය හිමිකර ගන්නා තරගකරුට රුපියල් 50,000ක් ද දෙවැනි ස්ථානයට රුපියල් 35,000ක් ද පිරිනැමීමට නියමිතය. ප්‍රථම ජයග්‍රාහකයන් 10 දෙනාටම මුදල් ත්‍යාග පිරිනැමීමට කටයුතු යොදා ඇත. මේ තරගය සඳහා සහභාගි වන තරගකරුවන් එදින පෙරවරු 7.00ට හොරණ මහජන ක්‍රීඩාංගණයට පැමිණෙන ලෙසත් වැඩි විස්තර සඳහා 034 – 2260954 දුරකථන අංකය අමතන ලෙස සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104267</link>
    <topic>පාණදුර-මොරටුමහා ගැටුම 29-30</topic>
    <author>අළුබෝමුල්ල සමූහ</author>
    <content>පාණදුර ශ්‍රී සුමංගල විද්‍යාලය සහ මොරටුව මහා විද්‍යාලය අතර 59 වෙනි වරටත් පැවැත්වෙන වාර්ෂික මහා ක්‍රිකට් තරඟය මෙම මස 29 සහ 30 යන දිනවලදී පාණදුර නගරසභා ක්‍රීඩා පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104268</link>
    <topic>පොදු රදමඩුලු ක්‍රීඩා උළෙලේ සිදු වූ දූෂණ සම්බන්ධ</topic>
    <author/>
    <content>පසුගිය වසරේ ඉන්දියාවේ පැවැති පොදුරාජ්‍ය මණ්ඩලයීය ක්‍රීඩා උළෙලේ සිදුවූවා යැයි කියන මහ පරිමාණ දූෂණ වංචා හා අක්‍රමිකතා පිළිබඳ ප්‍රශ්න කිරීම සඳහා ක්‍රීඩා උළෙලේ සංවිධායක කමිටු සභාපති ලෙස කටයුතු කළ සුරේෂ් කල්මාඩි එරට මධ්‍යම රහස් පරීක්ෂණ සේවා අංශය මගින් ඊයේ අත්අඩංගුවට ගනු ලැබූවේය.තරග සංවිධායක කමිටුවේ සභාපති ධූරයෙන් නෙරපනු ලැබූ කල්මාඩි ප්‍රශ්න කිරීම සඳහා නවදිල්ලියේ පිහිටි මධ්‍යම රහස් පරීක්ෂණ අංශ මූලස්ථානය වෙත රැගෙන ගොස් ඇත.ඊයේ දහවල් වන විටත් ප්‍රශ්න කිරීම් සිදුවෙමින් පැවැති බව රහස් පරීක්ෂණ නිලධාරියකු ඒ. එෆ්. පී. පුවත් සේවයට පවසා ඇත.පොදුරාජ්‍ය මණ්ඩලය ක්‍රීඩා උළෙල සඳහා ප්‍රතිසංස්කරණ කරනු ලැබූ ක්‍රීඩාංගණවල ප්‍රමිතිය බාලවීමත්, වැඩ කටයුතු ප්‍රමාදවීමත් හේතුවෙන් ඇරැඹි පරීක්ෂණ කටයුතු අනුව මහ පරිමාණ මුදල් අක්‍රමිකතා සිදු වූ ඇති බව මීට පෙර අනාවරණය වී තිබිණි.66 හැවිරිදි කල්මාඩි ඉන්දීය ගුවන් හමුදාවේ හිටපු ගුවන් නියමුවකු වන අතර ප්‍රබල දේශපාලන සම්බන්ධතා රැසක් ඇති පුද්ගලයෙකි.පොදු රාජ්‍ය මණ්ඩලීය ක්‍රීඩා උළෙලේ අක්‍රමිකතා සිදුවීමෙන් පසුව මාධ්‍ය මගින් දැඩි ලෙස විවේචනය කළ කල්මාඩි පසුගිය කාලය පුරා කීපවතාවක්ම ප්‍රශ්න කිරීමට ලක්වී තිබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s1104269</link>
    <topic>මහනුවර පාසල් මලල ක්‍රීඩාමැයි 2දා ඇරැඹේ</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ක්‍රීඩක ක්‍රීඩිකාවන් 3000කට අධික සංඛ්‍යාවක් සහභාගිවන මහනුවර අධ්‍යාපන කලාප පාසල් ජවන හා පිටිය ක්‍රීඩා තරගාවලිය මැයි මස 2වනදා පෙරවරු 8.00 සිට මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ සහභාගිත්වයෙන් ආරම්භ කෙරේ.දින 4ක් තුළ පැවැත්වෙන මෙම තරගාවලියේ ජයග්‍රාහක ජයග්‍රාහිකාවන්ට ත්‍යාග ප්‍රදානය මැයි මස 5 වනදා පෙරවරු 11.30ට තරග පැවැත්වෙන බෝගම්බර ක්‍රීඩාංගණයේදී මධ්‍යම පළාත් ප්‍රධාන අමාත්‍ය සරත් ඒකනායක මහතාගේ අතින් සිදුකෙරේ. මහනුවර අධ්‍යාපන කලාපයේ පාසල් 116න් පාසල් 82ක ක්‍රීඩක ක්‍රීඩිකාවන් සහභාගිවන මෙම තරගාවලියේ තරග කළමනාකාරවරයා වන්නේ ඩබ්ලිව්. ඇම්. ජයන්ත බණ්ඩා මහතාය.පසුගිය තරගාවලියේ බාලක කණ්ඩායම් සූරතාව මහනුවර ත්‍රිත්ව විදුහල දිනාගත් අතර බාලිකා කණ්ඩායම් සූරතාව මහනුවර මහමායා බාලිකා විදුහල දිනාගත්තේය.හිල්වුඩ්, පුෂ්පදාන , මෝබ්‍රේ, සාන්ත අන්තෝනි බාලිකා යන විදුහල් ද බාලිකා අංශයෙන් දක්ෂ කණ්ඩායම් මෙවර ඉදිරිපත් කර ඇත.බාලක අංශයෙන් ධර්මරාජ, සාන්ත අන්තෝනි, විද්‍යාර්ථ සහ රනබිම රාජකීය විදුහල් දක්ෂ කණ්ඩායම් මෙවර ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s11042610</link>
    <topic>38 වැනි උපන්දිනය දාසචින්ට තෑග්ගක්</topic>
    <author>හයිඩ්‍රාබාද් (ඒ.එෆ්.පී)</author>
    <content>සිය පිලේ නායක සචින් තෙන්ඩුල්කාර්ට උපන්දින තෑග්ගක් ලෙස මුම්බායි ක්‍රීඩකයෝ ඩෙකන් චාර්ජර්ස් පිලට එරෙහිව ලකුණු 37ක ජයග්‍රහණයක් ලබා දුන්නේය.තෙන්ඩුල්කාර්ගේ 38 වැනි උපන්දිනය යෙදී තිබූ පෙරේදා ((24) රාත්‍රී පැවති මේ තරගයේ පළමුව පන්දුවට පහර දුන් මුම්බායි පිල ඕවර 20 අවසානයේ කඩුලු 4 කට ලකුණු 172 ක් රැස් කළ අතර ඩෙකන් පිලට ලබාගත හැකි වූයේ කඩුලු 8 කට ලකුණු 135ක් පමණි.මුම්බායි ඉනිමේදී රෝහිත් ෂර්මා නොදැවී ලකුණු 56ක් රැස් කළ අතර ඇන්ඩෲ සීමන්ඩ්ස් නොදැවී ලකුණු 44 ක් ලබා ගත්තේය. සචින් තෙන්ඩුල්කාර් ලකුණු 28 ක් රැස් කළේය.ඩෙකන් චාර්ජර්ස් පිලේ වැඩිම ලකුණු සංඛ්‍යාව වාර්තා වූයේ නායක කුමාර් සංගක්කාරගේ පිත්තෙනි. ඔහු ලකුණු 34 ක් රැස් කළේය. අමිත් විෂ්රා නොදැවී ලකුණු 25 ක් ලබා ගත්තේය. විශිෂ්ට පන්දු යැවීමක නිරත වූ ලසිත් මාලිංග ලකුණු 9 කට කඩුලු 3 ක් දවාලීය.මුම්බායි පිල - 172 /4 (ඕවර 20) රෝහිත් ෂර්මා නොදැවී 56, ඇන්ඩෲ සීමන්ඩ්ස් නොදැවී 44 , ඩෙවි ජාකොබ්ස් 32, සචින් තෙන්ඩුල්කාර් 28 (අමිත් මිෂ්රා 14/2)ඩෙකන් පිල - 135 / 8 (ඕවර 20) කුමාර සංගක්කාර 34 , අමිත් මිෂ්රා 25,, එස්. දවාන් 25 ( ලසිත් මාලිංග 9 / 3)මේ අතර මහේල ජයවර්ධනගේ නායකත්වයෙන් යුත් කොචි ටස්කර්ස්ට පිලට එරෙහිව කඩුලු 8 ක ජයක් අත්කර ගැනීමට ශේන් වොන්ගේ නායකත්වයෙන් යුත් රාජස්තාන් රෝයල්ස් පිල සමත් විය.පළමුව පන්දුවට පහරදුන් කෙචි පිල ලකුණු 109 කට සීමා කරමින් නායක ශේන් වෝන් සහ එස්. ත්‍රිවේදී කඩුලු 3 බැගින් දවාලූහ.ජයග්‍රාහී ඉලක්කය සපුරා ගැනීමට රාජස්තාන් රෝයල්ස් පිලට වැය වූයේ ඕවර 14.1 ක් පමණි. රාජස්තාන් පිලේ ආරම්භක පිතිකරුවන් වු ශේන් වොට්සන් සහ රාහුල් ඩ්‍රාවිඩ් විශිෂ්ට පිතිහරඹයක නිරතවෙමින් පිළිවෙලින් ලකුණු 49 ක් සහ 44ක් රැස් කළහ.කොචි පිල - 109 (ඕවර 20) පාර්තිව් පටේල් 32, රවීන්ද්‍ර ජඩේජා 22 (ශේන් වෝන් 16 /3, එස්. ත්‍රිවේදි 19 /3)රාජස්තාන් පිල – 111/2 (ඕවර 14. 1) ශේන් වොට්සන් 49 , රාහුල් ඩ්‍රාවිඩ් 44.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=s11042611</link>
    <topic>ප්‍රීමියර් ලීග් දෙවැනි කොටසේක්‍රිකට් සූරතාව මුවර්ස් පිලට</topic>
    <author>ෆවුස් මොහොමඩ්</author>
    <content>අන්තර් සමාජ ප්‍රීමියර් ලීග් තරගමාලාවේ දෙවැනි කොටසේ සූරතාව දිනා ගැනීමට මුවර්ස් ක්‍රීඩා සමාජය සමත් විය.අවසන් වටයේ තරග පෙරේදා (24) නිමාවට පත් වූ අතර තරග 9කට සහභාගි වී ඉන් තරග 7ක් ජයගත් මුවර්ස් පිල තරග 2ක් ජය පරාජයෙන් තොරව නිමා කර ගත්තේ ය. දෙවැනි කොටසේ අපරාජිත කණ්ඩායමක් වන මුවර්ස් පිල ප්‍රසාද ලකුණු 127ක් ලබා ලකුණු සටහනේ පෙරමුණේ පසුවෙයි.කණ්ඩායම් 10ක් තරග වැදුණු දෙවැනි කොටසේ තරගාවලියේ මූලික වටය ආරම්භ වූයේ පෙබරවාරි 18 වැනිදා ය.දෙවැනි කොටසේ ප්‍රසාද ලකුණු 111ක් ලබා ලකුණු සටහනේ දෙවැනි ස්ථානය හිමිකර ගත් යුද හමුදාව තරග 9කට සහභාගි වී තරග 6ක් ජයගත් අතර තරග 3ක් ජය පරාජයෙන් තොරව නිමාවට පත්කර ගත්තේ ය. යුද හමුදාවද දෙවැනි කොටසේ අපරාජිත කණ්ඩායමක් වේ.මෙවර තරගාවලියේ දෙවැනි කොටසේ වැඩිම ලකුණු ලාභියා වන්නේ පොලිස් ක්‍රීඩා සමාජයේ තරංග ඉන්දිකය. ඔහු තරග 9කදී ලකුණු 711ක් ලබා ගැනීමට සමත් විය. ඊට ශතක 3ක් සහ අර්ධ ශතක 2ක් ඇතුළත් විය. නාවික හමුදාවේ උදාර ජයසුන්දර තරග 9කදී ලකුණු 664ක් ලබා ගත්තේ ය. ඔහු තරගාවලියේ අර්ධ ශතක 8ක් රැස්කර ගැනීමට සමත් විය.නාවික හමුදාවේ දුලාංජන මෙන්ඩිස් තරග 9කදී ලකුණු 1120කට කඩුලු 69ක් දවා ගැනීමට සමත් විය. යුද හමුදාවේ එස්. ප්‍රසන්න තරග 9කදී ලකුණු 995කට කඩුලු 67ක් දවාලීය. පාණදුර ක්‍රීඩා සමාජයේ අමිල පෙරේරා තරග 9කදී ලකුණු 904කට කඩුලු 62ක්ද අන්තෝනියන්ස් ක්‍රීඩා සමාජයේ චතුර රන්දුනු තරග 9කදී ලකුණු 1242කට කඩුලු 61ක් ද දවා ගත්හ.ද්‍රවිඩ සංගම් පිලටපළමු ඉනිමේ ජයක්මේ අතර ප්‍රීමියර් ලීග් තරගමාලාවේ “ඒ” කොටසේ තරගයකින් සරසන්ස් පිලට එරෙහිව පළමු ඉනිමේ ජයක් අත්කර ගැනීමට ද්‍රවිඩ සංගම් පිල සමත් විය.තුන් ඉරියව්වෙන් දස්කම් දැක් වූ ද්‍රවිඩ සංගම් පිලේ ජීවන් මෙන්ඩිස් පිත්තෙන් දස්කම් දක්වා ශතකයක් වාර්තා කළ අතර පන්දු යැවීමේ දී ලකුණු 37කට කඩුලු 6ක් ද දවා ගැනීමට සමත් විය.ද්‍රවිඩ සංගම් පිල පළමු ඉනිම – 347 / 5 (ඉනිම අත්හිටුවන ලදී) ජීවන් මෙන්ඩිස් 109, සචිත්‍ර සේරසිංහ නොදැවී 80, ගයේශාන් වීරසේකර 79, ඉසුරු උදාන නොදැවී 52, (ඉසුරු වර්ණ 48 / 2) සහ දෙවැනි ඉනිම 40 / 2සරසන්ස් පිල පළමු ඉනිම 139 - ශිහාන් කමිලින් 73 (ජීවන් මෙන්ඩිස් 37 / 6)ලන්කන් ක්‍රීඩා සමාජය සමඟ පැවැති තරගයෙන් පළමු ඉනිමේ ජයක් වාර්තා කිරීමට රාගම කණ්ඩායම සමත් විය.ලන්කන් පළමු ඉනිම – 159චානක විජේසිංහ 62 (තිලංක පේ‍්‍රමරත්න 23/ 4)රාගම පළමු ඉනිම – 235 / 4නයන ප්‍රනාන්දු 81, රමේෂ් බුද්ධික 67, දුමින්ද පෙරේරා නොදැවී 60 හලාවත මේරියන්ස් සහ බදුරළිය කණ්ඩායම අතර පැවැති තරගයෙන් පළමු ඉනිමේ ජයක් ලබා ගැනීමට හලාවත මේරියන්ස් පිල සමත් විය.හලාවත පළමු ඉනිම 210 ගයාන් විජේකෝන් 56, (තිලකරත්න සම්පත් 53 / 4) සහ දෙවැනි ඉනිම 51 / 1බදුරළිය පළමු ඉනිම 143 තිලකරත්න සම්පත් 34 (මලින්ද පුෂ්පකුමාර 48 /7).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=f1104261</link>
    <topic>ආර්ථික ඉලක්ක ජය ගැනීම දුෂ්කර නැහැ</topic>
    <author>සාකච්ඡා කෙළේ ජයසිරි මුණසිංහ</author>
    <content>* අපි පළමුව, ආර්ථික අංශයෙන් මේ කතිකාව පටන් ගනිමු. මෑතකදී ශ්‍රී ලංකා මහ බැංකුව විසින් නිකුත් කළ මහ බැංකු වාර්තාවේ සඳහන් අප රට ලැබූ ආර්ථික ජයග්‍රහණ පිළිබඳව යම් පැහැදිලි කිරීමක් කළ හැකිද?අපි පළමුව, මහ බැංකු වාර්තාව කියන්නේ කුමක්දැයි යම් තරමකින් හෝ පැහැදිලි කරගතහොත් හොඳ යැයි සිතනවා. මට ඊට ඉඩක් දෙන්න. රාජ්‍ය මූල්‍ය පනත අනුව වසරක් නිම වී නව වසරේ මාස 4ක් ඉක්ම යෑමට පෙර, ශ්‍රී ලංකා මහ බැංකුව විසින් ඉකුත් වසරේ රටේ ආර්ථිකයේ ක්‍රියාකාරකම් පිළිබඳ මුදල් ඇමැතිවරයා වෙත වාර්තාවක් ප්‍රදානය කළ යුතුයි. මේ වාර්තාව ඉතාම වැදගත් එකක්. ඒ වාගේ ම ස්වාධීන එකක්.මේ වාර්තාවෙන් පෙර වසරේ ආර්ථික ක්‍රියාකාරකම් පදනම් කරගෙන තොරතුරු දැක්වීමක් කරනවා. මහ බැංකු වාර්තාවක් එළිදැක්වූ වහාම කවුරුත් අහන්නේ රටේ ආර්ථික වර්ධන වේගය කීය ද? කියලායි.මේ වර්ධන වේගය මැන බලන්නේ, ගත වූ වර්ෂයේ රටේ මුළු නිෂ්පාදනයේ ම කොතරම් වැඩිවීමක් සිදු වීදැයි ගණන් බැලීමෙන් පසුවයි. නිෂ්පාදනය වැඩිවීමක් තිබුණොත් ආර්ථික වර්ධනයක්. නිෂ්පාදනයේ වැඩිවීමක් සිදුනොවුණහොත් ඒක ඍණ ආර්ථික වර්ධනයක් වෙනවා.මේ විදිහට බලද්දී අපේ රටේ දෙවැනි හොඳම ආර්ථික වර්ධන වේගය වාර්තා කළේ 2010 දීයි. ඊට පෙර වැඩිවීම වර්ධන වේගය වාර්තා කළේ 1978 දීයි. මේ අවස්ථා දෙකෙන් වඩාත් වැදගත් ම අවස්ථාව මෙවර වැඩිවීම බව කිවයුතුමයි.* මෙරට ඉතිහාසයේ වාර්තා වූ ඉහළම ආර්ථික වර්ධන වේගය සියයට 8.2 වාර්තා කළේ වර්ෂ 1978 දීයි. වසර 2010 එය 8%යි. නමුත්? මින් වඩා වැදගත් වන්නේ 1978 ට වඩා ගිය වසරේ වර්ධනය බව ඔබ කියනවා. ඊට හේතුව කුමක් ද?ඇත්තටම, 1978 ආර්ථික වර්ධන වේගයට වඩා 2010 8% ආර්ථික වර්ධනය සුවිශේෂියි. ඉතා වැදගත්. ඒකට හේතු ගණනාවක් කියන්න පුළුවන්. ලෝකේ ඕනෑම රටක ආර්ථික වර්ධනයට පසුබිම් විය යුතු සෑම සාධකයකම දියුණුවක්, වර්ධනයක් තිබිය යුතුමයි. නමුත්! 1978 අවුරුද්දේ ආර්ථිකයේ සෑම සාධකයකම වර්ධනයක් සිදු වී නෑ. එතැන සිදු වුණේ, ඊට පෙර 1970 – 77 කාලයේ තිබූ සංවෘත ආර්ථික ක්‍රමය වෙනුවට, ඕනෑම දෙයක්, කිසිම බාධාවකින් තොරව රටට ගොඩබෑමේ හැකියාව ලබාදෙන විවෘත ආර්ථික ක්‍රමයක් රටට හඳුන්වාදීමයි. එතැනදී අපේ ආර්ථිකයේ වර්ධනය වුණේ පිම්බීමකින්. සැබෑ ලෙස නොවෙයි.* ඒ ගැන වැඩිදුර පැහැදිලි කිරීමක් කළ හැකි ද?1970 – 77 කාලයේ අපේ රටේ තිබුණේ, අපිට අවශ්‍ය දේ අපිම වවා ගන්න, අපිම නිෂ්පාදනය කර ගත්හ අපේ ගොවියාට, නිෂ්පාදකයාට ශක්තිය, ධෛර්ය ලබාදුන් ආර්ථික ප්‍රතිපත්තියක්. අපි අපිට අවශ්‍ය බොහෝ දෙයින් ස්වයංපෝෂිත වීමට උත්සාහ දැරුව. නමුත් 1978 දී ජේ. ආර්. ජයවර්ධන ජනාධිපතිතුමා මේ ක්‍රමය මුළුමනින් ම කණපිට හැරෙව්වා. මිරිස් කරල, ඵෑණු ගෙඩියේ සිට අධි සුඛෝපභෝගී භාණ්ඩ පවා ඉවක් බවක් නැතිව අපේ රටට ගොඩබෑමේ නිදහස ඔහු ලබා දුන්නා. මේ හරහා ආනයනවල වැඩිවීමක් සිදු වුණා. එතැනින් ආර්ථික වර්ධනය ඉහළ ගියා. ඒ හැරෙන්නට අපේ ගොවියාට නිෂ්පාදකයාට ඇති වූ සෙතක් නෑ.* වර්ෂ 1978 දී අපේ රටේ සිදු වූ ආර්ථික ප්‍රතිපත්තියේ වෙනසින් වූ දේ කුමක් ද?ඇත්ත ම කථාව තමයි, අපේ ගොවියා, නිෂ්පාදකයා දණ ගැස්සූ වැඩපිළිවෙළට ආරම්භය දැමීමයි සිදුවුණේ. ඒක අපේ රටේ අද දක්වා එන ආර්ථිකයේ දුබලතාවයන්ට මුල්වීම වුණා. අවුරුදු තිහක් තිස්සේ ඇති වී තිබූ මහා විනාශකාරී යුද්ධය ආරම්භයට පවා, සමාජමය, ආර්ථිකමය දේශපාලන හේතු මතුª වූයේ මේ ආර්ථික ප්‍රතිපත්තිය හඳුන්වා දුන් නිසායි.* ඔබට එය පැහැදිලි කළ හැකි ද?මම එක උදාහරණයක් කියන්නම්, එදා 1970 – 77 කාලේ අපේ රටේ ගොවියෝ නිෂ්පාදකයෝ රටට දැනෙන දෙයක් කළා. එදා යාපනයේ විශාල ගොවි ජනතාවක් වගා කළා. මේ අයට රජයේ ප්‍රතිපත්තිය වඩාත් ගැලපුණා. නමුත්? ජේ. ආර්. ජයවර්ධන ජනාධිපතිතුමාගේ ආර්ථික ප්‍රතිපත්තිය ඔවුන්ට ගැලපුණේ නෑ. ඒක ඉතාම හොඳින් පැහැදිලි වුණ එක් අවස්ථාවක් මට මතකයි. ඒ තමයි 1982 ජනාධිපතිවරණය. රටේ දකුණේ සෑම තැනම හොර මැර, මැතිවරණ මගඩි කරල ජේ. ආර්. ජයවර්ධන ජනාධිපතිතුමාලා දිනුවත්, යාපනයේ ජනතාව දිනා ගන්න බැරිවුණා. ඔවුන් හෙක්ටර් කොබ්බෑකඩුව මැතිතුමාටයි ඡන්දය ලබාදුන්නේ. ඒ ඔවුන් එතුමාගේ කෘෂිකාර්මික ප්‍රතිපත්තිය අගය කළ නිසායි.* වසර 2010 රටේ ආර්ථික වර්ධනයේ සුවිශේෂී ලක්ෂණ මොනවාද?ඉතාම පැහැදිලිව අපිට කියන්න පුළුවන්, මේ ආර්ථික වර්ධනය, ඊට සාධක වන සෑම අංශයකම ඉහළයෑමක්, වැඩිවීමක් සමඟ ළ¼ඟා කරගත් එකක් බව. රටේ කෘෂිකර්මය, කර්මාන්ත හා සේවා අංශ තුනේම වර්ධනයක් අත්වී තිබෙනවා. කෘෂිකර්මය 11% - 9% කින්, කර්මාන්ත 28.7% කින්, සේවා අංශය 59.3%කින් වර්ධනය වී තිබෙනවා. තවත් උදාහරණ දැක්විය හැකියි.* ආර්ථිකයේ වර්ධනයක් සිදු වූ විට ඉදිරියට යන සෙසු සාධක මොනවාද?අපේ රටේ ඉතිහාසයේ අඩුම සේවා වියුක්තිය වාර්තා කරලා තිබෙනවා. එය 4.9%යි. අපේ රටට ලැබෙන අපනයන ආදායම් විවිධ ප්‍රශ්න මැද්දේ වැඩිවෙලා තිබෙනවා. 17.3%කින්. පිටරට සිටින අයගෙන් ලැබෙන ආදායම් සියයට 23.6කින් වැඩිවෙලා. සංචාරකයින්ගේ පැමිණීම 46.1%කින් වැඩිවෙලා. ගෙවුම් ශේෂ අතිරික්තය ඩොලර් මිලියන 921යි.අපේ රටේ ඉතිහාසයේ වාර්තා කළ වැඩිම විදේශ සංචිතය වාර්තා කළා. දැන් අපේ විදේශ සංචිතය අමෙරිකානු ඩොලර් කෝටි 660යි. අයවැය හි¼ඟය සියයට 9.9 සිට සියයට 7.9 දක්වා අඩුවෙලා. රුපියල සියයට 3.1කින් අධිප්‍රමාණය වෙලා. උද්ධමනය තනි ඉලක්කමකට ගෙනාවා. අපිට ඒක 5.9 මට්ටමේ තබා ගැනීමට හැකි වී තිබෙනවා. මේවා සුවිශේෂ ආර්ථික ජයග්‍රහණයයි.* අපි රටක් ලෙස වේගයෙන් ආර්ථික ජයග්‍රහණ අත්කරගනිමින් ඉදිරියට යන මොහොතක් මේ. ඉදිරි ඉලක්ක හා අපේ ජාතියේ අපේක්ෂා අපට ජයගත හැකිවේ යැයි ඔබ සිතනවාද?මම නොබියව කියනවා අපි, ජාතියක් ලෙස ඉතා ඉක්මනට දියුණුවන බව. ඒක කෙනෙකුට නිකම් කියන්න බෑ. අපි ළ¼ඟා කරගත් ජයග්‍රහණ දෙස බලා ඉදිරි ඉලක්ක ළඟා කරගන්නා වැඩපිළිවෙළ සාර්ථකව ක්‍රියාවට නැංවීම හරහා ළඟා වන බව කියන්නට ඕනෑ.* මේ තත්ත්වය වඩාත් පැහැදිලි කළ හැකි ද?මහා විනාශකාරී යුද්ධයක් කාටවත් ඉවර කරන්න බෑ කී දෙයක්. ජනාධිපතිතුමාගේ අභීත නායකත්වය නිසා එය අවසන් කිරීමට අපිට හැකිවුණා. ලෝකේ බොහෝ යුද්ධ තිබූ රටවල් ඒවා නිමා වී වසර පහ, දහය, ඊටත් වඩා අවුරුදු 10, 15 කථා කළේ පශ්චාත් යුධ සමයේත් අපිට දියුණු වෙන්න උදව් කරන්න කියායි. ඔවුන් ලෝකයාගෙන් උදව් ඉල්ලුවා. තම ජාතියෙන් ම උදව් ඉල්ලුවා.අපේ රටේ මහා විනාශකාරී යුද්ධය නිමා වුණේ 2009 මැද. දැන් අවුරුදු දෙකක් නෑ. 8%ක ආර්ථික වර්ධනයක් ළ¼ඟා කරගෙන තිබෙනවා. මේ තමයි අපේ සුවිශේෂී හැකියාව. ඊට නිසි නායකත්වය, ම¼ඟපෙන්වීම් ලබාදෙන්නේ ජනාධිපතිතුමායි. එතුමාගේ දර්ශනය මහින්ද චින්තනයයි. ලෝකය කැමැති නෑ, එයට ගමේ භාෂාවෙන් කියනවා නම්, අපි අළු ගසා නැගිටිනවාට. ඒකයි අපිට මේ කෙණහිළිකම් කරන්නේ. අපි දියුණු ජාතියක්, කාටවත් අත නොපාපු දියුණු බටහිර රටවල් ඉදිරියේ දණ බිම නොගහන ජාතියක් වන බව පැහැදිලියි. ඔවුන් අපට විරුද්ධවීමට හේතුවත් එයයි.* වසර 2016 වන විට අපේ රටේ ඒක පුද්ගල ආදායම ඩොලර් 4000 සීමාවට අපිට ළඟා විය හැකි ද?අනිවාර්යෙන් ම පුළුවන්. අපි ඒ සඳහා වූ ඉලක්ක ගත වැඩපිළිවෙළක් ඇතිවයි දැන් ගමන් කරන්නේ. දැන් බලන්න අපිට ඉතා ලෙහෙසියෙන් සංචාරක, ඉදිකිරීම් අංශ දියුණු කරන්න පුළුවන්. මම තොරතුරු තාක්ෂණ විෂයභාර ඇමැතිවරයායි. අපි මේ අංශයත් රටේ දියුණුවට වඩාත් දායක කර ගන්නවා. අපිට ඉලක්ක තිබෙනවා. ඒවා ජය ගැනීමට යන වැඩපිළිවෙළ තිබෙනවා.* තොරතුරු තාක්ෂණයේ අනාගත ඉලක්කයන් මොනවාද?වසර 2005 අපේ රටේ පරිගණක සාක්ෂරතාවය සියයට 4යි. එය අද වන විට සියයට 30. මේ ප්‍රමාණය වසර 2016 වන විට සියයට 75ක් කිරීම ජනාධිපතිතුමාගේ අරමුණයි. අපිට මේ වන විට තොරතුරු තාක්ෂණ අංශයෙන් ඩොලර් මිලියන 400 ක ආදායමක් ලැබෙනවා. අපේ ඉලක්කය එය 2016 වන විට ඩොලර් මිලියන 2000 බවට පත් කිරීමයි. තොරතුරු තාක්ෂණයේ ප්‍රතිලාභ රටේ ඈත පිටිසර ගැමියා වෙත පවා ලබාදීම අපේ ඉලක්කයයි. ඒවාගේ ම මේ අංශයෙන් ඉහළ වැටුප් ලැබෙන නව රැකියාලාභීන් ලක්ෂ දෙකක් බිහි කිරීම අපේ අරමුණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=f1104262</link>
    <topic>අහසට නැඟජලය විදිනහුම්මානය</topic>
    <author>දුමින්ද කාරියවසම් ඡායාරූප -නිරෝෂ් ප්‍රියංක බටේපොළ</author>
    <content>කවුද දැකලා තියෙන්නෙ හුම්මානෙ පටන් ගන්න විදිහ ?... “අපේ ගමනේ එක් මාර්ගෝපදේශකයෙකු ඇසූ පැනයෙන් සියල්ලෝ ම නිරුත්තර විය. මද නිහැඩියාවකින් පසුව මද ධෛර්යයක් උපදවාගෙන එක් අයෙකු කටහඬ අවදි කෙළේ ය.“.. ඒකට ඉතින් බෝට්ටුවකින් යන්න වේවි නේ ද ? ... ““ඔව්... ඔව්.. බෝට්ටුවකින් තමයි යන්න ඕනෑ.. “දැන් කාගේත් කුතුහලය උපරිම තලයට ළඟා වී ඇත. හුම්මානය නම් අසිරිමත් දිය කද උපදින තැන බලා ගැනීමට අපි සියල්ලෝ ම එක හඬින් ඡන්දය දුනිමු. මන්දයත් මේ නම් මහා කාර්ය අවස්ථාවක් බව අපට ම හැඟී ගිය බැවිනි.ඒත් ගමන අවධානම් බව අමතක කළ නොහැකි ය. මාර්ගෝපදේශකයා පොරොන්දුවක් නොදී ම මුහුදට ම ආවේනික අමුතු වචනවලින් ඔහුගේ හිතවතුන් සමඟ කථා කරයි. ඒ අතර මාරියාව, මුහුදු වලාව ආදී තරමක් අසා පුරුදු වචන ද හුවමාරු වෙනු අසෙයි.“.. දැං අපි කවද්ද යන්නේ ? “ඉවසිල්ලක් නැති තවත් අයෙකු හුරු පුරුදු මාර්ගෝපදේශකයාගෙන් ඇසුවේ පොරොන්දුවක් ලබා ගැනීමට ය. ඔහු නිවිසැනසිල්ලේ කීවේ “හෙටම යමු” කියා පමණි.අප නවාතැන් ගෙන සිටියේ තංගල්ල නගරයෙන් මදක් ඈතට වන්නට පිහිටා තිබූ නවාතැනක ය. මුහුද හඬනු අපේ නවාතැනට හොඳින් ඇසෙයි. හෙට උදෑසන ත්‍රාසය සපිරි අමුතු ගමනකට සිහින මවමින් අපේ නඩය ගත කෙළේ අවිවේකී රාත්‍රියකි. උදෑසනින් ම මා දැල් අදින ස්ථානයේ දී හමු වීමට ගිවිස ගෙන වෙන්ව ගිය මාර්ගෝපදේශකයා වෙලාවට පැමිණෙන ලෙසට සියුම් අනතුරු ඇගවීමක් ද කෙළේ ය.මුහුදේ අසිරිය හොඳින් ම බලා ගැනීමට කදිම හැන්දෑවරුවත්, උදෑසනත් ය. රත් පැහැ ගැන්වුණු හිරු කිරණ මුහුද සිප ගන්නට වෙර දරන අයුරු, ඈතින් හෙමි හෙමිහිට දියඹට ළඟා වන ඔරු පෙළ රළ මත උඩ පහළ ගමන් කරන ආකාරයත් කැමරා කාචයක සටහන් නොකර තබා ගැනීමට නොහැකි තරම් ය. අපේ කැමරා ශිල්පියා හනි හනික තම කැමරාව මෙහෙයවමින් මතකයට සොඳුරු දර්ශන ගබඩා කර ගනු පෙනෙයි.උදෑසන හත පමණ වන විට අවදි වී ගමනට පේවී සිටි අපේ නඩය බලා සිටියේ මාර්ගෝපදේශක මිතුරන්ගෙන් පණිවුඩයක් ලැබෙන තෙක් ය. දැන් කවුරුත් නොසන්සුන් ය. හුම්මානය නම් ශ්වේත දිය කඳ හොරෙකු මෙන් මුහුද යට සිට පැමිණෙන ආකාරය මුහුදේ සිට නැරැඹීමට යනවාය යන සිතුවිල්ලත් අප සැවො ම කුල්මත් කෙළේ ය.අප බලාපොරොත්තුවෙන් සිටි ඇමැතුම ලැබුණි. වහ වහා තංගල්ලේ සිට කුඩාවැල්ලට අප ළඟා වූයේ මදක් දෙගිඩියාවකිනි. භීතිය, සතුට, ආශාව, බලාපොරොත්තුව එකට කැලතුණ හැඟීමකින් සෑම සියලු දෙනා ම කලබලව සිටියා වැනි ය. තංගල්ලත් දික්වැල්ලත් අතර වු කුඩා වැල්ලේ සිට කිලෝමීටර 3ක් තරම් දුර මාවැල්ලට ළඟා වීමට අපට එතරම් කාලයක් මිඩංගු කිරීමට අවශ්‍ය නොවී ය.මාදැල් අදින තැන අපේ ගමනට සියලු කලමනා ලැහැස්ති කර අවසන් ය. දැන්දැන් ගමනේ ආශාව අභිභවමින් භීතියක් හිත තුළින් නැඟී එන්නාක් මෙනි. නඩයේ කිහිප දෙනෙකු මහ මුහුද දෙස බලා සිටියේ තරමක් තැති ගත් ආකාරයට ය. සෑම දෙනෙකුට ම මද ත්‍රාසයක් හැංගී තිබූ බව නොකියා ම බැරි ය. සුනාමි ව්‍යසනයෙන් පසුව තරමක් රළු වූ මුහුද දෙස වුවත් හැඟීම් කිහිපයක් නොමැතිව බලා සිටීම තරමක් අපහසු කාර්යයකි. සුපුරුදු ලෙස එදිනත් මුහුද චන්ඩ ය. සැර පරුෂ ය. තරහට මෙන් රැළි නඟිමින් අපට අභියෝග කරන්නාක් මෙනි.“හා... හා කට්ටියම පොඩ්ඩක් බෝට්ටුව මුහුදට අල්ලන්න උදව් කරමු ද ? ... “කාරුණික ඉල්ලීමකි. කවුරුත් එකා වන්ව බෝට්ටුව මුහුදට තල්ලු කිරීමට පටන් ගත්තේ මොහොතකට පෙර පැවැති බිය අමතක කරමිනි. මේ නුපුරුදු බෝට්ටු තල්ලු කිරීම අපට මහා විනෝදයක් වුවත් අපේ වගකීම දරන මාර්ගෝපදේශක මිතුරන්ට නම් බැරෑරුම් ක්‍රියාවලියකි. ඔවුන් කෑ කෝ ගසමින් බෝට්ටුව පණ ගන්වන්නට උත්සාහ කරයි. අණ ලැබුණු වහා ම අපි බෝට්ටුවට නැග වාඩි ගත්තෙමු. ඇන්ජිම සැර දමමින් ක්‍රියාත්මක වූයෙන් අපි පොඩි දරුවන් මෙන් බෝට්ටුවේ ගැටිති අල්ලා ගතිමු.“කවුරුත් දගලන්න එපා. හොඳට අල්ලගන්න... “දැගලීමට නම් කාටවත් උවමනාවක් නැත. කියන්නත් පෙර බෝට්ටුව අල්ලා ගැනීම නම් කවුරුත් ඉටු කර තිබුණි. බෝට්ටුවේ වේගය නොසිතූ ලෙස වැඩි වෙන්නට පටන් ගත් විට අල්ලා ගත් ස්ථානවලින් අපව උඩට වීසි වෙන්නාක් මෙන් විය. නිල් පැහැ ගැන්වුණු සාගරයේ රළ මත ඉතාමත් වේගවත්ව ඉගිලී යන බෝට්ටුව අපේ බය දෙගුණ තෙගුණ කෙළේ ය. ඉහළ නඟින රළ පහර මකමින් යන ගමන වින්දනය කිරීමට අපට හැකි වුණේ මද දුරක් ගිය කල්හි ය.ඈත මානයේ පෙනෙනා කුඩා ගොඩබිමක් අසලින් පාවෙන් කුඩා ඔරුවක් හැරෙන්නට දැන් කිසිවක් අපට නොපෙනේ. හතර අතින් ම අපිව මුහුද ගිලගෙන අවසානයි මෙනි. මේ සියල්ලට ම මෑතින් මහත් වේගයෙන් අපේ බෝට්ටුව පාවී යයි. කිලෝමීටරයක් තරම් දුරගිය පසු හදිසියේ ම බෝට්ටුවේ එන්ජිම නතර විය. කාගේත් හදවත නතර වූවාක් මෙන්විය. පීනන්නට නොදත් අපි බහුතරය මුහුණින් මුහුණ බලමින් ඇසුවේ එකම දෙයකි.“.. ඇයි... ඇයි... බෝට්ටුව කැඩිලද ? ... ““නෑ... නෑ... බයවෙන්න එපා. අපි මෙතනින් හරවලා හුම්මානෙ පැත්තට යන්නයි හදන්නේ... “එක් අයෙකු අපේ බියගත් මුහුණු දැක සිනාසෙමින් එසේ කීවේ උත්තරයක් පමා වුවහොත් එකිනෙකා මුහුදට පනී යැයි සිතාගෙන මෙනි.නැවත පණගැන්වෙන බෝට්ටුව කොණක සිටින අපේ කැමරා ශිල්පියා කැමරාවට දුලභ සටහන් පෙළක් ගැනීමට බලා සිටින්නේ නොඉවසිල්ලෙනි. දැන් බෝට්ටුවේ වේගය තරමක් අඩු ය. යාන්තමින් පැද්දෙමින් ඉදිරියට ඇදෙන බෝට්ටුව හුදකලා ගමනක යෙදෙයි. ගමන තරමක් නුහුරු ය. අපටත් නොතේරෙන ලෙසින් ඉදිරියට ම ඉලක්කය කරා සේන්දු වන බෝට්ටුව ගැස්සෙයි. එහෙත් කවුරුත් වැඩි කතා බහක නොයෙදෙයි.ඒ සැනින් අපට තවත් අණක් ලැබෙයි.“කවුරුත් දඟලන්න එපා... දැන් බෝට්ටුව නතර කරනවා. ඔය පේන්නේ.. කියන විටත් අප හුම්මානය අප දෑස් මානයේ ප්‍රපාතවත් පවුරක් ලෙසින් නැඟී සිට අවසන්ය. බෝට්ටුවේ එන්ජිමේ හඬ අපට නොඇසෙයි. එහෙත් ඈතින් ගල් පර මත වදින මුහුදේ හඬ තාලයට ඇසෙයි.වේගයෙන් එන රළ පහරක් ගල් පරයේ වදින තෙක් කවුරුත් බලා සිටින්නේ දෑස් දල්වාගෙන ය.දැන් මුහුද තරමක් නිහඬ ය. මීටර් 1000ක් තරම් වූ ඈත දිස්වන හුම්මානය දිස් වන්නේ යාන්තමිණි. ගල් බෙනයක් වූ එය අපට හඳුනා ගන්නට හැකි වූයේ එහි ඉහත්තාවේ වූ කම්බි පවුරයි. පවුරට ඔබ්බෙන් හුම්මානයේ සොඳුරු බව නරඹන පිරිසකි.කොයි මොහොතක හෝ ඉහළට නඟින දිය කද විසිරුණු වතුර මලක් ලෙසින් දකින්නට ඔවුන් බලා සිටියි.එහෙත් අප බලා සිටින්නේ ගල් පරයේ වදින ජල කද මවන සොඳුරු දසුනක සිරියාව ය.යාන්තමින් එසවෙන ජල පහරකට බෝට්ටුව පැද්දෙයි. එහෙත් දැන් අපට ඇත්තේ හුම්මානයේ සිරිය විඳ ගැනීමටයි. නොතිත් ආශාවෙන් බලා සිටින අපව ජල පහරක් එසවෙන වාරයක් පාසා එය තවත් කුළු ගන්වයි.අන්න... අන්න.. රැල්ල කියද්දි ම එම රළ පහර ගල් පරයේ වදියි. තවත් නිමේෂයකින් එම ගල් තලාව මත්තෙන් ඉහළට නඟින්නේ විසිරුණු ජල බිදිති ගොඩකි. මල් පොහොට්ටු සේ කඩා හැලෙන ඒ ජල බිංදු කාටත් ආශ්වාදයකි.දියඹේ රළ රුදුරු වුවත් මේ දසුනේ ඇති සිරිය මොහොතින් මොහොත වෙනස් කරයි.යාන්තමින් හමන රළ පහරක් ඉහළට එසවෙන්නට තරම් වේගවත් නොවෙයි.එය ගල්තලාවේ වැඳෙමින් ම බිදී යන්නේ තවත් සොඳුරු දසුනක් දැකීමේ නිමේෂය අහිමි කරමිනි.ආශ්වාදය උතුරා ගලා යන ජල පහරක් වේගයෙන් ගල් ශිඛරය සිප ගනියි. අන්න.. අන්න .. සැමගේ මුවෙන් පිට වෙන්නේ හදවතේ තෙරපෙන සැබෑම වින්දනයක පහසයි.මෙය හුම්මානය මුදුනේ සිට දකින දසුනට වඩා බෙහෙවින් ම අපූර්වත්වය රළ පහරේ වේගය අනුව ඉහළට නගින ජල බිදිති රටා මවයි. පොහොට්ටු සේ විහිද යන ජල බිංදු වරෙක ඉහළට යා නොදී පර වෙයි.මේ දසුන දෙස බලා සිටින්නට ලැබුණු කාලය විනාඩි කිහිපයකි. එහෙත් එහි වූ වටිනාකම ගණනය කළ නොහැකි තරම් ය. ජීවිතයේ සුන්දරත්වය විදින්නට කැමැත්තෙකු මිහිපිට ලබන වටිනා ම තෑග්ග මේ යැයි සිතේ. එය ඒ තරමට ම වටියි.වරක් දෙවරක් නොව කිහිප වරක්, වරු ගණනාවක් බලා සිටින්නට සිත් ඇති දසුනක් දකින්නට අප පින් කළ ඇතැයි සිතේ. ලෝකය සුන්දර බොහෝ දේ නිර්මාණය කරයි. එම නිර්මාණ දැක ගන්නට යා යුතු වෙහෙස හා දුෂ්කරතා ද බොහෝ ය. සුන්දර දිය ඇල්ලක පහස විඳින්නට ඇවිද යන පා ගමනකට වඩා වෙනස් වූ මේ ගමන අපට නුහුරු ය. අප ගේ දෙපයට රිදුම් නොදුන්නත් නුදුරු මහ මුහද අප විඩාබර කරයි. එහෙත් අප දුටු දසුන් පෙළ ඒ සියලු දේ පහ කරමින් සතුටක් හා මිහිරක් සිතට එක් කරයි.අපට නොදැනීම අපගේ බෝට්ටුව පණ ගැන්වෙන්නේ මේ සොඳුරු ඉසව්වට සමු දෙන්නටයි. සොබා දහමේ අපූරු නිර්මාණයක පෙළහර නිම වෙද්දී අපගේ දෑස් නැවතත් මුහුදට යොමු වෙයි. ඈත දිස්වෙන පොල් රුප්පාවක් අසල මා දැලක් එළන සේයාව ඔරුවක තනිව දියඹේ දිවි සරු කර ගන්නට වෙර දරන ධීවරයෙකුගේ රුව අප අසලින් සිතුවම් වෙමින් වෙන් වන්නේ මහ මුහුද මෙතරම් චමත්කාර යැයි අපට පවසන ලෙසිනි.විඩාපත් මුහුණු අතර ඇත්තේ සතුටකි. එය අමුතු ම වූ ප්‍රබෝධයකි. වෙරළ දෙසට වේගයෙන් පියඹා එන බෝට්ටුවේ හඬ පරයමින් ඒ අපූරුත්වය ගැන එකිනෙකා මුමුණන හඬ ඇසෙයි.මේ චාරිකාවේ දී හුම්මානය දැක ගැනීමට පැමිණෙන ඔබට තංගල්ලේ පරෙයි ඇල්ලේ මුහුදු තීරය ද වෙහෙසක පහස නිවන අඩවියකි. මේ මුහුදු තීරයේ වූ දසුන් අපට පවසන්නේ සොබා දහමේ මෑණියන් ලබාදුන් වටිනා තෑග්ගක විචිත්‍රත්වයයි. එය සැමදා රැක ගැනීම අපගේ වගකීමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=f1104263</link>
    <topic>ෂැංහයි නුවරකැරකෙනඅවන්හල</topic>
    <author>කාංචනා</author>
    <content>අවන්හල නිතර ම කැරකැවෙයි. මොහොතකට පෙර ඔබ ආහාර ගනිමින් සිටි මේසයෙන් ඉවත්ව ගොස් ම¼ඟ සලකුණු අනුව යළි ඒ මේසයට පැමිණීම තරමක් දුෂ්කර ය. මන්දයත් මේ අවන්හල කාටත් හොරා හෙමි, හෙමින් කැරකැවෙන බැවිනි.තට්ටු 14 කින් සමන්විත ඔරිගන්ටර් පර්ල් ටවරයේ පිහිටා ඇති මේ කැරකෙන අවන්හල තරමක් මිල අධික බැව් නම් නොකියාම බැරිය. මීටර් 468ක් උස බැවින්ම ඔබ ආහාර ගැනීමට අප්‍රමාණ උසකට ළඟාවන බැව් පළමුව සිහියේ තබා ගැනීම වටී. කණු හතරක් මත තැබූ ගෝලාකාර කොටසක් ඉන් පසුව ඉතාමත් දිගු සිරස් බිල්ඩිම් කොටසක් සහ තවත් ගෝලාකාර කොටසකින් සමන්විත ඔරියන්ටර් පර්ල් ගොඩනැඟිල්ල එතැනින් නිමා නොවෙයි. ගෝලාකාර කොටස මතින් නැඟුණු තවත් දිගු තිරස් බිල්ඩිමක්ද දරා සිටියි.මෙය ලෝකයේ තෙවැනි තැනට උසැති වීම අනෙක් සුවිශේෂීත්වයයි. සුවිශාල ඉඩක් සහිතව තැනූ විදුලි සෝපානයට 50 දෙනෙකු දරා සිටින්නට හැකි ය. තත්ත්පරයකට මීටර් 07 ක් උසට ගමන් කළ හැකි අපූරු විදුලි සෝපානය ක්‍රියාකරවන්නිය මේ අපූරු ගොඩනැඟිල්ල පිළිබඳ කරන විස්තර කථනය ද එතරම්ම වේගවත් ය.ඔරියන්ටර් පර්ල් ටවරයේ දෙවැනි ගෝලාකාර කොටසේ පිහිටි කැරකැවෙන අවන්හල සැබවින්ම අරුමැසිය. රාත්‍රිය අත්වැල් බැඳගෙන බලා සිටින්නේ තම සුන්දරත්වය පෙන්වීමට ය. අවන්හලේ ඝනකමැති වීදුරුව අසලට ගොස් මදක් නැවී හාත්පස බැලීමෙන් පළමු පුදුමය ඔබට අත්පත් කර ගත හැකි ය. එතරම් ම උසක්? එතරම්ම පැහැදිලි රාත්‍රි දර්ශනයක්?ෂැංහයි නගරය වඩාත් සක්‍රීය රාත්‍රියේ බව හදිසියේ ම ඔබට සිහිපත් වනු ඇත. ඔරියන්ටර් ටවරයේ සිට වම් පස බැලූ විට පෙනෙන හුවෑන්ග්පු ගංගාව ආලෝකය තම බෙඳ් අලවාගෙන එහා මෙහා ගමන් කරන කදිම නැව් කිහිපයක දර්ශන ලබා දෙනුඇත. පූඩොන්ග් දිස්ත්‍රික්කය වඩාත් සතුටු වන්නේ මේ හුවෑන්ග්පු ගංගාව ගැන ය. ඉන් ඔබ්බෙන් පෙනෙන්නට තිබෙන අධිවේගී නගරය ගැනය.වසර 1994 දී ගොඩනැංවීමට පටන්ගත් ඔරියන්ටර් ටවරය 2007 වන විට එය නිම කර අවසන් කර “ලයිව් අර්ත්” සංගීත ප්‍රසංගය පැවැත්වීය.කෑම මේස සිසිල් බීමෙන් ප්‍රාණවත් වී ඇති සැටියකි. සාම්ප්‍රදායික චීන ආහාර වේල මෙන් ම යුරෝපීය ආහාර වේල සහිත අවන්හල සුවඳ විසුරුවා හරිමින් රස නහර අවුළුවාලයි. අවන්හල කැරකැවෙන බැව් නොදත් හෙයින් කැමරා ආම්පන්න බෑග් මාළු ආදිය මේස මත තබමින් සියල්ලෝ ම අහර සුවද පසුපස ඇදී ගියෝය.පළමු වරට මා ආහාර දැක තැති ගතිමි. ගොළුබෙල්ලන් දුසිමක් පමණ හරිම සකසුරුවමට දුම් දමන භාජනයක් තුළ තැන්පත් කර ඇත. ඒ අසල හොඳින් චප්ප කළ අල බඳුනකි. උවනා නම් සෝස් වර්ග ද ආසන්නයේ ය. තවත් අඩියක් ඉදිරියට තබමින් ආහාරයේ නම කියවීමි. “පුළුස්සා ගත් ගොළුබෙල්ලන් සමඟ අල..” මෙන්න ඉතාමත් උවමනාවෙන් ගොළුබෙල්ලන් තම පිගානට බෙදා ගන්නා මහත්මයෙක්. තවත් අඩියක දුරින් පෝලිමේ සිටිනා තවත් මහත්මයෙකි.සියල්ල අමතක කර යුරෝපීය ආහාර සුවඳ පසුපස ඇදී ගියෙන් යළිත් ඝනකමැති වීදුරුවට ළංව හුවෑන්ග්පු ගංගාව නැරඹිය හැකි විය.මේ දැන් මගේ වම් පැත්තේ තිබූ මේසය නැති බව මට වැටහුණේ ඉනික්බිතිව ය. දැන් එතැන කදිමට ඔප ලූ පියානෝවකි. ඉතා උවමනාවෙන් සිනාසෙන චීන හෝටල් සේවකයන් සමූහයකි.කෝ අපේ මේසෙ?....මේසෙ නෙවෙයි මුළු රෙස්ටුරන්ට් එකම කැරකැවෙනවා.මේ නම් යා යුතුම ගමනකි. චීනයේ ෂැංහයි නුවර සිට කෙටි දුර බසයකින් සායි ලූ මාර්ගය ඔස්සේ හෝ නගරය වටා දිවෙන බසයකින් ඩොන්ග් ෂැන්ග් මින්ග්සු වෙතට ළඟා වීම වඩා පහසු ය. උමං මාර්ගය ඔස්සේ ගමන් කිරීමට සිතන්නේ නම් උමං මාර්ග අංක දෙක ඔස්සේ ගමන් කර ලුජියාසුයි දුම්රිය පොළොන් බැසීම වඩා පහසුය.ආහාරයෙන් පසුව ඔරියන්ටර් පර්ල් ගොඩනැඟිල්ලේ පහළ මහළේ ඇති ෂැංහයි නාගරික ඉතිහාස කෞතුකාගාරය නැරඹීමට ද හැකි ය. එපමණක් නොවේ සොඳුරු හුවැන්ග්පු ගංගාවේ නෞකාවකින් සවාරියක් යාමට ද ඔබට හැකි ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=f1104264</link>
    <topic>තෙවරක්ම අගමැති ඩඩ්ලි සේනානායක</topic>
    <author>පී. ඒ. කපුරු බණ්ඩාර ආරච්චිතලාතුඔය විශේෂ</author>
    <content>මෙරට එක්වරක් නොව තෙවරක්ම අගමැති පදවියෙන් පිදුම් ලැබූ හිටපු අගමැති ඩඩ්ලි සේනානායක දිවංගත වී මේ මස 13 වැනි දිනට වසර තිස් අටක් සපිරුණි. දේශපාලනතෙවරක්ම අගමැතිඩඩ්ලි සේනානායක භේදයෙන් තොරව ජනතා ප්‍රසාදයට පත්ව සිටි එතුමා වචනයේ පරිසමාප්තයෙන්ම ප්‍රජාතන්ත්‍රවාදියෙකු විය.1936 වසරේ දී ඩඩ්ලි සේනානායක හා පුරා කියා දැදිගමින් පාර්ලිමේන්තුවට පිවිසුණේ ය. ඔහු ප්‍රසන්න ගති පැවැතුම් වලින් ද කරුණාබර හදවතකින් ද යුතු හේ විනෝදකාමියකු ද වේ. දේශපාලන වශයෙන් ප්‍රතිවාදීන් විවේචනයට ලක්කළ සේනානායක ඔවුන් පමණක් නොව තමාව ද හාස්‍යයට ලක්කරගෙන සිනා සීමට තරම් නිහතමානී අයෙකි.දක්ෂ ක්‍රිකට් ක්‍රීඩකයකු වූ ඔහු පාසල් සමයේ දී තමා මුහුණ දුන් රසවත් සිදුවීමක් විස්තර කර සිටින්නේ මෙසේ ය. “එම්. සී. සී. එංගලන්ත කණ්ඩායමක් ඉන්දියානු ජිම්කාතා කණ්ඩායමක් අතර ක්‍රිකට් මැච් එකක් තිබුණා. එහිදී මා ඉන්දියානු ජිමිකාතා කණ්ඩායමට තරග කළා. මා එංගලන්ත පිලේ බෝලර් ගේ බෝලවලට දිගට හරහට පහර දී ඒ වන විට ලකුණු පනහක් රැස්කර තිබුණා. අවට හිටිය අය මහත් පුදුමයට පත් වී ඇස් ලොකු කරගෙන බලා හිටියා. පසුව මම විකට් රකින්නාගෙන් ඇහුවා “ඇයි මොකද තමුසෙලා ඉයන් පීබල්ස්ට බෝලේ නොදෙන්නේ කියා” එවිට එයා කිව්වා “ඔයා දිගට හරහට පොල් අඩි දෙන්නේ ඉයන් පීබල්ස් ගේ බෝලවලට. එයා තමයි ඔය පන්දු එවන්නේ කියලා මම ඒ පාර හොඳටම බය වුණා. ඊළඟ බෝලයේ දී මම අවුට් වුණා.ඉයන් පීබල්ස් ඒ කාලයේ එංගලන්ත පිලේ සිටි දක්ෂ පන්දු යවන්නෙකි. ඔහු එංගලන්තය පුරා නමක් දිනා සිටි අයකු බව හේ දැන සිටියේ ය. සේනානායක ජය පරාජය දෙකම සිනාවෙන් පිළිගන්නට සෑදී පැහැදුණු අයෙකි.වරක් ඔහු එංගලන්තයේ පැවැති පොදු රාජ්‍ය මණ්ඩලයේ අගමැතිවරුන්ගේ සාකච්ඡාවකට එංගලන්තයට ගියේ ය. පොදු රාජ්‍ය මණ්ඩලයේ ලාබාලතම අගමැතිවරයා වශයෙන් ඩඩ්ලි සේනානායක එහිදී කාගේත් අවධානයට ලක් විය. එවකට එංගලන්තයේ අගමැතිව සිටි සර් විනස්ටන්චර්චිල් ගේ විශේෂ අවධානයට මේ තරුණ අගමැතිවරයා ලක් විය. ඉන් අනතුරුව ඔහුට අධිරාජ්‍යවාදීන්ගේ උසස්ම සම්මානය වන ප්‍රීවි කවුන්සිල් සාමාජිකත්වය ද අතිගරු යන නම්බු නාමය ද පිරිනැමිනි. ඒ ගැන සිය කෘතඥතාවය පල කළ හේ එම ගෞරවය ඉත සිතින්ම ප්‍රතික්ෂේප කෙළේ ය. “මේ නිලය භාර නොගත්තේ එක්කෙනයි”“ඒ කවුද” ඩඩ්ලි ප්‍රශ්න කෙළේ ය.“ඉන්දියාවේ නේරු”“එහෙනම් මමත් ඒ පැත්තම ගන්නම්”බ්‍රිතාන්‍යයෙන් දුන් එම සම්මාන නාමය පිළිනොගත් ආසියාතිකයන් වූයේ නේරු සහ ඩඩ්ලි ය. දෙදෙනාම දේශපේ‍්‍රමීන් ය. මානව විමුක්තිය අගය කළ ඔවුහු පුහු නම්බුව නාම ප්‍රතික්ෂේප කළහ.දේශපාලනයේ දී තම මතයේ දැඩිව එල්බගත් හේ සාමාන්‍ය ජීවිතයේ දී උණුවන හදවතකින් යුක්ත විය. අනුන්ගේ වේදනාවේ දී ඔහුගේ හදවත තෙත්ව ගියේ ය. කිසිවෙකුට අකාරුණික නොවූ ඔහුට දෛවය අකාරුණික වූයේ 1973 වසරේ අපේ‍්‍රල් මස 13 වැනි දින උදෑසනය. අලුත් අවුරුද්දට කාබී විනෝදවන්නට ලක් ජනතාවට එදින පාන්දර ගුවන් විදුලියෙන් ගෙන ආවේ ඩඩ්ලි සේනානායක මියගිය ශෝචනීය ප්‍රවෘත්තියයි. එය ආරංචි වූ හැටියේ ම පක්ෂ භේදයෙන් තොරව රට පුරාම සුදු කොඩි එසවිනි. අලුත් අවුරුදු උත්සව නැවැතිනි. වුඩ්ලන්ඩ්ස් මන්දිරය වෙත ජනයා වැල නොකැඩී එන්නට පැමිණියහ. ශෝකී වූහ. හඬා වැළපුණහ. “බත් දුන් පියා බුදු වේවා” , ඩඩ්ලි මැතිදුට නිවන් සැප ලැබේවා යයි ප්‍රාර්ථනා සහිත සුදුකොඩි පාරක් පාරක් ගානේ එසවිනි.මාතලේ දිසාපති කාර්යාලයේ මගේ මිත්‍රයෙකු ඉඩම් අංශයේ 1966 වසරේ රාජකාරි සේවයේ යෙදී සිටියේය. මිත්‍රයාගේ බිරිය මීරිගම ගුරු අභ්‍යාස විද්‍යාලයට ගුරු පුහුණුව අවසන් කිරීමෙන් පසු ඇය අනුරාධපුර ප්‍රදේශයේ ඉතා දුෂ්කර පාසලකට මාරු කර තිබුණි. ගුරු විද්‍යාලයෙන් පිටවීමට පෙර කර තිබූ මෙම ස්ථාන මාරුව අවලංගු කර මහනුවර ප්‍රදේශයට ඇයගේ මාරුව ගැනීමට අපගේ ඉතා හිතමිත්‍ර ලග්ගල එවකට හිටපු මන්ත්‍රී පී. ජී. මුතුබණ්ඩා මහතා සමඟ අධ්‍යාපන අමාත්‍යාංශයට ගොස් ගරු ඊරියගොල්ල මැතිතුමා හමුවීමු. එතුමා හමුවී අවශ්‍යතාවය මන්තී‍්‍රතුමා, ඇමැතිතුමාට කීවේය.“මුතුබණ්ඩා මන්ත්‍රීතුමා ඔබට පිස්සුද?” දෙන ස්ථානයකට ගිහිල්ල රාජකාරි කරනවා හැර දුන්න ස්ථාන මාරුවක් කොහොමටත් මම අවලංගු කරන්නේ නෑ. යන්ට බැරිනම් රක්ෂාව අතහැරල ගෙදර ඉන්ඩ කියන්ඩ.” කියූ ඇමැතිතුමා පුටුවෙන් නැගිට්ටේය. මන්ත්‍රීතුමාටද යකා නැග්ගේය.“ගරු ඇමැතිතුමාට ඇමැතිකම ගන්ඩ මමත් උදව් කරපු මිනිහෙක්. ඒකට සළකපු විදිහ හරි ෂෝක්. ලග්ගල ඉඳල ඔයටික අහගන්ඩද අපි ආවෙ. “කියා මන්ත්‍රීතුමා අමාත්‍යාංශයෙන් එළියට ඇවිත් අපට කථාකොට ශ්‍රාවස්තියට ගියේය.ආපසු මාතලේට ඒමට අපි දෙදෙනා පිටකොටුවට පැමිණියෙමු. එහිදී මාතලේ කච්චේරියේ සේවය කළ මගේ මිත්‍රයා හොඳින් අඳුනන නන්එදිරි නම් ඉඩම් නිලධාරි මහතෙකු හමුවිය. කොළඹ ආ කාරණය මිත්‍රයාගෙන් අසා දැනගත් ඔහු “එන්ඩකො යන්ඩ අපි ඔය මාරුව අගමැතිතුමාට කියා කරගමු. මම එතුමා ළඟ තමයි වැඩ කරන්නේ.”නන්එදිරි මහතා අප කැටුව අගමැති ඩඩ්ලි සේනානායක මැතිතුමා ල¼ඟට කැඳවාගෙන ගොස් සියලු තොරතුරු ප්‍රකාශ කළේය. අගමැතිතුමා දුරකථනය අතට ගෙන“මිස්ට සිරිල් මෙන්න මේ මගේ ලේකම්ගේ මිත්‍රයකුගේ බිරියගේ ස්ථාන මාරුව මහනුවර ප්‍රදේශයේ පාසලකට දෙන්ඩ.”“සර් ඇමැතිතුමා මොනව කියයිද දන්නේ නෑ.”“අයිසේ මම ඇමැති නොවෙයි මේ කථා කරන්නේ මේ රටේ අගමැති. ඒ නිසා මේ අය මම දැන්ම එවන්නම්. මහනුවර ප්‍රදේශයේ මාතලේට කිට්ටු පාසලකට මාරුව අතේම ලබාදෙනවා. ප්‍රශ්න ඇති කරන්ට එපා.”.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>26</day>
    </date>
    <link>http://www.dinamina.lk/2011/04/26/_art.asp?fn=f1104265</link>
    <topic>කුඹල් කර්මාන්තයේඅසූ පස් වියැති අම්මා</topic>
    <author>සටහන නදීෂාණි පි‍්‍රයංගිකා ඡායාරූප -සජිත් තුෂාර පේ‍්‍රමදාස</author>
    <content>ජීවිතය වූ කලි මේ යැයි කියන්නට හොඳම නිදසුන ඇයයි. එදා සේම අදත් දෑතේ ශක්තියට පින්සිදු වන්නට ජීවිකාව සරිකර ගන්නට ඇයට හැකි ය. පාරම්පරිකව පැවත ආ කර්මාන්තය උගනමින් එය නොනසා සාම්ප්‍රදායිකත්වය තුළම අඛණ්ඩව පවත්වා ගත් ඕ නමින් ඇම්. නෝනහාමිය. කවදත් මැටි කර්මාන්තයට එක සේ පරසිඳු කෑගල්ල දිසාවට අයත් මොළගොඩ නම් ග්‍රාමයේ බුදමවත්ත හි පදිංචි නෝනහාමි, කී වෙනි පරපුරේ දැයි කියන්නට ඇයට මතක නැත. එහෙත් පියා, සීයා යනාදී වූ පරම්පරානුක්‍රමිකව ඔවුනට හිමි වූයේ කුඹල් කර්මාන්තයයි. කයෙන් වියපත් වුව ද සිතින් වියපත් නොවූ ඈ තවමත් සකපෝරුවේ වැඩට නම් අති දක්ෂය.වට්ටප්පොල ගමේ ගත කළ පුංචි සන්දියේ සිටම ඇය දුටුවේ පියා මාත්ගොමුවේ සිට මැටි ගුලි වෙලදිගේ ගෙනන අයුරු ය. මාත්ගොමුවේ විසූ කුඹල් කර්මාන්තය පාරම්පරික ජීවිකාව කරගත් පරපුරු ත්‍රිත්වයෙන් එකක් ඔවුන් වූ නිසාදෝ මාත්ගොමුව පන්සලට නුදුරු ඉවුරෙන් මැටි කපා ගන්නට නිසැක අවසරයක් ලැබිණි. නමුදු වට්ටප්පොලත් මාත්ගොමුවත් පිහිටියේ එක ළඟ නම් නොවේ.උදේ පාන්දරම අවදිවන පියා මාත්ගොමුවට යන්නේ මැටි කපන්නට ය. කපාගත් වැටි ගුලි කරගනිමින් හිසේ තබාගෙන නිවසට ගෙන ආ අයුරු නෝනහාමිට මතකය. පස් දෙනෙකුගෙන් යුතු පවුලේ බඩවියත රැකුණේ එමඟිනි.ගල් ලෑල්ලක්, ගල් කූරක් රැගෙන බාලාංශය දක්වා ඉස්කෝලේ නෝනලාගෙන් සිප් සතර උගත් ඈ, ගල් ලෑල්ලට ආයුබෝවන් කීවේ පහ වසරේ දී ය. ඒ අන් කිසිවක් නිසා නොව පියාට සහය වන්නට ය. ඒ වන විටත් පියා යම් අසනීප තත්ත්වයකින් පෙලුණි.පුංචි නෝනහාමි ද පාන්දරම ගොස් මැටි ගුලියක් ගෙන වෙල දිගේ නිවසට එයි. යළිඳු වෙල මැදින් මාත්ගොමුවට යන්නිය. දහවල් එක පමණ වන විට මැටි කන්දක් නිවසේ ඉදිරිපිට ය. මාත්ගොමුවේ මැටි කවදාවත් නරක නැත. පෝරණුවට දැමූ කල ඉරිතලා යන්නේ ද නැත. ඒ නිසා එහි වාසිය ද ඔවුන්ටම ය.අතින් කරකවන සකපෝරුවත්, ගල් කුරුල්ලාත් ඔවුන්ගේ නිවසේ තිබූ මෙවලම් ය. ගල් කුරුල්ලා වූ කලී ඉතා කුඩා උපකරණයකි. ලොකු කලගෙඩියක් , මුට්ටියක් ඉදිකරගන්නට පියාට කාගේහෝ සහයක් අවැසි ය. එහි විවරය මනා ලෙස ගන්නට, සකපෝරුව කරකවන්නට තවත් අයෙකු විය යුතු හෙයිනි. හතරැස් ගලකට අලවංගුවක් සවිකර එය කරකවා තැනූ උපකරණයක් ද ඔවුන් සතු විණි.ඔත්තුවක් කතාකර ඔවුනගේ පරපුරේ අයෙකුම වූ විලියොන් ඇය කරකාර බැඳ ගන්නා විට ඇගේ වයස අවුරුදු දහඅටකි. අංශභාගය සෑදුණු පියාට ඔවුන් දෙදෙනා ශක්තියක් විය. අනතුරු විලියොන්ගේ සහෝදරියක ළඟට ඔවුන් එන්නේ තවත් කාලයක් ගත වූ පසු ය. ඒ කටුගහවත්තට ය.අනතුරුව කුලියට එක් එක් තැන්වල විසූ ඔවුන් ස්වකීය කර්මාන්තය අතහැරියේ නම් නැත. කුඹල්දීවල ගමේ මැටි කුඹුර කර්මාන්තයට තිබූ එකම ගුණාත්මක මැටි උල්පත විය. වට්ටපොල දී මෙන් නොව කුඹල්දීවල දී මැටි සපයා ගැනීමට අසීරු විය.එදා විසූ ටිකිරි අප්පු නම් අයෙක් මැටි පිහිටි භූමිය හොයන්නට සමතෙකි. නාරාසනයෙන් කුඹුරේ තැනක එය සිට වූ පසු තුඩේ මැටි ඇලී ඇත්නම් සියල්ලෝම එක්ව එතැන කණින්නට පටන් ගනී. ඒ වල කෙතරම් ගැඹුරු ද ? මැටි තට්ටුව හමු වූ පසු බොහෝ විට ඊට යටින් ගල් තට්ටුවක් හමුවේ. ගල් තට්ටුව ඉවත් කළ පසු මැට්ටට කවලම් කර ගන්නා වැලි මට්ට හමුවේ. ඒ වැල්ල සිනිඳු ය. අනතුරු පතල් කපන දෝනා ආකාරයෙන් සිව් දිසාවටම ඔවුහු මැටි ගන්නට හාරති. පස් තට්ටුවෙන් කැපූ පඩිපෙළින් වලෙන් ගොඩ වී මැටි ඉහළ පොලවට දමයි. යළිත් වලට බසියි. දෝනාව මැටි සොයා හතර දිසාවටම ඇවිදියි. සමහර දිනක මැටි රැගෙන පිහිටි පොළවට ආ සැනෙකින් මැටි වළ වැසී යයි. ඒ මඩ රොල්ල නිසාවෙනි. නමුදු කාටවත් අනතුරක් වී නම් නැත. අන්නාසිගලෙන් එහා පිහිටි කුඹල් දීවල සිට හිසේ තබාගත් මැටි කඳ නිවසට ඒ.අනතුරු ගෙනා මැටි කඳ වතුර දමා දෙපාමතින් පදම් කරනු ලබයි. උදැල්ලෙන් ලියා යළිඳු පාගයි. හීනියට නොලියුවොත් එය පාඩුවකි. පෑගු මැටි යළිත් යකඩ ඉන්නකින් තලනු ලබයි. නැවතත් පතුරකින් මැටි හීනියට ලියයි. ඒ අන් කිසිවක් නිසා නොව මැටි අංශුවල අඩංගු ගල්, වැලි ඉවත් කරන්නට අවැසි නිසාවෙනි. යළිත් පාගා, වතුර දා අනා ඉදිකිරීම අරඹයි. ගල් වැලි මැටි ගොඩේ තිබුණහොත් එක්කෝ පෝරනුවේ දී එය පුපුරායයි. නැතහොත් , ඉදිකළ පසු වතුර කාන්දු වෙයි. ඒ නිසාවෙනි එතරම් පරිශ්‍රමයක් දැරිය යුතු වන්නේ. ලියන්නට ගන්නා බට පතුර ඔවුනගේ පාරිභාෂික වදනට අනුව “පත්තයා” වේ.සකපෝරුවේ ඉදිකරද්දී දෙ ඇඟිල්ලට සිනිදු නොව රළු වූ යමක් දැනුණහොත් පදනම් කිරීම අසාර්ථක ය. සිනිඳුවට දෙ ඇඟිල්ලට දැනුණොත් ඉදිකිරීම සාර්ථක කරන්නට හැකි වෙයි. ඉදිකර අව්වේ සුදු පැහැ ගැන්වෙන තුරු වේලා අනතුරු දර පෝරණුවේ පුලුස්සා ගත් කළයක් එදා විකුණ්නේ සත 5කට හෝ 6කට ය.ප්‍රාදේශීය ජනතා අතර ප්‍රාදේශීක ජනවහර ඇත්තා සේම, පාරම්පරික කුඹල් කර්මාන්තයේ යෙදෙන ඔවුනොවුන් සතුව සුවිශේෂී වූ සන්නිවේදන ක්‍රම ද පවතින බැව් නෝනහාමිගේ මතකය පසක් කරවීය. ඔවුන් ඉදිකිරීම් කරන්නේ වර්ග පහකට අනුගතවය. පළමු වර්ගයට කළගෙඩි, මුට්ටි, ඇතිලි, හට්ටි අයත් වේ. එය ප්‍රමාණාත්මකව විශාලම වර්ගයයි. දෙවන වර්ගයේ දී කලගෙඩි ය හඳුන්වන්නේ “අතලේ” ලෙසිනි. එය පළමු වර්ගයට වඩා මදක් කුඩා ය. තෙවැන්නේ දී හා සිව්වැන්නේ දී පළමු ව්‍යවහාර කළ කල ප්‍රවර්ග ය සෙම්බුව බවට පත් වේ. අවසාන වර්ගය ඉදි වන්නේ සෙම්බුවටත් වඩා කුඩා ලෙසිනි. එය කලය ද නොවේ. සෙම්බුව ද නොවේ. කිරි උතුරවන කුඩා මුට්ටි ප්‍රමාණයයි.ඒවා අලෙවි කරන්නට ද ඔවුන් සතුව ක්‍රමවේදයක් පවතී. ඒ වෙළෙන්දෙකුට වර්ගීකරණය කර ඔවුන් ලබා දෙන්නේ එකේ වර්ගයෙන් එකයි, දෙකෙන් දෙකයි. තුනේ වර්ගයෙන් හතරයි, හතරේ වර්ගයෙන් අටයි. පහේ වර්ගයෙන් දොළහකි. එවිට ඔවුන්ගේ එක ඒකකයක් නිර්මාණය වේ.නමුත්, ස්වභාවධර්මයේ අකාරුණික බැලුම් ඔවුනට ගෙනදෙන්නේ නෙතට කඳුළකි. කෙදිනකවත් මැටි බඩු පුළුස්සන පෝරනු අන් අයගේ සේම කැඩී නොවැටුණි. එහෙත්, සිරිපොද වැස්ස, මොරසූරන වැස්සක් බවට පත්වී ජල ගංගා ගලා ගිය දිනයන්හීදි සැදූ මැටි භාණ්ඩ තෙමී ගියේය. අවුවේ වේලා ගන්නට නොහැකිව නිසි ඵල ප්‍රයෝජනයෙන් ගත නොහැකි විය. ඒ සමහර කාලවලට පමණි.සිංහල – හින්දු අලුත් අවුරුද්දේ දී සුබ නැකතට වැඩ අල්ලන ඇගේ කාර්යය අවසන් වන්නේ යළිඳු ඊළඟ වසරේ නොනගතයටය.නෝනහාමිගේ සියුම් දෑතින් හැඩ ගැන්වුණු මැටි කෝප්ප වර්ණ කෙරුණේ ඇළෙන් අහුලාගත් ගුරු ගලෙනි. ගුරු ගල් අඹරා දියකර රතු වර්ණය සාදාගත්තාය. අනතුරුව මැටි කෝප්පය වටා ඉරි තුනක් හතරක් ඇඳෙන්නේ එය වඩාත් හැඩ ගන්වමිනි.විලියොන් වළං, මැටි කෝප්ප කඳ, උරහිසේ තබාගත ඇවිදගිය අයුරු තාමත් ඇයට මතකය. කත්ලීය පුවක් කඳකි. කත්ලීයේ දෙපස එල්ලා වැටෙන ගොට්ට වියන්නේ ලණුවලිනි. ගෙත්තමක් ගෙත්තම් කරන්නා සේ, බාල්කයේ ලණු ගැටයකින් අරඹන දැල විවීම අවසන් කරන්නේ ඒ වටා ලණු ගෙතී ගිය පසුය. උක්කුරාළගේ කරත්තයෙන් සමහර දිනක වළං මාවනැල්ලට ගෙන ගියේය.“ඒ කාලේ ඉස්කෝලෙන් හැම ළමයාටම කිරි දෙනවා. අපි ඉස්කෝලේ යන්නේ, කිරි අම්මා කෙනෙක් හදලා දෙන කිරි බොන්නයි.” ඇගේ විවාහ දිවිය රැඳී තිබුණේ වෙහෙසකරත්වයත්, කඳුළත් අතරය. එතරමට ම නෝනහාමී දුක් වින්දාය.ඒ කාලේ මං කොස් ගස්වලට නැගලා කොස් කඩලා දරුවන්ට කන්න දුන්නා. 1970 විතර, ඒ කියන්නේ මැතිණිගේ කාලේ, මං කවදාවත් මගේ දරුවන්ව බඩගින්නේ තිබ්බේ නෑ. අනිත් අයට කන්න නැතිවුණාට.ඒ කාලේ මං හොරෙන් වී කාර්තුවක් අරගෙන කඩේට ගිහින් කොටාගන ඇවිත් දරුවන්ට තුන්වේලම කොහොමහරි බත් කන්න දුන්නා. ඒ විදිහට දුක් විඳලයි මං දරුවෝ උස්මහත් කළේ.”ඈ හැඬූ කඳුළින් කීවාය.පිරිමින් සමඟ හරි හරියට දෝනාවෙන් මැටි උඩට ගන්නට, දෝනා කපන්නට ඈ ද ගියාය. මොළගොඩ ගමේ බුදමවත්ත, ඔවුනගේ පරපුරට හිමිකර දෙන්නට වෙහෙස දැරුවන්ගෙන් ඈ ද ප්‍රමුඛ වෙයි.“ඒ කාලේ අපි හිටියේ එක එක තැන්වල. කුලියට හරියට අපේ කර්මාන්තය කරගන යන්න අපිට ඉඩක් තිබුණෙ නෑ. මැටි හොයාගන්න හරි විදිහක් තිබුණෙ නැහැ. ඒ කාලේ වෙද්දි අපි හිටියේ ලෙව්කේ.1965 දී විතර අපි මෙහාට ආවා. බුදමවත්තේ ඉස්මත්තේ බෝධියක් තිබුණා. මේ කොටස හොඳ ධනවත් කෙනෙක්ගේ. අපිට කුඹල් දිවල මැටි කුඹුර තමයි තිබුණු එකම සම්පත. ඒ කාලේ මේ වත්ත මුර කලේ ජෝන් කියලා කෙනෙක්. ඒ කාලේ මෙහෙ හිටපු අශෝක කරුණාරත්න මහත්තයා තමයි මේ කොටස අපේ වර්ගයටම දෙන්න කියලා ඉල්ලීම් කළේ.ඊට පස්සේ තුණ්ඩු ඇදලා තමයි මේ කෑලි බෙදුවේ. අංක 1 තුණ්ඩුව මුර බාස්ට දුන්නා. උන්නැහේ මේ වත්ත බලාගත්තේ හින්දා. ඒ කාලේ පවුල් අසූවක් විතර මෙහේ පදිංචිවෙලා හිටියා.අපි මෙහෙට ඇවිත් අපේ කර්මාන්තය කරගෙන ගියා. මැටි බඩු අලෙවි කළේ සමූපකාර සමිතිය හරහා. ඔය සමූපකාර සමිතිය හදන්නත් අපි ගොඩක් මහන්සි වුණා. අපිට ඒකට මැණිකේ කෙනෙකුත් උදව් කළා. අපි ඉල්ලීම් කරලා කරලා මැතිණියගේ කාලේ ඒ ශාලාව හදන්න ගල්, වැලි, ගෙන්නව ගත්තා. ඊට පස්සේ ඒ බඩු බලාගන්න ඕනේ හින්දා අපි මාරුවෙන් මාරුවට නිදි මැරුවා.මැටි කුඹුර අපේ වර්ගයට ගන්නත් අපිට ගොඩක් මහන්සිවෙලා කටයුතු කරන්න වුණා.”ඒ ඇගේ සොඳුරු මතකයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104271</link>
    <topic>දරුස්මාන් කියන විනයගරුක හමුදාවේ ම්ලේච්ඡ ක්‍රියා මෙන්න</topic>
    <author/>
    <content>එක්සත් ජාතීන්ගේ සංවිධානයේ මහලේකම් බෑන් කී මුන් විසින් ඊයේ (26) සවස මර්සුකි දරුස්මාන්ගේ වාර්තාව මාධ්‍ය වෙතට නිකුත් කර තිබේ. පිටු 214 කින් යුත් එම වාර්තාවේ 26 වැනි පිටුවේ දැක්වෙනුයේ එල්ටීටීඊ ය (කොටි සංවිධානය) ලෝකයේ තිබූ ඉතාමත්ම විනයගරුක හමුදාවක් බවයි. මෙම විනයගරුක හමුදාව විසින් සිදුකළ ඉතාමත්ම ම්ලේච්ඡ ඝාතන දහස් ගණනකින් කීපයක් බෑන් කී මුන්ගේ හා දරුස්මාන්ගේ දැන ගැනීම සඳහා මෙසේ ඉදිරිපත් කෙරේ.* 1985 මැයි 15 පොසොන් පෝදා කොටි එල්ල කළ ප්‍රහාරයෙන් ශ්‍රී මහා බෝධිය අසල සිල් සමාදන් වූ 70ක් මරා දැමීම* 1987 අප්‍රේල් 18 හබරන ත්‍රිකුණාමල මාර්ගයේ දී බස්රථ 3කට එල්ල කළ ප්‍රහාරයෙන් සිවිල් වැසියන් 100ක් ඝාතනය* 1987 අප්‍රේල් 22 පිටකොටුව බෝම්බයෙන් සිවිල් වැසියන් 100ක් ඝාතනය කිරීම* 1987 ජූලි 03 අරන්තලාවේ දී භික්ෂුන් වහන්සේලා 29ක් කපාකොටා මරා දැමීම* 1989 අගෝස්තු 14 එරාවුර් ප්‍රහාරයෙන් 117ක් මරා දැමීම* 1989 අගෝස්තු 13 මඩකලපුවේ දී මුස්ලිම් වැසියන් 105ක් මරා දැමීම* 1989 අගෝස්තු 06 කාත්තන්කුඩි ප්‍රහාරයෙන් 140ක් මරා දැමීම*1975 ජූලි 28 යාපනයේ නගරාධිපති ඇල්ෆ්‍රඩ් දොරේඅප්පා පුන්නලවි පල්ලියේ දී මරා දැමීම.* 1982 ජූලි 23 යාපනයේ දී හමුදාවේ 13 ක් ඝාතනය කිරීම.*1985 ජනවාරි 21 යාල්දේවි දුම්රිය ප්‍රහාරයෙන් හමුදාවේ 11ක් සහ වැසියන් 20ක් මරා දැමීම.*1986 මැයි 08 සී. ටී. ඕ. ප්‍රහාරයෙන් 11ක් මරා දැමීම.*1986 මැයි 26 මහදිවුල්වැව සහ සිංහල ගම්මානයේ දී ළමයින් 10ක් ඇතුළු 27ක් මරා දැමීම.* 1986 මැයි 31 කොළඹ ලංකා එලිෆන්ට්ස් හවුස් ප්‍රහාරයෙන් කම්කරුවන් 9ක් මරා දැමීම.*1986 ජුනි 12 ලංගම බස්රියක් පුපුරුවා හැර 15ක් මරා දැමීම.*1986 ජුනි 26 ත්‍රිකුණාමල, වව්නියා සහ පුල්මුඩේ කොටි ප්‍රහාරයෙන් 20 ක් මරා දැමීම.*1986 ජුනි 23 බස් රියකට දික්වැව දී එල්ල කළ ප්‍රහාරයෙන් 28ක් මරා දැමීම.*1987 ජනවාරි 29 බිම් බෝම්බයකින් මඩකලපුවේ දී කොමාන්ඩෝ භටයන් 13ක් මරා දැමීම.* 1987 මාර්තු 24 සිංහල සිවිල් වැසියන් 25ක් ඝාතනය කිරීම.*1987 නොවැම්බර් 10 මරදානේ බෝම්බයෙන් 50 මියගොස් 100ක් තුවාල ලැබීම.*1988 මාර්තු 4 තෝරාගත් සිංහල නිවාස වලට පහර දී මොරවැව 15ක් මරා දැමීම.* 1988 මැයි 02 බිම් බෝම්බයකින් සිත්තරුවේ දී බස් මගීන් 26 ක් මරා දැමීම.* 1988 ඔක්තෝබර් 11 දා මැදවච්චියේ ගම්මානයක දී කාන්තාවන්, ළමයින් ඇතුළු 45ක් මරා දැමීම.* 1989 පෙබරවාරි 13 කාන්තාවන් 05ක් ළමයින් 20 හොරොව්පතාන දුටුවැව දී මරා දැමීම.* 1989 ජූලි 26 දෙහිවල දුම්රියේ දී බෝම්බ ප්‍රහාරයෙන් 26 ඝාතනය කර 45 ක් තුවාල ලැබීම.* 1989 අගෝස්තු 06 කාත්තන්කුඩි ප්‍රහාරයෙන් 140 මරා දැමීම.* 1989 අගෝස්තු 07 නැඟෙනහිර අක්කරපත්තුවේ දී මුස්ලිම් ජාතිකයින් 55 මරා දැමීම.* 1989 අගෝස්තු 09 නැඟෙනහිර දී එල්ල කළ ප්‍රහාරයෙන් සාමාන්‍ය වැසියන් 59ක් මරා දැමීම.* 1989 අගෝස්තු 13 මඩකලපුවේ දී මුස්ලිම් වැසියන් 105ක් මරා දැමීම.* 1989 අගෝස්තු 14 එරාවුර් ප්‍රහාරයෙන් 117 මරා දැමීම..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104272</link>
    <topic>බස් දෙකක් ගැටී 16 කට තුවාල</topic>
    <author>අවිස්සාවේල්ල විශේෂ</author>
    <content>පුවක්පිටිය හිඟුරල හන්දියේ දී ඊයේ (26) උදේ බස් රථ දෙකක් මුහුණට මුහුණලා හැපීමෙන් මගීන් දහසය දෙනෙක් තුවාල ලබා රෝහල් ගත කළහ. අනතුරට ලක්වී ඇත්තේ කනම්පැල්ලේ සිට අවිස්සාවේල්ල දක්වා ධාවනය වූ ලංගම බස් රථයක් සහ අවිස්සාවේල්ලේ සිට කොළඹ බලා ධාවනය වූ පෞද්ගලික බස් රථයකි. අනතුරින් පිරිමින් දහතුන් දෙනකු හා කාන්තාවන් තුන්දෙනෙකු තුවාල ලබා අවිස්සාවේල්ල මූලික රෝහලට ඇතුළත් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104273</link>
    <topic>සායි බාබා තුමන් අද අවසන් ගමනේ  </topic>
    <author>රක්ෂණ ශි‍්‍රයන්ත</author>
    <content>අධ්‍යාත්මීය නායක භගවාන් ශ්‍රී සත්‍ය සායි බාබා තුමා අද (27) ලක්‍ෂ සංඛ්‍යාත බැතිමතුන්ගේ සෝ සුසුම් මැද අවසන් ගමන් යයි.ඊයේ දිනය වන විට ලෝකයේ නන් දෙසින් දේශපාලනඥයන්, ක්‍රිකට් ක්‍රීඩකයන්, නළු නිළියන්, ප්‍රභූන් ඇතුළු ලක්‍ෂ සංඛ්‍යාත බැතිමතුන් පිරිසක් පුට්ටපර්නි හි සායි කූල් වෝනට් ශාලාවේ විනිවිද පෙනෙන පෙට්ටියක තැන්පත් කර තිබූ උන්වහන්සේගේ නිසල දේහයට ගරු බුහුමන් දක්වා තිබුණි.අධික බැතිමතුන් හේතුවෙන් පුට්ටපර්නි නගරයේ සිට කිලෝමීටර් හයක් පා ගමනින් සත්‍ය සායි ආශ්‍රමය වෙත යාමට බැතිමතුන්ට සිදුවිණි. පුට්ටපර්නි නගරයට වාහන පැමිණීම තහනම් කර තිබූ අතර ආරක්‍ෂාව සඳහා පොලිස් නිලධාරීන් දොළොස්දාහකට අධික සංඛ්‍යාවක් හා විශේෂ කාර්ය සාධක බළකායක් ද යොදා ඇත. පසුගිය 24 වැනි දින උදෑසන සත්‍ය ශ්‍රී සායි රෝහලේ දී අභාවප්‍රාප්ත වූ උන්වහන්සේ 85 වන වියේ පසුවූහ.සියලුම ආගම් හා දර්ශනයන්ට ගරු කිරීමත්, සැමට ප්‍රේම කරමින් හා සමඟිය අගය කළ උන්වහන්සේ රෝහල්, පාසල්, විශ්වවිද්‍යාල හා සමාජ සුබසාධන මෙහෙවරේ යෙදෙමින් අප්‍රමාණ සේවයක් ලෝකවාසී ජනතාව වෙනුවෙන් ඉටු කළහ. තමන් “ප්‍රේම් සායි” නමින් කාවේරි නදිය අසබඩ ගම්මානයක නැවත උපත ලබන බව උන්වහන්සේ දේශනා කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104274</link>
    <topic>මහ සයුරේ අතරමං වී සිටි මියන්මාර් ධීවරයන් 3ක්නාවික හමුදාව මුදා ගනී</topic>
    <author>චන්ද්‍රිකා පෙරේරා සහ ත්‍රිකුණාමලය</author>
    <content>ත්‍රිකුණාමලයට සැතපුම් 500ක් දුර මුහුදු ප්‍රදේශයේ දී බෝට්ටුවක් අනතුරට පත්වීමෙන් අතරමංව සිටි මියන්මාර ජාතික ධීවරයන් තිදෙනකුගේ දිවි ගලවා ගැනීමට පෙරේදා (25) ශ්‍රී ලංකා නාවික හමුදාව සමත්ව තිබේ.අන්දමන්ද දූපත් ආසන්නයේ දී මියන්මාර ධීවර යාත්‍රාව මෙසේ අනතුරට පත්ව ඇත. ත්‍රිකුණාමලය තිස්ස නාවික කඳවුරේ සෙබළුන් විසින් එම යාත්‍රාවේ සිටි ධීවරයන් බේරාගෙන ගොඩබිමට රැගෙනවිත් ත්‍රිකුණාමලය වරාය පොලිසියට බාර දී ඇත. එම ධීවරයන් තිදෙනා මියන්මාර තානාපති කාර්යාලය වෙත බාරදීමට පියවර ගත් බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104275</link>
    <topic>ආබාධයට ලක්ව අසරණ වූ මටඅර්ජුනලා එදා සැලකූ හැටි මතකයි</topic>
    <author>ප්‍රින්ස් ගුණසේකර</author>
    <content>වසර 2008 දී තම පාදයේ ආබාධය මතුවී අසරණව සිටි අවස්ථාවෙදී එදා ක්‍රිකට් පරිපාලනය භාරව සිටි අර්ජුන රණතුංග මහතා ඇතුළු ක්‍රිකට් නිලධාරීහු කොන්ත්‍රාත් මුදල් ගෙවීම නවතා, අහක බලා සිටීම ජීවිතයේ කටුක අත්දැකීමක් වූ බව ටෙස්ට් පිටියෙන් සමුගත් ලසිත් මාලිංග ගාලු මුවදොර හෝටලයේ ඊයේ පැවැති මාධ්‍ය හමුවේදී පැවැසීය.දකුණු දණහිසේ පවතින ආබාධය ටෙස්ට් ක්‍රිකට් ක්‍රීඩාවේදී උත්සන්න විය හැකි නිසා එක් දින හා විස්සයි – 20’ තරග අංශ දෙකෙන් පමණක් ක්‍රීඩා කිරීම ලසිත් මාලිංගගේ බලාපොරොත්තුව වී ඇත.“ටෙස්ට් ක්‍රිකට් ගහලා නැවැත ආබාධයක් ආවොත් එක්දිින හා විස්සයි – 20 ක්‍රීඩා කිරීමත් අහිමි වෙනවා. මට ආබාධයක් වුණාම කවුරුත් මට නෑ. මගේ එකම රැකියාව ක්‍රිකට් පමණයි. 2008 ආබාධය මුල්වරට ආවාම එදා සිටි ක්‍රිකට් පරිපාලකයන් මා දිහා බැලුවේ නෑ. මගේ කොන්ත්‍රාත් ගිවිසුම පවා නැවැත්තුවා. ඒ අත්දැකීම මගේ ක්‍රීඩා ජීවිතයේ අමතක නොවන දෙයක්.” මාලිංග පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104276</link>
    <topic>වැහිබර කාලගුණයතව සතියක්</topic>
    <author>ශීලා උඩුවර</author>
    <content>තව සතියක පමණ කාලයක් වැසි පවතින බව කාලගුණ විද්‍යා දෙපාර්තුමේන්තුව පවසයි.යාපනය අර්ධද්වීපය, වයඹ බස්නාහිර හා දකුණු වෙරළ ප්‍රදේශවල අද උදය කාලයේ තද වැසි බලාපොරොත්තු විය හැකි අතර සවස් කාලයේ මුළු දිවයින පුරාම ගිගුරුම් සහිත වැසි ඇතිවන බව එම දෙපාර්තමේන්තුව සඳහන් කරයි.ඊයේ උදේ පෙරවරු 8.30 න් අවසන් වූ පැය 24 තුළ රත්මලානට මිලි මීටර් 77.5ක වැඩිම වැසි ලැබී තිබූ අතර කොළඹට මිලි මීටර් 48.4ක් ද දෙහිවලට 45.5ක්ද වැසි ලැබී ඇත. ගිගුරුම් සහිත වැසි පවතින කාලය තුළ අකුණුසරවලින් ප්‍රවේශම් වීමට සැලකිලිමත් වන ලෙස දෙපාර්තමේන්තුව ජනතාවට උපදෙස් දෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104277</link>
    <topic>ජාතික ගොවි සතියපළමුවරට උතුරට</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>ජාතික ගොවි සතිය මුල්ම වතාවට මෙවර උතුරේ පැවැත්වීමට කෘෂිකර්ම අමාත්‍යාංශය තීරණය කොට තිබේ.කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් පෙරේදා (25) වවුනියාවේදී පැවැති රැස්වීමකදී මේ බව අනාවරණය විය.ජුලි 20 වැනි දින සිට 24 වැනි දින දක්වා වවුනියාව තාන්ඩිකුලම් රජයේ කෘෂිකර්ම විද්‍යාල භූමියේදී ගොවි සතිය පැවැත්වේ. කර්මාන්තයට උචිත වැඩසටහන් රැසක් ගොවි සතියට සමගාමීව පැවැත්වෙන බවද පෙරේදා (25) පැවැති සාකච්ඡාවේදී අනාවරණය විය. වවුනියාව දිසාපති කාර්යාලයේ දී පැවැති සාකච්ඡාව සඳහා කෘෂිකර්ම ක්‍ෂේත්‍රයට අයත් උතුරු පළාතේ රාජ්‍ය නිලධාරීහු විශාල පිරිසක් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104278</link>
    <topic>උපදේශක කමිටුවක් පත්කිරීමෙන්ශ්‍රී ලංකාවට අගතියක් සිදුවෙනවා</topic>
    <author/>
    <content>යුද්ධය නිමාවීමෙන් පසුව ජන කොට්ඨාස අතර පැවැති අනවබෝධයන් සහ අවිශ්වාසයන් දුරු වෙමින් ජාතික සංහිඳියාවක් ඇති කිරීම පිණිස කටයුතු සිදුවෙමින් පවතිත් දී උපදේශන කමිටුවක් පත්කිරීමට සහ එකී කමිටුවේ වාර්තාව ප්‍රසිද්ධ කිරීමට කටයුතු කිරීම මඟින් ශ්‍රී ලංකාවට අගතියක් සිදුවන බව පාර්ලිමේන්තු මන්ත්‍රී විජයදාස රාජපක්ෂ මහතා බෑන් කී මූන් මහතා වෙත ලිපියක් යවමින් කියා සිටියි.මෙතෙක් සාමය සහ සංහිඳියාව සඳහා ගෙන තිබූ ක්‍රියාදාමය නිෂ්ක්‍රීය තත්ත්වයකට පත් කිරීමට එය ඉවහල් වීමට හේතු වන බව ද විජයදාස රාජපක්ෂ මහතා සඳහන් කරයි.මෙම වාර්තාව සකස් කිරීම හා ප්‍රසිද්ධ කිරීම මගින් බෑන් කී මූන් එක්සත් ජාතීන්ගේ ප්‍රඥප්තිය උල්ලංඝනය කර ඇති බව ද හෙතෙම පවසයි. එම වාර්තාවේ නීති විරෝධීභාවය, සම්මත විරෝධීභාවය සහ ක්‍රියාත්මක නොකළහැකිභාවය පිළිබඳ බෑන් කී මූන් දැනුවත් කිරීමට ලිපියක් යවමින් විජයදාස රාජපක්ෂ මහතා මෙසේ පවසයි.ආරක්ෂක මණ්ඩලය විසින් ශ්‍රී ලංකාව සම්බන්ධයෙන් පරීක්ෂණ පැවැත්වීමට කිසිඳු ආයතනයක් පිහිටුවා නොමැති අතර ආරක්ෂක මණ්ඩලය ඇති එම බලය බෑන් කී මූන් මහතා වෙත පැවරීමට ද බලයක් නොමැති බවත් එහි වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n1104279</link>
    <topic>හිටපු ජනපතිනියගේ ආරක්‍ෂක ප්‍රධානියාරුපියල් ලක්‍ෂ තුනක් වන්දි ගෙවයි</topic>
    <author>ශිරෝ්මි අභයසිංහ</author>
    <content>හිටපු ජනාධිපතිනි චන්ද්‍රිකා කුමාරතුංග මහත්මියගේ ආරක්‍ෂක ප්‍රධානියාව සිටි පොලිස් අධිකාරි නිහාල් කරුණාරත්න මහතා අධිකරණයේ නියෝගයක් මත පෑලියගොඩ විමර්ශන ඒකකයේ පොලිස් පරීක්‍ෂක හෙට්ටිආරච්චිගේ සමුද්‍රජීව මහතාට රුපියල් ලක්‍ෂ තුනක වන්දි මුදලක් අධිකරණයේදී ඊයේ (26) ලබා දුන්නේය.2000 පෙබරවාරි 02 දා සමුද්‍රජීව මහතා විසින් අත්අඩංගුවට ගැණුන පුද්ගලයකු පිළිබඳ විමර්ශණ කටයුතු නොකර සිටින ලෙස තර්ජනය කළේ යැයි පසුගිය මස 25 දා කරුණාරත්න මහතා අධිකරණය හමුවේ වරද පිළිගත් අතර, සමුද්‍රජීව මහතාට රු. ලක්‍ෂ 3 ක වන්දියක් ගෙවන ලෙස කොළඹ මහාධිකරණ විනිසුරු කුමුදුනී වික්‍රමසිංහ මහත්මිය කරුණාරත්න මහතාට නියම කළේය.වන්දි මුදල ගෙවීම සඳහා ඊයේ දක්වා කල් ලැබුණු අතර, අධිකරණයට පැමිණි කරුණාරත්න මහතා ඊයේ වන්දි මුදල ගෙවීය.වන්දි මුදලට අමතරව අත්හිටවූ සිර දඬුවමක් ද කරුණාරත්න මහතාට නියම වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042710</link>
    <topic>විදුහල්පතිගේ අනුමැතියක් නැතිව 18ට අඩු නම්ඉන්ටර්නෙට් කැෆේ යන්න බෑ</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>විදුහල්පතිවරයාගේ අවසරයක් නොමැතිව වයස අවුරුදු 18 ට අඩු පාසල් ශිෂ්‍ය ශිෂ්‍යාවන්ට කුරුණෑගල නගරය ආශි‍්‍රතව ඇති ඉන්ටනෙට් වෙළඳසල්වලට ඇතුළුවීම තහනම් කොට ඇත.කුරුණෑගල ජ්‍යෙෂ්ඨ පොලිස් අධිකාරි වාස් ගුණවර්ධන මහතා විසින් මෙම තීරණය ගනු ලැබුවේ පසුගියදා කුරුණෑගල පොලිස් අධිකාරි කාර්යාලයේදී පැවති මාසික සම්බන්ධීකරණ රැස්වීමේදීය.අවසරයක් නොමැතිව යම් ශිෂ්‍යයෙක් හෝ ශිෂ්‍යාවක් වෙළඳසල්වලට ඇතුළු කරගන්නා වෙළඳුන් වහාම නීතිය හමුවට ඉදිරිපත් කොට ඔවුන්ට එරෙහිව දැඩි දඬුවම් ලබා දෙන ලෙසට සියලුම පොලිස් ස්ථානවලට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042711</link>
    <topic>ගම්පහ පල්ලිය පාරේ තිබීඅත්බෝම්බ 3 ක් සොයාගෙන</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ පල්ලිය පාරේදී ඊයේ (26) සවස ජීව අත්බෝම්බ 3 ක් සොයාගෙන තිබේ. ගම්පහ මිහිඳු මාවතෙන් ලබාගත් කසළ අතර තිබී මේ බෝම්බ 3 හමු වී ඇති අතර ඔවුන් එය පල්ලිය පාර අසල තබා ගොස් ගම්පහ මූලස්ථාන පොලිසියට දැනුම් දී ඇත.එහිදී සහකාර පොලිස් අධිකාරී ලෙස්ලි සරත් එදිරිසූරිය මහතා ඇතුළු පොලිස් පරීක්‍ෂක කණ්ඩායමක් පැමිණ බෝම්බ පොලිස් භාරයට ගෙන බෝම්බ නිෂ්ක්‍රීය අංශයට දැනුම් දී තිබේ. මේ පිළිබඳ වැඩිදුර පරීක්‍ෂණ සහකාර ජ්‍යෙෂ්ඨ පොලිස් අධිකාරි සරත් එදිරිසූරිය මහතා ඇතුළු නිලධාරීහු වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042712</link>
    <topic>ධීවරයෝ පහළොස්දෙනෙක්ඉන්දීය අත්අඩංගුවේ</topic>
    <author>බන්ධුල ගුණසේකර – ධම්මිකා වෙලේගොඩ කැළුම් බෝධිමාන – තිහගොඩ විශේෂ</author>
    <content>දෙවිනුවර ධීවර වරායෙන් මුහුදු ගිය බෝට්ටු තුනක් (03) ධීවරයන් පහළොස් දෙනෙකු (15) සමඟ පෙරේදා (25) ඉන්දීය වෙරළාරක්‍ෂක බළකාය මගින් අත්අඩංගුවට ගෙන ඇත.මෙම ධීවරයන් පිරිස පෙරේදා (25 දා) චෙන්නායි ප්‍රදේශය කරා කැඳවාගෙන ගොස් ඇති බව ද අනාවරණය වී තිබේ.දෙවිනුවර අතුරුදන් වූ ධීවරයන්ගේ සංවිධානයේ සභාපති එම්. පී. කීර්තිපාල මහතා සඳහන් කරන්නේ මෙම ධීවරයන්ගේ රැකවරණය පිණිස නිසි පියවර ගන්නා ලෙස දැනටමත් ධීවර අමාත්‍යාංශයෙන් ඉල්ලා ඇති බවයි.දෙවිනුවර ඉඳුනිල්, නදීකා, සදිල්මා යන යාත්‍රා තුන දිය වැලකට හසුවී ඉන්දීය මුහුදු සීමාව අභිබවා යාම තුළින් මෙසේ ඉන්දීය වෙරළ ආරක්‍ෂක බළකායේ අත්අඩංගුවට පත් වී ඇත.ඉඳුනිල් බෝට්ටුවේ චමීර කුමාර, යූ. චින්තක, පී. එම්. නුවන්, එම්. කේ. ලහිරු සම්පත්, එච්. එච්. නිලන්ත, නදීකා යාත්‍රාවේ වී. කේ. එච්. මලිත්, ඩී. වී. ටී. චාමර, වී. බී. නිශාන්ත, ජේ. එම්. දුමින්ද, කේ. ඩබ්. වසන්ත යන ධීවරයන් ඇතුළු පහළොස්දෙනෙකු මෙසේ අත්අඩංගුවට පත්ව සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042713</link>
    <topic>කොටදෙණියාව මිනී මැරුමේසැක 2ක් දැලේ</topic>
    <author>චන්ද්‍රිකා පෙරේරා</author>
    <content>කොටදෙණියාව ප්‍රදේශයේ පුද්ගලයකුට පොල්ලකින් පහරදී ඝාතනය කිරීමේ සිද්ධියක් සම්බන්ධයෙන් පෙරේදා (25) සවස පොලිසිය මගින් පුද්ගලයන් දෙදෙනෙක් අත්අඩංගුවට ගෙන තිබේ. ඉකුත් 24 දා රාත්‍රියේ දී මේ ඝාතනය සිදුකර තිබෙන බව කොටදෙණියාව පොලිසිය පවසයි.පෞද්ගලික කෝන්තරයක් මත මරණය සිදුකර ඇති අතර මරණකරු හා අත්අඩංගුවට පත් එක් සැකකරුවකු ප්‍රදේශයේ කාන්තාවක් සමඟ පවත්වාගෙන ගිය අනියම් ඇසුරක් හේතුවෙන් ඇති වූ අමනාපයක් දුරදිග යාමෙන් මරණය සිදුකර තිබෙන බව අනාවරණය වී ඇත.අත්අඩංගුවට පත් සැකකරුවන් මිනුවන්ගොඩ මහේස්ත්‍රාත් අධිකරණය වෙත ඉදිරිපත් කිරීමට නියමිතය සිද්ධිය පිළිබඳ කොටදෙණියාව පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042714</link>
    <topic>ගල්කිස්ස උසාවියේ තාප්පයේකොටසක් කඩා වැටෙයි</topic>
    <author>සුරන්ජිත් පෙරේරා</author>
    <content>ගල්කිස්ස මහේස්ත්‍රාත් අධිකරණයේ තාප්පයෙන් කොටසක් ඊයේ 2 උදෑසන කඩා වැටී තිබේ.පසුගිය දින කිහිපයේ පැවැති අධික වැසි හේතුවෙන් අඩි 12ක් පමණ උසකින් යුත් අධිකරණ සංකීර්ණයේ පිටුපස තාප්පය ගල්කිස්ස මහා හෝටලයට දිවෙන මාර්ගයට කඩා වැටි ඇත.කිසිවෙකුට හානියක් සිදු වී නොමැති අතර දහවල් කාලයේ මේ අනතුර වූයේ නම් බරපතළ හානි සිදු වීමට ඉඩ තිබූ බව ගල්කිස්ස මහේස්ත්‍රාත් අධිකරණ පොලිසිය පැවැසීය. මීටර් සියයකට ආසන්න දිගකින් යුත් මේ තාප්පයේ පැරැණිතම ස්ථාන කිහිපයකින් පුපුරා ගොස් තිබී ඇති අතර පවතින අධික වැසි හේතුවෙන් දැනට ඉතුරු වී ඇති තාප්පයේ අනෙක් කොටස කඩා වැටීමට ඉඩ ඇති බැවින් හෝටල් පාරේ දෙපස රථ වාහන නොනවත්වන ලෙස ගල්කිස්ස පොලිසිය අවට ජනතාවට අවවාද කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042715</link>
    <topic>අවමගුල් ගෙදර අමුතු චරිතයක් රඟ පෑ අමුත්තා පොලිසියට</topic>
    <author>උකුවෙල සමූහ</author>
    <content>උකුවෙල ඇල්ලවල අවමඟුල් නිවෙසකට, එප්පාවල සිට පැමිණි අමුත්තෙක් ඥාති සම්බන්ධකමක් කියා නිවසේ සියලු කටයුතුවල නිරත වෙමින් සිටියදී, නිවැසියන්ට ඔහුගේ හැසිරීම පිළිබඳව සැක සිතී ඔහුව අල්ලා පොලිසියට භාර දීමේ සිද්ධියක් මාතලේ පොලිසියෙන් වාර්තාවේ.පැමිණි මොහොතේ මේ අමුත්තා නිවසේ එහා මෙහා යමින් යන එන අයට සංග්‍රහ පැවැත්වීමට කඩිසරව කටයුතු කිරීමට විය. දවසක් ගෙවී යන විට මොහු කාගේ කවුද යන්න ඥාතීන් අතර කුතුහලයකට තුඩු දෙන්නක් විය.මිය ගිය අයගේ එක් පුතෙක් පියා ගේ වියෝවෙන් සොවින් පසු වුවත්, මේ අමුත්තා ගැන තරමක විමසිල්ලකින් පසු වී ඇත.ඔහු අමුත්තා අසලට ගොස් මහත්තයා කවුද? පදිංචිය කොහෙ ද? විමසා ඇති අතර එවිට අමුත්තාගේ ස්වරූපය වෙනස් කර ගනිමින් “මිය ගොස් සිටින්නේ මගේ මස්සිනා” යනුවෙන් පිළිතුරු දී තිබේ.ඔය වගේ මස්සිනා කෙනෙක් තාත්තාට ඉන්න බව මම නම් මෙච්චර කාලයකට අහලා නැහැයි පැවසූ විට අමුත්තා නිරුත්තර වී තිබේ. ඥාතීන් ඔහු අල්ලා මාතලේ පොලිසියට භාර දී ඇත.පොලිසිය තොරතුරු විමසා සිටිය දී අමුත්තා ගේ රහස එළි වී තිබේ. ඔහු එප්පාවල යායේ එක, කැලේ අමුණ ගමේ පදිංචි අජිත් මුණසිංහ නැමැත්තෙකි.මිය ගිය අයගේ ඥාති කාන්තාවක් ඔහුට දුන් දුරකථන පණිවිඩයට අනුව අවමඟුල පැවති නිවසට පැමිණ ඇත. ඇය – ඔහු සමඟ කලක සිට රහස් පෙම් සම්බන්ධකමක් ඇති කර ගෙන ඇති බවද අනාවරණය වී තිබේ.මාතලේ පොලිසියේ බුද්ධි අංශයේ ස්ථානාධිපති, උප පොලිස් පරීක්ෂක ගයාන් ගුණවර්ධන මහතා සහ කොස්තාපල් ලාල් ගුණතිලක මහත්වරුන් කළ පරීක්ෂණයෙන් පසු මාතලේ වැඩ බලන මහේස්ත්‍රාත් කන්දසාමි සිවරාමලිංගම් මහතා හමුවට සැකකරු ඉදිරිපත් කිරීමෙන් පසු 26 වැනි දින නැවත අධිකරණය හමුවේ පෙනී සිටින ලෙස නියෝග කරමින් රුපියල් පනස් දහසක ශරීර ඇප මත නිදහස් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042716</link>
    <topic>සමුපකාරයේ පිටුපස දොර කඩාරු: 35,000ක බඩු සොරාගෙන</topic>
    <author>නිට්ටඹුව සමූහ, ජෙනට්</author>
    <content>මහර ප්‍රාදේශීය ලේකම් කොට්ඨාසයේ පිළිකුත්තුවේ සමුපකාර ප්‍රාදේශීකයේ පිටුපස දොරෙහි ඉබි යතුරු කඩා පෙරේදා (25) රාත්‍රී ගබඩාවට ඇතුළු වූ සොරුන් එහි තිබූ සබන්, කිරිපිටි සහ මිරිස් ඇතුළු රුපියල් 35000ක් පමණ වටිනා සිල්ලර බඩු සහ දඹුව පීටර් වීරසේකර ළමා නිවාසයට ආධාර එකතු කිරීම සඳහා තබා තිබූ පිංකැටයද සොරාගෙන ගොස් තිබේ.එයට අමතරව එදිනම පළමු සොරකම සිදුවූ ස්ථානයට මීටර් 500ක් පමණ ඈතින් පිහිටි තවත් වෙළඳ සැලක් බිඳ එහි තුළද තිබූ රුපියල් 30000ක් පමණ වටිනා භාණ්ඩ සොරාගෙන ගොස් ඇති බව ගම්පහ මූලස්ථාන පොලිසියේ අපරාධ අංශයෙන් වාර්තා වෙයි.මෙම සොරකම් දෙකම එකම සොරුන් කණ්ඩායමක් සිදුකර ඇතැයි සැකකරන පොලිසිය ඒ සඳහා සැකපිට එක් පුද්ගලයෙකු අත්අඩංගුවට ගෙන ඇති අතර ඔහු සමග සිටි තවත් දෙදෙනෙක් ත්‍රිරෝද රියකින් පළා ගොස් ඇත.ත්‍රීරෝද රියෙන් පළාගිය සැකකරුවන් අත්අඩංගුවට ගැනීම සඳහා, ගම්පහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ප්‍රභාත් දයානන්ද මහතාගේ උපදෙස් මත අපරාධ අංශයේ ස්ථානාධිපති පොලිස් පරීක්ෂක උපුල් ලියනගමගේ මහතාගේ අධීක්ෂණය යටතේ පොලිස් පරීක්ෂක සමන් ජයසිංහ, පොලිස් සැරයන් 52477 අමරපාල, පොලිස් කොස්තාපල්වරුන් වන 55460 ධනපාල 55354 කිත්සිරි සහ පොලිස් ආරක්ෂක නිලධාරී 351 ශි‍්‍රයන්ත ඇතුළු කණ්ඩායම වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042717</link>
    <topic>ඇමැතිවරුන්ගේ නම් විකුණාරැකියා ලබාදීමට මුදල් අරන්</topic>
    <author>කළුතර මධ්‍යම සමූහ</author>
    <content>ප්‍රවාහන ඇමැති කුමාර වෙල්ගම මහතා මගින් ලංගමයේත් ධීවර හා ජලජ සම්පත් සංවර්ධන ඇමැති රාජිත සේනාරත්න මහතා මගින් ධීවර අමාත්‍යාංශයේත් රැකියා අවස්ථා ලබා දෙන බව පවසමින් තරුණ තරුණියන්ගෙන් වංචා සහගතව මුදල් ලබා ගත් බව කියන පුද්ගලයෙකු අළුත්ගම පොලිසිය මගින් ඊයේ (26) අත්අඩංගුවට ගෙන ඇත.මොහු අළුත්ගම කන්දේ විහාරය පාරේ පදිංචිකරුවෙකි.ධීවර අමාත්‍යාංශයේ රැකියාවක් ලබා දෙන බව පවසා වැලිකන්ද අහුන්ගල්ල ප්‍රදේශයේ පදිංචි තරුණයෙකුගෙන් රුපියල් 30,000ක මුදලක් ද, ලංගමයේ රැකියාවක් ලබා දෙන බව කියමින් තවත් තරුණයෙකුගෙන් රුපියල් 5000ක මුදලක් ද ලබා ගත් බවට ලැබුණු පැමිණිලි අනුව මොහු අත්අඩංගුවට ගෙන තිබුණි. අත්අඩංගුවට ගත් සැකකරු ඊයේ (26) කළුතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.අළුත්ගම පොලිස් ස්ථානාධිපති ප්‍රධාන පොලිස් පරීක්ෂක රවිදු සිල්වා මහතාගේ උපදෙස් මත පොලිස් පරීක්ෂකවරුන් වන පි‍්‍රයංක සිල්වා හා තිරිමාන්න, සැරයන් (14504) රාජකරුණා යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042718</link>
    <topic>කාන්තාවකගේ රන් මාලයකඩා අත්අඩංගුවට</topic>
    <author>බදුරලිය සමූහ රත්නසිරි ගමඇතිගේ</author>
    <content>යතුරුපැදියකින් පැමිණ රන් මාල කඩන පුද්ගලයින් දෙදෙනකු ඊයේ (26) හවස ගම්වාසීන්ගේ සහය ඇතිව කඹුරාවලදී අත්අඩංගුවට ගැනීමට බදුරලිය පොලිසිය සමත් විය.කළුගල ප්‍රදේශයේ තේ කඩයකින් තේ පානය කොට ඇති මොවුන් පසුව එහි සිටි කාන්තාවකගේ ගෙල බැඳි රන් මාලය කැඩීමට තැත් කර තිබේ. එහිදී එම කාන්තාව ඔවුන් සමඟ පොර බදා තිබේ.පසුව ඇයගේ සහෝදරිය මේ බව බදුරලිය පොලිසියට දන්වා ඇති අතර, වහා ක්‍රියාත්මක වූ පොලිසිය යතුරු පැදියේ නැගී පලා යමින් සිටි අය අල්ලාගෙන තිබේ. කැළෑ වැදී සිටි අනෙක් පුද්ගලයා ගම්වාසීන් විසින් අල්ලා පොලිසියට බාරදී ඇත. මොවුන් දෙදෙනා නාරවිල හා වලල්ලාවිට පදිංචිකරුවන් බව කියැවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042719</link>
    <topic>දුම්රිය පරීක්ෂකවරුන්ටරාජකාරියේ දී ආරක්ෂාව ඉල්ලයි</topic>
    <author/>
    <content>ශ්‍රී ලංකා දුම්රිය දෙපාර්තමේන්තුවේ ස්ථිර මාර්ග පරීක්ෂක වේයන්ගොඩ අංශයේ නිලධාරීන්හට ගම්පහ දුම්රිය ස්ථාන අංගණයේ දී සිදුකළ පහරදීම පිළිබඳව විධිමත් පරීක්ෂණයක් පවත්වන ලෙසත් රාජකාරි කටයුතු සඳහා යාමේදී එම නිලධාරීන්ට නිසි ආරක්ෂාවක් ලබාදෙන ලෙසත්, දුම්රිය මාර්ග සහ පාලම් කළමනාකරුවන්ගේ සංගමය ප්‍රවාහන අමාත්‍යාංශයේ ලේකම් හා දුම්රිය සාමාන්‍යාධිකාරීවරයාගෙන් ඉල්ලා සිටී.මෙයට විරෝධය පළකිරීම සඳහා එම සංගමයේ සාමාජිකත්වය 25 වැනිදා පස්වරු 4.30 සිට හෙට (28) පෙරවරු 7 දක්වා කාලය තුළ අසනීප නිවාඩු වාර්තා කිරීමේ ක්‍රියාවලියක් අරඹා තිබේ.පහරදීම පිළිබඳව පිළිගත හැකි අපක්ෂපාති මූලික විමර්ශනයක් සිදු කිරීම, ස්ථිර මාර්ග පරීක්ෂක වේයන්ගොඩ අංශයේ හදිසි රාජකාරී සඳහා හෝ වෙනත් රාජකාරී සඳහා යන නිලධාරීන්ට නිසි ආරක්ෂාවක් නොමැති බැවින් නැවත දන්වන තුªªරු සාමාජිකත්වය ඒ සඳහා යොමු නොකිරීම, නිලධාරීන්ට නිසි ආරක්ෂාව ලබාදීම හා දුම්රිය මගීන්ගේ හා දේපළවල ආරක්ෂාව පිණිස කඩාකප්පල්කාරී සේවකයන්ගෙන් තොර සාමකාමී වාතාවරණයක් ස්ථිර මාර්ග පරීක්ෂක වේයන්ගොඩ අංශයේ ඇති කරන ලෙස ඇතුළු ඉල්ලීම් 4 ඉල්ලා සිටීමට එම සංගමය තීරණය කෙරුණු අතර එයට දක්වන ප්‍රතිචාර අනුව ඉදිරි ක්‍රියාමාර්ග ගන්නා බව එම සංගමයේ සභාපති ඒ. කේ. ඒ. වන්සදයා මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042720</link>
    <topic>විදේශ සේවා නියුක්ති කාර්යාංශයේ 24 පැයේම ක්‍රියාත්මක දුරකථන සේවාවක්</topic>
    <author>මහින්ද අලුත්ගෙදර</author>
    <content>පැය 24 පුරාම ක්‍රියාත්මක දුරකථන සේවා මධ්‍යස්ථානයක් ස්ථාපිත කිරීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත.එම කාර්යාංශ පරිශ්‍රය තුළ මෙම මධ්‍යස්ථානය ස්ථාපිත කෙරෙන අතර ඒ වෙනුවෙන් කාර්ය මණ්ඩලය සඳහා විශේෂ පුුහුණුවක් ලබා දෙන බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා පැවසීය.මෙම දුරකථන මධ්‍යස්ථානය ඉදිරි දින කිහිපය ඇතුළත විවෘත කරන බව පැවසූ ඇමැතිවරයා එය විදේශ සේවා නියුක්ති කාර්යාංශයේ ඉලක්කයක් බවද සඳහන් කළේය.විදේශ ගත ශ්‍රී ලාංකික ශ්‍රමිකයන් මුහුණ දෙන යම් ගැටළුවක් පවතී නම් ඒ පිළිබඳව දවසේ ඕනෑම වේලාවක මෙම මධ්‍යස්ථානය වෙත දැනුම් දිය හැකි වන බවත් ඒ මඟින් ක්ෂණික විසඳුම් ලබාදීමට අවශ්‍ය පියවර ගන්නා බවත් ඩිලාන් පෙරේරා මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=n11042721</link>
    <topic>ලිංගාශ්‍රිත රෝග ගැනදීපව්‍යාප්ත සමීක්ෂණ</topic>
    <author>සන්ධ්‍යා කරුණාරත්න</author>
    <content>ලිංගාශ්‍රිත රෝග හා ඊට අදාළ කණ්ඩායම් පිළිබඳව සොයා බැලීම සඳහා දීපව්‍යාප්ත සමීක්ෂණයක් වහාම පැවැත්වීමට සෞඛ්‍ය අමාත්‍යාංශය පියවර ගෙන ඇත.ඒඩ්ස් ඇතුළු ලිංගාශ්‍රිත රෝග ව්‍යාප්තිය අවම කිරීම සඳහා ජාතික මට්ටමෙන් ක්‍රියාත්මක කරන වැඩසටහන්වල දී නිවැරැදි තොරතුරුවල අවශ්‍යතාව සපුරාලීමට මේ සමීක්ෂණ ව්‍යාපෘතිය ක්‍රියාත්මක කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි. ලිංගාශ්‍රිත කටයුතුවල යෙදෙමින් අවදානම් සහිත හැසිරීම්වල යෙදෙන ජන කොටස් කොපමණ ප්‍රමාණයක් සිටින්නේ ද යන්නත් එවැනි පුද්ගලයන්ගේ චර්යාව හා රෝග ව්‍යාප්තිය පිළිබඳවත් නිවැරැදිම හා විද්‍යාත්මක තොරතුරු වාර්තා කිරීම මේ සමීක්ෂණයෙන් සිදු කෙරේ.ඉදිරි පස් වසර තුළ එච්. අයි. වී. ආසාදිතයන් ට ප්‍රතිකාර හා සේවා ලබාදීමේ දී එම කටයුතුවලට අවශ්‍ය රසායනාගාර සේවා වැඩිදියුණු කිරීමේදීත් ඒ සඳහා ප්‍රමුඛතාව ලබා දිය යුතු ප්‍රදේශ හා පුද්ගලයන් පිළිබඳවත් මේ සමීක්ෂණවලින් තොරතුරු හෙළිදරව් කරයි.වාණිජ්‍යමය වශයෙන් ලිංගික සේවා සපයන කාන්තාවන්, සමලිංගික සේවයේ යෙදෙන පුරුෂයන්, මත්ද්‍රව්‍ය භාවිත කරන්නන්, වෙරළ ආශ්‍රිතව ලිංගික සේවා සපයන තරුණයන්, බන්ධනාගාර රැඳවියන්, සංක්‍රමණික ජන කොටස් යනාදීන් ලිංගාශ්‍රිත රෝග සම්බන්ධ අධි අවදානම් කණ්ඩායම් වේ.මේ පුද්ගලයන් සම්බන්ධයෙන් මෙතෙක් ඉදිරිපත් කරන ලද තොරතුරු උපකල්පනයන් මත එළැඹී දත්තයන් ය.කාන්තාවන් 40,000ක් පමණ මෙරට ගණිකා වෘත්තියේ යෙදී සිටින අතර ඔවුන්ගෙන් එක් කාන්තාවක් පුරුෂයන් පස් දෙනකුටවත් අඩුම තරමින් ලිංගික සේවා සපයන බවත් ඒ අනුව දිනකට පුරුෂයන් ලක්ෂ දෙකක් පමණ අනියම් ලිංගික කටයුතුවල යෙදෙන බවත් වාර්තා වේ.මෙවැනි තොරතුරු විද්‍යාත්මකව ලබා ගනිමින් ජනතාව දැනුවත් කර අවදානම් ලිංගික කටයුතුවලින් ජනතාව බේරා ගැනීමට ද මේ ව්‍යාපෘතියෙන් අරමුණු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r11042710</link>
    <topic>මොරගහහේන රබර් කම්හල වහලා</topic>
    <author>හොරණ සමූහ බන්දුල ආර්. ගුලවත්ත</author>
    <content>හොරණ මොරගහහේන යහලකැලේ වතු සමාගමට අයත් රබර් නිෂ්පාදනාගාරයට අයත් කම්හල වසා දමා දිගු කලක් ගත වී ඇතැයි ප්‍රදේශවාසීහු පවසති. නිෂ්පාදන කටයුතු නොමැති නිසා වසා දමන ලද මෙම ගොඩනැඟිල්ල ප්‍රයෝජනවත් සංවර්ධන කාර්යයකට යොදා ගන්නේ නම් වඩාත් සුදුසු බැව් ප්‍රදේශවාසීහු පවසති.මොරගහහේන උප නගරයට ආසන්නයේ මෙම ගොඩනැඟිල්ල පිහිටා ඇත.සහලකැලේ වත්තේ පරිපාලනමය ගැටලු මත මෙම කම්හල වසා දමා කාලයක් ගත වුවද වතුª සමාගමේ හෝ කිසිදු බලධාරියකුගේ අවධානය යොමුකර නැතැයි ප්‍රදේශවාසීහු පවසති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104278</link>
    <topic>දිවි නැගුමට ග්‍රාම නිලධාරි වසම් 14000 ක්</topic>
    <author>නාගොඩ විශේෂ – එන්. විජේරත්න</author>
    <content>දිවි නැඟුම – ගෘහ ආර්ථික ඒකක දස ලක්ෂයේ ජාතික වැඩසටහන සඳහා දිවයිනේ දිස්ත්‍රික්ක 25 ක ප්‍රාදේශීය ලේකම් කොට්ඨාස 330 කට අයත් ග්‍රාම නිලධාරි වසම් 14000 ක් සම්බන්ධ කර ගෙන ඇත.ගම් 36000 ක් ආවරණය වන පරිදි ක්‍රියාවට නැංවෙන දිවි නැඟුම – ජාතික වැඩසටහන යටතේ කෘෂිකර්ම, ධීවර, සත්ව පාලන හා කර්මාන්ත ව්‍යාපෘතිය සඳහා රුපියල් දස දහසක ප්‍රතිපාදන ලබාදීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104271</link>
    <topic>වයඹ පළාතේ වැසුණු පාසල් 121න් 48ක් යළි අරඹයි</topic>
    <author>කුරුණෑගල මධ්‍යම විශේෂ - වයඹ පළාත් සංචාරක</author>
    <content>1988 සිට මේ වනතෙක් වයඹ පළාතේ පාසල් 121 සිසුන් නොමැතිවීම හේතුවෙන් වැසී ඇතැයි වයඹ පළාත් ප්‍රධාන ඇමැති අතුල විජේසිංහ මහතා සඳහන් කරයි. ප්‍රධාන අමාත්‍යාංශ ශ්‍රවණාගාරයේ දී පසුගියදා පැවැති මාධ්‍ය හමුවකදී ප්‍රධාන ඇමැතිවරයා මේ බැව් සඳහන් කෙළේ ය.මේ පාසල් අතරින් 48ක් යළි ආරම්භ කැර සාර්ථකව පවත්වාගෙන යන බවද ඇමැතිවරයා සඳහන් කෙළේ ය.සෙසු පාසල් ඒවා පිහිටි ප්‍රදේශවල ප්‍රාදේශීය ලේකම්වරුනට පවරන බවද ඉන් අනතුරුව එම පාසල් ගොඩනැඟිලි ස්වයං රැකියා සහ රාජ්‍ය සංවර්ධන ක්‍රියාවලියට දායකවන ව්‍යාපෘති සඳහා භාරදීමට කටයුතු යොදා ඇති බව ද ප්‍රධාන ඇමැතිවරයා අවධාරණය කෙළේ ය.අදාල පාසල් වැසී යෑමට හේතු වී ඇත්තේ සිසුන් නගරාසන්න විදුහල්වලට ඇතුළුවීම නිසා බව හෙළි වී ඇත.මධ්‍යම රජයෙන් පාලනය වන මලියදේව බාලිකා සහ පිරිමි විදුහල් දෙකේ ගුරු අතිරික්තයක් තිබෙන බැව් පැවැසූ ප්‍රධාන ඇමැතිවරයා ගණිතය, විද්‍යාව, දෙමළ, ඉංග්‍රීසි විෂයන් උගන්වන ගුරුවරුන් මධ්‍යම රජය යටතේ පත්වීම් ලබා දෙන නිසා පළාත් සභාව මගින් පාලනය වන විදුහල්වලට එම ගුරුවරුන්ගේ හිඟය තදින්ම බලපාන බවත් කීය.වයඹ අධ්‍යාපන ජාතික මට්ටම අභිභවා ගොස් විශිෂ්ට ප්‍රතිඵල නෙළා ගෙන සිටින බවත් වයඹ පළාතේ පාසල් අතරින් 5 වසර ශිෂ්‍යත්ව විභාගයෙන් හොඳම ප්‍රතිඵල ලබාදීමට මහව තිස්නම් පොළගම ප්‍රාථමික විදුහල සෑම වසරකම සමත් වී සිටින බවත් කීය. සිසුන් සඳහා දින පහක විනෝද චාරිකාවක් ලබාදීමට වයඹ පළාත් අධ්‍යාපන දෙපාර්තමේන්තුව තීරණය කොට තිබෙන බවත් ප්‍රධාන ඇමැතිවරයා කීය.වයඹ පළාත් අධ්‍යාපන අධ්‍යක්ෂ ජේ. ජී. එන්. තිලකරත්න සහ ප්‍රධාන අමාත්‍යාංශ ඩබ්ලිව්. පී. දයානන්ද මහතා ද මේ ප්‍රවෘත්ති සාකච්ඡාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104272</link>
    <topic>කුරුණෑගල පාරිසරික පොලිස් ඒකකයෙන්රුපියල් ලක්ෂ 56ක දඩ ආදායමක්</topic>
    <author>එම්. ඒ. ආර්. මනුකුලසූරිය හිරියාල සමූහ</author>
    <content>කුරුණෑගල පොලිස් කොට්ඨාසයේ පාරිසරික පොලිස් ඒකකය පිහිටුවා මාස හතරක කාලයක් තුළ විවිධ වැරැදි සම්බන්ධයෙන් පැවරූ නඩු මගින් රුපියල් පනස් හය ලක්ෂ විසි එක්දහසක මුදලක් දඩ වශයෙන් රජයට අය කර දී තිබේ.ප්‍රධාන මාර්ගවලට කුණු කසළ බැහැර කිරීම, බලපත්‍ර රහිතව වැලි ගොඩ දැමීම හා ප්‍රවාහනය කිරීම, අනවසරයෙන් දැව කැපීම සහ ප්‍රවාහනය, මත්පැන් සහ මත්ද්‍රව්‍ය ළඟ තබා ගැනීම, බලපත්‍ර රහිතව සතුන් සහ මස් ප්‍රවාහනය, ප්‍රසිද්ධ ස්ථානවල දුම්බීම, පරිසරය දූෂණය වන ආකාරයට ඌරු කොටු සහ එළු කොටු පවත්වාගෙන යෑම යනාදි වැරැදි සම්බන්ධයෙන් චූදිතයන්ට එරෙහිව පවරා තිබූ නඩු සංඛ්‍යාව හයසිය හැට නවයකි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104273</link>
    <topic>පාසල් සිසුවියක පැහැරගත් සැකකාර තරුණයා අත්අඩංගුවේ</topic>
    <author>සිරි වාව්වගේ මාතර සංචාරක</author>
    <content>මාතර වල්ගම අවුරුදු 15 ක් වයසැති පාසල් සිසුවියක බලහත්කාරයෙන් පැහැරගෙන ගිය තරුණයෙක් පෙරේදා (25) රාත්‍රී මාතර පොලිසියේ ළමා හා කාන්තා කාර්යාංශය මගින් අත්අඩංගුවට ගෙන ඇත.පැහැර ගැනීමට ලක්වූ සිසුවියගේ මව විසින් කරන ලද පැමිණිල්ලකට අනුව පරීක්ෂණ පැවැත්වූ මාතර පොලිසිය 24 හැවිරිදි තරුණයකු විසින් පැහැරගෙන ගොස් සිටි සිසුවිය ද සැකකරු ළඟ සඟවා ගෙන සිටියදී සොයා ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104274</link>
    <topic>ගිරිතලේ හෝටල් කාමරයකඉන්දියානු කතක් මිය ගිහින්</topic>
    <author>පොළොන්නරුව දිසා සමූහ ඇම්. පී. සරත්</author>
    <content>ඉන්දියානු ජාතික කාන්තාවක් හෘදයාබාධයක් හේතුවෙන් සංචාරක හෝටලයක කාමරයක් තුළ වැටී මිය ගොස් ඇතැයි මින්නේරිය පොලිසිය කියයි.මෙසේ මිය ගොස් ඇත්තේ ඉන්දියාවේ රොටරි නැමැති රාජ්‍ය නොවන සංවිධානයක සේවය කළ මීනා මොන්සා නමැති කාන්තාවකි.පෙරේදා (25) පොළොන්නරුව ගිරිතලේ සංචාරක හෝටලයක පැවැති කාන්තා අභිවෘද්ධි වැඩසටහන මෙහෙය වූ ඇය එදින රාත්‍රි එම හෝටලයේ කාමරයක් තුළ ලැගුම් ගෙන ඇත. ඊයේ (26) අලුයම 6 ට පමණ ඇය නවාතැන් ගෙන සිටි කාමරයට ඇය සමග පැමිණි කාන්තාවක් ගිය විට ඇය බිම වැටී මිය ගොස් සිටි බව පොලිසිය කීය. මින්නේරිය පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104275</link>
    <topic>අවදානම් දුම්රිය මඟේමිනිස් ජීවිත රකිනඅපූරු මිනිසෙක්</topic>
    <author>අක්මීමන විශේෂ සුනිල් ගමගේ</author>
    <content>මකුළුව හන්දියෙන් මාතර පාර දක්වා දිවෙන කෙටි අතුරු මාර්ගය හරහා ඇති දුම්රිය මාර්ගය පසුකර යන දස දහස් ගණනකගේ ජීවිත සුරක්ෂිත කරමින් ස්වේච්ඡාවෙන් තම කාලය ශ්‍රමය කැප කරන අපූරු මිනිසෙක් සිටියි.ඔහු ගාල්ල මාගාල්ල මාවතේ පදිංචි කේ. ජී. ජයසිරි ලාල් ය. සැබැවින්ම දුප්පත්කම, නිහතමානී බව උරුම කර ගනිමින් ඉපදුණු මේ අපූර්ව මිනිසා විවිධ අයුරින් තම ජීවිතය පවත්වාගෙන යන්නට කටයුතු කෙළේ ය.තවමත් අවිවාහකව සිටින ලාල් ජීවිතය ගෙන යන්නට එදිනෙදා කුලී වැඩක් කර කීයක් හරි සොයා ගත්තේ ය. තවමත් ලාල්ගේ මව ජීවත්ව සිටින්නේ ය.සෑම දිනකම උදෑසන 6.00ට මෙම දුම්රිය මඟ අසළට පැමිණෙන ජයසිරි නොහොත් ලාල් රාත්‍රි 9.00 වන තෙක් එහි රැඳී සිටින්නේ ය. ඒ රාත්‍රි 8.50 මාතර දක්වා දිවෙන දුම්රිය යන තෙක්ම ඔහුගේ රාජකාරිය එතැනදී ඉටු කරන්නට ය. ඉන් අනතුරුව ඔහු නිවෙසට යන්නේ ය. දැන් ඔහුට ආදායම් මාර්ගයක් නොමැත. එහෙත් ඔහු සමඟ මෙතැනින් එදිනෙදා යන එන දහසකුත් දෙනා කුළුපග වී ඇත. ඒ නිසා මොහුට රු. 100, 50ක් ලැබෙයි.ඒ ඔහුගේ එකම ආදායම් මාර්ගයයි.මෙවන් කටයුත්තක් ස්වේච්ඡාවෙන් කිරීමට හේතුව කුමක් ද යන්න විමසූ අපට ඔහු මෙසේ කීය. උදෑසන ගාල්ල නගරයට මේ අසළ තිබෙන අනුලා දේවි විද්‍යාලයට යන ළමයින් දහස් ගණනක් මෙතැනින් මාරු වෙනවා. මේ ස්ථානයේ මීට කලකට පෙර ගේට්ටුවක් තිබුණා. දැන් ඒක නෑ. ඒ නිසාම මෙතැන අනතුරු වෙන්න පුළුවන්. දැනට වෙන දුම්රිය අනතුරු බැලුවහම. මටම මේ කාර්යය කරන්න හිතුණා. මේ මාරුවෙන පාසල් වෑන් රථයකට අනතුරක් සිදු වුණොත් අපරාදේ මේ පුංචි පැටව් ටිකත් අපිට නැති වෙනවා.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104276</link>
    <topic>ඉංගිරිය කිරිගල සතිපොළ මත්ලෝලීන්ගේ තිප්පොළක්</topic>
    <author>ඉංගිරිය විශේෂ - කේ. ටී. ඩී. දර්ශන</author>
    <content>ඉංගිරිය - කොළඹ ප්‍රධාන මාර්ගය ආසන්නයේ කිරිගල මංසන්ධියේ පිහිටි මේ සතිපොළ කලෙක සිට කිසිදු වෙළෙඳාමක් සිදු නොකිරීමෙන් වල්බිහිවී ඇත.හොරණ ප්‍රාදේශීය සභාවට අයත් මේ සතිපොළ අද මත්ද්‍රව්‍ය හා මත්කුඩු වැනි විවිධ සමාජ විරෝධී ක්‍රියා සිදුකරන්නන් හට තිප්පොළක් වී තිබේ.මාර්ගය ආසන්නයට වන්නට වෙළඳාම් කළ වෙළෙඳුන් ඇතුළතට වන්නට ඉදිකරන ලද මේ ආවරණ කුටිවල වෙළඳාම් කටයුතු කිරීමට අකමැතිවී ඔවුන් තවතවත් මාර්ගය ආසන්නයට පැමිණ වෙළඳාම් කරන්නට පටන් ගැනීමෙන් ඇතිවූ ආරවුල් තත්ත්වයක් දුරදිග යාමෙන් කිරිගල පොළේ වෙළඳාම් කටයුතු ක්‍රමයෙන් ඇනහිට ඇති බව ප්‍රදේශවාසීහු කියති.ඉංගිරිය සහ පාදුක්ක පොළවල් දියුණුවීමත්, මීගොඩ ආර්ථික මධ්‍යස්ථානය වැනි වෙළඳ මධ්‍යස්ථානයන් වෙත ප්‍රදේශයේ ජනතාව පුරුදුවීමත් සමඟ ජනතාවද ටිකෙන් ටික කිරිගල සතිපොළෙන් ඈත්වීමත් කිරිගල සතිපොළ වැසීයාමට හේතුවූ බව ප්‍රදේශවාසීහු පවසති.හොරණ ප්‍රාදේශීය සභාව මුදල් වැයකොට ඉදිකරන ලද මේ ආවරණ සහිත වෙළෙඳ කුටි කිසිඳු ප්‍රයෝජනයකින් තොරව වල්වැදී විනාශවී යමින් පවතී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104277</link>
    <topic>කළුතර දහම් පාසල් ගුරුවරුනිල ඇඳුම් ඉල්ලති</topic>
    <author>වාද්දුව සමූහ – එස්. ආර්. පියදාස</author>
    <content>කළුතර ප්‍රාදේශීය ශාසනා රක්ෂක බල ප්‍රදේශයේ දහම් පාසල් ගුරුවරුනට පසුගිය වසරට නිල ඇඳුම් රෙදි ලබාදී නැතැයි එම ගුරුවරු පවසති. මේ පිළිබඳව කළුතර ප්‍රාදේශීය ලේකම් කාර්යාලයේ බෞද්ධ කටයුතු අංශයෙන් විමසූ විට එහි නිලධාරියෙක් පැවැසුවේ ගිය වසරේ කළුතර හා කොළඹ දිස්ත්‍රික්ක දෙකටම දහම් පාසල් ගුරු නිල ඇඳුම් ලබා දී නැති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r1104279</link>
    <topic>කුරුණෑගල නීතිවිරෝධීව වෙළෙඳාම් කළවෙළෙඳුන් අත්අඩංගුවට</topic>
    <author>කුරුණෑගල උතුර සමූහ - ස්ටැන්ලි සෙනෙවිරත්න</author>
    <content>කුරුණෑගල දිස්ත්‍රික් ලේකම් කාර්යාලයේ මිණුම් ඒකක ප්‍රමිති හා සේවා දෙපාර්තමේන්තුව මගින් පසුගිය වසරේ නීතිවිරෝධී කටයුතුවල යෙදුණ වෙළෙඳුන් 177 දෙනෙකු අත්අඩංගුවට ගෙන ඇත.අඩු බර පාන් විකිණීම, නියමිත මුද්‍රා නොමැති කිරුම් මිණුම් උපකරණ භාවිතා කිරීම යන චෝදනා යටතේ මේ වෙළෙඳුන්ට එරෙහිව ඒ ඒ ප්‍රදේශවල මහේස්ත්‍රාත් අධිකරණයන්හි නඩු පවරා ඔවුන්ගෙන් දඩ වශයෙන් රුපියල් 4,32,790 වන මුදලක් රජයට අයකර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r11042711</link>
    <topic>පොතුහැර දුම්රිය ආරක්ෂිතගේට්ටුවක් දෙන්න</topic>
    <author>වයඹ පළාත් සංචාරක සේන ඉදිරිසිංහ</author>
    <content>කුරුණෑගල කොළඹ ප්‍රධාන මාර්ගයේ පොතුහැර කුරීපොත්තෙන්, උතුරු දිග දුම්රිය හා සම්බන්ධවන ස්ථානයේ දුම්රිය ආරක්ෂිත ගේට්ටුවක් හෝ වෙනත් කිසිදු ආවරණයක් නොමැත.අඩු වශයෙන් උණ බම්බු ගේට්ටුවක් හෝ මෙහි නොමැති කම බලවත් අඩුවක් වී ඇත.විවිධ වාහනවලින් හා පයින් දිනපතා මගීන් විශාල පිරිසක් මේ මාර්ගයේ ගමන් ගන්නා අතර දුම්රිය මාර්ගය හා සම්බන්ධ වන මේ ස්ථානයෙහි අනාරක්ෂිත බව ඔවුන්ගේ ජීවිතාරක්ෂාවට බලවත් තර්ජනයක් වී තිබේ.මේ පිළිබඳව කඩිනම් අවධානය යොමුකොට මෙම ස්ථානයට උණ බම්බු ගේට්ටුවක් හෝ සවිකිරීමට කටයුතු යොදන ලෙස ප්‍රදේශවාසීහු දුම්රිය දෙපාර්තමේන්තුවෙන් ඉල්ලීම් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=r11042712</link>
    <topic>ලොරිය පිටුපසට ගනිද්දීඅන්ධ අයකු එයට යට වී මරුට</topic>
    <author>මීගමුව විශේෂ එච්. ප්‍රනාන්දු</author>
    <content>ලොරියක් පිටුපසට ගැනීමේ දී ඊට යට වීමෙන් 68 හැවිරිදි අන්ධ අවිවාහක පුද්ගලයෙක් මිය යාමේ සිද්ධියක් මීගමුව රෝහල් පොලිසියේ දී පැවැති මරණ පරීක්ෂණයකදී අනාවරණය විය. මෙසේ මියගොස් ඇත්තේ ඩී. සුදර්ශන සිල්වා නැමැත්තෙකි.මීගමුව දිස්ත්‍රික් මහා රෝහල් නාගරික හදිසි මරණ පරීක්ෂක වෛද්‍ය සිරි ජයන්ත වික්‍රමරත්න මහතා මෙම මරණ පරීක්ෂණය පැවැත්විය.මියගිය තැනැත්තා අන්ධ අයෙක් බවත් ලොරිය පිටුපස සිටි මියගිය අය ලොරිය පස්සට ගැනීමේ දී ඊට යට වී තිබෙන බවත් මරණ පරීක්ෂණයේ දී ඉදිරිපත් කෙරුණ සාක්කි වලින් අනාවරණය විණි.පශ්චාත් මරණ පරීක්ෂණය මීගමුව දිසා රෝහලේ සහකාර අධිකරණ වෛද්‍ය එම්. පී. පී. ප්‍රමෝදින් මහතා විසින් පවත්වන ලද අතර මෙම මරණය මොළයට හා හිස් කබලට තදබල තුවාල සිදුවීමෙන් සිදුවී ඇතැයි නිගමනය කෙරිණි.මරණ පරීක්ෂණයේ දී සාක්කි සීදුව පොලිසියේ පොලිස් කොස්තාපල් එම්. ජී. රෝහණ බණ්ඩාර (31704) මහතා මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=s1104272</link>
    <topic>ශ්‍රී ලංකා කාන්තා පිල සටනක් දී පරදී</topic>
    <author>ෆවුස් මොහොමඩ්</author>
    <content>පළමුව පන්දුවට පහර දී අඩු ලකුණු සංඛ්‍යාවකට දැවී ගියද ශ්‍රී ලංකා කාන්තා ක්‍රිකට් ක්‍රීඩිකාවන්ගේ දක්ෂ පන්දු යැවීමත් පන්දු රැකීමත් හමුවේ දැඩි අසීරුතාවයට ලක්වූ පකිස්තාන කාන්තා පිලට ඊයේ ආරම්භ වූ ජාත්‍යන්තර සිවුකොන් එක්දින තරගාවලියේ ශ්‍රී ලංකාව සමඟ සරවනමුත්තු පිටියේ පැවැති තරගයෙන් කඩුලු 2 ක ජයක් අත්කර ගැනීමට අවසන් පන්දුව තෙක් සටන් කිරීමට සිදුවිය.අයහපත් කාලගුණය හේතුවෙන් ඕවර 27කට සීමා වූ මේ තරගයේ පළමුව පන්දුවට පහර දුන් ශ්‍රී ලංකාව ඕවර 24.2 කදී ලකුණු 68 කට දැවී ගියේය.තුන් ඉරියව් ක්‍රීඩිකා ඊෂානි කෞෂල්‍යා නොදැවී ලකුණු 23 ක් ලබා ගත්තාය. පන්දු යැවීමේ දී සානා මිර් සහ කනිටා ජලිල් කඩුලු 2 බැගින් දවාලීය.පිළිතුරු ඉනිම ක්‍රීඩා කළ පකිස්තානු පිල 27 වැනි ඕවරයේ අවසන් පන්දුවේ දී ජය වාර්තා කළේය. බිස්මා මරූෆ් ලකුණු 22 ක් රැස් කළාය. පන්දු යැවීමේ දී සුවිනි ද අල්විස් සහ ඊෂානි කෞශල්‍යා කඩුලු 2 බැගින් දවාලූහ.ශ්‍රී ලංකාව - 68 (ඕවර 24.2)ඊෂානි කෞශල්‍යා නොදැවී 23 (කනිටා ජලීල් 7/2, සානා මිර් 17/2)පකිස්තානය – 69/8 (ඕවර 27)බිස්මා මරූෆ් 22 (සුවිනි ද අල්විස් 8/2, ඊෂානි කෞෂල්‍යා 10/2)අයර්ලන්තය ලකුණකින් ජය ගනීමේ අතර අයර්ලන්තය සහ නෙදර්ලන්තය අතර කෝල්ට්ස් පිටියේ පැවැති තරගයෙන් එක් ලකුණක සියුම් ජයක් වාර්තා කිරීමට අයර්ලන්තය සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=s1104273</link>
    <topic>එෆ්. ඒ. කුසලානයට කණ්ඩායම් 115ක්</topic>
    <author>පි‍්‍රන්ස් ගුණසේකර</author>
    <content>හොල්සිම් එෆ්. ඒ. කුසලාන පාපන්දු තරගාවලිය කණ්ඩායම් 115කගේ සහභාගිත්වයෙන් මෙවර පැවැත්වීමට කටයුතු යොදා ඇත. මේ කණ්ඩායම් 115ට ක්‍රීඩකයන් 2875ක් ඇතුළත්වන අතර තරග 114ක් රට පුරා පැවැත්වේ.පිළිමළුන් පිටුදැකීමේ ක්‍රමයට සියලු තරග පැවැත්වෙන බැවින් ජූනි මුල් සතියේදී මූලික වටයේ සියලු තරග අවසන් කිරීමට අපේක්‍ෂා කෙරේ. ජූනි මාසයේදීම අර්ධ අවසන් පූර්ව තරග පැවැත්වෙන අතර අවසන් පූර්ව තරග දෙක මාතරදී හා යාපනයේදී පැවැත්වීමට බලාපොරොත්තුවේ. එෆ්. ඒ. කුසලාන අවසන් මහා තරගය කොළඹදී පැවැත්වෙන බව ශ්‍රී ලංකා පාපන්දු සම්මේලනයේ සභාපති රියර් අද්මිරාල් සරත් වීරසේකර මහතා පැවැසීය.වසර 1871 දී එංගලන්තයේදී ආරම්භවූ එෆ්. ඒ. කුසලාන පාපන්දු තරගාවලිය ශ්‍රී ලංකාවේ පැවැත්වීම ආරම්භවූයේ 1940දීය. එතැන් සිට මෙතෙක් වැඩිම වාර ගණනක් එෆ්. ඒ. කුසලානය සෝන්ඩර්ස් ක්‍රීඩා සමාජය දිනා ඇත. සෝන්ඩර්ස් වසර 20ක් සූරතාව දිනා ගනිද්දී රිනවුන් ක්‍රීඩා සමාජය වසර 6ක් හා රත්නම් පිල වසර 5ක් එෆ්. ඒ. කුසලානය දිනා ඇත. එෆ්. ඒ. කුසලාන තරග ඉතිහාසයේ වැඩිම ගෝල් ලාභියා ලෙස සෝන්ඩර්ස් ක්‍රීඩා සමාජයේ පී. ඩී. සිරිසේන වාර්තාවක් පිහිටුවා ඇත. ඔහු 1960 වසරේදී ගෝල් 24ක් වාර්තා කළ අතර වැල්ලවත්ත පෙහෙකම්හල් ක්‍රීඩා සමාජය සමඟ අවසන් තරගයේදී ගෝල් 7ක් වාර්තා කර සූරතාව අත්කර ගත්තේය.වසර 51ක් පැරණි එම වාර්තාව තවමත් එලෙසම පවතී.පසුගිය වසරේදී එෆ්. ඒ. කුසලානය නාවික හමුදාව දිනාගත්තේ සිවිල් ආරක්‍ෂක බලකා පිල පරාජය කරමිණි. පසුගිය වසරේ තරගාවලියේදී වැඩිම වාර ගණනක් සූරතාව දිනාසිටි ප්‍රබල කණ්ඩායම් පරදවමින් නාවික, සිවිල් ආරක්‍ෂක, පොලිස් හා දොන් බොස්කෝ යන කණ්ඩායම් අවසන් පූර්ව වටයට පැමිණියහ.සිලෝන් එෆ්. ඒ. කුසලාන නමින් ආරම්භවූ මේ තරගාවලිය 2005 වසරේ සිට හොල්සිම් එෆ්. ඒ. කුසලානය ලෙස පැවැත්වේ.හොල්සිම් ලංකා පුද්ගලික සමාගම මේ තරගාවලියේ පූර්ණ අනුග්‍රාහකයා වේ. ජයග්‍රාහී කණ්ඩායමට කුසලානය සමඟ රුපියල් ලක්‍ෂ 5ක්ද අනුසූරයන්ට රුපියල් ලක්‍ෂ 2.5ක් ද පිරිනැමේ.තරගාවලිය පිළිබඳ මාධ්‍ය හමුවක් පෙරේදා කොළඹදී පැවැති අතර ශ්‍රී ලංකා පාපන්දු සම්මේලනයේ සභාපති රියර් අද්මිරාල් සරත් වීරසේකර, ප්‍රධාන විධායක ක්‍රිෂාන්ත පෙරේරා, හොල්සිම් ලංකා පුද්ගලික සමාගමේ ප්‍රධාන විධායක ස්ටෙපාන් මූලර් වෙළඳ කළමනාකාරිණී ගයනි පෙරේරා ඇතුළු පිරිසක් සහභාගී වූහ.පාපන්දු සම්මේලනයේ නව තරග අධ්‍යක්‍ෂක ආනන්ද අන්තෝනි පිල්ලේ මහතාගේ අධීක්‍ෂණය යටතේ තරගාවලිය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=s1104274</link>
    <topic>ටොප් ටෙන් කායවර්ධනවැඩි ගෞරව ගුවන් හමුදාවට</topic>
    <author/>
    <content>‘ටොප් ටෙන්’ කායවර්ධන සූරතාවලියේ පළමු, දෙවැනි හා තෙවැනි ස්ථාන ද ඇතුළුව සමස්ත ජයග්‍රහණයන් 10 න් 7 ක්ම දිනා ගැනීමට ශ්‍රී ලංකා ගුවන් හමුදාව සමත් විය.ක්‍රීඩකයන් 60කට අධික සංඛ්‍යාවක් තරග වැදුනු මේ සූරතාවලිය පසුගියදා බණ්ඩාරවෙල පුරහලේ දී පැවැත්විණි.මෙහිදී පළමු ස්ථානය ඩී.එල්.පී. කුමුදු කුමාරටත්, දෙවැනි ස්ථානය එන්.එම්. යූ. අබේසේකරටත් තෙවැනි ස්ථානය ඩබ්.එන්.එස්. ලිවේරාටත් හිමිවූ අතර තරගාවලියේ පස්වැනි සහ හයවැනි ස්ථාන පිළිවෙළින් ඒ.ඩී.ඩී.එන්. ප්‍රනාන්දුටත්, මොහොමඩ් ෆපීල්ටත් හිමි විය.9 වැනි ස්ථානය එස්.ඩී. වික්‍රමනායක හිමිකරගත් අතර 10 වැනි ස්ථානය එම්. ඒ. සිල්වාට හිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=s1104275</link>
    <topic>නඩාල්ට වාර්තාගත ජයක්</topic>
    <author/>
    <content>ජගත් ටෙනිස් ශ්‍රේණිගත කිරීම්වල පෙරමුණේ පසුවන ස්පාඤ්ඤයේ රෆායල් නඩාල් බාසිලෝනා විවෘත ටෙනිස් තරගාවලියේ කිරුළ ජය ගනිමින් නව වාර්තාවක් පිහිටුවීමට සමත් විය.අවසන් මහා තරගයේ දී ඩේවිඩ් ෆෙරර් ලකුණු 6 - 2 ක් සහ 6 – 4 ක් ලෙස තරග වට 2 කින් පරාජය කළ නඩාල් 6 වතාවකට වඩා තරගාවලි 2ක් ජයගත් එකම ටෙනිස් ක්‍රීඩකයා ලෙස ඉතිහාසයට එක් විය. මෙවර බාසිලෝනා විවෘත ටෙනිස් කිරුළ ජයගනු ලැබුවේ 6 වැනි වරට ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=f1104271</link>
    <topic>බෙදීම් අත්හරින්නරට වෙනුවෙන් එක් වන්න</topic>
    <author>සාකච්ඡා කළේ චන්දන ජයවීර</author>
    <content>දරුස්මාන්ගේ මතභේදාත්මක වාර්තාව ත්‍රස්තවාදයට එරෙහි ජාත්‍යන්තර මතයට පිටින් ගමන් කරන බව පවසන රෝහණ දිසානායක අමාත්‍යවරයා යුද්ධය නිමා කොට කෙටි කාලයක් ඇතුළත රට විශාල ආර්ථික සංවර්ධනයක් ලබාගත් බව පවසයි. දරුස්මාන් කමිටු වාර්තාව පිළිබඳ හා ඒ ගැන විපක්ෂයේ ප්‍රතිචාරය පිළිබඳ ඔහු දැක්වූ අදහස් මෙසේය.* විසි එක්වෙනි සියවසේ ත්‍රස්තවාදය සහමුලින්ම අවසන් කිරීමට සමත් වූ එකම රාජ්‍යය වන්නේ ශ්‍රී ලංකාවයි. එහි රාජ්‍ය නායකත්වයට එරෙහිව හා රට අපකීර්තියට පත්වන ආකාරයේ උපදේශන වාර්තාවක් ගොනු කිරීමට එ. ජා. සංවිධානයේ මහ ලේකම්වරයා කටයුතු කිරීම ඔබ දකින්නේ කෙසේද ?එක්සත් ජාතීන්ගේ සංවිධානය බිහි වන්නේ දෙවන ලෝක යුද්ධයෙන් පසු ලෝක සාමය හා යහපැවැත්ම ඇතිකිරීමට ගනු ලැබූ සම්මුතියක ප්‍රතිඵලයක් විදිහටයි.මේ සියවසේ ලෝක සාමයට එරෙහිව මතුවී ඇති ප්‍රධානම අභියෝගය වන්නේ ත්‍රස්තවාදයයි. මේ තත්ත්වය අමෙරිකාවටත් අදාළයි. ශ්‍රී ලංකාවටත් මැද පෙරදිගටත් එකයි. ලෝකයේ කොයි තැනක මොන නමින් පෙනී සිටියත් ත්‍රස්තවාදය ත්‍රස්තවාදයම තමයි.එල්.ටී.ටී.ඊ. සංවිධානය භයානක ත්‍රස්තවාදී සංවිධානයක් විදිහට අමෙරිකාව, බ්‍රිතාන්‍ය ඇතුළු සෑම බටහිර රටක්ම වගේ තහනම් කළා. ඉන්දියාවත් තහනම් කළා. එවැනි භයානක ත්‍රස්ත කල්ලියක් පරාජය කරපු ජනාධිපතිතුමාට බෑන් කී මූන් මහතා හරි නම් දෙන්න ඕන මේ වගේ වාර්තාවක් නෙවෙයි මල් මිටක්.* මහ ලේකම්වරයාට මෙවැනි උපදේශන කමිටුවක් පත් කළ හැකි වූයේ රජය අනුගමනය කළ දෙබිඩි ප්‍රතිපත්තිය නිසා බව විපක්ෂය පවසනවා.බෑන් කී මූන් මහතා ශ්‍රී ලංකාව සම්බන්ධයෙන් සොයා බැලීමට දරුස්මාන්ගේ කමිටුව පත් කළ අවස්ථාවේ සිට රජය විරෝධය දැක්වූවා. මහ ලේකම්වරයා මෙම උපදේශන කමිටුව සකස් කළේ අපේ විරෝධය නොතකායි. මේක එක්සත් ජාතීන්ගේ සංවිධානය මගින් පත් කළ කමිටුවක් නෙවෙයි. රජය මේ කමිටුවට එදත් විරුද්ධයි. අදත් විරුද්ධයි. හෙටත් විරුද්ධයි.* එජාපයේ නායකයන් මෙන්ම රාජ්‍ය නොවන සංවිධාන කිහිපයක් ද කමිටු වාර්තාව ක්‍රියාත්මක කරන ලෙස රජයට බල කර තිබෙනවා. දේශීය හා ජාත්‍යන්තර වශයෙන් එල්ල වී ඇති තෙරපුම හමුවේ රජය ගන්නා තීරණය කුමක්ද ?අපිට මොන විදිහෙ අභියෝගයක් ආවත් ඒ සෑම අභියෝගයකටම කොන්ද කෙළින් තබා ගෙන මුහුණ දීමට ශක්තියක් තිබෙන බව මහින්ද රාජපක්ෂ ජනාධිපතිතුමා ක්‍රියාවෙන් ඔප්පු කර තිබෙනවා. මීට වඩා ලොකු අභියෝග වලට පසුගිය යුද සමයේදී මුහුණදීමට සිදු වුණා. නමුත් රජය ඒ කිසිවකට හිස නොනැමුවා පමණක් නොවෙයි යුද්ධය නිමා කර සාමය ඇති කිරීමෙන් තමන් ගත්ත ප්‍රයත්නය නිවැරැදි බව මුළු ලෝකයාටම ඔප්පු කර පෙන්වුවා. අපි නොපිළිගත්ත වාර්තාවක නිගමන ක්‍රියාත්මක කළ යුත්තේ ඇයි ?.දරුස්මාන්ගේ වාර්තාව වෙනුවෙන් කහින යූඇන්පී යේ නායකයෝයි එන්. ජී. ඕ. සංවිධාන කිහිපයක් තමයි පසුගිය දිනවල ලෝකෙ වටේ ගිහිල්ලා මේ වගේ වාර්තාවක් සකස් කිරීමට අවශ්‍ය පසුබිම සකස් කළේ. ශ්‍රී ලංකාව ඇතුළේ මේ වාර්තාව වෙනුවෙන් පෙනී සිටින අය උත්සාහ කරන්නේ මේ විදේශිකයන්ගේ වුවමනාවන් ඉෂ්ට කිරීමයි. එජාපය මේ වෙලාවේ ප්‍රධාන විපක්ෂය විදිහට ඔවුන්ගේ දේශපාලන න්‍යාය පත්‍රය පැත්තකින් තියලා රට වෙනුවෙන් පෙනී ඉන්න ඕන.* යුද්ධය නිමා කොට සාමය ඇති කළ බව ඔබ පැවසුවත් කමිටු වාර්තාවෙන් චෝදනා කෙරෙන්නේ අභ්‍යන්තර ප්‍රජාතන්ත්‍රවාදය තහවුරු කිරීමට රජය අපොහොසත් වූ බවයි.ප්‍රජාතන්ත්‍රවාදී සමාජයක මූලික ලක්ෂණය වන්නේ මැතිවරණ පැවැත්වීමයි. 2005 ඉඳන් මෙහාට මැතිවරණ කීයක් තිබ්බද ? යුද්ධය අවසන් කළ ගමන් උතුරු නැඟෙනහිර පළාත්වලත් නියමිත පරිදි මැතිවරණ තිබ්බා. පසුගිය එජාප රජය වගේ අපේ ආණ්ඩුව කිසිම මැතිවරණයක් කල් දැම්මේ නැහැ. සෑම මැතිවරණයක්ම සාධාරණව තිබ්බා. ඒ බව මැතිවරණ කොමසාරිස්තුමාත් නිරීක්ෂකයොත් පිළිගත්තා. මැතිවරණ වලින් පස්සේ අපි කවදාවත් ඇඳිරි නීතිය දැම්මේ නෑ. පොලිසිවලට නිවාඩු දුන්නේ නැහැ. විරුද්ධ පාක්ෂිකයින්ගෙන් පළිගත්තේ නැහැ. ඉතින් මීට වැඩිය ප්‍රජාතන්ත්‍රවාදයක් කොයින්ද ?.එජාපයත් ජේවීපීයත් පරදින්න පරදින්න මේ වගේ අභූත චෝදනා කරනවා. රටේ ජනතාව මේ තත්ත්වය නිවැරැදිව තේරුම් ගෙන ඇති නිසා තමයි ජනාධිපතිතුමා හා ආණ්ඩුව සමග දිගින් දිගටම ඉන්නේ.* පසුගිය වසරේ දී ශ්‍රී ලංකාවේ ආර්ථිකය වාර්තාගත අයුරින් ඉහළ ගියා. මේ සඳහා බලපෑ හේතු මොනවාද?ජනාධිපතිතුමා සේනාධිනායකයා හැටියට යුද්ධය නිමා කිරීමට කටයුතු කළා වගේම ආණ්ඩුවේ නායකයා හැටියට හා මුදල් ඇමැතිවරයා ලෙස දීර්ඝ කාලීන දර්ශනයක් හා වැඩපිළිවෙළක් අනුව ආර්ථිකය කළමනාකරණය කිරීමට අවශ්‍ය මඟ පෙන්වීම ලබා දුන්නා. එහි ප්‍රතිඵලයක් හැටියට පසුගිය වසරේ දී දළ දේශීය නිෂ්පාදිතයෙන් 8%ක වාර්තා ගත ආර්ථික වර්ධන වේගයක් ලබා ගැනීමට හැකි වුණා.ඒ සඳහා යුද්ධය නිමාවීම හේතුවක් වුණා. උණ්ඩවලට, තුවක්කු වලට වැය කරපු අති විශාල ධනස්කන්ධයක් දැන් රටේ සංවර්ධනය සඳහා ප්‍රයෝජනයට ගත හැකිවී තිබෙනවා. එදා යුද්ධයට වියදම් කරපු මුදල් අද වියදම් කරන්නේ සංවර්ධනයට. පාසල්, රෝහල් ඉදිකරන්න, බැසිල් රාජපක්‍ෂ මැතිතුමාගේ නායකත්වයෙන් උතුරේ විශාල සංවර්ධනයක් සිදු කෙරෙනවා.* දකුණු දුම්රිය මාර්ගය අධිවේගී මාර්ගයක බවට පත් කිරීම සඳහා විශාල ධනස්කන්ධයක් වැය කළත් බලාපොරොත්තු වූ වේගය ලබාගත නොහැකි බවට චෝදනා එල්ලව තිබෙනවා.අපේ රටේ කි. මී. 1450ක පමණ දුම්රිය මාර්ග පද්ධතියක් තිබෙනවා. සුද්දා ඇති කරපු මේ දුම්රිය මාර්ග පද්ධතිය එන්න එන්නම දුර ප්‍රමාණය අඩුවෙන්න පටන් ගත්තා. මහින්ද රාජපක්‍ෂ මහතා බලයට පත්වීමෙන් පසු දුම්රිය මාර්ග පද්ධතිය පුළුල් කිරීම සඳහා නව වැඩපිළිවෙළක් ආරම්භ කළා. ඒ සඳහා හිටපු සියලුම ප්‍රවාහන ඇමැතිවරුන් හා නියෝජ්‍ය ඇමතිවරුන් සහය දැක් වූවා.ඉන්දියාවේ රේල්වේ සමාගමත් සමඟ එකතුවෙලා කි. මී. 48ක් ගාල්ල – මාතර දුම්රිය මාර්ගය සකස් කළා. මේ දුම්රිය මාර්ගයේ රේල් ගේට්ටු 122 ක් තියෙනවා. දුම්රිය මාර්ගයේ හෝ කෝච්චිවල ගැටලුවක් නැහැ. ඕනම අවස්ථාවක බලාපොරොත්තු වුණ විදිහට කි.මී. 100ක වේගයෙන් කෝච්චිය ගෙනයන්න පුළුවන්. නමුත් ගේට්ටු අධික ප්‍රමාණයක් තිබීම නිසා ඒවා කළමනාකරණය කිරීමට දියුණු සංඥා පද්ධතියක අවශ්‍යතාවය මතුව තිබෙනවා.අපි ඉදිරියේ සමාන්තර පාරවල් සකස් කරලා මේ ගේට්ටු සංඛ්‍යාව අඩු කරනවා.* මහින්ද චින්තනයේත් ඇති පරිදි “සැමට ආරක්‍ෂිත ප්‍රවාහන පද්ධතියක්” අමාත්‍යාංශය ගෙන ඇත්තේ කොයි විදිහෙ ක්‍රියාමාර්ගයක් ද?මාර්ග අනතුරු වලින් විශාල පිරිසක් මිය යනවා. ඒ වගේම ආබාධයන්ට ලක් වෙනවා. ආරක්‍ෂිත ප්‍රවාහන පද්්ධතියක් ඇති කිරීම සඳහා මහින්ද චින්තනයෙන් පොරොන්දු වූ පරිදි ජාතික සැලැස්මක් සකස් කළා. ඒ සඳහා විශ්වවිද්‍යාල මහාචාර්යවරුන් ගේ හා ලෝක සෞඛ්‍ය සංවිධානයේ උපදෙස් පරිදි සකස් කළා. මෙමඟින් මාර්ග ආරක්‍ෂාව වැඩි දියුණු කිරීමට, ප්‍රවාහන තදබදය අඩු කිරීමට යෝජනා ඉදිරිපත් කර තිබෙනවා. බීමත්ව රිය පැදවීම පාලනය කිරීමට යනාදි වශයෙන් ජන ජීවිතයේ දී මගියාගේ ආරක්‍ෂාව සහතික කිරීම සඳහා පියවර රැසක් ගෙන තිබෙනවා.* කලක් භාණ්ඩාගාරයට විශාල බරක්ව පැවැති ලංගමය සේවකයන්ගේ සුබසිද්ධිය සැලසෙන පරිදි හා මගීන්ට විශ්වාසදායක සේවා මාධ්‍යයක් බවට පත් කිරීම සඳහා ගත් උත්සාහයේ ප්‍රතිඵල කොහොමද?ලංගමය නඩත්තු කිරීමට හෝ සේවකයන්ට පඩි නඩි ගෙවීමට අපි මහා භාණ්ඩාගාරයෙන් ප්‍රතිපාදන ලබා ගත්තේ නැහැ. පසුගිය අවුරුදු සමයේ පමණක් ලංගමය කෝටි දහයමාරක ලාභයක් ලැබුවා. සියලුම ලංගම ප්‍රාදේ්ශික වල පඩි නඩි කලට වෙලාවට ගෙවනවා. අඩු පාඩු තිබෙන තැන් තියෙනවා නම් ඒවා ගැන සොයා බලා කඩිනම්ව විසඳුම් දෙනවා. ලංගමයේ බස් රථ වල ඇණිය තර කරන්න අපි කටයුතු යොදා ගෙන යනවා. මේ සඳහා වුවත් අපි භාණ්ඩාගාරයෙන් මුදල් ලබා ගත්තේ ආර්ථිකයට බරක් නොවන පරිදියි. ආයතනයෙන් විශ්‍රාම යන සේවකයන්ටත් සියලුම දීමනා නොපමාව ගෙවන්න වැඩපිළිවෙළක් සකස් කර තිබෙනවා. කාර්යක්‍ෂම මගී ප්‍රවාහන පද්්ධතියක් බවට ලංගම පත් කිරීමේ ඉලක්කයට අපිට පැමිණීමට හැකි වූයේ සේවක මණ්ඩලයේ කැපවීම නිසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=f1104272</link>
    <topic/>
    <author>චන්දන ජයවීර</author>
    <content>අරුමැසිවාදී ලේඛකයන් අතර වඩාත් පාඨක අවධානය දිනාගත් ලේඛකයා වන්නේ උපුල් ශාන්ත සන්නස්ගලය. ඔහු විසින් පුවත්පත් සඳහා රචනා කරන ලද ‘සරසවි දියණියෝ’ සහ ‘වස්සාන සිහිනය’ නවකාතවන් පසුව මුද්‍රිත ග්‍රන්ථ හැටියටත් ඉන්පසු සිනමා කෘතීන් බවටත් පරිවර්තනය විය. ‘නේත්‍රා’ හා ‘ආදරේ තරම්ම යසෝදරා” ඔහුගේ නවකතා අතරින් වඩාත්ම නූතනවාදී ලක්ෂණ ප්‍රකට කළ නිර්මාණ ද්විත්වය වේ. සන්නස්ගල නිර්මාණ සාහිත්‍යයට අතිරේකව සිංහල භාෂාව පිළිබඳ කෘතීන් රැසක්ද රචනා කර ඇත. මේ සමඟ පලවන්නේ ඔහු විසින් මෑතකදී රචනා කළ එබඳු විචාරාත්මක කෘතීන් කිහිපයක් පිළිබඳ කතාබහකි.* නවකතාව, ගීතය, සාහිත්‍යය විචාරය යන බහුවිධ ක්ෂේත්‍රයන් තුළ කටයුතු කළ ඔබ වර්තමානය වන විට නිර්මාණාත්මක සාහිත්‍යයෙන් ඉවත්ව සිටින්නේ ඇයි.?ක්ෂේත්‍ර කිහිපයක වැඩ කරන කොට එහෙම වෙන ඒක වළක්වන්න පුළුවන්කමක් නැහැ. ගීත රචකයෙක් විදිහට ඒ ක්ෂේත්‍රයට වැඩි බරක් දාලා යෙදෙන කොට මම ඇතුලෙ ඉන්නෙ ලේඛකයා මිය ගියාවගේ දැනෙනවා. ලේඛකයෙක් විදිහට හා පුවත්පත් කලාවේදියෙක් විදිහට නිර්මාණ එළිදක්වන කොට මම තුළ සිටපු ගීත රචකයා නිද්‍රාශීලී වූ බව සමාජයට දැනෙනවා.ඊට පස්සේ පොත් දොරට වැඩීමේ උත්සවවල සම්පත් දායකයෙක් විදිහට වැඩ කරන කොට කතාවක් යනවා දැන් මෙයා විචාර කරනවා පොත් ලියන්නේ නැහැ කියලා. එක ක්ෂේත්‍රයක් මහා ගහක් වගේ වැඩෙන කොට ඒ ගහ යට වැඩෙන පොඩි ගස්ටික නොපෙනී යනවා. මම ආයෙත් වෙනත් පොඩි ගහක් පෝරදාලා ඒ ගහ ලොකු කළහම අනිත් ගස් වැහිලා යනවා. ඒ විදිහට මම විවිධ විචිත්‍ර ක්ෂේත්‍ර අතර ජීවත්වන සැරිසරන්නෙක්.* හොඳයි මෙයට වසර දෙකකට පෙර ප්‍රකාශයට පත් වූ “ආදරේ තරම්ම යශෝදරා” කෘතියට පසු ඔබ නියැළුණු සාහිත්‍ය කටයුත්ත කුමක්ද ?මෙයට වසර දෙකකට පෙර උසස්පෙළ විෂය නිර්දේශය සඳහා අලුත් විෂය නිර්දේශයක් හඳුන්වා දීම සිදු වුණා. විෂය නිර්දේශය වෙනස්වීම වෙනත් කිසිම විෂයකට වැඩිය දරුණුවට බලපාන්නේ සිංහල විෂයට. නිර්දිෂ්ට ග්‍රන්ථ රැසක් එක්ක සිංහල විෂයේ සංයුතිය තීරණයවීම එයට හේතුවයි.මව පසුගිය අවුරුදු දෙකේ කළේ විෂය නිර්දේශයට අදාළ කෘතීන් විවරණය කරන පොත් පෙළක් සම්පාදනය කිරීමයි.* ඔබ නිර්දිෂ්ට කෘති ආශ්‍රය කරගෙන විචාරාත්මක පොත් පෙළක් සම්පාදනය කිරීමේදී තෝරාගත් අධ්‍යන ක්‍රමවේදය කුමක් ද?සෑම නිර්දිෂ්ට ග්‍රන්ථයක් වෙනුවෙන්ම ආශ්‍රිත ග්‍රන්ථ තුනක් මම රචනා කර තිබෙනවා. එහි මුල් අදියර වන කෘතිය හැදෑරීම යටතේ නිර්දිෂ්ට ග්‍රන්ථයන්ගේ සිද්ධාන්ත කරුණු සාකච්ඡා කිරීම සිදුකරනවා. ඒ යටතේ නිර්දිෂ්ට ග්‍රන්ථ හත වෙනුවෙන් කෘතිය හැදෑරීම නමින් පොත් හතක් රචනා කර තිබෙනවා. ඒ පොත කොටස් දෙකකින් යුක්තයි.ඊළඟට කෘතියේ පසු කියවීම කියලා තවත් පොත් පෙළක් සම්පාදනය කරනවා. හැදෑරීම පෙර අවශ්‍ය සිද්ධාන්ත, කෘතිය හැදෑරීමේ අවශ්‍ය කෙරෙන විචාර සිද්ධාන්ත හා අභ්‍යාස වශයෙන් එක නිර්දිෂ්ට කෘතියක් වෙනුවෙන් මම පොත් තුනක් රචනා කළා. ඒ අනුව විෂය නිර්දේශයේ එන පොත් හත වෙනුවෙන් මම ආශ්‍රිත ග්‍රන්ථ විසි එකක් සම්පාදනය කළා.මේ උත්සාහය සමාජගත වුණේ පාසැල් පද්ධතිය තුළයි. ඒ නිසා තමයි පසුගිය කාලේ අනෙක් ක්ෂේත්‍රවල මම නෑ වාගේ දැනුණේ.* නිර්දිෂ්ට කෘතියක තෝරාගත් කොටස් යොදාගෙන භාෂාව හා සාහිත්‍ය ඉගැන්වීම නිසා සමස්ත කෘතිය පිළිබඳ දැනුමින් තොර විද්‍යාර්ථීන් පිරිසක් බිහිවනවා නේද ?ඒක ඛේදවාචකයක් විදිහට හඳුන්වන්න පුළුවන්. සමකාලීන කෘතීන් පිළිබඳ කෙරෙන විචාරවලදීත් කෘතිය නොබලා විචාර ලියන තත්ත්වයක් ඇතිව තිබෙනවා. ඒකට ප්‍රධාන හේතුවක් වෙන්නේ විෂය නිර්දේශයේ තිබෙන කවි කිහිපය හැර වෙනත් දෙයක් කියවන්න නොපෙළඹීමයි.ඉස්සර ඕන කෙනෙක්ගෙන් ඇහුවොත් කැමතිම නවකතාව මොකක්ද කියලා ඔවුන් කියන්නේ “ගම්පෙරළිය” කියලා. ඒ උසස් පෙළට “ගම්පෙරළිය” නියමිතව තිබුණ නිසයි. තව අවුරුදු පහකින් “මලගිය ඇත්තෝ” ඒ තැනට ඒවි.ගුරුවරයාගෙන් විශ්වවිද්‍යාල මහාචාර්යවරයා නම් කරනු ලබන දේ ශිෂ්‍යයා තුළ අධිනිශ්චය වීම නිසයි එහෙම වෙන්නේ. ජනප්‍රිය ගායක ගායිකාවන්ගෙන් ඇහුවොත් ඒ ගොල්ලෝ කැමැතිම විදේශීය නවකතාව මොකක් ද කියලා. මැක්සිම් ගෝර්කිගේ “අම්මා” පොත ගැන කියන්නේ. ඒක කියෙව්වද ඇහුවොත් තාම කියවන්න නම් බැරි වුණයි කියනවා. ඕක තමයි අපේ කියවීමේ සංස්කෘතිය. උසස් පෙළ ශිෂ්‍යයාගේ ඉඳන් විශ්වවිද්‍යාල උපාධිධරයා දක්වාම සම්පූර්ණ කෘතිය නොකියවීමේ ඛේදවාචකය තිබෙනවා.* ඔබේ ව්‍යායාමය තුළ එම අභියෝගය ජය ගැනීමට උත්සාහ කළේ කෙසේ ද?පෙර කියවීම පිළිබඳ කෘතීන් පෙළ හරහා මම එම අභියෝගය ජයගැනීමට උත්සාහ කළා. නිදර්ශනයක් විදිහට ගිරා සංදේශයට අදාළ පෙර කියැවීම් ග්‍රන්ථය මඟින් සංදේශ සාහිත්‍යය ඉතිහාසය පිළිබඳවත් එතැනින් එහාට සමාජ, ආර්ථික තත්ත්වය පිළිබඳ විවරණයක් කෙරෙනවා. ඊටම අදාළව ගිරා සංදේශ පුරාවෘත්ත විශ්වකෝෂය” නමින් පාඨක ග්‍රන්ථයක් රචනා කළා. ලංකාවේ පළමුවරටයි මේවිදිහට පාඨ ග්‍රන්ථයක් ඉලක්ක කරගෙන විශ්වකෝෂයක් සම්පාදනය කෙරෙන්නේ.පන්ති කාමරය තුළදී ශිෂ්‍යාව ලබා දිය හැක්කේ සීමිත දැනුමක්. එයින් එහාට දැනුම ගවේෂණය කිරීමට ආධාරකයක් මෙම කෘතීන් සමුච්චය හරහා තනාදී තිබෙනවා.* වර්තමානය සමාජයෙන් කියවීමේ පුරුද්ද ඉවත්ව ඇති බවට මතයක් සමාජගත වී තිබෙනවා. ඒ පිළිබඳව ඔබට අදහසක් තිබෙනවා ද?70 දශකයෙන් මෙපිටට ගනිද්දි කියවීම යන්නෙන් සමාජය හඳුනාගන්නා දෙයෙහි හැඟවුම් කාරකය වෙනස්වෙලා තිබෙනවා.දැන් පොත් කියවනාවට වඩා වැඩි පිරිසක් චිත්‍රපට පරිශීලනය කරනවා. කොළඹ නගරය හා වෙනත් අග නාගරික ප්‍රදේශවල බොහෝ තරුණ පරම්පරාව සහ මධ්‍යම පාන්තිකයන් අතර වීඩියෝ පුස්තකාලයක් පවත්වාගෙන යාම පුරුද්දක් බවට පත්ව තිබෙනවා.හොඳ කියවීම් පොතක් වගේම හොඳ චිත්‍රපටයක් බැලීමත් එක හා සමාන වැදගත්කමක් දරනවා. ඒක නිසා මා චිත්‍රපටයක් බැලීමත් සලකන්නේ චිත්‍රපටයක් කියැවීමක් ලෙසයි.ඊට අතිරේකව ගත්තොත් අපිට පත පොත නොකියවා ලාංකීය සමාජයේ මිනිස්සු අදින පළදින ආකාරය කන බොන ආකාරය කියවන්න පුළුවන්. එය විද්‍යාවක් දක්වා වර්ධනය වී තිබෙනවා. ඉස්සර චිත්‍රපටයක් නැරඹීම වෙනුවටත්, විසිතුරු දේවල් නැරඹීම වෙනුවටත්, සියල්ල වෙනුවෙන්ම කළේ පොතක් කියවීම.* ඔබේ පැහැදිලි කිරීම සාරංශ ගත කළහොත් කියවීම යන්න මුද්‍රිත මාධ්‍යය සීමාවෙන් ඔබට ගමන් කර ඇතැයි පැවසිය හැකි ද?අද මෙගා නාට්‍යයකින් ඉටුවන දෙය චිත්‍ර කතාවක් කියවීමෙන් ලැබෙන තෘප්තියට බෙහෙවින් සමානයි. “ඉතින් ඊට පස්සේ” චිත්‍ර කතාවේ කොටස් 1000ක් විතර ගියා. ඒ නමම තියෙන මෙගා නාට්‍යය කොටස් 200ක් විතර ගියා. ඉතින් ඒ දෙක අත්‍යන්තයෙන්ම සමානයිනේ. මේ කාර්්‍යයන් දෙක අතර තිබෙන සමානත්වය නිසා චිත්‍ර කතාව හැකි වෙනවා.චිත්‍ර කතාව කියවන මිනිස්සු සීමන් ආනන්දව කියවලා, ඉන්පසු කරුණාසේන ජයලත් කියවලා එතැනින් පස්සේ රුසියන් සාහිත්‍ය කියවනාව. මෙගා නාට්‍යයක් බලන කෙනෙක් කවදාවත් රඟහලකට ගිහිල්ලා සම්භාව්‍යය නාට්‍යයක් බලන්නේ නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=f1104273</link>
    <topic/>
    <author>ශක්තික සත්කුමාර</author>
    <content>මේ මස 30 වන දින ප. ව. 2.00 ට කොළඹ මහජන පුස්තකාල ශ්‍රවණාගාරයේදී පැවැත්වෙන ලාල් හෑගොඩ නිර්මාණ සංදීපන උළෙල වෙනුවෙන් සැකසූ ලිපියකි මේ.“දවසක් මීගමුවේදී ශක්තිමත් ව අතු පතර විහිදිලා ගිය විශාල ගසක් දැක්කා. මම ඒ ගස පිංතූරයකට අරගෙන ඒක තාත්තා කියල නම් කළා. මම අදටත් ඒ පිංතූරේ මගේ ඡායාරූප ප්‍රදර්ශනවලට තියෙනවා. මට කවියෙන් කියන්න බැරි දේවල් කියන්න මම පිංතූර පාවිච්චි කරනවා”.වසර හතළිහක් පමණ පැරණි අපූරු සිදුවීමක් අප හමුවේ තබමින් ප්‍රවීණ කවියෙකු සහ ඡායාරූප ශිල්පියෙකු වන ලාල් හෑගොඩ මහතා අප සමග සොඳුරු කතා බහකට එක් විය.“මගේ ජීවිතේ වටිනාම පිංතූරය ලෙස මම සලකන්නේ මගේ තාත්තගේ පිංතූරය. නමුත් තාත්තා ජීවත් වෙලා ඉන්න කාලෙ මට ඒ පිංතූරේ ගන්න බැරි වුණා...”තම පියා වන විල්සන් හෑගොඩ මහතාගේ සජීවී ඡායාරූපයක් ගැනීමට නොහැකි වූ ලාල් හෑගොඩ ඒ සඳහා භාවිත කළ සංකේතාත්මක ක්‍රමය අපගේ පරිකල්පන ශක්තිය පුබුදු කිරීමට සමත් නොවේද ?.වර්ෂ 1947 ජුලි 04 වන දින රාජගිරියේ මාදින්නාගොඩ පිහිටි රණසිංහ ආරච්චිලාගේ විල්සන් හෑගොඩ සහ නන්දා රූපසිංහ ජයවර්ධනට දාව උපන් කුළුඳුල් දරුවා වන්නේ ලාල් හෑගොඩයි. විල්සන් හෑගොඩ මෙරට එක් යුගයක් නියෝජනය කළ දැවැන්තයෙකි. වෘත්තියෙන් ඔහු පොලිස් අපරාධ අංශයේ ඡායාරූප ශිල්පියෙකි. විල්සන් හෑගොඩගේ නෙත කැමරාවට සින්න වී තිබුණ ද ඔහුගේ සිත සහ අත යොමුව තිබුණේ කවියටයි. එකී සහසම්බන්ධය තම වැඩිමහල් පුත්‍රයාට ද උත්පත්ති උරුමයක්ව ලැබෙනු ඇතැයි එදවස ඔහු නොසිතන්නට ඇත.රාජගිරියේ හේවා විතාරණ විද්‍යාලයෙන් සහ කොළඹ ඇස් වාට්ටුව අසල පිහිටි මහා බෝධි විද්‍යාලයෙන් අධ්‍යාපන පොදු සහතික පත්‍ර සාමාන්‍ය පෙළ දක්වා අධ්‍යාපනය ලද ලාල් සිය උසස් පෙළ අධ්‍යාපනය සඳහා කොළඹ තර්ස්ටන් විද්‍යාලයට ඇතුළු වූයේ විද්‍යා ධාරාවෙන් උසස් පෙළ හැදෑරීමේ බලාපොරොත්තු ඇතිවය.“මං තුනේ පන්තියේ ඉගෙන ගත්ත කාලේ මගේ පන්ති භාර ගුරුතුමී මට දුන්නු සහතිකය මට තාම මතකයි....”අප කතානායකයාගේ මුවට නැගුණේ සිනා රැල්ලකි. මද වේලාවක් ඔහු අතීත සයුරේ කිමිදෙන්නට විය. අප අතර ඇතිවූයේ නිහැඬියාවකි.“පංති භාර ගුරුතුමී කියන්න ඇති ඔබ දක්ෂයෙක් කියලා ?”මම අප අතර වූ නිහැඬියාවට තිත තැබුවෙමි.“නෑ... මට මතකයි මගේ වාර්තා පොතේ ඈ මෙහෙම ලීවා. “වැඩ ගැන නොසැලකිලිමත්ය. වැඩ නිතරම කල් දමයි” කියලා. කොහොම වුණත් එදා තුනේ පන්තියේදී මට දුන්නු ඒ සහතිකය අදටත් වලංගුයි කියල හිතෙනවා. මොකද අදටත් මගේ ඒ දුර්වලතා තියෙනවා. මගේ යම් යම් අසර්ථකකම්වලට හේතුවක් වෙන්න ඇත්තෙත් ඒකම තමයි”.උසස් පෙළ පන්තිවල අධ්‍යාපන කටයුතු කරන කාලයේදී ලාල් හෑගොඩගේ සිත නිරන්තරවම යොමුවූයේ එම කටයුතු සඳහා නොව සමාජයේ පොදු වැඩ කෙරෙහිය. මේ සමාජ සේවා කටයුතු විශ්වවිද්‍යාල අධ්‍යාපනයෙන් ඔහුව ඈත් කළේය. නමුත් සරසවි උපාධියකට වඩා ජීවිත සරසවියෙන් ඔහු බොහෝ දේවල් උගත්තේය.ඒ පිළිබඳ ඔහුට ඇත්තේ තෘප්තියකි. මුදලේ වහලුන් බවට පත්ව මුදල් පසුපසම හඹා යන සමාජයක ලාල් හෑගොඩ නම් සොඳුරු මිනිසා “මුදල්” යන සාධකය පිළිබඳව එතරම්ම සැලකුවේ නැත.“මම අද ජීවත් වෙන්නේ ඡායාරූප ශිල්පය උගන්වන එකෙන්. කොහෙත්ම මම කවදාවත් හිතන් නෑ මම කවියෙක් කියලා. මම හිතන්නෙ ම මම ඡායාරූප ශිල්පය උගන්වන ගුරුවරයෙක් විදියට විතරයි. මම මගේ ශිෂ්‍යයන් ගැන නම් අතිශයින්ම සතුටු වෙනවා. ඔවුන්ගේ දියුණුව ගැන මට තරම් සතුටක් වෙනත් කිසිවකුට නැතිව ඇති. මම මගේ ජීවිත කාලේ පුරාවටම හම්බ කළ දේවලින් වටිනාම දෙයක් තමයි මගේ ශිෂ්‍යයින්”.කවියෙක්, ඡායාරූප ශිල්පියෙක් සහ ගුරුවරයෙක් යන තුන්තරාව අතර සැරිසරණ ලාල් හෑගොඩ නම් සොඳුරු මිනිසා තම ශිෂ්‍යයන් පිළිබඳව කතා කරන්නේ මහත් අභිමානයකිනි.“සමහර අංශවලින් මගේ ශිෂ්‍යයන් මට වඩා ඉදිරියෙන් ඉන්නවා. සමහර මගේම ශිෂ්‍යයන්ට මට අද ළංවෙන්නවත් බෑ. ඔවුන් ඒ තරමටම දියුණුයි. අධ්‍යාපනය අතින් විෂය දැනුම අතින් ප්‍රායෝගිකව ඡායාරූප ගැනීම තුළින් මගේ ශිෂ්‍යයෝ මට වඩා බොහෝම ඉදිරියෙන්ම ඉන්නවා. ඒ අය මගේ ශිෂ්‍යයන් වීමත් ඔවුනට මට උගන්වන්න ලැබීම ගැනත් මට තියෙන්නේ පුදුමාකාර සතුටක්. ඒ සතුට මම මගේ මුළු ජීවිතේ පුරාම විඳිනවා”.අප කතානායකයා වඩාත්ම කැමැතිවන්නේ ඔහු ඡායාරූප ශිල්පියෙක් ලෙස හඳුන්වනවාටය. එක් අතකින් ඔහු කවියෙකු බවට පත් වන්නේ සමාජය ඔහු ඡායාරූප ශිල්පියෙකු ලෙසට හඳුනාගත් පසුවය. ඔහුගේ ඡායාරූප දිවියේ පළමු ප්‍රදර්ශනය පවත්වන්නේ වර්ෂ 1971 දීය. ඒ “ෆ්‍රොයිඩ් දියණිය” යන නමිනි. මෙතෙක් කලක් පැවැති සාම්ප්‍රදායික ඡායාරූප ප්‍රදර්ශනයන්ට වඩා හාත්පසින්ම වෙනස් වූ ප්‍රදර්ශනයක් බවට එය පත් විය.ලාල් හෑගොඩ සිය දෙවන ඡායාරූප ප්‍රදර්ශනය පවත්වන්නේ ප්‍රථම ප්‍රදර්ශනය පවත්වා වසර තිස් දෙකකට පසුවය.“මගේ දෙවෙනි ප්‍රදර්ශනය වසර තිස් දෙකක්ම පරක්කු වුණේ මට වුවමනා පිංතූර මම අරගෙන තිබුණේ නැති නිසයි. සමහර පිංතූර ගන්න එක තැනකට විසි තිස් සැරේ යන්න වුණා. එකම පිංතූරේ තිස් හතළිස් සැරේ ගන්න වුණා. මම මගේ සමහර පිංතූර ගන්න උදේ හය වෙද්දි කලා වැව් බැම්මට වෙලා බලාගෙන හිටියා. සමහර ඒවා ගන්න යන්නේ පාන්දර එකට විතර අවදි වෙලා. තවත් සමහර පිංතූර ගන්න දවස් හත අට විතරක් නෙවෙයි අවුරුදු ගානක් බලාගෙන ඉඳලා තියෙනවා...” ලාල් හෑගොඩ සිය ඡායාරූපයක් වෙනුවෙන් කරන්නා වූ කැප කිරීම ඒ තුළින් පැහැදිලි වේ. ඡායාරූපයක් වෙනුවෙන් කරන එවැනි අපරිමිත කැප කිරීමක් ඔහු සිය කවියක් නිර්මාණය කිරීමට ද යොදයි.“මම මුල් දවස්වල කවි කියෙව්වේ යාළුවන් වෙනුවෙන්. මොකද යාළුවන්ට කවිවල අර්ථය පැහැදිලි කරලා දෙන්න තමයි. මුලදී නම් වැඩිපුරම කියෙව්වේ සේකර. ඊට පස්සේ මොනිකා, පරාක්‍රම වගේ අයගේ කවි ඇසුරු කළා”.“මුල් කාලේ කවි ලියුවට මට පොතක් කිරීමේ අදහසක් තිබුණේ නෑ. කවි පොතක් කිරීමේ අදහස ගෙනාවේ ළඟම මිතුරෙක් වුණු ආනන්ද අමරසිරියි. ඔහු මුල් වෙලා තමයි පොතට ඕනෑ කරන කවි තෝරා ගත්තේ...”මේ අයුරින් බිහිවන “මා මිනිසෙක් ඔබ ගඟක් නිසා” කාව්‍ය සංග්‍රහය මෙරට කාව්‍ය රසිකයෝ නවමු සිතින් පිළිගනිති. මේ පොතත් සමඟම ලාල් හෑගොඩ මෙරට කවි පරපුරේ ඉදිරි පෙළ කවියෙක් වශයෙන් හඳුනා ගනී.“සමහර වෙලාවට මම ලියන්න ගත්තාම ආවේශයෙන් වගේ ලියනවා. එහෙම ලියලා ඉවර වුණාම මටම හිතා ගන්න බෑ ඒ කවිය මමමද ලිව්වේ කියලා”ලාල් හෑගොඩ නම් වූ ඔහු මෙම කෙටි සංවාදයට සමුදුන්නේ එසේ පවසමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=f1104274</link>
    <topic>මා පිටුපස නොසැලෙන සෙවනැල්ල තාත්තා</topic>
    <author>සටහන හා ඡායාරූප නිලූකා ඩී.තිලකරත්න</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම්තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ ධීවර හා ජලජ සම්පත් සංවර්ධන අමාත්‍යංශයේ ලේකම් ආචාර්ය දමිතා එන්. ද සොයිසා මහත්මියගෙනි.* ලේකම්තුමිය හඳුනා ගත්තොත් ?මම නමින් දමිතා ද සොයිසා. පදිංචිය බත්තරමුල්ල ප්‍රදේශයේ* හැදී වැඩුණු ගම් ප්‍රදේශයමම හැදී වැඩුණු බලපිටිය කියන සුන්දර ගම්මානයේ ගෙවුණු අතීතය ජීවමය ගුණයෙන් බොහොම ඉහළයි. දරුවකු මූලිකව අකුරු ඉගෙනීම හෝ පාරිසරික අත්දැකීම් කෙරේ යොමු විය යුතුයි. ඒ මාහැඟි අත්දැකීම් සම්භාරය වචනයේ පරිසමාප්ත අර්ථයෙන්ම අපි ලබා ගත්තා. ඒ මේ මහ පොළොවෙ දුව ඇවිදිමින්. ගහ කොළ හා දුක සතුට බෙදා ගනිමින්. අපි සාරධර්ම ඉගෙන ගත්තා. පරිසරයට ආදරය කරන්න ඉගෙන ගත්තා. ඕනෑම අභියෝගයකට මුහුණ දීමේ ස්ව ශක්තිය වඩා ගත්තා. අපි පවුලෙ හත් දෙනයි.* මවුපියන් පිළිබඳ සිහි කළොත් ?මගේ තාත්තා ඒ. විල්ටන් ද සොයිසා. එතුමා විදුහල්පතිවරයෙක්. මව ඊඩා ද සොයිසා. මව ඉංග්‍රීසි පුහුණු ගුරුවරියක්.* මවුපියන්ගේ වෘත්තීමය පසුබිම ඔබේ ළමා කාලයට විශේෂිත රුකුලක් වූවාට සැක නැහැ.පැහැදිලිවම ඒ සාමාජීය පසුබිම එක්තරා ආකාරයක ආශිර්වාදයක් සේ සැලකිය හැකියි. බොහෝ ඇසූ පිරූ තැන් ඇති අය නායකත්ව ගුණ පිරි අය අපි ඇසුරු කළා. ඔවදන් අනුශාසනා ලැබුණා. එසේම නිවසේ සියලු කාරණාවන් නිශ්චිත පටිපාටියකට අනුවයි සිදු කෙරුණේ. ඒ කියන්නෙ අපි හැදී වැඩුනෙ විධිමත් රටාවකට. එය අදත් අපිට බොහොම වැදගත්.* ඔබ අධ්‍යාපනය ලැබූ පාසල්මා මූලික අධ්‍යාපනය ලැබුවෙ අම්බලන්ගොඩ ධර්මාශෝක විද්‍යාලයෙන්. ධර්මාශෝකයට ඇතුළු වීමට පෙර හතර වසර දක්වා සිද්ධාර්ථ මහා විද්‍යාලයේ අධ්‍යාපනය ලැබුවා. සිද්ධාර්ථ මහා විද්‍යාලය කියන්නෙ අපේ අල්ලපු වත්ත. ඒ නිසා පාසලත් එක්ක තිබුණු බැඳීම බෙහෙවින් යාව ජිව කාරණාවක්. අම්මයි තාත්තයි ඉගැන්නුවේත් ඒ පාසලේමයි. ඒ නිසාමත් මවුපියන් ගුරුවරුන් වීමත් නිසාත්අපි කෙරේ පැවැති අවධානය වැඩි බවයි මගේ හැඟීම. ඒ කොහොම නමුත් අපි ඉතා උනන්දුවෙන් අධ්‍යාපන කටයුතු වල නියැළුණා. ඒ වගේම අපේ නිවසේ මැද ලොකු කළු ලෑල්ලක් තිබුණා. එහි දවසේ කෑම වේල පවා තාත්තා ලියලා තියනවා. මම නිතරම පාහේ මේ කළු ලෑල්ලෙ වැඩ කළා. තාත්තා කියලා දෙනවා. මම ඒ අනුව යනවා. මතයක් තිබුණා වසර 200 කට පමණ පෙර සිද්ධාර්ථ පාසල පැවැතියේ එහි කියල.* බෞද්ධාගමික පරිසරයක ආභාෂය ඔබ ලැබු තවත් ආශිර්වාදයක්.ඇත්තටම ආගමක් දහමක් නැතිව ජීවත්වීම එක්තරා ආකාරයක නොසරුප් මිනිසුන් බිහි කිරීමෙහි සමත්. විශ්වීය ශක්තිය විශ්වාසය හා බැඳී පවතිනවා. අපේ ගෙදර බෙහෙවින් ආගමික සංස්කෘතියක් පැවතුණා කීවොත් නිවැරදියි. තරමක් දිග බුදු කාමරයක් අපේ නිවසේ වෙන්කොට තිබුණා. එවක එහි ධාතුන් වහන්සේලා පවා තැන්පත් කොට තිබීම අපට වගේම ගම්වැසියන්ටත් ආශිර්වාදයක් වූවා. ඕනෑම කෙනෙක් පන්සලට ගෙනියන දානේ ඉස් ඉස්සෙරලාම පූජා කරන්නේ මේ බුදු කුටියට. එය ඉතාම සුවිශේෂී කාරණයක්. එනිසා පන්සලත් නිවැසියන් අතරත් පැවති බැඳීම හා බෞද්ධාගමික හැඟීම අදටත් අපට තියෙනවා.* ඔබ නිවසේදී වගේම පාසලේදීත් ඉදිරිගාමි චරිතයක්.ඇත්ත එම ලක්ෂණය මා ලැබූ භාග්‍යයක්. ශිෂ්‍ය නායිකාවක් ලෙස පාසලේදී හුදු නායකත්ව ගුණ වගාව ඔප් නැංවූවත් තාත්තාගේ ආභාෂය මගේ ගමනට මහත් රුකුලක් වූ බව අතිශෝක්තියක් නොවේ. එසේම උසස් පෙළ අධ්‍යාපන කටයුතු සඳහා තෝරා ගනු ලැබුවේ කලා අංශයේ විෂයන්. භූගෝලය, ඉතිහාසය, සිංහල හා ආර්ථික විද්‍යාව ඊට අයත්.* ඉතිහාසය හා භූගෝලය වැනි විෂයන් කෙරේ අද පවතින වටිනාකම එදාට වඩා හාත්පසින් වෙනස් නොවේද ?දැනට පවතින විෂයන් අතුරින් මේ විෂයන් කෙරේ අවධානය අඩුයි. වෙන් වෙන්ව වුණත් විෂයන් එකට ඇදි තියෙනවා. කොහොම නමුත් අද ළමයින් බුද්ධිමත්. ගෝලීයකරණය හා බද්ධව තාක්ෂණය පසුපස යනවා දකින්න පුළුවන්. ඔවුන් වැඩි පුළුල් පරාසයක අධ්‍යාපන කටයුතු වල නිරත වනවා.* ඔබ ප්‍රවිශ්ට සරසවිය ?පේරාදෙණිය සරසවි බිමට පය තැබූදා අදත් මට හොඳට මතකයි. ඒ 1974 වර්ෂයේ දිනෙකයි. හා හා පුරා කියා නිවසෙන් පිටවුණේ සරසවි ගිය දායි. තාත්තාත් අම්මාත් එක්ක පළමු දිනයේ රාත්‍රියේදී ජයවර්ධන ශාලාවේ අපි ලැගුම් ගත්තා. විශ්වවිද්‍යාල ප්‍රවිශ්ටය කියන්නෙ දරුවන්ගෙ හීනයක්. මටත් එවැනි හීන තිබුණා. ඒ අතර පේරාදෙණිය සරසවිය ඉතාම සුන්දර අත්දැකීම් ගොන්නකට පාර කියන තෝතැන්නක්.* එහිදී ඔබ හැදෑරූ විෂයන්මම ආර්ථික විද්‍යා විශේෂ උපාධියක් ලබා ගත්තා. විශ්වවිද්‍යාලයේ පළමු වසරේ බැච්ටොප් වුණෙත් මමයි.* කෙසේ නමුත් මේ 70 දශකය තුළ සමාජ දේශපාලනික විපර්යාසයන් රැසක් ඇතිවූවා. ඒ තත්ත්වය ඔබට දැනුණෙ කොයි ආකාරයටද ?වීරසුරිය ශිෂ්‍යයාගේ මරණය සිදු වෙද්දී මා සරසවි ශිෂ්‍යාවක්. ඒ අත්දැකීම තුළ බැරෑරුම් කමක් ඒ මොහොතෙ නොතේරුණත් අපි වහාම එතැනින් ඉවත් වීමට කටයුතු කළා. නමුත් මා කිසිදු ආකාරයක දේශපාලනික වැඩ කටයුතුවලට මා දායක වුණේ නෑ. විවෘත ආර්ථිකය ආවත් එහි විපර්යාසයන් අපට දැනුණෙ රැකියාවට ගියායින් පසුවයි.* ඔබ සහභාගි වූ සමීක්ෂණ පිළිබඳ සඳහන් කළොත්එය බොහොම වටිනා අත්දැකීමක් ලෙසයි මා දකින්නෙ. විශ්වවිද්‍යාලයෙන් සමුගන්නවාත් සමඟම අමෙරිකාවේ කර්නල් විශ්වවිද්‍යාලයේ මහාචාර්ය අප්හොෆ් මහතා යටතේ අපි සමාජ ආර්ථික සමීක්ෂණයක යෙදුණා. ඒ ගොවි කටයුතු පර්යේෂණ මධ්‍යස්ථානයේ ද අනුග්‍රහය ඇතිව. එහිදී අපට සාක්ෂාත් කරගත හැකි කරුණු කාරණා අදටත් වැදගත්.* ඔබ රාජ්‍ය සේවය හා එක් වන්නේ ?1979 නොවැම්බර් 15 දා. මුදල් හා ක්‍රම සම්පාදන අමාත්‍යාංශයේ ජාතික ක්‍රම සම්පාදන දෙපාර්තමේන්තුවේ ක්‍රම සම්පාදන නිලධාරිනියක ලෙසින් මා මගේ වෘත්තිය ගමනට අත්පොත් තැබුවා. ඒ අතර උසස් අධ්‍යාපනික කටයුතු සඳහාත් විදේශ ගත වුණා.ඒ 1984 දී. ඕස්ට්‍රේලියාවේ කැන්බරා අගනුවර ඕස්ට්‍රේලියානු ජාතික විශ්වවිද්‍යාලයේ දී කෘෂි ආර්ථික විද්‍යාව පිළිබඳ ශාස්ත්‍රපති උපාධියක් මා ලබා ගත්තා.* නැවත ලංකාවට පැමිණි පසු පැවැති වෘත්තිය පසුබිමඒ වන විට ක්‍රම සම්පාදන සේවයේ සහකාර අධ්‍යක්‍ෂ තනතුරට මා බඳවාගෙන තිබුණා.* ආචාර්ය උපාධිය සම්පූර්ණ කළේ ?මම ඒ සඳහා 1990 දී අමෙරිකාවට පිටත්ව ගියා. එහි ඔහායෝ විශ්වවිද්‍යාලයෙන් ආර්ථික විද්‍යාව පිළිබඳ ශාස්ත්‍රපති උපාධියකුත් 1995 දී කෘෂි ආර්ථික විද්‍යාව පිළිබඳ ආචාර්ය උපාධියත් ලබා ගත්තා.* ඒ කියන්නෙ දිගු කාලයක් ඔබ එහි අධ්‍යයන කාර්යයන්ගේ නිරත වු බව.වසර 5 ක කාලයක් එහි නිරතව සිටියා.* නැවත ලංකාවට එද්දී ඔබ දැරූ තනතුරු නොවෙනස්ව තිබීම සුවිශේෂී කරුණක්.ඔව්. නියෝජ්‍ය අධ්‍යක්‍ෂවරිය ලෙස හිටි තනතුරේම මා කටයුතු කළා. එහිතවත් වසර තුනක් ඇවෑමෙන් ක්‍රම සම්පාදන සේවයේ පළමු පන්තියේ නිලධාරිනියක් බවට පත්වූවා. 99 දී ක්‍රම සම්පාදන දෙපාර්තමේන්තුවේ අධ්‍යක්‍ෂවරිය බවට පත්වූවා. 2005 දී රාජ්‍ය මූල්‍ය ප්‍රතිපත්ති දෙපාර්තමේන්තුවේ අධ්‍යක්‍ෂ ජනරාල් ලෙසත් 2006 දී සංවර්ධන මුල්‍ය දෙපාර්තමේන්තුවේ අධ්‍යක්ෂ ජනරාල් ලෙසත් පත්වූවා.* එකම අමාත්‍යාංශයක දීර්ඝ කාලයක් කටයුතු කිරීමට ලැබීම පිළිබඳ ඔබේ අදහස ?මුදල් හා ක්‍රම සම්පාදන අමාත්‍යාංශය කියන්නෙ මේ රටේ වැදගත්ම අමාත්‍යාංශය. එවැනි අමාත්‍යාංශයක නිල තල දරමින් දිගු කාලයක් සිටින්නට ලැබීමෙන් මා එක් කළේ අත්දැකීම් සමුදායක්. විශාල පරිමාණයක් තුළ කටයුතු කරන්නට මට හැකි වුණා. ඒ කියන්නෙ අමාත්‍යාංශයේ සෑම අංශයක් හා සම්බන්ධවම කටයුතු කළා. විදේශ ව්‍යාපෘති, ප්‍රතිපත්ති, සංවර්ධන රාජ්‍ය මූල්‍ය පිළිබඳ කටයුතු, වගේම මූල්‍ය විනය මා උගත් වැදගත්ම දේයි.* අමාත්‍යාංශ ලේකම්වරියක් වීම පිළිබඳ ඔබේ අදහස ?ධීවර හා ජලජ සම්පත් සංවර්ධන අමාත්‍යාංශයේ අමාත්‍යාංශ ලේකම්වරිය ලෙස මා පත් කළේ 2010 අප්‍රේල් 25 දා. මේ තනතුර මම කිසි කලෙකත් බලාපොරොත්තු නොවූ දෙයක්. මට අවශ්‍යව තිබුණේ මුදල් හා ක්‍රමසම්පාදන අමාත්‍යාංශයේම කටයුතු කරමින් විශ්‍රාම ගැනීමටයි. මා මෙහි එන්නට ප්‍රථම මේ රටේ සියලු රේඛීය අමාත්‍යාංශ සමග කටයුතු කළා. ඒ නිසා ලොකු තනතුරු පිළිබඳ කිසිදු අදහසක් මා තුළ පැවතියේ නෑ. අමාත්‍යාංශ ලේකම්වරියක් වරියක වූවත් එදා වගේම අදත් මෙම අමාත්‍යාංශයේ හැම අංශයකම වැඩ කටයුතු කරනවා.* කාන්තාවකට මෙවැනි තනතුරු හෙබවීමට ලැබීම පිළිබඳ ඔබේ මතය කෙබඳුද ?මෙම තනතුර ජනාධිපතිතුමන් විසින් සිදු කරනු ලබන්නක්. එය කාන්තාවකට හිමි වීම ඇයට ලැබෙන ඉහළ ඇගයීමක් ලෙසයි මා දකින්නේ. මම මේ රාජ්‍ය සේවය තුළ කීර්තියක් ලබන්න හෝ නමක් තියන්න අවශ්‍යයි කියන අභිමතාර්ථයෙන් කටයුතු කළේ නෑ. මෙතෙක් මා ළඟට පැමිණි සියලු ප්‍රශ්න මා විසඳුවා. ඒ සඳහා අවශ්‍ය ක්‍රමවේදය මේ නීති පද්ධතිය ඇතුළතදීම මා සොයා ගත්තා. ඒ සතුට අදත් මට තියෙනවා. හොර, බොරු, වංචාවන්ට ඉඩක් නොතිබීමත් මගේ රාජකාරියේදී මා විශ්වාසයට ගන්නා දෙයක්. පළමුව නීතියට හා විනයට ගරු කළ යුතු බව මගේ අදහසයි.මා මේ තනතුරට පත්ව ආ දවසේ අමාත්‍යාංශයේ පැවැති තත්ත්වය ඉතා කනගාටුදායකයි. මූල්‍ය විනයක් පැවැතියාදැයි යන්න ප්‍රශ්නයක්. ලේකම් කාමරය පවා පුදුම එලවන සුළු දර්ශනයක් වුණා. නමුත් කාන්තාවක ලෙස මා ඒ සියල්ල නිසි කලමනාකාරීත්වයකට නතු කොට ගත්තා. මගේ පුද්ගලික අදහස මේ තාක් ආ පුංචි ගමන සාර්ථක ප්‍රතිඵල තිබෙන බවයි.මෙය වරක් ජනාධිපතිතුමා පවා නායකත්වය දුන් අමාත්‍යාංශයක්. එවැනි තැනක කටයුතු කරන්නට ලැබීම භාග්‍යයක් කොට සලකනවා. කෙසේ නමුත් මා මෙහි වැඩ බාර ගන්නට පැමිණි දිනයේදී ආචාර්ය පී. බී. ජයසුන්දර මහතා නිල වශයෙන් විශාල සේවයක් කිරීම සඳහා මා මෙතනට බාර කළා කියලයි මට හැඟෙන්නේ.* අමාත්‍යාංශයේ කටයුතු කෙරෙහි අමාත්‍යතුමාගේ නායකත්වය හා සහයෝගය කෙබඳුද ?මා මේ තාක් රාජ්‍ය සේවයේදී කිසිදු අමාත්‍යවරයකු හා කටයුතු කොට තිබුණේ නෑ. මෙය මට විශේෂ අත්දැකීමක් විශේෂයෙන් වත්මන් විෂය භාර අමාත්‍ය වෛද්‍ය රාජිත සේනාරත්න ඇමැතිතුමා ක්‍රියාකාරී දේශපාලන කරළියේ කතාබහට ලක් වන චරිතයක්ව සිටි අවදියේ මා හිටියේ විදේශ ගතවයි. මේ නිසා එතුමා පිළිබඳ දැන සිටියේ නැහැ. කොහොම නමුත් මා තුළ පැවැති ප්‍රතිරූපයට වඩා එතුමා බෙහෙවින් නායකත්වය ගෙන මහජන සේවය කරන නායකයෙක්. එතුමා හැමදාම අමාත්‍යාංශයෙ කටයුතු පැහැර නොහරින කෙනෙක්. විශේෂයෙන් ආයතන ප්‍රධානීන්ගේ රැස්වීම් එතුමාගේ ප්‍රධානත්වයෙන් නොකඩවා පවත්වනවා. මහජන නිලධාරියෙක් ලෙස එතුමා අමාත්‍යාංශයේ සෑම තීරණයකදීම සෘජුව මැදිහත් වෙනවා. එසේම නියෝජ්‍ය අමාත්‍ය සුසන්ත පුංචි නිලමේ මහතා මේ වන විට නැෙඟනහිර පළාතේ ධීවර කටයුතු අධීක්ෂණය කරමින් අපට විශාල සහයෝගයක් ලබා දෙනවා.* ධිවර අමාත්‍යාංශය බෙහෙවින් කතාබහට ලක්ව තිබෙනවා. එහි නව ව්‍යාපෘති රැසක් ආරම්භ කොට තිබෙනවා.ධීවර කර්මාන්තය නගා සිටුවීම අපේ ප්‍රධානම අරමුණයි. එය ජාත්‍යන්තර මට්ටමට ගෙන ඒමට අවශ්‍ය සියලු කටයුතු අපි සූදානම් කරමින් සිටිනවා. ඒ සඳහා විද්‍යාත්මක දත්ත පදනම් ක්‍රමවේදයකට යොමුවීමට අපේක්ෂිතයි. මධ්‍යකාලීන ඉලක්ක හඹා යන මෙම මහඟු ව්‍යාපෘතිය ධීවර ජනතාවට හොඳ පණිවිඩයක් වේවි. එහෙත් රාජකාරී වේලාවෙන් වැඩි කාලයක් ගත කිරීමට සිදුව ඇත්තේ මිට කලින් වසරවලදී ඇරඹූ ව්‍යාපෘතිවල ව්‍යාකූල තත්ත්වයන් ලිහා ගැනීමටයි. මුල්‍ය විනයක් නැති වාර්තාවක් නැති එම තත්ත්වයන් නිරාකරණය ඉතාම අසීරුකාරණාවක්.* ලේකම්වරියක් ලෙස ඔබට මෙය සුවිශේෂී අත්දැකීමක් විය හැකියි ?ඇත්තටම ගෙවුණු වසර තුළ අපි බොහොම සාර්ථක වැඩ කොටසක් දියත් කළා. මම ජීවිතයේ කිසිම දවසක උත්සව වේදිකාවලට නැඟලා නෑ. එලෙස නැඟපු පළමුවෙනි දවසේ මගේ කකුල් දෙක වෙව්ලුවා. කෙසේ නමුත් මේ කෙටි කාලය තුළ ප්‍රගතිය පිළිබඳ මා තුළ පවතින්නේ නිරාමිශ සතුටක්.* ධීවර ජනතාවගෙන් ලැබෙන ප්‍රතිචාර කොහොමද ?ඉතාම ඉහළ හොඳ ප්‍රතිචාර තිබෙනවා. අපි ඔවුන් හා බද්ධව කටයුතු කරනවා. මෙවර 8 %ක සහන පොලී මත ධීවර ජනතාව ණය අධාර ලබා දී තිබෙනවා. රු 150 ක් ගෙවා ගත යුතු ධීවර අවසර පත්‍රය නැති කොට තිබෙනවා. ධීවර කර්මාන්තයේ තහනම් ආම්පන්න සියල්ල තහනම් කොට තිබෙනවා. මෙවැනි කාරණාවන් නිසා ධීවර ජනතාව ඔවුන්ගේ ඕනෑ එපා කම් දුක් ගැනවිලි අප සමග බෙදා හදා ගන්නවා. මොවුන් වෙනුවෙන් මා මගේ උපරිම කාලය යොදවා තිබෙනවා. එසේම ශ්‍රී ලංකා ධීවර සංස්ථාව ඔස්සේ අපි ප්‍රධානම අවධානය යොමු කළේ පාරිභෝගිකයා දෙසටයි. ඔවුන්ට සාධරණ මිලකට මාළු ලබා දෙන්න අපි කටයුතු කළා. එයට පාරිභෝගික ප්‍රතිචාර බොහොම ඉහළයි. මේ වන විට ලංකාව පුරා ධීවර අලෙවි සැල් 80ක් පිහිටුවල තිබෙනවා. එය 250 දක්වා වැඩි කිරීමට අපේක්ෂිතයි. එසේම ධීවරයන් අපේ දේශ සීමාවෙන් පිටතට යෑම වැළැක්වීම සඳහා යාත්‍රා සුපරීක්ෂණ පද්ධතියක් මේ වසර තුළදී හඳුන්වා දීමට නියමිතයි.* ඔබේ පවුලෙ තොරතුරු පිළිබඳ සඳහනක් කළොත් ?මගේ මහත්තය එස්. එම්. ජේ. බණ්ඩාර. ඔහු අධ්‍යාපන අමාත්‍යාංශයේ ව්‍යාපෘති උපදේශකවරයෙක් ලෙස කටයුතු කළා. අපි අනේ‍යීන්‍ය අවබෝධයෙන් සහයෝගයෙන් කටයුතු කිරීම තුළයි මා මේ දුර ආවේ. ඒ ගෞරවය ඔහුට හිමි විය යුතුයි.* විදුහල්පතිවරයෙක් ලෙස තාත්තාගේ නායකත්වය ඔබ අද සිහි කරන්නෙ කොහොමද ?තාත්තාගේ පළමු උපදේශය අවංක සේවාව වගේම නීතියෙන් පිට පනින්න එපා යන්නයි. එතුමා අද හිටිය නම් බෙහෙවින් සතුටු වේවි.තාත්තා අපට ඉගැන්වූ ඊළඟ කාරණය සල්ලි වලට වඩා විනය හා වගකීම කෙරේ අවංකව කටයුතු කිරීම.විශේෂයෙන් පොඩි මිනිහාට සේවය කරන්න අපට ඉගැන්වූවා. කෙසේ නමුත් මා තුළ සිටිය ආදර්ශ චරිතය තාත්තා බවයි හැඟීම. ඒ ආශිර්වාදය අදත් මම වටහා ගෙන තිබෙනවා. එතුමා කියා දුන් නීති රීති හර පද්ධතිය අදත් මා තුළ තිබෙනවා. ලේකම්වරිය වුවත් මම රාජකාරියට පැමිණිමේ අස්සන් පොතක් තිබෙනවා. උදේ නැගිට්ටාම දවසේ කළ යුතු කාර්යයන් පිළිබඳ සැලසුම් කරනවා.* කාර්ය බහුල ජීවිතයට විවේකයක් ගෙනෙන කලාව කෙරෙහි නැඹුරුව ?මම කලාවට බෙහෙවින් ළැදි කෙනෙක්. බටහිර සංගීතය වගේම විශාරදයන් වන අමරදේව නන්දා මාලිනි දිපිකා පි‍්‍රයදර්ශනී අමරසිරි පීරිස් වැනි ගායක ගායිකාවන්ගේ ගීත වගේම නාට්‍ය වලටත් විශේෂ ඇල්මක් තියෙනවා.* අවුරුදු කාලය අදට වඩා එදා ඔබේ ගමට සොඳුරු අත්දැකීමක් වෙන්න ඇතිද ?ඇත්තටම ඔව්. අපි හත්දෙනා ඇරුණාම තාත්තාගේ අතින් කෑම කන්න මුළු ගමක වැසියො ගෙදරට එක්කාසු වෙනවා. ඔවුන්ට දෙන්න කාසි වෙනම ගෙනත් තියනවා. ඒ දවස්වල ජන ක්‍රීඩාවන්ට ලොකු අවධානයක් ඉඩක්තිබුණා. ඒවා නොදන්නා දරුවකු සොයා ගැනීමත් අපහසුයි. නිහතමානි කමත් එක්ක ගැමිකම උගත්කම අපි රැක ගත්තා. ඒ නිසාම ප්‍රදර්ශනාත්මක හැඟීම් අපට තිබුණෙ නෑ.සුනාමි ව්‍යසනයේදී අපේ මහ ගෙදරත් අහු වුණා. ඒත් මේ අවුරුදු 150 ක් පරණ ගෙදර මුලික පදනම අදත් එහෙමම තියෙනවා.* ඔබට ජීවිතේ අමතක නොවන සිදුවීමක් පිළිබඳ මතකය අවදි කළ හැකිද ?ඔව් එය බොහොම සංවේගජනකයි’ මා ළඟකදී දිනයක ගාල්ලට ගියා. මගේ ගෙදර ඉස්සරහදි කාරෙක නැවැත්තුවා. ඒ මොහොතේ ගෙදර උයන්න හිටිය රාණි අක්කා දුවත් සමග ඇවිත් අතීතය කියමින් අත ඉඹ ඉඹ අඬා වැළපුණා. ඒ සිදුවීම මගේ රියදුරු මහත්තයට පවා පුදුම සහගත වුණා. ඒ ළෙංගතු කම්, එක්ක මේ දුර අපි අරගෙන ආවේ අම්මයි තාත්තයි. මවුපියන් ගේ ආශිර්වාදය විශ්වාස කරන දරුවකුට යහ මග නොවරදින බව මම තදින් අදහනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>27</day>
    </date>
    <link>http://www.dinamina.lk/2011/04/27/_art.asp?fn=f1104275</link>
    <topic>නාගරික ජනතාවටමහල් නිවාස ලබා දීමඅපේ අරමුණයි</topic>
    <author>සාකච්ඡා සටහන චන්දිමා එදිරිමාන්න</author>
    <content>කොළඹ හා අනෙකුත් නාගරික ජනාවාසවල ජීවත්වන නාගරික වැසියන් ගේ ජීවන තත්ත්වය නඟා සිටුවීමේ විධිමත් වැඩපිළිවෙළක් ලෙස “ජනසෙවණ ස්වශක්ති මානව සංවර්ධන වැඩසටහන” හඳුන්වා දිය හැකි ය.“ලස්සන - නගරයක් අපි හැමෝට ම” යන තේමාව යටතේ ක්‍රියාත්මක මේ වැඩසටහන පිළිබඳ නාගරික ජනාවාස සංවර්ධන අධිකාරියේ සභාපති නීතිඥ පාලිත ගමගේ මහතා සමඟ කළ සංවාදයකි.* ජනසෙවණ ස්වශක්ති මානව සංවර්ධන වැඩසටහන පිළිබඳ කෙටි හැඳින්වීමක් කළ හැකිද ?මෙය ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍ය විමල් වීරවංශ මහතාගේ සංකල්පයක් අනුව ඇරඹුණු වැඩසටහනක්. ඒ අනුව මේ වැඩසටහන ක්‍රියාත්මක වීම භාරව ඇත්තේ එතුමාගේ අමාත්‍යාංශයටයි.මේ වැඩසටහනේ මූලිකම බලාපොරොත්තුව නාගරිකව ජීවත්වන අඩුපහසුකම් සහිත ජනතාව ගේ ජීවන මට්ටම ඉහළ දැමීමට කටයුතු කිරීමයි. විශේෂයෙන් ම අඩු පහසුකම් ජනාවාසයන් හි ජීවත්වන ජනතාව එම ජීවන තත්ත්වයෙන් මුදාගෙන විධිමත් මහල් නිවාස පද්ධතිවල පදිංචි කරවීම මේ වැඩසටහනේ ප්‍රධානත ම අරමුණයි.*මහල් නිවාසවල පදිංචි කරවීමට අමතරව ජනතාව ගේ ජීවන තත්ත්වය ඉහළ නැංවීමට ගන්නා වෙනත් ක්‍රියාමාර්ග මොනවා ද?ජනතාවට නිවාස ලබා දීම ම නොවෙයි ඊට එහා ගිය වැඩ පිළිවෙළක් මේ ස්වශක්ති වැඩසටහන තුළ ගැබ්ව තිබෙනවා. ඒ නිසා ම තමයි ආර්ථික, සමාජීය හා සංස්කෘතික වශයෙන් ජනතාව ගේ දිවි පැවැත්ම උසස් කරලීමට විවිධ වැඩසටහන් හඳුන්වා දීමට හැකිව තිබෙන්නේ.මේ යටතේ ස්වශක්ති වැඩසටහන පිළිබඳ කුඩා කණ්ඩායම් ලෙස ජනතාව සංවිධානය කිරීම ස්වයං රැකියා සඳහා යොමු කරවීම දරුවන් අධ්‍යාපනයට යොමු කරවීම, රාජ්‍ය බැංකු සමඟ ඉතිරි කිරීමට හුරු කරවීම, කසළ කළමණාකරණය, ගෙවතු වගාව, මතින් තොර නගරයක් බිහිකිරීම, වෘත්තීය පුහුණුව ලබා දීම ආදී වැඩසටහන් රැසක්ම ක්‍රියාත්මක වෙනවා.* මේ එක් එක් වැඩසටහන් පිළිබඳ කෙටියෙන් හෝ හැඳින්වීමක් කිරීමට හැකිද ?මේ වැඩසටහනේ දී පළමුව අපි ජනතාව ළඟට ඇවිත් කරුණු කියා දෙනවා. කුඩා කණ්ඩායම් වශයෙන් සංවිධානය වෙන්න උදව් කරනවා. මේ සඳහා ශ්‍රී ලංකා මහ බැංකුවේ ප්‍රාදේශීය සංවර්ධන දෙපාර්තමේන්තුව අනුගමනය කරන කුඩා කණ්ඩායම් ක්‍රමය අපි යොදා ගන්නවා.ස්වයං රැකියා අත්වැලත් මේ ස්වශක්ති වැඩසටහනේ ප්‍රධානත ම අංගයක්. මේ යටතේ නාගරික ජනාවාසයන් හි ස්වයං රැකියාවල හා සුළු ව්‍යාපාරවල නියැලී සිටින නාගරික වැසියන් අපි ලියාපදිංචි කරනවා.අනතුරුව අප නිලධාරීන් මඟින් අවශ්‍යය උපදේශන සේවාවන් ලබා දෙනවා. අලුතින් ස්වයං රැකියාවලට යොමු වෙන්න ඉන්න අයට අවශ්‍යය පහසුකම් ලබාදීමත් මෙහි ප්‍රධාන ලක්ෂණයකි.“හොඳම දේ ළමයින්ට” වැඩසටහන යටතේ පාසැල් යාම සඳහා ළමයින් අනිවාර්යයෙන් ම යොමු කරනවා.ඒ වගේ ම චිත්‍ර අඳීන්න, සිංදු කියන්න, නාට්‍ය ගැන ඉගෙන ගන්න ආදී කුසලතා වර්ධනයටත් උදව් කිරීම සිදු වෙනවා.ජනතාව ඉතිරි කිරීමට පෙළඹීමත් ස්වශක්ති වැඩසටහනේ අරමුණකි. මෙහි දී අපි ඉතිරි කිරීම සඳහා රාජ්‍ය අංශයේ බැංකු වෙත ජනතාව යොමු කිරීම සිදු කරනවා. අවශ්‍යය අයට එම බැංකු හරහා ණය පහසුකම් ලබා දීමටත් අපි බලාපොරොත්තු වෙනවා.ඒ වගේ ම නාගරික ජනාවාස වල කුඩා ඉඩ ප්‍රමාණ හා අවකාශය භාවිත කරලා යෙදිය හැකි නාගරික කෘෂි ව්‍යාපෘතියක් හා අපද්‍රව්‍ය කළමනාකරණ ව්‍යාපෘතියකුත් ස්වශක්ති වැඩ සටහන යටතේ ක්‍රියාත්මක වෙනවා.මේ වැඩසටහන් ක්‍රියාත්මක වන අතර තුරුම දුම්කොළ හා මධ්‍යසාර පිළිබඳ ජාතික අධිකාරියේ ද සහය ලබා ගනිමින් ජනතාව මත් පැන් හා මත්ද්‍රව්‍යවලින් ඈත් කරන මතින් තොර නගරයක් ව්‍යාපෘතිය ද අපි ක්‍රියාත්මක කරනවා.එපමණක් නෙමෙයි.. රැකියා විරහිත තරුණ තරුණියන් සඳහා විධිමත් වෘත්තීය පුහුණුවක් ලබා දීමට ද කටයුතු සම්පාදනය කර තිබීම මේ වැඩ සටහනේ වැදගත් අංගයකි.* ඔබ සඳහන් කළ වැඩසටහන් නිසි ලෙස සිදුවෙනවා යැයි අධීක්ෂණය හා කළමනාකරණය කරන්නේ කෙසේ ද?මේ ජන සෙවණ ස්වශක්ති මානව සංවර්ධිත වැඩ සටහන ක්‍රියාත්මක කිරීම, ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශය විසින් අප නාගරික ජනාවාස සංවර්ධිත අධිකාරියට පවරා තිබෙනවා. ඒ අනුව මේ වැඩ සටහන මෙහෙය වීම අධීක්ෂණය හා කළමනාකරණය කිරීම යන සියලු වගකීම් පැවරී ඇත්තේ අප අධිකාරියටයි. ඉදිරියේ දී මේ වැඩ සටහන සිංහල හා දෙමළ යන භාෂා දෙකෙන් ම ක්‍රියාත්මක කිරීමට අප සැලසුම් කොට තිබෙනවා.මීට අමතරව අප අධිකාරියේ පුහුණු කළ නිලධාරීන් තිස් පස් දෙනෙකු මේ සඳහා යොදවා තිබෙනවා. ඔවුන් ගේ අධීක්ෂණය හා මඟ පෙන්වීම නිබඳව ම ලැබෙනවා.* මේ ජන සෙවණ ස්වශක්ති මානව සංවර්ධිත වැඩසටහනක් ජනතාව ගේ ඡන්ද හා මනාප ලබා ගැනීමේ අරමුණින් සැලසුම් කළ දේශපාලන ව්‍යාපෘතියක් ද?වර්තමානය වන විට කුමන සද්ක්‍රියාවක් කිරීමට කටයුතු කළ ද ඒ සඳහා දේශපාලන අර්ථ කථනයක් දීමට ඇතැම් පිරිස් උත්සහ කරනවා. මෙය ඇත්තට ම කනගාටුදායක කරුණක්.ඒත්, ජන සෙවණ ස්වශක්ති වැඩසටහන යනු කිසි ලෙසකින් හෝ දේශපාලනික නොවූ සැබූ සමාජ සද්කාරයක් බව පැහැදිලි ව ම කිව යුතුයි. මේ වැඩ සටහනේ සමාරම්භක අවස්ථාවට සහභාගි වූ ගරු විමල් වීරවංශ ඇමැති තුමා පවා දේශපාලනය ඈදා ගනිමින් මේ වැඩ පිළිවෙළ කඩාකප්පල්කිරීමට ක්‍රියා නොකරන ලෙස දේශපාලනඥයින් ගෙන් ඉල්ලා සිටීමෙන් ම මේ වැඩ සටහන ඡන්ද හා මනාප අරමුණු කරගනිමින් සැලසුම් නොවුණු සැබෑ සමාජ සද්කාරක ව්‍යාපෘතියක් බව පැහැදිලිව පිළිබිඹු වුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104281</link>
    <topic>රටට අභිමානය ගෙනාසියලු දෙනා රැකගන්නවා</topic>
    <author>සිතාරා සේනානි, අනුර ප්‍රේමලාල් සහ පණ්ඩුක සමරසේකර</author>
    <content>එක්සත් ජාතීන්ගේ සංවිධානයේ මහ ලේකම්වරයා නිකුත් කැර ඇති දරුස්මාන් වාර්තාව පදනම් කොටගෙන ශ්‍රී ලංකාව ජාත්‍යන්තර වශයෙන් අසීරුතාවට පත්කිරීම වැළැක්වීමට ජාතික හා ජාත්‍යන්තර වශයෙන් ගත හැකි සෑම පියවරක්ම රජය ගන්නා බව ශ්‍රී ලංකා නිදහස් පක්‍ෂයේ නායකයෝ අවධාරණය කරති.මෙකී වාර්තාව පදනම් කොටගෙන ශ්‍රී ලංකා රජයේ ජනාධිපති, ආරක්‍ෂක ලේකම්, රණවිරුවන් ඇතුළු රටට අභිමානයක් ගෙන දුන් කිසිවකුට මඩ ගැසීමට හෝ පාවා දීමට කිසිසේත් ඉඩ නොදෙන බවටද ඔවුහු අවධාරණය කරති.ශ්‍රී ලංකාව සම්බන්ධයෙන් උපදෙස් ලබාගැනීමට එක්සත් ජාතීන්ගේ සංවිධානයේ මහලේකම් බෑන් කී මූන් මහතා පත් කළ දරුස්මාන් කමිටුවේ වාර්තාව නිකුත් කිරීමෙන් පසුව පැන නැඟී ඇති තත්ත්වය සම්බන්ධයෙන් ශ්‍රී ලංකා නිදහස් පක්‍ෂයේ මතය පැහැදිලි කිරීම සඳහා මහවැලි කේන්ද්‍රයේ ඊයේ (27) පැවැති මාධ්‍ය හමුවේදී ඔවුහු මේ බව පැවසූහ.එක්සත් ජාතීන්ගේ මහ ලේකම්වරයා නිකුත් කළ දරුස්මාන් කමිටු වාර්තාව ශ්‍රී ලංකා නිදහස් පක්‍ෂය තරයේ ප්‍රතික්‍ෂේප කරන බවද, එය නෛතික, ව්‍යවස්ථාමය හා සදාචාරාත්මක වශයෙන් පිළිගත නොහැකි නීති විරෝධී වාර්තාවක් ලෙස පක්‍ෂය ලෙසත්, රජය ලෙසත් බැහැර කරන බව ද, මෙහිදී ශ්‍රී ලංකා නිදහස් පක්‍ෂයේ නායකයෝ අවධාරණය කළහ.තිස් වසරක ත්‍රස්තවාදය පරදා සංවර්ධිත රටක් ලෙස දෙපයින් නැඟී සිටීමට වෙර දරන අවස්ථාවක ශ්‍රී ලංකාවට එරෙහිව කුමන්ත්‍රණය කරන විවිධ කණ්ඩායම්වලට ජගත් මහ ලේකම්ගේ මෙකී වාර්තාව අතකොලුවක් බවට පත්වීම සම්බන්ධයෙන් ශ්‍රී ලංකා නිදහස් පක්‍ෂය දැඩි විරෝධය පළකරන බව එම පක්‍ෂයේ ජ්‍යෙෂ්ඨ උප සභාපති, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා මෙහිදී පැවැසීය.බෑන් කී මූන් මහතා ඔහුගේ පෞද්ගලික මතය අනුව ඒක පාර්ශ්වීයව පත් කළ මේ කමිටුවේ වාර්තාවෙන් ඉදිරිපත් කැර ඇති නියාමනවලින් ස්වාධීන රාජ්‍යයක් වන ශ්‍රී ලංකාව දැඩි අසහනකාරී තත්ත්වයකට පත් කර තිබීම කෙරෙහි දැඩි විරෝධය සහ කනස්සල්ල පළකර සිටින බව ද හෙතෙම සඳහන් කෙළේය.ජාත්‍යන්තර වශයෙන් සම්බන්ධතා පවතින රටවල් සමඟ එක්ව මේ වාර්තාව පරාජයට පත් කිරීම සඳහා ඉදිරියේදී ශ්‍රී ලංකා රජය උපක්‍රමශීලී අන්දමින් කටයුතු කරනු ඇතැයි ද හෙතෙම පැවැසීය.එක්සත් ජනතා නිදහස් සන්ධානයේ මහලේකම් ඛනිජ තෙල් කර්මාන්ත ඇමැති සුසිල් ප්‍රේමජයන්ත මහතා - ආන්දෝලනාත්මක දරුස්මාන් වාර්තාව මගින් එක්සත් ජාතීන්ගේ සංවිධානය ජාතීන් අතර එක්සත්කම ඇතිකිරීම වෙනුවට බෙදීම ඇතිකර එය තවදුරටත් වර්ධනය කිරීමට ද පියවර ගෙන තිබෙනවා.මේ වාර්තාවෙන් පක්‍ෂග්‍රාහී ලෙස කරුණු දක්වා තිබෙන බව පැහැදිලියි. උගත් පාඩම් කොමිසමේ අවසන් වාර්තාව ලබන මැයි මස 15 වැනිදා ඉදිරිපත් කිරීමට ඔන්න මෙන්න කියා තිබියදී මේ වාර්තාව ඉදිරිපත් කෙළේ ජාතීන් අතර පරතරය තව තවත් වැඩි කර අසමඟිකම් වැඩිදියුණු කිරීම සඳහායි.ශ්‍රී ලංකා නිදහස් පක්‍ෂයේ උප සභාපති ජාත්‍යන්තර මූල්‍ය සබඳතා පිළිබඳ ජ්‍යෙෂ්ඨ ඇමැති ආචාර්ය සරත් අමුණුගම මහතා - එ. ජා. මහලේකම්වරයාට මෙවැනි පරීක්‍ෂණයක් කරන්න ශ්‍රී ලංකා ජනතාව රජය හෝ වෙනත් සංවිධානයක් ඉල්ලීමක් කෙළේ නෑ.ඒ නිසා මේක ඒක පාර්ශ්වීය වාර්තාවක් ශ්‍රී ලංකා රජය මුල පටන්ම මෙයට විරෝධය පළ කළා. මේකට අපේ රටේ කිසිවකුගෙන් සාක්‍ෂි අරන් නෑ.ඒ නිසා මෙය සාධාරණ නෑ.මේ වාර්තාව ඉදිරියට යන්නේ එසේ කරන ලෙස ශ්‍රී ලංකා රජය හෝ එක්සත් ජාතීන්ගේ ආරක්‍ෂක මණ්ඩලය හෝ එහි මානව හිමිකම් ආයතන ඉල්ලා සිටියහොත් පමණයි.ශ්‍රී ලංකා නිදහස් පක්‍ෂයේ භාණ්ඩාගාරික, ඇමැති ඩලස් අලහප්පෙරුම මහතා - ශ්‍රී ලංකාව ත්‍රස්තවාදය යුද්ධයෙන් අවසන් කළ නිසා බටහිර බලවතුන් දශක දෙකක් තිස්සේ ඉදිරිපත් කළ මතයක් පරාජයට පත් වුණා. ඔවුන් කීවේ යුද්ධයට ඇති එකම විසඳුම සාකච්ඡාව කියලයි.මේ මතවාදය පරාජය වීම නිසා ඔවුන් දැන් මානව හිමිකම් කියන කාරණය ඉදිරියට දමමින් මේ යුද්ධය ජයග්‍රහණයක් නොවන බව පෙන්වන්න හදනවා. මේ වාර්තාව එහි ප්‍රතිඵලයක් බවයි පෙනී යන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104282</link>
    <topic>සාමය ගෙනඒමට රජය දැරූ ප්‍රයත්නයදරුස්මාන් කමිටුව තේරුම්ගෙන නැහැ</topic>
    <author/>
    <content>ශ්‍රී ලංකාවට තිරසාර සාමයක් ගෙන ඒම සඳහා රජය දැරූ ප්‍රයත්නය දරුස්මාන් කමිටුව විසින් කිසිසේත්ම තේරුම්ගෙන නැතැයි ආරක්ෂක ලේකම් ආචාර්ය ගෝඨාභය රාජපක්ෂ මහතා අවධාරණය කරයි.ත්‍රස්තවාදය පරාජය කිරීම සඳහා මානුෂීය මෙහෙයුම් කළ රජයේ හමුදාවන්ට එරෙහිව ද්වේෂ සහගත චෝදනා එල්ල කිරීමට දරුස්මාන් කමිටුව ප්‍රබල උත්සාහයක නිරතවන බව ප්‍රකාශ කරන ආරක්ෂක ලේකම්වරයා කොටි ත්‍රස්තවාදීන්ගෙන් මුදාගත් උතුරු හා නැඟෙනහිර ප්‍රදේශයන්හි මේ වනවිට සීඝ්‍ර සංවර්ධනයකට යොමු වී තිබෙන බවද කියා සිටී.ගෝඨාභය රාජපක්ෂ මහතා මේ බව ප්‍රකාශ කර ඇත්තේ මැනිලා ටයිම්ස් පුවත්පත සමඟ සම්මුඛ සාකච්ඡාවකට සහභාගි වෙමිනි. යුද්ධයෙන් අවතැන් වූ සාමාන්‍ය වැසියන්ගෙන් ලක්ෂ එකහමාරක පමණ පිරිසක් වසරක පමණ කෙටි කාලයක් ඇතුළත නැවත පදිංචි කිරීමට රජයට හැකි වී තිබෙන බවත් එය එක්සත් ජාතීන්ගේ සංවිධානය ඇතුළු බොහෝ ජාත්‍යන්තර සංවිධානවල ඇගයීමට ලක්වී තිබෙන බවත් හෙතෙම පෙන්වා දී තිබේ. මේ සියල්ල පසෙකලා දරුස්මාන් කමිටු වාර්තාව මඟින් ශ්‍රී ලංකාවේ ප්‍රතිරූපය සම්බන්ධයෙන් වැරදි සහගත ප්‍රතිරූපයක් මවාපෑමට උත්සාහ ගෙන තිබෙන බවට චෝදනා කරන ආරක්ෂක ලේකම්වරයා ශ්‍රී ලංකාව එක්සත් ජාතීන්ගේ සංවිධානය සමඟ වගකීමෙන් කටයුතු කර තිබෙන බවද සිහිපත් කර ඇත.හයිටි රාජ්‍යයට සාම සාධක හමුදා ලෙස අපගේ හමුදා සාමාජිකයන් යැවීමේදී පවා එක්සත් ජාතීන්ගේ සංවිධානය කළ ඉල්ලීම්වලට කිසිදු අවස්ථාවක පිටුනොපෑ බවත් එහිදී අපේ හමුදා සාමාජිකයන් වගකීමෙන් ක්‍රියාකර තිබෙන බවත් ප්‍රකාශ කර තිබේ.මේ අතර ඒ මහතා අවධාරණය කර ඇත්තේ මෙවැනි තත්ත්වයක් තුළ දරුස්මාන් කමිටු වාර්තාව මඟින් ශ්‍රී ලංකාව සම්බන්ධයෙන් දී තිබෙන හිතුවක්කාරී තීරණය බෙහෙවින් අසාධාරණ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104283</link>
    <topic>යුද හමුදා විරුවන්ටමානුෂීය මෙහෙයුම් පදක්කම</topic>
    <author>චන්ද්‍රිකා පෙරේරා</author>
    <content>ත්‍රස්තවාදයෙන් මාතෘභූමිය මුදාගැනීමේ මානුෂීය මෙහෙයුමට දායක වූ යුද හමුදා රණවිරුවන් වෙත යුද හමුදාපති ලුතිනන් ජෙනරාල් ජගත් ජයසූරිය මහතා විසින් ඊයේ (27) “උතුරු නැඟෙනහිර මානුෂීය මෙහෙයුම පදක්කම” පිරිනමන ලදී.පනාගොඩ යුද හමුදා ශාරීරික පුහුණු මධ්‍යස්ථානයේ දී ඊයේ (27) පෙරවරුවේ පදක්කම් පිරිනැමීමේ උළෙල පැවැත්විණි. උතුරු නැඟෙනහිර මානුෂීය මෙහෙයුමට දායක වූ සියලු රණවිරුවන් වෙත මේ පදක්කම පිරිනැමෙන අතර එය සංකේතවත් කරමින් සෑම යුද හමුදා රෙජිමේන්තුවක්ම නියෝජනය වනු පරිදි රණවිරුවන් 1780 කට ඊයේ (27) පදක්කම් ප්‍රදානය කරනු ලැබීය.දැය මුදා ගැනීමේ ගෞරවනීය මෙහෙවර අගයමින් උතුරු නැඟෙනහිර මානුෂීය මෙහෙයුම පදක්කම ත්‍රිවිධ හමුදාවේ හා පොලිසියේ රණවිරුවන් උදෙසා ලබාදීමට රජය තීරණය කළ අතර ඉකුත් වසරේ දෙසැම්බර් 14 දා ජනාධිපති මහින්ද රාජපක්ෂ මහතා විසින් මේ පදක්කම රණවිරුවන් වෙත ලබාදීමට පියවර ගත්තේ ය.ඒ අනුව යුද හමුදා විරුවන් වෙත ඊයේ පදක්කම් පිරිනැමිණි.එහිදී මානුෂීය මෙහෙයුමට සක්‍රීයව දායක වී තුවාල ලබා ආබාධිතව සිටින රණවිරුවන් වෙතද පදක්කම් පිරිනමන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104284</link>
    <topic>දරුස්මාන් වාර්තාවඅධ්‍යනය කරනවා</topic>
    <author>මහින්ද අලුත්ගෙදර</author>
    <content>අසත්‍ය කරුණු පදනම් කරගත් දරුස්මාන් වාර්තාවේ ඇතුළත් කරුණු සම්බන්ධයෙන් අධ්‍යයනයක නිරත වන බව ඉන්දීය රජය ප්‍රකාශ කරයි.මෙහි ආරම්භක පියවරක් ලෙස ශ්‍රී ලංකා රජය හා අදාළ පාර්ශව සමඟ අදහස් හුවමාරු කර ගැනීමට අපේක්ෂා කරන බව ඉන්දීය විදේශ ඇමැති එස්. එම්. ක්‍රිෂ්ණා මහතා මාධ්‍ය වෙත ප්‍රකාශ කර තිබේ. කෙසේ වුවද මේ වාර්තාව සම්බන්ධයෙන් ඉන්දීය රජයේද අවධානය යොමු වී තිබෙන අතර එය ප්‍රවේශමෙන් අධ්‍යනය කළ යුතුව ඇතැයිද ඉන්දීය විදේශ ඇමැතිවරයා පවසා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104285</link>
    <topic>ශ්‍රී ලංකාවේ වත්මන් තත්ත්වය: විදේශ තානාපතිවරුන් දැනුවත් කිරීම අද</topic>
    <author/>
    <content>ශ්‍රී ලංකාවේ වත්මන් තත්ත්වය පිළිබඳ කරුණු පැහැදිලි කිරීම සඳහා විදේශ කටයුතු ඇමැති මහාචාර්ය ජී.එල්.පීරිස් මහතා අද (28) දින පෙ.ව. 9.30ට විදේශ කටයුතු අමාත්‍යාංශයේදී ශ්‍රී ලංකාවේ විදේශ තානාපතිවරුන් හා මහ කොමසාරිස්වරුන් හමුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104286</link>
    <topic>යාපනේ ගොවි විරුවන්කොළඹ දී පිළිගැනීම අද</topic>
    <author>ජයසිරි මුණසිංහ</author>
    <content>ගොවිතැන දියුණුවට බැංකු මගින් ලබා දුන් රුපියල් මිලියන 5420 ක ණය මුදලින් රුපියල් මිලියන 1600 ක් ම ලබාගෙන තිබෙනුයේ යාපනය දිස්ත්‍රික්කයේ ගොවි ජනතාව බව වාර්තා වේ.මේ අන්දමට බැංකු ණය ලබාගනිමින් ගොවිතැන සරුකර ගත් යාපනය ගොවි විරුවෝ දකුණේ දී සාදරයෙන් පිළිගැනීමේ උත්සවයක් අද (28) මහ බැංකු මූලස්ථානයේදී පැවැත්වේ.තිස් වසරක් පුරා පැවැති මහා විනාශකාරී යුද්ධයෙන් අනේකවිධ දුක් විඳි යාපනය ගොවි ජනතාවට සාමය උදාවීමත් සමඟ අතමිට සරුවූවෝ බවට පත්වූ ආකාරය අද පැවැත්වෙන පිළිගැනීමේ උත්සවයේදී මුළු රටටම දැනගන්නට සලස්වනු ඇත.ගොවි ජනතාවට තම වගා කටයුතු දියුණු කර ගැනීමට මහ කන්නයේ දී බැංකු පිරිනැමූ ණයවලින් සියයට 30කට ආසන්න මුදලක් යාපනය ගොවිජනතාව ලබාගෙන ඇතැයි ශ්‍රී ලංකා මහ බැංකුවේ අධිපති සහකාර ඩබිලිව්. එම්. කරුණාරත්න මහතා ‘දිනමිණ’ ට කීය.යාපනය ප්‍රධාන උතුරුකරයේ හමුදාව විසින් පරිපාලන කටයුතු කරගෙන යන බවට ඇතැමෙකු කරන ද්වේෂ සහගත ප්‍රකාශවලට එරෙහිව නිහඬව සපයන කදිම පිළිතුරක් ලෙස යාපනය ගොවීන් දකුණේ දී පිළිගැනීම සඳහන් කළ හැකිය. සමිතිවල නියෝජිතයෝ 37 දෙනෙකු අද මහ බැංකු අධිපති අජිත් නිවාඩ් කබ්රාල් මහතා හමු වී සිය සාර්ථකත්වයේ රහස හෙළිදරව් කරනු ඇත. මේ ගොවි විරුවෝ පිළිගැනීමෙන් අනතුරුව ඔවුන්ගේ ඉදිරි කටයුතු වඩාත් සාර්ථක කර ගැනීමට අදාළ අනෙකුත් සහාය පිළිබඳව ද්විපාර්ශ්වික සාකච්ඡා වටයක් පැවැත්වෙන බව ද කරුණාරත්න මහතා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104287</link>
    <topic>උගත් පාඩම් කොමිසමේ උපදෙස්ක්‍රියාත්මක කරන්න කමිටුවක්</topic>
    <author/>
    <content>අසත්‍ය හා පක්ෂග්‍රාහී කරුණු ඇතුළත් දරුස්මාන් වාර්තාව ප්‍රසිද්ධියට පත් කිරීම යළිත් වරක් ශ්‍රී ලංකා රජය ප්‍රතික්ෂේප කර ඇත.මෙම වාර්තාවේ අන්තර්ගතය සත්‍යතාවයෙන් තොර කරුණු රැසකින් සමන්විත වාර්තාවක් වන අතර පක්ෂග්‍රාහී කරුණු මත පදනම් වීම එහි ඇති දුර්වලතාවයක් බවද නිවේදනයක් නිකුත් කරමින් විදේශ කටයුතු අමාත්‍යාංශය පවසයි.මීට අමතරව එහි ඇති කරුණු ඉදිරිපත් කර ඇත්තේ ස්ථිර කිරීමකින් තොරව බවද එම නිවේදනය මඟින් පෙන්වා දෙයි. යුදමය වාතාවරණය නිමවීමත් සමඟ සහජීවනය, සංවර්ධනය, ප්‍රතිසංස්කරණ කටයුතු, පුනරුත්ථාපනය, නැවත පදිංචි කිරීම, රැකියා ලබාදීම හා ජීවනෝපායන් සැකසීම, බිම්බෝම්බ ඉවත් කිරීම හා ප්‍රජාතන්ත්‍රවාදය තහවුරු කිරීම ආදිය සඳහා රජය මුලිකත්වය දී තිබෙන බවත් එම අංශයන්හි සාර්ථකත්වයක් දැකිය හැකි බවත් විදේශ කටයුතු අමාත්‍යාංශය අවධාරණය කරයි.ජාතික සමඟිය හා සංවර්ධනය තහවුරු කෙරෙන ආකාරයට ශ්‍රී ලංකා රජය ක්‍රමානුකූලව ඉදිරියට ගමන් කරන බව පෙන්වා දෙන එම නිවේදනය මගින් මෙවන් අවස්ථාවක දරුස්මාන් වාර්තාව ප්‍රසිද්ධියට පත් කිරීම සාමය, ආරක්ෂාව හා ස්ථාවරත්වය ඇති කිරීම සඳහා ගෙනයන ක්‍රියාමාර්ගයන්ට බාධාවක් බවද කියා සිටී.තවද එමඟින් පෙන්වා දෙන්නේ මෙම වාර්තාව පක්ෂග්‍රාහී දේශපාලන උවමනාවන් සඳහා අනුබල දීමක් බවයි. මේ අතර රටක අභ්‍යන්තර කටයුතු වලට ප්‍රමුඛස්ථානය ලැබිය යුතු බවට එක්සත් ජාතීන්ගේ මහ ලේකම් බෑන් කී මූන් පිළිගෙන තිබෙන බවද විදේශ කටයුතු අමාත්‍යාංශය නිකුත් කළ නිවේදනයේ සඳහන් වෙයි. ගැටුම්වලින් පසුව ඇතිවන තත්ත්වයන්ට මුහුණදීම සඳහා ශ්‍රී ලංකා රජය ගෙන ඇති ක්‍රියාමාර්ග සම්බන්ධයෙන් එක්සත් ජාතීන්ගේ සාමාජික රටවල් සතුට පළ කර තිබෙන අතර එවැනි ක්‍රියාමාර්ග ගැතීම සඳහා ශ්‍රී ලංකා රජය විසින් උගත් පාඩම් හා ප්‍රතිසංධාන කොමිෂම පත් කර තිබෙන බවද එහි සඳහන් වේ. මීට අමතරව එම කොමිෂම ලබා දෙන උපදෙස් ක්‍රියාත්මක කිරීම සඳහා අමාත්‍යාංශ 7ක නියෝජිතයන්ගෙන් සමන්විත කමිටුවක් පත් කර තිබෙන බවද එම නිවේදනයට ඇතුළත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104288</link>
    <topic>බස් රියැදුරන් වැරදි කළොත්දඩය ලක්ෂ 2යි</topic>
    <author>නිමල් රාජපක්ෂ</author>
    <content>පෞද්ගලික බස්රථ රියදුරන් සිදු කරන වැරදි සඳහා දඩ මුදල රුපියල් ලක්ෂ දෙක දක්වා වැඩි කිරීමට යයි.පෞද්ගලික බස්රථ රියදුරන් බලපත්‍රය උපයෝගී කරගෙන වැරදි සිදු කිරීම, අවධිමත් ලෙස ධාවනය කිරීම හා විනයානුකූල නොවන ආකාරයට බස්රථ ධාවනය කිරීම සඳහා මෙම පියවර ගන්නා බව පෞද්ගලික ප්‍රවාහන සේවා ඇමැති සී. බී. රත්නායක මහතා පැවසීය.ඉතා බරපතල තත්ත්වයේ වැරදි සිදුකොට දඩ මුදල කිසිදු පැකිලීමකින් තොරව ගෙවා දමා නැවත එම වැරදිම සිදු කිරීම කෙරෙහි මෙහිදී අවධානය යොමු කර තිබේ.වැරදි කරන පෞද්ගලික බස්රථ රියදුරන් හා බස්රථ හිමියන් සඳහා පනවන දඩ මුදල සංශෝධනය කිරීම සඳහා වන පනත් කෙටුම්පත ළඟදීම පාර්ලිමේන්තුවට ඉදිරිපත් කරනු ඇතැයිද පෞද්ගලික ප්‍රවාහන සේවා ඇමැතිවරයා පැවසීය.නව සංශෝධනයට අනුව පෞද්ගලික බස්රථ රියදුරන් සිදු කරන වැරදි ඔවුන් සඳහා මහේස්ත්‍රාත් අධිකරණයකට ඉදිරිපත් කළ විට ධාවන බලපත්‍රය අත්හිටවීම හෝ රුපියල් ලක්ෂ දෙකක දඩ මුදලක් පැනවීමට නීති සකස් කරනු ඇතැයිද රත්නායක ඇමැතිවරයා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n1104289</link>
    <topic>පනත් කෙටුම්පත් 4ක්විවාදයට නොගනී</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>සේවා නියුක්තිකයන්ගේ විශ්‍රාම වැටුප් ප්‍රතිලාභ අරමුදල් පනත් කෙටුම්පත සම්බන්ධයෙන් ශ්‍රේෂ්ඨාධිකරණය හමුවේ පෙත්සමක් ගොනුකර ඇති බැවින් එම පනත් කෙටුම්පත ඇතුළු පනත් හතරක් ඊයේ (27) විවාදයට නොගැනිණි.සේවා නියුක්තයන්ගේ විශ්‍රාම වැටුප් ප්‍රතිලාභ අරමුදල් පනත් කෙටුම්පත, විශ්‍රාම වැටුප් (අනුෂංගික විධිවිධාන) පනත් කෙටුම්පත සහ සේවක අර්ථසාධක අරමුදල් (සංශෝධන) පනත් කෙටුම්පත යන පනත් කෙටුම්පත් හතර මෙලෙස විවාදයට නොගැනීමට තීන්දු කෙරිණි.සේවා නියුක්තිකයන්ගේ විශ්‍රාම වැටුප් ප්‍රතිලාභ අරමුදල් පනත් කෙටුම්පත සම්බන්ධයෙන් ශ්‍රේෂ්ඨාධිකරණය හමුවේ පෙත්සමක් ගොනුකර ඇති බැවින් මේ පනත් කෙටුම්පත් විවාදයට ගත නොහැකි බව ආණ්ඩු පක්‍ෂයේ ප්‍රධාන සංවිධායක ජලසම්පාදන හා ජලාපවාහන ඇමැති දිනේෂ් ගුණවර්ධන මහතා සභාවේ වැඩ කටයුතු ආරම්භ කළ වහාම මූලාසනයට දැනුම් දුන්නේය. ඒ අනුව මේ පනත් කෙටුම්පත් ඊයේ (27) දින විවාදයට නොගැනීමට මුලසුනේ සිටි නියෝජ්‍ය කතානායක චන්දිම වීරක්කොඩි මහතා තීන්දු කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n11042810</link>
    <topic>කොන්ත්‍රාත් සේවකයන්ගේ ගැටලු රජයේ අවධානයට</topic>
    <author>ධනුෂ්ක ගොඩකුඹුර</author>
    <content>මිනිස් බල සේවා සපයන ආයතන මඟින් කොන්ත්‍රාත් පදනම මත සේවයේ යොදවන සේවකයන්ගේ ගැටලු සම්බන්ධයෙන් රජය අවධානය යොමු කර තිබෙන බව ජනාධිපති මහින්ද රාජපක්ෂ මහතා සඳහන් කළේය. එම සේවකයන් සම්බන්ධයෙන් වන නීති රීති සංශෝධනය කිරීම පිළිබඳව කම්කරු අමාත්‍යාංශය මේ දිනවල සාකච්ඡා කරමින් සිටින බවත් ජනාධිපතිවරයා පැවැසීය.ජනාධිපතිවරයා මෙසේ ප්‍රකාශ කළේ වෘත්තීය සමිති නියෝජිතයන් සමඟ අරලියගහ මන්දිරයේදී පැවැති හමුවේදීය. කොන්ත්‍රාත් පදනම මත මෙසේ සේවයට බඳවා ගන්නා සේවකයන් වසර ගණනාවක් සේවයේ යොදවා කිසිඳු වරප්‍රසාදයකින් තොරව සේවයෙන් ඉවත් කිරීම නිසා අසරණභාවයට පත් වන බව වෘත්තීය සමිති මධ්‍යම මණ්ඩලයේ සභාපති සෝමවීර චන්ද්‍රසිරි මහතා සඳහන් කළේය. මේ සම්බන්ධයෙන් කරුණු සොයා බැලෙමින් පවතින බව පැවැසූ ජනාධිපතිවරයා ඉදිරියේ දී එවැනි තත්ත්වයක් වාර්තා නොවනු ඇති බවට විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n11042811</link>
    <topic>යාපනයේ පරිපාලනය ගැනවිජිත හේරත් බොරු කියයි</topic>
    <author/>
    <content>යාපනය දිස්ත්‍රික්කයේ රාජ්‍ය සේවාව ආරක්ෂක හමුදාවේ හෝ පොලීසියේ බාධාවකින් හෝ ඇඟිලි ගැසීමකින් තොරව නිදහසේ ක්‍රියාත්මක වන බව එහි දිසාපතිනී ඉමෙල්ඩා සුකුමාර් මහත්මිය ප්‍රකාශ කරයි.දිස්ත්‍රික්කයේ දිසාපතිවරයා ඉල්ලීමක් කළ හැමවිටම ආරක්ෂක හමුදාව සිවිල් පරිපාලනයට උදව් කරන බවද සුකුමාර් මහත්මිය කියා සිටී.යාපනය මිලිටරි ආණ්ඩුවක් බවට ජනතා විමුක්ති පෙරමුණේ විජිත හේරත් මහතා විද්‍යුත් නාළිකාවක් ඔස්සේ කළ ප්‍රකාශය සුකුමාර් මහත්මිය තරයේ ප්‍රතික්ෂේප කර තිබේ.ඔහු කර ඇති ප්‍රකාශය මුලුමනින්ම අසත්‍ය බව ප්‍රකාශ කරන එතුමිය, එය ඔහු විසින් නොකළ යුතු ප්‍රකාශයක් බවද සඳහන් කළාය. “සංවර්ධන ව්‍යාපෘති ක්‍රියාත්මක කිරීමේ දී ආරක්ෂක හමුදාව අප සම¼ඟ සම්බන්ධ වී කටයුතු කරයි. ඔවුන් මුළු හදවතින්ම ලබාදෙන සහයෝගය නොලැබේ නම් සිවිල් පරිපාලනය ගෙනයාම දුෂ්කරයි. අධි ආරක්ෂිත කලාපයේ වළලා ඇති බිම්බෝම්බ ඉවත් කිරීමට ආරක්ෂක හමුදාව කටයුතු කිරීම නිසා මේ සංවර්ධන ව්‍යාපෘති ක්‍රියාත්මක කිරීම පහසු වී තිබෙනවා. අධි ආරක්ෂිත කලාපයේ 17,000 ක් යළි පදිංචි කරවීමට හැකි වූ බවද සුකුමාර් මහත්මිය ප්‍රකාශ කළාය.හමුදාවේ ඉංජිනේරු ඒකකය තමාට ලබා දුන් සහාය නිසා සාමකාමීව මේ පිරිස යළි පදිංචි කරවීමට හැකි වූ බව ඇය සිහිපත් කරයි. ආරක්ෂක හමුදාව සහ පොලිසිය සිවිල් පරිපාලනයට කිසිවිටෙකත් ඇඟිලි නොගසන බවත්, තමා ඉල්ලීමක් කළහොත් පමණක් ආරක්ෂක හමුදාව සිය කැමැත්තෙන් සිවිල් පරිපාලනයට උදව් කළ බවත් ඇය පැවැසුවාය. දෙමළ ජාතික සන්ධානයේ මන්ත්‍රීවරුන් දෙදෙනකු වන මාවෙයි සේනාධිරාජා සහ සුරේෂ් ප්‍රේමචන්ද්‍රන් යළි පදිංචි කිරීමේ ව්‍යාපෘතිය ගැන තදින් පැහැදී සිටිති. අධි ආරක්ෂිත කලාපයේ මෙය සාර්ථකව මෙහෙයවීම ගැන ඔවුහු දෙපල ස්තුතිය පළ කර සිටිති. අනාගතයේ දී එම ප්‍රදේශයේ තව තවත් සිවිල් වැසියන් පදිංචි කළ යුතු බව ඔවුහු පැවැසූ බවද ඇය ප්‍රකාශ කළාය.සාමාන්‍ය වැසියන් ආරක්ෂා කිරීමට නීතිය හා සාමය පවත්වාගෙන යාමට පොලීසිය ලබාදෙන සහාය අගය කළ යුතුයි. මිනිසුන් අතර ඇති වී ඇති සුළු ගෘහස්ත ප්‍රචණ්ඩ ක්‍රියා සහ සුළු අනවබෝධය නැති කිරීමට පොලීසිය මෙහෙයවන දැනුම්වත් කිරීමේ වැඩසටහන් ඉතා මිත්‍ර ලීලාවෙන් ඉටුවන බවද ඇය කීවාය. පොලීසිය සහ මහජනයා අතර දැවැන්ත සහයෝගයක් සහ මිත්‍රත්ත්වයක් පවතී. එය යාපනය දිස්ත්‍රික්කය තුළ සාමකාමි වාතාවරණයක් සඳහා උදව් වී තිබේ. දෙමළ ඩයස්පෝරාව එතෙර සුඛෝපභෝගී ජීවිත ගත කරමින් ආත්මාර්ථකාමී චේතනාවෙන් අපගේ රටේ ජාතිවාදී තත්ත්වයක් නිර්මාණය කිරීමට ගන්නා උත්සහය සුකුමාර් මහත්මියගේ අප්‍රසාදය පළවිය.ජවිපෙ මන්ත්‍රීවරයා ප්‍රකාශයක් කිරීමට පෙර සත්‍ය තත්ත්වය පිළිබඳ අවබෝධයක් ලබාගත යුතු බවද ඇය කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n11042812</link>
    <topic>බාල සී.එෆ්.එල්.විදුලි බුබුළුඅලෙවි කළොත් දඩ</topic>
    <author>චමීර ඇල්ලදෙණිය</author>
    <content>ප්‍රමිතියෙන් තොර සී.එෆ්.එල් (CFL) විදුලි බුබුළු අලවි කරන්නන්ට එරෙහිව නීතිමය පියවර ගැනීමට විදුලිබල හා බලශක්ති අමාත්‍යංශය පියවර ගෙන තිබේ.2009 ජුලි 22 වන දින 1611/10 දරන ගැසට් පත්‍රය මගින් අනිවාර්ය කර ඇති බලශක්ති ලේබලය රහිත සුසංහිත ප්‍රතිදීප්ත පහන් අලෙවි කරන වෙළඳුන්ට, බෙදාහරින්නන්ට, ළඟතබා ගන්නන්ට, හා නිෂ්පාදනය කරන්නන්ට එරෙහිව නීතිමය පියවර ගැනීමට තීරණය කර තිබේ.මෙලෙස මහජනතාව නොමඟ යවන ප්‍රමිතියෙන් තොර (CFL) බල්බ දේශීයව නිෂ්පාදනය කරන්නන්, ආනයනය කරන්නන්ට එරෙහිව නීතිමය පියවර ගැනීමට විදුලිබල අමාත්‍යංශය මහජනතාවගේ සහය පතයි.මෙවැනි බල්බ දුටු වහාම 1901ක්ෂණික දුරකතන ඇමතුම් මාර්ගය ඔස්සේ පැමිණිළි කළ හැක..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n11042813</link>
    <topic>ශ්‍රී ලංකාවේ ස්වෛරීත්වයටබරපතළ හානියක් වුණා</topic>
    <author>සුභාෂිනී සේනානායක</author>
    <content>ප්‍රජාතන්ත්‍රවාදය සුරැකීමත්, ගෝලීය එක¼ඟතාවක් ඇති කරමින් ලෝක සාමය පවත්වාගෙන යාමට කටයුතු කරන එක්සත් ජාතීන්ගේ සංවිධානයේ ලේකම්වරයා තම අභිමතය පරිදි ස්වෛරී රාජ්‍යයක කටයුතුවලට බලපෑම් සිදු කර ඇති බව හෙළ උරුමයේ ප්‍රතිපත්ති සම්පාදක විදුලිබල ඇමැති පාඨලී චම්පික රණවක මහතා පවසයි.එම සංවිධානයේ දරුස්මාන් කමිටු වාර්තාව මඟින් 1945 වසරේ දී එළිදැක්වූ ඔවුන්ගේ ප්‍රඥප්තියේ මූලික හරය විනාශ කර තිබෙන බව පවසන ඒ මහතා ලෝක සාමය ඇති කරන්න ඔවුන්ට ඇති හැකියාව සහ විශ්වාසය ඔවුන් විසින් ම නැතිකර තිබෙන බව ද කියයි.මේ වාර්තාව මඟින් ඒකාධිපතියන්ට රුසි පරිදි ක්‍රියා කිරීමට හැකි අය සමාජගත වන බව ද පවසන ඇමැතිවරයා ලංකාව සම්බන්ධයෙන් චෝදනා පත්‍රයක් ඉදිරිපත් කිරීමට මහලේකම්වරයාට බලයක් නැති බවත් බලය ඉක්මවා ගොස් ඇති බව ද පවසයි.මේ කමිටු වාර්තාව මඟින් ත්‍රස්තවාදයට විශාල රුකුලක් දී ඇති බවත් පවසන ඒ මහතා නාවික හා ගුවන් මඟින් ජාත්‍යන්තරව ශක්තිමත් වී තිබූ ත්‍රස්තවාදී සංවිධානය විනාශ කිරීම මගින් ලංකාවට පමණක් නොව මුළු ලෝකයටම මෙහෙවරක් ශ්‍රී ලංකාව සිදු කළ බව ද කීය.මේ වාර්තාව ම¼ඟින් ත්‍රස්තවාදීන්ට නැවත උඩගෙඩි දීමක් සිදුවන බවත් ත්‍රස්තවාදීන්ට විරුද්ධව සටන් කරන රටවල් දුර්මුඛ වන බවත් පවසන ඒ මහතා එල්. ටී. ටී. ඊ. සංවිධානය ජයගත්තා නම් විශාල ව්‍යසනයක් සිදුවන බවත් වන්නියේ දහස් ගණන් ජනතාව සටන් බිමට අවතීර්ණ වන බවත් පැවැසීය.මේ කමිටු වාර්තාව ම¼ඟින් දෙමළ සිංහල ජනතාව අතර ගොඩනැඟුණු සහජීවනයට විශාල තර්ජනයක් සිදු වී ඇති බවත් අතීතය මත ජීවත් නොවී ඉදිරියට යාම වළක්වමින් අතීත වළවල් හාරා අවුස්සා දමමින් ලංකාවේ සමාජ සහජීවනය විනාශ කිරීමට කටයුතු කර තිබෙන බවත් පවසන ඇමැතිවරයා දෙමළ ජනතාව අතර සිංහල විරෝධී හැඟීම් අවුස්සමින් නැවතත් රට තුළ ගැටුම් ඇවිස්සීමට තැත් දරා ඇති බව ද කීය.අමෙරිකා එක්සත් ජනපදය මහා බ්‍රිතාන්‍ය චෝදනා එල්ල කරමින් සර්බියාව, ඉරානය, ලිබියාව වැනි රටවල් සඳහා කටයුතු කළ අයුරු අප රටේ ආරක්ෂක හමුදාවලට බලපෑම් සිදු කරමින්, සම්බාධක පැනවීමට ඉදිරිපත් විය හැකි බව පවසන ඇමැතිවරයා ශ්‍රී ලාංකීය සමස්ත ජනතාව එයට එරෙහිව එක්විය යුතු බව ද අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=n11042814</link>
    <topic>ඇඟලුම් සේවක ප්‍රශ්නය විසඳීමටශ්‍රී ලංකාවෙන් නියෝජිතයෝ 2ක් ජෝර්දානයට</topic>
    <author>මහින්ද අලුත්ගෙදර</author>
    <content>ශ්‍රී ලාංකික ඇඟලුම් සේවක සේවිකාවන් පිරිසක් ජෝර්දානයේ ආරම්භ කර තිබෙන වැඩ වර්ජනය පිළිබඳව සාකච්ඡා කිරීම සඳහා ශ්‍රී ලංකා රජයේ විශේෂ නියෝජිතයන් දෙදෙනෙකු අද (28) ජෝර්දානය බලා පිටත්ව යති.විදේශ රැකියා ප්‍රවර්ධන හා සුබ සාධන ඇමැති ඩිලාන් පෙරේරා මහතාගේ නියමයකට අනුව සහ විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතාගේ මඟ පෙන්වීම පරිදි මෙම නියෝජිතයන් දෙදෙනා ජෝර්දානය බලා පිටත්ව යන අතර විදේශ රැකියා ප්‍රවර්ධන හා සුබ සාධන අමාත්‍යාංශයේ නිලධාරියෙක් හා විදේශ සේවා නියුක්ති කාර්යාංශයේ නිලධාරියෙක් ඊට අයත් වන බව විදේශ සේවා නියුක්ති කාර්යාංශයේ ප්‍රකාශකයෙක් “දිනමිණ”ට පැවසීය.ශ්‍රී ලංකාවෙන් පිටත්ව යන මේ නියෝජිතයන් දෙදෙනා ජෝර්දාන රජයේ නිලධාරීන් හා අදාළ ඇඟලුම් කම්හල්හි බලධාරීන් හමුවී සාකච්ඡා කිරීමට නියමිත අතර එමඟින් අපේක්ෂිත අරමුණු ඉටු කර ගැනීමට හැකි වෙතැයි විදේශ සේවා නියුක්ති කර්යාංශය විශ්වාසය පළ කරයි.මේ අතර එම ප්‍රකාශකයා සඳහන් කළේ ශ්‍රී ලංකාවෙන් ජෝර්දානයට රැකියා සඳහා ශ්‍රමිකයන් යොමු කරන රැකියා නියෝජිතායතන නිලධාරීන් විදේශ සේවා නියුක්ති කාර්යාංශයට කැඳවා විශේෂ සාකච්ඡාවක් පැවැත් වූ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=r1104281</link>
    <topic>කප්පම් සිද්ධිවලට සැක හතරක්ත්‍රිකුණාමල බන්ධනාගාරයෙන් පැන යති</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>කප්පම් ගැනීම්වලට සැකපිට ත්‍රිකුණාමලය බන්ධනාගාරයේ රඳවා සිටි රැඳවියන් හතර දෙනකු පෙරේදා (26) රාත්‍රී පැනගොස් ඇතැයි වරාය පොලිසිය කියයි.එල්.ටී.ටී.ඊ සංවිධානයට සම්බන්ධ මෙම සැකකරුවන් විවිධ සිද්ධිවලට හා කප්පම් ගැනීම් වලට බන්ධනාගාරයේ වසර කිහිපයක සිට රඳවාගෙන සිටි අය බව මූලික පොලිස් පරීක්‍ෂණවලින් අනාවරණය වී තිබේ.මෑත කාලයේ බන්ධනාගාරයේ සිට ද ජංගම දුරකථන හරහා කප්පම් ගැනීම් මෙහෙයවා ඇති අතර ඒ සම්බන්ධයෙන් ත්‍රිකුණාමල බන්ධනාගාරයේ හා ත්‍රිකුණාමල විශේෂ අපරාධ මෙහෙයුම් ඒකකය මගින් පරීක්‍ෂණ පැවැත්වෙමින් තිබියදී මෙම සැකකරුවන් පැන ගොස් තිබේ.සැකකරුවන් රඳවා සිටි සිර මැදිරිවල කම්බි කපා ඉන් පිටතට පැමිණ බන්ධනාගාර තාප්පයෙන් මෙම සැකකරුවන් පැන ගොස් ඇත.සැකකරුවන් අත්අඩංගුවට ගැනීම සඳහා ප්‍රදේශයේ විශේෂ මෙහෙයුමක් ද ආරම්භ කර ඇති බව පවසන පොලිසිය පැන යාම සඳහා බන්ධනාගාරය ඇතුළතින් උදව් ලැබී ඇති බවට සැක මතුවන්නේ යැයිද කියයි.ත්‍රිකුණාමලය පොලිස් අධිකාරි බන්දුල විජේවර්ධන මහතාගේ උපදෙස් මත වරාය පොලිසියේ වැඩ බලන ස්ථානාධිපති පොලිස් පරීක්‍ෂක ජානක බණ්ඩාර මහතා ඇතුලු පොලිස් කණ්ඩායමක් වැඩිදුර පරීක්‍ෂණ පවත්වා ගෙන යති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=r1104282</link>
    <topic>අනුරාධපුර ආයුර්වේද රෝහලේදින 8ක් විදුලිය නෑ</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ආයුර්වේද මහ රෝහලේ නේවාසිකව ප්‍රතිකාර ලබාදෙන වාට්ටු අංක එකට දින අටක සිට විදුලිය විසන්ධි වී ඇතත් ඊයේ (27) දිනටත් එය යථා තත්ත්වයට පත් කිරීම සඳහා රෝහල් බලධාරීන් ක්‍රියා නොකළ බව එම වාට්ටුවේ ප්‍රතිකාර ලබන රෝගීහු දිනමිණට පැවැසූහ.පසුගිය (19) වැනිදා විදුලි පරිපථයේ ඇති වූ දෝෂයකින් විදුලිය විසන්ධිවීම සිදුවී ඇති අතර මේ බව රෝහල් පරිපාලනයට අවස්ථා කිහිපයකදීම දැන් වූවත් එය ගණනකට නොගත් බවද ඔවුහු පැවැසූහ.පෙරේදා (26) සවස හය වන විටත් වාට්ටු අංක එක අන්ධකාරයෙන් වැසී තිබූ අතර රෝගීන් ඔවුන්ගේ අවශ්‍යතාවන් ඉටුකර ගනු ලැබුවේ වාට්ටුවේ රෝගියකු ළඟ තිබූ විදුලි පන්දමකිනි.රාත්‍රියේ විදුලි ආලෝකය නොමැතිව වැසිකිළි ගිය වයෝවෘද්ධ දෙදෙනකු අනතුරට පත් වූ බව ද රෝගීහු පැවැසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=r1104283</link>
    <topic>දකුණේ දුෂ්කර පාසල්වල ගුරු නිවාස ඉදිකිරීමට සැළසුම්</topic>
    <author>මාලිම්බඩ සමූහ ටී. කේ. ආරියදාස</author>
    <content>දකුණු පළාතේ දුෂ්කර ප්‍රදේශයන්හි පාසල්වල ගුරු නිවාස ඉදිකිරීමේ වැඩපිළිවෙළක් ආරම්භ කිරීමට පළාත් අධ්‍යාපන අමාත්‍යාංශය සැලැසුම් කොට ඇත.මේ අනුව දකුණු පළාතේ දුෂ්කර ප්‍රදේශවශයෙන් සැලකෙන මාතර දිස්ත්‍රික් මොරවක අධ්‍යාපන කලාපය ද ඇතුළුව හම්බන්තොට දිස්ත්‍රික්කයේ දුෂ්කර ප්‍රදේශ ගණනාවක මෙම ගුරු නිවාස ඉදිකිරීමට නියමිතය.දුෂ්කර ප්‍රදේශයන්හි පාසල්වල සේවය සඳහා පිට පළාත්වල සිට පැමිණෙන ගුරු භවතුන්ට නේවාසික පහසුකම් නොමැතිවිමෙන් ඔවුන්ට මුහුණ පෑමට සිදුවන අසීරුතා සැලකිල්ලට ගෙන තනිකඩ නිල නිවාස වශයෙන් මෙම ගුරු නිවාස ඉදි කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=r1104284</link>
    <topic>ඇස් නොපෙනෙන අක්ක නගෝ තිදෙනෙක් අක්කර විස්ස ගමේ දුකසේ දිවි ගෙවති</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය අක්කර විස්ස ග්‍රාමයේ එකම පවුලේ අක්කා නගෝ තිදනෙක් තරුණ වියේදීම දෑස් නොපෙනෙන රෝගයකට ගොදුරුව සිටිති. සියල්ලන්ටම දෑස් නොපෙනී ගොස් ඇත්තේ වයස අවු. 25 - 30 වයසේ දීය.කමලාවතී රූපසිංහ (අවු.56 යි) රොසාවතී රූපසිංහ (අවු. 60) කුසුමාවතී රූපසිංහ (අවු.67) මේ තිදෙනා ජීවත් වන්නේ ඉංගිරිය ප්‍රාදේශීය ලේකම් කොට්ඨාසයේ අක්කර විස්ස නමැති ගමේ ය.එකම නිවෙසක ජීවත් වන මේ කාන්තාවන් තිදෙනා සඳහා සමෘද්ධි සහනාධාරය සහ ආබාධිත පුද්ගලයන් සඳහා සමාජසේවා අමාත්‍යාංශය මඟින් ලබාදෙන රුපියල් තුන්දහසක් මාස්පතා තිදෙනාගෙන් එක් අයකුට ලබා දී තිබේ.ඔවුන්ට ජීවත්වීමට එය කිසිසේත් ප්‍රමාණවත් නොවේ. තිදෙනාම නොයෙක් රෝගාබාධ වලින් පෙළෙති. අධික රුධිර පීඩනය, දියවැඩියාව , කොලෙස්ටරෝල් රෝග සඳහා මාසයකට කීප වතාවක් වෛද්‍ය සායන සඳහා සහභාගී වීමට සිදුව තිබේ.අක්කර විස්ස ග්‍රාමයේ සිට ඉංගිරිය රෝහල දක්වා ත්‍රිරෝද රියක් සඳහා යෑමට ඒමට රුපියල් තුන්සියයකට ආසන්න මුදලක් වැය කිරීමට සිදුව ඇත.ඔවුන්ගේ පවුලේ වැඩිමල් සහෝදරිය ගේ වයස අවුරුදු 70 කි. ඇයගේ සැමියා ද අකාලයේ මිය ගොසිනි. ඇය ද රෝගාබාධ වලින් පෙළෙන තැනැත්තියකි. ඇය සිය පුතු සමග වෙනම නිවසක වෙසෙයි. ඔවුන් තිදෙනා ජීවත්වන නිවෙස ගොඩනගා දී ඇත්තේ ඉංගිරිය සිංහ සමාජයෙනි.අප සමඟ අදහස් දැක්වූ කමලාවතී රූපසිංහ (අවු. 56) - “ මගේ ඇස් පේන්නේ නැති වුණේ මට වයස අවුරුදු 28 දී. ඒ වෙනකොට මම කසාද බැඳලා හිටියේ. ඇස් පේන්නේ නැති උණාම ඒ මනුස්සයා මාව දාලා ගියා. දරුවෝ නැහැ.රොසාවතී රූපසිංහ (අවු.60); -“මට ඇස් පේන්නේ නැති වුණාට හොඳට මහන්න පුලුවන්. පමුණුවෙන් රෙදි ගෙනත් දුන්නම පාපිසි මහනවා.කුසුමාවතී රූපසිංහ (අවු. 70); - “මම අපේ තාත්තා වැඩ කරපු වත්තක මහත්තයලගේ ගෙදර වැඩ කරගෙන අවුරුදු ගාණක් හිටියා.මේ පවුලට උදවුවක් කළ හැකි වුවහොත් දෑස් පෙනෙන ලෝකය දකින සියලු දෙනාටම මහඟු පින්කමක් වනු ඇත. ඉංගිරිය ප්‍රාදේශීය ලේකම් කාර්යාලය හරහා ඒ සඳහා දායක විය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=r1104285</link>
    <topic>බඩගමුව රක්ෂිතයේසංචාරක ව්‍යාපෘතියක්</topic>
    <author>වයඹ පළාත් සංචාරක සේන ඉදිරිසිංහ</author>
    <content>වන සංරක්ෂණ දෙපාර්තමේන්තුව, වයඹ පළාත් සංවර්ධන අධිකාරිය ඒකාබද්ධව කුරුණෑගල – දඹුල්ල මාර්ගයේ බඩගමුව රක්‍ෂිතයේ සංචාරක ව්‍යාපෘතියක් ආරම්භ කැරෙන බව පළාත් සංවර්ධන අධිකාරියේ අධ්‍යක්‍ෂ ජෙනරාල් වසන්ත ප්‍රේමතිලක මහතා පැවැසීය.බඩගමුව රක්‍ෂිතය තුළ වන සංචරණය, අලි පිට සංචාරය, පාපැදි සංචාරය, රක්‍ෂිතය තුළ පිහිටි ජලාශයේ පාපැදි බෝට්ටු හා හංස බෝට්ටු සංචාරය, කඳවුරු ගසා නවාතැන් ගැනීම්, ගස්වල කූඩාරම් ගැසීම් හා කඹ මත ඇවිදීම් ආදි විවිධ ක්‍රියාකාරකම් මේ සංචාරක ව්‍යාපෘතියට ඇතුළත් වේ.පාසල් සිසුනට ජෛව විවිධත්වය පිළිබඳව අධ්‍යයනය කිරීම සඳහා පහසුකම් ද පරිසර ගවේෂකයන්ට හා පරිසර හිතකාමීන්ට පරිසරය පිළිබඳව අධ්‍යයනයක් මේ තුළින් ලබා ගැනීමට අවස්ථාව ද සැලසේ.බඩගමුව වන රක්‍ෂිතයේ මුළු අක්කර ප්‍රමාණය 900 කි.වයඹ පළාත් සංචාරක තොරතුරු මධ්‍යස්ථානය මගින් මේ ව්‍යාපෘතිය මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104281</link>
    <topic>මොරටුව-පාණදුර ‘රන් හටන’ හෙට ඇරැඹේ</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>මොරටු මහා විද්‍යාලය හා පාණදුර සුමංගල විදුහල අතර පැවැත්වෙන 59 වැනි රන් හටන මහා ක්‍රිකට් තරගය මේ මස 29 හා 30 දෙදින පාණදුර මහජන ක්‍රීඩාංගණයේ දී පැවැත්වේ.දෙපිල අතර පවත්වා ඇති තරග 58න් නවයක ජය පාණදුර සුමංගල විදුහල වාර්තාකර ඇති අතර මොරටු විදුහල තරග 7ක ජය වාර්තා කර ඇත. ජය පරාජයෙන් තොරව තරග 42ක් නිමාවට පත් වී ඇත.පසුගිය වසරේ දී කල්හාර පීරිස්ගේ නායකත්වයෙන් වසර 39කට පසු මොරටු විදුහල ජය වාර්තා කෙළේ ය.මේ වසරේ දී මොරටු විදුහලට නායකත්වය දෙන්නේ කඩුළු රකින අවිශ්ක පීරිස් වන අතර සුජීව ලියනගේ උප නායකයා වන්නේ ය.විමුක්ති කෞශල්‍ය සුමංගල විදුහලේ නායකත්වය දරන අතර අරුණ ධර්මසේන උප නායකයා ලෙස කටයුතු කරයි.මේ ක්‍රිකට් වාරයේ දී මොරටු විදුහල සහභාගි වී ඇති තරග 16න් දෙකක් ජයග්‍රහණය කර ඇති අතර දෙකක් පරාජය වී ඇත. සුමංගල විදුහල තරග 14කට සහභාගිවී ඇති අතර තරග දෙකක් ජයග්‍රහණය කර තරග 2ක් පරාජය වී ඇත. 10ක් ජය පැරැදුමෙන් තොරව නිමා වී ඇත.මේ පාසල් වාරයේ තුන් ඉරියව්වෙන්ම දස්කම් දැක් වූ සංඛ රමේෂ් මොරටු විදුහල වෙනුවෙන් දස්කම් දක්වනු ඇතැයි බලාපොරොත්තු තබා ඇති අතර ඔහු තරග 16කට සහභාගි වී ලකුණු 1187ක් ලබා කඩුලු 102ක් ලබාගෙන සිටී.මීට අමතරව පසුගිය වසරේ නායක කල්හාර පීරිස් ලකුණු 754ක් ද සුජීව ලියනගේ ලකුණු 564ක් ද ඉෂාන් තිලක්ෂ පීරිස් ලකුණු 575ක් ද ලබා ඉදිරියෙන් සිටී. මෙවර ක්‍රිකට් තරගවාරයේ දී සුමංගල විද්‍යාලය වෙනුවෙන් නායක විමුක්ති කෞෂාල්, උපනායක අරුණ ධර්මසේන, තමීර හර්ෂාන්, මාධව ෆොන්සේකා, තිළිණ දිලංක, අංජු තාරක කැපී පෙනෙන දස්කම් දක්වා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104282</link>
    <topic>බැංග්ලෝර් පිලට ජය</topic>
    <author>නවදිල්ලිය (ඒ. එෆ්. පී.)</author>
    <content>විරාත් කෝලිගේ විශිෂ්ට පිති හරඹය හේතුවෙන් අයි. පී. එල්. තරගාවලියේ දිල්ලි ඩෙයාර්ඩෙවිල්ස් පිල සමඟ පැවැති තරගයෙන් කඩුලු 3ක ජයක් හිමිකර ගැනීමට රෝයල් චැලෙන්ජර්ස් බැංග්ලෝර් පිල සමත් විය.පන්දු 38 කට මුහුණ දුන් කෝලි හතරේ පහර 8ක් සහ හයේ පහර 2 ක් සමඟ ලකුණු 56 ක් රැස් කළේය.ආරම්භක පිතිකරු තිලකරත්න ඩිල්ෂාන් පළමු පන්දුවෙන්ම දැවී යෑමෙන් පසුව පිටියට පිවිසි කෝලි කොදෙව් පිතිකරු ක්‍රිස් ගේල් සමඟ එක්වී දෙවැනි කඩුල්ල සඳහා ලකුණු 82ක සම්බන්ධතාවක් ගොඩ නැගීමට ද සමත් විය. ක්‍රිස් ග්‍රේල් ලකුණු 26 ක් රැස් කළේය.පළමුව පන්දුවට පහර දුන් දිල්ලි පිල වෙනුවෙන් ජේම්ස් හෝප්ස් ලකුණු 54 ක් ලබා ගත්තේය.දිල්ලි පිල – 160/6 (ඕවර 20) ජේම්ස් හෝප්ස් 54, විරේන්ද්‍ර ෂෙවාග් 25 (අබිමාන්යු මිතුන් 37/2)බැංග්ලෝර් පිල – 161/7 (ඕවර 19.3) විරාත් කෝලි 56, ක්‍රිස් ගේල් 26 ) මෝනි මොකල් 25/3).</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104283</link>
    <topic>19න් පහළ සය සාමාජික ක්‍රිකට් මැයි 7දා දෙහිවල දී</topic>
    <author/>
    <content>දෙහිවල යංග් චැලෙන්ජර්ස් ක්‍රීඩා සමාජය සංවිධානය කරනු ලබන 19න් පහළ සය සාමාජික සැහැල්ලු පන්දු ක්‍රිකට් තරගාවලිය මැයි මස 7 දා දෙහිවල එස්. ද එස්. ජයසිංහ ක්‍රීඩාංගණයේදී පැවැත්වේ.අයදුම්පත් එවන පළමු කණ්ඩායම් 16 කට පමණක් සහභාගි විය හැකි මේ තරගාවලියේ ජයග්‍රාහකයන්ට සහ අනු සූරයන්ට කුසලතා සමඟ මුදල් ත්‍යාග පිරි නැමෙන බව සංවිධායකයෝ දන්වා සිටිති.අයදුම්පත් බාර ගන්නා අවසන් දිනය මැයි මස 5 දා වන අතර වැඩි විස්තර සඳහා 0777322815 දුරකථන අංකය අමතන ලෙස සංවිධායකයෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104284</link>
    <topic>මොබිටෙල් සහාය දිවීමේ සැණකෙළිය මැයි 27-29 දියගම දී</topic>
    <author/>
    <content>ශ්‍රී ලංකා මලල ක්‍රීඩා සංගමය සහ ශ්‍රී ලංකා පාසල් මලල ක්‍රීඩා සංගමය ඒකාබද්ධව සංවිධානය කරන “මොබිටෙල් සහාය දිවීමේ සැණකෙළිය” මැයි මස 27, 28 සහ 29 යන දිනයන්හිදී දියගම මහින්ද රාජපක්ෂ ජාත්‍යන්තර ක්‍රීඩා සංකීර්ණයේදී පවත්වනු ලැබේ.අවුරුදු 12 න් පහළ, 13 න් පහළ, 14 න් පහළ, 16 න් පහළ, 18 න් පහළ, 20 න් පහළ බාලක බාලිකා සහ ජ්‍යෙෂ්ඨ පිරිමි සහ කාන්තා (ක්‍රීඩා සමාජ) යන වයස් කාණ්ඩ යටතේ මේ සඳහා සහභාගී විය හැකි යැයි නිවේදනය කෙරේ.අයදුම්පත් භාර ගැනීම මැයි මස 13 වන දින අවසන් වන අතර අයදුම්පත් “අනිල් වීරසිංහ මහතා, ලේකම්, ශ්‍රී ලංකා පාසල් මලල ක්‍රීඩා සංගමය, නො. 33, ටොරිංටන් මාවත, කොළඹ 07” යන ලිපිනයට යොමුකරන ලෙසට සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104285</link>
    <topic>ත්‍රිත්ව විදුහලට රගර් ජයක්</topic>
    <author>මහනුවර ක්‍රීඩා විශේෂ</author>
    <content>පල්ලකැලේ ත්‍රිත්ව විදුහල් රගර් ක්‍රීඩාංගණයේදී පැවති ඒ කොටසේ පාසල් රගර් තරගයකින් මහනුවර ත්‍රිත්ව විදුහල විසින් මහනුවර කිංස්වුඩ් විදුහල පරදවා අනපේක්ෂිත ලකුණු 41 (ගෝල් 3 ට්‍රයිස් 7) ක පහසු ජයක් වාර්තා කරන ලදී.පළමු භාගය අවසානයේ ත්‍රිත්ව පිල ලකුණු 17 – 0 වශයෙන් ඉදිරියෙන් සිටියේය.මුලින්ම ලකුණු ලබා ගැනීමේ අවස්ථාව කිංස්වුඩ් පිලට හිමි වුවද දඬුවම් පහරක් ලබා ගැනීමේ හැකියාව තිළිණ වීරසිංහට මග හැරී ගියේය. එහෙත් තරගයේ පළමු විනාඩි 10 තුළ ත්‍රිත්ව පිලේ රෙහාන් වීරසිංහ උත්සාහක දිනුමක් ලබා ගත් අතර එස්. ෂීක් විසින් එය ගෝලයක් බවට පත් කර ලකුණු 7 – 0 වශයෙන් ලකුණු තත්වය ඉහළ දැම්මේය. ඉන් පසුව ෂික් විසින් උත්සාහක දිනුමක්ලබා ලකුණු 12 – 0 බවට පත් කළේය. විවේකයට තරගය නතර කිරීමට පෙර ඩී. නායකරත්න උත්සාහක දිනුමක් ලබා ලකුණු 17 – 0 බවට පත් කර ගත්තේය.දෙවන භාගයේදී එස්. පෝස්ටර් උත්සාහක දිනුම් 2 ක් ලබා ගත් අතර ඉන් එකක් ගෝ් බවට පත් විණි. අනතුරුව ආර්. අල්විස් උත්සාහක දිනුමක් ලබා ත්‍රිත්ව පිල ලකුණු 34 – 0 වශයෙන් ඉදිරියෙන් සිටි අතර තරගය අවසාන වීමට මොහොතකට පෙර තවත් උත්සාහක දිනුමක් ලබා ෂීක් විසින් එය ගෝල් බවට පත් කිරීමෙන් ලකුණු තත්වය 41 – 0 ක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104286</link>
    <topic>රාජකීය-ඉසිපතන ‘මිල්රෝයි ප්‍රනාන්දු කුසලාන’රිදී ජුබිලි රගර් තරගය 30දා</topic>
    <author>වර්නන් ගුණසේකර</author>
    <content>මෙරට පාසල් රගර් තරඟ බිමේ කාගේත් අවධානය යොමුව තිබෙන කොළඹ රාජකීය හා ඉසිපතන විදුහල් කණ්ඩායම් අතර ‘මිල්රෝයි ප්‍රනාන්දු කුසලාන’ රිදී ජුබිලි රගර් තරඟය මේ මස 30 දා සෙනසුරාදා කොළඹ රාජකීය විදුහල් ක්‍රීඩා සංකීර්ණයේදී පැවැත්වේ.ශ්‍රී ලංකා වයස අවුුරුදු 19න් පහළ ක්‍රීඩක ප්‍රසාද් දේවින්ද ඉසිපතන පිලේ නායකත්වය දරයි. වර්ණලාභී ක්‍රීඩකයන් 13 දෙනෙකුගෙන් සමන්විත එම කණ්ඩායම මහනුවර ධර්මරාජ (37 -15) හා සාන්ත අන්තෝනි (31 -3) විදුහල් කණ්ඩායම්වලට එරෙහිව විශිෂ්ට ජයග්‍රහණ වාර්තා කොට සිටී.රාජකීය විදුහල් පිලේ නායකත්වය දරන්නේ ශ්‍රී ලංකා යොවුන් ක්‍රීඩක ශෙහාන් පතිරණ යි. වර්ණලත් ක්‍රීඩකයන් 8 දෙනෙකුගේ හා තවත් ජ්‍යෙෂ්ඨ ක්‍රීඩකයන් දෙදෙනෙකුගේ සේවය ඔහුට ලැබී තිබේ.කෙසේ වෙතත් මේ කණ්ඩායම සාන්ත ජෝශප් (38 -31) හා වෙස්ලි (33 -32) කණ්ඩායම් පරාජය කළේ මහත් ආයාසයකින් පසුවය.පසුගිය වසරේදී ලකුණු 27-5කින් රාජකීය පිල පරදවා කුසලානය දිනාගත් ඉසිපතනය මේ වසරේදීද එය රැක ගැනීමට සෑම වෙහෙසක්ම දරනු නොඅනුමානය.රාජකීය විදුහල් පිල අවසන් වතාවට කුසලානය දිනා ගත්තේ 2009 වසරේදීය. ඒ ලකුණු 22-3කින් ඉසිපතන පිල පරදවමිණි.රාජකීය හා ඉසිපතන විදුහල් අතර තරඟය වෙනුවෙන් ‘මිල්රෝයි ප්‍රනාන්දු’ කුසලානය ප්‍රථම වතාවට පිරිනමනු ලැබුවේ කර්නල් ඩඩ්ලි ප්‍රනාන්දු විසිනි. ඒ, 1986 වසරේ ජනවාරියේ ඕමන්තෙහිදී බිම් බෝම්බ පිපිරීමකින් මිය ගිය ඔහුගේ පුත් මිල්රෝයි සිහිවීම පිණිසය. පාසල් දිවියෙන් පසුව දෙවැනි ලුතිනන්වරයෙකු ලෙස යුද හමුදාවේ ගජබා රෙජමේන්තුවට බැඳුනු මිල්රෝයි ප්‍රනාන්දු බිම් බෝම්බයකට හසුව 1986 වසරේ ජනවාරි 6 වැනිදා මිය ගියේය.මේ දෙපිළ අතර මේ කුසලානය සඳහා මංගල තරගය 1986 වසරේදී හැව්ලොක් පිටියේදී පැවැති අතර ඉසිපතනය ලකුණු 11 – 9කින් එම තරගය ජය ගත්තේය.‘මිල්රෝයි ප්‍රනාන්දු කුසලානය’ වෙනුවෙන් මෙතෙක් තරග 21ක් පවත්වා තිබේ. 1991, 1994, 1995 හා 2007 වසරවලදී මේ තරග නොපැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104287</link>
    <topic>කොළඹ සහිරා විද්‍යාලයීය ක්‍රිකට් කණ්ඩායමේ උපහාර උළෙල</topic>
    <author>ඡායාරූපය - රුසෙයික් ෆාරුක්</author>
    <content>කොළඹ සහිරා විද්‍යාලයීය ක්‍රිකට් කමිටුව විසින් සංවිධාන කරනු ලැබූ විද්‍යාලයීය ක්‍රිකට් කණ්ඩායමේ උපහාර උළෙල පසුගියදා විද්‍යාලයීය ශාලාවේදී පැවැත්විණි. එහිදී ප්‍රධාන ආරාධිත අමුත්තා බරානුඩීන් අමිත් මහතා ජ්‍යෙෂ්ඨ පුහුණුකරු මහේෂ් වීරසිංහ සහ නියෝජ්‍ය පුහුණුකරු සම්පත් ඈපාසිංහට ත්‍යාග පිරිනමන අයුරු. ක්‍රිකට් කමිටු සභාපති මිල්හාන් ලාෆිර්, විද්‍යාලයීය ක්‍රිකට් කවුන්සිලයේ නියෝජ්‍ය සභාපති එම්. එස්. එම්. මසීර් සහ මහාචාර්ය එම්. ටී. ඒ. ෆුර්කාන් යන මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104288</link>
    <topic>අජන්ත මෙන්ඩිස් සමර්සෙට්පිලට ජය ගෙනේ</topic>
    <author/>
    <content>එංගලන්තයේ සමර්සෙට් ප්‍රාන්ත ක්‍රිකට් පිල නියෝජනය කරන අජන්ත මෙන්ඩිස් එරට ක්ලයිඩෙස්ඩේල් බැංකු කුසලාන අන්තර් ප්‍රාන්ත එවර 40 ක්‍රිකට් තරගාවලියේ නොටිංහැම්ෂයර් පිල සමඟ පැවැති තරගයේදී කඩුලු 4 ක් දවාලමින් ලකුණු 47ක ජයක් තම පිලට අත්කර දීමට සමත්විය.පළමුව පන්දුවට පහරදුන් සමර්සෙට් පිල ඕවර 40 අවසානයේ කඩුලු 5 කට ලකුණු 270ක් රැස් කළේය. පිළිතුරු ඉනිම ක්‍රීඩා කළ නොටිංහැම්ෂයර් පිල ඕවර 36කදී ලකුණු 223 කට දැවී ගියේය.සමර්සෙට් - 270/5 (ඕවර 40)ක්‍රේග් කීස්වෙටර් 100, ජොස් බට්ලර් නොදැවී 94නොටිංහැම්ෂයර් – 223 (ඕවර 36) අජන්ත මෙන්ඩිස් 35/4මේ තරගාවලියේ ලැන්කෂයර් හා යුනිකෝන් කණ්ඩායම් අතර පැවැති තරගයෙන් ලකුණු 20 ක ජයක් ලැන්කෂයර් පිලට හිමිවිය. ලැන්කෂයර් පිලට ක්‍රීඩා කරන ෆර්වේස් මහරූෆ් තුන් ඉරියව්වෙන් දස්කම් දැක්වීමට සමත්විය.ලැන්කෂයර් ඉනිමේදී නොදැවී ලකුණු 38ක් රැස් කළ මහරූෆ් විශිෂ්ට පන්දු යැවීමක නිරත වෙමින් ලකුණු 33 කට යුනිකෝන් පිලේ පිතිකරුවන් තිදෙනෙකු දවාලීය.ලැන්කෂයර් - 201/5 (ඕවර 40) ස්ටීවන් මුවර් 50, ස්ටීවන් ක්‍රෝන්ටි 41, ෆර්වේස් මහරූෆ් නොදැවී 38යුනිකෝන් – 181/9 (ඕවර 40) ග්ලේන් චැපල් 25/3, ෆර්වේස් මහරූෆ් 33/3.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s1104289</link>
    <topic>මැයි 16තෙක් අයි.පී.එල්. ක්‍රීඩා කරන්න අවසර ලැබී තිබෙනවා</topic>
    <author>ෆවුස් මොහොමඩ්</author>
    <content>මැයි මස 16 දින දක්වා ඉන්දීය ප්‍රිමියර් ලීග් තරගාවලියේ රැදි සිටීමට ශ්‍රී ලංකා ක්‍රිකට් ආයතනය අවසර දුන් බව හිටපු ශ්‍රී ලංකා නායක සහ ඩෙකන් චාර්ජර්ස් පිලේ නායක කුමාර් සංගක්කාර ඩෙකන් ක්‍රොනිකල් වෙබ් අඩවියට ප්‍රකාශ කර ඇත.“මැයි 16 දක්වා අයි.පී.එල්. තරගවලට ක්‍රීඩා කරන්න අපට අවසර ලැබිලා තියෙනවා. 16 වැනිදා තරගයෙන් පස්සේ මට ආපසු තරගයක් තියන්නේ 21 වැනිදා” කොචි කණ්ඩායම සමග ඊයේ පැවැති තරගයට පෙර සංගක්කාර ප්‍රකාශ කළේය.අයි.පී.එල්. තරගාවලියට සහභාගි වී සිටින ක්‍රීඩකයන්ට තමන්ගේ කැමැත්ත තෝරා ගැනීම සඳහා අවස්ථාවක් තිබිය යුතු බව සංගක්කාර ගේ අදහසය. “ශ්‍රී ලංකාවේ ක්‍රීඩකයන්ගේ සංගමයත් තිබුණත් ක්‍රිකට් ආයතනය එය සැලකිල්ලට නොගැනීම කණගාටුවට කරුණක්” හෙතෙම සඳහන් කළේය.අයි.පී.එල්. තරග කාලසටහන සම්බන්ධව ශ්‍රී ලංකා ක්‍රිකට් ආයතනය ඉන්දීය ක්‍රිකට් පාලක මණ්ඩලය සමග ගිවිසුමකට පැමිණිය යුතු බව තම විශ්වාසය යැයි ඔහු වැඩි දුරටත් පැවැසීය. මේ අතර කොචි පිලේ නායකයා ලෙස කටයුතු කරන මහේල ජයවර්ධන පවසා සිටියේ ශ්‍රී ලංකා කණ්ඩායම සමඟ එක්වන දිනය ඔහු තවම තීරණය කර නොමැති බවය.මේ පිළිබඳව අප කළ විමසුමකදී ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග මහතා පැවසුවේ මැයි 18 වැනිදා මහේල ජයවර්ධන ශ්‍රී ලංකා කණ්ඩායමට එක්විම සඳහා එංගලන්තයට පැමිණෙන බවට ඔහුගේ කළමණාකරු දන්වා ඇති බවය.එමෙන්ම අයි.පී.එල් තරගාවලියට සහභාගී වී සිටින ක්‍රී ඩකයන් මැයි 19දාට පෙර එංගලන්තය පැමිණිය යුතු බව එම ක්‍රීඩකයන්ට දන්වා යවා ඇතැයිද ලේකම්වරයා පැවැසීය.එංගලන්ත සංචාරයේ ශ්‍රී ලංකා පිල සහභාගි වන සිවුදින පුහුණු තරගය මැයි 19 දා ඇරැඹේ. දෙපිල අතර ප්‍රථම ටෙස්ට් තරගය ඇරැඹෙන්නේ මැයි 26 දාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s11042810</link>
    <topic>ශ්‍රී ලංකා - අයර්ලන්තකාන්තා එක්දින ක්‍රිකට් ගැටුම අද</topic>
    <author/>
    <content>ජාත්‍යන්තර කාන්තා සිවුකොන් එක්දින ක්‍රිකට් තරගාවලියේ ශ්‍රී ලංකාව සහ අයර්ලන්තය අතර තරගය අද (28) සරවනමුත්තු පිටියේදී පැවැත්වේ. පෙරේදා (26) ආරම්භ මේ තරගාවලියේ පළමු තරගයේ දී ශ්‍රී ලංකාව පාකිස්තානයට කඩුලු 2 කින් පරාජය විය. නෙදර්ලන්තය සහ පකිස්තානය අතර තරගය ද අද කෝල්ට්ස් පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=s11042811</link>
    <topic>ඉන්දීය පිලේ පුහුණුකරු ලෙසඩන්කන් ෆ්ලෙචර් පත්වේ</topic>
    <author>මුම්බායි (ඒ.එෆ්.පී)</author>
    <content>එංගලන්තයේ හිටපු ක්‍රිකට් පුහුණුකරු ඩන්කන් ෆ්ලෙචර් ඉන්දීය පිලේ නව පුහුණුකරු ලෙස පත්කළ බව ඉන්දීය ක්‍රිකට් බලධාරීහු ප්‍රකාශ කළහ.ක්‍රිකට් ලෝක කුසලානය කරා ඉන්දීය පිල මෙහෙය වූ හිටපු පුහුණුකරු ගැරී කර්ස්ටන් සිය තනතුරෙන් ඉවත් වීමේ හේතුවෙන් මේ නව පත්වීම සිදුකර තිබේ. සිම්බාබ්වේ පිලේ හිටපු තුන් ඉරියව් ක්‍රීඩකයෙකු වන ෆ්ලෙචර් වසර ගණනාවක්ම එංගලන්තයේ පුහුණුකරු ලෙස කටයුතු කළේය.ඉන්දීය පිලේ කොදෙව් දූපත් සංචාරයෙන් සිය රාජකාරිය ඇරැඹීමට නියමිත 62 හැවිරිදි ෆ්ලෙචර්ස්ගේ ගිවිසුම් කාලය වසර 2 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=f1104281</link>
    <topic>මානුෂීය මෙහෙයුමේ දැලි ගෑම</topic>
    <author>රාමන්</author>
    <content>අමෙරිකාවට එල්ලවූ සැප්තැම්බර් 11 ප්‍රහාරය ලොව පුරා ජනතාව නැරඹුවේ චිත්‍රපට දර්ශනයක් වගේ. මුලදී කාටවත් ඒ ගැන හිතා ගන්න බැරි වුණා. පසුව දැන ගත්තා ත්‍රස්ත ප්‍රහාරයක් බව අමෙරිකාවට තරු විසි වුණා. දෙවියන් සිහි වුණා. සමහර රටවල ත්‍රස්ත සංවිධාන හුරතල් කරමින් සිටිය අමෙරිකාව කඩුව අතට ගත්තා. ත්‍රස්තවාදයට ‘නෝ චාන්ස්’ කිව්වා. එහෙම කියල අල් කයිඩා ත්‍රස්තයන් සොය සොයා පහර දෙන්න පටන් ගත්තා. එල්.ටී.ටී.ඊ.ය සම්බන්ධයෙන් වුණ ද අමෙරිකානු පිළිවෙත ටිකක් වෙනස් වුණා. වෙනදාට වඩා තදින් හිටියා. ලෝකයේ ත්‍රස්තවාදය කොතැන ද ඊට එරෙහි උදවු දෙන්න පටන් ගත්තා. එල්.ටී.ටී.ඊ. යට එරෙහිව ශ්‍රී ලංකාවටත් යම් යම් උදව් උපකාර කළා.අමෙරිකාව ඇෆ්ගනිස්ථානයේ අල් කයිඩා සටන්කාමීන් සොය සොයා උඩින් බෝම්බ දාන විට, බිමින් කාලතුවක්කු ප්‍රහාරයන් එල්ල කරන විට අහිංසක ඇෆ්ගන් ජනතාව ගැන කල්පනා කළේ නැහැ. අන්තර් ජාතික මානව හිමිකම් සංවිධාන තුෂ්නිම්භූත වෙලා සිටියා. එක්සත් ජාතීන්ගේ සංවිධානයේ අය කටක් ඇරියේ නෑ. ඉරාක යුද්ධයේ දීත් එහෙමයි. සිය දහස් ගණනින් සාමාන්‍ය වැසියෝ මැරුණා. කවුරුවත් හඬක් නැඟුවේ නැහැ. හරියට වැටත් නියරත් ගොයම් කෑවා වගේ.ශ්‍රී ලංකාව තිස් අවුරුදු සිවිල් යුද්ධය නිමා කිරීමේ තීන්දුව ගත්තේ මේ අතරතුරයි. ඊට පෙර සාම සාකච්ඡා වට කීපයක් තිබ්බා. සාම ගිවිසුමක් අත්සන් කළා. එම ගිවිසුම දහස් වාරයකට වඩා කැඩුවා. ශ්‍රී ලංකාවේ ආණ්ඩුව එය ඉවසුවා. 2005 ජනාධිපති මහින්ද රාජපක්ෂ බලයට පත් වීමත් සමඟ නැවතත් එල්.ටී.ටී.ය. සමඟ සාම සාකච්ඡා පටන් ගත්තා. ඉන් එක් සාකච්ඡාවකට ශ්‍රී ලංකා නියෝජිත කණ්ඩායම නෝර්වේ ගිහින් හිටියා. එල්.ටී.ටී.ඊ. ය නෝර්වේ ගිහින් ඊට සහභාගි වුණේ නැහැ. රජයක් විදියට රාජපක්ෂ ආණ්ඩුව දැඩි අපහසුතාවයකට පත් වුණා. ජාත්‍යන්තර ප්‍රජාව ඒ ගැන කිසිවක් කළේ නැහැ. එල්.ටී.ටී.ඊ.යේ සැහැසි දඩබ්බර ක්‍රියාවෙන් මුදා ගන්න ජාත්‍යන්තර ප්‍රජාවත් අසමත් වුණා. අවසානේ ජනාධිපති මහින්ද රාජපක්ෂට කියන්න සිද්ධ වුණා; තමන්ගේ ඉවසීමට ද සීමාවක් තිබෙන බව. එල්.ටී.ටී.ඊ. ය මේ එකකින්වත් නම්‍යශීලී වුණේ නැහැ. අවසානේ එල්.ටී.ටී.ඊ.ය මාවිල්ආරු සොරොව්ව වැහුවා. මේ වැඩේ කරන්න එපා කියල එල්.ටී.ටී.ඊ.යට අවස්ථා කීපයක දී මාවිල්ආරු සොරොව් අරින්න කීවා. කළේ නැහැ. 15000ක් පමණ වන මෙම ප්‍රදේශයේ ගොවිජනතාවට මේ නිසා යන එන මං නැති වුණා. අවසානේ රජය තීරණයක් ගත්තා. ආණ්ඩුවේ ඉවසීමේ සීමාව අවසන් වුණා සොරොව්ව බෙරා ගැනීමේ මෙහෙයුම ඇරඹීමට රජය තීරණය කළා.එල්.ටී.ටී.ඊයෙන් රට මුදා ගැනීමේ මානුෂික මෙහෙයුම ඇරඹුනේ මාවිල් ආරු බේරා ගැනීම හරහායි. එය අවසන් වූයේ මුළු නැෙඟනහිර පළාතම එල්.ටී.ටී.ඊ, ග්‍රහණයෙන් මුදා ගනිමින්. ශ්‍රී ලංකා ආණ්ඩුව එතැනට තල්ලු වුණේ වෙන කරන්න දෙයක් නැති නිසායි. සියලු සාමකාමී මාර්ග එල්.ටී.ටී.ඊ ය මඟින් වසා දැමීමෙන් පසුවයි. ඔවුන් අවනත කරගැනීමේ, පිළිතුරු දීමේ එකම මාර්ගය යුද්දය වූ නිසායි.කිසිම වගකිව යුතු ආණ්ඩුවක් මෙවන් අර්බුදයක දී ඊට විසදුම් සොයන මුල් ම කාර්යය ලෙස යුද්ධය සලකන්නේ නැහැ. ඒ වෙනුවෙන් සාකච්ඡාවෙන් සියල්ල විසඳාගැනීමටයි බලන්නේ. එල්.ටී.ටී.ඊ.ය ඒ කිසිවකට නම්‍යශීලී වුණේ නැහැ. එල්.ටී.ටී.ඊ.ය සටන් විරාම ගිවිසුම හා සාම සාකච්ඡා තුට්ටුවකට මායිම් කළේ නැහැ. ඔවුන් විශ්වාසය තබා තිබුණේ යුද්ධය කෙරෙහි පමණයි. ශ්‍රී ලංකා හමුදාව සමඟ සටනක් දියහැකි යැයි ඔවුන් විශ්වාස කළා. මේ නිසා එල්.ටී.ටී.ඊ. ඇමතීමට (වෙනත් භාෂාවක් තිබුණේ නැහැ) යුද්ධය ඇරඹුණේ ඒ නිසා. එය යුද්ධයකට වඩා එල්.ටී.ටී.ඊ.ය විසින් කොටු කර ගෙන සිටි සිවිල් ජනතාව මුදාගැනීමේ මානුෂික මෙහෙවරක් වුණා. එල්.ටී.ටී.ඊ. ය කළේ ශ්‍රී ලංකා හමුදාවට මුහුණ දීමට නොහැකිව සිවිල් ජනතාව සමඟ දිගින් දිගටම පලා යෑමයි. එල්.ටී.ටී.ඊ, ග්‍රහණයෙන් මිදී ආ සිවිල් ජනයා පිළිගෙන ඔවුන්ට පහසුකම් සැලසීමේ කාර්යය ද මෙහි දී ශ්‍රී ලංකා ආරක්ෂක හමුදා අතින් සිදු වුණා. එය මුළු ලොවම දුටු සත්‍යයක්.අවසානේ මුලතිව් හී යුද මුක්ත කලාපයට කොටු වූ ජනතාව ආරක්ෂක පළිහක් සේ උපයෝගී කරගෙන ඒ අතර සිටිමින් එල්.ටී.ටී.ඊය ශ්‍රී ලංකා හමුදාවන්ට පහර දීමට පටන් ගත්තා. මේ ප්‍රහාරය එල්.ටී.ටි.ඊ.ය වෙතින් නිදහස්ව ආරක්ෂක අංශ වෙත පැමිණීමට තැත් කළ අහිංසක ද්‍රවිඩ වැසියන්ටත් එල්ල කළා. මේ බව ඔවුන් සමඟ සිටි ද්‍රවිඩ මන්ත්‍රී සතාසිවම් කනගරත්නම් ඒෂියන් බියුන් වෙබ් අඩවියට විස්තර කළේ මෙහෙමයි. “මානුෂීය මෙහෙයුමේ දී එල්.ටී.ටී.ඊ,ය අහිංසක දෙමළ වැසියන් 600 දෙනෙකු දඩාවතේ යන බල්ලන් මෙන් මරා දමනු ලැබුවා. සිවිල් වැසියන් මිනිස් පළිහක් සේ ප්‍රභාකරන් රඳවා ගෙන සිටින පිරිස අතරේ එක් පුද්ගලයෙකු වුණා.” අත්දුටු ප්‍රත්‍යක්ෂ සත්‍යය මෙයයි.යුද්ධයේ අවසාන දින කීපයගැන පමණක් විශේෂයෙන් සඳහන් කරන දරුස්මාන් වාර්තාවේ මේ සත්‍යය ගැබ් වී නැති බවයි ද්‍රවිඩ සන්ධාන හිටපු මන්ත්‍රීවරයා ප්‍රශ්න කරන්නේ. “එල්.ටී.ටී.ඊ.ය තුවක්කුකරුවන් අනුකම්පාවකින් තොරව අහිංසක දෙමළ ජනතාව මරා දමනු ලැබුවා. යුද්ධයේ දී සිදු වුණු බිහිසුණු ක්‍රියා විනාශ, සත්‍ය තොරතුරු එක්සත් ජාතීන්ගේ උපදේශක කමිටු වාර්තාවේ සඳහන් වී නැහැ. එම වාර්තාව සැකසී ඇත්තේ එල්.ටී.ටී.ඊ,යට හිතවත් අයගේ ඒක පාර්ශ්වීය තොරතුරු මතයි.”හිටපු ද්‍රවිඩ සන්ධාන මන්ත්‍රී එස්. කනගරත්නම් සඳහන් කරන්නේ මෙහෙමයි. බෑන් කී මූන් ගේ වාර්තාවේ විශේෂයෙන් ම සඳහන් වන්නේ අවසාන දින කීපය තුළ සිදු වූ සන්නද්ධ හමුදා ක්‍රියාකාරිත්වයයි. එතෙක් ශ්‍රී ලංකා හමුදා නිවැරදියි. මෙය එල්.ටී.ටී.ඊ .යේ වුවමනාවට සැකසූ ජාත්‍යන්තර ලියවිල්ලක් සේ පැහැදිලියි. ප්‍රභාකරන්ගේ අවසානයත් සමඟ ම එකම වෙඩිල්ලක්වත් උතුරේ පත්තු වුණේ නැහැ. මානුෂික මෙහෙයුම අවසානේ ලක්ෂ තුනකට අධික ද්‍රවිඩ ජනතාවක් මුදා ගනු ලැබුවා. මුදා ගනු ලැබූ සිවිල් ජනතාව අතර ප්‍රභා කරන්ගේ මව පියා හා තමිල්සෙල්වම්, සුසෙයි යනාදී නායකයන්ගේ අඹුදරුවන් පවා සිටියා. ඔවුන්ට කිසිදු කරදරයක් සිදු වුණේ නැහැ. සුසෙයිගේ දරු පවුල නාවික හමුදාව මඟින් මුදා ගත් අයුරු රූපවාහිනී මඟින් මුළු ලෝකය ම දුටුවා. බාර වූ හා මුදාගත් පිරිස අතර සිටි එල්.ටී.ටී.ඊ, සාමාජිකයන් ගණන 10,000කට අධිකයි. මේ පිිරිසෙන් 2000ක් පමණ මේ වන විට සමාජගත කර තිබෙනවා. මේනිසා රුවන්ඩාවේ සූඩානේ හා බෝස්නියාවේ සිදු වූ දේ ශ්‍රී ලංකාවේ සිදු වී නැහැ.දරුස්මාන් වාර්තාව මඟින් උතුරු නැඟෙනහිර මානුෂීය මෙහෙයුමේ දැලි තැවරීමට සූදානම් වන්නේ ලොවේ වෙනත් තැන් වල සිදු වූ ත්‍රස්ත මර්දන ජාත්‍යන්තර අත්දැකීම්වලට සමාන කිරීමක් ජාත්‍යන්තර ප්‍රජාවට හැඟී යන අයුරින්. එය සාහසික මිථ්‍යාවක්. දෙවනුව ඔවුන් ඉරාකය, ඇෆ්ගනිස්තානය හා වර්තමානයේ ලිබියාවේ හමුදා ප්‍රහාර නිසා සිදු වන සිවිල් මිනිස් ඝාතන ගැන වචනයක් කතා කරන්නේ නෑ. ඊශ්‍රාලය පලස්තීනයට සිදු කළ යුද අපරාධ පිළිබඳ හෙළි වූ සත්‍යය පවා මේ වන විට යටපත් වී තිබෙනවා.එල්.ටී.ටී.ඊ.ය විනය ගරුක හමුදාවක් ලෙස හඳුන්වාදීමෙන් ම දරුස්මාන් වාර්තාව කාගේ වුවමනාවට සකස් කරන ලද්දක් දැයි පැහැදිලියි. එය බැහැර කිරීමට එහි 26 වැනි පිටුවේ සඳහන් එම කරුණම ප්‍රමාණවත්.ඕනෑම යුද්ධයක දී අනපේක්ෂිත ලෙස සිවිල් වැසියන්ට හිරිහැර සිදු වීම අනිවාර්යයි. වැදගත් වන්නේ රුවන්ඩාවේ, සුඩානේ, බොස්නියාවේ මෙන් හිතමතා සිවිල් වැසියන් ඝාතනය කළා ද යන්න ය. එසේ වූයේ එල්.ටී.ටී.ඊ ය අතින් බව අද පැහැදිලියි. ඊට හේතුව ඔවුන් තනි කර මුදා ගත් ප්‍රදේශවලට එම ජනතාව පලා යෑමට තැත් කිරීමයි. නොවැළැක්විය හැකි ;හ්තු හා හිතාමතා සිදු කිරීම් අතර පරතරය, එල්.ටී.ටී.ඊ. ඩයස් ෆෝරාවේ බලපෑමට මූන්ගේ කමිටුව හඳුනා ගෙන නැහැ. මේ සත්‍ය කරුණු සහිතව හෙළිදරව් කිරීම වැදගත්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>28</day>
    </date>
    <link>http://www.dinamina.lk/2011/04/28/_art.asp?fn=f1104282</link>
    <topic>ක්‍රිකට් ගැහිල්ල නිසාවිද්‍යාවෙන් කලාවට ආවා</topic>
    <author>සංවාද සටහන අයන්තී විතාන ඡායාරූපය සමන් ශ්‍රී වෙදගේ</author>
    <content>කුඩා කාලයේ සිටම අභියෝග ජය ගැනීමේ හැකියාව ඔහු සතු විය. ක්‍රිකට් ශූරයකු වූ ඔහු අධ්‍යාපනයේ කඩඉම් සියල්ල පසු කළේ ද මේ නිසාවෙනි. පේරාදෙණිය විශ්ව විද්‍යාලයේ ආර්ථික විද්‍යා උපාධිධාරියකු වන ඊස්ට්මන් නාරංගොඩ නම් වන ඔහුට ජීවිතයේ ලැබුණු ලොකුම අභියෝගය වූයේ, අර්බුදයට ලක් වූ බැංකුවක් යථා තත්ත්වයට පත් කිරීම ය. හෙතෙම ඒ අභියෝගය ද ජය ගත්තේ ය. ඒ, අර්බුදයට ලක් වූ සෙලාන් බැංකුවේ සභාපතිවරයා වෙමිනි.* නම - ඊස්ට්මන් නාරංගොඩ* උපන් දිනය - 1946 ඔක්තෝම්බර් 06* මවගේ නම – ඇලන් පෙරේරා* පියාගේ නම - සෝමපාල නාරංගොඩ* රැකියාව - ව්‍යාපාරික කටයුතු* පවුලේ විස්තර - අපේ පවුලේ පිරිමි හයයි. මම දෙවැනියා. අපි හැමෝම ක්‍රිකට් ක්‍රීඩකයෝ.* ඔබේ පාසල - මම මුලින්ම නුගේගොඩ ශාන්න ජෝන් විදුහලට ගියා. පසුව ඇතුළත් වීමේ විභාගය සමත්වෙලා හය වසරේදී කොළඹ නාලන්දා විදුහලට ඇතුළත් වුණා.* කුඩා කාලයේ ඔබේ සිහිනය මොකක්ද ?ඒ කාලයේ මට ක්‍රිකට් පිස්සුව. අපේ මවුපියොත් ක්‍රිකට්වලට කැමැතියි. ආනන්ද-නාලන්ද බිග්මැච් බලන්න අපි හරි ආසයි. මවුපියන් අපි අධ්‍යපනයටත් වඩා ක්‍රිකට්වලට උනන්දු කළා. මම නාලන්දේ 16න් පහළ ක්‍රිකට් කණ්ඩායමේ උප නායකයා, ලෙස අවුරුදු තුනක් ක්‍රිකට් ගැහුවා. ඊට අමතරව මළල ක්‍රීඩා කණ්ඩායමේ නායකයා වෙලත් හිටියා.* කුඩා කාලයේදී අමතක නොවන අත්දැකීම් මොනවාද ?මම දඟ ළමයෙක් නොවෙයි. ඉගෙනීමට හුඟක් දක්ෂයි. පාසලේ ශිෂ්‍ය නායකයෙක් ලෙසත් කටයුතු කළා. නුගේගොඩ ශාන්ත ජෝන් විද්‍යාලයේ ඉගෙන ගන්න කොට මම හැමදාමත් පන්තියේ පළවෙනියා. නාලන්දෙට ගියාට පස්සේ ක්‍රීඩා කටයුතු නිසා අධ්‍යාපනය තරමක් පසු බෑවා. පන්තියේ උගන්වන කොටම මට මතක හිටිනවා. නැවත පාඩම් කරන්නේ නැහැ. විභාගය හොඳින් සමත් වෙනවා.* ඔබේ උසස් පෙළ විෂය ධාරාව ගැන කතා කළොත්උසස් පෙළට මම තෝරා ගත්තේ විද්‍යා විෂයයන්. රසායන විද්‍යාව, සත්ත්ව විද්‍යාව, භෞතික විද්‍යාව හා උද්භිද විද්‍යාව. නමුත් ක්‍රිකට් ගැහිල්ල නිසා විද්‍යා විෂයයන් කරන්න අපහසු වුණා. මම කලා අංශයට ආවා. එතකොට කලා අංශයේ මාස 09 ක් උගන්නලා. ඒත් ක්‍රිකට් ගහන ගමන්ම යාළුවන්ගෙන් සටහන් ඉල්ල ගෙන දිවා රෑ නොබලා ලියා ගත්තා. ලියනකොටම මට මතක හිටිනවා. මම කලා විෂයයට තෝරා ගත්තේ සිංහල, ආර්ථික විද්‍යාව, ඉතිහාසය හා බෞද්ධ සංස්කෘතියයි. ආර්ථික විද්‍යාවට මම හරි කැමැතියි. අපේ පාසලේ හිටපු සුගතපාල ගුරුතුමා මට හුඟක් උදව් කළා. අන්තිමේදී මම තමයි උසස් පෙළ ඉහළින්ම සමත්වෙලා තිබුණේ. මට තිබුණා සම්මාන තුනක්. ඉතිහාසයට, සිංහලවලට ආර්ථික විද්‍යාවට සම්මාන තිබුණා. බෞද්ධ සංස්කෘතියට සාමාන්‍ය සාමාර්ථයක් තිබුණා. මාව පේරාදෙණියට තෙරුණා. ඒ කාලයේ ඉහළම ලකුණු ලබාගත් අයයි පේරාදෙණියට තේරුණේ. විශ්වවිද්‍යාලයේදී මම පළමු වසරේදී ම ආර්ථික විද්‍යාවට ඒ සාමාර්ථයක් ලබාගත් නිසා ආර්ථික විද්‍යාව විශේෂ උපාධියක් කළා.* පියාගේ වියෝව සිදුවුණේ ඔබ කුඩා කාලයේදීමයි. ඔබේ අනාගතයට එය බලපෑවේ කොහොමද ?තාත්තා නැතිවෙන කොට මට වයස 16 යි. නාවල අපිට අක්කර දෙකක විතර ඉඩම් තිබුණා. ගෙවල් පහක් කුලියට දීලා තිබුණා. අපේ අම්මා මේ දේපොළ හොඳින් පරිහරණය කළා. ඇත්තෙන්ම ඇය දිරිය මාතාවක්. මේ දේපොළවලින් ලැබුණු ආදායම නිසා අපට ආර්ථික ගැටලු මතුවුණේ නැහැ.* විශ්වවිද්‍යාලයේදී ඔබේ චරිතය කෙබඳුද ? ශිෂ්‍ය අරගල, විරෝධතා ආදියට සම්බන්ධ වුණේ නැද්ද ?මම රැඩිකල් චරිතයක් නොවෙයි. දේශපාලනය කළෙත් නැහැ. 1968 ඩඩ්ලි සේනානායක මහත්තයා නිදහස් උත්සවය පැවැත් වූවේ මහනුවරයි. ඒ සඳහා පැමිණි හමුදාව නැවතුණේ පේරාදෙණිය විශ්වවිද්‍යාලයේ. එහිදී ශිෂ්‍යයෝයි හමුදාවයි ගැටුණා. හමුදාව විශ්වවිද්‍යාල කථිකාචාර්යවරුන් දෙන්නෙකුට පහර දුන්නා. පසුව අපේ අයත් ගිහිල්ලා ගැහුවා. රෑට හමුදාව ඇවිත් නේවාසිකාගාරවලට ගහනවා. අපේ ශිෂ්‍යයොත් පෙට්‍රල් බෝම්බ හදලා ගැහුවා. බැරිම තැන විශ්වවිද්‍යාලය වැහුවා. නමුත් අපට ප්‍රධාන පාරෙන් යන්න බැහැ. හමුදාව ගහනවා. සරම් ඇඳගෙන බීපු මිනිස්සු වගේ ගිහිල්ලා ගෙලිඔය පැත්තෙන් බස් එකට නැගලා ගෙදර ගියා. 71 කැරැල්ල ආපුවාම අපි සෑහෙන ප්‍රශ්නවලට මුහුණ දුන්නා. සටහනක්වත් ගෙදර ගෙන ගියේ නැහැ.* මේ කාලයේදී ඔබේ ජීවිතයේ අමතක නොවන කෙනෙක් මුණ ගැහෙනවාඇය හමුවුණේ දෙවැනි වසරේදී. ඇයත් කළේ ආර්ථික විද්‍යාව. අපි අවුරුදු 04 ක් යාළුවෙලා හිටියා. විවාහ වුණේ 1974 දී. බිරියගේ නම චූලනී නාරංගොඩ.* ඇයත් රැකියාවක් කරනවාද ?ජාතික ඉතිරි කිරීමේ බැංකුවේ සහකාර සාමාන්‍යාධිකාරී ලෙස සේවය කරලා විශ්‍රාම ගියා.* දරුවන් ගැනත් කියන්නඑක පුතයි. ඔහු සංජීව නාරංගොඩ. වෘත්තියෙන් වෛද්‍යවරයෙක්. හේමාස් සමූහ ව්‍යාපාරයේ සාමාන්‍යාධිකාරී ලෙස කටයුතු කරනවා.* ඔබේ මුල්ම රැකියාව කුමක්ද ?මම මුලින්ම මාර්ග ආයතනයේ වසර 2 ක් රැකියාව කළා. පසුව ගැසට් පත්‍රයේ පළවූ දැන්වීමකට අනුව ජාතික ඉතිරි කිරීමේ බැංකුවට ඉල්ලුම් කළා. මාව විධායක ශ්‍රේණියට තෝරා ගත්තා. බිරිය එතැන සේවයට ගිහින් අවුරුද්දකට පස්සේ මම බැංකුවට බැඳුණා. එහි වසර 33 ක් සේවය කළා.* මේ වසර 33 දී ඔබ ලැබූ අත්දැකීම් විස්තර කළොත්මම බැංකුවට බැඳුණේ තුන්වැනි ශ්‍රේණියේ විධායක නිලධාරියෙක් ලෙස. ගිය අලුතම මම හිතුවා කවදා හරි සාමාන්‍යාධිකාරී වෙනවා කියලා. මම ගණන් බැලුවා අවුරුදු පහෙන් පහට ගියොත් අවුරුදු 25 න් සාමාන්‍යාධිකාරී වෙන්න පුළුවන් කියලා. ඒ අනුව බැංකුව ඇතුළේ ඉඳලම මම ඉහළට ආවා.* මේ ගමනේදී බාධක ආවේ නැතිද?දහසක් බාධක ආවා. ඊර්ෂ්‍යයාකාරයෝ හිටියා. ඒ වගේ අය හැම තැනකම ඉන්නවා.* ඔබ සෙලාන් බැංකුවේ සභාපති ධුරයට පත්වුණේ කවදා ද ?සෙලාන් බැංකුවට ප්‍රබල නායකත්වයක් අවශ්‍ය වෙලාවක තමයි මම විධායක සභාපති ලෙස පත්වුණේ. 2009 ජනවාරි 01 වැනිදා තමයි මම වැඩ භාරගත්තේ. ඒ මහ බැංකු සභාපතිතුමාගේ ඉල්ලීම මත. මම සති දෙකක් කල් දෙන්න කිව්වා. ඒත් හවස කතා කරල කිව්වා ජාතික වගකීමක් ලෙස මේක භාරගන්න කියලා.* අර්බුදයට ලක් වූ සෙලාන් බැංකුවේ සභාපති ධුරය භාර ගැනීම අභියෝගයක් වුණේ නැද්ද ?මම බැංකුව භාරගන්නා වේලාවේ හැම ශාඛා කාර්යාලයක්ම ඉදිරිපිටම සෙනඟ හිටියා මුදල් ගන්න. අපි කොතලාවල මහතාගේ අධ්‍යක්ෂ මණ්ඩලය ඉවත් කළා. අපේ කළමනාකරණ සහායක වශයෙන් ලංකා බැංකුව සහාය කර ගත්තා. වාසනාවකට හොඳ අධ්‍යක්ෂ මණ්ඩලයක් ලැබුණා. නව අධ්‍යක්ෂ මණ්ඩලය එක්ක ප්‍රවෘත්ති සාකච්ඡාවකට ගිහිල්ලා මහජන විශ්වාසය දිනා ගත්තා. ජාතික ඉතිරි කිරීමේ බැංකුවේ සේවය කරද්දී මම ජනතා විශ්වාසය ඉහළින්ම දිනාගෙන සිටි නිලධාරියෙක්.* සෙලාන් බැංකුව සුරක්ෂිත බවට මහජනයාට ඒත්තු ගන්වන්න ඔබ කුමන ක්‍රියාමාර්ග ද අනුගමනය කළේ ?මම බැංකු සේවකයන් සමග එක් වී ගෙයින් ගෙට යන වැඩපිළිවෙළක් පටන් ගත්තා. ව්‍යාපාර, නිවාසවලට, අත් පත්‍රිකා බෙදුවා. අපි වැටිලා නැහැ කියන්න. බිඳ වැටුණු මූල්‍ය සමාගම් පිළිබඳ ජනාධිපති කොමිසමේ කටයුතු කර තිබුණු නිසා මට මෙහි කාර්යයන් පහසු වුණා.* ගිණුම් හිමියන්ට මුදල් ගෙවන්න බැංකුවේ මුදල් තිබුණා ද ?බැංකුවේ සල්ලි තිබුණේ නැහැ. අපි බැංකුවලින් ණයට ගත්තා. මගේ උපාය මාර්ග සැලැස්මක් තිබුණා. ඒක මාස තුනෙන් තුනට පරීක්ෂා කළා.මාස හයක් මහ බැංකුව යටතේ තිබුණත් පසුව අධ්‍යක්ෂ මණ්ඩලයටම ඒ කටයුතු පැවරුණා. අපේ බැංකුව ඉක්මනින්ම නැඟී සිටීමට නිවැරැදි තීරණ ගැනීම ප්‍රධාන වශයෙන් බලපෑවා. සෙලාන් බැංකුවෙන් විවිධ පුද්ගලයන් ගත් ණය අයකර ගන්න දැඩි ක්‍රියාමාර්ග ගත්තා. බිලියන 32 කට වැඩි ණය මුදල් ගෙවීම පැහැර හැරලා තිබුණා. යාළුකමට ණය දීලා තිබුණා. ගිය අවුරුද්දේ පමණක් බිලියන 10 ක ණය ආපසු අයකරගෙන තියෙනවා. අපේ ජයග්‍රහණය ගැන අන්තර්ජාතික මූල්‍ය අරමුදලේ නියෝජිතයන්ද පුදුම වුණා. අපි සෙලාන් බැංකුව නැවත ගොඩ ගත්තේ කොහොමද කියලා පොතක් ගැහුවා. ඒක මුළු ලෝකෙම විශ්වවිද්‍යාලවලට යැව්වා. ඒ පොතට අමෙරිකාවෙන් සම්මාන දෙකක් ලැබුණා. බිස්නස් ටුඩේ සඟරාවෙන් තෝරපු ටොප් 30 වලට අපේ බැංකුව තේරුණා. කෙටි කාලයක් තුළ අපේ බැංකුව සම්මාන ලබන තැනට පැමිණීම ආශ්චර්යයක්.* හදිසියේම ඔබ සභාපති වුණාම සේවකයන්ගෙන් ලැබුණු ප්‍රතිචාරය කොහොමද ?ප්‍රතිචාර හොඳයි. මම දැඩි තීරණ ගත්තා. සේවකයන්ට කොමිස් දුන්නේ නැහැ. සේවකයන් හාරදාහකගේ රැකියා සුරක්ෂිත කරන්න ඕනෑ. ඒ නිසා වාර්ෂික වැටුප් වැඩිවීම් තාවකාලිකව නැවැත්වුවා. විශ්‍රාම යන වයස් සීමාව 55 දක්වා අඩු කළා. උසස්වීම් නැවැත්වුවා. ග්‍රැටිවිටි පේමන්ට් එක මාස භාගයක් කළා. බෝනස් නැවැත්තුවා. සීමාවකින් තොරව පෙට්‍රල් ලබාදීම සීමා කළා. විදේශ ගමන් නැවැත්තුවා. එහෙම කරලා ගිය වසරේ බැංකුවේ වියදම මිලියන 1750 කින් අඩු කළා. එහෙම කරලා තමයි ලාභ පෙන්නුවේ. එදා සෙලාන් බැංකුව කඩා වැටුණා නම් සියලුම පෞද්ගලික බැංකු කඩා වැටෙනවා.* දැන් සෙලාන් බැංකුව ශක්තිමත් නේද?අපේ මූල්‍ය තත්ත්වය හොඳයි. බැංකුවලින් ගත් ණයගෙවා අවසානයි. දැන් අපි ණය දෙනවා. එත් ආවාට ගියාට ණය දෙන්නේ නැහැ. දැන් කිසිවෙක් ණය ගෙවීම් පැහැර හරින්නේ නැහැ.* සෙලාන් බැංකුවේ අනාගත වැඩපිළිවෙළ කොහොමද ?ලොකු බැංකු නිතරම අවධානය යොමු කරන්නේ විශාල ව්‍යාපාරවලටයි. නමුත් අපි මධ්‍යම පරිමාණ හා සුළු පරිමාණ කර්මාන්තවලට ණය දෙනවා. අපේ ශාඛා 130 ක් තියෙනවා. තව ශාඛා 15 ක් මේ වසරේ විවෘත කරනවා. අලුතින් සේවකයන් ගන්නේ නැහැ. ඉන්න පිරිස අලුත් ශාඛාවලට බෙදා හරිනවා. දැනට සේවකයන් 1000 ක් වැඩිපුර ඉන්නවා. ඒකට වී.ආර්. එස්. එකක් ගෙනත් තියෙනවා. මුලින්ම 250 ක් යවනවා. හොඳ වන්දියක් දෙනවා. කැමැති අයට ඉදිරිපත් වෙන්න පුළුවන්.* යුද්ධය නිමවීමත් සමඟ ඇති වී තිබෙන ආර්ථික ප්‍රබෝධය බැංකු ක්ෂේත්‍රයට බලපාලා තියෙන්නේ කොහොමද ?රටේ ලොකු වෙනසක් තියෙනවා. මාර්ග පද්ධතිය දියුණු වෙලා. හම්බන්තොට වරාය ඉදිවුණාට පස්සේ ඒ ආශි‍්‍රත රැකියා වැඩිවෙලා.යාපනයේ අපේ ශාඛා 04 ක් විවෘත කළා.* ඔබේ ආගමික නැඹුරුව කොහොමද ?අවුරුදු 25 ක ඉඳල මම උදේට බුදුන් වැඳලා තුන්පිරිත කියනවා. ඊට අමතරව ජයපිරිත, ඔජග්ග පිරිත, බොජ්ජංග පිරිත කියනවා. තුන් පිරිතෙන් ජය පිරිතෙන් බලයක් තියෙනවා. මම යන හැම තැනම ජය ලැබෙන්නෙත් ආපදාවලට ලක් නොවන්නේත් ඒ ආරක්ෂාව නිසා කියලා මම විශ්වාස කරනවා.* විවේකයට මොකද කරන්නේ?මම කසාද බැඳපු දවසේ ඉඳලා මාකට් යනවා. ඒකට මම හරි ආසයි. දැන් සභාපති කියලත් මගේ වෙනසක් නැහැ.* ඔබ ලෝකය පුරා රටවල් 40 ක පමණ සංචාරය කරලා තියෙනවා. ඒ හා සසදද්දි ශ්‍රී ලංකාව ගැන දැනෙන්නේ කොහොමද ?මේ වගේ ලස්සන රටක් මම කොහේවත් දැකලා නැහැ. පැය දෙක තුනක් ඇතුළත වෙනස් පරිසරයක් ඇති ජෛව විවිධත්වයෙන් යුතු ප්‍රදේශයකට යන්න පුළුවන්.* නක්ෂත්‍රය විශ්වාස කරනවාද ?දැන් විශ්වාස කරනවා. ඉස්සර අම්මා කියනවා මගේ කේන්දරයේ රාජ යෝගයක් තියෙනවා කියලා. මම යන හැම තැනකම නායකත්වය හිමිවෙනවා. රාහු කාලය විශ්වාස කරනවා. ජාතික ඉතිරි කිරීමේ බැංකුවේ ඉන්න කාලේ බණ්ඩාරගම පැවැත්වුණු මඟුල් ගෙදරක යන්න පාන්දර පිටත් වුණා. යද්දී වාහනේ කැඩුණා. හුළං ගියා. පාන්දර පිටත් වුණත් බණ්ඩාරගමට යද්දී රෑ දහයයි. මඟුල් ගෙදරදී යාළුවෙක් ඇහුවා පිටත් වුණේ කීයටද කියලා. අපි කිව්වා 5 ට විතර කියලා. එදා රාහු කාලය 4.30 ඉඳලා 6 වෙනකම් තිබිලා තියෙන්නේ. එදා ඉඳලා රාහු කාලය මම විශ්වාස කරනවා. මම විශ්ව විද්‍යාලයේ ඉන්න කාලේ මම දන්න හාමුදුරු කෙනෙක් හඳහන බලලා කිව්වා විශ්වවිද්‍යාලයෙන් පිටවෙලා අවුරුදු දෙකක් යනකම් රජයේ රැකියාවක් ලැබෙන්නේ නැහැ කියලා. ඒ වගේම මට බැංකුවේ රැකියාව ලැබුණෙත් වසර 2 කට පස්සෙයි.* ජීවිතයේ අමතක නොවන සිදුවීමක් තියෙනවද ?විශේෂ සිදුවීම් කිහිපයක්ම තියෙනවා. ඉතිරි කිරීමේ බැංකුවේ ඉන්න කොට ගොඩක් අය මාව වට්ටන්න හැදුවා. බොරු චෝදනා දාලා වැඩ තහනම් කරන්න හැදුවා. මට අභූත චෝදනා කළා. කැලෑ පත්තර ගැහුවා. අවුරුද්දක් විතර මට වැඩ නොදී හිටියා. ඒත් මම සැලුණේ නැහැ.* ජීවිතයේ වඩාත්ම සතුටු වූ දවස සිහිපත් කළොත්මම ඉන්න පළාතේ වයසක කිහිප දෙනෙකුට හැම මාසෙම 25 වැනිදාට එන්න කියලා මුදල් බෙදලා දෙනවා. ඒ සඳහා මාසයකට රුපියල් දස දහසක් වෙන් කරනවා.* ජීවිතයේ බොහෝ දේවල් ජයගත් පුද්ගලයකු විදියට අනාගත පරපුරට දෙන පණිවුඩය කුමක්ද ?ජීවිතයේ සාර්ථකත්වය ලබන්න ඕනෑ නම් තමන් තමන්ටම අවංක වෙන්න ඕනෑ. රටට, ආයතනයට තමන්ගේ පවුලට ආදරය කරන්න ඕනෑ. තමන්ට ජීවිතයේ ඉලක්කයක් තියෙන්න ඕනෑ. ඒ ඉලක්කයට යන්න කැපවීමෙන් වැඩ කරන්න ඕනෑ. ඒ වගේම අපි හැමෝටම මුලින්ම විනයක් අවශ්‍යයි. කාටවත් ණය වෙන්නේ නැතිව ජීවත් වෙන්න ඕනෑ. මම හැමදාම දවසේ වියදම ලියනවා. මගෙත් බිරියගෙත් පඩියෙන් කොටසක් ගෙදර වියදමට වෙන් කරනවා. මාසේ සියලු වියදම් කරන්නේ ඒකෙන්. අපේ එදිනෙදා වියදමටත් කොටසක් වෙන්කර ගන්නවා. අපි දෙන්නගේ හවුල් ගිණුමක් තියෙනවා. ඒකට මාසෙකට ගණනක් දෙන්නම දානවා.* ජීවිතය ගැන තෘප්තිමත්ද ?මම ජීවිතය ගැන හරිම තෘප්තිමත්. මට ජීවිතයේ හැම දෙයක්ම ලැබිලා තියෙනවා. යුතුකම් ඉෂ්ට කරලා තියෙනවා. කිසිම දෙයක අන්තයට මම යන්නේ නැහැ. මම හැමදාම උදේට කොළ කැඳ බොනවා. හැම කෑම වේලකටම පළා කොළ එක්කර ගන්නවා. ඒ නිසා තවමත් හොඳ නිරෝගී ජීවිතයක් ගත කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104292</link>
    <topic>දරුස්මාන් වාර්තාවට විරෝධය පෑමට රටේ ජනතාව මැයි 1දාපවුරක් සේ එක්වන්න</topic>
    <author/>
    <content>ලෝක කම්කරු දිනය සමරන අනිද්දා (01 දා) දරුස්මාන්ගේ කමිටු වාර්තාවට විරුද්ධත්වය පළ කරන්න රටේ සියලුම ජනතාව පවුරක් සේ එක්වන්න යැයි ශ්‍රී ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රීපාල සිරිසේන මහතා ජනතාවට දැනුම් දෙයි.මෙවර මැයි දිනය වැදගත් වන කරුණු දෙකක් පවතින බවත් සම්ප්‍රදායානුකූලව පවත්වන ලෝක කම්කරු දිනය ඉන් එක් කාරණයක් බවත් පැවැසූ ඇමැතිවරයා ශ්‍රී ලංකාවට එල්ල වී තිබෙන ජාත්‍යන්තර බලවේගවලට එරෙහිව නැඟී සිටීම දෙවන කාරණය බවත් කීය.ජනතාවට පණිවිඩයක් නිකුත් කරමින් ඇමැතිවරයා මේ බව කියා සිටියි. එහි වැඩිදුරටත් මෙසේද සඳහන් වේ.වැඩ කරන ජනතාව සිය අයිතිවාසිකම් වෙනුවෙන් හඬ නගන්නේ අද දවසේදීයි. රටේ ස්වෛරීභාවයට තර්ජනයක් එල්ල වී තිබෙන මේ අවස්ථාවේ ඒ වෙනුවෙන් හඬ නැඟිය යුතුයි. ජාත්‍යන්තර බලවේග මෙරට කොටි ත්‍රස්තවාදීන්ගේ සිතුම් පැතුම් වෙනුවෙන් පෙනී සිටීම හේතුවෙන් ස්වෛරීත්වයට හා භෞමික අඛණ්ඩතාවට තර්ජන එල්ල වී තිබෙනවා.රටේ ත්‍රස්තවාදය අවසන් වීමෙන් පසු සාමකාමී රටක් විදියට ජනාධිපති මහින්ද රාජපක්ෂ මහතා ගෙනයන සාර්ථක සංවර්ධනයට අද විවිධ අභියෝග එල්ල වී තිබෙනවා.මියගිය ත්‍රස්තවාදීන්ගේ සෙවණැලි මුහුදින් එතෙර සිට වෙනත් අන්තර්ජාතික බලවේග විදියට අද කටයුතු කරනවා. අපේ ගමන් මඟ නවත්වන්න රට කඩන්න, විනාශ කළ ත්‍රස්තවාදය නැවත ගොඩනඟන්න නොයෙකුත් බලපෑම් ජාත්‍යන්තර වශයෙන් එල්ල වෙනවා.අපේ ශ්‍රේෂ්ඨ ඉතිහාසය තුළ එල්ල වූ විවිධ අභියෝග හා තර්ජන, ආක්‍රමණවලදී අප ජාත්‍යන්තරයට මුහුණ දී තිබෙනවා. කීර්තිමත් ශ්‍රේෂ්ඨ ජාතියක් වශයෙන් මෙරටට එල්ල වන සියලු අභියෝග සාර්ථකව පරාජය කළා වගේම අනාගතයේ පැමිණෙන ඕනෑම බලවේගයක් ජය ගන්නට නඟන හඬ මැයි දිනයේ දී පළ කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104293</link>
    <topic>විලියම්-කේට් රාජකීයවිවාහය අද</topic>
    <author/>
    <content>බ්‍රිතාන්‍යයේ ඔටුන්න හිමි විලියම් කුමරුගේ සහ ඔහුගේ පෙම්වතිය වන කේට්ගේ රාජකීය විවාහ මංගල්‍ය අද (29) පැවැත්වේ.මෙම රාජකීය විවාහ මංගල්‍යයේ විශේෂ දේව මෙහෙය වෙස්මිනිස්ටර් දේවස්ථානයේදී පැවැත්වීමට කටයුතු යොදා තිබෙන අතර මෙම විවාහ මංගල්‍යය සඳහා දෙස් විදෙස් අමුත්තන් 1900කට ආරාධනා කර තිබේ. මේ අතර අදාළ මංගල උළෙල ලන්ඩනයේ හයිඩ්පාර්ක් හා ට්‍රාෆල්ගා චතුරස්‍රයේ සිට පුළුල් තිර මඟින් ප්‍රචාරය කිරීමට ද කටයුතු යොදා ඇත.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104294</link>
    <topic>දරුස්මාන් වාර්තාවට එරෙහිවසියලු බලවේග එක්රැස් කරනවා</topic>
    <author>ධනුෂ්ක ගොඩකුඹුර සහ චමීර ඇල්ලදෙණිය</author>
    <content>ශ්‍රී ලංකාව සම්බන්ධයෙන් මර්සුකී දරුස්මාන් විසින් ඉදිරිපත් කළ වාර්තාව ප්‍රතික්ෂේප කරන අතරම දේශීය හා විදේශීය සියලු පාර්ශව ඒකරාශී කරගෙන ඊට එරෙහිව කටයුතු කිරීමට බලාපොරොත්තු වන බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.මේ වාර්තාව ශ්‍රී ලාංකේය ජනතාව ලැබූ ජයග්‍රහණ මෙන්ම අප රට ආසියාවේ ප්‍රමුඛ ස්ථානයකට පත් වීමේ වැඩපිළිවෙළ ආපසු හැරවීමට කිසියම් පිරිසක් ගත් සැලසුම් සහගත උත්සාහයක් බව ඇමැතිවරයා ප්‍රකාශ කළේය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තුවේ දී ඊයේ (28) එක් වෙමිනි. දරුස්මාන්ගේ වාර්තාවට පමණක් නොව කමිටුව පිහිටුවීමේ සමස්ත වැඩපිළිවෙළට රජය විරුද්ධ බව පැවැසූ ඇමැතිවරයා කමිටුවේ පුද්ගලයන්ට විරුද්ධව රජය වාර්තාවට එකඟ වන්නේ කෙසේ දැයි ප්‍රශ්න කළේය.එල්. ටී. ටී. ඊ. සංවිධානය ලොව බිහිසුණුම හා ම්ලේච්ඡතම ත්‍රස්ත සංවිධානය ලෙස හැඳින්වූ ඇමෙරිකාව, එංගලන්තය, යුරෝපා සංගමය සාමාජිකත්වය දරන එක්සත් ජාතීන්ගේ සංගමයේ කමිටුවක් විසින්ම නැවතත් එල් ටී ටී ඊය විනයගරුක හමුදාවක් ලෙස හැඳින්වීම පුදුම සහගත බව ද ඇමැතිවරයා කීවේය.වාර්තාවට එරෙහිව විපක්ෂය කටයුතු කරන අන්දම සම්බන්ධයෙන් රජයේ මතය විමසූ මාධ්‍යවේදියකුට පිළිතුරු දෙමින් ඇමැතිවරයා සඳහන් කළේ විපක්ෂය මේ වන තෙක් කටයුතු කළ අන්දම පිළිබඳව සෑහීමට පත් වන බවයි.මේ විරෝධය දැක්වීමට පක්ෂ විපක්ෂ බේදයක් නොමැති බව පැවැසූ ඇමැතිවරයා ඉන්දියාව මේ ප්‍රශ්නයේදී බුද්ධිමත්ව කටයුතු කරන බව කීවේය.ශ්‍රී ලංකාවේ ජනතාව අතර පවතින ජාතික සමඟිය මෙන්ම රටේ සංවර්ධනය ආපසු හැරවීමේ උත්සාහයක් වශයෙන් ඇමැතිවරයා දරුස්මාන් වාර්තාව හඳුන්වා දුන්නේය.රජයේ ප්‍රවෘත්ති අධ්‍යක්ෂ ජෙනරාල් මහාචාර්ය ආරියරත්න ඇතුගල, ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්ෂ ආරිය රූබසිංහ මහත්වරුද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104295</link>
    <topic>මහ වැස්සෙන් රත්නපුරයේකඳු කඩා වැටීමේ අවදානමක්</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>රත්නපුරයට පවතින මහ වැසි නිසා පස් කඳු කඩා වැටීම්වලින් ප්‍රවේශම් වන ලෙස රත්නපුර දිස්ත්‍රික් ආපදා කළමනාකරණ මධ්‍යස්ථානය ජනතාවගෙන් ඉල්ලීමක් කරයි. ඊයේ 28 වැනිදා රත්නපුර පර්ගියුසන් බාලිකා විදුහල අසළ පස් කන්දක් රත්නපුර ප්‍රධාන මාර්ගයට කඩා වැටී තිබිණ.රක්වාන දෙනියාය සහ රත්නපුර බලන්ගොඩ ප්‍රධාන මාර්ගවලද පස් කඳු කඩා වැටීම් සිදුවීමට ඉඩ ඇති බැවින් ප්‍රවේශමෙන් රිය පදවන ලෙස එම මාර්ගවලින් ගමන් කරන ජනතාවගෙන් තමා ඉල්ලීමක් කරන බව රත්නපුර දිස්ත්‍රික් ආපදා කළමනාකරණ කමිටුවේ මෙහෙයුම් නිලධාරී කර්නල් ප්‍රියංකර අභයරත්න මහතා පැවසීය.දිගටම වැසි පැවතුනහොත් නාය යාමේ අවදානමක්ද ඇති වීමට ඉඩ ඇතැයි ඔහු පැවසීය. පෙරේදා 27 රාත්‍රී සිට මහ වැසි ඇද හැලුන ද ඊයේ 28 පස්වරු දෙක පමණ වන තෙක් කළු ගඟ පිටාර ගැලීමේ අවදානමක් නොමැති බවද අභයරත්න මහතා කීය.රත්නපුරයේ කඳුකර ප්‍රදේශවලට වැසි ලැබෙන නිසා වේගඟේ ජල මට්ටමද ඉහළ යමින් තිබුණි. දිගටම වැසි පැවතුනහොත් ගංවතුර අවදානමක් ඇතිවීමට ඉඩ ඇතැයි ආපදා කළමනාකරණ මධ්‍යස්ථානය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104296</link>
    <topic>ආගමන විගමන රාජකාරි භාෂා තුනෙන්ම</topic>
    <author>අනූෂා ගුරුසිංහ</author>
    <content>ආගමන හා විගමන දෙපාර්තමේන්තුවේ සියලු රාජකාරි කටයුතු භාෂා තුනෙන් සිදුකරන ලෙස ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා ඊයේ (28) උපදෙස් දුන්නේය.ඊයේ (28) එම දෙපාර්තමේන්තුවට හදිසියේම ගිය අමාත්‍යවරයා එම උපදෙස් අද සිට (29) ක්‍රියාත්මක කරන ලෙසට උපදෙස් දුන්නේය. රාජ්‍ය ආයතන රැසක රාජ්‍ය භාෂා ප්‍රතිපත්තියඋල්ලංඝණය වන අයුරින් කටයුතු කරන බවට සිය අමාත්‍යාංශයට පැමිණිලි ලැබී ඇතැයි ඇමැතිවරයා කියයි.එසේ පැමිණිලි ලැබුණු වහාම එම ආයතනවලට ගොස් පරීක්‍ෂා කර උපදෙස් දීමට තමා කටයුතු කරන බව ද ඒ මහතා කීය.ආගමන හා විගමන දෙපාර්තමේන්තුවේ සමහර ඉල්ලුම්පත් හා ලිපි ලේඛන කටයුතු ඉංගී‍්‍රසි භාෂාවෙන් පමණක් සිදුවන බව සියැසින් දුටු අමාත්‍යවරයා, ඒ අනුව මින් පසු එම ඉල්ලුම්පත් හා ලිපි ලේඛන භාෂා තුනෙන්ම සකස් විය යුතු බවට උපදෙස් දුන්නේය.එමෙන්ම මේ දෙපාර්තමේන්තුවේ දෙමළ හා අරාබි පරිවර්තකයින්ගේ අඩුවක් පැවති බව දුටු අමාත්‍යවරයා රාජ්‍ය භාෂා දෙපාර්තමේන්තුවේ භාෂා පරිවර්තක සංචිතයෙන් ඒ පුරප්පාඩු පියවීමට අවශ්‍ය කටයුතු වහාම සිදුකරන ලෙසටද උපදෙස් දුන්නේය.උතුර – නැඟෙනහිර වැනි දුෂ්කර පළාත්වලින් පැමිණෙන අහිංසක ජනතාව මෙම ආයතනයේ බැහැර සිටින වංචාකාරී තැරැව්කරුවන්ගෙන් ආරක්‍ෂා කර ඔවුන්ට සහනයක් සලසා දීමට ක්‍රියා කිරීම අප කාගෙත් වගකීම හා යුතුකම බව ද අමාත්‍ය වාසුදේව නානායක්කාර මහතා මෙහිදී අවධාරණය කළේය.මෙම අවස්ථාවට ආගමන හා විගමන දෙපාර්තමේන්තුවේ වැඩබලන පාලක ජෙනරාල් සරත් කුමාර, පාලක (පාලන හා ප්‍රතිපත්ති අංශයේ) සෝමා දයාරත්න, සහකාර පාලකවරුන් වන එෆ්. එල්. නසීර්, කේ. ජී. විජේසිරි හා ජාතික භාෂා සමාජ ඒකාබද්ධතා අමාත්‍යාංශ ලේකම් එම්. එස්. වික්‍රමසිංහ යන මහත්ම මහත්මීහු ද එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104297</link>
    <topic>ජනතාවගේ දුක් කඳුළුඅපි හොඳට අඳුනනවා</topic>
    <author>ජයසිරි මුණසිංහ</author>
    <content>අපි පොදු ජනතාවගේ දුක, කඳුළ හොඳට හඳුනන බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා ඊයේ (28) අවධාරණය කෙළේය.දුප්පත්කමින් පීඩාවට පත්වී දිවි ගෙවූ මෑතකදී ගොවිතැන් හා ස්වයංරැකියා වලින් අතමිට සරු කර ගත් යාපනය දිසාවේ දිරිමත් කුඩා කණ්ඩායම් නායිකාවෝ සාදරයෙන් පිළිගැනීමේ උත්සවයේ දී අධිපතිවරයා එසේ කීය.ශ්‍රී ලංකා මහ බැංකු මූලස්ථානයේදී ඊයේ උදේ මේ පිළිගැනීමේ උත්සවය පැවැත්විණි. “සැප පහසුකම් වැඩි, දර්ශනීය මහල් ගොඩනැගිල්ලක සිටියත්, මහ බැංකුවේ අපටත් හොඳට ජනතාවගේ දුක, වේදනාව දැනෙනවා. අපි ඒ නිසාම තමයි මේ රටේ සෑම තැනකම ජීවත්වෙන සෑම දෙනාගේම ජීවිත නඟා සිටුවීමට වැඩපිළිවෙළ ආරම්භ කොට තිබෙන්නේ යැයි” ද අජිත් නිවාඩ් කබ්රාල් මහතා කීය.“මේ රට අපි සැමගේම රට. අපේ අනාගත දරු පරපුරට බොහෝම සාමකාමී සමෘද්ධිමත් රටක් හිමි කර දීම වැඩිහිටි අපගේ වගකීමයි. යුතුකමයි. අතිගරු ජනාධිපතිතුමාගේ නායකත්වයෙන් රට නව ගමනක් යෑමට මුලපුරා තිබෙනවා. අපි උතුරේත් – දකුණේත් බටහිරත් නැගෙනහිරත් කියා කිසිම කෙනකුට භේදයක් නැතිව සලකනවා. අද රටේ ඒ තත්ත්වය ඇතිවී තිබෙනවා ඉතාම පැහැදිලි යැයිද අධිපතිවරයා මෙහිදී පෙන්වා දුන්නේය.“කිසිම භේදයක් නැතිව රටේ සියලු ජනතාවට අපි සලකන බවත්, අපෙන් අවශ්‍ය උදව් මග පෙන්වීම් ඉතා ඕනෑකමින් ඕනෑම කෙනෙකුට ලබාදීමට සූදානම් බවත් ඔබ උතුරට ගිහින් අන් අයට පවසන්නැයිද අධිපතිවරයා මෙහිදී දිරිමත් කාන්තා කණ්ඩායම් නායිකාවන්ගෙන් ඉල්ලීමක් කෙළේය.ශ්‍රී ලංකා මහ බැංකුªªවේ ජ්‍යෙෂ්ඨ නියෝජ්‍ය අධිපති ධර්මා ධීරසිංහ, නියෝජ්‍ය අධිපති ප්‍රියන්ත ප්‍රනාන්දු සහකාර අධිපති ඩබ්ලිව්. එම්. කරුණාරත්න “ප්‍රබෝධනී” වැඩපිළිවෙළේ ක්‍රියාකාරීත්වය භාර මහ බැංකුවේ ප්‍රාදේශීය සංවර්ධන දෙපාර්තමේන්තුවේ උසස් නිලධාරීහු ලංකා බැංකුවේ ප්‍රධානීහු හා යාපනය කුඩා කණ්ඩායම් නායිකාවෝ රැසක් මේ අවස්ථාවට සහභාගී වී සිටියහ.සිංහල හා හින්දු චාරිත්‍රානුකූලව මේ පිරිස පිළිගෙන පෙරහරින් උත්සව අවස්ථාවට කැඳවාගෙන ඒම සිදු කැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104298</link>
    <topic>වසර එකහමාරකට පෙරඅභිරහස් ලෙස වළ දැමූබිලිඳු මළසිරුරක් ගොඩ ගනී</topic>
    <author>එප්පාවල සමූහ බණ්ඩාර ඒකනායක</author>
    <content>එප්පාවල නවෝද්‍යා මාවතේ නිවෙසක් පිටුපස මීට වසර 1 1/2 කට පමණ පෙර වළ දමා තිබූ එක් දින ළදරුවකුගේ මළසිරුරක් තඹුත්තේගම වැඩබලන මහේස්ත්‍රාත් කිත්සිරි ද සිල්වා මහතාගේ උපදෙස් පරිදි එප්පාවල පොලිසිය මඟින් අද දින ගොඩ ගන්නා ලදී. මෙහිදී මියගිය ළදරුවාගේ ඇටකටු කීපයක් පමණක් හමු වී ඇත.ඉකුත් 26 වැනි දින කිසිවකු විසින් අංක 119 ට දෙන ලද ඔත්තුවක් අනුව එප්පාවල පොලිසිිය මගින් විමර්ශන කිරීමේදී මේ ස්ථානය හමුවී තිබේ.මේ නිවෙසෙහි ඉන්ද්රා කුමාරි සහ අනුරුද්ධික විජේසිංහ අඹු සැමි යුවළ සිය දරුවන් තිදෙනා සමඟ ජීවත් වී ඇත. ඉන්ද්රා කුමාරි වරක් රට ගොස් පැමිණි කාන්තාවකි.එසේ පැමිණි දා සිට අඹුසැමියන් අතර ආරාවුල් හටගෙන තිබේ. සිවුවැනි දරුවා ලැබී ඇත්තේ මේ අතරය. උපන් හැටියේ ම මේ දරුවා මැරුවේද ? නැතහොත් මැරුණේද යන කරුණුු සාක්ෂි වලින් පැහැදිලි නොවීය. කෙසේ වුවද මේ සිද්ධියෙන් මාසයකට පමණ පසු යළිත් ඉන්ද්රා කුමාරි රට ගොස් ඇත. දැනට නිවසේ සිටින්නේ සැමියා සහ දරුවන් තිදෙනා පමණි.පවුලේ වැඩිමහල් දරුවා වූ 16 හැවිරිදි දිලීප් මධුසංඛ විසින් යම් යම් කරුණු අනාවරණය කර ඇති අතර ඒ අනුව වැඩිදුර පරීක්ෂණ පැවැත්වීමට මහේස්ත්‍රාත් විසින් පොලිසියට නියෝග කරන ලදී. අධිකරණ වෛද්‍ය විශේෂඥ වෛද්‍යරත්න මහතාද ළදරුවාගේ ඇටකටු පරීක්ෂා කරන ලදී. එප්පාවල පොලිස් ස්ථානාධිපති පොලිස් පරීක්ෂක කුමාරසිරි මහතාගේ මෙහෙයවීම යටතේ නියෝජ්‍ය ස්ථානාධිපති පොලිස් පරීක්ෂක එදිරිසිංහ අපරාධ අංශයේ ස්ථානාධිපති පොලිස් පරීක්ෂක තිලකරත්න මහතා ඇතුළු පොලිස් කණ්ඩායමක් විසින් තවදුරටත් පරීක්ෂණ කරගෙන යති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n1104299</link>
    <topic>අපහාස නඩු විභාගය නිමාවනතුරුලංකා ඊ නිව්ස් තහනම්</topic>
    <author>මල්වාන සමූහ මහානාම විතානගේ</author>
    <content>අධිකරණයට අපහාසයක් වන අන්දමේ ප්‍රවෘත්තියක් ලංකා ඊ නිවුස් වෙබ් අඩවියේ පළ කිරීමේ සිද්ධිය සම්බන්ධව එහි මාධ්‍යවේදී ශාන්ත විජේසූරිය නැමැත්තාට විරුද්ධව නඩු විභාගය ඊයේ පූගොඩ මහේස්ත්‍රාත් හා අතිරේක දිසා විනිසුරු අරවින්ද පෙරේරා මහතා හමුවේ කැඳවූ අවස්ථාවේ එම නඩු විභාගය විමසා අවසන්වනතුරු එම වෙබ් අඩවිය ක්‍රියාත්මක කිරීම තහනම් කරන ලෙසට විදුලි සංදේශ නියාමන කොමිසම් සභාවට මහේස්ත්‍රාත්වරයා නියෝගය කෙළේය.  තවද දැනට රක්ෂිත බන්ධනාගාරගත කර සිටින එම වෙබ් අඩවියේ මාධ්‍යවේදී ශාන්ත විජේසූරිය නැමැත්තා ලබන මස (මැයි) 12 වැනිදා දක්වා තවදුරටත් රක්ෂිත බන්ධනාගාරගත කර තැබීමටද මහේස්ත්‍රාත්වරයා නියෝග කරනු ලැබීය.කිරිඳිවැල පොලිස් අත්අඩංගුවේදී මියගිය පැපිලිවෙල, සියඹලාගහවත්ත පදිංචිව සිටි අමරසිංහ ආරච්චිගේ ඩේවිඩ් නමැති 47 හැවිරිදි අවිවාහක තැනැත්තාගේ මරණය සම්බන්ධව පූගොඩ මහේස්ත්‍රාත් අධිකරණයේ දැනට විභාග වෙමින් පවතින නඩුව සම්බන්ධව අධිකරණයට අපහාස වන ආකාරයට අසත්‍ය ප්‍රවෘත්තියක් එම වෙබ් අඩවියේ පළකිරීමේ චෝදනාව මත මහේස්ත්‍රාත්වරයා විසින් ඉකුත් 21 වැනිදා මොහු අත්අඩංගුවට ගෙන අධිකරණයට ඉදිරිපත් කරන ලෙසට කිරිඳිවැල පොලිස් ස්ථානාධිපතිවරයාට වරෙන්තුවක් නිකුත් කැර තිබිණි.මේ අනුව ඉකුත් 25 වැනිදා එම මාධ්‍යවේදී ශාන්ත විජේසූරිය නමැත්තා අත්අඩංගුවට ගෙන අධිකරණයට ඉදිරිපත් කිරීමෙන් පසුව ඊයේ (28 වැනිදා) දින දක්වා ඔහු රක්ෂිත බන්ධනාගාරගත කරන ලදී. ඊයේ (28 වැනිදා) මේ නඩු විභාගය කැඳවූ අවස්ථාවේ කිරිඳිවැල පොලිස් ස්ථානාධිපති පොලිස් පරීක්ෂක කේ. ඊ. එන්. දිල්රුක් මහතා විසින් මෙම වෙබ් අඩවියේ විකාශනය වු ප්‍රවෘත්තියෙන් අධිකරණයට අපහාසයක් වී තිබෙන බවට එම මාධ්‍යවේදියාට විරුද්ධව චෝදනා පත්‍රයක් ගොනු කෙළේය.සැකකරු වෙනුවෙන් පෙනී සිටි නීතිඥ මංජුල පතිරාජ මහතා අධිකරණයට කරුණු දක්වමින් කීවේ මේ ප්‍රවෘත්තිය එම වෙබ් අඩවියේ පළවීමෙන් පසුව තුන් වතාවක් එම ප්‍රවෘත්තිය නිවැරැදි කැර පළ කළා.දැන් මොහුට විරුද්ධව චෝදනා පත්‍රයක් ගොනුකර තිබෙනවා. එයට ඇප ලබාදිය හැකියි. මොහු මේ ප්‍රවෘත්තිය පළ කළේ අධිකරණයට අපහාසයක් කරන චේතනාවෙන් නෙවෙයි. පරීක්ෂණවලට සහාය ලබා දෙනවා. අධිකරණය මගහැර යන්නේ නැහැ. වරද පිළිගෙන තිබෙනවා. ඒ නිසා මොහුට ඇප ලබා දෙන්න.පූගොඩ නීතිඥ සංගමය වෙනුවෙන් අධිනීතිඥ පීටර් මෙන්ඩිස් මහතා කියා සිටියේ මොහු අධිකරණයට අපහාසයක් කර තිබෙනවා. එය නිවැරැදි කර විකාශනය කිරීමෙන් හා වරද පිළිගැනීමෙන් පමණක්ම එම චෝදනාවෙන් නිදහස් වන්නේ නැහැ.විදුලි සංදේශ නියාමන කොමිසම් සභාව වෙනුවෙන් පෙනී සිටි පැවැසුවේ මේ ප්‍රවෘත්තිය එම නීතිඥ ලාල් කුලරත්න මහතා,වෙබ් අඩවියේ පළවීමෙන් අපැහැදිලි ස්වභාවයක් පැන නැගී තිබෙනවා. නමුත් සෑමවිටකම මෙම කොමිසම කටයුතු කරන්නේ අධිකරණයේ ගෞරවය ආරක්ෂා වන ආකාරයටයි. ඒ නිසා මේ ප්‍රවෘත්තිය සම්බන්ධවත් අපි ඒ ආකාරයට කටයුතු කරනවා.මෙහිදී සියලු පාර්ශ්වයන්ගෙන් ඉදිරිපත් වූ කරුණු සලකා බැලූ මහේස්ත්‍රාත්වරයා මේ ප්‍රවෘත්තිය විකාශනය වීමෙන් අධිකරණයට අපහාසයක් හා අගෞරවයක් සිදුවී තිබෙන බවට පෙනී යන නිසා මේ නඩු විභාගය විමසා අවසන් වනතුරු එම වෙබ් අඩවිය ක්‍රියාත්මක කිරීම තහනම් කරන ලෙසට විදුලි සංදේශ නියාමන කොමිසම් සභාවට නියෝග කරමින් එම ප්‍රවෘත්තිය සැපයු එහි මාධ්‍යවේදී ශාන්ත විජේසූරිය නැමැත්තා තවදුරටත් ලබන මස 12 වැනිදා දක්වා රක්ෂිත බන්ධනාගාරගත කිරීමට නියම කෙළේය.සැකකරු වෙනුවෙන් නීතිඥවරුන් වන බණ්ඩාර ඒකනායක, සේනක පෙරේරා හා නාමල් රාජපක්ෂ යන මහත්වරුද පෙනී සිටියහ.වැඩිදුර විභාගය ලබන මස 12 වැනි දිනට කල්තැබිණි. .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042924</link>
    <topic>දරුස්මාන් වාර්තාව නීති විරෝධීයි</topic>
    <author>මහින්ද අලුත්ගෙදර</author>
    <content>දරුස්මාන් වාර්තාව නීති විරෝධී මෙන්ම, සදාචාර සම්පන්න නොවන හා පදනම් විරහිත වාර්තාවක් බව ශ්‍රී ලංකා රජය අවධාරණය කරයි. මෙම වාර්තාව එක්සත් ජාතීන්ගේ සංවිධානයේ ලියවිල්ලක් ලෙස රජය කිසි විටෙකත් පිළිනොගන්නා අතර එය කිසියම් රාජ්‍යයකින් හෝ ජාත්‍යන්තර මට්ටමේ සංවිධානයකින්  අනුමත කිරීමක් නොවන බව විදේශ කටයුතු ඇමැති මහාචාර්ය ජී. එල්. පීරිස් මහතා ප්‍රකාශ කළේය.දරුස්මාන්ගේ වාර්තාව සම්බන්ධයෙන් රජයේ ස්ථාවරය පැහැදිලි කිරීමේ අරමුණින් විදේශ රටවල තානාපතිවරුන් හා මහ කොමසාරිස්වරුන් දැනුවත් කිරීම සඳහා විදේශ කටයුතු අමාත්‍යාංශයේදී ඊයේ (28) පැවැති විශේෂ සාකච්ඡාවකදී ඇමැතිවරයා මේ බව අනාවරණය කළේය. මෙම වාර්තාවේ මූලික අඩුපාඩු හා රටට අහිතකර තත්ත්වයන් මෙන්ම ද්වේශ සහගත අරමුණු සම්බන්ධයෙන් මෙහිදී රාජ්‍යතාන්ත්‍රික නිලධාරීන් දැනුවත් කළහ.මෙවැනි වැරදි පවතින්නේ අදාළ වාර්තාවේ කරුණුවල පමණක් නොවන බව කී විදේශ කටයුතු ඇමැතිවරයා, එවැනි තීරණවලට පැමිණීම සඳහා යොදාගන්නා ලද ක්‍රමවේදයන් ද වැරදි සහගත බව පැවසීය. කෙසේ වුවද මේ වාර්තාව එක්සත් ජාතීන්ගේ මහ ලේකම් බෑන් කී මූන්ට උපදෙස් ලබා ගැනීම සඳහා ඔහුගේ අභිමතය පරිදි සකස් කළ එකක් බව ද මහාචාර්ය ජී. එල්. පීරිස් මහතා සඳහන් කළේය.මහාචාර්ය ජී. එල්. පීරිස් මහතා මෙහිදී කළ සම්පූර්ණ කතාව හෙට (30) “දිනමිණ” පත්‍රයේ පළවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042925</link>
    <topic>සම්බුද්ධත්ව ජයන්තිය සමරා මුද්දර 6ක් නිකුත් කිරීම අද</topic>
    <author>උපාලි කරුණාරත්න</author>
    <content>දෙදහස් හයසීය සම්බුද්ධත්ව ජයන්ති සැමරුම වෙනුවෙන් සමරු මුද්දර හයක් අද (29) නිකුත් කෙරේ.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් තැපැල් සේවා ඇමැති ජීවන් කුමාරතුංග මහතාගේ සහභාගීත්වයෙන් කොළඹ මාළිගාකන්ද විද්‍යෝදය පිරිවෙන් විහාරයේදී පස්වරුවේ මෙම මුද්දර එළිදැක්වීමේ උළෙල පැවැත්වේ.එක් මුද්දරයක වටිනාකම රුපියල් 5කි. ප්‍රධාන තේමාවන් හයක් යටතේ මෙම මුද්දර නිර්මාණය කර ඇත. මෙම අවස්ථාව සඳහා නායක හිමිවරුන්, මහා සංඝරත්නය ඇතුළු මැති ඇමැතිවරුන් සහභාගි වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042926</link>
    <topic>කුලියට ලියන තුන්දෙනෙක් වෙනුවෙන්එක්සත් ජාතීන්ගේ සම්පත් විනාශ කළා</topic>
    <author/>
    <content>එක්සත් ජාතීන්ගේ සංවිධානයේ ලේකම්ට භාර දී ඇති වාර්තාව සකස් කළේ එ. ජා. සංවිධානයට සම්බන්ධ අය නොව කොන්ත්‍රාත් ලියන්නන් බව අමාත්‍ය ඩග්ලස් දේවානන්දා මහතා ප්‍රකාශ කරයි.මහ ලේකම් විසින් කුලියට යොදා ගත් අයගේ අරමුණ ශ්‍රී ලංකාව සහ ශ්‍රී ලංකාවේ ආරක්‍ෂක හමුදා විනාශ කිරීම බව ද ඒ මහතා කියා සිටී.ඉන්දුනීසියාවේ මර්සුකි දරුස්මාන්, දකුණු අපි‍්‍රකාවේ යැස්මින් සුකී, එක්සත් ජනපදයේ ස්ටීවන් රැන්ටර් මෙම වාර්තාව ලියන්නට යොදා ගනිමින් මහ ලේකම්වරයා එක්සත් ජාතීන්ගේ සංවිධානයේ සම්පත් හා වටිනා අරමුදල් නාස්ති කර ඇති බව ද ඩග්ලස් දේවානන්දා මහතා කියයි. ඒසියන් ට්‍රිබියුන් වෙබ් අඩවියට එසේ ප්‍රකාශ කරන ඇමැතිවරයා, මෙම ලියන්නන් යොදාගෙන ඇත්තේ සමහර රටවල් හා සංවිධාන සතුටු කිරීමට බවත්, ඒ මගින් මහ ලේකම් තනතුරට යළි පත්වීමට බවත් දේවානන්දා මහතා කියයි.”මම වසර 15 ක් ශ්‍රී ලංකා ආරක්‍ෂක හමුදාවට එරෙහිව අවි දරා සිටියෙමි. ඒ මගේ ජනතාවගේ අයිතීන් දිනා ගැනීමටය. පසුව මම ප්‍රජාතන්ත්‍රවාදී දේශපාලන ධාරාවට පිවිසියෙමි. දරුස්මාන් වාර්තාවේ කියන පරිදි මගේ ජනතාව මරා දැමුවේ නම් එයට එරෙහිව ප්‍රජාතන්ත්‍රවාදී සාධාරණය වෙනුවෙන් නැඟී සිටින්නෙමි” යයි අමාත්‍යවරයා කියයි.ප්‍රභාකරන්ගේ දේශපාලනය බිඳවැටීමෙන් එල්. ටී. ටී. ඊ. ය අහිංසක සිවිල් වැසියන් දහස් ගණනක් රටට අහිමි කළේය. ගතවූ වසර 30 ඇතුළත උතුරේ සහ නැඟෙනහිර අහිංසක දෙමළ වැසියන් 70,000 ක් මරා දැමීමට වගකිවයුතු බව ද ඒ මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042927</link>
    <topic>සම්බුද්ධත්ව ජයන්ති බැති ගී තැටි පාසල්වලට</topic>
    <author>අසේල කුරුළුවංශ හා එස්.කේ. සමරනායක</author>
    <content>සම්බුද්ධත්ව ජයන්තිය නිමිත්තෙන් සම්බුද්ධත්ව ජයන්ති ගීතය හා සම්බුද්ධත්ව ජයන්ති බැති ගී ගායනා අඩංගු සංයුක්ත තැටි පාසැල්වලට බෙදා දීමේ ජාතික උත්සවය මැයි මස 2 දින තෛ‍්‍රනිකායික මහා නායක ස්වාමීන්ද්‍රයන් වහන්සේලාගේ ප්‍රධානත්වයෙන් මහනුවර ධර්මරාජ විදුහලේ දී පැවැත්වෙයි. අගමැති දි.මු. ජයරත්න, අධ්‍යාපන ඇමැති බන්දුල ගුණවර්ධන නියෝජ්‍ය අධ්‍යාපන ඇමැති විජිත් විජයමුණි සොයිසා, මධ්‍යම පළාත් මහ ඇමැති සරත් ඒකනායක යන මහත්වරුන් ඇතුළු පිරිසක් මේ අවස්ථාවට සහභාගි වීමට නියමිතය.සම්බුද්ධත්ව ජයන්තියට පිළිවෙතින් පෙළ ගැසෙමු යන තේමාව යටතේ පාසැල් මට්ටමින් පවත්වන මෙම ජාතික උත්සවය සඳහා මධ්‍යම පළාතේ සියලුම පාසල් නියෝජනය කරමින් සිසු සිසුවියන් සහභාගිවන බව ධර්මරාජ විද්‍යාලයේ විදුහල්පති එස්.එම්’ කීර්තිරත්න මහතා පවසයි.  සම්බුද්ධත්ව ජයන්ති ගීතය හා සම්බුද්ධත්ව ජයන්ති බැති ගී ගායනාවන් මෙදින පාසල් දරුවන් විසින් සජීවීව ඉදිරිපත් කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042923</link>
    <topic>මහින්ද රාජපක්ෂ රජය බිඳ දමා රූකඩ පාලකයකු ගෙන ඒමට ප්‍රබල අන්තර්ජාතික මෙහෙයුමක් ක්‍රියාත්මකයි</topic>
    <author>චන්දිමා එදිරිමාන්න</author>
    <content>යුද්ධය අවසන් වීමත් සමඟ රට තුළ ඇති සාමය හා ස්ථාවරභාවය නැතිකොට මහින්ද රාජපක්ෂ රජය බිඳ දමා රූකඩ පාලකයකු ගෙන ඒමට අන්තර්ජාතික වශයෙන් ප්‍රබල මෙහෙයුමක් ක්‍රියාත්මක වන බව, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති, ජාතික නිදහස් පෙරමුණේ නායක විමල් වීරවංශ මහතා පැවැසීය.එම ප්‍රබල මෙහෙයුමට එරෙහිව සියලු දේශපාලන පක්ෂ පුළුල් එකමුතුවක් තුළින් කටයුතුª කිරීම අවශ්‍යය බවද හෙතෙම පැවැසීය.බත්තරමුල්ල ජාතික නිදහස් පෙරමුණේ ප්‍රධාන කාර්යාලයේදී ඊයේ (28) පැවැති මාධ්‍ය හමුවට එක්වෙමින් එහි නායක ඇමැති විමල් වීරවංශ මහතා එසේ පැවැසීය.එහිදී විමල් වීරවංශ මහතා මෙසේද කීය. එක්සත් ජාතීන්ගේ සංවිධානයේ මහලේකම් බෑංකී මූන් හා ඔහුගේ ත්‍රී ඉඩියට්ලා ඉදිරිපත් කළ වාර්තාව ඔවුන්වත් නොබලයි ලෝකයට ඉදිරිපත් කළේ. එම දරුස්මාන්ගේ වාර්තාව මගින් ශ්‍රී ලංකා රජයට ද්වේශ සහගත ලෙස පහර එල්ල කරමින් අන්තර්ජාතික ප්‍රචාරයක් ලබා දුන්නා ශ්‍රී ලංකා රජයට එරෙහිව. ලංකාවේ ඉදිරි ගමනටයි එම පහර එල්ල කර ඇත්තේ. අපි ජාතික නිදහස් පෙරමුණ මේ වාර්තාව ගැන කලින්ම කිව්වා විතරක් නෙමෙයි ඊට එරෙහිව විරෝධතා පැවැත්වුවා. නමුත් එදා අපිට හිනාවුණ අයට අද පිළිගන්න සිදුවෙලා තියෙනවා මේ වාර්තාව සිදුකරන විනාශය ගැන.මේ වාර්තාව රට විනාශ කරන ඉදිරි ක්‍රියාමාර්ග රැසක මූලාරම්භයක්.යුධ අපරාධ සිදුකලා කියලා ශ්‍රී ලංකාවට එරෙහිව පරීක්ෂණ කරන්න දරුස්මාන්ගේ වාර්තාව යොදා ගෙන තිබෙනවා.බෑංකී මූන් උත්සාහ කෙළේ මෙය එක්සත් ජාතීන්ගේ වාර්තාවක් කියලා ලෝකයට පෙන්වන්න. මේ සියල්ලම ඔහුගේ ධුර කාලය දීර්ඝ කර ගන්න ඇමෙරිකා එක්සත් ජනපදය සමඟ එක්ව ගසන ගැට.ඔහුට බෑ ආරක්ෂක මණ්ඩලයේ යෝජනාවක් සම්මත කරගෙන ශ්‍රී ලංකාවට එරෙහිව පරීක්ෂණය කරන්න ඔහු ඒ නිසා ත්‍රී ඉඩියට් රිපෝට් එක පාවිච්චි කරලා ශ්‍රී ලංකාව අපකීර්තියට පත්කළා. යුද්ධය පැවැති කාලයේදී එක්සත් ජාතීන්ගේ සංවිධානයට අයත් ශ්‍රී ලංකාව තුළ ඇති ආයතන තම රාජකාරිය හරියට ඉටුකළාද කියලා වෙනම වාර්තාවක් දාන්න ඉඩ තියෙනවා.එමගින් මීට වඩා තවත් ප්‍රශ්න ඇතිවේවි. දරුස්මාන් දුෂ්ට වැඩ කරලා රටවල් විනාශ කරන කෙනෙක් ලෙස ප්‍රසිද්ධයි. සෙසු දෙදෙනාත් කොටි සංවිධානයට සම්බන්ධකම් කියූ අයයි.කොටින්ට විරුද්ධ ජනාධිපති මහින්ද රාජපක්ෂ මහතා යුද්ධය මෙහෙයවලා කොටි විනාශ කරලා රටට සාමය දිනා දීලා කළ දේ පිළිබඳව ඔවුන් සිටින්නේ වෛරයෙන්. එම නිසා එම යුද්ධය ගැන වෛරසහගත වාර්තාව ඉදිරිපත් කළා.රට ස්ථාවර වෙමින්, සාමය තුළ ඉදිරියට යන ගමන වළක්වාලන්නටත් ඔවුන් අභිමත පරිදි ක්‍රියාකරන රූකඩ පාලකයෙකු මෙරටට පත් කරන්නටත් ඔවුන් බලාපොරොත්තු වෙනවා. ඒ සඳහා කැමති දේශීය ඒජන්තයෝ එ.ජා.ප.යේත්, ජ.වි.පෙ.ත් ඉන්නවා.ලෝකය සිවිල් වැසියන් වැඩියෙන්ම ආරක්ෂා කර සිදුකළ එකම යුද්ධය මේ රටේ පැවැති යුද්ධයයි. එය සියලුදෙනාම දන්නවා. යුද්ධය මානව අයිතිවාසිකම් රකිමින්, ජීවිත හානි අවම කරමින්, සිදුකළා. පිරබාහරන්ගේ අම්මාව පවා ආරක්ෂා කළා. එහෙම කරපු එකම යුද්ධය මෙයයි.මෙම යුද්ධයේදී මානව අයිතිවාසිකම් උපරිමයෙන් රැකගත් බව බටහිර අධිරාජ්‍යවාදී සියලුදෙනාම දන්නවා.මෙම මාධ්‍ය හමුව සඳහා ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042910</link>
    <topic>හොර හරක් වෙළෙඳාම් කළ 4ක ගෙන් දෙදෙනෙක් දැලේ  </topic>
    <author>අනුරාධපුර - මධ්‍යම විශේෂ</author>
    <content>හොර හරක් වෙළෙඳාමේ නිරතව සිටි පුද්ගලයන් සිවු දෙනකුගෙන් දෙදෙනකු අනුරාධපුර, තැම්මැන්නාපුර, සඳගම ප්‍රදේශ වාසීන් විසින් පෙරේදා (27) අල්ලාගෙන පරීක්ෂණ සඳහා අනුරාධපුර මූලස්ථාන පොලිසියට බාරදී ඇත.මේ ජාවාරම්කරුවන් පිරිස කුඩා ට්‍රක් රථයකින් සඳගම ප්‍රදේශයට පැමිණ ගවගාල්වල සිටි ගවයන් සිවුදෙනකු පටවාගෙන යද්දී අභය පුර ප්‍රදේශයේ පදිංචි කරුවෙකු මේ සිද්ධිය දැක සඳගම පදිංචි ගවගාල් හිමියකුට මේ බව දන්වා ඇත.වහාම ක්‍රියාත්වක වූ සඳගම ගවගාල් හිමියන් අභයපුර ප්‍රදේශය වටකර ඇත. ගවයන් පටවාගෙන ගිය කුඩා ට්‍රක්රථය මාර්ගයක එරී ගොඩ ගැනීමට උත්සහ දරමින් සිටි සැකකරුවන් පිරිස ගම්වාසීන්ගේ ග්‍රහණයට නතුවී ඇත. ඒ අවස්ථාවේ ගවයන් සොරකමේ පැමිණි දෙදෙනකු ගම්වාසීන්ගෙන් මිදී පලාගොස් ඇත.ජාවාරම මෙහෙයවූ පුද්ගලයා හා තවත් පුද්ගලයකු ගම්වාසීන්ගේ ප්‍රහාරයට ලක්ව ඇති බව ද අනුරාධපුර පොලිසිය පවසයි.ප්‍රහාරයට ලක්වූ එක් අයකු ශල්‍යකර්මයකට භාජනය කර ඇති බවත්, පොලිසිය පවසයි. අත්අඩංගුවට පත් දෙදෙනා අනුරාධපුර නාච්චාදූව ප්‍රදේශයේ පදිංචි කරුවන් ය.පසුගිය මාස හතරේදී සඳගම ප්‍රදේශයේ ගවයින් 40 දෙනෙකු පමණ අතුරුදන්ව ඇති බවත්, මේ හේතුව නිසා හොර හරක් වෙළෙඳුන් අල්ලා ගැනීමට දිනපතා අවදියෙන් සිටි බවත් ගවගාල් හිමියෝ පැවැසූහ.සිද්ධිය සම්බන්ධයෙන් අනුරාධපුර මූලස්ථාන පොලිසිය වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042911</link>
    <topic>පියා මැරූ කොස්තාපල් රිමාන්ඩ්</topic>
    <author>අනුරාධපුර මධ්‍යම විශේෂ</author>
    <content>පියා ඝාතනය කළ බවට සැකපිට අත්අඩංගුවට ගෙන අධිකරණයට ඉදිරිපත් කළ කොස්තාපල් පුතෙකු ලබන මස (04) දක්වා රක්ෂිත බන්ධනාගාර ගත කරන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු දර්ශිකා විමලසිරි මෙනවිය නියෝග කළාය.රක්ෂිත බන්ධනාගාරගත කෙරුණේ මිහින්තලය පොලිසියට අනුයුක්තව සේවය කළ පොලිස් කොස්තාපල් යාය එක, වම් ඉවුර, පාසල් පෙදෙස, මහකනදරාව පදිංචි වේලාගේ ශාන්ත විමලරත්නයි.සැකකරු ඉකුත් 25 දා පියා සමඟ ඉඩමක ආරවුලක් ඇති කරගෙන බහින් බස් වීමක් සිදුකර ගෙන ඇත. පියා වැරෙන් තල්ලු කිරීම නිසා ඇදවැටී හිසට තුවාල සිදුවී මරණය සිදුවන්නට ඇති බව මිහින්තලය පොලිසිය අධිකරණයට දැන්වීය.අනතුරෙන් ජීවිතක්ෂයට පත්වූයේ මහකනදරාව යාය එක පදිංචි සය දරු පියෙකු වු බුත්සරණගේ වේලා (65) යන අයයි.මිහින්තලය පොලිසියේ ස්ථානාධිපති සුජීව සිරිවර්ධන මහතාගේ උපදෙස්මත අපරාධ විමර්ශන අංශයේ ස්ථානාධිපති ආර්. එම්. අයි. බී. රත්නායක මහතාගේ මෙහෙයවීමෙන් පො. කො. මිලාන් අධිකරණයට කරුණු කීහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042912</link>
    <topic>පෙම්වතා සමඟ දෙවතාවක් පලාගියපාසල් සිසුවිය අත්අඩංගුවට</topic>
    <author>මාතලේ දිස්ත්‍රික් සමුහ</author>
    <content>සිය පෙම්වතා සමඟ දෙවැනි වරටත් පලායමින් සිටි 17 හැවිරිදි පාසල් සිසුවියක් ඉකුත් 27 වන දින රාත්‍රී දඹුල්ල පොලිසිය මගින් අත්අඩංගුවට ගෙන ඇත.මොවුන් සැකකටයුතු ලෙස ත්‍රීරෝද රථයක සිටියදී පොලිසිය විසින් ප්‍රශ්න කිරීමෙන් පසු සියලු තොරතුරු අනාවරණය කර ගැනීමට හැකිව තිබේ.මේ සිසුවිය පසුගිය වසරේ පැවති අ. පො. ස සාමාන්‍ය පෙළ විභාගයෙන් ඒ 9 ක සමාර්ථයක් ලබාගෙන ඇත. ඇයගේ පෙම්වතා පාවහන් වෙළෙඳ සලක සේවකයකු බව ද පොලිස් පරීක්ෂණවලදී හෙළිවී තිබේ. අනතුරුව මොවුන්ගේ මවුපියන් පොලිසියට කැඳවා තදින් අවවාද කිරීමෙන් පසු මේ සිසුවිය මවුපියන්ට බාරදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042913</link>
    <topic>ජල මණ්ඩලයේ ලොක්කෙක් හොරෙන් වතුර අරන් කොටුවෙලා</topic>
    <author>සුරන්ජිත් පෙරේරා</author>
    <content>තම දෙමහල් නිවසට අයථා ලෙස ජලය ලබා ගත් රත්මලාන ජලසම්පාදන මණ්ඩලයේ උසස් නිලධාරියෙකුගේ නිවස ජලසම්පාදන මණ්ඩලයේ විශේෂ වැටලීම් ඒකකයේ නිලධාරීන් විසින් ඊයේ වටලා ඇත.ජලසම්පාදන මණ්ඩලයෙන් සපයා ඇති ජල මනුවට හසු නොවන ආකාරයෙන් මනුවට ඉදිරියෙන් සවිකර තිබූ මි. මී. 25 ජල නළයක් අයථා ලෙස සම්බන්ධ කොට වසර 20 තිස්සේ මෙම ජල වංචාව කර ඇති බව එම වැටලීම් ඒකකය පැවැසීය.මොරටුව විශේෂ වැටලීම් ඒකකයේ ප්‍රධාන දොරටුවට නුදුරින් මෙම උසස් නිලධාරියාගේ නිවස පිහිටා ඇති අතර අයථා ලෙස ජල නළය සවි කළ ස්ථානය කොන්ක්‍රීට් තට්ටුවකින් ආවරණය කර තිබී ඇත. මහත් පරිශ්‍රමයකින් කොන්ක්‍රීට් තට්ටුව කඩා පරීක්‍ෂා කිරීමේදී මෙම අයථා ජල සැපයුම සොයා ගැනීමට හැකි වූ බවද වැටලීම් අංශය පැවසීය.සාමාන්‍ය ජනතාව අයථා ලෙස ජලය ලබා ගත් විට ඔවුන් අධිකරණය හමුවට පමුණුවා විශාල ලෙස දඩ නියම කරන බවත්, නමුත් ජලසම්පාදන මණ්ඩලයේ ඇතැම් උසස් නිලධාරීන් මහා පරිමාණයෙන් ජල සොරකම් කිරීම සම්බන්ධයෙන් මණ්ඩලය නිහඬ පිළිවෙතක් අනුගමනය කිරීම සම්බන්ධයෙන් මණ්ඩලයේ උසස්ම නිලධාරියෙකුට ජනමාධ්‍යවේදියෙකුගෙන් ලැබුණු පැමිණිල්ලක් මත මෙම උසස් නිලධාරියාගේ නිවසේ ජල සම්බන්ධතාව පරීක්‍ෂා කිරීමේදී ජල සොරකම හෙළිකර ගැනීමට හැකි වූ බවද, විශේෂ වැටලීම් ඒකකයේ වැටලීම් බාර ප්‍රධාන නිලධාරි සරත් වීරසිංහ මහතා පැවසීය.මේ සම්බන්ධයෙන් ජලසම්පාසන මණ්ඩලයේ සභාපති කරුණාසේන හෙට්ටිආරච්චි මහතාගෙන් කළ විමසීමකදී ඒ මහතා ප්‍රකාශ කළේ මේ සම්බන්ධයෙන් දැඩි ක්‍රියාමාර්ග ගැනීම සඳහා අවශ්‍ය උපදෙස් ලබා දී ඇති බව. ඕනෑම උසස් නිලධාරියෙකුගේ නිවසකට අයථා ලෙස ජලය ලබාගෙන ඇත්නම් ඒ සම්බන්ධයෙන් නීතිමය පියවර ගැනීම සඳහා වැටලීම් අංශයේ නිලධාරීන්ට දැඩිව උපදෙස් දී ඇති බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042914</link>
    <topic>බිරිය හැර ගියැයිවහ බී දිවි නසාගෙන</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>තම බිරිය තමා අතහැර ගොස් සිටීම නිසාත් තම දරුවන් දෙදෙනාගේ කටයුතු හරි හැටි කිරීමට නොහැකි නිසාත් සිත කලකිරීමට පත් වූ දෙදරු පියෙක් කෘමිනාශක වර්ගයක් පානය කිරීමෙන් දිවිනසා ගැනීමේ සිද්ධියක් අඟුරුවාතොට පොලිසියෙන් වාර්තාවේ.මෙසේ මියගොස් ඇත්තේ අඟුªරුවාතොට රෙමුණ පදිංචි කිදෙල්පිටියගේ සමන් වසන්ත නැමැති (30) දෙදරු පියෙකි.මෙම මරණය සම්බන්ධයෙන් අඟුරුවාතොට පොලිසිය මගින් කරනු ලැබූ පරීක්ෂණයේදී හෙළි වී ඇත්තේ මියගිය අය කුලී වැඩ කරමින් නිතර බීමත්ව කල්ගත කරනු ලැබූ අයෙකු බවයි. මෙම මරණය සම්බන්ධයෙන් ගල්පාත හදිසි මරණ පරීක්ෂක වෛද්‍ය දීපාල් ඖෂධරත්න මහතා ඉදිරියේදී පැවති හදිසි මරණ පරීක්ෂණයේ දී සාක්ෂිකයක් දුන් මියගිය අයගේ දියණිය කුමුදු නිසංසලා දැරිය (16) සාක්ෂි දුන්නාය.වෛද්‍ය පරීක්ෂණයේ වාර්තාව හා ලද සාක්ෂි අනුව මෙය සිත්තැවුලක් හේතුකොට ගෙන කෘමිනාශක වර්ගයක් බීමෙන් සිදුකර ගත් සියදිවි නසා ගැනීමත් බවට හදිසි මරණ පරීක්ෂක දීපාල් ඖෂධරත්න මහතා තීරණය කෙළේය.අගුරුවාතොට පොලිස් ස්ථානාධිපති අජිත් කුමාර මහතාගේ උපදෙස් පරිදි පොලිස් සැරයන් ගුණපාල (41145) මහතා සාක්ෂි මෙහෙය වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042915</link>
    <topic>ත්‍රිරෝද රථයක වෑන් රියක් ගැටීමෙන්මාස 20ක බිලිඳියක් මරු දකී</topic>
    <author>මීරිගම විශේෂ පුෂ්පකුමාර මල්ලවආරච්චි සහ වතුපිටිවල එස්.යූ.ඩබ්ලියු.කේ.ජයවර්ධන</author>
    <content>කොළඹ මහනුවර මහා මාර්ගයේ නිට්ටඹුව හොරගොල්ලේදී නවතා තිබූ ත්‍රිරෝද රථයක වෑන් රථයක් ගැටීමෙන් සිදු වූ අනතුරින් බරපතළ තුවාල ලබා ප්‍රතිකාර ලබමින් සිටි මාස 20ක් වයසැති දරුවකු පෙරේදා 27 වතුපිටිවල රෝහලේ දී මරණයට පත්ව ඇතැයි නිට්ටඹුව පොලිස් රථවාහන අංශය කියයි.මෙසේ මිය ගියේ ගලහ දෙල්තොට ගෝනාගොඩ පදිංචිව සිටි ඥානකුමාරී සංජීවනී නැමැති දරුවෙකි.මේ දරුවා ඔහුගේ මවුපියන් ඇතුළු පස් දෙනෙකු පසුගිය 18 වැනිදා ත්‍රිරෝද රියෙන් කොළඹ බලා යන අතරතුර රථය හොරගොල්ලෙ පාර අයිනේ නවතා තිබියදී ඉදිරියෙන් ආ වෑන් රියක් එහි ගැටීමෙන් රියේ සිටි පස් දෙනාම තුවාල ලබා වතුපිටිවල රෝහලට ඇතුළත් කරනු ලැබීය. සෙසු පිරිස සුවය ලබා පිටව ගිය අතර බරපතළ තත්ත්වයේ පසුවූ දරුවා කොළඹ ජාතික රෝහලට මාරු කර යවනු ලැබීය. එහිදී ප්‍රතිකාර ලබාදීමෙන් පසු යළි වතුපිටිවල රෝහලට ගෙන එනු ලැබූ දරුවා ඊයේ මිය ගොස් ඇත.මරණ පරීක්ෂණයෙන් පසු දරුවාගේ සිරුර මවුපියන්ට බාරදීමටත්, වෑන් රියදුරා අධිකරණයට ඉදිරිපත් කිරීමටත් පොලිසිය කටයුතු යොදා තිබිණි. නිට්ටඹුව පොලිස් රථවාහන අංශයේ ස්ථානාධිපති උප පොලිස් පරීක්ෂක එම්.ඒ.එස්.සුසන්ත මහතාගේ මෙහෙයවීම මත පොලිස් කොස්තාපල් දිනේෂ් ඇතුළු නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042916</link>
    <topic>වෛද්‍යවරියට පහර දුන්නැයිමහජන සෞඛ්‍ය පරීක්ෂක රිමාන්ඩ්</topic>
    <author>පොතුවිල් විශේෂ හා සෙන්ට්‍රල් කෑම්ප් සමූහ</author>
    <content>වෛද්‍යවරියකට පහර දුන්නා යැයි කියන මහජන සෞඛ්‍ය පරීක්ෂකවරයෙක් පොතුවිල් දිස්ත්‍රික් අධිකරණයට ඉදිරිපත් කිරීමෙන් පසු දින දහහතක් දක්වා රක්ෂිත බන්ධනාගාර ගතකොට ඇත.අප්‍රේල් 27 වැනි බදාදා ලාහුගල ග්‍රාමීය රෝහලේ වෛද්‍ය හේමමාලි සුදර්ශිකා පීරිස් මහත්මිය සේවයේ යෙදී සිටින අවස්ථාවේදී මහජන සෞඛ්‍ය පරීක්ෂක අමිල සුරංග නැමති අය අනවසරව ඇතුළුවී ඇයට තර්ජනය එල්ලකොට ඇතැයි පැවසේ.ඒ අවස්ථාවේ රෝහලෙන් පිටත්වී යන ලෙසට මහජන සෞඛ්‍ය පරීක්ෂකවරයාට වෛද්‍යවරිය පවසා ඇත.එහිදී වෛද්‍ය හේමමාලි සුදර්ශිකා පීරිස්ට මහජන සෞඛ්‍ය පරීක්ෂක අමිල සුරංග පහර දී ඇතැයි පැවසේ.එම වෛද්‍යවරිය ප්‍රතිකාරය සඳහා අම්පාර රෝහලේ රැඳී ප්‍රතිකාර ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042917</link>
    <topic>මඩකළපු කලුදාවලෙයි අඩි 15ක කිඹුලෙක්</topic>
    <author>මඩකළපු සමූහ - ජවුෆර් කාන්</author>
    <content>මඩකළපු, කලුදාවලෙයි ප්‍රදේශයේ අඩි 15ක් දිගැති විශාල කිඹුලෙකු ඊයේ (28) පොලිසිය විසින් අල්ලා ගෙන ඇත.කලුදාවිලෙයි ගම්මානයට හදිසියෙන්ම ඇතුළු වූ මේ කිඹුලා නිසා මහ ජනතාව විශාල කළබලයට ලක් වූහ.මහ ජනතාව කිඹුලා අල්ලා බැඳ තැබූ පසු දිස්ත්‍රික් වන සත්ත්ව දෙපාර්තමේන්තු නිලධාරීන් ස්ථානයට පැමිණ කිඹුලා ගෙන ගියහ.වන නිලධාරින් විසින් කිඹුලා මඩකළපු කළපුවට නිදහස් කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042918</link>
    <topic>ගසක් කඩා වැටීකලවාන මග අවහිරවේ</topic>
    <author>රත්නපුර දිසා විශේෂ - නිරෝෂන පෙරේරා</author>
    <content>මහ වර්ෂාව නිසා නිවිතිගල සතිපොළ අසල මාර්ගයට ගසක් කඩා වැටීමෙන් රත්නපුර කලවාන ප්‍රධාන මාර්ගයේ වාහන ගමනාගමනයට බාධා සිදුවිය.ඊයේ (28) උදේ වරුවේ පැය දෙකක් පමණ මේ තත්ත්වය පැවතුණි. පසුව ගස කපා ඉවත් කෙරිණි. මාර්ග බාධා තිබියදී විකල්ප මාර්ග භාවිත කරමින් වාහන ගමන් කිරීමට අවශ්‍ය කටයුතු යෙදූ බව නිවිතිගල පොලිසිය කියයි.උදෑසන පාසල් බස්රථ හා වෑන් රථවල ගමන්ගත් සිසුන් හා මගීහු විශාල පිරිසක් මේ නිසා අපහසුතාවට පත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042919</link>
    <topic>ඇබෝස්ලි වතුයායේටැංකියකට වැටී දරුවෙක් මරුට</topic>
    <author>අසේල කුරුළුවංශ</author>
    <content>හැටන් ඇබෝස්ලි වතුයායේ ජල ටැංකියකට වැටී හත් හැවිරිදි පිරිමි ළමයකු පෙරේදා (27) මියගොස් ඇත. මියගොස් ඇත්තේ වතු කම්කරු පවුලක සුරේන්ද්‍ර කුමාර් නැමැති දරුවෙකි.ජල ටැංකියට බාල්දියක් දමා වතුර ගැනීමට උත්සාහ කළ අවස්ථාවේ අඩි හතක් පමණ උස ජල ටැංකියකට දරුවා වැටී තිබෙන බව පොලිස් පරීක්‍ෂණ මගින් අනාවරණය වී තිබේ.ජල ටැංකියට වැටී ඇති දරුවා ප්‍රදේශවාසීන් විසින් දික්ඔය රෝහලට ඇතුළත් කැර ඇති නමුත් ඒ වන විටත් දරුවා මියගොස් සිට ඇත. සිද්ධිය පිළිබඳ හැටන් පොලිස් අධිකාරි රවිචන්ද්‍රසිංහ මහතාගේ මෙහෙයවීමෙන් පරීක්‍ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042920</link>
    <topic>බිස්කට් ගබඩාව ගිනිගෙන ලක්ෂ 34ක පාඩුවක්</topic>
    <author>සොරණාතොට සමූහ</author>
    <content>මහියංගන උළු කම්හල පාරේ පිහිටි බිස්කට් තොග ගබඩාවක් හදිසි ගින්නකින් විනාශ වී ගොස් ඇති බව මහියංගණ පොලිසිය කියයි.ගින්නෙන් රුපියල් ලක්ෂ 34 ක පමණ අලාභයක් සිදුවී ඇති අතර, කිසිවෙකුට හෝ අනතුරක් සිදුවී නොමැත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042921</link>
    <topic>අලුත්කඩේ උසාවියට ගංජා ගෙනා කාන්තාවක් අත්අඩංගුවට</topic>
    <author>කුමුදු හෙට්ටිආරච්චි</author>
    <content>උසාවි සිරමැදිරියේ සිටින සැකරුවෙකුට දීමට අත්බෑගයේ සඟවාගෙන ගංජා රැගෙන ආ කාන්තාවක් අලුත්කඩේ මහේස්ත්‍රාත් අධිකරණ ප්‍රධාන පිවිසුම් දොරටුවේ රාජකාරියේ යෙදී සිටි පොලිස් නිලධාරිනියක් විසින් ඊයේ (28) අත්අඩංගුවට ගෙන ඇත.සැකකාරියගේ අත් බෑගය පරීක්ෂා කිරීමේ දී එහි මුදල් පසුම්බිය තුළ ඔතා තිබී හා අත් බෑගය තුළ සඟවා තිබී ගංජා ග්‍රෑම්ස් 30 ක් හමුවී ඇති බව කියයි.බෑගය තුළ ඔතා තිබූ කුඩා පාර්සලය සම්බන්ධයෙන් ප්‍රශ්න කිරීමේ දී එහි දරුවාගේ බෙහෙත් ඇති බව සැකකාරිය පවසා ඇතත් සැක සිතී පරීක්ෂා කිරීමේ දී එහි තිබී ගංජා හමුවී ඇති බව කියයි.සැකකාරියගේ සැමියා හෙරොයින් නඩුවක් සම්බන්ධයෙන් බන්ධනාගාරගතව උසාවියට ඉදිරිපත් කිරීම සඳහා ඊයේ (28) බන්ධනාගාරය මගින් අධිකරණයට රැගෙන විත් තිබූ අතර මෙම ගංජා එම සැකකරුට දීමට රැගෙන ආවාද යන්න සම්බන්ධව පරීක්ෂණ පවත්වයි.කෙසෙල්වත්ත පොලිසියේ කාන්තා පොලිස් කොස්තාපල් ශ්‍යාමලී (8478) විසින් සැකකාරිය පරීක්ෂා කැර මෙම ගංජා අත්අඩංගුවට ගෙන තිබුණි. සැකකාරිය ප්‍රධාන මහේස්ත්‍රාත්වරයා හමුවට ඉදිරිපත් කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=n11042922</link>
    <topic>වැලිකඩ සිරකරුවන්ගේමත්පැන් සාදය පිළිබඳ අතුරු වාර්තාවක් ඇමැති ගජධීර අතට</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරයේ පැවැති අවුරුදු සාදයේදී සිරකරුවනට මත්පැන් ලබාදීමේ සිද්ධිය පිළිබඳව පරික්ෂණ සිදුකෙරෙන කමිටුවෙන් පරික්ෂණ පිළිබඳ අතුරු වාර්තාවක් පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා විසින් කැඳවා තිබේ.ඒ අනුව එම පරීක්ෂණ සිදුකරන කමිටුවේ සාමාජිකා පුනරුත්ථාපන හා බන්ධනාගාර ප්‍රත්සංස්කරණ අමාත්‍යංශයේ අධ්‍යක්ෂ (සංවර්ධන) රමණී ගුණවර්ධන මහත්මිය මෙම අතුරු වාර්තාව ඇමැතිවරයාට ලබාදීමට නියමිතය.මෙම වාර්තාවේ කරුණු අනුව මේ සිද්ධියට මුල් වූ බන්ධනාගාර උසස් නිලධාරියාට විරුද්ධව විනයානුකූල පියවර ගැනීමට නියමිතය.වැලිකඩ බන්ධනාගාරයේ අධිකාරීවරයා විදේශගත වී සිට පැමිණ සාදය පැවැත්වීමට සැලසුම් කර තිබූ දිනට පෙර දින මෙම සාදය සූදානම් කර ඇති බවත් ඒ සඳහා සහකාර බන්ධනාගාර අධිකාරිවරයාගේ සහය ලැබී ඇති බවත් දැනට මේ සම්බන්ධයෙන් තොරතුරු ලැබී ඇතැයි අමාත්‍යංශ ලේකම් ඒ. දිසානායක මහතා කියයි.මෙම අවුරුදු සාදය සඳහා ප්‍රසිද්ධ සංගීත ශිල්පීන් 15 දෙනකු පමණ ද ප්‍රසිද්ධ සංගීත කණ්ඩායමක්ද සහභාගී වී ඇති අතර එම සංගීත සංදර්ශනයෙන් පසු මේ මත්පැන් සාදය පවත්වා ඇතැයිද වර්තාවන බව ලේකම්වරයා කියයි. බන්ධනාගර ආඥා පනතට අනුව බන්ධනාගාර තුළට මත්පැන් ගෙන ඒම සපුරා තහනම් වන බවත් මෙම සාදය පවත්වා ඇත්තේ අමාත්‍යාංශ අනුදැනුමකින් තොරව බවද අමාත්‍යංශ ලේකම්වරයා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104291</link>
    <topic>බත්තරමුල්ල නගරයටබස් නැවතුම්පොළක් නෑ</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>කොළඹ නව නුවර පාරේ බත්තරමුල්ල නගරයේ බස් රථ නැවැත්වීමට ස්ථානයක් නොමැතිවීම බලවත් අඩුපාඩුවක්ව පවතී.කොළඹ ප්‍රධාන බස් රථ නැවතුමෙන් පටන්ගන්නා පෞද්ගලික හා ලංගම බස් රථ විශාල සංඛ්‍යාවක් මේ නගරය හරහා ගමන් කෙරේ.මාර්ග අංක 170, 190, 171, 174, 177, 163 169 හා පාණදුර මහනුවර පාණදුර කුරුණෑගල බත්තරමුල්ල පැලවත්ත යන මාර්ගවලට අයත් සාමාන්‍ය බස් රථ මෙන්ම සුඛෝපභෝගී බස් රථ දිනකට දහස් ගණනක් නගරයේ පාර දෙපැත්තේම ඇති සාමාන්‍ය බස් නැවතුමේ නැවැත්වීමට සිදුවී ඇත.මේ නිසා වාහන තද බදයක් පවතින බව මගීහු කියති.බත්තරමුල්ල නගරයේ ප්‍රධාන මාර්ගයට සමාන්තරව පැරණි පොදු වෙළඳ පොළ පිහිටි භූමියේ විශාල ඉඩ ප්‍රමාණයක් ඇති බැවින් එම ස්ථානයේ බස් රථ නැවතුම්පළක් ඉදි කිරීමට පියවර ගන්නා ලෙස ඔවුහු ඉල්ලති.නාගරික සංවර්ධන අධිකාරියට අයත් බිම් තීරයක්ද මේ ප්‍රධාන මාර්ගය අසල ඇති බැවින් බස් නැවතුම්පළක් ඉදි කිරීමට නාගරික සංවර්ධන අධිකාරියේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104292</link>
    <topic>රාගම බාබුල් අලෙවි කළ පුද්ගලයා දඩ කයි</topic>
    <author>ගම්පහ සංචාරක</author>
    <content>රාගම පොලිස් බල ප්‍රදේශයේ පුද්ගලයකු ගංජා මිශ්‍ර බාබුල් නොහොත් මත් පුවක් විශේෂයක් අලෙවි කිරීම සඳහා ළඟ තබා ගැනීමේ චෝදනාව මත ගම්පහ අධිකරණයට ඉදිරිපත්කොට තිබුණි.චෝදනාවට වරද පිළිගත් පුද්ගලයාට රුපියල් 10000ක දඩ මුදලක් ගම්පහ අතිරේක මහේස්ත්‍රාත් ඉන්දික අත්තනායක මහතා නියම කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104293</link>
    <topic>කටුනායක කුරුලු උයනකැලයෙන් වැසිලා</topic>
    <author>සීදුව සමූහ නිශ්ශංක පියරත්න</author>
    <content>කටුනායක නිදහස් වෙළෙඳ කලාපය ආරම්භ කිරීමෙන් පසු එහි සේවය කරන තරුණ තරුණියන්ට සේවය අවසන් වීමෙන් පසු වෙහෙස නිවා ගැනීම සඳහා සතුටින් සිටීමට වෙළෙඳ කලාපය ආසන්නයේ කටාන ප්‍රාදේශීය සභාව මගින් විනෝද උයනක් (“පෙම් උයන” “කුරුළු උයන”) සාදන ලදී.මේ පෙම් උයන ආරම්භයේ ඉතාම අලංකාර ලෙස පැවැති අතර පෙම්වතුන්ට විනෝද වීමට අලංකාර කුටි කීපයක් ද තිබිණි.ඒ අතර අලංකාර උණ පදුරු කීපයක් ද ඒ අසලින් ගලන ඇළ මාර්ගයද අලංකාරව තිබිණි. පසුගිය වසර වල රටේ පැවැති අයහපත් වාතාවරණය නිසා මේ පෙම් උයනට කිසිවකු නොයෑමෙන් ජරාවාසවී ඝන කැලෑවෙන් වැසිණි.එදා පැවැති තත්ත්වය අද ද එලෙසම පවතින අතර අද මේ පෙම් උයන මේ වනවිට රාත්‍රී කාලයට අපචාර ක්‍රියා සිදුවන ස්ථානයක් බවට පත්වී තිබේ.මෙය යථා තත්ත්වයට පත් කරන ලෙස කටුනායක නිදහස් වෙළෙඳ කලාපයේ සේවය කරන පිරිස් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104294</link>
    <topic>පාරට කුණු දැමූ කතකට දඩ</topic>
    <author>අත්තනගල්ල විශේෂ ජයවීර සුගතපාල</author>
    <content>මහා මාර්ගයට කුණු කසළ ගෙනැවිත් දැමීමේ චෝදනාවකට වරද පිළිගත් කාන්තාවකට අත්තනගල්ල මහේස්ත්‍රාත් සහ අතිරේක දිසා විනිසුරු ඩී. ඒ. රුවන් පතිරණ මහතා රු. 1000 ක දඩයක් නියම කළේය. වේයන්ගොඩ පොලිසියේ සැරයන් පද්මසිරි (14839) මහතා පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104295</link>
    <topic>නාගොඩ පුලර්ටන්වත්තේ මාර්ග පද්ධතිය අබලන්</topic>
    <author>නාගොඩ විශේෂ – එස්. විජේරත්න</author>
    <content>නාගොඩ පුලර්ටන්වත්ත ජනාවාස වීමට පටන් ගෙන වසර පහක් පමණ ගත වී තිබේ. ප්‍රධාන මාර්ග තුනකින් සහ අතුරු මාර්ග හයකින් යුත් මාර්ග පද්ධතිය කිසිදු සංවර්ධනයකට ලක් වී නොමැත. පුලර්ටන් වත්ත තුළ මේ වන විට පවුල් 60ක් පමණ පදිංචි වී සිටිති. තවත් නිවාස රැසක් ඉදිවෙමින් පවතී.මෙහි ප්‍රධාන මාර්ග සහ අතුරු මාර්ග වර්ෂාවට සෝදා ගෙන ගොස් කාණු සහ වළවල් රාශියක් ඇති වී තිබේ. මේ මාර්ගවල ගමන් කිරීමේදී ප්‍රදේශවාසීහු මහත් අසීරුතාවට පත්වෙති.මේ මාර්ගවල සමහර ස්ථාන වැසි දිනවල එකම මඩ ගොහොරුවක් බවට පත්වේ.ගම නැගුම වැඩපිළිවෙළ යටතේ පුලර්ටන්වත්ත මාර්ග පද්ධතිය සංවර්ධනය කර දෙන මෙන් ප්‍රදේශවාසීහු ඉල්ලා සිටිති.ඉහළ සිට වැසි දිනවල මාර්ග ඔස්සේ, සෝදා ගෙන එන පස්, ගල් හා බොරළු වලින් යාබද කුඹුරු යායේ බොහෝ ලියදි ගොඩවන්නට පටන් ගෙන තිබේ. ඉන් ගොවීහුද අසීරුතාවයන්ට පත්ව සිටිති.අක්කර දෙකක් පමණ ක්‍රීඩාංගණයකට වෙන්කර තිබුණද එයද මුළුමනින්ම වල්බිහිවී ගොස් තිබේ. එය සංවර්ධනය කර දෙන මෙන් ද ඔවුන් ඉල්ලා සිටින අතර මාර්ග සඳහා විදුලි පහන් ලබා දෙන මෙන් ද බලධාරීන්ගේ අවධානය යොමුකර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104296</link>
    <topic>මුතුකණ්ඩිය තුන්වන පියවර කනිටු විදුහලේ ගුරු නේවාසිකාගාර 2ක් ගරා වැටිලා</topic>
    <author>සටහන හා ඡායාරූපය ඌව වෙල්ලස්ස සමූහ වජිර උමගිලිය</author>
    <content>සියඹලාණ්ඩුව අධ්‍යාපන කොට්ඨාසයට අයත් මුතුකණ්ඩිය තුන්වන පියවර කනිටු විදුහලේ ගුරු නේවාසිකාගාර දෙකක් මේ ආකාරයට විනාශ වෙමින් පවතී.වහලයේ දැව දඬු දිරාපත්වී ඇති අතර සෙවිලිකර ඇති උළු කැට බිම වැටෙමින් විනාශ වේ.ඌව පළාත් සභාවේ අධ්‍යාපන අමාත්‍යාංශයට අයත් මෙම විදුහල මේ ආකාරයට මහජන මුදල් විනාශ වී යාමට ඉඩ දී බලධාරීන් නිහඬ වී සිටීම ගැන ගම්වාසිහු චෝදනා නගති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104297</link>
    <topic>හක්මන ලාල්පෙ කුඹල් කර්මාන්තකරුවන්ටගැටලු</topic>
    <author>හක්මන විශේෂ ආර්. පීරිස්සහ හක්මන සමූහ එච්. එම්. විතාරණ</author>
    <content>වත්මනෙහි මුහුණපෑමට සිදුව ඇති ගැටලු කිහිපයක් හේතුවෙන් පාරම්පරිකව මැටි වළං නිෂ්පාදන කර්මාන්තයෙන් ජීවත් වූ හක්මන ලාල්පෙ ගම්මානයට අයත් පවුල් ගණනාවක ජීවනෝපාය මාර්ගය මේ වනවිට බිඳ වැටෙමින් පවතී.වසර ගණනාවකට පෙරදී මේ වළං නිෂ්පාදන කර්මාන්තය දියුණුව පැවැති අවධියෙහි කර්මාන්තකරුවන් එක්ව සීමාසහිත ලාල්පෙ මැටි කර්මාන්ත සමුපකාර සමිතිය නමින් සමුපකාර දෙපාර්තමේන්තුවට අනුබද්ධව ආයතනයක් ද පිහිටුවා ගනිමින් සිය නිෂ්පාදන දකුණේ වෙළෙඳ පොළට එක්කර තිබේ.සමුපකාර සමිතියට අයත්ව ඉදිකරණ ලද විශාල ප්‍රමාණයේ මැටි කර්මාන්ත ශාලා ගොඩනැඟිල්ලක් ද මේ වනවිටත් දක්නට ලැබෙයි. එය ද කෙමෙන් කෙමෙන් ගරාවැටෙමින් පවතී. සමුපකාර සමිතිය ද පවත්නේ අකර්මන්‍ය ස්වරූපයකිනි.නිෂ්පාදනය කෙරෙන වළං ප්‍රමිතියකට අනුව පුළුස්සා ගැනීමට අදාළ පෝරණුවක් ද අහිමිව තිබීම මෙම කර්මාන්තකරුවන් මුහුණපා ඇති තවත් ගැටලුවකි.මේ පිළිබඳ අදහස් දැක්වූ ගම්මානය තුළ මැටි වළං නිෂ්පාදකයකු වූ ඊ. පී. පේ‍්‍රමදාස මහතා -අපේ ගමේ පවුල් ගණනාවක් ජීවත් වන්නේ මැටි වළං නිපදවමිනුයි. එහෙත් අද එමඟින් අතට වාසියක් ලබාගැන්ම අපහසු වී තිබෙනවා. මෙයට හේතු කිහිපයක් තිබෙනවා. ඉන් ප්‍රධානම හේතුව වන්නේ මැටි ලබා ගැන්මට බිම් අහිමිවීමයි.අප මේ කර්මාන්තයට දිගින් දිගටම මැටි ලබාගත්තේ ගමට අයත් කුඹුරු බිම් වලිනුයි. එහෙත් දැන් ඉඩම් හිමියන් එයට වැඩි කැමැත්තක් දක්වන්නේ නැහැ. මැටි ලබා ගැන්මේ පහසුකම් සැලසේනම් අපට වැඩි ඬෂ්පාදනයකට යා හැකියි.ගම්මානයෙහි මැටි වළං නිෂ්පාදිකාවක වූ එච්. කේ. ලීලාවතී මහත්මිය - තලාගන්න වළං පුළුස්සා ගැනීමට ක්‍රමවත් පෝරණු පහසුකම් අපට ඇත්තේ නැහැ. හදාගත් පෝරණුවලට වූවත් යෙදීමට පොල්ලෙලි පොල්පිති හා දර හොයා ගැනීමට ගමෙන් දුර බැහැරට යන්න සිදුව තිබෙනවා.නිෂ්පාදන වලට අපට අද ඉහළ මිලක් ලැබෙන්නේ නැහැ. කාගේ හෝ මැදහත්වීමක් ඇතිව පවතින ගැටලු අවමකර දී නිෂ්පාදන සඳහා වෙළෙඳ පොළක් හඳුන්වා දීමට හැකි වුණොත් ලාල්පෙ ගම්මානයෙහි මැටි වළං කර්මාන්තයෙහි නියුතුව සිටින පවුල්වල ආර්ථිකය ඉදිරියේ දී ශක්තිමත් විය හැකියි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104298</link>
    <topic>මාතලේ ගොවිජන සේවා ඇතැම් මධ්‍යස්ථානවලකෝටි ගණනක් වටිනා ට්‍රැක්ටර් දිරාපත්</topic>
    <author>මාතලේ දිස්ත්‍රික් සමූහ ඒ. ඒ. එල්. ඩයස්</author>
    <content>ගොවි ජනතාවට අවශ්‍ය ට්‍රැක්ටර් සහන මිලට ලබාදීමේ අරමුණෙන් රජය විසින් මීට වසර ගණනාවකට පෙර මාතලේ දිස්ත්‍රික්කයේ ගොවිජන සේවා මධ්‍යස්ථානවලට ලබාදෙන ලද ට්‍රැක්ටර් රථ මේ වනවිට බොහෝ ස්ථානවල දිරාපත් වෙමින් පවතී.ඒ සම්බන්ධයෙන් කිසිදු පියවරක් ගැනීමට කළමනාකාරීත්වය අපොහොසත් වී ඇති බව ප්‍රදේශයේ ගොවි සංවිධාන පවසති.ඉතා සුළු දෝෂයක් නිසා ආරම්භයේ දී සේවකයන් ඉවත්කරන ලද මේ ට්‍රැක්ටර් රථවල ඇතැම් කොටස් පවා මේ වනවිට අතුරුදන්ව ඇතැයි මෙහි සේවකයෝ ද පවසති.මේ අතර ප්‍රදේශයේ ගොවි සංවිධාන පවසන්නේ නිලධාරීන්ගේ නොසැලකිලිමත්කම නිසා රජයේ දේපළ මේ අයුරින් විනාශ වී යාම ජාතික අපරාධයක් බවය. නිලධාරීන් විසින් එකිනෙකා මත වරද පවරමින් මගහැරීම නිසා මෙවැනි විනාශයක් සිදුවීම ඉතා සුලභ බව මෙම ගොවි සංවිධාන වැඩිදුරටත් සඳහන් කරති.මේ තත්ත්වය නිසා රුපියල් කෝටි ගණනක් වටිනා රෝද හතරේ ට්‍රැක්ටර් සහ උපාංග මාතලේ දිස්ත්‍රික්කයේ ගොවිජන සේවා මධ්‍යස්ථාන ගණනාවක මේ වනවිට දිරාපත් වෙමින් පවතින බැවින් මෙවැනි ජාතික විනාශයන් දුරලීමට රජයේ අවධානය කඩිනමින් යොමුවිය යුතු බවද මෙම ගොවි සංවිධාන අවධාරණය කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r1104299</link>
    <topic>ජංගම දුරකථන චාජ් කරන්නමාතර සිසුවකුගෙන් නව උපකරණයක්  </topic>
    <author>මාතර සමූහ - ඩබ්ලිව්. පී. ධර්මසේන</author>
    <content>ජංගම දුරකතන පාරිභෝගිකයන්ට ගමනක් යාමේදී වාහනයේ බොඩියේ ආධාරයෙන් දුරකථනයේ බැටරිය චාජ් කර ගැනීමේ උපකරණයක් නිපදවා සම්මාන ලබා ගැනීමට මාතර, වෙලේගොඩ, ගුණතිලක මාවත, 273 ඒ ලිපිනයේ පදිංචි මාතර රාහුල මහා විද්‍යාලයේ 13 වසරේ ඉගෙනුම ලබන තුෂාන් මේනක දේවනාරායන සිසුවා සමත් විය.තම මිත්තණිය දඹදිව වන්දනාවේ යාමේදී දින 3 ක් එක දිගට දුම්රියේ ගමන් කිරීමට වීම නිසා ඇයගේ ජංගම දුරකතනයේ බැටරිය චාජ් කිරීමට නොහැකි වීමෙන් දුරකතනය විසන්ධි වී සන්නිවේදන කටයුතු ඇනහිටීම නිසා කම්පාවට පත් ඇය වන්දනාව නිම කර පැමිණි විගස තුෂාන් මේනක සමග මේ කරුණ පවසා ඇත. එම අවස්ථාවේ අලුත් දෙයක් හඳුන්වා දීමට උත්සාහ කරන තුෂාන් මේනකට මේ නිෂ්පාදනය කිරීමට අදහසක් පහළ වී තිබේ.ඔහුගේ මේ නිෂ්පාදනය සඳහා යොදා ගන්නේ පරිගණක කූල් පෑන් එකකි. එම පෑන් එකේ මෙතෙක් තිබූ ක්‍රියාකාරිත්වය වෙනස් කොට අවට වැදෙන සුළඟින් කරකැවෙන පෑන් එක මගින් විදුලිය නිපදවා එය බැටරියක් මගින් පෝන් එකට ලබා දී ජංගම දුරකතනයේ බැට්රිය චාජ් කර ගැනීමට පහසුකම් සලසා ඇත.මේ පෑන් එක (පංකාව) සවිකර ඇති ආවරණයේ සම්බන්ධ කර තිබෙන කාන්දම මගින් බස් රථයේ, දුම්රිය, යතුරු පැදි යන ඕනෑම වාහනයක බොඩියේ පිටත ඕනෑම තැනක සවිකිරීමෙන් පැය 1/2කින් ජංගම දුරකතනයේ බැට්රිය චාජ් කර ගැනීමට හැකියාව ලැබේ.මේ නිපැයුම සඳහා 2009 වර්ෂයේදී කුසලතා සම්මානයත්, 2010 වර්ෂයේදී අධ්‍යාපන කලාප මට්ටමින් පළමුවන ස්ථානය සහ දිස්ත්‍රික් මට්ටමින් පළවෙනි ස්ථානයත්, මොරටුව විශ්වවිද්‍යාලයේ ඉනෝමික් ප්‍රදර්ශනයේ දී පළාතෙන් පස්වෙනි ස්ථානයත්, බණ්ඩාරනායක සම්මන්ත්‍රණ ශාලාවේ පැවැති විදුලිකා ප්‍රදර්ශනයේදී පළාතෙන් දෙවන ස්ථානයත්, 2010 දෙසැම්බර් සමස්ත ලංකා ප්‍රථම ස්ථානයට අදාළ රන් පදක්කමත් දිනාගැනීමට හැකි වී ඇත. අපේ රට ආසියාවේ ආශ්චර්ය කිරීමට යන ගමනේදී විද්‍යාත්මකවත් අපේ රට ලෝකය හා සම්බන්ධ වීමට යන ගමනේ දී අධ්‍යාපනයෙන් සහ දැනුමෙන් පෝෂණය වීම වැදගත් බව තුෂාන් මේනක පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r11042910</link>
    <topic>යාපනයේ පාසල් ගොඩනැඟිලි ඉදිකිරීමට මිලියන 40ක්</topic>
    <author>කන්තලේ සමූහ</author>
    <content>යාපනය ප්‍රදේයේ අධ්‍යාපන කටයුතු වඩාත් පුළුල් කිරීම හා දියුණු කිරීමේ අරමුණින් අධ්‍යාපන අමාත්‍යාංශය ආසියානු සංවර්ධන බැංකුවේද ආධාර උපකාර ඇතිව නව ගොඩනැගිලි ඉදිකිරීම සඳහා රුපියල් මිලියන 40 කට ආසන්න මුදලක් වෙන් කොට ඇත.මේ අනුව යාපනය කරවෙඩිඩිවිග්නේශ්වර විද්‍යාලයේ පරිපාලන අංශය හා පන්තිකාමර සහිත දෙමහල් ගොඩනැඟිල්ලක් සඳහා රු. මිලියන 11.40 ක්ද ව / සයිවප්‍රගාස විද්‍යාලයේ තෙමහල් ගොඩනැඟිල්ලක් සඳහා මිලියන 16.60 ක්ද එම විද්‍යාලයේම කෘෂිකර්ම හා ක්‍රියාකාරී කාමර පන්ති කාමර ඇතුළත් තෙමහල් ගොඩනැගිල්ලක් සඳහා මිලියන 10.60 ක්ද වෙන් කොට ඇත.මෙම සියලු ගොඩනැගිලි වල වැඩකටයුතු මෙම වර්ෂය අවසාන වන විට නිම කොට 2012 වර්ෂය ආරම්භයේදීම සිසු අයිතියට පැවරීමට අධ්‍යාපන අමාත්‍යාංශය බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=r11042911</link>
    <topic>දුන්හිඳ නැරැඹීමට ගිය තරුණයාඇල්ලට වැටී සැඩ පහරට හසුවෙයි</topic>
    <author>සොරණාතොට සමූහ සී. ගමගේ</author>
    <content>බදුල්ල දුන්හිඳ දිය ඇල්ල නැරඹීමට ගොස් ගල් පරයකින් ලිස්සා ඇද වැටීමෙන් 17 හැවිරිදි තරුණයකු සැඩ පහරේ ගසාගෙන යාමෙන් අතුරුදන්ව ඇතැයි බදුල්ල පොලිසිය කියයි.බණ්ඩාරවෙල බිඳුණුවැව අලුත්ගම ප්‍රදේශයේ පදිංචි ශෂී බණ්ඩාර නමැත්තා මෙසේ අතුරුදන්ව සිටී.මොහු පෙරේදා (27) මිතුරකු සමග දුන්හිඳ දිය ඇල්ල නැරඹීමට පැමිණ ඇති බව පොලිසිය පැවසීය.එසේ පැමිණි මොහු ගල්පරයකින් අනෙක් ගල මතට පැන යාමට උත්සහ දැරීමේදී වැටී සැඩ පහරට හසුවී ගසාගෙන ගොස් ඇතැයි පොලිසිය කීය.බදුල්ල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104291</link>
    <topic>2018 පොදු රඳ මඩුලු ක්‍රීඩා උළෙලට මලල ක්‍රීඩා කොමිසමක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාවේ වසර 2018 දී පැවැත්වීමට නියමිත පොදු රාජ්‍ය මණ්ඩලීය ක්‍රීඩා උළෙල වෙනුවෙන් මලල ක්‍රීඩා කොමිසමක් පත්කර ඇත.පොදු රාජ්‍ය මණ්ඩලීය ක්‍රීඩා ඉතිහාසයේදී ශ්‍රී ලංකාවට පදක්කම් දිනාදෙමින් ගෞරවයක් අත්කර දුන් ඉහළ පෙළේ ක්‍රීඩක ක්‍රීඩිකාවන් මේ කොමිසමට නම් කර ඇත.“පළමුව මලල ක්‍රීඩාව“ යන තේමාව ඔස්සේ ප්‍රවීණ මලල ක්‍රීඩක ක්‍රීඩිකාවන්ගේ උපදෙස් ලබාගෙන ක්‍රීඩාවේ පිබිදීමක් ඇතිවන පරිදි කටයුතු සම්පාදනය කිරීම මේ මලල ක්‍රීඩා කොමිසමේ කාර්යභාරය වේ.වසර 1994 එඩින්බරෝ පොදු රාජ්‍ය මණ්ඩලීය ක්‍රීඩා උළෙලේදී රන් පදක්කම් දිනූ පුෂ්පමාලී රාමණායක, 1998 මැලේසියා පොදු රාජ්‍ය මණ්ඩලීය ක්‍රීඩා උළෙලේදී රිදී පදක්කම දිනූ ශි‍්‍රයානි කුලවංශ හා ලෝකඩ පදක්කම දිනූ සුගත් තිලකරත්න, 2006 මෙල්බෝන් පොදු රාජ්‍ය මණ්ඩලීය ක්‍රීඩා උළෙලේදී රන් පදක්කම දිනූ චින්තන ගීතාල් විදානගේ මලල ක්‍රීඩා කොමිසමට නම්කොට ඇත.2018 පොදු රාජ්‍ය මණ්ඩලීය ක්‍රීඩා උළෙලේ විශේෂඥ මණ්ඩලයක් ලෙස ක්‍රියා කරන මේ ක්‍රීඩක ක්‍රීඩිකාවන් ඔවුන්ගේ අත්දැකීම් හා කැමැත්ත අනුව රටපුරා විවිධ වැඩසටහන්වලට දායක වේ.මේ කොමිසම තරුණ පෙළ සම්බන්ධ වැඩසටහන්වලට දායක වෙමින් බිම් මට්ටමේ ක්‍රීඩා ප්‍රබෝධයක් ඇති කරනු ඇත.වසර 2018 පොදු රාජ්‍ය මණ්ඩලීය ක්‍රීඩා සංවිධාන කමිටුවේ සම සභාපති, මහ බැංකු අධිපති අජිත් නිවාඩ් කබ්රාල් මහතා පවසන්නේ සියලුම මලල ක්‍රීඩක ක්‍රීඩිකාවන් ජනතාවගේ පිළිගැනීමට ලක් කිරීම ප්‍රධාන අරමුණ බවය. එමෙන්ම ක්‍රීඩක ක්‍රීඩිකාවන්ගේ ක්‍රීඩා කෞෂල්‍යයන් ඉහළ තලයට ගෙන ඒමට මෙයින් හැකිවනු ඇතැයි කබ්රාල් මහතා පැවැසීය.පොදු රාජ්‍ය මණ්ඩලීය ක්‍රීඩා සංවිධාන කමිටුවේ සම සභාපති ක්‍රීඩා ඇමැති මහින්දානන්ද අළුත්ගමගේ මහතා මේ ක්‍රීඩා උළෙලට ඉහළ මට්ටමේ සංචිතයක් ඇති කිරීමට අපේක්ෂා කරන බව පැවැසීය.අන්තර්ජාතික ක්‍රීඩා සම්මේලනයේ හා පොදු රාජ්‍ය මණ්ඩලීය ක්‍රීඩා සම්මේලනයේ උපදෙස් මත නවීන තාක්ෂණය සමග ඉහළම පුහුණුවක් ශ්‍රී ලංකාවේ ක්‍රීඩක ක්‍රීඩිකාවන්ට ලබාදෙන බව ඒ මහතා වැඩිදුරටත් පැවැසීය. හම්බන්තොට පොදු රාජ්‍ය මණ්ඩලීය ක්‍රීඩා උළෙල වෙනුවෙන් අළුතෙන්ම ඉදිකෙරෙන ක්‍රීඩා ගම්මානය 2016 දී නිමකිරීමට අපේක්ෂා කෙරේ. එම වසරේදී දකුණු ආසියානු ක්‍රීඩා උළෙල හම්බන්තොටදී පවත්වා 2018 පොදු රාජ්‍ය මණ්ඩලීය ක්‍රීඩා උළෙලට පෙරහුරුවක් ලබා ගැනීම ශ්‍රී ලංකාවේ අපේක්ෂාව වී ඇත.2018 පොදු රාජ්‍ය මණ්ඩලීය ක්‍රීඩා උළෙලේ ලංසු තැබීම ලබන මස 11 වැනිදා මැලේසියාවේදී සිදු කෙරෙන අතර ඡන්ද විමසීම නොවැම්බර් 11 දා සාන්ත කිට්ස්හිදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104292</link>
    <topic>බීච් වොලිබෝල් වැඩමුළුවක් ශ්‍රී ලංකාවේදී</topic>
    <author/>
    <content>ජාත්‍යන්තර වොලිබෝල් සම්මේලනයේ පූර්ණ දායකත්වය යටතේ ජාත්‍යන්තර වොලිබෝල් පුහුණු වැඩමුළුවක් මැයි මස 02 සිට 06 දක්වා ශ්‍රී ලංකාවේදී පැවැත්වීමට, ශ්‍රී ලංකා වොලිබෝල් සම්මේලනය සියලු කටයුතු සූදානම් කර ඇත. බීච් වොලිබෝල් පුහුණුකරුවන් සඳහා වන මෙම පුහුණු වැඩසටහන මාරවිල මාරියෝ හෝටල් සංකීර්ණය ඉදිරිපස මුහුදු තීරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104293</link>
    <topic>වර්ෂාවේ බාධා මැදචමරී අතපත්තුගෙන් ශතකයක්</topic>
    <author>ෆවුස් මොහොමඩ්</author>
    <content>ජාත්‍යන්තර කාන්තා සිවුකොන් එක්දින තරගාවලියේ ඊයේ (28) පැවැති තරගවලට වර්ෂාවෙන් බාධා ඇති වූ හෙයින් අතරමගදි නතර කර දැමීමට සංවිධායකයන්ට සිදුවිය.ශ්‍රී ලංකා කාන්තා පිල සහ අයර්ලන්ත කාන්තා පිල අතර සරවනමුත්තු පිටියේ පැවැති තරගය ඕවර 48 කට සීමා විය. පළමුව පන්දුවට පහරදුන් ශ්‍රී ලංකා පිල ඕවර 48 අවසානයේ කඩුලු 5 කට ලකුණු 251ක් රැස් කළේය. විශිෂ්ට පිතිහරඹයක යෙදුණු චමරි අතපත්තු පන්දු 110 කදී හතරේ පහර 17 ක් සහ හයේ පහරක් සමඟ ලකුණු 111ක් ලබා ගැනීමට සමත් වූවාය.නායිකා දිලානි මනෝදරා නොදැවී ලකුණු 43 ක් රැස් කළාය. නමුත් වර්ෂාව හේතුවෙන් අයර්ලන්තයට ඉනිම ඇරඹීමට නොහැකි වූ අතර දෙපිලටම සම ප්‍රසාද ලකුණු ලබාදී තරගය නවත්වා දැමීමට සංවිධායකයන් තීරණය කළහ.මේ අතර නෙදර්ලන්ත සහ පකිස්තානය අතර ඕවර 31 කට සීමා වූ එක්දින තරගය ද වර්ෂාව හේතුවෙන් නතර කිරීමට සිදු වී තිබිණි. තරගය නවත්වන විට නෙදර්ලන්තය පළමුව පන්දුවට පහර දෙමින් ඕවර 20 කදී කඩුලු 6 කට ලකුණු 68 ක් ලබා සිටියේය. තරගාවලියේ අවසන් දිනය වන අද (29) ශ්‍රී ලංකාව සහ නෙදර්ලන්තය එන්. සී. සී. පිටියේදිත්, පකිස්තානය සහ අයර්ලන්තය තර්ස්ටන් පිටියේදිත් තරග වැදීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104294</link>
    <topic>පාසල් ක්‍රීඩකයන්ගේ ක්‍රීඩා ශක්ති ගෙවීම්විදුහල්පතිවරුන්ට යැවීම අත්හිටුවයි</topic>
    <author>පි‍්‍රන්ස් ගුණසේකර</author>
    <content>ක්‍රීඩා අමාත්‍යාංශය යටතේ ක්‍රියාත්මක වන ක්‍රීඩා ශක්ති වැඩසටහනේ පාසල් ක්‍රීඩක ක්‍රීඩිකාවන්ට කරනු ලබන ගෙවීම් විදුහල්පතිවරුන් මගින් සිදුකිරීම වහාම අත්හිටුවීමට පියවර ගෙන ඇත.පාසල් ක්‍රීඩක ක්‍රීඩිකාවන් සඳහා ක්‍රීඩා ශක්ති අරමුදල් ගෙවීමේදී ඇතැම් විදුහල්පතිවරුන් එම මුදල් ක්‍රමවත්ව ලබා දී නැති බවට ක්‍රීඩා ඇමැතිවරයාට තොරතුරු ලැබීමත් සමඟ මේ තීරණයට එළැඹ ඇත.පාසල් ක්‍රීඩක ක්‍රීඩිකාවන්ගේ ක්‍රීඩා කටයුතු අඛණ්ඩව ඉදිරියට ගෙන යෑම උදෙසා මාසික ගෙවීම් ඔවුන්ගේ පුද්ගලික බැංකු ගිණුම් වෙත බැර කරන ලෙස ක්‍රීඩා ඇමැති මහින්දානන්ද අළුත්ගමගේ මහතා නිලධාරීන්ට උපදෙස් දී ඇත.ජාතික තරග යෞවන තරග හා ජාතික කනිෂ්ඨ ක්‍රීඩා තරගවලදී ජයග්‍රහණය ලැබූ ක්‍රීඩක ක්‍රීඩිකාවන් සංචිත ගතකොට පුහුණුවීම් ලබා දීමට ක්‍රීඩා අමාත්‍යාංශය පියවර ගෙන ඇත. අවුරුදු 15 – 20 අතර ක්‍රීඩක ක්‍රීඩිකාවන්ට ක්‍රීඩා ශක්ති වැඩපිළිවෙළ යටතේ මාසිකව රුපියල් 1000 ක මුදලක් ද එම ක්‍රීඩක ක්‍රීඩිකාවන්ගේ පුහුණුකරුවන්ට රුපියල් 3000 ක් ද, පළාත් සභා පුහුණුකරුවන්ට රුපියල් 2000 ක මුදලක් ද පිරිනැමේ.ක්‍රීඩා ශක්ති වැඩසටහන යටතේ ගම්බද ක්‍රීඩක ක්‍රීඩිකාවන් විශාල පිරිසක් පුහුණුව ලැබීම විශේෂත්වයකි.මේ යටතේ මලල ක්‍රීඩා, වොලිබෝල්, පාපන්දු, නෙට්බෝල්, කබඩි, බැඩ්මින්ටන්, ජිම්නාස්ටික්, ටයිකොන්ඩෝ, බර ඉසිලීම, මේස පන්දු හා පිහිනුම් යන ක්‍රීඩා පුහුණුව ලබා දේ.මලල ක්‍රීඩා අංශයෙන් ක්‍රීඩක ක්‍රීඩිකාවන් 254 ක් පුහුණුව ලබන අතර අනෙකුත් ක්‍රීඩා යටතේ ක්‍රීඩක ක්‍රීඩිකාවන් 1724 ක් පුහුණුව ලබමින් සිටිති. මේ සියලුම ක්‍රීඩක ක්‍රීඩිකාවන්ට ක්‍රීඩා ශක්ති අරමුදල් රුපියල් මිලියන 17 ක් ගෙවා තිබේ.ඉදිරියේදී ක්‍රීඩා ශක්ති අරමුදල් ප්‍රතිසංවිධානය කොට දිවයිනේ දක්‍ෂ ගම්බද ක්‍රීඩක ක්‍රීඩිකාවන්ට ජාතික සංචාරවලට ඇතුළත් විය හැකි නව වැඩපිළිවෙළක් සැකසීමට බලාපොරොත්තු වන බව ක්‍රීඩා ඇමැති මහින්දානන්ද අළුත්ගමගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104295</link>
    <topic>ලෝක සූරයන්ගේ තෑගි මුදල දෙගුණ කරයි</topic>
    <author/>
    <content>ලෝක ක්‍රිකට් කුසලානය දිනාගත් කණ්ඩායමේ එක් එක් ක්‍රීඩකයන්ට ලබා දෙන බෝනස් මුදල ඉන්දියා ක්‍රිකට් බලධාරීන් විසින් දෙගුණ කර තිබේ. ඔවුන් මෙසේ එම ත්‍යාග මුදල දෙගුණ කර ඇත්තේ ‘තමන්ට සැලකුවේ ඉතාමත් දුප්පත් අයුරින්’ බවට ක්‍රීඩකයන් විසින් පැමිණිලි කර ඇති බවට පළවූ වාර්තා මධ්‍යයේය.“ලෝක කුසලානය දිනාගත් ඉන්දියා කණ්ඩායමේ සාමාජිකයන්ට පිරිනැමෙන ත්‍යාග මුදල එක් ක්‍රීඩකයෙකුට රුපියල් මිලියන 10 (ඩොලර් 225,000) සිට රුපියල් මිලියන 20 දක්වා වැඩිකර තියෙනවා” යැයි ඉන්දියා ක්‍රිකට් පාලක මණ්ඩලය නිවේදනයක් නිකුත් කරමින් කියා සිටියේය.තමන්ට ලැබුණු බෝනස් මුදලේ ප්‍රමාණය පිළිබඳව සමහර ක්‍රීඩකයන් අසතුටට පත්ව ඇති බවට පුවත්පත් විසින් වාර්තා කොට තිබිණි.“ක්‍රීඩක ජීවිතය හරිම අස්ථිරයි. ඊළඟට මොනව වෙයිද කියලා කවුද දන්නේ?” යනුවෙන් සිය නම හෙළි කිරීමට අකමැති වූ එක් ක්‍රීඩකයෙක් ‘ඉන්ඩියන් එක්ස්ප්‍රස්’ පත්‍රයට පසුගිය සතියේ ප්‍රකාශ කර තිබිණි.ප්‍රාන්ත රජයන් කිහිපයක් හා පෞද්ගලික ආයතන ගණනාවක් ජයග්‍රාහී කණ්ඩායමේ ක්‍රීඩකයන්ට දැනටමත් ඉඩම්, සුඛෝපභෝගී නිවාස හා මුදල් පිරිනමා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104296</link>
    <topic>ආධුනික බොක්සිං තරගාවලිය කල් දමයි</topic>
    <author>ෆවුස් මොහොමඩ්</author>
    <content>මෙරට ප්‍රධානතම බොක්සිං තරගාවලි සඳහා ආධුනික බොක්සිං ක්‍රීඩක ක්‍රීඩිකාවන්ට දොරටු විවර කෙරෙන කාන්තා සහ පිරිමි ආධුනික බොක්සිං තරගාවලිය වාර්ෂික බොක්සිං කාල සටහන අනුව මැයි මස 3 වැනිදා ඇරැඹීමට නියමිතව තිබුණ ද අවශ්‍ය ලිපිගොනු අසම්පූර්ණවීමේ හේතුවෙන් සහ සංවිධාන කටයුතු සඳහා ප්‍රමාණවත් තරම් කාලයක් නොමැතිවීමේ හේතුවෙන් කල්දැමීමට සිදුවූ බව බොක්සිං පරිපාලන කමිටු සභාපති රම්‍යනාත් රත්නායක මහතා දිනමිණට පැවැසීය.මේ තරගාවලිය මැයි මස 19 දින සිට දින 4ක කාලයක් තුළ පැවැත්වීම සඳහා සුගතදාස ගෘහස්ථ ක්‍රීඩාංගණය වෙන් කිරීමට සැළසුම් කළ ද ඒ දින වකවානුව තුළ සුගතදාස ගෘහස්ථ ක්‍රීඩාංගණය කාර්ය බහුල වීමේ හේතුවෙන් ජූනි මස 1,2 සහ 3 වැනි දින පැවැත්වීමට අදහස් කරන බව රත්නායක මහතා සඳහන් කළේ ය.ආධුනික බොක්සිං සංගමයේ නිල කාලය පසුගිය මාර්තු මස 31 වැනිදා අවසන් වූ අතර එම සංගමය ද ඇතුළුව ක්‍රීඩා සංගම් 8කට එරෙහිව ලැබී තිබෙන පැමිණිලි හා චෝදනා හේතුවෙන් ඒ සංගම් සඳහා තාවකාලික පරිපාලන කමිටු පත්කිරීමට ක්‍රීඩා අමාත්‍ය මහින්දානන්ද අලුත්ගමගේ මහතා පියවර ගත්තේ ය.රම්‍යනාත් රත්නායක මහතාගේ ප්‍රධානත්වයෙන් යුත් බොක්සිං පරිපාලන කමිටුවට ඒ ජයතිස්ස සහ එස්.පී. ප්‍රදීප් යන මහත්වරුන් ද ඇතුලත්ය.මේ පිළිබඳව ආධුනික බොක්සිං සංගමයේ හිටපු ලේකම් හේමන්ත වීරසිංහ මහතාගෙන් අප කළ විමසුමකදී ඒ මහතා ප්‍රකාශ කළේ සෑම ලිපිගොනුවක්ම ක්‍රීඩා අමාත්‍යාංශය වෙත ලබා දී ඇති බවය.කෙසේ වෙතත් බොක්සිං සංගමයේ හිටපු නිළධාරීන්ගේ සහයෝගය ලබා ගනිමින් ආධුනික බොක්සිං තරගාවලිය පැවැත්වීමට අපේක්ෂා කරන බව කී පරිපාලන කමිටු සභාපතිවරයා මාස එකහමාරක් ඇතුළත ක්‍රීඩා අමාත්‍යවරයාගේ උපදෙස් මත බොක්සිං නිළවරණය පැවැත්වීමට මූලික කටයුතු සම්පාදනය කරමින් සිටින බව සඳහන් කළේ ය.ප්‍රධානතම බොක්සිං තරගාවලි සඳහා සුදුසුකම් ලබන ආධුනික බොක්සිං තරගාවලිය කල් යාමේ හේතුවෙන් බොක්සිං තරග කාල සටහනේ ඉදිරි තරගාවලි ද කල් දැමීමට සිදුවනු ඇත.කෙසේ වෙතත් කාල සටහනට අනුව ලබන ජුනි මාසයේ 8 වැනිදා සිට 11 දක්වා සුගතදාස ක්‍රීඩාංගණයේ පැවැත්වීමට නියමිත කාන්තා සහ පිරිමි අන්තර් මධ්‍යම බොක්සිං තරගාවලිය නියමිත කාලයේදී පැවැත්වීමට අදහස් කරන බව රත්නායක මහතා වැඩිදුරටත් සඳහන් කළේ ය.ලබන ඔක්තෝබර් මස පැවැත්වෙන ලෝක බොක්සිං සූරතාවලිය සඳහා වන තේරීම් තරගවලට පෙර ජාතික බොක්සිං සූරතාවලිය ද ඇතුලුව සෙසු තරගාවලි නිමාකර ගැනීම විශාල අභියෝගයකි.2012 වසරේ ලංඩනයේ පැවැත්වෙන ඔලිම්පික් උළෙල සඳහා සුදුසුකම් ලබා ගැනීමට නම් ලෝක බොක්සිං සූරතාවලිය තුළ සැළකිය යුතු දස්කම් දැක්වීමට අපගේ ක්‍රීඩක ක්‍රීඩිකාවන්ට සිදුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104297</link>
    <topic>උතුරු නැගෙනහිර ක්‍රීඩා සංවර්ධනයට නව නිලධාරීන්</topic>
    <author/>
    <content>වසර 30 කට ආසන්න කාලයක් උතුරු නැගෙනහිර ප්‍රදේශවල පැවති යුදමය වාතාවරණය හේතුවෙන් ඇණහිට තිබූ ක්‍රීඩා සංවර්ධන කටයුතු දියුණු කර උතුරු නැගෙනහිර පළාත් වල දක්ෂ ක්‍රීඩක ක්‍රීඩිකාවන් ජාතික තලයට රැගෙන ඒම සඳහා ක්‍රීඩා අමාත්‍ය මහින්දානන්ද අලුත්ගමගේ මහතාගේ උපදෙස් පරිදි නව ක්‍රීඩා නිලධාරීන් පත් කර උතුරු නැගෙනහිර පළාත්වල ක්‍රීඩා කටයුතු සඳහා අනුයුක්ත කර ඇත.යුද්ධය නිම වීමත් සමග උතුරු නැගෙනහිර පළාත්වල තරුණ තරුණියන් විශාල පිරිසක් ක්‍රීඩාව පිළිබඳ විශේෂ උනන්දුවක් දක්වන අතර දක්ෂතා ඇති එම පිරිස් හඳුනාගෙන ඔවුන්ට නිසි පුහුණුවක් හා මග පෙන්වීමක් ලබාදීම තුළින් ජාතික ක්‍රීඩා තලයට අවශ්‍ය ක්‍රීඩකයින් තෝරා ගැනීම සඳහා නව ක්‍රීඩා නිලධාරීන්ට හැකි වනු ඇතැයි විශ්වාස කෙරේ.ජාතික හා අන්තර් ජාතික වශයෙන් ක්‍රීඩා දක්ෂතා පෙන්වූ පදක්කම්ලාභීන් හා ක්‍රීඩා ඩිප්ලෝමාලාභීන් පිරිසක් පළමුවරට ක්‍රීඩා සංවර්ධන දෙපාර්තමේන්තුව යටතේ ක්‍රීඩා නිලධාරීන් ලෙස බඳවා ගෙන උතුරු නැගෙනහිර රාජකාරී කටයුතු සඳහා යොමුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104298</link>
    <topic>සංගක්කාරගේ පිලට ජය</topic>
    <author>මුම්බායි (ඒ. එෆ්. පී.)</author>
    <content>නායක කුමාර් සංගක්කාරගේ දක්‍ෂ පිතිහරඹයත්, වේග පන්දු යවන ඉෂාන්ත් ෂර්මාගේ විශිෂ්ට පන්දු යැවීමත් හේතුවෙන් අයි. පී. එල්. තරගාවලියේදී මහේල ජයවර්ධනගේ නායකත්වයෙන් යුත් කොචි පිලට එරෙහිව ලකුණු 55 ක ජයක් වාර්තා කිරීමට ඩෙකන් චාර්ජර්ස් පිල සමත් විය.පළමුව පන්දුවට පහර දුන් ඩෙකන් පිල ඕවර 20 අවසානයේ කඩුලු 7 කට ලකුණු 129 ක් රැස්කළේය. නායක සංගක්කාර පන්දු 47 කදී ලකුණු 65 ක් ලබාගැනීමට සමත් විය.පිළිතුරු ඉනිම ක්‍රීඩා කළ කොචි පිලේ පළමුකඩුලු 6 ලකුණු 11 කදී බිඳ දැමීමට ඩෙකන් පිල සමත් වූ අතර ඉෂාන්ත් ෂර්මා ලකුණු 12 කට කඩුලු 5 ක් දවාලමින් සිය කණ්ඩායමට ජයග්‍රහණය අත්කර දුන්නේය.ආරම්භක පිතිකරු ලෙස කටයුතු කළ මහේල ජයවර්ධන ලබා ගත්තේ ලකුණු 4 ක් පමණි. කොචි පිලේ මුල් පෙළේ පිතිකරුවන් 5 දෙනකුට කිසිදු ලකුණක් ලබාගැනීමට නොහැකි විය. ඔවුන් ඕවර 16.3 කදී ලකුණු 74 කට දැවී ගියේය.ඩෙකන් පිල 129/7 (ඕවර 20) - කුමාර් සංගක්කාර 65, කැමරොන් වයිට් 31, (විනේ කුමාර් 25/3, රුද්‍ර ප්‍රතාප් සිං 21/2)කොචි පිල 74 (ඕවර 16.3) - රවීන්ද්‍ර ජඩේජා 23, (ඉෂාන්ත් ෂර්මා 12/5, ඩේල් ස්ටේන් 16/3)චෙන්නායි පිලට කඩුලු 8 ක ජයක්විශිෂ්ට පිතිහරඹයක නිරත වූ සුබ්‍රමනියම් බද්‍රිනාත් නොදැවී ලකුණු 63 ක් රැස්කරමින් පූනේ වොරියර්ස් පිලට එරෙහිව කඩුලු 8 ක ජයක් චෙන්නායි පිලට හිමිකර දීමට සමත් විය.පළමුව පන්දුවට පහර දුන් පූනේ පිල ඕවර 20 අවසානයේ කඩුලු 6 කට ලකුණු 141 ක් රැස්කළේය. නායක යුවරාජ් සිං නොදැවී ලකුණු 62 ක් ලබා ගත්තේය. පන්දු යැවීමේදී ඩෝ බොලිංගර් ලකුණු 21 කට කඩුලු 3 ක් දවාලීය.ලකුණු 142 ක ජයග්‍රාහී ඉලක්කයක් හඹා ගිය චෙන්නායි පිල ඕවර 19.3 කදී කඩුලු 2 ක් දැවී ලකුණු 145 ක් ලබා ගත්තේය.පූනේ පිල 141/9 (ඕවර 20) - යුවරාජ් සිං නොදැවී 62, රොබින් උත්තප්පා 31 (ඩෝ බොලිංගර් 21/3)චෙන්නායි පිල 145/2 (ඕවර 19.3) - සුබ්‍රමනියම් බද්‍රිනාත් නොදැවී 63, සුරේෂ් රයිනා නොදැවී 34, මුරලි විජේ 31.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s1104299</link>
    <topic>මර්සිඩිස් ගෝල්ෆ් සූරතාවලිය හෙට  </topic>
    <author>ෆවුස් මොහොමඩ්</author>
    <content>ආසියානු කලාපීය මර්සිඩිස් කුසලාන ගොල්ෆ් සූරතාවලිය සඳහා තරග වැදීමේ අවස්ථාව හිමිවන මර්සිඩිස් කුසලාන ශ්‍රී ලංකා ගෝල්ෆ් සූරතාවලිය හෙට (30) නාරාහෙන්පිට වික්ටෝරියා ගොල්ෆ් පිටියේදී පැවැත්වේ.මේ තරගාවලියේ ජයග්‍රහනයන්ට ආසියානු කලාපීය තරගාවලියට සහභාගීවීමටත් එහිදී ජය ගන්නා තරගකරුවන්ට ජර්මනියේ පැවැත්වෙන මර්සිඩිස් කුසලාන අවසන් මහා තරගයට සහභාගීවීමටත් ඉඩකඩ හිමිවනු ඇත.ජාත්‍යන්තර තරග නීති රීති අනුව මේ තරගයට සහභාගී විය හැක්කේ මර්සිඩිස් බෙන්ස්, ක්‍රයිස්ලර් සහ ජීප් රථ හිමිකරුවන්ට පමණි.20 වැනි වරටත් පැවැත්වෙන මේ තරගාවලියට නොකඩවා අනුග්‍රාහකත්වය ලබාදෙන්නේ සීමා සහිත ඩීසල් සහ මෝටර් ඉන්ජිනේරු සමාගම dimo විසිනි.පසුගිය තරගාවලි 19 පුරාවටම ශ්‍රී ලාංකීය ගෝල්ෆ් ක්‍රීඩකයන් 120 ක් ආසියානු කලාපීය තරගාවලියට සුදුසුකම් ලබා ගැනීමට සමත් වූහ.ඉන් 20 දෙනෙකු මර්සිඩිස් කුසලාන අවසන් තරගාවලියට සුදුසුකම් ලබා ගත්හ. ඒ අතර කපිතාන් නවීන් ද සිල්වා, ජූඩ් රයන්, ජානක තෙබුවාන අවසන් ජාත්‍යන්තර තරගාවලියේ ජයග්‍රහන අත්කර ගැනීමට සමත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=s11042910</link>
    <topic>අප්කන්ට්‍රී ජූඩෝ තරඟාවලියේ සූරතාව ශ්‍රී ලංකා පොලිස් කණ්ඩායමට.</topic>
    <author/>
    <content>ශ්‍රී ලංකා ජූඩෝ සංගමය මෙහෙය වූ අප්කන්ට්‍රී ජූඩෝ තරඟාවලිය නාවලපිටිය නගර සභා ශාලාවේදී ක්‍රීඩා අමාත්‍ය, මහින්දානන්ද අලුත්ගමගේ මහතාගේ ප්‍රධානත්වයෙන් පැවැත්විණි. එහිදී තරඟාවලියේ සූරතාව දිනූ ශ්‍රී ලංකා පොලිස් කණ්ඩායමේ එස්.කේ. හපුආරච්චි ක්‍රීඩා ඇමැති මහින්දානන්ද අලුත්ගමගේ මහතා අතින් සූරතාව ලබාගන්නා අයුරු. මෙම අවස්ථාවට ශ්‍රී ලංකා ජූඩෝ සංගමයේ සභාපති, උදය වික්‍රමරත්න මහතා ඇතුලු ජූඩෝ සංගමයේ නිලධාරීන් පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=f1104291</link>
    <topic>දරුස්මාන්ගේ කමිටුව මධ්‍යස්ථභාවයත්, ස්වාධීනත්වයත් විනාශ කරගෙන</topic>
    <author>සාකච්ඡා කළේ උදිත ගුණවර්ධන</author>
    <content>දරුස්මාන්ගේ මතභේදාත්මක වාර්තාව ශ්‍රී ලංකාවට බලපාන්නේ කෙසේද? එම තත්ත්වය ජයගැනීමට ආණ්ඩුව මඟින් ගත හැකි රාජ්‍යතාන්ත්‍රික ක්‍රියාමාර්ග මොනවාද? සහ තවත් කාලීන හා දේශපාලන කරුණු පිළිබඳ ඇමැති අනුර පි‍්‍රයදර්ශන යාපා මහතා සමඟ සිදු කළ සංවාදයකි.* දරුස්මාන්ගේ මතභේදාත්මක වාර්තාව පිළිබඳ ආණ්ඩුව රාජ්‍යතාන්ත්‍රික මට්ටමින් ගෙන ඇති පියවරයන් පිළිබඳ පැහැදිලි කළ හැකි ද?එක්සත් ජාතීන්ගේ සංවිධානයේ මහ ලේකම් මූන් මහතාට උපදේශන ලබාදීම සඳහා පත් කළ දරුස්මාන් ගේ වාර්තාව පිළිබඳත් එහි අඩංගු කරුණු පිළිබඳත් රාජ්‍ය විරෝධය පළ කරනවා. එක්සත් ජාතීන්ගේ මහ ලේකම්වරයා පත්කළ දරුස්මාන් කමිටුවට මීට වඩා වගකීම් සහිතව කටයුතු කිරීමට තිබුණා. නමුත් තමන්ගේ මධ්‍යස්ථ භාවයත් ස්වාධිනත්වයත් පූර්ණ ලෙස විනාශ කරගෙන තිබෙනවා.එක්සත් ජාතීන්ගේ සංවිධානය වැනි සංවිධානයක් පුද්ගලයකුගේ වුවමනා මත මෙවැනි කමිටුවක් පත්කිරීම කිසිසේත් සාධාරණ නැහැ.මෙහිදී රජය මෙම කමිටු වාර්තාවට විරෝධය පළකරනවා වගේම අපත් සමඟ මිත්‍ර බලවේග රාශියක් එක්ව සිටිනවා. ලොව පුරා රටවල් ගණනාවක තහනම් සංවිධානයක් වූ එල්.ටී.ටී.ඊ ය යුද්ධයේ අවසාන දින කිහිපය තුළ සිදුවීම් පිළිබඳ තමයි මේ වාර්තාව තුළ සඳහන්ව තිබෙන්නේ.එය ඉතාමත් වැරැදි දෙයක්. එල්.ටී.ටී.ඊ සංවිධානය තමයි යුද්ධයේ අවසාන අදියරේදී සිවිල් ජනතාව අතර සිට හමුදාවට ප්‍රහාර එල්ල කළේ. සිවිල් ජනතාව පවුරක් විදිහට තියාගෙන සිටියේ. මෙය ඉතාමත් වැරැදි සහගත දේවල් වගේම මානව අයිතීන් අමු අමුවේ උල්ලංඝනය කිරීම් සිදු කළා. ඒ නිසා සිවිල් ජනතාව නොතකා ඔවුන්ගේ මානව අයිතීන් උල්ලංඝනය වන විදියට කටයුතු කළේ කොටි සංවිධානය විසිනුයි. ඒත් මේ ගැන දරුස්මාන්ගේ වාර්තාව තුළ පැහැදිලි ඉඩක් ලබාදී නැහැ.ඒත් මේ දරුස්මාන්ගේ කමිටු වාර්තාවට අප රටක් විදිහට මුහුණ දිය යුතුයි. ඒ සඳහා රාජ්‍යතාන්ත්‍රික ආකාරයට කටයුතු කළ යුතුයි.* ශ්‍රී ලංකාවට එරෙහිව ජාත්‍යන්තර බලවේග පෙළ ගැසීම තුළ ශ්‍රී ලංකාවට මිත්‍ර රටවල සහයෝගය මොන විදිහටද ලැබෙන්නේ?මිත්‍ර රටවල් රාශියක් ශ්‍රී ලංකාවේ සහයෝගයට ඉදිරිපත් ව සිටිනවා. ඒ ගැන වැඩිපුර තොරතුරු මේ මොහොතේ දී හෙළි කළ යුතු නැහැ. අප මේ ගැන මිත්‍ර රටවල් සමඟ සාකච්ඡා ආරම්භ කර තිබෙනවා.* දරුස්මාන්ගේ කමිටු වාර්තාව මගින් ශ්‍රී ලංකාවේ දේශපාලන හා සමාජීය තත්ත්වයට මොන විදිහටද බලපෑම් එල්ල වන්නේ?අප රට තුළ තිබුණ ප්‍රජාතන්ත්‍රවාදයට, ජාතීන් අතර සහජීවනයට අභියෝගයක් වූ ත්‍රස්තවාදය යුදමය ක්‍රියාමාර්ග මඟින් පරාජය කිරීම අසාධාරණයක් කියලා කියන්නේ කොහොමද? අද අප උත්සාහ කරමින් සිටින්නේ බිඳවැටුණ සහජීවනය, සමාජ සබඳතා යළිත් ගොඩනැගීමට මේ මොහොතේ දී උත්සාහ කරමින් සිටින්නේ. ඒ තත්ත්වය තුළ මෙවැනි කමිටු වාර්තාවක් මඟින් එම සහජීවනය හා ජනතාව අතර සමඟි සන්ධානය බිඳ දැමීමට උත්සාහ කර තිබෙනවා.අප මේ මොහොතේ දී කළ යුත්තේ යටගිය දේවල් ගැන සිහිපත් කිරීම නොවෙයි අනාගතය සඳහා රටේ අභිවෘද්ධිය සඳහා එක්වීමයි. එවැනි මොහොතක රටේ සමඟියට හානිකර වූ දරුස්මාන්ගේ මතබේදාත්මක වාර්තාව ඉදිරිපත්ව තිබෙනවා.ඒ නිසා මේ මොහොතේ දී දේශපාලන වශයෙන් බේද අමතක කළ යුතුයි. එක්සත් ජාතික පක්‍ෂයත් පසුගිය කාලයේ දී කටයුතු කළේ වගකීම් විරහිත හා රටට අහිතකර විදිහටයි. ඔවුන් ගේ එම වැරැදි පිළිවෙත් දැන්වත් වෙනස් කළ යුතුයි. මා සිතනවා දැන්වත් ඔවුන් වගකීම් සහගතව කටයුතු කරනු ඇතැයි අප බලාපොරොත්තු වෙනවා.* රජයටත් සෙසු දේශපාලන පක්‍ෂ සමඟ සාකච්ඡා කිරීමට වගකීමක් තිබෙනවා නේද?ඔව්, ජනාධිපතිතුමා සෙසු පාර්ශ්ව සමඟ සාකච්ඡා කිරීමට කටයුතු සැලසුම් කර තිබෙනවා. මේ මොහොතේ දී සියලු පාර්ශ්ව රට මුහුණ දී ඇති මේ තත්ත්වය ගැන නිසි අවබෝධයක් සහිතව කටයුතු කළ යුතුයි. මා සිතනවා, මේ තත්ත්වය තුළ සියල්ල දේශමාමක විදිහට කටයුතු කරයි කියලා.* පළාත් පාලන මැතිවරණයේ දෙවන අදියරේ ඡන්ද විමසීම් නුදුරේ දී පැවැත්වීමට නියමිතව තිබෙනවා. එහිදී කොළඹ, මහනුවර, ගාල්ල වැනි ප්‍රධාන මහ නගර සභා ඇතුළු මහ නගර සභාවල ඡන්ද විමසීම් ද පැවැත්වීමට නියමිතයි. මේ මැතිවරණයේදීත් ආණ්ඩුවට වාසිදායක තත්ත්වයක් ද තිබෙන්නේ?අපට ශක්තිමත් සංවිධාන ජාලයක් තිබෙනවා. එම ජාලය ගම් මට්ටම තුළත් නගරවලත් එක විදිහටත් ශක්තිමත්ව ක්‍රියාත්මකව තිබෙනවා. ඒ නිසා අපට මෙම මැතිවරණවලත් ජයග්‍රහණය ලබාගැනීමට පුළුවන්කම තිබෙනවා. ඒ ගැන කිසිදු සැකයක් නැහැ. කොළඹ මහ නගර සභාව ඇතුලු සියලු සභාවල ජයග්‍රහණය අපට නිශ්චිතව ලබා ගන්න පුළුවන්කම තිබෙනවා.ජනතාව දන්නවා ගමට වැඩ කළේ කවුද? ගමේ සංවර්ධන කටයුතු කළේ කවුද? ඒ සඳහා බලයක් හා ශක්තියක් තිබෙන්නේ කාටද? කියලා. මැතිවරණයේ පළමු අදියරේ දී ජනතාව තේරුම් ගත්තා මේ යථාර්ථය මොකක්ද කියලා. ඒ නිසා තමයි රට පුරා එජාප බලය තුන්වෙනි තැනට ඇද දමමින් ජනතාව බුද්ධිමත් තීරණයක් ගත්තේ. ඒ තීරණයට වෙනස් තීරණයක් මෙවර ජනතාව ගන්නේ නැහැ.* දරුස්මාන්ගේ කමිටු වාර්තාවට මුවා වෙමින් ආණ්ඩුව රටේ සැබෑ ප්‍රශ්න සැඟවීමට උත්සාහ කරන බවට චෝදනාවක් එල්ල වෙනවා?අපට එහෙම ප්‍රශ්න සැඟවීමට ඕනෑ කමක් නැහැ. අපට ශක්තියක් තිබෙනවා ඕනෑම ප්‍රශ්නයක් නිරාකරණය කර ගැනීමට. පසුගිය කාලයේ දී එළවළු මිල වැඩියි. පොල් මිල වැඩියි කියලා විශාල ඝෝෂාවක් විපක්‍ෂය විසින් අරගෙන ගියා. ඒත් අද ඒ ගැන කතාවක් නැහැ. අද වෙනත් මාතෘකා ඉදිරියට දමනවා.අත්‍යවශ්‍ය භාණ්ඩවල මිල පාලනය කිරීමට ආණ්ඩුවට නිශ්චිත වැඩපිළිවෙළක් තිබෙනවා. ඒ නිසා තමයි අපට පුළුවන් වුණේ ජනතාව පසුගිය කාලය පුරා පෙළන ලද ජීවන මිල ප්‍රශ්නය පාලනය කිරීමට පුළුවන්කම ලැබුණා. ඒ නිසා අපට ඕනෑකමක් නැහැ ජාත්‍යන්තර කමිටුවට මුවා වෙලා ප්‍රශ්න මඟ හරින්න. අපට පුළුවන්කම තිබෙනවා ප්‍රශ්න ජය ගැනීම වගේම ඕනෑම අභියෝගයක් ජය ගැනීමට. මා මේ මොහොතේ දී ඉල්ලා සිටිනවා රට ඉදිරියේ ඇති අභියෝගය සැහැල්ලු කිරීමට උත්සාහ කරන්න එපා කියලා.* මේ දිනවල සමාජය තුළ ප්‍රබල කතා බහකට ලක්ව ඇති පුද්ගලික අංශයේ සේවකයන්ට විශ්‍රාම වැටුප් ලබාදීමේ වැඩපිළිවෙළ පිළිබඳ මූලික පැහැදිලි කිරීමක් කළ හැකි ද?මෙතැන විශාල මුලාවක් ඇති කිරීමට ඇතැම් පාර්ශ්ව උත්සාහ කරනවා. ඒත් පුද්ගලික විශ්‍රාම වැටුප් ක්‍රමය මඟින් පුද්ගලික අංශයේ සේවකයන්ට විශාල ප්‍රතිලාභ ප්‍රමාණයක් ලබා ගැනීමට පුළුවන්කම තිබෙනවා. එහෙම තිබියදී තමයි සමහරු පුද්ගලික අංශයේ විශ්‍රාම වැටුප් ක්‍රමයට විරෝධය පළ කරන්නේ. ඒත් මේ කිසිදු විරෝධයකට මූලික පදනමක් නැහැ. උදාහරණයක් මම කියන්නම්. සමහරු ඉතාමත් දිගු කාලයක් පුද්ගලික අංශයේ සේවය කරනවා. විශ්‍රාම යද්දි රුපියල් ලක්‍ෂ ගණනක අර්ථසාධක මුදල් සේවා භාරකාර අරමුදලේ ප්‍රතිලාභ ලබා ගන්නවා. ඒත් එම මුදල සේවකයා විසින් කිසියම් පුද්ගලික කටයුත්තකට වියදම් කරනවා. අවුරුදු විස්සක් තිහක් තිස්සේ හරි හම්බ කළ මුදල ඉවරයි. මෙය ඉතාමත් කණගාටුදායක තත්ත්වයක්. අවසානයේ දී අවුරුදු තිහක් පුරා සේවය කළ සේවකයා යැපෙන්නෙක් බවට පත්වෙනවා.ඒත් පුද්ගලික අංශ සේවකයන්ට විශ්‍රාම වැටුප් ලබාදීමේ සංකල්පය මඟින් මේ අනතුරුදායක තත්ත්වය වෙනස් කර ගන්න පුළුවන්.* එහෙත් මේ විශ්‍රාම වැටුප් ක්‍රමය නිසා සේවක අර්ථ සාධක අරමුදල් හා සේවා භාරකාර අරමුදල්වල මුදල් සේවකයන්ට අහිමිවන බවට රාවයක් පැතිරෙනවා. මේ කතාවේ සත්‍ය අසත්‍යතාව කුමක්ද?එහි කිසිදු සත්‍යතාවයක් නැහැ. මේ විශ්‍රාම වැටුප් ක්‍රමය නිසා එම අරමුදල්වල ඇති මුදල් ශතයක්වත් අහිමි වන්නේ නැහැ. මට ඒ ගැන ස්ථිරවම කියන්න පුළුවන්. විශ්‍රාම වැටුප ලැබෙන්නේ අමතර දෙයක් විදිහටයි. මෙය සංකල්පයක් විදිහට ඉතාමත් හොඳ දෙයක්. එහි යම් ප්‍රායෝගික ගැටලුවක් තිබෙනවා නම් එය විසඳාගත යුතුයි එහෙත් පුද්ගලික විශ්‍රාම වැටුප් ක්‍රමය අනිවාර්යයෙන්ම ක්‍රියාත්මක විය යුතු යහපත් දෙයක් විදිහටයි මා සලකන්නේ.* මෙවර මැයි දිනයේ තේමා පාඨය සහ මැයි දිනයේ අරමුණු පිළිබඳ මූලික පැහැදිලි කිරීමක් කළ හැකිද?මේ මැයි දිනයට අප සම්බන්ධ වන්නේ ජාතික අරමුණක් පෙරදැරි කර ගෙනයි. මෙවර වැඩ කරන ජනතාව පෙළ ගැසී සිටින්නේ රට දැය මුල් කරගෙන යි. එක්සත් ජාතීන්ගේ මණ්ඩලයේ මහ ලේකම් වරයා විසින් පත් කළ දරුස්මාන් ගේ වාර්තාව මඟින් රටේ අභිමානය හා ආත්ම ගරුත්වයට බරපතල අභියෝගයක් එල්ල කර තිබෙනවා. මෙය ජාත්‍යන්තර ප්‍රජාවේ ඇතැම් පාර්ශ්ව විසින් සිදු කරනු ලබන කුමන්ත්‍රණයක්. ඒ නිසා මෙවර මැයි දිනයේ දී වැඩ කරන ජනතාව දේශපාලන භේදවලින් ආගම් ජාති භේදවලින් තොරව රට වෙනුවෙන් පෙළ ගැසිය යුතුයි. මෙවර මැයි දිනය ඒ සඳහා නිසි අවස්ථාව විදිහට පෙන්වා දීමට පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=f1104292</link>
    <topic>ෆුකුෂිමාවෙන් මතුවුණු න්‍යෂ්ටික බලයේ රකුසු මුහුණු</topic>
    <author>ධම්මික සෙනෙවිරත්න</author>
    <content>මාර්තු 11 වැනිදා ජපානයේ ඇති වූ භූමි කම්පාව සහ සුනාමියෙන් අනතුරුව උද්ගත වූ බරපතළම හා විනාශකාරීම ගැටලුව ෆුකුෂිමා න්‍යෂ්ටික බලාගාරයේ ඇති වූ තත්ත්වයයි. විදුලිබලය ඇණ හිටීම නිසා බලගාරයේ සිසිලකාරක පද්ධති නිසි ලෙස ක්‍රියාත්මක නොවීමෙන් එහි ප්‍රතික්‍රියාකාරක කිහිපයක් ආශ්‍රිතව පිපිරීම් සිදුවිය. ඉන්පසු ෆුකුෂිමා සහ ඒ අවට කි. මී. 20 කට ආසන්න ප්‍රදේශයක විකිරණශීලීතාව සාමාන්‍ය ප්‍රමාණයට වඩා ඉහළ ගොස් ඇති බව නිරීක්ෂණය කෙරිණි. විකිරණ අනතුරක අවදානමට ලක් වූ එම ප්‍රදේශවල ජනතාව ඉවත් කිරීමෙන් පසු සාමාන්‍ය කටයුතු බිඳ වැටී තිබේ. කෘෂිකාර්මික ප්‍රදේශයක් ලෙස ප්‍රකට එම ප්‍රදේශයේ කටයුතු මුළු මනින් අඩාලව පවතී.කොටින්ම දැන් ෆුකුෂිමා දිස් වන්නේ පාළු වී ගිය හොල්මන් අවතාර කරන නගරයක් පරිද්දෙනි. එහෙත් ෆුකුෂිමා බලාගාරයේ අනතුරුදායක තත්ත්වයට පිළියම් යෙදීම සඳහා වන ක්‍රියාමාර්ග ඉදිරියට යමින් ඇත.ෆුකුෂිමා අනතුරේ සැබෑ පරිමාව තවමත් හරියාකාරව පිටතට ප්‍රකාශ වී නැති බවට මත පළ වී තිබේ. එය චර්නොබිල් ඛේදවාචකය තරම් බරපතළ නොවන බව ප්‍රකාශ වුවද ඇතැම් නිර්ණායකයන්ට අනුව චර්නොබිල් විනාශය තරම්ම හෝ ඊටත් වඩා එය ප්‍රබලය. ඉන් ඇති වූ කෙටි කාලින බලපෑම් ගැන යම් නිගමනයන්ට එළැඹිය හැකි වුව ද දිගු කාලීන බලපෑම් කොපමණ අනර්ථකාරි වේ දැයි තවමත් නිශ්චිතව කිව නොහැකි ය.ඇතැම් අදහස් දැක්වීම්වලට අනුව ෆුකුෂිමා අනතුර ගැන ජනතාව තුළ ඇති වී ඇත්තේ අනියත බියකි. එහෙත් එය එසේ නොවන බව අතීත අත්දැකීම් අනුව පැහැදිලි වෙයි.බලාගාරයේ කටයුතු සාමාන්‍ය තත්ත්වයට ගනිමින් විනාශයට පිළියම් යෙදීම සඳහා තවත් මාස 6 – 9 අතර කාලයක් ගතවනු ඇතැයි බලාගාරයේ පාලනය හිමි ටෝකියෝ විදුලිබල සමාගම (Teplo) පසුගියදා ප්‍රකාශ කර තිබිණි. අලුත්වැඩියා කටයුතු නිම කිරීම සඳහා ගතවන දින වකවානු පිළිබඳ Teplo බලධාරීන් නිශ්චිත ප්‍රකාශයක් කළ පළමු අවස්ථාව මෙයයි. එම ප්‍රකාශය නිකුත් වූයේ අනතුර පිළිබඳ සැබෑ තොරතුරු ලබා නොදෙන බවට විවේචන නැඟෙමින් තිබියදී වීම විශේෂයකි.දැනට පිළියම් යොදමින් ඇති ආකාරය මූලික අදියර 3ක් යටතේ ක්‍රියාවට නැංවේ. පළමුව, බලාගාරයේ ප්‍රතික්‍රියාකාරක ක්‍රියාවිරහිත කිරීම එය සෙල්සියස් අංශක 100 ක උෂ්ණත්වයක් පිට කරන අවස්ථාව දක්වා පහළට ගෙන එනු ඇත. දෙවන පියවර ලෙස විකිරණ මුසු වූ ජලය ටොන් 60000ක් පමණ පරිසරයට මුදාහැරීම නිසා සිදුවිය හැකි විනාශකාරී බලපෑම් වළක්වා ගැනීමට අවශ්‍ය ක්‍රියාමාර්ග ගනු ඇත. තුන්වන හා අවසාන පියවර ලෙස ෆුකුෂිමා හා ඒ අවට කි. මී. 20ක පමණ ප්‍රදේශයේ විකිරණශීලතාව ආරක්ෂාකාරී මට්ටමකට රැගෙන එමින් ජනතාව යළි එහි පදිංචි කරවීමට සැලැසුම් කර තිබේ.මේ සම්පූර්ණ ක්‍රියාවලිය සඳහා මාස 6 – 9 අතර කාලයක් ගත වනු ඇත.ෆුකුෂිමා අනතුර නිසා ජනතාවට විඳීමට සිදු වූ දුෂ්කරතා පිළිබඳ Teplo සභාපතිවරයා සමාව අයැද තිබිණ. අනාගතයේ දී ඇති විය හැකි කනගාටුදායක තත්ත්වයන් වළක්වා ගැනීමට උපරිමයෙන් ක්‍රියා කරමින් සිටින බවද ඔහු පවසා තිබේ.කෙසේ වුවද, ෆුකුෂිමා අනතුර පිළිබඳ විනිවිද භාවයකින් යුතුව ක්‍රියා නොකිරීම හා සමස්ත න්‍යෂ්ටික බලශක්ති ක්‍රියාවලියම පිළිබඳ ජපාන රජය හා Teplo බලධාරීන් අතර ගැටලුකාරී තත්ත්වයන් ද පැන නැඟී ඇති බව වාර්තා විය. න්‍යෂ්ටික අනතුරත් සමඟ අවට පරිසරයේ විකිරණශීලතාව පිළිබඳ සමාගම හා රජය නිකුත් කළ තොරතුරු අතර පවා පරස්පරතා තිබිණි. මෙවැනි පසුබිමක විශ්වාස කරන්නේ කිනම් පාර්ශවයක් විසින් ලබා දෙන තොරතුරු ද යන්න ගැන ජපාන ජාතිකයන් දෙගිඩියාවකින් පසු විය.ෆුකුෂිමාහි අනතුරුදායක තත්ත්වය මඟ හැරවීම සඳහා ක්‍රියාකරමින් තිබියදී, මීට දින කිහිපයකට පෙර අමෙරිකා රාජ්‍ය ලේකම් හිලරි ක්ලින්ටන් ද ජපානයට පැමිණියා ය.මෙම සංචාරයේ අරමුණ අමෙරිකාවේ සමීපම ආසියානු මිතුරාට සහාය වීමයි. මුහුණදුන් ස්වාභාවික ආපදාවෙන් පසු ඉතාමත් ඉක්මනින් යළි නැඟී සිටීම සඳහා ජපානයට සෑම සහායක්ම ලබාදෙන බව එහිදී ඇය කියා තිබිණි. ඉදිරි මාස කිහිපය තුළ මෙම අර්බුදකාරී තත්ත්වය නිරාකරණය කර ගැනීමට ජපානය සමත් වනු ඇතැයි ද ඇය විශ්වාසය පළ කළා ය.ජපානය වැනි විද්‍යාත්මක, තාක්ෂණික අතින් ඉතා දියුණු රටක සිදු වු මෙම න්‍යෂ්ටික ආපදාව සමඟ න්‍යෂ්ටික බලශක්තිය භාවිත කිරීම පිළිබඳ අලුත් සංවාදයක් ඇති වී තිබේ. දැනටමත් ඇතැම් රටවල න්‍යෂ්ටික බලශක්ති වැඩසටහන්වලට එරෙහි පොදුජන විරෝධතා මතු වී ඇත. වෙනිසියුලාව තම න්‍යෂ්ටික වැඩපිළිවෙළ අත්හිටුවීය.න්‍යෂ්ටික බලශක්තිය භාවිත කරන රටවලට තම බලාගාරවල ආරක්ෂක උපාය මාර්ග, ප්‍රමිතිය, තාක්ෂණය ආදී කාරණා ගැන අලුතින් සිතීමට සිදු වී තිබේ.අනපේක්ෂිත අනතුරුදායක අවස්ථාවන්හි දී එය පාලනය කිරීම දුෂ්කර කටයුත්තක් බව ෆුකුෂිමා සිදුවීමෙන් පැහැදිලි වෙයි. එවිට ඇතිවන බලපෑම් අහිතකර වන්නේ මිනිසාට හෝ වත්මන් පරම්පරාවන්ට පමණක් නොවේ. සමස්ත ජීවී සංහතියටමත්, පරිසර පද්ධතීන්ටත්, මතු පරම්පරාවන්ටත් විවිධ ප්‍රමාණයන්ගෙන් එම බලපෑම් විඳ දරා ගැනීමට සිදු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=f1104293</link>
    <topic>කෘතියක් වූ පතලේකඳුළු කතාව</topic>
    <author>ධම්මික</author>
    <content>චිලියේ සැන්හොසේ තඹ හා රන් ආකරයේ සිරවූ ආකර කම්කරුවන් 33 දෙනා ගළවා ගැනීමට හැකිවීම අප්‍රමාණ මනුෂ්‍ය ධෛර්යය පිළිබඳ මෑත ඉතිහාසයෙන් හමුවන ප්‍රබල නිදසුනයි. කාටත් සතුටු කඳුලක් හෙළිය හැකිවන පරිදි එය නිමාව දුටුවේ චිලී ජනාධිපතිවරයාගේ පටන් කම්කරුවා දක්වාම ඉමහත් කැපකිරීමකින් කටයතු කළ බැවිනි. ආකර කම්කරුවන් 33 දෙනාගේ ජීවත බේරාගැනීම සඳහා සිදුවූ විස්මිත මෙහෙයුම හා ඔවුන් ආකරය තුළ දින 69ක් සිරවී සිටිමින් ලැබූ අත්දැකීම් ඇසුරින් කෘතීන් දෙකක් ප්‍රකාශයට පත්වී තිබේ.33 MEN : Inside The miraculous Survival and dramatic resucue of the chilean miners  කෘතිය ජොනතන් ෆ‍්‍රැන්ක්ලින් විසින් රචනා කර ඇත. කම්කරුවන් 33 දෙනාගේ ජීවිත ගළවාගැනීම පිළිබඳ ඇතුළාන්ත වෘතාන්තය ඉන් අනාවරණ කරයි. මේ කෘතිය G.P.Putham ප්‍රකාශනයකි. මැනුවෙල් පිනොටොරෝ විසින් ලියන ලද BURIED ALIVE: The true story of the chilien mining disaster and the extraordinavy rescue at camp hope කෘතිය palgrave nlcmillan ප්‍රකාශනයකි. මේ කෘතිය මඟින් චිලී ආකර ඛේදවාචකයේ සත්‍ය කතාව සහ ආකර කම්කරුවන් බේරාගැනීම සඳහා සිදුවූ විශ්මයජනක “ප්‍රාර්ථනාවේ මෙහෙයුම” පිළිබඳ සවිස්තරාත්මක තොරතුරු ද හෙළිකරේ. මෙම කෘතින් හි ඇති විශේෂත්වයක් වන්නේ චිලී ආකර වෘත්තාන්තය පිළිබඳ ප්‍රකාශයට පත්වූ මුල්ම කෘතීන් ලෙස ඒවා වාර්තාගතවන බැවිනි.ඇටකාමා කාන්තාරයේ අතිශය කටුක දේශගුණික හා පාරිසරික තත්ත්වයන් යටතේ මෙම කම්කරුවන් 33 දෙනාගේ ඥාතීහු ද ආකර බිමෙහි දෙමසක් පමණ කඳවුරු ලා සිටියහ. ලොව පුරා නොයෙක් මාධ්‍ය ආයතන නියෝජනය කරමින් එම විස්මිත මෙහෙයුම සිදුවන ආකාරය වාර්තා කිරීමට ආ මාධ්‍යවේදීහු සියගණනක් ද එහි රැඳීසිටියහ. ඔවුන් ලබාදුන් තොරතුරු රූපවාහිනී මාධ්‍ය අන්තර්ජාලය හා පුවත්පත් ඔස්සේ ලොව පුරා බිලියනයකටත් අධික පිරිසක් කරා ළඟාවිණි. ලොව ප්‍රධාන පෙළේ මෙහෙයුමේ අවසන් පැය කිහිපය සෑම මොහොතක්ම ආවරණයවන පරිදි ලෝකයට ගෙන ගියේ Breaking News ද සමඟයි.මේ වාර්තාකරණයන් ඔස්සේ මේ සිදුවීම පිළිබඳ බොහෝ තොරතුරු ලෝකය දැනගත්තද මේ පිළිබඳ සවිස්තරාත්මක හා නිරවද්‍ය තොරතුරු ද, ආකර වීරයන්ගේ අපූරු අත්දැකීම්ද මේ කෘතින්හි අන්තර්ත්ගතය. විශේෂයෙන්ම, ඔවුන් තවදුරටත් ජීවතුන් අතර සිටින බව ලෝකය දැනගන්නා තුරු ආකරය තුළ ගෙවීගිය දින 17 පිළිබඳ බොහෝ තොරතුරු එහි වෙයි.මේ සිදුවීමත් සමඟ සැන්හොසේ ආකරයේ කම්කරුවන්ව සිටි මෙම 33 දෙනාට චිලීය වීරයන් ලෙස සැලකීමට පටන්ගත්තේය.එමෙන්ම ඔවුන් ලොව පුරා ප්‍රසිද්ධියට පත්විය. එය ඔවුන්ගේ ජීවිත වෙනස්වීමට තරම් බලපෑවේය.  මේ කාරණා පිළිබඳ මෙන්ම ජීවත්වීම පිළිබඳ ඔවුන් තුළ තිබූ නොසිඳෙන අපේක්ෂාව එකී අපේක්ෂාව යථාර්ථයක් බවට පත්කිරීම සඳහා තවත් මිනිසුන් කණ්ඩායමක් සාමූහික හැඟීමෙන් යුතුව දිවා රෑ වෙහෙසවූ අයුරුද මෙම කෘතීන් මඟින් විස්තර වෙයි. ජොනතන් ෆෑන්ක්ලීන්ට අනුව මේ ධෛර්යය සම්පන්න මිනිසුන්ගේ කතාව ලොවටම ආදර්ශයකි. ජොනතන් සිය කෘතිය මඟින් ආකරය තුළ සිරවී කම්කරුවන් ගෙවා දැමූ මුල් දින කිහිපය තුළ ඔවුන් තුළ සිදුවූ පෞද්ගලික සංවාද, ඔවුන්ගේ සිතුම් පැතුම් ආදිය ද ඉදිරිපත් කරයි.ඉන් මෙම වෘතාන්තයේ සැඟවුණු ජවනිකාද කරළියට ගෙන එනු ලබයි. ෆ්‍රෑන්ක්ලින් කියන පරිදි ඔහු කෘතිය මඟින් ඉදිරිපත් කරන කාරණා සඳහා සෑමවිටම පාහේ කම්කරුවන් 33 දෙනාගෙන් අයෙකු සම්බන්ධ කරගනී. ඇතැම් දෙනා ඊට අභියෝග කළ හැකිවුණත් රුචියකින් යුතු ව කියැවීම සඳහා ඒ ක්‍රමය වඩා සුදුසු බව ඔහුගේ අදහසයි. මේ සමඟම තමා ඉදිරිපත් කරණ කාරණා සනාථ කිරීම සඳහා විශ්වාසනීය සාධකද ඔහු ඉදිරිපත් කර තිබේ.එමෙන්ම ඔහු සමඟ කම්කරුවන් එකඟ නොවූ අවස්ථාද එහි වෙයි. මෙම කම්කරුවන්ගෙන් ඇතැමෙක් මත්ද්‍රව්‍ය ලබාගත්තාද ඇතැම් අයගේ පවුල් බිඳී ගියාද වැනි කාරණා ගැන ඔහු කරන අනාවරණයන් ගැන චිලී ජනයා නොසතුටට පත්වනු ඇත. ඒ කම්කරුවන් 33 දෙනාට ඔවුන් සලකන්නේ ‘වීරයන්’ ලෙස බැවිනි. අතිශය දුෂ්කර වාතාවරණයක වුව කම්කරුවන් ලැබූ විචිත්‍ර අත්දැකීම්ද ෆ‍්‍රෑන්ක්ලින්ද විචිත්‍ර ලෙස ලියා දක්වයි. ගැඹුරු ආකර පත්ල කැණ ජලය පාදාගත් අයුරු සහ පිහිනුම් තටාකයක් සාදාගත් අයුරු නිදසුන්ය. එවැනි ක්‍රියාන්විතයන් සාර්ථක වූ විට ජලය රත්‍රංවලටත් වඩා වටිනා බව ඔවුන්ට දැනෙන්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=f1104294</link>
    <topic>කැප්ටන් හැරී</topic>
    <author/>
    <content>එංගලන්තයේ හැරී කුමරුට ගුවන් හමුදාවේ කැප්ටන් තනතුර සඳහා උසස්වීමක් ලැබී තිබේ.ලුතිනන්වරයකුව සිටි ඔහු නව උසස්වීමත් සමඟ වේල්සයේ කපිතාන් හැරී යනුවෙන් හැඳින්වෙනු ඇත. හමුදා සේවයේ වසර 5ක සේවාකාලයකින් පසු ඉකුත් මාසයේ ඇපච හෙලිකොප්ටර් යාත්‍රා නියමුවකුª ලෙස පුහුණුව සම්පූර්ණ කිරීමෙන් අනතුරුව ඔහුමේ උසස්වීම සඳහා සුදුසුකම් ලැබීය.දැනට 26 හැවිරිදි වියේ පසුවන කැප්ටන් හැරී 2012 වසරේ දී යළි ඇෆ්ගනිස්ථානයේ රාජකාරි සඳහා යාමටත් සුදුසුකම් ලබා සිටී.මින් පෙර 2007,2008 වසර වලදී ද ඔහු ඇෆ්ගනිස්ථානයේ ඉදිරි පෙළ යුද මෙහෙයුම් සඳහා සහභාගී වී සිටිය ද ඒ බැව් මාධ්‍ය මඟින් අනාවරණය වීමත් සමඟ ඔහු යුද පෙරමුණේන් ඉවත්කර ගැණින. ඇපච පුහුණු පාඨමාලාවට අදාලව හැරී අවසන් පුහුණු වීම් අවසන් කළේ ප්‍රංශයේ ඇල්ෆ්ස් කඳුකරකය ආශි‍්‍රතවයි. එය ඇෆ්ගනිස්ථානයේ කඳුකර සටන් බිම්වලට ඉහළින් ගුවවන් යානා පැදවීමේ දී හොඳ අත්දැකීමක් වනු ඇති.නව උසස්වීම සමඟ ඔහු අට මසක ගිනි අවි පුහුණුවක් සඳහා ද තෝරා ගැනීමට නියමිත ය. ඇපච යානා නියමුවකු ලෙස පුහුණුවීම් සඳහා පිටත්ව යාමට පෙර ඔහු කියා සිටියේ එය සිය ජීවිතයේ වඩාත් ම අභියෝගාත්මක කාර්යයක් වනු ඇති බවයි.කෙසේ වුවද එය සාර්ථකව නිම කිරීමත් සමඟ ඔහු ඇපච යානා පැදවීම, එහි ගිනි අවි පද්ධතිය මෙහෙය වීමේ දක්ෂයකු වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=f1104295</link>
    <topic>ලීලාවතීගේ පනං හතරට තට්ටුකළ කළු කබා ඇඟලා ගත් ගිනි කන කාක්කෝ...</topic>
    <author/>
    <content>ලීලාවතී ගුණතිලක පදිංචිවෙලා ඉන්නේ අත්වැල්තොට මොරපිටියේ. මේ වන විට ඇගේ වයස අවුරුදු 73ක්. දිනක් ලීලාවතීගෙන් දුරකතන ඇමතුමක් දිනමිණ කර්තෘ මණ්ඩලයට ආවා. ඇය හෙව්වේ ප්‍රබුද්ධි රණසිංහ හරි චමීර ඇල්ලදෙණිය හරි ඉන්නවද කියලයි. මොකද ඇයට උවමනා කළා ඇයට වුණු අසාධාරණයක් ගැන අකුණට විස්තර කියන්න. අන්න ඒ විදියටයි ලීලාවතීගේ මේ ශෝකාන්තය අපට දැනගන්නට ලැබුණේ.අවුරුදු 73ක් වන ලීලාවතී විවාහක තුන්දරු මවක්. ඇය මොරපිටියේ ඇගේ නිවෙසේ පාඩුවේ ජීවත්වුණේ කාටවත්ම බරක් වෙන්නෙ නැතිවයි. ජීවිතේ සැඳැ සමයේ පිනක් දහමක් කරගෙන හිටිය ඇය ඉතාම සරල ජීවිතයක් ගෙන ගියා.මේ විදියට කාලය ගෙවීගෙන යදදී දිනක් ලීලාවතී ගෙදරට අවශ්‍ය වතුර ගෙන ඒමට ඇළට ගියා.මොකද ඇයට ගමේ අනෙක් බොහෝ දෙනෙකුට තිබුණූ නළ ජලය පහසුකම් නොතිබුණු නිසායි. හරියටම එදා 2000 ජුලිමාසේ 27 වැනිදායි. වෙලාව පස්වරු 2.30 විතර ඇති.කළයක් අරන් ඇළට ගන අතරමඟදී අසල්වැසි කාන්තාවක් වන හපුආරච්චිගේ සුමනාවතී නමැත්තිය ඉදිරියට හමුවූණා. ඒක අහම්බෙන් සිදුවුණ දෙයක් නම් නොවෙයි.මොකද මේ සුමනාවතී කියන අය සෑහෙන වේලාවක සිටන්ම ලීලාවතී එනකම් මඟ රැකගෙන සිටියා. කළෙත් අරන් ඉදිරියට එන ලීලාවතීට අමු තිත්ත කුණු හරුපෙන් බැණ වදින්න ගත් සුමනාවතී අතේ ලාඩප්පා පොල්ලක්ද තිබුණා. මෙලෙස බැණවදින්න හේතුව කුමක්දැයි කියාවත් නොදැන සිටි ලීලාවතී මේ සිද්ධියෙන් මවිතයට පත්වෙලා බලාගෙන සිටියා.ඔත්තුවක්බදුරලිය පොලිසිය විසින් ඇගේ නිවෙසේ තිබුණු ලී තොගයක් අත් අඩංගුවට ගත් බවත්, පොලිසියට ඒ ලී සම්බන්ධව ඔත්තුවක් දුන්නේ ලීලාවතී බවත් පවසමින් දිගටම බැණවදින කොටයි ඇය දැන ගත්තේ තමන්ට මේ තරම් පහත් විදියට බණින හේතු මොකක්ද කියලා. එත් ඒ වගේ දෙයක් ඇය හීනෙන්වත් කර තිබුණේ නෑ.ලීලාවතීට බැණ වැදීමෙන් නොනැවතුණු සුමණාවතී අතේ තිබුණු පොල්ලෙන් මේ අහිංසක මහළු තකට පහර දෙන්න ගත්තේ මාරාවේශයෙන්. අතේ තිබුණු කළය වහා අතඇරිය ලීලාවතී ඇගේ පහර දීම්වලින් බේරෙන්නත් ඒවා වළක්වා ගන්නත් උත්සාහ කළා. එහෙත් නළලට වැදුණු එක් පහරකින් නළල පිපිරී ඒ වන විටත් ලේ දහරා ගලමිනුයි තිබුණේ.අතටත් පයටත් හොඳහැටි පහරදුන් සුමනාවතී ඒ පොල්ලෙන්ම දුන් දරුණු පහරක් නිසා ලීලාවති විසිවී ගිහින් කාණුවකට වැටුණා.බිමවැටුණු ලීලාවතීගේ ගෙල මිරිකාගෙන සිටින විට ඇගේ පෙර තිබූ පිනකට දෝ මේ සිද්ධිය අහම්බෙන් ඇගේ ලේලිය දකිනවා.මේ තිරිසන් අමානුෂික සිද්ධිය දුටු ලීලාවතීගේ ලේලිය කරන්නේ වහා දිවවිත් ඇගේ නැන්දම්මාව ඉන් ගලවා ගැනීමයි.පහර කෑමෙන් දරුණු ලෙස තුවාල ලැබූ ලීලාවතී එදිනම (27) පස්වරු 4.30ට විතර බදුරලිය රෝහලට ඇතුළත් කිරීමෙන් අනතුරුව නේවාසික ප්‍රතිකාර ලබා ගන්නවා. පහරදීමෙන් ඇතිවූ නළලේ තුවාලයට එහිදී මැහුම් තුනක් දමන අතර, රෝහලේ ප්‍රතිකාර ලබමින් සිටින ඇයගෙන් කටඋත්තරයක් ගැනීමට රෝහල් පොලිසිය එන්නේ ඇය ඇතුළත්වී දින දෙකක් ඉක්ම ගිය පසුවයි.කටඋත්තරයරෝහලෙන් පිටවීමෙන් පසු ඇය වෛද්‍ය කීර්ති මහතාගෙන් පුද්ගලිකව ප්‍රතිකාර ගබා ගන්නේ ඇගේ වයසත් සමඟ ඇයට එල්ලවූ ඒ දරුණු ප්‍රහාරයෙන් ලැබූ වේදනාවන් අඩු නොවන නිසයි.මේ අතර බදුරලිය පොලිසිය මඟින් මතුගම මහෙස්ත්‍රාත් අධිකරණයේ ලීලාවතීට පහරදීම සම්බන්ධයෙන් නඩුවක්ද ගොනු කරනවා.එහිදී නඩු වාර තුනකින් පසුව විත්තිකාරියට රුපියල් 500ක් දඩයක් නියම කරමින් නඩුව අවසන් කරනවා. රුපියල් 500ක නඩුව එසේ නිමාවෙද්දී අසරණ වූ ලීලාවතීට පිළිසරණක් පතා මතුගම නිතීඥ එස්. හපුහෙට්ටි මහතා හමුවන්න යනවා.උපදෙස්මේ නීතිඥවරයාගෙන් ලැබුණු උපදෙස් පරිදි මතුගම දිසා අධිකරණයේ M R 1547 අංකය යටතේ විත්තිකාරියගෙන් අලාභය ඉල්ලා නඩුවක් ගොනු කරන්නේ ඉන් අනතුරුවයි. මේ නඩුව පැවරීම සඳහා ඒ නීතිඥවරයා ලීලාවතීගෙන් රුපියල් 4590ක මුදලක් අයකරනු ලබනවා.මේ වන්දි නඩුව නඩුවාර 20කට පමණ දිග් ගැස්සෙන අතර ඒ සෑම නඩුවාරයක් පසාම ඒ සඳහා පෙනී සිටින්න ඒ නීතිඥවරයා රුපියල් 500ක මුදලක් ලීලාවතීගෙන් අය කර ගන්න අමතක කරගන්නේ නෑ. මේ අතර 2007 ජුනි 04 වැනි දින දිසා අධිකරණය ලීලාවතීට රුපියල් 3000ක මුදලක් හා නඩු ගාස්තු අයකැර ගත හැකි බවට තීන්දුවක් ප්‍රකාශයට පත් කරනවා.ඒ අනුව ලීලාවතීගේ නීතිඥවරයා ලෙස කටයුතු කළ එස්. හපුහෙට්ටි විසින් 2007 ජුනි මස 04 වැනි දින නඩු ගාස්තු බිලක් අධිකරණයට ඉදිරිපත් කරනවා.එම ගාස්තු මුදල වන්නේ රුපියල් 13640ක් පමණයි. එහෙත් මේ වන විටත් නීතිඥවරයාට පමණක් ලීලාවතී රුපියල් 14590ක මුදලක් ගෙවා දමා තිබියදීත් මේ නීතිඥවරයාගේ අපූරු නඩු ගාස්තු මුදල ඒ විදියට සැකසෙන්නේ නඩුත් හාමුදුරුවන්ගේ බඩුත් හාමුදුරුවන්ගේ කියන පරණ ඒ අපූරු කියමනට නැවත නැවතත් පණ දෙමින්.කෙසේවෙතත් ඒ අනුව ලීලාවතීට රුපියල් 16,640ක මුදලක් ගෙවීමට විත්තිකාරියට සිදුවුවත් ඇය උසාවි තීන්දුව තඹ සතයකටවත් මායිම් කරන්නේ නම් නෑ.මොකද උසාවියේ නඩුව අසා එන මොහොතේදී සුමනාවතී අධිකරණ භූමියේ සිටියදීම ලීලාවතීට පවසන්නේ සතයක්වත් ඇයට නොදෙන බවයි.උසාවි තීන්දුවට පවා පයින් ගැසීමට තරම් ඇය බලවත්වන්නේ කුමන බලවේගයක් ඇය වටා පවුරු බැඳගෙන සිටින නිසාදැයි අපනම් දන්නේ නැත.මේ අනුව දිගින් දිගටම සුමනාවතී විසින් වන්දි මුදල ලබා දීම මඟ හැරීම හේතුවෙන් ඇගේ දේපළ රාජසන්තක කරන ලෙසට උසාවියෙන් නියෝගයක් ලැබෙනවා.එම නියෝගයට අනුව ලීලාවතීගේ වියදමින්ම පොලිස් නිලධාරීන් හා උසාවි නිලධාරීන් (පිස්කල්) වෑන් රියක් සුමනාවතීගේ නිවසට රැගෙන යන්නේ ඇයගේ දේපළ රාජසන්තක කිරීම සඳහායි. ඒ අනුව සුමනාවතීගේ නිවෙසේ තිබෙන ලී තොගයක් රාජසන්තක කරන එම නිලධාරින් එය වෙන්දේසි කිරීමට දිනයක් යොදා ආපසු යන්නේ ඉන් අනතුරුවයි.වෙන්දේසියවෙන්දේසි නියමවු දිනයේදි ඉහත කී නිලධාරින් නැවතත් සුමනාවතීගේ නිවෙසට රැගෙන යන්නේද ලීලාවතිගේ වියදමින්. මෙලෙස ගිය නිලධාරින්ට එහිදී හරි අපුරු අත්දැකීමකට මුහුණ දෙන්න සිදුවූණා. ඒ තමයි ඉකුත් දිනයේදී රාජසන්තක කළ දැව තොගය එතැනින් අතුරුදහන්වීමයි.කළ යුතු කිසිවක් නොමැති තැන නැවතත් එම නිලධාරින් හිස් අතින්ම යන්නේ ලීලාවතී අන්ත අසරණ තත්ත්වයකට ඇද දමමින්.මේ සිද්ධියෙන් පසු ලීලාවතීට නීති උපදෙස් ලැබෙන්නේ වන්දිය ලබා ගැනීමට දිසා අධිකරණයේ නැවතත් නඩුවක් දැමිය යුතු බවයි.ලීලාවතීට මේ වනවිටත් ලැබිය යුතු වන්දි මුදල මෙන් දෙගුණයකටත් වඩා වියදම් වී ඇත්තේ එය ලබාගැනීමට කළ වෙහෙසකාරී වූ ක්‍රියාදාමය හේතුවෙන් නඩුපිට නඩු පවරන ලෙසට නීති උපදෙස් ලැබුණද ඇයට ඒ සඳහා තවදුරටත් වත්කමක් නැත්තේ තමා සතු සියලු සේසතම මේ නිසාම වියදම් වී තිබූ බැවිණි. මේ අතර නීතිඥ හපුහෙට්ටි මහතාද ඇය මඟහරිමින් කියා සිටින්නේ නැවතත් ඇය වෙනුවෙන් උසාවියේ පෙනී සිටිමට නොහැකි බවයි.පොලු පහරතත්ත්වය මෙසේ වෙද්දී ලීලාවතී අදත් තමාට සාධාරණයක් ඉටුවේදෝයි යන දෙගිඩියාවෙන් ඇගේ සැඳෑසමයේ ඉතුරු දින කිහිපයත් ගෙවා දමන්නේ කදුළු පිරි දෙනෙතින් බව නම් අප හොඳාකාරවම දනිමු. පොලු පහර කා බෙහෙත් දමාගෙන පාඩුවේ කටපියාගෙන හිටියානම් මිට වඩා හොඳ බවයි ඇගේ දැන් අදහස. නීතියේ පළිසරණ පතා ගිය ඇයට වූයේ අතේ තිබූ තඹදොයිතුවම පවා නිකරුණේ වැය කර උඩබලාගෙන සිටීමට වීම නොවේද?තියෙන් සුමනාවතීට දඬුවම් හිමි වුණත් ලීලාවතීට නම් කිසිදු පිළිසරණක් සිදුවූයේ නම් නැත. එසේම නීතියද විහිළුවකට ලක් කිරීමට සුමනාවතීට හැකිවීම නම් මහා ඛේදවාචකයකි.උතුම් වූ නීතිය විහිළුවකට ලක් කිරීමට කටයුතු කළ ඒ සුමනාවතී අද කිසිදු දඬුවමකින් තොරව සුවසේ දිවි ගෙවන්නීය.සිද්ධිය වී මේ වන විට වසර 10ක් ඉක්මවාගොස් අවසන්ය. වසර ගණනක් ගෙවී ගියද තවමත් සිද්ධිය නම් එතැනමය. කළු කාක්කන් සූරා කා හපයක් කොට අවසන්ය. ඇත්තෙන්ම ලීලාවතීට දැන්නම් ඉතුරුව ඇත්තේ දෙවියන්ගේම පිහිට පමණි.එහෙත් අපට නම් ඇයට කිව හැකි එකම දෙයක් ඇත. එනම් මේ ආත්මයේදී හැකිතාක් පින් ඒකරාශි කොට ඒ කුසලානුභාවයෙන් උපදින ආත්මයක් ආත්මයක් පාසා මෙවන් දුකක් නම් නැවත අත් නොවේවායි දෙවියන් බුදුන් ඉදිරියේ ප්‍රාර්ථනා කරන්නට යැයි කීම පමණි.   .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>29</day>
    </date>
    <link>http://www.dinamina.lk/2011/04/29/_art.asp?fn=f1104296</link>
    <topic/>
    <author>සංවාදය චන්දන ජයවීර</author>
    <content>දශක හතරක් තුළදී සරත් වික්‍රමයන් චිත්‍රපට තිහක පමණ හා කැසට් පට සියයකට ආසන්න සංඛ්‍යාවක් සංගීත අධ්‍යක්ෂණය කර ඇත. ගීත 2000 කට ආසන්න සංඛ්‍යාවක් නිර්මාණය කර ඇති ඔහුගේ ප්‍රථම සංගීත ප්‍රසංගය ‘තාල්’ නමින් ලබන 11 වෙනිදා ලුම්බිණි රඟහලේදී පැවැත්වේ. ශ්‍රී ලංකාව තුළදී ප්‍රථමවරට ඤබඵ තාක්ෂණය භාවිතා කෙරෙමින් පැවැත්වෙන මෙම ප්‍රසංගය පිළිබඳ හා එහිදී එළි දැක්වෙන සංයුක්ත තැටිය හා ශාස්ත්‍රීය වාදන ග්‍රන්ථ පිළිබඳ ඔහු දැක්වූ අදහස් මෙසේ ය.* සංගීතය හා තාක්ෂණය අතර තිබෙන්නේ කොයි විදිහෙ සම්බන්ධයක්ද?සංගීතය හා තාක්ෂණය ගැන වෙන් කර කතා කරන්න බැරි තරමට අද මේ ක්ෂේත්‍ර දෙක සම්බන්ධ වෙලා තිබෙනවා. ඒ වගේම සංගීතය තාක්ෂණික අවධීන් කිහිපයක් පසුකොට මේ වන විට පරිණාමය වීමක් සිදුව තිබෙනවා. dts නාද මාදිලියේ විශේෂත්වය තමයි නාලිකා හයක් භාවිතා කරගෙන සංගීතය මිශ්‍රණය කෙරෙන නිසා ශ්‍රාවකයාට දෙනෝ දහසක් ජනතා අතර ඒකාත්මිකව සංගීතය රස විඳීමට අවස්ථාව ලැබී තිබෙනවා. ඔහුට තමන්ගේ ඉදිරි පස හා පසු පස සිටත් වම් පස හා දකුණේ සිටත් සංගීත ශිල්පීන් වාදනයේ යෙදෙනවා වැනි හැඟීමක් ඇති වෙනවා.* සංගීත ප්‍රසංගයක් සඳහා dts surround තාක්ෂණය යොදා ගැනීම අලුත් දෙයක්. ඔබ එවැනි වියදම් අධික කටයුත්තකට මුල පිරුවේ ඇයි?අපි කොයිතරම් දියුණු සංගීත නිර්මාණ කළත් ශ්‍රාවකයන්ට අහන්න ලැබෙන්නේ පනහේ දශකයේ භාවිතයට ගැනුණු ශබ්ද විකාශන යන්ත්‍ර මගින්. ඒකෙන් වෙන්නේ සංගීතඥයන්ගේ මහන්සිය අපතේ යාමක්.ඒ නිසා මම කල්පනා කළා මගේ අලුත් නිර්මාණ කිහිපය රසිකයන්ට dts මාදිලියෙන් අහන්න අවස්ථාව ලබා දුන්නොත් හොඳයි කියලා. මේ තාක්ෂණය යොදාගෙන ප්‍රසංගයක් පවත්වනවා නම් සංගීත උපකරණවලට පමණක් කෝටි පහක් පමණ යනවා. මම විශාල මහන්සියක් දරලා කරපු උත්සාහය සාර්ථකයි.* වාද්‍ය නිර්මාණයක ස්වර මාලා (music score)එළි දැක්වීම වැනි මෙරට සංගීත වපසරියට ආගන්තුක කාර්යයක් කිරීමට පෙළඹුණේ ඇයි?සංගීත නිර්මාණ එළිදැක්වීම මඟින් පමණක් ක්ෂේත්‍රයේ වර්ධනයක් සිදු වන්නේ නැහැ. ඒ සඳහා සංගීතය හා සම්බන්ධවන අනෙකුත් ක්ෂේත්‍රවලත් වර්ධනයක් සිදුවිය යුතුයි. වෙනත් රටවල සාකච්ඡාවට ලක්වූ නිර්මාණයන්ගේ සංගීත නිර්මාණවල ස්වරමාලා සංගීතඥයන්ගේ හා පර්යේෂකයන්ගේ පහසුව සඳහා ලබාගත හැකි වැඩපිළිවෙළක් තිබෙනවා. නමුත් අපේ රටේ කිසිම සංගීතඥයෙක්ගේ ස්වරමාලා මේ දක්වා කෘතියක් හැටියට දක්නට ලැබෙන්නේ නැහැ.අපිට ආසන්න ඉන්දියාවේ සිටින ඉලෙයරාජා, රහුමාන් වැනි සුප්‍රකට සංගීතඥයන්ගේ එක නිර්මාණයකවත් ස්වරමාලා එළිදක්වලා නැහැ. ඒක ලොකු අඩුවක්. නමුත් අපිට ජාත්‍යන්තරය සමඟ ඉදිරියට යන්න හා දේශීය සංගීත ක්ෂේත්‍රයේ පෝෂණය සඳහා මෙවැනි උත්සාහයක් ගත යුතුයි.* දේශීය වශයෙන් බටහිර සංගීත අධ්‍යාපනය ව්‍යාප්ත කිරීමට එම සංගීතයේ යෙදෙන බොහෝ යෙදුම්වලට අදාළව සිංහල භාෂාවේ වචන නිර්මාණය නොවීම ගැටලුවක් නොවේද?අපි හැම දෙයක්ම සිංහලකරණය කිරීමට උත්සාහ කිරීම නිසා වැරැද්දක් වෙලා තිබෙනවා. ලෝකයටම පොදු වචනයක් ගත්තහම ඒක අපිටත් පොදු වෙන්න ඕන. ඒ වචන අපිට අවශ්‍ය විදිහට ස්වදේශික කරගන්න බැහැ. දැන් සමහරු ‘සිම්පනි’ (symphony)කියන වචනයට ‘සංධ්වනි’ කියලා යොදනවා.මේ වචනය ඇහුවම මොකක් හරි කලායතනයක ළමයි ටිකක් එකතුවෙලා කරන වැඩක් වගේ හැඟීමක් මිනිස්සුන්ගේ ඔලුවට යනවා. බිතෝවත්, මොසාට් සංධ්වනි නිර්මාණය කළේ නැහැ. අමෙරිකාවේ , බ්‍රිතාන්‍යයේ , ප්‍රංශය, ජපානය වැනි හැම රටකම භාවිතා කරන්නේ සිම්පනි කියන වචනයි. ඔවුන්ගේ භාෂාවන් විවිධයි. නමුත් හැම රටකම යෙදෙන්නේ එක වචනය.කවුරු සිම්පනියක් කළත් ඒකට ආවේණික ආකෘතියක් තිබෙනවා. හැඩතල තිබෙනවා. ඒවා අපිට ඕන විදිහට වෙනස් කරන්න බැහැ. මේකෙන් වෙන්නේ අපි විශ්ව සංගීතයෙන් ඈත් වෙන එකයි.* ගීත දෙදහසකට ආසන්න සංඛ්‍යාවක් නිර්මාණය කළ සංගීතඥයෙක් ලෙස ඔබ සිංහල ගීතය හා එහි නව ප්‍රවණතාවන් හඳුනා ගන්නේ කොහොමද?මේ වෙනකොට අපේ සමස්ත සංගීත ක්ෂේත්‍රයම ගීතයට සීමාවෙලා. සංගීතය රස විඳිනවා කියලා අද අපි කරන්නේ ගීත අහන එකයි. මේ පටු ආකෘතිය ඇතුළේ කළ හැකි දෙයවත් කිරීමට අපේ උනන්දුවක් නැහැ. ඒ නිසා අපේ සංගීතය නිර්මාණාත්මක පැත්තෙන් ඉදිරියට යන්නේ ඉතාමත් මන්දගාමීවයි.වෙනත් රටවල ගීතය තුළත් කොයිතරම් අත්හදා බැලීම් වනවද? අපි එදා ඉඳන් අද දක්වාම ගීතය කියලා කරන්නේ පාද හතරේ කවිපද තුනක් ගායනා කරන එකයි. සංගීතඥයන් කරන්නේ අඩු තැන්වලට සංගීතය යොදන එකයි. අපි මේ සීමාවෙන් මිදිලා වෙනත් ඉසව් සොයාගෙන යායුතුයි.* ඔබ සිතන පරිදි එවැනි තත්ත්වයකට සිංහල සංගීතය පත්වෙලා තිබෙන්නේ ඇයි?වෙන කිසි හේතුවක් නිසා නෙවෙයි අපි අලුත් දේවල් ගැන හිතන්නේ නැති නිසයි මෙහෙම වෙලා තිබෙන්නේ. අපේ රටේ දක්ෂ වාදකයන් ඉන්නවා. ගායකයන් ඉන්නවා. නමුත් අපි අලුත් දේවල් ගැන හිතන්නේ නැති එකේ ගැටලුවක් තිබෙනවා. වෙනස් වෙනස් විදිහට හිතනවා නම් කලාවෙන් ඉදිරියට යන්න පුළුවන්.* තරුණ පරපුර සංගීත ක්ෂේත්‍රය පිළිබඳ කරන අත්හදා බැලීම් පිළිබඳ ඔබේ ආකල්පය කුමක් ද?නව පරපුර කරන දේවල්වල මම නම් වැරැද්දක් දකින්නේ නැහැ. ඔවුන් කරන වැරැදි අපිත් කර තිබෙනවා. ඒක නිසා අපිට බනින්න බැහැ. වැරැදි කරලා තමයි හරි දේ කරන්න පුළුවන් වෙන්නේ.ඔවුන් කලින් පරම්පරාව කරපු දෙයම කරන්නේ නැතිව අලුත් දෙයක් කරන්න උත්සාහ කරනවා නම් හොඳයි. එහෙම නැතිව සංගීත ක්ෂේත්‍රයේ ඉදිරි ගමනක් ඇති විය නොහැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104302</link>
    <topic>වැඩ කරන ජනතාවගේඅයිතිවාසිකම් බල ගන්වමු</topic>
    <author/>
    <content>ගොවි ජනතාව, ඇඟලුම් සේවකයන්, වතු කම්කරුවන්, නාටාමීවරුන් මෙන්ම මැද පෙරදිග සේවයේ නියුතු ශ්‍රමිකයන් ගේ වෘත්තීය අයිතිවාසිකම් පිළිබඳ වැඩි අවධානයක් යොමු කළ යුතු බව, අග්‍රාමාත්‍ය දි. මු. ජයරත්න මහතා කම්කරු දින පණිවිඩයෙන් කියා සිටියි.ඔවුන්ගේ සුබසාධනය සඳහා වන නීති රීති බල ගැන්වීම මෙන්ම සමාජයක් වශයෙන් එම පිරිසේ වෘත්තීය ගෞරවය ආරක්‍ෂා වන අයුරින් කටයුතු කිරීමට ද අද දිනයේ අදිටන් කරගත යුතු බව ද අගමැතිවරයා පවසයි.එම නිවේදනයේ මෙසේ ද සඳහන් වේ.අදට යෙදෙන ලෝක කම්කරු දිනය නිමිතිකොට ශ්‍රී ලංකාවාසී සමස්ත වැඩකරන ජනතාවත්, ලෝක කම්කරු ප්‍රජාවත් වෙනුවෙන් මේ සුබපැතුම් පිරිනමන්නේ ඔවුන්ගේ පාර්ශ්වයේ නියෝජිතයකුය යන ගෞරවනීය අභිමානය ද පෙරදැරිවය.කවර වූ අරගලයක් වුවද, අභිමානය වෙත ඔසවා තැබෙන්නේ එකී අරමුණ පරම සත්‍යයට වඩාත් ළංව පිහිටන තාක් බව මගේ පුද්ගලික විශ්වාසය වේ. ඒ අර්ථයෙන් ගත්විට පරම සත්‍යයට වඩාත් සමීප ලෙස සිය වෘත්තීය වගකීම් මෙන්ම, වෘත්තීය අරගලද මෙහෙයවන්නන් ලෙස වැඩකරන කම්කරු ජනතාව හැඳින්වීමට මම කැමැත්තෙමි.මෙරට කම්කරු ව්‍යාපාරයේ නියමුවා වන දිවංගත ඒ. ඊ. ගුණසිංහයන් ද මේ මොහොතේ දී සිහිපත් කිරීම සමස්ත කම්කරු ව්‍යාපාරය වෙනුවෙන් කරන කෘතගුණ සැලකීමකි.ශ්‍රී ලංකා නිදහස් පක්‍ෂ නිර්මාතෘ දිවංගත එස්. ඩබ්. ආර්. ඩී. බණ්ඩාරනායක ශ්‍රීමතාණන් සඟ, වෙද, ගුරු, ගොවි, කම්කරු යන පංච මහා බලවේගය ඒකරාශී කොට වැඩකරන ජනතාවගේ අයිතීන් අභිෂේක ගන්වන ආණ්ඩුවක් නිර්මාණය කළේය. ඒ ජනතාවාදී න්‍යාය වඩාත් පළල් දැක්මක් ද සහිතව අනාගතයට රැගෙන යන කම්කරු නායකයෙකු අද මේ මාතෘභූමියේ කිරුළ දරන්නේය.කම්කරු අයිතීන්, වැඩකරන ජනතාවගේ සාධාරණ ඉල්ලීම් විෂයෙහි ජනාධිපති මහින්ද රාජපක්‍ෂ මැතිඳුන් දක්වන නම්‍යශීලී ප්‍රතිපත්තිය තුළ වැඩවර්ජන යන වචනය පවා අපට දැන් ඇසෙන්නේ කලාතුරකිනි. ඒ වෙනුවෙන් ජනපතිඳුන්ට මෙන්ම වැඩකරන ජනතාවට ද මාගේ ශීර්ෂ ප්‍රණාමය පිළිගැන්වීමට මේ සුදුසුම මොහොත බව සිතමි. රටේ ආර්ථික තත්ත්වයද ආර්ථිකයට වන හානි ගැනද වැඩ වර්ජනවලදී බුද්ධිමත්ව කල්පනා කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104309</link>
    <topic>රට ඉදිරියට ගෙනයාමට කැපවූශ්‍රම බළකායේ අයිතීන් සුරකිනවා</topic>
    <author/>
    <content>ශ්‍රී ලංකාවේ ආර්ථික වර්ධන වේගය සියයට අට දක්වා ඉහළට ගෙන ඒම සඳහා තම ශ්‍රමය ඵලදායී ලෙස යෙදවූ ශ්‍රමික ජනතාවට තම කෘතඥතාවය පළ කරන බව ජනාධිපති මහින්ද රාජපක්ෂ මහතා අවධාරණය කරයි. මැයි දිනය වෙනුවෙන් සුබ පැතුම් පණිවුඩයක් නිකුත් කරන ජනාධිපතිවරයා වැඩිදුරටත් මෙසේ ද සඳහන් කරයි. දකුණු ආසියාතික රටවල් අතර ජාත්‍යන්තර කම්කරු සංවිධානයේ සම්මුතින් ඉතා ඉහළ මට්ටමෙන් ක්‍රියාත්මක කළ රටක් වශයෙන් අප ලබා තිබෙන පිළිගැනීම ජාත්‍යන්තර කම්කරු දිනයේ දී සිහිපත් කරන්නේ ආඩම්බරයෙන් යුතුවය.ත්‍රස්තවාදය පරාජය කිරීමෙන් පසු වැඩ කරන ජනතාවට අයිතීන් ලබාදීම අප වේගවත් කොට ඇත්තෙමු. වැඩ කරන ජනතාවගේ අභිප්‍රායයන් හඳුනාගත් රජයක් ලෙස පෞද්ගලික අංශයට නව විශ්‍රාම වැටුප් ක්‍රමයක් හඳුන්වාදීමට හැකිවීම සමස්ත ජනතාව ලද තවත් දැවැන්ත ජයග්‍රහණයකි. එමඟින් සේවක අර්ථසාධක අරමුදලට දායක වන ජනතාවට වඩා යහපත් අනාගතයක් උරුම වෙයි. එය මෙරට වැඩ කරන ජනතාව සමඟ ඔවුන්ගේ අයිතීන් ලබාදීමට එදා සිට කැප වූ අප ලද අප්‍රමාණ තෘප්තියකි.අනතුරුවලට ගොදුරු වන සේවක සේවිකාවන්ට ගෙවිය යුතු වන්දි මුදල් ප්‍රමාණය වැඩි කිරීමට පියවර ගෙන ඇත. එසේම කම්කරු වන්දි ආඥා පනත ද කාලානුරූපව සංශෝධනය කර තිබේ. ළමා ශ්‍රමය ද මුළුමනින්ම ඉවත් කිරීමට අවශ්‍ය නීති රීති ද සකස් කොට අවසන් ය. අපේ කාන්තාවෝ රටේ ශ්‍රම බලකායට ප්‍රබල ලෙස අවතීර්ණව සිටිති. එබැවින් ඔවුන්ගේ අයිතිවාසිකම් හා වරප්‍රසාද සම්බන්ධයෙන් අණපනත් සවිමත් කිරීම කාලීන අවශ්‍යතාවකි. ඒ පිළිබඳව රජය දැඩි අවධානයක් යොමු කර ඇත.තවද විදෙස්ගත ශ්‍රමිකයන්ගේ ශ්‍රමය ඵලදායි කිරීමට අවශ්‍ය පරිපාලන හා කළමනාකරණ ක්‍රමවේද සම්පාදනය කිරීමට පියවර ගෙන තිබේ.සංවර්ධිත රටවල වැඩ කරන ජනතාව අත් විඳීන ප්‍රතිලාභ මෙරට ජනතාවට ද ලබාදීම අප රජයේ අපේක්ෂාව ය.මේ රටේ වැඩ කරන ජනතාව හමුවේ වු බලවත්ම අභියෝගය වූයේ ත්‍රස්තවාදය යි. ත්‍රස්තවාදය පරාජය කිරීමට අප පියවර තබද්දී රටේ වැඩ කරන ජනතාවගෙන් ලැබුණු සහයෝගය පෙන්නුම් කළේ ඒ පිළිබඳ අපේ රටේ කම්කරු ජනතාව ගේ සවිඥානක බව ය. ත්‍රස්තවාදයට එරෙහි සටනේ දී වැඩ වර්ජන හෝ කිසිදු කඩාකප්පල්කාරී ක්‍රියාවකට ඉඩක් අපේ රටේ වැඩ කරන ජනතාවගෙන් ලැබුණේ නැත.ත්‍රස්තවාදය පරාජය කිරීම වෙනුවෙන් අපේ රටේ වැඩකරන ජනතාව පෙන්නුම් කළ කැප කිරීම, ඉවසීම ලෝක කම්කරු ජනතාවටම මහත් වූ ගෞරවයකි.අප පරාජයට පත්කළ ත්‍රස්තවාදයට පණපොවන කුමන්ත්‍රණ ලෝකයේ දියත්ව තිබේ. මෙය දැවැන්ත කැප කිරීමකින් හා ඉවසීමකින් ත්‍රස්තවාදය පරදා ජනතාව ලද ජයග්‍රහණය උදුරා ගැනීමකි. ඒ විජයග්‍රහණය ආරක්ෂා කරගැනීම සඳහා එදා වැඩ කරන ජනතාව සමගි සම්පන්නව එසවූ දැවැන්ත හස්තය දැඩි වගකීමෙන් ඔසවන බව මම දනිමි.අතීතයේ සිට වෘත්තීය සමිති හා එහි නායකයින්ගේ අප්‍රතිහත ධෛර්යයෙන් ලබාගත් සේවක අයිතිවාසිකම් හා වෘත්තීය සමිති ජයග්‍රහණ රැකදීමට “උපන් බිමට දා බිඳුවක්, රට සුරකින ජන පවුරක්” යන තේමාව සමගින් මෙවර සියලු වැඩ කරන ජනතාව එක්වනු ඇතැයි මම අපේක්ෂා කරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104303</link>
    <topic>මාගම්පුර වරායට අදතවත් නැව් 2ක් එයි</topic>
    <author>ප්‍රාර්ථනා වීරසිංහ</author>
    <content>මාගම් රුහුණුපුර මහින්ද රාජපක්‍ෂ වරායෙහි, නියමුවන් මඟින් නෞකා හැසිරවීම හුරුකිරීම සඳහා අද (30) සහ හෙට (1) තවත් නෞකා දෙකක් සේන්දුවීමට නියමිතය.ස්කයි ඇපලෝ සහ ඕත්‍රඑල් ඩුබායි යන නෞකා දෙක ඉන්දියාවේ මදුරාසි සහ කොඩින් වරායේ සිට පැමිණෙන බව වරාය අධිකාරිය පවසයි. අද (30) උදෑසන 7.30 පමණ වන විට ස්කයි ඇපලෝ නෞකාව හම්බන්තොට වරායට පැමිණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104304</link>
    <topic>දරුස්මාන් වාර්තාවට එරෙහි පෙත්සමටඅස්සන් ගැනීමේ ජංගම සේවයක්</topic>
    <author>ශීලා උඩුවර</author>
    <content>දරුස්මාන්ගේ මතභේදාත්මක වාර්තාවට විරෝධය පළකෙරෙන අස්සන් දසලක්‍ෂයේ පෙත්සමට රට පුරා සිටින සියලුම ජනකොටස්වලින් අස්සන් ලබාගැනීමේ ජංගම සේවාව මේ 2 වැනිදා ඇරඹේ. මැයි මස 2 වැනිදා පෙරවරු 9 ට කොටුව දුම්රිය ස්ථානය ඉදිරිපිටින් ඇරඹෙන මේ දීප ව්‍යාප්ත ජංගම වැඩසටහන එදින සිට දින 10 ක් ඇතුළත රට පුරා සියලු ජනකොටස් නියෝජනය වන පරිදි රටේ සෑම ප්‍රදේශයකම සංචාරය කරමින් අස්සන් එක්රැස් කෙරේ. පෞද්ගලික ප්‍රවාහන සේවා ඇමැති සී. බී. රත්නායක මහතා ද මේ අවස්ථාවට සහභාගි වීමට නියමිතය. පෞද්ගලික ප්‍රවාහන සේවා අමාත්‍යාංශය හා ජාතික ගමනාගමන කොමිසන් සභාව වැඩසටහන සංවිධානය කර තිබේ.ජංගම රථ අස්සන් ගන්නා ස්ථානමැයි මස 2 වැනිදා - කොළඹ, පානදුර, අම්බලන්ගොඩ හරහා ගාල්ල දක්වා යන අතර සීනිගම දේවාලයේදී ආගමික වතාවත් සිදුකෙරේ.මැයි මස 3 වැනිදා - මාතර, දික්වැල්ල, බෙලිඅත්ත, හම්බන්තොට, කතරගම. කතරගම දේවාලයේ හා කිරිවෙහෙර ආගමික වතාවත් සිදුකෙරේ.4 වැනිදා - කතරගමින්, වැල්ලවාය, මොනරාගල, සියඹලාණ්ඩුව, පොතුවිල් හරහා අම්පාර.5 වැනිදා - අම්පාරින් කල්මුණේ, මඩකළපුව, එරාවූර්, පොළොන්නරුව, දෙහිඅත්තකණ්ඩිය, ගිරාඳුරුකෝට්ටේ හරහා මහියංගණය, බදුල්ල.මැයි මස 6 වැනිදා - බදුල්ල, බණ්ඩාරවෙල, වැලිමඩ, නුවරඑළිය, රාගල, වලපනේ, පදියපැලැල්ල, හඟුරන්කෙත, මහනුවර ආගමික වතාවත් දළදා මැදුරේදී.මැයි මස 7 වැනිදා - මහනුවරින් කුරුණෑගල, දඹුල්ල, හබරණ, ත්‍රිකුණාමලය හරහා අනුරාධපුරය (ආගමික වතාවත් ශ්‍රී මහා බෝධිය අසල)මැයි මස 8 වැනිදා - අනුරාධපුරින් වවුනියාව, කිලිනොච්චිය, යාපනය ආගමික වතාවත් නල්ලූර් කෝවිල.මැයි 9 වැනිදා - යාපනය සිට සන්ගුපිටි පාරෙන් මන්නාරම, පුත්තලම, මීගමුව, කටුනායක. ආගමික වතාවත් මීගමුව පල්ලිය.10 වැනිදා - වේයන්ගොඩ, කෑගල්ල, අවිස්සාවේල්ල, රත්නපුර, පනාගොඩ, හෝමාගම, කොට්ටාව, මහරගම, නුගේගොඩ, කොළඹ. ආගමික වතාවත් රත්නපුර සමන් දේවාලය. මෙහි මුල් වැඩසටහන ඉකුත්දා පිටකොටුව බැස්ටියන් මාවත පෞද්ගලික බස් නැවතුම්පොළින් ඇරඹිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104305</link>
    <topic>පැරණි බද්දටවාහන ආනයනය බෑ</topic>
    <author>ජයසිරි මුණසිංහ</author>
    <content>බදු සංශෝධනයට පෙර විවෘත කළ ණයවර ලිපි සඳහා පැරණි බදු ප්‍රතිශත යටතේ වාහන ආනයනය කළ නොහැකි බව මුදල් අමාත්‍යාංශය අවධාරණය කරයි.වාහන ආනයනයේදී යටත් වන වසර තුනහමාරක කාල සීමාව නව බදු සංශෝධන යටතේ වසර දෙක දක්වා අඩු කර ඇත. බදු සංශෝධිත දිනයට පෙර විවෘත කළ ණයවර ලිපි සඳහා මේ කාලසීමාව බල නොපාන බව මුදල් අමාත්‍යාංශය කියයි. ඒ හැර සංශෝධිත බදු ප්‍රතිශත අපි‍්‍රයෙල් මස 24 දින සිට නිසි ලෙස ක්‍රියාත්මක වන බවත් අමාත්‍යාංශය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104306</link>
    <topic>ප්‍රේමදාස සමරුවඅලුත්කඩේ දී</topic>
    <author>පණ්ඩුක සමරසේකර</author>
    <content>දිවංගත ජනාධිපති රණසිංහ ප්‍රේමදාස මහතාගේ 18 වැනි ගුණ සමරුව හෙට (1) පෙරවරු 8.30 ට කොළඹ අලුත්කඩේ රණසිංහ ප්‍රේමදාස පිළිරුව අභියස දී පැවැත්වේ.එජාප නියෝජ්‍ය නායක සජිත් ප්‍රේමදාස මහතා ඇතුළු ප්‍රේමදාස පවුලේ සාමාජිකයන්ගේ සහ එජාප නායකයන්ගේ සහභාගීත්වයෙන් මෙය සිදු කෙරේ. 1993 මැයි 01 වනදා එජාප මැයි පෙළපාළියේ ගමන් කරමින් සිටිය දී එල්.ටී.ටී.ඊ මිනිස් බෝම්බයකින් ප්‍රේමදාස මහතා ඝාතනයට ලක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043010</link>
    <topic>සමෘද්ධි අධිකාරියදෙපාර්තමේන්තුවක් වෙයි</topic>
    <author/>
    <content>දිළිඳුකම පිටුදැකීම හා ග්‍රාමීය සංවර්ධන වැඩසටහන දියත් කිරීමේ ප්‍රධාන අරමුණකින් ඇරඹි ශ්‍රී ලංකා සමෘද්ධි අධිකාරිය දෙපාර්තමේන්තුවක් බවට පත්කිරීමට මේ වනවිට ප්‍රතිපත්තිමය තීරණයක් ගෙන ඇති අතර, ඒ සඳහා කැබිනට් පත්‍රිකාවක්, ආර්ථික සංවර්ධන අමාත්‍ය, බැසිල් රාජපක්ෂ මහතා මඟින් ඉදිරිපත් කිරීමට කටයුතු කෙරෙමින් පවතී.පසුගිය 28 දින ශ්‍රී ලංකා සමෘද්ධි අධිකාරියේ නිලධාරීන් හා සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ නිලධාරීන් සමඟ, ආර්ථික සංවර්ධන අමාත්‍යාංශයේ දී පැවති සාකච්ඡාවේදී අමාත්‍යාංශ ලේකම් ආචාර්ය පී. බී. ජයසුන්දර මහතා මේ බව අනාවරණය කර ඇත.මේ අනුව ශ්‍රී ලංකා සමෘද්ධි අධිකාරියේ කාර්ය මණ්ඩලය ලෙස, දැනට සිටින 25,000 ක් පමණ වන සමස්ත කාර්ය මණ්ඩලය, සමෘද්ධි කොමසාරිස් ජනරාල් දෙපාර්තමේන්තුවට පළමුව අන්තර්ග්‍රහණය කෙරෙන අතර සියලුම නිලධාරීන් රජයේ පූර්ණ විශ්‍රාම වැටුප් සහිත නිලධාරීන් ලෙස නව දෙපාර්තමේන්තුව යටතට පත් කෙරෙනු ඇත.ග්‍රාමීය ආර්ථික සංවර්ධනයේ දී ප්‍රජා සහභාගිත්වය නො අඩුව ලබාගැනීමත්, අඩු ආදායම්ලාභීන් ආර්ථික වශයෙන් ශක්තිමත් කොට, සමාජ ආරක්ෂිත ජාලයක් සකස් කිරීමත් මේ දෙපාර්තමේන්තුවේ ප්‍රධාන කාර්යභාරය වනු ඇත.මෙය මහින්ද චින්තන ඉදිරි දැක්මට අනුව පසුගිය වසරේ අයවැය යෝජනාවක් ලෙස ජනාධිපති මහින්ද රාජපක්ෂ මැතිතුමා පාර්ලිමේන්තුවට ඉදිරිපත් කළ ප්‍රධාන යෝජනාවක් ක්‍රියාවට නැංවෙන අවස්ථාවක් බව ද සඳහන් කළයුතුව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043011</link>
    <topic>මනම්පිටිය කොටලීය පාලමෙන්වෑන් රථයක් පෙරැළීහයක් මරුට</topic>
    <author>පොළොන්නරුව විශේෂ, ගාමිණී ඔබේසේකර ඇළහැර සමූහ සරත් වෙලගෙදර</author>
    <content>පොළොන්නරුව මනම්පිටියේ කොටලීය පාලමෙන් පහළට වෑන් රථයක් පෙරැළීමෙන් එහි ගමන්ගත් පුද්ගලයන් හයක් මරණයට පත්වූහ. මේ අනතුර ඊයේ (29) රාත්‍රී සිදු වී ඇත. දෙදෙනෙක් දිවි ගලවාගෙන ඇතැයි පොලීසිය කියයි. සිව් දෙනකුගේ මළසිරුරු සොයාගෙන ඇති අතර තවත් සිරුරු දෙකක් ජලයේ සැඟවී ඇතැයි විශ්වාස කරයි. ඔවුන්ගේ සිරුරු සොයාගැනීම සඳහා සියයකට අධික පොලිස් භට පිරිස් මේ මෙහෙයුම්වල නිරත වූහ. ඊයේ රාත්‍රී 7.45ට පමණ මෙම අනතුර සිදුවී තිබේ.පොළොන්නරුව මඩකළපුව පාරේ මනම්පිටිය මහ පාලමට නුදුරින් කොටලීය පාලම මතින් වෑන් රථය පෙරැළී තිබේ. කල්මුනේ සිට කොළඹ බලා ගමන් කරමින් තිබූ වෑන් රථයක් මෙසේ අනතුරට පත්ව තිබෙන අතර මියගිය අය අතර කාන්තාවන් සිව්දෙනකු සහ ළමයින් දෙදෙනකු වන බව පොලීසිය කියයි.දිවි ගලවාගෙන ගොඩට පැමිණ ඇත්තේ වෛද්‍යවරයකු හා වෑන් රථයේ රියැදුරුය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104307</link>
    <topic>මහ වැස්සෙන් පවුල් 3852ක් අවතැන්</topic>
    <author>ප්‍රාර්ථනා වීරසිංහ</author>
    <content>මේ දිනවල ඇදහැළෙන අධික වර්ෂාව හේතුවෙන් පුද්ගලයන් තිදෙනකු මියගොස් පවුල් 3852 කට අයත් සාමාජිකයෝ 16667 දෙනෙක් අවතැන් වී සිටිති.එම පවුල්වල අවතැන් වූ පිරිස දැනට කඳවුරු 2ක රඳවා අවශ්‍ය ආහාරපාන ලබා දෙන බව, ආපදා කළමනාකරණ මධ්‍යස්ථානය පවසයි.රත්නපුර දිස්ත්‍රික්කයේ පමණක් පවුල් 3831 තට අයත් පුද්ගලයන් 16606ක් විපතට පත්වී සිටින බව, ආපදා කළමනාකරණ මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා පැවසීය. දැනට අවතැන් වූ පිරිස පවුල් 56 කට අයත් පුද්ගලයන් 280 දෙනකු කඳවුරුවල රඳවා තිබේ.මේ කඳවුරු දෙකම රත්නපුර දිස්ත්‍රික්කයේ පිහිටුවා ඇත.රත්නපුර දිස්ත්‍රික්කයේ රත්නපුර, කුරුවිට, ඇළපාත, කිරිඇල්ල, අයගම, නිවිතිගල, පැල්මඩුල්ල, කොළොන්න, බලංගොඩ ඇතුළු ප්‍රාදේශීය ලේකම් කොට්ඨාස රැසක නිවාස හානි මෙන්ම පස් කඳු කඩා වැටීම් ද රැසක් වාර්තා වේ.ඊයේ උදෑසන 8න් අවසන් වූ 24 පැය ඇතුළත මිලිමීටර් 166.09ක වර්ෂාපතනයක් වාර්තා වූ අතර මේ වනවිට කළුගඟ සහ එහි පරිවාර ගංගා උතුරා යන බව, රත්නපුර කාලගුණ විද්‍යා ඒකකය පවසයි. විපතට පත්වූවන් සඳහා පිසූ ආහාර සහ වියළි ආහාර ලබාදීම ආපදා කළමනාකරණ අමාත්‍යාංශය සහ සබරගමු පළාත් සභාව සිදු කරයි.රත්නපුර ප්‍රාදේශීය ලේකම් කොට්ඨාසයට අයත් මිහිඳුගම ග්‍රාමසේවා නිලධාරි වසමේ 28දා රාත්‍රී නිවසකට නිවස පිටුපස පස් කණ්ඩියක් කඩා වැටීමෙන් විජේරත්න (57) නමැති අයෙකු මියගොස් ඇති අතර ඇලපාත ප්‍රාදේශීය ලේකම් කොට්ඨාසයේ කිරිඇල්ල වසමේ ගල්දොල දොලෙන් එගොඩවීමට ගිය එම්. කේ. විජයකුමාර නැමති අයෙක් වතුරට ගසාගෙන ගොස් මියගොස් ඇත.රත්නපුර ප්‍රාදේශීය ලේකම් කොට්ඨාසයේ රත්නපුර කළුගඟ අවට රත්නපුර නගරයේ පහත් බිම් සියල්ලම ගංවතුරින් යටවී ඇති අතර ඇලපාත ප්‍රාදේශීය ලේකම් කොට්ඨාසයේ, රද්දැල්ල, දිමියාව, දම්බුළුවන ප්‍රදේශත්, කිරිඇල්ල ප්‍රාදේශීය ලේකම් කොට්ඨාසයේ ගලතුර – පහළ ගලතුරත් කලවාන, පැල්මඩුල්ල, නිවිතිගල, අයගම, කුරුවිට යන ප්‍රාදේශීය ලේකම් කොට්ඨාසවල පහත් බිම් රැසක් ගංවතුරින් යටවී තිබේ.රත්නපුර පාණදුර ප්‍රධාන මාර්ගයේ කහංගම ප්‍රදේශයේ මාර්ගය ගංවතුරින් යටවීම නිසා බස් ධාවනය ඇනහිට තිබේ.වෙල්ලස්සේ බණ්ඩාර, රත්නපුර විශේෂ, රත්නපුර දිස්ත්‍රික් සමූහ, නිරෝෂණ පෙරේරා, නෙළුව සමූහ, කුරුවිට සමූහ.</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n1104308</link>
    <topic>රත්නපුරේ පාසල් වසයි</topic>
    <author/>
    <content>පවතින අයහපත් කාලගුණ තත්ත්වය හේතුවෙන් රත්නපුර නගරයේ පාසල් ඊයේ වසා දැමිණි. රත්නපුරයේ පහත් බිම් ගණනාවක් ඊයේ (29) උදෑසන වන විටත් ජලයෙන් යටවී තිබීම නිසා මේ තීරණය ගෙන තිබේ. රත්නපුර පර්ගියුසන්, සුමනා, මිහිදු, ශාන්ත ලූකස්, නගරයේ සීවලි යන පාසල් මේ අනුව වසා දැමීමට පියවර ගැනිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043012</link>
    <topic>පෑලියගොඩ මත්ස්‍ය වෙළෙඳ සංකීර්ණයේකප්පම් සිද්ධියේ සැකකරුවන්ට ඇප</topic>
    <author>කුමුදු හෙට්ටිආරච්චි</author>
    <content>පෑලියගොඩ මත්ස්‍ය වෙළෙඳ සංකීර්ණයේ ව්‍යාපාරිකයන්ගෙන් කප්පම් ලබාගන්නා ලදැයි කියන සිද්ධියක් සම්බන්ධයෙන් රක්ෂිත බන්ධනාගාරගත කැර සිටි පෑලියගොඩ නගර සභාවේ උප නගරාධිපති ඇතුළු සැකකරුවන් හත්දෙනා රුපියල් පන්දහස බැගින් වූ මුදල් හා රුපියල් පනස් දහස බැගින් වූ ශරීර ඇප මත මුදාහැරීමට කොළඹ අතිරේක මහේස්ත්‍රාත් ටිකිරි කේ. ජයතිලක මහතා ඊයේ (29) නියෝග කෙළේය.සැකකරුවන් සම්බන්ධයෙන් පැවැති හඳුනාගැනීමේ පෙරෙට්ටුවේදී සැකකරුවන් කිසිවෙකුත් හඳුනා නොගැනීම හා සැකකරුවන් වෙනුවෙන් පෙනී සිටි නීතිඥ මහතුන් අධිකරණයට ඉදිරිපත් කළ කරුණු සලකා බලමින් මහේස්ත්‍රාත්වරයා ඊයේ (29) සැකකරුවනට ඇප නියම කරන ලදී.මෙම පැමිණිල්ල පවත්වාගෙන යෑම සඳහා ප්‍රමාණවත් සාක්කි තිබියදී පොලිසිය සැකකරුවන් සම්බන්ධයෙන් හඳුනා ගැනීමේ පෙරෙට්ටුවක් පැවැත්වීම නීතියේ සිද්ධාන්ත උල්ලංඝනය කිරීමක් බවද මහේස්ත්‍රාත්වරයා ඊයේ (29) ප්‍රකාශ කැර සිටියේය.පෑලියගොඩ නගර සභාවේ උප නගරාධිපති අමිල නිශාන්ත කුමාරසිංහ, කේ. ඩී. රොෂාන් දිලිප් ජයරත්න, බී. ඩී. ගයාන් ප්‍රියංකර, හර්ෂ ප්‍රියංකර රූපසිංහ, එල්. ඒ. සරත් නන්දසිරි, ඩබ්ලිව්. ජේ. එම්. අනිල් ද සිල්වා, රොෂාන් තුසිත සමරවික්‍රම යන සැකකරුවනට එසේ ඇප නියම වුණි.සිද්ධිය ඊයේ (29) අධිකරණයේ කැඳවූ අවස්ථාවේ කොළඹ අපරාධ කොට්ඨාසය වෙනුවෙන් පෙනී සිටි උප පොලිස් පරීක්ෂක නුවන් සිරිපති මහතා විසින් අධිකරණයට වැඩිදුර වාර්තාවක් ඉදිරිපත් කරමින් පෑලියගොඩ මත්ස්‍ය වෙළෙඳ සංකීර්ණයේ කප්පම් ලබාගැනීමේ සිද්ධීන් තවමත් සිදුවෙමින් පවතින බවත්, සැකකරුවන් ළඟ තිබී අත්අඩංගුවට ගත් දුරකථන සම්බන්ධයෙන් විස්තර වාර්තාවක් කැඳවීමට අවශ්‍ය බවත් පරීක්ෂණ තවමත් සිදුකරමින් පවතින බවත් පැවසීය.පෑලියගොඩ මත්ස්‍ය වෙළෙඳ සංකීර්ණය තුළ කප්පම් ලබාගැනීම් තවමත් සිදුවනවානම් ඒ මෙම සැකකරුවන් විය නොහැකි බවත් එසේ කප්පම් ලබාගන්න සැකකරුවන් අත්අඩංගුවට ගැනීම පොලිසියේ වගකීම බවත් පළමු සැකකරු වන පෑලියගොඩ නගර සභාවේ උප නගරාධිපති වෙනුවෙන් පෙනී සිටි ජනාධිපති නීතිඥ ජයන්ත වීරසිංහ මහතා පැවසීය.තවද අමාත්‍ය රාජිත සේනාරත්න මහතා පෑලියගොඩ මත්ස්‍ය වෙළෙඳ සංකීර්ණයේ කටයුතු කිසිදු කප්පම් ගැනීමකින් තොරව දැන් හොඳින් සිදුවෙමින් පවතින බවට ඊයේ (29) ජාතික පුවත්පතකට පවසා ඇති බව අධිකරණයට දැන්වූ ජනාධිපති නීතිඥ ජයන්ත වීරසිංහ මහතා පොලිසිය පවසන කප්පම් සිද්ධීන් කිසිසේත් විශ්වාස කළ නොහැකි බවද පැවසීය.සැකකරුවන් සම්බන්ධයෙන් පැවැති හඳුනාගැනීමේ පෙරෙට්ටුවේදී සාක්කිකරුවන් සිව් දෙනා විසින් කිසිදු සැකකරුවෙකු හඳුනා නොගත් බවත් එයම මෙම සැකකරුවනට ඇපදීමට ප්‍රමාණවත් කරුණක් බවත් ජනාධිපති නීතිඥ ජයන්ත වීරසිංහ මහතා වැඩිදුරටත් ප්‍රකාශ කැර සිටියේය.පළමු සැකකරු පෑලියගොඩ නගර සභාවේ උප නගරාධිපති, ඔහු කප්පම් ගැනීමට පැමිණියා නම් ප්‍රදේශයේ සිටින සියලු දෙනා ඔහුව හොඳින් හඳුනනවා. එසේ නම් ඔහු හඳුනා ගැනීමේ පෙරෙට්ටුවේදී හඳුනාගත යුතු බවත් එසේ නොවූයේ කිසිවිටෙක ඔහු කප්පම් ලබාගැනීමට නොගිය නිසා බවත් ජනාධිපති නීතිඥ ජයන්ත වීරසිංහ මහතා වැඩිදුරටත් මහේස්ත්‍රාත්වරයාට දන්වා සිටියේය.පැමිණිල්ල පවත්වාගෙන යෑම සඳහා ප්‍රමාණවත් සක්කි තිබියදී පොලිසිය සැකකරුවන් හඳුනා ගැනීමේ පෙරෙට්ටුවක් සඳහා ඉදිරිපත් කිරීම නීතියේ සිද්ධාන්ත උල්ලංඝනය කිරීමක් බව ප්‍රකාශ කළ මහේස්ත්‍රාත්වරයා සැකකරුවන් පෙරෙට්ටුවේදී හඳුනා නොගැනීම හා නීතිඥ මහතුන් අධිකරණයට ඉදිරිපත් කළ කරුණු සැලකිල්ලට ගෙන සැකකරුවනට ඇප නියම කරන ලදී.සංවිධානාත්මක කල්ලියක් විසින් පෑලියගොඩ මත්ස්‍ය වෙළෙඳ සංකීරණයට මාළු ගෙන එන ව්‍යාපාරිකයන්ගෙන් කප්පම් ලබාගැනීම හේතුවෙන් ව්‍යාපාරිකයන් දැඩි අපහසුතාවට පත්ව සිටින බවටත්, මේ නිසා ඔවුන්ට සාධාරණ මිලකට මාළු විකිණීමට නොහැකි වී ඇති බවටත් ආරක්ෂක ලේකම් ගෝඨාභය රාජපක්ෂ මහතාට තොරතුරු ලැබීමෙන් පසු මෙම කප්පම් කල්ලිය වහා අත්අඩංගුවට ගෙන නීතිය ක්‍රියාත්මක කරන ලෙසට පොලිස්පතිවරයාට උපදෙස් ලබාදී ඇත.ඒ අනුව ක්‍රියාත්මක වූ පොලිස්පතිවරයා කප්පම් කල්ලිය අත්අඩංගුවට ගැනීම සඳහා පරීක්ෂණ මෙහෙයවීම කොළඹ දිසා බාර නියෝජ්‍ය පොලිස්පති අනුර සේනානායක මහතාට බාර දී ඇත.සිද්ධිය සම්බන්ධව පරීක්ෂණ ආරම්භ කළ කොළඹ අපරාධ කොට්ඨාසයේ නිලධාරීන් විසින් පෑලියගොඩ මත්ස්‍ය වෙළෙඳ සංකීර්ණය තුළදී මෙම සැකකරුවන් හත් දෙනා අත්අඩංගුවට ගෙන තිබුණි.කොළඹ අපරාධ කොට්ඨාසයේ උප පොලිස් පරීක්ෂක නුවන් සිරිපති මහතා ඊයේ (29) පැමිණිල්ල මෙහෙය විය.පළමු සැකකරු වෙනුවෙන් ජනාධිපති නීතිඥ ජයන්ත වීරසිංහ මහතා පෙනී සිටි අතර සෙසු සැකකරුවන් වෙනුවෙන් නීතිඥ ඇන්ටන් සේනානායක, රංජන් සිල්වා. නාමල් රාජපක්ෂ යන මහත්වරු හා නීතිඥ චන්ද්‍රා සේනානායක මහත්මිය පෙනී සිටියහ.සිද්ධිය නැවත කැඳවීම ලබන 27 වැනිදාට කල් තැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043013</link>
    <topic>පෑලියගොඩ මාළු වෙළෙඳ පොළේ ව්‍යාපාරිකයන්ට පහර දුන් සැකකරුට ඇප</topic>
    <author>කුමුදු හෙට්ටිආරච්චි</author>
    <content>පෑලියගොඩ මත්ස්‍ය වෙළෙඳ සංකීර්ණයේ ව්‍යාපාරිකයන්ට පිහිවලින් ඇන, යකඩ පොලු වලින් පහර දී තුවාල කරන ලදැයි කියන සිද්ධිය සම්බන්ධයෙන් රක්ෂිත බන්ධනාගාරගත කැර සිටි පළමු සැකකරු රුපියල් හය දහසක මුදල් හා රුපියල් පනස් දහසක ශරීර ඇප මත මුදා හැරීමට නියෝග කළ කොළඹ අතිරේක මහේස්ත්‍රාත් ටිකිරි කේ. ජයතිලක මහතා සෙසු සැකකරුවන් හය දෙනා රුපියල් පනස් දහස බැගින් වූ ශරීර ඇප මත මුදාහැරීමට ඊයේ (29) නියෝග කෙළේය.මෙම සැකකරුවන් සම්බන්ධයෙන් ඊයේ (29) පැවැති හඳුනා ගැනීමේ පෙරෙට්ටුවේදී තුන්වන සාක්කිකාරිය විසින් පළමු සැකකරු පමණක් හඳුනාගෙන තිබුණු අතර කිසිදු සාක්කිකරුවෙකු විසින් සෙසු සැකකරුවන් හඳුනා ගෙන නොතිබුණි.ජයන්ත දයානන්ද, එස්. පී. චන්ද්‍රසේකරම්, කේ. සුසන්ත පෙරේරා, එස්. රුවන් සේනානායක, ජගත් කීර්තිරත්න, එල්. දේවගේ නිහාල්, බී. එල්. සුමිත් පි‍්‍රයන්ත යන සැකකරුවනට එසේ ඇප නියම වුණි.නීති විරෝධී රැස්වීමක සාමාජිකයන් වී සිට පෑලියගොඩ නව මත්ස්‍ය වෙළෙඳ සංකීර්ණයේදී පුද්ගලයන් දෙදෙනෙකුට පිහියෙන් ඇන යකඩ පොලුවලින් පහරදී බරපතළ තුවාල සිදුකිරීම සම්බන්ධයෙන් කොළඹ අපරාධ කොට්ඨාසය විසින් මෙම සැකකරුවන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043014</link>
    <topic>සක්විති යුවළ මැයි 13 දක්වා රිමාන්ඩ්</topic>
    <author>සිරිසේන රාජපක්ෂ</author>
    <content>ආයෝජකයින් සඳහා වැඩි පොලී මුදලක් ලබාදෙන බව පවසා රුපියල් කෝටි එකසිය පහක පමණ මුදලක් වංචා කළ බවට සැකකරන අබේරත්න මුදියන්සේලාගේ චන්දන වීරකුමාර හෙවත් සක්විති රණසිංහ සහ ඔහුගේ බිරියවන ජේ. ජී. කුමාරි අනුරාධිනී මැයි මස 13 දා දක්වා තවදුරටත් රිමාන්ඩ්භාරයේ තැබීමට නුගේගොඩ මහේස්ත්‍රාත් හා දිසා විනිසුරු රෝහණ අනුර කුමාර හේරත් මහතා ඊයේ (29) නියෝග කෙළේය.පෙර නඩු දිනයේ අධිකරණය මගින් කරන දැනුම් දීමක් අනුව ඊයේ මෙම සිද්ධියේ ප්‍රධාන සැකකරු වන සක්විති රණසිංහ රිමාන්ඩ් භාරයේ සිට අධිකරණයට ඉදිරිපත් කර තිබිණ.නඩුව ආරම්භවීමෙන් අනතුරුව පැමිණිල්ල වෙනුවෙන් රහස් පොලීසිය අධිකරණය වෙත කරුණු දක්වමින් සැකකරුවන්ට විරුද්ධව මහාධිකරණයේ අධිචෝදනා ගොනුකිරීමට පියවර ගන්නා බව පැවසීය.වැඩි පොලී මුදලක් ගෙවීමේ පදනම මත පුද්ගලයින් දෙදහස් දහහතර (2014) දෙනෙකුගෙන් රුපියල් කෝටි එකසිය පහක (105) පමණ මුදලක් ලබා ගෙන, එම මුදල ආපසු නොදී වංචා කර පොලිසිය මගහැරසිටි මෙම සැකකාර අඹුසැමි යුවළ පසුගිය වසරේ අත්අඩංගුවට ගැනීමට හැකි විය.සිද්ධිය සම්බන්ධයෙන් පරීක්ෂණ පැවැත්වීමෙන් අනතුරුව සැකපිට මෙම අඹුසැමි යුවළ ඇතුළු සැකකරුවන් විසිතුන්දෙනෙක් අත්අඩංගුවට ගෙන ඇති අතර සැකකරුවන් විසිඑක් දෙනෙක් දැනට ඇපමත මුදා හැර ඇත.සැකකාර අඹුසැමි යුවළ වෙනුවෙන් නීතිඥ ආෂා කහවත්ත මහත්මිය පෙනී සිිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043015</link>
    <topic>ඉඟුරුකඩේ කප්පම් සිද්ධියේඇමැති ලේකම්ට-සැකකරුවන්ට ඇප</topic>
    <author>කුමුදු හෙට්ටිආරච්චි</author>
    <content>කොළඹ ග්‍රෑන්ඩ්පාස්හි ඉඟුරුකඩේ හන්දියේ පරණ යකඩ වෙළෙන්දෙකුට මරණ තර්ජන එල්ලකොට රුපියල් ලක්ෂ 05ක් කප්පම් ලබාදීමට තැත් කිරීම සම්බන්ධයෙන් රක්ෂිත බන්ධනාගාරගත කැර සිටි ඇමැතිවරයකුගේ සම්බන්ධීකරණ ලේකම්වරයා ඇතුළු සැකකරුවන් සිව්දෙනා රුපියල් ලක්ෂ දෙක බැගින් වූ ශරීර ඇප මත මුදා හැරීමට කොළඹ අතිරේක මහේස්ත්‍රාත් ප්‍රසන්න අල්විස් මහතා ඊයේ (29) නියෝග කෙළේය.ඇප තැබීමෙන් පසු සැකකරුවන්ට විරුද්ධව කිසියම් හෝ සිද්ධියක් වාර්තා වුවහොත් ඇප අවලංගු කැර නඩුව අවසන් වන තෙක් නැවත රක්ෂිත බන්ධනාගාරගත කරන බවද සැකකරුවනට ඇප නියම කරමින් මහේස්ත්‍රාත්වරයා ප්‍රකාශ කෙළේය.ඇමැතිවරයකුගේ සම්බන්ධීකරණ ලේකම්වරයෙකු යැයි කියන ජේ. එම්. බුද්ධි, පොලිස් කොස්තාපල්වරුන් දෙදෙනෙකු වන ජයනාත් බණ්ඩාර, අසංග පෙරමුණ හා කේ. අරුණ චන්දිමාල් යන සැකකරුවනට එසේ ඇප නියම වුණි.ඇමැතිවරයාගේ සම්බන්ධීකරණ ලේකම්වරයාට හා කේ. ඒ. අරුණ චන්දිමාල් යන සැකකරුට සෑම සිකුරාදාවකම උදේ 9 – 12 අතර කොළඹ අපරාධ කොට්ඨාසයට වාර්තා කරන ලෙසට ඇප කොන්දේසි පනවමින් මහේස්ත්‍රාත්වරයා නියෝග කෙළේය.තවද කොළඹ අපරාධ කොට්ඨාසය විසින් මෙම සිද්ධියේ දී අත්අඩංගුවට ගෙන ඇති නඩුවට අදාළ නොවන සියලු භාණ්ඩ ඒවායේ අයිතිකරුවන්හට මුදාහරින ලෙසටද මහේස්ත්‍රාත්වරයා ඊයේ (29) කොළඹ අපරාධ කොට්ඨාසයට නියෝග කෙළේය.ග්‍රෑන්ඩ්පාස් හිල් වීදියේ පදිංචි සුප්පයියා ආනන්ද කුමාර් මහතා විසින් කොළඹ අපරාධ කොට්ඨාසයේ ස්ථානාධිපතිවරයාට කළ පැමිණිල්ලක් අනුව සිදු කළ වැටලීමේ දී මෙම සැකකරුවන් අත්අඩංගුවට ගෙන තිබුණි.මෙම පුද්ගලයන්ට පැමිණීමට දුරකථන ඇමතුමක් දී ඇති පැමිණිලිකරු ඒ සමඟම ඔවුන් කප්පම් ලබා ගැනීමට පැමිණෙන බව පවසමින් පොලිසියට ද පැමිණිලි කැර ඇතැයි සිද්ධිය ඊයේ (29) අධිකරණයේ කැඳවූ අවස්ථාවේ සැකකරුවන් වෙනුවෙන් පෙනී සිටි නීතිඥ ඇන්ටන් සේනානායක මහතා පැවසීය.තවද සැකකරුවන් සුදුසු ඇපයක් මත මුදාහරින ලෙසට ද සැකකරුවන් වෙනුවෙන් පෙනී සිටි නීතිඥවරුන් අධිකරණයෙන් ඉල්ලා සිටියහ.කොළඹ අපරාධ කොට්ඨාසයේ උප පොලිස් පරීක්ෂක නුවන් සිරිපති මහතා විසින් වැඩිදුර වාර්තාවක් ඊයේ (29) අධිකරණයට ඉදිරිපත් කැර තිබුණි.කොටහේන ප්‍රදේශයේ පරණ යකඩ බඩු කඩයක් පවත්වාගෙන යන බව කියන පැමිණිලිකරුට දුරකථනය මගින් තර්ජනය කරමින් “කඩෙන් පලයන්, නැත්නම් මරණවා” “කඩේ කරන්න ඕනෑනම් ලක්ෂ 05ක් දීපන්” යනුවෙන් සති කිහිපයක සිට හඳුනන පුද්ගලයෙක් තර්ජනය කළ බවට එම ව්‍යාපාරිකයා කොළඹ අපරාධ කොට්ඨාසයට පැමිණිලි කැර තිබුණි.ව්‍යාපාරිකයාගේ එම පැමිණිල්ල අනුව ඔහුගේ කඩය හා නිවස අවට රැක සිට සිදු කළ මෙහෙයුමක දී කප්පම් ලබා ගැනීමට තැත් කළ අවස්ථාවේදීම මෙහි පළමු හා දෙවන සැකකරුවන් දෙදෙනා අත්අඩංගුවට ගෙන තිබුණු අතර ඉන් පසුව සිදු කළ පරීක්ෂණ වලදී සැකකාර පොලිස් කොස්තාපල්වරුන් දෙදෙනා අත්අඩංගුවට ගෙන තිබුණි.සිද්ධිය නැවත කැඳවීම ලබන ජූලි 01 වැනිදාට කල්තැබුණි.සැකකරුවන් වෙනුවෙන් නීතිඥ සංජය ගමගේ, සුසන්ත කුමාර, ඇන්ටන් සේනානායක, රාජිත කොඩිතුවක්කු යන මහත්වරුන් පෙනී සිටියහ.කොළඹ අපරාධ කොට්ඨාසයේ උප පොලිස් පරීක්ෂක නුවන් සිරිපති මහතා පැමිණිල්ල මෙහෙයවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043016</link>
    <topic>යළි පදිංචිවූවන්ට සහන දීමටජර්මනියෙන් රු. මිලියන 275ක්</topic>
    <author>මහින්ද අලුත්ගෙදර</author>
    <content>උතුරේ යළි පදිංචි කළ ජනතාවගේ ජීවන මට්ටම ඉහළ නැංවීම අරමුණු කරගෙන රුපියල් මිලියන 275 ක (යුරෝ මිලියන 1.7 ක) ආධාරයක් ජර්මන් රජය ශ්‍රී ලංකාවට පරිත්‍යාග කරයි. මේ ව්‍යාපෘතියේ මුල් පියවර ලෙස රුපියල් මිලියන 48 ක කෘෂි උපකරණ තොගයක් නිල වශයෙන් බාර දීම ජනාධිපති ලේකම් කාර්යාලයේදී ඊයේ (29) සිදුකෙරිණි.එම උපකරණ තොගය ශ්‍රී ලංකාවේ ජර්මන් තානාපති යෙන්ස් ප්ලොට්නර් මහතා ආර්ථික සංවර්ධන ඇමති බැසිල් රාජපක්ෂ මහතා වෙත බාර දුන්නේය. වතුර මෝටර්, ධීවර ආම්පන්න, ට්‍රැක්ටර්, ට්‍රැක්ටර් ටේලර්, බෙහෙත් ඉසින යන්ත්‍ර, වතුර කෑන්, උදළු, කටු කම්බි, ස්ප්‍රේ යන්ත්‍ර, කැති ඇතුළු උපකරණ රැසක් ජර්මන් රජයෙන් පරිත්‍යාග කර තිබෙන අතර එම උපකරණ කිළිනොච්චි හා මුලතිව් දිස්ත්‍රික්කයන්හි නැවත පදිංචි කළ ජනතාවගේ අවශ්‍යතා සඳහා බෙදා දීමට නියමිතය.මේ ව්‍යාපෘතිය අදියර කිහිපයක් යටතේ ක්‍රියාත්මක කෙරෙන අතර එහි මුල් පියවර ලෙස මේ කෘෂිකාර්මික උපකරණ තොගය ලබා දී තිබේ. ඊට අමතරව අධ්‍යාපන ක්ෂේත්‍රයේ දියුණුවක් ඇති කිරීම හා ළමා සංවර්ධනය, තරුණ, තරුණියන් සඳහා වෘත්තීය පුහුණුව ලබාදීම, කාන්තා ප්‍රචණ්ඩත්වය තුරන් කිරීම සඳහා ආරක්ෂිත පරිසරයක් නිර්මාණය කිරීම ආදිය ඒ අතර වෙයි.උතුරේ අඩු ආදායම්ලාභී පවුල් නඟා සිටුවීම සඳහා ජර්මන් රජය කි‍්‍රයාත්මක කර තිබෙන මේ ආධාර ව්‍යාපෘතිය ලබන 2013 වර්ෂය දක්වා ක්‍රියාත්මක කෙරෙන අතර ඒ යටතේ කිළිනොච්චි හා මුලතිව් දිස්ත්‍රික්කයන්හි තෝරා ගත් පවුල් 4700 කට පමණ සහන සැලසෙයි.මෙහිදී කිළිනොච්චි දිස්ත්‍රික්කයේ පවුල් 3000 ක් තෝරාගෙන ඇති අතර මුලතිව් දිස්ත්‍රික්කයෙන් තෝරාගෙන ඇති පවුල් සංඛ්‍යාව 1700 කි. ශ්‍රී ලංකා රජය සමඟ එක්ව ජර්මානු රජයේ අන්තර්ජාතික සංවර්ධන සහයෝගීතාව මේ ව්‍යාපෘතිය ක්‍රියාත්මක කරන අතර ආර්ථික සංවර්ධන අමාත්‍යාංශය මේ සඳහා පූර්ණ සහයෝගය ලබා දෙයි. ඊට අමතරව කෘෂිකර්ම, අධිකරණ හා කාන්තා සංවර්ධන අමාත්‍යාංශද මේ සඳහා සහයෝගය ලබා දෙයි.සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමති ඩග්ලස් ;ද්වානන්දා මහතා ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043017</link>
    <topic>රටක් දියුණු වීමට යටිතල පහසුකම්අත්‍යවශ්‍ය සාධකයක් වෙනවා</topic>
    <author>සුදත් පුබුදු කීර්ති දෙල්ගොඩ සමූහ</author>
    <content>රටක් දියුණුවීමට නම් යටිතල පහසුකම් අත්‍යවශ්‍ය සාධකයක් වන බවත් ඒ අනුව මහින්ද චින්තන වැඩපිළිවෙළ සවිබල ගන්වමින් ග්‍රාමීය මාර්ග රැසක් කාපට් යොදා සකස් කිරීමට ආර්ථික සංවර්ධන අමාත්‍යාංශය කටයුතු යොදා ඇති බවත් අධිනීතිඥ පුෂ්පා රාජපක්ෂ මහත්මිය පැවැසුවාය.රුපියල් මිලියන 78 ක වියදමින් බියගම කොට්ටුන්න මාර්ගය හා සියඹලාපේ හෙයියන්තුඩුව යන ග්‍රාමීය මාර්ගයන් කාපට් යොදා සකස් කිරීම වෙනුවෙන් බියගම දී පැවැති උත්සවයක දී පුෂ්පා රාජපක්ෂ මහත්මිය එසේ කීවාය.එහිදී තවදුරටත් අදහස් දක්වමින් ඒ මහත්මිය මෙසේද කීවාය.ලෝකයේ සංවර්ධනය වූ සෑම රටක්ම දියුණුව කරා ලඟාවූයේ ප්‍රථමයෙන් රටේ යටිතල පහසුකම් සංවර්ධනය කිරීම මගිනුයි. අප රටද ඒ අනුව යමින් උතුරු වසන්තය, මග නැගුම වැඩසටහන් ඇතුළුව තවත් යෝධ සංවර්ධන වැඩසටහන් ආරම්භ කරමින් මේ රට ආසියාවේ ආශ්චර්යමත් දේශය කරා ගෙන යන ගමනට ජනාධිපතිතුමා රට යොමුකර තිබෙනවා. මහින්ද චින්තන වැඩසටහන විසින් සවිබල ගන්වමින් අප සැම ඊට නිසි දායකත්වය ලබාදෙමු.ඉකුත් ප්‍රාදේශීය සභා මැතිවරණයේ දී අප ඔබට ලබාදුන් පොරොන්දු ඒ අයුරින්ම ඉටු කිරීමට අපි අද කටයුතු කර තිබෙනවා. මේ ව්‍යාපෘති අද ආරම්භ කරන්නේ ඔබට ලබා දුන් ඒ පොරොන්දු අනුවයි.පසුගිය මැතිවරණයේ දී බැසිල් රාජපක්ෂ මහතාට ඉහළ ඡන්ද ප්‍රතිශතයක් ඔබ ලබාදුන්නා. මෙවර ප්‍රාදේශීය සභා මැතිවරණයේ දී ඉතිහාසයේ කවරදාවත් නොලැබුණු ආසන පවා අපට ලබා ගැනීමට හැකිවුනේ ඔබ අප කෙරෙහි දැක්වූ විශ්වාසය නිසයි. ඔබ තැබූ විශ්වාසය ආරක්ෂා කරමින් ජනතා අපේක්ෂා ඉටුකරදීමට ඇපකැප වෙනවා යැයිද පුෂ්පා රාජපක්ෂ මහත්මිය කීවාය.ආපදා කළමනාකරණ නියෝජ්‍ය ඇමැති ඩුලිප් විජේසේකර, බියගම ප්‍රාදේශීය සභාවේ සභාපති ආනන්ද ගනේපොල යන මහත්වරු ද මෙහිදී අදහස් දැක්වු අතර ගුණසිරි ජයනාත්, ශාලිත විජේසුන්දර යන පළාත් සභා හා ප්‍රාදේශීය සභා මන්ත්‍රීවරු ඇතුළු විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043018</link>
    <topic>තරුණ භික්ෂුවකටපහර දීලා</topic>
    <author>මාතලේ දිස්ත්‍රික් සමූහ</author>
    <content>ඉකුත් 28 වන දින රාත්‍රියේ නාවුල පෙදෙසේ විහාරස්ථානයක වැඩවෙසෙන තරුණ භික්ෂුන් වහන්සේ නමකට යම්කිසි පිරිසක් විසින් පහර දීමෙන් කැපුම් තුවාල සහිතව නාලන්ද රජයේ රෝහලට ඇතුළත් කර ඇත.මෙම භික්‍ෂුන් වහන්සේ පූජ්‍ය මැදිරිගිරියේ සුධම්ම හිමි යනුවෙන් හඳුනාගන තිබේ.මේ සම්බන්ධයෙන් සැකකරුවන් අත්අඩංගුවට ගැනීමට නාවුල පොලීසිය විසින් දැනට පියවර ගෙන ඇති අතර වැඩිදුර පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043019</link>
    <topic>මහ වැස්සෙන් පාලින්දනුවරබුලත්සිංහල මාර්ග රැසක් යටවෙයි</topic>
    <author>කළුතර මධ්‍යම සමූහ</author>
    <content>මහ වැසි හේතුවෙන් ඊයේ (29) වනවිට කළුතර දිස්ත්‍රික්කයේ පාලින්දනුවර සහ බුලත්සිංහල යන ප්‍රාදේශීය ලේකම් කොට්ඨාසවල මාර්ග රැසක් ජලයෙන් යටවී රථවාහන ධාවනයට බාධා පැමිණ ඇත. බදුරලිය - කලවාන, බුලත්සිංහල - මෝල්කාව සහ දිවුල්ඇල්ල - කුඩලිගම යන මාර්ග මෙසේ ජලයෙන් යටවී තිබේ.පෙරේදා (28) කුකුළේගඟ ප්‍රදේශයට මිලි මීටර් 189ක වර්ෂාපතනයක් ලැබුණු බවත් ඒ අනුව කුකුළේගඟ ජලාශයේ වාන් දොරටු හැර තත්ත්පරයට ඝන මීටර් 580ක ධාරිතාවක ජලය මුදා හැරි බවත්, කළුතර දිස්ත්‍රික් ආපදා කළමනාකරණ ඒකකයේ සම්බන්ධීකරණ නිලධාරී මේජර් සංජීව සමරනායක මහතා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043020</link>
    <topic>හෙරොයින් පැකට් 1500ක් සමඟකතුන් 2ක් ඇතුළු 4ක් කොටුවෙති</topic>
    <author>බොරලැස්ගමුව සමූහ - සෙනෙවිරත්න කහටපිටිය</author>
    <content>ගල්කිස්ස පොලිසිය රත්මලාන ප්‍රදේශයේ කළ මෙහෙයුමකදී කාන්තාවන් දෙදෙනෙකු ඇතුළු සැකකරුවන් හතරදෙනෙකු හෙරොයින් මත්කුඩු පැකට් 1500 ක් ද සමඟ අත්අඩංගුවට ගෙන ඇත.මේ සැකකාරිනියන් ගල්කිස්ස බඩෝවිට සහ රත්මලාන බොරුපන පදිංචි අය වන අතර පොලිසියට ලැබුණු තොරතුරක් මත මේ මෙහෙයුම කර ඇත.මෙම පුද්ගලයින් හතරදෙනා කලක සිට මෙම මත්කුඩු බෙදාහැරීම හා අලෙවි කිරීමේ ජාවාරමේ යෙදී ඇති බව ගල්කිස්ස පොලිසියේ අපරාධ මර්දන අංශය පවසයි. ගල්කිස්ස පොලිසිය වැඩිදුරටත් පරීක්‍ෂණ පවත්වාගෙන යන අතර රඳවා තබාගැනීමේ නියෝගය මත සැකකරුවන්ගෙන් ප්‍රශ්න කරගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043021</link>
    <topic>දියණියට අතවර කළ පියාට වසර දෙකක අත්හිට වු සිර දඬුවම්</topic>
    <author>සමන්ති වීරසේකර</author>
    <content>දියණිය අවස්ථා කිහිපයකදීම දූෂණය කිරීමේ සිද්ධියක් සම්බන්ධයෙන්, වරද පිළිගත් පුද්ගලයකුට, බරපතළ වැඩ සහිත වසර දෙකක සිරදඬුවම් නියම කළ මහාධිකරණ විනිසුරු මනිලාල් වෛද්‍යතිලක මහතා එය වසර හයකට අත්හිටවනු ලැබීය.මෙයට අමතරව රුපියල් 2500/- ක දඩ මුදලක් ගෙවන ලෙසද එය නොගෙවන්නේ නම්, මාස හයක සිරදඬුවමක්ද නියම කළ මහාධිකරණ විනිසුරුවරයා අගතියට පත් දැරියගේ බැංකු ගිණුමට රුපියල් එක්ලක්ෂ පනස් දහසක වන්දි මුදලක් බැරකරන ලෙස දැන්වීය. එසේ නොමැති නම් තවත් වසර 2 ක සිරදඬුවම් නියම වන බවද දැන්වීය.මෙසේ දඬුවම් නියම වූයේ, පන්විලතැන්න කහවත්ත කාසල්මිලික් වත්තේ පදිංචි කටුපුල්ලේගෙදර විජේසිංහ (35) නැමැත්තෙකුටය.පන්විලතැන්න ප්‍රදේශයේ සිය නිවසේ දී වයස අවුරුදු 13ක් වන තම දියණිය දූෂණය කිරීමේ සිද්ධිය, දණ්ඩනීති සංග්‍රහයේ 364ධ්ධ්ධ් වගන්තිය යටතේ බරපතළ දඬුවම් ලැබිය හැකි වරදක් බවට නීතිපතිවරයා හමුවේ අධිචෝදනා පත්‍ර ගොනුකැර තිබිණි.මව විදේශ ගතව රැකියාවක නියුතුව සිටින අවස්ථාවක පියා සිය දියණය දූෂණය කිරීම හෙළා දැකිය යුතු කරුණක් බව ප්‍රකාශ කරමින්, විනිසුරුවරයා වරදකරුට ඉහත ද¼ඬුවම නියම කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=n11043022</link>
    <topic>මහනුවර නිවෙසක් කඩාලක්‍ෂ 7½ ක රන් භාණ්ඩ සොරාගෙන</topic>
    <author/>
    <content>මහාචාර්ය වෛද්‍ය යුවළකට අයත් මහනුවර පිහිටි නිවෙසක් බිඳ එහි තිබූ රුපියල් ලක්‍ෂ හතහමාරක් පමණ වටිනා රන් භාණ්ඩ හා මුදල් තොගයක් සොරාගෙන ගොස් ඇත.වෛද්‍ය යුවළ නිවසෙහි නිදා සිටියදී එම නිදන කාමරයට යාබද කාමරයේ තිබූ රන් භාණ්ඩ හා මුදල් සොරාගෙන ගොස් තිබේ.නිවසෙහි ජනේලයෙන් ඇතුළු වී ඇති සැකකරුවන් ඉතා සූක්ෂ්ම අයුරින් අදාළ කාමරයට ගොස් සොරාගැනීම සිදුකැර ඇත.මාල 05 ක්, කරාබු ජෝඩු 10 ක්, වළලු දෙකක් වශයෙන් රුපියල් හයලක්‍ෂ පනස්තුන්දහසක් වටිනා රන් භාණ්ඩ සොරාගෙන තිබේ. මීට අමතරව රුපියල් 79000 ක මුදලක් ද සොරාගෙන තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි අයි. එම්. කරුණාරත්න මහතාගේ උපදෙස් මත මහනුවර මූලස්ථාන පොලිසියේ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක රංජිත් බාලසූරිය මහතා ඇතුළු නිලධාරීහු පිරිසක් මෙහි වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104301</link>
    <topic>අලව්ව බුජ්ජොමුව දුම්රිය පොළේ පහසුකම් නැතිව මගීන්ට අපහසුතා</topic>
    <author>අලව්ව විශේෂ ඒ. කීර්තිසිංහ</author>
    <content>මෙහි පහළ වේදිකාවේ මගී විවේකාගාරය සඳහා ඇත්තේ අබලන් වී ගිය කුඩා ටකරන් මඩුවකි. එහි වාඩි වීමට තබා ඇති එකම එක කොන්ක්‍රීට් බංකුව දෙකට කැඩී ඇත. වැසි දිනවලදී වේදිකාව ඇතුළත ජලයෙන් යටවේ.ඉහළ වේදිකාවේ තත්ත්වයද එසේමය.මෙහි වැසිකිළි ඉතා අපිරිසිදුය.බුජ්ජොමුව, කැන්දහේන, මෝරුගම, සියඹලාපිටිය, කැකුලාවල ගම්වාසීන් විශාල පිරිසක් ගමන් කරන්නේ මේ දුම්රිය ස්ථානයෙන්ය. මෙහි අඩුපාඩු සපුරා දෙන ලෙස මගීහු දුම්රිය බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104302</link>
    <topic>අතක් අහිමි දිරිය මිනිසා කාටත් ආදර්ශයක්</topic>
    <author>කඩුවෙල සමූහ - සමන්ති මිරියගල්ල</author>
    <content>මැණික්කටුව අසලින් වමත අහිමිව උපන් ටී. ඒ. සිසිර කුමාර 498/ඩී, ගොඩැල්ලහේන, මිල්ලෑව ලිපිනයේ පදිංචි නොපසුබස්නා උත්සාහයෙන් හා ආත්ම ශක්තියෙන් ජීවිතය ජයගත් දිරිය මිනිසෙකි.කොන්ක්‍රීට් කම්බි කණු, මල්පෝච්චි, බීරළු කැටයම් නිෂ්පාදනය ජීවිකාව කරගත් ඔහුට බිරිය කුසුමලතා නිරතුරුවම උදව් වන්නේය.ටී. ඒ. සිසිර කුමාර මහතා මෙසේ කිවේයඋපතින්ම මගේ අත, මැණික්කටුව ළඟින් අහිමිවීම, ගැන මම කනගාටු උනේනැහැ. අනෙක් අතේ ආධාරයත් අරගෙන, කුඩා කාලේ සිටම ගෙදර සියලු කටයුතු සඳහා වෙහෙස වී වැඩකළා. ඒ හුරුව නිසා ඕනම බර වැඩක යෙදෙන්න මට පුළුවන්.මුලින්ම මම කළේ කොන්ක්‍රීට් නිෂ්පාදන කරන තැනක දවසේ කුලියට වැඩ කිරීම. එතනින් ලැබුණු දැනුම මම මේ කර්මාන්තය කරගෙන යාමට ප්‍රයෝජනයට ගත්තා.හොරණ, මිල්ලෑව සමෘද්ධි බැංකු සංගමය ලබාදුන් ණය මුදලින් කම්බි කණු, මල්පෝච්චි නිපදවනවා. 698/ඒ ඉහළ මිල්ලෑව සමෘද්ධි සංවර්ධන නිලධාරිනී නන්දනී සුමංගලා මහත්මිය නිරන්තරයෙන්ම අපේ ව්‍යාපාර ගැන සොයා බලා සහයෝගය දෙනවා. අප ජීවත්වන නිවසත් ගොඩනගාගෙන, ජීවත්වන්නට සෑහෙන ආදායමකුත් අපට ලැබෙනවා. ශ්‍රී ලංකා සමෘද්ධි අධිකාරිය අපි වගේ මිනිසුන්ට නැගිටින්න ශක්තිය ලබාදී සිදුකරන්නේ විශාල සේවාවක්..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104303</link>
    <topic>නාච්චිමලේ රක්‍ෂිතයේ ගස් කැපූ අයට දඩ</topic>
    <author>ඉංගිරිය මධ්‍යම සමූහ පි‍්‍රයදර්ශනී කහවල</author>
    <content>මඩකඩ (නාච්චිමලේ) රක්‍ෂිතයට අනවසරයෙන් ඇතුළු වී හවරි නුග වර්ගයේ ගසක් කපා ඉන් කොටසක් ඉවත් කරමින් සිටියදී වන සංරක්‍ෂණ නිලධාරීන් විසින් අත්අඩංගුවට ගෙන හොරණ මහේස්ත්‍රාත් අධිකරණය වෙත දිරිපත් කිරීමෙන් අනතුරුව වරද පිළිගත් පුද්ගලයකුට හොරණ මහේස්ත්‍රාත් මහින්ද රණසිංහ මහතා රුපියල් 12,683ක දඩ මුදලක් ගෙවීමට නියෝග කෙළේ ය.ඊට අමතරව රුපියල් 5000ක දඩ මුදලක් ගෙවීමට ද නියෝග කෙළේ්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104304</link>
    <topic>අඟුරුවාතොට අනාරක්ෂිතබෝක්කුව මරුකපොල්ලක්  </topic>
    <author>කළුතර දිසා සමූහ දයාරත්න කුමාරසිංහ</author>
    <content>හොරණ ශ්‍රීපාලි මහ විදුහල අසල ඇති අඟුරුවාතොට මහා මාර්ගයට සම්බන්ධ අතුරු මාවත ආරම්භවන ස්ථානයේ ඉදිකර ඇති අනාරක්ෂිත බෝක්කුවේ අඩක් තවමත් ආවරණය කර නැති නිසා එය අනතුරු දායක මරු කපොල්ලක් බවට පත්විය හැකි බව අවට පදිංචිකරුවෝ කියති. මාර්ග සංවර්ධන අධිකාරිය මගින් හොරණ අඟුරුවාතොට මාර්ගයේ මේ අතුරු මාවත ඇරඹෙන ස්ථානයේ පිහිටි බෝක්කුව අලුතින් ඉදිකිරීමේදී එහි අඩක් කොන්ක්‍රීට් දමා ආවරණය නොකිරීම නිසා මේ තත්ත්වය උදාවී ඇති බැව් ඔව්හු පෙන්වා දෙති.වැසි කාලවලදී මේ ගැඹුරු බෝක්කුව ජලයෙන් පිරී මාර්ගය සම්පූර්ණ යෙන්ම වැසී යන බවත් මේ නිසා අතුරු මාවතට ඇතුල්වී ගමන් කිරීමට වෙනත් ප්‍රදේශවල සිට පැමිණෙන යතුරු පැදි ඇතුළු වාහන බෝක්කුවට සම්බන්ධ ආවාටයට ඇද වැටී අනතුරු සිදුවන්නට ඉඩ ඇති බවත් ඔව්හු කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104305</link>
    <topic>ගිණිහිමුල්ල කනිටු විදුහලේ ප්‍රගතියක්</topic>
    <author>මිනුවන්ගොඩ සමූහ සිරිසේන අත්තනායක</author>
    <content>මිනුවන්ගොඩ අධ්‍යාපන කලාපයට අයත් ගණිහිමුල්ල කනිටු විදුහලේ සිසු සිසුවියන් නොමැතිවීම නිසා කලක් තිස්සේ වසා දමා තිබියදී බස්නාහිර පළාත් ප්‍රධාන ඇමැති ප්‍රසන්න රණතුංග මහතාගේ මැදිහත්වීම මත නැවත ප්‍රගතිය කරා ගෙන ඒමට සමත්වී ඇත.මෙයින් වසර සියයකට පමණ පෙර පරම විඤ්ඤාර්ථ බෞද්ධ සමාගම යටතේ මේ විද්‍යාලය ආරම්භකර ඇත.1995 දී පාසල වසා දමා ඇත්තේ දරුවන් නොමැති නිසාවෙනි.2010 දී ඉසුරු පාසල් ව්‍යාපෘතිය යටතේ දෙවලපොළ ආනන්ද මහා විද්‍යාලය ඉසුරු පාසලක් කිරීමේදී ඉවත් කෙරෙන ප්‍රාථමික අංශය අවට පාසල් වලට (බලබෝව, වටිනාපහ,) යොමු කිරීමට අධ්‍යාපන බලධාරීන් ක්‍රියා කළහ.එම අවස්ථාවේදී ආනන්ද විද්‍යාලීය ආදි සිසු සංගමය ප්‍රධාන ඇමැතිවරයා මගින් මේ විදුහලට ප්‍රාථමික අංශය නැවත ඇරැඹීමට කටයුතු කෙළේය.පසුගිය වසරේ පෙබරවාරි 8 දින ළමයින් 72ක් සමඟ පළමුවන ශ්‍රේණිය දෙවලපොළ ආනන්ද විද්‍යාලයෙන් මේ පාසලට ගෙන ප්‍රාථමික අංශ භාර ගුරුතුමිය වූ කේ. විමලාවතී මහත්මිය විදුහල්පතිනිය ලෙස පත්කොට මේ විද්‍යාලය නැවත අරඹන ලදී. මේ වනවිට පළමු හා දෙවන වසර පන්ති 4ක් පවත්වාගෙන යන අතර ළමයින් 160ක් හා ගුරු මහත්මීන් 5 දෙනකු විදුහලේ ගමන් මඟ වෙනස් කිරීමට සමත් වී ඇත.පාර්ලිමේන්තු මන්ත්‍රී රුවන් රණතුංග මහතාගේ සහ මහ ඇමැති ප්‍රසන්න රණතුංග මහතාගේ ආධාර මත නව වැසිකිළි පද්ධතියක් හා අබලන් පැරැණි ගොඩනැගිල්ල ඉවත් කොට දෙමහල් ගොඩනැගිල්ලක් ලබා දීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104306</link>
    <topic>රඹුක්කන් ඔය පාලමේ බැමි සේදිලා :පවුල් දහසකට ගමනා ගමන අපහසුතා</topic>
    <author>රඹුක්කන විශේෂ ඔස්වල්ඩ් ගොඩකුඹර</author>
    <content>රඹුක්කන, ගඟේකුඹුර - වෙනිවැල්ල මාර්ගයේ රඹුක්කන් ඔය හරහා ඉදිකර තිබූ පාලම දෙපස බැමි සෝදායාමෙන් ඒ අවට පවුල් දහසකට පමණ ගමනාගමන දුෂ්කරතා මතුව තිබේ.2007 වර්ෂයේදී උඩරට සංවර්ධන අධිකාරිය මගින් රුපියල් ලක්ෂ එකොළහක වියදමින් ඉදිකළ මේ පාලම දෙපස බැමි පසුගිය වර්ෂාවත් සමඟ සෝදායෑමෙන් පයින්වත් එගොඩ - මෙගොඩ යෑමට නොහැකි තත්ත්වයක් උදාවී තිබේ.මේ සම්බන්ධයෙන් “දිනමිණ” ට අදහස් පළකළ වෙනිවැල්ල පදිංචි එම්. ඒ. සිරිල් විජේරත්න මහතා.මේ ස්ථානයෙන් අඩි විසි හතරක් පළල පාරක් තිබුණා. වෙනිවැල්ල, හබීබ්ලෑන්ඩ් ජනපදය, ඉඟුරුවත්ත, කුඩුමේරිය, නාරංගස්පිටිය, ගඟේකුඹුර වැනි ගම්මාන රැසක පවුල් දහසකට වඩා පිරිසක් මේ පාලම දෙපස බිඳී යෑමෙන් අපහසුතාවට පත්ව තිබෙනවා. වයඹ, මධ්‍යම හා සබරගමුව පළාත් තුනටම අයත් පිරිසක් මෙලෙස අපහසුතාවට පත්වූවත්, මේ පාලම දෙපස මේ පළාත් තුනටම අයිති බැවින් කාගේවත් අවධානයක් යොමුවන්නේ නැහැ. මැතිවරණ කාලයට නම් බුරුතු පිටින් නොයෙකුත් පක්ෂවල අපේක්ෂකයන් ඡන්දය ඉල්ලාගෙන අපේ ගම්මානවලට එනවා. නමුත් රාජකාරියකදී අපිට ඇත්තේ රජයේ නිලධාරියකු ලෙස ග්‍රාම නිලධාරි මහතා පමණයි.රඹුක්කන වලල්ගොඩ මහා විද්‍යාලයේ දහවැනි ශ්‍රේණියේ ඉගෙනුම ලබන ශකිලා ප්‍රබෝධනී රූපසිංහ ශිෂ්‍යාව- රඹුක්කන් ඔයේ ජල පහරට සේදී යෑමෙන් අපේ පාලම ඔය මැද ඉතිරිවී දෙපසම පැති බැමි විනාශ වුණා. දැන් අපේ ගමට වාහනයකින් එන්න බැහැ. වැහි දිනවල පාසල් යෑම දුෂ්කරයි. අනෙක් දවස් වලත් සපත්තු දාගෙන යන්න බැහැ. එගොඩට ගිහිල්ලා සපත්තු දාගන්නවා. ජාතික සවිය, ගම නැගුම වගේ වැඩ සටහන් ගැන අපි අහලා තිබෙනවා. අපේ ගමට යන පාලමත් එවැනි වැඩ සටහනකින් හෝ කඩිනමින් හදලා දෙන ලෙස ඉල්ලා සිටිනවා.ඩබ්ලිව්. ජි. සුසිලා පියවතී මහත්මිය (48) - මේ පාලම ඉදිකිරීමේදී අවට ගම්මානවල ජනතාව ශ්‍රමයෙන් දායක වුණා. නමුත් අවුරුද්දක් ගතවී යෑමටත් පෙර පාලම දෙපස ඉවුරු සේදී යෑමට පටන් ගත්තා. මේ පිළිබඳව එදා සිටම අදාළ බලධාරීන් දැනුවත් කළත් පලක් වුණේ නැහැ. ඔයේ ඉවුරු සේදීයෑමෙන් මාර්ගයෙන් අඩි දෙසීයක් පමණ සෝදා ගියා. ඒ ස්ථානයෙත් ඔය හරහා එගොඩවීමට ගිය ගොඩතලේ හා කලෝටුවාවේ දෙදෙනෙක් මේ වන විට මියගොස් තිබෙනවා.ගමේ හදිසි ලෙඩෙක්වත් රෝහලට ගෙනයන්න දැන් ක්‍රමයක් නැහැ. මේ පාලමට මීටර් දෙසිය පනහක් පමණ ඈතින් මීට අවුරුදු පනහකට පමණ පෙර ඉදිකළ පටු පාලමක් තිබෙනවා. ඒ පටු පාලමෙන් එකවර එගොඩ - මෙගොඩ යන්න පුළුවන් එක් අයකුට විතරයි. ඒ පටු පාලමත් නැතිනම් අපිට ගම්මානයටම කොටුවී ඉන්න වෙනවා. ඒ පටු පාලමේත් ආරක්ෂක වැට කඩා වැටිලා. පාලමත් දිරාපත්. ඒ මතින් ගමන් කිරීමත් අනතුරු දායකයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104307</link>
    <topic>ගම්පහ වංචනිකවවෙළෙඳාම් කළස්ථාන 45ක් වටලයි</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ දිස්ත්‍රික් මිනුම් ප්‍රමිති හා සේවා ඒකකය ප්‍රදේශ කිහිපයකදී හදිසි වැටලීම් සිදුකර පාරිභෝගිකයන්ට වංචා සහගත ලෙස වෙළෙඳාම් සිදුකරමින් තිබූ ස්ථාන 45ක හිමිකරුවන් හමුවට පැමිණ වීමට පියවර ගෙන තිබේ. කඩවත, මාකොළ, කැලණිය ප්‍රදේශයන්හි මේ වැටලීම් සිදුකර ඇති අතර, එම වැටලීම් වලදී අඩුවෙන් ඉන්ධන නිකුත් කළ හා මුද්‍රා නොමැති ඉන්ධන පිරවුම් නළ භාවිතා කළ පිරවුම්හල් හයක්, බර අඩු පාන් නිෂ්පාදනය කළ බේකරි 6ක් සහ විවිධ අන්දමින් පාරිභෝගික නීති උල්ලංඝනය වන අන්දමින් වෙළෙඳාමේ යෙදුණු වෙළෙඳ සල් 33 ක් මෙසේ වටලා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>04</month>
      <day>30</day>
    </date>
    <link>http://www.dinamina.lk/2011/04/30/_art.asp?fn=r1104308</link>
    <topic>හැඳල තොටුපළ පාර රෑට අඳුරේ</topic>
    <author>හැඳල විශේෂ – ජූලියස් කෝරාළ</author>
    <content>මට්ටක්කුලිය – හැදල තොටුපළ දක්වා දිවෙන හැදල තොටුපළ පාර රාත්‍රී කාලයේ දැඩි අන්ධකාරයෙන් යුක්ත බවට නිවැසියෝ මැසිවිලි නගති.මේ පාර මට්ටක්කුළිය විස්වයිට් පාරෙන් ආරම්භ වී කැලණි ගඟ දක්වා පිහිටා තිබේ. හැඳල තොටුපළ පාර ආශි‍්‍රතව පවුල් දහසක් පමණ ජීවත් වෙති.මාර්ගය අඳුරින් පවතින කාලයේ විවිධ වූ නීති විරෝධී ක්‍රියා මාර්ගයේ සිදුවේ. බේබද්දන්ගේත් කුඩු කාරයින්ගේත් සොර සතුරන්ගේත් රජ දහනක් බවට පත්වී තිබේ..</content>
  </post></root>