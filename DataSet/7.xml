<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003161</link>
    <topic>තරු හතරේ අය නැහැ:පහළ නිලයන් පත් කළා</topic>
    <author>සිතාරා සේනානි සහ ස්වර්ණා විජේකෝන්</author>
    <content>විශ්‍රාමික ජෙනරාල් ෆොන්සේකාගේ නිලයට සමාන නිලධාරියකු යුද හමුදාවේ දැනට නැති නිසා යුද්ධාධිකරණයට පත් කළ අය පහළ නිලයන්ට අයත්වීම වැළැක්විය නොහැකි බව ප්‍රවාහන අමාත්‍ය ඩලස් අලහප්පෙරුම මහතා කියයි.ෆොන්සේකා මහතා තරු හතරේ ජෙනරාල්වරයකු බවද ඇමැතිවරයා කියා සිටියේය. චූදිත නිලධාරින්ට වඩා නිලයෙන් පහළ නිලධාරින් යුද්ධාධිකරණයේ සාමාජිකයන් ලෙස පත් කළ නොහැකි බවට ජවිපෙ හිටපු පාර්ලිමේන්තු මන්ත්‍රී අනුර කුමාර දිසානායක මහතා කැර ඇති ප්‍රකාශය සම්බන්ධයෙන් අදහස් දක්වමින් ඇමැතිවරයා ඉහත කරුණ හෙළි කළේය.මහවැලි කේන්ද්‍රයේ ඊයේ පැවැති මාධ්‍ය හමුවකදී ඇමැතිවරයා මෙසේ අදහස් පළ කළේය. සරත් ෆොන්සේකා මහතා යුද හමුදාපතිව සිටියදී නැඟෙනහිර ආඥාපතිවරයා ලෙස කටයුතු කළ මේජර් ජනරාල් පරාක්‍රම පන්නිපිටිය මහතා වෙනුවෙන් පත්කැරුණු යුද්ධාධිකරණයට ඒ මහතාගේ නිලයට පහළ නිලධාරින් පත්කැරුණු ආකාරය පෙන්වා දුන් අලහප්පෙරුම මහතා සරත් ෆොන්සේකා මහතා එදා එසේ කෙළේ පන්නිපිටිය මහතාට වඩා ජ්‍යෙෂ්ඨ නිලධාරින් හමුදාවේ සිටියදී බවද සිහිපත් කෙළේය.එසේ ජ්‍යෙෂ්ඨ නිලධාරින් සිටී නම් ඔවුන් පත් කළ යුතු බවද සඳහන් කළේය.සරත් ෆොන්සේකා මහතා සම්බන්ධයෙන් පත් කැරුණු යුද්ධාධිකරණයේ සාමාජිකයන් අතර හමුදාපතිවරයාගේ මස්සිනා කෙනෙකුද සිටින බව පවසමින් එය පක්ෂග්‍රාහී විනිසුරු මඬුල්ලක් බවට ලඝු කිරීමට උත්සහ දැරූ බව පැවැසූ ඇමැති ඩලස් අලහප්පෙරුම මහතා අනුර දිසානායක මහතාගේ ප්‍රකාශය දේශපාලන බංකොලොත්බව වසා ගැනීමට ගෙන හැර පෑ තර්කයක් බවත් පැවැසීය.ඇමැතිවරයා මෙසේද පැවැසීය.සරත් ෆොන්සේකා මහතාගේ බෑනා වන ධනුන තිලකරත්න මහතාගේ මෑණියන් සතුව තිබූ බැංකු ගිණුම්වල තිබී කෝටි ගණන් විදේශ මුදල් හමුවුණා. ධනුන අධිකරණයට ඉදිරිපත් නොකරන්නේ ඇයි දැයි අපි අහනවා.මාසයක් තිස්සේ ඔහු පොලිසියෙන් වසංවී කට්ටි පනිනවා. යහ පාලනයක් ගැන කතාකරන අය ඔහුව නීතිය හමුවට ඉදිරිපත් නොකරන්නේ ඇයි?ජනපතිගේ පවුලේ කෙනෙකුගේ සේප්පුවක තිබී මේ මුදල් හමුවුණා නම් මේ අය මොනවා කරයිද? ජනාධිපතිවරයා ධූරයෙන් ඉවත්වන තුරු නැගිටින්නේ නැහැයි කියලා මේ අය කොටුවේ උපවාස කරයි.ශ්‍රී ලංකාව පළමුවැනි ලෝකයට ගෙන යන්නත්, ආසියාවේ ආශ්චර්යමත් ආර්ථිකය බවට පත් කරන්නත් සන්ධානය මෙවර මැතිවරණයේදී ජනතාවගේ කැමැත්ත විමසනවා.මේ කරුණ සම්බන්ධයෙන් සැකයක් නෑ. ජනාධිපතිවරණයේදී ඒකමතික බවක් පළ කළාක් මෙන් මෙවර මැතිවරණයේදීද සන්ධානයට ඓතිහාසික බලයක් ලබාදෙන බව විශ්වාසයි.මෙවර මැතිවරණ ව්‍යාපාරය ඒකපාර්ශ්වීය සටනක් බවට පත්වෙලා. විපක්ෂ මැතිවරණ ව්‍යාපාරයේ දක්නට ලැබෙන්නේ දේශපාලන නිද්‍රාශීලීබවක්. රූපවාහිනියේ පමණයි ඔවුන්ගේ මැතිවරණ ව්‍යාපාරය පවතින්නේ. මෙය කනගාටුවට කරුණක්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003162</link>
    <topic>ෆොන්සේකා අද යුද්ධාධිකරණයට</topic>
    <author>චන්ද්‍රිකා පෙරේරා</author>
    <content>හිටපු යුද හමුදාපති හා ආරක්ෂක මාණ්ඩලික ප්‍රධානී ජෙනරාල් සරත් ෆොන්සේකා මහතාට එරෙහි චෝදනා විභාග කිරීම සඳහා අද (16) රැස්වෙන යුද්ධාධිකරණයේ කටයුතු සම්පූර්ණයෙන් වීඩියෝ ගත කිරීමටත් සාක්කි පටිගත කිරීමටත් කටයුතු යොදා තිබේ.යුද්ධාධිකරණය අද (16) හා හෙට (17) ශ්‍රී ලංකා නාවික හමුදා මූලස්ථානයේ දී රැස්වෙන අතර එහිදී ජෙනරාල් ෆොන්සේකා මහතාට එරෙහිව නඩු දෙකක් විභාග කෙරේ. යුද හමුදා පනත යටතේ නඩු දෙකකින් චෝදනා 7ක් විශ්‍රාමික ජෙනරාල්වරයාට එරෙහිව මේ යුද්ධාධිකරණය හමුවේ විභාග කිරීමට නියමිතය.සක්‍රීය හමුදා සේවයේ සිටියදී දේශපාලන කටයුතුවල නිරත වීම සම්බන්ධයෙන් නගා ඇති පළමු නඩුව අද (16) ආරම්භ කෙරේ. යුද හමුදා පනතේ 124 හා 102 (1) වගන්ති යටතේ මේ නඩුව ඉදිරිපත් කර ඇත.දෙවැනි නඩුව හෙට (17) කැඳවීමට නියමිතය. එම නඩුවෙන් යුද හමුදාවට භාණ්ඩ මිලදී ගැනීමට අදාළව ඇති නීති රීති රෙගුලාසි වලට පටහැනිව කටයුතු කෙළේ යැයි චෝදනා මත යුද හමුදා පනතේ 109 (ඊ) වගන්තිය යටතේ චෝදනා හතරක් ගොනු කැර තිබේ.චෝදනා විභාගයට පෙර ජෙනරාල් ෆොන්සේකා මහතා වෙනුවෙන් පෙනී සිටින නීතිඥවරුන් මූලික විරෝධතා මතු කිරීමට සූදානම් වන බව දැන ගැනීමට ලැබී තිබේ. මේ යුද්ධාධිකරණ දෙකේ සාමාජිකයන් ලෙස මේජර් ජෙනරාල් එච්. එල්. වීරතුංග (සභාපති) මේජර් ජෙනරාල් ඒ. එල්. ආර්. විජේතුංග හා මේජර් ජෙනරාල් ඩී. ආර්. ඒ. පී. ජයතිලක යන මහත්වරු කටයුතු කරති.රියද් අද්මිරාල් ඩබ්ලිව්. ජේ. ශවීන්ද්‍ර ප්‍රනාන්දු මහතා විනිසුරු මේ යුද්ධාධිකරණයේ අධිනීතිඥ ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003163</link>
    <topic>ත්‍රිකුණාමල ඝාතන සිද්ධිය පොලිසියේ 4කගේ වැඩ තහනම්</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය මහාමායා පුරදී පොලිසිය විසින් ව්‍යාපාරිකයෙකු වෙඩි තබා ඝාතනය කරනු ලැබීම සම්බන්ධයෙන් චෝදනා ලැබ සිටි ත්‍රිකුණාමලය මූලස්ථාන ප්‍රධාන පොලිස් පරීක්ෂක ඇතුªළු හතර දෙනෙකුගේ සේවය අත්හිටුවීමට ඊයේ (15) පොලිස්පති මහින්ද බාලසූරිය මහතා විසින් පියවර ගනු ලැබීය.මෙම වැඩ තහනම් නියෝගය නැඟෙනහිර උතුර දිසාව භාර නියෝජ්‍ය පොලිස්පති චන්දන දීපාල් වික්‍රමරත්න මහතා වෙත ඊයේ (15) පස්වරුවේ පොලිස් මූලස්ථාන මගින් ලබා දී තිබුණි. මේ අනුව ත්‍රිකුණාමල මූලස්ථාන ප්‍රධාන පොලිස් පරීක්ෂක ඩබ්ලිව්. ආර්. ඒ. ධර්මසේන රත්නායක ,පොලිස් කොස්තාපල්වරුන් වන (61880) එම්. බී. වී සමරතුංග, 61867 එම්. ඒ අසංක කරුණාරත්න, පොලිස් කොස්තාපල් රියැදුරු 23562 අබ්දුල් කාදර් නිලධාරියගේ සේවය අත්හිටුවා තිබේ.2010 මාර්තු 13 දා අලුයම මහාමායාපුරදී බී. ආර්. රෙජී බන්දුල නැමැති ව්‍යාපාරිකයාට පිස්තෝලයකින් වෙඩි තබා ඝාතනය කිරීම තුළින් සිදුකර ඇති විෂමාචාර ක්‍රියාවන්ට එරෙහිව මෙම පියවර ගත් බව පොලිස්පතිවරයා එවා ඇති සේවය අත් හිටුවීමේ නියෝගයේ දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003164</link>
    <topic>කොන්දේසි විරහිතව ‘සන්ඩේ ලීඩර්’කතුවරිය අධිකරණයෙන් සමාව ගනී</topic>
    <author>නෙල්කා මැදගෙදර</author>
    <content>අසත්‍ය ප්‍රවෘත්තියක් පළ කිරීමෙන් අධිකරණයට අපහාස කිරීම සම්බන්ධ “සන්ඩේ ලීඩර්” කර්තෘ ෆෙඩිරිකා ජෑන්ස් මහත්මිය විවෘත අධිකරණය හමුවෙහි කොන්දේසි විරහිත සමාව ගැනීමෙන් අනතුරුව මුදා හැරීමට පංච පුද්ගල ශ්‍රේෂ්ඨාධිකරණ විනිසුරු මඩුල්ලක් ඊයේ (15) තීරණය කළහ.ශ්‍රේෂ්ඨාධිකරණ විනිසුරු ආචාර්ය ශිරාණී බණ්ඩාරනායක මහත්මියගෙන් විශේෂ සමාවක් අයැද සිටින බවද ජෑන්ස් මහත්මිය අධිකරණය හමුවෙහි ප්‍රකාශ කළාය. ශ්‍රේෂ්ඨාධිකරණ විනිසුරු ආචාර්ය ශිරාණී බණ්ඩාරනායක මහත්මියට අපහාස වන ප්‍රවෘත්තියක් ඉකුත් පෙබරවාරි මස 28 වැනි දින “සන්ඩේ ලීඩර්” පුවත්පතෙහි “In A Nutshell” නම් ලිපියෙහි පළ කිරීම සම්බන්ධයෙන් කරුණු විමසීම සඳහා ෆෙඩ්රිකා ජෑන්ස් මහත්මිය අධිකරණය හමුවට කැඳවා තිබිණි.එම ප්‍රවෘත්තිය පළ කර අධිකරණයට අපහාස කිරීම වෙනුවෙන් දඬුවම් නොකිරීම සඳහා කරුණු දක්වන ලෙස නියෝග කරමින් ජෑන්ස් මහත්මියට නොතිසි නිකුත් කර තිබිණි.අගවිනිසුරු අශෝක ද සිල්වා මහතා සහ නිමල් ගාමිණී අමරතුංග, සලීම් මර්සුප්, ජගත් බාලපටබැඳි, කේ. ශ්‍රී පවන් පංච පුද්ගල ශ්‍රේෂ්ඨාධිකරණ විසිසුරු මඩුල්ල ඉදිරියෙහි මේ කරුණු විමසීම සිදු කෙරිණි.මෙහිදී විත්තිකාර සන්ඩේ ලීඩර් පුවත්පතෙහි කර්තෘ ෆෙඩ්රිකා ජෑන්ස් මහත්මිය වෙනුවෙන් පෙනී සිටි නීතිඥ එම්. ඒ. සුමන්තිරන් මහතා ඉකුත් පෙබරවාරි මස 28 වැනි දින සන්ඩේ ලීඩර් පුවත්පතෙහි පළ වූ ප්‍රවෘත්තියකින් අධිකරණයට අපහාසයක් වී තිබේ නම් ඒ පිළිබඳව කනගාටු වන බව කීවේය.එම ප්‍රවෘත්තිය පළ කිරීම සම්බන්ධයෙන් කොන්දේසි විරහිතව සමාව ලබාගන්නා බව ප්‍රකාශ කළ සුමන්තිරන් මහතා ඒ පිළිබඳ ප්‍රවෘත්තිය සන්ඩේලීඩර් පුවත්පතෙහි මුල් පිටුවෙහි පළ කිරීමටද එකඟතාව පළ කෙළේය.මෙහිදී අගවිනිසුරු අශෝක ද සිල්වා මහතා සඳහන් කෙළේ පුවත්පත් ඬදහස භාවිත කළ යුත්තේ පුද්ගලයන්ට අපහාස කර ඔවුන් අපහසුතාවට ලක් කිරීමට නොවන බවයි.විනිසුරු නිමල් ගාමිණී අමරතුංග මහතා මේ කරුණු විමසීමට සම්බන්ධ ප්‍රවෘත්තියට පාදක වූ සිද්ධිය වන අවස්ථාවේදී විනිසුරු ආචාර්ය ශිරාණි බණ්ඩාරනායක මහත්මිය අධිකරණයෙහි නඩු විභාග කරමින් සිටි බව ප්‍රකාශ කර සිටියාය. එම ප්‍රවෘත්තියෙහි සඳහන් රතු පැහැති ජගුවර් රථය විනිසුරු ආචාර්ය ශිරාණි බණ්ඩාරනායක මහත්මියට අයත් රථයක් නොවන බව සඳහන් කෙළේය. මෙවැනි අසත්‍ය ප්‍රවෘත්ති පළ කිරීමෙන් අපේක්ෂා කරන්නේ කුමක්දැයි විනිසුරු අමරතුංග මහතා ප්‍රශ්න කර සිටියේය.විනිසුරු මඩුල්ලේ සාමාජික සලීම් මර්සුප් මහතා මෙහිදී කියා සිටියේ එම ලිපියෙහි සඳහන් කරුණු සම්පූර්ණයෙන්ම අසත්‍ය බවයි. ප්‍රවෘත්තියක් පළ කිරීමට පෙර එම ප්‍රවෘත්තියෙහි සත්‍ය අසත්‍යතාව විමසා බලන්නේ නැතිදැයි විනිසුරු මර්සුප් මහතා මෙහිදී ප්‍රශ්න කර සිටියේය.සිතා මතා අධිකරණයට අපහාස කිරීමේ චේතනාවෙන් සිය සේවාදායිකාව එම ප්‍රවෘත්තිය පළ කෙළේ නැතැයි නීතිඥ සුමන්තිරන් මහතා මෙහිදී ප්‍රකාශ කෙළේය.ඒ අනුව විවෘත අධිකරණය හමුවෙහි චෝදනා පත්‍ර කියවීමකින් තොරව ෆෙඩිරිකා ජෑන්ස් මහත්මිය මුදාහැරිණි.නියෝජ්‍ය සොලිසිටර් ජෙනරාල් ජයන්ත ජයසූරිය මහතා නීතිපතිවරයා වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003165</link>
    <topic>මනාප පොරය ඉවත ලාරට නැංවීමට එක් වෙමු</topic>
    <author/>
    <content>මනාප පොරය, දේශපාලන ගැටුම් පසෙක තබා, රට ගොඩනැගීමට සියලු දෙනා එක් විය යුතු බව ජනාධිපති මහින්ද රාජපක්ෂ මහතා ප්‍රකාශ කෙළේය. රටට අවශ්‍ය විශාල කැබිනට් මණ්ඩලයක් නොව රට ගොඩනැඟීමේ ශක්තිය ඇති පිරිසක් බව පැවැසූ ජනාධිපති මහින්ද රාජපක්ෂ මහතා තරුණ ජවයත් එක් කර ගෙන ඒ වෙනුවෙන් පෙරට යා යුතු බවත් පැවසීය.ජනාධිපති මහින්ද රාජපක්ෂ මහතා මේ අදහස් පළ කෙළේ හම්බන්තොට කසාගල රජමහා විහාරයට ඊයේ (15) පැමිණි අවස්ථාවේදීය. කසාගල රජමහා විහාරස්ථානය වැඳ පුදා ගත් ජනාධිපතිවරයා එහි බෝධි ප්‍රාකාරය ඇතුළු මළුව ප්‍රතිසංස්කරණයට අවශ්‍ය පියවර ගන්නා ලෙස නිලධාරීන්ට උපදෙස් දුන්නේය.ඇතැම් පිරිස් මැතිවරණය මුවාවෙන් මේ රටේ ජාති, ආගම්, කුල භේද යළි ඇති කිරීමේ උත්සාහයක නිරතව සිටින බව පැවසූ ජනාධිපතිවරයා එවැනි පහත් අරමුණු පරාජය කිරීමට ජනතාව පෙළ ගැසිය යුතු බවත් කීවේය.උතුරු නැෙඟනහිර නැවත එක් කරන්නට වෙනම රාජ්‍යයක් ගොඩ නඟන්නට කොටි ත්‍රස්තවාදීන්ට උල්පන්දම් දෙන පිරිසට මේ රට පාවා දීමට පුළුවන්කමක් නැතැයි කී ජනාධිපතිවරයා අපට හොඳ අනාගත පරපුරක් අවශ්‍ය බවත් සිය ගමන් මඟ ශක්තිමත් කරන ජනතාවට ස්තුති වන්ත වන බවත් කීවේය. පසුගිය වසර හතර තුළ රට එක්සේසත් කරන අතරම රට සංවර්ධනය කිරීමටත් පියවර ගත් බව ප්‍රකාශ කළ ජනාධිපතිවරයා, මිනිසුන්ගේ හදවත් සංවර්ධනය කළේ නැති නම් රට කොතරම් සංවර්ධනය කළත් ඵලක් නැති බව පැවසීය.රටේ ජනතාවගේ සාරධර්ම සංවර්ධනය කර අම්මා තාත්තාට ගරු කරන වැඩිහිටියන්ට සලකන සමාජයක් ගොඩනැඟිය යුතු බවත් ජනාධිපතිවරයා කීවේය.ආදායම අහිමි වූවත් මතට තිත වැඩපිළිවෙළ ඇරඹුවේ ඒ වෙනුවෙන් බවත් ශක්තිමත් ආර්ථිකය ගමට ගෙන යාමේ වැඩපිළිවෙළ අරඹා ඇති බවත් ජනාධිපතිවරයා කීවේය.තමා රට භාර ගැනීමේදී ඩොලර් 1000 ට තිබූ ඒක පුද්ගල ආදායම 2009 වසර වන විට ඩොලර් 2220 දක්වා ඉහළ ගිය බව කී ජනාධිපතිවරයා, ඉදිරියේදී ඒක පුද්ගල ආදායම ඩොලර් 4000 දක්වා ඉහළ දැමීම සිය අරමුණ බවත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003166</link>
    <topic>කළු ගඟෙන් ගොඩ ගත් දරුවාගේසහෝදරයන් පරිවාස භාරයට</topic>
    <author>සුභාෂිනී සේනානායක සහ කළුතර විශේෂ සැම්සන් පේ‍්‍රමසිරි</author>
    <content>තම මව විසින් කළු ගඟට දැමූ මේ වනවිට අසාධ්‍ය තත්ත්වයේ පසුවන අමිල සඳරුවන් දරුවාගේ සහෝදර සහෝදරියන් සිවුදෙනාම මේ මස 31 වෙනිදා දක්වා පරිවාස භාරයේ තබන ලෙස කළුතර අතිරේක මහේස්ත්‍රාත් නාමල් පෙරේරා මහතා ඊයේ (15) සවස නියෝග කෙළේය.ඒ අනුව හර්ෂ සුදීර දරුවා පයාගල පඹේ ළමා නිවාසයටත්, හර්ෂනී ප්‍රනාන්දු, හරේෂා දිල්හාලි සහ අචිනි දර්ශිකා දරුවන් කළුතර විශාඛා ළමා නිවාසයේ තබන ලෙසත් මහේස්ත්‍රාත්වරයා විසින් නියෝග කරන ලදී. මේ දරුවන් වෛද්‍ය පරීක්ෂණයකට යොමුකරන ලෙස නියෝග කළ මහේස්ත්‍රාත්වරයා මේ දරුවන් මුණගැසීම සඳහා වැඩපිළිවෙළක් සකස් කරන ලෙසද පරිවාස නිලධාරින්ට උපදෙස් දුන්නේය.මේ දරුවන් සිවුදෙනාගේ මෑණියන් අධිකරණ නියෝග මත ලබන 26 වැනිදා දක්වා රක්ෂිත බන්ධනාගාරගත කර ඇත.පසුගිය බ්‍රහස්පතින්දා සිය මව විසින් අවුරුදු 2 1/2 වයසැති අමිල සඳරුවන් කළුගඟට දමා තිබියදී ලොරි රියැදුරකු විසින් ගොඩට ගෙන රෝහල්ගත කරන ලදී.දරුවන් අද අධිකරණයට ඉදිරිපත් කරනු ලැබුවේ කළුතර දකුණ පොලිසියේ ළමා හා කාන්තා කාර්යාංශයේ පොලිස් පරීක්ෂක මල්කා තුෂාරි මහත්මිය විසිනි. මේ අතර සිද්ධියට මුහුණ පෑ අමිල සඳරුවන් දරුවාගේ මොළයට දැඩි ලෙස හානි වී ඇති බව සි.ටී. ස්කෑන් පරික්ෂණයක් මඟින් තහවුරු කරගෙන ඇතැයි කොළඹ කාසල් රෝහලේ ජ්‍යෙෂ්ඨ ලේඛකාධිකාරී වෛද්‍ය ප්‍රදීප් ගමගේ මහතා පැවැසීය.ශ්වසන පද්ධතිය අක්‍රීය වීමෙන් මේ දරුවාගේ මොළයට ඔක්සිජන් නොලැබීම හේතුවෙන් මෙසේ මොළයට හානි සිදුවී ඇති බව පරීක්ෂණය සනාථ කර ඇතැයිද වෛද්‍යවරයා කීවේය.දැනට දරුවාට කෘත්‍රිම ශ්වසනය යන්ත්‍රානුසාරයෙන් ලබාදෙන බව කී ;;වද්‍යවරයා මේ දරුවාගේ රුධිර සංසරණය සාමාන්‍ය පරිදි පවත්වාගෙන යන බව කීය. ජලය මඟින් දරුවාගේ ශරීරය තුළට විෂබීජ ඇතුල් වී තිබේ. ශරීරය තුළ විෂබීජ තත්ත්වයක් වර්ධනය වෙමින් පවතින බවද හුස්ම ගැනීම සාමාන්‍ය පරිදි සිදුනොවන බවද ගමගේ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003167</link>
    <topic>ධනුනගේ ඥාතියකු වනසංජීව කුමාරට එරෙහිවරෙන්තුව තවදුරටත්</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>සොලිස් ව්‍යාපාර සමූහයේ හිමිකරු වන පරනලියනගේ සංජීව කුමාර සම්බන්ධයෙන් ජාත්‍යන්තර පොලිසිය හරහා ක්‍රියාත්මක වන වරෙන්තුව අවලංගු නොකරන බව ගල්කිස්ස ප්‍රධාන මහෙස්ත්‍රාත් හර්ෂ සේතුංග මහතා පැවැසීය.දනුන තිලකරත්නගේ මිතුරකු හා ඥාතියකු වන සංජීව කුමාර නමැත්තා දනුනගේ මව වන අශෝකා තිලකරත්න මහත්මියට රුපියල් කෝටි 7.5ක දේශීය හා විදේශීය මුදල් ප්‍රමාණයක් ගෙනවිත් දීම සහ එම සැකකටයුතු මුදල් ලැබුණු ආකාරය ඇතුළු වෙනත් කරුණු කිහිපයක් සම්බන්ධයෙන් අත්අඩංගුවට ගැනීමට වරෙන්තු ලබා සිටින අයෙකි. මේ වනවිට ඔහු විදේශ රටකට පලාගාස් ඇත.සැකකරු සම්බන්ධයෙන් අධිකරණයට කරුණු වාර්තා කරමින් නීතිඥ දහානායක මහතා කියා සිටියේ සැකකාර දොන් සංජීව කුමාර නැමැත්තා ජෙනරාල් ෆොන්සේකා බිරිඳගේ වැඩිමහල් සහෝදරියගේ දියණිය වන පියුමි කල්පනා මල්වැන්න මහත්මියගේ ස්වාමිපුරුෂයා බවයි. ඇයගේ උපදෙස් මත සැකකරු සම්බන්ධයෙන් කරුණු දක්වන බවද කීය.දැනට වරෙන්තු ලබා සිටින සැකකරු ඉදිරි සතියක කාලය ඇතුළත මෙරටට පැමිණීමට නියමිත බවත්, ව්‍යාපාරිකයකු වූ මේ තැනැත්තාගේ හදිසි ව්‍යාපාර කටයුත්තක් සඳහා පෙබරවාරි 17 වැනි දින විදේශගත වූ බවත් පැවැසූ නීතිඥවරයා විදේශයේදී තමා වරෙන්තුකරුවකු කර ඇති බව ජනමාධ්‍යයෙන් සහ නිවෙසින් ලබාදුන් තොරතුරුවලින්් ඔහු දැනගත් බව කීය.ඔහුගේ සොලිස් හෝටලයෙන් ආහාර සැපැයීමේ කොන්ත්‍රාත්කරුවකු ලෙස සංජීව කුමාරගේ බාප්පා වන ජෙනරාල් ෆොන්සේකා මහතා විසින් පත්කර සිටි බැවින්, පසුගිය ජනාධිපතිවරණයේ දී ඒ මහතාගේ මැතිවරණ කටයුතු සඳහා ආහාර ලබාදුන් බවත් ඒ සඳහා අය විය යුතු මුදල් එදා රැගෙන ආ බවත්, නීතිඥ මහතා වැඩිදුරටත් කීය.ඔහු නැවත ලංකාවට පැමිණෙන බවත් පැමිණි පසු රහස් පොලිසියෙන් පවත්වන පරීක්ෂණවලට කරුණු දැක්වීමට අවසර ලබාදෙන ලෙසද විත්තියේ නීතිඥවරයා අධිකරණයෙන් ඉල්ලීය. ඉදිරිපත් වූ කරුණු සලකා බැලූ ප්‍රධාන මහෙස්ත්‍රාත්වරයා ඉල්ලුම් කර ඇති අය සඳහා වරෙන්තු නිකුත්කර ඇති බවත් සැකකරු සම්බන්ධයෙන් ඒ ආකාරයෙන්ම වරෙන්තුව ක්‍රියාත්මක කරන ලෙස නියෝග කරමින් වරෙන්තුව අවලංගු නොකෙළේය.සිද්ධි සම්බන්ධ වැඩිදුර වාර්තා කැඳවීම සඳහා 2010 මැයි මස 15 වැනි දින නැවත අධිකරණය හමුවේ කැඳවීමට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003168</link>
    <topic>නිල ඡන්ද දැන්වීම් පත්‍රිකාලබන සඳුදා තැපෑලට</topic>
    <author>දයා පෙරේරා</author>
    <content>මහ මැතිවරණයේ නිල ඡන්ද දැන්වීමේ පත්‍රිකා ඡන්දදායකයන්ට බෙදාදීම සඳහා ලබන සඳුදා (22) තැපෑලට බාර දෙන බව මැතිවරණ මහලේකම් කාර්යාලය කියයි.එම ඡන්ද දැන්වීම් පත්‍රිකා එදින (22) සිට 31 වැනිදා දක්වා බෙදා හරින ලෙස මැතිවරණ කොමසාරිස්වරයා තැපැල් දෙපාර්තමේන්තුවට උපදෙස් දී ඇත. ඡන්දදායකයන්ගේ හා තැපැල් දෙපාර්තමේන්තුවේ ද පහසුව පිණිස නිල ඡන්ද දැන්වීම් පත්‍රිකා බෙදීමේ විශේෂ දිනය 28 වැනි ඉරිදා ට නියම කර තිබේ.එදින කිසියම් වගකිව යුත්තකු නිවසේ නතරවී නිල ඡන්ද දැන්වීම් පත්‍රිකා බාර ගැනීමට කටයුතු යොදන ලෙස මැතිවරණ කොමසාරිස්වරයා ඉල්ලීමක් ද කරයි. උතුරේ නිල ඡන්ද දැන්වීම් පත්‍රිකා බෙදාහැරීම සඳහා තැපැල් දෙපාර්තමේන්තුව විශේෂ වැඩසටහනක් ක්‍රියාත්මක කර ඇති බවත් ඒ සඳහා තැපැල්කරුවන්ට යතුරු පැදි පවා ලබාදීමට තැපැල්පතිවරයා කටයුතු කර ඇති බවත් මැතිවරණ මහලේකම් කාර්යාලය දැනුම් දෙයි.නිල ඡන්ද දැන්වීම් පත්‍රිකා ගබඩාකර තැබෙන තැපැල් කාර්යාල ආරක්ෂා කිරීම පිණිස පොලිසිය විශේෂ වැඩසටහනක් ද ක්‍රියාත්මක කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n1003169</link>
    <topic>ශ්‍රී ලංකාවට නුදුරු මුහුදේඊයේ අලුයම භූ චලනයක්</topic>
    <author>ශීලා උඩුවර සහ උදුලා පීරිස්</author>
    <content>දකුණු ඉන්දියානු සාගරයේ ශ්‍රී ලංකාවට කිලෝ මීටර් 1150ක පමණ දුරින් ඊයේ (15) අලුයම 2.35ට පමණ භූ චලනයක් සිදුව ඇතැයි කාලගුණ විද්‍යා දෙපාර්තමේන්තුව කියයි. රිච්ටර් මාපකයේ 6.0ක ලෙසින් සටහන් වූ මේ භූ චලනයෙන් කිසිදු සුනාමි තත්ත්වයක් ඇති නොවිණි.මේ පුවත සැලවීමත් සමඟ පාණදුර කළුතර ආදි මුහුදු ප්‍රදේශ ආශ්‍රිත ජනතාව ඊයේ උදේ මහත් කැළඹීමකට පත්ව සිටියහ.මේ චලනයෙන් සුනාමි තත්ත්වයක් ඇති නොවන බවට කාලගුණ විද්‍යා දෙපාර්තමේන්තුවත් භූ විද්‍යා සමීක්ෂණ හා පතල් කාර්යාංශයත් සුනාමි අනතුරු ඇඟවීමේ මධ්‍යස්ථානය ජනතාව වෙත දැනුම් දීමටද කටයුතු යොදා තිබිණි. මේ අතර ලංකාවේ සුනාමි තත්ත්වයක් පවතින බවට ඊයේ පැතිර ගිය ආරංචියේ සත්‍යතාවක් නැතැයි ආපදා කළමනාකරණ මධ්‍යස්ථානයද සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n10031610</link>
    <topic>විනය නීති කඩන එජනිසඅපේක්ෂකයන්ට වැඩ වරදී</topic>
    <author/>
    <content>පක්ෂයේ විනිය නීති කඩකරමින් මැතිවරණ ව්‍යාපාරයේ නිරත වන එක්සත් ජනතා නිදහස් සන්ධානයේ අපේක්ෂකයන්ට එරෙහිව දැඩි විනය ක්‍රියාමාර්ග ගන්නා ලෙස ජනාධිපති මහින්ද රාජපක්ෂ මහතා නියෝග කර ඇත.මෙසේ නියෝග කර ඇත්තේ ශ්‍රී ලංකා නිදහස් පක්ෂයේ මහලේකම් මෛත්‍රීපාල සිරිසේන මහතාට සහ එක්සත් ජනතා නිදහස් සන්ධානයේ මහලේකම් සුසිල් පේ‍්‍රමජයන්ත් මහතාටය.එක්සත් ජනතා නිදහස් සන්ධානයේ අපේක්ෂකයන් අනුරාධපුරයේ දී ලබාදුන් ප්‍රතිඥාවට පටහැනිව කටයුතු කරන්නේ නම් ඔවුන්ට එරෙහිවද විනය ක්‍රියාමාර්ග ගැනීමට උපදෙස් දී ඇති බව ප්‍රවාහන ඇමැති ඩලස් අලහප්පෙරුම මහතා පැවැසීය.ඇමැතිවරයා මේ බව සඳහන් කළේ මහවැලි කේන්ද්‍රයේදී ඊයේ (15) පැවැති මාධ්‍ය සාකච්ඡාවකට සහභාගී වෙමිනි. මෙම මාධ්‍ය හමුවේ දී වැඩිදුරටත් කරුණු දැක් වූ ඩලස් අලහප්පෙරුම මහතා ,විපක්ෂයේ මැතිවරණ ව්‍යාපාරය නිද්‍රාශීලි බැවින් එක්සත් ජනතා නිදහස් සන්ධානයට සිදු වී ඇත්තේ ඒක පාර්ශවීය මැතිවරණ ව්‍යාපාරයක නිතර වීමට බව කීය.සමස්ත භූමිය පුරාම දක්නට ඇත්තේ එක්සත් ජනතා නිදහස් සන්ධාන අපේක්ෂකයන්ගේ මැතිවරණ පෝස්ටර් ආදිය පමණක් බවත්, මහ මැතිවරණයෙහි කිසිදු උණුසුමක් දක්නට නොමැති බවත් හෙතෙම පැවැසිය. විපක්ෂයේ පාර්ශවයෙන්, එක්සත් ජාතික පක්ෂය, ජනතා විමුක්ති පෙරමුණ ඇතුළු පක්ෂවලට අභ්‍යන්තර ගැටලු රැසක් පැන නැගී ඇති හෙයින් ඔවුන් මැතිවරණ ව්‍යාපාරයක නිතර නොවන බවත් හෙතෙම පැවැසීය.මෙහි දී අදහස් දැක් වූ විමල් වීරවංශ මහතා සඳහන් කෙළේ එක්සත් ජාතික පක්ෂය අභ්‍යන්තරයෙහි ගැටලු ගණානාවක් පැන නැගී ඇති බවයි.කුරුණෑගල දිස්ත්‍රික් නායකත්වයට එජාපයේ තරුණ අපේක්ෂකයන් දෙදෙනෙක් සටන් වදින අතර මොනරාගල දිස්ත්‍රික්කයෙහිත් අපේක්ෂකයන් අතර ගැටලු පැනනැගී ඇති බව වීරවංශ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n10031611</link>
    <topic>ශ්‍රී ලංකාවට එරෙහි දුෂ්ට ප්‍රකාශවහාම ඉල්ලා අස්කර ගත යුතුයි</topic>
    <author>සිතාරා සේනානි හා ස්වර්ණා විජේකෝන්</author>
    <content>අමෙරිකා රාජ්‍ය දෙපාර්තමේන්තු මානව හිමිකම් වාර්තාව මඟින් ශ්‍රී ලංකාව පිළිබඳව සිදුකර ඇති ද්වේශ සහගත ප්‍රකාශ ඉල්ලා අස්කර ගැනීමට කොළඹ පිහිටි අමෙරිකා තානාපති කාර්යාලය වහා පියවර ගත යුතු බව ජාතික නිදහස් පෙරමුණේ නායක විමල් වීරවංශ මහතා අවධාරණය කරයි.අමෙරිකා රාජ්‍ය දෙපාර්තමේන්තු මානව හිමිකම් වාර්තාව, ශ්‍රී ලංකාව සම්බන්ධයෙන් සිදුකර ඇති ප්‍රකාශය මඟින් වත්මන් රජය හා රාජපක්ෂ පවුල දැඩි ලෙස විවේචනයට ලක්කර ඇති බවත් වීරවංශ මහතා සඳහන් කළේය. බුෂ් හා කෙනඩි පවුල් ආධිපත්‍යයට අමෙරිකාව යටත් ව තිබූ ආකාරය අද ඔවුන්ට අමතක වී ඇති අතර කොළඹ පිහිටි අමෙරිකානු තානාපති කාර්යාලය ලබා දී ඇති පදනම් විරහිත තොරතුරු මත මේ වාර්තාව සකස් කර ඇති බවත් වීරවංශ මහතා සඳහන් කළේය.පදනම් විරහිත තොරතුරු ඔස්සේ ශ්‍රී ලංකාව සම්බන්ධයෙන් සිදුකර ඇති ප්‍රකාශය වහාම නිවැරදි කිරීම කොළඹ පිහිටි අමෙරිකා තානාපති කාර්යාලය විසින් සිදුකළ යුතු බවත් වීරවංශ මහතා සඳහන් කළේය. ඒ මහතා මේ බව සඳහන් කළේ මහවැලි කේන්ද්‍රයේ ඊයේ (15) පැවැති මාධ්‍ය සාකච්ඡාවකට සහභාගී වෙමිනි.එහි දී වැඩිදුරටත් අදහස් දැක් වූ වීරවංශ මහතා සඳහන් කළේජනාධිපතිවරණයේ දී විපක්ෂයේ පොදු හවුලේ ප්‍රධාන සටන් පාඨය වූ ‘පවුල් පාලනයට තිත තබමු’ යන්න අමෙරිකා රාජ්‍ය දෙපාර්තමේන්තුවේ මානව හිමිකම් වාර්තාවට ද ඇතුළත් වී ඇති බවයි.අමෙරිකා රාජ්‍ය දෙපාර්තමේන්තුවේ මානව හිමිකම් වාර්තාව ඔස්සේ ශ්‍රී ලංකාව රාජපක්ෂ පවුල් පාලනයට යටත් වූ රටක් බව පෙන්වාදීමට උත්සාහ කිරීම මගින් මෙරට සිටින අවස්ථාවාදී දේශපාලන හවුලේ හා විජාතික කුමන්ත්‍රණවල සබැදියාව නැවත වතාවක් තහවුරු වී ඇති බවත් වීරවංශ මහතා පැවසීය.දෙදහස් නවය වසර යනු ශ්‍රීී ලංකාවට ඓතිහාසික වූ වසරක් වන අතර රාජපක්ෂ පාලනය යටතේ කොටි ත්‍රස්තවාදය සහමුලින්ම පරාජය කොට නිදහස් නිවහල් දේශයක් බිහිකළ ඓතිහාසික වසර බවත් වීරවංශ මහතා සඳහන් කළේය. කොටි ත්‍රස්තවාදය මුළුමනින්ම පරාජය කළ රටක් ලෙස ශ්‍රී ලංකාව සම්බන්ධයෙන් මෙවැනි වූ දුෂ්ඨ විග්‍රහයක නිරත වීමට අමෙරිකාවට කිසිදු අයිතියක් නොමැති අතර මෙය නිවැරදි කිරීමට වහාම පියවර ගත යුතු බවත් ඒ මහතා කීය.රටේ නීතිය හා ස්වාධිපත්‍ය නිවැරදි ලෙස ක්‍රියාත්මක වූ නිවැරදි උදාහරණ වෙනුවට කිසිඳු වැදගත්කමක් නොමැති සිද්ධීන් හුවා දක්වමින්. මේ වාර්තාව මගින් ශ්‍රී ලංකාව හා වත්මන් රජය දැඩි ලෙස විවේචනයට ලක්කර ඇති අතර මේ ප්‍රකාශය ශ්‍රී ලංකාව සම්බන්ධයෙන් සිදුකර ඇති බරපතළ විවේචනයක් බව ද වීරවංශ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n10031612</link>
    <topic>නීති විරෝධී මැතිවරණ සැරසිලි 6146 ක් ඉවත් කර අවසන්</topic>
    <author>චන්ද්‍රිකා පෙරේරා</author>
    <content>මහ මැතිවරණය වෙනුවෙන් නීති විරෝධී ලෙස ප්‍රදර්ශනය කළ පෝස්ටර්, බැනර් හා විවිධ සැරසිලි 6146 ක් මේ වන විට පොලිසිය මගින් ඉවත් කැර තිබේ.පෙරේදා (14) රාත්‍රී 9.00 සිට මේ නීති විරෝධී ප්‍රදර්ශන සියල්ල ඉවත් කිරීම ඇරඹූ බවද අවසරයක් නොමැතිව ක්‍රියාත්මක වූ ඡන්ද අපේක්ෂක කාර්යාල නවයක්ද වසා දැමීමට පියවර ගත් බවද පොලිස්පති මහින්ද බාලසූරිය මහතා පැවැසීය.සාමාන්‍ය ජනතාවගෙන් ලැබෙන විවිධ පැමිණිලි විමර්ශනය හා ඒ අයගේ ආරක්ෂාව මෙන්ම අපේක්ෂකයන්ගේ ප්‍රචාරක රැස්වීම්වලට ආරක්ෂාව සපයමින් පොලීසියට නීති විරෝධී ප්‍රදර්ශන ඉවත් කිරීමට සිදුව තිබෙනු බැවින් සිවිල් කම්කරුවන්ද මේ සඳහා පොලීසිය විසින් යොදවා ගැනීමට පියවර ගත් බව හෙතෙම කීය.මහ මැතිවරණය ප්‍රකාශයට පත් කිරීමෙන් පසු මැතිවරණ ප්‍රචණ්ඩ ක්‍රියා සම්බන්ධයෙන් මේ වන විට පැමිණිලි 86 ක් ලැබී ඇත. මේ කිසිවක් බරපතළ ක්‍රියා සම්බන්ධ පැමිණිලි නොවන බවද ජනාධිපතිවරණ සමයේ ලැබුණු පැමිණිලි හා සසඳන කළ සියයට පනහකින් පමණ මැතිවරණ ප්‍රචණ්ඩ ක්‍රියා අඩු වී තිබෙන බවද පොලිස්පතිවරයා සඳහන් කෙළේය.මේ පැමිණිලි අතර සුළු අලාභහානි, සිද්ධි 24 ක්, සුළු පහරදීම් 20 ක් හා බැන තර්ජනය කිරීම් 17 ක් වාර්තා වන අතර, මේ සම්බන්ධයෙන් සැකකරුවන් 53 ක් අත්අඩංගුවට ගෙන තිබේ. පැමිණිලි 36 ක් සම්බන්ධයෙන් අධිකරණයට කරුණු වාර්තා කැර ඇත.දීප ව්‍යාප්තව පොලිස් නිලධාරීන් දැනුවත් කැර ඡන්දය පැවැත්වෙන දිනවල හා අනෙකුත් දිනවල ඇතිවිය හැකි විවිධ නීති විරෝධී ක්‍රියා සිදු නොවීම සඳහා දැඩි ආරක්ෂාවක් යොදවා තිබෙන බවත් හදිසි අවස්ථාවකදී කැඳවීමට පොරොත්තු සේවය සඳහා නිලධාරීන් යොදවා සිටින බවත් බාලසූරිය මහතා කීය.පොලිස් මූලස්ථානය කොට්ඨාශ දිස්ත්‍රික්ක හා පොලිස් ස්ථාන ඒකාබද්ධව මේ මැතිවරණ විශේෂ ආරක්ෂක වැඩපිළිවෙළ යොදවා තිබේ.මීට අමතරව සෑම ඉරුදිනකම සියලු පොලිස් ස්ථාන වෙත ඒ ඒ ප්‍රදේශවල අපේක්ෂකයන් කැඳවා සාමය ආරක්ෂා කර ගනිමින් මැතිවරණ කටයුතු සිදුකරගෙන යාම සඳහා සාකච්ඡා පවත්වා ගැටලු විසඳා ගැනීමේ වැඩපිළිවෙළක් යොදා තිබේ. පොලිස් මූලස්ථානයේ දී ඊයේ (15) සවස පැවැති විශේෂ මාධ්‍ය හමුවකදී පොලිස්පති මහින්ද බාලසූරිය මහතා මේ අදහස් පළ කෙළේය.ජ්‍යෙෂ්ඨ නියෝජ්‍ය පොලිස්පති (පරිපාලන) අයි. එන්. ඉලංගකෝන්, ජ්‍යෙෂ්ඨ නියෝජ්‍ය පොලිස්පති (මැතිවරණ) ගාමිණී නවරත්න, නියෝජ්‍ය පොලිස්පති (අපරාධ) අනුර සේනානායක, නියෝජ්‍ය පොලිස්පති (වයඹ) දයා සමරවීර හා මත්ද්‍රව්‍ය නාශක අංශයේ අධ්‍යක්ෂ නියෝජ්‍ය පොලිස්පති සිසිර මෙන්ඩිස් මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n10031613</link>
    <topic>පක්ෂ 36කටත් ස්වාධීන 301කටත් විද්‍යුත් මාධ්‍යයෙන් නොමිලේ ජනතාව ඇමැතීමට ඉඩ</topic>
    <author>දයා පෙරේරා</author>
    <content>පාර්ලිමේන්තු මැතිවරණයේ දේශපාලන පක්ෂ 36ක් හා ස්වාධීන කණ්ඩායම් 301කට විද්‍යුත් මාධ්‍ය ඔස්සේ ඡන්ද දායකයන් නොමිලේ ඇමැතීම සඳහා පැය 190ක් වෙන් කැරේ.ඒ අනුව එක් පක්ෂයකට හෝ ස්වාධීන කණ්ඩායමකට සිංහල, දෙමළ සහ ඉංග්‍රීසි භාෂාවෙන් පැය භාගය බැගින් ගුවන් කාලයක් ලබා දීමට මැතිවරණ කොමසාරිස්වරයා තීරණය කර ඇත.දින හතක් නොකඩවා ම ගුවන් විදුලියක ගුවන් කාලය සම්පූර්ණයෙන්ම මැතිවරණ ප්‍රචාරක කතා සඳහා වෙන් කළත් සියලු පක්ෂවලට හා කණ්ඩායම්වලට ඉඩ ලබා දීම දුෂ්කර වී ඇති බව මැතිවරණ ආරංචි මාර්ග කියයි. පක්ෂ ගණනාවක් හා ස්වාධීන කණ්ඩායම් රාශියක් ගුවන් කාලය ලබා ගැනීමට ඉදිරිපත් වී ඇති බවද එම ආරංචි මාර්ග පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n10031614</link>
    <topic>ශක්තිමත් පාර්ලිමේන්තුවක් පිහිටුවීමජනපතිගේ මූලික අරමුණයි</topic>
    <author/>
    <content>වසර 30 ක් පුරා පැවැති රුදුරු කොටි ත්‍රස්තවාදය පරාජය කොට එම අභියෝගය ජයගත් ජනාධිපතිතුමන් අද ඔබ ඉදිරියට පැමිණ ඇත්තේ ශක්තිමත් පාර්ලිමේන්තුවක් ඇතිකොට දක්ෂ මන්ත්‍රීවරුන් තෝරා ගැනීමට බව ආරක්ෂක ලේකම් ගෝඨාභය රාජපක්ෂ මහතා පවසයි. ඒ මහතා මේ බව සඳහන් කළේ ගම්පහ, දොම්පේ ප්‍රදේශයේ පැවැති ජනහමුවක් අමතමිනි.මෙහිදී වැඩිදුරටත් අදහස් දැක්වූ ආරක්ෂක ලේකම්වරයා මෙසේ ද කීය.පැවැති ජනාධිපතිවරණයේදී අතිවිශිෂ්ට ජනවරමක් ලබාදීලා තමුන්නාන්සේලා නැවත වතාවක් ජනාධිපතිවරයා බලයට පත්කළා. එතුමා ත්‍රස්තවාදය අවසන් කළා වගේම රටේ සංවර්ධනය වෙනුවෙන් පවතින අභියෝග ජය ගැනීමට එතුමාට ශක්තිමත් පාර්ලිමේන්තුවක් අවශ්‍යයි. ත්‍රස්තවාදය පරාජය කරන්නට එතුමා ක්‍රියා කළ මොහොතේ මේ රටේ තිබුනේ ඉතාම අස්ථාවර පාර්ලිමේන්තුවක්.එතැනදි පාර්ලිමේන්තුවේ ස්ථාවරභාවය රැක ගැනීමට එතුමාට විශාල වෙහෙස මහන්සික් දරන්නට සිද්ධවුණා. ඒ වෙලාවේ පාර්ලිමේන්තුව අස්ථාවර වුණානම් ත්‍රස්තවාදය පරාජය කරන්නට අපට හැකිවෙන්නේ නෑ.ගෙවුණු වසර 30 තුළ ත්‍රස්තවාදය නිසා රටේ ආරක්ෂක තත්ත්වය පවත්වා ගැනීම සඳහා නොයෙකුත් පාලන සහ බාධක යොදන්නට ආරක්ෂක අංශවලට සිදුවුණා. එහෙත් අද තත්ත්වය වෙනස්. ත්‍රස්තවාදය පරාජය කිරීමෙන් පසු එහි නියම ප්‍රතිඵල ඔබ අතට පත් කරන්නට නම් පනවා තිබූ බාධක, සීමාවන් අපි ක්‍රම ක්‍රමයෙන් අඩුකළ යුතුයි. අපි සෑමදේකටම ප්‍රථමයෙන් ආරක්ෂාකාරීව ක්‍රියා කළ යුතුයි.සෑම කාර්යයකදීම ආරක්ෂාවට ප්‍රමුඛත්වය දිය යුතුයි. එහෙත් තිස් වසරක් තිස්සේ දුක් පීඩාවිඳි යුද්ධය නිමා කළ පසුව ලද අස්වැසිල්ලත් සමඟින් දැඩි සීමාවන් ලිහිල්විය යුතුයි. ඉතා දුෂ්කර කාර්යභාරයක් කොට නිමාකළ ත්‍රස්තවාදය හිස ඔසවන්නට ඉඩදිය යුතු නැහැ. නමුදු ත්‍රස්තවාදය පරාජය කොට ලද ජයග්‍රහණය නියම ජයග්‍රහණයක් කරන්නට නම් සාමාන්‍ය ජන ජීවිතයක් සෑම අයෙකුටම ගත කරන්නට හැකියාව තිබිය යුතුයි.පසුගිය සමයේ ධීවර කර්මාන්තයට ත්‍රස්තවාදය නිසාම විශාල සීමාවන්, පාලනයන් යොදන්නට ආරක්ෂක හමුදාවන්ට සිදුවුණා. එහෙත් අද වනවිට මෙම සීමාවන් ක්‍රම ක්‍රමයෙන් ඉවත් කරමින් සිටිනවා. ඉදිරියේදී මේ සෑම පාලනය කිරීමක්ම ඉවත් කරන්නට අපි ක්‍රියා කරනවා. එදා මුහුදේ ධීවර කර්මාන්තයේ යෙදුණු ධීවර කාර්මිකයාට යම් යම් ප්‍රදේශ තහනම් කොට සීමා පනවලයි තිබුණේ. එන්ජින් ධාරිතාවලට සීමා පනවලා තිබුණා.එසේම උතුරේ සහ නැඟෙනහිර ත්‍රස්තවාදය නිසා ධීවරයින්ට දෛනික ජීවනෝපාය කරගන්න බැරිවුණා. එහෙත් අදවනවිට ඒ තත්ත්වය වෙනස් වෙලා. ධීවරයෝ දෛනිකව මුහුදු යනවා. ධීවරයින්ව දිරිගන්වමින් ඔවුනට අවශ්‍ය ආම්පන්න සහ පුහුණුව ලබාදීමත් අපේ වගකීමක්. ඔබ දන්නවද දිනකට ඉන්දීය ධීවරයෝ 1400 ක් හැමදාමත් අපේ ප්‍රදේශවලට ඇවිල්ලා අදටත් ධීවර කර්මාන්තයේ යෙදෙනවා.මේ සෑමදෙයක්ම අපේ රටට අයිති ඒවා. ත්‍රස්තවාදය නිසාවෙන් අපිට අහිමිවුණු ඒ දේවල් යළි හිමිකර ගන්නට දැන් අවස්ථාව උදාවෙලා. ඒ සඳහා දැනටමත් අවශ්‍ය පියවර ගනිමින් තිබෙනවා. පසුගියදා (9) ආරක්ෂක හමුදා ඉන්දියානු ට්‍රෝලර් යාත්‍රා 2 ක් අත්අඩංගුවට ගත්තා. ඒ පුත්තලමෙ ඉඳලා සැතපුම් 5 ක් දුරින් මුහුදෙදි. ඒ ට්‍රෝලර් යාත්‍රාවේ තිබී පොකිරිස්සො ටොන් 2 1/2 ක් සොයා ගත්තා.මේ සියල්ල අපේ ධීවරයින්ට අයිති සම්පත්. වෙනත් රටවලින් ඇවිල්ලා මේ සම්පත් අරගෙන යනවා. මේ සියල්ල සිද්ධවුණේ ත්‍රස්තවාදය නිසයි. ත්‍රස්තවාදයේ මුවාවෙන් සිදුවූ මේ දේවල් ක්‍රම ක්‍රමයෙන් මැඬලීමට අපි පියවර ගන්නවා. ඒවගේම වරාය ආශ්‍රිත අධිආරක්ෂිත කලාපය අඩු කරන්න පියවර ගැනීම කෙරෙහි අවධානය යොමු කරනවා. ඒ ඒ පළාත්වල ධීවරයින්ට තම රැකියාව කර ගන්නට අවශ්‍ය සෑම සහයෝගයක්ම ලබාදෙනවා.අපට ඉදිරියේදී සම්බාධක අවශ්‍ය වෙන්නේ නැහැ. අද විපක්ෂය හැමවිටම අපේක්ෂා කරන්නේ මොනයම් හෝ කලබලකාරි තත්ත්වයක්, පෙළපාළියක් වැනි කලහකාරි තත්ත්වයක් රට තුළ නිර්මාණය කරන්නටයි. එහෙත් අපිට එවන් අවශ්‍යතාවයක් නැහැ. අපි අවුරුදු 30 ක් තිස්සේ දුක් විඳලයි ත්‍රස්තවාදය අවසන් කළේ. ඒ නිසා අපේ අවශ්‍යතාවය වෙන්නේ අපිට අහිමි වූ දෑ නැවත ලබාගන්න එක.ඒ සඳහා පෙරට යන අවස්ථාවේ කලබලකාරි තත්ත්වයක් රට තුළ නිර්මාණය කිරීම අවශ්‍ය නැහැ. මේ රටට සැබවින්ම අවශ්‍ය වෙන්නේ ස්ථාවරත්වයක්. ඒ බැව් සිහි තබාගෙන ඉදිරි මැතිවරණයේදී ජනපතිගේ දෑත් ශක්තිමත් කරන්නට ඔබට වගකීමක් තිබෙනවා. අපි දන්නවා අද විශාල අභියෝගයක් රට හමුවේ තිබෙනවා. කුරිරු ත්‍රස්තවාදයෙන් අවුරුදු 30 ක් අපේ ජීවිත, දේපළ නැතිවුණා පමණක් නොවේ.සංවර්ධනය අඩපණ වුණා පමණක් නොවේ, ආර්ථිකය කඩා වැටුණා පමණක්ද නොවේ. ආයෝජකයින්, සංචාරකයින් මේ රටට පැමිණීමෙන් වැළකුණා පමණක් නොවේ. මේ ත්‍රස්තවාදයේ අතුරු ඵලයක් ලෙස අපේ රටේ අපේ සමාජයේ සදාචාරත්මක බවත් අපි අතරින් තුරන්වුණා.ඉදිරියේදී මේ රටේ සංවර්ධනයක් ඇති කරන්න අවශ්‍යය නම් අපි රජයේ ආයතන කාර්යක්ෂම කරන්න ඕන. ඒවගේම අද අපේ සමාජය තුළට වැදිලා තිබෙන ‘දූෂණය’ මේ රටින් තුරන් කරන්නට ඕනේ. කාර්යක්ෂමතාවය වැඩිදියුණු කොට දූෂණය පිටුදකින්නට පියවර ගත යුතුයි. එසේ නොකළොත් මේ රටට අවශ්‍ය දියුණුව කරා ළඟාවෙන්නට බැහැ.එදා ජනාධිපතිවරයා අපිට කිව්වේ කොච්චර උතුරේ යුද ජයග්‍රහණ ලැබුවත් දකුණේ සංවර්ධන ඉලක්ක ජයගත නොහැකි නම් ජනතාව රජයෙන් ඈත්වන බවයි. ඒ නිසාම රට තුළ යුද්ධයක් තිබියදීත් රටේ සංවර්ධනය පෙරට ගෙන යන්නට ජනපතිගෙන් උපදෙස් ලැබුණා. මෙම සංවර්ධන ක්‍රියාදාමයේදී බැසිල් රාජපක්ෂ මහතා මූලිකත්වය ගෙන ක්‍රියා කළා.ඒ වගේම ආරක්ෂක හමුදා නැඟෙනහිර මුදාගනිද්දී, ‘නැඟෙනහිර උදානය’ සංවර්ධන වැඩසටහන හරහා ජනතාව රජයත් සමඟින් තබාගන්නට ක්‍රියා කළ බැසිල් රාජපක්ෂ මහතා උතුර මුදාගත් අවස්ථාවේදී ‘උතුරු වසන්තය’ වැඩසටහන යටතේ සංවර්ධන රැසක් සිදුකරමින් ජනතාව රජය සමඟ තබා ගැනීම සඳහා දැවැන්ත කාර්ය භාරයක් ඉටුකළා. එසේම අවතැන් වූවන් නැවත පදිංචි කිරීම් සම්බන්ධව, ජාත්‍යන්තර බලපෑම් උග්‍රව ගලා ආවා.විශේෂයෙන්ම ඉන්දියාව ප්‍රබල බලපෑම් ගෙනෙද්දී ඊට සාර්ථකව මුහුණදෙන්නට රජයේ පාර්ශ්වයෙන් ක්‍රියා කළ බැසිල් රාජපක්ෂ මහතා අවතැන් වූවන් නැවත පදිංචි කිරීමේ කාර්යභාරය සාර්ථකව නිමා කළා. මෙවර ගම්පහට හොඳ නායකත්වයක් දෙමින් දක්ෂ කණ්ඩායමක් සමඟින් තරග වදින එතුමන් මෙම පළාත ද සංවර්ධනය කරා රැගෙන යනු ස්ථිරයි.ඉදිරියේදී ජනාධිපතිවරයාට ලැබී තිබෙන අභියෝගය නම් ත්‍රස්තවාදය පරාජය කොට මේ බිම ලැබූ ජයග්‍රහණය විජයග්‍රහණය කරවාලීමයි. එම සංවර්ධන ක්‍රියාදාමයන් තුළ ඔබේ දිස්ත්‍රික්කයද ඉදිරියෙන්ම සිටිනවා.ජනපතිගේ දෙවන අභියෝගය නොඑසේ නම් දෙවන සංග්‍රාමය වන සංවර්ධන අභියෝගය ජයග්‍රහණය කරවන්නට හැකි පරිදි පාර්ලිමේන්තු ස්ථාවරත්වය ලබාදීමට ඔබට මෙවර මැතිවරණයේදී අවස්ථාව උදාවෙනවා. ඔබේ රටේ වගේම ඔබේ පළාතේ ප්‍රශ්න, ගැටලු විසඳා ගනිමින් සංවර්ධනයේ ඉහළම තලයට ළඟාවීමට ඉදිරි මැතිවරණයේදී හොඳ කණ්ඩායමක් පාර්ලිමේන්තුවට යැවිය යුතුªයි. එහිදී 2/3 ක බලයක් රජයට ලබාදී ජනාධිපතිවරයාගේ දෑත් ශක්තිමත් කරන්නට ගම්පහ ජනතාව පෙරමුණ ගනු ඇතැයි තමන් අපේක්ෂා කරන බව ආරක්ෂක ලේකම් ගෝඨාභය රාජපක්ෂ මහතා වැඩිදුරටත් ප්‍රකාශ කෙළේය.ගම්පහ දිස්ත්‍රික්කයේ දොම්පේ ප්‍රදේශයේ පැවැති මේ ජනහමුවට ජේ. ආර්. පී. සූරියප්පෙරුම, උපාලි ගුණරත්න, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ යන මහත්වරු ඇතුළු ශ්‍රී ලංකා නිදහස් පක්ෂයේ ක්‍රියාකාරී සාමාජිකයෝ රැසක් ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=n10031615</link>
    <topic>හමුදා බස් රියකට යටවීමෙන් සිසුවෙක් මරු දකී</topic>
    <author>උපාලි තිලකරත්න අනුරාධපුර අධිකරණ</author>
    <content>පාසල නිම වී නිවස බලා යමින් සිටි අනුරාධපුර සදමල්ගම ප්‍රදේශයේ කුඩා පිරිමි දරුවන් දෙදෙනෙකු බස් රථයකට යටවීමෙන් එක් දරුවෙකු එම ස්ථානයේදීම ජීවිතක්ෂයට පත්ව ඇති බව අනුරාධපුර පොලිසිය පවසයි. ඊයේ පස්වරුවේ (15) සදමල්ගම දී පාර මාරුවන අවස්ථාවේදී මේ අතතුර සිදුව ඇති බව අනුරාධපුර මූලස්ථාන පොලිසියේ රථවාහන අංශයේ ස්ථානාධිපති ධර්මපාල නිශ්ශංක මහතා පවසයි.වයස අවුරුදු එකොළහක් වන මේ පිරිමි දරුවන් දෙදෙනා අසුවී ඇත්තේ යුද හමුදා සෙබළුන් ප්‍රවාහනය කළ බස්රථයකටයි. එම බස්රථය අනුරාධපුර සිට තුනුක්කායි දක්වා ගමන්කර තිබේ.බස් රථය අධික වේගයෙන් ගමන් කර ඇති අතර දරුවන් පාර මාරුවන අවස්ථාවේ අනතුරට මුහුණදී ඇත. බරපතළ තුවාල ලැබූ දරුවා අනුරාධපුර ශික්ෂණ රෝහලට ඇතුළත් කිරීමෙන් අනතුරුව කොළඹ ජාතික රෝහල වෙත මාරු කර යවා ඇති බවද රෝහල් ආරංචි මාර්ග කියයි. සිද්ධියට සම්බන්ධ බස් රථ රියැදුරු පොලිස් අත්අඩංගුවට ගෙන ඇති අතර වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003161</link>
    <topic>රටට හිතැති කලා පරපුරක් බිහි කරන්නගම්පහ කලා කේන්ද්‍රයක් අරඹනවා</topic>
    <author>නිට්ටඹුව සමූහ - ජෙනට් ජයසිංහ</author>
    <content>ඒ වගේ ම පසුගිය ජනාධිපතිවරණයේ ජනාධිපතිතුමා ලැබූ විශිෂ්ට ජයග්‍රහණය විජයග්‍රහණයක් කිරීම සඳහා කාලය, ශ්‍රමය කැපකරමින් වෙහෙස වූ කලාකරුවන්ට කෘතගුණ සැලකීම සඳහා සහ අනාගතයේදීත් එවැනි රටට, දැයට හිත ඇති කලා පරපුරක් බිහිකර ගැනීම සඳහා ගම්පහ දිස්ත්‍රික්කයේ කලා කේන්ද්‍රයක් ගොඩනගන බව ද ඒ මහතා කීවේ ය.හෙතෙම මේ බව කීවේ පසුගියදා යක්කලදී පැවැති විද්වත් හමුවකට සහභාගී වෙමිනි.මෙහි දී බැසිල් රාජපක්ෂ මහතා මෙසේ ද කීය,පසුගිය ජනාධිපතිවරණයේ දී ජනාධිපති මහින්ද රාජපක්ෂ මහතාගේ ජයග්‍රහණය වළකා මේ රටේ ඉදිරි ගමන ආපස්සට හැරවීම සඳහා විරුද්ධවාදීන් විවිධ මත ගොඩනැගුවා. අසත්‍ය කටකතා පතුරුවා හැරියා. නමුත් මහින්ද චින්තනයට වඩා මහින්ද චින්තන ඉදිරි දැක්ම මගින් මේ රටේ සංවර්ධනයේ රන් අරුණලු දැකීමට ආශාවෙන් බලා සිටින මහජනතාව එතුමා බලාපොරොත්තු වූවාටත් වැඩි ඡන්ද සංඛ්‍යාවක් ලබා දී දෙවන වරටත් මේ රටේ ජනාධිපතිවරයා ලෙසට තෝරා ගත්තා.එම ජනාධිපතිවරණයේ දී ලංකාවේ පරිපාලන දිස්ත්‍රික්ක 25 අතුරෙන් වැඩිම ඡන්ද සංඛ්‍යාවක් ලබා දී තිබුණේ ගම්පහ දිස්ත්‍රික්කයේ ජනතාවයි. 2005 දී මහින්ද රාජපක්ෂ මහතා ජනාධිපති පදවිය භාර ගන්නා විට ඔහුට විධායක බලතල තිබුණත් ව්‍යවස්ථාදායක බලතල තිබුණේ නැහැ.එනිසා එදා අපිට අපේ පක්ෂය නියෝජනය කරන කතා නායකවරයෙක් පත්කර ගැනීමට පවා බැරිවුණා. නමුත් එදා කතානායකවරයා ලෙස පත්කරගත් වි.ජ.මු. ලොකුබණ්ඩාර මහතා ජනාධිපතිතුමා ඇතුළු අපේ රජය යන නිවැරැදි ගමන්මග පිළිබඳව තීක්ෂණ බුද්ධියෙන් අවබෝධකරගෙන අපක්ෂපාතීව අගතිගාමී නොවී තීරණ ගැනීම අපේ ගමනට විශාල ධෛර්යයක් සහ සහයෝගයක් වුණා.ඒ නිසා අද ඒ මහතා ජාතික ලැයිස්තුවෙන් මේ පාර්ලිමේන්තු මැතිවරණයට ඉදිරිපත්වී සිටිනවා.මහින්ද චින්තනය යටතේ දීප ව්‍යාප්තව ජාතික සවිය ගම නැගුම, මග නැගුම වැනි ව්‍යාපෘති සක්‍රීය වීමේ දී ගමේ ජනතාව කවදාවත් බලාපොරොත්තු නොවූ පරිදි ගමේ බොරළු පාර වෙනුවට කොන්ක්‍රීට් කළ හෝ කාපට් කළ පාරවල් ලැබුණා. කැඩුණු ඒ දඬු පාලම් වෙනුවට ගුවන් පාලම් ලැබුණා.ජනතාවගේ ආර්ථිකය දියුණු කිරීමට ප්‍රාදේශීය වශයෙන් විවිධ ව්‍යාපෘති ඇරැඹුවා.අඩු ආදායම්ලාභීන් ආර්ථික වශයෙන් සවිබල ගැන්වීම සඳහා විවිධ ව්‍යාපෘති යටතේ ස්වයං රැකියා පුහුණු පාඨමාලා පවත්වා රැකියා ඇරඹීමට සහන පොළීමත ණය ආධාර ලබා දුන්නා.රටට සාමය ලබාදීම සඳහා පැවති යුද්ධය වෙනුවෙන් රජයට විශාල මුදලක් වැය කිරීමට සිදුවුණා.මහජනතාවට උසස් රාජ්‍ය සේවයක් ලබාදීම සඳහා රාජ්‍ය ආයතන අවශ්‍යයි. බොහෝ අය පසුගිය ජනාධිපතිවරණයේ දී රාජ්‍ය ආයතන අපට සහයෝගය නොදෙයි කියා සිතුවා.නමුත් අප සිතුවාටත් වඩා විශාල ප්‍රමාණයක් අපට සහාය ලබා දී තිබීම ගැන එම සියලුම රාජ්‍ය සේවකයන්ට අප කෘතඥ වෙනවා. ජනාධිපතිවරණයේ දී මෙන් ම ව්‍යවස්ථාදායකයේ පැහැදිලි වෙනසක්කර රටට අහිතකර එකිනෙකා අතර සමගිය සමාදානය නැතිකර මනාප පොරය නිසා කුළල් කා ගැනීමට පොළඹවන මේ ඡන්ද ක්‍රමය අහෝසි කිරීමේ අරමුණින් පවත්වන පාර්ලිමේන්තු මැතිවරණය ද අතිශයින් තීරණාත්මක එකක්වී තිබෙනවා.ඒ නිසා බුද්ධිමත් ව දෙවරක් සිතා බලා ඡන්දය පාවිච්චි කිරීමට කටයුතු කළ යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003162</link>
    <topic>කොට්ටාවේ අලෝක සංඥා පද්ධතිය ක්‍රියා විරහිතයි</topic>
    <author>මහගරම විශේෂ වේහැල්ලේ පියතිලක</author>
    <content>මීට කලකට පෙර කෝටි ගණනක් වැය කර කොට්ටාව මන්සන්ධියට ආලෝක සංඥා පද්ධතියක් සවි කෙරිණි එය ක්‍රියාත්මක වූයේ මාස කිහිපයකි. අකුණක් වැදීම නිසා මේ ආලෝක සංඥා පද්ධතියම අක්‍රියවිය.කොට්ටාව මංසන්ධිය හතරමං හන්දි තුනකින් හා තුංමන් හන්දියකින් සමන්විතය. විදුලි සංඥා පද්ධතිය මේ මංසන්ධි හතරම ආවරණය වන සේ ක්‍රියාත්මක විය.මේ ආලෝක සංඥා පද්ධතිය විශේෂයෙන් සවි කළේ මංසන්ධි හතරටම පොලිස් නිලධාරින් යෙදීම අසීරු නිසාය.ක්‍රියා විරහිත වු සංඥා පද්ධතිය මාස කිහිපයකට පසු යළිත් ක්‍රියාත්මක කරවන ලදී. දින කිහිපයක් ක්‍රියාත්මක වූ සංඥා පද්ධතිය යළිත් ක්‍රියාවිරහිත විය. ඉන් අනතුරුව එය අලුත්වැඩියා කෙරිණි. එවිට මුළු පද්ධතියම වෙනුවට ක්‍රියාත්මක වුයේ එක් විදුලි ලාම්පුවක් පමණි. එය නොනිවීම පැවැතුණි රියැදුරෝ මෙයින් අන්ද මන්ද වූහ.එම නිසා මුළු සංඥා පද්ධතියම ක්‍රියාවිරහිත කෙරිණි. පසුව හරිලෙවල් පාරට සම්බන්ධ සන්ධි දෙකට පමණක් පොලිස් නිලධාරින් යෙදවීය.කෙසේ වුවත් බොරැල්ල පාරෙන් අතුරුගිරිය පාරෙන් හයි ලෙවල් පාරෙන් හා මත්තේගොඩ පාරෙන් යන අසීමිත වාහන සංඛ්‍යාව පාලනය කිරීම අසීරු වී ඇත.මේ නිසා කොට්ටාව මන්සන්ධිය අනතුරු බහුල ස්ථානයක් වී ඇත. තවද වාහන ප්‍රමාදය නිසා ජනතාව විවිධ ගැටලුවලට මුහුණ පාති.වගකිව යුත්තන්ගේ අවධානය මේ සඳහා වහා යොමුවිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003163</link>
    <topic>අනුන් වෙනුවෙන් වෙහෙසෙන කාන්තාවතමන් ගැනත් සිතිය යුතුයි</topic>
    <author>දිවුලපිටිය විශේෂ</author>
    <content>ඇය එසේ කීවේ ජාත්‍යන්තර කාන්තා දිනය සැමරීම සහ ගම්පහ දිස්ත්‍රික් “දිරිය කතුන් අගැයීම වෙනුවෙන් මරඳගහමුල සණස සමිති ශාලාවේ දී පැවති උත්සවයේදීය. එය දිවුලපිටිය සමෘද්ධි මහා සංගමයේ සහ සමෘද්ධි අංශයේ සියලුම කාර්ය අංශවල දායකත්වයෙන් පැවැත්විණි.සීතා සේනාරත්න මහත්මිය මෙසේද කීවාය.ලංකාවේ ජනගහනයෙන් 52% කාන්තාවන් වුණත් ඔවුන් කිසිම අවස්ථාවක පිරිමින් හා සමතැන ඉල්ලන්නෙ නැහැකාන්තා දිනය ලෙස එක් දවසක් නම් කිරීම සුදුසු නෑ. වසරේ දින 365 කාන්තාවන් සතුයි.පවුලේ අන් සාමාජිකයන්ගේ උවමනා එපාකම් වලටයි ඇය මුල්තැන දෙන්නේ.ජනාධිපතිතුමාගේ මහින්ද චින්තන වැඩපිළිවෙළ මගින් කාන්තා අයිතිවාසිකම් සහ ඔවුන්ගේ සුබ සාධනය පිළිබඳව වැඩසටහන් රැසක් ආරම්භ කිරීම ගැන අපේ ප්‍රණාමය හිමිවෙනවා.යුද්ධය නිමා කරමින් කාන්තාවන්ගේ ඇස්වල තිබූ කඳුළු නිවා දැමීමට ජනාධිපතිට හැකිවුණා. අද බිරියන්ට සැමියන් අහිමි වන්නෙ නැහැ. මවුවරුන්ට දරුවන් අහිමි වන්නෙ නැහැ. යුද්ධය නිම කිරීමේ දැවැන්ත කාර්ය පිටුපස ඇති අයෝමය හස්තය කාන්තාවයි. මතට තිත වැඩපිළිවෙළ ක්‍රියාවට නැංවීමට කාන්තාවන් අපමණව වෙහෙසෙනව.මෙහිදී බස්නාහිර පළාත් සභා මන්ත්‍රී චන්දන ජයකොඩි , ආරක්ෂක අමාත්‍යාංශයේ අතිරේක ලේකම් විනී ගමගේ, කැලණි විශ්වවිද්‍යාලයේ කථිකාචාර්ය නදීෂා ගුණවර්ධන යන මහත්ම මහත්මීහු කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003164</link>
    <topic>ශ්‍රී ලංකාවේ ප්‍රශ්නවලට මුහුණදෙන්නපළපුරුදු ශක්තිමත් කණ්ඩායමක් ඕනෑ</topic>
    <author>පාලින්දනුවර විශේෂ – මාකෙලියේ සේන</author>
    <content>ඒ මහතා මෙසේ කීවේ පාලින්දනුවර කෙළින්කන්ද තේ ජනපදය ප්‍රදේශයේ දී පසුගියදා පැවැති ජන හමුවකදීය.එම ප්‍රදේශයේ පක්ෂ ක්‍රියාකාරීන් විසින් මේ ජන හමුව සංවිධාන කරන ලදී.මෙහිදී ඇමැතිවරයා මෙසේද කීය.මම අද ඔබ හමුවට ඇවිත් සිටින්නේ අගලවත්ත ආසන සංවිධායකවරයා හැටියට විතරක් නොවෙයි. අපේ මාතෘ භූ®මිය රැක ගන්න රටට සේවයක් කරපු කෙනෙක් හැටියටයි. එල්.ටී.ටී.ඊ. වෙඩි උණ්ඩවලට මුහුණදුන්නු කෙනෙක් මම. එදා මඩකළපුවේ දී මට මෝටාර් ප්‍රහාර එල්ල කළා. ජනාධිපතිගේ උපදෙස් මත ජාත්‍යන්තරයට නායකත්වය දීල අපේ රණවිරුවන් ආරක්ෂා කර මේ රටේ අභිමානය රැකගන්න පුළුවන් වුණා.හිතන්න එපා එල්.ටී.ටී.ඊ. එක ඉවරයි කියල. අපේ මාතෘ භූ®මිය වෙනුවෙන් මේ ප්‍රශ්නවලට මුහුණදෙන්න පළපුරුදු ශක්තිමත් කණ්ඩායමක් අවශ්‍යයි. දූෂණය, නාස්තිය නැති වුණොත් පමණයි මේ රට දිනවන්න පුළුවන්.ජනාධිපතිතුමා අමාත්‍ය මණ්ඩලය 25 දක්වා අඩු කරනවා. එහෙම කරනකොට ඒ 25 දෙනා අතර මමත් ඉන්නවා. අගලවත්ත ආසනය ආරක්ෂා කරන්න දියුණු කරන්න අගලවත්ත ආසනයේ අඩුපාඩු සම්පූර්ණ කරන්න අගලවත්ත ආසනයේ ජනතාව වෙනුවෙන් මගේ පූර්ණ ශක්තිය ලබාදෙනවා.පසුගිය පළාත් සභා මැතිවරණය හා ජනාධිපතිවරණය සංසන්දනය කරල බැලුවොත් ජනාධිපතිවරණයේ දී අගලවත්ත ආසනයේ ජනතාව ලබාදුන් ඡන්ද ප්‍රතිශතය වැඩිවීමක් පෙන්නුම් කර තිබෙනවා. ජනාධිපතිවරණයේ දී කළුතර දිස්ත්‍රික්කයෙන් දෙවැනි වුණේ හොරණ ආසනයට පමණයි. අගලවත්ත ආසන සංවිධායක වශයෙන් මා පත්වීමෙන් පසු අගලවත්ත ආසනයේ ජනතාව පක්ෂ භේද අතහැර මා වටා එක්වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003165</link>
    <topic>පොරෝ පහර වැදුණු මල්ලී ලේ විලක් මැද මැරී වැටී සිටියා</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>මෙම සිද්ධිය සිදු වී ඇත්තේ මාර්තු 11 දින රාත්‍රීයේදී ගෝවින්න රැටියල මාර්ගයේ ශ්‍රී සීලවංශාරාම විහාරස්ථානයට හැරෙන හන්දියේ දී ය.මෙම සිද්ධිය පිළිබඳව සිද්ධිය වූ දින රාත්‍රී 2ට පමණ බුලත්සිංහල පොලීසියට වාර්තා වූ වහාම ඒ පිළිබඳව සෝදිසි කිරීම් ආරම්භ කළ අතර ඒ වන විට සැකකරුවන් සෙවීමට පියවර ගෙන ඇත.සිද්ධිය වූ දින මරණකරු සිය සහෝදරයකු හා හිතවතකු සමඟ ගෝවින්නේ සිට යතුරු පැදියකින් රැටියල නිවස කරා ගමන් කරමින් සිටිය දී සීලවංශාරාමය අසල මාර්ගය ලී කොටයක් දමා පාර හරස්කර එම බාධකය අසල දී යතුරු පැදිය නැවැත් වූ අවස්ථාවේ දී මාර්ගය අසල සැඟවී සිටි පුද්ගලයන් කීපදෙනකු විසින් ගල් මුල්වලින් පහර දී ඇත.මරණකරුට පොරවක් වැනි අයුධයකින් හිස පසට පහර දී ඇත. මරණකරු එතැන ලේ විලක් මැද මියගොස් සිටිය බවත් පොලීසිය විසින් කරුණු පරීක්ෂණවල දී හෙළි වී තිබේ.සිද්ධිය පිළිබඳව බුලත්සිංහල පොලිස් ස්ථානාධිපති බී. ඒ. පී. ගයාන් ප්‍රසන්න, අපරාධ අංශයේ පොලිස් පරික්ෂක චන්ද්‍රසිරි මහත්වරුන් විසින් පරීක්ෂණ මෙහෙයවන ලදී.මරණකරුගේ සොහොයුරකු වන සංජය තුශාන්ත කුමාර (31) නැමැති අය සාක්කි දෙමින් මෙසේ කීය. මියගොස් සිටින්නේ මගේ මල්ලී, ඔහු තම වාහනයෙන් පස් ප්‍රවාහනය කරනවා. සිද්ධිය වූ දින රාත්‍රී 8ට පමණ මමත්, මියගිය අයියත්, සමන් කුමාර නැමති යාලුවෙකුත් සමග කොන්ත්‍රාත් කරුවකුගෙන් මුදල් ලබා ගැනීම සඳහා අඟුරුවාතොටට ගියා. එහි ගොස් ගෝවින්නට එනවිට රාත්‍රී 10.45 පමණ වී තිබුණා.අපි රැටියල පාරේ එමින් තිබුණා. වෙනදා තිබූ වීදි ලාම්පු ඒ අවස්ථාවේ නිවිලා අපි පන්සල් හන්දියට එන විට පාර හරහා කොටයක් දමා තිබුණා. යතුරුපැදිය මේ අවස්ථාවේ පදවමින් සිටියේ මල්ලියි. මම කොටය ඉවත් කරන්න සයිකලයෙන් බැස්සාඒ අවස්ථාවේ සැඟවී සිටි පුද්ගලයින් අපට පහර දෙන්න පටන්ගත්තා. බයිසිකලයේ එළියෙන් අපට පහර දෙන පුද්ගලයන් හඳුනා ගත්තා. පසුව ඔවුන් කීපදෙනෙක් එතැනට පැමිණ පහර දුන්නා. මල්ලීට සැකකරු පොරවක් වැනි ආයුධයකින් පහරදුන්නා. ඔහු එතැන ඇද වැටුණා.මමත් මගේ යාලුවත් සැකකරුවන් පසු පස ගියා ඔවුන් පලාගියා. පසුව අපි සිද්ධිය වූ තැනට ඇවිත් බලන විට ඔහුු ලේවිලක් මැද මැරී සිටියා. පසුව අපි දෙදෙනා පොලීසියට ඇවිත් සිද්ධිය ගැන පැමිණිළි කළා.මියගිය අයගේ බිරිඳ වූ තුෂාරි දිල්හානි (28), මව වන කේ. චන්ද්‍රවතී (58) මහත්මීහු ද සාක්කි දුන්හ.මෙම මරණය සම්බන්ධයෙන් පරීක්ෂයක් පැවැත්වීම සඳහා මතුගම මහේස්ත්‍රාත් කේ. ඩී. එන්. වී. ලංකාපුර මහත්මියට සිද්ධිය වූ ස්ථානයට පැමිණ පරීක්ෂා කළා. එම ස්ථානයේ වූ වාතාවරණය අනුව මහේස්ත්‍රාත් මරණ පරීක්ෂණය 2010 මාර්තු 17 දින මතුගම අධිකරණයේ දී පැවැත්වීමට නියෝග කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003166</link>
    <topic>දොස්තරගේ මෝටර් රථයඥාති පුතා හොරෙන් විකුණලා</topic>
    <author>නිට්ටඹුව සමූහ ජෙනට් ජයසිංහ</author>
    <content>නිට්ටඹුව ප්‍රදේශයේ වෛද්‍යවරයකුට අයත් මෝටර් රථයක් ඔහුගේ ඥාති පුත්‍රයෙක් ව්‍යාජ ලියවිලි සකස් කැර හොර රහසේ විකිණීමේ සිද්ධියක් වාර්තාවී ඇත. මෝටර් රථය සහ සැකකරු අතුරුදහන්ව සිටියදී පසුගියදා වරකාපොළ මාර්ග බාධකය හමුවේදී මෙම වාහනය මහමග ධාවනය වෙමින් තිබීයදී අහම්බෙන් හඳුනාගත් වෛද්‍යවරයා ඒ බව රාජකාරියේ යෙදි සිටි වරකාපොළ පොලිසියේ රථවාහන අංශයේ ස්ථානාධිපතිවරයාට දැන්වීමෙන් පසු රථය සහ රියදුරා අත්අඩංගුවට ගෙන වැඩිදුර පරීක්‍ෂණ සඳහා ගම්පහ විශේෂ අපරාධ විමර්ශන අංශයට භාර දී ඇත.ගම්පහ ජ්‍යෙෂ්ඨ පොලිස් අධිකාරි එච්. ඒ. ඒ. සරත් කුමාර මහතාගේ විශේෂ නියෝගය මත ගම්පහ විශේෂ අපරාධ විමර්ශන අංශයේ ස්ථානාධිපති පොලිස් පරීක්‍ෂක විජේරත්න මහතාගේ අධීක්‍ෂණය යටතේ පොලිස් සැරයන් 27714 චÁද්‍රසිරි මහතා මේ පිළිබඳ විශේෂ පරීක්‍ෂණ පවත්වයි.අදාළ සිද්ධියට සම්බන්ධ වෛද්‍යවරයා පරිහරණය කරමින් තිබූ W. M‍m. K. A. 1366 KIA M‍metra වර්ගයට අයත් රතු පැහැති කාරය රජයෙන් තීරුබදු රහිත වාහනයක් ලැබීමෙන් පසු අලෙවිකර දෙන ලෙසට ඔහුගේ වැඩි මහළු සොහොයුරියගේ පුතාට සියලු ලිපි ලේඛණ සහිතව භාරදී ඇත. නමුත් ටික දිනකට පසුව වාහනයත් ඥාති පුත්‍රයාත් අතුරුදහන්ව ඇති බව දැන ඒ බව පොලිසියට පැමිණිලි කැර ඇත.ඒ අතර පසුගියදා මෙම වෛද්‍යවරයා සිය අලුත් වාහනයෙන් කිසියම් අවශ්‍යතාවකට නුවර දෙසට යමින් සිටියදී සිය පරන වාහනය වෙනත් අයකු කොළඹ දෙසට පදවාගෙන යෑමට එනු දැක වරකාපොල මාර්ග බාධකයේ රාජකාරියේ යෙදී සිටි නිලධාරීන්ට දැන්වීනේ පසුව වරකාපොල පොලිසියේ රථවාහන අංශයේ ස්ථානාධිපති රථය සහ රියදුරා අත්අඩංගුවට ගෙන ඇත.ඉන් පසුව රථය සහ රියදුරා ගම්පහ විශේෂ අපරාධ විමර්ශන අංශයට භාරදීමෙන් පසුව කළ පරීක්‍ෂණවලදී වෛද්‍යවරයා ගේ ඥාති පුත්‍රයා වාහනයේ ලියවිලි අතර තිබූ රථවාහන පැවරීමේ පෝර්මයට ව්‍යාජ ලෙස අස්සන් යොදා එය රුපියල් ලක්‍ෂ අටකට නව ගැණුම්කරුට විකුණා ඇති බව අනාවරණය වී තිබේ. මේ අතර වෛද්‍යවරයාගේ ඥාති පුත්‍රයා ප්‍රදේශය අතහැර පලාගොස් ඇති හෙයින් ඔහු අත්අඩංගුවට ගැනීමට ගම්පහ විශේෂ අපරාධ විමර්ශන අංශය පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003167</link>
    <topic>අනේ ! මගේ රත්තරන් පුතාමාව තනි කරලා යන්න ගියා</topic>
    <author>ආර්. ඤානදාසඅම්බලන්ගොඩ සමූහ</author>
    <content>මාව රැකබලා ගන්න හිටිය මගේ ලොකු පුතා මරල දමලා. පොඩි පුතා නම් අයියට මේ වගේ දෙයක් කරන්නෙ නෑ. කොහොම හරි මාව තනි වුණා. පුතාට කවුද දෙයියනේ මේ විපැත්තිය සිදු කෙළේ. අසූ හතර හැවිරිදි මහළු මවකගේ විලාපයෙන් මළ ගෙදර සිටි කාගෙත් නෙත් කඳුළින් තෙත් විය.අම්බලන්ගොඩ පොලිස් වසමට අයත් වතුගෙදර කුරුඳුවත්තේ පදිංචිව සිටි පනස් හැවිරිදි තිලකසිරි ජයරත්න ප්‍රනාන්දුගේ මරණය පොලිසියට මෙන්ම ප්‍රදේශවාසීන්ටද මහත් වූ අභිරහසක් විය.මියගිය තිලකසිරිගේ මව හෙන්දහේවා ජුසිලින් නැමැති අය හඬා වැළපෙමින් මෙසේ පැවැසුවාය. මියගිය ලොකු පුතයි පොඩි පුතයි මමයි විතරයි මේ නිවසෙ ඉන්නෙ. ලොකු පුතාගෙ බිරිය එයා අත්හැරලා ගියා. මේ නිසා ලොකු පුතා දිනපතාම මත්පැන් පානය කරන්න වුණා. පොඩි පුතාත් ඒ වගේම මත්පැන් බොන්න පටන් ගත්තා. මම කොච්චර මහන්සි ගත්තද මේ මත්පැන් බීම නතර කරන්න. එයාගෙ කරුමෙට ඒ මොකවත් ඇහුවෙ නැහැ. බලන කොට එයාගෙ විතරක් නොවෙයි මේක මෙගෙත් කරුමෙ. අවුරුදු අසූහතරක් වන මම මොනවා කරන්නද.පසුගිය 12 දා රාත්‍රියෙ ලොකු පුතා සහ පොඩි පුතා බීල ගෙදර ආවා. ඒ ඇවිත් ලොකුපුතා දාඩිය දමනවා කියල ගෙදර මිදුලෙ පැදුරක් දමා ගෙන නිදා ගත්තා. පොඩි පුතා ඉස්තෝප්පුවේ නිදා ගත්තා. මම උදේ පහට විතර නැගිටල ලොකු පුතා ළඟට ගිහින් කතා කළා. එයා කතා නොකළ නිසා මම එයාව පැත්තට පෙරලුවා එයාගෙ ඇඟ සීතල වෙලා තිබුණා. අවට අය ඇවිත් බලල කීව පුතා මිය ගිහින් කියල. අනේ මගේ රත්තරන් පුතා මම තනිවුණා. මම මේ ගෙදර තනියෙන් ඉන්නෙ කොහොමද ? මව හඬා වැළපෙන්නට වූවාය.මෙම මරණය පිළිබඳ සැක පහළ කළ පොලිසිය පරීක්ෂණවලදී හෙළි වූ කරුණු අනුව මියගිය අයගේ සොහොයුරා සැකපිට අත්අඩංගුවට ගත්තේය.බලපිටිය මහේස්තාත් එන්. ටී. අයි. අබේගුණසේකර මහත්මිය මහේස්ත්‍රාත් පරීක්ෂණය පැවැත්වූවාය. කරාපිටිය රෝහලේ අධිකරණ වෛද්‍ය නිලධාරී දොස්තර ඇම්. එම්. මහින්ද මහතාගේ පශ්චාත් මරණ පරීක්ෂණ වාර්තාවේ සඳහන් වූයේ මියගිය අයගේ් ඉල ඇට තුනක් බිදී ඉන් එකක් හෘදය වස්තුවේ ඇනී තුවාල සිදු වීමෙන් මරණය සිදු වී ඇති බවය. මෙය මිනී මැරුමක්ද නැතහොත් වෙනත් හේතුවකින් සිදු වූ මරණයක් ද යන්න පිළිබඳම මෙතෙක් නිගමනය කැර නැත. වැඩිදුර පරීක්ෂණයකින් හා මහේස්ත්‍රාත් විභාගයකින් පසුව එය තීරණය කිරීමට නියමිතය.අම්බලන්ගොඩ පොලිසියේ මූලස්ථාන ප්‍රධාන පොලිස් පරීක්ෂක බී. ජී. එම්. ප්‍රශාන්ත මහතාගේ් උපදෙස් මත අපරාධ විමර්ශන අංශයේ ස්ථානාධිපති පොලිස් පරීක්ෂක රොහාන් බස්නායක, පො. සැරයන් කේ. ඒ අමරනන්ද (28246) යන මහත්වරු මේ පිළිබඳව වැඩිදුර පරීක්ෂණ කටයුතු කරගෙන යති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003168</link>
    <topic>හොඳට පීනන්න පුළුවන් මගේ දුවනුවර වැවේ ගිලුණා කිව්වහම අදහාගන්න බෑ</topic>
    <author>අශෝක සේනාරත්න අනුරාධපුර සමූහ</author>
    <content>මේ සෝචනීය ඉරණමට ලක්ව මිය ගොස් ඇත්තේ ගාල්ල ජනාධිපති බාලිකා විද්‍යාලයේ 11 වසරේ ඉගෙනුම ලබන දහසය හැවිරිදි දිලානි නිමේෂිකා ශිෂ්‍යාවයි. මරණ පරීක්ෂණයේදී සාක්කි දෙමින් සමන් මහතා මෙසේද පැවසීය. මගේ දුවට මම දන්නා තරමින් කිසිම අසනීපයක් නෑ. ඒ වගේම කිසිම ආබාධයකුත් තිබුණේ නෑ.මගේ දුව මේ දෙසැම්බර් මාසේ අ. පො. ස. (සා. පෙ.) විභාගයට පෙනී සිටින්නයි සිටියේ. දුවත් සමග විභාගයට පෙනී සිටින ළමයි දින තුනක අධ්‍යාපන චාරිකාවක් සඳහා යන්න තීරණය කළා. ඔවුන් යන්න තීරණය කළේ අනුරාධපුර දඹුල්ල හා සීගිරියටයි. මේ චාරිකාවට ළමයි (102) ක් සහභාගී වුණා.චාරිකාව සඳහා ළමයි ගාල්ලෙන් පිටත් වුණේ 13 වැනිදා පාන්දර 4.30 ට පමණ. මේ චාරිකාවට දුවගේ යාළුවන් කීප දෙනෙකුත් සහභාගී වුණා. ඊයේ සවස 14 දා විදුහල්පතිතුමිය මට දුරකථනයෙන් කතා කරලා කීවා දිලානි ට්‍රිප් එක ගියාද කියලා. මම ඔව් කීවා. ඊට පසුව විදුහල්පතිතුමිය කීවා දිලානි අසනීප වෙලා අනුරාධපුර රෝහලේ නතර කරලා කියලා.ටික වේලාවකින් මට දැන ගන්න ලැබුණා නාන්න ගිහින් වතුර පෙවිලා රෝ්හල් ගත කළා කියලා. මමයි බිරියයි පවුලේ අයත් සමග ඉක්මනින්ම පාසලට ගියා. 2.30 වෙද්දී අනුරාධපුරයට ගියා.මට දැනගන්න ලැබුණා දුව රෝහලේදී මිය ගිය බව. මට දුවගේ මරණයට හේතුව දැන ගන්න අවශ්‍යයි.අනුරාධපුර ශික්ෂණ රෝහලේ අධිකරණ විශේෂඥ වෛද්‍ය ඩී. එල්. වෛද්‍යරත්න මහතා විසින් මිය ගිය ශිෂ්‍යාවගේ් පශ්චාත් මරණ පරීක්ෂණය පැවැත්වීමට නියමිතව තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r1003169</link>
    <topic>කතුන්ගේ ගෙල බැඳි රන් මාලපැහැරගත් සොරු මුල කොටු</topic>
    <author>අශෝක සේනාරත්න අනුරාධපුර සමූහ</author>
    <content>මේ කොල්ලකරුවන් තඹුත්තේගම ප්‍රදේශයේ පදිංචිකරුවන් බව පොලිසිය කියයි.කාලයක් තිස්සේ මේ සොර කණ්ඩායම මහ මඟ යන කාන්තාවන්ගේ ගෙල පැළදී රන්මාල කඩා පැහැර ගෙන ගොස් ඇතැයි පොලිස් පරීක්ෂණ වලදී හෙළිදරව් වී තිබේ.අත්අඩංගුවට ගත් සැකකරුවන් අතර යුද හමුදාවෙන් පැන ආ අයෙකුද සිටින බව පොලිසිය කියයි.රන් ආභරණ එක් එක් ප්‍රදේශවලට විකුණා ඇති බව පොලිසිය සඳහන් කරයි.සොරා ගන්නා ලදැයි කියන රුපියල් ලක්ෂ හතරක මුදලින් විශාල ප්‍රමාණයක් ඔවුන් විසින් වියදම් කර ඇති බව පරීක්ෂණවලදී හෙළිදරව් වී ඇත. ඇතැම් රන් ආභරණ නිවාස හා කඩ සාප්පු කඩා පැහැර ගන්නා ලද ඒවා බව සොයාගෙන ඇත. මේ කොල්ලකරුවන් අපරාධ 11කට සම්බන්ධ බවට තොරතුරු හෙළි වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=r10031610</link>
    <topic>රැකියා දෙන බව කියා මුදල් ගැරූමව සහ දියණියන්ට වරෙන්තු</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>අධිකරණය මගින් එම වරෙන්තු නිකුත් කරන ලද්දේ, සොහොයුරියන් වන මානෙල් හේවාවිතාරණ (39) දුලිනා හේවා විතාරණ (34) හා ඔවුනගේ මව වන මාග්‍රට් මල්ලිකා (61) නැමැති සැකකාරිය අත්අඩංගුවට ගැනීම සඳහාය.ජපානයේ රැකියා ලබා දෙන බවට පොරොන්දු වී මෙම සැකකාරියන් තිදෙන පුද්ගලයන්ගෙන් තනි තනිව හා සාමූහිකවද එම මුදල වංචා කොට ඇති බැව් කුලියාපිටිය පොලිසියේ කොට්ඨාස අපරාධ විමර්ශන කාර්යාංශය අධිකරණයට වාර්තා කැර තිබේ.ජපන් ජාතිකයකුª සමඟ විවාහ වී ජපානයේ රැකියාවක නියුතු පළමු සැකකාරිය ශ්‍රී ලංකාවට පැමිණ සිය මව හා සොයුරිය සමඟ එක්ව මෙම මුදල් වංචාවන් සිදු කැර ඇති බව පොලිසිය හෙළි කැර ගෙන ඇත.තමනට එරෙහිව ඇති චෝදනා සඳහා පොලිසිය මගින් තමන් අත්අඩංගුවට ගැනීමෙන් වැළකී සිටීමට මෙම සැකකාරියන් තිදෙන කුලියාපිටිය මහේස්ත්‍රාත් අධිකරණය වෙත ඉදිරිපත් කරන ලද අපේක්ෂිත ඇප ඇයැදුම්පත් මහේස්ත්‍රාත් අධිකරණය මගින් නිෂ්ප්‍රභ කරන ලද අතර එම නිශ්ප්‍රභ කිරීමට එරෙහිව ප්‍රතිශෝධන ඇප ඇයැදුම්පත් කුරුණෑගල මහාධිකරණය වෙත සැකකාරියන් විසින් ඉදිරිපත් කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003161</link>
    <topic> ‘රුහුණු නිල් මහා සටන’ 19දා ඇරැඹේ</topic>
    <author>ජයසිරි පේදුරු ආරච්චි ගන්දර සමූහ මාතර විශේෂ</author>
    <content>අන්තර් පාසල් ක්‍රිකට් තරග ඉතිහාසයේ රුහුණු නිල් මහා සටන නමින් විරුදාවලිය ලත් මාතර සාන්ත තෝමස් හා සාන්ත සර්වේශස් විදුහල් අතර මහා ක්‍රිකට් තරගය 110 වැනි වරටත් මාර්තු 19, 20, 21 දිනවල දී මාතර උයන්වත්ත ක්‍රීඩාංගණයේ දී පැවැත්වේ.ශ්‍රී ලාංකේය ක්‍රිකට් ක්‍රීඩාවට ඉමහත් කීර්තියක් අත්කර දුන් සනත් ජයසුරිය මාතර සාන්ත සර්වේශස් විදුහල් ක්‍රිකට් පිටියෙන් දායාද කෙරුනි.ශ්‍රී ලංකා ජාතික කණ්ඩායම නියෝජනය කරමින් එක් දින හා ටෙස්ට් ක්‍රිකට් තරග වලදී සුවිශේෂී දක්ෂතා පෙන්වමින් ලොව සුපතල වූ ඉන්දික ද සේරම් සාන්ත තෝමස් විද්‍යාලයෙන් බිහි වූ ක්‍රීඩකයෙකි.මෙතෙක් පවත්වා ඇති සාන්ත තෝමස්, සාන්ත සර්වේශස් මහා ක්‍රිකට් තරග 109 තුළදී තරග 33 ක් සාන්ත තෝමස් විදුහල ජයගෙන ඇති අතර සාන්ත සර්වේශස් විද්‍යාලය තරග 27 ක් ජයග්‍රහණය කර තිබේ.රුහුණු නිල් මහා සටනේ අවසන් වරට ජයග්‍රහණයක් ලබා ඇත්තේ සාන්ත තෝමස් විද්‍යාලය විසිනි. ඒ 2007 වර්ෂයේදීය.මෙවර සාන්ත තෝමස් විද්‍යාලයීය ක්‍රිකට් කණ්ඩායම සිව්වැනි වසරේ වර්ණ ලාභි කසුන් අත්තනායක විසින් මෙහෙයවනු ලබන අතර එහි උපනායකත්වය දරන්නේ තුන්වන වසරේ වර්ණලාභී දිනුෂ ජයසංකය. විදුහල්පති රත්නසිරි සුරවීර මහතාගේ උපදේශකත්වය යටතේ චරිත් සංජීව පල්ලියගේ මහතා පුහුණුකරු වශයෙන් ද සිසිර වීරසිංහ මහතා ක්‍රිකට් භාර ආචාර්යවරයා වශයෙන්ද කටයුතු කරයි.සාන්ත සර්වේශස් කණ්ඩායම පස් වැනි වසරේ වර්ණලාභී ඔෂාන් කල්හාර විසින් මෙහෙයවයි. කණ්ඩායමේ උපනායකයා වශයෙන් ක්‍රියා කරන්නේ දෙවැනි වසරේ වර්ණලාභියෙකු වන කසුන් මධුශංඛය.විදුහල්පති නිමල්සිරි වනිගාබදු මහතාගේ උපදෙස් යටතේ ටී. බී. බුද්ධික මහතා කණ්ඩායමේ පුහුණුතරු වශයෙන් ද, තරිඳු මානගේ හා ඒ. එල්. ප්‍රියන්ත සහාය පුුහණුකරුවන් වශයෙන්ද, පී. එච්. මංජුල ප්‍රියන්ත මහතා ක්‍රිකට් භාර ආචාර්යවරයා වශයෙන් ද කටයුතු කරයි.සාන්ත තෝමස් කණ්ඩායම- කසුන් අත්තනායක (නායක), එච්. ඩබ්. දිනුෂ ජයසංක, නිපුන් රංග රණවීර, ජනිත රණසිංහ, නිසල් නදීප රණසිංහ, අශාන් රණසිංහ, අශාන් ලකින්ත, ජයංග නිර්මාන් ද සිල්වා, රවිඳු දම්සර, බී. ජේ සුරේෂ් කුමාර, එම්. ඩබ්. තිළිණ මහේෂ්, රජින් ද පුංචිහේවා, ළහිරු දන්තනාරායන, ඉෂාන් කණිෂ්ක, දුමිඳු චමෝද්, ඉෂාන් මධුරංග, රසික දමිත්, නයන රෝයි, ඒ. දිල්හාර, තුසිත දුෂාන්, එන්. රත්නායක, එම්. ඉස්මත්.සාන්ත සර්වේශස් කණ්ඩායම - ඔෂාන් කල්හාර (නායක), කසුන් මධුසංක, ලහිරු කෝකිල, සතිඳු කේශව, නිමන්ද මධුශංක, ඉන්සාම් මොහොමඩ්, ගිහාන් නිම්සර, සංජික රිද්ම, කසුන් රාජිත, විහඟ මධුශාන්, පියුම් කෞෂාන්, විදත් ඩිල්ෂාන්, හිමාස් ගුණවර්ධන, රුචිර ජයතුංග, සමීර මධුශංක, සමීර දර්ශන හා ලසිත උදය කුමාර.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003162</link>
    <topic>විස්සයි-20 ලෝක කුසලාන තරගාවලියෙන්ඩැරල් හාපර් ඉවතට</topic>
    <author>ලන්ඩනය (ඒ. එෆ්. පී)</author>
    <content>ජගත් ක්‍රිකට් පිටියේ විශිෂ්ටතම විනිසුරුවරයකු ලෙස ප්‍රචලිතව සිටියද ඔස්ට්‍රේලියාවේ ඩැරල් හාපර්ට එළැඹෙන අයි. සී. සී. ඕවර විස්සයි – 20 ක්‍රිකට් තරගාවලියේ විනිසුරුවරයකු ලෙස කටයුතු කිරීමට අවස්ථාවක් නොලැබෙනු ඇත.මෙම තරගාවලියට හාපර්ගේ සාමාන්‍ය දක්‍ෂතාවන් සුදුසු නොවන නිසා ඒ සඳහා තෝරාගත් ප්‍රවීණ විනිසුරු මඩුල්ලෙන් ඔහුව අතහැර දැමූ බව ජගත් ක්‍රිකට් කවුන්සිලය ප්‍රකාශ කළේය.කෙසේවුවද ඩුබායි නගරයේ පිහිටි අයි. සී. සී. මූලස්ථානයෙන් ප්‍රකාශයට පත්වූ නිවේදනයක සඳහන් වූයේ පැහැදිලි ලෙසම පසුගිය ජනවාරියේ ජොහැන්ස්බර්ග් නුවර පැවැති දකුණු අපි‍්‍රකානු - එංගලන්ත සිවුවැනි ටෙස්ට් තරගයේදී මතභේදයට තුඩුදෙන අන්දමේ විනිශ්චයන් ලබාදීම නිසා හාපර් මේ තරගාවලියෙන් නොසළකා හැරීමට කටයුතු නොකළ බවය.එම තරගයේදී දකුණු අපි‍්‍රකානු නායක ග්‍රෙහැම් ස්මිත් කඩුලු රකින්නාට උඩපන්දුවක් ලබාදීමෙන් දැවී ගිය අවස්ථාවක් නොදැවුනු අවස්ථාවක් ලෙස හාපර් තීන්දුව ලබාදුන්නේය. අනතුරුව ස්මිත් ශතකයක් රැස්කිරීමට සමත්වූ අතර තරගයේ ජය හිමිකර ගනිමින් දකුණු අපි‍්‍රකානුවෝ ටෙස්ට් තරගමාලාව සම කර ගැනීමට සමත්විය.අයි. සී. සී. විස්සයි – 20 ලෝක කුසලාන තරගමාලාව සඳහා තෝරාගත් 13 දෙනෙකුගෙන් සමන්විත විනිසුරුමඩුල්ලට ඔස්ට්‍රේලියාවේ සයිමන් ටෝෆෙල්, දකුණු අපි‍්‍රකාවේ මරායස් ඉරස්මස් සහ ඉන්දියාවේ ෂවීර් තරාපුර් ද ඇතුළත් වෙති.විනිසුරු මඩුල්ල මෙසේය.බිලී බවුඩන් (නවසීලන්තය), අලීම් දාර් (පකිස්තානය), ස්ටීව් ඩේවිස් (ඔස්ට්‍රේලියාව), බිලී ඩොක්ට්‍රෝව් (කොදෙව් දූපත්), ඉයන් ගෝල්ඩ් (එංගලන්තය), ටෝනි හිල් (නවසීලන්තය), රූඩි කර්ස්ටන් (දකුණු අපි‍්‍රකාව), අශෝක ද සිල්වා (ශ්‍රී ලංකාව), සයිමන් ටෝෆේල් (ඔස්ට්‍රේලියාව), අසාඩ් රවුෆ් (පකිස්තානය), මරායස් ඉරස්මස් (දකුණු අපි‍්‍රකාව), ෂවීර් තරාපුර් (ඉන්දියාව) සහ රොඩ් ටකර් (ඔස්ට්‍රේලියාව)තරග තීරකවරු:රංජන් මඩුගල්ල (ශ්‍රී ලංකාව), ඇලන් හර්ස්ට් (ඔස්ට්‍රේලියාව) සහ ජෙෆ් ක්‍රෝ (නවසීලන්තය)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003163</link>
    <topic>‘කැලණි නදී’ තුන්කෝරලමහ ක්‍රිකට් ගැටුම අද යටියන්තොට දී</topic>
    <author>රුවන්වැල්ල සමූහකේ. පී. රංජනී</author>
    <content>ආචාර්ය ඇන්. ඇම්. පෙරේරා අනුස්මරණ කුසලාන ‘කැලණි නදි’ තුන් කෝරළ මහා ක්‍රිකට් තරගය යටියන්තොට මධ්‍ය මහා විදුහල හා රුවන්වැල්ල රාජසිංහ මධ්‍ය මහා විදුහල අතර තෙවැනි වරටත් අද (16) පෙරවරු 10.00 සිට යටියන්තොට නාගරික වින්සන්ට් පෙරේරා ක්‍රීඩාංගණයේදී පැවැත්වේ.එච්. වී. ටී. එම්. හේවාවිතාරණගේ නායකත්වයෙන් යුත්තුන් ඉරියව් දක්ෂතා ඇති ක්‍රීඩකයන් යටියන්තොට කණ්ඩායම නියෝජනය කරති. පසුගිය දෙවසරේම ජයග්‍රහණය සනිටුහන් කිරීමට යටියන්තොට මැදි විදුහල් පිල සමත් විය. පී. එම්. එස්. ආර්. ජයමාන්නගේ නායකත්වයෙන්යුත් රුවන්වැල්ල රාජසිංහ මධ්‍ය මහා විද්‍යාල පිල සමබර ක්‍රිකට් කණ්ඩායමක් මෙවර තරගය සඳහා ඉදිරිපත් කොට තිබේ.තුන් කෝරළයේ පවත්වන මේ ‘කැළණි නදි’ ක්‍රිකට් තරගය වාර්ෂිකව මැදි විදුහල් දෙකක් අතර පවත්වනුලබන එකම තරගය නිසා මෙය විශේෂත්වයක් ගනී.රුවන්වැල්ල මධ්‍ය මහා විද්‍යාලයීය කණ්ඩායම :පී. එම්. එස්. ආර්. ජයමාන්න (නායක) කේ. කේ. අයි. එස්. තිලකසිරි, බී. ඒ. ටී. ඩී. බාලසූරිය, කේ. එස්. පී. සිරිවර්ධන, එම්. ඒ. ටී. එම්. මලවල ආරච්චි, ජී. එස්. එම්. කුමාරගේ, එච්. ඒ. එන්. සඳරුවන්, එච්. එම්. එම්. රණසිංහ, කේ. ඒ. ඩී. ටී. තිලකරත්න, එස්. ඒ. පි. එස්. කේ. අමරසේකර, එච්. එම්. ජේ. එස්. හේරත්, ඒ. අයි. මැද්දේගොඩ, කේ. ඩී. එස්. එම්. කුලතුංග, බී. ඒ. ඩී. කඳපොල, ඒ. පී. එස්. ආර්. පතිරණ, ටී. ආර්. ඒ. පී. සිරිවර්ධන, එම්. ඩී. යු. චතුරංග, පුහුණුකරු එස්. ඒ. වාහිද්යටියන්තොට මධ්‍ය මහා විද්‍යාලයීය කණ්ඩායම :එච්. ටි. යු. එම්. හේවාවිතාරණ (නායක), කේ. එල්. එම්. සි. රවිහාර (උපනායක), එච්. වයි. ඩී. එම්. ගුණරත්න, අයි. එම්. ඒ. පි. ලක්මාල්, ජි. ඩබ්. ජි. එස්. නිමේෂ්, ජේ. එම්. අසරුදීන්, එම්. ඩි. යු. දිපෂාන්, පී. එල්. සි. මධුෂාන්, බි. එල්. චුලාභය, කේ. ඒ. ටී. ලක්ෂාන්, පි. ජී. එන්. චතුරංග, පි. වි. සි. රුක්ෂාන්, ඩි. එම්. ජි. සුරංජන්, ජේ. පි. පි. නදුන්, එම්. ජී. එස්. මධුෂාන්, ඩි. එම්. උදාර, එම්. ආර්. ධනුක, පුහුණුකරු චන්දන ප්‍රභාත්</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003164</link>
    <topic>වාස් සහ මැතිව්ස් දස්කම් දක්වති</topic>
    <author>ෆවුස් මොහොමඩ්</author>
    <content>ඉන්දීය පි‍්‍රමියර් ලීග් ආරම්භක තරගයේ දී පිත්තෙන් දස්කම් දැක්වූ කල්කටා පිල නියෝජනය කරන ඇන්ජලෝ මැතිව්ස් යළි පන්දුවෙන් දස්කම් දක්වමින් බැංග්ලෝර් පිල සමග පැවැති තරගයේ දී ලකුණු 19 කට කඩුලු 4 ක් දවාලීමට සමත් වූවේය. කල්කටා පිලට මේ තරගයෙන් කඩුලු 7 ක ජයක් හිමි විය.බැංග්ලෝර් පිල – 135 / 7 (ඕවර 20)ජැක් කලිස් නොදැවී 65, (ඇන්ජලෝ මැතිව්ස් 19 / 4 කාර්තික් 22 / 2)කල්කටා පිල – 136 / 3 (ඕවර 19.2)හොග් 50, මනෝජ් තිවාරි 50 (වැන්චර්මර්ව් 27 / 2)ඩෙකන් පිලටලකුණු 31 ක ජයක්ඩෙකන් චාර්ජස් පිල ලබා දුන් ලකුණු 191 ක ඉලක්කය හඹා ගිය චෙන්නායි පිල ලකුණු 159 කට සීමා කොට ලකුණු 21 කට කඩුලු 3 ක් දවාලමින් තම පිලට ජයග්‍රහණය හිමි කර දීමට චමින්ද වාස් සමත්වූයේය.ඩෙකන් පිල – 190 / 4 (ඕවර 20)ඇන්ඩෲ සිමන්ස් 50, හර්ෂල් ගිබ්ස් 45, ඇඩම් ගිල්ක්‍රිස්ට් 38)චෙන්නායි පිල – 159 / 9 (ඕවර 20)මහේන්ද්‍ර සිං දෝනි 42, ඇල්. බී. මෝකල් 42,(චමින්ද වාස් 21 / 3, ඕජා 28 / 2, සිමන්ස් 29 / 2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003165</link>
    <topic>ලෝක කුසලාන තරගාවලියටබෙකම් නොයන ලකුණු</topic>
    <author>රෝමය (ඒ. එෆ්. පී.)</author>
    <content>සිවුවැනි වරටත් ලෝක කුසලාන පාපන්දු තරග මාලාවකට සහභාගී වීමේ එංගලන්තයේ සුපිරි පාපන්දු ක්‍රීඩක ඩේවිඩ් බෙකම්ගේ සිහිනය බොඳ කර දමමින් මෙවර ලෝක කුසලාන පාපන්දු තරග මාලාවේ ඔහුගේ සහභාගීත්වය අවිනිශ්චිත තත්ත්වයකට පත්ව තිබේ.34 හැවිරිදි හිටපු එංගලන්ත නායක බෙකම් සන් සීරෝ හි පැවැති පාපන්දු තරගයකදී තුවාල ලැබීම එයට හේතුවයි. ඔහු නියෝජනය කළ ඒ. සී. මිලාන් පිලේ උප සභාපති වන සුප්‍රියානෝ ගලීනි ට අනුව බෙකම්ට අවම වශයෙන් මාස 5 ක් පිටියෙන් ඉවත්වී සිටීමට සිදුවනු ඇත.‘ඔහු තුවාල ලැබීමෙන් පසුව දැඩි ලෙස වේදනා විඳීමට සිදු වුනා’ ගලීන් ප්‍රකාශ කෙළේය.ලබන සතියේ ෆින්ලන්තයේදී ශල්‍ය කර්මයකට භාජනය වීමට සිටින බෙකම් මෙවර ලෝක කුසලාන තරගාවලියේදී එංගලන්ත පිලේ තම ස්ථානය රැක ගැනීමට දැඩි ප්‍රයත්නයක් ගනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003166</link>
    <topic>විස්සයි -20 ලෝක සූරතා තරගාවලියට පකිස්තානු පිල නම් කෙරේ</topic>
    <author>ලාහෝර් (ඒ.එෆ්.පී.)</author>
    <content>එළැඹෙන අයි. සී. සී. ඕවර විස්සයි – 20 ලෝක කුසලාන ක්‍රිකට් තරගාවලිය සඳහා නවක ක්‍රීඩකයින් රැසක් සමඟ 15 දෙනෙකුගෙන් සමන්විත කණ්ඩායමක් නම් කරනු ලැබූවද එහි නායකත්වයට කිසිවකු නම් කිරීමට පකිස්තානු ක්‍රිකට් පාලක මණ්ඩලය තවම තීරණය කර නොමැත. හිටපු නනායක ෂහීඩ් අෆ්රිඩි ද මේ කණ්ඩායමට ඇතුළත්වන අතර ඕස්ට්‍රේලියානු සංචාරය අතරතුර දී පන්දුව පලුදු කිරීමේ වරදට රුපියල් මිලියන තුනක දඩ මුදලකට ඔහුව යටත් කිරීමට පකිස්තානු බලධාරීහු කටයුතු කළහ.“අයි. සී. සී. ලෝක කුසලාන විස්සයි – 20 තරගාවලියට අපට නම් කළ හැකි හොඳම පිල අපි නම් කළා. ඔවුන් හොඳින් ක්‍රීඩා කළොත් අපට පසුගිය වසරේ දිනාගත් විස්සයි – 20 ලෝක සූරතාව රැක ගැනීමට හැකිවන බව මට විශ්වාසයි” නව තේරීම් කමිටු ප්‍රධානී හිටපු ආරම්භක පිතිකරු මොෂින් ඛාන් ප්‍රකාශ කළේය.පකිස්තානු පිලේ අසාර්ථක ඕස්ට්‍රේලියානු සංචාරයෙන් පසු පකිස්තානු ක්‍රිකට් බලධාරිහු තම ක්‍රීඩකයින් 7 දෙනෙකුට දඬුවම් පැනවූහ. ඒ අතරින් අෆ්රිඩි සහ අක්මාල් සොයුරන් විස්සයි – 20 ලෝක සූරතාව සඳහා තරග වදින පකිස්තානු පිලට නම් කර තිබේ.ජීවිතාන්තය දක්වා තරග තහනමක් ලැබූ මොහොමඩ් යූසුෆ් සහ යුනුස් ඛාන්ගේ දඬුවම ලිහිල් කිරීමට ක්‍රිකට් බලධාරිහු පියවර ගත් අතර ඔවුන් දෙදෙනා ඇතුලුව වසරක තරග තහනමක් ලැබූ ෂොයිබ් මලික් සහ රානා නජීඩ්ට ද මෙම තරගාවලියට සහභාගි වීමට නොහැක.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003167</link>
    <topic>පාසල් වුෂු සූරතාවලියේ සමස්ත පිරිමි අනුසූරතාව කොළඹ ඉසිපතනට</topic>
    <author/>
    <content> සමස්ත ලංකා පාසල් වුෂු සූරතාවලියේ සමස්ත පිරිමි අනුසූරතාව දිනාගැනීමට කොළඹ ඉසිපතන විද්‍යාලයීය කණ්ඩායම සමත් විය. පේරාදෙණිය විශ්වවිද්‍යාලීය ගෘහස්ත ක්‍රීඩාංගණයේ පැවැති මේ සූරතාවලියේදී ඉසිපතන විද්‍යාලයීය කණ්ඩායම සමූහ තරග ඉසව්වේ සූරතාව දිනාගැනීමට ද සමත් විය . ඉසිපතන විද්‍යාලයේ විමන්ත කරුණාරත්න අවුරුදු 13 න් පහළ ඒකළ සූරතාව දිනා ගත් අතර දිලංක ලක්මාල් අනුසුරතාව හිමිකර ගත්තේය. කසුන් ගුණවර්ධන “ලෝංග් ස්වෝඩ්” ඉසව්වේ සූරතාව දිනාගත් අතර එහි අනුසූරතාව හිමිවූයේ තරිඳු දේවපි‍්‍රයටය. (ඉදිරිපෙළ වමේ සිට) – එම්. රිස්වාන්, පේෂිත කුලතුංග, ශේන් නිරෝධ, විමන්ත කරුණාරත්න, ලක්‍ෂිත රංජිත්, අවිශ්ක දේවපි‍්‍රය, ඔවින් ලක්පුර, ඉෂාක් ඉල්ෆාස්, කසුන් ගුණවර්ධන සහ දිනූෂ අකලංක. (මැදපෙළ වමේ සිට) – හසිත සිධන්ත, කවීන් ජයසිංහ, හසල ඉසිවර, ශෙහාන් ෆොන්සේකා, දිලංක ලක්මාල්, තරිඳු අශේන්, පවන්ත මධුරංග සහ උවීන් රන්දුල (පසුපෙළ වමේ සිට) – එම්. එන්. රෆායිඩීන් (ක්‍රීඩා භාර ආචාර්ය), ලීල් රොෂාන් ධර්මපි‍්‍රය (පුහුණුකරු), ජී. ඒ. අයි. මානෙල් (කණ්ඩායම් බාර නිලධාරිනී).</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003168</link>
    <topic>පිලිපීන බොක්සිං සූරයා වෙල්ටර්වේට් කිරුළ රැක ගනී</topic>
    <author>මැනිලා (ඒ. එෆ්. පී.)</author>
    <content>ඝානා රාජ්‍යයේ පෝෂුවා ක්ලෝටේ සමග අමෙරිකාවේ ටෙක්සාස් හී පැවැති වට 12 කින් යුත් බොක්සිං තරගයේදී විනිසුරු මඩුල්ලේ ඒකමතික තීරණය අනුව ජයග්‍රහණය අත්කර ගත් පිලිපීනයේ මැනී පැකුයානෝ ජගත් බොක්සිං සම්මේලන වෙල්ටර්වේට් කිරුළ රැක ගැනීමට සමත් වූවේය.මැයි මාසයේදී පැවැත්වීමට නියමිත පිලිපීන මහ මැතිවරණයේ කොංග්‍රස් අපේක්‍ෂකයකු ලෙස තරග වැදීමට නියමිත පැකුයානෝ ගේ ජයග්‍රහණය පිලිපීනයේ මහත් හරසරින් යුතුව සමරනු ලැබීය.“පිලිපීන ජනතාව නැවත සතුටින් උද්දාමයට පත්වෙමින් ඔහුගේ ජයග්‍රහණය සැමරුවා. ඔහු ජාතියේ වීරයෙක්” පිලිපීන ජනාධිපතිනි ග්ලෝරියා අරෝයෝ ප්‍රකාශ කළාය.පැකුයානෝ සහ ක්ලෝවේ අතර පැවැති බොක්සිං තරගය පිලිපීන රූපවාහිනියේ සජීවී ලෙස විකාශය කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=s1003169</link>
    <topic>පේරාදෙණිය සරසවියේ ක්‍රීඩා වර්ණ ප්‍රදානය 19දා</topic>
    <author>මහනුවර ක්‍රීඩා විශේෂ</author>
    <content>පේරාදෙණිය විශ්වවිද්‍යාලයේ ක්‍රීඩා වර්ණ ප්‍රදානෝත්සවය උපකුලපති එස්. බී. එන්. අබේකෝන් මහතාගේ ප්‍රධානත්වයෙන් මාර්තු 19 වනදා පස්වරු 5.30 ට පැවැත්වේ.තංගල්ල අධ්‍යාපන කලාපයේ අන්තර් පාසල් ක්‍රිකට් තරඟාවලිය මාර්තු 17, 18, 19 සහ 22 යන දිනයන් හිදී බෙලිඅත්ත ඩී. ඒ. රාජපක්‍ෂ ක්‍රීඩාංගණයේ දී සහ තංගල්ල බන්ධනාගාර ක්‍රීඩාංගණයේ දී පැවැත්වේ. මෙම තරගාවලියේ පිරිමි තර¼ඟ බෙලිඅත්තේ දී සහ කාන්තා තරඟ තංගල්ලේ දී පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=f1003161</link>
    <topic>විපක්ෂය රණ්ඩු වෙනවා අපේ ඡන්ද වැඩිවෙනවා</topic>
    <author>සාකච්ඡා කෙළේ ඩබ්ලිව්. කේ. ප්‍රසාද් මංජු</author>
    <content>* කොළඹ දිස්ත්‍රික්කයේ නාම යෝජනා බාරදුන් අවස්ථාවේ දී ඔබ ප්‍රකාශ කළා, එක්සත් ජනතා නිදහස් සන්ධානය 2 /3 බහුතරය ලබා ගන්නා විට ඒ සඳහා වැඩිම දායකත්වයක් ලබා දෙන්නේ කොළඹ දිස්ත්‍රික්කයෙන් කියලාඅපේක්ෂකයින් 22ක් කොළඹට තරග වදිනවා. ඉන් මහජන ඡන්දයෙන් පාර්ලිමේන්තුවට තෝරා ගැනෙන්නේ 19 දෙනෙක් පමණයි. පසුගිය ජනාධිපතිවරණයේ ප්‍රතිඵල සමඟ සන්සන්ඳනය කළ විට 11.8ක් වශයෙන් සන්ධානයට වාසි සහගත තත්ත්වයක් පවතිනවා. අපට අවශ්‍ය වන්නේ අපට හිමිවෙන මන්ත්‍රීධූර සංඛ්‍යාව 12 දක්වා වැඩිකර ගැනීමටයි. වැඩිම මන්ත්‍රී සංඛ්‍යාවක් කොළඹට හිමිවන නිසාත් අපට ඉන් 12ක් ලබා ගැනීමට පුළුවන්නම් අපේ දිස්ත්‍රික්කයෙන් තමයි වැඩිම ජනතා නියෝජිතයින් පිරිසක් පාර්ලිමේන්තුවට යන්නේ.* කාලයක් තිස්සේ කොළඹ දිස්ත්‍රික්කයේ වැඩිවාසි පවතින්නේ එක්සත් ජාතික පක්ෂයට. එහෙත් පසුගිය ජනාධිපතිවරණයේ දී වැඩි ඡන්ද අසූ දහසකින් කොළඹ දිස්ත්‍රික්කය ජයග්‍රහණය කිරීමට එක්සත් ජනතා නිදහස් සන්ධානයට හැකි වෙනවා. මහ මැතිවරණයේ දී අපේක්ෂකයින් රැසක් තරග වදින නිසා කොළඹ දිස්ත්‍රික්කයේ වාසිය යළිත් එක්සත් ජාතික පක්ෂයට හිමි වෙයිද ?එක්සත් ජාතික පක්ෂයට එවැනි වාසියක් අත් වෙන්නේ නැහැ. කොළඹ දිස්ත්‍රික්කයේ එක්සත් ජාතික පක්ෂ කණ්ඩායමට සාපේක්ෂව එක්සත් ජනතා නිදහස් සන්ධානයේ කණ්ඩායම ඉතාමත් ශක්තිමත්. හිටපු ඇමැතිවරුන් හා හිටපු මන්ත්‍රීවරුන් 12 දෙනෙක් මෙවර එක්සත් ජනතා නිදහස් සන්ධානය යටතේ කොළඹ දිස්ත්‍රික්කයට තරග වදිනවා. මෙම අපේක්ෂකයන් 12 දෙනාම ජනතා සේවය කරලා මහජන ප්‍රසාදයට පාත්‍ර වුණු අයයි.තවත් අපේක්ෂකයන් බස්නාහිර පළාත් සභා මැතිවරණයේ දී ඉහළම මනාප ඡන්ද සංඛ්‍යාවක් ලබාගත් අයයි. ඔවුන්ටත් ජනතාවගේ කැමැත්ත වශයෙන් සැලකුවහොත් ඡන්ද ලබාගැනීමේ හැකියාව විරුද්ධ පක්ෂයට වඩා එක්සත් ජනතා නිදහස් සන්ධානයට හිමි වී තිබීම අසත්‍යයක් නොවෙයි. ඒ නිසා අසූදහසට වඩා වැඩි ඡන්ද ප්‍රමාණයකින් මෙවර මහ මැතිවරණයේ දී කොළඹ දිස්ත්‍රික්කය ජයග්‍රහණය කිරීමට එක්සත් ජනතා නිදහස් සන්ධානයට හැකියාව තිබෙනවා.* එක්සත් ජනතා නිදහස් සන්ධානය වෙනුවෙන් අපේක්ෂකයන් තෝරා ගැනිමේ දී අනුගමනය කළ ක්‍රියාමාර්ග කවරේ ද ?විනය පරීක්ෂණ නොමැති හිටපු මැති ඇමැතිවරුන්ට හා මන්ත්‍රීවරුන්ට නාම යෝජනා ලබා දීමේ දී වැඩි අවධානයක් යොමු කළා. එක්සත් ජනතා නිදහස් සන්ධානයට අයත් පක්ෂවල අපේක්ෂකයන්ට යම් අවස්ථාවක් ලබා දුන්නා. එක් එක් දිස්ත්‍රික්කවල තිබෙන ඡන්ද පදනම සැලකිල්ලට අරගෙනත් යම් යම් අවස්ථා ලබාදීලා තියෙනවා.උදාහරණයක් වශයෙන් ශ්‍රී ලංකාවේ කොමියුනිස්ට් පක්ෂයට , ජාතික නිදහස් පෙරමුණට , කඳුරට ජනතා පෙරමුණට, ලංකා කම්කරු කොංග්‍රසයට , ජාතික හෙළ උරුමය යන දේශපාලන පක්ෂවලටත් කොළඹ දිස්ත්‍රික්කයේ නාම යෝජනා සකස් කිරීමේ දී අවධානය යොමු කළා. වැඩිම දේශපාලන පක්ෂවලට අවස්ථාවක් ලබාදී තිබෙන්නේ කොළඹ දිස්ත්‍රික්කයෙන්. ඊට අමතරව විවිධ ක්ෂේත්‍ර නියෝජනය වන ආකාරයෙන් මෙවර කොටස්වලට අවස්ථාවක් ලබාදීමටත් අලුත් මුහුණු ඉදිරිපත් කිරීමටත් එක්සත් ජනතා නිදහස් සන්ධානය කටයුතු කළා. ඊට අමතරව ශ්‍රී ලංකා නිදහස් පක්ෂයේ ආසන සංවිධායකවරුන්ට අවස්ථාව ලබාදී තිබෙනවා.* නාම යෝජනා සකස් කිරීමේ දී ශ්‍රී ලංකා නිදහස් පක්ෂයේ ඇතැම් පිරිස්වලට යම් යම් අසාධාරණකම් සිදු වූ බවටත් රාවයක් පවතිනවා. මෙහි සත්‍යයක් තිබෙනවාද ?සන්ධානයක් හැටියට කටයුතු කිරීමේ දී සියලු දෙනාගේම සහයෝගයෙන් හා විශ්වාසයෙන් කටයුතු කිරීමට සිදු වෙනවා. එවැනි අවස්ථාවලදී යම් යම් ගැටලු ඇති වෙන්න පුළුවන්. ඒක එක්සත් ජනතා නිදහස් සන්ධානයේ පමණක් නොවෙයි, ඕනෑම සන්ධානයක ස්වභාවයයි.එහෙත් සමස්තයක් ලෙස ගත්විට වැඩිම අපේක්ෂක සංඛ්‍යාවක් ඉදිරිපත් කරලා තියෙන්නේ ශ්‍රී ලංකා නිදහස් පක්ෂයෙනුයි සන්ධානයට සහාය දෙන අනෙක් පක්ෂවලට අපේක්ෂකත්ව ලබා දී තිබෙන්නේ ඔහුට තිබෙන ඡන්ද පදනම අනුවයි. ආණ්ඩුව පවත්වාගෙන යාමේ දී එක්සත් ජාතික පක්ෂයෙන් පැමිණි සැලකිය යුතුª පිරිසක් අපට සහයෝගය ලබා දුන්නා. ඒ අයට නාම යෝජනා ලබාදීමට සිදු වුණේ ඔවුන් විශාල කැපකිරීමක් කරලා අපට සහයෝගය ලබාදීමට පැමිණි නිසයි.* මහ මැතිවරණය සඳහා මහජනතාව ඉදිරිපත් කරනු ලබන ප්‍රතිපත්ති ප්‍රකාශයක් හෝ යම් තේමාවක් තිබෙනවාද ?මහ මැතිවරණයට සඳහා එක්සත් ජනතා නිදහස් සන්ධානය ප්‍රතිපත්ති ප්‍රකාශශයක් ඉදිරිපත් කරන්නේ නැහැ. ජනාධිපතිවරණයේ දී මහින්ද චින්තන ඉදිරි දැක්ම ප්‍රතිපත්ති ප්‍රකාශය ඉදිරිපත් කළා. ඒ සඳහා 58% ක අති බහුතරයක් අනුමැතිය හිමි වුණා. එම ප්‍රතිපත්ති ප්‍රකාශය ක්‍රියාවට නැංවීම සඳහා අවශ්‍ය කරන පාර්ලිමේන්තු බලයයි මහ මැතිවරණයෙන් අපි ඉල්ලා සිටින්නේ. ඒ සඳහා අවශ්‍ය ව්‍යවස්ථා සංශෝධන සිදු කිරීමට බලාපොරොත්තු වන 2 /3 ක බලයක් අප ඉල්ලා සිටිනවා.* 2/ 3 බහුතර බලයක් ලබා ගන්නා කියන එක එතරම් පහසු දෙයක් නොවෙයි. එවැනි බහුතරයක් ලබා ගැනීමට තිබෙන හැකියාව කුමක් ද ?වයඹ , ඌව හා දකුණු පළාත් සභා මැතිවරණ වලදී 2 /3 බහුතර බලයක් අපට හිමිවුණා. ජනාධිපතිවරණයේ දී 58%ක් සන්ධානය ලබා ගත්තා. තවත් ඡන්ද 7%ක් හෝ 8%ක් මහ මැතිවරණයේ දී ඡන්ද වැඩිකරගැනීම එතරම් ගැටලුවක් නොවෙයි. විරුද්ධ පක්ෂය අද කොටස් 3 කැඩිලා. ඔවුන් එකිනෙකාට චෝදනා කර ගන්නවා. ඒක නිසා පසුගිය ජනාධිපතිවරණයේ දී සරත් ෆොන්සේකා මහතාට ඡන්දය ලබා දුන්නු පිරිස් පවා විරුද්ධ පක්ෂය ගැන කළකිරිලා. ඒක නිසා එම ජනතාවටත් එක්සත් ජනතා නිදහස් සන්ධානය වටා එක් රොක් වී සිටිනවා. ඒක නිසා 2 /3ක බහුතර පාර්ලිමේන්තු බලයක් ලබා ගැනීම එක්සත් ජනතා නිදහස් සන්ධානයට ගැටලුවක් වෙන්නේ නැහැ.* ඒකාධිපතිවාදය නීතිගත කිරීම සඳහා 2 / 3ක බහුතර බලයක් ආණ්ඩුව ඉල්ලා සිටින බවත් ඒ සඳහා කිසිදු ආකාරයකින් අවස්ථාවක් ලබා නොදෙන ලෙසත් විපක්ෂ නායක රනිල් වික්‍රමසිංහ මහතා මහජනතාවගෙන් ඉල්ලා සිටිනවාමේ මහ මැතිවරණය අනිවාර්යෙන්ම එක්සත් ජනතා නිදහස් සන්ධානය ජයග්‍රහණය කරන බව රනිල් වික්‍රමසිංහ මහතාගේ එම ප්‍රකාශයෙන්ම පෙන්නුම් කෙරෙනවා. සන්ධානය දිනුවත් ඔවුන්ට 2 / 3ක බලයක් ලබා නොදෙන ලෙසටයි රනිල් වික්‍රමසිංහ මහතා ඉල්ලා සිටින්නේ. නමුත් රනිල් වික්‍රමසිංහ මහතා කරන ප්‍රකාශ මහජනතාව ගණන් ගන්නේ නැහැ. මහ මැතිවරණයෙන් සන්ධානය 2/3 ක බලයක් ලබා ගත්තමත් විපක්ෂය කියයි, ඒකත් ඡන්ද කොල්ලයක් කියලා.* ත්‍රස්තවාදය මේ වන විට පරාජයට පත්කොට ඇති නිසා නව පාර්ලිමේන්තුවෙන් රට කඩිනම් සංවර්ධනයකට යොමුකිරීම කෙරෙහි අවධානය යොමු වී තිබෙන බව ජනාධිපතිතුමා ප්‍රකාශ කළා. කුමන ආකාරයේ වෙනස්කම් හා ව්‍යවස්ථා සංශෝධනය කෙරෙහිද එක්සත් ජනතා නිදහස් සන්ධානය අවධානය යොමු කරලා තියෙන්නේ.මොනවගේ ව්‍යවස්ථා සංශෝධනද සිදු කිරීමට බලාපොරොත්තු වන්නේ කියලා මහින්ද චින්තන ඉදිරි දැක්ම ප්‍රතිපත්ති ප්‍රකාශයේ අදහස් කරලා තියෙනවා. මැතිවරණ ක්‍රමය වෙනස් කිරීම, ජන සභා පිහිටුවීම, දෙවන මන්ත්‍රණ සභාවක් පිහිටුවීම යන කරුණු ඉටු කිරීමට නම් 2/ 3 ක බහුතර බලයක් අවශ්‍ය වෙනවා. ව්‍යවස්ථා සංශෝධනයක් සිදුකරලා කඩිනම් සංවර්ධනයක් කරා යොමු වීමේ නෛතික පසුබිම් සකසා ගැනීමටයි 2 / 3 ක බහුතර බලයක් අප ඉල්ලා සිටින්නේ.* සරත් ෆොන්සේකා මහතා මහ මැතිවරණයේ දී අභියෝගයක් වන නිසා ඒ මහතා අත්අඩංගුවට ගැනීමට ආණ්ඩුව ක්‍රියාකළ බවට විරුද්ධ පක්ෂය චෝදනා නඟනවා.සරත් ෆොන්සේකා මහතා අත්අඩංගුවට ගත්තේ ආණ්ඩුවෙන් නොවෙයි. ඒ මහතා යම් යම් චෝදනා එල්ල වී තිබෙන බව පවසමින් අත්අඩංගුවට ගත්තේ යුද හමුදා පොලිසිය මඟිනුයි.සරත් ෆොන්සේකා මහතා අපට අභියෝගයක් නොවෙයි. පළාත් සභා අටක ඡන්දය අවසන්වූ පසුව ඡන්ද පරතරය ලක්ෂ 21 ක් පමණ වෙලා තිබුණා.ජනාධිපතිවරණයේ දී එම පරතරය ඡන්ද ලක්ෂ 18ක් වශයෙන් ලැබුණා. 58% ක් ජනාධිපතිවරණයේ දී ලබා ගත්තු අපට මහ මැතිවරණයේ දී 65%ක් ලබාගැනීම එතරම් ගැටලුවක් නොවෙයි. විපක්ෂය කොටස් 3කට බෙදී ඉන්න නිසා අපේ ඉලක්කයට ළඟාවීම තව තවත් පහසු වෙනවා.විපක්ෂයේ බෙදීමත් සමඟ අපට තවත් දෙයක් දැන ගන්න පුළුවන්. සරත් ෆොන්සේකා මහතාට ලැබුණේ එක්සත් ජාතික පක්ෂයේ ඡන්ද ද එහෙමත් නැත්නම් ජනතා විමුක්ති පෙරමුණේ ඡන්ද ද කියලා.* මහ මැතිවරණයට වෙන් වෙන්ව තරග කිරීම මඟින් නිදහස් සන්ධානයේ ජයග්‍රහණය තවත් තහවුරු වන බව ඔබ ප්‍රකාශ කරනවා. නමුත් ජනාධිපතිවරණයේ දීත් ඔවුන් කිව්වා, මහ මැතිවරණයේ දී තරග කරන්නේ වෙන් වෙන් වශයෙන් කියලා. ඒක නිසා විපක්ෂයේ මේ ඇති වී තිබෙන බෙදීම අලුත් දෙයක් නොවෙයි නේද ?මේ බෙදීම ගැන අප ඉතා හොඳීන් දන්නවා. ග්‍රාමීය හා නාගරික වශයෙන් එක්සත් ජාතික පක්ෂයේ ඡන්දන පදනම තියෙන්ේන ‘අලියා’ කියන සලකුණත් සමඟයි.ලියාපදිංචි ඡන්ද සංඛ්‍යාව වර්තමාන තත්ත්වයට වඩා අඩු අවස්ථාවකදී පැවැත්වුණු 2005 ජනාධිපතිවරණයේ දි රනිල් වික්‍රමසිංහ මහතා 48% ක ඡන්ද ප්‍රතිශතයක් සමඟින් ලක්ෂ 47ක් ඡන්ද ලබාගත්තා. 2005ට වඩා ඡන්ද ලක්ෂ 7 1 / 2 කින් මේ වන විට ලියාපදිංචි ඡන්ද සංඛ්‍යාව වැඩි වෙලත් සරත් ෆොන්සේකා මහතා ලබාගත්තේ ඡන්ද ලක්ෂ 41ක් පමණයි. රනිල් වික්‍රමසිංහ මහතා 2005දී ලබාගත් ඡන්ද සංඛ්‍යාවෙන් 7%ක් පමණ අඩුවෙන් තමයි සරත් ෆොන්සේකා මහතා ලබා ගෙන තියෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>16</day>
    </date>
    <link>http://www.dinamina.lk/2010/03/16/_art.asp?fn=f1003162</link>
    <topic/>
    <author>සටහන සන්ධ්‍යා කරුණාරත්න</author>
    <content>“හැම මිනිහෙකුටම ජීවිතේ වැදගත් සන්ධිස්ථාන කිහිපයක් තියෙනවා. ඒ වැදගත් සන්ධිස්ථානවලින් එකක් තමයි විවාහය. මිනිහෙකුගේ ජීවිතය හරි මඟට යොමු වන්නෙත්, වැරැදි මඟට යොමු වන්නෙත් විවාහයේ දී ලැබෙන ගැහැනිය අනුවයි. දෛවෝපගත සිදුවීමක් විදියට මට මගේ චිත්‍රාව හමුවුණා.ඇය හමුවීම මගේ ජීවිතය වඩාත් වාසනාවන්ත වීමට හේතුවුණා. මගේ බිරිය චිත්‍රා මට හමුවුණේ 1963 දී හෙන්රි ජයසේන මහත්තයාගේ “කුවේණි” නාට්‍ය රඟපාන්න ගිය අවස්ථාවෙදි. “කුවේණි” නාට්‍යයේ පොතේ ගුරු ලෙස මං රඟපාන විට ඇය, දිසාලා චරිතයට පණපෙව්වා.චිත්‍රා පාසල් යන කාලෙදි “කුවේණි” නාට්‍යයේ රඟපෑවා. මේ නාට්‍ය කරන අතරම අප දෙදෙනාගේ තිබූ සම්බන්ධතාවත් ටිකෙන් ටික වැඩි වුණා. රඟපෑම් අවස්ථාවලට ඇය සහභාගි වීමට පැමිණියේ ඇගේ අම්මත් එක්ක. කොහොම හරි අප දෙන්නා අතරෙ තිබූ මිතුරු සම්බන්ධතාව ආදර සම්බන්ධයකට පෙරළුණා. අපේ සම්බන්ධය කෙළවර වුණේ විවාහයෙන්.චිත්‍රා පාසල් අධ්‍යාපනයෙන් පසුව කොළඹ විශ්වවිද්‍යාලයට තේරුණා. ඇගේ විශ්වවිද්‍යාල අධ්‍යාපනය නිමා වුණේ 1969 දී. අපේ ආදර සම්බන්ධය ගෙවල්වලට දැනුම් දුන් පසුව, ගෙවල්වලින් අපට කැමැත්ත ලැබුණා. ඒ අනුව 1970 ජනවාරි 28 වැනිදා අප විවාහ වුණා. එදා සිට අද වනතුරුම අප අපේ දරු දෙන්නත් එක්ක සතුටින් කාලය ගත කරනවා. පැමිණෙන හැම බාධාවක්ම ජයගන්න හෙවණැල්ලක් වගේ මගේ ළඟින්ම මගේ බිරිය හිටියා. එදා තිබුණ ආදරය අප දෙන්නා ළඟ අදටත් නොවෙනස්ව පවතිනවා.හැම මාපියකුටම වටිනා සම්පතක් තියෙනවා. ඒ තමයි දරුවන්. මගේ දුව වින්ධ්‍යා වරකාගොඩ. පුතා ජනනාථ වරකාගොඩ. මං පොලිස් රාජකාරියේ කටයුතු කරන විට තමයි අපට දුව ලැබුණේ. ඒ දවස්වල අප නැවතී සිටියේ පොලිස් නිල නිවාසවල. දුවට වයස අවුරුදු පහ පිරෙන විට එයා පාසලකට දාන්න කාලෙ හරි. වෙන මාපියන් වගේ ම මගෙ දුවට මාත් හොඳ අධ්‍යාපනයක් දෙන්න හරි ආසාවෙන් හිටියේ.ඒ දවස්වල මං රාජකාරි කටයුතු කළේ කොළඹ. දුවට හොඳ පාසලක් ලබා දෙන්න මං නොගත්ත උත්සාහයක් නෑ. එහෙත් මගේ දුව ඇතුළත් කර ගන්න කිසිම පාසලක විදුහල්පතිවරයකු කැමැති වුණේ නෑ. පදිංචිය පාසල අසල නොවීම ඒකට එක හේතුවක්. අවසානයේ දී මට උදවු කළේ සිස්ටර් කෙනෙක්.මං ඒ දවස්වල ඉඳලම මුවන්පැලැස්සට සහභාගි වුණා. මේ සඳහා ලිලානි පෙරේරා කියලා ශිල්පිණියක් අප සමඟ සම්බන්ධ වුණා. ඇය රැකියාවක් විදිහට කළේ කොළඹ මහ ඉස්පිරිතාලෙ හෙදියක් විදියට සේවය කිරීමයි. ඇය ගෝමරී චරිතය රඟපෑවා. මගේ දුවගේ ප්‍රශ්නය මගේ මිතුරන් සමඟ කතා කරන විට ඇයත් අහගෙන හිටියා.“වරක්ස්, මං හඳුනන සිස්ටර් කෙනෙක් ඉන්නවා. සිස්ටර් මේරි මැන්ඩලින් තමයි ඇගේ නම. සිස්ටර්ව හමුවෙන්න අපි යමු. සමහර විට අපට මේ ප්‍රශ්නය විසඳාගන්න පුළුවන් වේවි” කියල ඇය මාව සිස්ටර්ව හමුවීමට එක්කගෙන ගියා. ශාන්ත බ්‍රිජට් කන්‍යාරාමයේ තමයි සිස්ටර් සේවය කළේ. කතෝලික ළමයි පමණයි මේ පාසලට ඇතුළත් කරගන්නේ කියලා සිස්ටර් මට කිව්වා. “ඒ වුණාට මිස්ටර් වරකාගොඩ ගේ දුව නොගෙන බැහැනේ. ඔබව මුළු ලංකාවම හඳුනනවා. මං අපේ පාලන කමිටුවට මේ ගැන කතා කරන්නම්” කියලා සිස්ටර් කිව්වා.ශාන්ත බ්‍රිජට් කන්‍යාරාමයට මගේ දුව ඇතුළත් කරගන්නට පාලන කමිටුවේ අවසරය ලැබී තිබුණා. වින්ධ්‍යා විශ්වවිද්‍යාලයට ඇතුළත් වන තුරු ම ඒ පාසලෙන් තමයි ඉගෙනීම් කටයුතු කළේ. දුව ඒ පාසලට ඇතුළත් කළාට පස්සෙ මං විශාල ප්‍රශ්නයකින් ජයගත්තා කියලා දැනුනා. ඒ සඳහා උදවු කළ සියලු දෙනාටම මං අදටත් මගේ ස්තුතිය පිරිනමනවා.ඔරුවල වානේ සංස්ථාවෙන් අයින් වෙලා, මං ජාතික චිත්‍රපට සංස්ථාවේ සේවයට ගියා. ගබඩා කළමනාකරු, නිෂ්පාදන කළමනාකරු, පාලන කළමනාකරු ලෙස අවුරුදු හයක් එහෙ සේවය කළා. ඒ අතරතුරදී තමයි මං මගේ ගේ හදන්න පටන්ගත්තේ. වහලෙත් ගැහුවට පස්සේ මං ළඟ තිබුණ සල්ලි මදි වුණා. මං බැංකු ණයකුත් අරගෙන තිබුණා. මේ ණය ගෙවන්නත් විදිහක් නැති නිසා 1982 දී මං රැකියාවක් සඳහා සවුදි අරාබියට ගියා.අවුරුදු හයක් එහෙ සේවය කළා. ලැබෙන මුදල් මං එව්වා. මං සවුදි අරාබියට ගියේ ගේ හදන්න මුදල් හොයන්න ඕන නිසයි. නැත්නම් මං කිසිම දවසක මගේ සුන්දර රට අතහැරල යන්නෙ නැහැ. ඒ තරමට මට මේ රට සුන්දරයි. මං සේවය කළ යුත්තේ මේ රටටයි.1988 දී මං ලංකාවට ආවා. මාස දෙකක් පමණ ගත වුණාට පස්සෙ ටවර් හෝල් රඟහල පදනමේ නියෝජ්‍ය අධ්‍යක්ෂ ධුරය දරන්න මට අවස්ථාව ලැබුණා. එහි අධ්‍යක්ෂවරයා ලෙස සේවය කළේ දිසා වීරපාන කියලා මහත්තයෙක්. ඔහු මගේ හොඳ මිතුරෙක්.මිස්ටර් වීරපාන තමයි මාව එතැනට ගත්තේ. ඒ කාලෙ අගමැතිවරයා ලෙස හිටියෙ පේ‍්‍ර්මදාස මහත්තයා. ප්‍රේමදාස මහත්තයා යටතේ තමයි ටවර් හෝල් රඟහල පදනම පැවතියේ, නියෝජ්‍ය අධ්‍යක්ෂ තනතුරට පත්කර ගන්න කීපදෙනෙකුගෙම නම් යෝජනා වෙලා තිබුණා. එහෙත් ප්‍රේමදාස මහත්තයා කියලා තියෙනවා වරකාගොඩ මේ තනතුරට පත්කරගන්න කියලා. එහෙම තමයි මට ටවර් හෝල් රඟහල පදනමේ නියෝජ්‍ය අධ්‍යක්ෂ ධුරය ලැබුණේ.දවල් රෑ නොතකා පැය විසිහතරේම මේ තනතුරේ රාජකාරි කටයුතුවල යෙදෙන්න මට සිදුවුණා. එහෙත් මං මගේ රාජකාරි නොපසුබටව සිදු කළා. සමහර දවස්වලට පදනමේ වැඩ ඉවර කරනකොට පාන්දර එක, දෙක විතර වෙනවා. ප්‍රේමදාස මහත්තයා ජනාධිපති වුණාට පස්සේ වීරපාන මහත්තයාට උසස්වීමක් ලැබුණා. එක්සත් ජාතීන්ගේ මණ්ඩලයේ රැකියාවක් සඳහා කෙන්යාවට යාමට ඔහුට සිදුවුණා.ඊට පසුව අධ්‍යක්ෂ තනතුරට වෙන කෙනෙක්ව පත්කළා. ඒ තනතුරට පත්වූ පුද්ගලයා කිසි වගකීමක් නොමැති විදියට කටයුතු කළා. ඔහු සමඟ රාජකාරි කටයුතු කිරීම මට එපා වුණා. හැම රාජකාරියක්ම මගේ පිටින් දාලා ඔහු රාජකාරි කටයුතු මඟ හැරියා. මගේ කලා කටයුතු කිරීම සඳහා මේ ධුරයෙන් ඉල්ලා අස්වෙන බවට ප්‍රේමදාස මහත්තයට මං ලිපියක් ලිව්වා. ටික කාලයකට පස්සෙ මං ඒ ධුරයෙන් ඉවත් වුණා.1990 මාර්තු මාසයෙන් පස්සෙ මගේ ජීවිතය පූර්ණ කාලීනව කලා කටයුතු සඳහා යෙදෙව්වා. දවසක් ටෙලි නාට්‍යක් රූගත කරන්න බදුල්ලට ගියා. ජනක කුඹුකගේ, මියුරි සමරසිංහ, නිලන්ති විජේසිංහ, තමයි රූගත කිරීම්වලට ගිහිං එක වාහනයක ආවේ. ෂූටිං ඉවරවෙලා බදුල්ලෙන් පිටත්වෙනකොට රෑ දහයට, එකොළහට විතර ඇති. පහුවදා උදේ හය වෙද්දි ජනකට කොළඹ තව ෂූටිං එකකට යන්න තිබුණා. ඒ නිසා තමයි අපි රෑම පිටත් වුණේ. නැත්නම් පහුවදා උදේ එන්නයි හිටියේ. ඩ්‍රයිවර්ටත් මඟ දුරක් එනකොට මහන්සියි. අවිස්සාවේල්ල හරියට එනකොට ඩ්‍රයිවර්ට නින්ද යනවා.ඒ නිසා ජනක වාහනය පදවන්න ගත්තා. දන්නෙම නැතිව ජනකටත් නින්ද ගිහිං. කොට්ටාව පහුවෙලා ටික දුරක් එනකොට පාර අයිනෙ ටයර් කඩයක් තිබුණා. අපේ වාහනේ මේ ටයර් කඩය අස්සට ගිහිං නැවතුණාට පස්සෙ තමයි අප කට්ටියටම ඇහැරුණේ. ඇහැරිලා බලනකොට වාහනයට හොඳටම ඩැමේජ්. ටයර් කඩයටත් අලාභහානි වෙලා එතැනම ලොකු වළක් තිබුණා. මේ වළ පන්නගෙන තමයි වෑන් එක අර කඩය ඇතුළට ගිහිං තිබුණෙ. බැරිවෙලාවත් වාහනයේ රෝදයක් වළ ඇතුළට වැටුණා නම් අපි කට්ටියගේ ජීවිතවලට පවා අනතුරක් වෙන්න ඉඩ තිබුණා. වාසනාවකට එහෙම වුණේ නෑ.උදේ හය වෙන්නත් ළඟ නිසත්, ජනකට හයට ෂූටිං යන්න තිබුණ නිසාත් අප වෙන වාහනයක් කතා කරගෙන කොළඹට ආවා.මුවන්පැලැස්ස ශ්‍රාවකයා අතර ජනපි‍්‍රය වුණාට පස්සෙ රඟපාන අයට වේදිකාවලට ගිහිං සංදර්ශනවල රඟපාන්න නිතරම ආරාධනා ලැබුණා. නිට්ටඹුවේ සංගීත සංදර්ශනයක් තිබුණා. මේ සංගීත සංදර්ශනයට රත්නාවලී කැකුණවෙල, වික්ටර් මිගෙල්, ගැමුණු විජේසූරියට, මට ආරාධනා ලැබුණා.අපට කරන්න තිබුණෙ සංදර්ශනය යන අතරතුරදී මුවන්පැලැස්ස රඟ දක්වන්නටයි. මුවන්පැලැස්ස රඟ දක්වනවා බලන්න මිනිස්සු හරි ආසයි. මිනිස්සු සංදර්ශනය අවසන් වනතුරුම තියා ගන්න ඕන නිසා අපේ රඟදැක්ම තිබුණේ ගොඩක් රෑ වෙලා. සංදර්ශනය අවසන් වෙලා පාන්දර තුනට හතරට විතර අපි පිටත් වුණා. මගේ ෆෝර්ඩ් කාර් එකේ තමයි අපි කට්ටියම ගියේ. ඩ්‍රයිව් කළේ මං.කිරිබත්ගොඩ හරියට විතර එනකොට මට හොඳටම නින්ද ගිහිං. ඒත් මං කාර් එක නින්දෙන්ම ඩ්‍රයිව් කළා. දඩ, දඩ, දඩ ගාලා පඩිපෙළවල් වගේ නඟිනවා මට දැනුනා. ඇහැරිලා බලනකොට ඇත්තටම මගේ කාර් එක ගෙදරක පඩිපෙළක් නඟිනවා. කොහොම හරි පඩි හතර පහක්ම නැඟලා. මං හෙමිහිට වාහනය පාරට ගත්තා. කරදරයක් නැතිව නැවතත් මං වාහනය පැදෙව්වා.මට මතක විදිහට මේ වගේ භයානක වාහන අනතුරු කිහිපයක්ම වෙන්න ගියා. තව දවසක් අපි කිහිප දෙනෙක් හම්බන්තොට රූගත කිරීමකට ගියා. අසේල ජයකොඩියි, ගිහාන් ප්‍රනාන්දුයි, මායි අපි කට්ටිය තමයි ගියේ. මේ සිද්ධිය සිදුවුණේ 2009 දී විතර. අපත් සමඟ වාහනය රැගෙන ගියේ වයසක ඩ්‍රයිවර් කෙනෙක්. රූගත කිරීම් අවසන් වෙලා කොළඹට එන්න පිටත් වුණා. අපට කිව්වා දැන් රෑ යන්න බෑ කියලා. ඒත් අපි කට්ටියම රෑම යන්න ඕන කියලා කිව්වා. ඒ නිසා රෑම කොළඹ එන්න පිටත් වුණා.මං තමයි වාහනය ඩ්‍රයිව් කළේ. මඟ දුරක් එනකොට නිදිමත හැදුණා. පයාගල පොලිසිය පහුවෙනවාත් සමඟම මට හොඳටම නින්ද ගිහිං. පාළු ගෙදරක් ඇතුළට වාහනය ගිහිං නැවතුණා. ඒ පාළු ගෙදර වහලෙ කඩාගෙන වාහනය උඩට වැටිලා. කිසිම කෙනෙකුට එළියට එන්න බැරි විදියට වාහනයට ඩැමේජ් වෙලා. කට්ටියව එළියට ගත්තෙ හරිම අමාරුවෙන්. අනෙක් අයව එළියට අරගෙන, මාව තමයි අන්තිමට එළියට ගත්තේ.“වරක්ස් අය්යා, වරක්ස් අයියා, අපෙ වරක්ස් අයියාට මොකද වුණේ? අනේ මගේ වරක්ස් අයියා...” කියමින් අසේල ජයකොඩි අෙඳා්නා නඟන්න වුණා. ඔහු හිතුවේ මේ වාහන අනතුරත් සමඟම මාවත් ඉවරයි කියලයි. ඒත් මගේ ජීවිතයත් බේරුණා. අනෙක් අයගේ ජීවිතත් බේරුණා. මේ සිද්ධිය සිදුවූ තැන ලංකාදීප වාර්තාකරුවෙක් හිටියා. පහුවදා උදේ ලංකාදීප පත්තරේ පොල්ගෙඩි අකුරෙන් මේ සිද්ධිය ගැන වාර්තා කරලා තිබුණා.”වයස අවුරුදු හැත්තෑ හයක් පමණ වුවත් හැඩිදැඩි තරුණයෙකු මෙන් ඔහු අදත් කලා ජීවිතයට සක්‍රීයව දායකත්වය සපයයි. ඔහුගේ රංගනය හරිම සුන්දරය. එපමණක් නොව, විජේරත්න වරකාගොඩයන් සිය මිහිරි ගායනයෙන් ශ්‍රාවකයන් ගේ දෙසවන් මන්මත් කරවන්නේ්ය. දේශයට සම්පතක් වන විජේරත්න වරකාගොඩ කලාකරුවාණන්ට දේශයට ශක්තියක් වෙමින් තවත් චිරාත් කලක් වැජඹීමට හැකිවේවා! යන්න අප පැතුමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003172</link>
    <topic>ෆොන්සේකාට එරෙහි දෙවැනි නඩුව අද</topic>
    <author/>
    <content>විශ්‍රාමික ජෙනරාල් සරත් ෆොන්සේකා මහතාට එරෙහි දෙවැනි නඩුව අද (17) යුද්ධාධිකරණය හමුවේ අඬ ගැසේ.යුද හමුදාවට භාණ්ඩ මිලදී ගැනීමට අදාළව ඇති රෙගුලාසිවලට පටහැනිව කටයුතු කිරීම පිළිබඳව හමුදා පනත යටතේ මේ නඩුවෙන් චෝදනා 4ක් ඉදිරිපත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003173</link>
    <topic>අස්ගිරි මහ නාහිමි 80 වැනි ජන්ම දිනය අද</topic>
    <author/>
    <content>අස්ගිරි පාර්ශ්වයේ මහනායක උඩුගම ශ්‍රී බුද්ධරක්ඛිත මහනාහිමියන්ගේ 80වැනි ජන්ම දිනය අදට යෙදී ඇත.කුරුණෑගල දිස්ත්‍රික්කයේ දඹදෙණි හත්පත්තුවේ උඩුගම ග්‍රාමයේදී 1930 මාර්තු මස 17 දින ජන්ම ලාභය ලැබූ අප මහ නාහිමියෝ 1945 වසරේ දී පැවිදි බව ලැබූහ.වර්ෂ 1998 දී අස්ගිරි මහ විහාර පාර්ශ්වයේ අනුනායක පදවියට පත් උන්වහන්සේ එම පාර්ශ්වයේ මහානායක ධූරයට කාරක සංඝ සභාවේ බහුතර කැමැත්තෙන් 1999 වසරේදී පත්වූහ. ‘දිනමිණ’ උන්වහන්සේට නිරෝගී සුව හා දීර්ඝායු ප්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003174</link>
    <topic>අනගි මෙහෙවර සැමට ආදර්ශයක්</topic>
    <author/>
    <content>උඩුගම ශ්‍රී බුද්ධ රක්ඛිතාභිධාන අස්ගිරි පාර්ශ්වයේ මහනාහිමියන් රටේත්, ජනතාවගේත්, සුබ සිද්ධිය උදෙසා නිරන්තර වෙහෙසක් ගෙන කටයුතු කරන බව ජනාධිපති මහින්ද රාජපක්‍ෂ මහතා පවසයි.අද (17) ට යෙදී ඇති 81 වැනි ජන්ම දිනය නිමිත්තෙන් අස්ගිරි මහ නාහිමියන් වෙත ශුභාශිංසන පිරිනමමින් ජනාධිපති මහින්ද රාජපක්‍ෂ මහතා එසේ ප්‍රකාශ කරයි.අති ගෞරවනීය මහා නායක ස්වාමීන් වහන්සේ නව ලොව්තුරා ධර්මය ස්පර්ශ වූ ශ්‍රී දළදා වහන්සේගේ භාරකාරත්වයට පත්වෙමින් ඉටු කරන අනගි මෙහෙවර අපට මහත් ආදර්ශයක් බවද ජනාධිපතිවරයා සිය සුබපැතුම් පණිවිඩයේ සඳහන් කර තිබේ.අල්පේච්ඡතාවය හා දයාව කැටිකොට උඩගු නොවී ගත කරන දිවිය සැමගේ ගෞරවාදරයට පාත්‍ර වී ඇති බවද සඳහන් කරන ජනාධිපතිවරයා අති ශ්‍රේෂ්ඨ සේවාවන් රැසක් ඉටු කරන උන්වහන්සේ සියලු කටයුතු නිරුපද්‍රිතව ඉටු කරගෙන යාමට ඇවැසි කායික හා මානසික ශක්තියත් චිර ජීවනයත් තිසරණ සරණින් දළදා වහන්සේගේ පිහිටත් ලැබේවායි ද ප්‍රාර්ථනා කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003175</link>
    <topic>කළු ගඟෙන් ගොඩ ගත් දරුවාගේතත්ත්වය තවමත් බරපතළයි</topic>
    <author>සුභාෂිනි සේනානායක</author>
    <content>කොළඹ රිජ්වේ ආර්යා ළමා රෝහලේ දැඩිසත්කාර ඒකකයේ පසුවන අමිල සඳරුවන් තවමත් බරපතළ තත්ත්වයේ පසුවන බව ජ්‍යෙෂ්ඨ ලේඛකාධිකාරි වෛද්‍ය ප්‍රදීප් ගමගේ මහතා පවසයි.ඊයේ වනවිට දරුවාගේ ශ්වසන ක්‍රියාකාරිත්වයේ සුළු ප්‍රගතියක් පෙන්නුම් කළ බව වෛද්‍යවරයා කීය. පෙරේදා (15) සිදුකරන ලද සී. ටී. ස්කෑන් පරීක්ෂණය මගින් දරුවාගේ මොළයට බරපතළ හානි සිදුවී ඇති බවට තහවුරු වූ බව පවසන වෛද්‍ය ගමගේ මහතා, මොළයේ මුල් ප්‍රදේශය (සුසුම්නා ශීර්ෂකය) මගින් ශ්වසන සහ හෘද ක්‍රියාකාරිත්වය පාලනය කරන බවත් ශ්වසනය ක්‍රියාකිරීම අධි ප්‍රතිචාරයක් දැක්වූ පමණින් දරුවාගේ බරපතළ තත්ත්වය ඉවත් නොවන බවත් කීය.ඉකුත් 11 වැනි දින දරුවාගේ මව විසින් එම දරුවා කළුගඟට විසි කිරීමෙන් පසු ලොරි රියැදුරකු දරුවා ගොඩගෙන ඇති අතර ඉන් අනතුරුව කොළඹ රිජ්වේ ආර්යා ළමා රෝහලේ දැඩි සත්කාර ඒකකයේ ප්‍රතිකාර ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003176</link>
    <topic>ඇමැති චමල්ගේ ලේකම් යැයි අඟවා 40ක් රවටා ලක්ෂ ගණනක් ගරලා</topic>
    <author>චන්ද්‍රිකා පෙරේරා</author>
    <content>වරාය හා ගුවන් සේවා ඇමැති චමල් රාජපක්ෂ මහතාගේ ලේකම්වරයකු ලෙස පෙනී සිටිමින් රැකියා ලබා දෙන බව පවසා පුද්ගලයන් 40 කගෙන් පමණ ලක්ෂ ගණනින් මුදල් ලබා ගත් අයෙකු හා ඔහුට සහාය වූ කාන්තාවක රහස් පොලිසිය මගින් අත් අඩංගුවට ගෙන තිබේ.සැකකරු හා සැකකාරිය රහස් පොලිසිය මගින් පූගොඩ අධිකරණය වෙත ඉදිරිපත් කිරීමෙන් පසු මේ මස 26 වැනිදා දක්වා රක්ෂිත බන්ධනාගාර ගත කැර ඇත.මෝටර් රථ ප්‍රවාහන දෙපාර්තමේන්තුවේ හා වරාය අධිකාරියේ රැකියා ලබා දෙන බවට පොරොන්දු වී එක් එක් පුද්ගලයාගෙන් රුපියල් 65000 සිට රුපියල් එක්ලක්ෂ පනස් දහස දක්වා මුදල් ලබා ගෙන ඇති බවට සැකකරුවන් හෙළි කැර ඇත.පිලියන්දල මඩපාත ප්‍රදේශයේ පදිංචි ඇමැති ලේකම් බව කියන ප්‍රධාන සැකකරු ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා සමග ද සමීප හිතවත්කම් ඇති බව සඳහන් කර මුදල් ලබා ගෙන ඇතැයි රහස් පොලිසියට තොරතුරු ලැබී තිබේ.මොහු සමග අත් අඩංගුවට පත් කාන්තාව දොම්පේ ප්‍රදේශයේ පදිංචි තැනැත්තියකි.මේ වන විට මොහුට මුදල් දුන් පුද්ගලයන් හතළිහක් පමණ රහස් පොලිසියට පැමිණිලි ඉදිරිපත් කර තිබෙන අතර ඒ අනුව රුපියල් ලක්ෂ 20 කට ආසන්න මුදලක් ව්‍යාජ ලෙස ලබා ගෙන ඇති බවට හෙළිව තිබේ.මීට අමතරව විදේශයන්හි රැකියා අවස්ථා ලබා දෙන බවට ද පවසා තවත් පිරිසකගෙන් මුදල් ලබා ගෙන ඇති බවට හෙළිවී තිබෙන අතර ඒ පිළිබඳ රහස් පොලිසිය තවදුරටත් පරීක්ෂණ ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003177</link>
    <topic>වැඩ බලන නීතිපතිඊවා වනසුන්දර</topic>
    <author>රන්ජිත් පද්මසිරි</author>
    <content>අතිරේක සොලිසිටර් ජෙනරාල් ජනාධිපති නීතිඥ ඊවා වනසුන්දර මහත්මිය නීතිපති ධූරයේ වැඩබැලීම සඳහා පත් කර තිබේ.ජනාධිපති මහින්ද රාජපක්ෂ මහතා විසින් කරන ලද මේ පත්වීම අනුව වනසුන්දර මහත්මිය නීතිපති ධූරයේ වැඩ බැලීම සඳහා පත් වූ පස්වැනි අවස්ථාව වේ. නීතිපති ධූරයේ කටයුතු ආවරණය කිරීම සඳහා පත්වූ ප්‍රථම කාන්තාව වන්නේ ද වනසුන්දර මහත්මියයි.නීතිපති ජනාධිපති නීතිඥ මොහාන් පීරිස් මහතා හා සොලිසිටර් ජෙනරාල් ජනාධිපති නීතිඥ පියසද් ඩෙප් මහතා දිවයිනෙන් බැහැරව සිටින නිසා නීතිපති දෙපාර්තමේන්තුවේ ඊළඟට සිටින ජ්‍යෙෂ්ඨතම නිලධාරිනිය වන වනසුන්දර මහත්මිය වැඩ බැලීමට මෙසේ පත්කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003178</link>
    <topic>ගොවි ජනතාවට බරක් නොදීපොහොර සහනාධාරය දිගටම</topic>
    <author>සිතාරා සේනානි</author>
    <content>ගොවීන්ට රුපියල් 350 සහන මිලට පොහොර ලබාදීමේ රජයේ පොහොර සහනාධාර වැඩපිළිවෙළ දිගින් දිගටම ක්‍රියාත්මක කිරීමට රජය කටයුතු කරන බව ජාතික පොහොර ලේකම් කාර්යාලයේ අධ්‍යක්ෂ රන්ජන් ධර්මවර්ධන මහතා අවධාරණය කරයි.ගොවීන්ට පොහොර සහනාධාරය ලබාදිය යුතුª බව ‘මහින්ද චින්තන ඉදිරි දැක්ම’ වැඩපිළිවෙළ මඟින් ජාතික ප්‍රතිපත්තියක් ලෙස පිළිගෙන ඇතැයිද කී ඒ මහතා පොහොර සහනාධාරය වී වගාවට අමතරව ඉදිරියේදී එළවළු හා පලතුරු වගාව ඇතුළු අනෙකුත් වැවිලි භෝග සඳහාද ලබාදීමට පියවර ගන්නා බවද සඳහන් කෙළේය.ප්‍රධාන වශයෙන් පොහොර වර්ග 3 ක් වෙනුවෙන් පොහොර සහනාධාරය ක්‍රියාත්මක වේ. වාණිජ ආයතනවල මිලට වෙළෙඳපොළෙන් පොහොර මිලදී ගැනීමේදී කිලෝ 50 පොහොර මිටියකට රුපියල් 7800 ක් වැනි ඉහළ, මුදලක් ගෙවීමට ගොවියාට සිදුවන බවද ධර්මරත්න මහතා පෙන්වා දුන්නේය. සහනාධාර මිල යටතේ රුපියල් 350 ට පොහොර ලබාදීම හේතුවෙන් රුපියල් මිලියන 55,000 ක් පමණ පාඩුවක් දැරීමට රජයට සිදුවේ.මේ වනවිට 2005 වසරේ සිට කන්න 9 ක් වෙනුවෙන් පොහොර සහනාධාරය අඛණ්ඩව ලබාදී තිබේ. පසුගිය වසරේ යූරියා මෙට්‍රික් ටොන් 161,000 ක්ද, පොටෑසියම් ට්‍රිපල් පොස්පේට් මෙට්‍රික් ටොන් 69,000 ක්ද, එම්. ඕ. පී. පොහොර මෙට්‍රික් ටොන් 61,000 ක්ද රට පුරා බෙදාහැර තිබේ.කෘෂිකර්ම සංවර්ධන හා ගොවිජන සේවා අමාත්‍යාංශය යටතේ පවතින ආයතනවල ප්‍රගතිය හා ඉදිරි දැක්ම පිළිබඳ මාධ්‍ය හමුවේ අදහස් දක්වමින් ජාතික පොහොර ලේකම් කාර්යාලයේ අධ්‍යක්ෂවරයා මේ කරුණු හෙළි කෙළේය. මේ මාධ්‍ය හමුව ජනමාධ්‍ය අමාත්‍යාංශ ශ්‍රවණාගාරයේදී ඊයේ (16) පැවැත්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n1003179</link>
    <topic>බියගම වෙළෙඳ කලාපයේආහාර විස වීමෙන් 150ක් රෝහලේ</topic>
    <author>මල්වාන සමූහ මහානාම විතානගේ</author>
    <content>බියගම වෙළෙඳ කලාපයේ රුවල් නිෂ්පාදිත කර්මාන්තශාලාවක සේවක සේවිකාවෝ එකසිය පනහක් (150) පමණ ඊයේ (16) දහවල් ආහාර විස වීමෙන් අසනීප වී රෝහල් ගතකළහ.වමනය, පාචනය සහ උදරයේ වේදනාව හටගැනීමෙන් මෙම සේවකයන් බියගම, දොම්පේ, කිරිබත්ගොඩ, ගම්පහ සහ කොළඹ රෝහල්වලට ඇතුළත් කළහ. මොවුන් උදේ ආහාරයට බත් සමඟ සෝයා මීට් හා සම්බෝල ද, දහවල් ආහාරයට කුකුළු මස් අඩංගු කොත්තු රොටි ද ගෙන ඇති බවත් වාර්තාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031710</link>
    <topic>ව්‍යාපාරික කටයුතුවල නීති විරෝධීව නිරත වූ සිවු දෙනකු අත්අඩංගුවට</topic>
    <author>හින්ද අලුත්ගෙදර</author>
    <content>සංචාරක වීසා මත ශ්‍රී ලංකාවට පැමිණ ව්‍යාපාරික කටුයතුවල නිරත වූ ඉන්දීය ජාතිකයන් සිවු දෙනෙකු වැල්ලවත්ත පොලිසිය පෙරේදා (15) අත්අඩංගුවට ගෙන ඇත.වැල්ලවත්ත සහ අවට ප්‍රදේශවල සාස්තර බැලීමේ කටයුතුවල මේ සිවු දෙනා නිරතව තිබෙන අතර මොවුන් විශාල මුදල් ප්‍රමාණයක් උපයා ගන්නට ඇතැයි පොලිසිය සැක කරයි.මෙලෙස අත්අඩංගුව ගත් ඉන්දීය ජාතිකයන් සිවු දෙනා රටින් පිටුවහල් කිරීමට පියවර ගන්නා බවත් මේ වසර තුළ පමණක් ඒ ආකාරයට විදේශිකයෝ 54 දෙනෙකු රටින් පිටුවහල් කැර තිබෙන බවත් ආගමන හා විගමන දෙපාර්තමේන්තුවේ විමර්ශන අංශ ප්‍රධානී ඩබ්ලිව්. දේවේන්ද්‍රන් මහතා පැවැසීය.සංචාරක වීසා මත දිවයිනට පැමිණෙන විදේශිකයන් නීති විරෝධීව ව්‍යාපාරික කටයුතුවලද නිරත වන බවට තොරතුරු වාර්තා වන බව කී ඒ මහතා එවැනි පුද්ගලයන් අත්අඩංගුවට ගෙන රටින් පිටුවහල් කිරීමට පියවර ගන්නා බවද අවධාරණය කෙළේය.මේ ආකාරයට විදේශිකයන් විසින් ශ්‍රී ලංකාව තුළ නීති උල්ලංඝනය කිරීම්වලට එරෙහි නව නීති සකස් කැර තිබෙන බවද ආගමන හා විගමන දෙපාර්තමේන්තුවේ විමර්ශන අංශ ප්‍රධානියා වැඩි දුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031711</link>
    <topic>මුහුදු කොල්ලකරුවන්ට හසු වූශ්‍රී ලාංකිකයන් 13 දෙනාටමාස දෙකක වැටුප්</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන්ගේ ග්‍රහණයේ සිටින ශ්‍රී ලාංකිකයන් 13 දෙනා වෙත මාස දෙකක වැටුප් ලබාදීමට නැව අයත් සවුදි අරාබි සමාගම කැමැත්ත පළ කැර ඇතැයි විදේශ කටයුතු අමාත්‍යාංශය සඳහන් කරයි.එම වැටුප ජෙඩාහි පිහිටි ශ්‍රී ලංකා තානාපති කාර්යාලය හරහා ශ්‍රී ලංකා විදේශ කටයුතු අමාත්‍යාංශය වෙත එවීමට කටයුතු කරන බවද වාර්තා වෙයි.බ්‍රිතාන්‍යයේ සිට ජෙඩා වෙත ගමන් කරමින් තිබූ සවුදි අරාබියට අයත් ‘අල් හසර් – අල් සවුදි’ නම් වූ නෞකාව හා ශ්‍රී ලාංකිකයන් 13 දෙනා මෙලෙස සෝමාලියානු මුහුදු කොල්ලකරුවන්ගේ ග්‍රහණයට ලක්ව ඇති අතර ඔවුන්ව නිදහස් කිරීමට අමෙරිකානු ඩොලර් මිලියන 20 ක මුදලක් කප්පම් වශයෙන් ඉල්ලා සිටී.ශ්‍රී ලාංකිකයන් නිදහස් කැර ගැනීම වෙනුවෙන් ඔවුන් ඉල්ලා සිටින කප්පම් මුදල අඩුකැර ගැනීම සඳහා බ්‍රිතාන්‍ය විශේෂඥ කණ්ඩායමක් මුහුදු කොල්ලකරුවන් හා නැව් සමාගම සමඟ අවස්ථා කීපයකදීම සාකච්ඡා කැර තිබුණද මේ දක්වා මේ සාකච්ඡා සාර්ථක වී නොමැති බව තානාපති ආරංචි මාර්ග සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031712</link>
    <topic>ප්‍රාදේශීය සභාවල සේවයවතු ජනතාවටත් අවශ්‍යයි</topic>
    <author>චන්දිමා එදිරිමාන්න</author>
    <content>ප්‍රාදේශිය සභාවල සේවාවන් වතු නිවාසවල වෙසෙන ජනතාවටද ලැබිය යුතු යැයි සමාජ සංවර්ධන ආයතනය පවසයි.මහින්ද චින්තන ප්‍රතිපත්ති ප්‍රකාශයේ සඳහන් වන පරිදි සංවර්ධනය රටේ සෑම දෙනාටම, සෑම ප්‍රදේශයකටම ලබා දීමට බලාපොරොත්තු වුවත්, එය ඉටු කිරීමට යාමේදී ගැටල මතු වී ඇතැයිද එම ආයතනය පවසයි.උඩ පළාත ප්‍රාදේශිය සභා බලප්‍රදේශයට අයත් වතුකරයේ වෘත්තිය සමිති, රාජ්‍ය නොවන සංවිධාන හා බුද්ධිමතුන් ඇතුළු පිරිසක් සමඟ සමාජ සංවර්ධන ආයතනය පැවැත්වූ මාධ්‍ය හමුවකදී මේ කරුණු අනාවරණය වූ අතර මාධ්‍ය හමුව පසුගියදා (16) දා කොළඹ රේණුකා හෝටලයේ පැවැත්විණි.එහිදී අදහස් දක්වමින් සමාජ සංවර්ධන ආයතනයේ සභාපති පී. මුත්තුලිංගම් මහතා කියා සිටියේ, වතුකර ජනතාවගේ අභිවෘද්ධිය හා සංවර්ධනය ශක්තිමත් කිරීම සඳහා මේ පවතින පරිපාලන ක්‍ෂේත්‍රයේ බලය විමධ්‍යය ගත කළ යුතු බවයි.ජනතාවගේ අභීවෘද්ධිය සඳහා කටයුතු කළ හැකි ජනතාවට කිට්ටුම ආයතනය ප්‍රාදේශීය සභාව වන බවද කී ඒ මහතා ප්‍රාදේශීය සභාවේ සේවය වතුකරයට ලැබී නැතැයිද කීය.ප්‍රාදේශීය සභා සම්බන්‍ධයෙන් වන නීති ඇතුළත් 33 වන වගන්තිය සංශෝධනය විය යුතු බවද හෙතෙම සඳහන් කෙළේය.ඔහු මෙසේද කීය.වතුකරය තවම පාලනය වනු ලබන්නේ වතු සමාගම් විසින් හෝ පුද්ගලික සමාගම් විසින්. ප්‍රාදේශීය සභාවෙන් යම් සංවර්ධන ක්‍රියාවලියක් ආරම්භ කළහොත් ඒ සඳහා වතු සමාගම්වලින් හෝ පුද්ගලික සමාගම්වලින් අවසර ගත යුතු වෙනවා. එහෙත් සංවර්ධන වැඩ සඳහා අවසර ලබා ගැනීමට සිදුවීම ඉතාම කනගාටුදායක තත්Àවයක්.වතුකරය් නිවාස ක්‍ෂේත්‍රය අනිකුත් ගම්වගේම ප්‍රාදේශීය සභා පනත යටතට ගෙනාවා නම් මේ ප්‍රශ්න ඇති වෙන්නේ නැහැ. ඒ නිසයි අපි කියන්නේ 33 වගන්තිය සංශෝධනය කළ යුතුයි කියලා.අපි මේ රටේ ප්‍රතිපත්ති සකස් කරන අයගෙන් ඉල්ලීම් කරනවා නව සංශෝධන ඇතුළත් කොට මෙය සකස් කරන්න කියලා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031713</link>
    <topic>තැපැල් ඡන්ද පත්‍රිකා නිකුත් කිරීම අද</topic>
    <author>දයා පෙරේරා</author>
    <content>මහ මැතිවරණයේ තැපැල් ඡන්ද සහතික කිරීමේ නිලධාරීන්ගේ ලේඛනය මැතිවරණ මහලේකම් කාර්යාලයෙන් දැන් නිකුත් කර ඇත.තැපැල් ඡන්ද පත්‍රිකා නිකුත් කිරීම අද (17) සිදු කිරීමට නියමිතය.තැපැල් ඡන්ද සලකුණු කිරීම 25 හා 26 යන දින දෙකේ්දී සහතික කිරීමේ නිලධාරීන් ඉදිරිපිට සිදු කිරීමට නියමිතය. එම අවස්ථාව නිරීක්ෂණය සඳහා දේශපාලන පක්ෂ හා ස්ථාපිත කණ්ඩායම් වල නියෝජිතයන්ටද අවසර ලැබේ. ඒ සඳහා ඔවුන්ට සිය පක්ෂයෙන් හෝ ස්වාධීන කණ්ඩායමේ ප්‍රධානියාගෙන් ලැබුනු නීත්‍යානුකූල පත්වීම් ලිපියක් තිබිය යුතු බව මැතිවරණ මහලේකම් කාර්යාලය කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031714</link>
    <topic>අල්ලස් සිද්ධියට සැක අධිකරණආරක්ෂක නිලධාරියා ඇප පිට</topic>
    <author>සිරිසේන රාජපක්ෂ</author>
    <content>ඉන්ධන පිරවුම්හලක සිදුවූ මංකොල්ලකෑමක් සම්බන්ධයෙන් සැකපිට අත්අඩංගුවට ගෙන සිටි පුද්ගලයින් තිදෙනෙකුට ඇප ලබා දිය හැකි බව පවසා රුපියල් ලක්ෂ දෙකක මුදලක් අල්ලස් ලෙස ලබාගත් බව කියන දඹුල්ල මහේස්ත්‍රාත් අධිකරණයේ ආරක්ෂක නිලධාරියකු ඇප මත මුදාහැරීමට කොළඹ ප්‍රධාන මහේස්ත්‍රාත් චම්පා ජානකි රාජරත්න මහත්මිය පෙරේදා (15) නියෝග කළාය.ඒ අනුව රුපියල් ලක්ෂයක මුදල් ඇපයක් හා රුපියල් ලක්ෂ දෙකක ශරීර ඇපයක්ද එම සැකකරුට නියම කළ ප්‍රධාන මහේස්ත්‍රාත්වරිය අවසන් ඉරුදින සෑම මසකම උදේ 9.12 ට කොළඹ අල්ලස් කොමසාරිස් දෙපාර්තමේන්තුවට වාර්තා කරන ලෙස සැකකරුට නියම කළාය.දඹුල්ල කුරුණෑගල පාරේ කජුවත්ත ප්‍රදේශයේ පදිංචිකාරියක් වන ලියනආරච්චිගේ සුධර්මා චිත්‍රාකාන්ති නමැත්තිය විසින් කරන ලද පැමිණිල්ලකට අනුව ඉහත කී සිද්ධිය සම්බන්ධයෙන් සැකපිට, කැකිරාව දඹුලුහල්මිල්ලෑවේ පදිංචිකරුවකු වන ජයසුන්දර හේරත් මුදියන්සේලාගේ චමින්ද ජයලාල් ජයසුන්දර අය දඹුල්ල පොලිසිය මගින් අත්අඩංගුවට ගෙන පෙරේදා (15) දක්වා රිමාන්ඩ්භාරයට පත්කර සිටියහ.ඊයේ මේ සැකකරු රිමාන්ඩ්භාරයේ සිට යළි අධිකරණය වෙත ඉදිරිපත් කළ අවස්ථාවේ ඔහු වෙනුවෙන් පෙනී සිටි නීතිඥවරු මෙය ණය ගනුදෙනුවකට අදාළ මුදල් හුවමාරුවක් මිස අල්ලසක් නොවන බවත්, මුදල් හුවමාරුවන අවස්ථාවක සැකකරු අත්අඩංගුවට ගෙන නැති බවත්, පවසමින් ඔහුට ඇප ලබාදෙන ලෙස ඉල්ලා සිටියේය. ඒ අනුව අතිරේක මහේස්ත්‍රාත්වරිය ඔහුට ඉහත කී ඇප ලබා දුන්නාය.පැමිණිලිකාරිය විවාහ වී තමාත් සැමියාත් පුතකුගේ පවුලත් සමඟ ඉහත කී ලිපිනයේ පදිංචිව සිටින අතර, මකුළුගස්වැව ඉන්ධන පිරවුම්හලේ සිදුවූ රුපියල් එක්ලක්ෂ හැට අට දහසක මුදල් මංකොල්ලය සම්බන්ධයෙන් සැකපිට තම පුතා දඹුල්ල අධිකරණයේ රිමාන්ඩ්භාරයට පත් කළ බව පැමිණිලිකාරිය සිය පැමිණිල්ලෙන් සඳහන් කරයි.එම මංකොල්ලකෑමේ සිද්ධියට බෝම්බයක් සම්බන්ධ බැවින් මේ අධිකරණයෙන් එයට ඇප ලබාගත නොහැකි බව පවසා තමා මේ අධිකරණයේ නඩුකාර උන්නාන්සේගේ රියදුරු බව පවසා එම සැකකරුවන් නිදහස් කර දෙන්නට නම් රුපියල් ලක්ෂ දෙකක මුදලක් ඉල්ලා තිබේ.මේ අනුව මංකොල්ල නඩුවේ සැකකරුවන්ගේ ඥාතින් එකතු වී පුද්ගලික බැංකුවකින් ඉඩම් හා භාණ්ඩ උකස් කර මුදල් ලබාගෙන ආ සැකකරුට මුදල් ලබාදී රුපියල් 10 ක මුද්දරයක් මත අස්සන් ලබාගෙන ඇත.එහෙත් පොරොන්දු වූ පරිදි සැකකරුවන්ට ඇප ලබා නොලැබීම නිසා පැමිණිලිකරු මේ බව දඹුල්ල මහේස්ත්‍රාත් අධිකරණයේ වැඩබලන රෙජිස්ට්‍රාර්වරයා විසින් මහේස්ත්‍රාත්වරයාට දන්වන ලදුව මහේස්ත්‍රාත්වරයාගේ නියමය පරිදි අදාළ සැකකරු දඹුල්ල පොලිසිය මගින් අත්අඩංගුවට ගෙන තිබේ.සිද්ධිය සම්බන්ධයෙන් සැකකරුට මුදල් දුන් බවට සාක්කි දරන පුද්ගලයන් සිව්දෙනෙකුගේ සාක්කි සටහන් සහිතව වැඩිදුර පරීක්ෂණ සඳහා දඹුල්ල පොලිසිය මගින් අල්ලස් හා දූෂණ මර්දන කොට්ඨාසයට භාරදී ඇත. සිද්ධිය පිළිබඳ පරීක්ෂණ අවසන් නැති බව අල්ලස් හා දූෂණ කොමිසම අධිකරණයට දන්වා සිටියේය.අල්ලස් හා දූෂණ කොමිසමේ රංජිත් බණ්ඩාර මහතා පැමිණිල්ල මෙහෙය වූ අතර සැකකරු වෙනුවෙන් නීතිඥ චන්දන එදිරිසිංහ මහතා සමඟ නීතිඥ ශාන්ත හේරත් මහතා පෙනී සිටියහ.සිද්ධියේ වැඩිදුර විභාගය ප්‍රධාන මහේස්ත්‍රාත්වරිය විසින් ජූනි මස 10 වැනිදාට නියම කරන ලදි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031715</link>
    <topic>වැඩි මිලට සහල් විකුණූකඩ හිමියන් 3කට දඩ</topic>
    <author>සිරන්ජනි කුමාරි</author>
    <content>පාලන මිලට වඩා වැඩි මිලට සහල් විකිණීමේ චෝදනාවකට අධිකරණය හමුවේ වරද පිළිගත් වෙළෙඳ සල් හිමියන් තිදෙනකුට රුපියල් 27000ක දඩ මුදලක් මාලිගාකන්ද ප්‍රධාන මහේස්ත්‍රාත් එල්. එච්. ප්‍රියන්ත මහතා නියම කෙළේය.මෙම වෙළෙඳ සල් හිමියන් විසින් රතු නාඩු සහල් කිලෝවක් රුපියල් 90කට පාරිභෝගිකයන් වෙත අලෙවි කොට තිබේ.එහෙත් දැනට වෙළඳ පොළේ නාඩු සහල් කිලෝවක් රුපියල් 60/- කට අලෙවි කරන ලෙසට රජය මඟින් පාලන මිලක් නියම කොට තිබෙන බවට අධිකරණයෙන් කරුණු අනාවරණය විය.මෙහිදී වෙළෙඳ සල් හිමියන් වෙනුවෙන් අධිකරණය හමුවේ කරුණු දැක්වූ නීතිඥ සී. කේ. සූරියආරච්චි මහතා පවසා සිටියේ රජය සහල් සඳහා උපරිම සිල්ලර මිලක් නියම කොට තිබුණත් තොග වෙළෙඳුන් සඳහා උපරිම තොග මිලක් නියම නොකිරීම හා එය පාලනය නොකිරීම නිසා මේ ගැටලුව පැන නැඟෙන බවයි.කෙසේවෙතත් අදාළ චෝදනාවට අධිකරණය හමුවේ වෙළෙඳසල් හිමියන් වරද පිළිගන්නා බවට ද නීතිඥවරයා පැවැසීය.අදාළ කරුණු සලකා බැලූ මහේස්ත්‍රාත්වරයා එක් වෙළෙඳ සල් හිමියකට රුපියල් 9000ක් බැඟින් තිදෙනාට රුපියල් 27000ක දඩයක් නියම කෙළේය.නව පාරිභෝගික පනත යටතේ පාරිභෝගික අධිකාරිය වෙළෙඳ සල් හිමියන්ට එරෙහිව නඩු පවරා තිබිණ.වැල්ලවත්ත ප්‍රදේශයේ වෙළෙඳ සල් තුනකට මෙසේ දඩ නියම විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031716</link>
    <topic>සිසුවියන් අනතුරට ලක් කළරියැදුරකු දඩකා වන්දි ගෙවයි</topic>
    <author>රක්ෂණ ශ්‍රියන්ත</author>
    <content>තමන්ගේ මෝටර් රථයේ පාසල් ශිෂ්‍යාවක් ගැටී අනතුරු සිදුවීම සම්බන්ධ වරද පිළිගත් පුද්ගලයෙකුට කඩුවෙල මහේස්ත්‍රාත් සුජාතා අලහප්පෙරුම මහත්මිය විසින් රුපියල් හාරදහසක දඩයකුත්, අනතුරට මුහුණ පෑ ශිෂ්‍යාවට රුපියල් විසි දහසක වන්දි මුදලකුත් ගෙවන ලෙසටද ඊයේ (16) නියෝග කරනු ලැබුවාය.නාගහමුල්ල ප්‍රදේශයේ පදිංචි හය වසර පාසල් ශිෂ්‍යාවක මෙසේ අනතුරට පත්වී ඇති අතර, ඇය අනතුරට පත්වූ අවස්ථාවේම චූදිත තලවතුගොඩ නිලන්ත මෙන්ඩිස් විසින් ඇය සිය මෝටර් රථයෙන්ම ගෙන ගොස් රෝහල් ගත කර ඇති අතර රුපියල් දස දහසක් හා රෝහල් ගාස්තුද ශිෂ්‍යාවට ගෙවා ඇතැයි ප්‍රකාශ විණි.වන්දි වශයෙන් ලැබුණු රුපියල් විසි දහසක මුදල එම ශිෂ්‍යාවගේ නමින් බැංකුවක තැන්පත් කර එම ගිණුම් පොත පොලිසියට පෙන්වන ලෙස ශිෂ්‍යාවගේ දෙමව්පියන්ට විනිසුරුතුමිය නියෝග කළාය.මේ පැමිණිල්ල සහකාර පොලිස් අධිකාරි පී. ආර්. පී. සේනානායක මහතාගේ අධීක්ෂණය මත තලංගම පොලිස් ස්ථානාධිපති රංජිත් දසනායක මහතාගේ උපදෙස් පරිදි රථවාහන ස්ථානාධිපති වසන්ත ජයරත්න හා පොලිස් සැරයන් (56737) මංජුල රාජපක්ෂ මහතුන් විසින් මෙහෙයවන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=n10031717</link>
    <topic>දෙවරක් පීලි පැන්න දුම්රියයළි ආපදා රථයක ගැටිලා</topic>
    <author>ශීලා උඩුවර සමන්ති වීරසේකර හා සංජය මතුරට</author>
    <content>පීලි පැන තිබූ දුම්රිය මැදිරි තුනක් යළි පීලිගත කළ පසු ආපදා රථයක නැවත ගැටීමෙන් මැදිරි 4ක් පීළි පැන තිබේ. සිද්ධියෙන් දුම්රිය සේවකයෝ 14 දෙනෙක් තුවාල ලැබූහ.බදුල්ලෙන් පසුගිය 15 වැනි දින අලුයම 5.45 ට කොළඹ බලා පිටත් වූ දුම්රිය සවස 2.05 ට පමණ පේරාදෙණිය හා පිළිමතලාව අතර ධාවනය කරමින් තිබියදී මැදිරි තුනක් පැනීම නිසා මාර්ගය අවහිර විය.කොළඹින් ගිය ආපදා රථය සමග ගිය සේවකයන් නැවත දුම්රිය මැදිරි පීලි ගත කර තිබේ.නැවත පීලිගත කළ එම දුම්රිය කඩුගන්නාව දුම්රිය පොළේ නවතා තිබියදී එහි තිරිංග බුරුල් වී මැදිරි 4 ක් කිලෝ මීටර් 2ක් පමණ දුරක් මහනුවර දෙසට ඇදී ගොස් තවත් භාණ්ඩ ප්‍රවාහනය කරන දුම්රියක ගැටී මැදිරි 4ක් පීළි පැන තිබේ.කඩුගන්නාව හේනාවල ප්‍රදේශයේදී ඊයේ (16) අලුයම 3 ට පමණ සිදුවූ මෙම අනතුරෙන් තුවාල ලැබූවන් කඩුගන්නාව රෝහලට ඇතුළු කැර ඇත.කඩුගන්නාව දුම්රියපොළේ සිට ඇදී ගිය මැදිරි ගැටී ඇත්තේ, පෙරේදා (15) පස්වරුවේ උඩරට මැණිකේ දුම්රිය පීලිපැනීම හේතුවෙන් අබලන්වූ නානුඔය පාලම අසල රේල් පීලි යථාතත්ත්වයට පත්කිරීම සඳහා අවශ්‍ය බඩු රැගෙන ආ භාණ්ඩ දුම්රියේය.මේ හේතුවෙන් පේරාදෙණිය - කඩුගන්නාව මාර්ගයේ දුම්රිය ගමනා ගමනය මුළුමනින්ම අඩාල වී ඇති අතර කොළඹ - කඩුගන්නාව සහ මහනුවර - බදුල්ල දුම්රිය සේවා ක්‍රියාත්මක වන බව කඩුගන්නාව දුම්රිය ස්ථානාධිපතිවරයා පැවැසීය.මේ දුම්රිය පීලි පැනීම නිසා කොළඹ මහනුවර නගරාන්තර කොළඹ - බදුල්ල ශීඝ්‍රගාමි හා තැපැල් දුම්රියන් කිසිවක් ඊයේත් ධාවනය නොවීය.අනිකුත් දුම්රියන් කඩුගන්නාව දක්වා පමණක් ධාවනය කෙරෙන බව දුම්රිය පාලක මැදිරිය කීය.දුම්රිය මාර්ගය යථා තත්ත්වයට පත් කිරීමේ කටයුතු පෙරේදා සිටම අරඹා ඇති අතර අද දුම්රිය ධාවනය සාමාන්‍ය ලෙස සිදුකළ හැකි බව පාලක මැදිරිය කීය.මේ පිළිබඳව මූලික පරීක්ෂණයක් ආරම්භ කර ඇතැයි දුම්රිය වානිජ අධිකාරි විජය සමරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003171</link>
    <topic>‘මහින්ද චින්තනය’ සාර්ථක කර ගැනීමට වත්මන් ව්‍යවස්ථාව බාධාවක් වෙලා</topic>
    <author>මල්වාන සමූහ මහානාම විතානගේ, දෙල්ගොඩ සමූහ සුදත් පුබුදු කීර්ති</author>
    <content>ජනපති මහින්ද රාජපක්ෂ මහතාගේ ‘මහින්ද චින්තන’ වැඩපිළිවෙළේ ඉදිරි දැක්ම සාර්ථකව ක්‍රියාත්මක කිරීමට දැනට පවතින ආණ්ඩුක්‍රම ව්‍යවස්ථාව බලවත් බාධාවක් වී තිබෙනවා. එබැවින් එය වහාම සංශෝධනය කළයුතුයි. ජාතිය ගොඩනැගීමේ ඇමැති ජගත් පුෂ්පකුමාර මහතා පැවැසීය.ඇමැතිවරයා එසේ පැවසුවේ පසුගියදා සියඹලාපේ හන්දියේදී ගම්පහ දිස්ත්‍රික් එජනිස සන්ධාන කණ්ඩායමේ නායක හා ජනපති ජ්‍යෙෂ්ඨ උපදේශක බැසිල් රාජපක්ෂ මහතාගේ බියගම ප්‍රධාන මැතිවරණ මෙහෙයුම් කාර්යාලය විවෘත කිරීමේ උත්සවය අමතමිනි.කාර්යාලය විවෘත කිරීම බැසිල් රාජපක්ෂ මහතාගේ බිරිය වන නීතිඥ පුෂ්පා රාජපක්ෂ මහත්මිය අතින් සිදු විය.ඇමැතිවරයා මෙසේ ද කීය.“මහින්ද චින්තන” වැඩපිළිවෙළේ ඉදිරි දැක්ම මඟින් මේ පුංචි සුන්දර දිවයින ආසියාවේ දියුණුම රට බවට පත් කිරීම ජනපතිතුමාගේ අරමුණ වෙනවා. ඒ සඳහා එතුමාට පාක්ෂපාති ශක්තිමත් රජයක් අවශ්‍ය වෙනවා.ඒකයි එතුමා ජනතාවට කීවේ වත්මන් රජයම නැවත බලයට පත් කරන්නට කියලා. ඉතින් මේ වැඩපිළිවෙළේ ඉදිරි දැක්ම යටතේ නව ආදායම් මාර්ග ඇති කරනවා.රැකියා වැඩි වැඩියෙන් උත්පාදනය කරනවා. කාන්තාවන් සඳහා ස්වයං රැකියා මාර්ග බිහි කරනවා. මේ ආකාරයට සෑම පවුලක්ම අගහිඟයකින් තොර සමෘද්ධි පවුලක් බවට පත් කිරීමට පියවර ගන්නවා.මේ කුරීරු යුද්ධයට ජනපතිතුමා සාර්ථකව මුහුණ දෙන විට එම යුද්ධය නතර කර දැමීමට විදේශ බලපෑම් ආවා.ඒ අවස්ථාවේදී එම රටවලට ගිහින් කැරුණු පැහැදිලි කර දී ඔවුන්ගේ සහාය ද ලබා ගැනීමට කටයුතු කෙළේ බැසිල් රාජපක්ෂ මහතායි. ඒ නිසා එතුමා ජාත්‍යන්තර මට්ටමේ නායකයෙක් ද වෙනවා. ඉතින් එවැනි නායකයෙක් ගම්පහට ලැබීම ගම්පහ ජනතාවගේ වාසනාවක්.ජනපති ජ්‍යෙෂ්ඨ උපදේශක බැසිල් රාජපක්ෂ මහතාගේ බිරිය වන පුෂ්පා රාජපක්ෂ මහත්මිය - මේ රටේ කාන්තාවන්ට නිසි තැන ලබාදීමට ජනපතිතුමා පියවර ගෙන තිබෙනවා.ඒ අනුව පසුගිය පළාත් සභා මැතිවරණවලට අප පක්ෂයේ කාන්තා නියෝජනය වැඩි කළා. එයින් සියයට අනූවක්ම පළාත් සභාවට පත් වුණා. එය කාන්තාවන් ලැබූ ජයග්‍රහණයක් වෙනවා.මේ මහා මැතිවරණයටත් කාන්තාවන් දේශපාලනයෙන් තොරව ක්‍රීඩිකාවන්, කලාකාරීයන් හා වෙනත් ක්ෂේත්‍රවල කාන්තාවන් වශයෙන් ජනපතිතුමා ඉදිරිපත් කර තිබෙනවා. ඒ නිසා මේ රජය රැක ගැනීමට කාන්තාවන් කටයුතු කරන්නට ඕනෑ.බියගම ශ්‍රීලනිප ප්‍රධාන සංවිධායක හිටපු පාර්ලිමේන්තු මන්ත්‍රී හා මන්ත්‍රීධූර අපේක්ෂක ඩුලිප් විජේසේකර මහතා - මෙතෙක් කාලයක් ආණ්ඩු පක්ෂයේ මන්ත්‍රීවරයකු බියගමින් පත් නොවීමෙන් රජයෙන් ලැබෙන ප්‍රතිපාදන අඩුවෙන්ම ලැබුණේ බියගමටයි.මේ බව දැන් වටහා ගෙන තිබෙන බියගම ජනතාව මෙවර තමා පාර්ලිමේන්තුවට යවා බියගමට නවෝදයක් උදාකර ගැනීමට කටයුතු කරන බවට තමාට විශ්වාසයි.නැගෙනහිර පළාතේ ප්‍රධාන සංඝනායක කිරිඳිවැල සෝමරතන නාහිමියෝද, බියගම තෛ‍්‍රයි නිකායක භික්ෂූ පෙරමුණේ ලේකාධිකාරී බෙලිගල අමරසිරි හිමියෝද, බස්නාහිර පළාත් සභා මන්ත්‍රී ගුණසිරි ජයනාත් සීමාසහිත බියගම විවිධ සේවා සමූපකාර සමිතියේ හිටපු සභාපති අයිවන් ඩික්සන් මෙන්ඩිස් හා බියගම ප්‍රාදේශීය සභා මන්ත්‍රී ඩබ්ලිව්. එම්. නිශාන්ත මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003172</link>
    <topic>ජා ඇළ ඩෙංගු මර්දන වැඩසටහන් සාර්ථකයි</topic>
    <author>ජා ඇළ සමූහ</author>
    <content>ජා ඇළ නගර සභාවේ කොට්ඨාස නවයේම ඩෙංගු මර්දන වැඩ පිළිවෙළ සාර්ථකව ක්‍රියාත්මක වීම නිසා මේ වසරේදී ඩෙංගු රෝගීන් සංඛ්‍යාව පහළ බැස ඇත.ජා ඇළ නාගරික මන්ත්‍රීවරුන්ගෙන් සභාපති උපාලි අරඹවත්ත මහතාගේ මැදිහත්වීම යටතේ නගර සභා කම්කරුවන්, පෙර පාසල් මවුපියන් හා නිතර පැවැති ශ්‍රමදාන මගින් නගරය මනා පිරිසුදු තත්ත්වයකින් පවත්වාගෙන ඒමත් කොම්පෝස්ට් බැරල් වැඩසටහන් නගරයේ කුණු කසල එක තැන පල්වෙන්ට නොහැරීමත් නිසා ඩෙංගු මර්දන වැඩසටහන ක්‍රමවත්ව ක්‍රියාත්මක වූ බව මහජන සෞඛ්‍ය පරීක්ෂක ඩී. ඇන්. ඇස්. රාජපක්ෂ මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003173</link>
    <topic>සාක්කි නොමැතිකමින් විත්තිකරුට නිදහස</topic>
    <author>මීගමුව විශේෂ : එච්.ප්‍රනාන්දු</author>
    <content>හැටඑක් හැවිරිදි කාන්තාවකගේ උදරය මේස පිහියකින් කපා මරා දමන ලදැයි චෝදනා ලැබ සිටි විත්තිකරුවකුට එරෙහිව තිබූ චෝදනාව ඔප්පු කිරීමට තරම් ප්‍රමාණවත් සාක්කි නොමැතිවීම සැලකිල්ලට ගත් මීගමුව මහාධිකරණ විනිසුරු ශිරාන් ගුණරත්න මහතා එකී විත්තිකරු නිදොස් කොට නිදහස් කළේය.නිදොස් කර නිදහස් කරන ලද්දේ ජාඇළ පොලිස් බල ප්‍රදේශයට අයත් බෝධිරාජ මාවතේ පදිංචි ආර්. රපියෙල් ඇක්මන් නොහොත් බීරිබාස් (65) නමැත්තෙකි.2000 ඔක්තෝබර් මස 14 වැනි දිනදී ජාඇළ බෝධිරාජ මාවතේ පදිංචිව සිටි ජේ. නන්තාවතී මුණවීර (61) මරා දමන ලද්දේ යැයි විත්තිකරු මේ නඩුවෙන් චෝදනා ලැබ සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003174</link>
    <topic>දොඩන්ගොඩ - හර්මන් ජනපද වැසියෝවතුර නොමැතිකමින් අපා දුක් විඳීති</topic>
    <author>කටුකුරුන්ද සමූහකපිල කුලසිංහ</author>
    <content>කළුතර දොඩන්ගොඩ ප්‍රාදේශීය ලේකම් කොට්ඨාසයට අයත් හර්මන් ජනපදයේ ජනතාව උග්‍ර ජල හිඟයකින් පීඩා විඳිති.මේ තත්ත්වය නිසා නිවාස දහසක පමණ හාර දහසකට අධික පිරිසක් තම අවශ්‍යතා ඉටු කර ගැනීමට නොහැකිව බලවත් අපහසුතාවකට පත්ව ඇත. කඳුකර භූ®මි ප්‍රදේශයක පිහිටි මේ ගම්මානය දේශපාලනඥයන්ගේ නෙත ගැටෙන්නේ් ඡන්ද කාලවලදී පමණක් බවත් තම මූලික අවශ්‍යාව පිළිබඳව කිසිවකු අවධානය යොමු නොකරන බවත් ඔව්හු පවසති.මේ හේතුවෙන් නිවාස රැසක ජනතාව ප්‍රදේශය හැර දමා ගොස් ඇති අතර ගම්මානයේ ඈත කෙළවරක පිහිටි කුඩා ළිඳකින් දැඩි වෙහෙසක් දරා ලබා ගන්නා ජලය ස්වල්පයකින් සියලු කටයුතු කර ගැනීමට ඔවුන්ට සිදුව ඇත. බවුසර මඟින් ජලය ලබා දීමේ ක්‍රමයක් මීට ඉහතදී ලබා දී තිබුණද මේ වන විට එයද අක්‍රියවී ඇත.මේ සම්බන්ධයෙන් අදහස් දැක්වූ ග්‍රාම සංවර්ධන සමිතියේ සභාපති එම්. ඩී. ගුණරත්න මහතා.1998 වසරේ ඉදලා මේ දක්වා මේ සම්බන්ධයෙන් අපිට පුළුවන් හැම දේම කළා. සියලු ආයතනවලට දැනුම් දුන්නා. සියලු දේශපාලනඥයන්ට දැනුම් දුන්නා.කිසිම සහනයක් නැහැ. මේ මිනිස්සු වතුර නැතිව අපා දුකක් විඳිනවා.ග්‍රාම සංවර්ධන සමිතියේ ලේකම්, ඒ. ඩබ්ලිව්. ආර්. පී. විමලදාස මහතා.-මේ ප්‍රදේශයට වතුර දීම සඳහා කෙත්හේන ජල පවිත්‍රාගාරය දක්වා පොම්ප සවිකරලා තියෙනවා. අවශ්‍ය සියලු උපකරණ සවිකළා. විශාල වතුර ටැංකි ඉදිකරලා තියෙනවා. ඒත් වතුර නැහැ. ජල සම්පාදන මණ්ඩලේ කියනවා ඒ අයට කිසිවෙක් මුදල් ලබාදී නැහැ කියලා.පහුගිය කාලෙ වතුර බවුසර් මගින් ජලය බෙදා ගෙන ගියා. මේ වන විට එක බවුසරයකින් ජලය ටිකක් දෙනවා.මේ වතුර ටික බොන්න තියා ගන්නවා. පොඩි ළමයි ඉන්න ගෙවල් වලට වතුර කොපමණ ඕනද? සමහර ගෙවල්වල ඉඳුල් භාජන හෝදා ගන්න බැරිව ගොඩ ගැහිලා. සබන් වතුරෙන් තමයි වළං ;හීදන්නෙ. ඒකටත් කළගෙඩි අරගෙන ඈත ළිඳකට යනවා මිනිස්සු.මේ තත්ත්වය පිළිබඳව බලධාරීන් අවධානය යොමු කරන්න ඕනා.අපි බැරිම තැන ජනාධිපති තුමන්ටත් මේ පිළිබඳව දැනුම් දුන්නා. කඩිනම් විසඳුමක් ලබා දෙයි කිලයා අපි විශ්වාසයෙන් ඉන්නවා.ජල හිඟයෙන් අසීමිත ලෙස පීඩා විඳින හර්මන් වත්ත ජනපද වාසීන්ගේ ගැටලුවට බලධාරීන් තම අවධානය යොමු කළ යුතුව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003175</link>
    <topic>හොරණ සිරිසේන ප්‍රේමලාල්ට උපහාර</topic>
    <author>බුලත්සිංහල විශේෂ – මිල්ටන් ධර්මසිංහහොරණ මධ්‍යම සමූහ සුනන්දා ගොරොග්ගොඩ</author>
    <content>හොරණ සිරිසේන ප්‍රේමලාල් නම් වූ ශ්‍රේෂ්ඨ නාට්‍ය රචකයා හා ගීත රචකයාට පසුගිය වසර පනහක පමණ කාලයක් තිස්සේ ජනතාවට ඉදිරිපත් කළ නාට්‍ය නිර්මාණ හා ගී රචනා බොහොමයක්ම ජනතාවගේ හදවත් සමග බැඳී පැවැති බව රංග කලාව පිළිබඳ බාහිර කථිකාචාර්ය විජේරත්න පතිරාජ මහතා පැවසීය.නාට්‍ය රචක හා ගීත රචක හොරණ සිරිසේන ප්‍රේමලාල් මහතාට අසූ වසරක් පිරීම නිමිත්තෙන් ඒ මහතාගේ කලා දිවිය අගැයීම සඳහා නොබෝදා හොරණ නගර ශාලාවේදී පැවැති සිරිසර හරසර ප්‍රණාම උලෙළේදී ආරාධිත දේශනය පවත්වමින් පතිරාජ මහතා එසේ කීය. ඒ මහතා මෙසේද කීය.1960 දශකයේ පොරමඩුල්ල මහා විද්‍යාලයේ අස්ස ගුඩුං ළමා නාට්‍ය මගින් ජයලත් මනෝරත්න, වැනි පාසල් සිසුන් ශ්‍රේෂ්ඨ කලා ශිල්පීන් බවට පත්වී සිටිනවා. ගෝවින්න මහා විද්‍යාලයෙන් ඉදිරිපත් කළ ‘චන්ද්‍රිකා නාඩගම’ ඔහුගේ ප්‍රථම නාට්‍ය නිර්මාණයක්. එය සම්මානනීය නාට්‍යයක් බවට පත් වුණා.ඔහු විසින් ඉදිරිපත් කළ ‘සුදු ආතා’ ‘ගිරි දිවයින’ වැනි නාට්‍ය සමස්ත ලංකා මට්ටමින් ප්‍රථම ස්ථානය ලබා ගනිමින් ඔහුගේ නාට්‍ය පාසල් ළමා නාට්‍ය ඉතිහාසයට එක්වුණා. 1984 දී අබුද්දස්ස කෝලම, ඉදිරිපත් කළා.එහිදී ජාතික තරුණ සේවා සභා යොවුන් නාට්‍ය උලෙළේදී සම්මාන හතක් දිනා ගත්තා. 1988 දී ‘රාජ කපුරු’ නාට්‍යය ‘සූර්ය ග්‍රහණය” ‘රජගහේ නාඩගම’ නමැති නාට්‍ය ශ්‍රී ලංකාවේ රසිකයින් අතර අමතක නොවන ලෙස ලියැවුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003176</link>
    <topic>අනේ! මගේ පුතේ උඹ බුදු වෙලාමගේ හිතේ ඇවිළෙන දුක නිවපන්</topic>
    <author>අනුරාධපුර අධිකරණ උපාලි තිලකරත්න, නාච්චාදූව සමූහ අමිල ප්‍රභාත් වනසිංහ, අනුරාධපුර සමූහ අශෝක සේනාරත්න සහ හිෙඳීගම සමූහ චිත්‍රරත්න කළුආරච්චි</author>
    <content>ඔහු සමඟ ගමන් කළ මිතුරා මහේෂ් මධුරංග බරපතල තුවාල සහිතව අනුරාධපුර රෝහලේ ප්‍රතිකාර ලබයි.සරංග පියුමාල් සහ මහේෂ් මධුරංග අනුරාධපුර නිවන්තක චේතිය විදුහලේ හයවැනි වසරේ ඉගෙනුම ලබති.අප ඊයේ උදේ එහි යන විට ප්‍රදේශවාසීහු විශාල පිරිසක් තිළිණ සරංග පියුමාල්ගේ නිවෙසට පැමිණ සිටින දක්නට ලැබිණි.අනේ මගේ රත්තරං පුතා මට නැතිවුණා.තිළිණගේ මව විලාප දුන්නේ රැස්ව සිටි අය කම්මුලේ අතතබාගෙන බලාසිටියදී ය.පාසල් යාමට පෙර තිලින අම්මටත් අප්පච්චිටත් වැඳලා යාම අමතක නොවන පුරුද්දකි.“මගේ රත්තරං පුතා මට වැඳලා මගේ අම්මට බුදු සරණයි කියා ඉස්කෝලේ ගියේ. මගේ රත්තං පුතේ උඹ බුදු වෙලා මේ අම්මගේ හිතේ ඇවිලෙන ගින්දර නිවාපං පුතේ. පි‍්‍රයමාල්ගේ මව වන ආර්. ඩී. පි‍්‍රයංගිකා හඬා වැටෙමින් විලාප දුන්නාය.මගේ පුතා කූඹියෙකුටවත් හානියක් කරන්නේ නැහැ. සතෙක් දැක්කොත් අනේ පවු අම්මේ කියල දුක්වෙනවා. මල්ලිගෙ උපන් දිනේ සමරන්න හවස පන්සලට යන්න හිතාගෙන තමයි පුතා ඉස්කෝලේ ඇරිලා යාළුවත් එක්ක ආවේ. යාලුවෝ දෙන්නා කරෙත් අත්දාගෙන තමයි පාර පැන්නේ. පාර අයිනේ සිටි මගේ දරුවන්ව හප්පවාගෙන බස් එක ගියේ මහත්තයෝ.ඕ කඳුළු අතරින් කීවාට.පාස් වෙන්න එක ලකුණක් අඩු වුණ නිසා මගේ පුතා කීවා අප්පච්චි මම සාමාන්‍ය පෙළ විභාගය ඉහළින්ම පාස් වෙනවා කියලා.අප්පච්චි අසනීප වෙච්ච වෙලාවේ මගෙ රත්තරං පුතා කීවේ අපි ඔක්කොම එකට මැරෙමු කියලා අද මගේ පුතා අපි ඔක්කොම තනිකරලා පුතා තනියම ඒ ගමන ගියාකියමින් තිළිනගේ මව කීවාය.තව මාස දෙකකින් පුතාගේ උපන් දිනය. ඒකට ඩෙනිම් කලිසමක් අරගෙන දෙන්න කියලා කීවා. පසුගිය දවස් කිහිපයේම බෝධි පූජා තිබ්බා. ඒ දවස්වල පුතාල දෙන්නම හවසට මල්, පහන් පූජා කරලා බෝධි පූජාවට ඉන්නේ.මුළු ගමම කම්පා කරමින් තිළිණ අවසන් ගමන් ගියේ අනුරාධපුර නිවන්තකචේතිය මහ විද්‍යාලයේ හය වැනි ශ්‍රේණියේ ඊ පංතියේ ඉගෙනුම ලැබූ තිලින සහ මහේෂ් ඉගෙනුමට ඉතා දක්ෂය.දහම් පාසලේද ගුණ ගරුක දරුවන් දෙදෙනෙක් වශයෙන් තිලිනත් මහේෂුත් සිටින බව දහම් පාසලේ ප්‍රධානාචාර්ය පී. බී.සෝමාවතී මහත්මිය සඳහන් කළාය.අනුරාධපුර සිට තුනුක්කායි දක්වා ධාවනය වෙමින් තිබූ පෞද්ගලික බස් රථයකට සදමල්ගම දී තිලින සහ මහේෂ් හැපී ඇත්තේ පෙරේදා (15) සවස 2.30 ට පමණය.දෙමව්පියන්ට බුදුසරණයි කියන දෙමව්පියන්ගේ හිත සනසන මෙවැනි දරුවන් මේ සමාජයේ ඉන්නේ ඉතා අතලොස්සකි. එයින් එක් අයෙකි තිලින.මුළු සමාජයම කම්පා කරමින් තිලින අවසන් ගමන් ගියත් එවැනි සිදුවීමක් මින් මතු නොවන්නට සමස්ත රියැදුරන්ම වගබලා ගත යුතුය. තිලිනගේ සහ මහේෂ්ගේ අම්මාවරුන්ගේ ඇස් වලින් ඇද හැලෙන කඳුළු වෙනත් අම්මා කෙනෙකුට නොවේ වායි අපි ද පතමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=r1003177</link>
    <topic>දැඩි සත්කාර ඒකකයේ ප්‍රතිකාර ලබන තරුණයෙක් ශරීර කොටස් පරිත්‍යාග කරයි</topic>
    <author>රත්නපුර දිසා විශේෂ - එස්. ඒ. එල්. නිරෝෂන ඇඹිලිපිටිය විශේෂ - සිරිල් ජයවීර</author>
    <content>මොළේ මියයෑම නිසා හදවත පමණක් ක්‍රියාත්මකව සිටි 29 හැවිරිදි තරුණයකුගේ වකුගඩු දෙක, ඇස් ඇතුළු ශරීර කොටස් දන්දීමට එම අවයව ඉවත්කිරීමේ ශල්‍යකර්මයක් ඇඹිලිපිටිය මූලික රෝහලේ දී සිදු කෙරුණි.තරුණයාගේ ඥාතීන් මේ පරිත්‍යාගයට කැමැත්ත පළකිරීම උතුම් ආදර්ශයක් බව වෛද්‍ය හරේෂ් ධම්මික සේනාරත්න මහතා කීවේය.මොළේ මියගිය පුලස්ති ඉඳුනිල් නම් තරුණයාගේ එසේ ශරීර කොටස් ඉවත් කෙරේ.එම ශරීර කොටස් අවශ්‍යතා ඇති රෝගීන්ට බද්ධ කෙරේ. තරණයාගෙන් ඉවත් කර ගත් වකුගඩු දෙක කඩිනමින් රෝගීන් දෙදෙනෙකුට බද්ධ කිරීමට නියමිතව තිබුණි.ත්‍රීරෝද රථයකින් වැටීමෙන් පසු මේ තරුණයාගේ මොළය මියගිය බව වෛද්‍ය පරීක්‍ෂණවලදී හෙළි වී තිබුණි. ඔහුගේ හදවත ක්‍රියාත්මක වෙමින් තිබුණි. යන්ත්‍ර ආධාරයෙන්හා වෛද්‍ය ප්‍රතිකාර ලබාදෙමින් හදවත ක්‍රියාත්මක කළේ ය. වෛද්‍යවරුන් පවතින තත්ත්වය පිළිබඳ රෝගියාගේ මව පියා සහ බිරියට පැහැදිලි කර දුන්නේ ය.තරුණයා මරණාසන්න බැවින් හෘදය පමණක් ක්‍රියාත්මක වුණද එයද කොයි මොහොතේ හෝ අක්‍රියවන හේතුවෙන් ඥාතීහු ඔහුගේ අවයව දන්දීමට කැමැත්ත පළ කළහ.ඒ අනුව වෛද්‍ය හරේෂ් ධම්මික සේනාරත්න මහතා මේ අවස්ථාව සම්බන්ධීකරණය කළේ ය. රෝහල් කීපයක වෛද්‍යවරුන් එක්ව මේ තරුණයාගේ ශරීර කොටස් ඉවත් කැරිණි.ඇඹිලිපිටිය මූලික රෝහලේ වෛද්‍ය සමිත තිලකරත්න මෙනෙවිය රෝගියාගේ හෘදය වස්තුව ක්‍රියාකාරිව පවත්වා ගැනීමට මහත් වෙහෙසක් ගත්තාය.රෝහලේ සෙසු කාර්ය මණ්ඩලයද ඊට දායක විය.මෙසේ ශරීර කොටස් පරිත්‍යාගය උතුම් පින්කමක් ලෙස හැඳින්වූ වෛද්‍ය හරේෂ් ධම්මික මහතා එය ආදර්ශයක් වන්නේ නම් තවත් බොහෝ රෝගීන් ජීවත් කළ හැකි බවද පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003171</link>
    <topic>ශි‍්‍රයානි කුලවංශ මලල ක්‍රීඩා සංගමයේ උප සභාපති ධූරයට 12ක් සමඟ තරග වදී</topic>
    <author>පි‍්‍රන්ස් ගුණසේකර</author>
    <content>මලල ක්‍රීඩා පිටියෙන් සමුගත් රන් පදක්කම් ලාභී කෙටිදුර ධාවන සූරී ශි‍්‍රයානි කුලවංශ ශශ්‍රී ලංකා මලල ක්‍රීඩා සංගමයේ උප සභාපති ධූරයට තරග වැදීමට ඊයේ නාම යෝජනා භාර දුන්නාය.අන්තර්ජාතික ක්‍රීඩා තරගවලට සහභාගී වූ ක්‍රීඩිකාවක් මෑත කාලයේදී ක්‍රීඩා පරිපාලනයට එක්ව නොමැති බැවින් ශි‍්‍රයානි කුලවංශගේ මේ පියවර විශේෂත්වයකි.ශශ්‍රී ලංකා මලල ක්‍රීඩා සංගමයේ උප සභාපති තනතුරු 6 ක් ඇති අතර මේ තනතුරු කිහිපය සඳහා ශි‍්‍රයානි කුලවංශ සමග තවත් දොළොස් දෙනෙකු තරග වදිති. ශි‍්‍රයානි කුලවංශගේ නාමයෝජනා පත්‍රය කුරුණෑගල දිස්ත්‍රික් මලල ක්‍රීඩා සංගමය මගින් ඉදිරිපත් කර තිබේ.මලල ක්‍රීඩා සංගමයේ ඡන්ද විමසීම මාර්තු 30 වැනිදා පස්වරු 4.30 ට එම සංගම් මූලස්ථානයේදී පවැත්වීමට නියමිතය. ශශ්‍රීයානි කුලවංශ වසර 15 ක් මලල ක්‍රීඩා පිටියේ ජය කෙහෙළි නැංවූ අතර 1998 පොදු රාජ්‍ය මණ්ඩල ක්‍රීඩා උළෙලේදී මීටර් 110 කඩුලු පැනීමෙන් රිදී පදක්කමක් දිනා ගත්තාය.එමෙන්ම 1995 ආසියානු සූරතාවලියේදී රන් පදක්කමක්ද ඇය දිනාගත්තාය. ඔලිම්පික් තරගාවලි 2 ක් ආසියානු තරගාවලි 5 ක් හා දකුණු ආසියානු තරගාවලි 5ත් නියෝජනය කරමින් ශි‍්‍රයානි කුලවංශ ශශ්‍රී ලංකාවට කීර්තියක් ගෙන දුන්නාය.ශි‍්‍රයානි කුලවංශ සමඟ දැනට උප සභාපතිවරුන් ලෙස සිටින හයදෙනාද තරග කරන බැවින් ඡන්ද විමසීම තියුණු මුහුණුවරක් ගනු ඇත.උප සභාපති වරුන් වන කර්නල් සුදත් මඩුගල්ල, ජී. එල්. එස්. පෙරේරා, අනිල් වීරසිංහ, සුනිමල් රූපසිංහ, ටී. එම්. දේවේන්ද්‍ර, හා පි. එච්. ඩී. වෛද්‍යතිලක යන මහත්වරුන්ට අමතරව මුල්වරට මේ තනතුරු සඳහා තරගවදින එච්. ඩබ්ලිව්. නිමල්සිරි, කපිතාන් ශාමල් ප්‍රනාන්දු, වින්ග් කමාන්ඩර් දීපාල් මුණසිංහ, රංජිත් පෙරේරා, හා අබ්දුල් තෆාර් යන මහත්වරු ද නාමයෝජනා භාරදුන්හ.ශ්‍රී ලංකා මලල ක්‍රීඩා සංගමයේ සභාපති තනතුරට තෙවැනි වසරටත් මේජර් ජෙනරාල් පාලිත ප්‍රනාන්දු මහතා නිතරගයෙන් තේරී පත් වේ.එම තනතුරට ඉදිරිපත්වීම සඳහා ක්‍රීඩා අමාත්‍ය ගාමිණී ලොකුගේ මහතා විශේෂ අනුමැතියක් පාලිත ප්‍රනාන්දු මහතාට ලබාදී තිබේ. ලේකම් තනතුරට ප්‍රේමා පින්නවල භාණ්ඩාගාරික තනතුරට චන්දන ඒකනායක හා සටහන්කරු තනතුරට සමන් කුමාර යන මහත්වරු ද නිතරගයෙන් තේරී පත්වෙති.සමන් කුමාර මහතා මේ තනතුරට පත්වන්නේ 18 වැනි වරටය. පින්නවල මහතා තෙවැනි වරටත්, චන්දන ඒකනායක මහතා දෙවැනි වරටත් ලේකම් හා භාණ්ඩාගාරික තනතුරුවලට පත්වෙති.මෙවර ශශ්‍රී ලංකා මලල ක්‍රීඩා සංගමයේ නිලවරණයේ දී උප ලේකම් ධූරයට දැනට එම තනතුරේ සිටින යසරෝහණ සිල්වා හා පාලිත ජයතිලක යන මහත්වරු අතර සටනක් පවතී.එමෙන්ම නියෝජ්‍ය භාණ්ඩාගාරික තනතුර සඳහා දැනට එම ධූරයේ සිටින එච්. ඒ. යූ. උපාලි මහතා සමඟ ගාල්ලේ චද්‍ර කුමාර ජයසේකර මහතා තරග වැදීමට නාමයෝජනා භාරදී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003172</link>
    <topic>‘ශ්‍රී ලංකා එකමුතු සවාරිය’ අද පේදුරුතුඩුවෙන් ඇරැඹේ</topic>
    <author>වර්නන් ගුණසේකර</author>
    <content>‘තාරුණ්‍යයට හෙටක්’ සංවිධානය කරන ‘ශ්‍රී ලංකා එකමුතු සවාරිය’ පස්දින මහා පාපැදි තරගය අද (17) පෙරවරු 8.30 ට යාපනයේ පේදුරුතුඩුවෙන් ආරම්භ වේ.පේදුරුතුඩුවෙන් ඇරැඹෙන තරගය යාපනය නගර සීමාවට පැමිණ දොරේඅප්පා ක්‍රීඩාංගණය වටා ගොස් කොඩිකාමම් නගරයට පැමිණ ආපසු හැරී ක්‍රීඩාංගණයට පිවිසීමත් සමග තරගයේ පළමු අදියර අවසන් වේ. මෙහි දුර ප්‍රමාණය කිලෝ මීටර 80 කි.පසුදිනයේ (18) මේ රේසිං පාපැදි ක්‍රීඩකයෝ බස් රථ මගින් මැදවච්චියට පැමිණීමෙන් පසුව තරගයේ දෙවැනි අදියර ආරම්භ වේ. මැදවච්චියෙන් ඇරැඹෙන එදින තරගය අනුරාධපුර, දඹුල්ල, මාතලේ හරහා මහනුවරට පැමිණ අවසන් වේ.මාර්තු 19 වැනිදා මහනුවරින් ඇරැඹෙන තෙවැනි අදියර තරගය කොළඹ හරහා කළුතරට පැමිණ අවසන් වීමට නියමිතය.මාර්තු 20 වැනි දින කළුතරින් අරැඹෙන සිවුවැනි අදියර තරගය මාතරට පැමිණ අවසන් වන අතර පසුදින මාතරින් ඇරැඹෙන තරගයේ පස්වැනි හා අවසන් අදියර බෙලිඅත්ත හරහා තිස්සමහාරාමයට පැමිණ අවසන් වේ.‘ශ්‍රී ලංකා එකමුතු සවාරියේ’ අද සමාරම්භයට අමතරව යාපනය දිස්ත්‍රික්කයේ ජනතාව වෙනුවෙන් පාපැදි තරග 4 ක් යාපනයේ පැවැත්වීමට කටයුතු යොදා තිබේ.අවුරුදු 19 න් පහළ බාලක හා බාලිකාවන් වෙනුවෙන් පිළිවෙළින් කිලෝ මීටර 15 හා 10 වශයෙන් ද විවෘත පිරිමි (කි. මී. 35) හා කාන්තා (කි. මී. 15) වශයෙන් ද මේ තරග පැවැත්වේ.මීට අමතරව යාපනය දිස්ත්‍රික්කයේ පාපැදි ක්‍රීඩාව දියුුණු කිරීම හා එය ප්‍රචලිත කිරීම සඳහා උතුරු පළාත් ආණ්ඩුකාර මේජර් ජනරාල් ජී. ඒ. චන්ද්‍රසිරි මහතාගේ මග පෙන්වීම යටතේ විශේෂ වැඩසටහනක් ක්‍රියාත්මක කෙරෙන බව ජාතික මවුන්ටන් පාපැදි සංගමයේ සභාපති අමල් සූරියගේ මහතා ඊයේ යාපනයේ සිට ‘දිනමිණ’ට ප්‍රකාශ කර සිටියේය.පාපැදි ක්‍රීඩාව යාපනයේ පාසල් අතරට ගෙන යාම සඳහා යාපනය දිසාපති, උතුරු පළාත බාර නියෝජ්‍ය පොලිස්පති හා යාපනය නගරාධිපතිනියද ඉතාමත් කැපවීමකින් යුතුව තමාට සහය දෙන බවද සූරියගේ මහතා වැඩිදුරටත් කියා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003173</link>
    <topic>නෙළුව වොලිබෝල් සූරතාව දෙල්ලව එක්සත්ට</topic>
    <author>අකුරැස්සේ සමූහ තේජා විද්‍යාරූප</author>
    <content>නෙළුව ප්‍රාදේශීය ලේකම් කොට්ඨාසයේ අන්තර් ක්‍රීඩා සමාජ වොලිබෝල් තරගාවලියේදී ප්‍රතිවාදී කණ්ඩායම් අබිබවා මේ වසරේ පිරිමි වොලිබෝල් සූරතාව දිනා ගන්නා ලද්දේ දෙල්ලව එක්සත් ක්‍රීඩා සමාජය විසිනි.අනු සූරතාව වාරුකන්දෙණිය රන්සමනල ක්‍රීඩා සමාජයට හිමි විය.නෙළුව ක්‍රීඩා නිලධාරී බෝධි සඳරුවන් දහනායක මහතාගේ සංවිධානයෙන් නෙළුව මහජන ක්‍රීඩා පිටියේදී මේ තරගය පසුගියදා පැවැත්විණි.මෙහිදී කාන්තා වොලිබෝල් සූරතාව නෙළුව ජාතික පාසල් ක්‍රීඩා සමාජය දිනා ගත් අතර එහි අනු සූරතාව බටහිර බටුවන්ගල සුමිතුරු ක්‍රීඩා සමාජයට හිමි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003174</link>
    <topic> ‘හර්මන්ඩ් බර්ඩ්’ ක්‍රිකට් ඒදඩුවාවේ දී</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණියේ ‘හර්මන්ඩ් බර්ඩ්’ ක්‍රීඩා සාජය වාර්ෂිකව පවත්වනු ලබන සය සාමාජික සැහැල්ලු පන්දු ක්‍රිකට් තරගාවලිය 22 වැනි වරටත් මේ මස 20, 21 දිනවල උදේ 9.00 සිට ඒදඩුවාව ප්‍රාථමික විදුහල් ක්‍රීඩාංගනයේදී පැවැත්වීමට විදි විධාන යොදා තිබේ.මහනුවර දිස්ත්‍රික්කයේ ක්‍රීඩා සමාජ වලට හා ක්‍රීඩා කණ්ඩායම් වලට මේ සඳහා ඉදිරිපත් විය හැකි බව සංවිධායක කමිටුව පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003175</link>
    <topic>ඩෙයාර් ඩෙවිල්ස්ට ෂෙවාග් ජය ගෙනෙයි</topic>
    <author/>
    <content>විරේන්ද්‍ර ෂෙවාග්ගේ සුපිරි පිතිහරඹයෙන් දිල්ලි ඩෙයාර්ඩෙවිල්ස් පිලට කඩුලු 6ක ජයක් අත්විය. ෂේන් වෝන්ගේ නායකත්වයෙන් යුත් රාජස්තාන් රෝයල් සමඟ අහමදාබාද්හි පැවැති තරගයේදී ෂෙවාග් පන්දු 34කදී හතරේ පහර 8ක් හා හයේ පහර 5ක් සමඟ ලකුණු 75ක් ලබා ගත්තේය.රාජස්තාන් රෝයල් පිල ඕවර් 20 කදී කඩුලු 6කට ලකුණු 141ක් ලබාගත් අතර, දිල්ලි ඩෙයාර්ඩෙවිල්ස් පිල ඕවර් 17.1 කදී කඩුලු 4කට ජයග්‍රාහී ඉල්ලක්කය පසු කළේය.තරගයේදී දිල්ලි පිල වෙනුවෙන් ෆර්විස් මහරූෆ් පන්දු යවා ඕවර 4කදී ලකුණු 32කට කඩුල්ලක් දවා ගත්තේය. රාජස්තාන් රෝයල් පිලට ක්‍රීඩා කරන 27 හැවිරිදි අභිෂේක් ජුන්ජුවන්වලා නොදැවී ලකුණු 53ක් ලබාගත්තේය.ඔහු පසුගිය වසරේ කැරළිකාර ඉන්දීය ලීග් තරගාවලියට ඉදිරිපත්වූ අතර පසුව ඉන්දීය ක්‍රිකට් පාලක මණ්ඩලයෙන් ලැබුණු සමාවක් මත මේ තරගාවලියට එක්ව සිටී.රාජස්තාන් රෝයල් කඩුලු 6 කට ලකුණු 141 (20)-ග්‍රේම් ස්මිත් 18, නාමන් ඩ්ව් 24, අභිෂේක් ජුන්ජුවන්ලා නොදැවී 53, පරාස් ඩොග්රා 29 (මහරූෆ් 32/1, මිෂ්රා 34/1, නැනේස් 27/1)දිල්ලි ඩෙයාර්ඩෙවිල්ස් කඩුලු 4 කට ලකුණු 142 (17.1)-ෂෙවාග් 75, කාර්තික් නොදැවී 23 (මැස්කරන්හස් 31/2, වෝන් 22/1)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003176</link>
    <topic>ටැම්ගෝගෙන්ලෝක වාර්තාවක්</topic>
    <author>ඩෝහා (ඒ. එෆ්. පී)</author>
    <content>ප්‍රංශයේ ටෙඩී ටැම්ගෝ පිරිමි තුන්පිම්ම ඉසව්වේ මීටර 17.90ක් දුර පනිමින් නව ලෝක ගෘහස්ථ වාර්තාවක් පිහිටුවා තිබේ.ටැම්ගෝ මේ නව ලෝක වාර්තාව පිහිටුවූයේ කියුබානු ක්‍රීඩකයන් වන යොඅන්ඩ්‍රිස් බෙටන්සොස් (මීටර් 17.69) හා ආනි ඩේවිඩ් ගිරාට් (මීටර් 17.36) ක් පරාජය කරමිණි.20 හැවිරිදි ටැම්ගෝ විසින් මකාදමනු ලැබුවේ ස්වීඩනයේ ක්‍රිස්ටියන් ඔල්සන් (2004) හා කියුබාවේ ඇලීසර් උරුටියා (1997) මීටර් 17.83ක් දුර පනිමින් සමව තබා තිබූ වාර්තාවයි.තුන්පිම්ම (එලිමහන්) ලෝක වාර්තාව මීටර 18.29කි. බ්‍රිතාන්‍යයේ ජොනතන් එඩ්වර්ඩ්ස් ස්වීඩනයේ ගොතන්බර්ග්හි පැවැති 1995 ලෝක සූරතාවලියේදී එම වාර්තාව තබා තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003177</link>
    <topic>මොරටු විදුහල-ශ්‍රී සුමංගලක්‍රිකට් ගැටුම 19-20 දිනවල</topic>
    <author/>
    <content>නගර දෙකක බෞද්ධ පාසල් වන මොරටු මහා විදුහල හා පානදුර ශ්‍රී සුමංගල විදුහල අතර 57 වැනි මහා ක්‍රිකට් තරගය මේ මස 19, 20 දෙදින මොරටුව සොයිසා ක්‍රීඩාංගනයේදී පැවැත්වේ.විදුහල් දෙක අතර මේ දක්වා පවත්වා ඇති තරගවලදී මොරටු මහා විදුහල තරග 6 ක්ද ශ්‍රී සුමංගල විදුහල තරග 8 ක්ද ජය ලබා තිබේ.මොරටු මහා විදුහල අවසන් වතාවට මහා තරගයේදී ජය ලබා ඇත්තේ 1971 දී අනුර වීරසුරියගේ නායකත්වයෙනි. ශ්‍රී සුමංගල අවසන් වරට ජය ලබා ඇත්තේ 2007 ඉරේෂ් පුෂ්පකුමාර ගේ නායකත්වයෙනි.අනුරුද්ධක කල්හාරගේ නායකත්වය යටතේ මේ තරග වාරයේ මොරටු මහ විදුහල තරග 12 කට මුහුණ දී කළුතර විදුහල, මහනුවර සිල්වෙස්තර, රාජගිරිය, ජනාධිපති, කෑගල්ල සාන්ත මරියා, කොළඹ මහානාම, විදුහල්වලට එරෙහිව පූර්ණ ජය ලබා කොළඹ ශාන්ත ජෝශප් විදුහල හමුවේ පරාජය විය.ඉතිරි තරග වන මොරටුව ශාන්ත සෙබස්තියන්, ශාන්ත බෙනඩික්, කොළඹ ඩී. එස්. සේ්නානායක, කදාන ද මැසිනඩ්, පිලියන්දල මධ්‍ය මහා විදුහල, කොළඹ සහිරා ජය පරාජයෙන් තොරව අවසන් විය.මෙවර මොරටු විදුහලේ පිතිකරුවන් වන නායක අනුරුද්ධක කල්හාර (ලකුණු 564) උපනායක ජනිඳු දේවින්ද්‍ර මුදලිගේ ජනාධිපති විදුහලට එරෙහිව 118 ක් සමග (ලකුණු 622 ක්) සුදීප කැළුම් සිල්වෙස්ටර් විදුහලට එරෙහිව ලකුණු 110 ක් සමග (ලකුණු 537) ක්ද සංඛ රමේෂ් පිළියන්දල මධ්‍ය මහා විදුහලට එරෙහිව ලකුණු 113 හා රාජගිරිය ජනාධිපති විදුහලට එරෙහිව ලකුණු 162 ක් සමග (ලකුණු 608) ක් ද කඩුළු රකින ක්‍රීඩක අවිෂ්ක හර්ෂදේව සිල්වෙස්තර විදුහලට එරෙහිව ලකුණු 106 ක් සමග (ලකුණු 515) ක් ද පිතිකරු ලැයිස්තුව ශක්තිමත් කර තිබේ. සුජීව ලියනගේ (331)දඟ පන්දු යවන්නන් වන සංඛ රමේෂ් කඩුළු 31 ක්ද, ජනිදු දේවින්ද කඩුළු 30 ක්ද, සුදීප කැළුම් කඩුළු 38 ක්ද ලබා ගෙන පන්දුවෙන් දස්කම් දක්වා ඇත. මොරටු විදුහලේ පුහුණුකරු ලෙස ප්‍රසන්න දිසානායක මහතා ද ක්‍රිකට් භාර ආචාර්ය ලෙස නීල් උදයංග ගීගනගේ මහතාද කටයුතු කරයි.ශ්‍රී සුමංගල විද්‍යාලයීය ක්‍රිකට් පිල මේ තරග වාරයේදී ශ්‍රී ජයවර්ධනපුර, සිරි පියරතන සමඟ පූර්ණ ජයග්‍රහණ ලබා ඇත. කළුතර විද්‍යාලය, කෑගල්ල ශාන්ත සිල්වෙස්ටර්, ශාන්ත මේරි ශාන්ත තෝමස් රාජකීය විදුහල් අතර තරඟ ජය පැරදුමෙන් තොරව අවසන් විය. තරග හතරක් පරාජයට පත් වී ඇත.නායක චතුර නිලවීර ලකුණු 400 ක් හා කඩුලු 20 ක්ද, උප නායක විමුක්ති කෞශල්‍යය ලකුණු 502 ක්ද ලබා ගෙන ඇත. මාධව සතුරංග කළුතර විදුහලට එරෙහිව ලකුණු 114 ක් සමග මුළු ලකුණු 400 ක් ලබා ගෙන ඇත. අරුණ ධර්මසේන ලකුණු 400 ක් සහ කඩුලු රකින්නා ලෙස උඩ පන්දු 15 රැකගෙන ඇත.වේග පන්දු යවන චමිල නිරෝෂ් කඩුලු 25 ක් බිඳ හෙලා තිබේ. ක්‍රිකට් භාර ආචාර්ය වරයා ලෙස උපුල් ගුණතිලක මහතා කටයුතු කරන අතර ක්‍රිකට් පුහුණුකරු තිලක් ප්‍රනාන්දු මහතා කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003178</link>
    <topic>නවසීලන්ත පිලේසිම්බාබ්වේ සංචාරය කල් දමයි</topic>
    <author/>
    <content>ලබන ජුනි මාසයට නියමිත ව තිබූ නවසීලන්ත ක්‍රිකට් පිලේ සිම්බාබ්වේ සංචාරය කල් දැමීමට එරට බලධාරීහු තීරණය කළහ.නමුත් මේ තරගාවලිය ලබන වසරේ ජුනි මාසයේදී වෙනත් රටක පැවැත්විය හැකි බව නවසීලන්ත ක්‍රිකට් ප්‍රධාන විධායක ජස්ටින් වෝගන් ප්‍රකාශ කළේය.නවසීලන්ත රජයේ උපදෙස් මත මේ සංචාරය කල් දැමීමට සිදුවූ බව ඔහු තවදුරටත් ප්‍රකාශ කළේය.නවසීලන්තය විසින් සිම්බාබ්වේ සංචාරය කල් දමනු ලැබූ දෙවැනි අවස්ථාව මෙය වේ. පසුගිය වසරේ ජුනි මාසයට නියමිත වූ සංචාරය මේ වසරේ ජුනි මාසයට යෙදී තිබිණි.තම ක්‍රීඩකයන් ආරක්ෂාව පතා සංචාරය කල් දැමීමට සිදුවූ බව නවසීලන්ත අගමැති ජෝන් කී ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=s1003179</link>
    <topic>මාලබේ යසෝදරා විදුහලට වොලිබෝල් සූරතා 2ක්</topic>
    <author/>
    <content>කඩුවෙල අධ්‍යාපන කොට්ඨාසයේ බාලක / බාලිකා වොලිබෝල් තරගාවලිය පසුගියදා මාලබේ ආදර්ශ පිරිමි විද්‍යාලයීය ක්‍රීඩාංගණයේදී පැවැත්විණි. එහිදී මාලබේ ශ්‍රී යසෝදරා මහා විද්‍යාලයේ බාලිකාවෝ සූරතා දෙකක් සහ අනු සූරතාවක්ද ලබමින් මෙවරද කලාප තරග සඳහා සුදුසුකම් ලබා ඇත.බෝම්රිය ජාතික පාසලේ බාලිකා කණ්ඩායම සමග අවසන් මහා තරගයට සුදුසුකම් ලැබූ මාලබේ ශ්‍රී යශෝදරා මහා විද්‍යාලයීය 19 න් පහළ බාලිකා කණ්ඩායම තරග වට 2 / 0 ක ජයග්‍රහණයක් ලබමින් සූරතාව හිමි කර ගැනීමට සමත් විය.17 න් පහළ තරගාවලියේදී බෝම්රිය ජාතික පාසලේ බාලිකා කණ්ඩායම සමග අවසන් මහා තරගයට සුදුසුකම් ලැබූ මාලබේ ශ්‍රී සයෝදරා මහා විද්‍යාලයීය බාලිකා කණ්ඩායම තරග වට 2 / 0 ක ජයග්‍රහණයක් ලබමින් සූරතාව හිමි කර ගැනීමට සමත් විය.15 න් පහළ බාලිකා අවසාන තරගයේදී බෝම්රිය ජාතික පාසල් බාලිකා කණ්ඩායම හමුවේ යසෝදරා මහා විද්‍යාලය පරාජය විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=f1003171</link>
    <topic>උතුමාණෙනි, වීරයා මළා !  </topic>
    <author>2010.03.14 දින ලක්බිම නිවුස් Lakbima news පුවත්පතට ‘Sarath n Silva is not a people’s hero’  යන සිරස්තලයෙන් රතින්ද්‍ර කුරුවිට විසින් ලියු ලිපියේ සිංහල පරිවර්තනයකි.</author>
    <content>ශ්‍රේෂ්ඨාධිකරණයේ හිටපු අගවිනිසුරු සරත් නන්ද සිල්වා පසුගිය දස වසර තුළම ප්‍රවෘත්ති මැවූ කෙනෙකි. ඔහුට අධිකරණයේ ස්වාධීනත්වය රැකගත නොහැකි බව බොහෝ අය මුලදීම හොඳින් දැනසිටියහ.කෙසේවෙතත්, 2008 වසර අගභාගයේදී “වෝටර්ස් එජ්” සහ ලංකා මරයින් සේවා නඩුව සම්බන්ධයෙන් ඔහු ලබාදුන් සුප්‍රසිද්ධ තීන්දුව නිසා ඔහු වීරයෙක් වශයෙන් සලකනු ලැබීය.කෙසේවෙතත්, දැන් යළිත්වරක් ඔහු තමාගේ දේශපාලනික අභිලාෂ ඉටුකරගැනීම සඳහා බලය අනිසි ලෙස පාවිච්චි කළ අයකු වශයෙන් කරලියට පැමිණ ඇත. දැන් ඔහු වේගයෙන් සමාජයෙන් කොන් වෙමින් සිටී.හිටපු අගවිනිසුරු ඔහුගේ සේවා කාලය තුළ තම අධිකාරිය අනිසි ලෙස පාවිච්චි කිරීම සම්බන්ධයෙන් ඔහුට විරුද්ධ ක්‍රියාමාර්ග ගැනීමේ හැකියාව සොයාබැලීමට රජයේ ඇතැම් අය අධ්‍යනයක් කරන බවට පසුගිය සතියේ ආරංචි පැතිර ගියේය.සරත් සිල්වා මහතා විසින් කරන ලද ක්‍රියාවන් බොහොමයක් පිළිබඳව රාවය කර්තෘ වික්ටර් අයිවන් මහතා විසින් රචිත “නොනිමි අරගලය” නමැති ග්‍රන්ථයේ පලවේ. මෙම පොතෙහි හිටපු අගවිනිසුරු විසින් ගන්නා ලද ක්‍රියාමාර්ග සහ අධිකරණ පද්ධතිය පිළිබඳ කරුණු නිරාවරණය කර තිබේ.කෙසේවෙතත්, මෙම ග්‍රන්ථය පළකිරීමට එරෙහිව සිල්වා මහතා විසින් මෙතෙක් කිසිදු නිත්‍යානුකූල පියවරක් ගෙන නැත. වික්ටර් අයිවන් මහතා 2005 දී මෙම පොත රචනා කළේ සරත් එන් සිල්වා මහතා විසින් රජයට එරෙහි තීන්දු දීමට පටන් ගැනීමට පෙරයි.ඔඩොක්කු කුක්කාවික්ටර් අයිවන් මහතා “නොනිමි අරගලය” ග්‍රන්ථය මුලින්ම රචනා කළේ 2002දීයි. 2005 දී එය සංශෝධනයට ලක් කරන ලදී. විනිසුරු සිල්වා මහතා නීතිපති මෙන්ම අගවිනිසුරු වශයෙන් කටයුතු කළ සමයේදී කරන ලද විශමාචාර ක්‍රියා සහ බලය අයුතු ලෙස පාවිච්චි කළ ආකාරය මේ ග්‍රන්තයේ සවිස්තරාත්මකව දැක්වේ.2005දී දෙවන මුද්‍රණය එළිදක්වන අවස්ථාව වන විට, සරත් එන් සිල්වා මහතා එවකට ජනාධිපතිව සිටි චන්ද්‍රිකා කුමාරතුංග මැතිනියගේ දේශපාලනික අවශ්‍යතා සපුරාලීම සඳහා තීරණ ලබාදුන් බවට ප්‍රචලිත විය. කෙසේවෙතත්, ඊළඟ වසර හතර ඇතුළත බොහෝ වෙනස්කම් සිදුවිය.“මා මෙම පොත රචනා කිරීමෙන් පසුව බොහෝ දේ සිදුවුණා. රජයට “එහෙයි” කියන පුද්ගලයකුව සිට ඔහු විධායකයට විරුද්ධව සෘජු තීන්දු දෙන තැනට පත්වුණා. නිදසුනක් වශයෙන් මෙම දශකය මුලදී, 17 වන සංශෝධනයට සහාය දක්වමින් විද්වතුන් කිහිපදෙනෙක් අධිකරණයට ඉදිරිපත් වූ අවස්ථාවේදී, ඔවුන්ගේ තර්කවලට සවන්දීමට පවා අගවිනිසුරුවරයා උනන්දුවූයේ නැහැ. කෙසේවෙතත්, 2008 වන විට 17 වන සංශෝධනයට ප්‍රබල ලෙස සහාය දක්වන්නෙක් බවට ඔහු පත් වුණා.එක්තරා අවස්ථාවකදී ඔහු මූලික අයිතිවාසිකම් පිළිබඳ පෙත්සම් ගැන කිසිදු තැකීමක් කළේ නැහැ. එහෙත්, පසු කලෙකදී මූලික අයිතිවාසිකම් පෙත්සමක සැකකරුවකු වශයෙන් ජනාධිපතිවරයාගේ නම ඇතුළත් කිරීමට පවා ඔහු ඉඩකඩ සැලසුවා.මෙය නොඇසූ විරූ දෙයක්. සාමාන්‍යයෙන් මෙවැනි අවස්ථාවකදී කරන්නේ ජනාධිපතිගේ නම වෙනුවට ඔහුගේ ලේකම්ගේ නම පාවිච්චිකිරීමයි” අයිවන් මහතා පැවැසීය.මූලික අයිතිවාසිකම් පිළිබඳව සරත් සිල්වා මහතා විසින් දෙන ලද ආන්දෝලාත්මක තීන්දු නිසා, මූලික අයිතිවාසිකම් පෙත්සම් පිළිබඳව ජනතාව බලන ආකාරයේ වෙනසක් සිදුවිය.මෙවැනි තීරණවලින් බොහොමයක් ම ඒ අවස්ථාවේදී බෙහෙවින් ජනපි‍්‍රය විය. කෙසේවෙතත්, සාපරාධී නඩුවක් ඇසීමේදී නුසුදුසු ක්‍රියාමාර්ගයක් අනුගමනය කිරීම නිසා, මෙවැනි නඩුවල නිත්‍යානුකූල බව සහ යුක්තිසහගත බව පිළිබඳ ගැටලු ඉස්මතු වී තිබේ.“මූලික අයිතිවාසිකම් පෙත්සම්වල ව්‍යූහය පිළිබඳ කරන ලද වෙනස්කම්වලින් ඔහුගේ අභිලාෂය පැහැදිලිවේ. දූෂණය පිළිබඳ තීන්දු දීමේදී මූලික අයිතිවාසිකම් පෙත්සම් “වේදිකාවක්” බවට පත්කරගැනීමට ඔහු කටයුතු කළේය.මූලික අයිතිවාසිකම් පෙත්සම් ඉදිරිපත් කරනු ලබන්නේ පරිපාලනමය ව්‍යූහයේ විවිධ දෝෂ නිසා මූලික අයිතිවාසිකම් කඩ වූ අයට සහන සැලසීමටයි. මෙහිදී ලිඛිත සාක්ෂි පමණක් සැලකිල්ලට භාජනය කරන අතර, හරස් ප්‍රශ්න ඇසීමක් සිදු නොවේ.කෙසේවෙතත්, මොහු දූෂණය පිළිබඳ විමර්ශනය කළේ සම්පූර්ණයෙන්ම වෙනස් ආකාරයටයි. මෙම ක්‍රියාදාමය මුලින්ම පහළ උසාවියේදී ආරම්භ වී, අවසන් කරනුයේ ශ්‍රේෂ්ඨාධිකරණයේදී.මේ නිසා, හරස් ප්‍රශ්න ඇසීමට සහ අභියාචනා ඉදිරිපත් කිරීමට ඉඩකඩ සැලසේ. කෙසේවෙතත් මෙම දිගුකාලීන සහ පරීක්‍ෂාකාරී ක්‍රියාදාමය ක්ෂණික මූලික අයිතිවාසිකම් පෙත්සම් රාමුව තුළ සිදුකෙරෙන කාර්යයභාරයට සමකළ නොහැකියි” අයිවන් මහතා පැවැසීය.“සමාජයේ දූෂිත පුද්ගලයන් නිරාවරණයකර ඔවුන්ට දඬුවම් පැමිණවීමට මූලික අයිතිවාසිකම් පෙත්සම් ප්‍රයෝජනයට ගැනීමට ඔහු සැලසුම් කළා නම්, අගවිනිසුරුවරයා යම් තැනකදී නතර විය යුතුව තිබිණි.ඔහුට තිබුණේ දූෂණය හෙලිකිරීමෙන් අනතුරුව නතර වී එම කරුණ පිළිබඳව ඉදිරි විමර්ෂණ කටයුතු කිරීමට වෙනත් ආයතනයකට පැවැරීමයි. මක්නිසාද යත්, මූලික අයිතිවාසිකම් පෙත්සමකදී විත්තිකරුට හරස් ප්‍රශ්න ඇසීමට ඉඩ නොලෙැබෙන බැවිනි.“අගවිනිසුරුවරයා ඔඩොක්කු කුක්කෙක්ව සිට මෙවැනි තීරණ ගන්නා තත්ත්වයට පත්වූයේ ඔහුගේ පරිණතභාවයේ ප්‍රතිඵලයක් නිසා නොවේ. එය ඔහුගේ දේශපාලනික අරමුණු ඉටුකරගැනීමේ ප්‍රතිඵලයක් විය.ප්‍රධාන සිරස්තලවල හුවාදක්වන ආකාරයේ නඩු තීන්දු දීමෙන් ජනතාවගේ සිත් දිනාගැනීමට හැකිවේයැයි ඔහු කල්පනා කළා. මේ සඳහා තමන්ට ඇති සම්පත්ද ඔහු ප්‍රයෝජනයට යොදාගත්තා.අත්පත් කරගන්නා ලද ඇතැම් භාණ්ඩ විවිධ ආයතන සහ පුද්ගලයන්ට ඔහු ලබාදුන්නේ ඔවුන්ගේ පක්ෂපාතීත්වය සහ සහාය ලබාගැනීමටයි. මෙසේ ඔහු වෙනස් මාර්ගයක ගමන් කිරීමට යොමුවූයේ, ජනතාවගේ අවශ්‍යතාවන් ගැන සොයාබැලීමට තිබූ පොලිසිය සහ ව්‍යවස්ථාදායකය පිළිබඳ ඔවුන්ගේ විශ්වාසය කඩවී තිබූ නිසයි. මේ තුළින් මහජනතාව අතර වීරයෙක් වීමට ඔහු තැත්කළා.”“විධායකයට සෑමවිටම අවශ්‍ය වූයේ අධිකරණය රජයට පක්‍ෂපාතීත්වය දක්වන ආකාරය පවත්වාගෙන යාමටයි. තම දේශපාලනික න්‍යායපත්‍රයට අනුව අධිකරණය නියෝග නිකුත්කරන බවට වගබලා ගැනීමටයි.වරින්වර පත් වූ ජනාධිපතිවරු විසින් අධිකරණය දැඩි බලපෑම් එල්ලකළා. කෙසේවෙතත් මේ කිසිදු ජනාධිපතිවරයකුට, උසස් පෙළේ අධිකරණ නිලධාරියෙක් වූ අගවිනිසුරු සිල්වා කටයුතු කළ ආකාරයට වෙනත් අගවිනිසුරුවරයන් සම්පූර්ණයෙන් දේශපාලන හස්තයට නතුකරගැනීමට නොහැකි විය.“අධිකරණය සහ විධායකය අතර සෑම අවස්ථාවකදීම පැවතියේ ගැටුම්කාරී ස්වභාවයක්. සෑම අගමැතිවරයෙක් මෙන්ම ජනාධිපතිවරයෙක් ද තමන්ගේ අභිමතය පරිදි අධිකරණය තමන්ට නතුකරගැනීමට උත්සාහ දැරුවා.විධායක ජනාධිපති ක්‍රමය හඳුන්වාදීමෙන් අනතුරුව මෙම ගැටුම්කාරී තත්ත්වය තවත් උග්‍රඅතට හැරුනා. 1977 දී ව්‍යවස්ථාව වෙනස් කළ ජේ. ආර්. ජයවර්ධන මහතා, තමාගේ සමීප මිත්‍රයෙක් වූ නෙවිල් සමරකෝන් මහතා අගවිනිසුරු පදවියට පත්කළා.එමනිසා සමරකෝන් මහතා රජයේ ඔඩොක්කු කුක්කෙක් වනු ඇතැයි බොහෝ අය සිතුවා. කෙසේවෙතත් සමරකෝන් අගවිනිසුරුවරයා ධූරයට පත්වූ මුල් දිනයේ සිටම තමන්ගේ නිලයේ ගෞරවය ආරක්‍ෂා කරගැනීමට සමත්උනා.එවකට හිටපු ජනාධිපතිවරයා ඔහුට කෙතරම් බලපෑම් එල්ලකළත්, ඔහු එම බලපෑම් ඉදිරියේ දන නැමුවේ නැහැ. සමරකෝන් අගවිනිසුරුවරයා අධිකරණ පද්ධතියට යහපත් සම්ප්‍රදායන් හදුන්වාදුන් අතර, නීතිමය ක්‍රියාවලියට විනිවිදභාවයක්ද ලබාදුන්නා” යැයි අයිවන් මහතා කීවේය.“ඉන් අනතුරුව පත්වූ අගවිනිසුරුවරුන් ද මේ හා සමාන ක්‍රියාදාමයක් අනුගමනය කිරීමට කටයුතු කළා. එහෙත්, සරත් එන් සිල්වා මහතා මුලදී දුන් තීන්දුවලින් වැඩිහරියක් කෙලින්ම රජයට පක්‍ෂපාතී ඒවා. පාර්ලිමේන්තු මන්ත්‍රීවරුන්ට පැතිමාරු කිරීමට නිත්‍යානුකූලභාවයක් සහ සාධාරණත්වයක් ලබාදුන්නේ ඔහුයි.එමෙන්ම, 1999 රජයට එරෙහි මූලික අයිතිවාසිකම් පෙත්සම නිෂ්ප්‍රභා කළේත් ඔහුය. එහෙත්, දැන් ඔහු රාජ්‍ය මාධ්‍යයට වඩාත් තුළනාත්මක ආකාරයට කටයුතු කරන ලෙස ඉල්ලමින් පුවත්පත්වලට සහ විද්්‍යුත් මාධ්‍යවලට සම්මුඛ සාකච්ඡා ලබාදෙනවා.පී. බී. ජයසුන්දර සහ එස්. බී. දිසානායකභාණ්ඩාගාර ලේකම් පී. බී. ජයසුන්දර සහ හිටපු පාර්ලිමේන්තු මන්ත්‍රී එස්. බී. දිසානායක සම්බන්ධයෙන් සරත් සිල්වා මහතා විසින් ගන්නා ලද තීරණ එවකට මාධ්‍ය ආයතන සහ මහජනතාව විසින් පැසසුමට ලක්කළා.මේ දෙදෙනාම අතිශය අවංක පුද්ගලයන් නොවන බවට සැකයක් නැහැ. කෙසේවෙතත්, අගවිනිසුරුවරයා මෙම නඩු මෙහෙයවූ ආකාරය පිළිබඳව සෑහීමකට පත්විය නොහැකියි. ඔහුට අවශ්‍ය වූයේ දූෂණය නැවැත්වීමටවත්, විෂමාචාර නැවැත්වීමටවත් නොවේ. ඔහු කටයුතු කළේ පළිගැනීමේ චේතනාවෙන් යයි රාවයේ කර්තෘ පවසයි.“පී. බී. ජයසුන්දර මහතා සම්බන්ධයෙන් හිටපු අගවිනිසුරුවරයා අනුගමනය කළ ක්‍රියාපිළිවෙතින්ද ඔහුගේ ආන්දෝලනාත්මක චරිතය පිළිබිඹු වනවා. සියලුම විනිසුරුවරයන්ගේ වැටුප් වැඩිකළ යුතු යැයි ශ්‍රේෂ්ඨාධිකරණය ප්‍රකාශයට පත්කළ අවස්ථාවේ පී. බී. ජයසුන්දර මහතා ඊට කැමැත්තක් නොදැක්වීම හේතුවෙන් ගැටුමක් ඇතිවුණා.අධිකරණය විසින්ම තමන්ගේ වැටුප් වැඩිකර ගැනීම සාරධර්මවලට අනුකූ®ල නොවන බවට විවේචන එල්ලකරමින් පී. බී. ජයසුන්දර මහතා විසින් ප්‍රකාශන කිහිපයක් නිකුත් කළා. පී. බී. ජයසුන්දර මහතාට එරෙහිව නඩුවක් ගොනුකළ අවස්ථාවේදී තමන්ට එරෙහි වූ ඔහුගෙන් පළිගැනීමට සරත් සිල්වා මහතා පසුබට වූයේ නෑ.එස්. බී. දිසානායක මහතාට ද අත්වූයේ මෙවැනිම ඉරනමක්. හිටපු අගවිනිසුරුවරයා සම්බන්ධ, ප්‍රසිද්ධ දියවන්නාඔය සිද්ධිය ගැන එස්’ බී. දිසානායක මහතා හෙලිදරව් කිරීම නිසා ඔහු දිසානායක මහතා සමඟ තරහෙන් සිටියා.පාලන මණ්ඩලයක් පත්කිරීමේ අවශ්‍යතාවරාජ්‍ය නිලධාරීන්ගේ කටයුතු පාලනය කිරීමට යාන්ත්‍රණයක් පිහිටුවන තුරු තමන් වෙත පැවැරී ඇති බලතල රාජ්‍ය නිලධාරීන් විසින් අයුතු ලෙස පාවිච්චි කරනු ඇත. ශ්‍රී ලංකාවේ ශ්‍රේෂ්ඨාධිකරණයෙන් ගත් වැරැදි තීන්දුවක් සම්බන්ධයෙන් පාර්ලිමේන්තුවේදී දෝශාභියෝගයක් ඉදිරිපත් කිරීම හැර, ශ්‍රේෂ්ඨාධිකරණ විනිසුරුවරයකුට එරෙහිව ගතහැකි අන් ක්‍රියාමාර්ගයක් නැත. විනිසුරුවරයකුට එරෙහිව පාර්ලිමේන්තුවේදී දෝශාභියෝගයක් ඉදිරිපත් වන්නේ ඉතාම කලාතුරකිනි.“ශ්‍රේෂ්ඨාධිකරණය විසින් දෙනු ලබන තීන්දු පිළිබඳ සොයාබැලීම සඳහා වෙනත් රටවල විශේෂ ආයතන පිහිටුවා තිබෙනවා. කිසියම් විනිසුරුවරයෙක් නිරතුරුවම වැරැදි තීන්දු දෙන්නේ නම් ඔවුන්ට විරුද්ධව පැමිණිලි කිරීමටත්, ඔවුන් විවේචනයට භාජනය කිරීමටත් එකී ආයතන කටයුතු කරනවා. එමනිසා එවැනි රටවල විනිසුරුවන් කටයුතු කරන්නේ ඉතා ප්‍රවේශමෙන්.එහෙත්, ශශ්‍රී ලංකාවේ එවැනි යාන්ත්‍රණයක් ක්‍රියාත්මක වන්නේ් නැහැ.” 17 වන සංශෝධනය යටතේ වූ ව්‍යවස්ථාදායක සභාවට සහ ස්වාධීන කොමිෂන්වලට මෙවැනි පාලනය කිරීමේ වගකීම් ලබාදිය යුතු බව වික්ටර් අයිවන් මහතාගේ අදහසයි.” පත්වීම් සිදුකිරීමට පමණක් සීමාවූ බලය ඇති කමිටු පත්කිරීමෙන් ප්‍රයෝජනයක් නැහැ. එසේ පත්කරනු ලබන පුද්ගලයන් විසින් කරනු ලබන කාර්යයන්ද පාලනය කිරීමේ හැකියාවද එම කමිටුවලට තිබිය යුතුයි.”“අගවිනිසුරුවරයකුට දඬුවම්දීමේ බලතල ව්‍යවස්ථාදායක සභාවට හිමිවිය යුතු බව මා කියන්නේ නැහැ. මා කියන්නේ එවැනි පුද්ගලයකුට එරෙහි චෝදනා තිබේනම්, ඒවා විමර්ශනය කර පාර්ලිමේන්තුවට වාර්තාවක් ඉදිරිපත් කිරීමට ඔවුනට බලය තිබිය යුතු බවයි. එවිට පාර්ලිමේන්තුවට ඒ සම්බන්ධයෙන් කටයුතු කරන්නට පුළුවන්. එවිට තමන් වෙත පැවැරී ඇති බලතල පාවිච්චි කිරීමේදී ප්‍රවේශම්කාරී වීමට හැමකෙනෙක්ම වගබලාගන්නවා” යැයි ඔහු පැවැසීය.එස්. එන්. සිල්වා සම්බන්ධ වැඩිදුර තොරතුරු...1. සරත් එන් සිල්වා මහතා හිටපු ජනාධිපතිනී කුමාරතුංග මහත්මිය යටතේ 1996 දී නීතිපති වශයෙන් සේවය කළේය. 1999 දී ඔහු අගවිනිසුරු තනතුරට පත්කරනු ලැබීය. ඔහු එවකට ශ්‍රේෂ්ඨාධිකරණයේ සිටි ජ්‍යෙෂ්ඨතම විනිසුරුවරයා නොවූ නිසා පමණක් නොව, එවකට හිටපු ජනාධිපති චන්ද්‍රිකා කුමාරතුංගගේ සමීප පෞද්ගලික මිතුරෙක් වූ නිසාත් බොහෝ අය ඊට විරුද්ධ වූහ. තවද, ඒ අවස්ථාවේදී ඔහුට විරුද්ධ මෝසමක් ශේෂ්ඨාධිකරණය විසින් සමාලෝචනයට භාජනය කරමින් තිබිණි.2. ඔහු අගවිනිසුරුධූරට පත්වූ මුල් කාලයේදී දෙනු ලැබූ තීන්දුවලින් වැඩිගණනක් රජයට බෙහෙවින්ම පක්‍ෂපාතීවූ ඒවායි. ශ්‍රී ලංකාවේ ස්වාධීන, විශ්වාසනීය අධිකරණ පද්ධතියක් ඇතිකිරීමේ දැඩි අවශ්‍යතාවක් ඇතිබව ජාත්‍යන්තර නීතිඥ සංගමය (ධ්ඕඒ) 2001 අගෝස්තුවේදී ප්‍රකාශකරනු ලැබුවා. නඩුතීන්දු දීමේදී වගවීම අඩුබවත්, ස්වභාවික නීතිය උල්ලංඝනය කර ඇති බවත්, අනවශ්‍ය මැදිහත්වීම්වලට ඉඩකඩ ඇති බවත්; ජනාධිපති, රජය සහ අගවිනිසුරු නීතිය නොතකාහැරීමට කටයුතු කරන බවත් ඔවුන් විසින් පෙන්වා දෙන ලදී.3. කිසිදු පරීක්‍ෂණයක් නොකොට සරත් සිල්වා මහතා විනිසුරුවන් ඉවත්කළ අවස්ථා වික්ටර් අයිවන් මහතාගේ ග්‍රන්ථයේ පෙන්වාදී තිබේ. සරත් සිල්වා මහතා අගවිනිසුරු පදවියෙන් ඉවත්කිරීම සඳහා 2001 ජූනි මාසයේදී පාර්ලිමේන්තුවේ විරුද්ධ පක්‍ෂය විසින් ඉදිරිපත් කරන ලද යෝජනාවක් ශ්‍රේෂ්ඨාධිකරණය විසින් රඳවාගෙන තිබේ.4. ජගත් සංවිධානයේ විශේෂ වාර්තාකරුවකු වූ ඩාටෝ පරාම් කුමාරස්වාමි විසින් 2003 පෙබරවාරියේදී ශශ්‍රී ලංකා ශ්‍රේෂ්ඨාධිකරණය ප්‍රබල ලෙස විවේචනය කරනු ලැබීය. යුක්තිය පසිඳා ගැනීමට පැමිණි ශශ්‍රී ලංකා ගුරුවරයෙක් වූ ටෝනි ප්‍රනාන්දු මහතාට බලවත් අයුක්තියක් සිදුවූ බවට ඔහු පෙන්වාදී තිබේ. මානව අයිතිවාසිකම් කඩකළ බවට ප්‍රනාන්දු මහතා විසින් ශ්‍රේෂ්ඨාධිකරණයට අයදුම්පතක් ඉදිරිපත් කරන ලදී. මෙහි වගඋත්තරකරුවන් වශයෙන් නම්කර තිබුණේ හිටපු අගවිනිසුරු සරත් එන් සිල්වා මහතා සහ තවත් විනිසුරුවන් දෙදෙනෙකි. තමාටම විරුද්ධ චෝදනා ඉදිරිපත් වී ඇති නඩුවක් වෙනුවෙන් අගවිනිසුරු සරත් එන් සිල්වා මහතා පෙනීසිටීම සම්බන්ධයෙන් කුමාරස්වාමි මහතා විමතිය පළකර තිබේ.5. 2004 ජූලි මාසයේදී දියවන්නාඔය අසල හුදකලා ස්ථානයක නතරකොට තිබූ මෝටර් රථයක් පරීක්‍ෂා කළ පොලිස් කණ්ඩායමකට විවාහක නීතිඥවරියක් සමඟ අඩනිරුවතින් සිටි සරත් එන් සිල්වා මහතා දැකගන්නට ලැබී තිබේ. මෙම සිද්ධියට විශාල ප්‍රචාරයක් ලැබුණු අතර, වික්ටර් අයිවන්ගේ “නොනිමි අරගලය” නැමැති ග්‍රන්ථයේ එම සිද්ධිය විස්තරාත්මකව දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=f1003172</link>
    <topic> </topic>
    <author>මනෝලි සුබසිංහ</author>
    <content>නූපා රූමත් මධ්‍යම පංතික තරුණියක්. පිරිමියෙකු නිසා ඇයට මුහුණ පාන්නට වූ සිදුවීමක් නිසා නුපාට කිසිදා නුදුටු වයස් ගත ජපන් පිරිමියෙකු සැමියා කර ගන්නට සිදු වෙයි.නූපා වයස්ගත ජපන් සැමියා සමඟ ජපානයට යන්නේ සකුරා මලින් පිරුණු සෞභාග්‍යවත් රටක සුර සැප විඳින ජීවිතයක් අපේක්ෂාවෙන්. ‘නූපා’ මෙරටදී දුටු ඒ සිහිනය ජපානයට ගොස් සැබෑ කර ගත්තා ද? ‘මසායා සාන්’ ‘කසුමි’ ‘සුමල්’ චරිත අතරේ දෝලනය වෙමින් වරෙක ආදරණීය වූත් තවත් විටෙක දුක්බර වූත් නූපා ගේ ඒ ආත්මීය කතාව මම විඳ ගත්තේ සුමිත්‍රා රාහුබද්ධ ලියූ ‘කන්දක් සේ මා’ නවකතාව කියවීමෙනි. සුමිත්‍රා රාහුබද්ධ අපට සිටින ප්‍රවීණ ලේඛිකාවකි.කන්දක් සේ මා’ ඇගේ අලුත්ම නවකතාවයි. ජපානයට ගිය මෙවැනි ‘නූපා’ සහ නූපා වැනි ජීවිත ගත කරන විවාහක කාන්තාවන් අප රටේත් කොතෙක් නම් ඇද්ද යන සිතිවිල්ලත් සමග මම සුමිත්‍රා හමුවුනෙමි.ඔබේ නවකතා බොහෝමයක ගැහැනිය හරිම ආදරණීයයි. සංවේදීයි. ඒ වගේම ප්‍රබලයි. ගැහැනිය මෙතරම් ඉස්මතු වන්නේ ඔබත් ගැහැනියක් වන නිසා ද ?මේ නවකතා බොහෝමයක් ගත්තම මගේ අත්දැකීම් ටික ටික හැම චරිතයකම තියෙනවා. මම ගැන හිතුවොත් මම ශක්තිමත් ගැහැනියක් කියලා කියන්න පුළුවන්. ඒ බව මට දැනෙනවා.ඒ වගේම බොහෝ කාන්තාවන් ශක්තිමත්. නමුත් ඒ බව පෙනෙන්නේ නැහැ. ඒකට හේතුව ගැහැනියකගේ ශක්තිමත් බව ගැහැනුකම ආරෝපණය කරලා සමාජය විසින්් වසා දමනවා.නිදර්ශන හැටියට ගත්තම ඕනෑම කාර්යාලයක, පල්ලියක, පන්සලක සමාජ කතිකාවතක වෙන්න පුළුවන්. කිසිම හේතුවක් නැතිව කාන්තාවගේ ශක්තිය යටපත් කර දමනවා.සමාජය තුළ ගැහැනිය යටපත් කරන්නේ් පිරිමියා විසින් ද ? නැතිනම් සංස්කෘතිය ද ?අපි සංස්කෘතික යදම්වල බැඳිලා ඉන්නේ. ඒ සංස්කෘතික යදම්වල වාසිය පිරිමියා ගන්නවා.මම නවකතාවක් ලියා අවසාන වී බලන විට ගැහැනිය ශක්තිමත්ව ගොඩ නැගී තිබෙනවා. නමුත් ඒක මම හිතලා කරන දෙයක් නෙමෙයි. ‘දුල දුලා’ නවකතාවේ ‘අම්රිතා’ ගත්තත් ‘අග පිපි මල්’ ‘අමා’ ගත්තත් ‘උදානය’ ‘අමරලතා’ ගත්තත් මේ හැම කෙනෙක්ම අපේ ගෙවල් ඇතුළේ ඉන්නවා.නමුත් අපේ සමාජය එහෙම අය ඉන්න බව දන්නේ නැහැ. සැමියන් වෙනුවෙන් දරුවන් වෙනුවෙන් තමන්ගේ මුළු ජීවිතයම කැප කරනවා. ගැහැනිය කවදාවත් තමත් වෙනුවෙන් කිසි දෙයක් තියා ගන්නේ නැහැ.ඒ තමයි ගැහැනියගේ ස්වභාවය. ගැහැනිය කොයිතරම් හොඳට ඉන්න හැදුවත් සමාජය සලකන්නේ ගැහැනිය තලා පෙළා දැමිය යුතු කෙනෙක් කියලයි. කොච්චර ලොකු කතා කිව්වත් එය හරියට අළු පල්ල යට තිබෙන ගිනි පුළුඟක් වගෙයි.එය නැහැයි කියලා කියන්න බැහැ. ප්‍රශ්නයක් වෙන්න බලන්න ගැහැනියට ගහන හැටි බලන්න. ගැහැනිය විවේචනය කරන හැටි බලන්න. ගැහැනිය අසරණ කරන හැටි බලන්න. එනිසා මම මගේ නවකතාවලදී කාන්තාව ශක්තිමත් ලෙස ගොඩ නගනවා. හැබැයි මේ නිසා මම ස්ත්‍රීවාදියෙක් නම් නෙමෙයි.ඔබේ නවකතාවල ප්‍රධාන චරිතයෙහිලා පිරිමි භූමිකාව නිරූපණය වුණත් කාන්තා චරිතය හමුවේ යටපත් වන ස්වභාවයක් දකින්න තියෙනවා. නිදර්ශන හැටියට හිතුවොත් ‘ඉටි පහන්’ හි ‘නියතපාල’ ‘කන්දක් සේ මා’ හි ‘මසායා සාන්’ ‘සුමෙල්’ වැනි චරිත අභියෝග ඉදිරියේ නෝන්ජල් හැසිරීමක් දකින්නට තියෙන්නේ ?ඒ මතයට මම එකහෙලාම එකඟ නැහැ. මගේ නවකතාවලදී ‘පිරිමි’ චරිතත් ප්‍රබලව මතු වී තිබෙනවා. අපි හිතමු ‘ඉටි පහන්’ නවකතාවේ ‘නියතපාල’ගේ් චරිතය. තමුන්ට ප්‍රේම නොකරන ගැහැනියකට සතුට ගෙන දෙන්නට ‘නියතපාල’ ඔහුගේ මුළු ජීවිතයම කැප කරනවා.නමුත් මම අලුතෙන් ලියූ මේ නවකතාවේ නම් ජපන් ජාතික පුරුෂයා අසරණ චරිතයක්. ලංකාවෙන් තරුණ ගැහැනු ළමයෙක් බිරිඳ විදියට අරගෙන, සියල්ල කතා කර ගන්නට බැරිව, අඩුම තරමින් විවාහයක යුතුකම් ඉෂ්ට කර ගන්නත් බැරිව මසායාසාන් මහ අමාරුවක වැටෙනවා.එහෙම අමාරුවේ වැටිලා අවසානයේ තමන්ගේ ලෙයින් නොවන දරුවෙක් තමන්ගේ බිරිඳගේ් කුසේ හැදෙන කොට මසායා සාන් ගේ මනුෂ්‍යත්වයේ එක් පැත්තක් ඉස්මතු වෙනවා. ‘මට උඹව නැතිව බැහැ.නමුත් මට අනුන්ගේ දරුවෙක් එක්ක තමුන්ගේ දරුවත් මේ ගෙදර හැදෙන්න බැහැ. එනිසා දෙකෙන් එකක් තෝරා ගන්න. දරුවා ඕනේ නම් මේ ගෙදර අතහැර යන්න පුළුවන්. හැබැයි ජපානයේ ඉන්න බැහැ’.කොහොම හරි ‘නූපා’ ඒ දරුවගෙන් නිදහස් වෙනවා. ඊට පස්සේ තමයි පුරුෂයා ගේ ප්‍රේමය ඉස්මතු වන්නේ. ‘ප්‍රේමය’ කියන්නේ මොකක්ද කියලා ‘නූපා’ තේරුම් ගන්නේ ඒ අවස්ථාවට ආවට පස්සෙයි.ඔබේ නවකතාවල ‘ප්‍රේමය’ හරිම සංවේදී යි ?‘ප්‍රේමය’ ඉතාම සුන්දර දෙයක්. අපි හිතින් ඉල්ලන ආදරය එකක්. නමුත් ලැබෙන ආදරය තව එකක්. කිසිම කෙනෙකුට තමන් හිතින් කරන ‘ප්‍රේමය’ කිසිම දවසක ලැබේවි කියා මම නම් හිතන්නේ නැහැ.සිතෙන් ඉල්ලා සිටින ප්‍රේමය ලැබෙන ප්‍රේමයට වඩා හුඟක් වෙනස්. මම හිතන්නේ මම ඔය ලියන්නේ හිතින් ඉල්ලන ප්‍රේමය යි. ඒ ප්‍රේමය නොලැබෙන නිසා ලස්සනයි. ඒකනේ විරහ ගීත වලට අපි කැමැති. ඒ නොලැබෙන ප්‍රේමය අපි හිතින් ඉල්ලා සිටින ප්‍රේමය යි.අපේ රටවල විවාහය කියන්නේ සංස්කෘතික බැඳීමක්. අපේ සංස්කෘතිය විසින්ම එය වගකීමක් බවට පත් කර තිබෙනවා. විවාහ වුණාට පස්සේ ප්‍රේමය හරියට තරම් නොවන දෙයක් බවට පත් වෙනවා.විවාහයට පෙර සිටි යහළුවා සහ යෙහෙළිය අහිමි වෙනවා. විවාහයේදී ස්වාමි පුරුෂයා සහ භාර්යාව වෙනවා. ඊට පස්සේ වගකිව යුතු මව සහ පියා වෙනවා. ඇඳුම් පැළඳුම් වෙනස් වෙන්න පටන් ගන්නවා. මිහිරි කතා බහ නැති වෙනවා.චිත්‍රපටයක් සංගීතයක් ගැන කතා කරනවා වෙනුවට හාල් කිලෝ එක කීය ද? පොල් ගෙඩිය කීය ද? ඊළඟ ටියුෂන් පන්තියට සල්ලි හොයන්නේ කොහොම ද? ලයිට් බිල ගෙවන්නේ කොහොම ද? කියන ප්‍රශ්න එනවා.මේ ප්‍රශ්න අඩු වැඩි නැතිව ඕනෑම තරාතිරමක පවුලකට බලපානවා. අපට වඩා ඉහළ පන්තියක පවුලක නම් ලොකු පුතාට ගේ හදන්නේ් කොහොමද ? ලොකු දුවගේ මඟුලට ලක්ෂ 40ක් වියදම් කරන්නේ කොහොම ද? ඒ වගේ ප්‍රශ්න එන කොට ප්‍රේමය පලා යනවා.ඔබ නවකතාකාරියක්, කිවිඳියක්, කෙටිකතා රචිකාවියක්, පරිවර්තන ලේඛිකාවක්ඒ වගේම තිර රචිකාවියක්, ටෙලි නාට්‍ය අධ්‍යක්‍ෂවරියක් සහ නිෂ්පාදකවරියක්. මේ සියලු ඉසව් හරහා නිර්මාණකරණයේ යෙදෙන කෙනෙකු හැටියට ප්‍රේමය ජීවිතය වඩාත් විනිවිද දැකිය හැක්කේ කුමන මාධ්‍යකින් ද ?මම හිතන්නේ මුද්‍රිත මාධ්‍යයෙන්. ඒ අතුරිනුත් නවකතා කෙටි කතා, කවිය වඩාත් ප්‍රබල වෙනවා.කවියක්, කෙටි කතාවක්, ගීතයක් ලියනවාට වඩා නවකතාවක් ලිවීම භාරධුර කාර්යයක්. නවකතාවක් ලියන්නට ඔබට පසුබිම සකස් වෙන්නේ කොහොමද ?නවකතාවක් ලියන්නට නම් මට හොඳට දැනෙන්නට ඕනේ. ‘ඉටි පහන්’ නවකතාවේ එන ‘ඩේසි සුසැන්’ චරිතය මට හමුවන තුරුම . . . . . මගේ ඇඟට දැනෙන තුරුම මම ලිව්වේ නැහැ. මට ලියන්න නම් ඇඟට දැනෙන්නම ඕනේ.මෙයින් පැහැදිලි වෙන්නේ නිර්මාණ ආවේශය පිළිබඳ ඔබ තදින් විශ්වාස කරන බවද?නිර්මාණ ආවේශය නිර්මාණකරුවකුට ඉතාම වැදගත්. මෙය නවකතාවලදී පමණක් නෙවෙයි පරිවර්තන කාර්යයේදී වැදගත් වෙනවා. මම  translation  එකක් කරන්නේ ඒ පොත කියවලා උපරිමයෙන් මගේ හදවත වැළඳ ගත්තොත් විතරයි.මට අහක තියන්න බැරි නම් විතරයි පරිවර්තනයක් කරන්නේ. පරිවර්තනයකදී නොනවත්වා වචන ගලා ගෙන එන්නේ එහෙම පොතක් නම් විතරයි. එතකොට dictionary ළඟ තියා ගන්න අවශ්‍ය වෙන්නේ නැහැ. මගේ හදවතට කා වැදිලා නම් ඉතාම ලස්සනට වචන ගලා ගෙන එනවා.ඔබේ නවකතාවලට පාඨකයෝ ඉතාම ඇල්මක් දක්වන නමුත් සාහිත්‍ය විනිශ්චය මණ්ඩලවලදී ඇගයීමකට ලක් වන අයුරු දකින්නට ලැබෙන්නේ කලාතුරකින් ?මම හිතන්නේ මගේ පොත් කියවන අය පොතට ආදරෙයි. ඒ ආදරය මට දැනෙනවා. පෙනෙනවා. ඒ හැරුණම මම හිතන්නෛත් නැහැ මම එතරම් ඇගැයීමට ලක් වෙලා කියලා. හැබැයි ඒ ගැන මගේ පසුතැවිල්ලක් නැහැ.එහෙම හිතනවා නම් මම ලියන එක නවත්වන්න ඕනේ පළමු පොතෙන්මයි. සම්මාන නොලැබුණාට මම පසු බට වෙන්නේ නැහැ. මට පාඨක ආදරය ඕන තරම් ලැබිලා තියෙනවා. මම පොතක් එළි දැක්වුවොත් එය අවසන් වෙන්නේ හතර වැනි පස් වැනි මුද්‍රණයෙන්. එනිසා සම්මාන නොලැබුණාට කමක් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=f1003173</link>
    <topic>සෑම ජන කොටසකට මසම තැන දෙනවා</topic>
    <author>සටහන හා ඡායාරූප -එස්. එම්. ෆාරුක් වැලිමඩ විශේෂ</author>
    <content>ජනාධිපතිවරණ උණුසුම පහව යන්නත් කලින් රජය මහ මැතිවරණයකට ප්‍රවිෂ්ට වීමත් සමඟ ඉදිරි පාර්ලිමේන්තු මැතිවරණය පිළිබඳ හා එම මැතිවරණයට එ.ජ.නි.ස. යටතේ බදුල්ල දිස්ත්‍රික්කයෙන් තරග වදින ඌව පරණගම ප්‍රදේශයේ තරුණ නායකයකු වන ඒ. එම්. චාමික බුද්ධදාස මහතා සමඟ කළ සාකච්ඡාවකි මේ.ඔබ මෙවර පාර්ලිමේන්තු මැතිවරණයට ඉදිරිපත් වීමට අදහස් කළේ ඇයි?තරුණයෙකු වන මට මාගේ පියා හිටපු ඌව පළාත් සභා ප්‍රධාන අමාත්‍ය සහ ඌව පළාත් සභා වර්තමාන අමාත්‍ය ඒ. එම්. බුද්ධදාස මැතිතුමාගේ දේශපාලන වැඩ කටයුතුවලට ක්‍රියාකාරී ලෙස දායක වුණා.ඒත් මැතිවරණයට එන්න තරම් බලාපොරොත්තුවක් තිබුණේ නැහැ. ජනාධිපති මහින්ද රාජපක්ෂ මැතිතුමා මෙවර පර්ලිමේන්තු මැතිවරණය සඳහා තරුණ ජවය එක් කිරීමට තීරණය කළ පසු වැලිමඩ හා ඌවපරණගම ආසනවල තරුණ තරුණියන් විශාල පිරිසක් මගෙන් ඉල්ලා සිටියා මෙවර පාර්ලිමේන්තු මැතිවරණය සඳහා තරග කරන්න කියලා.ඒ අනුව මාගේ පියාගේ සහ බදුල්ල දිස්ත්‍රික් නායක නිමල් ඇමැතිතුමාගේ ආශිර්වාදය හා මඟ පෙන්වීම තුළින් මෙවර පාර්ලිමේන්තු මැතිවරණයට ඉදිරිපත් වීමට තීරණය කළා.දේශපාලනයට නවකයකු වන ඔබේ දේශපාලන අත්දැකීම් කෙබඳුද?අපි ඉපදෙන්නත් ඉස්සර ඉඳන් ම මාගේ පියා ශ්‍රී.ලං. නි. ප ක්‍රියාකාරී දේශපාලනයේ රැඳී සිටිනවා. එතුමා ගම්සභාව, ප්‍රාදේශීය සභාව හා පළාත් සභාව නියෝජනය කරමින් ඌවේ මහ ඇමැති වශයෙන් කටයුතු කළා.ඒ වගේ ම මගේ මවත් ක්‍රියාකාරී දේශපාලනයේ යෙදී සිටිනවා. එතුමිය ඌව පරණගම ප්‍රාදේශීය සභාවේ සභාපතිතුමිය වශයෙන් කටයුතු කරනවා. මෙවන් දේශපාලන පසුබිමක් තිබෙන මට දේශපාලනය කියන එක නුහුරු නුපුරුදු දෙයක් නොවෙයි.මා මගේ පියාගේ සහ මවගේ දේශපාලන කටයුතුවලට ක්‍රියාකාරී ලෙසින් දායකත්වයක් ලබා දීම තුළින් දේශපාලනය පිළිබඳ හොඳ පළපුරුද්දක් සහ අත්දැකීමක් ලබා තිබෙනවා.ඒ වගේ ම වැලිමඩ සහ ඌවපරණගම ආසනවල තරුණ සංවිධාන මෙහෙයවීමත්, නාමල් රාජපක්ෂ මහතාගේ තාරුණ්‍යට හෙටක් සංවිධානය ඔස්සේ තරුණ තරුණියන් සමඟ සමීපව කටයුතු කිරීමට හැකිවුණා.ඒ වගේම ගුරුතලාව ශාන්ත තෝමස් විද්‍යාලයේ ආදි ශිෂ්‍යයෙකු වන මට මගේ විදුහලේ ආදි ශිෂ්‍යයන් වෙතින් හා සුබ පතන්නන් වෙතින් විශාල සහයෝගයක් ලැබෙමින් පවතිනවා.ඔබගේ දේශපාලන ප්‍රවේශයට ජනතාවගෙන් කෙබඳු ප්‍රතිචාරයක් ලැබෙනවාද?නාම යෝජනා දෙන තෙක් මට මා ගැන එතරම් තක්සේරුවක් තිබුණේ නැහැ. ඒත් නාමයෝජනා බාරදුන් දිනයේ සිට මේ දක්වා මට වැලිමඩ ඌව පරණගම ආසනවල පමණක් නෙමෙයි, මුළු බදුල්ල දිස්ත්‍රික් ජනතාව වෙනුවෙන් විශාල ප්‍රතිචාරයක් ලැබෙමින් පවතිනවා.ඔවුන්ගෙන් රැස්වීම් තියන්න, ශාඛා සමිති පිහිටුවන්න කියලා දිගින් දිගටම ඉල්ලීම් ගලා එනවා. පසුගිය පළාත් සභා මැතිවරණයේ දී මාගේ පියා මනාප 43000 ක් පමණ ලබාගෙන දිස්ත්‍රික් ලැයිස්තුවෙන් දෙවැනි තැනට පැමිණියා. ජනතාවගෙන් ලැබෙන ප්‍රතිචාරය අනුව මට මනාප 50000 ඉක්මවා ලබා ගත හැකි වේයැයි විශ්වාස කරනවා.පසුගිය ජනාධිපතිවරණයේ දී ජනාධිපතිතුමාගේ ජයග්‍රහණය වෙනුවෙන් ඌව පරණගම ආසනය තුළ ප්‍රබල ක්‍රියාකාරිකයකු වශයෙන් කටයුතු කළ ඔබ එතුමාගේ ජයග්‍රහණය ගැන කොහොමද දකින්නේ?ඌව පරණගම ආසනයේ එ.ජ.නි.ස. ප්‍රධාන සංවිධායක මාගේ පියායි. එතුමාගේ මඟ පෙන්වීම අනුව පසුගිය ජනාධිපතිවරණයේ දී ජනාධිපතිතුමාගේ ජයග්‍රහණය වෙනුවෙන් මැතිවරණ කටයුතු මෙහෙයවීමේ කාර්ය මා වෙත පැවරුණා.එහිදී ප්‍රාදේශීය සභා මන්ත්‍රීවරු ශාඛා සමිති නිලධාරීන් හා ක්‍රියාකාරීන් සමඟ ඉතා සමීප සම්බන්ධතාවක් ගොඩ නැගීමට හැකි වුණා. අපේ උත්සාහයේ ප්‍රතිඵලයක් වශයෙන් ඌවපරණගම ආසනය වැඩි ඡන්ද 6000 කින් පමණ ජයග්‍රහණය කිරීමට හැකි වුණා.ඒ පිළිබඳ මං සතුටු වෙනවා. ඒ වගේම එතුමාගේ ජයග්‍රහණය ගැන ඇතැම් පිරිස් නඟන චෝදනා ගැන බැලුවහම ඒවා ද්වේශ සහගතව කරනු ලබන අභූත චෝදනා කියලා පැහැදිලියි. ජනාධිපතිතුමාට මේ රටේ ජනතාව දක්වන ආදරය හා ගෞරවය දිහා බැලුවහම ලබාගත් වැඩි ඡන්ද ලක්ෂ 18 ත් මදි කියලයි මං හිතන්නේ.ජනාධිපති මහින්ද රාජපක්ෂ මැතිතුමාගේ දේශපාලන ගමන් මඟ ඔබ දකින්නේ කොහොමද?2005 ජනාධිපතිවරණයේ දී මහින්ද රාජපක්ෂ මැතිතුමා ජයග්‍රහණය නොකළානම්, අද අපට දේශපාලනය කරනවා කෙසේ වෙතත් ජීවත්වෙලා ඉන්න රටක්වත් ඉතිරි වෙන්නෙ නැහැ.මේ රටේ ජනතාවගේ වාසනාවට මහින්ද රාජපක්ෂ මැතිතුමා ජනාධිපති වුණේ. දුප්පත් ජනතාවට දහඩිය දුක හඳුනන සැබෑ ගැමියකු මේ රටේ නායකත්වයට පත්වීම ගැමියන් වන අපට ලොකු ආඩම්බරයක්.එතුමාගේ මහින්ද චින්තන මගින් මේ රටට සාමය උදා කර දුන්නා. එදා එතුමා මේ රටේ ජනතාවට දුන් පොරොන්දු අකුරට ඉටු කරමින්, 30 වසරක ශාපලත් යුද්ධය නිමාකරලා, රටට සාමය උදාකළා.ඒ වගේ ම එතුමා මහින්ද චින්තන වැඩපිළිවෙළේ දෙවැනි අදියර තුළින් සදාචාර සම්පන්න සමෘද්ධිමත් දේශයක් ගොඩනැඟීමට පියවර ගෙන තිබෙනවා. කියන දේ කරන, කරන දේ කියන ජනාධිපතිතුමා තමයි මගේ දේශපාලන පරමාදර්ශය.මා ආදර්ශයට ගත්තේ එතුමාගේ දේශපාලන දර්ශනයයි. අති දක්ෂ පාලකයෙකු මෙන්ම, අතිසූර රාජ්‍යතාන්ත්‍රිකයකු වන ජනාධිපතිතුමාගේ ඉදිරි පාලන කාලය තුළ ශ්‍රී ලංකාව ලෝකයේ දියුණු රටක් වන බව ඉතා පැහැදිලියි.ඔබේ ඉදිරි දේශපාලන දැක්ම, මෙහෙවර, හා ගමන් මඟ පැහැදිලි කළොත්?මං මීට කලින් කිසිදු ඡන්දයකට ඉදිරිපත් වෙලා නැහැ. ඒ වගේම මීට කලින් ජනතාවට බොරු පොරොන්දු දීලා නැහැ. ඉටු කරන්න බැරි පොරොන්දු දෙන්නෙත් නැහැ. ඉස්සර වගේ නෙවෙයි දැන් අපේ රටේ ඉන්නේ් බුද්ධිමත් ජනතාවක්. ඔවුන් බඩ ගැන හිතනවට වඩා රට ගැන හිතන පිරිසක්. පසුගිය ජනාධිපතිවරණයේ දී ඒ බව සක්සුදක් සේ පැහැදිලි වුණා. ඉදිරි පාර්ලිමේන්තු මැතිවරණයේ දී එ.ජ.නි.ස යට විශිෂ්ට ජන වරමක් ලබා දීමට ජනතාව දැනුත් සූදානම්. එවන් තත්ත්වයක් මත අපි මනාප පස්සේ දුවලා බුලත් කොළයට ඡන්දය දෙන, අපේ ම පාක්ෂිකයන්ගේ හිත රිදවන්න හොඳ නැහැ. මා බලාපොරොත්තු වන්නේ මුලින්ම බුලත් කොළය ජයග්‍රහණය කර, ඉන්පසු මනාප ගැන බැලීමයි. මගේ මවුපිය දෙපලගෙන් හා ජනාධිපති මැතිතුමාගෙන් ලැබෙන ආශිර්වාදය, මඟ පෙන්වීම මගේ දේශපාලන ගමනට හොඳ ශක්තියක්. ජනාධිපතිතුමාගේ ගමන් මඟ ආදර්ශයට ගනිමින් මං මගේ ජනතාවට උපරිම වශයෙන් සේවක කිරීමට බලාපොරොත්තු වෙනවා.ඇතැම් අය කියනවා වත්මන් රජයෙන් බදුල්ල දිස්ත්‍රික්කයට වැඩක් කෙරිලා නැහැ කියලා. මේ පිළිබඳ ඔබේ අදහස කුමක්ද?ඇස්, කන් තියෙන කෙනෙක් කවදාවත් එහෙම කියන්නේ නැහැ. අද බදුල්ල දිස්ත්‍රික්කයේ සුවිශාල සංවර්ධනයන් සිදුවෙමින් පවතිනවා.ඌව වෙල්ලස්ස විශ්වවිද්‍යාලය, බදුල්ල තැපැල් සංකීර්ණය, බදුල්ල දිස්ත්‍රික්කයේ සියලුම නගරවල අංගසම්පූර්ණ බස් නැවතුම්පළ, බදුල්ල කච්චේරි නව ගොඩනැඟිලි සංකීර්ණය, බදුල්ල මහ රෝහල අංගසම්පූර්ණ රෝහලක් බවට පත් කිරීම, නව පිළිකා ඒකකයක් පිහිටුවීම, නව ඔසුසල පිහිටුවීම, ඌවපරණගම බෝඹුරු ඇල්ල පානීය ජල යෝජනා ක්‍රමය, අඹගස්දෝව රේන්ද පොල මාර්ගය කාපට් කිරීමේ ව්‍යාපෘතිය, කෝට්ටගොඩ සිට යාලගමුව මාර්ගය කාපට් කර සංවර්ධන කිරීම, වැලිමඩ මුස්ලිම් විද්‍යාලයට නව ගොඩනැඟිලි සංකීර්ණයක් ලබාදීම, වැලිමඩ රෝහල මූලික රෝහලක් කිරීම, බදුල්ල දිස්ත්‍රික්කයේ සියලු ම රෝහල් සංවර්ධනය කිරීම හා ගිලන් රථ ලබාදීම, වැලිමඩ ඌවපරණගම ජනතාවගේ සිහිනයක් වශයෙන් තිබූ බදුල්ල නුවරඑළිය මහා මාර්ග සංවර්ධන ව්‍යාපෘතිය වැනි යෝධ සංවර්ධන ව්‍යාපෘති අද සිදුවෙමින් පවතිනවා.ඒ සඳහා එ.ජ.නි.ස. රජය රුපියල් බිලියන ගණනක් වැයකර තිබෙනවා. ඒ සියලු ම සංවර්ධන කටයුතු සිදුවෙන්නේ් ජනාධිපති මහින්ද රාජපක්ෂ මැතිතුමාගේ උපදෙස් හා මඟ පෙන්වීම මතයි.බදුල්ල දිස්ත්‍රික් නායක නිමල් සිරිපාල ද සිල්වා මැතිතුමා හා හිටපු ඌව පළාත් ප්‍රධාන අමාත්‍යවර මෙන් ම, වර්තමාන ඌව පළාත් සභා සෞඛ්‍ය, දේශීය වෛද්‍ය, පරිවාස හා ළමාරක්ෂක, වනිතා කටයුතු අමාත්‍ය ඒ. එම්. බුද්ධදාස මැතිතුමාගේ ක්‍රියාකාරී දායකත්වය තුළින් මේ දියුණුව ලබා තිබෙනවා.මේ අනුව බලන කළ වෙනත් කිසිදු රජයක් සිදු නොකළ අන්දමේ සංවර්ධන වැඩසටහන් රැසක් මේ රජය බදුල්ල දිස්ත්‍රික්කයට කර තිබෙනවා. ඒ වගේම තවත් යෝධ සංවර්ධන වැඩසටහන් රැසක් ඉදිරියේ දී ක්‍රියාත්මක කිරීමට සැලැසුම් කර තිබෙනවා.ඔබේ ඉදිරි සැලැසුම් සහ වැඩපිළිවෙළ පැහැදිලි කළොත්?1977 න් පසු ඌවපරණගමට ශි‍්‍ර.ලං.නි.ප. මන්ත්‍රීවරයකු පත් වුණේ නෑ. වසර 33 ක පමණ කාලයක් තිස්සේ අපේ පාක්ෂිකයන්ට රජයෙන් ඉටුවිය යුතු සේවය කිසි අයුරකින් ලැබී නෑ.රජයෙන් ප්‍රාදේශීය සංවර්ධනයට ලැබෙන මිලියන ගණනක් අපට නොලැබී ගියා. ජනාධිපතිතුමා අපට උදවු කළේ නැත්නම්, ජනතාවට මුහුණදෙන්න බැරි තත්ත්වයක් අපට උදාවෙනවා.කොහොම නමුත් බුද්ධදාස ඇමැතිතුමාට පළාත් සභාවෙන් ලැබෙන සම්පත් උපරිම වශයෙන් ප්‍රදේශයේ සංවර්ධනයට යොදවා තිබෙනවා. ඌවපරණගම මැතිවරණ කොට්ඨාසයේ 35% කට විදුලි පහසුකම් සලසා දී තිබෙනවා.ඒ වගේම තවමත් ඉටු කරන්න බැරිවූ දේ තිබෙනවා. විශේෂයෙන් ගොවීන් බහුතරයක් ජීවත්වන වැලිමඩ සානුවේ ජල ප්‍රශ්නය විශාල ගැටලුවක්. යෝජිත ඌමාඔය ජල යෝජනා ක්‍රමය මගින් වැලිමඩ ඌවපරණගම ජනතාවගේ පානීය ජලය හා කෘෂිකර්මයට අවශ්‍ය වාරි ජල පහසුකම් සලසා දීමට බලාපොරොත්තු වෙනවා.ගොවි නිෂ්පාදන අලෙවියට ගැටලු මතු වී තිබෙනවා. එළවළු ප්‍රවාහනයේ දී සිදුවන ගැටලු අවම කිරීමට මා දැනටමත් සමාගම් කිහිපයක් සමඟ සාකච්ඡා කර තිබෙනවා. ඒ වගේ ම කෘෂි නිෂ්පාදන අලෙවියේ පවත්නා ගැටලු බීජ අල කලට වෙලාවට නොලැබීම වැනි ප්‍රශ්නවලටද විසඳුම් ලබා දීම සම්බන්ධව නිලධාරීන් සමඟ සාකච්ඡා කරනවා.ඉදිරියේ දී ගොවි නිෂ්පාදනවලට නියමිත මිලක් ලබා දීමට හැකි වේයැයි විශ්වාස කරනවා. ගමයි, වත්තයි අතර සමීප සම්බන්ධතාවක් ඇතිකර, සිංහල, දෙමළ, මුස්ලිම් ජනතාව අතර සමීප සම්බන්ධතාවක් ඇති කිරීමට පියවර ගන්නවා.බහු ආගමික ජන කොටසක් ජීවත් වන බදුල්ල දිස්ත්‍රික්කයේ සිංහල, මුස්ලිම්, දෙමළ සෑම ජන කොටසකටම සමාන ලෙසින් සේවය කිරීමට බලාපොරොත්තු වෙනවා.පසුගිය කාලයේ නොසලකා හැර තිබූ බදුල්ල දිස්ත්‍රික් මුස්ලිම් ජනතාවගේ අවශ්‍යතා ඉටු කිරීමට මගේ පියා කටයුතු කළ නිසා, එදා එ.ජා.ප.යේ බලකොටුවක් වශයෙන් තිබූ වැලිමඩ ආසනය එ.ජ.නි.ස.ට ජයග්‍රහණය කිරීමට හැකි වුණා.වැලිමඩ මුස්ලිම් ජනතාව මටත්, මගේ පියාටත් ගරු කරනවා. ඉදිරියේ දී වැලිමඩ නගරය ආශි‍්‍රතව මුස්ලිම් බාලිකා විද්‍යාලයක් ලබාදීමට කටයුතු කරමින් සිටින්නෙ.පසුගිය දශක දෙකක් තිස්සේ බදුල්ල දිස්ත්‍රික්කයේ ගොවීන්් වෙනුවෙන් පාර්ලිමේන්තුව තුළ හඬක් නැගීමට ඌවපරණගම, වැලිමඩ, බණ්ඩාරවෙල ආසනවලින් කිසිදු ගොවි නියෝජනයක් නොවීම නිසා, ගොවියාට විශාල අසාධාරණයක් සිදුවුණා. ඉදිරියේ දී බදුල්ල දිස්ත්‍රික්කයේ ගොවීන් වෙනුවෙන් පාර්ලිමේන්තුව තුළ හඬක් නැගීමට ගොවියකු වන මා බලාපොරොත්තු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=f1003174</link>
    <topic>උතුර – දකුණ යා කළ ‘දේවී’</topic>
    <author>ඡායාරූප හා සටහන වේහැල්ලේ පියතිලකමහරගම විශේෂ</author>
    <content>දකුණේ පොල් රුප්පාවත්, උතුරේ තල් රුප්පාවත් යාකළ කොළඹ කන්කසන්තුරේ දුම්රිය පාර, උතුරු - දකුණ මිත්‍රත්වයේ, සහෝදරත්වයේ, සහජීවනයේ සහ ජාතීන් අතර සාමයේ පාලම විය.1905 සැප්තැම්බර් මස 10 වැනි දින මැදවච්චිය සිට කන්කසන්තුරය යාකළ දුම්රිය සේවය ඇරැඹිණි.උතුරේ ජනතාවට ලාභදායී ප්‍රවාහන සේවයක් මේ මඟින් හිමි විය. උතුරේ නිෂ්පාදන දකුණට ප්‍රවාහනය කිරීමටත්, දකුණේ සිට පොහොර, ඉන්ධන, යන්ත්‍රසූත්‍ර සහ දකුණේ නිෂ්පාදන උතුරට ප්‍රවාහනයටත් මේ රේල්පාර පලදායී විය.පසු කලෙක එය කන්කසන්තුරයේ සිමෙන්ති කම්හලේ සහ පරන්තන් රසායන ද්‍රව්‍ය කම්හලේ නිෂ්පාදන ප්‍රවාහනයට මහෝපකාරී වුණි. මෙය ජාතික ආර්ථික දේහයට ඉමහත් ශක්තියක් විය.මේ රේල්පාර හරහා දිනකට දුම්රිය 32ක් මැදවච්චියෙන් උතුරට ධාවනය විය. මෙයට රාත්‍රී තැපැල් දුම්රිය 2ක්, මගී දුම්රිය 4ක්, මන්දගාමී දුම්රිය 2ක්, බඩු දුම්රිය 6ක් සහ කන්කසන්තුරයෙන් ඇරැඹි ප්‍රාදේශීය දුම්රිය 16ක් ක්‍රියාත්මක විය.මීට අමතරව මුරුක්කන් සිට කන්කසන්තුරේ සිමෙන්ති කම්හලට මැටි ප්‍රවාහනය කරනු ලබන දුම්රිය දෙකක් ද ක්‍රියාත්මක විය.එකල දුම්රිය දෙපාර්තමේන්තුව ලැබූ වාර්ෂික ආදායමෙන් 50% උපයා ගත්තේ මේ දුම්රිය මාර්ගයෙනි.එහෙත් කොටි ත්‍රස්තවාදීන්ගේ විනාශකාරී ක්‍රියා නිසා 1985 ජනවාරි 19 දින කොළඹ සිට කන්කසන්තුරය බලා ධාවනය වෙමින් තිබුණු යාල්දේවියට එල්ල කළ ත්‍රස්තවාදී ප්‍රහාරය නිසා වසර 83 ක් ක්‍රියාත්මක වූ යාල්දේවී ගමන නැවතිණි. එදා මෙදා තුර දුම්රියක් වවුනියාව පසුකර ගියේ නැත.වවුනියාවේ සිට කන්කසන්තුරයට රේල් පාරේ දුර ප්‍රමාණය කි. මී. 159 කි. මෙය යළිත් ඉදි කිරීම අභියෝගකර කාර්යයකි.මූලික වශයෙන් දුම්රිය දෙපාර්තමේන්තුවේ වියදමින් වවුනියාවේ සිට තාන්ඩික්කුලමට රේල්පාර සකස් විය. වසර 9 පසු වවුනියාවේ සිට තාන්ඩික්කුලම දක්වා රේල්පාර විවෘත විය. 2009 ජුනි 06 වැනි දින ප්‍රථම දුම්රිය ගමන ඇරැඹිණි.ප්‍රවාහන ඇමැති ඩලස් අලහප්පෙරුම මහතාගේ ‘උතුරු මිතුරු’ ව්‍යාපෘතිය 2009 මාර්තු මස 23 වැනි දින ඇරැඹිණි. අගමැති රත්නසිරි වික්‍රමනායක මහතාගේ ප්‍රධානත්වයෙන් උත්සවය ඇරැඹීය. සුපිරි ක්‍රිකට් ක්‍රීඩක මුත්තයියා මුරලිදරන් අතින් ‘උතුරු මිතුරු’ වෙබ් අඩවිය විවෘත විය.මේ ව්‍යාපෘතියේ අධ්‍යක්ෂ ලෙස මේජර් ජෙනරාල් ඒ. එම්. බී. අමුණුගම කටයුතු කරනු ලබයි. ව්‍යාපෘතියේ කළමනාකරු ලෙස ජේ. එම්. ප්‍රේමතිලක මහතා පත්කෙරිණි.වවුනියාවේ සිට කන්කසන්තුරය දක්වා රේල් පාරේ දුර ප්‍රමාණය කිලෝ මීටර් 159 කි. මේ සඳහා අපේක්ෂිත වියදම රුපියල් මිලියන 14500කි.ව්‍යාපෘතිය අදියර දෙකකින්් ක්‍රියාත්මක වේ. වවුනියාවේ සිට පලෙයි දක්වා දකුණු ව්‍යාපෘතියත්, කන්කසන්තුරයේ සිට පලෙයි දක්වා උතුර ව්‍යාපෘතියත් එකවර ආරම්භ කර ඇත.වවුනියාවේ සිට කන්කසන්තුරය දක්වා ඉදිවී තිබුණු ප්‍රධාන දුම්රියපළ 15ක් සහ උප දුම්රියපළ 72ක් කොටි ත්‍රස්තවාදීන් විසින් පොළොවට සමතලා කර ඇත. පුපුරුවා හැර විනාශ කර ඇති විශාල පාලම් දෙකක් සහ කුඩා පාලම් සංඛ්‍යාව 35කි. බෝක්කු 86කි.වවුනියාවේ සිට කන්කසන්තුරය දක්වා සියලුම රේල් පාර විනාශ කර, ඒවායේ වූ රේල් පීලි, සිල්පර කොටන්, දුම්රිය පළවල දැව සෙවිලි තහඩු සහ යකඩ බාල්ක යොදා කොටි බන්කර, බලකොටු හා වාසස්ථාන ඉදිකිරීමට යොදාගෙන තිබේ.ප්‍රවාහන ඇමැති ඩලස් අලහප්පෙරුම මහතාගේ සංකල්පයක් අනුව ඇරැඹි ‘උතුරු මිතුරු’ සංවර්ධන වැඩසටහන යටතේ සහ ‘උතුරු වසන්තය’ යටතේ උතුර – දකුණ රේල්පාර යළිත් ස්ථාපිත වෙමින් ඇත.ඇමැතිවරයාගේ ඉල්ලීමට රටම ප්‍රතිචාරය දැක්වීය. උතුර – දකුණ යා කෙරෙන දුම්රිය පාර යළි ඉදි කිරීමට පාසල් දරුවාගේ සිට සියලු ම තරාතිරම්වල පිරිස එක්වූහ.අද වනවිට ඉදිකිරීමට නියමිත දුම්රිය පළ 28ම ඉදිකිරීමේ වගකීම රාජ්‍ය, සංස්ථා, දෙපාර්තමේන්තු, වෙළෙඳ සමාගම් සහසුබපතන්නන් ඉදිරිපත්වී තිබීම විශේෂයකි. දිනාගත් නිදහස අර්ථවත් කිරීම සඳහා ජනතාව අවදිවී සිටිති.දකුණින් ඇරැඹි රේල් පාරේ ප්‍රථම අදියරේ දී තාන්ඩිකුලම සිට ඕමන්තේ දක්වා කිලෝමීටර් 10ක පමණ පාර සකස්කිරීම අරඹා නිමවෙමින් පවතී.මේ දැවැන්ත ව්‍යාපෘතිය උතුර – දකුණ යා කරන දුම්රිය පාරක් පමණක් නොව, තිස් වසරක් දෙකට බෙදී සිටි උතුරේ දමිළ, මුස්ලිම් ජනතාවත්, දකුණේ සිංහල ජනතාවත් එක් කරන සාමයේ මාවතක් බවට පත්වී ඇත.වවුනියා - පලෙයි දකුණ ව්‍යාපෘතියේ ප්‍රථම අදියර වන්නේ තාන්ඩික්කුලමේ සිට ඕමන්ත දුම්රිය පළ දක්වා දුම්රිය මාර්ගය ඉදි කිරීමයි. දුර ප්‍රමාණය කිලෝමීටර් 10කට ආසන්නය.මීට තිස් වසරකට පෙර ඕමන්ත කඩමන්ඩිය හා දුම්රියපළ ජනතාව පිරි ගම්මානයකි. සිංහල, දමිළ හා මුස්ලිම් යන සියලු ම ජනවාර්ගික කොටස් එකට සහෝදරත්වයෙන් ජීවත්් වූ ක්ෂේමභූමියකි.පසුව එය යුද්ධ අගල්, බංකර්, යුද කඳවුරු පිරුණු, නිතර දෙවේලේ බෝම්බ හඬ, වෙඩි හඬ ඇසුණු, ලේ ගැලීම්වලින් පිරි මාරක ස්ථානයක් විය.1990 ජූලි 30 දින යාල් දේවිය පුපුරුවා හැරීමෙන් පසු, ඕමන්තය යුද පිටියක් විය. එකට ජීවත් වූ සිංහල, මුස්ලිම් ජනයා ඒ පෙදෙසෙන් පලවා හරිනු ලැබිණි.2002 දී පැවැති රජය සහ එල්ටීටීඊය අතර අස්සන් තැබුණ සටන් විරාම ගිවිසුමේ දී ඕමන්තය දේශසීමා වෙන් කරන නගරය විය.ජනාධිපති මහින්ද රාජපක්ෂ මැතිතුමාගේ දූරදර්ශී, එඩිතර තීරණ නිසා පසුගිය මැයි දින ප්‍රභාකරන්ගෙන් උතුර මුදා ගනු ලැබිණි. ඕමන්තය හැරගිය එහි උරුමක්කාරයෝ ගම් බිම් බලා පැමිණියහ.රජයෙන් උතුරු වසන්තය ආරම්භ කළේය. වල්බිහිව ගිය ගෙවතු එළි පෙහෙළි විය. පුරන් කුඹුරුවල නිල්ල නැඟෙන්නට විය. ඒ 9 මාර්ගය විවෘත විය. උතුරෙන් දකුණටත්, දකුණෙන් උතුරටත් නෑදෑ ගමන් ඇරැඹිණි. අද එහි බංකර නැත. බිම්බෝම්බ නැත. මර උගුල් නැත.තිස් වසරකට පෙර ඕමන්තයට පෑයූ හිරු ප්‍රභාෂ්වරව නැඟෙන්නට විය. විනාශයේ සේයා වසාගෙන අතීත ඕමන්තය හිනාවෙන්නට විය.(තොරතුරු සපයා ගැනීමේදී සහාය වූ උපාලි ගම්ලත් මහතාට විශේෂ ස්තුතිය .)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>17</day>
    </date>
    <link>http://www.dinamina.lk/2010/03/17/_art.asp?fn=f1003175</link>
    <topic>දේශීයත්වයට පණ දුන් මැදමුලන චමල්</topic>
    <author>ලූණම සනත් ගමගේ</author>
    <content>වසර දෙදහස් පන්සියයක් ඉක්ම වූ දේශීය සංස්කෘතියට උරුමකම් කියමින් රෙද්ද බැනියම ඇඳගත් රතු කැකුළු බතට මාළු ඇඹුල් දියල් එක්කල දේශීය චින්තනයේ පුරෝගාමියා වූයේ චමල් රාජපක්ෂය.දේශපාලඥයා සෑමවිටම ජනතාවගේ ආදරය දිනා ගැනීමට ක්ෂණික දිනුම් මෙන් පෞද්ගලික වාසි ලබාදීමට වඩා පරම්පරා හතකට ගැලපෙන පොදු සේවා ඉටුකිරීමේ නිහඬ පරිණත දේශපාලඥයා චමල් රාජපක්ෂය.හම්බන්තොට දිස්ත්‍රික්කය එදා සිටම උග්‍ර ජල අර්බුදයෙන් පෙළුණු දිස්ත්‍රික්කයකි. එදා මෙදා තුර ජනතාවගේ ප්‍රබල ඉල්ලීම වූයේ “අපට හොඳට බිම් කොටන්න ශක්තිය තිබෙනවා. රත්‍රං වගේ පොළොව තියෙනවා. වතුර ටික දෙනවානම් වෙන මොකුත් අපට එපා කියාය.”මේ පරිණත යුග පුරුෂයා හැමවිටම කල්පනා කළේ හම්බන්තොට දිස්ත්‍රික්කයේ පීඩා විඳින කොටස සිටින රුහුණු මාගම්පත්තුවේ ජනතාවට ස්ථිරසාර වාරි ජල පහසුකම් සැපයීමටයි.වළවේ ගඟ අම්බලන්තොටින් මහ මුහුදට ගලා බසිනු දුටුවිට ඔහුගේ හදවත කකියා ගියේය. එහි ප්‍රතිඵලයක් ලෙස මවු ආර නිර්මාණය විය.දේශීය ඉංජිනේරු තාක්ෂණය යොදා ගනිමින් මවුආර ජලාශ ව්‍යාපෘතිය ආරම්භ විය. මවුආර යටතේ සිඳී ගිය සූරියවැව, මීගහජඳුර, මහගල්වැව, මහඅළුත්ගම් ආර ඇතුළු ප්‍රදේශයේ කුඩා වැව් රාශියකට ජල වර නිකුත්කර යල මහ දෙකන්නයේම සරුසාර කෙත්වතු පිබිදෙන්නට විය.අඩකට වඩා අසාර්ථක වූ ලුණුගම්වෙහෙර ව්‍යාපාරයට ස්ථිරව ජලය සැපයිය හැකි වෙහෙරගල ව්‍යාපෘතිය නිර්මාණය කිරීම ඊළඟ ඉලක්කය විය. මැණික් නදියෙන් ගලා බසින දිය පෙල රළ වෙහෙරගලදී එක්තැන් කර ලුණුගම්වෙහෙරට කැන්දාගෙන ආවේ නව මනාලියක් දොරට වඩින්නා සේය.කිරම ඔය යටතේ ඇනිකට් 18 ක ජල හිඟයෙන් එක් කාලයකට පීඩා විඳින ගොවීන් එක් කාලයකට, තවත් කාලයකට ගංවතුරෙන් පීඩා විඳීනවා. දෙපැත්තෙන්ම අසරණ වන්නේ ගොවීන්ය. මෙයට විසඳුමක් සෙව්වේ කැකිරිඕබඩ ජලාශ ව්‍යාපෘතිය ආරම්භ කරමිනි.මහවැලි සංවර්ධනයේ දී වලව කලාපයට හිමිවන්නේ සුවිශේෂි තැනකි. වලව කලාපයේ නව කොටස මයුරපුර කලාපයයි. මයුරපුර කලාපයේ වියළී ගිය බිම් සරු කෙත් වතු බවට පත් කිරීමට නව සංවර්ධන කලාපය නිර්මාණය විය.හම්බන්තොට සංවර්ධනයේදී හම්බන්තොට ජාත්‍යන්තර වරායට හා මත්තල ජාත්‍යන්තර ගුවන්තොටුපළට හිිමිවන්නේ සුවිශේෂී ස්ථානයකි. අනාගත පරපුර වෙනුවෙන් මෙරට දියත් කෙරෙන දැවැන්ත ව්‍යාපෘති මේවා වේ.නිල් අහස ජය ගැනීමට සහ නිල් සයුර ජය ගෙන හම්බන්තොටට සංවර්ධනය ගෙන ආ චමල් රාජපක්ෂ යන නාමය අනාගත වංශ කථාවේ ලියවෙන්නේ සද්ධාතිස්ස රජුගේ කාර්යයට වඩා එහාට ගිය කාර්යයක් ඉටුකිරීම නිසාය.රන් එළිවැටෙන් අඳුරු ගම් එළිය කරනවිට පානීය ජල හිඟයෙන් පීඩා විඳි ජනතාවට පිරිසිදු පානීය ජලය සැපයීමට ජල ව්‍යාපෘති ආරම්භ කළේය.2010 මහ මැතිවරණයට මේ පරිණත යුග පුරුෂයා හම්බන්තොටින් මැතිසබයට රුහුණු ජනතාව යැවීමට අද තීරණය කර ඇත්තේ අනාගත පරපුරේ භාරකාරයා වූද, උරුමක්කාරයා වූද නිසාවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003181</link>
    <topic>හිටපු අගවිනිසුරුශ්‍රේෂ්ඨාධිකරණය හෑල්ලු කරනවා</topic>
    <author>අනුර ප්‍රේමලාල්</author>
    <content>මෙරට ගැටලු විසඳා ගැනීමට පිටරට නීති භාවිතා කිරීමට යෑමෙන් අපේ ස්වාධිපත්‍යයට බරපතළ හානියක් සිදු වන බව ජ්‍යෙෂ්ඨ අධිනීතිඥ ගෝමීන් දයාශ්‍රී මහතා ප්‍රකාශ කරයි. හිටපු අගවිනිසුරු සරත් එන් සිල්වා මහතා විශ්‍රාමික ජෙනරාල් සරත් ෆොන්සේකා මහතාගේ දේශපාලන වේදිකාවේ සිට විදේශගත නීතිය සම්බන්ධ කර ගෙන කරුණු දැක්වීමෙන් තම අනුගාමික විනිසුරුවරුන් හා ශ්‍රේෂ්ඨාධිකරණය හෑල්ලුවට ලක් කර ඇතැයි දයාශ්‍රී මහතා අවධාරණය කරයි.සරත් ෆොන්සේකා මහතා යුද්ධාධිකරණයට ඉදිරිපත් කීරීම පිළිබඳව විදේශ නීතිය සම්බන්ධ කර ගෙන කතා කිරීමද පල රහිත බව ද ඒ මහතා පෙන්වා දෙයි.ජ්‍යෙෂ්ඨ නීතිඥ ගෝමින් දයාශ්‍රී මහතා මේ බව ප්‍රකාශ කළේ හිටපු අගවිනිසුරු සරත් එන්. සිල්වා හා විශ්‍රාමික ජනරාල් සරත් ෆොන්සේකා යන මහත්වරුන් ඉකුත් සමයේ මාධ්‍ය වෙත සිදු කළ ප්‍රකාශ වලට පිළිතුරු දෙමිනි. මාධ්‍ය වෙත අදහස් දැක්වූ අධිනීතිඥ ගෝමීන් දයා ශ්‍රී මහතා මෙසේද ප්‍රකාශ කළේය.ජනතා විමුක්ති පෙරමුණේ විජිත හේරත් හා අනුර කුමාර දිසානායක මහත්වරු සමග එක්වීඉකුත්දා මාධ්‍ය සාකච්ඡාවක් පැවැත්වූ හිටපු අගවිනිසුරුවරයා ෆොන්සේකා මහතා යුද අධිකරණයට රැගෙන යෑමට හා රඳවා ගැනීමට අවසරයක් නැති බව ප්‍රකාශ කළත් එය පදනම් විරහිතයි.එමෙන්ම විදේශ නීතිය මීට සම්බන්ධ කර ගෙන කතා කිරීම ද පල රහිත අතර සරත් එන් සිල්වා මහතා අගවිනිසුරු සමයේ ලබා දුන් ඇතැම් නඩු තීන්දු වලින් විදේශ් නීතියට වඩා අපේ රටේ කටයුතු වලට දේශීය නීතිය බලවත් වන බව සනාථ කර ඇත.හිටපු අගවිනිසුරු සරත් එන්. සිල්වා මහතා ෆොන්සේකා මහතාගේ දේශපාලන වේදිකාවේ සිට මේ කරුණු ප්‍රකාශ කිරීමෙන් තම අනුගාමික විනිසුරුවරුන් හා ශ්‍රේෂ්ඨාධිකරණයත් හෑල්ලුවට ලක් කරනු ලැබේ.සරත් ෆොන්සේකා මහතා නිදහස් කරන්නයි ශ්‍රේෂ්ඨාධිකරණයට ඉදිරිපත් වූ ඉල්ලීම ප්‍රතික්ෂේප කිරීම හා ඊළඟ නඩු දින පිළිබඳ විවිධ අදහස් පළ කිරීම ද ශ්‍රේෂ්ඨාධිකරණය හෑල්ලුවට ලක් කිරීමකි.එහෙත් එදා එස්. බී. දිසානායක ඇමැතිවරයාට එරෙහිව ශ්‍රේෂ්ඨාධිකරණයට අපහස කළා යැයි ලබා දුන් නඩු තීන්දුව කාගෙත් මතකයේ තිබෙනවා.හිටපු අගවිනිසුරුවරයා නීති ක්ෂේත්‍රයේ දක්ෂයකු බව අපි පැහැදිලිව පිළිගන්නවා. නමුත් ඔහු දේශපාලනයට ආධුනිකයෙක්. ඒ නිසා මේ පරස් පර ප්‍රකාශ කරනවා ඇත.අපට සැකයක් මතු වෙනවා සරත් එන්. සිල්වා හිටපු අගවිනිසුරුවරයා තම සේවා කාලයේ දී තමා වර්තමානයේ දරන දේශපාලන මතය දරමින් නඩු තීන්දු ලබා දුන්නාද කියා.විශ්‍රාමික ජනරාල් සරත් ෆොන්සේකා මහතා රටේ යුද අපරාධ වී ඇත්නම් ජාත්‍යන්තර යුද අධිකරණය හමුවේ තමා නායකත්වය දුන් හමුදාවට එරෙහිව සාක්ෂි දෙනවා යැයි පැවසීම ඉතාම පුදුම සහගත තත්ත්වයක්.එදා විදේශ වලින් බලපෑම් පැමිණෙද්දී හමුදාව බේරා ගන්න කටයුතු කළ ෆොන්සේ්කා මහතා මෙසේ වෙනස්වීම කනගාටුදායක කරුණක්.එදා අපට මානව හිමිකම් පිළිබඳ චෝදනා එල්ල කළ ජාත්‍යන්තරය හමුවේ කටයුතු කරමින් නිර්දෝෂී බවට පත් වූ අපේ රට පිළිබඳ මෑත භාගයේ ඇසෙන මේ ප්‍රකාශ සාක්ෂි බවට පත් කර ගනිමින් එක්සත් ජාතින්ගේ මහ ලේකම් බන් කී මුන් හා ජිනිවා මානව හිමිකම් කාර්යාලයේ කොමසාරිස් නවනීදන් පිල්ලේ යන අය අපේ රටට එරෙහිව යළිත් විවිධ පරීක්ෂණ පැවැත්වීමට කටයුතු ආරම්භ කර තිබෙනවා.රජය මේවාට එරෙහිව එඩිතරව මුහුණ දෙමින් සිටීම ප්‍රශංසනීයයි. එල්. ටී. ටී. ඊ. ය වැනි දරුණු ත්‍රස්තවාදී සංවිධානයක් සමග සටන් කරන විට යම් තරමකට නීති බිඳ වැටෙන්න පුළුවන්. ඒ බව ජාත්‍යන්තරයත් පිළිගෙන තිබෙනවා.රජයට ද වගකීමක් පැවරෙනවා මේ අවස්ථාවේදී අපේ තිබෙන මානව හිමිකම් කොමිසම ශක්තිමත් කර එහි අභ්‍යන්තරික ක්‍රියාකාරීත්වය පිළිබඳ යාන්ත්‍රණයක් සකස් කරන්න. අපේ මානව හිමිකම් ආරක්ෂා කිරීම සමහරුන් ප්‍රකාශ කරන තරම් නරක නැහැ. සුනාමි ව්‍යසනය අවස්ථාවේදී ඉන්දියාවට එකම විදේශ රාජ්‍ය නොවන සංවිධානයකටවත් රටට ඇතුළු වෙන්න ඉඩ ලබා දුන්නේ් නැහැ.නමුත් අපි සියලු දොරවල් විවෘත කර ඇතුළට ගත්තා. ඇතැම් රාජ්‍ය නොවන සංවිධාන කිලිනොච්චිය වගේ ප්‍රදේශ වල පදිංචි වෙලා රටට කළ හානිය අප කවුරුත් දැක්කා.එබැවින් අපේ රටේ කටයුතු වලට මේ රටේ නීතිය ප්‍රයෝජනයට ගැනීම පුළුවන් අවශ්‍ය අවස්ථාවන්හිදි අවශ්‍ය නීති සම්පාදනය කරගත් අවස්ථා තිබේ.එබැවින් දේශපාලන අරමුණු මුදුන් පමුණවා කරගැනීමට සිදු කරන මේ ප්‍රකාශ බරතළ බව හොඳින් අවබෝධ කර ගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003182</link>
    <topic>මාස් කන්නයේ වී අස්වනු ගන්න කෝටි 500ක් වෙන් කරයි</topic>
    <author>ස්වර්ණා විජේකෝන් සහ නුවන් කොඩිකාර</author>
    <content>මෙවර මාස් කන්නයේ වී අස්වැන්න මිලදී ගැනීම සඳහා මහා භාණ්ඩාගාරය රුපියල් කෝටි පන්සියයක මුදලක් වෙන්කර ඇත.ගොවි ජනතාවගෙන් වී මිල දී ගැනීම සඳහා රජය ආරම්භ කළ විධිමත් වැඩපිළිවෙළ යටතේ ජනාධිපති මහින්ද රාජපක්ෂ මහතාගේ උපදෙස් මත මහා භාණ්ඩාරය මේ මුදල් වෙන් කෙළේය.මාස් කන්නයේ වී අස්වැන්න මිල දී ගැනීමේ වැඩපිළිවෙළ මාර්තු පළමුවැනිදා සිට ආරම්භ කර ඇති අතර වී අලෙවි මණ්ඩලයේ මධ්‍යස්ථාන, ගොවිජන සේවා මධ්‍යස්ථාන හා පත්කර ඇති පෞද්ගලික අලෙවි නියෝජිතයන් විසින් ද වී මිල දී ගන්නා බව ශ්‍රී ලංකා නිදහස් පක්ෂයේ මහලේකම් කෘෂිකර්ම සංවර්ධන හා ගොවිජන සේවා අමාත්‍ය මෛත්‍රීපාල සිරිසේන මහතා සඳහන් කළේය.මාස් කන්නයේ වී මිල දී ගැනීම සඳහා මහාභාණ්ඩාගාරය වෙන් කළ මුදල ප්‍රමාණවත් නොවේ නම් පසුගිය කන්නයේ රජය මිල දී ගත් වී විකුණා ලබාගත් මුදල් හෝ යොදවා වී මිලදී ගැනීම සිදු කරන බවත් ඇමැතිවරයා සඳහන් කළේය.අමාත්‍ය මෛත්‍රීපාල සිරිසේන මහතා මේ බව සඳහන් කළේ මහවැලි කේන්ද්‍රයේ ඊයේ (17) පැවැති මාධ්‍ය සාකච්ඡාවකට සහභාගී වෙමිනි. එහි දී වැඩිදුරටත් අදහස් දැක් වූ ඇමැතිවරයා සඳහන් කළේ වී මිල දී ගන්නා මධ්‍යස්ථාන හා ගබඩා භාරකරුවන්, අලෙවි නියෝජිතයන්ගේ නම් පවා සඳහන් කරමින් පුවත්පත් දැන්වීමක් ද පළකළ බවයි.එම පුවත්පත් දැන්වීම පළකිරීමෙන් පසුව වී මිල දී ගැනීමේ තවත් මධ්‍යස්ථාන ගණනාවක් පිහිටුවා ඇති අතර නියමිත මිලක් යටතේ වී අස්වැන්න අලෙවි කිරීමේ හැකියාව ගොවි ජනතාවට ලැබී ඇති බවත් ඇමැතිවරයා කීය.ගොවි ජනතාවගේ වී අස්වැන්න මිලදී ගැනීමට රජයට කිසිදු වැඩපිළිවෙළක් නොමැති බවට විපක්ෂ නායකයා විවිධ ප්‍රකාශ සිදුකර ඇති අතර එම ප්‍රකාශවල කිසිදු පදනමක් නොමැති බවත් ඇමැතිවරයා කීය.එක්සත් ජාතික පක්ෂ පාලන සමයේ දී ගොවි ජනතාවට සෙතක් සැළසුයේ ඩී. එස්. සේනානායක, ඩඩ්ලි සේනානායක වැනි ජන නායකයන් පමණක් බවත් ඇමැතිවරයා කීය.රනිල් වික්‍රමසිංහ මහතා ප්‍රමුඛ එක්සත් ජාතික පක්ෂය වී අලෙවි මණ්ඩලය අහෝසි කිරීම, එයට අදාළ දේපොළ මුළුමනින්ම විකුණා දැමීම, ගොවි ජනතාව විනාශ කිරීමට පිඹුරුපත් සකස් කළ ආකාරය ආදිය ද ඇමැතිවරයා සිහිපත් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n10031816</link>
    <topic>ඉදිරි වසර දහය ඇතුළත ලේක්හවුස් ආයතනයසංවර්ධනයේ හිණිපෙත්තටම යනවා</topic>
    <author>චමීර ඇල්ලදෙණිය</author>
    <content>ඉදිරි වසර දහය ඇතුළත ලේක්හවුස් ආයතනය සංවර්ධනයේ හිණිපෙත්තටම ගෙන යන බව ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා පවසයි.ඒ සඳහා ආයතනයේ ඉහළ සේවකයාගේ සිට පහළම සේවකයා දක්වා කැපවීමෙන් වැඩ කළ යුතු බව ද සභාපතිවරයා සඳහන් කෙළේය.ලේක්හවුස් ආයතනයේ වසර 35ක් සහ වසර 25ක කාලයක් සේවය කළ සේවකයන් ඇගයීම සඳහා ටාජ් සමුද්‍රා හෝටලයේ පසුගියදා පැවති උත්සවයේ දී සභාපති බන්දුල පද්මකුමාර මහතා මෙසේ ප්‍රකාශ කෙළේය.විවිධ දේශපාලන හැලහැප්පීම්වලට මුහුණ දෙමින් ලේක්හවුස් ආයතනය ඉදිරියට පැමිණ තිබෙන බවත්, මෙම ආයතනය වඩා ඵලදායී ලෙස තව තවත් මහජනතාව අතරට ගෙන යාම තම අරමුණ බවත් සභාපතිවරයා කීවේය.වැඩිදුරටත් අදහස් දැක්වූ සභාපතිවරයා මෙසේ ද කීවේය.දීර්ඝ කාලයක් මේ ආයතනයට සේවය කිරීම ගැන ඔබ සියලු දෙනාට සැබවින්ම ස්තූ®තිවන්ත වෙනවා.ඉදිරියටත් ඔබගෙන් සහයෝගය ලැබෙනු ඇතැයි විශ්වාස කරනවා. ලේක්හවුස් ආයතනය විවිධ දේශපාලන සංස්කෘතික බලපෑම්වලට ලක්වූ ආයතනයක්. නමුත් ඉදිරියේදී කිසිම දේශපාලන බලපෑමක් සිදුවන්නේ නැහැ. එමනිසා සියලු දෙනාම කැපවීමෙන් සේවය කරන ලෙස ඉල්ලා සිටිනවා.අපගේ ආයතනයෙන් මුද්‍රණය වන දිනමිණ පුවත්පත වසර සියයක් පිරුණු පුවත්පතක්. සියක් වසරක් පිරුණ පුවත්පතක් ආසියාවේ දක්නට ලැබීම ඉතා දුර්ලභ කරුණක්. එම ආයතනයේ සේවය කරන අප සැමට එය ඉතාම ආඩම්බරයක්.මෙහිදී අදහස් දැක්වූ ලේක්හවුස් ආයතනයේ සාමාන්‍යාධිකාරී අභය අමරදාස මහතා - මෙහිදී අද සම්මාන ලබන අය වසර 25 කට වඩා වැඩි සේවා කාලයක් ගත කළ අයයි. ඔවුන් මේ ආයතනය වෙනුවෙන් ජීවිතයේ විශාල කාලයක් කැපකරලා තිබෙනවා. එය අප ඇගයීමට ලක්කළ යුතුයි.මේ කාලය පැය ගණනින් ගත් විට ඉතා විශාල කාලයක් වෙනවා. එම නිසා මේ අය අපි ඉතා ඉහළින් අගය කළ යුතුයි.අපේ ආයතනය පැය 24ක්, දින 363ක් වැඩ කරන ආයතනයක්. සේවකයන්ගෙන් ලැබෙන දායකත්වය නිසා තමයි මේ ආයතනය මෙතරම් දුරක් ගෙන ඒමට හැකි වී තිබෙන්නේ.මෙහිදී වසර 35 සම්පූර්ණ වූ සේවකයන් 05 දෙනෙකු ද, වසර 25 ක් සම්පූර්ණ කළ සේවකයින් 56 දෙනෙකු ද ඇගයීමට ලක්විය.ලේක්හවුස් ආයතනයේ කර්තෘ මණ්ඩල අධ්‍යක්‍ෂ නිහාල් රත්නායක, අධ්‍යක්‍ෂකවරුන් වන ෂාන් ශම්මුගනාදන්, රසාංග හරිස්චන්ද්‍ර, උපුල් දිසානායක, ලේක්හවුස් ආයතනයේ සමාගම් ලේකම් කුමුදු ගුණවර්ධන, කර්තෘ මණ්ඩල පරිපාලන නිලධාරි රෝහණ ආරියරත්න, දිනමිණ පුවත්පතේ ප්‍රධාන කර්තෘ මහින්ද අබේසුන්දර, සිළුමිණ පුවත්පතේ ප්‍රධාන කර්තෘ කරුණාදාස සූරියආරච්චි යන මහත්ම මහත්මීහු ද සහභාගි වූහ.වසර 35 සේවා සම්මානලාභීහුවසර 25 සේවා සම්මානලාභීහු</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003183</link>
    <topic>ගාල්ලේ මවකටදෙබිඩි දරු උපතක්</topic>
    <author>ජීවනී පතිරණ</author>
    <content>කොළඹ කාසල් වීදියේ කාන්තා රෝහලේදී ඊයේ (17) පෙරවරුවේ දෙබිඩි පිරිමි දරු උපතක් සිදුවී ඇත.උදරයෙන් සම්බන්ධවී ඇති මේ දරු දෙදෙනා යහපත් ශරීර සෞඛ්‍යයෙන් පසුවන බව රෝහල් ආරංචි මාර්ග සඳහන් කරයි.ගාල්ල, යක්කලමුල්ල ප්‍රදේශයේ 24 හැවිරිදි තරුණ මවක් තම ප්‍රථම දරු පසූතිය සඳහා ගාල්ල කරාපිටිය රෝහලට ඇතුළු කිරීමෙන් පසු වැඩිදුර ප්‍රතිකාර සඳහා බොරැල්ල කාසල් කාන්තා රෝහලට ඇතුළු කර ඇත.මෙහිදී සිසේරියන් සැත්කමකින් දරු උපත සිදුව ඇති අතර, දරුවා සහ මව සුවෙන් පසුවෙති. දැනට දරු දෙදෙනා ළදරු ඒකකයේ පසුවෙති. දරු ප්‍රසූතියට මාස තුනකට පමණ පෙර දෙබිඩි දරුවන් බවට වෛද්‍යවරුන් පවසා ඇති බවත්, ඒ පිළිබඳව දැනුවත් භාවයකින් මව ප්‍රසූතිය සඳහා රෝහල් ගතවී ඇති බවත් ආරංචිමාර්ග සඳහන් කරයි.මෙම සිද්ධියට අදාළව ඡායාරූප ගැනීමට මව දැඩිලෙස අකමැත්ත පළකළ නිසා පින්තූර ගැනීමට “දිනමිණ”ට නොහැකි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003184</link>
    <topic>ෆොන්සේකාට එරෙහි දෙවැනි නඩුවදින නියමයක් නැතිව කල් යයි</topic>
    <author>රන්ජිත් පද්මසිරි හා චන්ද්‍රිකා පෙරේරා</author>
    <content>යුද හමුදාවට භාණ්ඩ මිලදී ගැනීමට අදාළ පිළිවෙත් හා රෙගුලාසි වලට පටහැනිව කටයුතු කිරීම සම්බන්ධයෙන් විශ්‍රාමික ජෙනරාල් සරත් ෆොන්සේකා මහතාට එරෙහිව පවරා තිබූ නඩුව විභාගය සඳහා කැඳවිම දින නියමයක් නොමැතිව කල් තැබීමට යුද්ධාධිකරණය ඊයේ (17) තීරණය කළේය.විත්තිකාර ජෙනරාල් ෆොන්සේකා මහතාට එරෙහිව පවරා ඇති දෙවැනි නඩුව වන මේ නඩුව වඩා උසස් විනිවිදභාවයක් සහිතව පූර්ව විනිශ්චයන්ගෙන් තොරව විභාග කිරීමේ අපේක්ෂාව ඇතිව මෙසේ නඩු විභාගය කල් තැබීමට යුද්ධාධිකරණය තීරණය කළේය.විත්තිකාර ජෙනරාල්වරයාට එරෙහි පළමු නඩුව විභාගය සඳහා කැඳවූ යුද්ධාධිකරණයේ විනිසුරු මණ්ඩලය හමුවේ දෙවැනි නඩුව විභාගයට ගැනීමට හැකියාව හා අවස්ථාව තිබුණද දෙවැනි නඩුව සඳහා වෙනත් විනිසුරු මණ්ඩලයක් පත් කිරීමට ඉඩ දීම සලකා බැලීම සඳහා මේ තීරණය කර තිබේ. ශ්‍රී ලංකා නාවික හමුදා මූලස්ථානයේ දී යුද්ධාධිකරණය ඊයේ (17) රැස් වූ අවස්ථාවේ ජනාධිපති නීතිඥ රියන්සි අර්සකුලරත්න මහතා ප්‍රධාන නීතිඥ මණ්ඩලය සමඟ විත්තිකාර විශ්‍රාමික ජෙනරාල් ෆොන්සේකා මහතා පෙනී සිටියේ ය.මෙහිදී වැඩ ආරම්භ කිරීමට පෙර විවෘත අධිකරණය ඇමැතූ යුද්ධාධිකරණයේ විනිසුරු අධිනීතිඥ රියද් අද්මිරාල් ඩබ්ලිව්. ඩබ්ලිව්. එස්.ජේ.ප්‍රනාන්දු මහතා යුද හමුදා පනතේ 109 ඊ වගන්තිය යටතේ විත්තිකරුට එරෙහිව පවරා ඇති නඩුව වෙනත් විනිසුරු මණ්ඩලයක් හමුවේ කැඳවීමේ අවශ්‍ය කටයුතු කිරීමට අපේක්ෂා කරන බව කීය. වඩා උසස් විනිවිද භාවයක් සහිතව හා පූර්ව විනිශ්චයන්ගෙන් තොරව චෝදනා විභාග කිරීම උදෙසා විනිසුරු මණ්ඩලයේ සංයුතිය පිළිබඳව නැවත සලකා බලන ලෙස ඉල්ලීමක් යුද්ධාධිකරණය කැඳවීම් කරන ජනාධිපතිවරයාට ඉදිරිපත් කරන හෙයින් විභාගය කල් තබන බව රියද් අද්මිරාල් වරයා පැවැසීය.ඒ අනුව යුද්ධාධිකරණයේ කටයුතු අවසන් කෙරිනි. ඒ අනුව විත්තිකාර ජෙනරාල් වරයා යළි රැදවුම් භාරයට පත් කෙරිණි.පළමු නඩුව සඳහා පත් කළ යුද්ධාධිකරණයේ විනිසුරු මණ්ඩලයට විත්තිය විරෝධතා මතු කිරීම සැළකිල්ලට ගෙන දෙවැනි නඩුව සඳහා වෙනත් විනිසුරු මණ්ඩලයක් සහිත යුද්ධාධිකරණයක් පත් කිරීමට සැලකිල්ල යොමු වී තිබේ.චෝදනා 4ක් මත විත්තිකාර ෆොන්සේකා මහතාට එරෙහිව මේ නඩුව පවරා ඇත. යුද හමුදා පනතට අනුව එක් යුද්ධාධිකරණයක් සඳහා පත්කර ඇති විනිශ්චය මණ්ඩලයක් සමාන නොවූ වෙනත් චෝදනා විභාග කිරීමට තවත් යුද්ධාධිකරණයක විනිශ්චය කිරීමට බලය පැවරී තිබුණ ද කරුණු සලකා බලා විනිශ්චය මණ්ඩලයේ සංයුතිය පිළිබඳව නැවත සලකා බැලීමට යුද්ධාධිකරණ පත්වීම් කරන ජනාධිපතිවරයා වෙත මේ කරුණ යොමු කිරීමට තීරණය කර ඇත.මේජර් ජෙනරාල් එච්.එල්. වීරතුංග (සභාපති) මේජර් ජෙනරාල් ඒ.එල්.ආර්.විජේතුංග මේජර් ජෙනරාල් ඩී.ආර්.ඒ.පී. ජයතිලක යන මහත්වරුන් ගෙන් යුද්ධාධිකරණය සමන්විත විය.රජයේ නීතිඥ ජනක බණ්ඩාර රජයේ ජ්‍යෙෂ්ඨ නීතිඥ සුදර්ශන් ද සිල්වා රජයේ ජ්‍යෙෂ්ඨ නීතිඥ දමිත් තොටවත්ත යන මහත්වරු සමඟ නියෝජ්‍ය ;සාලිසිටර් ජෙනරාල් බුවනෙක අළුවිහාරේ මහතා මේ නඩුවේ පැමිණිල්ල වෙනුවෙන් පෙනී සිටියේ ය.නීතිඥවරුන් වන වසන්ත බටගොඩ නිලන්ති පීරිස්, තේජිත කෝරාලගේ, රියාද් අමීන්, සුගත් කල්දේරා, එරාජ් ද සිල්වා , නලීන් ලද්දුවහෙට්ටි යන මහත්වරු සමඟ ජනාධිපති නීතිඥ රියන්සි අර්සකුලරත්න මහතා විත්තිය වෙනුවෙන් පෙනී සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003185</link>
    <topic>නැ’හිර සරසවි සිසු වර්ජනයඇමැති මැදිහත්වීමෙන් සමථයට</topic>
    <author>ජීවනී පතිරණ</author>
    <content>නැඟෙනහිර විශ්වවිද්‍යාලයේ පැවැති ශිෂ්‍ය වර්ජනය ජාතික ඒකාබද්ධතා හා ප්‍රතිසන්ධාන ඇමැති විනයාගමූර්ති මුරලිදරන් මහතාගේ මැදිහත්වීම යටතේ සම්පූර්ණයෙන් නවතාලීමට හැකිවී ඇත.ඇමැතිවරයාගේ මඟපෙන්වීම යටතේ උසස් අධ්‍යාපන ඇමැති මහාචාර්ය විශ්වා වර්ණපාල මහතා සමඟ ඊයේ (17) පැවැති සාකච්ඡාවකින් පසු ශිෂ්‍ය වර්ජනය අත්හැරලීමට සිසුහු තීරණය කර ඇත.IRQ මඟින් විශ්වවිද්‍යාලයට ලබාදුන් ප්‍රතිපාදන අයුතු ලෙස භාවිතා කිරීම සිසු වර්ජනයට හේතුවී ඇත. කරුණු සලකා බැලීමෙන් අනතුරුව නැඟෙනහිර විශ්වවිද්‍යාලය නැවත එළඹෙන 22 වැනිදා ආරම්භ කිරීමට පියවර ගෙන ඇති අතර, අක්‍රමිකතා පිළිබඳ සොයා බලා තීරණ ගැනීමට කමිටුවක්ද පත්කර ඇත.මේ අතර ශිෂ්‍යයන් හට පැන නැගී තිබූ ප්‍රධාන අවශ්‍යතාවයන් වන ආහාර, නවාතැන්, හා අනෙකුත් ශිෂ්‍ය වරප්‍රසාද දිවයිනේ අනෙකුත් විශ්වවිද්‍යාල හා සමානව ලබාදීමටද පියවර ගෙන තිබේ. මේ පිළිබඳව වැඩිදුර සොයා බැලීම සඳහා විනයාගමූර්ති මුරලිදරන් හා මහාචාර්ය විශ්වා වර්ණපාල ඇමැතිවරුන්ද, උසස් අධ්‍යාපන අමාත්‍යාංශ නිලධාරින් පිරිසක්ද නැඟෙනහිර විශ්වවිද්‍යාලයේ නිරීක්ෂණ චාරිකාවක නිරතවීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003186</link>
    <topic>ජ්‍යෙෂ්ඨ පුරවැසි ගිණුම්වලට 20%ක ප්‍රසාද පොලියක්</topic>
    <author/>
    <content>ජ්‍යෙෂ්ඨ පුරවැසියන්ට සහන ලබාදීමේ අරමුණින් බලපත්‍රලාභී ජ්‍යෙෂ්ඨ පුරවැසියන්ගේ තැන්පත් සඳහා සියයට 20ක ප්‍රසාද පොලියක් අද සිට (18) පිරිනමන බව ශ්‍රී ලංකා මහ බැංකුව පවසයි.මුදල් හා ක්‍රම සම්පාදන ලියාපදිංචි බැංකුවක මුදල් තැන්පත් කර ඇත්නම් ඔහුට හෝ ඇයට සාමාන්‍යයෙන් ගෙවනු ලබන පොලියට අමතරව සියයට 20ක ප්‍රසාද දීමනාව 2010 ජනවාරි 01දා සිට ක්‍රියාත්මක වන පරිදි මහ බැංකුවේ අනුමැතිය ලත් ඉතිරිකිරීමේ ගිණුම් සහ ස්ථාවර තැන්පත් හිමියන්ට හිමි වේ. ඒ අනුව තනිව හෝ හවුල් ගිණුම් වශයෙන් පවතින ජ්‍යෙෂ්ඨ පුරවැසියන්ගේ ගිණුම් සහ ජ්‍යෙෂ්ඨ පුරවැසියන්ගේ කලත්‍රයාගේ හවුල් ගිණුම්වලට මේ ප්‍රසාද දීමනාව ගෙවනු ලැබේ.ජ්‍යෙෂ්ඨ පුරවැසියා අවුරුදු 60කට අඩු පුද්ගලයෙකු සමඟ හවුල් ගිණුමක් ආරම්භ කර ඇත්නම්, එය 2010 ජනවාරි මස 01 පෙර ක්‍රියාත්මක වන ගිණුමක් නම් ඊට ද ප්‍රසාද දීමනාව හිමි වන නමුත් ජනවාරි 01 දිනට පසු ආරම්භ කළ ගිණුමක් නම් ඊට ප්‍රසාද දීමනාව හිමි නොවන බව මහ බැංකුව දන්වා සිටියි.මේ ප්‍රසාද දීමනාව, ලංකා බැංකුව, එන්.ඒ. ඩොයිෂ්,, ඒ.ජී. හැටන් නැෂනල් බැංකුව, ශ්‍රී ලංකා නිවාස සංවර්ධන මුල්‍ය සංස්ථා බැංකුව, අයි.සී.අයි. සී. අයි. බෑන්ක් ලිමිටඩ්, එම්.බී.එස්.එල්. සේවින්ස් බෑන්ක් ලිමිටඩ්, නේෂන් ට්‍රස්ට් බෑන්ක්, පී.එල්. සී පෑන් ඒෂියා බෑන්කින් කෝපරේෂන් පී.එල්. සී. මහජන බැංකුව, රජරට සංවර්ධන බැංකුව, සම්පත් බෑන්ක් පී.එල්. සී. හොංකොං ඇන්ඩ් ෂැංහයි බෑන්කින් කෝපරේෂන් ලිමිටඩ්, යුනියන් බෑන්ක් ඔෆ් කලම්බු ලිමිටඩ්, සබරගමු සංවර්ධන බැංකුව, සණස ඩිවලොප්මන්ට් බෑන්ක් ලිමිටඩ්, වයඹ සංවර්ධන බැංකුවෙන් හිමි වේ. අනෙකුත් බැංකුවල විස්තර ලැබීමෙන් පසුව හිඟ මාස දෙක සඳහා ප්‍රසාද දීමනා එකවර හිමිවන බව මහ බැංකුව නිවේදනය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003187</link>
    <topic>‘යුද්ධාධිකරණයටනිල ඇඳුමෙන් එන්නෆොන්සේකාට අවසර නෑ’</topic>
    <author>විජයානී එදිරිසිංහ</author>
    <content>යුද හමුදාවෙන් විශ්‍රාම ගිය පුද්ගලයකු යුද්ධාධිකරණයට ඉදිරිපත් කරන විට ඔහුට නිල ඇඳුම ඇඳීමට අවසර නැති බව මේජර් ජෙනරාල් ප්‍රසාද් සමරසිංහ මහතා පැවසී ය.විශ්‍රාමලත් ජෙනරාල් සරත් ෆොන්සේකා මහතා ජාතික ඇඳුමෙන් සැරසී යුද්ධාධිකරණයට ඉදිරිපත්වීම සම්බන්ධයෙන් කරුණු පැහැදිලි කරමින් සමරසිංහ මහතා එසේ පැවසීය. යුද හමුදාවේ සිටි පුද්ගලයකු විශ්‍රාම ගොස් මාස හයක කාලයක් ගත වන තෙක් ඔහුට යුද හමුදා නීතිය බලපානු ඇත.එහෙත් එම පුද්ගලයා හමුදා සේවයෙන් විශ්‍රාම ගත් පසු නිල ඇඳුම යළි ඇඳීමට අවසර නැත.යුද්ධාධිකරණය හමුවේ චෝදනා ලබන විට හමුදා සේවයේ නියුතුව සිටි අයකුට පමණක් නිල ඇඳුම ඇඳීමේ අවසරය තිබේ.වෛද්‍ය හේතු මත නිල ඇඳුම ඇඳීමට අපහසු නම් හමුදා සේවයේ නියුතුව සිටින පුද්ගලයකුට සාමාන්‍ය ඇඳුමෙන් සැරැසී යුද්ධාධිකරණය හමුවට ඉදිරිපත් වීමේ අවසරය තිබේ.ඒ අනුව ජෙනරාල් ෆොන්සේකා සාමාන්‍ය ඇඳුමෙන් සැරසී යුද්ධාධිකරණය වෙත ඉදිරිපත් වූයේ ඔහුට නිල ඇඳුම ඇඳීමට අවසරය නොමැති නිසා බවද මේජර් ජෙනරාල් සමරසිංහ කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003188</link>
    <topic>රජයේ සහතික මිලට ගොවීන්ගෙන්වී ලබා ගැනීම මධ්‍යස්ථාන 200කදී</topic>
    <author>සිතාරා සේනානි</author>
    <content>නාඩු වී කිලෝව රුපියල් 28 සහ සම්බා වී කිලෝව රුපියල් 30 බැගින්වූ රජයේ සහතික මිලට මධ්‍යස්ථාන 200කදී ගොවීන්ගෙන් මිල දී ගන්නා බව කෘෂිකර්ම සංවර්ධන හා ගොවිජන සේවා අමාත්‍යාංශයේ අතිරේක ලේකම් (පාලන) විජේරත්න සකලසූරිය මහතා පවසයි.මේ වසරේදී වී මිලදී ගැනීම සම්බන්ධයෙන් කිසිදු ගැටලුවක් මතු නොවීමට කටයුතු කරන බවත් ඒ මහතා පැවැසී ය. ඒ මහතා මෙසේ පැවැසුවේ කෘෂිකර්ම සංවර්ධන හා ගොවිජන සේවා අමාත්‍යංශය යටතේ පවතින ආයතනවල ප්‍රගතිය හා ඉදිරි දැක්ම පිළිබඳ මාධ්‍ය වෙත කරුණු දක්වමිනි.මේ මාධ්‍ය හමුව ජනමාධ්‍ය අමාත්‍යංශ ශ්‍රවණාගාරයේදී පෙරේදා (16) පැවැත්විණි.කිලෝව රුපියල් 35 බැගින් වී මිලදී ගත හැකි බවට විපක්ෂය නගන තර්කය පිළිබඳ මෙහිදී මතු කැරුණු ප්‍රශ්නයකට පිළිතුරු ලෙස කෘෂිකර්ම අමාත්‍යංශයේ අතිරේක ලේකම් (සේවා) එම්.එච්.මුයුනුදීන් මහතා පැවැසුවේ එසේ කළහොත් පාරිභෝගිකයාට සහල් කිලෝව රුපියල් 80කටත් වඩා වැඩි මිලකට අලෙවි කිරීමට සිදුවන බැවින් එසේ කළ නොහැකි බවයි. ගොවියා හා පාරිභෝගිකයා යන දෙදෙනාටම වාසි සැලසෙන අන්දමින් වී මිල තීරණය කැරුණු බවද හෙතෙම පැවැසී ය.අමාත්‍යංශයේ අතිරේක ලේකම් (සංවර්ධන) කමලා උයන්වත්ත මහත්මිය - 2008 වසරේදී පිටරටින් සහල් ගෙන්වූයේ නැහැ. කලට වැසි නොලැබීම වැනි හේතු මත අස්වැන්න අඩු වෙනවා. ඒ නිසා ගිය වසරේ සහල් ප්‍රමාණයක් ගෙන්වන්න සිදු වුණා. එසේ කළේ පාරිභෝගිකයා රැක ගැනීම සඳහා යි.මහින්ද චින්තන ඉදිරි දැක්ම’ මඟින් කෘෂි කර්මාන්තයේ ශීඝ්‍ර වර්ධනයක් ඇති කිරීමට අමාත්‍යංශය බලාපොරොත්තු වෙනවා. මාස දෙකක ආරක්ෂණ තොගයක් ද සමඟ මේ වසරේ වී මෙට්‍රික් ටොන් ඳලියන 4ක් ලැබුණොත් එය ප්‍රමාණවත්. ගිය වසරේ මාස 3කට වැඩි ආරක්ෂණ තොගයක් අප සතුව තිබුණා. රජයේ පොහොර සහනාධාර වැඩපිළිවෙළ , වී අලෙවි මණ්ඩලය යළි පණ ගැන්වීම , ‘ අපි වවමු රට නඟමු’ වැනි වැඩපිළිවෙළ හේතුවෙන් වී වගා බිම් ප්‍රමාණය වැඩි වී අස්වැන්න වැඩි වී තිබෙනවා.අතිරේක ලේකම් (කෘෂි තාක්ෂණ විද්‍යා) කේ.ඊ. කරුණාතිලක මහතා - වී මිල අඩු වීම ගැන සමහරුන් විමසනවා. එයටත් හේතු තිබෙනවා. සාමාන්‍යයෙන් වී වල 20% ක් පමණ ජලය තිබෙනවා. ආරක්ෂණ තොග පවත්වා ගැනීමට නම් වී වල තෙතමනය 13% ට අඩු ප්‍රමාණයේ පවත්වා ගත යුතුයි. එහෙත් අස්වැන්න නෙළා ගත් විගස විකිණීමට සමහරුන් උත්සාහ දරනවා. වී වල ප්‍රමිතිය රැක ගැනීම සම්බන්ධ යම් විනයක් පවත්වා ගත යුතුයි.‘අපි වවමු රට නඟමු’ ව්‍යාපෘතියේ අධ්‍යක්ෂ ඩී.එම්.ආර්.බී. දිසානායක මහතා - මේ වසරේ ‘අපි වවමු රට නඟමු’ වැඩපිළිවෙළට අලුත් අර්ථයක් ලබා දී බත බුලතින් පිරි රටක් බිහි කිරීම අරමුණයි.ලෝක ආර්ථිකයේ ඇති වූ අවපාතය හේතුවෙන් අපට ආහාර අහේනියකට මුහුණ පෑමට සිදු නොවුණේ මේ වැඩපිළිවෙළ නිසයි. දේශීය ආහාර නිෂ්පාදනය මෙන්ම ඒවා පරිභෝජනය දිරි ගැන්වීම මේ වැඩපිළිවෙළේ අරමුණයි.ශ්‍රී ලංකාව විවිධ ආහාර වර්ග ආනයනය වෙනුවෙන් වසරකට රු.කෝටි 10,000ක් වැය කරනවා. මේ මුදල අඩු කිරීම රජයේ අපේක්ෂාවයි.ගොවිජන සංවර්ධන කොමසාරිස් ජනරාල් රවීන්ද්‍ර හේවාවිතාරණ මහතා - මෙවර ජාතික අලුත් සහල් මංගල්ලය ලබන අප්‍රේල් මස 02 වැනිදා පෙරවරු 7.00 ට අනුරාධපුර ජය ශ්‍රී මහා බෝධීන් වහන්සේ ඉදිරිපිටදී පැවැත්වෙනවා.කෘෂිකර්ම අධ්‍යක්ෂ ජනරාල් ජිනාදරී ද සොයිසා මහත්මිය ද මේ අවස්ථාවට සහභාගී වූවා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n1003189</link>
    <topic>නිෂ්පාදකයා රැක ගන්නකුකුළු මස් කිලෝව රු.350ට</topic>
    <author>සිතාරා සේනානි</author>
    <content>කුකුළු මස් කිලෝවක නිෂ්පාදන වියදම රුපියල් 340 ක් වී ඇති බැවින් එම මස් කිලෝවක මිල රුපියල් 350 දක්වා වැඩි කිරීමට තීරණය කළ බව පශු සම්පත් සංවර්ධන අමාත්‍යංශයේ ලේකම් සුනිමල් සේනාරත්න මහතා පැවසීය.කුකුළු කෑම, බෙහෙත් ද්‍රව්‍ය, අනෙකුත් ද්‍රව්‍යවල මිල ඉහළ යෑම නිසා කුඩා පරිමාණ කුකුළු මස් නිෂ්පාදකයා අධෛර්යමත් වීම වැළැක්වීම හා ඔහු රැක ගැනීමේ අරමුණින් මේ තීරණය ගත් බවද ඒ මහතා පැවැසීය.පශු සම්පත් සංවර්ධන අමාත්‍යංශය යටතේ පවතින ආයතනවල ප්‍රගතිය හා ඉදිරි දැක්ම පිළිබඳ මාධ්‍ය හමුවේ කරුණු දක්වමින් අමාත්‍යංශ ලේකම්වරයා එසේ පැවසීය. මේ මාධ්‍ය හමුව ජනමාධ්‍ය අමාත්‍යංශ ශ්‍රවණාගාරයේ දී පෙරේදා (16) පැවැත්විණි.ඒ මහතා මෙසේද කීවේය.කුකුළු මස් නිෂ්පාදන වියදම ඉහළ යෑම නිසා පසුගිය සමයේ කුකුළු පැටවුන් දහස් ගණනක් විනාශ කර දැමීමට කුකුළු ගොවීන්ට සිදු වුණා. උතුරු නැඟෙනහිර පළාතේ නිදහස් වූ පසු ඒ ප්‍රදේශවල ජනතාවගේ ආහාර මහා ජීවන රටාවේ වෙනස්කම් සිදු වුණා. උතුරු නැඟෙනහිර ප්‍රදේශවල කුකුළු මස් හා බිතිතර ඉල්ලුම ශීඝ්‍රයෙන් වැඩි වෙලා. මෙසේ ඉල්ලුම වැඩිවන විට හිඟයක් ඇතිවීම අනිවාර්යයි.කුකුළු මස් නිෂ්පාදනය 2005 වසරේ සිට 30%කින් වැඩි වෙලා. 2005 දී කි. ග්‍රෑ. 5.05 ක් පැවැති ඒක පුද්ගල කුªකුළු මස් පරිභෝනය 2009 වසරේ කි. ග්‍රැ 5.19 දක්වා වැඩි වී තිබෙනවා.මාසිකව කුකුළු මස් මෙට්ට්‍රික් ටොන් 11,000ක් අවශ්‍යයි. දැනට තිබෙන්නේ මෙ. ටොන් 8250යි. හිඟයක් ඇති වුවහොත් පමණක් ආනයනය කිරීමට අමාත්‍යංශය තීරණය කැර තිබෙනවා. බිත්තර නිෂ්පාදනය 2006 සිට 2009 දක්වා 15% කින් වැඩි වෙලා. ඒක පුද්ගල පරිභෝජනයත් වැඩියි. දැනට බිත්තර මිලියන 1081 ක් මෙරට නිපදවනවා.2005 දී මෙරට සිදු කළ පෝෂණ විශ්ලේෂණය අනුව මෙරට කිරි අවශ්‍යතාවෙන් 85%ක් සපුරාලීමට සිදු වූයේ පිටරටවලින්. මෙරට නිදවූයේ 15% යි. මෙරට නිෂ්පාදනය කෙරෙන දියර කිරි පරිභෝජනයට හුරු කිරීමෙන් කිරි ගොවින්ට විශාල ආදායමක් ලැබිය හැකියි. පාරිභෝගිකයාටත් ඉන් සෙතක් සැලැසෙනවා.දියර කිරි නිෂ්පාදනය වැඩි කිරීම සඳහා දැනට සිටින කිරි ගවයන් ප්‍රමාණය මිලියන 3 - 4 දක්වා වැඩි කළ යුතුයි. එයට වඩා සිටින ගවයන්ගේ ගුණාත්මක බව ඉහළ නංවා ගැනීම වාසිදායකයි. ඒ යටතේ කෘත්‍රිම සිංචන ක්‍රම, උසස් කලල ගෙන්වා මෙරට දෙනුන්ට බද්ධ කිරීම වැනි පියවරගෙන තිබෙනවා. සත්ව ගහණය වැඩි නොවුණත් මෙමඟින් කරි නිෂ්පාදනය 12%කින් පමණ වැඩි කර ගත හැකියි.පිටරටින් ගවයන් ආනයන වැඩපිළිවෙල යටතේ ලෝක ව්‍යාප්තව ටෙන්ඩර් කැඳවා ඕස්ට්‍රේලියාවෙන් ගවයන් 15000 ක් ගෙන්වීමට මේ වන විට තීරණය වී තිබෙනවා. මුල් අදියරේදී 4500ක් ගෙන්වනවා. මෙරට එළදෙනකගෙන් දිනකට කිරි ලීටර් 3 - 4 ලබා ගත හැකි වුවත් ඕස්ට්‍රේලියාවෙන් ආනයනය කරන දෙනකුගෙන් දිනකට කිරි ලීටර් 40 - 50 අතර ප්‍රමාණයක් ලබා ගත හැකියි. 2015 වන විට මේ ගවයන් නෙරපා අවසන් කිරීමට අපේක්‍ෂිතයි.2015 වන විට මෙරට කිරි අවශ්‍යතාවෙන් 50% ක් මෙරටදීම සපුරාලීම රජයේ ඉලක්කයයි. 2017 වන විට 75% ක් නිපදවීමට බලාපොරොත්තු වෙනවා.අඹේපොල, දිලන, පොළොන්නරුව හා කොළඹ කිරි නිෂ්පාදන යන්ත්‍රාගාර වැඩි දියුණුවට ඩෙන්මාර්ක් රජයෙන් යුරෝ මිලියන 39.1 ක් ලබා ගැනීමට ගිවිසුම් අස්සන් කළා. අපේ‍්‍රල් මාසය වන විට නවීකරණ කටයුතු අරඹනවා. දියර කිරි පහසු මිලට ලබාදීමේ කිරිහල් 491 ක් දැනට රට පුරා පිහිටුවා තිබෙනවා. කිරි ගම්මාන 720ක් පිහිටුවූවා. 1000 ක් පිහිටුවීම අරමුණයි. අභිජනක ගොවිපළ 1000 ක් 2017 වන විට රට පුරා ස්ථාපිත කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n10031811</link>
    <topic>මිලියන 828කින් නිවාස 12,213ක් ඉදිවෙයි</topic>
    <author/>
    <content>ගත වූ සිවු වසර තුළ වතු ප්‍රජාව වෙනුවෙන් නිවාස 12, 213 ක් ඉදිකිරීම සඳහා රජය රුපියල් මිලියන 828ක් වැය කර ඇති බව ජාතිය ගොඩනැගීමේ හා වතු යටිතල පහසුකම් අමාත්‍යාංශය පවසයි.වතු ප්‍රජාව බහුල වශයෙන් ජීවත් වන නුවරඑළිය දිස්ත්‍රික්කය ඇතුළු නුවර, මාතර, බදුල්ල, මොනරාගල, රත්නපුර, කෑගල්ල, කුරුණෑගල, ගාල්ල, කළුතර, කොළඹ යන දිස්ත්‍රික්කයන්හි වතු නිවාස ව්‍යාපෘතිය ඉතා සාර්ථකව ක්‍රියාත්මක කිරීමට හැකි වූ බව ද එම අමාත්‍යාංශය පවසයි.වතු ප්‍රජාවගේ ආර්ථික හා සාමාජීය ගැටලු විසැදීමේ අරමුණින් වතු යටිතල පහසුකම් අමාත්‍යාංශය පිහිටුවා ගත වූ දස වසර තුළ නිසි ප්‍රයෝජනයක් අත් නොවූ අතර 2006 වසරේ ජාතිය ගොඩනැගීමේ හා වතු යටිතල පහසුකම් සංවර්ධනය කිරීමේ අමාත්‍යාංශය පිහිටු වීමෙන් පසුව ගත වූ සිවු වසර තුළ මෙම සාර්ථක ප්‍රතිඵල අත්කර ගැනීමට වත්මන් රජය සමත් විය.ශත වර්ෂ දෙකකට ආසන්න කාලයක් පුරා අවම පරප්‍රසාද ලබමින් ජීවත් වූ වතුකරයේ ජනතාව මේ රට ආර්ථික ප්‍රගමනය සඳහා සිදුකළ කාර්යභාරය වෙනුවෙන් ඔවුන්ගේ අයිතීන් සුරැකීම වගකීමක් ලෙස සලකමින් මෙම සංවර්ධන කටයුතු සිදු කළේය. මහින්ද චින්තන වැඩපිළිවෙළින් ‘වතුකරයේ ජනතාවට නව ජීවිතයක්’ යන තේමාව යටතේ සංවර්ධන වැඩසටහන් ක්‍රියාත්මක කළේ ඒ අනුවය.එයින් වතු කම්කරුවන් යැපුම් මානසිකත්වයෙන් මුදා ගෙන ප්‍රධාන සමාජ ප්‍රවාහයේ සම කොටස්කරුවන් බවට පත් කිරීම සඳහා ජාතිය ගොඩනැගීමේ හා වතු යටිතල පහසුකම් සංවර්ධන කිරීමේ අමාත්‍යාංශය ප්‍රමුඛතාවය ගෙන කටයුතු කළේය.ඒ අනුව ඉතා අවම පහසුකම් සහිතව ලයින් කාමර තුළ වෙසෙන වතු පවුල් සඳහා සුදුසු නිවාස සපයා දීමේ අරමුණින් ‘ජන සෙවණ’ වතු නිවාස වැඩසටහන ඇරඹුණි.මේ යටතේ ප්‍රතිලාභී පවුලක් සඳහා පර්චස් 7ක ඉඩම් කැබැල්ලක් රජයෙන් වෙන්කරදුන් අතර එක් නිවසක මුළු පිරිවැය රුපියල් 250,000ක් වන අතර ඉන් රුපියල් ලක්ෂයක් ණය මුදලක් වශයෙන් ද ඉතිරි රුපියල් 150,000 ආධාර මුදලක් ලෙස ප්‍රතිලාභීන්ට ලබා දුන්නේ ය.සහභාගිත්ව සංවර්ධන සංකල්පය යටතේ වතු ප්‍රජාවගේ ශ්‍රම දායකත්වය ද අඩු වියදම් ශිල්ප ක්‍රමය යටතේ ද නිවාස ඉදි කිරීමට කටයුතු කළ අතර යටිතල පහසුකම් සංවර්ධනය,, ජල සම්පාදන ව්‍යාපෘතීන්, මාර්ග සංවර්ධනය, සනීපාරක්ෂක සේවා සැපයීම හා සංස්කෘතික මධ්‍යස්ථාන වැඩි දියුණු කිරීම මෙයට සමගාමීව ක්‍රියාත්මක කිරීමට රජය කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n10031812</link>
    <topic>ඡන්ද පොළ නියෝජිතයන්ටඅපේක්ෂක අංක ගැසූඇඳුම් පැළඳුම් බැහැ</topic>
    <author>දයා පෙරේරා</author>
    <content>මහ මැතිවරණ අපේක්ෂකයන්ගේ නම් හෝ සලකුණු ප්‍රදර්ශනය වන අයුරින් ඇඳුම් ඇඳගෙන පැමිණෙන ඡන්ද පොළ නියෝජිතයන් වෙනත් සුදුසු ඇඳුමක් ඇඳ ගෙන ඒම සඳහා ආපසු හරවා යවන බව මැතිවරණ කොමසාරිස්වරයා කියයි.මැතිවරණ කොමසාරිස්වරයා දිස්ත්‍රික් තේරීම්භාර නිලධාරීන් මගින් දේශපාලන පක්ෂ වලට මේ බැව් දැනුම් දීමට පියවර ගෙන ඇත. එමෙන්ම දේශපාලන පක්ෂ හා ස්වාධීන කණ්ඩායම් වල ප්‍රධානීන්ගෙන් නිත්‍යානුකූල පත්වීම් ලිපි නැති ඡන්ද පොළ නියෝජිතයන්ටද එම කටයුතු සඳහා අවස්ථාව අහිමි වේ.නියෝජිත පත්වීම් ලිපි කපා කොටා කුරුටු ගා ඇත්නම් ඒවාද බාර නොගැනෙන බවටත් මැතිවරණ කොමසාරිස්වරයා උපදෙස් නිකුත් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n10031813</link>
    <topic>කන්ටේනරයකට යටවූ තලගොයෙක් මස් කළ අයෙක්ට රු. 10,000ක් දඩ</topic>
    <author>සිරන්ජනි කුමාරි</author>
    <content>කන්ටේනරයකට යටවූ තලගොයා ගෙදර ගෙන ගොස් මස් කිරීමේ සිද්ධියක් සම්බන්ධයෙන් අධිකරණය හමුවේ වරද පිළිගත් පුද්ගලයෙකුට රුපියල් දසදහසක දඩ මුදලක් ගෙවීමට මාලිගාකන්ද ප්‍රධාන මහේස්ත්‍රාත් එල්. එච්. පි‍්‍රයන්ත මහතා නියෝග කෙළේය.මස් සාම්පලයක් වනජීවී දෙපාර්තමේන්තුව වෙත යොමු කිරීමෙන් අනතුරුව එය තලගොයි මස් බවට දෙපාර්තමේන්තු වාර්තා තහවුරු වීමෙන් පසු මහේස්ත්‍රාත්වරයා මෙම දඩය නියම කෙළේය. ග්‍රෑන්ඩ්පාස් පොලිසිය විසින් සැකකරු අත්අඩංගුවට ගෙන අධිකරණය හමුවට පමුණුවා තිබිණ.මෙහිදී සැකකරු අධිකරණය හමුවේ වරද පිළිගනිමින් පැවසුවේ මහාමාර්ගයේ ගමන් ගත් කන්ටේනරයකට යට වී තුවාල ලබා සිටි තලගොයා තමා ප්‍රතිකාර කිරීම සඳහා නිවසට ගෙන ගිය බවය.එලෙස ප්‍රතිකාර කරමින් සිටියදී පොලිස් නිලධාරීන් වැටලීම් කොට තමා අත්අඩංගුවට ගත් බවට හෙතෙම වැඩිදුරටත් අධිකරණය හමුවේ පැවසීය. තලගොයා සංරක්‍ෂිත සත්වයෙකු බැවින් ඔහු මරා මස් කිරීම නීති විරෝ්ධි ක්‍රියාවක් බැවින් එය දඬුවම් ලැබිය හැකි වරදක් බවට අධිකරණයෙන් කරුණු අනාවරණය විය.අදාළ කරුණු සලකා බැලූ මහේස්ත්‍රාත්වරයා නැවත එවැනි වරදවල් නොකරන ලෙසට සැකකරුට අවවාද කරමින් රුපියල් 10,000 දඩයක් නියම කළේය. ග්‍රෑන්ඩ්පාස් පොලිසිය පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n10031814</link>
    <topic>ඉන්දීය විදේශ අමාත්‍යාංශයෙන්අනේවාසික ඉන්දියානුවන්ට ශිෂ්‍යත්ව</topic>
    <author/>
    <content>ඉන්දියානු රජයේ විදේශ ඉන්දීය කටයුතු පිළිබඳ අමාත්‍යාංශය විසින් ශ්‍රී ලංකාව ඇතුළු රටවල් 40ක ඉන්දීය සම්භවයක් ඇති පුද්ගලයන්ගේ හා නේවාසික නොවන ඉන්දියානුවන්ගේ දරුවන්ට උපාධි අපේක්ෂක පාඨමාලා හැදෑරීම පිණිස ලබාදෙන ශිෂ්‍යත්ව වැඩපිළිවෙළ සඳහා දැන් අයදුම්පත් කැඳවීම සිදු කෙරේ.2010/11 අධ්‍යයන වර්ෂය වෙනුවෙන් ඉන්දීය උසස් හා තාක්ෂණික ආයතනයන්හි උපාධි පාඨමාලා හැදෑරීමට අපේක්ෂා කරන අදාළ ශිෂ්‍යයන්ට මේ සඳහා ඉල්ලුම් කළ හැකිය. නිර්දේශිත අයදුම්පත් “එඩියුකේෂනල් කන්සල්ටන්ට් ඉන්දියා, ලිමිටඩ් ආයතනයෙන් ලබාගත හැකි අතර අයදුම්පත් බාරගන්නා අවසාන දිනය 2010 ජුනි 10 දාය.ශිෂ්‍යත්වය යටතේ අධ්‍යයන ගාස්තු නේවාසික හා වෙනත් ආයතනික ගාස්තු ඇතුලත් ආයතනික ආර්ථික පිරිවැයෙන් 75%ක් හෝ එක්සත් ජනපද ඩොලර් 3600 හෝ ගෙවනු ලැබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=n10031815</link>
    <topic>දුම්රියෙන් කොහොඹ ගෙනාඑක් අයෙක් දැලේ</topic>
    <author>උතුරුමැද පළාත්ආනන්ද පතිරාජ</author>
    <content>වවුනියාව සිට කොළඹ දක්වා ධාවනය වූ මගී දුම්රියක නීති විරෝධී ලෙස පොහොර උර තුනක බහා කොහොඹ ලෑලි මහව සිට රාගම දක්වා දුම්රියෙන් ප්‍රවාහනය කරමින් සිටි පුද්ගලයෙකු සැකපිට අත්අඩංගුවට ගත් දුම්රිය ආරක්ෂක හමුදාවේ විශේෂ ඒකකයේ කුරුණෑගල අණු කණ්ඩයේ නිලධාරීන් වැඩිදුර පරීක්ෂණ සඳහා පොල්ගහවෙල පොලිසියට බාර දී ඇත.පසුගිය (15) වවුනියාව දුම්රිය ස්ථානයේ සිට උදේ 7.00 ට කොළඹ කොටුව බලා ධාවනය වන අංක 864 දරන මේ මගී දුම්රියේ කොහොඹ ලෑලි ප්‍රවාහනය කළ පුද්ගලයා මහව - යාපහුව ප්‍රදේශයේ පදිංචි කරුවකු බවද දුම්රිය විශේෂ ආරක්ෂක ඒකකය සඳහන් කරයි.අඩි 3 1/2ක බැගින් වූ කොහොඹ ලෑලි 30 ක් බහාලූ පාහොර උර තුනක් සමඟ මේ සැකකරු (15) දහවල් 12.45ත් 1.30ත් අතරදී දුම්රියේ සිදුකරන ලද විශේෂ වැටලීමකදී අත්අඩංගුවට ගෙන ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003181</link>
    <topic>මගේ එකම දියණිය මට නැතුව ගියා</topic>
    <author>දඹුල්ල සමූහ ආනන්ද දසනායක</author>
    <content>අපේ පවුලේ එකම බලාපොරොත්තුව අපිට හිටිය එකම දියණිය දිනපතාම වැඩට යන්නේ අපේ සියලු දේ සොයා බලා. අදත් මට දවල් කෑම පාර්සලය රෝහලට ගෙනවිත් දීලයි වැඩට ගියේ. මම රෝහලේ සේවය කරල සවසට නිවෙසට එන්නේ හරිම සතුටකින්. පවුලේ සියලු දෙනා සමඟින් කාලය ගතකරන්න. උදේ මට කතා කරල ගිය දියණියට මොකද මේ වුණේ. මෙහෙම දෙයක් අපේ පවුලට සිදුවෙයි කියා හීනෙකින්වත් සිතුවේ නැහැ.දඹුල්ල – මාතලේ පාරේ ඇතාබැඳිවැව ගම්මානයේ පදිංචිව සිටි ඇල්ලේපොළගෙදර ඩිල්ෂිකා සඳමාලි සෙනවිරත්න (28) නැමැත්තිය 14 වැනිදා සවස යතුරුපැදි අනතුරකින් සදහටම දෙනෙත් පියාගත්තේ ඇතාබැඳිවැව ගම්මානයම එකම මළගෙයක් බවට පත් කරමිනි.මාතලේ - දඹුල්ල මහාමාර්ගයේ පන්නපිටිය මංසන්ධියෙන් දකුණ දෙසට වැටී ඇති ඇතාබැඳිවැව මාර්ගය තාර කැබලි ගැලවී වළවල් සැදී යතුරුපැදියකට කෙසේ වෙතත් පයින්වත් යා නොහැකි වී තිබුණු අති දුෂ්කර මාර්ගයකි.ඩිල්ෂිකා සඳමාලිව උදේට එක්ක යන්නේ සහ එක්ක එන්නේ බාල සහෝදරයා විසින් යතුරුපැදියෙනි.සවස දඹුල්ලේ ව්‍යාපාරික ස්ථානයක සේවය හමාර කිරීමෙන් පසු නිවෙසට එන වැඩිමහල් සහෝදරිය කැඳවාගෙන එන්නට මඟට යන්නේ යතුරුපැදියෙන්. අක්කාව යතුරුපැදියේ නංවාගත් සහෝදරයා අක්කා මේ යන්නේ අවසන් ගමන බවට නොසිතුවා විය හැකිය.අලුත් පාර, අලුත් යතුරුපැදිය යන්න යන්න ආස හිතෙන්න ඇති. මාර්ගයේ මැද හරියේ සුසාන භූමිය අසල වංගුවකි. අධික වේගයෙන් පැමිණි යතුරුපැදියට වංගුව ගැනීමට නොහැකිව පාරෙන් ඉවතට පැන යතුරුපැදියත්, ගමන් ගත් දෙදෙනාත් පෙරළී අසල ගසක වැදී නතර වුණේය. අසල්වැසියෝ එක්ව වහාම දෙදෙනාම දඹුල්ල රෝහලට රැගෙන ආහ. රෝහලට රැගෙන එන විටත් ඩිල්ෂිකා සඳමාලි මියගොස් සිටියාය. සහෝදරයා වහාම ඉතාම අසාධ්‍යතත්ත්වයෙන් මාතලේ රෝහලට මාරු කර යැවිණි.මියගිය ඩිල්ෂිකා සඳමාලිගේ පියා අප සමඟ මෙසේ ද පැවැසීය.”මට ඉන්නේ දරුවෝ තුන්දෙනයි. එකම දුවයි. එයා තාම විවාහ වෙලා නැහැ. අ. පො. ස. සාමාන්‍ය පෙළ සමත් වෙලා රැකියාවක් නැතිව දඹුල්ලේ රෙදි සාප්පුවක වැඩට යනවා. සිද්ධිය වූ දවසේ උදේ රෝහලට ඇවිත් මගේ කෑම එක දීලයි ගියේ. සවස 5.00 පමණ මට දුරකථනයෙන් කතා කරලා ඇසුවා තාත්තා දැන්මම යනවාද කියා. මම පරක්කු වෙනවා කීවාම එහෙනම් මම 5.30 බස් එකේ ගෙදර යනවා කීවා. 5.30 බස් එකේ ගිහින් පන්නම්පිටියෙන් බැස යතුරුපැදියෙන් යන්න ගිහින් තමයි මේඅනතුර සිදුවෙලා තියෙන්නේ. දුවව රෝහලට ඇතුළත් කරන විටත් මං වැඩ කරමින් සිටියේ. මට මේ සිදුවීම දරාගන්න බැරි වුණා. ආරංචියේ හැටියට යතුරුපැදිය අඩි 30 ක් පමණ උඩට විසි වී දුවව හිස පහළට වැටී වැදී තිබෙනවා.ඒ නිසා දුවගේ බෙල්ල කැඩී තිබෙනවා යැයි රෝහලේ වෛද්‍යවරු පැවැසුවා.සිය එකම දියණියගේ හදිසි වියෝවෙන් කම්පාවට පත්ව සිටින ඇයගේ මව වන රංජනී හේරත් (48) මහත්මිය හඬා වැළපෙමින් මෙසේ පැවැසුවා.මගේ දුවට “සීදේවි” කියල කවුරුත් ආදරයට කියන්නේ.සීදේවි දුව කවදාවත් පයින් එන්නේ නැහැ. දැක්කොත් කවුරු හරි එයාව බයිසිකල්වලින් හා වාහලවලින් ගෙදරට ගෙනවිත් ඇරලනවා.දුව ලබන අප්‍රේල් මාසයේ විවාහ වෙන්න කතා කරල තිබුණේ් ගෙදර ගඩොල් බිත්ති වුණත් කමක් නැහැ විවාහ උත්සවය ගමු කියා දුව කීවා. දුවව විවාහ වෙලාවත් හිටියා නම් මට මේ තරම් දුකක් නැහැ.මේ හදිසි මරණය පිළිබඳ පශ්චාත් මරණ පරීක්‍ෂණය දඹුල්ල රෝහලේ අධිකරණ වෛද්‍ය නිලධාරි කේ. කිත්සිරි බණ්ඩාර මහතා විසින් පවත්වන ලදී.හදිසි මරණ පරීක්‍ෂක එච්. ඇම්. ටී. බී. කොස්වත්ත මහතා මේ මරණය හිසට සිදුවූ තදබල හානි සිදුවීමෙන් වූ මරණයක් බවට නිගමනය කොට තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003182</link>
    <topic>බඩේ කුඩු සඟවාගෙන ආඉන්දියානුවා දිවි ඇතිතෙක් හිරේ</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>මෙසේ වරදකරුවී ඇත්තේ ඉන්දියාවේ පදිංචි වැසියෙකුවන සින්නසාමි මනි (51) නමැත්තාය. හෙරොයින් ග්‍රෑම් 436.7 ක් ඉන්දියාවේ සිට රැගෙන විත් ඒවා සඟවාගෙන බස් රථයකින් ගමන් කරමින් සිටියදී ඒ පිළිබඳ ලද තොරතුරක් අනුව මන්නාරම පොලිසිය මඟින් අත්අඩංගුවට ගෙන මන්නාරම මහේස්ත්‍රාත් අධිකරණයටත් ඉන් අනතුරුව වවුනියාව මහාධිකරණයටත් ඉදිරිපත් කෙරිණි.වවුනියාව මහාධිකරණයේ නඩු අංක 1994/07 යටතේ විභාග වූ නඩුවේ තීන්දුව දෙමින් විනිසුරුවරයා පසුගියදා ජීවිතාන්තය දක්වා සිර දඬුවම නියම කර ඇත.විත්තිකරු විසින් මීට පෙරද ඉන්දියාවේ සිට කිහිප වතාවක් ආරක්ෂක අංශවලට හසු නොවී හෙරොයින් රැගෙන ආ බව අධිකරණයේදී පිළිගෙන තිබේ.චෝදනාවලට සැකයෙන් තොරව වරදකරු වූ නිසා වරදකරු කොට සිර දඬුවම හිමි වූ අතර ඉන්දියානු හෝ විදේශීය ජාතිකයකුට වවුනියාව මහාධිකරණයේදී මෙවැනි දැඩි දඬුවමක් ලබාදුන් ප්‍රථම අවස්ථාව මෙය බවද උසාවි ආරංචි මාර්ග පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003183</link>
    <topic>රන් මාල හොරාටපෙර වැරැදිවලටත් දඬුවම්</topic>
    <author>ගම්පහ සංචාරක</author>
    <content>රාගම දුම්රිය පොළේ දී කාන්තාවකගේ ගෙල බැඳි රන් මාලයක් කොල්ල කෑ පුද්ගලයකු රාගම පොලිසිය විසින් අත් අඩංගුවට ගෙන ගම්පහ අධිකරණයට ඉදිරිපත් කරන ලදී.රිමාන්ඩ් බාරයේ පසු වූ සැකකරු නඩු විභාගය පැවැත් වූ මාර්තු 10 දින චෝදනා දෙකක් සඳහා එනම් රන්මාලයක් කොල්ලකෑම, හොර බඩු ළඟ තබා ගැනීම යන චෝදනාවන්ට වරදකරුවිය.වරදකරුට පෙර වැරැදි 03ක්ද , තිබුණි. ඉන් පළමු වැනි චෝදනාවට මාස 09 ක සිරදඬුවමක්ද, දෙවන චෝදනාවට මාස 09 ක සිර දඬුවමක් ද, වශයෙන් මාස 18ක සිර දඬුවමක් එකවර ගෙවියන සේ ගම්පහ ප්‍රධාන මහේස්ත්‍රාත් මංජුල තිලකරත්න මහතා නියම කෙළේ ය. පැමිණිල්ල රාගම පොලිසියේ පො. ප අලුත්ගෙදර මහතා මෙහෙයවීය. සිර දඬුවම් ලැබුවේ රෝයි ප්‍රසන්න නැමැත්තෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003184</link>
    <topic>මොරකැටිය මංසන්ධියටබස් ආවරණයක් තවමත් නෑ</topic>
    <author>කොට්ටාව විශේෂ</author>
    <content>පන්නිපිටිය - මොරකැටිය මංසන්ධියේ පිහිටුවා තිබූ බස් රථ ආවරණය පසුගියදා කිසියම් පිරිසක් විසින් ගලවාගෙන ගොස් තිබේ. මේ නිසා මේ ස්ථානයට පැමිණෙන මගීහු දැඩි අපහසුතාවකට පත්වෙති. මොරකැටිය මං සන්ධියේ පොලිස් මුරපොළ පිහිටා තිබුණේ ද මේ මගී ආවරණයට ආසන්නවය. පොලිස් මුරපොළ ඉවත්කිරීම නිසා ප්‍රදේශයේ මංකොල්ලකෑම් ඇතුළු අපරාධ විශාල වශයෙන් සිදුවන බව ප්‍රදේශවාසීහු පවසති.මගී ආවරණය ඉවත් කරගෙන යෑමද රාත්‍රී කාලයේ සිදුවී ඇති නිසා මේ පිළිබඳව සොයා බැලීමද වගකිවයුතු අංශවල අවධානයට ලක්විය යුතුය. මේ දිනවල පවතින දැඩි උෂ්ණත්වය නිසාද වර්ෂා දිනවලට මගී ජනතාවට ආවරණයක් නොමැතිවීමද විශාල ගැටලුවකි.මේ නිසා වගකිවයුතු අංශවල අවධානය මේ කෙරෙහි යොමුවිය යුතු යැයි ප්‍රදේශවාසීහු කියති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003185</link>
    <topic>‘දඩාස්’ කියා සද්දයක් ඇසී බලද්දීමල්ලිලා දෙන්නා පාරේ වැටී සිටියා</topic>
    <author>අනුරාධපුර සමූහ අශෝක සේනාරත්න</author>
    <content>පාසල් ඇරී ආපු බස් රථය දෙකයි පහට පමණ සඳමල්ගම හන්දියට පැමිණියා. මම පැමිණි බස් රථයට ඉදිරියෙන් නවතා තිබූ සිසු සැරිය බස් රථයෙන් බැසගත් තිළිණ සාරංග හා මහේෂ්, මධුරංග මල්ලිලා පාර මාරුවන විටම දඩාස් ගාන ශබ්දයක් ඇහුණා. මම බලද්දී ඔවුන් දෙන්නා ලේ ගලමින් පාරේ වැටී සිටියා යැයි පාසල් ශිෂ්‍යාවක් වන නිෂාධි හංසිකා අනුරාධපුර ශික්ෂණ රෝහලේ 16 පැවැති හදිසි මරණ පරීක්ෂණයේදී සාක්කි දෙමින් කීවාය.අනුරාධපුර නිවත්තක චේතිය මහා විද්‍යාලයේ 6 වසරේ ඉගෙනුම ලැබූ තිළිණ සරංග සිසුවා යුද හමුදා බස්රථයකට යටවී මිය යාම පිළිබඳව අනුරාධපුර ශික්ෂණ රෝහලේ පැවැති හදිසි මරණ පරීක්ෂණයේදී සාක්කි දෙමින් ඇය එසේ කීවාය.එච්. එම්. කුලසේකර මහතා හමුවේ මරණ පරීක්ෂණය පැවැත්විණි.නිෂාධි හංසිකා සිසුවිය මෙසේද කීවාය. මම පාසල් යන්නේ පාසල් සේවය සඳහා යොදවා ඇති පෞද්ගලික බස් රථයකින්. තිළිණ සරංග මල්ලී පාසල් යන්නේ පාසල් සිසු සැරිය බස් රථයෙන්. මම පාසල ඇරී 2.30 පමණ වන විට සඳමල්ගම හන්දියට පැමිණියා. මම ආපු බස් එකට ඉදිරියෙන් නවතා තිබුණු සිසු සැරිය බසයෙන් මල්ලිලා දෙන්නා බැසලා පාර අයිනේ වම් පැත්තේ සිටගෙන ඉන්නවා දැක්කා.මල්ලිලා දෙන්නටත් මටත් ගෙදර යාමට පාර මාරු වෙන්න බස් රථ පිටත්වන තෙක් බලා සිටියා. මම එක පාරම බලද්දී මල්ලිලා දෙන්නා සිටි තැනින් දඩාස් ගාන ශබ්දයක් ඇසුණා.සිසු සැරිය බස් රථය අද්දන කොටයි මේ ශබ්දය ඇසුණේ. මම බලද්දී මා පැමිණි බසයට දකුණු පැත්තේ මල්ලිලා දෙන්නා අධික ලේ ගලන තුවාල සහිතව වැටී සිටිනවා දැක්කා.මල්ලිලා දෙන්නා අනුරාධපුර රෝහලට ගෙන ගියා. තිළිණ මල්ලී මියගිය බව මට දැනගන්න ලැබුණා.තිළිණ සරංග ගේ පියාවන ඒ. කුමාරසිංහ මහතා සාක්කි දෙමින් මෙසේ පැවැසීය.මගේ පුතා අනුරාධපුර නිවත්තක චේතිය මහා විද්‍යාලයේ හය වසරේ ඉගෙන ගන්නේ. පුතා මුලින්ම පාසල් ගියේ මහින්ද විද්‍යාලයට. එහිදී පහ වසරේ ශිෂ්‍යත්වය පාස් වුණා. ශිෂ්‍යත්ව විභාගය පාස් වූ නිසයි නිවත්තක චේතිය විදුහලට ආවේ.පුතාලා පාසල ඇරිලා සඳමල්ගම හන්දියෙන් බසින කොට මමත් බලාගෙන සිටියා. අනුරාධපුර පැත්තේ ඉඳලා බස් දෙකක් එනවා දැක්කා. සිසු සැරිය බස් එකේ ආපු ළමයි බැහැලා පාරේ අයිනේ ඉන්නවා දැක්කා.ඒ එක්කම අනුරාධපුර පැත්තෙන් ආපු ආමි බස් රථයක් පාර අයිනේ හිටපු ළමයි දෙන්නා යටකරගෙන ගියා. මම දුවගෙන එනවිට ළමයි දෙන්නා වැටිලා හිටියා. ලේ ගලමින් සිටිය ළමයි පාරේ ආපු ආමි ගිලන් රථයකින් අනුරාධපුර රෝහලට ගෙන ගියා.මේ අනතුරින් බරපතල තුවාල ලැබ සිටි මහේෂ් මධුරංග ශිෂ්‍යයා අනුරාධපුර මහ රෝහලෙන් කොළඹ ජාතික රෝහලට යවා ඇත. ඔහුගේ තත්ත්වයද බරපතළ බව රෝහල් ආරංචි මාර්ග පවසයි. අනුරාධපුර පොලිසියේ රථවාහන අංශයේ කොස්තාපල් ඩබ්ලිව්. ජී. දිසානායක මහතා සාක්කි මෙහෙය වීය. ශික්ෂණ රෝහලේ අධිකරණ විශේෂඥ වෛද්‍ය අජිත් ජයසේන මහතා පශ්චාත් මරණ පරීක්ෂණය පැවැත්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003186</link>
    <topic>වල් අලි ප්‍රහාරයෙන් එක් අයෙක් මරුදකී</topic>
    <author>දෙමෝදර සමූහ</author>
    <content>වලිඅලියකුගේ පහරදීම නිසා ඇතිලිවැව පදිංචි පී. එම්. ගුණරත්න නැමති හැත්තෑ හැවිරිදි පුද්ගලයකු අවාසනාවන්ත ලෙස මියගොස් ඇත. මොහු අලියාගේ පහරදීමට ලක්ව ඇත්තේ පාපැදියකින් ගමන් කරමින් සිටියදීය.මියගිය පුද්ගලයා පිළිබඳ මරණ පරීක්‍ෂණයේදී සාක්කි දුන් එච්. ආරියරත්න මහතා පැවැසුවේ පහරකෑමට ලක්වූ තැනැත්තා පාපැදියකින් ගමන් කරද්දී අසල සැගවී සිට වල් අලියා මොර දෙමින් පැමිණ මියගිය අයව හොඬවැලින් අල්ලාගෙන පාපැදිය පාගා පොඩිකර කැලය දෙසට ගිය බවයි.මේ පිළිබඳව හදිසි මරණ පරීක්‍ෂණය මාරාව කොට්ඨාසයේ හදිසි මරණ පරීක්‍ෂක පී. එම්. ජී. අප්පුහාමි මහතා විසින් පවත්වන ලද අතර වැල්ලවාය දිසා රෝහලේ දිස්ත්‍රික් වෛද්‍ය නිලධාරී තිලක් නෙළුම්දෙණිය මහතා පශ්‍රචාත් මරණ පරීක්‍ෂණය පැවැත්විය.වෛද්‍ය වාර්තාව අනුව මේ මරණය අලියකු පහරදීම නිසා අක්මාවට හා හෘදය වස්තුවට බරපතළ හානි සිදුවීමෙන් සිදුවූවක් බවට තීරණය කොට තිබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003187</link>
    <topic>‘වෙන රස්සාවල් එපා’ මට ඕන රට රකින පරපුරට එක්වෙන්න</topic>
    <author>කටුකුරුන්ද සමූහකපිල කුලසිංහ</author>
    <content>”අම්මෙ මම කොච්චර දුරට ඉගෙන ගත්තත් වෙන රැකියාවකට යන්නෙ නැහැ. කොච්චර පඩි ලැබුණත් වෙන රස්සාවල් එපා. මම ආස රට රකින පරපුරට එක්වෙන්න. ඒ නිසා මගේ දැනුමත් එකතු කරලා රට රකින ගුවන් හමුදාවට යනවා. ඊට පස්සෙ මගෙ අම්මයි තාත්තයි දෙන්නව හොඳින් බලාගන්නම්. මේ ගේ ලස්සනට හදලා ඔය දෙන්නට හොඳින් ජීවත්වෙන්න විදියට වැඩ කරනවා. මගෙන් රටටයි මවුපියන්ටයි වෙන්න ඕනෑ යුතුකම් මා ඉටු කරනවා.”රෝගාතුරවී මිය ගිය දොඩන්ගොඩ ලූල්ඇල්ලමුල්ලේ පදිංචි ශශ්‍රී ලංකා ගුවන් හමුදා නිත්‍ය සේවා බළකායේ සේවය කළ අසංක මධුරත්න සිල්වා කීවේ යැයි ඔහුගේ මව වන චන්ද්‍රිකා පත්මසීලි මහත්මිය පැවැසුවාය.දොඩන්ගොඩ ලූල්ඇලමුල්ල අංක 296 නිවසේ පදිංචි අනිල් ද සිල්වා හා චන්ද්‍රිකා දෙමහල්ලන්ට සිටි එකම පිරිමි දරුවා අසංක මධුරත්න සිල්වා ය. 1986 ජූලි මස 13 දින උපත ලද හෙතෙම පාසල් අධ්‍යාපනය ලැබුවේ මිරිස්වත්ත මහ විද්‍යාලයෙනි. පාසල් අවධියේ දක්‍ෂ සිසුවෙකු වූ අසංක අ. පො. ස. (උසස් පෙළ) විභාගය ඉහළින් ජය ගත්තේය.පාසලේ ප්‍රධාන ශිෂ්‍ය නායකයා ලෙසටත්, ඉසුරුපුර දහම් පාසලේ ප්‍රධාන ශිෂ්‍ය නායකයා ලෙසටත් පත් වූයේ ඔහු තුළ තිබූ දක්‍ෂතාව හා නිහතමානී බව නිසාය. උසස් පෙළ විභාගය වානිජ විෂය ධාරාවෙන් හැදෑරූ නිසා වෙළඳ ක්ෂේත්‍රයේ රැකියා රැසක් ඔහු කරා පැමිණිය ද හෙතෙම සියල්ල ප්‍රතික්‍ෂේප කෙළේය. කුඩා කළ තම ආශාව වූයේ ගුවන් හමුදාවට එක්වීම බැවින් ඔහු එය 2009 ජනවාරි 20 වන දින ඉටු කර ගත්තේය. ඒ අනුව ගුවන් හමුදා නිත්‍ය බළ සේවා ඒකකයේ දියතලාව ඒකකයට හෙතෙම ඇතුළත් විය.අසංකගේ මව සහ පියාමේ පිළිබඳව අදහස් දැක්වූ ඔහුගේ පියා වන අනිල් ද සිල්වා මහතා, “පුතාට අවශ්‍ය වුණේ රටට සේවය කරන්න. ඒ වගේම මවුපියන්ට සලකන්න වෙන රැකියාවකට යන්න අපි කීවත් එයා ගියේ නැහැ. එයා එදා ඉඳන් විවිධ අත්හදා බැලීම් කරනවා. ගුවන් හමුදාවට ආසයි. ඒ නිසා ආධුනික ගුවන් යානා සැකිලි ශිල්පී තනතුර සඳහා ගියා. මුළු ගමම එයාට ආදරෙයි.රට දැයට අමිල සේවාවක් කරමින් තම මවුපියන් සුරකින්නට සිටි එකම පුතු තම ඡායාරූපය ගැනීමට යෑමේදී සිදු වූ හදිසි අසනීප තත්ත්වයෙන් රෝගාතුර වී අප හැර ගියේය.ලෝක ධර්මතාව කිසිවකුටත් වෙනස් කළ නොහැකි බව පෙන්වා දෙමින් අසංක මධුරත්න සිල්වා රණවිරුවා ගමක් හඬවමින් පසුගියදා රුවන්මග පොදු සුසාන භූමියේදී අවසන් ගමන් ගියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003188</link>
    <topic>මගේ වම් අතින් බටයකට ලේ ගත්තාකිවුවොත් මරනවා කිව්වා</topic>
    <author>එප්පාවල සමූහ</author>
    <content>එප්පාවල කටියාව යාය 9 ජනපදයේ පදිංචි නුවන් චාමර සඳකැලුම් (10) දරුවා පැහැරගෙන ගොස් ලේ ගැනීමක් පිළිබඳව යාය නමයේ පදිංචි නුවන් චාමරගේ මිත්තණිය වන කව්අම්මා මහත්මිය විසින් එප්පාවල පොලිසියට කළ පැමිණිල්ල පිළිබඳ පොලිසිය පුළුල් පරීක්ෂණයක් කර ගෙන යන බව එප්පාවල පොලිස් ස්ථානාධිපති පොලිස් පරීක්ෂක කුමාරසිරි මහතා පැවසීය.දෙපිරිසක් අතර හටගත් ආරවුලක් සහ නිධන් හෑරීමක් ගැන තොරතුරු ලැබී ඇති අතර නිධන් හෑරීමට සම්බන්ධ යැයි සැක කෙරෙන කීප දෙනෙක් ගමෙන් පලා ගොස් ඇති බවට පොලිසියට තොරතුරු ලැබී ඇත.මේ දරුවාගේ ලේ ගැනීමේ කථාවට අදාළව දරුවා වෛද්‍ය පරීක්ෂණයකට යොමුකරන ලද නමුත් දරුවාගේ සෞඛ්‍ය තත්ත්වයට කිසිදු හානියක් සිදුවී නැති බව වෛද්‍ය පරීක්ෂණයේදී අනාවරණය වූ බව ස්ථානාධිපතිවරයා පැවසීය.කෙසේ වුවද මේ පිළිබඳව අධිකරණයට වාර්තා කළ සිද්ධිය පිළිබඳව තවදුරටත් පරීක්ෂණ පවත්වන බවද හෙතෙම සඳහන් කෙළේය. මේ පැමිණිල්ල ලැබුණ වහාම තමන් පෞද්ගලිකවම කටියාව යායනමයට ගොස් ගමේ ජනතාව රැස්කොට මේ සිද්ධියගැන කරුණු සොයා බැලූ බවත් ඒ අනුව පරීක්ෂණ මෙහෙය වන බවත් පොලිස් ස්ථානාධිපති කුමාරසිරි මහතා කීවේය.එප්පාවල – කටියාව යායඅට ජනපදයේ දියමග අසල පිහිටි ඉඩමක තිබෙනවා යැයි කට කතා මගින්කියවෙන බහු භාණ්ඩ නිධානයක් කොල්ලකෑමට පෙළ ගැසුණු කණ්ඩායමක් විසින් දස හැවිරිදි පිරිමි දරුවෙකුගේ ‘ලේ උරා ගැනීමක්’ පිළිබඳ මේ සිද්ධිය වාර්තා වූයේ කටියාව ප්‍රදේශයෙනි.යායඅට ජනපදයේ වාරි ඇළට යාව බහු භාණ්ඩ නිධානයක් ඇතැයි ඇති කට කතාව පදනම් කොටමීට පෙරද මෙම ස්ථානයේ වළක් හාරා නිධන් ගැනීමට උත්සාහ කර ඇති නමුත් තුන් කුළුඳුල් දරුවකුගේ ලේ අවශ්‍ය බව කට්ටඬියන් කියා ඇති නිසා එම ලේ වර්ගය සොයා ගැනීමට නොහැකි වීමෙන් ඒ උත්සාහය අත්හැර දමා ඇති බව ගැමියෝ කියති.පසුගිය සතියේ මිතුරකු හමුවීම සඳහා බයිසිකලයකින් යමින් සිටි යායනමය ජනපදයේ නුවන් චාමර සඳකැලුම් (10) දරුවා නිල් පැහැති වෑන් රථයකින් පැමිණි පිරිසක් විසින් පැහැරගෙන ගිය සැටි ඒ දරුවා මෙසේ විස්තර කෙළේය.මම යායනමය ඉස්කෝලේ පස්වෙනි වසරේ ඉගෙන ගන්නවා. මගේ අම්මා රට. තාත්තා යුද හමුදාවේ. මම කිරි අම්මා ළඟ තමයි හැදෙන්නේ. එදා මම මගේ යාලුවා වන ලක්ෂාන් හම්බ වෙන්න බයිසිකලෙන් යමින් හිටියා. හිටි හැටියේම පිටි පසින් පැමිණි නිල්පාට ලොකු වෑන් එකක් පාර හරස් කරලා නැවැත්තුවා. ඊට පස්සේ වෑන් එකෙන් තුන් හතර දෙනෙක් බැහැලා මාව අල්ලා ගත්තා.එක් කෙනෙක් මගෙ බයිසිකලය උදුරලා අරගෙන ඒ ළඟ තිබිච්ච සොහොන් පිටියට විසි කරල දැම්මා. තව අයකු මාව උස්සලා අරගෙන වෑන් රථයට දා ගත්තා. වෑන් එකට දාපු ගමන්ම මගේ ඇස් බැන්දා. ඊට පස්සෙ වෑන් එක ටික වෙලාවක් ගියා. ඊළඟට වෑන් එක එක තැනක නවත්තලා මාව උස්සගෙන ගිහින් එක තැනකට දැම්මා. එතැන දොරවල් අරින වහන සද්දෙ ඇහුණා. ඊට පස්සෙ ඇස් වහපු රෙදි කැබැල්ල ලෙහුවා.ඒක අඳුරු පාළු කාමරයක්. එක මිනිහෙක් ඇවිදින් මාව හිර කරල අල්ල ගත්තා. තව කෙනෙක් මගෙ වම් අත තදේට අල්ල ගත්තා. තවත් අයෙක් මගේ වම් අතේ මැණික් කටුව ළඟ විදල බටයකට ලේ ගත්තා.එයින් පස්සෙ මේ ගැන කීවොත් හෙම මාව මරණවාය කීවා. උල් පිහියක් අරගෙන මට අනින්න හැදුවා. මේ විදියට මාව බය ගන්නලා ආයිත් ඇස් දෙක බැඳලා වෑන් එකට ගිහින් දැම්මා. වෑන් එක ගියා. ටික වෙලාවක් ගිහිං වෑන් එක නවත්තලා මගේ ඇස්බැන්දුම ලෙහුවා.‘දැන් ඉතිං පල මේ ගැන කීවොත් හෙම මරණවා’ කීවා. එහම කියල වෑන් එක යන්න ගියා. ඒක පිටි පස්සෙ දෙන්නෙක් නැගගත්තු මෝටර් බයිසිකලයකුත් ගියා. මම බයිසිකලයත් අරගෙන ගෙදර ඇවිදින් වෙච්ච සිද්ධිය කිරි අම්මට කීවා. කිරි අම්මා ඒ වෙලාවෙම මාත් එක්ක එප්පාවල පොලිසියට ගිහිං පැමිණිල්ලක් දැම්මා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r1003189</link>
    <topic>අවුරුදු 28 කට පසු හැඳුනුම්පතේ රහස හෙළිවෙයි</topic>
    <author>බියගම විශේෂරංජිත් අම්පිටියාවත්ත</author>
    <content>හැඳුනුම්පතක් ලබා ගැනීමට ඉල්ලුම්කර වසර 28 කට පසු ඊට හිමි නිවැරැදි අංකය ලැබීමේ අපූරු සිද්ධියක් මාකොළ ප්‍රදේශයෙන් වාර්තා වේ.එම හැඳුනුම්පතේ හිමිකාරිය දැන් ජාත්‍යන්තර පාසල් ගුරුවරියකි. ඇය තමාගේ නමට හැඳුනුම් පතක් ඉල්ලා ලියාපදිංචි වී ඇත්තේ 1982 – 04 – 22 දිනයේදීය. ඒ ඉල්ලීම අනුව ජාතික හැඳුනුම්පත ලැබුණි. ඒ උප්පැන්න සහතිකයේ වයසට හා නමට අදාළවය. එම හැඳුනුම්පත 2010 දක්වාම ඇය භාවිත කළාය. විදේශ ගතවී ඇත්තේ ද එම හැඳුනුම්පත භාවිත කර ලබා ගත් ලිපි ලේඛන භාවිතයෙනි. විදේශ ගමන් බලපත්‍රයේද ඇත්තේ එම අංකයයි.මාකොළ පිහිටි බැංකුවක ගිණුමක් ආරම්භ කළ ඇය ගනුදෙනු අවශ්‍යතාවකට එම බැංකුවට ගොස් තිබේ. හැඳුනුම්පත ඉදිරිපත් කළ විට පරිගණකය ලබා දුන් පිළිතුර වූයේ එම හැඳුනුම්පත් අංකය හිමි වෙනත් කෙනකු කඩවත බැංකු ශාඛාවේ නම් අතර සිටින බවය. බැංකුව වෙතින් ලැබුණු තොරතුරු අනුව ඇය පුද්ගලයන් ලියාපදිංචි කිරීමේ දෙපාර්තමේන්තුවෙන් ඒ ගැන ලිඛිතව විමසීමක් කර ඇත.එහිදී ඇයට ලැබුණු පිළිතුර වූයේ ‘කාර්යාලයේ ප්‍රමාද දෝෂයකින් මුල්වරට වෙනත් අයකුට හිමි අංකයක් ඔබගේ හැඳුනුම්පතෙහි සටහන් වීම නිසා දෙවන වර ඔබට හිමි නිවැරැදි අංකයෙන් හැදුනුම්පත සංශෝධනය කර ඇත.ඒ අනුව ඔබගේ නිවැරැදි හැඳුනුම්පත් අංකය (අංකය සටහන් කර) මෙය බවත් එම අංකය 1982. 4. 22 දින ලියාපදිංචි කර ඇති බවත් සහතික කරමි යනුවෙනි.පෙරදා ලබාදී ඇති හැඳුනුම්පත් අංකය වෙනත් අයකුට හිමි බැවින් භාවිත කිරීමෙන් වලකින්නැයි ද දන්වා තිබේ.තමා බැංකුගත කළ මුදල් මෙතෙක් භාවිත කළ හැඳුනුම් පත් අංකය හිමි වෙනත් අයට ලබා ගැනීමට ද තිබූ ඉඩ කඩ අවහිර කරමින් අදාළ බැංකුවෙන් ලබා දුන් සහාය ගැන සිය කෘතඥාතාව පළ කර සිටියාය. නමුත් පුද්ගලයන් ලියාපදිංචි කිරීමේ දෙපාර්තමේන්තුවෙන් සිදුවුන මේ වැරැද්ද සම්බන්ධයෙන් තමන් දැඩි සේ කනගාටු වන බවත් ඇය කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r10031810</link>
    <topic>ත්‍රිරෝද රියැදුරකුට පහර දුන්නැයිහැටන් පොලිසියේ 3කගේ වැඩ තහනම්</topic>
    <author/>
    <content>හැටන් ප්‍රදේශයේ ත්‍රීරෝද රියැදුරකුට අමානුෂික ලෙස පහරදීම සම්බන්ධයෙන් හැටන් පොලිසියේ නිලධාරීන් තිදෙනකුගේ සේවය අත්හිටුවා ඇත. මෙසේ පහරකෑමට ලක්ව ඇත්තේ හැටන් - සමනලගම පදිංචි සමන්ත දීපාල් (38) නැමැති ත්‍රී රෝද රියැදුරෙකි.පසුගියදා රාත්‍රී 7.30 පමණ පහර කෑමට ලක් වූ පුද්ගලයා හැටන් නගරයේ සිට හැටන් බණ්ඩාරනායකපුර දක්වා තම ත්‍රීරෝද රථයෙන් ගමන් ගනිමින් සිටිය දී පොලිස් නිලධාරින් තිදෙනා ත්‍රිරෝද රථයට ගොඩවී බණ්ඩාරනායක පුර දක්වා ගමන් ගෙන ඇති අතර එම ස්ථානයේ සිට ඔවුන් නැවත හැටන් පොලිස්ථානය වෙත ගෙන යන ලෙස දැන්වූ අවස්ථාවේ එය ප්‍රතික්ෂේප කිරීම නිසා එම පොලිස් නිලධාරින් තිදෙනා ත්‍රිරෝද රියැදුරුට අමානුෂික ලෙස පහර දී ඇති අතර ඔහුගේ ඥාතීන් විසින් හැටන් පොලිස්ථානය වෙත පැමිණිලි කර ඇත. තුවාලකරු දික්ඔය දිසාරෝහල වෙත ඇතුළත් කිරීමෙන් පසුව නාවලපිටිය ශික්ෂණ රෝහල වෙත මාරුකර යවා ඇත.මධ්‍යම පළාත් නැගෙනහිර පළාත භාර නියෝජ්‍ය පොලිස්පති ජයන්ත ගම්මන්පිල මහතාගේ උපදෙස් පරිදි හැටන් ජ්‍යෙෂ්ඨ පොලිස් අධිකාරි ආර්. ඩබ්ලිව්. එම්. ස්වර්ණසිංහ මහතා විසින් එම පොලිස් නිලධාරින් තිදෙනාගේ සේවය තාවකාලිකව අත්හිටුවා ඇති අතර එයින් පසු ඔවුන් තිදෙනා අතුරුදහන් වී ඇත. ඔවුන් අත්අඩංගුවට ගැනීම සඳහා පොලිස් පණිවුඩ ලබා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=r10031811</link>
    <topic>මැලේරියා වසංගතයඅනුරපුරයේ යළි හිස ඔසවයි</topic>
    <author>අශෝක සේනාරත්න - අනුරාධපුර සමූහ</author>
    <content>අනුරාධපුර දිස්ත්‍රික්කයෙන් මුළුමනින්ම තුරන් කර තිබුණු මැලේරියාව දිස්ත්‍රික්කයේ ප්‍රදේශ ගණනාවකින් යළි වාර්තා වී තිබෙන බව අනුරාධපුර ප්‍රාදේශීය සෞඛ්‍ය සේවා අධ්‍යක්ෂ පාලිත බණ්ඩාර මහතා පවසයි.රෝගීන් වාර්තා වී ඇත්තේ හිදෝගම, මැදවච්චිය, රඹෑව හා මිහින්තලේ යන ප්‍රදේශ වලිනි.මේ වසරේදී වාර්තා වී ඇති රෝගීන් සංඛ්‍යාව 18ක් බව පාලිත බණ්ඩාර මහතා පැවැසී ය. පසුගිය වසරේදී රෝගීන් 20ක් වාර්තා වූ බව පෙන්වා දෙන හෙතෙම රෝගය මර්දනය කිරීම සඳහා මහජන සෞඛ්‍ය පරීක්ෂකවරු ඇතුළු විශේෂ කණ්ඩායම් යොදවා ඇතැයි ද කීය. රෝගය පැතිර ඇති ප්‍රදේශ වලින් වෙනත් ප්‍රදේශවලට රෝගය පැතිර යාම වළකාලීම සඳහා ඉසින යන්ත්‍ර මගින් යොදවා කෘමිනාශක ඉසීම් සිදුකරන බව හෙතම පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003181</link>
    <topic>ශ්‍රී ලංකාවට පළමු රිදී පදක්කම වන්නිආරච්චිගෙන්</topic>
    <author>ෆවුස් මොහොමඩ්</author>
    <content>ඉන්දියාවේ නවදිල්ලි නුවර පැවැති 5 වැනි පොදු රාජ්‍ය මණ්ඩලයීය බොක්සිං තරගාවලියේ කිලෝග්‍රෑම් 56 බැන්ටම් බර පන්තියේ රන් පදක්කම සඳහා ඊයේ තරග වැදුණු මංජු වන්නිආරච්චි එංගලන්තයේ ඉයන් වීවර්ට පරාජය වුවද පොදු රාජ්‍ය මණ්ඩලීය බොක්සිං ඉතිහාසයේ රිදී පදක්කමක් දිනාගත් පළමු ශ්‍රී ලාංකික ක්‍රීඩකයා ලෙස වාර්තා පොතට එක්විය.රටවල් 21 කින් ක්‍රීඩකයින් 100 කට අධික සංඛ්‍යාවක් තරග වැදුණු මේ තරගාවලියේ කිලෝග්‍රෑම් 56 බැන්ටම් බර පන්තියේ අවසන් පූර්ව තරගයේදී බොට්ස්වානා ක්‍රීඩක තිරෆාලෝ සීකො 4 - 6 ක් ලෙස පරාජයට පත් කළ වන්නිආරච්චි අවසන් තරගයට සුදුසුකම් ලබා සිටියේය.ශ්‍රී ලංකා බොක්සිං ඉතිහාසයේ ක්‍රීඩකයකු ලද විශිෂ්ටතම ජයග්‍රහණය ලැබූ මංජු වන්නිආරච්චි ස්ලිම් ලයින් ක්‍රීඩා සමාජය නියෝජනය කරයි.පොදු රාජ්‍ය මණ්ඩලයීය බොක්සිං තරග ඉතිහාසයේ ශ්‍රී ලංකා ක්‍රීඩකයින් මීට පෙර දිනාගෙන ඇත්තේ ලෝකඩ පදක්කම් 3ක් පමණි. 2005 වසරේ එංගලන්තයේ පැවැති පොදුරාජ්‍ය මණ්ඩලයීය බොක්සිං තරගාවලියේ ලෝකඩ පදක්කම් 2 ක් දිනාගැනීමට ශ්‍රී ලංකා ක්‍රීඩකයින් සමත් වූ තර මෙවර තරගාවලියේදී ශ්‍රී ලංකා ගුවන් හමුදාවේ පී. ඩී. සුරේෂ් කිලෝග්‍රෑම් 52 ෆ්ලයිවේට් බර පන්තියෙන් ලෝකඩ පදක්කම් දිනා ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003182</link>
    <topic>රිච්මන්ඩ්-මහින්ද 105 වැනි රුහුණේ ආදරවන්තයන්ගේ සටන හෙට ඇරැ‍ෙඹ්</topic>
    <author>ගාල්ල උතුර විශේෂ කුසුම් තිරාණගම සහ බෙන්තොට සමූහ රිච්මන්ඩ් විජේසේකර</author>
    <content>ගාල්ල රිච්මන්ඩ් විදුහල හා මහින්ද විදුහල අතර වාර්ෂික මහා ක්‍රිකට් තරගය ගාල්ල ජාත්‍යන්තර ක්‍රිකට් ක්‍රීඩාංගණයේ දී මේ මස 19 හා 20 යන දිනවල පැවැත්වේ. 105 වැනි වරට පැවැත්වෙන මේ ක්‍රිකට් තරගය හඳුන්වනු ලබන්නේ ‘’රුහුණේ ආදරවන්තයින්ගේ සටන’’ යනුවෙනි.1905 වසරේදී එවකට රිච්මන්ඩ් විදුහල්පතිව සිටි ජේ. එච්. ඩැරල් පියතුමාගේ හා මහින්ද විදුහල්පති ෆ්‍රෑන්ක් ලී වුඩ්වඩ්ගේ මූලිකත්වයෙන් මේ විදුහල් දෙකේ් උතුම් සහෝදරත්වය සුහදතාවය මුල්කරගෙන, පළමුවරට මේ ක්‍රිකට් තරගය ගාල්ල මහජන ක්‍රීඩාංගණයේ දී පවත්වන ලදී.එදා සිට මේ දක්වා පැවැත් වූ ක්‍රිකට් තරගවලදී රිච්මන්ඩ් විදුහල තරග 21ක් ජය ලබා ඇත. මහින්ද විදුහල තරග 22ක් ජය ලබා තිබේ. තරග 57ක් ජය පරාජයකින් තොරව අවසන් වී ඇත. දෙවැනි ලෝක සංග්‍රාම යුධ සමයේ දී තරග 4ක් පවත්වා නැත.රිච්මන්ඩ් කණ්ඩායමේ නායක කුසල් ප්‍රබෝද තුන්වැනි වසරට ක්‍රීඩා කරන තුන් ඉරියව්වෙන්ම දක්ෂතා පෙන්වන ක්‍රීඩකයෙකි. උප නායක ඉරෝෂ් සමරසූරිය 2වැනි වසරේ ක්‍රීඩකයෙකි. තුන් ඉරියව්වෙන්ම දක්ෂතා පෙන්වන මොහු වේගවත් පන්දු යවන්නෙකි. මේ කණ්ඩායම නියෝජනය කරන යශෝධ ලංකා 19න් පහළ ශ්‍රී ලංකා ජාතික ක්‍රිකට් කණ්ඩායම නියෝජනය කරන, ජාත්‍යන්තර ක්‍රිකට් තරග කිහිපයකට සහභාගී වූ මේ වසරේ පැවැති පාසල් ක්‍රිකට් තරගවලදී ශතක 4ක් ලබාගත් දක්ෂ ක්‍රීඩකයෙකි.දෙවැනි වසරේ ක්‍රීඩකයෙකු වන ධනංජය සිල්වා මේ වර්ෂයේ පැවැති ක්‍රිකට් තරගවලදී ශතක 3ක් ලබාගත් වේගයෙන් ලකුණු රැස්කරන පිතිකරුවෙකි. කණ්ඩායමේ පුහුණුකරු ලෙස තරංග ඉන්දික මහතා කටයුතු කරයි.මහින්ද කණ්ඩායමේ නායක දෙනුවන් රාජකරුණා පස්වැනි වසරේ ක්‍රීඩකයෙකි. තුන් ඉරියව්වෙන්ම දක්ෂතා පෙන්වන මොහු 19න් පහළ ශ්‍රී ලංකා ක්‍රිකට් කණ්ඩායම නියෝජනය කරන, 19න් පහළ ලෝක ක්‍රිකට් කුසලාන තරගාවලියට සහභාගී වූ ක්‍රීඩකයෙකි.උප නායක කෞශල්‍ය ගජසිංහ 4 වැනි වසරේ ක්‍රීඩකයෙකි. තුන් ඉරියව්වෙන්ම දක්ෂතා පෙන්වන දක්ෂ පන්දු යවන්නෙකි. රුමේෂ් බුද්ධික 19න් පහළ ශ්‍රී ලංකා කණ්ඩායම නියෝ්ජනය කරන ජාත්‍යන්තර තරගවලට සහභාගීවූ ක්‍රීඩකයෙකි. හර්ෂ මුණසිංහ මහතා කණ්ඩායමේ පුහුණුකරු වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003183</link>
    <topic>කලීස්ගෙන් ප්‍රහාරාත්මක පිතිහරඹයක්</topic>
    <author>ෆවුස් මොහොමඩ්</author>
    <content>බැංග්ලෝර් පිලේ ජැක් කාලිස් පන්දු 55 කදී හතරේ පහර 8ක් සහ හයේ පහර 5ක් සමඟ නොදැවී ලකුණු 89 ක් රැස් කරමින් ඉන්දීය පි‍්‍රමියර් ලීග් ඕවර විස්සයි - 20 තරගාවලියේ පන්ජාබ් පිල සමඟ පැවැති තරගයේදී කඩුලු 8ක ජයග්‍රහණයක් කරා තම පිල මෙහෙයවීමට සමත්වූවේය.පන්ජාබ් පිල - 203 /3(ඕවර 20) රවී බෝපරා,77, මන්වින්දර් බිස්ලා 75බැංග්ලෝර් පිල - 204 /2 (ඕවර 18.5) ජැක් කලිස් නොදැවී 89, රොබින් උත්තප්පා 51චෙන්නායි පිලට ලකුණු 55 ක ජයක්චෙන්නයි පිලේ නායක මහේන්ද්‍ර සිං දෝනි පන්දු 33 කට මුහුණ දී හතරේ පහර 6ක් සහ හයේ පහර 3ක් සමඟ නොදැවී ලකුණු 66ක් රැස් කිරීමෙන් සහ ජස්ටින් කෙම්ප් කල්කටා පිලේ කඩුලු 3ක් ලකුණු 12කදී දවාලීමෙන් චෙන්නායි පිලට ලකුණු 55 ක ජයග්‍රහණයක් ලබාදීමට සමත් වූහ.චෙන්නායි පිල - 164/ 3 (ඕවර 20) මහේන්ද්‍ර සිං දෝනි නොදැවී 66 , සුබ්‍රමනියම් බද්‍රිනාත් නොදැවී 43කල්කටා පිල - 109 (ඕවර 19.2) රිද්දිමන් සහා 22, මුරලි කාර්තික් 21(ජස්ටින් කෙම්ප් 12/3, ලක්ෂම්පති බාලාජ් 9/2)අයි.පී.එල්.තරගමාලාවේ මේ වනවිට පෙරමුණ ගැනීමට දිල්ලි සහ කල්කටා කණ්ඩායම් සමත්ව ඇත. පිතිහරඹ ලැයිස්තුවේ පෙරමුණේ සිටින්නේ තරග 2කදී ලකුණු 154 ක් රැස් කළ බැංග්ලෝර් පිලේ ජැක් කාලිස්ය. දෙවැනි තැන පසුවන්නේ තරග 2 කදී ලකුණු 133 ක් රැස් කළ පන්ජාබ් පිලේ රවී බෝපරා ය.මේ අතර පන්දු යවන්නන්ගේ ලැයිස්තුවේ ඉදිරියෙන් සිටින්නේ චමින්ද වාස් සහ ඇන්ජලෝ මැතිව්ස් ය. වාස් තරග 2 කදී කඩුලු 5ක් දවාලමින් පෙරමුණේ් පසුවන අතර මැතිව්ස් තරග 3 කදී කඩුලු 5ක් දවාලමින් දෙවැනි තැන ලබා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003184</link>
    <topic>මහනුවර සා.සිල්වෙස්තර-විද්‍යාර්ථමහ ක්‍රිකට් ගැටුම හෙට-අනිද්දා</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ද බැට්ල් ඔෆ් ද බේබ්ස්  (The Battle of the Babes) නමින් හැඳින්වන මහනුවර විද්‍යාර්ථ මහනුවර සාන්ත සිල්වෙස්තර විදුහල් අතර 52 වැනි මහා ක්‍රිකට් තරගය මේ මස 19 සහ 20 යන දෙදින තුළ මහනුවර අස්ගිරිය ජාත්‍යන්තර ක්‍රිකට් ක්‍රීඩාංගණයේදී පැවැත්වේ.මෙතෙක් පැවැති මහ තරග 51න් තරග 12 ක ජය සාන්ත සිල්වෙස්තර විදුහල දිනාගෙන ඇත. විද්‍යාර්ථ විදුහල තරග 3කින් ජය ලබා ඇත. සෙසු තරග 36 ජය පරාජයෙන් තොරව නිමා වී ඇත.විද්‍යාර්ථ විදුහල් ක්‍රිකට් පිලකිරන්න දිසානායක (නායක) 4 වැනි වසරේ වර්ණ ලාභියෙකි වමත් පිතිකරුවෙකු වශයෙන් කණ්ඩායමේ ආරම්භක පිතිකරු වෙයි. ලබා ඇති ලකුණු ගනණ 600 කි (අර්ධශතක 4කි) දකුණත් පිට දඟ පන්දු යවයි.කසුන් විජේකෝන් (උප නායක) දකුණත් මද වේග පන්දු යවන්නෙකු දක්ෂ මැදපෙළේ පිතිකරුවෙකි. ත්‍රිත්ව විදුහල සමග ලකුණු 142ක් ලබා ගත්තේ ය. මෙය ක්‍රිකට් සමය තුළ අර්ධ ශතක 4ක් සමග ලකුණු 650ක් ලබා ඇත.සමීර අබේරත්න 5 වන වසරේ ක්‍රීඩකයෙකි. පසුගිය වර්ෂයේ කණ්ඩායමේ නායකයාය. ලකුණු 450 ඉක්මවා ලබා ඇත. අර්ධශතක 3කි. පන්දු යවන්නෙකු වශයෙන් කඩුලු 30ක් ලබා ඇත. දිනුෂ ගුණතිලක 2 වන වසර ක්‍රීඩකයෙකි. අර්ධ ශතක 4ක් සමග ලකුණු 530ක් ලබා ඇත.2වැනි වසරේ ක්‍රීඩක තරිඳු රණවීර දකුණත් පිට දඟ පන්දු යවන්නෙකු වශයෙන් කඩුලු 25ක් ලබා ඇත. කණ්ඩායමේ දක්ෂතම පන්දු රකින්නා ය. රුවන් බංඩාර - කණ්ඩායමේ කඩුලු රකින්නා ය. කණ්ඩායමේ පුහුණුකරු - බී.පී.කේ.රණසිංහ මහතායි.ක්‍රිකට් සමය තුළ මාතර සාන්ත තෝමස් මාතර රාහුල කෑගලු විදුහල, සාන්ත මේරිස් (කෑගල්ල) ශ්‍රී රාහුල කටුගස්තොට පිලියන්දල මැදි යන විදුහල් සමග තරග වලින් පළමු ඉනිමේ ජය ලබා ඇත.සාන්ත සිල්වෙස්තර විදුහල් ක්‍රිකට් පිලනායක එන්.යූ.නුවන් නිලන්ත - 4 වැනි වසරේ ක්‍රීඩකයෙකි. ක්‍රිකට් සමය තුළ ලකුණු 520ක් ලබාඇත. කඩුලු ලබා ඇති ප්‍රමාණය 27 කි. දනන්ජය අතාවුද (උපනායක) 3 වැනි වසරේ ක්‍රීඩකයෙකි. ලබා ඇති ලකුණු ගනණ 300 කි. කඩුලු 46 ක් ලබා ඇත.මේනුක නානායක්කාර 2 වැනි වසරේ ක්‍රීඩකයෙකි. ලබා ඇති ලකුණු 417 කි. ලබා ඇති කඩුලු 48 කි. ටියුඩර් ගුණරත්න පුහුණු කරු වෙයි.මේ ක්‍රිකට් සමය තුළ සාන්ත සිල්වෙස්තර පිල තරග 16කට සහභාගි වී ඇත. එක් තරගයක් ජය ගෙන ඇත. තරග 4කින් පලමු ඉනිමේ ජය ලබා ඇත. තරග 5 කින් පලමු ඉනිමේ පරාජයන් ලබා ඇත. තරග 4 කින් පරාජය ලබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003185</link>
    <topic>ජාතික කබඩි සූරතාවලියසමස්ත සූරතා ගුවන් හමුදාවට</topic>
    <author>ෆවුස් මොහොමඩ්</author>
    <content>ශ්‍රී ලංකා කබඩි සංගමය විසින් සංවිධානය කරනු ලැබූ ජාතික කබඩි සූරතාවලියේ සමස්ත සූරතා දිනා ගැනීමට ශ්‍රී ලංකා ගුවන් හමුදා කාන්තා සහ පිරිමි කණ්ඩායම් සමත්වූහ.වැලිවේරිය පොලිස් පිටියේ රාත්‍රි විදුලි අලෝක ධාරා මධ්‍යයේ පැවැති අවසන් තරගවලදී පසුගිය වසරේ සූරයින් වූ යුද හමුදා පිරිමි කණ්ඩායම 18 -8 ක් වශයෙන් පරාජය කිරීමට ගුවන් හමුදා පිරිමි කණ්ඩායම සමත් වූ අතර යුද හමුදා කාන්තා කණ්ඩායම 8 - 6 ක් ලෙස පරාජය කිරීමට ගුවන් හමුදා කාන්තා කණ්ඩායම සමත් විය.අවසන් පූර්ව තරග වටයේදී ආරක්ෂක සේවා කබඩි සූරතාව හිමිකර ගත් ශ්‍රී ලංකා නාවික හමුදා කාන්තා කබඩි පිල පරාජය කිරීමට ගුවන් හමුදා ක්‍රීඩිකාවෝ සමත් වූහ.අවසන් පූර්ව තරගයේදී ගුවන් හමුදා (පිරිමි) කබඩි පිල වෙතින් පරාජයට පත්වූයේ නාවික හමුදා පිරිමි කබඩි කණ්ඩායමය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003186</link>
    <topic>වයඹ රාජකීය විදුහලටකඩුලු 3ක ජයක්</topic>
    <author>ප්‍රැන්සිස් - වර්ණකුලසූරිය පොතුහැර විශේෂ</author>
    <content>කුරුණෑගල වයඹ රාජකීය විදුහල සහ යාපනය පොතුවිල් හින්දු විදුහල අතර පසුගියදා ඉබ්බාගමුව මැදි විදුහල් ක්‍රීඩාංගනයේ පැවැති ‘මන්චි’ කුසලාන අන්තර් පාසල් තුන්වැනි කාණ්ඩයේ අර්ධ අවසාන පූර්ව වටයේ ක්‍රිකට් තරගයෙන් කඩුළු 3ක ජයක් ලබාගැනීමට කුරුණෑගල වයඹ රාජකීය විදුහල් ක්‍රීඩකයෝ සමත් වූහ. වර්ෂ ගණනාවකට පසුව යාපනයේ පාසල් ක්‍රිකට් කණ්ඩායමක් කුරුණෑගල ප්‍රදේශයට පැමිණීම නිසාම තරගය නැරැඹීමට විශාල ප්‍රේක්ෂක පිරිසක් පැමිණ සිටීම විශේෂත්වයක් විය.යාපනය පොතුවිල් හින්දු විදුහල 203 (ඕවර 45.3): ජී.පන්තුජාන් - 59, එන්.තර්තික් - 39, කේ. ලිරෝජන් - 26, එල්.ප්‍රනාන්දු 33 ට 4, යසන්නේරන් 31ට 3වයඹ රාජකීය විදුහල 205/7 (ඕවර 48.2), පාලිත රත්නායක නොදැවී 88, යසින් හේරත් 25, කේ.ජනදාස් 14ට 2, එන්.තර්තික් 34ට 2</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003187</link>
    <topic>පකිස්තානු ක්‍රිකට් ක්‍රීඩකයින්ටතවත් තහනමක්</topic>
    <author>කරච්චි (ඒ. එෆ්. පී.)</author>
    <content>පූර්ව අවසරයකින් තොරව විදේශ රටවල ක්‍රීඩාවේ යෙදීමේ තහනමක් තම ක්‍රීඩකයින්ට පැනවූ බව පකිස්තානු ක්‍රිකට් පාලක මණ්ඩලය පසුගියදා ප්‍රකාශ කළේය.එළැඹෙන ඕවර විස්සයි – 20 ලෝක කුසලාන තරගාවලිය සඳහා නම් කළ පකිස්තානු පිලේ ක්‍රීඩකයන් කිහිප දෙනෙකු මේ මස අවසානයේදී බංග්ලාදේශයේ දේශීය තරග වාරයේ ඕවර විස්සයි – 20 තරග සඳහා සහභාගී වීමට සූදානමින් සිටියද ඒ සඳහා අවසර ලබා ගත යුතුව ඇතැයි එරට ක්‍රිකට් බලධාරීහු නිවේදනයක් නිකුත් කරමින් කියා සිටියේය.අසාර්ථක ඕස්ටේ‍්‍රලියානු සංචාරයේ නිරත වූ පකිස්තානු පිලේ මුල් පෙලේ ක්‍රීඩකයින් 7 දෙනෙකුට එරෙහිව දැඩි විනයානුකූල ක්‍රියාමාර්ග ගැනීමෙන් සතියකට පසු මේ තීරණයට එළැඹිමට පකිස්තානු ක්‍රිකට් පාලක මණ්ඩලය කටයුතු කළේය.ෂහීඩ් අෆ්රිඩි, උමාර් ගුල්, මොහොමඩ් හෆීස් සහ අබ්දුල් රසාක් බංග්ලාදේශ දේශීය තරග වලට සහභාගී වීමට සූදානමින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=s1003188</link>
    <topic>බැග්ඩටීස් ෆෙඩරර් පරදවයි</topic>
    <author>කැලිෆෝනියාව (ඒ.එෆ්.පී.)</author>
    <content>ජගත් ටෙනිස් ශ්‍රේණිගත කිරීම්වල 2008 වසර අවසානය වනවිට 100 වැනි ස්ථානයේ පසු වූ සයිප්‍රසයේ මාකෝස් බැග්ඩටීස් ජාත්‍යන්තර ටෙනිස් කරළිය විශ්මයට පත්කරලමින් අංක 1 සුපිරි ක්‍රීඩක ස්විට්සර්ලන්තයේ රොජර් ෆෙඩරර් පරාජය කිරීමට සමත්වූවේ ය.ජගත් ටෙනිස් සම්මේලන ඉන්දියන් වේල්ස් තරගාවලියේ දී 5 - 7 ක්, 7 - 5 ක් සහ 7 - 6ක් ලෙස ෆෙඩරර් පරාජයට පත් කළ බැග්ඩටීස් මීට පෙර 7 වතාවකදී ෆෙඩරර්ට පරාජය වී ඇත.‘තරගය ආරම්භයේදී අපි දෙදෙනා අතින්ම අතපසුවීම් සිදුවුණා. නමුත් ෆෙඩරර්ට වඩා තියුණු ලෙස පන්දුවට පහරදීමට මේ තරගයේදී මට හැකිවුණා. මං හිතන්නේ මං හොඳටම ක්‍රීඩා කළ තරගය මෙය විය යුතුයි. ඔහුට බොහෝ අවස්ථාවලදී පන්දුව මග හැරුණා’ ජයග්‍රහණයෙන් අනතුරුව බැග්ඩටීස් ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=f1003181</link>
    <topic>තුනෙන් දෙකේ බලය:වැල යන අතටම මැස්ස ගැසීම</topic>
    <author>රාමන්</author>
    <content>ආණ්ඩු පක්ෂය මෙවර මැතිවරණයෙන් පාර්ලිමේන්තුවේ 2/3 ක බලයක් ඉල්ලනවා. එක්සත් ජනතා නිදහස් සන්ධානයේ අය ජනතාවට කියන්නේ අපට තුනෙන් දෙකක් දෙන්න කියලයි. මොකටද තුනෙන් දෙක කියා කියන්නේ නැහැ. එය හරියට ආණ්ඩු පක්ෂයට වාසිදායක පරිසරයක් තිබෙන නිසා ඉල්ලනවා වගෙයි. ආණ්ඩුවට වාසිදායක පරිසරයක් ඇති වුණේ කොහොමද? ජනාධිපති මහින්ද රාජපක්ෂ වැඩි ඡන්ද 18 ලක්ෂයකින් පසුගිය ජනාධිපතිවරණය ජයගත් නිසයි.එසේ විශිෂ්ට අයුරින් ඔහු ජයගනු ලැබුවේ ඇයි? ජනතාව ඔහු කළ දේ අනුමත කළ නිසයි. රට නිදහස් කරදුන් නිසයි. ජනතාවට නිවී සැනසිල්ලේ ජීවත් වීමට ඉඩක් වසර 30 කට පසු උදාකරදුන් නිසයි. ත්‍රස්තවාදය පරදා රට එක්සේසත් කළ නිසයි. මේ සියල්ල සමඟින් යුද්ධය කරගෙන යන ගමන් රට දැවැන්ත සංවර්ධනයකට යොමු කළ නිසයි. කොටින් ම නිදහසින් පසු අලුත් ශ්‍රී ලංකාවක් නිර්මාණය කිරීමට අවශ්‍ය අඩිතාලම දැමීම නිසයි.මේ ජයග්‍රහණය ආණ්ඩු පක්ෂයට තුනෙන් දෙකක බලයක් ලබාගැනීමේ පසුබිමක් නිර්මාණය කර දී තිබෙන බව ඇත්ත. එය ජනාධිපතිවරයාගේ පිහිටෙන් ලැබුණු වරප්‍රසාදයක් වගෙයි. ඒ අනුව ආණ්ඩුව තුනෙන් දෙකක් ඉල්ලනවා. විපක්ෂය එහෙම බලයක් දෙන්න එපා කියනවා. විපක්ෂය මොන විදියකින් එම ප්‍රකාශයෙන් ම රජය ජයගන්නා බව පිළිගන්නවා. ඔවුන් තුනෙන් දෙකක් දෙන්න එපා කියන හේතු ඉදිරිපත් කරන්නේ නැහැ. ආණ්ඩුවේ අය තුනෙන් දෙකක් ඉල්ලන්නෙ ඇයි කියලා කියන්නෙත් නෑ.ජනතාව ආණ්ඩුවේ අය කියන කොට තුනෙන් දෙකක් දෙන්න සූදානම් වෙලා ඉන්න ඕන වගෙයි. විපක්ෂයේ අය එපා කියන කොට නොදී ඉන්නත් ඕන වගෙයි. ජනතාව යනු මේ අයගෙන් යැපෙන අය වගෙයි. මේ දේශපාලඥයො ජනතාවගෙන් යැපෙන බව අමතක කරලා. මේ අතර සමහරු කියනවා විපක්ෂයට දීලා වැඩක් නැති නිසා ආණ්ඩුවට දෙන්න කියලා. වැල යන්නේ ආණ්ඩුව පැත්තටම නිසා ඒ පැත්තට ම මැස්ස ගහමු කියලත් කියන අය ඒ අතර ඉන්නවා. මේ කවුරු කවුරුත් ජනතාව නිවැරදිව හඳුනාගෙන නැහැ වගෙයි.මේ වන විටත් ඔවුන් මහා මැතිවරණය ගැන තීරණයක් ගෙන අවසන්. බහුතර ජනතාවගේ එම තීන්දුව එක්සත් ජනතා නිදහස් සන්ධානයට ආණ්ඩු බලතලයක් ලබාදීමයි. විධායක බලය එක පැත්තට දීල ආණ්ඩු බලය තවත් පැත්තකට දෙන්න මේ රටේ බහුතර ජනතාව සුදානම් නැහැ. මේ නිසා ජනතාව මහින්ද රාජපක්ෂ ජනාධිපතිතුමාට දෙවන ධූර කාලය සඳහා අනුමැතිය දුන්න ආකාරයට ම එතුමාට අවශ්‍ය ආණ්ඩුවක් හදාගන්නත් කැමැත්ත ප්‍රකාශ කරනවා.ඒ අනුව ජනතාවගේ පැත්තෙන් කළ යුතු හැම යුතුකමක් ම ඉටුකර අවසන් වෙනවා. ප්‍රාදේශීය සභා, නගර සභා, මහ නගර සභා, පළාත් සභා මේ සියල්ලේ ම බලය ලබා දුන්නා. දෙවැනි වරට ජනාධිපතිධූරයකුත් දුන්නා. අවසානේ පාර්ලිමේන්තු බලයත් ලබා දෙනවා. මෙතනින් එහාට දෙන්න දෙයක් නෑ. ලබන 8 වැනිදායින් පසුව ඉතිරි වී තිබෙන්නේ ජනතාව වෙනුවෙන් ආණ්ඩුව පැත්තෙන් කළ යුතු දේ පමණයි.මේ සඳහා විධායක බලය පමණක් ප්‍රමාණවත් නොවන බව ඇත්ත. ඊට ව්‍යවස්ථාදායක බලයත් අවශ්‍යයි. එම ව්‍යවස්ථාදායකය තුනෙන් දෙකේ බලයක් සහිතව ඉල්ලන්නේ ඇයි. ඒ සඳහා ජනතාවට කරුණු පැහැදිලිකර දිය යුතුයි. තුනෙන් දෙකේ බලය වැදගත් වන්නේ අලුත් ව්‍යවස්ථාවක අවශ්‍යතාවත් සමඟ. පසුගිය සමයේ රටක් වශයෙන් මුහුණ දුන් ඛේදවාචකයන්ට පවතින ආණ්ඩුක්‍රම ව්‍යවස්ථාව ද වගකිව යුතුයි.ත්‍රස්තවාදය ඇතිවීමටත් ආණ්ඩුක්‍රම ව්‍යවස්ථාවේ ප්‍රතිපාදන ද හේතු වෙලා. මේ නිසා එම විසකුරු ප්‍රතිපාදන ඉවත් කළ යුතුයි. උතුරේ හා නැඟෙනහිර ඇති වූ බෙදුම්වාදී අරගලය විසඳීමට මේ ආණ්ඩුක්‍රම ව්‍යවස්ථාව තුළ ප්‍රතිපාදන නැතැයි මතයක් පසුගිය සමයේ ප්‍රචලිතව තිබුණා. එසේ නම් මේ ව්‍යවස්ථාව වෙනස් කළ යුතුයි.පවතින පාර්ලිමේන්තු මැතිවරණ ක්‍රමයෙන් යම් ප්‍රදේශයක ජීවත් වන ජනතාවට ඍජුව වග කියන මන්ත්‍රීවරුන් බිහිවන්නේ නැහැ. එසේ ම සමස්ත පාර්ලිමේන්තු මැතිවරණ ක්‍රියාවලියම වියදම් අධික ව්‍යාපෘතියක් වෙලා. අධික මුදලක් යටකර ලබා ගන්නා මන්ත්‍රීධූරයකින් බිහිවන මන්ත්‍රීවරයා ජනතාවට ඍජුව වග කියන්නේ නැත්නම් එවන් මන්ත්‍රීධූර කොපමණ ප්‍රමාණයක් පාර්ලිමේන්තුව නියොජනය කලත් ඉන් රටට ජනතාවට වැඩක් නැහැ.එසේ ම ‘ඔබ මගේ පළාතේ කෙනෙක් නොවේ ය’ කියා මන්ත්‍රීවරයාට ජනතාවගෙන් ඈත් වෙන්න පුළුවන්. අනෙක් පැත්තට යහමින් මුදල් වියදම් කළ හැකිනම් මන්ත්‍රීවරයකු විය හැකිය යන වැරදි මතය ද ප්‍රචලිත වෙනවා. මේ නිසා පාර්ලිමේන්තුවට හා පළාත් සභා සඳහා මන්ත්‍රීන් තෝරා ගැනීමේ ක්‍රමයේ වෙනසක් ජනතාව බලාපොරොත්තු වෙනවා. ඒ සඳහා ව්‍යවස්ථා සංශෝධනයක් අවශ්‍යයි.රටේ විධායක ජනාධිපතිධූරය පාර්ලිමේන්තුවට හා අධිකරණයට වගකිව යුතු ධූරයක් බවට පත් කළ යුතුය යන මතයක් රට තුළ පවතිනවා. එක්කෝ විධායක ජනාධිපතිධූරය අහෝසි කළ යුතුයි. නැතිනම් අධිකරණයට හා පාර්ලිමේන්තුවට වග කිව යුතුයි. මේ දෙකෙන් එකක් ඉටු කිරීමටත් ව්‍යවස්ථා සංශෝධනයක් අවශ්‍යයි. ඒ සඳහා තුනෙන් දෙකක බලයක් අවශ්‍ය වෙනවා.උතුරේ ප්‍රශ්නයට ලබා දෙන දේශපාලන විසඳුම සඳහා ද පාර්ලිමේන්තුවේ තුනෙන් දෙකක බලයක් අවශ්‍ය වෙනවා. මීට අමතරව ජාත්‍යන්තර වශයෙන් අපට හිමි ස්ථානය තක්සේරු කිරීමට ද ආණ්ඩුවේ ශක්තිය මැනබැලීම ප්‍රයෝජනවත්.ශක්තිමත් පාර්ලිමේන්තු බලයක් සහිත ආණ්ඩුවකට බෑන් කී මූන්ලා බලපෑම් එල්ල කරන්නේ නැහැ. මේ දිනවල ඔවුන් ඇතුළු බටහිර ප්‍රජාව ආණ්ඩුවේ ශක්තිය දැකබලා ගැනීමේ වුවමනාවෙන් පසු වෙනවා.තුනෙන් දෙක හෝ ඊට ආසන්න ආසන ප්‍රමාණයක් එක්සත් ජනතා නිදහස් සන්ධානය දිනා ගන්නේ නම් ඊට සාපේක්ෂව එක්සත් ජාතීන්ගේ බලපෑම ද අඩු වෙනවා. ඔවුන් නීති කතා කිරීමට පැමිණෙන්නේ සෙලවෙන ආණ්ඩු සමඟයි. ශක්තිමත් ආණ්ඩුවලට බලපෑම් අඩුයි. මේ නිසා යුද්ධයේ සුන්බුන් ගැන කතා බහ කෙරෙන අන්තර්ජාතික බලපෑමට මැතිවරණ ප්‍රතිඵල හරහා ගොඩනැෙඟන රජයේ ශක්තියෙන් පිළිතුරු සැපයිය හැකියි.මීට අමතරව ඉදිරි කාලයේ රටේ යහ පාලනය ගොඩනැගීම අත්‍යාවශ්‍ය සාධකයක්. ඒ සඳහා 17 වැනි සශෝධනය අඩුපාඩු පසෙකලා ශක්තිමත් කළ යුතුයි. මේ සඳහා ද ශක්තිමත් පාර්ලිමේන්තු බලයක් අවශ්‍යයි.සාමාන්‍යයෙන් මෙවර පාර්ලිමේන්තු මැතිවරණයෙන් පසු ජනතාව තම අවශ්‍යතාවන් ඉටුකර ගැනීමට රජයට එල්ල කරන බලපෑම් වැඩියි. මේ සඳහා අලුත් නීතිරීති හා සම්ප්‍රදායන් හඳුන්වා දීමට සිදු වෙනවා. ඊට පාර්ලිමේන්තු ශක්තිය අත්‍යවශයි. රජය ජනතාවගෙන් එක්සත් ජනතා නිදහස් සන්ධානයට තුනෙන් දෙකක බලයක් ඉල්ලා සිටින්නේ සැබවින් ම අත්‍යවශ්‍ය වූ දේශපාලන ප්‍රතිසංස්කරණ වෙනුවෙන්.එසේ නම් විපක්ෂය තුනෙන් දෙකේ බලයක් ලබා නොදෙන ලෙස ජනතාවගෙන් ඉල්ලා සිටින්නේ ආණ්ඩුව එය වැරදි විදියට පාවිච්චි කරාවි කියලයි. එහෙම පූර්ව නිගමනයකට පැමිණිය හැක්කේ අතීත අත්දැකීම් මතයි. එවන් අත්දැකීම් ඇත්තේ 1970 – 77 සමගි පෙරමුණු රජයට හා 1977 – 89 එක්සත් ජාතික පක්ෂ රජයටයි. මේ කණ්ඩායම් දෙකම තුනෙන් දෙකේ බලය වැරදි විදියට පාවිච්චි කළ අයයි.70 – 77 රජය වසර හයක කාලයක් පාර්ලිමේන්තුව දික්කර ගනු ලැබුවේ තුනෙන් දෙකේ අනුහසින්. විධායක ජනාධිපති ක්‍රමය හා සමානුපාතික නියෝජනය යූ. ඇන්. පී. ය මගින් ගෙන එනු ලැබුවේ තුනෙන් දෙකේ බලමහිමයෙන්. එදා බලය ප්‍රජාතන්ත්‍ර විරෝධී ලෙස පාවිච්චි නො කළේ නම් අද ඒවායේ ප්‍රතිසංස්කරණ අවශ්‍ය වන්නේ නැහැ. මේ නිසා වත්මන් රජය අනාගතේ තුනෙන් දෙකේ බලය වැරදි විදියට යොදා ගනී කියා අද නිගමනය කරන්න කිසිවෙකුටත් බැහැ. තුනෙන් දෙක වැරදි විදියට පාවිච්චි කළ අයගෙන් බණ ඇසීමට ජනතාව සූදානම් දැයි කියන්න දන්නේ නැහැ.ආණ්ඩුවට තුනෙන් දෙකේ බලයක් නොදෙන්නැයි යෝජනා කරන අය තමන්ට එය ලබාදිය හැකි යැයි පවසනවා. එසේ නම් රජයට එය අවශ්‍ය වන්නේ ඇයි. වෙන විදියකින් තුනෙන් දෙක අවශ්‍ය ඡන්ද ප්‍රමාණය විපක්ෂයෙන් ලබා ගත හැකියි.මේ විපක්ෂය 2000 ව්‍යවස්ථා සංශෝධනයේ දී චන්ද්‍රිකා බණ්ඩාරනායක කුමාරණතුංග රජය අපහසුතාවට පත්කළ හැටි රටටම මතකයි. එදා ඔවුන් අභ්‍යන්තර සාකච්ඡාවල දී තමන් එකඟ වූ ව්‍යවස්ථා කෙටුම්පත සුළු කාරණා දෙකක් පදනම් කරගෙන පුළුස්සා දැම්මා. මේ නිසා 2000 ව්‍යවස්ථා සංශෝධනය අතර මඟ නතර කර දැමීමට එදා චන්ද්‍රිකා රජයට සිදු වුණා.එදා එම ව්‍යවස්ථා සංශෝධනය අනුමත වුණා නම් මෙම මැතිවරණයේ දී ජනතාව තමන්ගේ මන්ත්‍රීවරයා තෝරා පත් කරනු ලබන්නේ කේවල ක්‍රමයට, නැත්නම් මැතිවරණ කොට්ඨාස පදනමින්. ඒ අනුව නම් එක්සත් ජාතික පක්ෂය ලබා දෙනවාය කියන තුනෙන් දෙකට වඩා කෙළින් ම ආණ්ඩුව ජනතාවගෙන් එය ලබා ගැනීම තුළින් රටට අවශ්‍ය වී තිබෙන ව්‍යවස්ථා සංශෝධනය ස්ථිර වෙනවා.තුනෙන් දෙකක බලයක් රජයට ලැබීම හෝ නොලැබීම ජනතාවගේ තීන්දු මත සිදුවන්නක්. ඒ සම්බන්ධයෙන් ජනතාව දැනුවත් කිරීම එක්සත් ජනතා නිදහස් සන්ධානයේ වගකීමක්. මනාප පොරයක නියැලී සිටින සන්ධානයේ බොහෝ අය. එහි ඇති දේශපාලන වැදගත්කම හා වටිනාකම අමතක කරලා.මෙවර ජනතාව එක්සත් ජනතා නිදහස් සන්ධානයට තුනෙන් දෙකක බලයක් දුන්නත් නැතත් ප්‍රබල පාර්ලිමේන්තු බලයක් ලබාදීම ස්ථිරයි. එය සමානුපාතික නියෝජන ක්‍රමය ඇරඹීමෙන් පසු එක් කණ්ඩායමක් ලබා ගන්නා වැඩිම මන්ත්‍රීන් සංඛ්‍යාව වන බවට සැකසීම සැකයක් නැහැ. එම ප්‍රමාණය වුව ද උපයෝගී කර ගනිමින් අවශ්‍ය ප්‍රතිසංස්කරණවලට යමින් අලුත් ශ්‍රී ලංකාවක් නිර්මාණය කිරීම එක්සත් ජනතා නිදහස් සන්ධානයේ වගකීමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=f1003182</link>
    <topic>සරු සාර හෙට දවසකට හැඩවෙන ධීවර ගම්මාන</topic>
    <author>නිවන්ති තිලකරත්න ඡායාරූප -ප්‍රසාද් පූර්ණමාල්</author>
    <content>සරුසාර වූ මහ පොළොවක් මෙන් ම සම්පත්වලින් පොහොසත් වූ රටවටා දිවෙන මුහුදු සීමාවක් ද ශ්‍රී ලංකාව සතුය. ධීවර කර්මාන්තය මෙරට නිෂ්පාදන ක්‍ෂේත්‍රයේ සුවිශේෂී අංගයක් වී තිබෙන්නේ ඒ නිසාය. සාගර සම්පතෙන් උපරිම ප්‍රයෝජන ගැනීමේ දී ධීවර ක්‍ෂේත්‍රය පිළිබඳ වැඩි අවධානයක් යොමු කිරීම අත්‍යවශ්‍ය වේ.එහි දී වැඩි මත්ස්‍ය අස්වැන්නක් ලබා ගැනීමටත් කරවල නිෂ්පාදනය හා ඒවා අපනයන කිරීමටත් අවශ්‍ය සංවර්ධන කටයුතු සිදුවිය යුතුයි. එමෙන් ම මහ මුහුද සම¼ඟ පොර බඳිමින් රට තුළට මත්ස්‍ය අස්වැන්න රැගෙන එන ධීවරයාට අවශ්‍ය පහසුකම් සලසාදීමත් අවශ්‍ය වේ.ඒ අනුව වර්තමාන ආණ්ඩුවේ සංවර්ධන ක්‍රියාදාමයේ දී ධීවර කර්මාන්තයේ වර්ධනය පිළිබඳව ද සුවිශේෂී අවධානයක් යොමු කර තිබීම සතුටට කරුණකි. එහි දී ධීවර වරාය සංවර්ධනය, ධීවර යාත්‍රා නිෂ්පාදන කර්මාන්ත ශාලා ආරම්භ කිරීම ගැඹුරු මුහුදේ රැකියාවේ නියුතු ධීවරයන්ට මඟ පෙන්වන මවු යාත්‍රා මෙරටදීම නිෂ්පාදනය කිරීම, නව ධීවර ප්‍රජා මධ්‍යස්ථාන ඉදි කිරීම, ධීවරයාට හා පාරිභෝගිකයාට සෙත සැලසෙන අන්දමින් මත්ස්‍ය වෙළෙඳ සංකීර්ණ ආරම්භ කිරීම, වෙරළ ඛාදනය නවතාලීමට වෙරළාක්ෂක ගල්වැටි දැමීම ආදී සංවර්ධන කටයුතු සඳහන් කළ හැකිය.කරදිය ධීවර කර්මාන්තය නංවාලීම පමණක් නොව මිරිදිය හා කළපු දිය ධීවර කර්මාන්තය නංවාලීමට ද අවශ්‍ය කටයුතු රැසක් සිදු වී තිබේ. මිරිදිය ධීවර කර්මාන්තය නංවාලීමට උඩවලව, තුඩැල්ල හා ඉඟිනියාගල ජලජීවි මධ්‍යස්ථාන ප්‍රතිසංස්කරණය කිරීමත් අනුරාධපුරය, පොළොන්නරුව, කුරුණෑගල, අම්පාර සහ පුත්තලම යන දිස්ත්‍රික්කවල නව ප්‍රාදේශීය ජල ව්‍යාපෘති කාර්යාල ආරම්භ කිරීමත්, ප්‍රජා මූලික මත්ස්‍ය බීජ නිපදවීමේ ඒකක 25ක් ආරම්භ කිරීමත් වැදගත් වේ.එමෙන් ම මිරිදිය ධීවරයාට අවශ්‍ය පුහුණුව ලබාදීමට කලා වැව ජාතික මිරිදිය ධීවර හා ජලජීවි වගා පුහුණු මධ්‍යස්ථානය ආරම්භ කර ඇත. තව ද මිරිදිය ධීවර ප්‍රජාවට අවශ්‍ය ණය පහසුකම් සහනදායි පදනමින් ලබාදීමට කුඩා හා මධ්‍ය පරිමාණ ණය යෝජනා ක්‍රම හඳුන්වා දී තිබේ. පේරාදෙණිය විශ්වවිද්‍යාලයට අනුබද්ධව මත්ස්‍ය රෝග නිර්ණය කිරීමේ පර්යේෂණ විද්‍යාගාරයක් ආරම්භ කිරීම ද සඳහන් කළ යුතු වේ.ඉස්සන් නිෂ්පාදනය වර්ධනය කිරීමටත් අවශ්‍ය කටයුතු යොදා තිබේ. එහි දී පුත්තලම බත්කුළු ඔය ප්‍රදේශයේ ජල තත්ත්ව පරීක්ෂණ විද්‍යාගාරයක් ඉදිකර ඉස්සන් නිෂ්පාදනයට අවශ්‍ය පහසුකම් ලබා දීමත් ඉස්සන් මත්ස්‍ය පැටව් බෝ කිරීමේ මධ්‍යස්ථානයක් මඩකලපුවේ ස්ථාපිත කිරීමත් සුවිශේෂි සංවර්ධන කටයුතු ලෙස සඳහන් කළ හැකිය.මෙසේ ධීවර කර්මාන්තයේ වර්ධනය සඳහා ආණ්ඩුව දියත් කර ඇති ව්‍යාපෘතිවලින් ප්‍රතිලාභ ලබන ධීවරයාගේ ප්‍රතිචාරය කෙබඳු ද යන්න සොයා බැලීමට මීගමුව නව ධීවර වරාය භූමියට පිවිසුණෙමු. මීගමුව නව ධීවර වරාය ඉදිකිරීම සඳහා ග්‍රීක රජයෙන් රුපියල් කෝටි 26ක ආධාර ලබා දී තිබේ.මෙහි දී ඉදිකෙරුණු දූවේ ජැටියේ බෝට්ටු 60 ක් පමණ නවතා තැබීමේ පහසුකම් ඇත. මීට අමතරව මේ වරාය සංකීර්ණය තුළ ඉන්ධන පිරවුම් හලක්, වෙන්දේසි ශාලාවක්, දැල් වියන ශාලාවක්, රැස්වීම් ශාලාවක්, මාළු කිරීමට බිම් තරාදි පහසුකම්, අයිස් ලබාදීම ආදි පහසුකම් රැසක් ලබා දී තිබේ. ධීවරයාට සනීපාරක්ෂක පහසුකම් සුපිරි ලෙස ලබාදීමට මේ නව වරාය සංකීර්ණය ඉදිකිරීමේ දී අවධානය යොමු කර තිබේ.මීගමුවේ ඉදිකර ඇති නව මාළු වෙළෙඳපොළ නිසා ධීවරයාට මෙන් ම පාරිභෝගිකයාට ද පහසුකම් සැලසී ඇත. කොතරම් මත්ස්‍ය අස්වැන්නක් රැගෙන ආවත් එය අලෙවි කර ගැනීමට අවශ්‍ය පහසුකම් නොමැති නම් ධීවරයන්ගේ උත්සාහයෙන් ඵලක් නැත.එහෙත් ආකර්ෂණීය අයුරින් සකස් කර ඇති මාළු වෙළෙඳපොළට වැඩි පාරිභෝගික පිරිසක් ආකර්ෂණය වෙයි. මේ අනුව රුපියල් මිලියන හතලිස් දෙකක් වියදම් කර ආකර්ෂණීය ලෙස ඉදිකර ඇති මීගමුව නව මාළු වෙළෙඳ පොළට වැඩි පාරිභෝගිකයන් පිරිසක් පැමිණෙති. එසේ ම ධීවරයාට මාළු වේලා ගැනීමට අවශ්‍ය ඉඩකඩ පහසුකම් ද මේ වෙළෙඳ සංකීර්ණ භූ®මිය තුළ ලබා දී තිබේ. මෙසේ මීගමු ධීවර ප්‍රජාවට ලැබුණු මේ පහසුකම් පිළිබඳ ධීවරයන් අප සමඟ කතා බහ කළේ දැඩි සතුටකිනි.ඒ අනුව මීගමුව ධීවර වරායේ දී ද නව මාළු වෙළෙඳ පොළ සංකීර්ණයේ දී ද අපට හමු වූ ධීවර ප්‍රජාව පැවසූ කතා මෙහි පෙළ ගස්වා ඇත. ඔවුන්ගේ් එම කතාවලින් පැහැදිලි වූයේ මෙරට මත්ස්‍ය කර්මාන්තයේ හෙට දවස සුරක්ෂිත කිරීම වෙනුවෙන් සිදු වී ඇති සංවර්ධන කටයුතු අගය කළ යුතු බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=f1003183</link>
    <topic>සංවර්ධනයෙන් පෙළහර පාන අම්පාර</topic>
    <author/>
    <content>610,719 ක ජනගහණයකින් යුත් අම්පාර දිසාවේ ජනවාර්ගික අනුපාතයෙහි මූලිකත්වය ගන්නේ මුස්ලිම් ප්‍රජාව ය. එය ප්‍රතිශතයක් ලෙස මුළු ජනගහණයෙන් 43.99% ක් වන අතර සිංහල ප්‍රජාව 37.49% සහ අම්පාරේ දෙමළ ප්‍රජාවගේ ප්‍රතිශතය 18.34ක් වේ. පරිපාලන ඒකක අනුව ප්‍රාදේශීය ලේකම් කොට්ඨාස 20 ක් ඒ හා බැඳුණු ග්‍රාම සේවා වසම් 503 ක් ද සහිතව අම්පාර දිසාවේ ගම්මාන සංඛ්‍යාව 828 කි.අම්පාර දිස්ත්‍රික්කයේ ඉඩම් බෙදීයාම සැලකීමේ දී වැඩි ඉඩක් වෙන්ව ඇත්තේ වන ගහනයට බව පෙනේ. දිස්ත්‍රික්කයේ වනගත ඉඩම් ප්‍රමාණය හෙක්ටයාර් 201135 කි. කෘෂිකර්මාන්තය මූලික වන මේ දිස්ත්‍රික්කයේ ඒ සඳහා වෙන්ව ඇති ඉඩම් වපසරිය හෙක්ටයාර් 134624 කි. ධීවර, සත්ත්ව හා කුඩා ව්‍යාපාර රැසක් අම්පාර ජනතාවගේ මූලික ජීවන උපායන් ලෙස පවතී.නව යුගයක ඇරැඹුමවසර ගණනාවක් තිස්සේ කිසිදු සංවර්ධනයකින් තොරව මහා යුද්ධයකට මැදිවූ අම්පාර දිසාවට දියුණුවේ නෙත සිත යොමු වූයේ පසුගිය වසර හතර තුළය. ඈතදුෂ්කර ගම්මානවල අලි ඇතුන්ගෙන් දෙපා කොටින්ගෙන් නේක දුක් වින්ද ගොවියා තම අස්වැන්න එදා වෙළෙඳපොළට රැගෙන ආවේ වර්ෂාවෙන් මඩ වෙච්ච අවුවෙන් කර වෙච්ච දූවිල්ල පිරුණු මංපෙත් ඔස්සේය. එහෙත් ගෙවුණු සිව් වසර රජයේ සංවර්ධන අරුණ අම්පාර එළි කළේ මාර්ග ප්‍රතිශෝධනයට මුල්තැන දෙමිනි.ඒ අනුව 2006/2009 කාලයේ අම්පාර දිසාවේ සිදුකෙරුණු මාර්ග සංවර්ධන ව්‍යාපෘති සංඛ්‍යාව 2708 කි. ඒ සඳහා වැයකර ඇති මුදල රු. මිලියන 1401762 කි. ඒ අතරින් සියඹලාණ්ඩුව අම්පාර කාර්තිව් මාර්ගයටත් සියඹලාණ්ඩුව පොතුවිල්, අක්කරපත්තු මාර්ගයටත් වැයකර ඇති මුදල රු. මිලියන 2250 කි.වර්තමාන ප්‍රබෝධයපසුගිය සිව් වසරේ අම්පාර දිසාවේ ක්‍රියාත්මක කර ඇති වාරි ව්‍යාපෘති සංඛ්‍යාව 438 කි. ඒ අතරින් රඹුක්කන්ඔය ව්‍යාපෘතිය විශේෂය. ඒ සඳහා වැය වෙතැයි අපේක්ෂිත මුදල රු. මිලියන 2500 කි. විශාල ජලාශ 13 ක්, කුඩා වැව් 250 ක්, මධ්‍යම ප්‍රමාණයේ ජලාශ 09 ක්, ඇති අම්පාර දිසාවට මේ වාරි කර්මාන්ත මගින් කෙරෙන්නේ මහඟු මෙහෙයකි.මේ ව්‍යාපෘති වැඩි දියුණුව මගින් අක්කර 2450 ක් වගා බිම් බවට පත් කිරීමට රජය පසුගිය සිව් වසරේ වැය කර ඇති මුදල රු. මිලියන 140194 කි.එම ව්‍යාපෘති අතර ජලාශ 151 ක්, ජල අමුණු 11 ක්, ගොවිබිම් මාර්ග කිලෝමීටර් 27 ක්, කුඩා ජල ව්‍යාපෘති 42 ක්, සහ බෝක්කු 23 ක් ඇතුලත්ය. මේ සියලු ව්‍යාපෘතීන්ගෙන් සෙත සැලසෙන ගොවි පවුල් ප්‍රමාණය 28312 කි.අම්පාර දිස්ත්‍රික්කයේ මාර්ග, ජලය මෙන්ම ඒ හා බැඳුණු කෘෂි නිෂ්පාදන සංවර්ධනයට රජය පසුගිය සිව් වසරේ වැය කර ඇති මුදල රු. මිලියන 28856.56 කි. ව්‍යාපෘති 115 ක් තුළ පවුල් 34486 කට සෙත සලසමින් රජය ගෙන දුන් පොහොර සහනාධාරයට පමණක් රජය වැය කළ රු.මි. 28665.24 කි.පසුගිය සිව් වසරේ අම්පාර දිසාවේ අධ්‍යාපනය නැංවීම සඳහා රජය වැය කර ඇති මුදල රු. මිලියන 1627.17 කි. සිසුන් 153890 ක් ඉලක්ක කොටදිසාවට නිවාසසුනාමි විපතින් පසුව යළි නැගී සිටින ජනතාවට පසුගිය වසරේ රජය මගින් ඉදිකර දුන් නිවාස ප්‍රමාණය 37929 කි. සේවා අංශ 07 ක් යටතේ ඉදිකෙරුණු මේ නිවාස ප්‍රතිලාභ හිමි පවුල් සංඛ්‍යාව 38000 ක් අතර බෙදා දී ඇත.හෙද විදුහලක්පසුගිය සිව් වසරේ සෞඛ්‍ය සංවර්ධනය සඳහා අම්පාර දිසාවට රජය වෙන් කළ මුදල් රු.මි. 1243.97 ක් සේවා අංශ 12 ක ක්‍රියාකාරිත්වයෙන් සිදුකෙරුණු සෞඛ්‍ය ව්‍යාපෘති සංඛ්‍යාව 204 කි. සමස්ත දිසාවේ ජනතාවගේ ප්‍රයෝජනය සඳහා වැයකෙරුණු ඒ අතිවිශාල මුදලින් ඉදිකෙරුණු ව්‍යාපෘති අතර දිවයිනේ විශාලම හෙද විදුහල ප්‍රධාන වේ. ඒ සඳහා වැයකර ඇති මුදල රු.මි. 180 කි. හෙද හෙදියන් 15000 ක් පුහුණු කිරීමේ රජයේ වැඩපිළිවෙළට මෙමගින් සැලසෙන සෙත අපමණය.වාට්ටු සංකීර්ණ 23 ක්, පරිපාලන ගොඩනැගිලි 07 ක්, මහජන සෞඛ්‍ය කාර්යාල 09 ක්, ග්‍රමෝදය සෞඛ්‍ය මධ්‍යස්ථාන 14 ක්, නිල නිවාස 21 ක්, ඖෂධ ගබඩා 03 ක් හා ඊ.එන්.ටී. ඒකක 02 ක්ද ඒ අතර වේ. මේ සඳහා 2006 වසරේ රු.මි. 622.84 ක්ද, 2007 වසරේ රු.මි.83.77, 2008 වසරේ රු.මි. 416.87 ක්ද, 2009 වසරේ 120.49 ක්ද, වශයෙන් රජය ප්‍රතිපාදන ලබාදී ඇත. අම්පාර දිස්ත්‍රික්කයේ 476400 ක ජනතාවගේ පානීය ජල සම්පාදන සහ සනීපාරක්ෂාව සඳහා රජය පසුගිය සිව් වසරේ වැය කළ මුදල රු.මි. 18174.18 කි.විදුලිබල සැපැයුමපසුගිය සිව් වසරේ අම්පාර දිස්ත්‍රික්කයේ විදුලිබල අවශ්‍යතා සඳහා රජය වැයකර ඇති මුදල රු.මි. 674.71 ක් වේ. ව්‍යාපෘති 92 ක් යටතේ සිදුකෙරුණු එම ක්‍රියාදාමයන්ගෙන් සෙත සැලසුන පවුල් සංඛ්‍යාව 38476 කි. මහා පරිමාණ විදුලි සැපයුම් 39, අධි විදුලි රැහැන් කි.මී.134.33 ක්, තෙකලා විදුලි සැපයුම් කි.මී. 350.53 ක් වේ. සාමාන්‍ය විදුලි සැපයුම් කි.මී. 57 ක් පසුගිය සිව් වසරේ රජයේ ප්‍රතිපාදන යටතේ ගොඩනංවා තිබේ.ධීවර ජනයා වෙනුවෙන්ධීවර නිවාස 203 ක්, සනීපාරක්ෂක වැසිකිළි 873 ක්, ධීවර මාර්ග කි.මී. 8 ක්, ශීත කාමර 07 ක්, ධීවර විවේකාගාර 02 ක්, ධීවර බැංකු 04 ක්, ධීවර මෝටර් බෝට්ටු 249 ක්, ධීවර ඔරු 234 ක්, ඇතුළත් වේ. මේ ව්‍යාපෘති යටතේ 2006 වසරේ රු.මි. 1540 ක්ද, 2007 වසරේ රු.මි. 112.6 ක්ද, 2008 වසරේ රු.මි. 224.28 ක්ද, 2009 වසරේ රු.මි. 69.64 ක්ද, රජයේ ප්‍රතිපාදන වැයකොට ඇත. ඉන් පවුල් 12725 කගේ සුබසාධනය සැලසී ඇත.ජීවනෝපාය සංවර්ධනයව්‍යාපෘති 6881 ක් ක්‍රියාත්මක කරමින් පවුල් 24500 කට සෘජුව සෙත සැලසූ මේ වැඩපිළිවෙළ සේවා අංශ 11 ක මෙහෙයවීමෙන් සිදුකෙරුණි. ඒ යටතේ තරුණ පුහුණුකරුවන් 8340 ක්, ස්වයං රැකියා 5213 ක්, ගව පාලන පවුල් 2324 ක්, කුකුල් පාලන පවුල් 5412 ක්, කුඩා ව්‍යාපාරික පවුල් 3288 ක්, ධීවර පවුල් 1493 ක් දියුණුවේ දොරටු විවර කරගෙන තිබේ.බහු සේවා ගොඩනැගිලි 38 ක්, තොරතුරු සන්නිවේදන මධ්‍යස්ථාන 14 ක්, උපකාරක මධ්‍යස්ථාන 12 ක්, වෙළෙඳ සංකීර්ණ 17 ක්, සාප්පු සංකීර්ණ 05 ක්, කළමනාකරණ මධ්‍යස්ථාන 02 ක්ද, ඒ යටතේ පණ ලබා ඇත.වරාය ව්‍යාපෘතිය මගින් කුඩා ධීවර යාත්‍රා 200 ක් සහ නාවුක යාත්‍රා 2 ක් නැංගුරම් ලෑමේ ඉඩක් ශීතාගාර, ධීවර වෙන්දේසි පොළ, ගුදම් පහසුකම් ආදිය පිරි නවීන ධීවර වරායක අංගෝපාංගයන් ලබාදීමට පියවර ගෙන තිබේ. එසේම මීටර් 30 ක ගැඹුරින් යුත් වාණිජ වරායේ ජැටිය මෙන්ම මීටර් 03 ක ගැඹුරින් ධීවර වරායේ ජැටියේ කටයුතු මේ වනවිට අවසන් අදියරේ පවතී. මෙහි ප්‍රථම නාවික යාත්‍රාව 2010 වසරේදී වරාය වෙත ඇතුළුවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=f1003184</link>
    <topic>රත්නසිරි දැක්කමඅලිත් වෙවුලනවා</topic>
    <author>චන්ද්‍රා ශ්‍රී පෙරේරා</author>
    <content>ශ්‍රී ලංකා පාර්ලිමේන්තු මැතිවරණ ක්‍ෂේත්‍රය පිළිබඳ ව කතා කරන විට සුවිශේෂ වූ, මේ දේශපාලන භූ®මිකාව ට හිමිවන්නේ අද්විතීය හා සම්මානනීය ස්ථානයකි. එම නම අත්හැර ශ්‍රී ලංකා පාර්ලිමේන්තුව ත්, එදා මෙදාතුර පැවති දේශපාලන මැතිවරණ ව්‍යාපාරය පිළිබඳ ව ත් කතා කළ නොහැකිය.ගමට, ජනතා චින්තනයට මෙන් ම සිංහල බෞද්ධ ජනතාව ගේ හද ගැස්ම හඳුනා ගනිමින් ඔවුන් ගේ අපේක්‍ෂාවන් ට සාපේක්‍ෂිතව බෞද්ධ සංස්කෘතියට ගෞරව - භක්තියෙන් හෘදයාංගමව ආදරය කළ වික්‍රමනායකයන් පුරා වසර පනහක් තිස්සේ ම හඬගා පැවසුවේ නිවහල් රටක්, සිංහලයාට ආවේණික සංස්කෘතියක්, පිළිබඳ මානව දයාව පෙරටු කර ගත් අපේක්‍ෂා සාක්ෂාත් කර ගන්නා අයුරුයි.ශ්‍රී ලාංකීය දේශපාලන ක්‍ෂේත්‍රය තුළ පුරා වසර 50 ක් ම ජන හද දිනාගනිමින් අපූරුතම දේශපාලන භූමිකාවක් නිරූපණය කිරීම ට හා එවන් දීර්ඝතම ගමන් මඟක් හෙළිපෙහෙළි වූයේ එම චිත්ත බලපරාක්‍රමයේ අනුහසින් බව පැහැදිලි වේ.1956 මහ මැතිවරණයෙන් පසු දිවංගත අගමැති බණ්ඩාරනායක ශ්‍රීමතාණන් බමුණු කුලය බිඳ දමා ජනතාවාදී රජයක් බිහිකළ අවස්ථාවේ ප්‍රථම මහජන මන්ත්‍රීවරයා වශයෙන් සාගර පලන්සූරිය කිවිඳුන් පත් වී, එතුමා මිය යෑමත් සමඟ හොරණ මැතිවරණ ව්‍යාපාරය මෙහෙයවීමට සිදුවූයේ රත්නසිරි මහතා ගේ වැඩිමහල් සහෝදරයා වූ මුනිදාස වික්‍රමනායක මහතා ය.ඒ මහතා නොසිතූ විරූ පරිදි දේශපාලන විරුද්ධවාදීන් ගේ කුමන්ත්‍රණයක ප්‍රතිඵලයක් ලෙසින් ඔහු ඝාතනය වූයේ 1960 මහ මැතිවරණය අත ළඟ තිබියදී ය. මෙතුමා ට අවසන් ගෞරව දැක්වීම සඳහා හොරණ මිල්ලෑව පොල්වත්තේ පැවැත්වූ අවමගුල් උත්සවයට සහභාගි වූ දස දහස් සංඛ්‍යාත ජනතාව අතරට එක් සුවිශේෂ පුද්ගලයෙක් ද පැමිණ සිටියේය. ඒ නම් නීතිය හැදෑරීම පිණිස එංගලන්තයට ගොස් සිටි මුනිදාසයන් ගේ බාල සොහොයුරු වූ රත්නසිරි වික්‍රමනායකයන් ය. හොරණ ජනතාව මොහුව පළමු වරට හඳුනාගත්තේ ද එදින ය.තම සොහොයුරා ගේ නිසල දේහය ඉදිරියේ සිට ජනතාව ඇමතූ රත්නසිරි වික්‍රමනායක මහතා තම සොහොයුරා ගෙන ගිය අමිල වූ ජනතා සේවාව ඉදිරියටත් එපරිද්දෙන් ම ගෙන යන බවට ප්‍රතිඥා දුන්නේ දෙඅත් ඉහළට ඔසවමිනි.1960 වර්ෂයේ මාර්තු මස පිලිප් ගුණවර්ධන මහතා ගේ නායකත්වයෙන් යුත් මහජන එක්සත් පෙරමුණේ නියෝජිතයා ලෙස හොරණ අසුනට නාමයෝජනා භාර දුන් මොහු ප්‍රතිවාදියා වූ එක්සත් ජාතික පක්‍ෂ රජයේ (1952 – 56) මුදල් ඇමැති ධූරය දැරූ එම්. ඩී. එච්. ජයවර්ධන මහතා අති විශාල ඡන්ද සංඛ්‍යාවකින් පරාජය කර හොරණ මහජන මන්ත්‍රීවරයා බවට පත්විණි. එදායින් ඇරැඹි දේශපාලන දිවිය පුරා වසර 50 ක් මේ 19 වැනි දිනට සැපිරේ.එදා මෙදා තුළ රත්නසිරි වික්‍රමනායක දේශපාලන කරළියේ දැක්වූ පෙරළිකාර තත්ත්වය හා අභියෝග පිළිබඳ ව කතා කරන විට මෙවන් සුවිශේෂ වූ දේශපාලන භූමිකාවක් ශ්‍රී ලංකා දේශපාලන ඉතිහාසයේ නොමැති බැව් නම් ඔහු ගේ ජීවන මඟේ මතක සටහන් අතර පවතින්නකි.දක්‍ෂිණවාදීන්, ධනේෂ්වර පන්තිය, රදලයන් ට උප්පත්තියේ සිට ම විරෝධය පෑ රත්නසිරි වික්‍රමනායක ට තම දේශපාලන දිවියේ ආරම්භක මොහොතේදීම එම අභියෝගයන් ට මුහුණ දීමට සිදුවිණි. “පුදනකොට ම කාපි යකා” කියන්නාක් මෙන් 1960 වර්ෂයේ දී පාර්ලිමේන්තු රාජාසන කතාවේ දී පිලිප් ගුණවර්ධන මහතා ඩඩ්ලි සේනානායක මහතා ගේ එ. ජා. පක්‍ෂයට හේත්තු වීම සඳහා ප්‍රතිඥා දුන් අවස්ථාවේ දී ම යට සඳහන් වූ මූලික ප්‍රතිපත්ති ආරක්‍ෂා කර ගනිමින් තමන් නියෝජනය කළ මහජන එක්සත් පෙරමුණෙන් නම්බුකාර ලෙස ඉල්ලා අස්වී, එම වර්ෂයේ ම ජූලි මැතිවරණයට වාමාංශික ස්වාධීන අපේක්‍ෂකයකු ලෙස තරග කර වැඩි ඡන්ද දහස් ගණනකින් ජය ගත්තේය.මොහු ශ්‍රී ලංකා නිදහස් පක්‍ෂයේ සාමාජිකත්වය ලබා ගත්තේ 1962 වර්ෂයේ දී ය. ඉන් අනතුරුව ශ්‍රී ලංකා නිදහස් පක්‍ෂයේ නායිකා සිරිමාවෝ බණ්ඩාරනායක මැතිණිය ගේ නායකත්වයෙන් හා අග්‍රාමාත්‍ය ධූරයෙන් ස්ථාපිත වූ පාර්ලිමේන්තුවේ 1977 දක්වා ම උප ඇමැතිකම් හා ඇමැති පදවි හෙබවූ මෙතුමා කලක් “ඩබල් ඇමැති” යන නම පටබැඳී තිබූ බව ද සිහිපත් වේ. එම කාල වකවානු තුළ දී හොරණ ප්‍රදේශයේ ප්‍රගතිය උදෙසා සිය අමිල මෙහෙවර ඉටු කිරීම ට මොහු සමත් විණි.1973 වර්ෂයේ දී ශ්‍රී ලංකා නිදහස් පක්‍ෂය මගින් ඉඩම් ප්‍රතිසංස්කරණ පනත ඇති කළ මොහොතේ එක් අයෙකුට ඉඩම් හිමිකම අක්කර 50 ට සීමා කෙරිණි. එහිදී මෙතුමා පූර්වාදර්ශයක් දෙමින් තම පිය උරුමයෙන් අයත් වූ සරු බිම් අක්කර තුන්සීයක් පමණ මිල්ලෑව ප්‍රදේශයෙන් අහිමි වීම විශේෂ කොට දැක්විය හැකිය. එපරිද්දෙන් ම හොරගොල්ල වලව්වේ ඉඩකඩම් සිරිමාවෝ බණ්ඩාරනායක මැතිනිය විසින් ජනතාවට පූජා කිරීම සිහිපත් කිරීම ද වටී.1977 වර්ෂය වන විට රට තුළ අර්බුදකාරී තත්ත්වයන් මත සිරිමා රජය නොසිතූ පරිදි බිඳවැටුණේ නුදුරු අනාගතයේ දී රට තුළ ඇතිවන්නා වූ සාගතයට මුහුණදීම සඳහා වගා සංග්‍රාමය ඇරඹීමෙනි. දෙස් විදෙස් රටවල්වලින් ආහාර ද්‍රව්‍ය අපේක්‍ෂා කරනවාට වඩා අප දේශය තුළ දේශීය ආහාර වගාවන් ඇරඹීම වස් ඇතිකළ “පස් අවුරුදු සැලසුම” ජනතාව වැරැදි ආකාරයෙන් අවබෝධ කර ගැනීම නිසා මේ පරාජය සිදුවූවා යන්න සමාජ, විද්‍යාත්මක හා දේශප්‍රේමීන් ගේ සමීක්‍ෂණ වාර්තා පෙන්වා දෙයි. එය අදත් එසේ ම පැවතීම, එදා දූරදර්ශීව මහජනතාව නොසිතූ අවාසනාවන්ත ඛේදවාචකයක් ලෙස අද දෘෂ්‍යමාන වේ.පිරිහී යමින් තිබූ ශ්‍රී ලංකා නිදහස් පක්‍ෂයේ මහ ලේකම් පදවියට පත්ව, පක්‍ෂය ප්‍රතිසංවිධානය කර එහි උන්නතිය සඳහා සිදුකළ මෙහෙය මෙවන් කඩදාසියකට සීමා කළ නොහැකිය.කෙටි කාල සීමාවක් නිහඬව තම “දාම්පේ” වත්තේ ජීවිකාව ගත කළ වික්‍රමනායක මහතා 1993 වර්ෂයේ දී එ. ජා. පක්‍ෂ රජය විසින් පැවැත්වූ පළාත් සභා මැතිවරණයේ දී කළුතර දිසා නායකයා ලෙසින් මැතිවරණ ව්‍යාපාරය සංවිධානය කර පොදු පෙරමුණට විජයග්‍රහණයක් ලබා දී විශාල වැඩි ඡන්ද සංඛ්‍යාවකින් බස්නාහිර පළාත් සභාවට පත් වූ මොහු එහි සමූපකාර ඇමැති ධූරය ද හෙබවීය.1994 මහ මැතිවරණයේ දී කළුතර දිස්ත්‍රික්කයේ වැඩි ම මනාප ලබා ගනිමින් මැති සබයට පිවිසුණු මොහු චන්ද්‍රිකා යුගයේ රාජ්‍ය පරිපාලන, වැවිලි කර්මාන්ත හා ස්වදේශ කටයුතු ඇමැතිවරයා වශයෙන් ද බුද්ධ ශාසන අමාත්‍යවරයා වශයෙන් ද පත් වී කර ඇති සේවය ඉමහත් ය.විසිතුන් වසරකින් පසු මොහු 2000 මහ මැතිවරණයට මුහුණලා සිටිය දී ශ්‍රී ලංකා පාර්ලිමේන්තුවේ 12 වෙනි අග්‍රාමාත්‍යවරයා වශයෙන් ද අනතුරුව රාජ්‍ය ආරක්‍ෂක නියෝජ්‍ය අමාත්‍යවරයා වශයෙන් ද දිවුරුම් දුන්නේ රයිගම් කෝරළයේ වෙසෙන ජනතාවට ම අභිමානවත් කීර්තියක් අත්කර දෙමිනි. පසුගිය වකවානුවේ ජාත්‍යන්තරයට එක්වූ මොහු විවිධ රාජ්‍ය නායක සම්මේලන ඇමතීය. එහිදී ලෝකයේ හා ලෝක නායකයන් ගේ අවධානයට ලක් වී තිබූ ත්‍රස්තවාදය ලෝකයෙන් පලවා හැරිය යුතු බැව් ඔවුන් ඉදිරියේ කොන්ද කෙළින් තබාගෙන තුන්වැනි ලෝකයේ නායකයකු ලෙස කතා කළහ. මෙය ලංකාවාසීන් වන අපට මහඟු අභිමානයකි. මොහු තෙවරක් ම අග්‍රාමාත්‍ය පදවියෙන් දිවුරුම් දුන් අයෙකි. වැඩ බලන ජනාධිපති ලෙස ද කටයුතු කිරීම ත් අදෘෂ්‍යමාන වන්නේ ජන විශ්වාසය මෙන් ම රාජ්‍ය විශ්වාසය දිනා ගත් අයකු හැටියට ය.ශ්‍රී ලංකාවේ ජ්‍යෙෂ්ඨතම දේශපාලනඥයකු වූ රත්නසිරි වික්‍රමනායකට අගමැති පදවිය අහඹුවෙන් ලැබුණක් නොවේ. නායකත්වය ට සුදුසු ගති ලක්‍ෂණ ඔහුට ජන්මයෙන් ම උරුම වී තිබිණි. ඔහු නායකත්වය ට පත්වීමට කිසි දිනක කැරළි නොගැසුවේය. තමන් වෙත භාර කරනු ලබන ඕනෑම අපහසු කාර්යයක් ඔහු භාරගෙන ගියේ බුද්ධිමත්ව එය ඉටු කරමිනි. එයට ම උචිත ආත්ම ශක්තියක් ඔහු තුළ පිහිටා තිබුණි. එතරෙදී මාක්ස්වාදී ආකල්පයෙන් පෝෂණය ලැබුවද ඔහු සැම විටම න්‍යායට වඩා භාවිතයට ගරු කළේය. ඔහුගේ ස්ථානෝචිත වාග් මාලාව තුළින් ජනතාව වෙත ආකර්ෂණීය භාවයක් විද්‍යාමාන කළහ. ඔහු සැම විටම ගැමිකම ඉස්මතු කරමින් ගැමි සාරධර්ම පිළිබඳවත් ගම හා පන්සල පිළිබඳවත් කථා කළේය.කුඩා අවධියේ පටන් ම හැම්බේකන්වලට වඩා ගමේ, අල, දෙල්, කොස් මදුලුවල රස බලා ඇති වික්‍රමනායක මහතා ලන්ඩන් ගියත් සිංහලකම අමතක නොකළ මහ කළු සිංහලයෙකු ලෙස හැඳින්වීම නිවැරදි වේ.ආගමට, කලාවට, සංස්කෘතියට, දේශීයත්වයට, ශක්තියක් වූ මෙතුමා රටේම දියුණුව සඳහා කළ මෙහෙවර අගය කළ යුතුය. විශේෂයෙන් “හොරණ නෝවෝදය” සංකල්පය තුළින් ද “මහින්ද චින්තනය” තුළින් ද තම නිජබිම කර ගත් හොරණ සංවර්ධනය කිරීමෙහිලා කර ඇති වැඩ කොටස මහත් වූ අභිමානයෙන් සිහිපත් කරමු.හොරණ ප්‍රධාන නගරය ඇතුළු ඉංගිරිය මොරගහහේන උප නගර සංවර්ධනය කිරීම, හොරණ බස් නැවතුම, නගර සභා පරිපාලන සංකීර්ණය දිසා අධිකරණය, හොරණ ඉංගිරිය නව පොලිස් ගොඩනැගිලි තැනීම, ප්‍රධාන මාර්ග පුළුල් කිරීම, අඩු ආදායම්ලාභීන් ට නිවාස ලබාදීම, අධ්‍යාපන ක්‍ෂේත්‍රයේ පුනර්ජීවනයක් ඇති කිරීම මෙහිලා වැදගත් කොට සැලකිය යුතු දේ වේ.අපට සෙවණක්, ආරක්‍ෂකයෙක් වූ, කීර්තියක් ඇති කර දුන්නෙකු වූ රත්නසිරි වික්‍රමනායක නම් වූ රයිගම් පුත්‍රයාට නව ලොවක් තනන්නට ශක්තිය හා ආශීර්වාදය උදාවේවා!</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>18</day>
    </date>
    <link>http://www.dinamina.lk/2010/03/18/_art.asp?fn=f1003185</link>
    <topic>අපේ අගමැතිතුමාගේදේශපාලන ගමන් මඟ</topic>
    <author>බන්ධුල ආර්. ගුලවත්ත</author>
    <content>ලෝකයේ විසූ දාර්ශනිකයන්ගේ චින්තකයන්ගේ ශ්‍රේෂ්ඨ මිනිසුන්ගේ සාර්ථක ගමන් මඟ උදෙසා බොහෝ දුරට ඉවහල් වී ඇත්තේ ඔහුට දෙපා තබන්නට ඉවහල් වූ ශක්තිමත් මුදුන් මුල් වග අසත්‍යයක් නොවේ.ඉවසීමත් දරා ගැනීමත් ගමන් මගෙන් ලත් අවබෝධයත් සතුරන් මිතුරන් සැබෑ ලෙස හඳුනා ගැනීමත්, තමන් කවුදැයි නිශ්චිතව දැන හැඳින ගැනීමත් අධිෂ්ඨාන පූර්වක ශක්තියක් මැද පනස් අවුරුද්දක් පුරා නොනිමි ගමනක පැමිණි විශිෂ්ට පුද්ගලයෙකුගේ පරිපූර්ණ ක්‍රියාකාරී දේශපාලන ජීවිතයට 2010 මාර්තු මස 19 වැනි දිනට පනස් වසරක් සපිරේ.ඒ විශිෂ්ට ශ්‍රේෂ්ඨ දේශපාලනඥයා ශ්‍රී ලංකාවේ දෙවැනි පුරවැසියා යන විරුදාවලියෙන් යුත් වත්මන් අගමැති රත්නසිරි වික්‍රමනායක මහතාණන් ය. 1960 මාර්තු 19 වැනිදා පැවැති මහ මැතිවරණයෙන් හොරණ ඡන්ද බල ප්‍රදේශයෙන් ම. එ. පෙ. නියෝජනය කරමින් හා හා පුරා කියා දේශපාලනයට පිවිසි විසිහය හැවිරිදි ගමේ තරුණ නායකයා අද අපේ රටේ අපේ අගමැති ධූරයට පත්ව සිටී. ක්‍රියාකාරී දේශපාලන ජීවිතයේ පනස් වසරක් සපුරන අගමැති රත්නසිරි වික්‍රමනායක මහතාගේ දේශපාලන ජීවන ගමන් මඟ ප්‍රධාන කොටස් තුනකට ගොනු කළ හැකිය.මේ කොටස් තුනෙන් පළමුවන කාල පරාසය ගැන අපි විශේෂිතව කෙටියෙන් කතාබහ කරමු.1956 ජයග්‍රාහි ජන අරගලය උදෙසා පසුබිම සකස් කර හොරණ මන්ත්‍රී සාගර පලන්සූරියගේ යෝධ සෙවනැල්ල වූ මුනිදාස වික්‍රමනායක මහතා අප්‍රතිහත ධෛර්යයෙන් ඇප කැපවීමෙන් ගොඩනඟා ගත් ජන පදනම ඉතා ශක්තිමත් විය. සඟ, වෙද, ගුරු, ගොවි, කම්කරු පංච මහා බලවේගයේ යෝධ පාදම මත ගොඩනැගුණු ජන පදනම 56 රජයේ ප්‍රගතිශීලී අණ පනත් මගින් ස්ථාවර තත්ත්වයට පත්ව තිබුණි.සාගර පලන්සූරිය මහතාගේ අසනීප තත්ත්වයත්, අවිවේකිත්වයත් නිසා ඊළඟ මහා මැතිවරණයට ඉදිරිපත් වීමට මුනිදාස වික්‍රමනායක මහතා අවශ්‍ය කටයුතු සංවිධානය කරමින් සිටියේ ය. අනපේක්‍ෂිත ආකාරයෙන් මුනිදාස වික්‍රමනායක මහතා 1959 අප්‍රේල් 10 වැනිදා නික්ම ගියේ මුළු රයිගම්පුරවරයේ ප්‍රගතිශීලී ජනතාවගේ සියලු ප්‍රාර්ථනා බිඳ දමමිනි. හොරණ ප්‍රදේශයේ දේශපාලන සතුරු කල්ලියක මෙහෙයවීමෙන් මුනිදාස වික්‍රමනායක මහතා ඝාතනයට ලක්කිරීම මහත් ආන්දෝලනයකට තුඩු දුන්නේ ය.එංගලන්තයේ “ලින්කන්ස් ඉන්” නීති ආයතනයේ නීතිය හදාරමින් සිටි රත්නසිරි වික්‍රමනායක මහතා එසමයෙහි ද එක්සත් රාජධානියේ ලංකා ශිෂ්‍ය සංගමයේ සභාපති ධූරයත් ලෝක තරුණ සම්මේලනයේ සභාපති ධූරයත් හොබවමින් අනාගතයේ කීර්තිමත් නීති වෘත්තිකයෙකු වීමේ අපේක්‍ෂාවෙන් යුතුව සිටියේ ය.සිය දෙටු සොහොයුරාගේ අකල් මරණයෙන් දැඩි සංවේගයට පත් අනාගත තරුණ නීතිඥයා මිල්ලෑවේ මහ ගෙදරට පය ගැසුවේ ටික දිනකින් ආපසු අධ්‍යාපන කටයුතු සඳහා යාමට ය. එහෙත් මුනිදාස වික්‍රමනායක මහතාගේ අභාවයෙන්, රයිගම්පුරවරය ප්‍රධාන හොරණ ඇතිවූ මහා හිඩැස පිරවීම එතරම් පහසු නොවී ය. බාප්පා පුහුවල ගංගාතිලකාරාමාධිපති උඩුවේ ධම්මතිලක හිමිපාණන් ප්‍රධාන ඥාතීන්ගේ ද මිල්ලෑව උඩුව ප්‍රධාන මුනිදාස වික්‍රමනායක හිතෛෂීන්ගේ ද බලවත් කාරුණික ඉල්ලීම මත රත්නසිරි වික්‍රමනායක මහතාට සිය අදහස වෙනස් කිරීමට සිදු විය.විප්ලවකාරී ලංකා සමසමාජ පක්‍ෂයේ නායක මහජන එක්සත් පෙරමුණු රජයේ අමාත්‍ය පිලිප් ගුණවර්ධන, අමාත්‍ය ඒ. පී. ජයසූරිය ප්‍රධාන වමේ පිලේ ක්‍රියාධරයන්ගේ ඉල්ලීම් ද ඉතා ප්‍රබල විය. හොරණ, පිලිප් පිලේ බලේ රැඳුණු බලකොටුවක් විය. අමාත්‍ය පිලිප් ගුණවර්ධන මහතාගේ පෞද්ගලික සහායක ධූරය ද රත්නසිරි වික්‍රමනායක මහතාට ලැබිණි.1959 දී සිදුවූ කැබිනට් කුමන්ත්‍රණයත් 1959 – 09 – 26 සිදුවූ අගමැති බණ්ඩාරනායක ඝාතනයත් සැලසුම්ගත ආකාරයෙන් සිදුවූ අමාත්‍ය ඩබ්ලිව්. දහනායක මහතා අගමැති ධූරයට පත්වීමත් හරහා සිදු වූ දේශපාලන නොසන්සුන්තාව මධ්‍යයේ දී පාර්ලිමේන්තුව විසුරුවා හරින ලදී.රත්නසිරි වික්‍රමනායක මහතා ම. එ. පෙ. අපේක්‍ෂකයා වශයෙන් හොරණ මැතිවරණ සටනට විජයග්‍රාහී ආකාරයෙන් ඉදිරිපත් කෙරිණි. නවක දේශපාලකයෙකු වූ රත්නසිරි වික්‍රමනායකගේ ප්‍රධාන ප්‍රතිවාදියා වූයේ එසේ මෙසේ කෙනෙකු නොවේ. ආරෝහ පරිණාහ දේහයකින් යුත් හිටපු මුදල් ඇමැති මහබාලගේ දොන් හෙන්රි ජයවර්ධන අධිනීතිඥවරයෙකු ද විය. රත්නසිරි වික්‍රමනායක සිය ජයග්‍රාහී ගමන ආරම්භ කරන්නට නව දේශපාලන සංස්කෘතියක් ප්‍රචලිත කරන්නට අවශ්‍ය පියවර තැබුවේ දැඩි අදිටනකිනි.එකල අද මෙන් දේශපාලන පසුබිමක් සකස් කර ගන්නට බිම් මට්ටමේ සංවිධාන ජාලයක් නොතිබුණි. සංවිධාන ගත ජාලයක් ගොඩ නැගී තිබුණේ වෘත්තීය සමිති හරහා ය. විශේෂයෙන් එක්සත් ජාතික පක්‍ෂය තම බිම් මට්ටමේ ජනතාවගේ ඡන්දය ලබා ගත්තේ ගම් ප්‍රදේශයේ චණ්ඩීන්ගේ, ව්‍යාපාරිකයන්ගේ සහ ගම්මුලාදෑනිවරුන්ගේ මාර්ගයෙනි.1956 න් පසු ඒ දේශපාලන පසුබිම වෙනස් වී තිබුණි. දෙටු සොහොයුරා විසින් ගොඩනඟා ගෙන තිබුණු ජන පදනම ආරක්‍ෂා කර ගනිමින් එම පදනම ශක්තිමත් කරන්නට දේශපාලනයට නවකයෙකු වූ රත්නසිරි වික්‍රමනායක මහතා දිවා රෑ නොබලා වෙහෙස ගත්තේ ය. ගම් මට්ටමේ ඡන්ද පොළ කමිටු පිහිටවූ ඔහු එම කමිටු ජාලය සමග දැඩි සබඳතා ගොඩනඟා ගත්තේ ය. සතියක පමණ ප්‍රචාරක රැස්වීම් මාලාවක් සංවිධානය කළ ඔහු එක් අත් පත්‍රිකාවක් ඒ සඳහා උපයෝගී කර ගත්තේ ය. ඊළඟට තවත් සතියක කාලසටහනකි.රත්නසිරිට හිතවත් පාක්ෂිකයෝ තම නිවසෙහි බිත්තියෙහි දොර පියනෙහි එම අත් පත්‍රිකාව අලවා ගත්හ. ප්‍රචාරක රැස්වීමක් පැවැත්වෙන දිනයේ ශබ්ද විකාශන යන්ත්‍රයක් මගින් පූර්ව ප්‍රචාරණයක් දියත් කෙරිණි. එක දිනකට වතු රැස්වීම් කීපයක් පැවැත්වේ. දේශපාලන වාතාවරණය දිනෙන් දින රත්නසිරිගේ පැත්තට ගලා එන්නට විය. පිලිප් ගුණවර්ධන මහතා ප්‍රධාන ම. එ. පෙ. ට අයත් චතුර කථිකයන්ගේ රසබර හරබර කතා ශෛලිය ඉදිරියේ එ. ජා. ප. යේ දේශපාලන වේදිකාවෙහි පාලු ස්වභාවයක් දක්නට තිබුණි.මංගල /ලිය පොකුණුවිට – කනේවල ඓතිහාසික නා ගස මුල දී ආරම්භ වීමෙන් පටන් ගත් ජන රැල්ල ටිකෙන් ටික වර්ධනය වූයේ වමේ පාක්ෂිකයන් පවා නොසිතූ විරූ ආකාරයෙනි. රත්නසිරි වික්‍රමනායක මහතාගේ චතුර කථිකත්වයෙන් යුත් හරබර කතාව අසන්නට පාක්ෂිකයෝ රාත්‍රී දහය එකොළහ වනතුරුත් බලා සිටියහ. ශබ්ද විකාශන යන්ත්‍ර බලපත්‍රය නියමිත වේලාවට පොලිසිය මගින් අත්හිටවූ විට ඊට එක හෙළාම අවනත වන රත්නසිරි වික්‍රමනායක සිය කතාව යකඩ කට රහිතව කරගෙන ගියේ ය.මැතිවරණ වේදිකාවට පිවිසෙන්නට එන රත්නසිරි වික්‍රමනායක දුටු වහාම පාක්ෂිකයෝ ඔහු කර තබාගෙන ඔල්වරසන් හඬ දෙමින් වේදිකාවට රැගෙන එති. උද්‍යෝගිමත් සමහර පාක්ෂිකයෝ වේදිකාව අසල ගසකට නැග සිවුරුහන් හඬ දෙති. අත්පොළසන් දෙති. රක්ත වර්ණ කමිසයෙන් හා සුදු සරමෙන් සැරසුණු කෙසඟ සිරුරක් සහිත රත්නසිරි වික්‍රමනායක සතු ආකර්ෂණීය පෙනුමක් තිබුණි.එජාප දේශපාලන වේදිකාවෙන් රත්නසිරි වික්‍රමනායකට නැගුණේ මහා අපහාස වචන මාලාවකි. පෞද්ගලික චරිත ඝාතනය බෙහෙවින් දක්නට විය.අලිය අපිට – අපි අලියටඡන්දෙ අපේ රත්නසිරිටඑජාපයේ ප්‍රචාරක වැඩ කිරීම ගමේ මිනිසුන් කළේ කුලී මුදලට ය. එජාපයේ මුදල් ඡන්දදායකයන් අතර බෙදා දුන්නේ කෙසේ හෝ රත්නසිරි පරාජය කරවීමේ දැඩි අදිටනිනි.1960 මාර්තු 20 දා උදේ වරුවේ හොරණ ආසනයේ ඡන්ද ප්‍රතිඵල නිකුත් වීමත් සමග රතිඤ්ඤා හඬින් මුළු හොරණ පුරවරයම ගිගුම් දුන්නේය. ගතවූයේ දින කිහිපයකි. හොරණ මන්ත්‍රී රත්නසිරි වික්‍රමනායක මහතා ප්‍රචාරක රැස්වීම්, වතු රැස්වීම් පැවැති සෑම තැනකටම ඡන්දදායක හිතවතුන්ට ස්තූති කරන්නට පැමිණියේ ය. ඒ නව දේශපාලන සංස්කෘතියෙන් ජනතාව යළිත් උදම් වූහ.එක්සත් ජාතික පක්‍ෂයට ආසන 50 ක් හිමිවීම නිසා ඔවුහු ආණ්ඩුව පිහිටුවා ගත්හ. රාජාසන කතාවට විපක්‍ෂයෙන් ඉදිරිපත් කළ අතුරු යෝජනාවේදී රත්නසිරි ඇතුළු ම. එ. පෙ. මන්ත්‍රීවරු හත්දෙනෙක් විපක්‍ෂයේ අතුරු යෝජනාවට පක්‍ෂව ඡන්දය දුන්හ. රජය පරාජය විය.1960 ජූලි මැතිවරණයේදී වමේ ස්වාධීන අපේක්‍ෂකයා වශයෙන් පැණි දොඩම ඡන්ද සලකුණෙන් රත්නසිරි වික්‍රමනායක මහතා ඉදිරිපත් වූයේ ය. හිටපු ඇමැති ඇම්. ඩී. එච්. ජයවර්ධන මහතා කොට්ට මෙට්ට පැදුරු අකුලාගෙන පලා ගොස් කොට්ටාව ආසනයට තරග කළේය.සියලු වමේ පාක්ෂිකයෝ රත්නසිරි වටා පෙළ ගැසුණහ. ම. එ. පෙ. න් ඉදිරිපත් කළ අපේක්‍ෂක ඩේවිඩ් ධර්මකීර්ති මහතාගේ ඇප රාජසන්තක කරමින් එ. ජා. ප. අපේක්‍ෂකයා ද පරාජය කරමින් රත්නසිරි වික්‍රමනායක මහතා පහසු ජයක් හිමි කර ගත්තේය.1962 දී ශ්‍රී. ල. නි. ප. ට බැඳුණු රත්නසිරි වික්‍රමනායක මහතා 1977 දක්වා විජයග්‍රාහි ගමනක යෙදුණේ ය. ඔහු මැතිවරණයෙන් මැතිවරණයට සිය ප්‍රචාරක වැඩපිළිවෙළ වෙනස් කළේය. ප්‍රතිවාදියාගේ ගමන් මඟ ඔහු දැන ගත්තේ තීක්ෂණ බුද්ධියෙනි.1965 මැතිවරණ සමයේදී හොරණ නගර සභාවේ බලය තිබුණේ් එ. ජා. ප. යට හිතවත් සභාපතිවරයෙකු යටතේ ය. හොරණ නගර සභා පිට්ටනිය මුළු මැතිවරණ කාලයට ම එජාප අපේක්‍ෂකයාගේ ප්‍රචාරක රැස්වීම් සඳහා එක් එක් අයගේ නමින් වෙන් කර තිබුණි. රත්නසිරිගේ ප්‍රධාන රැළිය පවත්වන්නට සිදුවූයේ හොරණ – අඟුරුවාතොට පාරට මුහුණලා පිහිටි රබර් ඉඩමකය. පාරෙන් අනෙක් පැත්තේ නගර සභා පිට්ටනියයි. මාර්ගය අසලම වේදිකාව ගොඩ නැගුණි. ජනතාව පිට්ටනියම බදු ගත්හ.ඒ කුහක වෛරී දේශපාලනයෙන් පළිගන්නට නොගිය ඔහු 1965 – 70 අතර කාලයේදී සිය මන්ත්‍රී දීමනා කිසිත් නොගෙන ඒ මුදලෙන් හොරණ ආසන බල ප්‍රදේශය තුළ පාසල් 18 ක් ඉදිකර 1968 එක් දිනකදී විවෘත කරන්නට සැලසුම් කළේය. එදා මුළු හොරණ ම හත්දා මගුලක සිරි ගත්තේ ය.1977 පරාජය ලබන විට රත්නසිරි වික්‍රමනායක ඩබල් ඇමැතිවරයෙකි. අමතරව කළුතර දේශපාලන දිසා අධිකාරි ද විය. 1977 දක්වා කාලය තුළ හොරණ ඇතිවූ විවිධ සංවර්ධන ව්‍යාපෘති සියල්ලේ ම නියමුවාණන් වන්නේ ද ඩබල් නොව ට්‍රිබල් ඇමති රත්නසිරි වික්‍රමනායක මහතා යැයි දිග කතාවක් කෙටියෙන් පවසමු.1977 මහා දේශපාලන පරාජයෙන් පසු තමන්ගේ ම දාම්පේ ඉඩමේ අල හිටූවා පාදුක්කේ සෙනසුරාදා පොළට හිමිදිරියේ ම වෙළඳාමට ගිය රත්නසිරි වික්‍රමනායක 1981 – 82 සමයේ ශශ්‍රී. ල. නි. ප. අර්බුදයට යද්දී පක්‍ෂයේ ලේකම් ධූරය හිසින් ගෙන පක්‍ෂයත්, ධජයත්, වර්ණයත් පමණක් නොව පක්‍ෂ මූලස්ථානය ද ආරක්‍ෂා කර ගත්තේ ය.1982 ජනාධිපති ධූරාපේක්‍ෂක හෙක්ටර් කොබ්බෑකඩුව මහතා විජයග්‍රහණය කරන්නට ගොස් නැක්ස්ලයිට් චෝදනාව යටතේ වරායේ පොලිසියේ සී. අයි. ඩී. යේ හතරවැනි තට්ටුවේත් ලගින්නට රත්නසිරි වික්‍රමනායක මහතාට ද සිදුවිය.1994 පො. එ. පෙ. රජයේ රාජ්‍ය පරිපාලන, ස්වදේශ කටයුතු, වැවිලි කර්මාන්ත ඇමැති ධූර සමග සභානායක ධූරය ද හිසින් ගත් මේ කෘතහස්ත දේශපාලනඥයා 1994 – 2000 සමයේ රජය ආරක්‍ෂා කර ගත්තේ විපක්‍ෂයට වඩා ආණ්ඩු පක්‍ෂයට වැඩිපුර එක ඡන්දයක් තිබුණු තීරණාත්මක අවස්ථාවකදීය.කොටි ත්‍රස්තවාදයෙන් මව්බිම ආරක්‍ෂා කර ගැනීමේ නිරන්තර යුද්ධයේදී ඔහු අගමැති වශයෙන් ඉටු කරන ලද එඩිතර නිවැරදි මෙහෙවර මෙතෙක් යැයි සීමා කළ නොහැක.අගමැති රත්නසිරි වික්‍රමනායක ගැමි නායකයාට චිරාත් කාලයක් ජීවත්වන්නට වාසනා මහිමය ලැබේවායි ආශීර්වාද කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003192</link>
    <topic>මන්නාරම ජපන් මිත්‍රත්ව පාලමජනපති අතින් ජනතා අයිතියට</topic>
    <author>ධනුෂ්ක ගොඩකුඹුර මන්නාරම සිට</author>
    <content>මන්නාරම දූපත සහ ප්‍රධාන ගොඩබිම යා කරමින් ඉදිකෙරුණු මන්නාරම ‘ජපන් මිත්‍රත්ව පාලම සහ වේලි මාර්ගය ජනාධිපති මහින්ද රාජපක්ෂ මහතා අතින් ඊයේ (18) ජනතා අයිතියට පත් කෙරිණි.මන්නාරම පාලම, කොටි ත්‍රස්තවාදීන් විසින් මීට දශක දෙකකට පමණ පෙර විනාශ කරන ලද අතර ඒ වෙනුවට මෙතෙක් භාවිතා කෙරුණේ යුද හමුදාවේ මැදිහත්වීමෙන් ඉදිකෙරුණු තාවකාලික පාලමකි.මන්නාරම් දූපතේ වෙසෙන 40000ක් පමණ වන ජනතාවට රට හා සම්බන්ධවීමේ එකම ගොඩබිම් මාර්ගය වන A – 14 මාර්ගයේ මේ පාලම ඉදි කර තිබේ.ශ්‍රී ලංකාවත් ජපානයත් අතර පවතින දීර්ඝ කාලීන මිතුදම තවදුරටත් ශක්තිමත් කරමින් ජපන් රජයේ පූර්ණ ආධාර මත ඉදිකෙරුණු පාලම සඳහා රුපියල් මිලියන 2640ක් වැය කර ඇත.මන්නාරම පාලම දිගින් මීටර් 157ක් වන අතර එහි පළල මීටර් 10 කි. ද්විත්ව තීරු පාලම සමඟ සම්බන්ධ වන වේළි මඟේ දිග කිලෝමීටර් 3.17කි. මැදවච්චිය – තලෙයිමන්නාරම A – 14 මාර්ගයේ තල්අඩි මංසන්ධියෙන් ඇරඹෙන වේලි මඟ කළපුව හරහා ඉදිකෙරුණු මන්නාරම් පාලමෙන් අවසන් වෙයි.2007 නොවැම්බර් මස දී මේ පාලම සඳහා මුල් ගල් තැබුණු අතර වසර දෙකකුත් මාස පහක් වැනි කෙටි කලකදී පාලමේ ඉදිකිරීම් නිම කෙරුණේ 2008, 2009 වර්ෂවල එල්ල වුණු එල්. ටී. ටී. ඊ. තර්ජන මැදය. මහා මාර්ග හා මාර්ග සංවර්ධන අමාත්‍යාංශයේ මාර්ග සංවර්ධන අධිකාරිය ශ්‍රී ලංකාව වෙනුවෙන් පාලමේ ඉදිකිරීම් කටයුතුවලට මැදිහත් විය.ආපදා සහන සේවා සහ නැවැත පදිංචි කිරීමේ ඇමැති රිෂාඩ් බදියුදීන්, ශ්‍රී ලංකාවේ ජපාන තානාපති කුනිඕ තකහෂි, මාර්ග සංවර්ධන අමාත්‍යාංශ ලේකම් අද්මිරාල් වසන්ත කරන්නාගොඩ මහත්වරුන් ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003193</link>
    <topic>නොරොච්චෝලේ -2ජනපති අතින් ඇරැඹේ</topic>
    <author>නුවන් කොඩිකාර සහ චමීර ඇල්ලදෙනිය නොරොච්චෝලේ සිට</author>
    <content>බලශක්ති ක්ෂේත්‍රය උඩු යටිකුරු කරමින් නොරොච්චෝලේ ආරම්භ කළ ගල්අඟුරු බලාගාරයේ දෙවන අදියර, ජනාධිපති මහින්ද රාජපක්ෂ මහතාගේ අතින් ඊයේ (18) ආරම්භ කෙරිණි.චීන ආධාර යටතේ ඉදිකරන නොරොච්චෝලේ ගල්අඟුරු බලාගාරය මගින් මෙගාවොට් 900 ක විදුලි ධාරිතාවක් ජාතික විදුලිබල පද්ධතියට එක් කිරීමට නියමිතය.මේ ව්‍යාපෘතියේ පළමු අදියර සම්පූර්ණයෙන් නිමාවීම නිසා මෙගාවොට් 300 ක විදුලි ධාරිතාවක් ජාතික විදුලිබල පද්ධතියට මේ වනවිට එක්කොට තිබේ.මෙහි දෙවැනි අදියර සඳහා මෙගාවොට් 600ක ප්‍රමාණයක් නිපදවීමට නියමිත අතර, මේ ව්‍යාපෘතිය සම්පූර්ණ වීමත් සමඟ සෑම නිවසකටම විදුලිය ලබාදීමට හා තරගකාරි මිලකට විදුලිය ලබාදීමට විදුලිබල හා බලශක්ති අමාත්‍යාංශය පියවරගෙන ඇත.විදුලිබල හා බලශක්ති ඇමැති ඩබ්ලිව්. ඩී. ජේ. සෙනෙවිරත්න මහතා ඇතුළු මැති ඇමැතිවරුන් මිල්රෝයි ප්‍රනාන්දු, අතුල විජේසිංහ, නියෝමාල් ප්‍රනාන්දු, කේ. බායිස් මහත්වරුද ශ්‍රී ලංකාවේ චීන තානාපති යැංග් ෂිපියෝන් මහත්මියද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003194</link>
    <topic>මරණ පරීක්ෂණයකින් තොරවභූමදානය කළ සිසුවාගේමළ සිරුර ගොඩ ගනී</topic>
    <author>කළුතර මධ්‍යම සමූහ</author>
    <content>පශ්චාත් මරණ පරීක්ෂණයක් නොපවත්වා මිහිදන් කර තිබූ මුහුදේ ගිලී මියගිය සිසුවකුගේ මළසිරුර කළුතර අතිරේක මහේස්ත්‍රාත් නාමල් පෙරේරා මහතා හමුවේ ඊයේ (18) කළුතර වෙට්ටුමකඩ මොහොමඩ් ජුම්බා දේවස්ථාන භූමියේදී ගොඩගනු ලැබිණි.මෙසේ මියගොස් තිබුණේ කළුතර වෙට්ටුමකඩ පදිංචිව සිටි කළුතර මුස්ලිම් විද්‍යාලයේ ශිෂ්‍ය මොහොමඩ් සයිරුස් මොහොමඩ් දුගාර් නම් ළමයෙකි. කළුතර කානි ලංකා හෝටලය අසල සෙල්ලම් කරමින් සිටියදී මුහුදට වැටුණු බෝලය ගැනීමට ගිය සිසුවා මුහුදට බිලිවී යැයි කියන අතර ඔහුගේ මළසිරුර ඉකුත් 08 වැනිදා කලමුල්ල වෙරළට ගොඩගසා තිබුණි.මේ දරුවා තමා සමඟ සිටියදී මුහුදට බිලිවූ බව මවුපියන් ප්‍රකාශ කර සිටියදී ඒ පිළිබඳව පශ්චාත් මරණ පරීක්ෂණයක් පවත්වන ලෙස කළුතර බද්ද මරණ පරීක්ෂක ඩබ්ලිව්. රෝයි ඒ ද සිල්වා මහතා නියෝග කරන ලදී.එහෙත් දෙමාපියන් මළසිරුර ගෙන ගොස් තිබුණේ පශ්චාත් මරණ පරීක්ෂණය පවත්වන්නට පෙරය. මළ සිරුරේ තුවාල තිබූ හෙයින් පශ්චාත් මරණ පරීක්ෂණයක් පවත්වන ලෙස නියෝග කර තිබියදී මළසිරුර රැගෙන ගොස් ඇතැයි කළුතර බද්ද මරණ පරීක්ෂක ඩබ්ලිව්. රෝයි ඒ ද සිල්වා මහතා ප්‍රකාශ කර තිබුණි.ඒ පිළිබඳව පශ්චාත් මරණ පරීක්ෂණයක් පවත්වා වාර්තාවක් ඉදිරිපත් කරන ලෙස කළුතර අතිරේක මහේස්ත්‍රාත් නාමල් පෙරේරා මහතා කළුතර මහ රෝහලේ අධිකරණ වෛද්‍ය නිලධාරි ඇම්. බී. ඇම්. ප්‍රනාන්දු මහතාට නියෝග කරන ලදී.මුස්ලිම් දේවස්ථානයේ සුසාන භූමියට දැඩි පොලිස් රැකවල් යොදා තිබූ අතර පයාගල පොලිස් ස්ථානාධිපති මහින්ද පුෂ්පකුමාර සහ සැරයන් රූපසිංහ (17205) යන මහත්වරු මෙහිදී අධිකරණයට කරුණු ඉදිරිපත් කළහ.කළුතර මූලස්ථාන පොලිස් පරීක්ෂක සමන්ත වෙදගේ මහතාද මෙම අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003195</link>
    <topic>කොස්තාපල් බිරියඇසිඩ් පහරින් මරුට</topic>
    <author>කළුතර මධ්‍යම සමූහ</author>
    <content>දොඩන්ගොඩ පොලීසියේ සේවය කරන පොලිස් කොස්තාපල්වරයකුගේ බිරියකට ඊයේ (18) අලුයම එල්ල කෙරුණු ඇසිඩ් ප්‍රහාරයකින් මියගොස් තිබේ.තිදරු මවක් වන මතුගම බදුගම පදිංචි නිල්මිණි පි‍්‍රයන්තිකා නමැති මේ කාන්තාව ඊයේ (18) අලුයම නිවස පිටුපස සහල් සෝදමින් සිටියදී පැමිණි අයකු ඇය වෙතට ඇසිඩ් වක්කර පලාගොස් ඇතැයි මතුගම පොලීසිය කියයි. මේ සිද්ධිය සිදුවන අවස්ථාවේදී මියගිය කාන්තාවගේ ස්වාමිපුරුෂයා නිවසේ සිට නොමැත.ඇඟලුම් කම්හලක සේවය කරන මේ කාන්තාව ඇසිඩ් ප්‍රහාරයට ලක්වීමෙන් පසු නාගොඩ රෝහලට ඇතුළත් කිරීමෙන් පසු මියගොස් තිබේ. මතුගම පොලීසිය මේ පිළිබඳව විශේෂ පරීක්ෂණයක් ආරම්භ කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003196</link>
    <topic>දෙවැනි යුද්ධාධිකරණයටඅලුත් විනිසුරු මඬුල්ලක්</topic>
    <author>විජයානි එදිරිසිංහ</author>
    <content>විශ්‍රාමික ජෙනරාල් සරත් ෆොන්සේකා මහතාට එරෙහිව යුද්ධාධිකරණය ඉදිරියේ විභාගයට ගැනීමට නියමිත දෙවැනි නඩුව විභාගය සඳහා නව විනිසුරු මඬුල්ලක් පත් කිරීමට තීරණය කර ඇති බව යුද හමුදාපති ලුතිනන් ජෙනරාල් ජගත් ජයසූරිය මහතා පැවසී ය.එම නව විනිසුරු මඬුල්ලට යෝජනා කර ඇති නම් අද (19) ජනාධිපති මහින්ද රාජපක්ෂ මහතාගේ නිර්දේශය ලබා ගැනීමට යවන බව ද යුද හමුදාපතිවරයා පැවසීය. යුද හමුදාවට භාණ්ඩ මිලදී ගැනීමට අදාළ පිළිවෙත් හා රෙගුලාසිවලට පටහැනිව කටයුතු කිරීම සම්බන්ධයෙන් ජෙනරල් ෆොන්සේකාට එරෙහිව පවරා තිබූ නඩුව විභාගය සඳහා කැඳවීම දින නියමයක් නොමැතිව කල් තැබීමට යුද්ධාධිකරණය පෙරේදා (17) තීරණය කළේ ය.වෙනත් විනිසුරු මඩුල්ලක් ඉදිරියේ ජෙනරාල් ෆොන්සේකාට එරෙහි දෙවැනි නඩුව විභාග කරන ලෙස විත්ති පාර්ශවයෙන් ඉල්ලා තිබූ බවත් එම ඉල්ලීම සලකා බලා නව විනිසුරු මඩුල්ලක් පත් කිරීමට තීරණය කර ඇති බවත් හමුදාපති ජගත් ජයසූරිය මහතා කීය.නව විනිසුරු මඩුල්ලට ජනාධිපති නිර්දේශය ලැබීමෙන් අනතුරුව ජෙනරාල් ෆොන්සේකාට එරෙහි දෙවැනි නඩුව ළඟදී දිනයක විභාගයට ගැනීමට ඉඩ ඇති බවද හමුදාපතිවරයා පැවසීය.ගල්කිස්ස හෝටලයේ ඊයේ පැවැති මාධ්‍ය සාකච්ඡාවක් අවසානයේදී යුද හමුදාපතිවරයාගෙන් ‘දිනමිණ’ නැගූ ප්‍රශ්නයකට පිළිතුරු දෙමින් හමුදාපතිවරයා මේ තොරතුරු හෙළි කළේ ය.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003197</link>
    <topic>ජෙනරාල් ෆොන්සේකාගෙන් අභියාචනාධිකරණයට පෙත්සමක්</topic>
    <author>ශිරෝමි අබයසිංහ</author>
    <content>යුද හමුදා පනත යටතේ යුද අධිකරණයක් හමුවේ තමන්ට එරෙහිව චෝදනා විභාග කිරීම නීති විරෝධී වන හෙයින් තමන්ට එරෙහිව යුද්ධාධිකරණයක් පැවැත්වීම බල රහිත කරන රිට් ආඥාවක් නිකුත් කරන ලෙස ඉල්ලමින් විශ්‍රාමික ජෙනරාල් සරත් ෆොන්සේකා මහතා අභියාචනාධිකරණය හමුවේ ඊයේ (18) රිට් පෙත්සමක් ගොනු කෙළේය.ආරක්ෂක මාණ්ඩලික ප්‍රධානියා වශයෙන් හමුදා සේවයෙන් ඉවත් වූ තමන් යුද හමුදා නීතිය යටතට නොවැටෙන හෙයින් තමාට එරෙහිව රැස්වන මේ යුද්ධාධිකරණය නීති විරෝධී යැයි ෆොන්සේකා මහතා සඳහන් කරයි.යුද හමුදාපති ලුතිනන් ජනරාල් ජගත් ජයසූරිය, මේජර් ජනරාල්වරුන් වන එච්. එල්. වීරතුංග, ඒ. එල්. ආර්. විජේතුංග, ඩී. ආර්. ඒ. බී. ජයතිලක, රියර් අද්මිරාල් ඩබ්ලිව්. ඩබ්ලිව්. ජේ. එස්. ප්‍රනාන්දු මහත්වරුන් සහ නීතිපතිවරයා වගඋත්තරකරුවන් කරමින් මේ පෙත්සම ඉදිරිපත් කර තිබේ.විශ්‍රාමික ජෙනරාල් ෆොන්සේකා මහතාට එරෙහිව මේ 16 දා ආරම්භ වූ යුද්ධාධිකරණය පවත්වා ගෙන යෑමට ඉහත නම් සඳහන් 2, 3 සහ 4 වැනි වගඋත්තරකරුවන් ගත් තීරණයද එම යුද්ධාධිකරණයේදී පෙත්සම්කරු වෙනුවෙන් ගෙන ආ මූලික විරෝධතාව ප්‍රතික්ෂේප කිරීමට ගත් තීරණයද 2010 පෙබරවාරි මස 08 වැනිදා පෙත්සම්කරු අත්අඩංගුවට ගෙන දිගටම රඳවා ගැනීමට යුද හමුදාපතිවරයා ගත් තීරණයද බල රහිත කරන සර්ටියෝරාරි රිට් ආඥාවක් නිකුත් කරනමෙන් පෙත්සමෙන් ඉල්ලා සිටී.මාර්තු 16 දා ආරම්භ කළ යුද්ධාධිකරණය දිගටම පවත්වා ගෙන යෑමට 2, 3 සහ 4 වගඋත්තරකරුවන් ගත් තීරණයද, 5 වැනි වගඋත්තරකරු එහි විනිසුරු අධිනීතිඥ ලෙස කටයුතු කිරීම සහ පෙත්සම්කරු හමුදා අත්අඩංගුªවේ තබා ගැනීම වළකාලන පොහිබිෂන් රිට් ආඥාවක් නිකුත් කරන ලෙසද පෙත්සමෙන් ඉල්ලයි.පෙත්සම විභාග කර අවසන් වනතුරු පෙත්සම්කරු හමුදා අත්අඩංගුවෙන් නිදහස් කිරීමට සහ මේ 16 දා ආරම්භ වූ යුද්ධාධිකරණය පවත්වා ගෙන යෑම අත්හිටුවන අතුරු නියෝග පනවන ලෙසද පෙත්සමෙන් වැඩිදුරටත් ඉල්ලා සිටී.ෆොන්සේකා මහතා සිය පෙත්සමේ මෙසේ සඳහන් කරයි. යුද හමුදා නීතිය යටතේ 2010 පෙබරවාරි මස 08 වැනිදා හමුදා අත්අඩංගුවට පත් පෙත්සම්කරු නාවික හමුදා මූලස්ථානයේ රඳවා ගැණිනි. ඉන් අනතුරුව හමුදා අධිකරණය හමුවේ පෙත්සම්කරුට චෝදනා ඉදිරිපත් වූ අතර පළමු වගඋත්තරකාර යුද හමුදාපතිවරයාගේ තීරණය අනුව අත්අඩංගුªවට ගැනීම, දිගටම රඳවා ගැනීම සහ යුද්ධාධිකරණය හමුවට පැමිණවීම සිදුවිය.පෙත්සම්කරු යුද හමුදාපතිවරයා වශයෙන් ක්‍රියා කළ කාලයේදී ශ්‍රී ලංකා යුද හමුදාවට ආයුධ මිලදී ගැනීමේදී සිදු වූ දූෂණ සහ දේශපාලන ක්‍රියාවල නිරතවීම සම්බන්ධයෙන් චෝදනා එල්ල කර චෝදනා පත්‍ර දෙකක් ලබා දී තිබේ.පසුගිය 16 සහ 17 යන දිනවලදී මේ යුද්ධාධිකරණය පැවැත්වුණු බවත්, අත්අඩංගුවට ගත් අවස්ථාවේ සිට මේ දක්වාම පෙත්සම්කරු හමුදා නීතියට නොවැටෙන හෙයින් යුද හමුදාපතිවරයාගේ ඉහත තීරණයන් ඔහුගේ බලතලවලට පටහැනිය. එසේම එම තීරණය ද්වේශසහගත, නීති විරෝධී, පක්ෂග්‍රාහි තීරණයකි.පෙත්සම්කරු යුද හමුදාපතිවරයාව සිටියදී පළමු වගඋත්තරකරු සම්බන්ධයෙන් විමර්ශනයක් පැවැත්විණි. දෙවැනි වගඋත්තරකරු පළමු වගඋත්තරකරුගේ මස්සිනා වන අතර ඔහු හමුදා අධිකරණයට පත්කර ඇත්තේ පෙත්සම්කරු සමඟ ඇති අමනාපයටයි.2, 3 සහ 4 වගඋත්තරකරුවන් පෙත්සම්කරුට වඩා වසර 10 ක් වත් කණිෂ්ඨ නිලධාරීන් වන අතර 2 සහ 3 වගඋත්තරකරුවන් යුද පෙරමුණේ සිටි නිලධාරීන් නොවේ. 3 සහ 4 වැනි වගඋත්තරකරුවන්ගේ රාජකාරි සම්බන්ධයෙන් පෙත්සම්කරු වරද පෙන්වා දී ඔවුන්ට එරෙහිව පියවර ගෙන තිබේ. මේ අනුව ඔවුන් පෙත්සම්කරුට එරෙහිව පක්ෂග්‍රාහී ලෙස කටයුතු කරයි.(2, 3, 4 වගඋත්තරකරුවන් යනු පෙත්සම්කරුට එරෙහිව පවතින යුද්ධාධිකරණයේ විනිසුරු මඬුල්ලයි.) 5 වැනි වගඋත්තරකරු විනිසුරු අධිනීතිඥවරයා ලෙස පත් කිරීම නීති විරෝධීය. ඔහු නීතිපති දෙපාර්තමේන්තුවේ නියෝජ්‍ය සොලිසිටර් ජනරාල්වරයෙක් වන අතර ඊට අමතරව නාවික හමුදාවේ රියර් අද්මිරාල්වරයෙක් ලෙස කටයුතු කරයි.යුද්ධාධිකරණවල පූර්ණකාලීනව විනිසුරු අධිනීතිඥවරයෙක් ලෙස සේවය කරන මේජර් ජනරාල්වරයෙක් යුද හමුදාවේ සිටී. යුද්ධාධිකරණයේ අධිකරණ බලය සම්බන්ධයෙන් පෙත්සම්කරු වෙනුවෙන් මූලික විරෝධතාවක් ඉදිරිපත් වූ අතර එය ප්‍රතික්ෂේප විය. යුද්ධාධිකරණය අප්‍රේල් 6 වැනිදා දක්වා කල් තැබුණු අතර අප්‍රේල් 05 සිට 18 දා දක්වා අභියාචනාධිකරණය නොපැවැත්වෙන බවද පෙත්සමේ සඳහන් වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031916</link>
    <topic>ෆොන්සේකාට ඇති චෝදනා</topic>
    <author/>
    <content>සරත් ෆොන්සේකා මහතාට එරෙහිව යුද්ධාධිකරණය හමුවේ ඉදිරිපත් වී ඇති චෝදනා මෙසේය.1. 2009 ඔක්තෝම්බර් මස 01 වැනි දින සහ 2009 නොවැම්බර් මස 14 වැනි දින අතර කාලයේදී රටේ ස්වෛරීභාවයට විරුද්ධ වන අයුරින් ඇමතිවරයකු වන ජොන්ස්ටන් ප්‍රනාන්දු මහතා සමඟ දුරකථන සංවාදයක යෙදෙමින් ‘ අමෙරිකන් ආණ්ඩුවට අවශ්‍ය ලෙස යුද්ධය පිළිබඳ සාක්කි දීලා ආණ්ඩුව හා යුද හමුදා ජයග්‍රහණ අවතක්සේරුවකට පත් කර ශ්‍රී ලංකාවට එනවා. ජනාධිපතිවරණයට තරග කරන්නයි එන්නේ. ගුවන් තොටුපළේදී වීරයෙක් වගේ පිළිගන්න ලැහැස්ති වෙලා ඉන්නව යනුවෙන් පැවසීමෙන් 1949 අංක 17 දරන යුද හමුදා පනතට පටහැනිව ක්‍රියා කිරීම.2. ජනාධිපති අපේක්‍ෂකයා ලෙස තමන්ගේ නම එ.ජා.ප ක්‍රියාකාරි කමිටුවේදී යෝජනා කිරීම සඳහා ජොන්ස්ටන් ප්‍රනාන්දු මහතාට සහයෝගය ලබාදීමෙන් දේශපාලන ක්‍රියාකාරකම්වල යෙදී යුද හමුදා පනත යටතේ දඬුවම් ලැබිය හැකි වරදක් සිදු කිරීම.3. පාර්ලිමේන්තු මන්ත්‍රී ලක්‍ෂ්මන් සෙනෙවිරත්න මහතා සමඟ දේශපාලන දිවිය සම්බන්ධයෙන් දේශපාලන සාකච්ඡාවල යෙදීමෙන් හමුදා පනත යටතේ දඬුවම් ලැබිය හැකි වරදක් සිදු කිරීම. සිය බෑනා වන ධනුන තිලකරත්නට හයිකෝප් පුද්ගලික සමාගම පිළිබඳ උනන්දුවක් ඇති බව දැනුවත්ව එම ටෙන්ඩර් ක්‍රියාවලියෙන් ඉවත් වීමට අවශ්‍යව තිබියදී හයිකෝප් හරහා බ්‍රිටිස් බෝනියෝ ආරක්‍ෂක - ඕස්ට්‍රේලියා සමාගමට දිවා දුරේක්ෂ ටෙන්ඩරය 2007/11/06 ලබාදීම. 2007 / අගෝස්තු 23දා 12 V නඩත්තුවෙන් නිදහස් බැටරි 50ක ටෙන්ඩරය ලබාදීම. චෝදනා පත්‍රය II 1. 2008/02/28 5WA ජෙනරේටර් 50ක ටෙන්ඩරය ලබාදීම. 2. VHF ඩිරෙක්‍ෂන් ෆයින්ඩර්ස් 3ක ටෙන්ඩරය ලබාදීම.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003198</link>
    <topic>රට එක්සේසත් කිරීමේදී එරෙහිව ආ අභියෝගජය ගැනීමට රට, ජාතිය පාවා දුන්නේ නැහැ</topic>
    <author/>
    <content>රට එක්සේසත් කිරීමේ දී මෙන්ම රට සංවර්ධනය කිරීමේ දී පැමිණි අභියෝග ජය ගන්නට කිසිදු අවස්ථාවක තමන් රට, ජාතිය පාවා නොදුන් බව ජනාධිපති මහින්ද රාජපක්‍ෂ මහතා ප්‍රකාශ කෙළේය.පසුගිය රජයන් විසින් අත්හැර දමා තිබූ දැවැන්ත සංවර්ධන ව්‍යාපෘතීන් පිළිබඳ තීන්දු තීරණ ගත්තේ ඡන්දය පිළිබඳ නොසිතා බවත්, රටේ සංවර්ධනය ඡන්දයකට පාවා දීමට තමා කිසිදු අවස්ථාවක කටයුතු නොකළ බවත් ජනාධිපතිවරයා අවධාරණය කෙළේය.ජනාධිපතිවරයා මේ අදහස් පළකෙළේ දෙහිවල පැවැති ශ්‍රී ලංකා නිදහස් පක්‍ෂ කොළඹ දිස්ත්‍රික් බල මණ්ඩල හමුව අමතමිනි. කොළඹ දිස්ත්‍රික් අපේක්‍ෂක ධනසිරි අමරතුංග මහතාගේ නිවසේදී එම හමුව පැවැත්විණි.මේ රටේ පළමු ප්‍රජාතන්ත්‍රවාදී දේශපාලනඥයාව ඝාතනය කරමින් රටේ ප්‍රජාතන්ත්‍රවාදය කෙළසීමේ වැඩපිළිවෙළ ප්‍රභාකරන් විසින් එදා ඇරඹූ බව ද, ජනතාවගේ එම අහිමි වූ ප්‍රජාතන්ත්‍රවාදී අයිතීන් නැවත ලබා දෙමින් රටේ ප්‍රජාතන්ත්‍රවාදය මෙන්ම මානව අයිතිවාසිකම් සුරක්‍ෂිත කිරීමට රජය කැප වී කටයුතු කළ බව ද ජනාධිපතිවරයා පැවැසීය.ජනාධිපති මහින්ද රාජපක්‍ෂ මහතා මෙසේ ද පැවසීය. අපි මොනම අවස්ථාවකවත් ජාතිවාදී ලෙස කටයුතු කෙළේ නැහැ. අපි මේ රටේ සියලු ජාතීන්ට ගරු කරනවා. සෑම අවස්ථාවකදීම මේ රටේ ජාතීන් අතර පවතින බැඳීම තහවුරු කිරීමට රජය කටයුතු කළා. මේ රටේ ජාතිවාදය නැවත ඉස්මතු කිරීමට හෝ රට පාවාදීමට කිසිවෙකුට ඉඩ තබන්නේ නැහැ.අපි පසුගිය කාලයේ මේ රට වෙනුවෙන් මහත් කාර්ය භාරයක් ඉටු කළා. 2005 ජනාධිපතිවරණයේදී ඉදිරිපත් කළ මහින්ද චින්තනය තුළින් මේ රට එක්සේසත් කරන්න වගේම සංවර්ධනය කරන්න අපි වැඩපිළිවෙළ ක්‍රියාත්මක කළා. එදා අපට තිබුණේ් භේද භින්න වෙලා තිබුණ රටක්. මේක එක ජාතියකට විරුද්ධව කරපු සටනක් නොවේ. මේ සටන අපි කෙළේ ත්‍රස්තවාදයට විරුද්ධව. ප්‍රභාකරන් තමයි මේ රටේ හිටපු පළමුවෙනි ප්‍රජාතන්ත්‍රවාදී දේශපාලනඥයාව මරා දැමුවේ. දොරේඅප්පා මැතිතුමාගේ ඉඳලා මේ රටේ හිටපු ප්‍රජාතන්ත්‍රවාදී නායකයන් විශාල පිරිසක් ප්‍රභාකරන් මරලා දැම්මා.අපි මේ ත්‍රස්තවාදය විනාශ කරලා දැම්මා. අපි මොනම අවස්ථාවකවත් ජාතිවාදී ලෙස කටයුතු කෙළේ නැහැ. අද උතුරේ සහ නැඟෙනහිර ජනතාවට නිදහසේ ජීවත්වීමේ අයිතිය ලැබිලා තියෙනවා.අපි මේ රටේ සියලු ජාතීන්ට ගරු කරනවා. හැම අවස්ථාවකම ජාතීන් අතර පවතින බැඳීම ශක්තිමත් කරන්න කටයුතු කළා. අද මගේ ඥාති සහෝදරයාගේ දියණිය විවාහ වෙලා ඉන්නේ යාපනයේ ද්‍රවිඩ තරුණයෙක් සමඟ. ඒ වගේම මාගේ ඥාති සොහොයුරියගේ දියණිය විවාහ වෙලා ඉන්නේ මුස්ලිම් තරුණයෙක් සමඟ.පසුගිය කාලයේ මේ රටේ ජාතීන් අතර සමඟිය වඩාත් තහවුරු වුණා. ඒ නිසා මේක ජාතියට විරුද්ධව කරපු සටනක් නොවේ කියන එක මතක තබාගන්න ඕනෑ.අපි මේ රට එක්සේසත් කළා. ඒ සඳහා අවශ්‍ය පියවර ගන්නා ගමන් අපි මේ රටේ සංවර්ධනයට අවශ්‍ය වැඩපිළිවෙළ ක්‍රියාත්මක කළා.එදා කිව්වේ යුද්ධය නිසා රට සංවර්ධනය කරන්න බැහැ. පාරට තාර දාන්න බැහැ කියලා. රාජ්‍ය අංශයට කිසිවෙකු බඳවා ගත්තේ නැහැ. රාජ්‍ය සේවය ලක්‍ෂ 08 ට අඩු කරන්න සැලසුම් හැදුවා. අපි එහෙම කෙළේ නැහැ. අපි රාජ්‍ය අංශය ලක්‍ෂ 12 දක්වා ඉහළ නැංවූවා. අපි මේ සංවර්ධනය මුළු රටටම ලබා දුන්නා. එක කණ්ඩායමකට සීමා කෙළේ නැහැ.ගමේ, නගරයේ පාරවල් හදන්න කොන්ක්‍රීට් දාන්න අපි විශාල වැඩ කොටසක් කළා. අපේ බලාපොරොත්තුව තමයි ලංකාවේ සෑම නිවසකටම විදුලිය ලබා දීම. මහින්ද චින්තනය තුළින් අපි ඒ සඳහා වැඩපිළිවෙළ හැදුවා. අපි විශාල විදුලි බල යෝජනා ක්‍රම ආරම්භ කළා. නොරච්චෝලේ, ඉහළ කොත්මලේ වගේ දැවැන්ත බලාගාර පිළිබඳ තීන්දු ගත්තා. මේ රටේ සංවර්ධනය මට වටිනවා ඡන්දයට වඩා. මම කවදාවත් සංවර්ධනය ඡන්දයකට පාවා දෙන්න සූදානම් වුණේ නැහැ.අපි රට ගැන හිතලයි සියලු තීන්දු තීරණ ගත්තේ. ඒ නිසා අපි බය නැතිව මේ සංවර්ධන ව්‍යාපෘති පිළිබඳ තීන්දු ගත්තා. මේ රටේ සාගර සම්පතේ ප්‍රයෝජන ලබා ගනිමින් සාගර ආර්ථිකය ගොඩනඟන්න අපි වැඩපිළිවෙළ හැදුවා. හම්බන්තොට වරාය, නැඟෙනහිර ඔලුවිල් වරාය, කන්කසන්තුරේ වරාය, මේ විදිහට එකවර වරායන් 05 ක් හදන්න අපි වැඩ පටන් ගත්තා ඉතිහාසයේ පළමුවෙනි වතාවට.අපි ඒ සංවර්ධනය කළා. අපි එතනින් නැවතුණේ නැහැ. රටේ හොඳ මාර්ග පද්ධතියක් හැදුවා. දැන් නැගෙනහිර ගිහින් බලන්න එහෙ පාරවල්, පාලම් ටික හැදෙන හැටි. ලංකාවේ දිගම පාලම අපි එහි විවෘත කළා. පාලම් හදන්න මුල්ගල් තියලා ඒවා මගේ අතින්ම විවෘත කළා. අපි අවසන් කරන්න බැරි වැඩ පටන් ගත්තේ නැහැ. සියල්ල නිසි කාලයට නිසි වේලාවට අවසන් කළා.මේ රටේ ගුවන් පාලම් ටික හැදුවා. දෙහිවලට, නුගේගොඩට අද ගුවන් පාලම් ලැබිලා. රටක් සංවර්ධනය කරන්න නම් මේවා හැදෙන්න ඕනෑ. පසුගිය රජයන් මේවා එකක්වත් කෙළේ නැහැ. ඒ සඳහා ඔවුන්ට නිසි සැලසුම් තිබුණේ නැහැ.මේ වැඩ කරන්න මම ණය ගන්නවා. ආපසු ගෙවන්න බැරි නම් අපිට කවුරුත් ණය දෙන්නේ නැහැ. අපට ඒවා ගෙවන්න ශක්තිය තියන නිසා අපට ඕන තරම් ණය ලැබුණා. මේ ණය අපි නිසි වෙලාවට ගෙවනවා. රටේ අවශ්‍යතාවන් වෙනුවෙන් මේවා ලබාගන්න මම බය නැහැ. එදා එක්සත් ජාතික පක්‍ෂය පාන් පිටිවලට ගත්ත ණය අපි තාමත් ගෙවනවා. ඒ ණය ගෙවන්න වෙලා තියෙන්නේ අපිට.අපේ රජය කන්න ණය ලබාගත්තේ නැහැ. අවශ්‍ය කෑම ද්‍රව්‍ය ටික මේ රටේම නිෂ්පාදනය කරගන්න අවශ්‍ය වටපිටාව අපි හැදුවා. අපි අපේ ගොවි ජනතාව ශක්තිමත් කළා. ඔවුන්ට අවශ්‍ය පොහොර ටික, සහනාධාර නිසි වෙලාවට ලබා දුන්නා. මේ විදිහට ගොවි ජනතාව වෙනුවෙන් විශාල වැඩ කොටසක් කළා.අපි මේවා කෙළේ මේ යුද්ධය කරන ගමන්. අපි මේ ජයග්‍රහණ ලැබුවේ රට, ජාතිය පාවා දීලා නොවේ. අපි අවශ්‍ය කාර්යය ඉටු කළා. ඔබේ දරුවා වෙනුවෙන් රටක් තියෙන්න ඕන කියන එකයි මම විශ්වාස කෙළේ. ඒ නිසා ජනතා විශ්වාසය අපට ලැබිලා තියෙනවා.මේ වැඩපිළිවෙළ ඉදිරියට ගෙන යන්න අපට ශක්තිමත් පාර්ලිමේන්තුවක් අවශ්‍යයි. මේ රට භාරගන්නකොට මට ලැබුණේ කතානායකවරයෙක් පත් කර ගන්න බැරි පාර්ලිමේන්තුවක්. අපි සියලු දෙනා එක්වෙලා ශක්තිමත් පාර්ලිමේන්තුවක් ගොඩනඟාගෙන රට දිනවන මේ වැඩපිළිවෙළ ඉදිරියට ගෙන යමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n1003199</link>
    <topic>ගම්පහ වැව් 14කටමත්ස්‍ය පැටවු 70,000 මුදා හැරෙති</topic>
    <author>බුද්ධිකා ඉඹුලාන</author>
    <content>ජාතික ජලජීවි වගා සංවර්ධන අධිකාරිය ගම්පහ දිස්ත්‍රික්කයේ ජලජීවී වගාව සංවර්ධනය සඳහා ක්‍රියාත්මක වැඩසටහන් යටතේ ඉකුත් වසරේදී වැව් 14 කට මත්ස්‍ය පැටවුන් 70,000 ක් මුදාහැර ඇත. ධීවර හා ජලජ සම්පත් ඇමැති ෆීලික්ස් පෙරේරා මහතාගේ උපදෙස් මත ක්‍රියාත්මක මේ වැඩසටහන් අතර නොමිලේ මත්ස්‍ය පැටවුන් තැන්පත් කිරීම මත්ස්‍ය පැටවුන් නිෂ්පාදනය, පුහුණු වැඩසටහන් ක්‍රියාත්මක කිරීම ඉකුත් වසරේදී සාර්ථකව සිදුකර තිබේ.එමෙන්ම, මඩපොකුණ තුළ මත්ස්‍ය වගාව ව්‍යාප්ත කිරීමේ වැඩසටහන මගින් පසුගිය වසරේදී මඩපොකුණ 75 ක් තුළ මත්ස්‍ය පැටවුන් 107000 ක ප්‍රමාණයක් මුදාහැර ඇත.දැල්කොටු තුළ මත්ස්‍ය වගාවේදී (තිලාපියා සහ කාෆ් විශේෂ) කූඩු 15 ක් තුළ මත්ස්‍ය පැටවුන් 1,50,000 ක් පසුගිය වසරේදී මුදා හැරි අතර දැල් කොටු සකසා ගැනීමට අවශ්‍ය දැල් සහ වෙනත් ද්‍රව්‍ය කට්ටල 100 ක් නොමිලේ ලබාදීම සිදුකෙරිණි.පොකුණු හා දැල් කොටු තුළ වේක්කයා මසුන් ආහාර සහ ඇම් වගාව සඳහා මත්ස්‍ය පැටවුන් 10,000 ක් තැන්පත් කිරීම, ජා ඇළ, වත්තල හා මීගමුව කළපුව සහ ඇළ මාර්ග අවට ඇති ජලාශවල මොදා සහ වේක්කයා මසුන් විශේෂ වගා කිරීමද අරඹා ඇත.ප්‍රජා දායකත්වය යටතේ ග්‍රාමීය මට්ටමින් තිලාපියා, චීන සහ ඉන්දියානු කාෆ් විශේෂ නිෂ්පාදනය කිරීම වත්තල, ජාඇළ සහ මිනුවන්ගොඩ ප්‍රදේශවල මේ වන විට ආරම්භ කර තිබේ.මේ ව්‍යාපෘතිවලට අමතරව ධීවර කාර්මිකයනට එම ක්ෂේත්‍රය පිළිබඳව අවබෝධයක් ලබාදීමේ අරමුණෙන් පොකුණුවල මසුන් වගාව, විසිතුරු මසුන් වගාවේදී මුහුණපාන ගැටලු, මසුන් සඳහා ආහාර පිළියෙළ කිරීම, වේක්කයා, තිලාපියා ආදී මසුන් කටු රහිතව සකසා වෙළෙඳ පොළට යොමුකිරීම වැනි පුහුණු වැඩසටහන් ක්‍රියාත්මක කිරීමද සිදුකරන ලදී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031914</link>
    <topic>එජාපයට ප්‍රායෝගික වැඩපිළිවෙළක් නැහැ</topic>
    <author/>
    <content>රට සෑදීමට එක්සත් ජාතික පක්ෂයට කිසිඳු ප්‍රායෝගික වැඩපිළිවෙළක් නොමැති බව, ඔවුන්ගේ ප්‍රතිපත්ති ප්‍රකාශනයෙන් ම පැහැදිලි වන බව, අපේක්ෂක ආර්. දුමින්ද සිල්වා ප්‍රකාශ කෙළේය. ඔහු මේ බව කියා සිටියේ අවිස්සාවේල්ලේ පසුගියදා පැවැති ජනහමුවකට එක්වෙමිනි. එහිදී මෙසේ ද කීය.එක්සත් ජාතික පක්ෂය රට හැදීම සඳහා ඉදිරිපත් කරන්නේ පිටු 3 ක ප්‍රතිපත්ති ප්‍රකාශනයක් පමණයි. ඒක ඇතුලේ කාන්තාව ගැන එක වචනයක්වත් නෑ. කාන්තාව ගැන වෙනම ප්‍රතිපත්ති ප්‍රකාශනයක් ඉදිරිපත් කරනවා කියලයි යූ.ඇන්.පී. ය කියන්නේ. අපි අහන්නේ එහෙම වෙන වෙනම ඉදිරිපත් කරන්නේ නැතුව, තමන්ගේ ප්‍රතිපත්ති ප්‍රකාශය ඇතුළෙම කාන්තාව ගැන සඳහන් කරන්න බැරි ඇයි.“මහින්ද චින්තන ඉදිරි දැක්ම” ජනාධිපතිතුමා කොටස් වශයෙන් ඉදිරිපත් කෙළේ නැහැ. එහි සැලසුම් ක්‍රියාත්මක කරන ආකාරය පැහැදිලිව සඳහන් කරලා තියෙනවා. 2005 දී ඉදිරිපත් කළ “මහින්ද චින්තනය” ප්‍රායෝගික බව ඇස් පනාපිට පැහැදිලි වෙලා තියෙනවා. “මහින්ද චින්තන ඉදිරි දැක්ම” ත් ඒ වගේම ප්‍රායෝගික වැඩපිළිවෙලක්.ඒක මේ රටේ ජනතාව හිස් මුදුනෙන් පිළිගත්ත බව පසුගිය ජනාධිපතිවරණයේදී ඔප්පු වුණා. අනික එක්සත් ජාතික පක්ෂයේ ප්‍රතිපත්ති ප්‍රකාශනයේ තියෙනවා සෑම පාසලකටම කුස්සියක් දෙනවා කියලා. කුස්සි දුන්නට කමක් නෑ. හැබැයි මේ රටේ ජනතාවට අමතක නෑ නිදහස් අධ්‍යාපනය වළපල්ලට යවන් හැදුවෙත් එක්සත් ජාතික පක්ෂය කියලා.පෞද්ගලික වෛද්‍ය විද්‍යාල ඇතිකරලා ධවල පත්‍රිකාව ඉදිරිපත් කෙළේ කවුද කියලා මේ රටේ ජනතාවට අමතක නෑ. රාජ්‍ය සම්පත් සියල්ල පෞද්ගලික අංශයට විකුණලා නිදහස් අධ්‍යාපනය නැති කරන්න හදපු එක්සත් ජාතික පක්ෂයට මේ පාරත් හිමිවෙන්නේ අන්ත පරාජයක්. දැන් විපක්ෂ නායකවරයා රටපුරාම කියව කියව යනවා මේ රටේ ආර්ථිකය හදන්න පුළුවන් එක්සත් ජාතික පක්ෂයට විතරයි කියලා.මම කියනවා මේ රටේ ආර්ථිකය අගාධයට අරන් යන්න පුළුවන් එක්සත් ජාතික පක්ෂයට විතරයි කියලා. යුද්ධය තියෙද්දීත් රට සංවර්ධනය කරා අරන් ගිය එකම නායකයා ජනාධිපතිතුමායි. දැන් යුද්ධයක් නෑ. දැන් තියෙන්නේ සංවර්ධන සංග්‍රාමය. මේ රට සංවර්ධනය කරා අරන් යන්න පුළුවන් තිස් වසරක ත්‍රස්තවාදී ශාපයෙන් රට බේරා ගත් ඒ නායකයාට විතරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031910</link>
    <topic>උගතුන්ගෙන් පිරි ගම්පහ දිසාවසංවර්ධනය කිරීම අපහසු නැහැ</topic>
    <author>ගම්පහ සංචාරක –නිමල් ජයසිංහ</author>
    <content>“මම හිතුවේ ගම්පහින් දේශපාලනඥයන් පමණයි බිහිවී ඇත්තේ කියා. අද බලනවිට ඉංජිනේරුවරුන්සේම මහා උගතුන්ද බිහිවී සිටින බව පෙනුණා. එවැනි දිස්ත්‍රික්කයකට නායකත්වයක් දෙන්න ලැබීමද භාග්‍යයක් කොට සලකමි. ඔබලා වැනි දක්‍ෂයින් රට සංවර්ධනයට උනන්දුවන අය ගම්පහ සිටීම ගම්පහට සම්පතකි. මෙවැනි සම්පත් වෙන්දේසි කළ නොහැක.අපි ඔබ සැම එකට එකතුවී මේ රට සංවර්ධනයට දායක වෙමු. මම ජනාධිපතිතුමාගෙන් ඉගෙනගත් දෙය තමයි කණ්ඩායමක් සමඟ එක්වී වැඩ කිරීමත්, සියලු දෙනාගේ අදහස්වලට ගරු කිරීමද වේ. එසේ කටයුතු කිරීමට මට හැකිවීම ශක්තියක් වුණා යැයි ජනාධිපති ජ්‍යෙෂ්ඨ උපදේශක ගම්පහ එජනිස දිස්ත්‍රික් කණ්ඩායම් නායක බැසිල් රාජපක්‍ෂ මහතා පැවැසීය.ඒ මහතා එසේ පැවසුවේ ගම්පහ දිස්ත්‍රික් ඉංජිනේරුවරුන්ගේ සුහද එකමුතුවක විශේෂ ආරාධිතයා වශයෙන් සහභාගිවෙමිනි. මේ රැස්වීම බැලුම්මහර පබාවි උත්සව ශාලාවේදී පෙරේදා (17) දින රාත්‍රියේ පැවැත්විණි.වසර 30ක් පුරා පැවතුණු යුද්ධය නිමාකිරීමටද ජනාධිපතිතුමාට හැකිවුණේ එතුමා කණ්ඩායම් හැඟීමෙන් කටයුතු කළ නිසයි. එතුමා රටේ සිටින සියලු උගතුන්, පැවිදි පාර්ශවය, කම්කරු ජනතාව, ජනමාධ්‍යවේදීන්, පොදු ජනතාව සමඟ එකම අරමුණකට පැමිණ ත්‍රිවිධ හමුදා මෙහෙයවමින් කුරිරු ත්‍රස්තවාදය නිමකළ බවද පැවසීය.වෙනත් ආණ්ඩු මේ රට පාලනය කළ යුගවලදී මත දෙකක සිට යුද්ධය නිමාවට තීරණ ගත්තද, ජනාධිපතිතුමන් බලයට පත්වූ අවස්ථාවේ එකම කණ්ඩායමක් හැටියට ක්‍රියාකර සාර්ථක කරගත් බවද පෙන්වා දුන්නේය. ඌන සංවර්ධනයක් වූ මේ රට දැන් සංවර්ධනය කිරීමට බාධාවක් නැති බවත්, සියලු දෙනාගේ කැපවීම මත ඉදිරි සංවර්ධන ඉලක්කයන්ද ජයගත හැකි බවද කීය.මට ගම්පහ දිසාව බාරදුන් අවස්ථාවේ මා හිතුවේද ජනාධිපතිතුමා මෙන් කණ්ඩායම් සමඟ එකතුවී වැඩ කිරීමටයි. අපේ පක්‍ෂයේ ඡන්දය ඉල්ලන කණ්ඩායම සමඟ පමණක් නොවේ. ගම්පහ දිසාවේ සියලු දෙනා සමඟයි. සියලු අංශවල උගතුන් පසුගිය කාලය පුරා මට හමුවුණා. පසුගිය ජනාධිපතිවරණයේදී ජනාධිපතිතුමාට වැඩිම ඡන්ද ලබාදුන්නේ ගම්පහ දිසාවයි. මෙවර මහමැතිවරණයේදී ද එසේ විය යුතුයි. ප්‍රදේශයේ සංවර්ධන වගකීම මා උපරිමව කරනවා. මට ඔබේ සහාය ලබාදෙන ලෙසද ඉල්ලා සිටිනවා යැයි ද කීය.ස්ථිර නිවාස නැති සෑම පවුලකටම නිවසක්, ජල විදුලි පහසුකම්, වාරිමාර්ග පහසුකම් ලබාදෙනවා. දිසාවේ සෑම දරුවෙකුටම පිට පළාත්වල ජනපි‍්‍රය පාසල් සොයායාමේ දුෂ්කරතාව නිමාකරමින්, ප්‍රදේශයේ ඇති සියලු පාසල් අංගසම්පූර්ණ කර ජනපි‍්‍රය පාසල් බවට පත් කරනවා. රෝහල් පද්ධති වැඩිදියුණු කර නගරය අංගසම්පූර්ණ කරනවා. දැහැමි සමාජයක්, ගුණගරුක සමාජයක් ඇතිකර ගම්පහ දිසාව ඉතා හිතකර දිස්ත්‍රික්කයක් බවට පත්කරන බවද පැවසීය.ජනාධිපතිතුමා ගෙනයන ආර්ථික සංවර්ධන ක්‍රියාදාමයට එක්වෙමින් තරුණයා සොයා රැකියා එන දිස්ත්‍රික්කයක් බවට ගම්පහ දිස්ත්‍රික්කය පත් කරවන වගද කීය. අපේ අරමුණ එයයි. අඩු ආදායම් ලාභීන්ට නිවාස යෝජනා ක්‍රම ඇති කිරීමටද බලාපොරොත්තු වන අතර ඒ සඳහා සුදුසු රජයේ ඉඩම් ද හඳුනාගෙන ඇති බවද කීය.අද රැස්වීමේදී ගම්පහ දිසාවේ ඉංජිනේරුවරු විවිධ සංවර්ධන යෝජනා ඉදිරිපත් කළා. එය මට ලොකු ධෛර්යක්. උතුරු, නැඟෙනහිර සංවර්ධනය නොවූ ප්‍රදේශ සංවර්ධනය කළා. උතුරු වසන්තය, නැඟෙනහිර නවෝදය තුළින් ඒ පළාත් සංවර්ධනය කිරීමටද හැකිවූයේ දක්‍ෂ ඉංජිනේරුවරුන්ගේ සහයෝගය නිසයි. මේ නිසා ගම්පහ දිස්ත්‍රික්කය සංවර්ධනය කිරීම ගැටලුවක් නොවනු ඇති බවද පැවසීය.ඉංජිනේරු කාර්යමය අංශ ප්‍රධානී නිහාල් රූපසිංහ මහතා ගම්පහ දිස්ත්‍රික්කයේ සංවර්ධන සැලැස්ම හා එළඹෙන මහ මැතිවරණයේදී අපේ කාර්යභාරය වෙනුවෙන් මේ සුහද හමුවට අපි ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතාට ඇරයුම් කළා. උතුරු, නැඟෙනහිර නවෝදයක් ඇතිකළ මේ නායකතුමාට ගම්පහ දිස්ත්‍රික්කය සංවර්ධනය කිරීම ගැටලුවක් නොවේ. අසීමිත ජනගහණයක් ඇති ගම්පහ දිස්ත්‍රික්කයේ අනාගතය අනුව සිතාබලා සංවර්ධන කටයුතු කළ යුතුව ඇත. දිසාවේ ඇති ස්වභාවික සම්පත් රැකගෙන, කෘෂිකර්මය දියුණුවිය යුතු අතර අලුතින් ඉදිවන මාර්ග සංවර්ධනය ගැනද අවධානය යොමුකළ යුතුව ඇත.මේ අවස්ථාවට සහභාගිවූ ඉංජිනේරුවරුන් ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා වෙත විවිධ ප්‍රශ්න, යෝජනා ඉදිරිපත් කළහ. ඉංජිනේරු එන්. සෝමවීර, උපාලි විජේනායක, ඒ. රත්නායක, එන්. රූපසිංහ ඇතුළු තවත් මහත්වරුන් අදහස් හා යෝජනා ඉදිරිපත් කළහ.රාජ්‍ය ආරක්‍ෂක අමාත්‍යාංශයේ අතිරේක ලේකම් උදේනි වික්‍රමසිංහ මහතා ස්තුති කතාව කළ අතර, තුන්සියයකට ආසන්න ඉංජිනේරුවරු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031911</link>
    <topic>මැතිවරණ තැපැල් අධීක්ෂණයටවිශේෂ ඒකකයක් පිහිටුවයි</topic>
    <author>ප්‍රාර්ථනා වීරසිංහ</author>
    <content>තැපෑල මගින් සිදු කරන මැතිවරණ කටයුතු අධීක්ෂණය කිරීම සඳහා තැපැල් හා විදුලි සංදේශ අමාත්‍යාංශයේ විශේෂ ඒකකයක් පිහිටුවා ඇති බව, තැපැල් හා විදුලි සංදේශ අමාත්‍යාංශයේ ලේකම් පී. ඩබ්ලිව්. ඩී. චන්ද්‍ර ජයතිලක මහතා පවසයි.“මැතිවරණ තැපෑල අධීක්ෂණ ඒකකය” ලෙස නම් කර ඇති මෙය අමාත්‍යාංශ ලේකම්වරයාගේ අධීක්ෂණය යටතේ, අමාත්‍යාංශයේ සහකාර අධ්‍යක්ෂ (සැලසුම්) ඊ. වයි. පී. සොයිසා මහතා ප්‍රධානත්වය දරන අතර, ජී. ආර්. ගුණරත්න බණ්ඩා, චාමික මුණසිංහ, සිසි කැලුම් තේනුවර, ඒ. ඩබ්. එම්. ෆායිස්ඛාන්, සිදත් ඉන්දික ජාගොඩ යන මහත්වරු සෙසු සාමාජිකයෝ වෙති.මැතිවරණ කොමසාරිස්වරයාගේ රාජකාරි කෙරෙහි කිසිදු සම්බන්ධතාවක් මේ ඒකකය වෙත නොමැති අතර මැතිවරණයට අදාළ තැපැල් කටයුතු අධීක්ෂණය හා සම්බන්ධීකරණ කටයුතු කෙරෙහි සහාය දැක්වීම හා නිරීක්ෂණය කිරීම මෙහි රාජකාරිය වන බව ලේකම්වරයා පැවැසීය.තැපැල් දෙපාර්තමේන්තුව වෙත පැවරී ඇති මහ මැතිවරණයට අදාළ තැපැල් කටයුතු සඳහා අමාත්‍යාංශයේ සහාය ලබා දීමත්, මැතිවරණ දෙපාර්තමේන්තුව සහ ඡන්ද දායකයන් අතර අවශ්‍ය සම්බන්ධීකරණය පැවැත්වීම මේ ඒකකයේ කාර්යභාරය වන අතර මැතිවරණ තැපෑල යනුවෙන් අදහස් කරනුයේ තැපැල් ඡන්දයට අදාළ තැපැල් කටයුතු සහ නිල ඡන්ද පත්‍රිකා ඡන්ද දායකයන් වෙත බෙදා හැරීම බවද හෙතෙම සඳහන් කළේය. ජනමාධ්‍ය ආයතනවලට හා මහජනතාවට මැතිවරණ තැපෑල හා අදාළ විමසීම් හෝ දැනුම් දීම් සිදු කිරීමට දුරකථන අංක 2422591/3, 2478090 සහ හදිසි අත්‍යාවශ්‍ය විමසීමක් හෝ දැනුම්දීමක් සඳහා 077-3316363 ජංගම දුරකථන අංක විවෘතව තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031912</link>
    <topic>අල්ල කන්තලේවාරි ප්‍රතිසංස්කරණයටදසලක්‍ෂ 385ක්</topic>
    <author/>
    <content>නැඟෙනහිර පළාතේ පැවති යුදමය තත්ත්වය හේතුවෙන් විනාශයට පත්ව තිබූ අල්ලකන්තලේ වාරිමාර්ග පද්ධතිය වසර පනහකට පසු රුපියල් දසලක්‍ෂ 385ක වියදමින් ප්‍රතිසංස්කරණය කිරීමට පියවර ගෙන ඇත.ජාතිය ගොඩනැගීමේ හා වතු යටිතල පහසුකම් සංවර්ධනය කිරීමේ අමාත්‍යාංශය යටතේ ක්‍රියාත්මක ‘යළි පිබිදෙමු’ වැඩසටහන යටතේ ඇරඹි මේ ව්‍යාපෘතිය මේ වසරේ ඔක්තෝම්බර් මස වන විට නිම කිරීමට සැලැසුම් කර ඇත.ත්‍රස්ත ක්‍රියා හේතුවෙන් මාවිල්ආරු සොරොව්ව වසා දැමීමත් සමඟම ඒ ආශ්‍රයෙන් ජලය ලබා ගන්නා අල්ල වම් ඉවුර සහ දකුණු ඉවුර ඇළ මාර්ග සඳහා ජලය විධිමත් ලෙස සැපයීමට නොහැකිවීම හේතුවෙන් කුඹුරු විශාල ප්‍රමාණයක් වගා නොකරන ලදී.ඒ අනුව මාවිල්ආරු වේල්ල පිළිසකර කර අල්ල කන්තලේ වාරිමාර්ග පද්ධතිය ශුද්ධ පවිත්‍ර කිරීම, හෑරීම, කොන්ක්‍රීට් කිරීම මෙන්ම පාලම්, අමුණු හා ජල හැරවුම් ඉදිකිරීම සිදු කෙරේ. මේ වන විට රුපියල් දස ලක්‍ෂ 176ක වියදමින් පිළිසකර කිරීම් කිහිපයක් නිම කර ඇත.එසේම පාලම් 5ක්, සපත්තු පාලම් හා පිටවාන් කිහිපයක් ද අලුතින් ඉදි කෙරේ. මෙහි එක් ඇළමාර්ගයක දිග කි. මී. 16.5ක් වන අතර ප්‍රධාන ඇළමාර්ග දෙකකට කි. මී. 7.8කින් යුත් බෙදුම් ඇළමාර්ග 16ක් ද සම්බන්ධ වේ. ඒ ආශි‍්‍රතව කුඹුරු අක්කර 17,413ක් පමණ පවතී.අල්ලකන්තලේ ඇළ මාර්ගය ප්‍ර‍්‍රතිසංස්කරණය නොකිරීම හේතුවෙන් ඒ ආශි‍්‍රතව වගා කටයුතුවල නිරත ගොවි පවුල් 10,000ක් පමණ මහත් අසීරුතාවකට පත්ව තිබූ අතර ඇළමාර්ගය ප්‍රතිසංස්කරණය කිරීම හේතුවෙන් අල්ල ප්‍රදේශයේ ගොවීන්ට විධිමත් ලෙස ජලය ලබාගැනීමට අවස්ථාව උදාවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031913</link>
    <topic>සමෘද්ධිලාභීන්ගේ ජීවන තත්ත්වය නංවන්නතොරතුරු හා සන්නිවේදන තාක්‍ෂණයක්</topic>
    <author>ජීවනී පතිරණ</author>
    <content>සමෘද්ධිලාභීන්ගේ ජීවන තත්ත්වය උසස්කරලීම සඳහා තොරතුරු හා සන්නිවේදන තාක්ෂණය යොදාගැනීමට ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) පියවර ගෙන තිබේ.ඉ - සමෘද්ධි ව්‍යාපෘතිය යටතේ මෙය ක්‍රියාවට නැංවේ.ඒ අනුව ශ්‍රී ලංකා සමෘද්ධි අධිකාරිය කේන්ද්‍ර කර ගනිමින් තොරතුරු සන්නිවේදන තාක්ෂණ පහසුකම් සහිත මධ්‍යස්ථානයක් ස්ථාපිත කෙරේ. එමගින් සමෘද්ධිලාභියෙකුට තමන් ජීවත්වන ප්‍රදේශයේ සිටම සමෘද්ධි අධිකාරිය සමඟ සබඳතා ගොඩනගා ගැනීමට හැකියාව ලැබෙනු ඇත.සමෘද්ධිලාභීන්ට මුහුණපෑමට සිදුවෙන විවිධ දුෂ්කරතා, ගැටලු මෙන්ම සමෘද්ධිලාභියෙකු වශයෙන් තමන් භුක්තිවිඳින වරප්‍රසාද හා පහසුකම් පිළිබඳ කරුනු කාරනා ගැනද සමෘද්ධි අධිකාරිය දැනුවත් කිරීමට හැකියාව ලැබේ.නැණසල මධ්‍යස්ථාන හරහා සමෘද්ධිලාභීන්ට අධිකාරිය සමඟ මේ සබඳතා ඇතිකර ගැනීමට හැකියාව ලැබේ.මේ තොරතුරු සන්නිවේදන ජාලය ක්‍රියාවට නැංවීම සඳහා සමෘද්ධි ප්‍රතිලාභීන් ලක්ෂයකගේ පමණ සහාය ලබා ගැනීමට ද අවශ්‍ය පුහුණුව ලබාදීමටද පියවර ගෙන ඇති බව ශශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) සඳහන් කරයි.මේ සඳහා වන මූලික අධ්‍යයනයන් මේ වන විට නිමකර ඇති බවත්, අදාළ මෘදුකාංග ස්ථාපනය කිරීම මේ වන විට ආරම්භ කර ඇති බවත් නියෝජිතායතනය වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031915</link>
    <topic>දේශපාලනඥයා ජනතාව ළඟට යන සංස්කෘතියක් මා නිර්මාණය කරනවා</topic>
    <author/>
    <content>ජනාධිපතිතුමා දේශය මුදාගත් සේම ලොව ආශ්චර්යමත් දේශය බවට පත්කිරීමට වැඩි කාලයක් ගතනොවනු ඇතැයි කම්කරු ඇමැති ආචාර්ය මර්වින් සිල්වා මැතිතුමා ගම්පහදී පැවති ජන රැලියකදී පැවැසීය.ගම්පහ යනු රජුන් බිහිකළ පුරවරයකි. නමුත් අද වනතුරු ගම්පහ දිස්ත්‍රික්කයේ කුප්පි ලාම්පුවෙන් ආලෝකය ලබන පවුල් කොතරම් සිටිනවාද. කොළඹට සමානව සංවර්ධනයක් සිදුවිය යුතු ගම්පහට කුඩම්මාගේ සැලකිල්ල ලැබී ඇති බව මෙයින් පෙනී යන්නේ. ගම්පහ දිස්ත්‍රික්කයට අද කප් රුකක් පහළ වී තිබෙනවා.හම්බන්තොට ගිරුවාගම්පත්තුවේ ගම් දොළොස්දාහේ උපන් බැසිල් රාජපක්ෂ නම් රාජපක්ෂ පරපුරේ අයෝමය නායකත්වය අද ගම්පහ ශක්තිමත් කරනවා. ඒ ශක්තියට ජවයක් දෙන්න ගිරුවාගම්පත්තුවෙන් පැමිණි මා හට අයිතිවාසිකමක් තිබෙනවා.මම මේ මැතිවරණයෙන් පසු කැලණියට පමණක් සීමා වන්නේ නැහැ. මම බැසිල් රාජපක්ෂ මහතා සමඟ මුළු ගම්පහ දිස්ත්‍රික්කයම ශීඝ්‍රයෙන් සංවර්ධනය කිරිමට පියවර ගන්නවා. සිදුහත් කුමරුත් බුදුවුනේ හත්වසක් දුෂ්කරක් ක්‍රියා කිරීමෙන් අනතුරුවයි.ඒවගේ ගම්පහ දිස්ත්‍රික් ජනතාවත් දුෂ්කර ජීවිත ගතකර තිබෙනවා. දැන් ඇත්තේ සංවර්ධනයේ යුගයයි. ගම්පහ ජනතාවට සංවර්ධනයේ නියම අරුත කියා දීමට මා කටයුතු කරනවා.රැකී රක්ෂා, මහාමාර්ග, විදුලි බලය, ජල සම්පාදනය, වාරිමාර්ග, අධ්‍යාපනය, සෞඛ්‍ය ආදී මේ නානාප්‍රකාර සංවර්ධන ඉලක්ක ජයගෙන ගම්පහ ජනතාවට සේවය කිරීමට මා කටයුතු කරනවා. මෙය කළ හැක්කේ මේ ආණ්ඩුවට පමණයි. සරත් ෆොන්සේකාගේ සන්ධානය අද නාමික සන්ධානයක් වෙලා විශ්වාසනීය වෙනසක් සමඟ ආ හංසයා හංස ගීතය ගයමින් සිටිනවා.අද එල්.ටී.ටී.ඊ. ජාතික පක්ෂයට සිදුවී ඇත්තේද එයයි. අද අලියා කරකියා ගැනීමට දෙයක් නොමැතිව සිටිනවා. එල්.ටී.ටී.ඊ. පොන්ගු තමිල් උළලේ එල්.ටී.ටී.ඊ. වෙනම රාජ්‍යයක් වෙනුවෙන් කතා කළ මනෝ ගනේෂන් රවුෆ් හකීම් මේ අලියා සමඟ එකතු වී සිටිනවා.මේ දේශද්‍රෝහි ත්‍රස්තවාදීන්ට ජනතාව අපේ‍්‍රල් 08 වෙනිදා නිවැරැදි තීන්දුව ලබාදෙනු නියතයි. අපේ රටේ ජනතාව බුද්ධිමත්. ඒ වගේම එඩිතරයි කාර්යශූරයි. මේ ජනතාව ගොනාට ඇන්දීමේ සංස්කෘතියට තවදුරටත් ජනතාව හසුවන්නේ නැහැ.ජනතාව 2/3 බලයක් ලබාදී රට යායුතු මාර්ගයට යොමු කිරීමට පියවර ගන්නවා. ජනාධිපති මහින්ද රාජපක්ෂ මැතිතුමා කරන දේ කියන කියන දේ කරන නායකයෙක්. මේ නායකගේ හදගැස්ම හොඳින් හඳුනන මා දන්නා එක කරුණක් තිබෙනවා. ඒ මානුෂික මෙහෙයුම් ජයගත් සේම කිසිදු දේශයකට අත නොපා සංවර්ධන මෙහෙයුමද ජයගන්නා බවයි.බෑන්කී මූන් මිලි බෑන් මේ කිසිදු නාමික බලවේගයකට මේ ජන නායකයා ආපස්සට හරවන්නට බෑ. ජනපතිතුමන් හිස නමන්නේ ජනතා බලවේගයට පමණයි. ජනතාව ජනපතිතුමන් සමඟ සිටිනතුරු ලොව විස්මිත රාජ්‍ය බවට ශ්‍රී ලංකාව පත්වනු නියත යැයි ඇමැතිවරයා වැඩිදුරටත් පැවැසීය.බැසිල් රාජපක්ෂ මැතිදුන් ගම්පහට කණ්ඩායම් නායකයා වශයෙන් දුන් ආදර්ශය සෑම කණ්ඩායම් නායකයෙකුම සෑම පක්ෂයක්ම සිත්හි දරාගත යුතුයි. මනාප පොරයට නොගොසින් කණ්ඩායම් හැඟීමෙන් ඔහු කරන විශිෂ්ට සේවය ඉදිරියේදී ගම්පහ සංවර්ධනයේ කේන්ද්‍රය බවට පත්වන තුරු අඛණ්ඩව සිදුකරගෙන යනවා.සෑම පක්ෂයක්ම සෑම නායකයෙකුටම අප ගරු කරනවා. මෙය ආදර්ශයක් කොට ගනිමින් සෑම පක්ෂයක්ම සත් දේශපාලනයේ නියැලෙනු ඇතැයි මා විශ්වාස කරනවා. ජනතාව අප ළඟට අප ජනතාව ළඟට යන දේශපාලන සංස්කෘතියක් ඇතිකොට ඒ ආදර්ශය රටටම ලබාදෙන බව ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=n10031917</link>
    <topic>යුරෝපා සංගමයෙන්ශ්‍රී ලංකාවට ප්‍රතිලාභ රැසක්</topic>
    <author>ප්‍රාර්ථනා වීරසිංහ</author>
    <content>ශ්‍රී ලංකා රජය ගෙනයන සමාජ, ආර්ථික, සංවර්ධන වැඩපිළිවෙළට අනුව,ට්ඉර්‍ථ ප්ලස් බදු සහනය පමණක් නොව, ඊට වඩා ප්‍රතිලාභ රාශියක් ලබාදීමට යුරෝපා සංගමය සෑහීමකට පත් වී ඇති බව, මුදල් අමාත්‍යාංශයේ ලේකම් පී. බී. ජයසුන්දර මහතා පවසයි.ජ්‍රජාතන්ත්‍රවාදය, මානව හිමිකම් කටයුතු අවතැන්වූවන් යළි පදිංචිකිරීම ආදි කටයුතු යහපත් තත්ත්වයක පවතින බැව් යුරෝපා සංගමය තේරුම් ගෙන ඇති බවද පී. බී. ජයසුන්දර මහතා පැවැසීය.ශ්‍රී ලංකා රජය විසින් ගෙන ඇති මේ කටයුතු පිළිබඳ අවධානය යොමුකර රටේ ආර්ථික සංවර්ධනය පවත්වාගෙන යෑමට අවස්ථාවක් ලබාදීමට යුරෝපා සංගමය එකඟ වූ බව ද හෙතෙම පැවැසීය. ලේකම්වරයා මේ අදහස් පළකෙළේ, ඊයේ (18) මුදල් අමාත්‍යාංශ ශ්‍රවණාගාරයේ පැවැති මාධ්‍යවේදීන් දැනුවත් කිරීමේ සාකච්ඡාවකදීය.යුරෝපා සංගමය හමුවේ ශ්‍රී ලංකා නියෝජිත පිරිස,ට්ඉර්‍ථ ප්ලස් සහනය ලබා ගැනීම පමණක් අරමුණු කරගෙන නොසිටි බවද ලේකම්වරයා කියා සිටියේය. ලක්ෂ 3ක පමණ ප්‍රාණ ඇපකරුවන් හා අවතැන් වූ ජනකොටස් නැවත පදිංචි කිරීම, ඔවුනට අවශ්‍ය ජීවනෝපාය මාර්ග, ළමා සොල්දාදුවන් පුනරුත්ථාපනය කිරීම, ඒ ප්‍රදේශවල යටිතල පහසුකම් ගොඩනැංවීම, බිම්බෝම්බ ඉවත් කිරීම, සිවිල් පරිපාලනය නැවත ඇති කිරීම පිළිබඳ යුරෝපා සංගමය හමුවේ ශ්‍රී ලංකා නියෝජිතයන් කරුණු පැහැදිලි කළ බවද ජයසුන්දර මහතා කීය. ජාත්‍යන්තර ණය ගෙවීම් පිළිබඳවද ශ්‍රී ලංකාව ජාත්‍යන්තර කීර්තිනාමයක් දිනාගෙන ඇතැයි හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003191</link>
    <topic>යටගම්පිටිය පාලම ළඟදීම ජනතා අයිතියට</topic>
    <author>බුලත්සිංහල විශේෂ – මිල්ටන් ධර්මසිංහ</author>
    <content>බුලත්සිංහල මැතිවරණ කොට්ඨාසයේ යටගම්පිටිය ඇළ හරහා දමා තිබූ කිතුල්පටි පාලම වෙනුවට රු.100,30,000 ක මුදලින් නව පාලමක් ඉදිකැර තිබේ. මේ පාලමේ ඉදිකිරීම් කටයුතු සඳහා අවශ්‍ය මුදල් ප්‍රතිපාදන හිටපු අධ්‍යාපන සේවා ඇමැති නිර්මල කොතලාවල මහතා විසින් වෙන් කරන ලදුව මහමාර්ග ඇමැති ටී. බී. ඒකනායක මහතා විසින් මුල්ගල තැබුයේ මීට මාස කිහිපයකට පෙරදීය. මේ පාලම ජනතා අයිතියට පැවරීම ළඟදීම සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003192</link>
    <topic>ඉඩම් හිමියකුගේ විරෝධතාවක්පාඩාකඩ ජලාශයේ පුනරුත්ථාපන කටයුතු ඇන හිටලා</topic>
    <author/>
    <content>ජනාධිපති ජ්‍යෙෂ්ඨ උපදේශක, ගම්පහ දිස්ත්‍රික් ශ්‍රී.ල.නි.ප ප්‍රධාන සංවිධායක බැසිල් රාජපක්ෂ මහතාගේ විශේෂ ව්‍යාපෘති වැඩසටහන යටතේ ආරම්භ කළ දඩගමුව රජ මහා විහාරය ආශ්‍රිත 'පාඩාකඩ' ජලාශය පුනරුත්ථාපන කටයුතු පෞද්ගලික ඉඩම් හිමියකුගේ විරෝධය නිසා 12 දා සිට නතර කැර තිබේ.දඩගමුව - ඒපාමුල ගොවි සංවිධානය විසින් ගම්පහ දිස්ත්‍රික් හිටපු පාර්ලිමේන්තු මන්ත්‍රී සරණ ගුණවර්ධන මහතා හරහා ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා වෙත කරුණු ඉදිරිපත් කිරීමේ ප්‍රතිඵලයක් වශයෙන් සියවසකටත් අධික කාලයක් තිස්සේ ජරාවාස වෙමින් තිබූ මේ ජලාශය පුනරුත්ථාපන කටයුතුª පසුගිය 8 වැනිදා ආරම්භ කෙරිණි.ජලාශය කැණීම් කටයුතු ආරම්භවීමත් සමඟ යාබද ඉඩම් හිමියාගේ විරෝධය එල්ල වූ බවත්, මේ පැරැණි ජලාශයේ සීමා මායිම් නිර්දේශ වූ සිතියමක්, ඔප්පුවක් හෝ පිඹුරක් විහාරස්ථානය සතුව නැති නිසා මේ ආරවුල නිරාකරණය දිසාපතිවරයා වෙත යොමු කිරීමට කටයුතුªකර ගෙන යන බවත් දඩගමුව රජ මහා විහාරාධිපති මැටිකොටමුල්ලේ පේමරතන හිමියෝ පැවැසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003193</link>
    <topic>හෝමාගම මැතිවරණ කොට්ඨාසයටජාතික පාසලක් ළඟදීම ලබාදෙනවා</topic>
    <author>හෝමාගම සංචාරක – මංජුල හිරිපිටිය</author>
    <content>හෝමාගම මැතිවරණ කොට්ඨාසයට ජාතික පාසලක් ලබාදීමට සැලැසුම් සකස් කොට ඇති බව වෙළෙඳ අලෙවි සංවර්ධන හා පාරිභෝගික සේවා ඇමැති හෝමාගම ශ්‍රී ලංකා නිදහස් පක්ෂ ප්‍රධාන සංවිධායක බන්දුල ගුණවර්ධන මහතා පවසයි.ඇමැති ගුණවර්ධන මහතා මේ බව පැවැසුවේ හෝමාගම ශ්‍රී ලංකා නිදහස් පක්ෂ ප්‍රධාන කාර්යාලයේ දී හෝමාගම ඉදිවන ප්‍රථම ජාතික පාසල පිළිබඳව මාධ්‍ය දැනුවත් කරමිනි.ඇමැති ගුණවර්ධන මහතා මෙසේද පැවැසීය.මෙරට ග්‍රාමීය දරුවන්ගේ අනාගතය පිළිබඳව ගැඹුරින් සිතන එකම ජාතික නායකයා ජනාධිපති මහින්ද රාජපක්ෂ මැතිතුමායි. එතුමා මෙරට දේපල, මිල මුදල් නොමැති ග්‍රාමීය ප්‍රදේශවල සිසු දරුවන්ගේ අධ්‍යාපන කටයුතු නංවාලීමට පියවර රැසක් ගෙන තිබෙනවා.ජනාධිපතිතුමා නිරන්තරයෙන් කැබිනට් මණ්ඩලයට උපදෙස් දෙන්නේ ගමට වැඩි වශයෙන් සම්පත් බෙදී යන අයුරින් සෑම වැඩසටහනක්ම ක්‍රියාත්මක විය යුතුයි කියලා. අද කොළඹට කිරි ගමට කැකිරි සංකල්පය වෙනස් කැර තිබෙනවා. මේ නිසා අද ග්‍රාමීය ප්‍රදේශවල ද සුපිරි මාර්ග, ජාතික පාසල් ඉදිවෙනවා.එක්ලක්ෂ පනස් දහසකට අධික ජනගහනයක් සිටින හෝමාගම මැතිවරණ කොට්ඨාසයට එකම ජාතික පාසලක්වත් නොමැති වීම, කොට්ඨාසයේ විශාල අඩුවක් ලෙස පැවතුණා.මේ සඳහා කැබිනට් මණ්ඩලයේ අනුමැතිය ලැබීමෙන් අනතුරුව නාගරික සංවර්ධන හා පූජා භූ®මි සංවර්ධන අමාත්‍යාංශයට අයත් හෝමාගම පිටිපන මාහේන ප්‍රදේශයට අයත් අක්කර පහළොවක භූ®මියක නව පාසල ඉදිකිරීමට සැලැසුම් කළා.පාසල ඉදිකිරීම සඳහා ප්‍රථම අදියර යටතේ මහපොළ ශිෂ්‍යත්ව භාරකාර අරමුදලේ භාරකරු වශයෙන් රුපියල් ලක්ෂ තුන්සියයක මුදලක් වෙන් කිරීමට පියවර ගනු ලැබුවා. මේ පාසල ඉදිකිරීමෙන් අනතුරුව පළමු වසරේ සිට පහ වසර දක්වා පන්ති ආරම්භ කිරීමට සැලැසුම් කැර තිබෙනවා.මේ අවස්ථාවට බස්නාහිර පළාත් සභා මන්ත්‍රී තිලකරත්න රාජපක්ෂ, ;හීමාගම ප්‍රාදේශීය සභාවේ මන්ත්‍රීවරුන් වන සුනිල් පෙරුම්බුලි, බන්දුල රන්ජන් ඉලේපෙරුම, කමල් චන්දන මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003194</link>
    <topic>දැරියක පැහැරගෙනගියේ යැයි සැකකරුට ඇප</topic>
    <author>ගම්පහ සංචාරක</author>
    <content>අවුරුදු 14ක පමණ දැරියක් නිත්‍යානුකූල භාරකාරත්වයෙන් පැහැරගෙන යෑමේ චෝදනාව මත අත්අඩංගුවට ගෙන රිමාන්ඩ් භාරයේ සිටි පුද්ගලයකුට රුපියල් 10000/- මුදල් ඇප සහ රුපියල් ලක්ෂයක පුද්ගල ඇප නියම කළ ගම්පහ අතිරේක මහේස්ත්‍රාත් සහ අතිරේක දිසා විනිසුරු ඉන්දික එම්. අත්තනායක මහතා වැඩිදුර විභාගය මැයි 03 දිනට කල් තබන ලදී.ගම්පහ සංචාරකසැකකරු වෙනුවෙන් ඉදිරිපත්කරන පුද්ගල ඇපකරු ගම්පහ ප්‍රදේශයේ පදිංචි බවට ග්‍රාම සේවා නිලධාරි මගින් සනාථ කළ යුතු බවටද නියෝග කෙළේය. පැමිණිල්ල වෙනුවෙන් ගම්පහ පොලිසියේ ළමා හා කාන්තා කාර්යාංශය හා දූෂණ මර්දන අංශයේ පොලිස් සැරයන් ප්‍රසාද් මහතා පෙනී සිටියේය. චෝදනා ලැබ ඇප නියම වූවේ තුෂාර නැමැත්තෙකුටය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003195</link>
    <topic>කැස්බෑව මියගිය යාචකයා හඳුනාගන්න මහජන සහාය ඕනෑ</topic>
    <author>පිළියන්දල විශේෂ - ෂෙල්ටන් එදිරිසිංහ</author>
    <content>කැස්බෑව බස් නැවතුම්පළේදී පසුගිය දිනෙක පෞද්ගලික බස් රථයකට නාඳුනන යාචක පුද්ගලයකු යටවී මියගොස් ඇති අතර එම පුද්ගලයා හඳුනා ගැනීම සඳහා මහජන සහය පතයි. මිය යනවිට දුඹුරුපාට සරමක් හා කමිසයක් හැඳ සිට තිබේ. මේ පුද්ගලයා වෙනත් ප්‍රදේශයකින් කැස්බෑවට ගෙනත් දමා ඇති බවට පොලිසිය සැක කරයි.මියගිය අයගේ මෘතශරීරය දැනට කළුබෝවිල රෝහලේ තැන්පත් කොට තිබේ. ඔහු ගැන දන්නා කෙනෙකු හෝ ඥාතියකු සිටී නම් මෘතශරීරය හඳුනා ගැනීම සඳහා ඉදිරිපත්වන ලෙස ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003196</link>
    <topic>මගේ පුතාගේ ශරීර කොටස්වලින් කාට හෝ ජීවිතයක් දෙන්නට හැකිවීම මහඟු පිනක්</topic>
    <author>රත්නපුර දිසා විශේෂ එස්. ඒ. එල්. නිරෝෂණ සහ ඇඹිලිපිටිය විශේෂ සිරිල් ජයවීර</author>
    <content>පසුගිය 17 වැනිදා දිනමිණ පුවත්පතේ ‘ඇඹිලිපිටිය රෝහලෙන් ආශ්චර්යයක්’ මැයෙන් ප්‍රවෘත්තියක් පළ විය. එහිදී ඇස්, වකුගඩු ඇතුළු ශරීර කොටස් පරිත්‍යාග කළ තරුණයා දැඩි සත්කාර ඒකකයේ ප්‍රතිකාර ලබමින් සිට මිය ගොස් තිබේ. ඔහුගේ අවසන් කටයුතු පෙරේදා (17) කොලොන්න නන්දනගමදී සිදු කැරිණි. එම තරුණයාගේ මව සහ පියාගේ අදහස් අනුව මේ ලිපිය සැකසිණි.මගේ දරුවාගේ අවයව වලින් කවුරුන් හෝ ජීවත් වීම මහඟු පිනක්. එය බොහෝ දෙනෙකුට කර ගත නොහැකි පුණ්‍ය කර්මයක්. මොලේ මිය යෑමෙන් පසු ශරීර අවයව දන් දුන් තරුණයාගේ මව පියා ඇතුළු පවුලේ අය පැවැසූහ.පවුලේ ඥාාතීන්ගේ කැමැත්ත අනුව මේ උතුම් පුණ්‍යකර්මය සිදු කෙරුණි. වකුගඩු දෙක, ඇස්, සිරුරේ අස්ථි කොටස්, අක්මාව, අග්න්‍යාශය වැනි අවයවද සිරුරෙන් ඉවත් කිරීමේ ශල්‍යකර්මය ඇඹිලිපිටිය මූලික රෝහලේදී සිදු කෙරුණේ් පසුගිය 15 වැනිදාය.පුලස්ති ඉඳුනිල් හේවගේ (29) එක්දරු පියාගේ මොළය මිය ගොස් ඇති බව වෛද්‍ය පරීක්ෂණ වලින් තහවුරු වී තිබුණි. ඔහුගේ හෘදය වස්තුව පමණක් ක්‍රියාත්මක වෙමින් තිබූ අතර ශ්වසන යන්ත්‍ර හා ප්‍රතිකාර දිගටම සිදු කිරීම නිසා හෘදය ක්‍රියාත්මක වුණත් එම ප්‍රතිකාර නතර කළ පසු ඔහු මිය යන බව වෛද්‍යවරුන් ඥාතීන්ට දැනුම් දුන්හ. පුලස්තිගේ ශරීර අවයව පරිත්‍යාග කිරීමේ තීරණයට පවුලේ අය එකඟ වූයේ එමගින් තවත් අසරණ රෝගීන් කිහිප දෙනෙකු ජීවත් කරවීමට පුළුවන් නිසාවෙනි.ගුරුවරියක වන පුලස්තිගේ මව ප්‍රේමලතා එදිරිසිංහ මහත්මිය තම පුතු ගැන මතකය මෙසේ අවදි කළාය. පුතා තුන්වරක් ලේ දන්දී තිබෙනවා. ශරීර අවයව පරිත්‍යාග කිරීමට පුතා කැමැත්තෙන් සිටියා.පසුගිය මාර්තු 3 වැනිදා පුලස්ති පුතා වැටුණා. කොලොන්න රෝහලට ඔහු රැගෙන ආවා. වමනය යන්න පටන් ගත්තා. ඇඹිලිපිටිය රෝහලට පුතා එව්වා. ‘එක්ස් රේ’ යන්ත්‍ර කැඩිලා කියා කිව් නිසා පෞද්ගලිකව එක්ස් කිරණ පරීක්ෂණයක් සිදු කළා.ඇඹිලිපිටිය රෝහලේ දෙවැනි වාට්ටුවේ පුතා ප්‍රතිකාර ලැබුවා. එහි වෛද්‍යවරයෙකු සැලකිලිමත් වුණේ නැහැ. ඊට පසුවත් පුතා සිහි නැතිව ඇද වැටුණා. නැවතත් කොලොන්න රෝහලට රැගෙන ඇවිත් නතර කළා. ඒ දෙවැනි වරටයි. නැවත ඔහු ඇඹිලිපිටිය රෝහලට රැගෙන ආවා. එහි අංක එකේ වාට්ටුවේ වෛද්‍යවරුන් දරුවාව ඉතා හොඳින් පරීක්ෂා කළා.ගිලන් රථයකින් ඔහු කොළඹ මහ රෝ්හලට රැගෙන ගියා. එහිදී කළ පරීක්ෂණයකදී පුතාගේ මොලය මිය ගොස් ඇති බව දැන ගත්තා. පුතා නැවත ඇඹිලිපිටිය රෝහලට රැගෙන එන ලෙස එහිදී කිව්වා. පුතාගේ මොලය මිය යාම නිසා ඔහු පත්ව ඇති තත්ත්වය අපි තේරුම් ගත්තා. ඒ අනුව පුතාගේ අවයව පරිත්‍යාග කිරීමට අපි කැමැත්ත ලබා දුන්නා. එය ඔහුට පිනක්. පුලස්ති ගේ බාල සොහොයුරෙකු වන කසුන් හේවගේ මෙසේ කීවේය. මගේ අයියාට ඇඹිලිපිටිය රෝ්හලේදී ලැබුණු සැලකිලි ගැන අපට ඇත්තේ වේදනාවක්. ඔහුගේ අවයව පරිත්‍යාග කිරීමට අපි තීරණය කළේ එමගින් තවත් අයකු ජීවත් වීමට ඉඩ ලබන නිසා. අයියාට කරන ලොකුම පින්කම එයයි.මොළේ මිය ගිය අයෙකුගේ වකුගඩු දෙක ඇතුළු ශරීර කොටස් අවශ්‍ය අයට බද්ධ කිරීම සඳහා ඉවත් කිරීමේ සිවුවැනි ශල්‍යකර්මය මෙයයි. බහු අවයව සහ පටක බද්ධ කිරීම සඳහා ඉවත් කිරීමේ සම්බන්ධීකරණය සිදු කෙලේ වෛද්‍ය හරේෂ් ධම්මික සේනාරත්න මහතායි.වෛද්‍යවරයා මෙසේ කීවේය. බහු අවයව සහ පටක බද්ධ කිරීමට ඉවත් කිරීමේ අවස්ථා නිතරම මා විසින් සම්බනධීකරණය කළා. ඇඹිලිපිටිය රෝහලේදී සිදු වුයේ එහි සිවු වැන්න. මොලේ මිය ගිය මෙම තරුණයාගේ ශරීර අවයව දන්දීමට ඔහුගේ පවුලේ ඥාාතීන් ගනු ලැබුවේ උතුම් තීරණයක්. එය විශාල පුණ්‍යකර්මයක්.මෙය ආදර්ශයක් කර ගන්නා ලෙස මෙවැනි රෝගීන්ගේ ඥාාතීන්ගෙන් ඉල්ලීමක් කර සිටිනවා. මේ තරුණයාගෙන් ලබා ගත් වකු ගඩු දෙක දැනටමත් පුද්ගලයන් දෙදෙනෙකුට බද්ධ කර තිබෙනවා. විශේෂඥ වෛද්‍ය පී. කේ. හරිස්චන්ද්‍ර මහතාගේ මෙහෙයවීමෙන් එය සිදු කෙරුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003197</link>
    <topic>අකුරණ වෘත්තීය පුහුණුමධ්‍යස්ථානයට ප්‍රහාර</topic>
    <author>ඉන්දික පොල්කොටුව අසේල කුරුළුවංශ</author>
    <content>ෆයිසර් මුස්තාපා පදනමට අනුබද්ධිත අකුරණ පිහිටි වෘත්තීය පුහුණු මධ්‍යස්ථානට කඩා පැන්න ලැබූ කිසියම් පිරිසක් පෙරේදා (17) සවස සිදු කළ පහරදීමකින් එම මධ්‍යස්ථානයේ පරිගණක ඇතුළු රුපියල් ලක්ෂ පහක පමණ උපකරණ තොගයකට අලාභහානි සිදු කැර ඇත.අකුරණ අටේ කණුව ප්‍රදේශයේ දෙමහල් ගොඩනැගිල්ලක පවත්වාගෙන යනු ලබන මේ මධ්‍යස්ථානයේ තිබූ පරිගණක දුරකථන පුටු මේස හා වීදුරු ජනේල රාශියකට අලාභහානි සිදු කැර තිබේ. ප්‍රදේශයේ දිළිදු පවුල්වල ළමයින් ඉලක්ක කැර ඇමැති ෆයිසර් මුස්තාපා මහතා විසින් 2007 වසරේ දී මේ මධ්‍යස්ථානය පිහිටුවනු ලැබූ අතර පරිගණක, ඉංග්‍රීසි, මැහුම් ඇතුළු පාඨමාලා රැසක් සඳහා සිසුන් 600ක පමණ පිරිසක් මේ මධ්‍යස්ථානයේ ලියාපදිංචිව සිටී.මේ අතර නිත්‍යානුකූල නොවන ලෙස අකුරණ ප්‍රදේශයේ පවත්වාගෙන යන එක්සත් ජාතික පෙරමුණ අපේක්ෂක රවුෆ් හකීම් මහතාගේ කාර්යාලයකට පෙරේදා පොලිසිය මගින් මුද්‍රා තබනු ලැබීය.ෆයිසර් මුස්තාපා පදනමට අනුබද්ධිත කාර්යාලයට පහරදීම සම්බන්ධයෙන් මේ වන විට පරීක්ෂණ ක්‍රියාත්මක කෙරෙන අතර මධ්‍යම පළාත භාර නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති පූජිත් ජයසුන්දර මහත්වරුන් ගේ උපදෙස් මත අලවතුගොඩ පොලිස් ස්ථානාධිපති පොලිස් පරීක්ෂණ නිශාන්ත හෙට්ටිආරච්චි මහතා ඇතුළු නිලධාරිහු මෙහි වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=r1003198</link>
    <topic>සැකකරු හා සැකකාරියක් කෙසෙල්ගමුව ඔයට පනිති</topic>
    <author>හැටන් සමූහ – චන්දන ජයවීර</author>
    <content>ත්‍රිරෝද රථයක් පැහැරගෙන යාමට තැත් කළ තිදෙනකු හැටන් මහේස්ත්‍රාත් හා විනිසුරු සදුන්විතාන මහතා විසින් ලබන 22 දා දක්වා රක්ෂිත බන්ධනාගාර ගත කිරීමට නියෝග කරන ලදී.ඉකුත් 15 දා රාත්‍රියේ කාන්තාවන් දෙදෙනකු සහ පිරිමියකු විසින් මස්කෙළිය ප්‍රදේශයේ සිට දික්ඔය රෝහල වෙත යාමට ත්‍රිරෝද රථයෙන් ගමන් ගනිමින් සිටියදී රියැදුරාගේ හිසට ගලකින් පහරදී එළියට ඇද දමා ත්‍රිරෝද රථය පැහැරගෙන ගොස් ඇත.එම අවස්ථාවේදී ත්‍රිරෝද රථයේ රියදුරා විසින් නෝර්වුඩ් පොලිස්ථානය වෙත දුරකථනයෙන් දැනුම් දීම නිසා වහා ක්‍රියාත්මක වූ මෝ්ර්වුඩ් පොලිසිය විශේෂ මාර්ග බාධකයක් යොදා ඔවුන් අත් අඩංගුවට ගෙන ඇත.අත් අඩංගුවට ගන්නා අවස්ථාවේදී එක් සැකකාරියකු හා සැකකරුවා කෙසෙල්ගමුව ඔයට පැන ඇති අතර දීර්ඝ වේලාවකින් පසු ඔවුන් සොයා ගන්නා අවස්ථාවේ ජලය පෙවී සිටි බැවින් දික්ඔය දිසා රෝහල වෙත ඇතුළත් කර ඇත.එම සැකකාරියන් දෙදෙනා මස්කෙළිය සාමිමලේ ප්‍රදේශයේ පදිංචිකාරියන් වන අතර සැකකරු හපුතලේ ප්‍රදේශයේ පදිංචි කරුවෙකි.සැකකරු ජලය පෙවීම නිසා දික්ඔය රෝහලේ පොලිස් භාරයට යටත්ව ප්‍රතිකාර ලබමින් සිටින අතර කාන්තාවන් දෙදෙනා රක්ෂිත බන්ධනාගාර ගත කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003191</link>
    <topic>ශ්‍රී ලංකාව-ඉන්දියාව අතරටෙස්ට් තරග 3ක් ජූලියේ දී</topic>
    <author>ප්‍රින්ස් ගුණසේකර</author>
    <content>ඉන්දියාව හා ශ්‍රී ලංකාව අතර ටෙස්ට් තරග 3ක් ශ්‍රී ලංකාවේදී පැවැත්වීමට දෙරට අතර ක්‍රිකට් පාලක මණ්ඩල එකඟතාවකට එළැඹ ඇත.එමෙන්ම නවසීලන්තය ඉන්දියාව හා ශ්‍රී ලංකාව අතර ජූලි මාසයේදී තුන්කොන් ක්‍රිකට් තරගාවලියක් ශ්‍රී ලංකාවේදී පැවැත්වීමට සැලසුම්කොට ඇත.මේ තරගාවලි දෙකට අමතරව ආසියානු ක්‍රිකට් සූරතාවලිය ශ්‍රී ලංකාවට ලබාගැනීමට හැකිවූ බව ක්‍රිකට් අතුරු කමිටු ප්‍රධානී ඩී. එස්. ද සිල්වා මහතා ‘දිනමිණ’ ට පැවැසීය. ආසියානු ක්‍රිකට් සූරතාවලිය ලබාගැනීමට සිංගප්පූරුව, මැලේසියාව හා බංග්ලාදේශය ප්‍රබල උත්සාහයක නිරතවුවද අවසානයේ ශ්‍රී ලංකාවේදී පැවැත්වීමට අනුමැතිය හිමිවූ බව ඒ මහතා වැඩිදුරටත් පැවැසීය.ආසියානු ක්‍රිකට් සූරතාවලියේ එක්දින තරග හතම රන්ගිරි දඹුලු ජාත්‍යන්තර ක්‍රීඩාංගණයේදී පැවැත්වේ. ඒ සඳහා ශ්‍රීලංකාව, පාකිස්තානය, ඉන්දියාව හා බංග්ලාදේශය සහභාගිවන අතර ජුනි 15 වැනිදා තරගාවලිය ආරම්භ වේ.ජූලි 3 වැනිදා ඉන්දියාව හා නවසීලන්ත කණ්ඩායම් ශ්‍රී ලංකාවට පැමිණෙන අතර පුහුණු තරග 2කින් පසුව තුන්කොන් තරගාවලිය ආරම්භ කෙරේ.අනතුරුව ඉන්දියාව හා ශ්‍රී ලංකාව අතර ටෙස්ට් තරගාවලිය ආරම්භ වේ. ජූලි 27 - 31 පළමු ටෙස්ට් තරගය ගාල්ලේදී, අගෝස්තු 4 - 8 දෙවැනි ටෙස්ට් තරගය පී. සරා ඕවල් පිටියේදී හා තුන්වැනි ටෙස්ට් තරගය අගෝස්තු 11 - 15 එස්.එස්.සී. පිටියේදී පැවැත්වේ.ඉන්දියාව හා ශ්‍රී ලංකාව අතර ශ්‍රී ලංකාවේදී අවසන් වරට ටෙස්ට් තරගාවලිය 2008 ජූලි - අගෝස්තු අතරතුරදී පැවැත්වුණි. ටෙස්ට් තරග තුනකින් සමන්විත වූ එම තරගාවලියේ ජය 2 - 1 ක් ලෙස ශ්‍රී ලංකාවට හිමිවිය.මේ ටෙස්ට් තරගාවලියෙන් පසුව ශ්‍රී ලංකා ක්‍රිකට් පිල එක්දින තරග 3ක් හා විස්සයි - 20 තරගයක් සඳහා ඕස්ට්‍රේලියාව බලා පිටත්වේ.ශ්‍රී ලංකාව හා බටහිර ඉන්දීය කොදෙව් පිල අතර ටෙස්ට් හා එක්දින තරගාවලියක් නොවැම්බර් - දෙසැම්බර් අතරතුරදී ශ්‍රී ලංකාවේදී පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003192</link>
    <topic>ජ්‍යෙෂ්ඨ ක්‍රීඩකයන් 13ක් නොමැතිවඅන්තර් පළාත් සිවු දින ක්‍රිකට් ඇරැඹේ</topic>
    <author>ෆවුස් මොහොමඩ්</author>
    <content>ලංකා බැංකුවේ අනුග්‍රහයෙන් යුතුව ශ්‍රී ලංකා ක්‍රිකට් ආයතනය විසින් සංවිධානය කරනු ලබන අන්තර් පළාත් ක්‍රිකට් තරගමාලාවේ සිවුදින ක්‍රිකට් තරගාවලිය ජ්‍යෙෂ්ඨ ක්‍රීඩකයින් 13 දෙනෙකු නොමැතිව ඊයේ ආරම්භ විය.ඉන්දීය පී‍්‍රමියර් ලීග් ඕවර විස්සයි - 20 තරගමාලාවට සහභාගි වන බැවින් සනත් ජයසූරිය, කුමාර් සංගක්කාර, මහේල ජයවර්ධන, මුත්තයියා මුරලිදරන් , චමින්ද වාස්, තිලකරත්න ඩිල්ෂාන්, ලසිත් මාලිංග, ඇන්ජලෝ මැතිව්ස්, තිසර පෙරේරා, ෆර්වේස් මහරූෆ්, තිලාන් තුෂාර, අජන්තා මෙන්ඩිස් සහ දිල්හාර ප්‍රනාන්දු මේ තරගාවලියට සහභාගි නොවෙති.එමෙන්ම අන්තර් පළාත් විස්සයි - 20 තරගමාලාවට සහ එක්දින තරගමාලාවට තරග වැදුණු යොවුන් ක්‍රීඩකයින්ගෙන් සමන්විත වූ ශ්‍රී ලංකා ක්‍රිකට් ඒකාබද්ධ කණ්ඩායමද සිවුදින තරගමාලාවට ඇතුලත්වී නොමැත.යොවුන් ක්‍රීඩකයින්ගෙන් සමන්විත ශ්‍රී ලංකා ඒකාබද්ධ පිල දැන්ම සිවුදින තරග සඳහා සහභාගි කර ගැනීමෙන් ඔවුන්ගේ ක්‍රීඩා අනාගතයට අයහපත් බලපෑමක් ඇති විය හැකි බැවින් මේ තරගමාලාවට එම කණ්ඩායම සහභාගි නොකිරීමට ශ්‍රී ලංකා ක්‍රිකට් ආයතනය තීරණය කොට ඇත.නමුත් සිවුදින තරග සඳහා ක්‍රීඩා කිරීමට සුදුසු පළපුරුදු යොවුන් ක්‍රීඩකයින් කිහිපදෙනෙකුට සෙසු පළාත් කණ්ඩායම් නියෝජනය කිරීමට ඔවුහු අවස්ථාව ලබා දුන්හ.ඒ අනුව ශ්‍රී‍්‍ර ලංකා ක්‍රිකට් ඒකාබද්ධ පිල නියෝජනය කළ අවුරුදු 19න් පහළ යොවුන් පිලේ සහ සාන්ත පීතර විද්‍යාලයීය පිලේ නායක චතුර පීරිස් - ගාල්ල මහින්ද විද්‍යාලයේ තුන් ඉරියව් ක්‍රීඩක රුමේෂ් බුද්ධිත සහ ආනන්ද විද්‍යාලයේ හේෂාන් විමලධර්ම වයඹ කණ්ඩායමද , ශ්‍රී ලංකා ක්‍රිකට් ඒකාබද්ධ පිලේ නායක හෑන්ස් ප්‍රනාන්දු රුහුණ කණ්ඩායම ද කොළඹ රාජකීය විද්‍යාලයීය පිලේ නායක භානුක රාජපක්ෂ කඳුරට කණ්ඩායම ද, ඩී.එස්.සේනානායක විද්‍යාලයීය පිලේ නායක චරිත් ජයම්පති බස්නාහිර දකුණ කණ්ඩායම ද නියෝජනය කරමින් මේ තරගාවලියට සහභාගි වෙති.පසුගිය වසරේ අන්තර් පළාත් සිවුදින ක්‍රිකට් සූරතාව දිනා ගනු ලැබුවේ බස්නාහිර උතුර කණ්ඩායම විසිනි. අනුසූරතාව වයඹ කණ්ඩායමට හිමිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003193</link>
    <topic>එකමුතු පාපැදි සවාරියේපළමු කහ ජර්සියනාවික හමුදාවේ ජනකට</topic>
    <author>අසේල කුරුළුවංශ සහ ඉන්දික පොල්කොටුව</author>
    <content>තාරුණ්‍යයට හෙටක් සංවිධානය මෙහෙයවීමෙන් පැවැත්වෙන ශ්‍රී ලංකා එකමුතු පාපැදි සවාරියේ මැදවච්චියේ සිට මහනුවර දක්වා පැවැති ප්‍රථම අදියර ජයගැනීමට ශ්‍රී ලංකා නාවුක හමුදාවේ ජනක හේමන්ත කුමාර සමත් විය.මැදවච්චිය, මාතලේ හරහා මහනුවර දක්වා පැවැති කිලෝ මීටර් 154 ක දුර නිම කිරීමට ඔහුට ගත වූ කාලය පැය 03 විනාඩි 59 තත්පර 54 කි. මේ තරගයේ දෙවන ස්ථානය ජර්මන් මිත්‍රත්ව ක්‍රීඩා සමාජයේ ඌෂාන් ප්‍රියංගට ද තෙවන ස්ථානය ශ්‍රී ලංකා යුධ හමුදාවේ වසන්ත හරිස්චන්ද්‍රට ද හිමි වූහ.කඳු නැගීමේ සූරයා සම්මානයද ජනක හේමන්ත කුමාරට හිමි වූ අතර ඔහු දෙවෙනියාට වඩා තත්පර 25 ක් ඉදිරියෙන් සිට තරගය නිම කළේය. පාපැදි සවාරියේ දෙවන අදියර අද (19) පෙ.ව. 8.30ට මහනුවර ඔර්ලෝසු කණුව ඉදිරිපිටින් ආරම්භ වීමට නියමිතය. මහනුවර සිට කොළඹ හරහා කළුතර දක්වා පැවැත්වෙන මෙම තරගයේ දුර ප්‍රමාණය කිලෝමීටර් 150කි. ප්‍රථම අදියර ජයගත් ජනක හේමන්ත කුමාර මෙහිදී කහ ජර්සිය පැළඳ තරග වදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003194</link>
    <topic>නිව් සවුත්වේල්ස් පිලට ඩිල්ෂාන් ක්‍රීඩා කරයි</topic>
    <author/>
    <content>ප්‍රහාරාත්මක පිතිකරු තිලකරත්න ඩිල්ෂාන් මීළඟ ගිම්හාන ඍතුවේ ඕස්ට්‍රේලියානු දේශීය ක්‍රිකට් තරගවාරයේ ඕවර විස්සයි - 20 ක්‍රිකට් තරගමලාවේ දි නිව් සවුත් වේල්ස් කණ්ඩායමට ක්‍රීඩා කිරීමට ගිවිසුම් අස්සන් කළ බව එම කණ්ඩායමේ ප්‍රධාන විධායක ඩේව් ගිල්බර්ට් ප්‍රකාශ කළේය.ඕවර විස්සයි - 20 තරගමාලාවේදී නිව් සවුත් වේල්ස් කණ්ඩායමට සූරතාව දිනා ගැන්මට ඩිල්ෂාන්ගේ පිතිහරඹය වැඩි දායකත්වයක් ලබා දෙනු ඇතැයි පසුගිය වසරේ එම සූරතාව හිමි කරගත් නිව් සවුත් වේල්ස් කණ්ඩායමේ ප්‍රධාන විධායකවරයා වැඩිදුරටත් පැවසුවේය.මේ වනවිට ඉන්දීය ප්‍රීමියර් ලීග් ඕවර විස්සයි - 20 තරගමාලාවට දිල්ලි කණ්ඩායම නියෝජනය කරමින් ක්‍රීඩා කරන ඩිල්ෂාන් එංගලන්ත ප්‍රාන්ත තරගවාරයේ් ඕවර විස්සයි - 20 තරගමාලාවට සසෙක්ස් ප්‍රාන්තය නියෝජනය කිරීමේ ගිවිසුමට ද බැඳී සිටියි.මීට පෙර නවසීලන්තයේ උතුරු ප්‍රාන්තය නියෝජනය කරමින් එරට දේශීය තරගවාරයේ ඕවර විස්සයි - 20 තරගමාලාව නියෝජනය කළ 33 හැවිරිදි ඩිල්ෂාන් ශ්‍රී ලංකාව වෙනුවෙන් ටෙස්ට් තරග 60 කට, එක් දින තරග 174 කට සහ ඕවර විස්සයි - 20 තරග 23 කට ක්‍රීඩා කොට ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003195</link>
    <topic>මුම්බායි පිලට ලකුණු 98ක ජයක්</topic>
    <author/>
    <content>මුම්බායි පිලේ සචින් තෙන්ඩුල්කාර් සහ සෞරාබ් නිවාර්ගේ විශිෂ්ට පිතිහරඹයත්, සනත් ජයසූරිය, ඩ්වේන් බ්‍රාවෝ සහ හර්බජන් සිං ගේ සුපිරි පන්දු යැවීමත් නිසා දිල්ලි කණ්ඩායම පරදවා ලකුණු 98 ක ජයක් හිමිකර ගැනීමට මුම්බායි කණ්ඩායම සමත් විය.පන්දු 32 කදි හතරේ පහර 11 ක් සමග ලකුණු 62 ක් රැස් කිරීමට තෙන්ඩුල්කාර් සමත් වූ අතර තිවාරි ලකුණු 61 ක් රැස් කරගනු ලැබුවේ පන්දු 37 කදී හතරේ පහර 4 ක් සහ හයේ පහර 3 ක් එල්ල කරමින්ය.ජයසූරිය, බ්‍රවෝ සහ හර්බජන් සිං දිල්ලි කණ්ඩායමේ කඩුලු 2 බැගින් දවාලීමට සමත් වූහ.මුම්බායි පිල - 218/7 (ඕවර 20)සචින් තෙන්ඩුල්කාර් 62, සෞරාබ් තිවාරි 61, අමිබති රායිදු 34 (සරබිජිත් ලඩ්ඩා 44/2, මොහොමඩ් මහ්රූෆ් 50/2, ෆර්වේස් මහරූෆ් 51/2)දිල්ලි පිල - 120/9 (ඕවර් 16.3)මොහොමඩ් මහ්රූෆ් 28, බිරේන්ද්‍ර ෂෙවාග් 26, තිලකරත්න ඩිල්ෂාන් 17 (ඩ්වේන් බ්‍රාවෝ 11/2, සනත් ජයසූරිය 17/2. හර්බජන් සිං 23/2)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003196</link>
    <topic>අමෙරිකා ක්‍රීඩිකාවන්ට රන් පදක්කම්අහිමි කරයි</topic>
    <author>පැරීසිය (ඒ. එෆ්. පී.)</author>
    <content>2004 වසරේ ඇතැන්ස් ඔලිම්පික් තරගාවලියේ මීටර් 400 කාන්තා සහය දිවීමේ තරගයෙන් අමෙරිකානු ක්‍රීඩිකාවන් දිනා ගත් රන් පදක්කම් ඔවුන්ගෙන් ඉවත් කළ බව ජගත් මලල ක්‍රීඩා සම්මේලනය තහවුරු කළේය.2001 වසරේදී තහනම් උත්තේජන භාවිතය නිසා වසර 4 ක දඬුවම් කාල සීමාවක් පැනවුණු ක්‍රීඩිකාවන් 2004 වසරේ එම රන් පදක්කම් දිනූ කණ්ඩායමට ඇතුලත්ව සිටීම මීට හේතුව බව ජගත් මලල ක්‍රීඩා සම්මේලනයට නිවේදනයක් නිකුත් කරමින් ප්‍රකාශ කළේ්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003197</link>
    <topic>පේරාදෙණිසරසවියේ ක්‍රීඩා වර්ණ රාත්‍රිය අද</topic>
    <author>මහනුවර දකුණ විශේෂ ආර්. එම්. රත්නායක</author>
    <content>පේරාදෙණිය විශ්වවිද්‍යාලයේ වාර්ෂිකව පවත්වනු ලබන ක්‍රීඩා වර්ණ රාත්‍රිය අද (19) ප.ව.5.30 ට උපකුලපති මහාචාර්ය ඇස්. බී. ඇස්. අබේකෝන් මහතාගේ ප්‍රධානත්වයෙන් සරසවි ගෘහස්ත ක්‍රීඩාගාරයේදී පවැත්වේ.මෙහිදි ක්‍රීඩා කුසලතා ඇති සරසවි ක්‍රීඩක ක්‍රීඩිකාවන් ට වර්ණ ප්‍රදානය උපකුලපතිවරයා අතින් සිදුකෙරෙන අතර මේ අවස්ථාවට අධ්‍යාපන පීඨාධිපතිවරු, පරිපාලන, අධ්‍යයන, අනධ්‍යයන නිළධාරීහු හා සරසවි ශිෂ්‍ය නායකයින් ද සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003198</link>
    <topic>මතුගම සාන්ත මේරි හා ආනන්ද ශාස්ත්‍රාලය අතර ‘පස්දුන් කෝරළේ සටන’ අද සහ හෙට</topic>
    <author>මතුගම සංචාරක</author>
    <content>පස්දුන් කෝරළේ සටන නමින් විරුදාවලි ලත් මතුගම ශාන්ත මේරි හා ආනන්ද ශාස්ත්‍රාලීය විදුහල් අතර මහා ක්‍රිකට් ගැටුම අද සහ හෙට මතුගම මහජන ක්‍රීඩාංගණයේදී පැවැත්වේ.1963 වසරේ ආරම්භ වූ මෙම ක්‍රිකට් සටන මෙවර පැවැත්වෙන්නේ 47 වැනි වරටයි. මෙම සටන පළමු වරට පැවතියේ මතුගම ශාන්තමේරි විද්‍යාලීය ක්‍රීඩාංගණයේදීය. මෙතෙක් පැවති තරගාවලියේදී මතුගම ශාන්ත මේරි විදුහල් කණ්ඩායම තරග 11 ක් ජයගත් අතර, ආනන්ද ශාස්ත්‍රාලයට ජය ගැනීමට හැකිවූයේ තරඟ දෙකක් පමණි. අනිකුත් සියලු තරඟ ජය පැරදුමකින් තොරව අවසන් විය.ආනන්ද ශාස්ත්‍රාලීය කණ්ඩායමමෙවර ආනන්ද ශාස්ත්‍රාලීය කණ්ඩායම මෙහෙවන්නේ ගිහාන් සමීරයි. උප නායක රවිදු රසාංග තෙවරප්පෙරුම, තාරක ලක්ෂිත, තිලින සඳරුවන්, නිශා සුභාෂන, සුරේෂ් රුක්වත්ත, චරිත් මධුෂාන්, උෂාන් චන්දිම, චමිත් එරංග, පසිදු මධුවත්ත, දිලිප් දේවින්ද්‍රා, විරාජ් මධුසංඛ, ප්‍රනිත් ජානක, රසිදු ක්‍රිශාන් රුචිර ප්‍රභාත්.විදුහල්පති කේ. කේ. ඩී. ජී. රණවීර මහතාගේ මෙහෙයවීමෙන් ක්‍රිකට් භාර ආචාර්ය පාලිත දිසානායක හා පුහුණුකරු උපුල් කරුණාරත්න මහත්වරුන් පුහුණුව ලබා දුන්හ.ශාන්ත මේරි කණ්ඩායමමතුගම ශාන්ත මේරි විද්‍යාලීය කණ්ඩායමේ නායක ලෙස කටයුතු කරන්නේ චානක දුෂ්මන්තයි. උප නායක - තිලින පැතුම්, ධනුෂ චමිත්, ශෂි සංකල්ප, ඉසුරු උදයංග, නුවන් සමීර, තිසරු ප්‍රියාලාලිත, තිලාන් ජයමාල්, කසුන් සමීර, නුවන් මධුසංඛ, තිලාන් චාමර, සමීර ශිරෝමන්. විදුහල්පති මල්ලිකා අබේරත්න මහත්මියගේ උපදෙස් මත ක්‍රීඩා භාර ආචාර්ය එච්. ඩී. එන්. සරත් කුමාර හා පුහුණුකරු සමන් අමුගොඩ යන මහත්වරු පුහුණු කටයුතු කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s1003199</link>
    <topic>‘සල්පිටි රයිගම් කෝරළ හටන’ අද සහ හෙට</topic>
    <author/>
    <content>පිළියන්දල මධ්‍ය විද්‍යාලය සහ හොරණ තක්ෂිලා මධ්‍ය විද්‍යාලය අතර දසවැනි ‘සල්පිටි රයිගම් කෝරළහටන’ මහා ක්‍රිකට් තරඟය අද සහ හෙට පිළියන්දල මැදි විදුහල් ක්‍රීඩා පිටියේදී පැවැත්වේ.ආරම්භක මධ්‍ය විද්‍යාල දෙකක් වන මේ කණ්ඩායම් අතර තරඟය 2001 වසරේදී මොරටුව ද සොයිසා ජාත්‍යන්තර ක්‍රීඩාංගනයෙන් ආරම්භ විය. වසර කිහිපයක්ම ක්‍රීඩා පිටි කිහිපයකම තරඟ කළ අතර පසුගිය වසරේ හොරණ තක්ෂිලා මධ්‍ය විද්‍යාල පිටියේත්, මෙවර ක්‍රීඩා හා පොදු විනෝද කටයුතු අමාත්‍ය ගාමිණී ලොකුගේ මහතා ‘ මහින්ද චින්තනය’ යටතේ බිහි කළ පළමු ක්‍රීඩා පාසල වන පිළියන්දල මධ්‍ය විද්‍යාලීය ක්‍රීඩා පිටියේදී ඒ මහතාගේ ප්‍රධානත්වයෙන් පැවැත්වීමත් විශේෂත්වයකි.දැනට පවත්වා ඇති තරග 9 අතරින් පසුගිය වසරේ ‘සල්පිටි රයිගම් කෝරළ’ කුසලානය පිළියන්දල මධ්‍ය විද්‍යාලයීය කණ්ඩායම දිනාගත් අතර සෙසු තරඟ ජය පරාජයෙන් තොරව නිමාවට පත්ව තිබේ.පමුදිත පියුමාල් මෙවර පිළියන්දල මධ්‍ය විද්‍යාලයීය කණ්ඩායමේ නායකත්වය උසුලනු ලබයි. අමල් පි‍්‍රයංග හොරණ තක්ෂිලා මධ්‍ය විද්‍යාලයීය කණ්ඩායමේ නායකත්වය උසුලයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=s10031910</link>
    <topic>ලක්ෂ්මන් ද අල්විස් අනුස්මරණ ක්‍රීඩා උළෙල අප්‍රේල් 3 දා</topic>
    <author/>
    <content>ලක්ෂ්මන් ද අල්විස් අනුස්මරණ මලල ක්‍රීඩා උළෙල අප්‍රේල් 03 වෙනිදා පැවැත්වීමට අවිකන්ස් ක්‍රීඩා සමාජය (අවිකන්ස්) විධිවිධාන යොදා තිබේ.මොරටුව මහ විදුහල් ක්‍රීඩා භූ®මියේදී පැවැත්වෙන මෙම ලක්ෂ්මන් ද අල්විස් අනුස්මරණ කනිෂ්ඨ මලල ක්‍රීඩා උළෙලට වයස අවුරුදු 7, 9, 11, 13 සහ 15 වයස් කාණ්ඩ පහ යටතේ බාලක බාලිකාවන්ට සහභාගී විය හැක.වැලිවේරියේදී මැරතන් ධාවන තරගයක් සංවිධාන කරමින් සිටියදී මරාගෙන මැරෙන බෝම්බ ප්‍රහාරයකින් මියගිය කීර්තිමත් ක්‍රීඩා පුහුණුකරුවකු වන ලක්ෂ්මන් ද අල්විස් මොරටු මහ විදුහලේ ආදි ශිෂ්‍යයෙකි. තරගාවලිය පිළිබඳ සියලු විස්තර 0785529543 අජිත් ප්‍රනාන්දු මහතාට කතාකොට ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=f1003191</link>
    <topic>බලය ගැන විතරක් හිතුවොත් කාටත් වැඩ වරදියි</topic>
    <author>සංවාද සටහන නුවන් කොඩිකාර</author>
    <content>හොරණ ජනතාව නියෝජනය කරමින් 1960 මාර්තු 19 වැනිදා පාර්ලිමේන්තුවට පිවිසි රත්නසිරි වික්‍රමනායක මහතා පාර්ලිමේන්තුවට පිවිස අදට (19) වසර පනහක් සපිරේ. පාර්ලිමේන්තු මන්ත්‍රීවරයකු, නියෝජ්‍ය ඇමැතිවරයකු, ඇමැතිවරයකු ලෙස කටයුතු කළ වික්‍රමනායක මහතා දෙවැනි වතාවටත් ශ්‍රී ලංකාවේ අගමැති ධූරයට පත්විය. වසර පනහක පාර්ලිමේන්තු අත්දැකීම් සහ වත්මන් දේශපාලන තත්ත්වය පිළිබඳ අගමැති රත්නසිරි වික්‍රමනායක මහතා සමඟ කළ සාකච්ඡාවකි මේ.* ශ්‍රී ලංකාව නිදහස ලබාගෙන දශක හයක් ගෙවෙමින් තිබෙන මොහොතේ, ඔබ ඉන් දශක පහකට වැඩි කාලයක් පාර්ලිමේන්තුව නියෝජනය කර තිබෙනවා. මේරට සිටින ජ්‍යෙෂ්ඨ දේශපාලනඥයකු ලෙස ගෙවී ගිය දශකයන් ඔබ ආවර්ජනය කරන්නේ කෙසේද?මා පාර්ලිමේන්තුවට පිවිසිලා වසර 50 ක් ගෙවෙමින් තියෙනවා. ඒත් ඉන් අවුරුදු 33 ක් ගෙවන්න සිදුවුණේ ත්‍රස්තවාදී ප්‍රශ්නයක් මැද. ඒ හේතුව නිසා සියලු දෙනාගේම නිදහස සීමාවී තිබුණා. කිසිම ආණ්ඩුවකට තමන්ගේ සිතුම් පැතුම් අනුව වැඩ කරන්න ඉඩ ලැබුණේ නැහැ.හැම තැනම බෝම්බ පුපුරන්න ගත්තා. කෙනෙකුගේ ජීවිතය කොයිවේලේ නැතිවේවිද කියලා හිතාගන්න බැහැ.දරුවෝ පාසලට ගියාම මවුපියන්ට පාසල මුර කරන්න සිදුවුණා. ආර්ථික මර්මස්ථාන විනාශ වුණා.අද ඒ සියල්ල අවසන් වී තියෙනවා. අලුත් ගමනක් ආරම්භ කරන්න, වාසනාවන්ත රටක් ඉදිරියේදී දකින්න අවස්ථාව උදාවී තියෙනවා.මාතෘ භූමියේ නිදහස සමස්ත ජනතාවටම භුක්ති විඳින්න අවස්ථාව ලැබී තියෙනවා. දැන් අප කළ යුත්තේ ඉදිරිය ලස්සන කිරීම පමණයි.* දේශපාලනඥයකුට තම දේශපාලන දිවියට වසර පනහක් පිරීම ඓතිහාසික හා සුවිශේෂි අවස්ථාවක්. ඒ වෙනුවෙන් ඔබට උපහාර පුදන්න ජනතාව උත්සව සංවිධාන කළා. ඒත් ඔබ ඒවා ප්‍රතික්ෂේප කළා. ඒ ඇයි?මා එයට තදින් විරුද්ධයි. මට මුල අමතක නැහැ. රත්නසිරි වික්‍රමනායක කියන මා මෙතෙන්ට ගෙන එන්න දොර විවෘත කරලා දුන්නේ මගේ හොරණ ජනතාවයි.උපහාරයෙන් පිදුම් ලැබිය යුත්තේ මම නෙවෙයි. ඔවුන්වයි. එම නිසා තමයි මං උපහාර ප්‍රතික්ෂේප කළේ. මේ වනවිට මගේ ගමේ සෑම කෙනෙකුම නියෝජනය වන පරිදි උපහාර පුදන්න මා සූදානම් කරලා තියෙනවා.රජයේ කිසිදු මුදලක් මේ සඳහා යොදවන්නේ නැහැ. මට උපහාර කරන්න පැමිණි පිරිස සමඟ එකතුවෙලා ඔවුන්ගේ ආධාර උපකාර ලබාගෙන ගමේ ජනතාවට උපහාර පුදන්න කටයුතු කරමින් සිටිනවා.ඔවුන්ගේ සිනහව දැකීම තමයි මගේ සතුට. ගම්වල මිනිසුන්ගේ අව්‍යාජත්වය, ඔවුන්ගේ දෑසේ හා සිනහවේ තියෙනවා. ගමේ ජනතාව උපහාරයට ලක්වෙන දවසේ ගැමි ජනතාවගේ සැබෑ සතුට දැකලා ලබන තෘප්තිය තරම් තවත් සතුටක් මට නැහැ.* වසර පනහක් පුරා පාර්ලිමේන්තුවේ රැඳී සිටි දේශපාලනඥයකු ලෙස, එදා සහ අද පාර්ලිමේන්තුවේ වෙනස්කම් මොනවාද?විශාල වෙනසක් තියෙනවා. එදා පාර්ලිමේන්තුවට ආවේ 96 දෙනයි. එදා පාර්ලිමේන්තුව තිබුණේ අද ජනාධිපති ලේකම් කාර්යාලය තිබෙන තැනයි. එහි තිබුණේ කුඩා ඉඩකඩයි. එම නිසා අප සියලුදෙනා නිතර මුණගැසුණා. කතා කළා. සුහද සාකච්ඡාවල යෙදුණා. පක්ෂ, විපක්ෂ කියලා භේදයක් තිබුණේ නැහැ. තර්ක විතර්ක සියල්ලම සභා ගර්භයට සීමාවුණා.එහෙත් අද ඒ තත්ත්වය වෙනස් වී තියෙනවා.නියෝජිතයන් බොහෝ පිරිසක් පාර්ලිමේන්තුවට පිවිසෙනවා.කෑම කාමර පවා විශාලයි. ඒ හේතුවෙන් එදා වගේ කතාබහ කරන්න ලැබෙන ඉඩ ප්‍රමාණය අඩුවෙලා. අඩුම ගානේ කෙනෙක්ව සොයා ගන්න බොහෝ කාලයක් යනවා.මේ තත්ත්වය වෙනස් වී පැරැණි තත්ත්වය උදාකර ගත හැකි නම් වෛරී දේශපාලනය පවා ඉවත්කර ගන්න පුළුවන්. යම් දෙයක්, තැනක් සංකීර්ණ වෙන්න වෙන්න දුරස්භාවය වැඩි වෙනවා. නැවත වතාවක් පෙර පරිදි සුහදව සංවාදශීලිව කතා කරන්න ඉඩ ලබාදිය හැකි පරිසරයක් ගොඩනැගිය යුතු යැයි මා විශ්වාස කරනවා.* වසර 30ක් පුරා තිබූ යුද්ධයේදී ඇතැම් දේශපාලනඥයෝ සාමයෙන් ප්‍රශ්නය විසඳන්න කතාකරද්දි, තවත් පිරිසක් සටන් කරමු යැයි කතා කළා. එහෙත් ඔබ යුද්ධයට ඒ අයුරින්ම පිළිතුරු දිය යුතු යැයි කියන සෘජු මතයේ දිගින් දිගටම සිටියා. ඔබ ඒ වගේ තීරණයකට එළඹුණේ ඇයි ?යුද්ධයට ඒ අයුරින්ම පිළිතුරු දිය යුතු යැයි මා මුල සිටම කීවා. ඊට හේතුව නීතිය අතට ගත්ත සුළු පිරිසක් ඔවුන්ට අවශ්‍ය පරිදි ක්‍රියාත්මක වෙමින් සිටියා. මේ හේතුව නිසා වරින්වර රට තුළ ප්‍රශ්න ඇතිවුණා.මේ පිරිස සමඟ සාකච්ඡා කර විසඳුම් සොයන්න බලපු සෑම අවස්ථාවකදීම ඔවුන් එය මඟ හැරියා. එම නිසා තමයි මා දිගින් දිගටම කියා සිටියේ මේ ප්‍රශ්නයට ඒ අයුරින්ම පිළිතුරු දිය යුතුයි කියලා. සුළු කොටසක් එකතුවෙලා සිදුකරන දෙයින් මුළු රටටම විපාක විඳින්න සිද්ධ වෙනවා. කාගෙවත් අභිමතාර්ථයක් බලෙන් ඇතුල් කරන්න බැහැ. මේ තත්ත්වය වෙනස් කර ත්‍රස්තවාදයට අවශ්‍ය නිසි පිළිතුරු ලබා දෙන්න රජයට හැකි වුණා.එහි ප්‍රතිඵලයක් ලෙස වසර 30 කට අධික කාලයක් ජනතාවට හා රටම පෙළපු ප්‍රශ්නය විසැඳුණා. අද සියලු ම ජාතීන් නිදහසේ, සාමකාමීව ජීවත් වෙන්න පටන් ගෙන තියෙනවා.* වසර පනහක් පුරා ඔබ පක්ෂ විපක්ෂ නායකයන් රැසක් සමඟ ඇසුරු කළ පුද්ගලයෙක් ලෙස සෙසු නායකයන් හා වත්මන් ජනාධිපතිවරයා අතර වෙනසක් දකිනවාද?වත්මන් ජනාධිපති මහින්ද රාජපක්ෂ මහතා සෘජු තීරණ ගන්න ජනතාවට සමීප නායකයෙක්. ගැමි ජනතාවගේ හදගැස්ම තේරුම් ගත් නායකයෙක්.මේ රට කෘෂිකාර්මික රටක්. වත්මන් ජනාධිපතිතුමන් ගමේ ඉපදිලා, හේනෙ ගොයමේ පහස විඳලා තමයි මේ තැනට පැමිණ සිටින්නේ. එම නිසා එතුමන් ජනතාවට කිට්ටුයි. ජනතාවත් එතුමට කිට්ටුයි. එහි ප්‍රතිඵලයක් ලෙස තමයි මේ තරම් දිගු ගමනක් කෙටි කාලයකින් එන්න පුළුවන් වුණේ.තනතුරුවලට පමණක් වහල් වෙලා ගියොත් කාටවත් දිගු ගමනක් යා නොහැකියි. බලය ගැන පමණක් හිතුවොත් දිගු ගමනක් යා නොහැකියි.වත්මන් ජනාධිපතිතුමා රට තුළ දැවෙන ප්‍රශ්න හඳුනා ගනිමින් ඊට නිසි පිළිතුරු ලබාදෙමින් ගමනක් යමින් සිටින නිසා දවසින් දවස ජනතාව විශාල ප්‍රමාණයෙන් එතුමා වටා එක්රොක් වෙමින් සිටිනවා.* එළඹෙන මහ මැතිවරණයේදී එක්සත් ජනතා නිදහස් සන්ධානය තුනෙන් දෙකේ බලයක් ඉල්ලා සිටිනවා. ඇයි තුනෙන් දෙකේ බලයක් ඉල්ලන්නේ?අද ත්‍රස්තවාදය අවසන් වී තියෙනවා. රට ශීඝ්‍ර සංවර්ධනයක් කරා යමින් සිටිනවා. මේ සංවර්ධනය වේගවත් කරන්න නම් බහුතර බලයකින් යුතු පාර්ලිමේන්තුවක් අවශ්‍යයි. යම් අණපනතක් සම්මත කර ගැනීමට යාමේදී බහුතර බලයක් නොමැති වුවහොත් එයින් වැඩක් නෑ.එම නිසා තමයි අප ජනතාවගෙන් තුනෙන් දෙකේ බලයක් ඉල්ලා සිටින්නේ.ඒ වගේම පවතින මැතිවරණ ක්‍රමය වෙනස් කර රටට ගැලපෙන ක්‍රමයකට යා යුතුයි. මේ සියල්ල ඉටුකරන්න නම් තුනෙන් දෙකේ බලයක් අවශ්‍යයි. අප මේ පනිමින් සිටින්නේ විශාල පිම්මක්. මේ පිම්ම පැන යන්න ජනතාව බලය දිය යුතුයි. එය ඉටු නොකළහොත් ජනතාවට පසුතැවිලි වන්න සිදුවෙනවා. යළි පසුතැවිලි වන ක්‍රියාවන්හි නොයදෙන්නයි මා ජනතාවගෙන් ඉල්ලා සිටිනවා.*පවතින සමානුපාතික ඡන්ද ක්‍රමය වෙනස් කර රටට ගැලපෙන මැතිවරණ ක්‍රමයකට යා යුතු බවට මතවාදයක් තියෙනවා. ඔබ එම මතවාදයට එකඟද?දැනට පවතින මැතිවරණ ක්‍රමය වෙනස් විය යුතුයි. මැතිවරණ ක්‍රමයකින් විය යුත්තේ රටක් සුබදායිව ඉදිරියට ගෙන යාමයි. අද එය නෙවෙයි සිදුවී තියෙන්නේ. පක්ෂ, පක්ෂ අය අතර තරග ඇතිවෙලා. එකම පක්ෂයේ අය අතර තරග ඇතිවෙලා.මැතිවරණයකදී තමන් කැමැති කෙනා තම ආසනයට පත්කර ගන්න ඉඩ ලැබිය යුතුයි. මේ නිසා දැනට පවතින මනාප ක්‍රමය අහෝසි කළ යුතුයි.නැවත වතාවක් පැරැණි ආසන ක්‍රමයත්, ඉන් එහා ගොහින් ගම්සභා ක්‍රමය ඇති කළ යුතුයි.මැතිවරණ ක්‍රමය වෙනස් කරන්නත් තුනෙන් දෙකේ බලය දිය යුතුයි. ජනතාව තම වගකීම නිසි ලෙස ඉටුකළහොත් අපිට අපේ වගකීම ඉටු කළ හැකියි.* රටක ප්‍රජාතන්ත්‍රවාදය රැකගන්න නම් ශක්තිමත් විපක්ෂයක් අවශ්‍යයි. එහෙත් අපේ රටේ විපක්ෂය දුර්වල වෙමින් තිබෙනවා. මෙය ප්‍රජාතන්ත්‍රවාදය රැක ගැනීමට බාධාවක් නෙවෙයිද?රටක විපක්ෂයක් දුර්වලවීම ප්‍රජාතන්ත්‍රවාදයට බාධාවක් නොවුණත්, ඒ අයගේ පැවැත්මට බාධාවක්. කනගාටුදායක තත්ත්වයක් තමයි අද විපක්ෂයට අත්වෙමින් තිබෙන්නේ. විපක්ෂය කියන්නේ ඊළඟ ආණ්ඩුව පිහිටුවන්න ඉන්න පිරිසයි. වත්මන් විපක්ෂය තුළ එවැන්නක් දකින්න නැහැ. මේ යන ක්‍රමය අනුව විපක්ෂයට කුමකින් කුමක් වේවිද කියලා හිතාගන්න බැහැ. මේ තත්ත්වය ඒ අය විසින්ම වෙනස්කර ගත යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=f1003192</link>
    <topic/>
    <author>මනෝලි සුබසිංහ</author>
    <content>සඳලතා පායලා මල් වැට ගාව ඉරිමා උදේ සුදු මල් තාරුකා ඇගේ පරිවාර තරු මල් වගෙයි සඳුට උපමා ඔබයි ළඳුනේ මටයි හැගුනේ ආදරේමේ එදා ඔහුගේ ළයාන්විත හඩින් අප මුසපත් කළ අයුරුය.කඳුල ඉතිං සමාවෙයං අපි වෙන් වෙමු අද හවසට මගේ ගෙපැලට ඈ එනවා සිරියහනේ තනි රකින්න.මේ මෙදා ය. ඉදින් විසි වසරකට පසුවද මේ හඬ කෙතරම් සොඳුරු ද? එදා ‘සඳලතා’ ගීය ගයද්දීත් මෙදා ‘කඳුල ඉතිං සමාවෙයන්’ ගීතය ඇසෙද්දීත් මේ හඬ වියපත් වී යැයි අපට මොහොතකටවත් සිතනු හැකි ද?80 දශකයේ දී අපගේ දෙසවනට සමීප වූ මේ අපූරු හඬට සෙනෙහස නොකළ කිසිවෙකු හෝ එකළ නොවූහ. ඒ ළයාන්විත හඬින් සේම කඩවසම් රුවින් රසික හදවත් වශීකෘත වූහ. ඒ ආදරණීය හඬටත් රුවටත් පෙම් බැදි රසික සහෘදයන් වාදකයකු ලෙස සංගීත ක්‍ෂේත්‍රයට එක් වූ ඔහු ගායකයකු ලෙස බොහෝදුර ගෙන ආවෝය. සංගීත දිවිය ඇරැඹූ දා සිට ම ලැබූ කීර්තියට හානියක් පළුද්දක් කැළලක් ඇති නොකර ගෙන ගායන ලොවේ හතළිස් වසරට පා තබන ඔහු කීර්ති පැස්කුවල් ය. මේ සිටින්නේ හඩින් මෙන් ම රුවින් ද තවමත් එදා - ලෙසින් ම තරුණකම අපට දැනෙන කීර්ති ය.ගීත ලොවට සොඳුරු නිර්මාණ රැසක් තිළිණ කර අපට විඳින්නට සැලසූ මේ සොඳුරු ගායකයාගේ හඬ කලක් අපට අහිමිව ගියේ විදෙස්ගත වීමෙනි. සිව් වසරක ඇවෑමෙන් ඒ නිහඬ බව බිදිමින් නැවැතත් ඒ හඬ සජීවිව අප අතරට පැමිණියේ ‘කදුල ඉතිං සමාවෙයන්’ ගීතය සමඟිනි. ගීත කලාවේ පෙරලිකාර සමයක බිහි වූ මෙම ගීතයට ලැබුණේ නොමද ප්‍රේක්ෂක ප්‍රතිචාරයකි. මෑත කාලයේ බිහිවූ ගීත අතරින් සුන්දර ගීතයක් ලෙස රසික හදවත් හි සුවිශේෂි ස්ථානයක් හිමිකර ගන්නට ඒ ගීතය සමත් විය.‘අවුරුදු හතරකට පස්සේ මම ලංකාවට එනකොට ගීත ක්‍ෂේත්‍රය බොහෝ වෙනසකට ලක්වෙලා තිබුණා. හොඳ ගීත ගයන නවක පරපුර අතරේ හරසුන් බොලද ගීතයටත් විශාල ඉල්ලුමක් තිබුණා. එවැනි අවර ගණයේ ගීතවලට මාධ්‍යවලිනුත් විශාල අනුග්‍රහයක් ලැබෙන බව පෙනුණා. මගේ ගායක මිතුරන් සහ වෙනත් හිත මිතුරන් පවා මට යෝජනා කළේ එවැනි ගීතයකින් නැවත ප්‍රවිශිෂ්ටය සිද්ධ වීම හොඳ බවයි. රැල්ලට ගියොත් විතරයි රැඳෙන්න පුළුවන් වගේ අදහසක් ඒ කතාවල තිබුණා. නමුත් මම මගේ ශෛලියෙන් ම නැවැතත් රසිකයා අතරට යන්න තීරණය කළා. එහි ප්‍රතිඵලය තමයි ‘කඳුල ඉතිං සමාවෙයන්’ ගීතය. මේ ගීතයට ලැබුණු ප්‍රතිචාර මාව පුදුමයෙනුත් පුදුමයට පත් කළා. මේ රටේ ජනතාවට මා අමතක වී නැති බව මට හොඳින් ම පැහැදිළි වුණා.70 දශකයේ ‘ගැලැක්සීස්’ වාදක කණ්ඩායමේ වාදකයකු ලෙසින් සංගීත ක්‍ෂේත්‍රයට එක් වූ කීර්ති පැස්කුවල් වඩාත් ජනප්‍රිය වන්නට වූයේ ‘ෆෝචූන්ස්’ වාදක කණ්ඩායමේ ගිටාර් වාදකයකුව සිටි සමයේදීයි. ෆෝචූන්ස් හි නිත්‍ය ගායකයා ලෙස සිටි කීර්ති පසු කලෙක ස්වාධීන ගායකයකු ලෙස අලුත් පියවරක් තැබුවේය. කීර්ති හිතුවාටත් වඩා සහෘද කැළ ඔහුට ආදරය කරන්නට වූහ. ඔහු ගැයූ නීල අහසේ, සඳලතා, රන්තරු පායන, නිල් උපුලී’ ඔබ මා හමුවූ අවසන් දිනේ, සිංහල රජ කාලේ නෙමෙයි, රුවන් අඹර (පැරණි ගීය) ලඳ ජනප්‍රියත්වය ගායකයකු ලෙස පැමිණි ගමගේ සුන්දර සිහිවටනයන් ය.‘ගායකයකු විදියට මුල ඉඳලම රසිකයෝ මා වටා හිටියා. මගේ ගීත ආදරයෙන් වැළඳ ගත්තා. මට හිතෙන්නේ මේ ගීත එදාට වඩා අද ජනප්‍රිය බවයි. නමුත් මේ ජනප්‍රියත්වය මම කවදාවත් ආභරණයක් කර ගන්නේ නැහැ. මගේ ගමන මම හිමිට ආවා.කීර්ති පැස්කුවල් ඒ පැමිණි ගමන් මගේ හිණිපෙත්තට ම අද වන විට නැගී සිටී. ගායකයකු පමණක් නොව සංගීත ගුරුවරයකු ලෙස ද ඔහුගේ භූමිකාව ගලා යයි. මේ භූමිකා සියල්ල පරදා අද මතු වී ඇත්තේ ‘දෙරණ ඩ්‍රීම් ස්ටාර් රියැලටි’ වැඩසටහනේ විනිශ්චය දෙන්නෙකු ලෙස ය. යෞවනයේ සිහින රිද්මය බවට පත්ව ඇති ‘ඩ්‍රීම් ස්ටාර්’ ඇතුළු මේ බිහි වී ඇති රැළි නොනවතින ගමනකට එක් වී සිටී. මේ රැලි හරහා අනාගතය ගීත ක්‍ෂේත්‍රය කෙබඳු තැනකට ගෙන යාවිද?‘තරග තියන එක හොඳයි. මේ ‘රියැලටි’ වැඩසටහන්වලදී තරගකරුවන්ට තිබෙන කොන්දේසි විවිධයි. නිදර්ශනයක් හැටියට කිව්වොත් ‘සිරස සුපර් ස්ටාර්’ වැඩසටහනට වයස් භේදයකින් තොරව නිදහසේ ඕනෑම කෙනෙකුට ඉල්ලුම් කරන්න පුළුවන්. ඒ නිසා ඒ වැඩසටහනට ලක්ෂ ගණනින් ඉල්ලුම්පත් ලැබෙනවා. නමුත් ‘දෙරණ ඩ්‍රීම් ස්ටාර්’ වැඩසටහනට ඉල්ලුම් කළ හැක්කේ වයස අවුරුදු 16 සිට 25 දක්වා සංගීතය පිළිබඳ යම් දැනුමක් තිබෙන පිරිසට පමණයි.එනිසා ‘ඩ්‍රීම් ස්ටාර්’ දෙවැනි වටයට ලැබී තිබුණේ අයදුම්පත් 41,000යි. එනිසා කරන්නන් වාලේ නොකර යම් ප්‍රමිතියක් ඇතිව සිදුවෙනවා නම් මෙවායේ වටිනාකම වැඩි වෙනවා. මම නම් හිතන්නේ මෙවැනි වැඩසටහන් තුළින් නවකයන්ට ඉතා ඉක්මනින් ගායකයකු ලෙස ඉස්මතු වීමේ ඉඩකඩ සැලසෙනවා.ඇත්තට ම ‘රියැලටි ෂෝ’ අපේ රටට ආගන්තුක දෙයක් නෙමෙයි. මෙය ලංකාවට ආවේනික තරගයක්. ගුවන් විදුලියේ තිබූ පිබිදෙන ගායක පරපුර ආදිය එවැනි වැඩසටහන්.නමුත් ආධුනික සුපිරි තරු බිහිවීමේ වැඩසටහන් මෑතකදී හුඟක් ජනප්‍රිය වුණා. හැබැයි මේ වැඩසටහන් හුඟක් ජනප්‍රිය වුණත් එකම තැන කැරකෙන ස්වභාවයක් දකින්න තියෙනවා. මම එහෙම කියන්නේ මේ තරග දිහා බලන විට දෙරණ ‘ඩ්‍රීම් ස්ටාර්’ ඉවත් වන තරගකරුවන් ‘සුපර් ස්ටාර්’ ඉන්නවා. ‘සුපර්ස්ටාර්’ ඉවත් වන තරඟකරුවා ශ්‍රී ලන්කන් ලයිෆ් වැඩසටහනට දායක වෙනවා. නැත්නම් ස්වර්ණවාහිනියේ ‘සිගින් ස්ටාර්’. එනිසා බැලූ බැල්මට එකම පිරිසක් අතරේ කරකැවෙන බවක් දැනෙනවා. ඒක ඉතිං අපට වළක්වන්නත් බැහැ.හැමෝම බලන්නේ මේ නාලිකාවෙන් බැරිනම් අනෙක් නාලිකාවෙන් හරි තමාගේ අරමªුණ ඉෂ්ට කර ගන්නයි. නමුත් මෙයින් අපට ව්‍යංගයෙන් දැනෙන්නේ දක්ෂතා ඇති පිරිස් සීමාසහිත බවයි. එහෙම ප්‍රශ්නයක් මට දැනෙනවා.මෙම ‘රියැලටි’ වැඩසටහන්වල විනිශ්චය මණ්ඩලයන්හි සිටින ගායක ගායිකාවන් තරගකරුවන් උදෙසා ලබා දෙන තීන්දු තීරණ ඉතා දැඩි ය. එමෙන් ම අපහාසයට අපහසුවට පත් කරවන සුළු ය. නමුත් කීර්ති පැස්කුවල් ඒ කටයුත්තේ්දී ඉතාම සැලකිල්ලෙන් මධ්‍යස්ථව ක්‍රියා කරන බවක් පෙනෙයි.ගායකයකු සේ නිවැරැදි ගමනක් පැමිණියා සේ ‘රියැලටි’ විනිශ්චයකරුවකු ලෙසින් ද නිවැරැදි තීන්දු දෙමින් නිවැරැදි මඟක යන බව පෙනෙයි. දිගින් දිගට ම ‘රියැලටි’ වැඩසටහන්වලට සිර වී කීර්තියට ගායක භූමිකාව අමතක වේවිද මන්දා.‘අපෝ නැහැ. කවදාවත් ම වෙන්නේ නැහැ. මගේ ජීවිතය සංගීතයයි. ඒකේ කතා දෙකක් නැහැ. නමුත් මේ වැඩසටහන් නිසා ජනතාව අතරේ අපි පිළිබඳ වෙනස් ප්‍රතිරූපයක් ගොඩනැගුණා. විශේෂයෙන් අප ගන්නා තීන්දු තීරණ හරහා අප පිළිබඳ අවබෝධයක් ඇති කර ගෙන තිබෙනවා.මම කවදාවත් ගායකයා කියන රාමුවෙන් මිඳෙන්නේ නැහැ.කීර්ති එම කියමන වචනයට පමණක් සීමා නොකොට සැබෑවක් කර තිබේ. ඔහු හඬින් ගැයෙන නවතම ගීත හතරක් මේ දිනවල නිතර එෆ්. එම්. නාලිකා සහ රූපවාහිනි නාලිකාවන්හි දකින්නට ලැබෙනවා. කීර්ති පැස්කුවල් ගයන අනෙකුත් ගීත මෙන් ම මෙම ගීත හතර ද අතිශය ජනප්‍රිය වන බවට කිසිඳු සැකයක් නොමැත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=f1003193</link>
    <topic/>
    <author>මනෝලි</author>
    <content>සිරස රූපවාහිනිය හඳුන්වා දුන් “රියැලිටි” වැඩසටහන් අතරේ සුපිරි තරු රැල්ල මෙරටින් වෙනත් රටකට කේන්ද්‍ර කොට ගනිමින් නවතම වැඩසටහනක් එක්කරන ලද්දේ දෙරණ රූපවාහිනි නාලිකාවයි. ඒ “ලන්ඩන් ස්ටාර්” රියැලිටි වැඩසටහනකි. “දෙරණ ලන්ඩන් ස්ටාර්” වෙන්වූයේ එංගලන්තයේ ලන්ඩන් නගරයේ ජීවත්වන ලාංකිකයන් උදෙසාය.කැලේ පිපි කැලේම පරවන්නට තිබූ මල් එලෙස වන්නට නොදී අනාගතයට තිළිණ කරන “සිරස සුපර් ස්ටාර්”, “දෙරණ ඩ්‍රීම් ස්ටාර්”, “දෙරණ ලිට්ල් ස්ටාර්” ආදී වැඩසටහන් මෙන්ම එම සංකල්පය මෙරටට පමණක් සීමා නොකර දුරු රටකට රැගෙන යන්නට දෙරණ නාලිකාව ගත් අභිමානනීය උත්සහයේ ප්‍රතිඵලය වූයේ, “දෙරණ ලන්ඩන් ස්ටාර්” ය. අද වන විට එම උත්සාහය කොතෙක් ද කිවහොත් “ඩ්‍රීම් ස්ටාර්” තරගකරුවන් තරමටම “ලන්ඩන් ස්ටාර්” හි තරගකරුවන් අපට හොඳින් හුරු පුරුදු, ආදරයට බඳුන් වූ තරු බවට පත් වී ඇත.ඒ තරු අතරේ කලාවට නෑකම් කියන කලා ශිල්පිනියකගේ දියණියක් ද වෙයි. ඇය දනූෂා සමන්මලී ය. “ශ්‍රී මධාරා”, “අක්කර පහ” ආදී චිත්‍රපට රැසක් සමඟ අපට හුරු පුරුදු ප්‍රවීණ නිළි ශි‍්‍රයානි පෙරේරාගේ දියණියන් දෙදෙනාගෙන් වැඩිමලා දනූෂා යි. ලන්ඩන් නුවර ජීවත්වන දනූෂා සමන්මලී මේ තරගය හරහා අද ගායිකාවක ලෙස බොහෝ දුරක් පැමිණ සිටී.“දෙරණ ලන්ඩන් ස්ටාර්” වැඩසටහන අවසන් වෙන්න තව වට දෙක තුනකට වඩා නැහැ. දැන් තියෙන්නේ අභියෝගාත්මක වට කිහිපයක්. තරගකරුවන් 180 අතරින් අවසන් 14 දෙනා දක්වා මට එන්න පුළුවන්කම ලැබුණා. “මගේ ආදරණීය රසික රසිකාවියන් මට ලබා දුන් එස්. එම්. එස්. අනුග්‍රහය එහිදී මා හෘදයාංගමව මතක් කරනවා. ඉදිරි තරගවලදී තරගකරුවන් හතර පහ එකවර ඉවත් වෙනවා. ඒ නිසා අවසාන තරග වට කිහිපය තීරණාත්මකයි.මේ තරගය පුරාවට මගෙත් එක්ක අත්වැල් බැඳගෙන මට මේ තරම් දුරක් එන්නට සහයෝගය දැක්වූ ආදරණීය රසිකයන්ගේ ඒ ප්‍රතිචාර ඉදිරියටත් ලැබේවි කියා මා විශ්වාස කරනවා. මියුසියස් විද්‍යාලයේ ඉගෙන ගන්නා සමයේ පටන් දනූෂා සමන්මලී ගේ පි‍්‍රයතම විෂයය වූයේ සංගීතයයි. සංගීත් නිපුන් පී. වී. නන්දසිරි දනූෂා සමන්මලී ගේ සංගීත ඇදුරා ය. විශාරද උපාධියට සූදානම් වූ සමයේ ලන්ඩනයට යන්නට වූ හෙයින් සංගීත අධ්‍යාපනය අතරමඟ ඇනහිටිණි.“මම සංගීතය ඉගෙන ගන්න එක අතහැරලා නැහැ. සංගීතය කියන්නේ මගේ ජීවිතය. පුළුවන් ඉක්මනින් විශාරද විභාගයට පෙනී හිටිනවා.“ලන්ඩන් ස්ටාර්” තරු වටයේ අවසාන කිහිප දෙනා අතරේ කැපී පෙනෙන දනූෂා සමන්මලී අද වන විට ජයග්‍රහණය ආසන්නයටම පැමිණ සිටී. දැන් දැන් නම් දනූෂාත් “ලන්ඩන් ස්ටාර්” වීමට සිහින දකිනු නොඅනුමානයි.මේ තරගය ජයග්‍රහණය කරන තරුවට නවීන පන්නයේ මෝටර් රථයක් හිමිවෙනවා. ඊට අමතරව ගීත ඇල්බමයක් කිරීමේ අවස්ථාවත් ලැබෙනවා. අවසන් 12 දෙනාටත් ගීත ඇල්බමයට එක්වීමේ හැකියාව තියෙනවා.ඇත්තටම මට මේ තරගයේ ජයග්‍රාහකයා වන්නට ලැබෙනවා නම් ඒක ඉතාම හොඳ අවස්ථාවක්. මාව ඒ තැනට ගෙන යා හැකි වන්නේ මගේ ප්‍රේක්‍ෂකයින්ට. ඔවුන් මට හැමදාම ශක්තියක් වුණා. ඉදිරියේදීත් මගේ ආදරණීය ප්‍රේක්‍ෂකයන් මා සමඟ රැදේවි කියන විශ්වාසය මට තිබෙනවා.නමුත් මම දිනුවත් නැතත් “දෙරණ ලන්ඩන් ස්ටාර්” වැඩසටහන මගේ ජීවිතේ කඩ ඉමක්. ගායිකාවක ලෙස මට මාර්ගය විවර කර දුන්නේ මේ වැඩසටහනයි. ඒ නිසා මම දිනුවත් පැරදුණත් “ලන්ඩන් ස්ටාර්” වැඩසටහනට සදා ණයගැතියි.ඉදිරියේදී ළමා ගීත එකතුවක් කිරීමට දනූෂා කැමැත්තෙන් සිටී. ජනපි‍්‍රය ගායිකාවකට වඩා දක්‍ෂ ගායිකාවක වීම මේ සුරූපී යොවුන් ගායාකාවගේ මතු බලාපොරොත්තුවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=f1003194</link>
    <topic/>
    <author>සංවාද සටහන චන්ද්‍රා ශ්‍රී පෙරේරා</author>
    <content>දැනට වසර 42 ට පෙර දේශපාලන ක්ෂේත්‍රයට පිවිසි රෙජිනෝල්ඩ් කුරේ මහතා මෙරට මැතිවරණ 7 ට සහභාගී වී ඉන් විශිෂ්ට ලෙස ජයග්‍රහණණ ලබා ඇත. මෙවර මැතිවරණයටත් කළුතර දිස්ත්‍රික්කයෙන් එක්සත් ජනතා නිදහස් සන්ධාන අපේක්ෂකයකු ලෙස තරග කරයි.අටවනවරටත් මැතිවරණයකට ඉදිරිපත් වන රෙජිනෝල්ඩ් කුරේ මහතා සමඟ ඉදිරි මැතිවරණ කටයුතු සහ වත්මන් දේශපාලන තත්ත්වය පිළිබඳ කළ සාකච්ඡාවකි මේ.* මේ රටේ අවුරුදු 42 ක් පමණ දේශපාලන ක්ෂේත්‍රයේ නියැලී බහුල අත්දැකීම් ඇති, කළුතර දිස්ත්‍රික්කයේ එකම අපරාජිත මහජන නියෝජිතයා ලෙස ඔබ මෙවර පැවැත්වෙන පාර්ලිමේන්තු මැතිවරණ දකින්නේ කෙබඳු දෘෂ්ඨි කෝණයකින් ද?පසුගිය ජනාධිපතිවරණය පවත්වා ගෙවී ගියේ ඉතාමත් කෙටි කාලසීමාවක් පමණයි. එම ජනාධිපතිවරණයේ දී මහින්ද රාජපක්ෂ ජනාධිපතිතුමා නොසිතූ අයුරින් ජයග්‍රහණය කළා. වැඩි ඡන්ද පමණක් ලක්ෂ 18 ක් ලැබුවා. එයට මූලිකම වූ හේතුව තමයි මේ රටේ වසර 30 ක් තිස්සේ, අපට අපේ ජනජීවිතවලට සංවර්ධනයට බාධා කළ ජන නායකයන් ආගමික ස්වාමීන් වහන්සේලා, සාමාන්‍ය ජනතාව අමු අමුවේ මරා දමමින් මෙරට ගෙන ගිය ම්ලේච්ඡ කොටි ත්‍රස්තවාදය, එය අවසන් කිරීම හේතුවෙන් රටට පමණක් නොව, මුළු ලෝකයටම ආදර්ශයක් ගෙන දෙමින් අභීත නායකයකු ලෙස මෙරට බහුතර ජනතාවක් ජනාධිපතිතුමාව පිළිගැනීමකට භාජනය වී තිබුණා. ජනතාවට අවශ්‍ය වූයේ නිදහස් නිවහල් රටක්. ජනතාව ඉල්ලුවේත් එයයි. එය මහින්ද රාජපක්ෂ මැතිතුමා, ඉටුකර දුන්නා. එයට කළගුණ සැලකීමක් වශයෙන් තමයි ජනතාව මෙතුමාව විශිෂ්ට අන්දමින් ජයග්‍රහණයකට ලක්කළේ.අපේ රටේ ඉන්නේ කළගුණ දන්නා බුද්ධිමත් ජනතාවක්. යම් දෙයක් ඉටුකළාම එය කවුද, කොහොමද කළේ කියනඑක හඳුනාගන්න පුළුවන් සමාජයක් අපේ රටේ ඉන්නවා. විදේශීය බලපෑම් කුමන්ත්‍රණ තුළින් රටේ ජනතාව රවට්ටන්න බෑ. දැන් ජනතාව මානව සංවර්ධනය අපේක්ෂා කරනවා. ඒ සඳහා මෙවර මැතිවරණයේදී ද විශිෂ්ට ජයග්‍රහණයක් එක්සත් ජනතා නිදහස් සන්ධානයට හිමිකර දීමට ජනතාව ආසාවෙන් බලා සිටිනවා. ඒ අනුව එක්සත් ජනතා නිදහස් සන්ධානය විශිෂ්ට ජයග්‍රහණයක් අත්කර ගන්තා අතර, රටට හිතැති, වැඩකළ හා කළ හැකි, ජනතාවගේ හද ගැස්ම හඳුනන ඔවුන් සමඟම දුක සැප බෙදාගෙන සිටින සුදුසුම පුද්ගලයන් බුද්ධිමත්ව තෝරා බේරා ගැනීමට සැදී පැහැදී සිටින බව කියන්න පුළුවනි.* ඔබ කියනවා යුද්ධය දැන් ඉවරයි. අපේ රට දැන් නිදහස් නිවහල් රටක් කියලා. නමුත් තවමත් හමුදා සීරුවෙන්, පාර්ලිමේන්තුව හදිසියේ කැඳවා හදිසි නීතිය සම්මත කළා. ඒ ඇයි?යුද්ධ ඉවර වුණාට එහි දුමාරය ඉවත්් වී නැහැ. යුද්ධයේ නෂ්ටාවශේෂ තවම තියෙනවා. අවුරුදු 30 ක් මේ රටේ තිබුණේ ආයුධ සංස්කෘතියක්. විමධ්‍යගත වූ ආයුධ බෝම්බ තැන් තැන්වල තවමත් වැලිතලාවෙන් සැඟවී තිබෙන්න පුළුවන්. එවැනි පසුබිමකට හදිසි නීතිය වැදගත් වෙනවා. ජන ජීවිතයට හානියක් සිදු උනොත් වගකියන්න ඕනේ රජයයි. විපක්ෂය හිනාවෙවී බලා ඉඳීයි. ජාත්‍යන්තරයට වැරැදි වැටහීම් ලබාදේවි. අපේ ප්‍රධානතම අරමුණ වන්නේ මහජනතාව රැක ගැනීමයි.* ඔබ කියනවා වසර 30 ක යුද්ධ දිනාගත්තේ ජනාධිපතිතුමාගේ යුද නායකත්වය නිසයි කියලා. දැන් ඒ හැඟීම ක්‍රමයෙන් ජනතා හදවත් තුළින් ගිලිහී යමින් තිබෙනවා නේද?ඒ මතය වැරැදියි. අපිට මොන දේ කළත් එය මතක තියෙන්නේ ඉතාමත් කෙටි කාලයයි. ඒක ඇත්ත. විපක්ෂය තමන්ගේ දේශපාලන වාසි ලබාගන්න යුද මානසිකත්වය අමතක කර බඩු මිලක් ගැන ඉස්මතු කිරීමට උනන්දු වෙනවා. නමුත් ජනතාව ඒවා අද පිළිගන්නේ නැහැ. ජනතාව පැතුවේ බඩ ගැන නොවේ රට ගැන. ඔවුන් ජනාධිපතිතුමාගෙන් ඉල්ලුවේ රට බේරාදෙන සුබ අනාගතයක්. එයයි ජනාධිපතිතුමා ඉටුකළේ. ජනතාව සාගින්නේ තියල නොවේ, රටේ සංවර්ධනයත් අඩපණ කර නොවේ. මේවා සියල්ලක්ම සමගාමීව ක්‍රියත්මක වුණු රජයක් තමා අපේ රජය. දැන් අපි සූදානම්වන්නේ පොදු ජනතාව ප්‍රාර්ථනා කරන ඒ රටේ සංවර්ධනය හා ජනතා සහන ලබාදීමයි.* පසුගිය කාලයේ පක්ෂයේ ඔබ දැරූ නායකත්වයන් පිළිබඳ මතවාද තිබුණා නේද? ඒවා දැන් නිරාකරණය වී තිබේද?දේශපාලනයේ දී දේශපාලනඥයා විවිධ තක්සේරුවලට භාජනය වෙනවා. කියන දේ අපි අහනවා. නමුත් යථාර්ථය අවබෝධ කර දුන් විට සත්‍ය ජය ලබාගනිමින් ඉදිරි පිම්ම දෙතුන් ගුණයකින් වැඩිවී ජනතා ගෞරවයට පාත්‍ර වෙනවා. මම අවංකවම පංචශීලය සමාදන් වන අයෙක්. මම කිසිදිනක පව් කරන්නේ නැහැ. සිව් ගංගා ගලා බසින්නේ සමතල කඳුවැටියේ සිටයි. ඒ තමා අපේ මහින්ද රාජපක්ෂ මැතිතුමාගේ දර්ශන ප්‍රතිපත්තිය. ඒක ජනාධිපතිතුමාට දීලා තියෙන්නේ අපි. නමුත් මේ මහා ජල ගංගාව නිකම්ම අයාලේ මහ මුහුදට යන්න දෙන්න බැහැ. මෙය අපි අතරමගදී ගල්වැටි, හරස් බැමි වලින් හිර කර එහි ජලය රැස් කර ගන්න ඕනා. ඒ ජලය අපි මුළුතැන්ගෙට ගේන්න ඕනා. ඒකට තමයි අවංක දක්ෂ මන්ත්‍රීවරුන් පත් කර ගන්නේ. එවැනි අයෙක් නැති වුණොත් එය අම්ම අප්ප නැතිවුණා වගේ වෙනවා. මේක වටහාගත් වහාම මගේ යථාර්ථවාදී රුචිය පක්ෂ නායකයන් අවබෝධ කර ගත්තා. ඒ නිසා මා අද ඉදිරි පෙළේම සිටින ජනහද දිනාගත්, නොසෙල්මනේ, ඉදිරියටම තල්ලුවන කළුතර දිස්ත්‍රික්කයේ දේශපාලන භූමිකාවක් වෙලා ඉන්නවා.* කළුතර දිස්ත්‍රික්කයේ එක්සත් ජනතා නිදහස් සන්ධානයෙන් අමාත්‍යවරුන් 5 ක් තරග කරනවා. ඔබේ ජයග්‍රහණයට ඒ අය අභියෝගයක් වේවිද?අපෝ නැහැ. තිරිවානා යට වී මැණික් ඉස්මතු වෙනවනේ. මම 1988 සිට 2009 දක්වා පිට පිටම මැතිවරණ 7 ට ඉදිරිපත් වුණා. ඒ සෑම මැතිවරණයකදීම මා විශාල වශයෙන් මනාප ලබාගත්තා. මෙවරත් මා ඉහළ තලයක තබන්න කළුතර ජනතාව සැදී පැහැදී ඉන්නවා.* ජනතා විමුක්ති පෙරමුණේ කළුතර දිස්ත්‍රික්කයට ඉදිරිපත් කරන සිටින අර්ජුන රණතුංගට හොඳ ප්‍රතිචාරයක් ලැබෙයි ද?ජනතා විමුක්ති පෙරමුණ විසින් 1971 සිට අද දක්වා මේ රටේ ජන නායකයන් හා සාමාන්‍ය ජනතාව ඝාතනය කළා. ඔවුන්ගේ ඉලක්කය වූයේ පාර්ලිමේන්තු ක්‍රමයක් නොව අරගලකාරීව ඒකාධිපති ස්වරූපයෙන් රට පාලනය කිරීමයි. ඒ සංකල්පය මත පක්ෂයේම ජාතික වටිනාකම්වලින් යුත් නායකයන් යුග පුරුෂයන් විනාශ කර දැමුවා. අනතුරුව ඔවුන් විසින් ජාතික දේපළ විනාශ කර දැමුවා. ඒ කැරළිකාර විප්ලවයේ ස්වභාවය තුළින් යුද මෙහෙයුම් කීර්තිධරයෙකු වූ ජනරාල් ෆොන්සේකාව ජනාධිපතිවරණයට දඩමීමා කර ගනිමින් ඔහුව අමාරුවේ දැම්මා. දැන් ඔවුන් ලෝක ක්‍රිකට් ශූර අර්ජුන රණතුංගවද ඒ තත්ත්වයට පත්කිරීමට සූදානම් වෙනවා. මා මේ කියන දේ ලබන 8 දාට තේරේවි.* ඔබ වසර 22 ක් තිස්සේ කළුතර දිස්ත්‍රික්කය තුළ විවිධ අමාත්‍යකම් දැරුවා. ඔබ මෙතෙක් කර ඇති සේවාවන් පිළිබඳ කෙටියෙන් සඳහන් කරනවා නම්?කළුතර දිස්ත්‍රික්කයේ කිසිදු මහජන මන්ත්‍රීවරයෙකු මෙතෙක් දිස්ත්‍රික්කයේ සංවර්ධනය වෙනුවෙන් වැය නොකළ මුල්‍ය ප්‍රතිපාදන මා වැය කර තිබෙනවා. එය රුපියල් කෝටි 22,000/- වෙනවා. එම ජනතා මෙහෙවරට ප්‍රතිචාර දැක්වූ කළුතර දිස්ත්‍රික්කයේ කෘතවේදී ජනතාව පසුගිය පළාත් සභා මැතිවරණයේ දී මාව පළමු තැනට පත් කළා.* ඔබගේ ඉදිරි සැලසුම් කෙබඳුද?මාගේ මූලිකම පදනම සංවර්ධනයයි. ඒ සඳහා මා දිස්ත්‍රික්කය පුරා ක්‍රියාත්මක කිරීමට ව්‍යාපෘති රැසක් සැලසුම් කරල තියෙනවා. මට විශ්වාසයක් තියෙනව අධ්‍යාපන අමාත්‍යධුරයට මා පත්කරාවි කියල. එහෙම උනොත් උගතුන් බුද්ධිමතුන් හා රට සංවර්ධනය කිරීමට හැකියාවක් ඇති පිරිසක් නිර්මාණය කිරීම මා වගකීමෙන් භාරගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>19</day>
    </date>
    <link>http://www.dinamina.lk/2010/03/19/_art.asp?fn=f1003195</link>
    <topic>ආශ්චර්යවත් රටකට එළිය දෙන නොරොච්චෝලේ</topic>
    <author>ශාස්ත්‍රපති – හර්ෂ බී. අබේකෝන් මාධ්‍ය ලේකම් විදුලිබල හා බලශක්ති අමාත්‍යාංශය</author>
    <content>නොරොච්චෝල ගල් අඟුරු බලාගාරයේ දෙවන අදියරේ මෙගාවොට් 600 ක දෙවන ධාරිතාව ජනාධිපති මහින්ද රාජපක්‍ෂ මහතා අතින් ඊයේ (18 වැනිදා) ආරම්භ වීම නිමිති කරගෙන මෙම ලිපිය පළ වේ.ජාතික සංවර්ධන භූ®මිකාවේ බලශක්ති සංවර්ධන ක්‍රියාවලියට විශේෂ වැදගත්කමක් හිමි වි තිබේ. ඌන සංවර්ධිත ස්වරූපයේ සිට සංවර්ධනය වූ රටක් බවට පරිවර්තනය වීමේදී බලශක්ති සංවර්ධනයෙන් තොරව සංවර්ධන ඉලක්ක කරා ළඟාවීම දුෂ්කර කාර්යයකි. කෘෂිකාර්මික විප්ලවයෙන් පසු ඇති වූ කාර්මික විප්ලවය ඔස්සේ යුරෝපයේ සංවර්ධනය කරා පිය මැනීමේදී බලශක්ති සංවර්ධනය එහි කේන්ද්‍රීය භූ®මිකාව වූ බව නොරහසකි.ශ්‍රී ලංකාව මහින්ද චින්තන ඉදිරි දැක්ම යටතේ ආසියාවේ ආශ්චර්යමත් රටක් බවට පත්වීමේදී බලශක්ති සංවර්ධන භූමිකාවට වැඩි වටිනාකමක් ලැබී තිබේ. එහි අරමුණ සාර්ථක කර ගැනීමට නම් ශශ්‍රී ලංකාවේ වැඩිවෙන 10% ක විදුලි ඉල්ලුමට සාපේක්‍ෂව විදුලි සැපයුමත්, කාර්යක්ෂමතාවයත් මත, ජනතාවට දැරිය හැකි මිලකට විදුලිබලය සැපයීම රටේ ආර්ථික සංවර්ධනයේ අපේක්‍ෂාවකි. එම අපේක්‍ෂාව සඵල කර ගැනීමට නම් ශශ්‍රී ලංකාවට ගැලපෙන විදුලි ජනන සංවර්ධන සැලැස්මක් ක්‍රියාත්මක කළ යුතු වේ.ජල විදුලි බලාගාර සීමාවීම1996 වර්ෂය වන විට රටේ සමස්ත විදුලි ඉල්ලුමෙන් 90% ක් සපයනු ලැබුවේ ජල විදුලි බලාගාරවලිනි. ඉන්පසුව ඇති වූ සංවර්ධනයේ ප්‍රතිඵලයත් සමඟ එය 35% ක් දක්වා සීමාවීම රටේ පසුකාලීනව බලශක්ති අර්බුදයක් නිර්මාණය කිරීමට තරම් හේතුªවිය. රටේ බලශක්ති ක්ෂේත්‍රයේ ඇති වූ හිඟය පියවීම සඳහා 65%ක තරම් විදුලි ධාරිතාවයක් ඩීසල් බලාගාරවලින් නිපදවීම මෙම ආර්ථික අර්බුද ය තවත් තීව්‍රර කළේය.වාර්ෂිකව වැඩි වෙන 10%ක විදුලි ඉල්ලුම සපුරාලීම සඳහා ජලවිදුලි බලාගාරවල ධාරිතාව සීමාවීමෙන් වැඩිවන විදුලි ඉල්ලුමට සාපේක්‍ෂව ජනතාවට දැරිය හැකි මිලකට විදුලිය ලබාදීම සඳහා 1985 වර්ෂයේදී යෝජනා කර තිබූ ගල් අඟුරු බලාගාර ඉදිකිරීමේ සැලසුම් 1996 කරලියට පැමිණයත් එය යථාර්ථයක් බවට පත්කර ගැනීමට එදා බලයේ සිටි රජයට නොහැකි වූයේ ජාතික සංවර්ධන ව්‍යාපෘතිවලට ලබාදෙන වටිනාකමට වඩා රටේ දේශපාලන හා සමාජ බලවේග ඉදිරියට පැමිණීම බව ශශ්‍රී ලාංකීය ජනතාවට නම් රහසක් නොවේ.රටේ ජාතික සංවර්ධන ව්‍යාපෘතිය දේශපාලන අරමුණු හා ඕනෑ එපාකම් මත පසෙකට දමා දේශපාලන න්‍යාය පත්‍ර ඉදිරියට ගැනීමේ කාර්යභාරයක යෙදුනු බොහෝ වගකිව යුත්තන් නොරොච්චෝල ගල්අඟුරු බලාගාරයේ ඉදිකිරීම් කටයුතු ප්‍රමාද කිරිම පසුකාලීනව ජාතික අර්බුදයක් බවට පත්වී ජනතාවත්, රටත් අඳුරේ සිටුවීමට තරම් බලවත් විය.ගල් අඟුරු බලාගාර ඉදිකිරීමේ සැලසුම්1988 ඉදිකිරීමට නියමිත වූ ප්‍රථම ගල්අඟුරු බලාගාරය ත්‍රීකුණාමලයේ නිලාවැලි ප්‍රදේශයේ ඉදිකිරීමට යෝජිත වු නමුත් 1990 දශකයේදී දරුණු ලෙස ව්‍යාප්ත වූ කොටි ත්‍රස්ත්‍රවාදය හේතුවෙන් එම සැලසුම පුත්තලම, කල්පිටිය, නොරොච්චෝලය දක්වා ගෙන ඒමට සිදු විය. නොරොච්චෝලය ප්‍රදේශයේ ත්‍රස්තවාදී භූමි කලාපයක් නොවුණත් එදා ත්‍රස්තවාදයට අවශ්‍ය අමුද්‍රව්‍ය සපයන ප්‍රදේශයක් බවට කල්පිටිය මුහුදු තීරය භාවිතා කළ බව රහසක් නොවේ. කොටින්ට අමුද්‍රව්‍ය සපයන ප්‍රධාන මුහුදු මාර්ගය කල්පිටිය, නොරොච්චෝලය ප්‍රදේශයේ විදුලි බලාගාරයක් ඉදිකිරීමෙන් එල්. ටී. ටී. ඊ. සැපයුම් මාර්ගවලට ඇතිවන අවහිරතා හේතුවෙන් මෙම බලාගාරය ඉදිකිරීමට එරෙහිව විරුද්ධවීමට බොහෝ පිරිස් එදා කටයුතු කළ බව රහසක් නොවේ.ආරම්භයේදී දේශපාලන, සමාජ හා ආගමික ස්වරූපයෙන් කරලියට පැමිණි විරෝධතාවය 1997 - 98 වන විට ඉතා උග්‍ර අතට හැරීමෙන් නොරොච්චෝල විරෝධතා ව්‍යාපාරය රාජ්‍ය නොවන සංවිධාන, පාරිසරික බලමුළු දේශපාලන බලවේග බවට පරිවර්තනය වෙමින් සමාජ බලපෑම් කණ්ඩායම්වල ප්‍රබලම විරෝධතාවය මෙම බලාගාරය ඉදිකිරීම බවට පත්කර ගැනීමෙන් රජයට තවදුරටත් මෙම ව්‍යාපෘතිය ඉදිකිරීම ප්‍රමාද කරනවා හැරෙන්නට එදා රජයට කළ හැකි වෙනත් කිසිදු විකල්පයක් නොවීය. මෙම විරෝධතාකරුවන් නොරොච්චෝල ව්‍යාපෘති ඉදිකිරීමේ කටයුතු වෙනුවෙන් සැලසුම් සහගතව රටේ ආගමික, සමාජිය හා පාරිසරික යන අංශ ඉලක්ක කරගනිමින් එල්ල කළ සන්නිවේදන ප්‍රහාර හමුවේ එදා රාජ්‍ය සන්නිවේදනය දුර්වල විය.ගල් අඟුරු බලාගාරයක් ඉදිකිරීමේද සිදුවන පාරිසරික බලපෑම පිළිබඳ විවිධ මිත්‍යාමත ප්‍රචලිත කිරීමට මෙම බලපෑම් කණ්ඩායම් උත්සාහ කිරීමත් සමඟම බෞද්ධ හා කතෝලික ප්‍රජාවද එම මතවාද සමඟ ඉදිරියට ගමන් කළේ ය. නොරොච්චෝල ගල්අඟුරු බලාගාරය ඉදිකිරීමෙන් නිකුත්වන සල්පර් ඩයොක්සයිඩ් වායුව (අම්ල වායු) අහසට මුසුවීමෙන් අනුරාධපුරයේ ඓතිහාසික ජයශ්‍රී මහා බෝසමිඳුන්ට ඇතිවන බලපෑම බෞද්ධ ජනතාවගේ විරෝධතා අවදිකිරීමට හේතු විය.රාජ්‍ය සන්නිවේදන මාධ්‍ය දුර්වල වීමසංවර්ධන සන්නිවේදනය හා ප්‍රජාදායකත්ව සාර්ථක විධික්‍රමයන් පිළිබඳ ව කල්පනා නොකළ රාජ්‍ය සන්නිවේදන මාධ්‍යයක් නොරොච්චෝලයේ ඉදිකිරීම, ඉහළ කොත්මලය ඉදිකිරීම අත්හිටුවීම රාජ්‍ය නොවන සංවිධානවලට, පාරිසරික සංවිධානවලට හා දේශපාලන කණ්ඩායම්වලට පවරා දී ජනතාව දැනුවත් කිරීම සඳහා ඵලදායී සන්නිවේදන ක්‍රම උපායන් අනුගමනය නොකළ යුගයක මහජනතාව දැනුවත් කිරීම සඳහා සාම්ප්‍රදායික සන්නිවේදන මාධ්‍යවලට වඩා බිම් මට්ටමේ සිට ක්‍රියාත්මක වන (ගැමි මාධ්‍ය) පුද්ගලාන්තර සන්නිවේදනය, කුඩා කණ්ඩායම් සන්නිවේධනය, කටකථා වැනි අවිධිමත් සන්නිවේදන මාධ්‍යයන්ද ඔස්සේ ප්‍රජාව දැනුවත් කිරීම ආරම්භ කෙරුණි.සංවර්ධන සන්නිවේදන විශාරදවරිය වන “නෝරා කියුරාල්” ප්‍රකාශ කළ පරිදි “මහජනතාව දන්නා දෙයින් ආරම්භ කර මහජනයා සතු දෙයින් ගොඩනගන සංවර්ධන සන්නිවේදන මූලධර්ම භවිතා කිරීම ආරම්භ කළේ මහින්ද චින්තන ප්‍රතිපත්ති තුළ ජෝන් සෙනෙවිරත්න අමාත්‍යතුමන් ය. විශේෂයෙන් ජනාධිපති මහින්ද රාජපක්‍ෂ මැතිතුමාගේ නව රජය යටතේ විදුලිබල හා බලශක්ති අමාත්‍යධූරය භාරගත් ජෝන් සෙනෙවිරත්න මැතිතුමන් ලාංකීය දේශපාලනයේ අක්මුල් ඇති ගැමිකම් හඳුනන, ගම ගැන මනා දැනුමක් ඇති, ජනතාව සමඟ උරෙන් උර ගැටී ප්‍රායෝගික දේශපාලනඥයෙකු වීම මෙම ව්‍යාපෘති ආරම්භ කිරීම මේ සාර්ථකත්වයට ප්‍රධාන වශයෙන් බලපෑ සාධකයක් විය.ජනතාව දැනුවත් කිරීමේ වැඩසටහන්එදා ආරක්ෂක අමාත්‍ය පදවි දැරූ විදුලිබල හා බලශක්ති අමාත්‍ය ජනරාල් අනුරුද්ධ රත්වත්තේ මැතිතුමා රජයේ ඉතාම ප්‍රබල අමාත්‍යවරයෙකු ලෙස ත්‍රිවිධ හමුදාවට වැඩකළ යුතු වුවත්, නොරොච්චෝල ගල්අඟුරු බලාගාරය ඉදිකිරීමේ කටයුතු ඔහු යටතේ ආරම්භ කිරීමට නොහැකි වූයේ ජනතා බලය හමුදා බලයට වඩා ඉස්මතු වීමයි. එහෙත් ත්‍රිවිධ හමුදාව, පොලීසිය වෙනුවට ජනතා විශ්වාසය දිනාගත් නායකයෙකු වශයෙන් මාම්පූර් නාරක්කලිය ප්‍රදේශවල කිසිම ආරක්ෂකයෙකු නොමැතිව ලංකා විදුලිබල මණ්ඩලයේ නිලධාරීන් හා තම අමාත්‍යාංශයේ නිලධාරීන් සමඟ ගෙයින් ගෙට ගොස් ඉදිකිරීමට නියමිත ගල්අඟුරු බලාගාරයේ ජාතික වැදගත්කම හා රටේ අනාගත සංවර්ධන පිළිබඳ ජනතාව දැනුවත් කිරීමට තරම් ඔහු නිහතමානී විය. ඇති වූ විරෝධතා ක්‍රමයෙන් සමනය වෙමින් අතිගරු ජනාධිපතිතුමන් ලබාදුන් නිවැරැදි නායකත්වය හා මඟපෙන්වීම මත 2006 මැයි මස 11 වන දින ශශ්‍රී ලංකාවේ ඉදිකරන ප්‍රථම ගල්අඟුරු බලාගාරය උදෙසා අතිගරු ජනාධිපතිතුමන් අතින් මුල්ගල තැබීම 21 වන ශත වර්ෂයේ සංවර්ධනය කරා පියමන් කරන රටක් වශයෙන් බලශක්ති සුරක්ෂිත ශ්‍රී ලංකාවක් ගොඩනැගීමට ගත් සාර්ථක පියවරක් වශයෙන් සනිටුහන් කර ඇත.අපේ රටේ ගල් අඟුරු බලශක්ති සම්ප්‍රාප්තිය ආරම්භ වී තිබේ. රටේ ඉහළ යන විදුලි ඉල්ලුම සපුරාලීමට සුදුසුම මෙන්ම ප්‍රායෝගික ජනතාවට දැරිය හැකි හොඳම විකල්ප බලශක්ති ප්‍රභවය වශයෙන් තව තවත් ගල් අඟුරු බලාගාර ඉදි කිරීම රටේ ආර්ථික ඉලක්කවලට මහත් ශක්තියකි.එදා විමලසුරේන්ද්‍ර බලාගාරවලින් ආරම්භ වූ ජල විදුලි බලාගාරය, මහවැලි ජල විදුලි බලාගාරය, සංකීර්ණය තුළින් වර්ධනය වීමත් සමග එදා පැවැති රජයන් ප්‍රකාශ කළේ මහවැලි බලාගාර තුළින් ඉන්දියාවටත් විදුලිය ලබා දිය හැකිය යන්නය. නමුත් රටේ ඇති වූ වේගවත් සංවර්ධනයත් සමග කර්මාන්ත ආයෝජන හා වානිජ්‍ය අංශවල ප්‍රසාරණය සමග විදුලි ඉල්ලුම වර්ධනය වීමෙන් ඇති වූ බලපෑම පසුකාලීනව ඊට මුහුණ දීම සඳහා ජාතික බලශක්ති සංවර්ධන ප්‍රතිපත්තියක් රට තුළ ක්‍රියාත්මක නොකිරීමේ පසුබෑම ඉදිරි අනාගත පරම්පරාවට යළිත් බලශක්ති අර්බුදයක් නිර්මාණය නොකිරීම මහින්ද චින්තනයේ අරමුණ විය. ඒ අරමුණ ඉෂ්ඨ කිරීම සඳහා පසුගිය සිව් වසර තුළ විදුලිබල හා බලශක්ති අමාත්‍යාංශය සිය මෙහෙවර ඉටු කර තිබේ.ඉතාම කාර්යක්ෂමව වෙහෙස නොබලා වැඩ කර දක්ෂ අමාත්‍යවරයෙකු ලෙස අතිගරු ජනාධිපතිතුමන්ගේ ගෞරවය හා ප්‍රසාදය දිනා සිටින වර්තමාන රජයේ ජ්‍යෙෂ්ඨ අමාත්‍යවරයෙකු වූ විදුලිබල හා බලශක්ති අමාත්‍ය ඩබ්ලිව්. ඩී. ජේ. සෙනෙවිරත්න මැතිතුමා එක් ගල් අගුරු බලාගාරයක් වෙනුවට නොරොච්චෝල හා ත්‍රිකුණාමලයේ ගල් අඟුරු බලාගාර දෙකක් ඉදිකර මෙගාවොට් 1900 ක ධාරිතාවයක් ගල් අගුරු බලාගාරවලින් පමණක් නිපදවීමට කටයුතු කිරීම ශ්‍රී ලංකාව ආසියාවේ ආශ්චර්යවත් රටක් බවට පරිවර්තනය වීමට අවශ්‍ය යෝධ සංවර්ධන ශක්තියක් බලශක්ති ක්ෂේත්‍රයට එක් කර ඇත.2006 වර්ෂයේදී ආරම්භ කළ මෙගාවොට් 900 ක ධාරිතාවයකින් යුත් නොරොච්චෝල ගල් අගුරු බලාගාරයේ ප්‍රථම අදියර මෙගාවොට් 300 ක ධාරිතාවය සාර්ථකව නිම කර මේ වසරේ මැද භාගය වන විට ජාතික විදුලිබල පද්ධතියට එක් කිරීමට කටයුතු කර තිබේ. එහි දෙවන අදියරේ මෙගාවොට් 600 ක ධාරිතාවයේ ඉදි කිරීම් කටයුතු ජනාධිපතිතුමන් විසින් ආරම්භ කිරීම ශ්‍රී ලංකාව තුන්වෙනි ලෝකයෙන් පළමුවැනි ලෝකයට පියමන් කිරීමේ විශේ්ෂ සංධිස්ථානයකි.අමෙරිකන් ඩොලර් මිලියන 1346 ක වියදමින් ඉදි කෙරෙන මේ මහා දැවැන්ත ව්‍යාපෘතිය නිදහසින් පසු ශ්‍රී ලංකාවේ ඉදි කළ විශාලතම ව්‍යාපෘතිය වේ. චීනයේ සී. එම්. ඊ. සී. සමාගම මෙහි ඉදි කිරීම් කටයුතු භාරව කටයුතු කරන අතර මෙගාවොට් 900 ක මුළු ධාරිතාවය වසර 2011 දී ජාතික විදුලිබල පද්ධතියට එක් කිරීමත් සමගම රුපියල් 08 ක් වැනි මුදලකට (නිපදවන) ගල් අඟුරු බලාගාරයෙන් විදුලි ඒකකයක් ලබාදීමේ හැකියාව උදාවීමත් සමග මිලියන 4.5 ක් වන විදුලි පාරිභෝගිකයන්ගේ විදුලි බිල්පතට යම් සහනයක් උදා වෙනු ඇත. එපමණක් නොව දැනට භාවිතා කරන මිල අධික ඩීසල් බලාගාර ද ක්‍රමයෙන් සීමා කරනු ඇත. එයින් අත්වන ප්‍රතිලාභය සමස්ත ජනතාවට උරුම වන දිනය වැඩි ඈතක නොවේ.ගල් අඟුරු බලාගාරවල ලෝකයේ භාවිතා වන ඉහළම තාක්ෂණික කළමනාකරණය යටතේ 99.2 % ක සල්ප ඩයොක්සයිඩ් පාලනයෙන් අවම පාරිසරික බලපෑම් වලට යටත්ව මෙම බලාගාරය ඉදි කර ඇති අතර එයින් ප්‍රදේශයේ ජනතාවට හෝ රටේ වෙනත් ප්‍රදේශවලට අහිතකර පාරිසරික බලපෑමක් ඇති නොවේ. වයඹ පාරිසරික අධිකාරියේ නිත්‍ය කාර්යාලයක් සහිත දැඩි පරිසර හිතකාමී ව්‍යාපෘති කළමනාකරණයක් යටතේ පවත්වාගෙන යන පුත්තලම නොරොච්චෝල ගල් අගුරු බලාගාරය මුළු පුත්තලම දිස්ත්‍රික්කයම සංවර්ධනය කරන ජාතික ව්‍යාපෘතියකි. මහාමාර්ග, විදුලිය, මංමාවත්, නගර,සංචාර පුරවර මෙම ව්‍යාපෘතිය නිසා ඉදි කර තිබේ. පුත්තලම දිස්ත්‍රික්කයට සෘජු හා වක්‍ර රැකියා 3000 කට අධික ප්‍රමාණයක් දැනටමත් බිහිවී තිබේ.මෙම ජාතික ව්‍යාපෘතිය රටේ බලශක්ති අර්බුදයට මෙන්ම රටේ ජාතික සංවර්ධන ක්‍රියාවලියට ද සක්‍රීය භූමිකාවක් වී බලශක්ති ස්වයංපෝෂිත ශ්‍රී ලංකාවක් බිහි කිරීමේ අභියෝගයට උරදී තිබේ. අතීතයේදී මෙවන් දැවැන්ත ව්‍යාපෘතියක් රටට අහිමි කිරීමට ක්‍රියා කළ බොහෝ පිරිස් අද මෙම බලාගාරයේ ප්‍රතිලාභකරුවන් වී අනාගත පරපුරට ආදර්ශයක් ලබා දී තිබේ.නාරක්කල්ලිය, පුත්තලම, කල්පිටිය ප්‍රදේශවල එදා බලාගාර ඉදි කළොත් සියදිවි නසා ගන්නවා යැයි පැවසූ බොහෝ පිරිස් අද බලාගාරයේ ආර්ථික ප්‍රතිලාභකරුවන් වී රටේ සංවර්ධනයේ ද කොටස්කරුවන් වී සිටීම සැබැවින්ම ආඩම්බරයකි. නොරොච්චෝලය ගල් අඟුරු බලාගාරය, ඉහළ කොත්මලේ බලාගාරය වැනි ජාතික සංවර්ධන ව්‍යාපෘති රටට වැදගත් පණිවුඩයක් ලබාදී තිබේ. ඒ මන්ද යත් අනාගතයේ රටට හිතකර ජාතික ව්‍යාපෘතීන්වලට බත් පැකට් එකට හෝ රු. 100 කට බෝඩ්ලෑලි උස්සා ගැනීම මවුබිමේ සංවර්ධනයට එරෙහිව සිය දිවි නසා ගගැනීමක් බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003202</link>
    <topic>ප්‍රධාන සැකකාර මුස්තාපාටලක්‍ෂ 10ක ශරීර ඇප 2ක්</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>රුපියල් ලක්‍ෂ 42 ක මුදලක් අල්ලසක් ලෙස ලබාදීමේ සිද්ධියක ප්‍රධාන සැකකරු වශයෙන් පාර්ලිමේන්තු මන්ත්‍රී මයෝන් මුස්තාපා මහතා නම් කළ ගල්කිස්ස ප්‍රධාන මහේස්ත්‍රාත් හර්ෂ සේතුංග මහතා රුපියල් ලක්‍ෂ 10 බැගින් වූ ශරීර ඇප දෙකක් මත සැකකරු ඊයේ මුදා හැරියේය.ජාතික නිදහස් පෙරමුණේ නායක විමල් වීරවංශ මහතාට විරුද්ධව කටයුතු කරන ලෙස බලකරමින් එසේ කටයුතු කළහොත් රුපියල් කෝටි 3ක මුදලක් ලබාදෙන බව පවසා ඉන් අත්තිකාරමක් වශයෙන් රුපියල් ලක්‍ෂ 42ක අල්ලස් මුදලක් ලබාදුන්නේ යැයි ජානිපෙ පාර්ලිමේන්තු මන්ත්‍රී මොහොමඩ් මුසම්මිල් මහතා රහස් පොලීසියට පැමිණිල්ලක් කර තිබිණි.අල්ලස් ලබාදීමේ සිද්ධිය සම්බන්ධයෙන් රහස් පොලීසිය සිදු කළ පරීක්‍ෂණවලින් පසු අධිකරණයට කරුණු වාර්තා කෙරිණි. එම කරුණු සලකා බලමින් සැකකාර මයෝන් මුස්තාපා මහතාට සිතාසි මඟින් අධිකරණයේ පෙනී සිටින ලෙස දන්වා තිබිණි.ඒ අනුව ඊයේ (19) දින අධිකරණයට ඉදිරිපත් වු මොහොමඩ් මයෝන් මුස්තාපා මහතා මේ නඩුවේ ප්‍රධාන සැකකරු කරන ලෙස රහස් පොලිසිය කළ ඉල්ලීම සලකා බලමින් ප්‍රධාන මහේස්ත්‍රාත්වරයා ඉහත ඇප නියෝගය ලබා දුන්නේය.සිද්ධිය සම්බන්ධයෙන් වැඩිදුර වාර්තාවක් ජූලි 2 වැනිදා අධිකරණයට ඉදිරිපත් කරන ලෙසද රහස් පොලිසියට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003203</link>
    <topic>වැඩි ඡන්ද ලක්ෂ 18ක් මට ලබා දුන්නේවිනය ගරුක රටක් බිහිකර ගැනීමටයි</topic>
    <author>ධනුෂ්ක ගොඩකුඹුර සහ ඉන්දික පොල්කොටුව මහනුවර සිට...</author>
    <content>මේ රට, විනයගරුක රටක් ලෙසින් යළි ගොඩ නැඟීමටයි පසුගිය ජනාධිපතිවරණයේදී මහජනතාව වැඩි ඡන්ද ලක්ෂ 18ක් ලබාදී මා නැවත වතාවක් තෝරා පත් කර ගත්තේ. එබැවින් විනය ගරුක රටක් ගොඩ නැඟීමට මා නිරතුරුවම සූදානමින් සිටිනවා”යැයි ජනාධිපති මහින්ද රාජපක්ෂ මහතා ප්‍රකාශ කෙළේය.විනයක් නැතිව රටක් ගොඩනැගිය නොහැකි බව පැවසූ ජනාධිපතිතුමා රට ගොඩ නැගීමට විනය අත්‍යවශ්‍ය බව තමා දැඩි ලෙස විශ්වාස කරන්නේ යැයිද කීය.මනාප සඳහා කෙරෙන සටන් තමාට වැදගත් නැති බව පැවසූ ජනාධිපතිතුමා තමාගේ මනාපය බුලත් කොළයට බවත්, විනයක් නොමැතිව පක්ෂයක් ඉදිරියට ගෙන යෑමට නොහැකි බවත් සඳහන් කෙළේය.ජනාධිපති මහින්ද රාජපක්ෂ මහතා මේ අදහස් පළ කෙළේ එක්සත් ජනතා නිදහස් සන්ධානයට ඉදිරි මහමැතිවරණයෙන් විශිෂ්ට ජයග්‍රහණයක් ලබා දීමේ අරමුණෙන් සංවිධානය කරන ජන රැලි මාලාවේ මංගල ජන රැලිය මහනුවර ගැටඹේ ක්‍රීඩාංගණයේ ඊයේ (19) පැවැති අවස්ථාවේදීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003204</link>
    <topic>මළ සිරුරේ දෑත් කැපූ සැකකරු බාර වෙයි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>මහනුවර මධ්‍යම වෙළෙඳ පොළ ඉදිරිපිටදී පෙරේදා (18) මහ දවල් පුද්ගලයකු ඝාතනය කර ඔහුගේ දෑත් කපා රැගෙන ගිය සැකකරු පෙරේදා (18) රාත්‍රියේ මහනුවර පොලීසියට බාර වී ඇත.ඝාතනයට ලක්වූ පුද්ගලයාගේ දෑත් මහනුවර බහිරව කන්ද ප්‍රදේශයේ අතුරු මාර්ගයක බෝක්කුවක් යට සඟවා තබා තිබියදී පොලීසිය විසින් සොයා ගනු ලැබ ඇත. ඝාතනයට ලක්වූ බුවල්ලේ ප්‍රේමසිරි නොහොත් ‘ඉදිච්චා’ නමැති මොහු මිනීමැරුම් සිද්ධියක ප්‍රධාන සැකකරු බව පොලීසිය පවසයි. සැකකරු සමග ඝාතනයට යොදා ගත් පිහියක් සහ තවත් උපකරණ කිහිපයක්ද පොලිසිය විසින් සොයා ගනු ලැබ ඇත.මෙයට කලකට පෙර මහනුවර නගරයේදී අදාළ සැකකරු ‘ටෝනි’ නමැති අයෙකු පිහියෙන් කපා කොටා ඝාතනය කිරීමේ සිද්ධිය සම්බන්ධයෙන් මේ වන විට මහාධිකරණයේ නඩුවක්ද විභාග වේ.ඝාතනයට ලක් වූ අය මිනීමැරුම් ඇතුළු දරණු අපරාධ රැසකට සම්බන්ධ අයෙකු බව පොලීසිය පවසයි. මේ අතර මෙම ඝාතනයෙන් පසු මහනුවර මධ්‍යම වෙළෙඳ පොළ අසළ ඇතුළු ස්ථාන කිහිපයක විවිධ පිරිස් රතිඤ්ඤා පත්තු කරනු දක්නට ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003205</link>
    <topic>චැනල්-4 නාළිකාවට ෆොන්සේකා යැවූ ලිපිය ගැනවිධිමත් පරීක්ෂණයක් අරඹන්න</topic>
    <author>ස්වර්ණා විජේකෝන්</author>
    <content>හමුදා භාරයේ සිටින හිටපු හමුදාපති සරත් ෆොන්සේකා මහතා සිය අත්අකුරින් ලියූ ලිපිය චැනල්4 නාළිකාවට ලබා දී ඇත්තේ කෙසේද යන්න සොයා බැලීම සඳහා වහාම විධිමත් පරීක්ෂණයක් සිදුකරන ලෙස ජාතික නිදහස් පෙරමුණ රජයෙන් ඉල්ලීමක් කරයි.ෆොන්සේකා මහතා චැනල් - 4 නාළිකාවට යවා ඇති ලිපිය මඟින් මෙරට අභ්‍යන්තර ගැටළුවට අත පෙවීමට ජාත්‍යන්තරයට නැවත අවස්ථාවක් ලබාදී ඇති බවත්, මෙය ශ්‍රී ලංකාවට එරෙහිව සිදුකළ බරපතළ ද්‍රෝහි කමක් බවත් එම පෙරමුණ පවසයි.එබැවින් ෆොන්සේකා මහතාගේ ලිපිය චැනල් - 4 නාළිකාවට ලබා දී ඇති ලිපිය පිළිබඳ විධිමත් පරීක්ෂණයක් සිදුකොට වහාම දඬුවම් ලබාදිය යුතු බව ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා පැවැසීය.මොහොමඩ් මුසම්මිල් මහතා මේ බව සඳහන් කෙළේ ජාතික නිදහස් පෙරමුණ බත්තරමුල්ල කාර්යාලයේදී ඊයේ (19) පැවැති මාධ්‍ය සාකච්ඡාවකට සහභාගි වෙමිනි. එහිදී වැඩිදුරටත් අදහස් දැක්වූ මොහොමඩ් මුසම්මිල් මහතා සඳහන් කෙළේ හමුදා නීතිය හා විනය කඩකිරීම නිසා හමුදා භාරයේ සිටින ෆොන්සේකා මහතා නැවත වතාවක් විනය කඩකර ඇති බවයි. වායු සමීකරණ හා උණු දිය පහසුකම් නොමැති නම් කතා බහ කර ඒවා ලබාගැනීමට හැකිව තිබුණද ෆොන්සේකා මහතා ඇතුළු පිරිසගේ යටි අරමුණ එය නොවන බවත් මුසම්මිල් මහතා සඳහන් කෙළේය.රටේ සාමාන්‍ය නීති, මූල්‍ය නීති, හමුදා නීති සියල්ලම කඩකර ඇති සරත් ෆොන්සේකා මහතා හමුදා භාරයේ සිටියදී බරපතළ ලෙස විනය කඩකිරීමක් මේ ලිපිය මඟින් සිදුකර ඇති බැවින් මේ පිළිබඳව ජනතාවගේ අවධානය යොමුවිය යුතු බවත් ඒ මහතා කීය.ශ්‍රී ලංකාවේ ස්වෛරී භාවයට එරෙහිව නැඟී සිටීමට කොටි ඛ්ඹ්තවාදී ජාත්‍යන්තර පිරිස් නැවත වතාවක් උත්සාහ දරමින් සිටින අතර ඒ වෙනුවෙන් විවිධ සැලසුම් ක්‍රියාත්මක වන බවත් හෙතෙම පැවැසීය.ශ්‍රී ලංකාවේ මානව හිමිකම් සම්බන්ධයෙන් යැයි සඳහන් කරමින් එක්සත් ජාතීන්ගේ සංවිධානය මැදිහත් වීමට දරන උත්සාහය, ග්ලොබල් ටැමිල් ෆෝරම් සමුළුවකට සහභාගි වී මිලිබැන්ග් සිදුකර ඇති ප්‍රකාශය, අමෙරිකානු එක්සත් ජනපද රාජ්‍ය දෙපාර්තමේන්තුවේ මානව හිමිකම් වාර්තාව මඟින් ශ්‍රී ලංකාව පිළිබඳ සිදුකර ඇති ප්‍රකාශය ආදිය ඉන් කිහිපයක් පමණක් බවත් ඒ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003206</link>
    <topic>ෆොන්සේකාගෙන් රූපවාහිනී සංස්ථාවටඑරෙහිව ශ්‍රේෂ්ඨාධිකරණයට පෙත්සමක්</topic>
    <author>නෙල්කා මැදගෙදර</author>
    <content>නිදහස් සහ සාධාරණ මැතිවරණයක් පැවැත්වීම සඳහා මැතිවරණ කොමසාරිස්වරයා නිකුත් කළ මාර්ගෝපදේශ මාලාව අනුගමනය කරන ලෙස ශ්‍රේෂ්ඨාධිකරණය ජනාධිපතිවරණ සමයේදී දුන් නියෝගයට පටහැනිව කටයුතු කිරීමෙන් ශ්‍රී ලංකා රූපවාහිනී සංස්ථාවෙහි සභාපතිවරයා සහ අධ්‍යක්ෂ මණ්ඩලය අධිකරණයට අපහාස කර ඇති බවට තීන්දු කරන ලෙස ඉල්ලා ජෙනරාල් සරත් ෆොන්සේකා මහතා ශ්‍රේෂ්ඨාධිකරණයට ඊයේ (19) පෙත්සමක් ඉදිරිපත් කෙළේය.අධිකරණයට අපහාස කිරීම සම්බන්ධයෙන් ඔවුන්ට එරෙහිව පියවර ගන්නා ලෙසද පෙත්සම මඟින් අධිකරණයෙන් ඉල්ලා තිබේ.ශ්‍රී ලංකා රූපවාහිනී සංස්ථාව එහි සභාපති මහාචාර්ය ආරියරත්න ඇතුගල, එහි අධ්‍යක්ෂ මණ්ඩලය, මැතිවරණ කොමසාරිස්වරයා ඇතුළු 12 දෙනකු පෙත්සම මඟින් වග උත්තරකරුවන් කරනු ලැබ සිටිති.පෙත්සමෙහි වැඩිදුරටත් මෙසේ සඳහන් වේ.ඉකුත් ජනාධිපතිවරණ සමයේ දී රජයේ මුද්‍රිත සහ විද්‍යුත් මාධ්‍ය පක්ෂ ග්‍රාහීව කටයුතු කිරීම වැලැක්වීම සඳහා අධිකරණයෙන් සහන ඉල්ලා පෙත්සම්කරු මීට පෙර ශ්‍රේෂ්ඨාධිකරණයට මූලික අයිතිවාසිකම් පෙත්සමක් ඉදිරිපත් කෙළේය.එම පෙත්සම 2009 දෙසැම්බර් මස 18 වැනි දින කැඳවූ අවස්ථාවේදී රජයේ මාධ්‍ය සඳහා මාර්ගෝපදේශ නිකුත් කරන ලෙස මැතිවරණ කොමසාරිස්වරයාගෙන් ඉල්ලා සිටීමට නීතිපති වරයා එකඟත්වය පළ කෙළේය.ඒ අනුව දෙසැම්බර් මස 19 වැනිදා මැතිවරණ කොමසාරිස් වරයා මාධ්‍යවෙත උපමාන මාලාවක් නිකුත් කෙළේය. එම උපමාන අදාළ මාධ්‍යයන් උල්ලංඝනය කිරීම නිසා මාධ්‍ය සම්බන්ධ නිසි බලධරයා ලෙස ජයම්පති හෙට්ටිආරච්චි මහතා පත් කෙරිණි.එහෙත් නිසි බලධරයාද නොසලකා හරිමින් රාජ්‍ය මාධ්‍ය කටයුතු කළ අතර මැතිවරණ කොමසාරිස්වරයා නිසි බලධරයා ඉවත් කර ගැනීමට තීරණය කෙළේය. පෙත්සම්කරු මේ පිළිබඳව අධිකරණයට පැමිණිලි කිරීමෙන් පසුව ඬදහස් සහ සාධාරණ මැතිවරණයක් සහතික කිරීම සඳහා මැතිවරණ කොමසාරිස්වරයා, ආණ්ඩුක්‍රම ව්‍යවස්ථාවේ 104 බී (5) යටතේ නිකුත් කළ උපමාන පිළිපදින ලෙස වගඋත්තරකාර ශ්‍රී ලංකා රූපවාහිනී සංස්ථාවට ශ්‍රේෂ්ඨාධිකරණය 2010 ජනවාරි මස 15 වැනි දින නියෝග කෙළේය. එහෙත් එම නියෝගය දිගින් දිගටම උල්ලංඝනය කරමින් වගඋත්තරකාර ශ්‍රී ලංකා රූපවාහිනී සංස්ථාව විසින් දිගින් දිගටම පක්ෂග්‍රාහී ලෙස සිය වැඩසටහන් විකාශය කරන ලදී.එබැවින් ශ්‍රේෂ්ඨාධිකරණය දෙන ලද නියෝගයක් පිළිපැදීම නොසලකා සහ පැහැර හැරීමෙන් ආණ්ඩු ක්‍රම ව්‍යවස්ථාවේ 103 (3) ව්‍යවස්ථාව අනුව වගඋත්තරකරුවන් අධිකරණයට අපහාස කිරීම සම්බන්ධයෙන් අධිකරණයට කැඳවා චෝදනා ඉදිරිපත් කර දඬුවම් නියම කරන ලෙස පෙත්සම්කරු අධිකරණයෙන් ඉල්ලයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003207</link>
    <topic>හලාවතින් - කල්පිටියෙන් ඇල්ලූහෙරොයින් තොගයේ වටිනාකම කෝටි 50ක්</topic>
    <author>විජයානි එදිරිසිංහ</author>
    <content>හලාවත - කල්පිටිය ප්‍රදේශවල සිදුකළ දැවැන්ත වැටලීමකින් සොයාගත් හෙරොයින් තොගයේ වටිනාකම රුපියල් කෝටි පනහක් බව පොලිස්පති මහින්ද බාලසූරිය මහතා ප්‍රකාශ කරයි.හෙරොයින් ප්‍රමාණය කිලෝග්‍රෑම් 70 කි.දැනට වෙළඳ පොළේ හෙරොයින් කිලෝ ග්‍රෑම් එකක මිල දළ වශයෙන් රුපියල් ලක්ෂ 50ක් පමණ වෙයි. සොයාගත් හෙරොයින් කිසිදු මිශ්‍ර කිරීමකින් තොර ඒවා බව රස පරීක්ෂක වාර්තා පෙන්වයි.හලාවත ප්‍රදේශය බාර නියෝජ්‍ය පොලිස්පති දයා සමරවීර මහතාගේ උපදෙස් මත ක්‍රියාත්මක වූ කණ්ඩායමක් ප්‍රථම හෙරොයින් තොගය වූ කිලෝ 30 සොයාගත් අතර ඊට සම්බන්ධව වැඩිදුර පරීක්ෂණ පැවැත්වූ කොළඹ මත්ද්‍රව්‍ය නාශක අංශයේ නියෝජ්‍ය පොලිස්පති සිසිර මෙන්ඩිස් මහතාගේ උපදෙස් මත ක්‍රියාත්මක වූ කණ්ඩායම තවත් කිලෝ 40ක් පමණ වූ හෙරොයින් තොගය සොයාගෙන තිබිණි.එම හෙරොයින් තොග සොයා ගැනීමට අදාළ කරුණු හෙළිදරව් කිරීම සඳහා පොලිස්පතිවරයාගේ ප්‍රධානත්වයෙන් ඊයේ (19) පොලිස් මූලස්ථානයේදී මාධ්‍ය සාකච්ඡාවක් පැවැත්විණි.එහිදී පොලිස්පතිවරයා පැවසුවේ මේ වන විට පොලිස් ඉතිහාසයේ සොයාගත් වැඩිම වටිනාකමකින් යුත් හෙරොයින් තොගය එය බවයි. එම හෙරොයින් ජාවාරමට සම්බන්ධ ප්‍රධාන සැකකරු වූ ජූඩ් තිසේරා නමැත්තා අත්අඩංගුවට ගැනීමෙන් පසු දෙවැනි හෙරොයින් තොගය සොයා ගැනිණි.ඔහු රටින් පලා යාමට උත්සාහ කරන අවස්ථාවේ ලැබුණ තොරතුරක් මත කටුනායක ගුවන් තොටුපළ මත්ද්‍රව්‍ය නාශක අංශයේ නිලධාරීන් විසින් අත්අඩංගුවට ගෙන ඇත. සැකකරුගෙන් ලබාගත් තොරතුරු එම හෙරොයින් ජාවාරමට සම්බන්ධව කොළඹ ප්‍රදේශයේ තවත් ප්‍රබලයන් කිහිප දෙනකුම අත්අඩංගුවට ගැනීමට පොලීසිය පරීක්ෂණ පවත්වමින් සිටියි.එම ජාවාරමට සම්බන්ධව තොරතුරු හෙළිදරව් කර ගැනීමට පොලීසිය ජාත්‍යන්තර පොලීසිය සමඟද සම්බන්ධ වී සිටියි.පොලිස්පතිවරයාගේ ප්‍රධානත්වයෙන් ඊයේ පොලිස් මූලස්ථානයේ පැවැති සාකච්ඡාවට මත්ද්‍රව්‍ය නාශක අංශය බාර නියෝජ්‍ය පොලිස්පති සිසිර මෙන්ඩිස් වයඹ බටහිර ප්‍රදේශය බාර නියෝජ්‍ය පොලිස්පති දයා සමරවීර කොළඹ අපරාධ කොට්ඨාසය බාර නියෝජ්‍ය පොලිස්පති අනුර සේනානායක පොලිස් මාධ්‍ය ප්‍රකාශක පොලිස් අධිකාරී ප්‍රියන්ත ජයකොඩි, පොලිස් මාධ්‍ය අංශයේ ස්ථානාධිපති ප්‍රධාන පොලිස් පරීක්ෂක ගමගේ මහත්වරුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003208</link>
    <topic>සංචාරක ක්‍ෂේත්‍රයේ දියුණුමරටවලින් දෙවැනි තැන ශ්‍රී ලංකාවට</topic>
    <author>අනූෂා ගුරුසිංහ</author>
    <content>සංචාරක ක්ෂේත්‍රයේ දියුණුම රටවල් අතුරින් ලොව දෙවැනි ස්ථානය ශ්‍රී ලංකාවට හිමි වී ඇතැයි නැෂනල් ජියෝග්‍රැෆික් රූපවාහිනි නාලිකාව සඳහන් කරයි.සංචාරකයන්ට අවශ්‍ය මූලික පහසුකම් සියල්ල සපුරා තිබෙන රටක් වීම මෙයට හේතු වී ඇතැයි එම නාලිකාව පෙන්වා දෙයි.ඒ අතුරින් ශ්‍රී ලංකාව සතුව තිබෙන සුවිශාල මුහුදු තීරයන් , රසවත් වූ ආහාරපාන සහ කුළු බඩු වර්ගත් විශේෂ බව එම නාලිකාවේ සඳහන්ව තිබේ.ලෝකයේ ප්‍රථම සංචාරකයා වන මාකෝ පෝලෝ ශ්‍රී ලංකාව ඉන්දියන් සාගරයේ තුන්වන නිර්මාණය බව පෙන්වා දීම වඩාත් නිවැරැදි බවද එම නාලිකාව සඳහන් කරයි.ලොව සංචාරක ක්ෂේත්‍රයේ දියුණු රටවල් අතර ලැයිස්තුවේ හොංකොං රාජ්‍යයට 9 වැනි ස්ථානයත්, බාලි දූපත් වලට 7 වැනි ස්ථානයත්, මුරුසියට 4 වැනි ස්ථානයත් සහ කැන්ඩිබාර්ට 3 වැනි ස්ථානයත් හිමි වී ඇතැයි එම වෙබ් අඩවිය පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n1003209</link>
    <topic>එජාප පක්ෂ ව්‍යවස්ථාවඅභියෝගයයට ලක්කරමින් නඩු මඟට යයි</topic>
    <author>රෝෂන් තුෂාර</author>
    <content>එක්සත් ජාතික පක්ෂයේ පක්ෂ ව්‍යවස්ථාව අභියෝගයට ලක්කරමින් ඇල්පිටිය ප්‍රාදේශීය සභා මන්ත්‍රී ඒ. ජී. සාගර තිලක මහතා එම පක්ෂයට එරෙහිව ඊයේ (19) කොළඹ දිසා අධිකරණය හමුවේ නඩු පැවරීය.එජාප නායක රනිල් වික්‍රමසිංහ, කරු ජයසූරිය, ලේකම් තිස්ස අත්තනායක මහතා සහ පක්ෂ විනය කමිටුවේ සඳරුවන් මද්දුම බණ්ඩාර ඇතුළු සය දෙනකු විත්තිකරුවන් කරමින් නඩුව පවරා තිබිණි.සාගර තිලක මහතා ඇල්පිටිය ප්‍රාදේශීය සභාවේ ජුනි මස පැවති සභා වාරයේදී ආණ්ඩු පක්ෂයට සහාය පළ කරමින්, එම පක්ෂයේ අසුන් ගැනීම එජාප ව්‍යවස්ථාව උල්ලංඝනය කිරීමක් හා පක්ෂය අපකීර්තියට පත් කිරීමක් බවට පක්ෂ කෘත්‍යාධිකාරි මණ්ඩලය ඉදිරිපත් කරන චෝදනා නීතියට පටහැනි බව සඳහන් කරමින් නඩුව පැවරීය.එක්සත් ජාතික පක්ෂ ව්‍යවස්ථාවේ 3.4 වගන්තිය, 3.3 වගන්ති නීතියට පටහැනි බවත් මුලපටන්ම නීතිය හමුවේ බල ශුන්‍ය බවත් පැමිණිල්ලෙන් කරුණු දක්වා ඇත.ප්‍රදේශයට විශාල ජනතා සේවයක් කැර ඇති සාගර තිලක මහතා 1997 වර්ෂයේ සිට එජාප පාක්ෂිකයකු බවත්, ජනතා නියෝජිතයකු ලෙස රට මුහුණ දී සිටි අභියෝගාත්මක ප්‍රශ්න වලට විසඳුම් සෙවීම සඳහා ආණ්ඩු පක්ෂයට සහාය පළ කළ බවත් පැමිණිල්ලේ සඳහන් වේ.පැමිණිලිකාර සාගර තිලක මහතාගේ කරුණු වලට සවන් නොදී පක්ෂ සාමාජිකත්වය අහෝසි කිරීම නීති විරෝධී බවත්, එසේ පක්ෂ සාමාජිකත්වය අහෝසි වී ඇති බවට මැතිවරණ තේරීම්භාර නිලධාරිවරයාට දැනුම් දීම වලක්වන නියෝගයක් හා වෙනත් මන්ත්‍රීවරයකු නම් කිරීම තහනම් කරන ලෙසත් පැමිණිල්ලෙන් ඉල්ලා තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032010</link>
    <topic>ධනුන තිලකරත්නට නවාතැන් සැපයුවැයි මිත්තනියට ඇප</topic>
    <author>කුමුදු හෙට්ටිආරචචි</author>
    <content>‘හයිකෝප්’ මුදල් වංචාව සම්බන්ධයෙන් අත්අඩංගුවට ගැනීමට වරෙන්තු නිකුත් කර ඇති ධනුන තිලකරත්නට ආරක්ෂාව හා නවාතැන් පහසුකම් සැලසූ බවට රහස් පොලිසිය විසින් සැකපිට අත් අඩංගුවට ගත් ධනුන තිලකරත්නගේ මිත්තනිය රුපියල් තුන් දහසක මුදල් හා රුපියල් විසිපන්දහස බැගින් වන ශරීර ඇප දෙකක් මත මුදහැරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය නියෝග කළාය.සැකකාර ධනුන තිලකරත්නගේ මිත්තනිය රහස් පොලිසිය විසින් පෙරේදා (18) රාත්‍රී මහේස්ත්‍රාත්වරියගේ නිල නිවස වෙත ඉදිරිපත් කිරීමෙන් අනතුරුව එසේ ඇප නියම කරන ලදී.අංක 03 විද්‍යාල වට මාවත පිළියන්දල පදිංචි එලන් විමලා තිලකරත්න (79) නමැති සැකකාරියට එසේ ඇප නියම වුණි.රහස් පොලිසිය මේ සැකකාරිය මහේස්ත්‍රාත්වරිය වෙත ඉදිරිපත් කැර සිටියේ සැකකාර ධනුන තිලකරත්නට අධිකරණයෙන් වරෙන්තු නිකුත් කැර ඇති බව දනිමින් පෙබරවාරි 17 හෝ ඊට ආසන්න දිනකදී ආරක්ෂාව හා නවාතැන් පහසුකම් සැලසීම සම්බන්ධයෙනි. සැකකාර ධනුන තිලකරත්න පෙබරවාරි 17 හෝ ඊට ආසන්න දිනකදී රාත්‍රී 11.00 ට පමණ සුදු පැහැති අංකය නොදන්නා කාර් රථයකින් සැකකාරියගේ නිවසට පැමිණි බවත් එවිට සැකකාරිය ඔහුට අවශ්‍ය ආහාර පාන සකස් කර දීමට තමාට උපදෙස් දුන් බවත් සැකකාරියගේ උපදෙස් මත තමා ඔහුට නිවසේ ඇතුළත කාමරයක් ඇඳ ඇතිරිලි යොදා සකස් කර දුන් බවත් සැකකාරියගේ නිවසේ මෙහෙකරුවෙක් රහස් පොලිසියට ප්‍රකාශයක් දෙමින් පවසා ඇති බව රහස් පොලිසිය පවසයි.මෙම සැකකාරියගේ නිවසට ආසන්නයේ පිහිටි හෂාන් තිලකරත්න යන අයගේ නිවසට පෙබරවාරි 17 හෝ ඊට ආසන්න දිනක රාත්‍රී 12.00 ට පමණ හෂාන් තිලකරත්නගේ උපදෙස් මත සැකකාර ධනුන තිලකරත්න පැමිණ ඇති බවට හෂාන් තිලකරත්න යන අයගේ නිවෙස් මෙහෙකරු රහස් පොලිසියට ලබාදුන් ප්‍රකාශයෙන් පවසා ඇතැයි රහස් පොලිසිය මහේස්ත්‍රාත්වරියට දැන්වීය.තවද කාර් රථයකින් පැමිණ ධනුන තිලකරත්න යන අයගේ ඇඳුම් බෑගය, ලැප්ටොප් පරිගණකය හා ජංගම දුරකථන අඩංගු වූ පෙට්ටිය තමා හෂාන් තිලකරත්න මහතාගේ නිවසේ මැද සාලය වෙත ගෙන ගොස් දුන් බවත් එම අවස්ථාවේ ධනුන තිලකරත්න යන අයගේ මිත්තනිය වූ මෙම සැකකාරියද එහි සිටි බවත් මෙහෙකරුගේ ප්‍රකාශයෙන් වැඩිදුරටත් සඳහන් කැර ඇති බව රහස් පොලිසිය පවසයි.සැකකාරියට ඇප නියම කළ මහේස්ත්‍රාත් වරිය ලබන 31 වැනිදා අධිකරණයේ පෙනී සිටීමට නියෝග කළාය.යුද හමුදාව වෙත ව්‍යාජ ලේඛන ඉදිරිපත් කැර ප්‍රශ්නකාරී ටෙන්ඩර් හතරක් ලබාගෙන අමෙරිකානු ඩොලර් 2,99,061.25 ක් වංචා කිරීමේ සිද්ධියේ දෙවන සැකකරු ලෙස නම් කැර ඇති ධනුන තිලකරත්න අත්අඩංගුවට ගැනීමට අධිකරණය මගින් වරෙන්තු නිකුත් කැර සිද්ධියේ දෙවන සැකකරු වූ හයිකෝප් ප්‍රයිවට් ලිමිටඩ් ආයතනයේ අධ්‍යක්ෂවරයා ලබන 31 වැනිදා තෙක් රක්ෂිත බන්ධනාගාරගත කැර ඇත.සැකකාර ධනුන තිලකරත්න අත්අඩංගුවට ගැනීමට රහස් පොලිස් නිලධාරීන් කණ්ඩායමක් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032011</link>
    <topic>ෆොන්සේකාට දේශපාලන දර්ශනයක් නෑ</topic>
    <author>නිමල් රාජපක්ෂ</author>
    <content>සරත් ෆොන්සේකාට දේශපාලන දර්ශනයක්, ආර්ථික වැඩපිළිවෙළක් නැතැයි බස්නාහිර පළාත් සභා මන්ත්‍රී මහ මැතිවරුණ අපේක්ෂක සිසිර ජයකොඩි මහතා පැවැසීය.ජයකොඩි මහතා එසේ පැවසුවේ වැලිවේරිය ප්‍රදේශයේ පසුගියදා පැවැති මහජන හමුවකදීය. මෙහිදී අදහස් දැක්වූ ජයකොඩි මහතා, ජනතා විමුක්ති පෙරමුණටත් එක්සත් ජාතික පක්ෂයටත් මේ කපේ ගොඩ ඒමක් නැහැ. ජනතා විමුක්ති පෙරමුණ මේ රටේ ඇති කළ දේශපාලන අපරාධ වලින් එකක් තමයි සරත් ෆොන්සේකා විනාශ කෙළේ.තම පටු අපේක්ෂාවන් සඳහා තනතුරු පසෙකලා ක්‍රියා කළ ආකාරය නින්දිතයි. අද සරත් ෆොන්සේකා වන්දි ගෙවන්නේ ඒවාටයි. රටට මුල්තැන දිය යුතුයි. දේශපාලනඥයින් කියන්නේ මහපොළොවෙන් නැගිට සිට ජනතාවගේ දුක හඳුනන අයටයි.ජනතාවට සංවේදී විය යුතුයි. ජනතා විමුක්ති පෙරමුණ යම් යම් නියෝග දී භීෂණ සමයේ හමුදා සෙබලුන්, සංඝරත්නය මරන්න නියෝග දුන්නා. එවැනි හැඩතලයේ නායකයකු අද ජනතා විමුක්ති පෙරමුණ තෝරාගෙන ඇතැයි ද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032012</link>
    <topic>ස්පාඤ්ඤ ආධාර යටතේ නවීන ගබඩා සංකීර්ණ 3ක්</topic>
    <author>චින්තා රණසිංහ</author>
    <content>මෙරට ගබඩා පාලන අංශයේ තවත් ඉදිරි පියවරක් ලෙස නවීන ගබඩා සංකීර්ණ තුනක් ඉදිකිරීම සඳහා ස්පාඤ්ඤ රජය සහන ණය මුදලක් ලබා දීම ගොවි හා ව්‍යාපාරික ප්‍රජාව ලද ජයග්‍රහණයක් බව නාගරික සංවර්ධන හා පූජා භූමි සංවර්ධන ඇමති දිනේෂ් ගුණවර්ධන මහතා පැවැසීය.කැබිනට් මණ්ඩලයේ අනුමැතිය ලබා ගැනීමෙන් අනතුරුව ගලේවෙල, හම්බන්තොට, දඹුල්ල යන ප්‍රදේශවල එම නවීන ගබඩා සංකීර්ණ ඉදි කිරීම වෙනුවෙන් ස්පාඤ්ඤ රජය යුරෝ මිලියන 47ක් ලබා දීමට එකඟතාවය පළ කළ බවත්, ඒ අනුව එරට ග්ලෝබල්ටෙක් සමාගම සමඟ අවබෝධතා ගිවිසුමකට එළඹීමට තීරණය කළ බවත් ඇමැතිවරයා සඳහන් කළේය.හෙතෙම මේ අදහස් පළකළේ ග්ලෝබල් ටෙක් සමාගම සමඟ එම අවබෝධතා ගිවිසුමට පසුගියදා (18) සෙත්සිරිපායේදී අත්සන් තැබූ අවස්ථාවේදී ය.මෙම ණය මුදලෙන් යුරෝ මිලියන 12.5ක් පමණ ආයෝජනය කරමින් හම්බන්තොට නවීන ගබඩා සංකීර්ණයේ වැඩ ආරම්භ කිරීමට නියමිතය. හම්බන්තොට ගබඩා සංකීර්ණයේ ප්‍රධාන වශයෙන් මාළු ගබඩා කෙරෙන අතර, එයට අතිරේකව එළවළු හා පළතුරු ගබඩා කිරීමේ පහසුකම් නිර්මාණය කෙරේ.එමෙන්ම මෙහි මාළු ඇසුරුම් කිරීමට ගන්න අයිස් නිෂ්පාදනය කිරීම සඳහා නවීන යන්ත්‍රාගාරයක් ඉදි කිරීමට ද දිනකට අයිස් ටොන් 1200ක් නිපදවා මාළු වෙළඳාමේ යෙදෙන ව්‍යාපාරික ප්‍රජාවට ලබා දීමට කටයුතු කිරීමට නියමිතය.මේ තුළින් ධීවර කර්මාන්තයට නොතිබූ පහසුකම් රැසක් ලබා දේ. ගලේවෙල සහ දඹුල්ල ඉදි කෙරෙන ගබඩා සංකීර්ණය තුළ විශේෂයෙන් එළවළු පළතුරු ධාන්‍ය ගබඩා කිරීමේ පහසුකම් සැලසීමට කටයුතු යොදා ඇති අතර නිෂ්පාදකයාට මෙන්ම පාරිභෝගිකයාටද මින් වාසි රැසක් ඇත් වේ.ස්පාඤ්ඤ ග්ලෝබල්ටෙක් සමාගමේ උප සභාපති මැනුවෙල් වැල්ඩේස්, නාගරික සංවර්ධන අමාත්‍යාංශයේ ලේකම් ආචාර්ය පී. රාමනුජම් සහ පෑලියගොඩ ගබඩා සංකීර්ණ සමාගමේ සභාපති අධිනීතිඥ සුදත් කරුණානායක යන මහත්වරුද මෙහිදී අත්සන් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032013</link>
    <topic>බිරිය ඝාතනය කළ සැමියාට මරණ දඬුවම</topic>
    <author>ගම්පහ සංචාරක</author>
    <content>1994 වර්ෂයේ ජූලි 03 දින හෝ ඊට ආසන්න දිනයකදී පල්ලේවෙල දී රාත්‍රී කාලයේ බීමත්ව තමාගේ බිරිය හා බහින්බස් වීමක් ඇතිකරගෙන එම ක්‍රියාකලාපයේදීම ඇයට පිහියෙන් ඇන ඝාතනය කිරීම සහ ඝාතනය කළ තැනැත්තියගේ සොහොයුරියකටද පිහියෙන් ඇන බරපතළ තුවාල සිදුකළ පුද්ගලයකු චෝදනාවන්ට වරදකරු වූයෙන් එම චූදිත පුද්ගලයාට මරණීය දණ්ඩනය ගම්පහ මහාධිකරණ විනිසුරු විමල් නම්බුවසම් මහතා විසින් නියම කරන ලදී.නීතිපතිවරයා විසින් අපරාධ විධිවිධාන පනතේ අංක 296 සහ 315 වගන්ති යටතේ මේ නඩුවෙන් චෝදනා ලැබූ රාජපක්‍ෂපේඩිගේ පියදාස (72) යන අයට විරුද්ධව අධි චෝදනා ඉදිරිපත් කර තිබුණි.චෝදනාව සඳහා අධිකරණයේදී නිවැරැදිකරු බව විත්තිකරු විසින් නීතිඥ බන්දුජීව ගුණසේකර මහතා මගින් අධිකරණයට දැන්වීම නිසා ජූරි සභාවකින් තොරව නඩුව විභාග විය. පැමිණිල්ල වෙනුවෙන් රජයේ නීතිඥ කාස්‍යප වික්‍රමසේකර මහතා පෙනී සිටි අතර නඩු විභාගයේදී චූදිත වරදකරු බවට මහාධිකරණ විනිසුරුවරයා තීන්දු කෙළේය.තම බිරිඳ වූ හපුආරච්චිපොහොරඹලාගේ සිසිලින්නෝනා පිහියෙන් ඇන ඝාතනය කිරීමේ චෝදනාවට මරණීය දණ්ඩනය ද, එම ක්‍රියා කලාපයේදී පොහොරඹලාගේ පියවති යන අයට පිහියෙන් ඇන බරපතළ තුවාල කිරීමේ චෝදනාවට වසර 02 ක සිරදඬුවමක් ද, රුපියල් 2500/- දඩයක් ද ගම්පහ මහාධිකරණ විනිසුරු විමල් නම්බුවසම් මහතා නියම කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032014</link>
    <topic>ගම්පහ සංවර්ධනය කිරීමේ හැකියාව බැසිල්ට තිබෙනවා</topic>
    <author/>
    <content>විද්වත් සහෘදයින්ගේ ජාතික සංවිධානයේ පූර්ණ සහාය මෙවර මහ මැතිවරණයේ දී එක්සත් ජනතා නිදහස් සන්ධානයටත්, ගම්පහ දිස්ත්‍රික් අපේක්ෂක බැසිල් රාජපක්ෂ මහතා ප්‍රධාන අපේක්ෂක කණ්ඩායමටත් ලබාදීමට තීරණය කළ බව එහි සභාපති පාර්ලිමේන්තු කටයුතු පිළිබඳ හිටපු නියෝජ්‍ය ඇමැතිවරයකු වූ, පී. තිස්සකුට්ටිආරච්චි මහතා පැවසීය. ගෙයින් ගෙට යාමේ වැඩසටහන් කිහිපයක් සහ ජනතාව දැනුවත් කිරීමේ ජනහමු කිහිපයක් පැවැත්වීමට දැනටමත් සංවිධානය කර ඇති බව ඒ මහතා පැවසීය.මැතිවරණ කටයුතු සංවිධානය පිළිබඳව අපේක්ෂක බැසිල් රාජපක්ෂ මහතාගේ ගම්පහ දිස්ත්‍රික් කාර්යාලයේ පැවැති සාකච්ඡාවකදී මේ බව තිස්සකුට්ටිආරච්චි මහතා ප්‍රකාශ කෙළේය. “උතුරු වසන්තය” සංවර්ධනය වැඩපිළිවෙළින් උතුරු නැගෙනහිර පළාත් වල අතිවිශාල සංවර්ධනයක් කිරීමට බැසිල් රාජපක්ෂ මහතාට හැකිවූවා සේම, ගම්පහ දිස්ත්‍රික්කයේ ද විශ්මය දනවන යෝධ සංවර්ධනයක් කිරීමට බැසිල් රාජපක්ෂ මහතාට හැකිවන බවද තිස්සකුට්ටිආරච්චි මහතා වැඩිදුරටත් පැවසීය.ගම්පහ දිස්ත්‍රික්කය සංවර්ධනය කිරීමේදී ඉතා කඩිනම් හා ප්‍රතිඵලදායී වැඩපිළිවෙළවල් ඇති කිරීමේ දක්ෂතාව නිසාත් ජනතා හිතවාදීව එම කටයුතු ඉටුකිරීමට එතුමාට ඇති හැකියාව නිසාත් විද්වත් සංවිධානයේ පූර්ණ සහාය පළ කිරීමට තීරණය කළ බව ඒ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032015</link>
    <topic>සන්ධාන ආධාරකරුටරු.5000ක මුදල් ඇප</topic>
    <author>උතුරු මැද පළාත් ආනන්ද පතිරාජ</author>
    <content>පසුගිය ජනාධිපතිවරණ සමයේ කැකිරාව ආසනයේ විපක්ෂ දේශපාලන සංවිධානයකට අයත් පෝස්ටර් උදුරා ගිනිතබා විනාශ කිරීමේ සිද්ධියක් සම්බන්ධයෙන් එක්සත් ජනතා නිදහස් සන්ධානයේ අධාරකරුවකු අධිකරණය මගහරිමින් වරෙන්තු පිට සිටියදී කැකිරාව පොලිසිය මගින් අත්අඩංගුවට ගෙන කැකිරාව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව රුපියල් පන්දහසක මුදල් ඇප හා රුපියල් විසි පන්දහසක ශරීර ඇප තබන ලෙස නියෝග කෙරිණි.ශරීර ඇප තැන්පත් කරන්නන් කැකිරාව අධිකරණ බල සීමාවේ පදිංචිකරුවෙකු විය යුතු බවටත් කැකිරාව මහේස්ත්‍රාත් හා දිසා විනිසුරු ශ්‍රීනිත් විජේසේකර මහතා නියෝග කළේ ය. මෙසේ ඇප නියම කෙළේ කැකිරාව පොලිස් වසමට අයත් නීකිණියාව පදිංචිකරුවකු වන අබේරත්න දිසානායක නමැත්තාටය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=n10032016</link>
    <topic>මාතර රෝහලේ ආරක්‍ෂක නිලධාරියාට පහර දීලා</topic>
    <author>යූ. එම්. රුවන් – දික්වැල්ල සමූහ</author>
    <content>මාතර මහ රෝහලේ ප්‍රධාන දොරටුවේ ආරක්‍ෂක නිලධාරියාට බීමතින් පැමිණි පිරිසක් විසින් පහර දෙනු ලැබ ඇති අතර රෝගියකු බැලීමට අවශ්‍ය යැයි පවසා රෝහලට ඇතුළු වීමට යාමේදී ආරක්‍ෂක නිලධාරියා හා පිරිස අතර ඇතිවූ බහින් බස්වීමක් දුර දිග යාමෙන් මෙම සිද්ධිය හටගෙන තිබේ.මාතර මුලස්ථාන පොලිස් පරීක්‍ෂක එම්. එස්. එස්. කල්දේරා මහතාගේ උපදෙස් පරිදි සුළු පැමිණිලි අංශයෙන් පරීක්‍ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003201</link>
    <topic>විදුහල්පතිවරයකුගෙන්සිසුවකුට අමානුෂික පහරදීමක්</topic>
    <author>තිහගොඩ විශේෂ කැලුම් බෝධිමාන</author>
    <content>දික්වැල්ල අධ්‍යාපන කලාපයේ එක්තරා විදුහලක විදුහල්පතිවරයෙක් 10 වසරේ ඉගෙනුම ලැබූ සිසුවකුට පහර දීම හේතු කොට ගෙන සිසුවා බතීගම දිසා රෝහලට ඇතුළත් කොට තිබේ.පහර කෑමට ලක්වූ සිසුවාගේ මව වන එම්.ඩී.චන්ද්‍රානි යන අය විසින් මේ පිළිබඳව දික්වැල්ල පොලිසියට පැමිණිලි කොට තිබේ.වකුගඩු ආබාධයකින් පෙළෙන නිසා එම ශිෂ්‍යයා ශිෂ්‍යභට කණ්ඩායමට ඇතුළත්වීම ප්‍රතික්ෂේප කොට ඇත්තේ වෛද්‍යවරුන්ගේ උපදෙස් අනුව බවද එම පැමිණිල්ලේ සඳහන් වේ.මෙසේ රෝහල් ගත කොට ඇත්තේ එන්.ඉෂාන් ෂාමින්ද (15) නැමැති 10 වෙනි ශ්‍රේණියේ ඉගෙනුම ලබන ශිෂ්‍යයෙකි. ඉකුත් (16) දිනදා සිදුකරන ලද මේ පහරදීම පිළිබඳ දික්වැල්ල පොලිසිය පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003202</link>
    <topic>දැල් කඩි විසෙන්මවක් මිය ගිහින්</topic>
    <author>නාඋල විශේෂ – එච්. ඇම්. අයි. අබේරත්න</author>
    <content>නාවුල ලේනදොර ගම්මානයේ පදිංචි 30 හැවිරිදි එක් දරු මවක් දැල් කඩියකු දෂ්ඨ කිරීමෙන් පෙරේදා රාත්‍රී මරුමුවට පත්වූවාය. හසන්තිකා දිල්රුක්‍ෂි නැමැති මේ කාන්තාව කණ්ඩලම අතුපාරයායේ පදිංචිව සිටින්නේ සැමියා සහ සය හැවිරිදි දරුවා සමඟය.17 දින රාත්‍රියේ දැල කඩියකු ඇගේ පාදයකට දෂ්ඨකර ඇති අතර වේදනාව වැඩිවීම නිසා ඇය දඹුල්ල රෝහලට අලුයම ඇතුළත් කර තිබේ. වමනය ඇතුළු රෝග ලක්‍ෂණ රැසක් වැඩිවීම නිසා කුරුණෑගල රෝහලට යවා ඇත. ඇය එහිදී මරණයට පත්වී ඇත.ªරුණෑගල රෝහලේ මරණ පරීක්‍ෂක ආර්. යූ. ඩී. කේ. අමරසිංහ මහතා පවසා ඇත්තේ දැල කඩියෙකු දෂ්ඨ කිරීම නිසා ඇතිවූ අසාත්මිකතාව නිසා සිදුවූ මරණයක් බවය. ලේනදොර මලියදේව විහාරාධිපති වැහැර සරණංකර හිමියෝ පැවසුවේ තම ජීවිත කාලය ඇතුළත මෙවැනි සිද්ධියක් අසා නැති බවයි.එහෙත් මියගිය තැනැත්තියගේ මරණ සහතිකයේ එවැන්නක් ඇති නිසා එය පිළිගැනීමට සිදුවන බවද උන්වහන්සේ කීය. මියගිය කාන්තාවගේ සය හැවිරිදි හෂාන් විශ්ව ප්‍රභාත් පුංචි පුතා සහ ඇයගේ සැමියා අදහාගත නොහැකි මේ සිද්ධියෙන් කම්පාවට පත්වී සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003203</link>
    <topic>ටිපර් රථ අනතුරකින්අම්මයි-පුතයි එතැනම</topic>
    <author>ඇළහැර සමූහ - සරත් වෙලගෙදර සහ පොලොන්නරු විශේෂ ගාමිණී ඹබේසේකර</author>
    <content>ගිනිගත්හේන පෙදෙසේ සිට පොළොන්නරුව බලා ධාවනය වූ ත්‍රීරෝද රථයක් පෙරේදා (18) උදේ ටිපර් රථයක ගැටීමෙන් මවක් සහ පුතකු මියගොස් පියා සහ දියණිය බරපතල තුවාල ලබා පොළොන්නරුව මහ රෝහලට ඇතුළත් කර ඇත.මේ අනතුර එදින පෙරවරු 11.10 ට පමණ දිවිතලේගම මහ විදුහල අසලදී සිදුවී ඇති බව මින්නේරිය පොලිසිය පවසයි.ගිනිගත්හේන පෙදෙසේ පදිංචි එම අය පොළොන්නරුව නව නගරයේ පදිංචි තම දියණිය බැලීම සඳහා එන අතරතුරදී මේ අනතුරට මුහුණපා තිබේ.සිද්ධියෙන් බරපතළ තුවාල ලැබූ එල්. ඒ. චන්ද්‍රසිරි (55) පියා, එල්. ඒ. දිලානි නිසංසලා (23) දියණිය පොළොන්නරුව මහ රෝහලේ දැඩි සත්කාර ඒකකයේ ප්‍රතිකාර ලබති. බිරිය වන ඊ. ඩබ්ලිව්. චන්ද්‍රලතා (48), පුතා එල්. ඒ. දුලාජ් හර්ෂණ (15) මියගිය දෙදෙනාය. මින්නේරිය පොලිසිය වැඩිදුර පරීක්‍ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003204</link>
    <topic>රියට හැපුණු ගෝනාමස් කළ අයට දඩ</topic>
    <author>ඌව වෙල්ලස්ස සමූහ – වජිර උමගිලිය</author>
    <content>බදුල්ල මහනුවර මාර්ගයේ රංදෙණිගල රංටැඹේ සත්ව අභය භූමිය අසලදී රිය අනතුරට පත්වී සිටි ගෝනා වැලි ලොරියක පටවාගෙන ගොස් මොරයාය ප්‍රදේශයේදී මස් කර තිබියදී ලැබුණු ඔත්තුවකට අනුව මධ්‍යම ප්‍රදේශ භාර වනජීවි නියෝජ්‍ය අධ්‍යක්‍ෂ කාර්යාලයේ වැටලීම් අංශයෙන් සිදුකළ මෙහෙයුමේදී මේ මියගිය සතාගේ ඇටකටු කොටස් සොයාගෙන ඇත.සැකකරුවකු අත්අඩංගුවට ගැනීමට සමත්වූ බව නියෝජ්‍ය වන ජීවි අධ්‍යක්‍ෂ කාර්යාලය පැවසීය. මොරයාය ප්‍රදේශයේ පුද්ගලයකු මෙසේ සැකකරු වශයෙන් අත්අඩංගුවට ගෙන මහියංගණ අතිරේක දිසාවිනිසුරු රුවන්දික මාරපන මහත්මිය විසින් රු.35,000ක් දඩ නියමකර අවවාද කළ බව වනජීවි වැටලීම් අංශය පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003205</link>
    <topic>මාස තුනකදී වල් අලිමරණ 9ක්</topic>
    <author>අනුරාධපුර සමූහ අශෝක සේනාරත්න</author>
    <content>අනුරාධපුර දිස්ත්‍රික්කයේ 2010 වසරේදී පමණක් වල් අලි නව දෙනකු මියගොස් ඇති බව වනජීවී දෙපාර්තමේන්තුවේ අනුුරාධපුර කාර්යාලය පවසයි.මාස තුනක් වැනි කෙටි කාලයක් ඇතුළතදී අනුරාධපුර කලාපයේ සිදු වූ මේ අලි මරණ අලි ගහණයට එල්ල වී ඇති තර්ජනයක් බව වන ජීවී දෙපාර්තමේන්තුව කියයි.මේ අලි මරණ වැඩි වශයෙන්ම වාර්තා වී ඇත්තේ හොරොව්පොතාන, නාච්චාදූව, තිරප්පනේ හා ඉපලෝගම යන ප්‍රදේශවලිනි.මේ මරණ සිදුවී තිබෙන්නේ වෙඩි තැබීමෙන් හා විදුලිය සර වැදීමෙනි. මෙතෙක් මිය ගිය අලින්ගෙන් වැඩිම සංඛ්‍යාවක් මියගොස් තිබෙන්නේ ග්‍රාම ආරක්‍ෂකයන්ගේ ගිනි අවි වලින් වෙඩි තැබීමෙන් බවට තොරතුරු හෙළි වී තිබේ.පසුගියදා පොලීසිය මගින් ග්‍රාම ආරක්‍ෂක ගිනි අවි ආපසු ගැනීමෙන් පසු අලින්ට වෙඩි තැබීම් බොහෝ සෙයින් අඩු වී ඇති බව වනජීවී දෙපාර්තමේන්තුවේ නිලධාරියකු පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003206</link>
    <topic>වෑන් රථයක් අඩි 20කප්‍රපාතයකට පෙරළිලා</topic>
    <author>හැටන් සමූහ – චන්දන ජයවීර</author>
    <content>බගවන්තලාව - ආරියපුර ගම්මානයේ අතුරු මාර්ගයක ධාවනය වෙමින් තිබූ වෑන් රථයක් පෙරේදා (18) රාත්‍රියේ මාර්ගයෙන් ඉවතට පැන අඩි 20 පමණ ප්‍රපාතයේ පිහිටි නිවසක් මතට පෙරළී ඇත.එම නිවසේ සිටි අවුරුදු 02 ක් වයසැති කුඩා දැරියක් හා වෑන් රථයේ ගමන් ගත් අයකු තුවාල ලබා බගවන්තලාව දිසා රෝහලට ඇතුළත් කර ඇත.පෙරේදා (18) රාත්‍රියේ 9 ට පමණ වෑන් රථය හැරවීමට ගත් උත්සාහයේ දී එය මෙසේ පෙරලී ඇති බවත්, අනතුරින් නිවසට හා වෑන්රථයට බරපතළ හානි සිදුවී ඇති බවත් සිද්ධිය සම්බන්ධ වැඩිදුර පරීක්‍ෂණ පවත්වන බගවන්තලාව පොලිසිය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003207</link>
    <topic>කිරි හිරවීමෙන්සිඟිත්තියක් මිය යයි</topic>
    <author>ඌව - වෙල්ලස්ස විශේෂ</author>
    <content>මොනරාගල කුඹුක්කන වතුයායේ විසූ මාස හතක් වයසැති දැරියක් පසුගියදා උදේ කිරි හිරවීමෙන් මිය ගියාය.මෙසේ මියගියේ සෙල්වර් කුමාර් නිලන්ති නැමැති සිඟිත්තියකි.දැරියගේ මව බෝතලයකට කිරි දමා සූප්පුවකින් කිරි දී ඇත. එහිදී කිරි හිරවී හුස්මගැනීමට අපහසුවී තිබේ. අනතුරුව දරුවා මොනරාගල මහරොහලට ඇතුළත් කිරීමෙන් අනතුරුව මියගොස් තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=r1003208</link>
    <topic>යතුරු පැදි අනතුරින්තිදරු පියා මරු දකී</topic>
    <author>පොළොන්නරුව දිසා සමූහ ඇම්. පී. සරත් හිඟුරක්ගොඩ විශේඹ</author>
    <content>මින්නේරිය බටුඔය පාලම අසලදී ඉන්ධන බවුසරයක් යතුරු පැදියක හැපීමෙන් යතුරු පැදියේ ගමන් කළ තිදරු පියකු මිය ගොස් ඇතැයි මින්නේරිය පොලිසිය කියයි.මෙසේ මිය ගොස් ඇත්තේ මින්නේරිය බටු ඔය ගම්මානයේ පදිංචිව සිටි ඩබ්ලිව්. ඒ. සුරසේන (33) නැමැති අයකි.පෙරේදා (18) සවස 6.45 ට පමණ මේ අනතුර සිදු වී ඇත. මින්නේරිය ඉන්ධන පිරවුම් හලේ බවුසරයක් අධික වේගයෙන් ධාවනය වීමෙන් මේ අනතුර සිදුවී ඇතැයි මින්නේරිය පොලිසිය කියයි.සිද්ධිය සම්බන්ධයෙන් බවුසරයේ රියැදුරා අත් අඩංගුවට ගෙන ඇත.මින්නේරිය පොලිසියේ පොලිස් පරීක්ෂක එම්. සරත් චන්ද්‍ර මහතා ඇතුළු නිලධාරිහු වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=s1003201</link>
    <topic>එකමුතු පාපැදි සවාරියේ දෙවැනි අදියරේ ජය ගුවන් හමුදාවේ සුජිත්ට  </topic>
    <author>වර්නන් ගුණසේකර කළුතර සිට</author>
    <content>‘තාරුණ්‍යයට හෙටක්’ සංවිධානත්වයෙන් පේදුරුතුඩුව සිට දෙවුන්දරතුඩුව දක්වා පැවැත්වෙන ශ්‍රී ලංකා එකමුතු පාපැදි සවාරියේ මහනුවර සිට කළුතර දක්වා ඊයේ පැවැති දෙවැනි අදියර ජය ගැනීමට ගුවන් හමුදාවේ සුජිත් ද සිල්වා සමත් විය.ඊයේ තරගයේ දෙවැනි ස්ථානය හිමිිකර ගත්තේද ගුවන් හමුදාවේ ක්‍රීඩකයෙකි. ඒ ජීවන් ජයසිංහයි. දෙහිවල / ගල්කිස්ස නගර සභාවේ ආසිරි කැළුම් පීරිස් තෙවැනි ස්ථානයට පත් විය.කෙසේ වෙතත්, ඊයේ මහනුවරින් තරගය ආරම්භ කළ තරගකරුවන් 61 දෙනාගෙන් සුජිත් ජීවන් හා ආසිරි ඇතුළු තරඟකරුවන් 55 දෙනෙකු පමණ ඊයේ කළුතරදී තරගය අවසන් කළේ එකමුතුකම සංකේතවත් කරමින් එක පොකුරටය.සමස්තයක් ලෙසින් ගත් විට ඊයේ තරඟය පුරාම තරඟකරුවන් ඔවුන්ගේ පාපැදි ධාවනය කළේ එකම පොකුරට ය. එහි වෙනසක් දක්නට ලැබුනේ අවස්ථා කිහිපයකදී පමණි.කඩුගන්නාව කඳු පල්ලමේදී නලින් ද අමිල කුමාර (නාවික) හා ජීවන් ජයසිංහ (ගුවන්) සෙසු තරගකරුවන්ට වඩා මීටර් 200 ක් පමණ පෙරමුණක් ලබා ගත්තද තරඟය කෑගල්ලට ඒමට පෙර සෙසු තරඟකරුවෝ නලින්ද හා ජීවන්ට එක්ව සිටියහ. එතැන් පටන් ගලිගමුව, නෙළුන්දෙනිය, පස්යාල සිට කළුතර දක්වාම තරඟය එක පොකුරට දිස්විය. අවස්ථා කිහිපයකදී තරඟකරුවන් අතර මීටර 50 ක 60 ක පරතරයක් දක්නට ලැබුනත් එය සැලකිය යුතු තරමේ පරතරයක් නොවීය.ගල්කිස්සට තරගය අවතීර්ණය වන විට හරිස්චන්ද්‍ර සෙසු තරගකරුවන්ට වඩා කිලෝ මීටරයක් පමණ ඉදිරියෙන් සිටීමට සමත්ව සිටියද කළුතර තරග අවසානයට තවත් කිලෝ මීටර් 3 ක් තිබියදී සියළුම තරඟකරුවෝ එක පොකුරට එක් වූහ. ඊයේ තරගයට 'ස්පි‍්‍රන්ට්' තරඟ 2 ක්ද ඇතුලත්ව තිබිණි. නෙළුන්දෙණියේදී ජීවන් ජයසිංහ 'ස්පි‍්‍රන්ට්' ජයග්‍රාහකයා වූ අතර මොරටුවේදී ජයග්‍රාහකයා වූයේ වසන්ත හරිස්චන්ද්‍රයි.ශශ්‍රී ලංකා එකමුතු පාපැදි සවාරියේ තෙවැනි අදියර තරගය අද කළුතර සිට මාතර දක්වා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=s1003203</link>
    <topic>ජැනකොවික්ඉදිරියට</topic>
    <author/>
    <content>හිටපු අංක එකේ ලෝක ටෙනිස් සූරියවන ජෙලීනා ජැන්කොවික් ඕව්ර්‍ථ පරිබාස් විවෘත තරගාවලියේ අර්ධ පූර්ණ වටයට තරග කිරීමට සුදුසුකම් ලබා තිබේ. තරග වට දෙකකදී ඇය අතින් පරාජය ලැබුවේ රුසියන් ජාතික එලිසා ක්ලෙ බැනෝවායි.ජැන්කොවික් 6 - 4 සහ 6 - 4 වශයෙන් වට දෙකේ ජය වාර්තා කළේය. මේ අතර, ස්පාඤ්ඤයේ මාරියා ජෝස් මාටිනස් 6-3,7-6 වශයෙන් ඔස්ට්‍රේලියාවේ ස්ට්‍රෝසර් අතින් පරාජයට පත්විය. මේ ජයග්‍රහණය නිසා ඇයට අර්ධ පූර්ණ වටයේ තරග වැදීමට සුදුසුකම් ලැබී ඇති අතර ටෙනිස් ශ්‍රේණිගත කිරීමේ 10 වන ස්ථානයට පත්වී සිටී.හතරවන තරග වටයේදී ඇය අතින් පරාජයට පත්වූයේ වත්මන් ටෙනිස් සූරී රුසියානු ජාතික වේරා ස්වොනරීවාය. ජැන්කොවික් අර්ධ - පූර්ණ වටයට තරග වදින්නේ දෙවන වරටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=s1003202</link>
    <topic>ජ’පුර සරසවි ක්‍රීඩා වර්ණ ප්‍රදානය 26 වැනිදා</topic>
    <author/>
    <content>ප්‍රින්ස් ගුණසේකරශ්‍රී ජයවර්ධනපුර විශ්වවිද්‍යාලයේ ක්‍රීඩා වර්ණ ප්‍රදානය 36 වැනි වරටත් එම විශ්වවිද්‍යාලයීය බණ්ඩාරනායක සමරු ශාලාවේදී මේ 26 වැනිදා පස්වරු 4.00ට පැවැත්වේ. ක්‍රීඩක ක්‍රීඩිකාවන් 243ක් වෙනුවෙන් මෙදින ක්‍රීඩා වර්ණ හා විශේෂ සම්මාන පිරිනැමේ.ශ්‍රී ජයවර්ධනපුර විශ්වවිද්‍යාලයේ පිරිමි ක්‍රීඩා කණ්ඩායම් 19 ක් හා කාන්තා ක්‍රීඩා කණ්ඩායම් 12ක් අන්තර් විශ්වවිද්‍යාල ක්‍රීඩා තරගාවලියට එක්වන අතර පසුගිය වසරේ දී එම තරගාවලියේදී කැපී පෙනෙන දක්ෂතා දැක්විය.වසරේ විශිෂ්ටතම ක්‍රීඩකයා සම්මානය අන්තර් විශ්වවිද්‍යාල ක්‍රීඩා තරගාවලියේදී පිහිනුම් නව තරග වාර්තා බිහිකළ රෙහාන් ජයසේකරට හිමිවන අතර විශිෂ්ටතම ක්‍රීඩිකාව ලෙස ටේබල් ටෙනිස් ක්‍රීඩාවෙන් ජාතික කණ්ඩායම නියෝජනය කළ ශ්‍රීමාලි විමලරත්න සම්මාන හිමිකර ගැනීමට නියමිතය.ශ්‍රී ජයවර්ධනපුර විශ්වවිද්‍යාලයෙන් පසුගිය වසරේ ජාතික හා ජාත්‍යන්තර මට්ටමේ ක්‍රීඩා දක්ෂතා දැක්වූ ක්‍රීඩක ක්‍රීඩිකාවන් 7කට විශේෂ ඇගැයුමක් මෙහිදී සිදු කෙරේ. නිලංකා සංජීවනී (මලල ක්‍රීඩා), කේ.ඩී. පූර්ණිමා (හොකී), ඩබ්ලිව්. ඒ. චතුරාණි (වොලිබෝල්) ශ්‍රීමාලි විජේරත්න (ටේබල් ටෙනිස්), එස්.එල්. කුලතුංග, ටී.යූ. ගම්මන්පිල (බේස්බෝල්), අමිල චතුරංග (ත්‍රෝබෝල්) එම ක්‍රීඩක ක්‍රීඩිකාවෝ වෙති.එයට අමතරව එක් එක් ක්‍රීඩාවන්හි විශේෂ දක්ෂතා දැක්වූ ක්‍රීඩක, ක්‍රීඩිකාවන් 28කට විශිෂ්ටතා සම්මාන ප්‍රදානය කෙරෙති.වසරේ හොඳම කාන්තා කණ්ඩායමට හිමි සම්මාන ටයිකොන්ඩෝ හා බැඩ්මින්ටන් ක්‍රීඩාවලටද හොඳම පිරිමි කණ්ඩායමට හිමි සම්මාන ක්‍රිකට් හා ටයිකොන්ඩෝ ක්‍රීඩාවලට ද ප්‍රදානය වේ.අධ්‍යාපන කටයුතුවලට මෙන්ම ක්‍රීඩා කටයුතුවලටද යොමු කිරීමේ වැඩි ප්‍රවණතාවක් වෙනුවෙන් සංවිධානය කෙරෙන මේ ක්‍රීඩා උළෙල් ප්‍රධාන ආරාධිතයා ලෙස ජයවර්ධනපුර විශ්වවිද්‍යාලයේ උපකුලපති ආචාර්්‍ය එන්.එල්.ඒ. කරුණාරත්න, විශේෂ ආරාධිතයා ලෙස ශ්‍රී ලංකා ටෙලිකොම් සභාපතිනි ලේෂාද සිල්වා චන්ද්‍රසේන යන මහත්ම මහත්මීන් සහභාගිවෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=s1003204</link>
    <topic>කාල්ටන් සුපර් ක්‍රොස්මැරතන් ජය අජිත් බණ්ඩාරට</topic>
    <author>සුනිල් අභයවර්ධන, ගීෂා මුණසිංහ තිස්සමහාරාමයේ සිට</author>
    <content>ජාතික ශූර අජිත් බණ්ඩාර පැ: 2 වි: 25 ත: 46කින් තරගය නිමකරමින් "කාල්ටන් සුපර්ක්‍රොස්" තරගාවලියට සමගාමීව තාරුණ්‍යයට හෙටක් සංවිධානය කළ ජාතික මැරතන් ධාවන තරගයේ ප්‍රථමස්ථානය හිමිකරගත්තේය.ඔහුට තියුණු තරගයක් දෙමින් දකුණ නියෝජනය කළ බී. උපුල් විජිත කුමාර පැ: 2 වි: 25 ත: 48 කින්තරගය නිමකරමින් දෙවන ස්ථානයද, වයඹ නියෝජනය කළ ආර්. එම්. ඉන්දික අජිත් පැ: 2 විනා: 25 ත: 56 න් තරගය නිමා කරමින් එම තරගයේ තුන්වන ස්ථානය හිමිකර ගත්තේය.ජාතික තරගය1. අජිත් බණ්ඩාර වයඹ - (පැ: 2 වි: 25 ත:46) 2. බී. උපුල් විජිතතුමාර දකුණ - (පැ: 2 වි:25 ත:48) 3. ආර්. එම්. ඉන්දික අජිත් - වයඹ (පැ. 2 වි: 25 ත : 56))19 පහළ බාලක1. එච්. නදුන් වේනක (අම්බලන්තොට ම.වි.)2. ඩී. එච්. ගයාන් තිසර මධුසංඛ (හ/විහාරගල ම.වි.)3. ජී. ඩබ්ලිව්. දිනේෂ් චතුරංග (හ/විද්‍යාර්ථ ම.වි.)19 න් පහළ බාලිකා1. ඩබ්ලිව්. පී. එරංග රසිලා දුලක්ෂි (දෙබරවැව ම.වි.) 2. එච්. කේ. ඉරෝෂ තමාලි (සූරිය වැව ජාතික පාසල)3. ඒ. ඒ. මධුෂිකා ලක්මාලී (දෙබර වැව ජාතික පාසල)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=s1003205</link>
    <topic>විද්‍යාර්ථය 191යි</topic>
    <author>මහනුවර ක්‍රීඩා විශේෂ</author>
    <content>මහනුවර සාන්ත සිල්වෙස්තර – මහනුවර විද්‍යාර්ථ 52වැනි මහා ක්‍රිකට් තරගයේ ඊයේ පළමු දින තේපානයෙන් පසු විද්‍යාර්ථ විදුහල ලකුණු 191ක් ලබා ගත්තේය. සාන්ත සිල්වෙස්තර විදුහල කිසිවෙකු නොදැවී ලකුණු 9ක් ලබාසිටී.විද්‍යාර්ථ විදුහල පළමු ඉනිම – 191 - එන්. ගලපිටහේන 58, එස්. අබේරත්න 36, එස්. නිලන්ත 49ට 4 යි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=s1003206</link>
    <topic>කුම්බ්ලේගේ පිලට ජය</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරගාවලියේ ෂේන් වෝන්ගේ නායකත්වයෙන් යුත් රාජස්තාන් රෝයල් පිල පරදා අනිල් කුම්බ්ලේගේ, නායකත්වයෙන් යුතු බැංගලෝර් පිල කඩුලු 10ක ජයක් අත්කර ගත්තේය.බැංගලෝර්හි චෙන්නස්සාමී ක්‍රීඩාංගණයේ පැවැති මේ තරගයේ මුලින් පන්දුවට පහරදුන් රාජස්තාන් රෝයල් පිල ඕවර් 19.5 කදී ලකුණු 95 ක් ලබාගත් අතර බැංගලෝර් රෝයල් පිල ඕවර් 10.4 කදී කිසිවෙකු නොදැවී ලකුණු 93 ක් ලබා ගත්තේය.විශිෂ්ට පන්දු යැවීමක නිරතවූ අනිල් කුම්බ්ලේ ලකුණු 9 කට කඩුලු 3ක් බිදහෙලීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=f1003201</link>
    <topic>රටේ ආර්ථිකයශක්තිමත් කරන්නමේ ආණ්ඩුවට පුළුවන්</topic>
    <author>සාකච්ඡා කෙළේ උදිත ගුණවර්ධන ඡායාරූප විමල් කරුණාතිලක</author>
    <content>රටේ ආර්ථික තත්ත්වය ස්ථාවර කිරීමට ආණ්ඩුවට තිබෙන හැකියාව, ජී. එස්. පී. ප්ලස් බදු සහනය ඉදිරියේ දී අහිමි වුවහොත් එයට මුහුණදීමට රජයට හැකියාවක් තිබේ ද සහ තවත් ආර්ථික කරුණු පිළිබඳ ආචාර්ය රංජිත් බණ්ඩාර මහතා සමඟ සිදු කළ සාකච්ඡාවකි මේ.* පසුගිය ජනාධිපතිවරණයේ දී ජනාධිපතිතුමා රජයේ සේවක වැටුප් ඉහළ දැමීම ඇතුළු සුබසාධන කටයුතු රාශියක් පිළිබඳ පොරොන්දු රාශියක් ලබා දුන්නා. ඒත් මේ ලබා දුන් පොරොන්දු ඉටු කිරීමට ආණ්ඩුවට පුළුවන්කමක් නැහැ කියලා විපක්ෂය චෝදනා කරනවා. ආර්ථික විද්‍යා ප්‍රාඥයකු විදිහට මේ පිළිබඳ ව ඔබේ අදහස කුමක් ද?මහින්ද රාජපක්ෂ ජනාධිපතිතුමා පළමු වාරයේ දී ජයග්‍රහණය කලේ ඉතාමත් සුළු ප්‍රතිශතයකින්. ඒත් එතුමා ගේ දෙවන ධූර කාලය සඳහා පැවැති මැතිවරණයේ දී ජනාධිපතිතුමා ගේ වැඩි ඡන්ද ප්‍රතිශතය 0.5% සිට 18% දක්වා විශාල ප්‍රමාණයකින් ඉහළ ගියා. අපට එයින් ම පෙනෙනවා ජනාධිපතිතුමා කෙරෙහි රට තුළ වර්ධනය වූ අචල විශ්වාසය. ජනතාව මහින්ද රාජපක්ෂ මහතා මෙරට පහළ වූ ප්‍රායෝගික නායකයෙකු ලෙස තෝරාගෙන ඉවරයි. තේරුම් අරගෙන ඉවරයි.මහින්ද චින්තන ඉදිරි දැක්ම තුළින් රට ඉදිරියේ තබා තිබෙන්නේ ඉෂ්ඨ කළ හැකි දේවල් වගේ ම වඩාත් ප්‍රායෝගික වූ ප්‍රතිපත්ති මාලාවකුයි. එම ජනාධිපතිවරණයේ දී ජෙනරාල් සරත් ෆොන්සේකා මහතා ඉදිරිපත් කළ ප්‍රතිපත්ති ප්‍රකාශනයට වඩා ජනාධිපතිතුමා ගේ මහින්ද චින්තන ඉදිරි දැක්ම ප්‍රායෝගිකයි කියලා පිළිගත්තා. ඒ නිසා තමයි ෆොන්සේකා මහතා ගේ රුපියල් දස දහසේ වැටුප් වර්ධකය ප්‍රතික්‍ෂේප කර ජනාධිපතිතුමා ගේ මහින්ද චින්තන ඉදිරි දැක් ම පිළිගත්තේ. වැඩ කරන ජනතාවගෙන් 70% අධික ප්‍රමාණයක් ජනාධිපතිතුමාට පක්ෂපාතිවයි ඡන්ද පාවිච්චි කෙළේ. මහින්ද චින්තන ඉදිරි දැක් ම තුළ තිබෙන්නේ ඉෂ්ඨ කළ හැකි යථාර්ථවාදී දේවල් පමණයි. විපක්ෂයේ සුළුතර පිරිසක් මෙය නොදැන සිටියත් රටේ බහුතර ජනතාවක් එය පිළිගෙන ඉවරයි.විපක්ෂය ආණ්ඩුවේ වැඩපිළිවෙළ ක්‍රියාත්මක කිරීම පිළිබඳව ගොඩනගන්නේ ඉතාමත් දේශපාලනික වූ සහ අවස්ථාවාදී වූ ප්‍රචාරයක් පමණයි. මේ නිසා තමයි එජාපයට 1994 සිට විපක්ෂයේ ම සිටීමට සිදුවෙලා තිබෙන්නේ. එමෙන් ම ඉදිරි අවුරුදු හයේදීත් එජාපයට සිදුවන්නේ විපක්ෂයේ ම සිටීමට පමණයි. මිනිස්සු අද පොරොන්දු දේශපාලනය පිළිගන්නේ නැහැ. ඒකනේ අද පෝස්ටරයක්, කටවුට් එකක් නොගහන සමහරු මැතිවරණවලින් ජයග්‍රහණය කරන්නේ. මේ වෙද්දී වැදගත් වෙලා තිබෙන්නේ් රට පෙරට තබා කටයුතු කරන දේශපාලන ක්‍රමවේදයන් ට පමණයි.* ජී. එස්. පී. ප්ලස් බදු සහනය අහිමි කිරීමට යුරෝපා සංගමය තීරණය කිරීමත් සමඟ මෙරට ඇඟලුම් කර්මාන්තය හා සෙසු අපනයන කර්මාන්තයන් අර්බුදයට ලක් වීමට ඉඩ ඇතැයි විපක්ෂයට හිතවත් ආර්ථික විශේෂඥයන් අනතුරු අඟවනවා. මේ පිළිබඳ ඔබේ අදහස කුමක් ද?ජී. එස්. පී. ප්ලස් බදු සහනය ශ්‍රී ලංකාවට හිමි වූණේ 2004 දී ඇති වූ සුනාමි තත්ත්වය නිසා ශ්‍රී ලංකාව මුහුණදුන් දුෂ්කරතාවය නිසයි. එම නිසා මේ බදු සහනය ස්ථිර බදු සහනයක් කියලා කිසිවෙකු කල්පනා කරන වානම් එය වැරැදියි.ජී. එස්. පී. බදු සහනය මඟින් අපේ රටේ ඇඟලුම් කර්මාන්තයට යුරෝපා වෙළෙඳ පොළ තුළ සුවිශේෂ තත්ත්වයක් නිර්මාණය වුණා. මේ නිසා අපේ ඇඟලුම් කර්මාන්තයට හොඳ ශක්තියක් ලැබුණා. ඒ වගේ ම ලෝකයේ සෙසු ඇඟලුම් කර්මාන්ත පවත්වාගෙන යන රටවල් සමඟ හොඳ තරඟයක් ලබා දීමට පුළුවන් වුණා. ඒත් මේ තත්ත්වය කිසිසේත් ම ස්ථිර සහනයක් නොවන නිසා ජී. එස්. පී. සහනය ස්ථිර ලෙස රඳවා ගැනීමට උත්සාහ කරනවා නම් ඒක මෝඩකමක්.රජය මේ මොහොතේ දී යුරෝපා සංගමය සමඟ විශේෂ නියෝජිතයන් පිරිසක් සාකච්ඡාවක් සඳහා පිටව ගොස් තිබෙනවා. එම සාකච්ඡා වටයේ දී සතුටුදායක ප්‍රතිඵලයක් ලබා ගන්න පුළුවන් වුණොත් ජී. එස්. පී. ප්ලස් සහනය ලබා ගැනීමට පුළුවන්කම ලැබෙනවා. එය එසේ නොවුහොත් අපිට පුළුවන්කම තිබිය යුතුයි මේ තත්ත්වයට මුහුණ දීමට.එක්සත් ජනපදය ශ්‍රී ලංකාවට ලබාදුන් ඇඟලුම් කෝටාව අහිමිවීම නිසා අපේ ඇඟලුම් කර්මාන්තය සම්පූර්ණයෙන් ම බිඳ වැටෙයි කියලා අනුමාන කළා. ඒත් අපිට පුළුවන් වුණා එම අර්බුදවලින් මිදී ඇඟලුම් කර්මාන්තය දියුණු තත්ත්වයකට පත් කිරීමට. අපිට මෙයින් ම පැහැදිලි වෙනවා අවශ්‍යතාවය හා කැපවීම තිබෙනවා නම් ඕනෑම අභියෝගයක් ජයගන්න පුළුවන්.යුරෝපා සංගමය අපේ රටට මේ විදිහේ බාධා කිරීම්, තහංචි පැනවීම් එතරම් යහපත් දෙයක් කියලා මම හිතන්නේ නැහැ. එමෙන් ම ඉහත තත්ත්වය ශ්‍රී ලංකාවේ නිදහසට බාධා එල්ල කිරීමක්, නිදහස නොතකා හැරීමක් විදිහට හඳුන්වා දිය හැකැයි.ශ්‍රී ලංකාවේ අභ්‍යන්තර සරණාගත ප්‍රශ්න, මානව හිමිකම් ප්‍රශ්න ඉදිරියට දමාගෙන යුරෝපා සංගමය හෝ වෙනත් ජාත්‍යන්තර සංවිධානයක් අපිට බලපෑම් කරනවා නම්, ආර්ථික බාධා එල්ල කරනවා නම් ඒ දේවල් අපි ප්‍රතික්‍ෂේප කළ යුතුයි.ජී.එස්. පී. ප්ලස් සහනය අහිමි වුණ හොත් ඒ සඳහා මුහුණදීමට අවශ්‍ය මූල්‍ය ප්‍රතිපාදන මේ වෙද්දීත් මහ බැංකුව විසින් ප්‍රතිපාදනය කර අවසානයි. ඒ නිසා ශ්‍රී ලංකාව තුළ ව්‍යාපාර කටයුතු කරගෙන යන ආයෝජකයන් අනවශ්‍ය ලෙස කලබල විය යුතු නැහැ.* රටේ ආර්ථිකය වඩාත් යහපත් ලෙස කළමනාකරණය කිරීමේ හැකියාව ඇත්තේ ශ්‍රීලනිපය මුල්කර ගත් ආණ්ඩුවලට නොව එජාපය මුල්කරගත් ආණ්ඩුවලට කියලා එජාපයට හිතවත් පිරිස් අතර මතයක් තිබෙනවා. මේ මතය කෙතරම් දුරට සාධාරණ මතයක් ද?එජාපය විසින් ශ්‍රීලනිපයට දීර්ඝකාලීනව එල්ල කරන චෝදනාවක් තමයි ආර්ථික කළමනාකරණ හැකියාව තිබෙන්නේ එජාපයට පමණයි එම හැකියාව ශ්‍රීලනිපයට නැහැ කියන කාරනය.ඒත් එජාපය ගොඩනගන තර්කයේ සාධාරණත්වයක්, පිළිගත හැකි පදනමක් තිබෙනවා කියලා මා නම් සිතන්නේ නැහැ. එජාප ආණ්ඩු බලයේ සිටි කාලයේ දී තමයි මේ රටේ තරුණ නැගිටීම් දෙකක් ඇති වුණේ. එමෙන් ම උතුරේ ත්‍රස්තවාදය ඇති වුණෙත් එක්සත් ජාතික පක්ෂය බලයේ සිටි කාලයේදීමයි.1965, 1970 එජාප ආණ්ඩු කාලයේ දී සිදු වූ ආර්ථික වැරැදි නිසා තමයි සමාජය තුළ විශාල තරුණ අසහනයක් ඇති වුණේ. උතුරේ යුද්ධය උත්සන්න වුණෙත් 1988, 1989 තරුණ නැගිටීම ඇතිවුණෙත් එජාපයේ වැරැදි සහගත ආර්ථික ප්‍රතිපත්තිය නිසාමයි. මේ සියලු අර්බුද නිසා අපිට තරුණ ජීවිත ලක්ෂ දෙකකට වැඩි ප්‍රමාණයක් මියගියා. මෙය විශාල සමාජ ව්‍යවසනයක් විදිහට හඳුන්වා දිය හැකියි.ත්‍රස්තවාදය, හදිසි නීතිය අනාථභාවය වැනි වචන අපේ ශබ්දකෝෂයට එකතු වුණේ මේ අවාසනාවන්ත කාලයේදියි. එහෙත් ශ්‍රීලනිපය මුල් වූ ආණ්ඩු තිබූ කාලයේ දී මෙවැනි තත්ත්වයක් ඇති වුණේ නැහැ. ඒ වගේ ම 1935 න් පසු ඇති වූ විශාල ම ගෝලීය ආර්ථික අර්බුදය ඇතිවුණේ පසුගිය අවුරුද්දේදීයි. මේ දැවැන්ත ගෝලීය ආර්ථික අර්බුදය නිසා ලෝකය තුළ අති මහත් ආර්ථික ඛේදවාචකයක් සිද්ධ වුණා. මෙම අර්බුදචයට ලෝකයේ දියුණුයි කියන රටවලටත් මුහුණදීමට බැරිවුණා.එහෙත් අපිට පුළුවන් වුණා. රටක් විදිහට 3.5 තරම් ආර්ථික වර්ධනයක් තබාගෙන 2009 වසර නිමා කරන්න. එහෙත් එම අවදියේ දී ලෝකයේ දියුණුයි කියන රටවල්වල තිබුණේ ඍන අගයක් ගත් ආර්ථික තත්ත්වයක්.එක්සත් ජනපදයේ බැංකු එකසිය එකොලහක් බංකොලොත් වුණා. යුරෝපයේ හා ඇමරිකාවේ සේවා වියුක්තිය 11% දක්වා වර්ධනය වෙද්දී ශ්‍රී ලංකාවේ රැකියා වියුක්තිය 5% දක්වා පහළ ගියා. මෙය ඉතිහාසගත ආර්ථික ස්ථාවරත්වයක් විදිහට හඳුන්වා දිය හැකියි.ඒ වගේ ම විදේශ සංචිත ප්‍රමාණය බිලියන 5.1 දක්වා වර්ධනය වී තිබෙනවා. කොළඹ කොටස් වෙළෙඳ පොළ ලෝකයේ දියුණු ම කොටස් වෙළෙඳ පොළ බවට පත්වෙලා තිබෙනවා. රාජ්‍ය ආදායම 19% දක්වා වර්ධනය වී තිබෙනවා වගේ ම පසුගිය අවුරුදු හතරේ දී රටේ යටිතල පහසුකම් ශීඝ්‍ර ලෙස සංවර්ධනය වෙලා තිබෙනවා. මේ යටතේ වරාය, විදුලිබල, මහා මාර්ග, මඟ නැඟුම, ගම නැඟුම ග්‍රාමීය සංවර්ධනය ඇතුළු සියලු පහසුකම් ලැබුණේ එක්සත් ජනතා නිදහස් සන්ධාන රජය යටතේයි.එමෙන් ම දුරකතන සන්නිවේදනය, අන්තර්ජාලය ඇතුළු සන්නිවේදන ක්‍ෂේත්‍රයේ විශාල ම දියුණුව ඇති වුණේ පසුගිය අවුරුදු හතරේ දී යි. එමෙන් ම නිව්යෝර්ක් ටයිම්ස් සඟරාවට අනුව නුදුරු අනාගතයේ දී ශ්‍රී ලංකාව ලෝකයේ පළමු පෙළේ සංචාරක පාරාදීසයක් වන බවට අනාවැකි පළකර තිබෙනවා.ඒ වගේ පැහැදිලි සාක්ෂි තියෙද්දී ශ්‍රීලනිපයේ ආර්ථික කළමනාකරණය දුර්වලයි, එජාපය තමයි ආර්ථික කළමනාකරණයේ විශිෂ්ටයා කියලා කවුරුත් හෝ තර්ක කරනවානම් ඒ තර්කය කොයිතරම් අසාධාරණ ද? මගේ නිරීක්ෂණයට අනුව නම් එක්සත් ජාතික පක්ෂයට වඩා ශ්‍රීලනිපය ආර්ථික කළමනාකරණය අතින් ගව් ගණනක් ඉදිරියෙන් ඉන්නේ. ඒ නිසා රටේ ආර්ථිකය ශක්තිමත් කරමින් ඉදිරියට ගෙන යාමට මේ ආණ්ඩුවට පුළුවන්කමක් තිබෙනවා. ඒකෙ කිසිම තර්කයක් නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=f1003202</link>
    <topic/>
    <author>සංවාදය ගාමිණි ජයලත් ඡායාරූප අනිල් ලසත් පෙරේරා</author>
    <content>‘දේශපාලනඥයා යනු සැමට ම සවන් දෙන්නෙකු විය යුතු ය. එසේ ම දේශපාලනය තුළ ලැබෙන ‘මල්’ සේම ‘ගල්’ ද සම සිතින් විඳ දරා ගැනීමේ ශක්තිය තිබිය යුතු ය. ‘ජය’ සේම ‘පරාජය’ හමුවේ ඉන්ද්‍රඛීලයක් සේ නොසැලෙන මනසක් දේශපාලනඥයාට තිබිය යුතු ය. මෙවර ‘ දිනමිණ ‘ ‘ දියවන්නාවේ නෑදෑයෝ ‘ විශේෂාංගයට එක්වන මේ මහජන නියෝජිතයා ද ඉහත කී ගුණාංග, ගති ලක්ෂණවලින් හෙබි මිනිසෙකු බව ඔහු පිළිබඳ ඇතුළාන්තය සොයා ගිය මා හට මනාව පසක් විය.නිමල් සිරිපාල ද සිල්වා නම් වූ මේ මහජන නියෝජිතයා වර්තමාන එක්සත් ජනතා නිදහස් සන්ධාන ආණ්ඩුවේ සෞඛ්‍ය හා පෝෂණ අමාත්‍යවරයා ලෙස ද බදුල්ල ආසනයේ ශ්‍රීලනිප ප්‍රධාන සංවිධායකවරයා ලෙස ද කටයුතු කරයි.එළැඹෙන මහ මැතිවරණයට එජනිස අපේක්ෂකයකු ලෙස බදුල්ල දිස්ත්‍රික්කයට තරග කරන අප කතානායකයා අවිවේකී මැතිවරණ කටයුතු අතරතුර ලැබුණු විරාමයක දී ‘දිනමිණ‘ ‘දියවන්නාවේ නෑදෑයෝ ‘ විශේෂාංගයට එක්වූයේ මේ අයුරිනි.* අපේ කතාබහ ආරම්භ කරමින් ප්‍රථමයෙන් මට කියන්න ඔබේ සම්පූර්ණ නම...?නිලෙත්ති නිමල් සිරිපාල ද සිල්වා* ඔබේ උපන් දිනය උපන් ගම පිළිබඳ සඳහන් කළොත්...?“මගේ උපන් දිනය 1944 වර්ෂයේ සැප්තැම්බර් මස 6 වැනිදා. උපන් ගම ලෙස සඳහන් කළ හැක්කේ බදුල්ල දිස්ත්‍රික්කයේ ‘කඳන’ කියන සුන්දර ගම. මගේ දැන් වයස අවුරුදු 66ක්....”* ඔබේ මවුපියන් ගැන ඔබේ මතකය අවදි කළොත්...?“මගේ පියාගේ නම ඇන්. ඇන්. ඩි. සිල්වා. පියා සහ මව දෙදෙනාම ගුරු වෘත්තියේ නිරත වූ අය. පියා විදුහල්පතිවරයෙක්. මගේ පියාගේ උපන් ගම දකුණු පළාතේ බලපිටියේ. බලපිටියේ සිට ගුරු පත්වීමක් ලැබිලා පියා බදුල්ලට පැමිණියා. ඒ ඇවිත් බදුල්ලේ උපන් පාරම්පරික පවුලක ඉපැදුණු හෙන්නායක මුදියන්සේලා ගේ ලීලාවතී පොඩි මැණිකේ නම් ගුරුවරිය සමඟ විවාහ වුණා. මම තමයි අපේ පවුලේ වැඩිමලා. පිරිමි දරුවන් පස් දෙනෙකු සහ ගැහැනු දරුවන් තිදෙනෙක් අපේ පවුලට ඉන්නවා. අම්මයි තාත්තයි එක්ක අපේ පවුලේ දහ දෙනයි..”* පාසල් කාලයට ඔබේ මතකය රැගෙන ගියොත්...?මම ප්‍රථමයෙන් අකුරු කරවූයේ බදුල්ල කඳන සිරි සීවලී විද්‍යාලයෙන්. ඉන් පසුව මගේ මවත් පියාත් රැකියාව කළ පාසල් බොහොමයකට අධ්‍යාපනය සඳහා මට ඇතුළු වෙන්න සිදු වුණා. මට මතකයි ආදිවාසී ජනතාව ජීවත් වූ මුල්ලේගම ගමේ පාසලෙන් මම අධ්‍යාපනය ලැබුවා. ඉන් පසුව මාව බදුල්ල ධර්මදූත විද්‍යාලයට ඇතුළුකොට එහි නේවාසික ශිෂ්‍යයකු ලෙස 6 වන ශ්‍රේණියේ සිට අ.පො.ස. සා.පෙළ දක්වා ඉගෙන ගත්තා.ඉන් පසුව වැඩිදුර අධ්‍යාපනය සඳහා කොළඹ නාලන්දා විදුහලට ඇතුළු වුණා. ඒ ඇතුළු වෙලා සති දෙකක් තුළ මම විදුහලේ විවාද කණ්ඩායමේ සාමාජිකයෙක් ලෙස තේරුණා. ඉංජිනේරු විද්‍යා විෂයයන් හදාරන්න මම නාලන්දා විදුහලට ඇතුළු වුණත් මගේ සිත මට නොදැනීම නීති විෂය දෙසට යොමු වුණා. ඒ සඳහා මා හට විවිධ අය ‘ මම නීතිඥ වෘත්තියට හොඳයි’ කියන දෙය පෙළඹවීමක් වුණා.1960 මහ මැතිවරණයේ දී සිරිමාවෝ බණ්ඩාරනායක මැතිනියට සහයෝගය දීම සඳහා කොළඹ මහ නගර සභා පිටියේ දී ශිෂ්‍යයන් විසින් සංවිධානය කරන ලද දැවැන්ත ශිෂ්‍ය රැළියට පාසල් ශිෂ්‍යයන් නියෝජනය කරමින් එදා කතා කෙළේ මම. ඒ වෙනකොට මට ඡන්ද අයිතිය ඇති නැති කාලේ. ඔය එක්කම මට 1965 වර්ෂයේදී නීති විද්‍යාලයට ඇතුළුවීමේ අවස්ථාව ද උදා වුණා.1970 වර්ෂයේ දී මම නීති විද්‍යාලයෙන් පිට වුණා. නීතිඥවරයකු ලෙස මමත්, ජයතිස්ස කොස්තා නීතිඥවරයාත් එකතුව සිංහලෙන් නීතිය ඉගැන්වීම සඳහා කොළඹ ඇලෙක්සෙන්ඩ්‍රා විද්‍යාලයේ සිංහල නීති ආයතනයක් ඇති කළා. ඒ වගේ ම බාහිර නීති විභාග සඳහා අපි පන්තිත් පැවැත්වූවා...”“1970 මහ මැතිවරණයේ දී ත්‍රී සිංහල ශිෂ්‍ය සංවිධානය සමඟ එකතුව බණ්ඩාරනායක මැතිනිය ගේ ජයග්‍රහණය වෙනුවෙන් අප කටයුතු කළා. ඒ එක්ක ම සිරිමාවෝ බණ්ඩාරනායක මැතිනිය දැන හඳුනා ගැනීමේ සමීපතම අවස්ථාව ඒ මැතිවරණයත් සමඟ මට ලැබුණා.නීතිඥවරයෙක් වුණාට පසු මගේ අභිලාෂය වූයේ බදුල්ලට ඇවිත් නීතිඥවරයෙක් ලෙස කටයුතු කිරීමටයි. නමුත් 1970 ඡන්දයත් සමඟ මට සිරිමාවෝ බණ්ඩාරනායක මැතිනිය ගේ නීතිඥවරයා ලෙස වැඩ කටයුතු කරන්න අවස්ථාව උදා වුණා.“1974 වර්ෂයේ දී මට අවස්ථාව ලැබුණා මගේ සේවා දායකයෙක් ගේ අනුග්‍රහය මත එංගලන්තයේ දී වැඩිදුර ඉගෙනුම ලබන්න. ඒ කාලයේ දී එංගලන්තයේ ශ්‍රීලනිප ශාඛාව පිහිටුවන්න මම කටයුතු කළා. ඒ කාලයේ මගේ ආශාවක් තිබුණා එංගලන්තයේ සිට ශ්‍රී ලංකාවට ගොඩබිමෙන් පැමිණිය යුතුයි කියා. නමුත් මට ආර්ථික ශක්තියක් තිබුණේ නෑ. ඉගෙනුම ලබන අතරතුර මම විවිධ රැකියා කරමින් මෝටර් රථයක් ගැනීමට මුදල් එකතු කළා.එසේ එකතු කරගත් මුදලෙන් පර්ජෝ ෆයි නෝට් ෆෝ වාහනයක් ගත්තා. වාහනය අරගෙන 1978 වර්ෂයේ දී මගේ මිතුරකු සමඟ ගොඩබිමෙන් ශ්‍රී ලංකාවට ඒමට එංගලන්තයෙන් පිටත් වුණා. එතකොට මැතිනිය ගේ ආණ්ඩුව පරාජය වෙලා. මැතිනිය ගේ ප්‍රජා අයිතිය එජාප ආණ්ඩුව අහෝසි කරන්න කටයුතු කරනවා. මාසයකුත් දවස් හයක් ගත කරමින් එංගලන්තය, ප්‍රංශය, ජර්මනිය, බල්ගේරියාව, ඉරානය, ඇෆ්ගනිස්ථානය, ඉන්දියාව හරහා ශ්‍රී ලංකාවට ආවා. ඒ වගේ ම මගේ තිබූ ආශාවක් මම ඒ අනුව ඉෂ්ට කර ගත්තා”* සිරිමාවෝ බණ්ඩාරනායක හිටපු අගමැතිනිය ගේ ප්‍රජා අයිතිය එජාප ආණ්ඩුව විසින් එදා අහිමි කරන අවස්ථාවේ දී ඔබ නීතිඥවරයකු ලෙස සුවිශේෂ කාර්යභාරයක් ඉටු කළා කියා අප දන්නවා. ඒ ගැන යමක්....?“එංගලන්තයේ සිට ශ්‍රී ලංකාවට ආපසු ආවට පස්සේ මම මගේ නීතීඥ වෘත්තියේ වැඩ කටයුතු යළි පටන් ගත්තා. ඔය කාලයේ තමයි මැතිනිය ගේ ප්‍රජා අයිතිය අහෝසි කරන්න එජාප ආණ්ඩුව කටයුතු කෙළේ. ඒ අවස්ථාවේ දී මමත් එච්.එල්. සිල්වා, බී.ඩබ්ලිව්.කුලරත්න, ජනාධිපති නීතිඥ පී.එස්.විජේසිංහ, ගෝමින් දයාසිරි මහත්වරුන්ගෙන් සමන්විත නීතිඥ මඬුල්ල එකතු වෙලා ජනාධිපති කොමිසන් සභාව ඉදිරියේ දී බණ්ඩාරනායක මැතිනිය වෙනුවෙන් පෙනී සිටියා. කටයුතු කළා. ඔය කාලයේ දී පක්ෂය තුළ අර්බුද ඇති වුණා.1980 වර්ෂයේ දී පමණ මම මැතිනිය බොරැල්ල ආසනයේ ශ්‍රීලනිප සංවිධායක ධූරයට පත් කළා ඔය අතර තුර අප කොබ්බෑකඩුව මහතා ඡන්දය ඉල්ලූ ජනාධිපතිවරණය වෙනුවෙන් කටයුතු කළා. විජය කුමාරතුංග මැතිතුමා සමඟ අප ළඟින් ඇසුරු කළා. චන්ද්‍රිකා කුමාරතුංග මැතිනිය සමඟ කටයුතු කළා. පක්ෂයේ මැතිවරණ පෙත්සම් 90% කට වඩා පෙනී සිටි නීතිඥයා වූයේ මමයි...”* ඔබට පාර්ලිමේන්තුවට යාමට හැකිවූයේ කුමන වර්ෂයක ද....?“මට පාර්ලිමේන්තු යාමට හැකි වුණේ 1989 මහ මැතිවරණයෙන්. ඒ ඡන්දයෙන් ස්ටැන්ලි තිලකරත්න හිටපු කතානායක තුමා 80,000ක් ඡන්දය ගන්නකොට මම ඡන්ද 36000ක් අරගෙන බොරැල්ලෙන් පාර්ලිමේන්තුවට පත් වුණා.”* ඔබ වරෙක කොස්ගස්හංදියේ පැවැති රැස්වීමක දී එජාපයේ පහර දීමකට ලක් වුණා නේද..?“ඔව්. ඒක ඇත්ත. ශ්‍රීලනිපයේ නීතිඥවරයා ලෙස ඒ කාලේ මම කටයුතු කරන කොට එජාප නායක ජේ.ආර්.ජයවර්ධනට, ආර්.ප්‍රේමදාසට ඡන්ද පෙත්සම් ගණනාවක් ඉදිරිපත් කළා. ඒ කාලේ ජේ.ආර්.ජයවර්ධන ජනාධිපතිවරයාට එරෙහිව පෙත්සමක් ඉදිරිපත් කරන්න නීතිඥවරයෙක් සොයා ගැනීම හරිම දුෂ්කර කටයුත්තක්. බයයි.ඒ කාලේ මම බය නැතුව ඒ පෙත්සම් ඉදිරිපත් කරන්න ඉදිරිපත් වුණා. මේ නිසා එජාපය මා කෙරේ වෛරයෙන් පසු වුණේ. පාර්ලිමේන්තු මන්ත්‍රීවරයකු ලෙස මම මරදාන කොස්ගස් හංදියේ ශ්‍රීලනිප රැස්වීමක් අමතනකොට එතැනට පැමිණි එජාප මැරයන් මට පහර දුන්නා. මම ප්‍රේමදාස ජනාධිපතිවරයාව විවේචනය කර කතා කරන කොට ඒ මැරයෝ මට පොලුවලින් පහර දුන්නා. හොඳ වෙලාවට ඒ පොලු මගේ ඔලුවේ වැදුණේ නෑ.නමුත් පිපිඤ්ඤා ගෙඩිවලින් ගැසූ පහරවල් මගේ ඇෙඟ් වැදුණා. අවසානයේ වේදනාවෙන් බැහැල අසල කඩේක හැංඟෙන්න පවා මට සිදුවුණා. 1994 මහමැතිවරණයෙන් මට ඡන්ද එක්ලක්ෂ දහඅට දාහක් අරගෙන යළි පාර්ලිමේන්තුවට යන්න හැකිවුණා.ඒ සමඟම නිවාස ඉදිකිරීම් හා මහජන උපයෝගිතා අමාත්‍යධූරය මට ඒ ආණ්ඩුවෙන් ලැබුණා. ඉන් පසුව තමයි මට සෞඛ්‍ය අමාත්‍යංශය ලැබුණේ. 1997 වර්ෂයේ දී තමයි මම බදුල්ල ආසන සංවිධායක ධූරය භාර ගත්තේ.* 1996 වර්ෂයේ දී ඔබව යාපනයේ දී කොටි සංවිධානයේ මරාගෙන මැරෙන ප්‍රහාරයකට ලක් වෙනවා. ඒ ගැන සිහිකරන්න කැමැති ද...?“1996 ‘ජය සිකුරු’ මෙහෙයුමෙන් පසුව යාපනය ප්‍රදේශයේ සුබ සාධක කටයුතු භාර අමාත්‍යවරයා ලෙස මට වගකීම් භාර දුන්නා. ඒ අනුව මම 12 වතාවක් යාපනයට ගියා. ඒ ගිහින් ‘ජයසිකුරු’ මෙහෙයුමෙන් බේරාගත් යාපනය ජනතාවට විවිධ සුබ සාධන වැඩ කටයුතු රැසක් ආරම්භ කළා. 1996 වර්ෂයේ ජුනි මාසයේ 4 වැනිදා බ්‍රිගේඩියර් හමංගොඩ මැතිතුමාත් මාත් ගමන් ගත් රථයට කොටි මරාගෙන මැරෙන ප්‍රහාරයක් එල්ල කළා. ඒ ප්‍රහාරයෙන් අප සමඟ ගමන් ගත් 29 දෙනෙක් මිය ගියා. මට බරපතළ ලෙස තුවාල සිදුවුණා. මාව එංගලන්තයේ ස්නායු පිළිබඳ විශේෂඥ රෝහලකට ගෙනගොස් තමයි සුවපත් කෙළේ.අදටත් ඒ උණ්ඩ කොටසක් මගේ හිසේ තැන්පත්ව තිබෙනවා. ඒ සිද්ධිය මගේ ජීවිතයේ අමතක නොවන සිදුවීමක්..” “මම අද ගත කරන්නේ මගේ ජීවිතයේ දෙවැනි ඉපදීම. සැබැවින් ම එය හාස්කමක්. මගේ වම් කනෙන් ඇතුළු වූ මූනිස්සම තවමත් මගේ කුඩා මොළයට ආසන්නයේ පිහිටා තිබෙනවා. ඒක තව දශමයක් ඉදිරිය ට ගියා නම් අභ්‍යන්තර ලේ ගැලීමකින් මම මිය යනවා. මට ප්‍රතිකාර කරපු මහාචාර්ය රිචඩ් හේවඩ් වෛද්‍යවරයාගෙන් මම ඇසුවා මේ මූනිස්සම ඉවත් කළ යුතු ද කියා. එතුමා මට කිව්වේ ‘දෙවියන් වහන්සේ ඔබගේ ජීවිතය බේරා දී තිබෙනවා. මම එයට ඇඟිලි ගහන්නේ ඇයි...? කියායි. මෙය ඉතාමත් ආශ්චර්යමය සිදුවීමක්...”* ඔබේ බිරිය, විවාහය සහ දරුවන් ගැන කතා කළොත්..?“ මගේ විවාහය සිදුවුණේ 1978 වර්ෂයේ එංගලන්තයේ සිට ශ්‍රී ලංකාවට පැමිණි පසුයි. ඇගේ නම අයිරාංගනී ද සිල්වා. ඇගේ ගම දෙහිවල. ඇය මට හමුවුණේ ආදර සම්බන්ධයක ප්‍රතිඵලයක් ලෙස . ඒ අනුව අප 1983 වර්ෂයේ දී විවාහ වෙනවා. අපට දැන් එක දියණියක් ඉන්නවා. ඇගේ නම මනේකා ඩයන්ති ද සිල්වා. ඇය ජාන විද්‍යාව පිළිබඳ ආචාර්ය උපාධිය සඳහා එක්සත් රාජධානියේ දැන් අධ්‍යාපනය ලබනවා.* ඔබේ බිරිය අයිරාංගනී ද සිල්වාගෙන් ඔබේ දේශපාලන දිවියට ලැබෙන සහය කෙබඳුද....?“ඇය මා හා විවාහ වූවාට පසු ඇගේ රැකියා කටයුතුවලින් පවා ඈත් වී මගේ දේශපාලන සහ අනෙකුත් කටයුතුවලට ඇගේ උපරිම සහය ලබා දුන්නා. විශේෂයෙන් කොළඹ දිස්ත්‍රික්කයේ දේශපාලන කටයුතු කරන අතරතුර ඇය ගෙයින් ගෙට ගොස් මගේ දේශපාලන කටයුතුවලට විශාල ශක්තියක් ලබා දුන්නා. දැනට ඇය පූර්ණ කාලීනව සත්ත්ව අවිහිංසා සුබසාධනය සඳහා වැඩකටයුතු කරනවා..”* ඔබේ වඩාත් ම සිත් ගත් දේශපාලනඥයා සඳහන් කරන්න කියා කිව්වොත් කවුද ඔබට එසේ නම්කරන්න සිටින සුවිශේෂී පුද්ගලයා...?“මා සමීපම සිරිමාවෝ බණ්ඩාරනායක අගමැතිතුමිය ඇසුරු කළා. ඇය මට සුවිශේෂීයි. අද දවසේ මගේ වඩාත් ම සිත්ගත් නායකයා මගේ නායකයා ජනාධිපති මහින්ද රාජපක්ෂ මැතිතුමායි. එතුමා වචනයේ පරිසමාප්ත අර්ථයෙන්ම දේශපාලනය හොඳට තේරුම්ගත් නායකයෙක්. එතුමා නිර්භීත, ඒ වගේ ම ඉවසීමක් තියන සුවිශේෂී නායකයෙක්. ඒ වගේ ම එතුමා කාටවත් නිමා කරන්න නොහැකි වූ වසර 30ක් පුරාවට පැවැති යුද්ධය නිමා කරන්න හැකිවූ එකම නායකයා. එතුමා තරම් ශ්‍රේෂ්ඨ නායකයෙක් මේ ශ්‍රී ලංකාවේ පහළ වී නැහැ...”* ඔබ පාසල් යන කාලේ දක්ෂ ක්‍රීඩකයෙක් කියා මා අසා තිබෙනවා..?“අපොයි ඔව්. මම ධර්මදූත විද්‍යාලයේ පාපන්දු කණ්ඩායමේ සාමාජිකයෙක්. ක්‍රිකට් කණ්ඩායමේ සාමාජිකයෙක්. හොකී කණ්ඩායමේ සාමාජිකයෙක්. මලල ක්‍රීඩාවලිනුත් මම ජයග්‍රහණය කර තිබෙනවා. නමුත් කොළඹ නාලන්දා විදුහලට ගියාට පසුව මට ඒ ක්‍රීඩා අංශවලට යන්න ලැබුණේ නෑ.* ඔබේ ලග්නය මොකක්ද...?“මගේ ලග්නය මිථුන...”* නක්‍ෂත්‍රය ඔබ විශ්වාස කරනවද...?නක්‍ෂත්‍රය මම විශ්වාස නොකිරීමත් නෙවෙයි. ඒ අනුව මම නැකත් බලනවා. නමුත් මම නක්‍ෂත්‍රයට වඩා ජනතාව කෙරේ විශ්වාසය තබන දේශපාලනඥයෙක්.”* ඔබ විශේෂයෙන් අදහන දෙවිවරු සිටිත්ද...?“නෑ. මම මූලික තැන දෙන්නේ බුදුන් වහන්සේගේ ධර්මයට. අනෙකුත් ආගම්වලට මම ගෞරවය දක්වන්නෙක්. විශේෂයෙන් ඉන්දියාවේ ‘තිරුපති’ වැනි කෝවිලකට ගොස් මගේ ආගමික කටයුතුවල මම නිරත වෙනවා. මොකද ඒ ස්ථානවලට ගියහම මට සුවිශේෂ වූ මානසික ආශ්වාදයක් ලැබෙනවා. විශේෂයෙන් ම දේශපාලනඥයට වඩාත් ම අවශ්‍යයි මානසික ආශ්වාදය. මොකද දේශපාලනඥයෙක් බොහෝ වෙලාවට වැඩ කරන්නේ මානසික ආතතියෙන් යුක්තවයි...”</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=f1003203</link>
    <topic/>
    <author>පේ‍්‍රමසර ඈපාසිංහ</author>
    <content>“කලකට පසුව මට හමුවුණු මාගේ මිතුරෙක් ප්‍රශ්නයක් ඇසීය”. “දැන් කොහෙද වැඩ කරන්නේ?” “දැනට මම අධ්‍යාපන අමාත්‍ය සුසිල් පේ‍්‍රමජයන්ත මහතා ළඟ සේවය කරන බව පැවසීමි”. “පේ‍්‍රමසර උඹ හරි වාසනාවන්තයි. ඒ වගේ ගරු කටයුතු නිහතමානි උගත් ඇමැතිවරයෙක් ළඟ වැඩ කරන්න ලැබීම.” “ඔබ මාගේ ගරු ඇමැතිතුමා හඳුනනවාදැයි මම ඇසීමි.” “මම හඳුනන්නේ නැහැ. මා කවදාවත් ඔහු සමඟ කතා කරලවත් නැහැ.” “එසේ නම් ඔබ කොහොමද දන්නේ අපේ ඇමැතිතුමා ගැන. එතුමා කවුද කියලා ?”දශක දෙකකට පමණ කාලයක් දේශපාලනයේ නියැලී සිටිමින් එම කාල පරිච්ඡේදය තුළදී සුසිල් පේ‍්‍රමජයන්ත ඇමැතිතුමා සමාජය ඉදිරියේ ගොඩ නගා ගෙන ඇති ගෞරවාන්විත ප්‍රතිබිම්භය තමයි ඒ. මෙවන් ප්‍රතිචාරයක් ලබාගන්නා දේශපාලනඥයන් ඉතාමත් විරලය. අවංකභාවය, ගරුත්වය, නිහතමානීබව, ප්‍රසන්න ලෙස හා බුද්ධිමත්ව ජනතාවගේ හදවත්වලට කතා කිරීම සහ ජනතා සේවයට අවංකව කැපවීම තුළින් පමණි, එවන් ප්‍රශස්ත ප්‍රතිචාරයක් දේශපාලනඥයෙකුට ලබාගත හැක්කේ.ජෙයරාජ් ප්‍රනාන්දුපුල්ලේ, ගාමිණි ජයවික්‍රම පෙරේරා, සහ මෛත්‍රීපාල සිරිසේන යන අමාත්‍යවරුන් සමඟ මෙයට පෙර මා සේවය කොට ඇත. ඒවාද අපූරු මතක සටහන්ය. සුසිල් පේ‍්‍රමජයන්ත ඇමැතිතුමා විදුලිබල හා බලශක්ති ඇමැතිවරයා ලෙස පත්වුණු දා සිට අද දක්වාම ඔහු යටතේ මම සේවය කරමි.වත්මන් අධ්‍යාපන අමාත්‍ය පේ‍්‍රමජයන්ත මහතා සමඟ සේවය කිරීම එක් අතකින් මා ලබාගත් භාග්‍යයක් කොට සලකමි. අධ්‍යාපනයට සම්බන්ධකම් දැක්වූ අයෙකු ලෙසත්, වසර ගණනක් ගුරුවරයෙක් ලෙසත් සේවය කිරීම නිසා අධ්‍යාපනය විෂයට අදාළ විශ්ව විද්‍යාල උපාධියක් ලබාගත්තෙක් ලෙසත්, අධ්‍යාපන ක්ෂේත්‍රයට මා ඉතා කිට්ටු නෑකමක් දක්වන බැවින්, වත්මන් අධ්‍යාපන අමාත්‍යතුමා සමඟ මා රාජකාරි කටයුතු කරන්නේ ඉමහත් සතුටකින්ය. ඔහු ළඟ සේවය කරමින් මා වෘත්තීමය වශයෙන් ඉමහත් ආශ්වාදයක් ලබා ගන්නා බව මෙහිලා හදපිරි සතුටින් ප්‍රකාශ කරන්නට කැමැත්තෙමි.වර්ෂ 1991 දී කෝට්ටේ උපනගර සභාවට අත ලකුණින් තරග කොට ජය ලබාගත් සුසිල් පේ‍්‍රමජයන්ත, උප නගරාධිපති ධූරයට පත්විය. 1968 – 1972 කාලය තුළදී, මහරගම නගර සභාවේ ගංගොඩවිල කොට්ඨාසය නියෝජනය කළ තම දයාබර පියාණන් වූ එස්. ඒ. ඩී. කරුණාපාල මහතාගේ මහත්මා දේශපාලනය ප්‍රගුණ කළ සුසිල් පේ‍්‍රමජයන්ත 1993 වර්ෂයේදී බස්නාහිර පළාත් සභාවට තෝරා පත්වුණි. 1994 අමාත්‍ය පදවියකට පත්වුණු මොහු 1995 දී බස්නාහිර පළාත් සභාවේ මහ ඇමැතිවරයා වුණු අතර, ඔහුගේ එම යුගය බස්නාහිර පළාතේ “ස්වර්ණමය යුගය” බව අදත් බොහෝ දෙනා පවසති.මෙම නිහතමානී අවංක, උගත් සුසිල් පේ‍්‍රමජයන්තයන්ට 2000 වසරේදී ශ්‍රී ලංකා නිදහස් පක්ෂය, ආරාධනා කළේ ගම්පහ දිස්ත්‍රික්කයෙන් පාර්ලිමේන්තු මැතිවරණයට ඉදිරිපත් වන ලෙසයි. එසේ ආරාධනා කෙරුණේ බණ්ඩාරනායක පවුලේ උරුමකාරයා වූ අනුර බණ්ඩාරනායක මහතා එ.ජා.ප. යට ගිය නිසාය. අත්තනගල්ලේ උරුමය ශ්‍රී ලංකා නිදහස් පක්ෂයට රැක ගැනීමටය. ගම්පහ දිස්ත්‍රික්කයේ වැඩිම මනාපයෙන් සුසිල් පේ‍්‍රමජයන්ත පාර්ලිමේන්තුවට තේරී පත්විය.එපමණක් නොව ඔහු අධ්‍යාපන අමාත්‍ය පදවියටද පත්කරන ලදී. වර්ෂ 2004 දී එක්සත් ජනතා නිදහස් සන්ධානයෙන් කොළඹ දිස්ත්‍රික්කයට තරගකොට ජය ලබා ගත්තේය. ඉන්පසුව මොහු විදුලිබල හා බලශක්ති ඇමැති ධූරයටද පත්කරන ලදී. නොරොච්චෝලේ විදුලි බලාගාරය සහ ඉහළ කොත්මලේ විදුලි බලාගාරය ඉදිකිරීමේ කටයුතු යළිත් ආරම්භ කිරීමේ හා ඒ සඳහා චීන ආධාර ලබා ගැනීමේ ගෞරවය නිතැතින්ම හිමිවන්නේ සුසිල් පේ‍්‍රමජයන්ත ඇමැතිතුමාටය.වර්ෂ 2005 සිට මේ දක්වාම, අධ්‍යාපන අමාත්‍යවරයා ලෙස, මොහු ඉටුකරන සේවය ඉතා විශාලය. මානුෂික හා කායික සංවර්ධනය පෙරදැරි කොට, අධ්‍යාපනයේ නව මං පෙත් පොදුවේ සෑම දරුවෙකුටම ලබාදීමටත්, අපගේ සිසු පරපුර අනාගතයේ 21 වන සියවසේ අභියෝගවලට මුහුණ දෙන්නට ශක්තිය හා සවිය සැපයීම සඳහාත් පරිගණක හා ඉංග්‍රීසි දැනුම වර්ධනය කරන්නට හෝ ක්‍රියාමාර්ග රැසක් ගත්තේය.අධ්‍යාපනයේ කලක් මුළුල්ලේ නොවිසඳුණු ප්‍රශ්න රැසක් මොහු විසඳීය. ඔහුගේ සමයේදී ගුරුවරුන් 30,000 ක් පමණ අලුතින් බඳවා ගන්නා ලදී. විදුහල්පතිවරුන්ගේ දිගුකාලීනව නොවිසඳුණු ප්‍රශ්න විසඳන ලදී. 21 වන සියවසට සරිලන පරිදි ඉංග්‍රීසි අධ්‍යාපන නංවාලීමටත් තොරතුරු තාක්ෂණය ගම්බද දරුවන්ට ලබාදීමට හේ ගත් උත්සහය ප්‍රශංසනීයයි.අධ්‍යාපන අමාත්‍ය සුසිල් පේ‍්‍රමජයන්ත මහතා යුනෙස්කෝ ආයතනයේ විධායක කවුන්සිලයට 2007 සහ 2009 දී තෝරා පත්වෙමින් අප රටට ලබාදුන්නේ ඉමහත් ගෞරවයකි. ඕනෑම සම්භාවනීය සභාවක සිංහල ඉංග්‍රීසි දෙබසින්ම ව්‍යක්ත ලෙස කථා කිරීමට ඔහු දක්ෂය. එමෙන්ම පුවත්පත් සාකච්ඡාවකදී හෝ රූපවාහිනී සම්මුඛ සාකච්ඡාවකදී එතුමා ඉතාමත්ම බුද්ධිමත්ව අසන ප්‍රශ්නවලට නිවැරදිව පිළිතුරු සපයන ඇමැතිවරයෙකි. මේ නිසා එක්සත් ජනතා නිදහස් සන්ධානයේ මාධ්‍ය හැසිරවීමේ මූලිකයෙකු ලෙසද ඔහු හැඳින්වීම යුක්ති යුක්තය.ඉතාමත් දක්ෂ ලෙස බස හසුරුවන සුසිල් පේ‍්‍රමජයන්ත මහතා සමඟ 2006 වසරේදී ඕස්ට්‍රේලියාවේ පැවැත්වුණු ආසියානු පැසිෆික් අධ්‍යාපන අමාත්‍යවරුන්ගේ සම්මේලනයට සහභාගිවීමට අවස්ථාව මට ලැබුණි. එම සමුළුවේදී සුසිල් පේ‍්‍රමජයන්ත මහතාගේ හරබර ව්‍යක්ත දෙසුම ගැන නියෝජිතයන් මහ ඉහළින් කතා කළ අන්දම අදත් මට මතකය.එදා ඕස්ට්‍රේලියාවේ අධ්‍යාපන ඇමැතිවරිය වූ ජූලි බිෂොප් මහත්මිය පේ‍්‍රමජයන්ත ඇමැතිතුමාගේ කථාව කෙතරම් ඉහළින් අගය කළේද යත් එදින සවස පැවැති රාත්‍රී භෝජන සංග්‍රහයකදී ඇය මෙසේ මා සමඟ කියා සිටියාය. බිස්බ්‍රේන් හි ප්‍රධාන පුවත්පත් සුසිල් පේ‍්‍රමජයන්ත මහතාගේ කථාවට විශාල ප්‍රතිචාරයක් ලබාදුන්නේ අධ්‍යාපනය පිළිබඳ කරන ලද විශිෂ්ට කථාවක් බැව් හුවා දක්වමිනි.“ඔබගේ අමාත්‍ය සුසිල් පේ‍්‍රමජයන්ත මහතා අධ්‍යාපනය ගැන කළ කථාව අතිවිශිෂ්ටය. එතුමාගේ දැනුම් සම්හාරයෙන් අපිත් යමක් ඉගෙන ගත්තා.”ශ්‍රී ලංකා දේශපාලන අම්බරයේ ප්‍රභාමත් දිදුලන තරුවකි සුසිල් පේ‍්‍රමජයන්ත මහතා, උගතෙකු වියතෙකු පමණක් නොවේ. හේ ඉතා නිහතමානි සංවේදී මිනිසෙකි. 1991 වසරේදී ශ්‍රී ජයවර්ධනපුර කෝට්ටේ නගර සභාවට තේරීපත්වුණ මොහු, 1991 – 1993 කාලපරාසය තුළ එහි නියෝජ්‍ය සභාපතිවරයා විය. ඉන් අනතුරුව, බස්නාහිර පළාතේ ප්‍රාදේශීය සභාවට පත්වුණු සුසිල් පේ‍්‍රමජයන්ත මහතා, 1995 – 2000 කාලපරිච්ඡේදය තුළදී බස්නාහිර පළාත් ප්‍රධාන අමාත්‍යවරයා ලෙස අනුපමේය සේවයක් බස්නාහිර පළාතට ඉටු කළේය.අවංක බව, එඩිතර බව, ගරුත්වය සැමදා ඔහුගේ ශක්තිය විය. ඉතාමත් කාර්යක්ෂම ලෙස ජනතා සේවයට කැපවුණු මොහුගේ දේශපාලන ගමන්මඟ දෙස බැලීමේදී, හේ දිනෙන් දිනම ඉහළ තනතුරුවලින් පිදුම් ලැබීය. ඒ ඔහු තුළ දක්නට ලැබුණු ජනතා සේවයට කැපවීමට ඇති කැමැත්තය.ත්‍රස්තවාදී උවදුර සිරිලක වසා සිටිමින් අපගේ ආර්ථිකය වැටෙද්දී, ශ්‍රී ලංකාවට නිෂ්පාදන ශක්තීන්ගෙන් හෙබි විපුල ඵලදායි අධ්‍යාත්මික ගුණ වගාවකින් යුත් ගුණ – නැණ බෙලෙන් යුත් රටට ආදරය කරන විනය ගරුක රටවැසියන් තැනීම ඔහු කාර්යක්ෂම ඉටු කළේය.විශේෂයෙන්ම 21 වන ශතවර්ෂයට ගැළපෙන අන්දමට දරුවන්ගේ අනාගතය හා ගුරුවරුන්ගේ උන්නතිය සඳහා යටිතල පහසුකම් සැපයීය. ගුරු පත්වීම් ලබා දුන්නේය. ඉංග්‍රීසි භාෂාව හා පරිගණක දැනුම අපගේ ගම්වල දරුවන්ටත් ලබාදීම සඳහා වටපිටාවට සකස් කළේය.ඉතාමත් ක්‍රියාකාරී අවංක බුද්ධිමත් නායකයෙක් වූ පේ‍්‍රමජයන්ත මහතා වෘත්තියෙන් අධිනීතිඥයෙකි. දැනුම් පිපාසයෙන් පිරුණු හේ, 1982 කොළඹ විශ්වවිද්‍යාලයේ එල්.එල්.බී. උපාධිය ලබා 1985 අධිනීතිඥවරයෙකු ලෙස දිවුරුම් දුන්නේය. එතැනින් ඔහු නොනැවතුණි. කර්කෂ දේශපාලනය කරන අතර තුළදීම, ශ්‍රී ජයවර්ධනපුර විශ්වවිද්‍යාලයේ පශ්චාත් උපාධිය දිනාගනිමින් පරිපාලනය පිළිබඳවත්, කළමනාකරණය පිළිබඳවත් ශාස්ත්‍රශූරී(MBA)  උපාධිය දිනා ගත්තේය.ආචාර්ය උපාධිය සඳහා සිය අධ්‍යාපන කටයුතු දැනට දියත් කරමින් සිටී. නුගේගොඩ, ගංගොඩවිල ප්‍රදේශයේ ඉතාමත් සම්භාවනීය පවුලක් වූ නැසීගිය එස්. ඒ. ඩී. කරුණාපාල මහතාගේ් හා ටී. එම්. ගුණවතී පෙරේරා මහත්මියගේ ජ්‍යෙෂ්ඨ පුත්‍ර රත්නය වූ සුසිල් පේ‍්‍රමජයන්ත අධ්‍යාපනය ලැබුවේ නුගේගොඩ ශාන්ත ජෝන් විදුහලෙන්ය.කොළඹ දිස්ත්‍රික්කයේ එක්සත් ජනතා නිදහස් සන්ධානයේ නායකයා ලෙස 2010 පාර්ලිමේන්තු මැතිවරණයට ඔහු ඉදිරිපත් වේ.නායකත්වයේ ලක්ෂණ රැසකි, සත්‍යවාදීබව, අවංකබව, ඉවසීම, විනයානුකූල වීම, යහපත් ආකල්ප, පරාර්ථකාමී බව, සදාචාරාත්මක බව, ප්‍රියජනක බව, අනුන්ට උපකාර කිරීම, ආචාරශීලි බව, උත්සහවන්ත බව ඉන් කිහිපයකි. අතිගරු ජනාධිපති මහින්ද රාජපක්ෂ මැතිතුමා තුළ දක්නට ලැබෙන මෙම ගති ලක්ෂණ අකුරටම සුසිල් පේ‍්‍රමජයන්ත මහතා තුළ ඇත. ඔහු එක්සත් ජනතා නිදහස් සන්ධානයේ ලේකම්වරයා ලෙස සේවය කරන්නේ එම නිසාය. වැඩ කිරීමට ඔහුට ඇත්තේ පුදුම හැකියාවකි. සුසිල් පේ‍්‍රමජයන්ත අද ඔබ ඉදිරියට එන්නේ කොළඹ දිස්ත්‍රික් නායකයා ලෙසය. ජාති, ආගම්, කුල මල භේදයක් නොමැත. සැමදෙන ශ්‍රී ලාංකිකයන්ය.එක්සත් ජනතා නිදහස් සන්ධානයේ ලේකම් වශයෙන් 2004 මැතිවරණයේදීත්, ප්‍රාදේශීය මැතිවරණවලදීත් විශේෂයෙන්ම 2010 ජනාධිපතිවරණයේදීත්, සුසිල් පේ‍්‍රමජයන්ත ජනාධිපති මහින්ද රාජපක්ෂ මැතිතුමාට විශාල ශක්තියක් විය. දිවා රෑ නොබලා එක්සත් ජනතා නිදහස් සන්ධානයේ ජයග්‍රහණ සඳහා එතුමා වෙහෙසුනි.එතුමා තුළ දක්නට ලැබුණු තවත් විශේෂත්වයන් කිහිපයක් ඇත. ඔහු කවදාවත් කාටවත් හිත රිදෙන්නට කතා කළේ නැත. එමෙන්ම, පාර්ලිමේන්තුව තුළද ආණ්ඩු පක්ෂයේත් විරුද්ධ පක්ෂයේත් සියලුම දෙනා සමඟ ඉතාමත් සුහදව කටයුතු කළේය.පාර්ලිමේන්තුවකට අවශ්‍ය වන්නේ ඉතාමත් බුද්ධිමත්ම ජනතා ප්‍රශ්න අවබෝධ කරගන්නා එමෙන්ම, ජනතාවගේ සුබසෙතට අවංකව කැපවී කටයුතු කරන ප්‍රේමජයන්ත වැනි නායකත්වයන්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>20</day>
    </date>
    <link>http://www.dinamina.lk/2010/03/20/_art.asp?fn=f1003204</link>
    <topic/>
    <author>සාකච්ඡා කෙළේ උදිත ගුණවර්ධන ඡායාරූපය නෙරංජන් කොන්තසිංහ</author>
    <content>එක්සත් ජාතීන්ගේ මණ්ඩලය ශ්‍රී ලංකාවේ තත්ත්වය පිළිබඳව සොයා බැලීමට නියෝජිතයන් පිරිසක් පත් කිරීමට ගත් තීරණය, ජි. එස්. පි. ප්ලස් සහනය යළි ලබාගැනීමට රජය විසින් ගැනීමට නියමිත පියවර හා තවත් කාලීන දේශපාලන කරුණු රැසක් පිළිබඳ ඇමැති රෝහිත බෝගොල්ලාගම මහතා සමඟ සිදුකළ සාකච්ඡාවකි මේ.* එක්සත් ජාතීන්ගේ මණ්ඩලය විසින් ශ්‍රී ලංකාවේ තත්ත්වය සොයා බැලීමට නිරීක්ෂණ කණ්ඩායමක් පත් කිරීමට තීරණය කර තිබෙනවා. මේ තත්ත්වය පිළිබඳ රජයේ ස්ථාවරය කුමක් ද?රජයක් විදිහට අප මේ තත්ත්වය පිළිබඳව විශේෂ අවධානයක් යොමු කරලා තිබෙන්නේ. අපි නිදහස් රටක් නිසා කිසිදු ජාත්‍යන්තර බලවේගයකට යටත් විය යුතු නැහැ. එමෙන් ම එක්සත් ජාතීන්ගේ මණ්ඩලයට හෝ වෙනත් ජාත්‍යන්තර සංවිධානයකට, රටකට අපේ ප්‍රශ්නවලට ඇගිලි ගැසීමට කිසිදු අයිතියක් නැහැ. අපි මේ පිළිබඳව ජාත්‍යන්තරයට රාජ්‍යතාන්ත්‍රික මට්ටමින් සාකච්ඡා කරමින් කරුණු පහදා දෙමින් ඉන්නේ.මේ තත්ත්වයට මූලික වශයෙන් බලපෑවේ විපක්ෂයේ වැඩපිළිවෙළ පසු ගිය අවුරුදු හතරේ දී රනිල් වික්‍රමසිංහ විපක්ෂ නායකතුමාත් පසුව සමස්ත විපක්ෂයත් ලෝකය පුරා ප්‍රචාරය කළා ශ්‍රී ලංකාවේ මාධ්‍ය නිදහස නැහැ; මානව අයිතීන් කඩ වෙනවා; නිදහස නැහැ කියලා. ඊට පසු ජෙනරාල් ෆොන්සේකා මහතාත් මේ කාර්යයට උර දුන්නා. එහි ප්‍රතිඵලයක් නිසා තමයි අද ශ්‍රී ලංකාවට විරුද්ධව ජාත්‍යන්තර මතයක් ඇති වී තිබෙන්නේ. ඒ ගැන විපක්ෂය වගකිව යුතුයි.එල්. ටී. ටී. ඊ. සංවිධානය ශ්‍රී ලංකාවේ දී යුදමය වශයෙන් පරාජය වී අඩාලව තිබුණත් ජාත්‍යන්තරය තුළ එල්. ටී. ටී. ඊ. ත්‍රස්තවාදය තවමත් බලවත් ව තිබෙනවා. ඒ නිසා ජාත්‍යන්තරයට එල්. ටී. ටී. ඊ. සංවිධානයේ බලපෑම්ද එල්ල වෙනවා. ඔවුන් හැම වෙලාවේදීම උත්සාහ කරන්නේ ජාත්‍යන්තර ප්‍රජාවත් ජාත්‍යන්තර සංවිධානත් මුලාකරමින් ඒ අයගේ අරමුණු සඵල කර ගැනීමටයි. මේ වෙද්දී ශ්‍රී ලංකාවට විදේශීය බලපෑම් එල්ල වෙමින් තිබෙන්නේ එහි බලපෑමක් විදිහටයි. අපි රජයක් විදිහට මේ තත්ත්වය සමනය කර රටේ කීර්තිනාමය ආරක්ෂා කර ගැනීමට උත්සාහ කරමින් ඉන්නේ. ඒත් වගකිවයුතු විපක්ෂයක් විදිහට විපක්ෂය කටයුතු නොකිරීම තමයි කනගාටුවට කාරණය වී තිබෙන්නේ.* ශ්‍රී ලංකාවේ මානව හිමිකම් ආරක්ෂා කිරීම අසතුටුදායක බවට විදේශීය වශයෙන් චෝදනා එල්ල වෙනවා මේ තත්ත්වය පිළිබඳ ඔබේ අදහස මොන වගේ ද?යුද්ධය තියෙද්දි කොටි සංවිධානය දෙමළ ජනතාවගේ වගේ ම සෙසු ශ්‍රී ලාංකිකයන්ගේත් මානව අයිතීන් උල්ලංඝනය කළා. ඒත් ඔවුන්ට එරෙහි ව කිසිදු ජාත්‍යන්තර මතයක් ආවේ නැහැ. ඒත් අද ශ්‍රී ලංකා ආණ්ඩුවේ මානව අයිතීන් උල්ලංඝනය වීම පිළිබඳව ජාත්‍යන්තර ප්‍රජාව අතිශයෝක්තියෙන් යුතුව කතා කරනවා. ඒත් අද ජාත්‍යන්තරයේ ඇතැම් පිරිස් කියන විදිහේ තත්ත්වයක් ශ්‍රී ලංකාවේ නැහැ. මානව අයිතීන් සුරැකීමටත් මානව අයිතීන් ආරක්ෂා කිරීමටත් රජය කටයුතු කරලා තිබෙන්නේ. විදේශ අමාත්‍යාංශය මේ පිළිබඳව ජාත්‍යන්තර ප්‍රජාව දැනුවත් කිරීමට කටයුතු කරලා තිබෙන්නේ.ඒත් මානව අයිතීන් පිළිබඳ කාරණය අල්ලා ගෙන ඇතැම් අය විශාල උත්සාහයක නියැලෙනවා ශ්‍රී ලංකාවේ ඒකීයභාවයට නිදහසට බාධා එල්ල කිරීමට. ඒත් අපි නිදහස් රටක පුරවැසියන් ලෙසට වගකිවයුතු රජයක් විදිහට මේ තත්ත්වය එහෙම නෙමෙයි නිවැරැදි තත්ත්වය මේකයි කියලා ජාත්‍යන්තරයට පැහැදිලි කළ යුතුයි. සත්‍ය වටහා දිය යුතුයි. ඒත් විපක්ෂය මේ යුතුකම් වගකීම් අතහැරලා ජාත්‍යන්තර මතය විකෘති කිරීමේ උත්සාහයකයි නියැලෙන්නේ. ඒත් අපි රජයක් විදිහට ජාතික වගකීමක් සහිතවයි කටයුතු කරන්නේ.මේ මොහොතේ දී ජනතාව විදිහටත් ලොකු යුතුකමක් තිබෙන්නේ. ඔවුන්ට ලෝකය හමුවේ තහවුරු කරන්න පුළුවන් අපි ඉන්නේ ආණ්ඩුවත් එක්කයි කියලා. ඒ සඳහා මේ මහ මැතිවරණයේ දී ජනතාවට අවස්ථාව උදාවෙලා තිබෙන්නේ. ඒ විදිහට රටේ අභ්‍යන්තර සහයෝගය රජයට තියෙන බව තහවුරු කරන්න පුළුවන්කම ලැබුණොත් ලෝකය ඉදිරියේ ශ්‍රී ලංකා රජයට තිබෙන මහජන බලය පෙන්වා දිය හැකියි.* ජී.එස්. පී. ප්ලස් බදු සහනය ඉදිරි මාස හයෙන් පසු ඉවත් කිරීම පිළිබඳව යුරෝපා සංගමයේ අවධානය යොමුවී තිබෙනවා. මේ තත්ත්වය නවතා ගැනීමට රජයට වැඩපිළිවෙළක් තිබෙනවාද?ජී. එස්. පී. ප්ලස් බදු සහනය බදු සහනයක් මිස වෙළෙඳ පොළක් නෙමෙයි. ජී. එස්. පී. ප්ලස් අහිමි වුනායැයි අපි මොහොතකට කල්පනා කරමු. ඒත් එහෙම වුණා කියලා අපිට යුරෝපා වෙළෙඳ පොළ අහිමි වෙන්නේ නැහැ. ඒ නිසා ජී. එස්. පී. ප්ලස් සහනය අහිමි වුණා කියලා අපේ ඇඟලුම් කර්මාන්තයට බලපෑමක් එල්ල වෙයි කියලා අපේක්ෂා කරන්න බැහැ.ඒත් එක්සත් ජාතික පක්ෂය උත්සාහ කරනවා මේ සිදුවීම් මූලික කර ගනිමින් සමාජය තුළ අනවශ්‍ය කළබැගෑනියක් ඇති කිරීමට ඒත් මෙතෙක් ජී. එස්. පී. ප්ලස් සහනය අහිමිවීමක් වෙලා නැහැ. එවැනි අහිමිවීමක් සිදු වුණොත් එහි දී කර්මාන්තකරුවන්ට සිදුවන මූල්‍ය පාඩුව පියවාගෙන ඉදිරියට යාමට අවශ්‍ය සහයෝගය ලබාදීමට රජය සුදානමින් ඉන්නේ.ඒ වගේ ම රජය මේ ප්‍රශ්නය පිළිබඳව සාකච්ඡා කිරීමටත් සැලැසුම් කරලා තිබෙන්නේ. එහි දී ශ්‍රී ලංකාවේ නිවහල්භාවයට හානියක් නොවන ආකාරයට මේ ප්‍රශ්නය සාකච්ඡා මාර්ගයෙන් විසදා ගැනීමට පුළුවන්නම් හොඳයි.එජාපය බලාපොරොත්තුවන ආකාරයේ රැකියා අහිමි වීමක් අර්බුදයක් ඇතිවීමට කිසිදු ඉඩක් නැහැ. මම මේ කාරණය කියන්නේ අයෝජන ක්‍ෂේත්‍රයේ දීර්ඝ කාලීන පළපුරුද්දක් සහිත පුද්ගලයකු ලෙසයි.විපක්ෂයත්, ජාත්‍යන්තර ප්‍රජාවත් කාලයෙන් කාලයට විවිධ ඉසව් ඒ අයගේ දේශපාලන පැවැත්ම සඳහා යොදාගන්නවා. මූලින්ම දහතුන්වන සංශෝධනය, ඊට පස්සේ දාහත්වන සංශෝධනය, මානව අයිතීන්; දැන් ජෙනරාල් ගැන කතා කරනවා. මේ විදිහේ දෛනික සටන් පාඨ හේතුපාඨ අරගෙන තමයි විපක්ෂය දේශපාලනය කරන්න උත්සාහ කරන්නේ.* ඉදිරි මහ මැතිවරණයේ දී රජය 2/3 පාර්ලිමේන්තු බලයක් ඉල්ලනවා. ඒත් වර්තමාන දේශපාලන තත්ත්වය තුළ තනි දේශපාලන කණ්ඩායමකට රජය බලාපොරොත්තු වන විදිහේ 2/3 බලයක් ලබා ගැනීමට පුළුවන්කමක් තිබෙනවාද?ඡන්දය ලබා දෙන්නේ කාට ද ඡන්දය ලබා දෙන්නේ කුමක් සඳහා ද කියලා ජනතාව දැනටමත් තීරණය කරලා ඉවරයි. මේ අවස්ථාවේ දී අපි බලන්න ඕනෑ වර්තමාන ව්‍යවස්ථාව සංශෝධනය කරලා අලුත් ගමනක් අලුත් යුගයක් නිර්මාණය කළ හැක්කේ කාටද කියලා. ශක්තිය තිබෙන්නේ කාට ද කියලා තේරුම් අරගෙන තියෙන්නේ. ඒ සියල්ල ගැන සලකා බලා තමයි ඡන්දය පාවිච්චි කළ යුත්තේ.පසුගිය පළාත් සභා මැතිවරණයේ ද පළාත් සභා රාශියක දී එක්සත් ජනතා නිදහස් සන්ධානය 70% අධික ඡන්ද ප්‍රමාණයක් ලබා ගනිමින් 2/3 ආසන ප්‍රමාණයක් ලබාගෙන තිබෙනවා. ඒ වගේ ම ජනාධිපතිවරණයේ දී අපේ ජනාධිපතිතුමා වැඩි ඡන්ද ලක්ෂ දාහතක් ලබා ගත්තා. මේ සියලු කරුණු අනුව සලකා බලද්දි 2/3 බහුතර බලයක් ලබා ගැනීම එතරම් අපහසු ඉලක්කයක් විදිහට මටනම් සිතන්න අපහසුයි.1978 දී ඇති කළ ව්‍යවස්ථාව නිසා රට තුළ විවිධ අර්බුද ඇතිවුණා. මනාප ක්‍රමය සමානුපාතික ක්‍රමය නිසා අවුල් සහගත තත්ත්වයක් ඇතිවුණා. ඉදිරි සංවර්ධන සංග්‍රාමයට විශාල රුකුලක් තමයි 2/3 බහුතර බලයක් ලබා ගැනීම මගින් සිදුවන්නේ. දේශපාලන ස්ථාවරභාවය තමයි රටේ දියුණුවට බලපානු ලබන්නේ. ජනාධිපති මහින්ද රාජපක්ෂ මැතිතුමාට රටේ සංවර්ධනය දියුණුව සඳහා සැලැසුම් සහ විධිමත් වැඩපිළිවෙළක් තිබෙනවා.එයට අවශ්‍ය කරන ව්‍යවස්ථාමය බලයක් ද පූර්ණ වශයෙන් තිබිය යුතුයි. ඒ නිසා තමයි අපි පාර්ලිමේන්තුවේ 2/3 බහුතර පාර්ලිමේන්තු බලයක් ඉල්ලා සිටින්නේ. ඒත් රජයේ මේ බලාපොරොත්තුවට වැරැදි අර්ථ කථනයක් ලබාදීමට විපක්ෂය දුෂ්ඨ උත්සාහයක නියැලෙනවා.විපක්ෂය කියන විදිහේ ඒකාධිපති ගමනක් යාමට ආණ්ඩුව කිසිසේත් සුදානම් නැහැ. ජනතාවගේ සහයෝගය මේ මොහොතේ දී ආණ්ඩුවට වැඩි වැඩියෙන් අවශ්‍ය කරනවා. රජයේ ඉදිරි අරමුණ වෙලා තිබෙන්නේ ඉදිරි අවුරුදු හතේ දී රටේ සංවර්ධන සංග්‍රාමයක් ඇති කරලා ආර්ථික නවෝදයක් මගින් රටේ අනාගතය සුබදායක කරලා ආසියාවේ විශ්මය බවට ශ්‍රී ලංකාව පත් කිරීමයි.* ආණ්ඩුව රටේ ප්‍රජාතන්ත්‍රවාදය විනාශ කරමින් විනාශකාරි ගමනකට සුදානම් වෙමින් සිටින බවට විපක්ෂය චෝදනා එල්ල කරනවා. මේ චෝදනා පිළිබඳව ඔබේ අදහස කුමක් ද?මේ චෝදනාව පිළිගන්න අමාරුයි. ප්‍රජාතන්ත්‍රවාදය උල්ලංඝනය කරනවානම් ආණ්ඩුව ඒකාධිපති ගමනක් යනවානම් මැතිවරණ පවත්වන්නේ නැහැ. ඒත් රජය නියමිත කාලයට මහ මැතිවරණය පවත්වනවා. ජනාධිපතිවරණ පළාත් සභා මැතිවරණ පැවැත්වූවා. ප්‍රජාතන්ත්‍රවාදය නැතිනම් ආණ්ඩුව ප්‍රජාතන්ත්‍රවාදය උල්ලංඝනය කරනවා නම් මේ විදිහට මැතිවරණ තියන්නේ නැහැ.* ඔබ දේශපාලනයට පැමිණියේ කුරුණෑගල දිස්ත්‍රික්කය නියෝජනය කරමින්. ඒත් ඔබ මෙවර නියෝජනය කරන්නේ කොළඹ දිස්ත්‍රික්කය. මෙවර මහ මැතිවරණය ජයගහණය කළොත් මොන විදිහේ වැඩපිළිවෙළක් ද සැලැසුම් කරලා තිබෙන්නේ?මා අයෝජන මණ්ඩලයේ සභාපතිවරයා ලෙස සිටි කාලයේ දී ආයෝජන ක්‍ෂේත්‍රයේ විශාල සංවර්ධනයක් ඇති කළා. මට පුළුවන් වුණා බිලියන 60 ආයෝජකයන් ශ්‍රී ලංකාවට ආකර්ශණය කර ගැනීමට. ඒ වගේ ම මම තමයි එස්. එම්. බී. බැංකුව ඇති කළේ’ ඒ වගේ ම මධ්‍යම පරිමාණ හා සුළු පරිමාණ ව්‍යවසාය ශක්තිමත් කිරීමට කටයුතු කරලා තිබෙනවා.මා මෙවර මහ මැතිවරණයෙන් ජයග්‍රහණය කළ පසු මගේ සුපුරුදු සේවය කොළඹ දිස්ත්‍රික්කයේ ජනතාවට ලබාදීමට කටයුතු කරනවා. මගේ අරමුණ වෙලා තිබෙන්නේ කොළඹ දිස්ත්‍රික්කයේ ජනතාවගේ් ආර්ථික ශක්තිය තවදුරටත් ස්ථාවර කරමින් සුළු හා මධ්‍ය පරිමාණ ව්‍යවසායකයන්ව ශක්තිමත් කරමින් දිස්ත්‍රික්කයේ රැකියා බහුල කිරීමයි. ජනතාවට සේවය කරනවා කියන්නේ ඔවුන්ට සහනාධාරයක් ලබාදීම නෙමෙයි. ජනතාවගේ ආර්ථිකය ශක්තිමත් කරමින් රැකියා සුලභ කරමින් කටයුතු කිරීමයි. මේ මහ මැතිවරණ ජයග්‍රහණයෙන් පසු මගේ ඉදිරි වැඩපිළිවෙළ බවට පත්ව තිබෙන්නේ මෙයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003221</link>
    <topic>මට දෙන ඡන්දය බුලත් කොළයට දී කැමැති අපේක්ෂකයන්ට මනාප දෙන්න</topic>
    <author>ධනුෂ්ක ගොඩකුඹුර, නුවන් කොඩිකාර සහ චමීර ඇල්ලදෙණිය</author>
    <content>“මනාප සටන් අපට අවශ්‍ය නැහැ. කුමන අංකයට දුන්නත් වැඩක් නැහැ, බුලත් කොළයට ඡන්දය නොදුන්නොත්. බුලත් කොළයට පළමුව ඡන්දය දෙන්න. බුලත් කොළයට දෙන ඡන්දය මට දෙන ඡන්දයක්” යැයි ජනාධිපති මහින්ද රාජපක්‍ෂ මහතා පැවැසීය.ඉදිරිපත්වන අපේක්ෂකයන්ගෙන් කිසිවකුටවත්, තමාගේ වෙනසක් නොමැති බව කී ජනාධිපතිවරයා ඔවුන් සියලු දෙනාටම තමා මනාප වන අතරම ඔවුන් සියලු දෙනාම තමාට මනාප බවත් කීවේය.ජනාධිපති මහින්ද රාජපක්‍ෂ මහතා මේ අදහස් පළකෙළේ එළැඹෙන මහමැතිවරණයේ දී එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන ජන රැලියට මාතලේ නගරයේ දී ඊයේ (20) එක්වෙමිනි.එක්සත් ජනතා නිදහස් සන්ධානයේ ජයග්‍රහණය, විජයග්‍රහණයක් බවට පත් කෙරෙන ජනතා රැලිය අති විශාල ජනකායකගේ සහභාගීත්වයෙන් මාතලේ, බර්නාඩ් අලුවිහාරේ ක්‍රීඩාංගණයේ දී පැවැත්විණි.එක්සත් ජාතික පක්‍ෂ හිටපු මන්ත්‍රී බර්නාඩ් අලුවිහාරේ මහතාගේ සොයුරියගේ දියණියවන තක්ෂිලා අලුවිහාරේ මහත්මිය සහ බෑණනුවන් වන නන්දන උඩුගම මහතා මෙහිදී ජනාධිපතිවරයා මුණගැසී සන්ධානයට සහාය පළ කළහ.මීට අමතරව පල්ලෙපොළ ප්‍රාදේශීය සභාපති සනත් ජයත් දිසානායක, නාඋල ප්‍රාදේශීය සභා මන්ත්‍රී වසන්ත හෙට්ටිආරච්චි මහත්වරු හා ලග්ගල පළමු එජාප මන්ත්‍රී කේ. එම්. මුතුබණ්ඩා මහතාගේ පුත්‍රයා ද මෙහිදී සන්ධානයට එක්වූහ.ගම ගොඩනඟන්න නම් ගමේ අවශ්‍යතා ඉටුවිය යුතු බවත් එසේ ගමේ අවශ්‍යතා ඉටුකෙරෙන නව සංවර්ධන රැල්ලක් රට පුරා ඇති කිරීමට පසුගිය වසර හතරේදී හැකියාව ලැබීම ජනතා ජයග්‍රහණයක් බවත් ජනාධිපති මහින්ද රාජපක්‍ෂ මහතා ප්‍රකාශ කෙළේය.ජනාධිපතිවරයා මේ අදහස් පළකෙළේ එළැඹෙන මහ මැතිවරණයේදී එක්සත් ජනතා නිදහස් සන්ධානයේ ජයග්‍රහණය තහවුරු කෙරෙන විජයග්‍රාහී තෙවැනි ජන රැලියට මාතලේ බර්නාඩ් අලුවිහාරේ ක්‍රීඩාංගණයේදී පෙරේදා (20) එක්වෙමිනි. ජනාධිපති මහින්ද රාජපක්ෂ මහතා මෙසේද පැවැසීය. මම මුලින්ම මාතලේ දිස්ත්‍රික් ජනතාවට ස්තුතිවන්ත වෙනවා පසුගිය ජනාධිපතිවරණයේදී මගේ ජයග්‍රහණය උදෙසා විශාල කැපකිරීමක් කරලා වැඩි ඡන්ද ලක්ෂ 18කින් ජයග්‍රහණයක් ලබාදීම ගැන. එහෙම ජයග්‍රහණය කළේ නැතිනම් මට ඉන්න වෙන්නේ දෙකේ දෙකේ කූඩුවක.නැතිනම් දෙකේ හයේ වළක, පොළොව යට. ඒකෙන් බේරුණේ මේ රටේ ජනතාව නිසයි.2005 දී ජනතාව මගෙන් ඉල්ලුවේ මේ රට එක්සේසත් කරන්න කියලයි. මම රට එක්සේසත් කළා.යුද්ධයට මුදල් වැය කරන අතර රටේ සංවර්ධනයට මුදල් වැය කළා. අපි මුළු රටම සංවර්ධනය කළා. නැඟෙනහිර උතුර ඇතුළු සියලු ප්‍රදේශවල ගම සංවර්ධනය කරන්න විශාල වැඩ කොටසක් කළා.අපි මේ ප්‍රදේශයේ මොරගහකන්ද ජලාශය ඉදිකරනවා. මම මේ ළඟදී මොරගහකන්ද නරඹන්න ගියා. අපේ ඇමැතිවරයකු රූපවාහිනි විවාදයකදී විපක්ෂය මොරගහකන්ද ව්‍යාපෘතියේ පස් පිඩැල්ලක්වත් කපලා නෑ කිව්වාම නිහඬව හිටියා.මට ඕනේ වුණා මේ කියන කාරණය ඇත්තද කියලා බලන්න. මම දන්නවා මොරගහකන්දට ගිය වියදම. මේකේ ඇත්ත හොයන්නත්, ඇත්ත වාර්තා කරන්නත් මම ගියා මොරගහකන්දට.අද සෑම පළාතකම මේ වගේ ව්‍යාපෘති ක්‍රියාත්මක වෙනවා.අපි රාජ්‍ය සේවය ලක්ෂ 12ට වැඩි කළා. කොළඹට සීමා වූ සංවර්ධනය ගමට ගෙන ගියා. සමහර ප්‍රාදේශීය සභා මන්ත්‍රීවරු ඇමැතිවරුන්ට වඩා මුදල් වියදම් කරනවා. මම දන්නවා එක මන්ත්‍රීවරයකු ලක්ෂ 400ක් වැය කරලා ගම සංවර්ධනය කළා.ගම ගොඩනඟන්න නම් ගමේ අවශ්‍යතා ඉටුකරන්න ඕනේ. මේ වගේ අලුත් සංවර්ධන රැල්ලක් රට පුරාම ඇතිවුණා. ඔබේ දරුවා වෙනුවෙන් රට ගොඩනඟන්න අපි කැපවී ඉන්නවා. අපි පස්වැදෑරුම් සංවර්ධන කේන්ද්‍රයක් ඇති කරන්න බැඳී සිටිනවා. අපි නාවුක කේන්ද්‍රයක් ඇති කරන්නට මේ රටේ වරාය පහක් හදනවා. අලුත් ගුවන්තොටුපළ හදන්නේ රට ගුවන් කේන්ද්‍රයක් කරන්නයි.රටේ බලශක්තිය වර්ධනය කරන්නට අපි නොරොච්චෝලේ, ඉහළ කොත්මලේ, කෙරවළපිටිය ආරම්භ කළා. රට විදුලියෙන් ස්වයංපෝෂිත කිරීමේ වැඩපිළිවෙළ අපි ආරම්භ කළා. අපේ අරමුණ මේ රටේ සෑම නිවසකටම විදුලිය ලබාදීමයි.විදුලිය නැතුව රට සංවර්ධනය කරන්න, කර්මාන්ත ඇති කරන්න බෑ. එදා ලෙනින් කිව්වේ සෝවියට් දේශය එකතු කිරීම විදුලිබලය සමානයි සමාජවාදය කියලා.අපි මේ රට දැනුමේ කේන්ද්‍රයක් කරන්න අධ්‍යාපනයට විශාල වැඩ කොටසක් කළා.මම ඊයේ දැක්කා මාතලේ ඈත ගමක දරුවන් පිරිසක් පරිගණක තාක්ෂණය තුළින් ලෝකයට දොර විවෘත කරගෙන තිබෙන හැටි. දරුවන්ට හැමදාමත් පියා කළ රැකියාවම කරන්න බැහැ. ඔවුන්ට ඉහළට යාමට අතදීම දෙමාපියන්ගේ වගේම රජයේත් වගකීම.මේ වගේ පස්වැදෑරුම් සංවර්ධනයක් අපි ක්‍රියාත්මක කරනවා.රැකියා පසුපස, දේශපාලනඥයන් පසුපස තරුණයන් යන යුගය නිමාකර රැකියා තරුණයන් වෙතට පැමිණෙන යුගය අරඹනවා.ඒ කාර්යය ඉටුකිරීම මගේ වගකීම. ඒ වගේම මේ සමාජය විනයගරුක සමාජයක් කරන්නට ඕනේ. රට කොතරම් සංවර්ධනය කළත් වැඩක් නැහැ සමාජය විනයගරුක නැත්නම්.මේ රට සංවර්ධනය කරන අතරට දරුවන්ගේ විනය, සදාචාරාත්මක දියුණුව ඇති කරන්න ඕනේ. ඒ සඳහා අපි බැඳී ඉන්නවා. මේ දිස්ත්‍රික්කය අපි ඉහළින් ජය ගන්න ඕනේ. මට ශක්තිමත් පාර්ලිමේන්තුවක් අවශ්‍යයි.අපට මනාප සටන් එපා. ඡන්ද හතරක් තිබෙනවා එක් අයකුට. ප්‍රථම ඡන්දය බුලත් කොළයට දෙන්න. ගොඩක් අයට අද බුලත් කොළය අමතක වෙලා. මනාප අංක විතරයි මතක. බුලත් කොළයට කතිරය නොගහා මොන අංකයට ගැහුවත් වැඩක් නැහැ.බුලත් කොළයට දෙන ඡන්දය මට දෙන ඡන්දයක්. ප්‍රජාතන්ත්‍රවාදීව සෑම අයකුටම අයිතියක් තිබෙනවා ඡන්දය දෙන්න. හොඳ නායකත්වයක් හොඳ කණ්ඩායමක් ඉන්නවා. මම මේ සියලු දෙනාටම මනාපයි. ඒ සේරම මට මනාපයි. මෙහේ පිට අය දාලා නැහැ. සියලු දෙනාම මේ පළාතේ අය.මාතලේ දිස්ත්‍රික් කණ්ඩායම් නායක, පළාත් සභා සහ පළාත් පාලන ඇමැති ජනක බණ්ඩාර තෙන්නකෝන් මහතා – මගේ පියා වූ ටී. බී. තෙන්නකෝන් මහතා එදා ශශ්‍රීලනිපය ආරම්භ වන විට පදික වේදිකාවේ කවි කොළ විකිණූ අයෙක්. ඔහු එදා ශශ්‍රීලනිපයේ කැඳවුම්කරු වුණා. බණ්ඩාරනායක, රාජපක්ෂ මහත්වරු අතර හිටපු දිළිඳුම මිනිසා වුණේ මගේ පියා.දවසකට ශත 75ක පඩියට ඔහු කම්කරුවකු ලෙස වැඩ කළා. එදා සිට අපි ශ්‍රීලනිපය රැක ගත්තා.අපේ ජනාධිපතිතුමා නොසැලෙන ශ්‍රීලනිප පාක්ෂිකයෙක්. බණ්ඩාරනායක මහතාගේ පුතා වන අනුර එජාපයට යනවිටත් එතුමා ශශ්‍රීලනිපය රකින ඉන්ද්‍රඛීලයක් සේ හිටියා. එතුමා වගේම මේ තෙන්නකෝන්ලාත් කිසි දිනෙක පක්ෂය අතහැර ගියේ නැහැ. ජාතික හෙළ උරුමයේ නායක එල්ලාවල මේධානන්ද නාහිමියෝ මෙසේ පැවසූහ.උපන් මවුබිම දිව්‍ය ලෝකයටත් වඩා ශ්‍රේෂ්ඨයි කියා කියමනක් තිබෙනවා. අපි ලබාගෙන තිබෙන මේ ජන්ම භූමිය මුළු ලෝකයේම විශිෂ්ට ජය භූමියක්. ගංගා 103ක් ගලා බසින, හරිත වර්ණයෙන් පෝෂණය වූ, ඛනිජ සම්පතින් අනූන මේ භූමියේ උපදින්නට ලැබීම වාසනාවක්. ඒ භූ®මියට එරෙහිව වසර 33ක් සටන් වැදුණු ත්‍රස්තවාදීන්ගෙන් රට රැක ගන්නට හැකි වුණේ අපේ ජනාධිපතිතුමාට පමණයි.එතුමාට 2005 ජනාධිපතිවරණයට ඉදිරිපත් වන්න ඉඩ සැලසුණේ හෙළඋරුමය නඩුමඟට ගිය නිසා. ඉන්පසු ඇතිකරගත් ගිවිසුම මගින් සියලුදෙනාගේ සහභාගීත්වයෙන් අපට හැකිවුණා රටට ආදරය කරන පුද්ගලයෙක් ජනාධිපතිධූරයට පත්කර ගන්නට.එතුමා 2005දී රටේ නායකයා නොවුණා නම් අපට අදත් ඉන්න වෙන්නේ බියෙන්. එතුමා 2005 දී කිව්වා මම මේ රටේ සාමය ඇති කරනවා නියත වශයෙන් කියා. එතුමා ඒක කළා වසර 3ක් තුළ. ඇතැම් පුද්ගලයන් කිව්වා මේක කරන්න බෑ කියලා.පරාජිත දේශපාලන පක්ෂ අද වගේම එදත් බහුබූත වැඩ කළා. රට පාවා දෙන්නට බටහිරයට ගතු කිව්වා. ජනාධිපතිතුමා මේ සියලු බලවේග මැඩගෙන ත්‍රස්තවාදය පරාජය කළා. එතුමා කියන දේ කරන, කරන දේ කියන නායකයෙක්.එතුමා යුද්ධය ජය ගෙන නැවත ශක්තිමත් ජනවරමක් ඉල්ලුවා රට හදන්න. ජනතාව වැඩි ඡන්ද ලක්ෂ 18කින් ඒ වරම දුන්නා. දැන් තිබෙනවා ප්‍රශ්නයක්. එතුමා රටට වැඩ කරන්න හදන විට පාර්ලිමේන්තුවේදී ඒ පැත්තට, මේ පැත්තට අදිනවා.තුනෙන් දෙකක බලයක් නැතුව රජයකට ශක්තිමත්ව වැඩ කරන්න බැහැ. ජනාධිපතිතුමාගේ බලය ක්‍රියාත්මක කරන්න ශක්තිමත් පාර්ලිමේන්තුවක් ඕනේ. ඒ නිසා ජනාධිපතිතුමා ජනතාව ඉදිරියට එව්වා නියෝජිත පිරිසක්.මේ පිරිස ජයග්‍රහණය කරවා තුනෙන් දෙකක බලය දුන්නොත් මම මේ රට සංවර්ධනය කරනවා කිව්වා. එතුමා යුද්ධය කරනවා කියලා කිව්වා. ඒක කළා. රට සංවර්ධනය කරනවා කිව්වා. අනිවාර්යෙන්ම ඒක කරනවා කියලා අපි දන්නවා.එතුමාගේ හිතේ රටට, ජාතියට තිබෙන ආදරය අපි දන්නවා. අපි මෑතක ගියා එරාවුර් විහාරයට ඒ විහාරය කොටි විසින් විනාශ කරනු ලැබූවා. ඒ ප්‍රදේශයේ සිංහල, දෙමළ, මුස්ලිම් සියලු ජාතීන් එකතු වෙලා මාස 6ක් තුළ ඒ විහාරස්ථානය ගොඩනැගුවා.එරාවුර් පන්සලෙන් ඒ ආදර්ශය දුන්නා. බලහත්කාරකමෙන් අනෙක් ආගම්වලට හරවා ගන්න, කෙණහිලි කරන්නට අවශ්‍ය නෑ. මේ ජාති භේද ආගම් භේද ඇති කළේ සුද්දෝ. උප්පැන්න සහතිකයට ජාතිය දාන්න පුරුදු කළේ සුද්දෝ.නමුත් අපි වර්තමාන නායකයා යටතේ මේ දුෂ්ඨ පියවරවලින් ඈත්වෙන්න ඕනේ. ජාතික හෙළ උරුමය ජාතිවාදී පක්ෂයක් නොවෙයි. අපි ඒ බව පෙන්වා දුන්නා. අපි ජාති වාත්සල්‍යයෙන් යුතු අය. අපි ජාතිවාදීන් ප්‍රතික්ෂේප කරනවා.ජාතිවාත්සල්‍යයෙන් යුත් අය අගය කරනවා. මාතලේ කියන්නේ ඓතිහාසික දිස්ත්‍රික්කයක්. මේ දිස්ත්‍රික්කය අනෙක් පැත්තට පෙරළන්න පුළුවන් අපේක්ෂක කණ්ඩායමක් ඉදිරිපත් කර තිබෙනවා.එදා 1956 දී ශ්‍රී ලංකා නිදහස් පක්ෂයට දුන් ඓතිහාසික ජනවරම මෙවරත් දෙන්න ජනතාව පියවර ගන්නට ඕනේ. අධිනීතිඥ සරත් කෝන්ගහගේ මහතා පසුගිය ජනාධිපතිවරණයේදී ජනාධිපතිතුමාට වැඩි ඡන්ද ලක්ෂ 18 ක් ලැබුණා.මේක ලැබුණේ විශාල කැපකිරීම් කළ නිසයි. මේ රටේ ප්‍රජාතන්ත්‍රවාදයේ මළගම උදාවන්නට තිබියදී තමයි නැවතත් රට එයින් මුදාගෙන ප්‍රජාතන්ත්‍රවාදී මඟට යොමුකර ගන්නට හැකිවුණේ. ඒ වාගේම තීන්දුවක් තමයි මෙවරත් මැතිවරණයේදී ගන්නට සිදුව තිබෙන්නේ.අද සරත් ෆොන්සේකා මහතා කුසලානයේ සිරවෙලා. කුසලානයට මිදි යුෂ දැම්මත් වස දැම්මත් ඒවා කුසලානයේ හැඩය ගන්නවා. මේ කුසලානයේ තිබෙන්නේ ප්‍රජාතන්ත්‍රවාදී දේහයට හානි කළ, රට ආපස්සට ගෙනයාමට උත්සහ කළ ඒ වස තමයි. එල්.ටී.ටී.ඊ. සංවිධානය මේ රටේ කළ සියලු දේ ජවිපෙ කරලා තියෙනවා. එල්.ටී.ටී.ඊ.යට බැරිවුණු දේවලුත් කළා. ජවිපෙත් බෝම්බ ගැහුවා.මිනිසුන් මැරුවා. හැබැයි එල්.ටී.ටී.ඊ.යටත් බැරිවුණු අන්දමින් පාර්ලිමේන්තුවට බෝම්බ ගැහුවා. මාතලේ දිස්ත්‍රික් අපේක්ෂක ඇමැති රෝහණ දිසානායක මහතා, මේ ඓතිහාසික දවසේ අපි ඉතාම සතුටු වෙනවා සන්ධානය දිනවන්න මේ ජනතාව එකතුවීම පිළිබඳව.මේ මැතිවරණය අපේ‍්‍රල් 08 වැනිදා නොව හෙට උදේ තිබුණත් අපි විශිෂ්ට ජයග්‍රහණයක් ලබනවා. ජනතාව දැන් සූදානම් වී ඉවරයි. ජනවාරි 26 දා ජනාධිපතිතුමා දිනවන්න අපි ගමින් ගමට ගියා.මාතලේ දිස්ත්‍රික්කය වැඩි ඡන්ද 95000 කින් අපි දිනුවා. මාතලේ කියන්නේ ඓතිහාසික යුගයක්. රජවරුන් 182 ක් රජ කළ ලංකාවට අද රාජකීය නායකත්වයක් දෙන්නේ අපේ ජනාධිපතිතුමා.මේ රටට පෘතුග්‍රීසින්, ලන්දේසීන්, ඉංගී‍්‍රසින් ආවා. 1818 දී මේ රට රැක ගන්න අපේ මාතලේ ජනතාව ජීවිත පරිත්‍යාග කළා. මේ මාතලේ ගස් කොළන් හැදී තිබෙන්නේ ඒ මුතුන් මිත්තන්ගේ රුධිරයෙන්. 1948 නිදහස ලබා ගන්නට අපේ මාතලෙන් නායකයෝ ගියා.එදා බර්නාඩ් අලුවිහාරෙ මහතා ඊට නායකත්වය දුන්නා. එදා බණ්ඩාරනායක මහතාගේ ආණ්ඩුවේ පංච මහා බලවේගයේ පළමු වෙඩි මුරය තිබ්බේ මාතලේ නිමල් කරුණාතිලක පාර්ලිමේන්තුවට යවලයි.එහෙම සටන් කළ ජාතියක් අපි. රනිල්, මංගල, හකීම්, සෝමවංශ එක පැත්තකට එකතු වී ජනාධිපතිතුමාගේ ජයග්‍රහණය ආපසු හරවන්න සටන් කරද්දී මාතලේ ජනතාව ඊට විරුද්ධව කටයුතු කළා.මාතලේ ජනතාව සූදානම් හතරට එකක් වශයෙන් මාතලේ දිස්ත්‍රික්කය ජයග්‍රහණය කරවන්නට. දැන් මේ රටේ බෝම්බ පුපුරන්නේ නැහැ. අපට දැන් යුද්ධයට වියදම් වෙන්නේ නැහැ.ඒ මුදල් වැය කෙරෙන්නේ අපේ ජනාධිපතිතුමාගේ නායකත්වය යටතේ මේ රටේ ජනතාවගේ අධ්‍යාපනය, සෞඛ්‍ය වැඩිදියුණු කරන්නටයි. මාතලේ දිස්ත්‍රික් අපේක්ෂක, හිටපු ඇමැති නන්දිමිත්‍ර ඒකනායක මහතා, 2000 වසරෙන් පසු නිල් කොඩියෙන් බැබළුණු බර්නාඩ් අලුවිහාරේ ක්‍රීඩාංගණයේ ජනහමුවක් අමතන ප්‍රථම අවස්ථාවයි මේ.එදා එජාපයේත් ජවිපෙත් භීෂණයට යටවී ශ්‍රීලනිප පාක්ෂිකයන් අසරණ වූ අවස්ථාවක තමයි සිරිමාවෝ මැතිනිය මට සංවිධායක ධූරය ලබා දුන්නේ. එදා මම 1989 පාර්ලිමේන්තුවට ගියා.1994 වනවිට දැවැන්ත එජාපය පරාද කර දිස්ත්‍රික්කයට ආලෝකය ලබා දුන්නා. එජාප බලවතුන්ට බියෙන් සැඟවී සිටි අපේ ජනතාව පොදුජන එක්සත් පෙරමුණේ ආණ්ඩුවක් පිහිටෙව්වා.ජනාධිපතිතුමා වසර තිහක ත්‍රස්තවාදය නිමා කළා. අද එතුමාගේ අරමුණ ශ්‍රී ලංකාව ආසියාවේ ආශ්චර්ය බවට පත් කිරීමයි. දැන් ඇරැඹෙන්නේ සංවර්ධන සංග්‍රාමයයි. ඒ සඳහා සන්ධානයෙන් මන්ත්‍රීවරු 4 දෙනෙක් පාර්ලිමේන්තුවට යවමු.අපි අට දෙනා වෙනුවෙන් මේ ජනතාව වැඩ කරනවා. අපි අපි ගහගන්න එක වළක්වා ගනිමු. නායකයෝ රණ්ඩු වුණාම පාක්ෂිකයන්ට දෙන ආදර්ශය කුමක්ද ? මේ ජනතාව අපි අට දෙනාටම අකමැති නම් බුලත් කොළයට පමණක් ඡන්දය දෙන්න අපේ ජනාධිපතිතුමා වෙනුවෙන්. අපි ජාතීන් වශයෙන් බෙදෙන්නට හොඳ නැහැ. අපේ ආගමික නායකයන් අපට ජීවත් විය යුතු හොඳ මඟ කියා දී තිබෙනවා.අපි ඒ මාර්ගයේ ගමන් කරන්නට ඕනේ. බලය, කීර්තිය නිසා පව් කරන්නට හොඳ නැහැ. ධනය , බලය නිසා තවත් කෙනකුට හිංසා පීඩා කරන්නට හොඳ නැහැ. අපි ජනතාවට වපුරන්න ඕනේ හොඳ අදහස්.අපේ සංස්කෘතිය ආරක්ෂා කරන්නට ඕනේ. ඒ සංස්කෘතිය විනාශ කරන්නට හොඳ නැහැ. මැතිවරණ කාලේ මේ ගැටුම් ඇති වන්නේ පෝස්ටර් ගැසීම නිසයි. ඒ නිසා හිංසාකාරී දේශපාලනයට තිත තියමු.මාතලේ දිස්ත්‍රික් අපේක්ෂක ලක්ෂ්මන් වසන්ත පෙරේරා මහතා මාතලේ කියන්නේ සංවර්ධනය කරන්නට සම්පත් තිබෙන සුන්දර දිස්ත්‍රික්කයක්. ජනාධිපතිතුමා කළ සේවයට කළ ගුණ දක්වන්න මාතලේ ජනතාව අද පෙළ ගැසී සිටිනවා. මෙවර මා පාර්ලිමේන්තුවට පත් වුවහොත් මාගේ් වැටුප දිළිඳු දූ දරුවන්ගේ අධ්‍යාපනය වෙනුවෙන් වැය කරනවා.ඒ වගේම විදේශ ආයෝජන ගෙනැවිත් පළමු වසර තුළ අවම වශයෙන් තරුණ තරුණියන් දහසකටවත් රැකියා ලබා දෙනවා. ඒ වගේම මේ ප්‍රදේශයේ වී ගොවීන්ට ඔවුන්ගේ වී සඳහා ඉහළ මිලක් ලබා දෙනවා. නව දේශපාලන සංස්කෘතියක් මාතලෙන් ඇරැඹීමට පියවර ගන්නවා.ජනාධිපතිතුමා මේ දිස්ත්‍රික්කයේ ජනතාවට ආදරෙයි. ඒ නිසයි එතුමා මිලියන 70000ක් වැය කර මොරගහ කන්ද ව්‍යාපෘතිය අපේ දිස්ත්‍රික්කයට ගෙන ආවේ. මාතලේ දිස්ත්‍රික් අපේක්ෂක හිල්මි කරීම් මහතා මේක සුවිශේෂී මැතිවරණයක්.පසුගිය වතාවේ ජනාධිපතිතුමාට ශක්තිමත් පාර්ලිමේන්තුවක් තිබුණේ නැහැ. ඒ නිසා සුළු පක්ෂ එකතුකර ගෙන විශාල ඇමැති මණ්ඩලයක් හදන්නට සිදු වුණා. ඒ නිසා අපි මෙවර ජනාධිපතිතුමාට ශක්තිමත් පාර්ලිමේන්තුවක් දෙන්න ඕනෑ.අද මේ දිස්ත්‍රික්කයේ කොළ පාට කොඩියක්වත් දකින්නට නැහැ. මේක කෘෂි කාර්මික දිස්ත්‍රික්කයක්. ජනාධිපතිතුමා මේ දිස්ත්‍රික්කයට ශක්තිමත් කණ්ඩායමක් ඉදිරිපත් කර තිබෙනවා. ඒ අයගෙන් හොඳ පිරිසක් පාර්ලිමේන්තුවට යවන්න පියවර ගන්න.මාතලේ දිස්ත්‍රික් අපේක්ෂක අරවින්ද වන්නිආරච්චි මහතා මෑත ඉතිහාසයේ සෑම මැතිවරණයකදීම කුමන පක්ෂය ද ජයග්‍රහණය කරන්නේ කියන ගැටලුව තිබුණා. නමුත් මෙවර එහෙම නැහැ. අපි නාම යෝජනා භාර දුන්නෙත් ජයග්‍රාහී පක්ෂයක් වශයෙන්.අද එජාපයේ අපේක්ෂකයන්ව අපි හඳුනන්නේ නැහැ. ජනාධිපතිතුමාට ශක්තිමත් පාර්ලිමේන්තුවක් සකස් කර දෙන්නට අපි මාතලෙන් හතර දෙනෙක් පාර්ලිමේන්තුවට යවන්නට ඕනේ. පසුගිය ජනවාරි 26දා මේ ජනතාව මේ රට හදන්නට නායකයකුª පත්කර ගත්තා. මේ කාර්යය අපි ඉදිරියට ගෙන යා යුත්තේ. ජනාධිපතිතුමාට රට හදන්න බැහැ තනියෙන්.එතුමාට අපි උදව් කරන්නට ඕනේ. ඒ සඳහා තමයි එතුමා පාර්ලිමේන්තුවට හොඳ කණ්ඩායමක් එවන්න කියන්නේ. ඒ තීරණය නිවැරැදිව ගන්න. මාතලේ දිස්ත්‍රික් අපේක්ෂක සෙන්දිල් සිවඥානම් මහතා මේ මැතිවරණය එක් අශ්වයකුගේ රේස් එකක්.ප්‍රශ්නේ තිබෙන්නේ අසරුවා කවුද කියා තෝරා ගන්න එකයි. එක වගේ් ශක්තිමත් අසරුවන් අට දෙනෙකු ඉන්නවා. මම උපතින් ද්‍රවිඩ ජාතිකයෙක්. ඉතිහාසයේ සිට සිංහල, දෙමළ, මුසිලිම් ජාතීන් සමඟියෙන් ජීවත් වුණා. ආගමේ සම්බන්ධකම් තිබුණා.සිංහල, දෙමළ අලුත් අවුරුද්ද අපි එකට සමරනවා. නමුත් දේශපාලනයේ දී පමණක් අපි ගහ මරා ගන්නවා. මේක අපි නවත්වන්න ඕනේ. අපි ජාතිය නිර්මාණය කරන්න ඕනේ. ඒ සඳහා ජනාධිපතිතුමාට තුනෙන් දෙකක බලයක් දෙන්නට ඕනේ.ඉන්දියාවේ ඉන්නේ ඉන්දියානුවන් පමණයි. අපිත් ශ්‍රී ලාංකික ජාතිය ස්ථාපිත කරන්නට ඕනේ. මම පාර්ලිමේන්තුවට ගියත් නැතත් ඒ කාර්යය කරන්න ශක්තිය දෙනවා. මාතලේ දිස්ත්‍රික් අපේක්ෂක සමන්ත ධර්මසේන මහතා නිදහසින් පසු ගෙවුණු කාලය තුළ අපට සතුටු විය හැකි අවස්ථා වගේම අඩ වශයෙන් සතුටු විය හැකි අවස්ථාත් තිබෙනවා.මේක ජනාධිපතිමා තිස් වසරක ත්‍රස්තවාදය නිමා කර ජාතිය නිසි මඟ ගෙන යාමට උත්සාහ ගන්නා අවස්ථාවක්. ඒ සඳහා කාටවත් අත නොපා තීන්දු තීරණ ගැනීමට හැකි ශක්තිමත් පාර්ලිමේන්තුවක් පත් කිරීමේ වගකීම අපට තිබෙනවා.ඒ වගකීම ඉටු කරන්නට පෙළ ගැසෙමු. මධ්‍යම පළාත් මහ ඇමැති සරත් ඒකනායක මහතා ඇතුළු පිරිසක්ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003222</link>
    <topic>ඡන්ද නීති කැඩූ 65ක් අල්ලයි</topic>
    <author>රන්ජිත් පත්මසිරි හා මහින්ද කුලතුංග</author>
    <content>මැතිවරණ නීති උල්ලංඝනය කළ පුද්ගලයන් 157 දෙනකු අත්අඩංගුවට ගැනීමට පොලිසිය කටයුතු කරමින් සිටී. මේ වන විට මොවුන් පොලිසියට කට්ටි පනිමින් සිටින අතර මොවුන්ගේ තරාතිරම නොබලා අත්අඩංගුවට ගැනීම කරන බවත්, මැතිවරණ නීති උල්ලංඝනය කළ 65 දෙනෙකු මේ වන විට අත්අඩංගුවට ගෙන ඇති බවත් මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා ‘දිනමිණ’ ට කීය.මෙසේ අත්අඩංගුවට ගන්නා සියලුම පුද්ගලයන් ඇතුළු ආයුධ සන්නද්ධ දේශපාලන කල්ලි සාමාජිකයන් මැතිවරණය අවසන් වන තුරු හදිසි නීති රෙගුලාසි යටතේ රඳවා තබා ගැනීමට පොලිස්පති මහින්ද බාලසූරිය මහතා තීරණය කර තිබේ.ඉදිරි මැතිවරණයේ කටයුතු සාමකාමීව පැවැත්වීමට බාධා කරන සියලු පුද්ගලයන් කණ්ඩායම් අත්අඩංගුවට ගැනීමටත් එමඟින් මැතිවරණ කටයුතු සාමකාමීව පවත්වා ගෙන යාමටත් පොලිසිය අපේක්ෂා කරයි.මේ මැතිවරණයේ ප්‍රචණ්ඩ ක්‍රියා 143 ක් පිළිබඳව පැමිණිලි ලැබී ඇතැයි පවසන ජ්‍යෙෂ්ඨ නියෝජ්‍ය පොලිස්පති නවරත්න මහතා එම පැමිණිලි සියල්ල විමර්ශනයට යොමු කර ඇති බවද කීය.නීතියට ඉහළින් කිසිවකු නොමැති බව පෙන්වා දෙන පොලිස්පතිවරයා මහා මැතිවරණ සමයේ සාමාන්‍ය කටයුතු වලට බාධා සිදුකරන ක්‍රියාවන්වල යෙදෙන ඕනෑම අයකු ඔහුගේ තරාතිරම නොබලා අත්අඩංගුවට ගැනීමට කටයුතු කරන බවද අවධාරණය කළේය.තම තමන්ගේ වසම් තුළ සාමකාමී තත්ත්වයට පටහැනිව ගැටුම් ඇති කරන පුද්ගලයන් වහාම අත්අඩංගුවට ගන්නා ලෙස පොලිස්පතිවරයා සියලුම පළාත්බද නියෝජ්‍ය පොලිස්පතිවරුන් හරහා පොලිස් ස්ථානාධිපතිවරුන්ට තරයේ උපදෙස් දී තිබේ.එසේම සියලුම කටවුට් හා බැනර් පෝස්ටර් ඉවත් කරන ලෙසද පොලිස්පතිවරයා දී ඇති උපදෙස් මත කටයුතු කරමින් විශාල ප්‍රමාණයේ කටවුට් වලින් සියයට 80 ක් පමණ මේ වන විට ඉවත් කර ඇති බවද නවරත්න මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003223</link>
    <topic>සන්ධානයට ජය පතන ආශීර්වාද පූජාව අද</topic>
    <author/>
    <content>එක්සත් ජනතා නිදහස් සන්ධානයට ජය පතා, මහා ආශීර්වාද පූජාවක් ශ්‍රී දළදා මාලිගාවේ දී අද පැවැත්වේ.ශ්‍රී ලංකා නිදහස් පක්‍ෂ මහ ලේකම්, ඇමැති මෛත්‍රීපාල සිරිසේන සහ බස්නාහිර පළාත් ආණ්ඩුකාර අලවි මවුලානා මහත්වරුන්ගේ ප්‍රධානත්වයෙන් මෙය පැවැත්වේ.ශ්‍රී ලංකා නිදහස් වෘත්තීය වේදීන්ගේ සංවිධානය ආශීර්වාද පූජාව සංවිධානය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003224</link>
    <topic>‘කළු ගඟේ දරුවා’ ජීවිතය හැර යයි</topic>
    <author>සුභාෂිනි සේනානායක සහ සන්ධ්‍යා කරුණාරත්න</author>
    <content>මව විසින් කළු ගඟට විසි කිරීමේ සිද්ධියෙන් අනතුරුව කොළඹ රිජ්වේ ආර්යා ළමා රෝහලේ ප්‍රතිකාර ලබමින් සිටියදී පෙරේදා (20) මියගිය අමිල සඳරුවන් දරුවාගේ සිරුර අවසන් කටයුතු සඳහා ඔහුගේ පියාට භාරදෙන ලෙස කොළඹ අතිරේක මහේස්ත්‍රාත් සුජීව නිශ්ශංක මහතා ඊයේ (21) නියෝග කළේය.මෘත ශරීරය පිළිබඳව පශ්චාත් මරණ පරීක්ෂණය පවත්වන ලෙස කොළඹ අධිකරණ වෛද්‍ය නිලධාරිවරයාට නියම කළ අතිරේක මහේස්ත්‍රාත්වරයා දරුවාගේ මෘතශරීරය භූ®මදාන කිරීමට පමණක් අවසර දුන්නේය.මෘත ශරීරාගාරයට පැමිණ අදාළ නිරීක්ෂණ කිරීමෙන් පසු එසේ නියෝග කළ අතිරේක මහේස්ත්‍රාත් නිශ්ශංක මහතා සිද්ධිය පිළිබඳව මහේස්ත්‍රාත් පරීක්ෂණය සඳහා සාක්ෂිකරුවන් කළුතර මහේස්ත්‍රාත් අධිකරණයට අද (22) ඉදිරිපත් කරන ලෙසට කළුතර පොලිසියට නියෝග කළේය.දරුවාගේ පියාවන ඇන්සැල්ලගේ සුරංග (38) මහතාට දරුවාගේ මළසිරුර භාරදීම සිදුකළ අතර දරුවාගේ ලොකු අම්මා වන පානදුරේ මෝදරවිල සුනාමි නිවාස සංකීර්ණයේ පදිංචි බියට්‍රිස් ප්‍රනාන්දු (52) මහත්මියද පශ්චාත් මරණ පරීක්ෂණයේදී දරුවාගේ මළසිරුර හඳුනා ගත්තාය.කළුතර පොලිස් ස්ථානයේ උප පොලිස් පරීක්ෂක එම්. ටී. එස්. පත්මකුමාර, පොලිස් සැරයන් කරුණාරත්න, පොලිස් සැරයන් 10004 ෆොන්සේකා 58079 ගාමිණි යන මහත්වරු සිද්ධිය පිළිබඳව වැඩිදුර පරීක්ෂණ පවත්වති.මේ දරුවාගේ අවසන් කටයුතු අද (22) පානදුරේ දී සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003225</link>
    <topic>ගම්පහ පුරපතිඑජනිසයට එක් වෙයි</topic>
    <author>මහින්ද අලුත්ගෙදර</author>
    <content>රජය ගෙන යන සංවර්ධන වැඩපිළිවෙළත් සමඟ තම ප්‍රදේශයේ සංවර්ධන කටයුතු ඉදිරියට ගෙන යාම සඳහා ජනාධිපති මහින්ද රාජපක්‍ෂ මහතාට සහයෝගය ලබාදීමට තීරණය කළ බව ගම්පහ මහනගර සභාවේ නගරාධිපති (එක්සත් ජාතික පක්‍ෂ) එරංග සේනානායක මහතා ‘දිනමිණ’ ට පැවැසීය.පවතින ආර්ථික තත්ත්වය මත සංවර්ධන ඉලක්කයන් සපුරා ගැනීමට තවදුරටත් එක්සත් ජාතික පක්‍ෂයේ රැඳී සිටීම ප්‍රයෝජනවත් නොවන බව පෙන්වා දුන් නගරාධිපතිවරයා සංවර්ධන ඉලක්කයන් කරා යොමුවීමට නියත වශයෙන්ම වැඩ කළ හැකි පාර්ශවයක් සමඟ සම්බන්ධ විය යුතු බවද අවධාරණය කෙළේය.තමා කිසිවිටෙකත් බොරුවෙන්, වංචාවෙන් වැඩ නොකරන බවත්, අවශ්‍ය වන්නේ තමන් නියෝජනය කරන ප්‍රදේශයටත් ප්‍රදේශයේ ජනතාවටත් අවශ්‍ය කරන සංවර්ධනයක් කරා පියමන් කිරීම බවත් හෙතෙම සඳහන් කෙළේය.තම ප්‍රදේශයේ සංවිධායකවරයා සමඟ අපේක්ෂිත ආකාරයට ජනතාව වෙනුවෙන් වැඩ කිරීම අපහසු බව කී නගරාධිපතිවරයා පක්ෂ භේදයකින් තොරව වැඩ කරන තමන් වෙත රජයෙන් ආරාධනයක් ලැබුණු බවද කීය.නගරාධිපතිවරයා වශයෙන් තමන් ඇතුළු පිරිස ව්‍යාපෘති විශාල ප්‍රමාණයක් ක්‍රියාත්මක කළ බවත් එය කෙසේ වුවද ජනාධිපති මහින්ද රාජපක්‍ෂ මහතා කෙරෙහි තැබූ විශ්වාසය නිසාම තමා මේ තීරණය ගත් බවද කී එරංග සේනානායක මහතා තමාට මේ තීරණය ගත යුතුව තිබුණේ යුද ජයග්‍රහණය ලබාගත් මොහොතේ බවද සිහිපත් කෙළේය.ගම්පහ මහ නගර සභාවේ නගරාධිපතිවරයා වශයෙන් තමා මේ තීරණය ගනු ලැබූවේ පෞද්ගලික ලාභ ප්‍රයෝජන කිසිවක් අපේක්ෂාවෙන් නොවන බව කී ඒ මහතා ජනාධිපති මහින්ද රාජපක්‍ෂ මහතාට සහයෝගය ලබාදීමට පැමිණියද කිසිදු ඉල්ලීමක් අපේක්‍ෂා නොකරන බවද හෙතෙම වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003226</link>
    <topic>මට උපහාර දැක්වීමට පෙරජනතාවට උපහාර දැක්විය යුතුයි</topic>
    <author>කළුතර දිසා සමූහ, හොරණ මධ්‍යම සමූහ, හොරණ මධ්‍යම විශේෂ, හොරණ සමූහ හා බුලත්සිංහල විශේෂ</author>
    <content>හොරණ මහජන මන්ත්‍රීවරයා ලෙස 1960 මාර්තු මහ මැතිවරණයෙන් විශිෂ්ට ජයක් ලබාගෙන දේශපාලන ගමන ආරම්භ කළ තමාට අඩසියවසරක් නොනැවතී මේ ගමන යන්නට හැකිවූයේ හොරණ ජනතාවගෙන් ලැබුණු සහාය නිසා බවත් එම නිසා වසර 50ක් දේශපාලනය කළ තමාට උපහාර දැක්වීමට පෙර හොරණ ජනතාවට ප්‍රථමයෙන් උපහාර දැක්විය යුතු බවත් අගමැති රත්නසිරි වික්‍රමනායක මහතා පැවැසීය.සිය අඩසියවසරක දේශපාලන ගමන පිළිබඳ කළුතර දිස්ත්‍රික් ජනතාවට උපහාර පිදීම නිමිත්තෙන් හොරණ නගර සභා ක්‍රීඩා පිටියේ පැවැති උත්සවයක් අමතා එසේ කී අගමැති වික්‍රමනායක මහතා වසර 50ක් දේශපාලනය කළ තමාට රත්නසිරි හොරෙකු කියා ශශ්‍රී ලංකාවේ කිසිවකුට ඇඟිල්ල ඔසවා කිව නොහැකි බව කීය.කළුතර දිස්ත්‍රික් උපහාර කමිටුව මගින් සංවිධානය කළ මේ උත්සවයේ දී දිස්ත්‍රික්කයේ විවිධ ක්‍ෂේත්‍රවල නියැළී සිටි විශාල පිරිසකට “සෙනාරා” වෛද්‍ය රක්‍ෂණය පිළිබඳ ඔප්පු පිරිනැමීම සිදුකෙරිණි.අගමැති රත්නසිරි වික්‍රමනායක මහතා මෙසේ ද කීය.මගෙන් බොහෝ දෙනෙක් ඇසුවා මෙබඳු උපහාර උත්සවයකට යොමුවුණේ ඇයි කියලා. 1960 මාර්තු 19 වැනි දින හොරණ ජනතාව මා හොරණ පාර්ලිමේන්තු මන්ත්‍රී වශයෙන් පත්කර ගත්තා.පසුව කළුතර දිස්ත්‍රික්කයේ ම ජනතාව මගේ ගමන් මඟ ජයග්‍රාහීව පුළුල් කළා. පනස් වසරක දේශපාලන ජීවිතය සමරන්නට විවිධ අය විවිධ දේ යෝජනා කළා. මම ඒ සියල්ල ප්‍රතික්‍ෂ්ප කළා.යම් උපහාරයක් ලැබිය යුතු නම් එම ගෞරව උපහාරයට බඳුන් විය යුත්තේ හොරණ ආසනය ප්‍රධානව කළුතර දිස්ත්‍රික්කයේම ජනතාවයි.මාගේ ගමේ සෑම කෙනෙක්ම නියෝජනය වන පරිදි උපහාර පුදන්න මා සූදානම් කළා. මේවට රජයේ මුදල් යොදවලා නැහැ. ගමේ රටේ ජනතාවගේ සිනාව දැකීම තමයි මාගේ එකම සතුට. ගැමියන්ගේ අව්‍යාජත්වය ඔවුන්ගේ ඛ්දවත්වල තිබෙනවා. ඔවුන් ලබන සතුට දිහා බලලා මා ලබන තෘප්තිය තරම් දෙයක් මට තවත් නැහැ.මැතිවරණයෙන් පසු බිහිවන රජය යටතේ ඉක්මන් ගමනකට අපි සූදානම් විය යුතුයි. අද ඇරඹූ වෛද්‍ය රක්ෂණයට අමතරව දහම් පාසල් ව්‍යාපෘතියක් හා ස්වයං රැකියා ව්‍යාපෘතියක් ද ලබන අපේ‍්‍රල් මාසයේදී ක්‍රියාත්මක කරනවා. 1977න් පසු ආසන මට්ටමේ ඡන්ද පදනම වෙනස් කිරීමෙන් පසු කළුතර දිස්ත්‍රික්කයේ ජනතාව මට සහාය ලබාදුන්නා.ආචාර්ය ලීල් ගුණසේකර මහතා - අගමැති රත්නසිරි වික්‍රමනායක මහතා මට ප්‍රථමයෙන්ම හමුවූයේ මා කළුතර දිසාපතිවරයා ලෙස සේවය කරද්දී 1966 වසරේදීයි.හොරණ මහජන මන්ත්‍රීවරයා ලෙස එතුමා ජනතාවගේ විවිධ ප්‍රශ්න ගැන සාකච්ඡා කිරීමට හැම සතියකම නොවරදවාම දිසාපති කාර්යාලයට පැමිණියා. අගමැතිතුමාත් මාත් අතර පවතින්නේ වසර හතළිස් හතරක මිත්‍රත්වයක්. මෙම උපහාර කමිටුවේ ලේකම්වරයා ලෙස කටයුතු කරන්නට ලැබීම ගැන මා සතුටු වනවා.එක්සත් ජනතා නිදහස් සංධානයේ කළුතර දිස්ත්‍රික් මන්ත්‍රීධූරපේක්‍ෂක හොරණ ශශ්‍රී. ල. නි. පක්‍ෂ සංවිධායක විධුර වික්‍රමනායක මහතා - මැතිවරණ සටන උත්සන්න වී ඇති මේ අවස්ථාවේ හොරණ ආසනයේ ජනතාව අතරට මා ගියවිට වැඩි දෙනෙක් මතක් කරන්නේ පියාණන් ගැනයි. නිවාස, ඉඩම් ලබාදීමෙන් ඔහු කළ සේවාවන් ජනතාවට අමතක වී නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003227</link>
    <topic>සියනෑ පුරයටම ආලෝකයක් වූ බැසිල්අගමැති ධුරය දක්වාම ගෙන යා යුතුයි</topic>
    <author>නිමල් රාජපක්ෂ</author>
    <content>කැලණිය පින් බිමට පමණක් නොව සමස්ත සියනෑ පුරයටම ආලෝකයක් වන බැසිල් රාජපක්ෂ මහතා අගමැති ධූරය දක්වා ගෙන යාමට ගම්පහ ජනතාව පියවර ගත යුතු යැයි කම්කරු ඇමැති මර්වින් සිල්වා මහතා පැවැසීය.ඇමැතිවරයා මෙම අදහස් පළ කෙළේ කැලණිය රජ මහා විහාරයේ පසුගියදා පැවැති උත්සවයකදීය.මෙදින කැලණිය රජ මහා විහාරාධිපති කොල්ලුපිටියේ මහින්ද සංඝරක්ඛිත නාහිමියන්ගේ උපදේශකත්වයෙන් සම්බුද්ධ ශාසනයේ පැවැත්ම උදෙසා පැවිදි බිමට පිවිසෙන සඟරුවන සඳහා අරමුදලක් පිහිට වීය. කම්කරු ඇමැති මර්වින් සිල්වා මහතා රුපියල් ලක්ෂ විස්සක මූලික මුදලකින් මෙම අරමුදල ආරම්භ කෙළේ ය.මෙහි දී අදහස් දැක් වූ මර්වින් සිල්වා ඇමැතිවරයා, උතුරු වසන්තය, නැෙඟනහිර නවෝදය ආදී වික්‍රමයන් ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා ආරම්භ කළා. එතුමා සමස්ත ජනතාවට සේවය කිරීම සඳහා මේ රටේ අගමැති කළ යුතු වෙනවා.තුනෙන් දෙකක බහුතරයක් බිහි වන මෙවන් මොහොතක පාර්ලිමේන්තු කණ්ඩායම් මෙහෙයවිය හැකි නියම නායකත්වයට බැසිල් රාජපක්ෂ මහතා පත්කළ යුතුයි. පක්ෂ පාට භේදයෙන් තොරව ගම්පහ දිස්ත්‍රික්කයට සිදු කරන දේශපාලන ව්‍යාපාරය මුළු රටටම ආදර්ශයක්.එහි ගෞරවය හිමිවිය යුත්තේ බැසිල් රාජපක්ෂ මහතාට යැයි කම්කරු ඇමැති මර්වින් සිල්වා මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003228</link>
    <topic>රාජ්‍ය ආයතන ආරක්ෂා කර ගත්එකම රාජ්‍ය නායකයා ජනපති මහින්දයි</topic>
    <author/>
    <content>විවෘත ආර්ථිකය 1977 දී හඳුන්වා දුන් පසු රාජ්‍ය ආයතන විකිණීම මහ ජයට සිදු වූ ජාවාරමක් වූ බවද එහෙත් එකදු රාජ්‍ය ආයතනයක් වත් නොවිකුණූ පළමු රාජ්‍ය නායකයා මහින්ද රාජපක්ෂ ජනාධිපති බවද ඉදිකිරීම් හා ඉංජිනේරු සේවා ඇමැති වෛද්‍ය රාජිත සේනාරත්න මහතා වලල්ලාවිට දී පැවැසීය.එක්සත් ජනතා නිදහස් සන්ධානයේ ජය තහවුරු කිරීම සඳහා අගලවත්ත හා වලල්ලාවිට ප්‍රදේශවල පැවැති රැස්වීම් අමතා එසේ කී අමාත්‍ය සේනාරත්න මහතා විකුණන්න තිබූ ආයතන 4 ක් තමාට භාරදුන් පසු තමා ඒවා ලාභ ලබන ආයතන බවට පත් කළ බවත් එසේ නොකර එම ආයතන විකුණා ගත්තා නම් තමාටත් ඇමැතිවරයා ලෙස රුපියල් මිලියන ගණනක් සොයා ගැනීමට හැකියාව තිබූ බව කීය.පාඩු ලැබූ ඉංජිනේරු සංස්ථාව ලාභ ලබන තත්ත්වයට පත්කර එම ලාභවලින් ප්‍රදේශවල පාලම් රැසක් ගොඩනැගූ බව කී ඇමැතිවරයා සංස්ථාව දියුණු කර සේවකයින් ස්ථිර කර පඩි වැඩි කර බෝනස් ලබාදුන් බව ද කීය.රාජපක්ෂ මහතා බලයට පත්වන විට ඉංජිනේරු සංස්ථාව වැසීයාමේ තත්ත්වයට පත්ව තිබූ ආයතනයක් බවත් රාජපක්ෂ මහතා තම පාලනය යටතේ මේ ආයතනය ගොඩනැංවීමට පියවර ගත්තා සේ රටේ ආර්ථිකයත් ගොඩනැංවීමට පියවර ගත් බව කී සේනාරත්න මහතා එදා දුප්පත් මට්ටමේ රටක් ලෙස හැඳින් වූ ලංකාව අද මධ්‍යම පාන්තික රටක තත්ත්වයට හඳුන්වා දීමට ජාත්‍යන්තර මූල්‍ය අරමුදල පියවර ගෙන ඇති බවත් ආසියාවේ දුප්පත්කමින් මිදුණු එකම රට බවට ශ්‍රී‍්‍ර ලංකාව පත් කරන බව කීය. අද විපක්ෂයේ සිටින නායකයින් වන රනිල් හකීම් සම්බන්ධන් යන අය නායකයින් වූයේ කොටි ත්‍රස්තවාදීන්ගේ පිහිටෙන් බව කී සේනාරත්න මහතා මේ අය ජනතාව පත් කළ නායකයින් නොවන බවත් ප්‍රතිපත්තියක් නැති විවිධ මත අදහස් ඇති මොවුන් එකතු වී සිටින්නේ විජාතික බලවේගවලට රට පාවා දීමට බව කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n1003229</link>
    <topic>ඉන්දීය මහ කොමසාරිස් උතුරේ සංචාරයක</topic>
    <author>මහින්ද අලුත්ගෙදර</author>
    <content>බිම් බෝම්බ ඉවත් කිරීම සහ නැවත පදිංචි කිරීමේ ප්‍රගතිය සොයා බැලීම සඳහා ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්ත මහතා පසුගියදා උතුරේ සංචාරයක නිරත විය.වවුනියාව, ඔඩ්ඩුසුඩාන් හා මුලතිවු ප්‍රදේශයන්හි බිම් බෝම්බ ඉවත් කළ ප්‍රදේශවල සහ අභ්‍යන්තර වශයෙන් අවතැන් වූ පුද්ගලයන් යළි පදිංචි කළ ප්‍රදේශයන්හි ඒ මහතා සංචාරය කැර ඇත.උතුරේ ප්‍රදේ්ශ කීපයක නිරීක්ෂණ චාරිකාවක නිරත වූ ශ්‍රී ලංකාවේ ඉන්දීය මහ කොමසාරිස්වරයා වවුනියාව මැණික්ෆාම් හි කලාප අංක 1 ස්ථාපිත කැර ඇති කෘත්‍රීම පාද සවි කිරීමේ කඳවුරද විවෘත කෙළේය.මේ කඳවුර සඳහා ඉන්දීය රජය මුදල් වෙන් කැර තිබෙන අතර ඉන්දීය විශේෂඥයෝ 19 දෙනකුද එහි සේවය කරති. ත්‍රස්තවාදී ගැටුම් පැවැති කාල සීමාවේදී පාද අහිමි වූ ශ්‍රී ලාංකිකයෝ 1200ක් සඳහා කෘත්‍රිම පාද ලබාදීම මේ කඳවුරෙන් අපේක්ෂා කරයි.මුලතිවු ප්‍රදේශයේ සංචාරය කළ අශෝක් කේ. කාන්ත මහතා නැවත පදිංචි කළ පවුල් කීපයක් සඳහා සෙවිලි තහඩු සහ වගා කටයුතු වෙනුවෙන් අවශ්‍ය කරන උපකරණ කට්ටල බෙදා දීමක්ද සිදු කැරිණි. මේ ආකාරයට අභ්‍යන්තර වශයෙන් අවතැන් වූවන්ගෙන් නැවත පදිංචි කළ පවුල් 20000ක් සඳහා සෙවිලි තහඩු බෙදා දී තිබෙන අතර ඒ වෙනුවෙන් වැය කැර ඇති මුදල රුපියල් කෝටි 61කි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n10032210</link>
    <topic>ලලිත් ඇතුළත්මුදලි නාමයමේ රටේ ඉතිහාස ගත වෙනවා</topic>
    <author>ප්‍රාර්ථනා වීරසිංහ</author>
    <content>සී. ඩබ්ලිව්. ඩබ්ලිව්. කන්නන්ගර මහතාගේ නාමය මෙන්, ලලිත් ඇතුළත්මුදලි නාමයද මේ රටේ ඉතිහාසගත වන බව, වෙළඳ,අලෙවි සංවර්ධන සමුපකාර හා පාරිභෝගික සේවා අමාත්‍ය බන්දුල ගුණවර්ධන මහතා පැවැසීය.ලලිත් ඇතුළත්මුදලි මහතා වැනි මහා පෞර්ෂයක් ඇති ප්‍රබුද්ධ දේශපාලන ලාංකේය දේශපාලනයේ හැඩතලය වෙනස් කළ බවද අමාත්‍යවරයා ප්‍රකාශ කෙළේය.අමාත්‍යවරයා මේ අදහස් පළ කෙළේ පසුගියදා (18) ගල්කිස්ස ලලිත් ඇතුළත්මුදලි විද්‍යාලයේ ගෘහස්ථ ක්‍රීඩාංගණයට මුල්ගල තැබීමේ අවස්ථාවට එක් වෙමිනි. ගෘහස්ථ ක්‍රීඩාංගණයේ දෙවන අදියරේ ඉදකිරීම් කටයුතු සඳහා මහපොළ භාරකාර අරමුදලින් ලක්ෂ 130 ක් වැය වේ.එහිදී වැඩිදුරටත් අදහස් දැක් වූ අමාත්‍යවරයා මෙසේ ද කීය.මීට දශක කිහිපයකට පෙර දකුණේ විශාල භීෂණයක් තිබුණා. එය ආරම්භ කිරීමේ හේතු පාඨය වූයේ කොළඹට කිරි ගමට කැකිරි යනුයි. එහෙත් අද වන විට මේ ශීර්ෂ පාඨය වෙනස් වන තත්ත්වය උදාවෙලා.ලලිත් ඇතුළත්මුදලි වැනි දේශපාලන යුග පුරුෂයන් කිසි ලෙසකත් අපට අමතක වන්නේ නැහැ. ණය ලබාගෙන විශ්ව විද්‍යාල අධ්‍යාපනය ලබන ක්‍රමය වෙනස් කොට මහපොළ ශිෂ්‍යත්ව අරමුදල පිහිටුවීමට එතුමා මූලිකත්වය ගත්තා පමණක් නොව ඒ සඳහා තමන්ගේ පෞද්ගලික ධනය ඊට පරිත්‍යාග කළා.එපමණක් නොවේ, එතුමා නොමැති වූ දවසක වුවත් මෙය නොකඩවා පවත්වාගෙන යෑමට අවශ්‍ය ශක්තිමත් වැඩපිළිවෙළක් ආරම්භ කොට රටේ ඉහළම නිලධාරීන් ඒ සඳහා පත් කළා.මහපොළ ශිෂ්‍යත්වය ලබාගෙන අද මේ රටේ විශ්ව විද්‍යාල අධ්‍යාපනය හදාරණ සිසුන් ප්‍රමාණය අති විශාලයි. ලලිත් ඇතුළත්මුදලි මහතා මේ රටේ අධ්‍යාපනය වෙනුවෙන් කළ සේවාව අප්‍ර‍්‍රමාණයි.මහපොළ භාරකාර අරමුදලේ පාසල් සංවර්ධනය සඳහා පසුගිය අවුරුදු දෙක ඇතුළත විශාල මුදල් ප්‍රමාණයක් වෙන්කර තිබෙනවා. එතුමා නැති කාලයක වුවත් මෙය ඉදිරියට ගෙන යෑමට අවශ්‍ය ශක්තිමත් වැඩපිළිවෙළක් ඇති කොට ඒ සඳහා රටේ ඉහළම පුරවැසියන්ගේ් දායකත්වයද ලැබෙන අයුරින් කටයුතු කළා. ඒ අනුව අදත් එය සාර්ථකව ක්‍රියාවට නැංවෙනවා.ඒ අනුව පසුගිය වර්ෂ දෙක ඇතුළත මෙම අරමුදලින් කොළඹ දිස්ත්‍රික්කයේ පාසල් සංවර්ධනය සඳහා දෙහිවල ගල්කිස්ස එස්. ඩී. එස්. ජයසිංහ විද්‍යාලයේ ක්‍රීඩා සංකීර්ණය ඉදිකිරීමට මිලියන 5 ක්, හංවැල්ල රාජසිංහ විද්‍යාලයේ මීටර් 400 ධාවන පථය ඉදිකිරීමට මිලියන 40 ක්, පාදුක්ක සිරිපියරතන විද්‍යාලයේ රැස්වීම් ශාලාව ඉදිකිරීමට මිලියන 40 ක් මාලඹේ ආදර්ශ පිරිමි විද්‍යාලයේ පන්ති කාමර හා ශ්‍රවණාගාරය සඳහා මිලියන 5 ක්, ඔරුවල කණිෂ්ඨ විද්‍යාලය සඳහා මිලියන 2.5 ක්, මුනිදාස කුමාරතුංග විදුහලට මිලියන 2.5 ක් සීතාවක රාජසිංහ විද්‍යාලයේ රංග ශාලාව සඳහා මිලියන 2 ක්, හෝමාගම නව ජාතික පාසලට මිලියන 30 ක්, ලුම්බිණි විද්‍යාලයට මිලියන 30 ක්, ගල්කිස්ස ලලිත් ඇතුළත්මුදලි විදුහලට මිලියන 12 ක් ලෙස වෙන් කර තිබෙනවා.විදුහල්පති නිලන්ත ඒකනායක මහතා - අද අපිට එළඹ තිබෙන්නේ අපේ පාසලේ වැදගත් දිනයකටයි. අවුරුදු 13 කට පෙර මුල්ගල් තැබූමේ ගෘහස්ථ ක්‍රීඩාංගණයේ දෙවන අදියර අද ආරම්භ කළා. අවුරුදු 13 ක් කිසිම ප්‍රයෝජනයක් නොගෙන දූවිලි වලින් පිරිලා තිබූ මෙම ගොඩනැගිල්ල පිළිබඳ අද අපේ දරුවන්ට අලුත් බලාපොරොත්තුවක් ලබාදීමට බන්දුල ගුණවර්ධන මහතාට හැකි වූවා.මෙම අවස්ථාවේදී රත්මලාන ශ්‍රී ලංකා නිදහස් පක්ෂ සංවිධායක නිරංජන් නානායක්කාර, දෙහිවල ගල්කිස්ස නගර සභාවේ විපක්ෂනායක කේසරලාල් ගුණසේකර යන මහත්වරුද අදහස් පළ කළ අතර, බස්නාහිර පළාතේ අධිකරණ සංඝනායක අත්තුඩාවේ පියරතන හිමියෝ ඇතුළු නිලධාරීහු, පාසල් සංවර්ධන සමිතියේ සාමාජිකයෝ පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n10032211</link>
    <topic>බැසිල් රාජපක්ෂගේ ජය තහවුරු කරන්නඅද මහා සංඝරත්නය පෙළගැසී සිටිනවා</topic>
    <author>ජයසිරි මුණසිංහ</author>
    <content>සංවර්ධන සංග්‍රාමයක් ඇති කිරීමට ගම්පහට ආ ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාට ආශිර්වාද කිරීමට මහා සංඝරත්නය පෙළගැසී ඇතැයි කොළඹ-හලාවත දෙදිසාවේ ප්‍රධාන සංඝනායක කැලණිය විශ්ව විද්‍යාලයේ කුලපති සහ පෑලියගොඩ විද්‍යාලංකාර මහා පිරිවෙනේ පරිවේණාධිපති ආචාර්ය වැලමිටියාවේ කුසලධම්ම හිමියෝ ප්‍රකාශ කළහ.කිසිදිනෙක දේශපාලන කටයුත්තකට එක් නොවන ගම්පහ දිස්ත්‍රික්කයේ බොහෝ දැන උගත් මහා සංඝරත්නය අද වන විට එම තත්ත්වයෙන් මිදී පෙරට පැමිණ බැසිල් රාජපක්ෂ මහතාගේ ජයග්‍රාහණය විජයග්‍රහණයක් කිරීමට පෙළගැසී ඇතැයි ද කුසල ධම්ම නාහිමියෝ පැවැසූහ.ගම්පහ දිස්ත්‍රික්කයේ පුරා පිහිටා තිබෙන විහාරස්ථානවල විහාරාධිපතීන් වහන්සේලා විහාරාධිකාරී භික්ෂූ භික්ෂුණින් වහන්සේලා දහසකට ආසන්න පිරිසකගේ සහභාගීත්වයෙන් ඉකුත් 19 වැනිදා ගම්පහ බණ්ඩාරවත්ත විද්‍යාවංශ මහා පිරිවෙනේ පැවැති දිසා සංඝ සමුළුව අවස්ථාවේ දී උන්වහන්සේ එසේ කීහ.විද්‍යාවංශ මහා පිරිවෙන් භූමිය හා අවට ෂඩ් වර්ණ බෞද්ධ කොඩි, රැළි පාළම්වලින් අලංකාර ලෙස සරසා තිබුණි. මෙම ගම්පහ දිසා සංඝ සමුළුවට එක් වූ පිරිස පළමුව ජය පිරිත් සජ්ජායනා කොට එය ආරම්භ කළහ.ඉන් අනතුරුව වැඩිදුරටත් අදහස් දැක් වූ කුසලධම්ම නාහිමියෝ මෙසේ ද කීහ.මේ සංඝ සම්මේලනයට වැඩම කොට සිටින බොහෝ දැන උගත් මහා සංඝරත්නය මීට පෙර කවදාකවත් දේශපාලන රැස්වීම්වලට වඩින අය නොවෙයි. ඒ අය අද මෙසේ වැඩම කොට සිටින්නේ මේ රටේ ජාතියේ පිනට පහළ වූ රාජපක්ෂ පරපුරෙන් අපේ දිස්ත්‍රික්කයට පැමිණි දක්ෂ, දැන උගත්, නිර්මාණශීලී නායකයාට ආශිර්වාද කරන්නයි.ගම්පහ දිස්ත්‍රික්කය මේ රටේ තිබෙන දිස්ත්‍රික්ක අතරින් බොහෝම වටිනා දිස්ත්‍රික්කයක්. ආගමික වේවා, සාමාජීය වේවා, ස්වභාවික සම්පත් අතින් වේවා මේ දිස්ත්‍රික්කය ඉතාම ඉහළ වටිනාකමක් තිබෙන පිංබිමක් .බෞද්ධයින් වශයෙන් අපට ආඩම්බර විය හැකි බොහෝ දේ මෙහි පිහිටා \;බනවා. බුදුරජාණන් වහන්සේ වැඩම කොට සිටි ඓතිහාසික පුණ්‍ය භූමියක් ගම්පහ. ඒවාගේම අන්‍ය ආගමිකයින්ටත් ඉතාම වැදගත් ඓතිහාසික සිද්ධස්ථාන මෙහි පිහිටා තිබෙනවා.කටුනායක බණ්ඩාරනායක අන්තර්ජාතික ගුවන්තොටුපොළ, සපුගස්කන්ද තෙල් පිරිපහදුව වාගේ තැන් ආර්ථික අතින් ඉතාම වැදගත් ස්ථාන. මුතුරාජවෙල ඓතිහාසික උද්හිද උද්‍යාන ගණනාවක් ගම්පහ තිබෙනවා. සිංහල, දමිළ, මුස්ලිම්, බර්ගර්, මැලේ ජාතිකයෝ සමඟියෙන් මෙහි ජීවත්වෙනවා.මේ දිස්ත්‍රික්කයට දැන් පෙරට වඩා දියුණු යටිතල පහසුකම්, තරුණ තරුණියන්ට නව රැකියා අවස්ථා ආර්ථිකයේ දියුණුව ඇතිවන වැඩ කටයුතු සිදුවෙනවා.ජනාධිපති ජ්‍යෙෂ්ඨ උපදේශක හා හිටපු පාර්ලිමේන්තු මන්ත්‍රී ගම්පහ දිස්ත්‍රික් එක්සත් ජනතා නිදහස් සන්ධාන කණ්ඩායම් නායක බැසිල් රාජපක්ෂ මහතා - මේ රටේ ජනතාව එදා වසර 2005 දී ජනාධිපති මහින්ද රාජපක්ෂ මහතාට ජනවරමක් ලබා දුන්නා. මහින්ද චින්තනය ක්‍රියාත්මක කිරීමට එතුමා ඒ ජනවරම හරහා අවුරුදු 30 ක් තිස්සේ දිග්ගැස්සුණු මහා විනාශකාරී යුද්ධය අවසාන් කිරීමට සමත් වුණා.අද තවත් ජනවරමක් එතුමාට ලැබිය යුතුයි. ඒ ව්‍යවස්ථාදායකයේ, පාර්ලිමේන්තුවේ ශක්තිමත් ආණ්ඩු පක්ෂයක් පිහිටුවා ගැනීමට හේතුª වෙනවා. මෙරටේ අවුරුදු 60 ක් 65 ක් තිස්සේ නොවිසඳුණු ඌණ සංවර්ධිත තත්ත්වයෙන් රට මුදා ගැනීමටයි ඒ ජනවරම අවශ්‍යයි.ඌණ සංවර්ධිත තත්ත්වයෙන් අපේ රට නිදහස් කර ගැනීමේ මඟ මහින්ද චින්තන ඉදිරි දැක්මයි. එය ක්‍රියාත්මක කිරීම තිස් අවුරුදු යුද්ධය නිමා කළාටත් වඩා වැඩි අභියෝගයක්. අපි ඒ අභියෝගය ජය ගන්නවා. එහිදී මුළු රටේම ජනතාවට වඩාත් ඉහළ යටිතල පහසුකම් ලැබෙනවා ඇති.ගොඩනැගිලි, පාරවල් කොතරම් දියුණු කළත් වැඩක් නෑ ගුණ යහපත්, සදාචාරාත්මක සංවර්ධනයක් නැති ජනතාවක් රටේ සිටිනවා නම් ඒවාගේමයි පරිසරය විනාශ කරනවා නම් අප මුළු රටේම ඇති කරන්නේ එවන් සංවර්ධනයක් නොවෙයි.දැහැමි සමාජයක්, ගුණගරුක සමාජයක්, සදාචාරාත්මක සමාජයක් බිහි කරන්නට ඕනෑ. මත්කුඩු මත්ද්‍රව්‍ය අපරාධවලින් තොර සමාජයක් බිහි කරනවා. ඒ අතර සියලුදෙනාටම හොඳ ආර්ථික තත්ත්යක් ලබාදෙනවා. හොඳ පාසල්, අංග සම්පූර්ණ රෝහල්, මංමාවත් පද්ධතියක් ගම්පහට ලබාදෙනවා.ලංකාවේ ඕනෑම කෙනකුට ජීවත්විය හැකි වඩාත්ම හිතකර දිස්ත්‍රික්කය බවට පත් කිරීම අපේ අරමුණයි.කම්කරු ඇමැති සහ කැලණිය ශ්‍රී ලංකා නිදහස් පක්ෂ ප්‍රධාන සංවිධායක ආචාර්ය මර්වින් සිල්වා මහතා - ගම්පහ දිස්ත්‍රික්කයේ සියලුම පන්සල්වල වාසය කරන මහා සංඝරත්නයේ උන්වහන්සේලාගේ මවු දෙමාපියන්ගේ සුබසාධනය ඇති කිරීමට අප අරමුදලක් ආරම්භ කළා.එයට බැසිල් රාජපක්ෂ මහතාගේ භාර්යාව රුපියල් ලක්ෂ 6 ක් ප්‍රදානය කළා. මාත් රුපියල් ලක්ෂයක් බොහෝම සද්භාවයෙන් ලබා දුන්නා. මුල් දවසේම ඒ අරමුදලට රුපියල් ලක්ෂ 10 ක් ලැබුණා. අප වඩාත් කැපවීමෙන් ඒ කාර්යය ඉටුකරනවා.මර්වින් සිල්වා වන මා බුදුදහමත්, බෞද්ධ ශාසනයත් රැක ගැනීමට පෝෂණය කිරීමට තිබෙන දේපොළක් විකුණා හෝ් උදවු කරනවා.දේශප්‍රේමී භික්ෂු පෙරමුණේ ලේකම් බෙංගමුවේ නාලක හිමි - බැසිල් රාජපක්ෂ මහතා කාර්යශූරත්වය දැන ගැනීමට අපට අපහසු නෑ. ඒ සඳහා එකවරක් උතුරු-නැගෙනහිර දෙපළාතේ ගිහින් ආ විට පැහැදිලි වෙනවා.එක අතකින් මහා දැවැන්ත සංවර්ධනයක් උතුරු-නැගෙනහිර දෙපළාතේ සිදුකෙළේ කෙසේදැයි පුදුමත් හිතෙනවා. කොටින්ගේ ම්ලේච්ඡ ප්‍රහාර, ජන සංහාර මැදයි ඒ දේ කෙළේ.කොටින්ගේ ත්‍රස්ත බලය විනාශ කරන්නට හමුදාවෝ ක්‍රියා කළා. ඒත් ඔවුන්ගේ මතය ජාත්‍යන්තරයේ පරාජයට පත් කිරීමට බැසිල් රාජපක්ෂ මහතා කටයුතු කළා. පුදුමාකාර රාජ්‍ය තාන්ත්‍රික භාවයක් එතුමා පෙන්නුම් කළා.අවතැන් ජනතාව නැවැත පදිංචි කරවීමේදී බැසිල් රාජපක්ෂ මහතා කළ කාර්යභාර්ය කිසිදාක අමතක කරන්න බෑ.ශ්‍රී ලංකා නිදහස් භික්ෂු සංවිධානයේ අනුනායක හා ආගමික කටයුතු පිළිබඳ ජනාධිපති උපදේශක මාතලේ අමරවංශ හිමියෝ - අපේකම, දේශීයත්ව නැවැත මුල්කොට ගෙන රටේ ආර්ථික, සමාජීයිය පෙරැළියක් සිදුකරන යුගයක් ලෙස වර්තමානය හැඳින්විය හැකියි. එහි නායකයා ජනාධිපතිතුමායි. එතුමාට වඩාත් ශක්තියක් ලබාදෙන්නේ මේ බැසිල් රාජපක්ෂ මහතායි.ශ්‍රී ලංකා නිදහස් පැවිදි සංවිධානයේ ලේකම් වටිනාපහ සෝමානන්ද හිමියෝ - ගම්පහ දිස්ත්‍රික්කයේ මහා සංඝ සම්මේලනයට අමතරව අපි ලබන 06 වැනිදා ගම්පහ දිස්ත්‍රික් භික්ෂු භික්ෂූන්ගේ වෛද්‍ය පහසුකම් නැංවීමට සායනයක් පවත්වනවා. කැලණිය විහාරස්ථානයේදී එය මුළු දවස පුරාම පැවැත්වෙනවා. මෙහිදී අවශ්‍ය බෙහෙත් පවා ලබාදෙනවා.රුහුණු රට භික්ෂු පෙරමුණේ ලේකම් ඕමාරේ කස්සප හිමි - මේ රටේ මෑතකදී සිටි පාලකයෝ තමන්ගේ කාර්යභාර්ය ඉටුකළ ආකාරය ජනතාවට අමතක නෑ. වත්මන් ජනාධිපතිවරයා තරම් සංවර්ධනයක් රටේ ඇති කළ කෙනෙක් මෑතකදී බිහි වී නෑ.අධ්‍යාපන අමාත්‍යංශයේ උපදේශක නැදලගමුවේ විජය මෛත්‍රී හිමියෝ - කියන දේ කරන කරන කියන උතුම් ගුණාංගය තිබෙන දක්ෂ නායකයෙක් ලෙස බැසිල් රාජපක්ෂ මැතිතුමා හැඳින්විය හැකියි.සහකාර අධ්‍යාපන අධ්‍යක්ෂ ආග්ග්‍රාහාර කස්සප හිමියෝ - එළැඹෙන පාර්ලිමේන්තු මහා මැතිවරණය තීරාණාත්මක එකක්. මේ රට සංවර්ධනය කරන්න නම් ව්‍යවස්ථාදායකයේ සවිමත් භාවයක් සහිත පාලනයක් තිබිය යුතුය.වැනෙන ආණ්ඩුවලින් වේගවත් සංවර්ධනයක් බලාපොරොත්තු වෙන්න බෑ.ශ්‍රී ලංකා රාමඤ්ඤ මහා නිකායේ අනුනායක මඩිතියවෙල මේධංකර, උතුරු මැද පළාත් ප්‍රධාන සංඝනායක ගලදොල පියනන්ද, ආගමික කටයුතු පිළිබඳ ජනාධිපති උපදේශක ගැටමාන්නේ ගුණානන්ද යන නායක හිමිවරු ප්‍රධාන මහා සංඝරත්නය විශාල පිරිසක් මේ අවස්ථාවට වැඩම කොට සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n10032212</link>
    <topic>විශිෂ්ට දරුවකු නිර්මාණය කරන්නට නම් අපේ අධ්‍යාපන ක්‍රමයේ සැබෑ පරිවර්තනයක් අවශ්‍යයි</topic>
    <author>දෙහිවල ගල්කිස්ස සමූහසුරන්ජිත් පෙරේරා</author>
    <content>පෞද්ගලික පන්ති මත යැපීමකින් තොරව විශිෂ්ට දරුවකු නිර්මාණය කිරීම සඳහා අපේ අධ්‍යාපන ක්‍රමයේ සැබෑ පරිවර්තනයක් අවශ්‍ය බව ජාතික නිදහස් පෙරමුණේ නායක සහ හිටපු පාර්ලිමේන්තු මන්ත්‍රී විමල් වීරවංශ මහතා පැවැසීය.අපේ දරුවන්ට සරිලන අධ්‍යාපන ක්‍රමයක් නිර්මාණය කිරීම සඳහා ජාතික අධ්‍යාපන ආයතනය යළි ස්ථාපිත කළ යුතු බව පෙන්වා දුන් මන්ත්‍රීවරයා ඒ සඳහා ශක්තිමත් පාර්ලිමේන්තුවක් පැවැතිය යුතුªබවද සඳහන් කෙළේ ය.හෙතෙම මේ බව පැවැසුවේ පසුගියදා කොට්ටාව මාකුඹුරේ දී පැවැති ජන හමුවකදීය.එහි දී වැඩිදුරටත් කතා කළ විමල් වීරවංශ මහතා ,ජාතියේ සහ ජනතාවගේ යහපත තකා රටට ආදරයෙන් ගන්නා ඕනෑම තීරණයක් මෙරට ජනතාව පිළිගන්නවා රටේ අනාගතය බාර ගන්න සිටින මේ දරුවන්ට සරිලන ආකාරයෙන් අධ්‍යාපන ක්‍රමයක් සෑදිය යුතුයි. දැන් තිබෙන අධ්‍යාපන ක්‍රමය ක්‍රමයෙන් වෙනස් වී පුද්ගලික පන්තිවලින් තොර එයින් නොයැපෙන දරුවකු බිහි කිරීම සඳහා අධ්‍යාපන ක්‍රමයේ පරිවර්තනයක් ඇතිවිය යුතුයි.අලුත් දරුවකු නිර්මාණය කරන අධ්‍යාපනයක් බිහි කරනවා සේ අධ්‍යාත්මිකව වෙනසක් ඇති කරන රටක්, සමාජයත් නිර්මාණය කරන වෙනසක් ජනතාව ඉල්ලා සිටිනවා. ඒ පරිවර්තනය මෙරට ඇති කළ යුතුයි.රටක අධිවේගී මාර්ග තිබුණට වැඩක් නැහැ. රාජ්‍ය සේවකයා, අධිවේගී කාර්යක්ෂම නැතිනම් එම කාලය එසේම අපතේ යනවා. මෙරට ජනතාවගේ බලාපොරොත්තුව ගුණාත්මක වෙනසක් ඇති වීමයි.අධිවේගී මාර්ගයක වේගයෙන් රෝහලට, බැංකුවට කාර්යාලයට ආවට වැඩක් නැහැ රාජ්‍ය සේවය අධිවේගී ශක්තිමත් නොමැති නම්. ඒ නිසා අධිවේගී මාර්ගවලින් රටක් අධිවේගී වන්නේ නැහැ. ඒ සඳහා රාජ්‍ය සේවය හා ඔවුන්ව පාලනය කරන දේශපාලන නායකත්වයන් ශක්තිමත් විය යුතුයි.රටේ දේශමාමක ජනතාව මෙවර පාර්ලිමේන්තු මැතිවරණයේදී මහා ඡන්ද බලයක් ගොඩනඟලා මුලු ලෝකයටම කිව යුත්තේ අපි දැන් හිතේ ගින්දර, මර බිය නැති රටක් එකම ජනතාවක් බවයි.2005 ජනාධිපතිවරණයේ දී ජනාධිපතිවරයාට රට බාර දුන්නේ හිතේ ගින්දර නිවන්න 2010දී ජනතාව රට බාර දුන්නේ රටේ ගින්දර නිවන්න මරබිය සමාජගත වෙලා තිබූ මොහොතකයි.අවුරුදු 3 යි මාස 5 ක කාලය තුළදී පිරබාහරන්ව වෙල්ලමුල්ලි වයික්කාල්වලදී විනාශ කොට ඒ විජයග්‍රාහි ජයග්‍රහණය දිනාගත් එතුමාට 2010 රට බාරදුන්නේ රට හදන සටන ආරම්භ කිරීමටයි.දැන් හංසයාට දුන්න ඩොලර්, යුරෝ නෝට්ටු නැන්දම්මාගේ පෙට්ටගමින් ලක්ෂ ගණන් මතු වෙනවා. ජනාධිපතිවරණයට විතරක් නොවේ, ඉදිරි මැතිවරණවලටත් මුදල් ඉතුරුකරලා කොහොම හරි හංසයා කූඩුවේ කතිරය ගහාපු අය හොයා ගන්නත් නැහැ.මේ සඳහා උදව් කරන බෑන් - කී - මූන්ලා, මිලි බෑන්ලා යුරෝපා බටහිර බලවේග අපේ රට අසරණ කරන්න දගලනවා. ඔවුන්ගේ න්‍යායය පත්‍රයට අපේ රට වැඩ කරන්නේ නැති නිසා ජී. එස්. පී ප්ලස් නැහැ. එහෙත් ඔවුන්ගේ රූකඩ පාලනයක් මෙරට ඇති වෙලා තිබුණා නම් ජී. එස්. පී ඩබල්ප්ල්ස් අපට ලැබෙන බව නම් ඒකාන්තයි.මේ රට මේ මාතෘ භූමිය හදන සටන ඇරැඹීම සඳහා මෙවර පාර්ලිමේන්තුවේ මැති ඇමැති බලකායක් සෑදීමට සියලු ජනතාව අත් බැද ගත යුතුයි.ඒ නිර්මාණය නිසි පරිදි කිරීම සඳහා මුළු රටම ලෑස්ති වෙලා ඉන්නේ මෙවර මහ මැතිවරණයේ දී එක්සත් ජනතා නිදහස් සන්ධානයට 2 / 3 බලයක් ලබාදීම සඳහායි මෙවර මහ මැතිවරණයේ සමානුපාතික ඡන්ද ක්‍රමයේ දී මන්ත්‍රී ධූර 150ක් ලබාගෙන වාර්තාවක් තැබීමට ජනතාව සූදානම්.රනිල්ට, ජවිපෙට එන යන මං නැහැ. කොළඹින් රෝසි වැඩිම මනාප ගනී යන බයට මෙවර එ.ජා.ප ප්‍රතිපත්ති ප්‍රකාශනයේ දී කාන්තාවන් වෙනුවෙනුත් මැතිවරණ ප්‍රකාශයක් එළියට දැම්මා. මොකද ඒ තරම්ම නව ප්‍රතිපත්ති ප්‍රකාශණයේදී රනිල් වික්‍රමසිංහ මහතා ගේන්න හදනවා.මෙවර අප 2 / 3 බලය ලබා ගන්නවා. 70% වැඩිය සමස්ත ඡන්ද ප්‍රමාණයක් ගන්නවා. හැබැයි ජනතාව මෙවර පාර්ලිමේන්තු දේශපේ‍්‍රමී බලවේගවලින් නිර්මාණය කළ යුතුයි. පාර්ලිමේන්තුවට යවන කෙනා සුදුසු පුද්ගලයෙක්ද කියා ජනතාව තීරණය කළ යුතුයි.අපගේ රටේ ජාතියේ සිහිනය ගෞරවනීය ලෙස සැබෑ කර ගැනීම සඳහා මෙවර මැතිවරණයේ දී අදිටන් කර ගනිමු. ඒ යුතුකම අපේ‍්‍රල් 8 වැනි දිනයෙන් පසු එළැඹෙන සුබ අලුත් අවුරුද්දේ අලුත් සිතුම් පැතුම් අලුත් ඇමැති මණ්ඩලයක අලුත් නායකත්වය සමඟින් අලුත් ඉලක්කයක් සමඟ සුබ විජයග්‍රහණයක් මෙවර දිනා ගනිමු.ඒ වගේ මෙවර ඇමැති මණ්ඩලයේ 35ක් තිබෙන හොඳම ඇමැති ධූර අරගෙන තමයි රට ගොඩනඟන සටනට බහින්නේ. ඒ විජයග්‍රහණයේ වරම ලබා ගැනීම ගිලිහි යා නොදී එක්සත් ජනතා නිදහස් සන්ධානය දිනවමු යුතුකමේ මනාපය ලබා දී මව්බිමේ පංචායුධය ලක් මවට පලදවමු යැයි විමල් වීරවංශ මහතා වැඩිදුරටත් සභාව ආමන්ත්‍රණය කරමින් පැවැසීය.ඉත්තෑකන්දේ සද්ධාතිස්ස හිමියෝ මෙහි දී අනුශාසනාවක් පැවැත් වූ අතර දේශ හිතෛෂී ජාතික ව්‍යාපාරයෛ් සභාපති වෛද්‍ය ගුණදාස අමරසේකර , ජා.නි.පෙ මාධ්‍ය ප්‍රකාශ මොහොමඩ් මුසම්මිල්, එජනිස අපේක්ෂක සුදර්මන් රදලියගොඩ මහත්වරුද, දේශහිතෛෂී ජාතික ව්‍යාපාරයේ සාමාජික රංගන ශිල්පී සිරිල් වික්‍රමගේ අධ්‍යාපන සේවා එකමුතුවේ ලේකම් රංජිත් වික්‍රමසිංහ මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n10032213</link>
    <topic>බිරිය වෙනස් වෙන්න පටන් ගත්තේලොතරැයි වෙළෙඳාම ආරම්භ කළදා සිටයි</topic>
    <author>සුභාෂිනී සේනානායක සහ සන්ධ්‍යා කරුණාරත්න</author>
    <content>මීට මාස තුන හතරකට පෙර මගේ බිරිය දරුවන් පස්දෙනාට හරිම ආදරයෙන් සිටියත්, ඇගේ වෙනස්වීම සිදුවූයේ ඇය ලොතරැයි වෙළෙඳාම ආරම්භ කළදා සිට යැයි මියගිය අමිල සඳරුවන් දරුවාගේ පියා ඇස්සැල්ලගේ සුරංග ප්‍රකාශ කෙළේය.කළුතර කළු ගඟට දැමීමෙන් පසු මියගිය අමිල සඳරුවන්ගේ මෘතදේහය භාරගැනීමට කොළඹ රිජ්වේ ආර්යා ළමා රෝහලට පැමිණි අවස්ථාවේ පියා මෙසේ ප්‍රකාශ කර සිටියේය.බිරියත් සමඟ සිදුවූ ආරවූලක් හේතුවෙන් මීට සති එක හමාරකට පෙර තමා නිවසෙන් පිටවූ බවත්, ඒ අතරතුර කාලයේදී මේ සිද්ධිය සිදුවී ඇති බවත් හෙතෙම කීය.ඔහු මෙසේද කියා සිටියේය. මගේ බිරිඳගේ නම මානෙල් පුෂ්පලතා. අපට දරුවන් පස්දෙනෙක් සිටිනවා. මේ දරුවන් පස්දෙනාට අපි දෙන්නම හරිම ආදරෙයි. මං අවුරුදු පහක් පමණ කාලයක් තිස්සේ ලොතරැයි විකුණනවා.එදාවේල හොයාගන්නේ මේ වෙළෙඳාමෙන් හම්බ කරන මුදලෙන්. ලොතරැයි විකුණන්න මං තැනින් තැනට යනවා. අපි දෙන්නට දෙන්නා හරිම ආදරෙන් හිටියේ. බිරිය ලොතරැයි විකුණන්න ගියාට පස්සේ ගෙදර ආරවුල් වැඩිවුණා. බිරිය දවසකට ටිකට් 150 ක් විතර විකුණනවා.රුපියල් 375 ක මුදලක් ඇයට දිනක වැටුපට ලැබෙනවා. මං හොයන සල්ලිවලින් තමයි ගෙදර අයට කෑම ගේන්නේ. බිරියත් වෙළෙඳාමේ යන නිසා ගෙදර උයන්නේ නැහැ. කඩෙන්මයි කෑම කන්නේ.ළමයින් පාසල් නොයන්න පටන් ගත්තේ දැන් අවුරුද්දක් පමණ තිස්සේ ඉඳලයි. ගෙදර ආර්ථික ප්‍රශ්න නිසා ළමයින්ගේ පාසල් යෑම නතර වුණා. ඒත් දරුවන්ට අප ආදරයෙන් සිටියා. මගේ බිරිය අමිල සඳරුවන් පොඩිම පුතා ගඟට විසි කළේ මොන හේතුවක් නිසාද කියා මං දන්නේ නැහැ.අමිල සඳරුවන් දරුවාගේ ලොකුඅම්මා බියැටිස් ප්‍රනාන්දු (52) -මගේ නංගිගේ දරුවා තමයි මේ මියගිහින් තියෙන්නේ. අප නතර වී සිටින්නේ පානදුර සුනාමි නිවාසවල. මේ දරුවන් පස්දෙනාට නංගි හරිම, ආදරෙන් සිටියා. ඒ වාගේම තමයි දරුවන්ගේ පියාත් ඔවුන්ට ආදරයෙන් සිටියා.නංගියි, මල්ලියි දෙන්නත් ආදරෙන් සිටි බව මා දන්නවා. මල්ලි දැන් අවුරුදු පහක් පමණ තිස්සේ සිට ලොතරැයි විකුණනවා. නංගියි මල්ලියි අතර අඩදබර තිබුණා. එයාලා රණ්ඩු වෙනවා සමහර වෙලාවට අපටත් ඇහෙනවා.නංගි දැන් මාස තුන, හතරක් තිස්සේ සිට ලොතරැයි විකුණන්ට පටන් ගත්තා. ලොතරැයි විකුණන්න යනවිට ඇය අමිල පොඩි පුතාත් අරගෙනම තමයි යන්නේ. ලොතරැයි විකිණීම සඳහා ඇයට පානදුර ටවුමේ සෙවණ කූඩුවකුත් ලැබුණා.දරුවා ඒකේ තියාගෙන ඇය වෙළෙඳාම් කළා. සමහර සතිවල දවසක් වෙළෙදාමට යනවා. දවසක් නොයනවා. මෙහෙම අපිළිවෙළකාරී ජීවිතයක් තමයි ඇය ගතකළේ.නංගි වෙළෙදාමට යනවිට අනෙක් දරුවන්ට කන්න බොන්න තියලා තමයි යන්නේ. ඇය හවස්වෙලා ගෙදරට එනවා. සමහර විට මේ පීඩනයත් නිසා වෙන්නැති ඇයට හරියට කේන්ති යනවා.කේන්ති ගියාම ඇය වීදුරු, දොර ජනෙල් කඩනවා. ඒ වාගේම සැමියාටත් පහර දෙනවා. එහෙම කළහකාරි විදියට තමයි ඇය හැසිරෙන්නේ. නංගි රෝහලට ගියත් දරුවන් පස්දෙනාම අරගෙනයි යන්නේ.අහළ පහළ ගෙදරකටවත් භාරදීලා යන්නේ නැහැ. නංගි නානකොට වුණත් පොඩි දරුවා කිහිල්ලේ ගසාගෙනයි නාන්නේ. එහෙම ආදරේ වෙලත් මේ වගේ සිද්ධියක් සිදුවුණේ කොහොමද කියා මට හිතාගන්න බැහැ.අමිල සඳරුවන් ළදරුවාගේ මෘතදේහයේ අවසන් කටයුතු අද (22 දා) මෝදරවිල දී සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n10032214</link>
    <topic> විදෙස් සේවා නියුක්ති කාර්යාංශයේආදායම බිලියන 450කින් වැඩි වෙලා</topic>
    <author/>
    <content>විදේශ සේවා නියුක්ති කාර්යාංශයේ ආදායම බිලියන 50 සිට 500 ක් දක්වා වැඩි කර ගැනීමට හැකි වූ බව, විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා ප්‍රකාශ කෙළේ ය.මීට බලපෑ ප්‍රධාන සාධකය පිරිමි ශ්‍රමිකයන් විදේශගත වීමේ ප්‍රවණතාව ඉහළ යෑම බවද සභාපතිවරයා කීය.පසුගිය වසරේ දී කාන්තාවන් විදේශගතවීම 48%ක් දක්වා අඩු කිරීමට හැකිවිය. ඒ වෙනුවට පුහුණු පිරිමි ශ්‍රමිකයින් විදේශ රැකියා සඳහා යොමු කිරීමට කාර්යාංශයට හැකි වූ බවද රණවක මහතා කීවේ ය.කිංස්ලි රණවක මහතා මේ අදහස් ප්‍රකාශ කෙළේ කාර්යාංශයේ තංගල්ල දිස්ත්‍රික් කාර්යාල සංකීර්ණයට මුල්ගල තැබීමේ අවස්ථාවට සහභාගී වෙමිනි. වර්ග අඩි 20,000ක විශාලත්වයකින් යුත් මේ කාර්යාල සංකීර්ණය මහල් හතරකින් යුක්තය. ඇස්තමේන්තුගත මුදල රුපියල් දශ ලක්ෂ 100කි. එහි දී රැස්ව සිටි පිරිස අමතා වැඩිදුරටත් අදහස් දැක් වූ රණවක මහතා මෙසේ කීය.කාර්යාංශයේ ආදායම වැඩිවීම නිසා විගමනික ශ්‍රමිකයින්ට හා ඔවුන්ගේ පවුලේ සාමාජිකයින්ට ලබාදෙන සුබ සාධන පහසුකම් වැඩිකිරීමේ හැකියාව ලැබෙනවා. ජනාධිපති මහින්ද රාජපක්ෂ මහතා ආරම්භ කළ විගමනික ශ්‍රමික දූදරු ශිෂ්‍යත්ව වැඩපිළිවෙළ තවදුරටත් ව්‍යාප්ත කර එහි ප්‍රතිලාභ වැඩිකිරීමටද මේ අනුව සැලැසුම් කර තිබෙනවා. ආබාධිත තත්ත්වයෙන් පැමිණෙන ශ්‍රමිකයන්ට නොමිලේ නිවාස ඉදිකරන අතර එය තවදුරටත් වැඩි කිරීමට හැකියාව ලැබෙනවා. මීට අමතරව ඉදිරියේ දී සුවිශාල ප්‍රතිලාභ සහිත සුබ සාධන පහසුකම් රැසක්ම ඔවුන්ට ලබාදීමට අවශ්‍ය පියවරයන් ගෙන තිබෙනවා.මේවා කඩිනමින් ක්‍රියාත්මක කිරීමට ජනාධිපතිවරයා හා ඇමැතිවරයා උපදෙස් ලබා දී තිබෙන බවද කාර්යාංශ සභාපතිවරයා සඳහන් කෙළේ ය. කුලී පදනම මත කාර්යාල පවත්වාගෙන යාමෙන් විශාල මුදලක් වැය වන අතර මෙලෙස කාර්යාංශයට අයත් ගොඩනැඟිලි ඉදිකිරීම මඟින් විශාල මුදලක් ඉතිරිවන බවත් මේ නිසා ඉදිරියේ දී පුහුණුවීම් තවදුරටත් වර්ධනය කිරීම සඳහා පහසුකම් සැලසෙන බවත් රණවක මහතා අවධාරණය කෙළේ ය.මේ අවස්ථාවට එක් වූ බස්නාහිර පළාත් ආණ්ඩුකාර අලෙවි මවුලානා මහතා සඳහන් කෙළේ, ශ්‍රී ලංකාවේ ජාතික ආදායම සඳහා විශාලම දායකත්වය ෂගමනික ශ්‍රමිකයින් විසින් දරන බවයි.කම්කරු පන්තියේ අයිතිවාසිකම් මෙන්ම විදේශ ශ්‍රමිකයන්ගේ අයිතිවාසිකම්ද ආරක්ෂා කරමින් ඔවුනට නිසිතැන ලබා දුන්නේ ජනාධිපති මහින්ද රාජපක්ෂ මහතා බවද අලෙවි මවුලානා මහතා කියා සිටියේ ය.නව රැකියා අවස්ථා උදාකර ගැනීම සඳහා ජනාධිපතිතුමා රාජතාන්ත්‍රික මට්ටමින් ක්‍රියා කරන බවද ඔහු සඳහන් කෙළේය. කාර්යාංශය මගින් විදේශගත ශ්‍රමිකයින් වෙනුවෙන් වර්තමානයේදී සුබ සාධන පහසුකම් රැසක් ලබා දීමට ක්‍රියා කිරීම කම්කරු ජනතාවගේ ජයග්‍රහණයක් බවත් මවුලානා මහතා වැඩිදුරටත් කියා සිටියේය.මෙම අවස්ථාවට ජල කළමනාකරණ අමාත්‍ය මහින්ද අමරවීර මහතා, ඇතුළු විශාල පිරිසක් එක් වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=n10032215</link>
    <topic>අක්කර 2½ක වගා කැර තිබූඋඩවලවේ රක්ෂිතයේ කංසා හේන් 8ක් වටලයි</topic>
    <author>නිමල් රාජපක්ෂ</author>
    <content>උඩවලව රක්ෂිතයේ අක්කර දොළහමාරක භූමිභාගයක වගාකර තිබූ රුපියල් එක්කෝටි පනස් ලක්ෂයක් වටිනා කංසා හේන් අටක් වටලා සැකකරුවන් අටදෙනෙකු මධ්‍යම පළාත් සුරාබදු නිලධාරීන් පසුගියදා (17) අත්අඩංගුවට ගෙන ඇත.ගැණුම්කරුවන් ලෙස වෙස්වලා ගත් සුරාබදු නිලධාරීන් කිලෝමීටර් විස්සක් පමණ රක්ෂිතයේ ඉතා අමාරුවෙන් දින දෙකක් ගතකොට කංසා ජාවාරම් කරුවන් කොටුකරගෙන තිබේ.අක්කර දොළහමාරක හොඳ සරුවට අඩි පහක්, හයක් උසට වැඩුණු කංසා ගස් හා කංසා පැළ තවාන්වලද තිබූ කංසා ගස් තුන්ලක්ෂයක් පමණ විනාශ කළ බව මහනුවර සුරාබදු විශේෂ මෙහෙයුම් ඒකකයේ ස්ථානාධිපති ආර්. එම්. සේනාරත්න මහතා පැවැසීය. රක්ෂිතයේ ඇළ පාරවල් හරවා - ළිං කපා වගාවන්ට වතුර ලබාගෙන තිබූ බවද සුරාබදු නිලධාරීන් පැවැසීය. වනසතුන්ගෙන් ආරක්ෂා කිරීම සඳහා තනා තිබූ පැල්කොට අටක් හා උපකරණ තොගයක් සුරාබදු නිලධාරීන් ගිනිතබා විනාශ කර ඇත.අත්අඩංගුවට ගත් සැකකරුවන් වැල්ලවාය මහේස්ත්‍රාත්වරයා වෙත ඉදිරිපත් කිරීමෙන් වරද පිළිගත් සැකකරුවන් අටදෙනාහට රුපියල් 79,500/-ක දඩ මුදලක් ගෙවන ලෙස නියම කෙළේය.මධ්‍යම පළාතභාර සහකාර සුරාබදු කොමසාරිස් එම්. බී. වන්සූරිය, නුවර සුරාබදු විශේෂ මෙහෙයුම් ඒකකයේ ස්ථානාධිපති ආර්. එම්. සේනාරත්න යන මහත්වරුන්ගේ උපදෙස් මත සුරාබදු පරීක්ෂක අසාද්, අත්තනායක, නියාමකවරුන් වන අමරානන්ද, ෂෙල්ටන්, ඒකනායක, රෝහන යන නිලධාරීහු මෙම වැටලීම සිදුකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003221</link>
    <topic>එජාප – ජවිපෙ ආධාරකරුවන් එජනිසටසහාය දෙන්න දැන් පෝලිමේ එනවා</topic>
    <author>බදුරලිය සමූහ රත්නසිරි ගමඇතිගේ්</author>
    <content>දශක තුනක් පුරා මේ රටේ ඉදිරි ගමන ආපස්සට හැරවූ කොටි ත්‍රස්තවාදය වසර තුනකින් නිම කළ ජනාධිපතිතුමාට රටේ පවතින ආර්ථික යුද්ධයද ජය ගත හැකි බවත් ඒ සඳහා කැපවී කටයුතු කළ හැකි උගත් කාර්යශූර නියෝජිතයන් පිරිසක් තෝරා ගැනීමට අප්‍රේල් 8 පැවැත්වෙන මැතිවරණයේදී ජනතාව විමසිලිමත්ව කටයුතු කළ යුතු බවත් ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා පැවසීය.ඒ මහතා එසේ පැවසුවේ ලත්පඳුර මාරගහදෙණිය නව පාලම අසල පැවැති ජනහමුවකට සහභාගී වෙමිනි. ඒ මහතා මෙසේද පැවසීය.අද අපි යන හැම තැනකදීම ජවිපෙ වගේම එජාප ආධාරකරුවන් ක්‍රියාකාරීන් පෝලිමේ ඇවිත් සහාය දෙන්න පෙළඹෙනවා. රනිල්ට එජාප ආණ්ඩුවක් තව අවුරුදු 100 ක් ගියත් පිහිටුවන්න බැහැ කියලා එදා අපි කිව්ව කථාව අද ටක්කෙටම හරි ගිහින්.එජාපය අද දිය වී ගෙන යන හිමකන්දක් වගෙයි. මේ තත්ත්වය වටහාගත් පාක්ෂිකයන් ජනාධිපති මහින්ද හැර අන් සරණක් නැහැ කියලා සත්‍යයට ගරු කරමින් එජනිස ට ඇතුල් වන්නේ.ජවිපෙ මේ රටේ දේශපාලන ධාරාව තුළ බොහෝ අභිමානනීය බවක් උරුම කරගත්තු පක්ෂයක්. නමුත් එහි වත්මන් නායකත්වය අද වන විට එය කැඳවාගෙන යන්නේ් අගාධයකට ප්‍රපාතයකට.රතු කමිස ඇඳගෙන වෛරී භාෂාවක් උපයෝගී කරගෙන ජනාධිපතිතුමන්ට එජනිස නායකයන්ට බැණ වැදුණට සෝමවංශ අමරසිංහට පුළුවන් කමක් නැහැ ජවිපෙන් වේගයෙන් ඈත්ව යන සාමාජිකයන්ව තවදුරටත් තමන් ළඟ තබා ගැනීමට.එජාපයේ සිට ආණ්ඩුවට එක්වී ජනාධිපතිතුමන්ගේ නායකත්වය මත පසුගිය වසර කීපය තුළදී මා ඉටු කළ මෙහෙවර පිළිබඳව මට තියෙන්නේ විශාල තෘප්තියක්. මට හිමි වූ අමාත්‍යාංශය යටතේ පවතින ආයතන රැසක් ලාබ ලබන තත්ත්වයට ගෙන ඒමට හැකියාව ලැබුණා.විමධ්‍යගත අරමුදල් යොදවා කළුතර දිස්ත්‍රික්කයේ මැතිවරණ කොට්ඨාස අටටම හැකි මට්ටමින් සංවර්ධන ව්‍යාපෘති ක්‍රියාත්මක කළා. ලංකාවේ දෙවැනි විවෘත විශ්ව විද්‍යාලය කළුතර නාගොඩ ප්‍රදේශයේ ඉදි කිරීමට කටයුතු කළා.මේ සියල්ලටම වඩා ත්‍රස්තවාදය තුරන් කිරීමට ජනාධිපතිතුමා ගත් ක්‍රමවේදය නැමැති පින්කමේ මල් වට්ටියට අත ගැසීමට මට හැකියාව ලැබුණා.ඉදිරි හය වසර මේ රටට සුබ අනාගතයක් උදා වන කාල සීමාවයි. වසර ගණනාවක් ආපස්සට ගමන් ගත් රට වේගයෙන් ඉදිරියට රැගෙන යන කාලයයි. ඒ කාල සීමාව තුළදීත් කළුතර දිස්ත්‍රික්කයේ ජනතාව වෙනුවෙන් පෙනී සිටිමින් පසුගිය කාලය තුළදී කළ නොහැකි වූ වැඩ කොටස් වඩාත් ක්‍රමවත් හා විධිමත් ලෙසින් ඉටු කරමින් සංවර්ධනයේ ප්‍රතිලාභ ඔවුන් වෙත උරුම කර දීම මගේ අරමුණයි.මහින්ද චින්තන ඉදිරි දැක්ම සැබෑ ලෙසම යථාර්ථයක් කිරීමට නම් එළැඹෙන මහා මැතිවරණයේදී එජනිසයට පාර්ලිමේන්තුවේ තුනෙන් දෙකක බලයක් තිබීම අත්‍යවශ්‍යයි.තවත් අවුරුදු හයකට පැහැදිලි නායකත්වයක් ලැබී තිබෙන මේ මොහොතේ පවතින පුංචි පුංචි මතබේද අමනාපකම් අමතක කර දමා පාර්ලිමේන්තුව තුළ තුනෙන් දෙකක බලයක් ලබා ගැනීමට හොඳ දායකත්වයක් දෙමින් කළුතරින් සන්ධානයට මන්ත්‍රී ධුර අටක් දිනා ගැනීමට කටයුතු කරමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003222</link>
    <topic>කොළොන්නාව අංග සම්පූර්ණසංවර්ධිත නගරයක් බවට පත් කරනවා</topic>
    <author>කොළොන්නාව සමූහ - ඒ. සුමනසේන</author>
    <content>මුඩුක්කු හා පැල්පත් බහුලව පවතින හා අඩු ආදායම්ලාභී පවුල් වැඩි වශයෙන් ජීවත්වන ප්‍රදේශයක් වන කොළොන්නාව අංගසම්පූර්ණ නගරයක් බවට පත් කොට ජන ජීවිතය නඟාලීම තම එකම අරමුණ බව කොළොන්නාව ශ්‍රී‍්‍ර ලංකා නිදහස් පක්ෂ ප්‍රධාන සංවිධායක හා කොළඹ දිස්ත්‍රික් පාර්ලිමේන්තු මන්ත්‍රී ධූරාපේක්ෂක ආර්. දුමින්ද සිල්වා මහතා පැවැසීය.ඒ මහතා එසේ් පැවැසුවේ මෙවර පාර්ලිමේන්තු මැතිවරණය නිමිති කොට කොළොන්නාව සාලමුල්ල මංසන්ධිය අසල පිහිටු වන ලද ශ්‍රී‍්‍ර ලංකා නිදහස් පක්ෂ මැතිවරණ මෙහෙයුම් කාර්යාලය විවෘත කිරීමෙන් අනතුරුව පැවැති රැස්වීමේදීය.මේ මහ මැතිවරණයේදී එක්සත් ජාතික පක්ෂය අත්හැර එජනිස පැමිණි බස්නාහිර පළාත් සභා මන්ත්‍රී හා කොළොන්නාව (ශ්‍රීලනිප) ප්‍රධාන සංවිධායක ආර්.දුමින්ද සිල්වා මහතා අතින් එම පක්ෂයේ සාමාජිකත්වය ලැබූ කොළොන්නාව එක්සත් ජාතික පක්ෂ නාගරික මන්ත්‍රී ටී.බී. හේමන්ත කුමාර මහතා විසින් මෙම රැස්වීම සංවිධානය කරනු ලැබ තිබුණි.ඒ මහතා මෙසේ ද පැවැසීය.කොළඹ දිස්ත්‍රික්කයේ පැල්පත් හා මුඩුක්කු ඉවත් කොට ඒ වෙනුවට ඒවායේ පදිංචි ජනතාවට නව පහසුකම් සහිත නිවාස දස දහසක් ඉදි කිරීමේ වැඩපිළිවෙළක් මහින්ද චින්තන වැඩපිළිවෙළ යටතේ මේ වන විටත් ආරම්භ කොට තිබෙනවා.එයින් නිවාස දහසක් ආසනයේ ජනතාව වෙනුවෙන් ලබාදීමට ජනාධිපතිතුමා එකඟත්වය පළකොට තිබෙනවා. එම නිවාස දහස කොළොන්නාව නගරාසන්නයේ භූමිභාගයක හා කොටිකාවත්ත මුල්ලේරියාව ප්‍රාදේශීය සභා බල සීමාවේ ඉදිකිරීමට නියමිතය.කොළොන්නාව නගර සභා බලය විපක්ෂය සතුව තිබීම මෙතෙක් ආසනය තුළ ගෙන යන සංවර්ධන වැඩපිළිවෙළට බාධාවක්ව පැවතුණා.එක්සත් ජාතික පක්ෂයේ ප්‍රබල නාගරික මන්ත්‍රීවරයකුව සිටි හේමන්ත කුමාර මහතා තම පක්ෂයට එක්වීම ලබන පළාත් පාලන ඡන්දයේදී වසර 30 කට පසුව එහි බලය ශ්‍රී ලංකා නිදහස් පක්ෂයට හිමිවන බවට ලැබෙන ඉඟියක්.කොළොන්නාව නගර සභාවේ එක්සත් ජාතික පක්ෂ නාගරික මන්ත්‍රී ටී. බී. හේමන්ත කුමාර මහතා – රජය එක පක්ෂයකත්, නගර සභාව තවත් පක්ෂයකත් තිබියදී කිසිදාක නගරයේ සංවර්ධනයක් හෝ ජනතා සුබ සිද්ධියට අදාළ කටයුත්තක් කිරීම අසීරුයි. කොටි ත්‍ර‍්‍රස්තවාදය පරාජය කිරීමෙන් පසු පැවැති ජනාධිපතිවරණයේ දී වත්මන් ජනාධිපති මහින්ද රාජපක්ෂ මහතා ලැබූ ජනවරම අනුව මේ රට තවත් අවුරුදු 25 කට වත් එක්සත් ජාතික පක්ෂයට හෝ වෙනත් කිසිදු බලවේගයකට පරාජය කිරීමට බැරි බව පැහැදිලිව පෙනී යනවා.දුමින්ද සිල්වා මහතා සමඟ එක් වී ඊළඟ මැතිවරණයේදී නගර සභාවත් ශ්‍රී‍්‍ර ලංකා නිදහස් පක්ෂයට අත්පත් කොට දීමේ අදහසින් මෙවැනි ක්‍රියාමාර්ගයකට පිවිසුණා. කොළඹ දිස්ත්‍රික් ස්වාධීන කණ්ඩායමේ පාර්ලිමේන්තු මන්ත්‍රීධූරාපේක්ෂක චම්ලි නෙවිල් හා කොළොන්නාව නාගරික මන්ත්‍රී චින්තක මුතුකුමාරණ මහත්වරුද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003223</link>
    <topic>තෙබුවන පවිත්‍රාගාරයේ ජලයේ ලවණ ගතිය වැඩිවෙලා</topic>
    <author>නාගොඩ විශේෂ එන්. විජේරත්න</author>
    <content>කළුතර - තෙබුවන ජල පවිත්‍රාගාරයෙන් මේ දිනවල නිකුත් කරනු ලබන ජලයේ ලවණ තත්ත්වය ඉතා ඉහළ මට්ටමක පවතී.මේ දිනවල පවතින වියළි කාලගුණික තත්ත්වයත් සමඟ ඇති වී තිබෙන මේ හේතුව නිසා පාරිභෝගික ජනතාව මහත් අසීරුතාවට පත්ව සිටිති.කළුතර උතුර, කළුතර දකුණ කටුකුරුන්ද, නාගොඩ, කළමුල්ල සහ මහවස්කඩුව ආදී ප්‍රදේශවල පාරිභෝගික ජනතාවට මේ තත්ත්වය බලපා තිබේ.නිවෙස් හිමියන් විකල්ප ළිං භාවිතයට ගැනීමේදී සම්පූර්ණයෙන්ම ශුද්ධ පවිත්‍රකැර භාවිතයට ගන්නා ලෙසත් දැනුම් දී තිබේ.ප්‍රදේශයේ හෝටල, තේකඩ සහ බේකරි හිමිකරුවන් විකල්ප ජලය භාවිතයට ගැනීමේදී විශේෂයෙන්ම නළ ළිං භාවිත කරන්නේ නම් අදාළ කොට්ඨාස භාර මහජන සෞඛ්‍ය පරීක්ෂක නිලධාරීන් මාර්ගයෙන් එම ජලය පිළිබඳ පරීක්ෂණයක් සිදුකැර මිනිස් පරිභෝජනයට සුදුසු නම් පමණක් භාවිතයට ගන්නා ලෙස ද උපදෙස් දී තිබේ.එයට හේතුවී ඇත්තේ නළ ළිං ආසන්නයේ වැසිකිළි වළවල් පිහිටා තිබීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003224</link>
    <topic>හොරණ - කුඩලිගම බස්ධාවනය නවති</topic>
    <author>ඉංගිරිය සමූහ – කුමාරි ගමගේ</author>
    <content>හොරණ සිට අගලවත්ත හරහා කුඩලිගම දක්වා ධාවනය වූ ලංගම බස්රිය නවතා දැමීම හේතුවෙන් එම මාර්ගය භාවිත කරන වැසියෝ මහත් අපහසුතාවයට පත්ව සිටිති.වේයන්ගොඩ, ගිරිකොළ, කුඩලිගම හා ගී කියනකන්ද ආදි ප්‍රදේශවල ජීවත්වන වතු ජනතාවට හොරණට ළඟා විය හැකි කෙටිම මාර්ගය මෙයයි.මෙහි ධාවනය වූ බස් රථය පසුගිය දිනක අනතුරට පත් වී ඇති අතර, ඒ වෙනුවට වෙනත් බස් රථයක් යෙදීමට බලධාරීන් මෙතෙක් පියවර ගෙන නැත.මේ නිසා දිනපතා රැකියා සඳහා සහ ව්‍යාපාරික කටයුතු සඳහා ද, වෙනත් අවශ්‍යතා සඳහා හොරණ නගරයට යෑමට වැඩි කාලවේලාවක් හා වැඩි දුරක් ද වියදමක් ද දැරීමට සිදුව ඇතැයි පවසන ප්‍රදේශයේ ජනතාව කඩිනමින් බස් රථයක් ධාවනයට යොදවන ලෙස හොරණ මතුගම ඩිපෝ අධිකාරීවරුන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003225</link>
    <topic>රිජ්වේ රෝහලට පිවිසෙන මාර්ගයේ ලිස්සන ටයිල්</topic>
    <author>කොටදෙණියාව විශේෂ ඉන්දික නිශ්ශංක පරණවිතාන</author>
    <content>රිජ්වේ ආර්යා ළමා රෝහලේ හදිසි අනතුරු ඒකකයට පිවිසුම් මාර්ගයේ ඉතා බාල වර්ගයේ ලිස්සන සුළු ටයිල් අතුරා තිබීමෙන් අනතුරුදායක පසුබිමක් නිර්මාණය කර ඇතැයි මවුපිය වැඩිහිටි පිරිස් චෝදනා කරති.ට්‍රොලිවල සහ රෝද පුටුවල ලෙඩුන් ගෙන යන රෝහල් කාර්ය මණ්ඩලය පවා මේ අනතුරුදායක කොරිඩෝවේදී අපහසුතාවට පත්වන බැව් පැවසේ.ටයිල් අතුරා මේ පිවිසුම් මඟ පිළිසකර කැර ගත වූ කාලය දෙමසකට ආසන්නය. එහෙත් බලධාරීන්ගේ අවධානය මෙදෙසට යොමු වී නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003226</link>
    <topic>සැමටම ලියන්න – කියන්න හැකි වුණේනිදහස් අධ්‍යාපනය පින්සිදුවන්නටයි</topic>
    <author>හෝමාගම සංචාරක – මංජුල හිරිපිටිය</author>
    <content>ශ්‍රී ලංකාව ලෝකයේ සෙසු රටවල ජනගහනයත් සමඟ සසඳන විට ලිවීමට, කියවීමට හැකියාව අතින් මීට වසර කීපයකට පෙර ලෝකයේ ප්‍රථම ස්ථානය හිමි වී තිබුණත් අද දෙවැනි හෝ තුන්වැනි ස්ථානයට පත්වී ඇතැයි අගවිනිසුරු අශෝක ද සිල්වා මහතා පැවසීය.ඒ මහතා එසේ පැවසුවේ ඇමැති බන්දුල ගුණවර්ධන මහතාගේ යෝජනාවක් අනුව මහපොළ ශිෂ්‍යත්ව අරමුදල මගින් රුපියල් මිලියන තුන්සියක මුදලක් වැය කර ඉදි කිරීමට යෝජිත හෝමාගම ප්‍රථම ජාතික පාසලට මුල්ගල් තැබීමේ උත්සවයේදීය.හෝමාගම පිටිපන මාහේන ප්‍රදේශයේ අක්කර පහළොවක භූමියක නව ජාතික පාසල ඉදි කැරේ. ඒ මහතා මෙසේද පැවසීය.මෙරට වර්තමාන සමාජයේ සිටින සැමටම වාගේම ලිවීමට කියවීමට හැකියාව ලැබුණේ මෙරට පවතින නිදහස් අධ්‍යාපන ක්‍රමය නිසයි.දිවංගත අධ්‍යාපන හා උසස් අධ්‍යාපන ඇමැති ලෙස කටයුතු කළ ලලිත් ඇතුලත්මුදලි මහතා 1981 වසරේ දී මහපොළ ශිෂ්‍යත්ව ක්‍රමය ආරම්භ කළා. එම වසරේදී පමණක් ශිෂ්‍යත්ව හාරසිය විසි දෙකක් ප්‍රදානය කැර තිබෙනවා. එදා සිට මේ දක්වා වසර විසි නවයක කාලයක අධ්‍යාපන ශිෂ්‍යත්ව පමණක් සිසුන් එක්ලක්ෂ හැට දහසකට ප්‍රදානය කර තිබෙනවා. මේ ශිෂ්‍යත්ව සියල්ල ලබා දී ඇත්තේ ආර්ථික අපහසුතා තිබූ සිසුන්ටයි.මහපොළ සංකල්පය යනු රටට උගත් බුද්ධිමත් සමාජයක් බිහි කරවීමයි. අද මහපොළ සංකල්පය පුළුල් කර පාසල් වලට අවශ්‍ය ගොඩනැගිලි සහ යටිතල පහසුකම් ලබා දීම ද ආරම්භ කර තිබෙනවා.වෙළෙඳ අලෙවි සංවර්ධන සමුපකාර හා පාරිභෝ්ගික සේවා ඇමැති බන්දුල ගුණවර්ධන මහතා - එක් ලක්ෂ පනස් දහසකට අධික ජනගහනයක් වෙසෙන හෝමාගම මැතිවරණ කොට්ඨාසයේ එකම ජාතික පාසලක්වත් නැති අඩු පාඩුව සපුරාලීමට මූලික පියවර ගනු ලැබුවා. පාසලකට අවශ්‍ය සියලු පහසුකම් ඇතිව සිංහල ඉංග්‍රීසි මාධ්‍ය ඔස්සේ ඉගැන්වීමේ කටයුතු කිරීමට සැලසුම් කර තිබෙනවා.මේ අවස්ථාවට ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන හිමියෝද ඇමැතිවරුන් වන සුසිල් ප්‍රේමජයන්ත දිනේෂ් ගුණවර්ධන, පළාත් සභා මන්ත්‍රීවරුන් වන ගාමිණි තිලකසිරි, තිලකරත්න රාජපක්ෂ, ජනක වැලිවත්ත, උසස් අධ්‍යාපන අමාත්‍යාංශයේ ලේකම් මාලිනි පිරිස්, කේසරලාල් ගුණසේකර, හෝමාගම කලාප අධ්‍යාපන අධ්‍යක්ෂිකා චිත්‍රාංගනී ලුණුවිල මහත්ම මහත්මීහුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003227</link>
    <topic>‘ගලමුදුන’ ටඅරුණලු...</topic>
    <author>මහානාම ගලහිටියාව - මහනුවර උතුර විශේෂ</author>
    <content>ඓතිහාසික කන්ද උඩරට මහනුවර දිස්ත්‍රික්කයේ පමණක් නොව මුළුමහත් ශශ්‍රී ලංකාවේම අතිශයින්ම දුෂ්කර ගම්මාන පිහිටා ඇත්තේ උඩදුම්බර හා මිණිපේ ප්‍රාදේශීය ලේකම් කොට්ඨාස යැයි කිවහොත් එය නිවැරැදිය. මේ එවැනි ගම්මානයකට අරුණලු උදාවන අයුරු කියැවෙන පුවතකි.මහනුවර දිස්ත්‍රික්කයේ මිණිපේ ප්‍රාදේශීය ලේකම් කොට්ඨාසයේ “ගලමුදුන” නමින් හැඳින්වෙන අති දුෂ්කර ගම්මානයකි. ඒ. මේ ගම්මානය මහනුවර දිස්ත්‍රික්කයට අයත් වුවත් එය මාතලේ දිස්ත්‍රික්කයට මායිම්ව පිහිටා තිබේ.මහනුවර සිට මහියංගණ මාර්ගයේ දහඅට වංගුව පසුකළ විට හමුවන හසලක නගරයේ සිට වස්ගොමුව ජාතික වනෝද්‍යානයට පිවිසෙන මාර්ගයේ කි. මී. 28 ක් පමණ ගමන් කළ විට හමුවන “හීන් ගඟ” තරණය කොට සුළුගුණේ ගම්මානය පසුකර කි. මී. 8 ක් පමණ කන්ද නැග්ග විට ගලමුදුන ගම්මානය හමුවේ.ගලමුදුන ගම්මානයට ගමන් කිරීමට ඇති දුෂ්කරතාව වන්නේ අඩි පාරක් දිගේ ගමන් කිරීම පමණක් නොව, අලි ඇතුන්ගෙන් පමණක් නොව භයංකර වන සතුන්ගෙන් ද බේරී ගමන් කිරීමට සිදුවීමයි.පවුල් 42 ක් පමණ ජීවත්වන මෙහි මූලික පහසුකම් කිසිවක් නොමැත. ගමට යන්ට පාරක් නැත. හදිසි අසනීපයකට බෙහෙත් ටිකක් ගන්ට අහලකවත් බෙහෙත් ශාලාවක් නැත.වෛද්‍යවරයෙක් හමුවීමට සැතපුම් ගණනාවක් දුර ගෙවා පයින්ම යා යුතුය. එහෙත් හීන් ගඟේ ජල මට්ටම වැඩි වුවහොත් කිසි ලෙසකින්වත් යාමට පුළුවන්කමක් නොමැත.එකම ජංගම දුරකථන ආයතනයක්වත් මේ ප්‍රදේශයට සිය සේවාවන් ලබා නොදීම අතිශයින් කනගාටුවට කරුණකි. පළමු වසරේ සිට දහය වසර දක්වා පන්ති ඇති ගමේ පාසලේ ගුරුවරු තිදෙනකු පමණක් සිටිති.ගලමුදුන ගම්මානයේ අහිංසක ජනතාව ඉල්ලා සිටින්නේ ඔවුන්ගේ ජීවනෝපායට අවශ්‍ය මූලික පහසුකම් පමණයි. ඔවුන්ට බලපාන ප්‍රධාන ගැටලුව වන්නේ වර්ෂා කාලයේදී හීන් ගඟ හරහා තරණය කිරීමයි. හීන්ගඟ හරහා කුඩා පාලමක් ඉදිකර දෙන්නැයි ඔවුන් කරන ප්‍රධානතම ඉල්ලීමයි.අතීතයේ ස්වයංපෝෂිත දිවි පෙවෙතක් ගත කළ ගලමුදුන ගම්වාසීන්ගේ ප්‍රධානතම ජීවනෝපාය වූ හේන් ගොවිතැන තහනම් කිරීම නිසා ඔවුහු බලවත් ගැටලුවකට මුහුණපා සිටිති.මේ ගම්මානයේ අහිංසක ගැමි ජනතාවට පිහිට වීමට මහනුවර දිස්ත්‍රික් ලේකම් එස්. එම්. ගෝඨාභය ජයරත්න මහතාගේ අවධානය යොමුවුණි. මේ සඳහා දිස්ත්‍රික්ලේකම්වරයා ගලමුදුන ගම්මානයේ නිරීක්‍ෂණ චාරිකාවක් ද සංවිධානය කළේය.මේ නිරීක්‍ෂණ චාරිකාවට මිණිපේ, උඩදුම්බර හා ගඟවටකෝරළේ ප්‍රාදේශීය ලේකම්වරු, ප්‍රාදේශීය සභා මන්ත්‍රීවරු, මහනුවර දිස්ත්‍රික් සැලසුම් අධ්‍යක්‍ෂ, සමෘද්ධි සහකාර කොමසාරිස්වරිය, දිස්ත්‍රික් මාධ්‍ය ඒකකයේ නිලධාරීන්, මාධ්‍යවේදීහු ඇතුළු පිරිසක් සහභාගි වූහ. මෙම නිරීක්‍ෂණ චාරිකාවේදී රාජ්‍ය නිලධාරීන්ට ගලමුදුන ගම්මානයේ ජනතාවගේ අවශ්‍යතාවන් පිළිබඳ මනා අවබෝධයක් ලබාගැනීමට හැකිවිය.ගමේ පාසලේ ඇත්තේ සිසුන් 37 ක් පමණ වුවත් ඔවුහු අපූරු රංගන කුසලතාවන් එළිදැක්වීමට සමත් වූහ.මේ සිසු දරු දැරියන් ගම්වාසීන් විඳින දුක් කරදර දිස්ත්‍රික් ලේකම්වරයාට ඉදිරිපත් කළේ නාට්‍යානුසාරයෙනි.දිස්ත්‍රික් ලේකම්වරයා ගලමුදුන ගම්වැසියන්ගේ හැඟීම්බර ඉල්ලීම් පිළිබඳ සාවධානව අසා සිටියේය. ජනාධිපති මහින්ද රාජපක්‍ෂ මහතාගේ දිවයිනේ දුෂ්කර ගම්මාන සංවර්ධනය කිරීමේ වැඩපිළිවෙළ යටතේ ගලමුදුන ගම්මානයට යම් සහනයක් ලබා දීමට හෙතෙම තීරණය කළේය.එහි ප්‍රතිඵලයක් වශයෙන් ගැමියන්ගේ මූලික ඉල්ලීම වන හීන්ගඟ හරහා පාලමක් ඉදිකිරීමට කඩිනමින් කටයුතු කෙරිණි. මේ සඳහා ජාතිය ගොඩනැගීමේ අමාත්‍යාංශයෙන් රුපියල් ලක්‍ෂ 15 ක ප්‍රතිපාදන ලැබිණි. ඉදිකිරීම් අවසන් වෙමින් පවතින ගලමුදුන පාලම මේ මාසය ඇතුළත විවෘත කිරීමට නියමිතය.එසේම මහනුවර නගරය නොදුටු පාසල් දරුවෝ රැසක් මේ ගමේ වෙසෙන බව දැනගත් දිස්ත්‍රික් ලේකම්වරයා එම දරුවන්ට මහනුවර අධ්‍යාපන චාරිකාවක් නොමිලේ ලබා දුන්නේය.මේ චාරිකාවට සහභාගි වූ ගලමුදුන හා ගලදෙබොක්ක යන පාසල්වල සිසු සිසුවියන්ට තෑගි බෝග ලබා දීමට ද දිස්ත්‍රික් ලේකම්වරයා ඇතුළු කාර්ය මණ්ඩලය අමතක නොකළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=r1003228</link>
    <topic>තාත්තා අසනීපයකින් මැරුණාබිරියට අකුණක් වැදුණාදැන් අනේ! මගේ අම්මා</topic>
    <author>සබරගමුව සමූහ – මහේෂා පියුමාලි</author>
    <content>කෑගල්ල පොලිස් බල ප්‍රදේශයේ ආසිදෙණිය වෙලන්ගල ගම්මානයම පසුගිය 16 දා සන්ධ්‍යාවේ ත්‍රාසයටත් භීතියටත් පත් වූයේ බීමත් තරුණයන් දෙදෙනෙකුගේ උස් හඬින් මුදාහල පරුෂ වචන වල දෝංකාරයෙනි.මේ හඬ අවට නිවෙසියන්ට අරුමයක් නොවූ අතර ඊට එරෙහි වන්නට ඔවුන් පසු බට වුණේ මේ අයගේ මැරකම් ගැන බියක් ඇති කළ නිසා ද විය හැකිය..‘නන්දාවතී ධර්මසේන එළියට දුවන් ආවේ මේක ඉවරයක් කර ගන්න’ විධානයක් ලෙසින් කියන මැර වචන නන්දාවතීගේ පුංචි පැලට කෙමෙන් කෙමෙන් ළං වෙමින් තිබුණි. ගෙට බහින පුංචි කදු ගැටයට උඩින් එන හඬ නන්දාවතිගේ ගෙයි මැටි බිත්ති වලට සෙවිලි කළ ටකරන් හා පොල් අතු අතරින් නන්දාවතීගේ සිතට ත්‍රාසයක් ඇති කළා විය හැකිය.හිරු අවරට යමින් තිබූ මේ අවසන් හෝරාවේ හැට අට හැවිරිදි නන්දාවතී සිටියේ දවසේ කුලී වැඩකට ගිය දරුවන් දෙදෙනාට රාත්‍රි ආහාරයට යමක් පිළියෙළ කරමිනි.වටපිට බලන්නටවත් ඉඩක් නොතියා මේ පුංචි පැලට ඇතුළු වූ මැරයන් දෙදෙනා නිවෙසේ වූ බඩු මුට්ටු පොඩි කරමින් එළියට විසි කරද්දී නන්දාවතී ද කෝප වූවා විය හැකිය. එහෙත් ඔවුන් නන්දාවතීට වඩා කඩිසර වුණේ මැරයන්ද තම දරුවන් සේම යෞවන වයසේ සිටි නිසාය.නන්දාවතී සිටි කුස්සියේම අටුවේ තිබූ කිතුල් පොල්ලක් ගලවාගත් ඔවුන් ඇය පසුපස යද්දී කිතුල් පොල්ල නන්දාණතීගේ හිස පළුදු කරමින් වැරෙන් පහරක් එල්ල වුණේ කිතුල් පොල්ලක කොටසක් කැඩී යමිනි.පැල්පතේ කුස්සියෙන් එළියට ගිය නන්දාවතී ගේ සිරුර උඩු අතට ඇද වැටී නිසල වීමට ගත වූයේ නිමේෂයකි. නන්දාවතීගේ නිසල වූ සිරුර පළමුවරට හමු වූයේ පස්වරු 6.00 පසුවී නිවෙසට පැමිණි ඇයගේ වැඩිමහල් පුතා වූ එච්. සිරිසේනටය.පසුදින උදෑසනම අප එහි යන විටත් අඬමින් සිටි මිය ගිය නන්දාවතීගේ 43 හැවිරිදි පුතා වන එච්. සිරිසේන සිද්ධිය පිළිබඳව අපට මෙසේ පැවැසීය.අපේ තාත්තා මීට වසර 10 කට පමණ පෙර අසනීපව සිට මිය ගියා. අම්මා මල්ලී සමග මේ නිවෙසේ ජීවත් වුණා. මගේ බිරිය අකුණකට අසුවී මිය ගියාට පසු දරුවා බිරියගේ ඥාාතියෙක් ළඟට භාරදීල මමත් මේ නිවෙසේ පදිංචියට ආවා.මල්ලී ධර්මසේනට වයස 35 ක් විතර ඇති. ඔහු සමග සැකකරුවන් නිතර නිතර රණ්ඩු කර ගත්තා. කලින් දවසෙත් මේ අය මල්ලි සොයන්න ඇවිත් තියෙනවා කඩුවක්ද රැගෙන.මෙදිනත් මල්ලී සොයා මොවුන් ඇවිත් තියෙනවා. ගමේ කා සමගත් හොඳින් සිටි අම්මාට මෙහෙම කිරීම මහා අපරාධයක්.සිද්ධිය පිළිබඳව අපට ලැබුණු තොරතුරු වලින් හෙළි වූයේ කාන්තාවක් හා සම්බන්ධ ඇසුරක් පිළිබඳව කටින් කට ගිය කථාවක් පිරිස් අතර වෛරයක් ඇති කර අපරාධයක් බවට පෙරළුණු බවයි.ආසිදෙණිය ග්‍රාම නිලධාරී අතුල සිනමන් ආරච්චි මහතා - මම වසර 8 ක් පමණ මේ වසරේ ග්‍රාම නිලධාරීවරයා ලෙස කටයුතු කරනවා. මිය ගිය කාන්තාව නන්දාවතී නමින් ඇමතුවත් ඇගේ් ජාතික හැඳුනුම්පතේ නම එච්. ඇලිස් යනුවෙන් තිබෙනවා. ප්‍රධාන මාර්ගය ටිකක් දුරින් පිහිටි මේ ගම්වාසීන් නීති විරෝධී මත්පැන් උවදුරට අසුවී තිබෙනවා.ගම නැගුම, ජාතික සවිය යටතේ විවිධ වැඩසටහන් ක්‍රියාත්මක කිරීමට උත්සාහ කළත් නීති විරෝධී වැඩ සම්පූර්ණයෙන් මර්දනය කරන්න තාම බැරි වුණා. මත්පැනට ඇබ්බැහි වූ පිරිසට බියෙන් ගමේ අනිත් අය ඊට විරුද්ධව ඒකරාශී වෙන්නේ නෑ. මත්පැන් ද මේ මරණයට හේතු වෙනවා.කෑගල්ල පොලිස් මූලස්ථානයට පසුගිය 16 දා රාත්‍රී 9.00 ට පමණ මේ මිනිස් ඝාතනය වාර්තා වී තිබුණු අතර එම නිලධාරිගේ කඩිනම් යොමුවීම නිසා ලේ පැල්ලම් සහිතව සිටි සැකකරුවන් දෙදෙනා පොලිසියට කොටු කර ගැනීමට හැකි වුණා.ඇසින් දුටු සාක්ෂි කිසිවක් ලබා දීමට ඉදිරිපත් නොවූවද කෑගල්ල පොලිසිය සහ අපරාධ ස්ථාන පරීක්ෂණාගාර නිලධාරීන් ( SOCO)  ද කඩිනම් පරීක්ෂණ පැවැත්වීම මත සැකකරුවන් යොදා ගත් කිතුල් පොල්ල සහ අනිකුත් නඩු භාණ්ඩද සොයා ගැනීමට පොලිසියට හැකි විය.අපරාධ ස්ථාන පරීක්ෂාව කෑගල්ල මහේස්ත්‍රාත් රස්මි සිංගප්පුලි මහතා විසින් සිදු කරනු ලැබූ අතර අත් අඩංගුවට ගත් සැකකරුවන් දෙදෙනා ලබන 30 දක්වා රක්ෂිත බන්ධනාගාර ගත කිරීමට ද මළ සිරුර පශ්චාත් මරණ පරීක්ෂණ සඳහා කෑගල්ල මහ රෝහලේ අධිකරණ වෛද්‍ය විශේෂඥවරයා වෙත ඉදිරිපත් කිරීමටද කෑගල්ල පොලිසියට නියෝග කර තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003221</link>
    <topic>ක්‍රීඩා සංගම් තිහකින් ලොකුගේට ලොකු සහායක්</topic>
    <author>ප්‍රින්ස් ගුණසේකර</author>
    <content>දැනට ක්‍රියාත්මක ක්‍රීඩා සංගම් 30 ක ප්‍රධානීහු පක්ෂ භේදයෙන් තොරව ක්‍රීඩා ඇමැති ගාමිණි ලොකුගේ මහතාට සහයෝගය පළ කිරීමට ප්‍රතිඥාා දී ඇත.කොළඹ දිස්ත්‍රික්කයෙන් මෙවර පාර්ලිමේන්තු මැතිවරණයට තරග කරන ගාමිණි ලොකුගේ මහතා පසුගිය කාලයේ ක්‍රීඩාවේ උන්නතිය වෙනුවෙන් කළ සේවයට කළ හැකි උපරිම ගෞරවය දැක්වීම උදෙසා මේ තීරණය ගත් බව ක්‍රීඩා සංගම් ප්‍රධානීහු පවසති.ශ්‍රීලංකා ජාතික ඔලිම්පික් කමිටුව අසලට පසුගියදා රැස්වූ ක්‍රීඩා සංගම් ප්‍රධානීහු ක්‍රීඩා ඇමැතිවරයා ඉදිරියේදීම මේ ප්‍රකාශය කර ඇත.ක්‍රීඩා ඇමැති ගාමිණි ලොකුගේ මහතා ඕනෑම වේලාවක හමුවී සාකච්ඡා කළ හැකි ක්‍රීඩා සංගම් වල ප්‍රශ්න හඳුනාගෙන උපකාර කළ අයෙක් බැවින් මේ තීන්දුවට එළැඹි බව එහිදී ප්‍රකාශ වී තිබේ.මේ පිළිබඳව ජාතික ඔලිම්පික් කමිටු සභාපති හේමසිරි ප්‍රනාන්දු මහතාගෙන් කළ විමසීමකදී සඳහන් කළේ ක්‍රීඩා සංගම් ගත් මේ තීන්දුව ගැන තමා පුදුම නොවන බවයි.ක්‍රීඩා සංගම් වලට දේශපාලනයක් නැතැත් ක්‍රීඩාවේ දියුණුවට ගාමිණී ලොකුගේ් අමාත්‍යවරයා කළ සේවය කැපී පෙනන එකක් බැවින් එයට කෘතවේදීත්වය පළ කිරීම සාධාරණ බව ප්‍රනාන්දු මහතා පැවසීය.නිමාවට පත්වූ දකුණු ආසියානු ක්‍රීඩා උළෙලට ක්‍රීඩක ක්‍රීඩිකාවන් සහභාගී කරවීමේදී ක්‍රීඩා ඇමැතිතුමා විශාල උනන්දුවකින් ක්‍රියා කළා. මුදල් වෙන් කිරීමේදී ක්‍රීඩක ක්‍රීඩිකාවන් වැඩි දෙනෙකු සහභාගී කරවීමට අවධානය යොමු කළා.දකුණු ආසියානු ක්‍රීඩා උළෙලට ක්‍රීඩක ක්‍රීඩිකාවන් 250යි යන්න හිටියේ. ඇමැතිතුමා එය 500 දක්වා වැඩි කළා. ක්‍රීඩාවේ දියුණුව වෙනුවෙන් යමක් කතා කළාම එය ඉටු කිරීමට පැකිලුනේ නෑ.ඒ නිසා ක්‍රීඩා සංගම් වල හා ක්‍රීඩක ක්‍රීඩිකාවන්ගේ ගෞරවය ක්‍රීඩා ඇමැති ගාමිණි ලොකුගේ මහතාට හිමි වෙනවා යැයි ප්‍රනාන්දු මහතා වැඩිදුරටත් පැවසීය.ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා සඳහන් කළේ පසුගිය කාලයේ මලල ක්‍රීඩාවට විශාල මුදලක් ක්‍රීඩා අමාත්‍යාංශයෙන් වෙන්වූ බවයි. මලල ක්‍රීඩාවේ දියුණුවට සංගමය මගින් සැලසුම් ඉදිරිපත් කිරීමේදී ක්‍රීඩා අමාත්‍ය ගාමිණි ලොකුගේ මහතා විශේෂ උනන්දුවකින් ක්‍රියා කළ බව ඒ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003222</link>
    <topic>රාජස්තාන් බැංග්ලෝර් ජය ගනිති</topic>
    <author/>
    <content>ඉන්දීය පි‍්‍රමියර් ලීග් තරගාවලියේ රාජස්තාන් පිල සහ කල්කටා පිල අතර පැවැති තරගයෙන් ලකුණු 34ක ජයග්‍රහණයක් හිමිකර ගැනීමට රාජස්තාන් රෝයල් කණ්ඩායම සමත් විය.රාජස්තාන් පිල කඩුලු 7 කට ලකුණු 168 ක් රැස් කළ අතර කල්කටා පිලට රැස්කර ගත හැකි වූයේ ලකුණු 134 ක් පමණි. රාජස්තාන් රෝයල් පිල වෙනුවෙන් අභිෂේක් පුරන්වාලා ලකුණු 45 ක් රැස් කළේ ය. මේ අතර මුම්බායි පිල සහ බැංග්ලෝර් පිල අතර පැවැති තරගයෙන් කඩුලු 7ක ජයක් වාර්තා කිරීමට බැංග්ලෝර් පිල සමත් විය.පළමුව පන්දුවට පහර දුන් මුම්බායි පිල ලකුණු 151 ක් රැස් කළ අතර සචින් තෙන්ඩුල්කාර් සහ සෞරාබි තිවාරි ලකුණු 25 බැගින් රැස් කිරීමට සමත් වූහ. පන්දු යැවීමේ දී ඩේල් ස්ටේන් සහ ජනායි කුමාර් කඩුලු 3 බැගින් බිඳ දැමූහ.පිළිතුරු ඉනිම ක්‍රීඩා කළ බැංග්ලෝර් පිල ඕවර 19.1 කදී ජයග්‍රාහී ඉලක්කය සපුරා ගනු ලැබුවේ කඩුලු 3 ක් පමණක් දැවී යාමෙන් ය. ජැක් කලීස් නොදැවී ලකුණු 66 ක් රැස් කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003223</link>
    <topic>පාපැදි සූර වැල්වඩේට තහනමක්</topic>
    <author/>
    <content>ස්පාඤ්ඤ පාපැදි සූර ඇල්පැන්ඩ්‍රෝ වැල්වඩේට එරෙහිව අවුරුදු 2 ක තරග තහනමක් පනවා තිබේ. ඔහුට මේ තහනම පනවා ඇත්තේ මත්ද්‍රව්‍ය ගැනීම සම්බන්ධයෙන් බව ක්‍රීඩා පිළිබඳ සමථ මණ්ඩලය ප්‍රකාශ කරයි.ඉතාලියේ ජාතික ඔලිම්පික් කමිටුව විසින් පනවන ලද මෙම තහනමට එරෙහිව වැල්වඩේ විසින් ඉදිරිපත් කළ අභියාචනයක් ප්‍රතික්ෂේපකර තිබේ. එම තරග තහනම අනුව ඔහුට ඉතාලියේ පැවැත්වෙන කිසිදු ක්‍රීඩා තරගයකට සහභාගිවීම තහනම්කර ඇත.මේ තරග තහනම 2011 මැයි 10 දක්වා බලපැවැත්වේ. තරග තහනම ජාත්‍යන්තර පාපැදි සංගමයේ පැසසුමට ද ලක්වී තිබේ. වැල්වඩේට ජාත්‍යන්තර මට්ටමේ තරග තහනමක් ලබාදීමට පියවර ගන්නා බව එම සංගමය පවසයි.තරග තහනම නිසා ඔහුට පසුගිය වසරේ “ටුවර් ඩි ෆ්‍රාන්ස්” තරගයට සහභාගි විය නොහැකි විය. ස්පාඤ්ඤ පාපැදි සවාරිය ගිය වසරේ ජයගත්තේ වැල්වඩේය. සති අන්තයේ පැවති “පැරිස් - නයිස්” තරගයේ ඔහු දෙවන ස්ථානය හිමිකර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003224</link>
    <topic> එකමුතු පාපැදි සවාරියේ ජය නාවික හමුදාවේ සූරයන්ට</topic>
    <author>වර්නන් ගුණසේකරතිස්සමහාරාම සිට</author>
    <content>සිවු දිනක් තිස්සේ කිලෝ මීටර, 541.3ක දුර ප්‍රමාණයක පැවැති ශ්‍රී ලංකා එකමුතු පාපැදි සවාරිය ජය ගැනීමට ශ්‍රී ලංකා නාවික හමුදාවේ නලින්ද අමිල කුමාර ඊයේ සමත් විය. මේ ජයග්‍රහණය වෙනුවෙන් ඔහු වාර්තා කළ කාලය පැය 13ක් මිනිත්තු 26ක් හා තත්පර 29ක් විය.නාවික හමුදාවේ ම තුසිත දිනේෂ් (13:36:54) දෙවැනි ස්ථානයත් බංග්ලාදේශ සාග් රන් පදක්කම්ලාභී ජනක හේමන්ත (13 : 38 : 03) තෙවැනි ස්ථානයත් හිමිකර ගත්හ.මේ අනුව මේ මහා පාපැදි තරගයේ පළමු ස්ථාන තුනම හිමිකර ගත්තේ නාවිත හමුදාවයි.පළමුස්ථානය සඳහා මුදලින් රුපියල් ලක්ෂයක් ද , දෙවැනි ස්ථානය සඳහා රුපියල් 70,000ක්ද තෙවැනි ස්ථානය වෙනුවෙන් රුපියල් 50,000ක්ද පිරිනැමිණි.මැදවච්චිය සිට මහනුවර දක්වාත් , මහනුවර සිට කළුතර දක්වාත් , කළුතර සිට මාතර දක්වාත් අවසානයේ මාතර සිට තිස්සමහාරාම දක්වාත් පැවැති ශ්‍රී ලංකා එකමුතු පාපැදි සවාරිය සංවිධානය කළේ තාරුණ්‍යට හෙටක් සංවිධානය හා ජාතික මවුන්ටන් පාපැදි සංගමයයි. ශ්‍රී ලංකා පාපැදි සම්මේලනය තරගය මෙහෙයවීය.සමස්ත තරගයේ ‘ස්ප්‍රින්ට්’ ජයග්‍රාහකයා වූයේ ගුවන් හමුදාවේ ජීවන් ජයසිංහයි. ගුවන් හමුදාවේ සුජිත්ද සිල්වා ස්ප්‍රින්ට් දෙවැනියා වූ අතර යුද හමුදාවේ අසේල සිසිර කුමාර තෙවැනියා විය.කණ්ඩායම් සූරතාව නාවිත හමුදාව “ඒ’’ කණ්ඩායම දිනා ගත් අත එහි දෙවැනි ස්ථානය ශ්‍රී ලංකා ජර්මන් මිත්‍රත්ව පාපැදි සමාජයටත්, තෙවැනි ස්ථානය යුද හමුදාව ‘ඒ’ කණ්ඩායමටත් හිමි වූහ.මාතර සිට තිස්සමහාරාම දක්වා කිලෝ මීටර 120.4ක දුර ප්‍රමාණයක ඊයේ පැවැති සිවුවැනි හා අවසන් අදියර ජය ගත්තේ ගුවන් හමුදාවේ සුජිත් ද සිල්වායි. ගුවන් හමුදාවේ ම ජීවන් ජයසිංහ දෙවැනි ස්ථානයත්, නාවික හමුදාවේ ජානක හේමන්ත තෙවැනි ස්ථානයත් හිමිකර ගත්හ.මේ තිදෙනා ඇතුළු තරගකරුවන් 13 දෙනකු එක පොකුරට තරගය මුලින්ම අවසන් කළේ පැය 3 මිනිත්තු 2ක් හා තත්පර 17 ක කාලයත් වාර්තා කරමිනි. ඊට තත්පර 34කට පසුව තවත් තරගකරුවන් 28 දෙනෙකු එක පොකුරට ජය රේඛාවට පිවිසියහ.තිස්සමහාරාම ජය රේඛාවේදී යුද හමුදාවේ සුපුන් කරුණාරත්නට අකරතැබ්බයකට මුහුණදීමට සිදුවිය. තරග අවසානය වීඩියෝගත කරමින් සිටි යුද හමුදාවේ ම කෙනෙකුගේ උරහිසේ ගැටුණු සුපුන් ජය රේඛාවට ඔබ්බෙන් මහ මග ඇද වැටී තුවාල ලැබුවේය.මාතරින් ඇරැඹුණු සිවුවැනි තරගය දෙවුන්දරට එන තෙක්ම තරගකරුවන් ඔවුන්ගේ පාපැදි ධාවනය කෙළේ එක පොකුරටය. දෙවුන්දරදී ජානක විජේසිංහ (යුද හමුදාව), ජීවන් ජයසිංහ (ගුවන් හමුදාව), බුද්ධික චාමසූරිය (ගුවන් හමුදාව) සුජිත් ද සිල්වා (ගුවන් හමුදාව) හා නලින්ද අමිල කුමාර (නාවික හමුදාව) සෙසු ක්‍රීඩකයන්ගෙන් මිදී ඉදිරියටම ගියහ. තරගය රන්නට පිවිසෙන විට මේ පස්දෙනා හා සෙසු තරගකරුවන් අතර පරතරය කිලෝ මීටර 4ක් පමණ විය.නෝනගමදී එම පරතරයේ කාලය මිනිත්තු දෙක හමාරක් විය. වීරවිලදී උෂාන් ප්‍රියංග (ශ්‍රී ලංකා ජර්මන් මිත්‍රත්ව පාපැදි සංගමය), ප්‍රසන්න ප්‍රදීප් මැන්ඩොසා( සූපර් බේරු), එච්. එල්. ක්‍රිශාන්ත (ශ්‍රී ලංකා ජර්මන් මිත්‍රත්ව පාපැදි සංගමය) කේ. එස්. කුමාර (නාවික) , සුපුන් කරුණාරත්න (යුද හමුදාව), ආසිරි කැළුම් පීරිස් (දකුණ), වසන්ත හරිස්චන්ද්‍ර (යුද හමුදාව) හා ජානක හේමන්ත (නාවික හමුදාව) මුල් ක්‍රීඩකයන් පස් දෙනා සමඟ එක් වීමට සමත් වූහ. එතැන් පටන් තරගය අවසානය දක්වාම මේ ක්‍රීඩකයන් 13 දෙනා එක පොකුරට තරග වැදුනහ.තෙවැනි අදියරජීවන් ජය ගනීකළුතර සිට මාතර දක්වා කිලෝ මීටර් 117.7ක දුර ප්‍රමාණයක පෙරේදා පැවැති තෙවැනි අදියර තරගය ජයග්‍රහණය කළේ ගුවන් හමුදාවේ ජීවන් ජයසිංහ ය. එම ජයග්‍රහණයට අමතරව කහව හා කොග්ගලදී ‘ස්පි‍්‍රන්ට්’ ජයග්‍රාහකයා වූයේ ද ජීවන් ය.පෙරේදා තරගය නිම කිරීම සඳහා ජීවන්ට පැය 2 යි මිනිත්තු 46 යි තත්පර 13 ක කාලයක් ගත විය. ඔහු සමග තවත් 8 දෙනෙකු එක පොකුරට මාතරදී තරගය අවසන් කළහ. දෙවැනි හා තෙවැනි ස්ථාන පිළිවෙළින් අසේල සිසිල කුමාර හා සනත් ජයසිංහ යන යුද හමුදා ක්‍රීකයෝ හිමිකර ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003225</link>
    <topic> කැලණි මහ ක්‍රිකට් ගැටුම හෙට ඇරැඹේ</topic>
    <author>කැලණිය සමූහ එඩ්වඩ් වීරසිංහ</author>
    <content>කැලණිය ශ්‍රී ධර්මාලෝක මධ්‍ය මහා විද්‍යාලයීය ක්‍රිකට් කණ්ඩායමත්, කැලණිය ගුරුකුල විද්‍යාලයීය ක්‍රිකට් කණ්ඩායමත් අතර කැලණි මහ ක්‍රිකට් තරගය 22 වැනි වරටත් මෙම මස 23 සහ 24 දෙදින පුරා කොළඹ පී. සරවනමුත්තු ක්‍රීඩාංගණයේ දී පැවැත්වේ.එක්දින සීමිත තරගය 28 වැනි දින එම ක්‍රීඩාංගණයේදීම පැවැත්වේ. 1988 දී මෙම මහ ක්‍රිකට් තරගය ආරම්භ වූ අතර, මෙතෙක් පවත්වා ඇති තරග සියල්ලම ජය පරාජයකින් තොරව අවසන් වී ඇත.දැනටමත් දින තරග 18ක් පවත්වා ඇති අතර, එයින් ගුරුකුල විද්‍යාලය තරග 7ක් ජයගෙන ඇති අතර ශ්‍රී ධර්මාලෝක විද්‍යාලය තරග 10ක් ජයගෙන ඇත.එක් තරගයක් ජය පරාජයෙන් තොරව අවසන් වී ඇත.මෙවර තරගාවලිය ගුරුකුල විදුහල් ආදී ක්‍රිකට් සංගමය සංවිධානය කරන අතර විදුහල් දෙකේම ආදි ශිෂ්‍ය සංගම්, දෙමව්පිය සංගම්වල අනුග්‍රහය මේ සඳහා ලැබී ඇත.ශ්‍රී ධර්මාලෝක පිල තුන් ඉරියව් ක්‍රීඩකයෙක් වන ඉරංග, ක්‍රිෂාන් නායකත්වය උසුලයි. උප නායක වශයෙන් කටයුතු කරන්නේ 3 වන වසරේ වර්ණ ලාභියෙකු වන සමීර මධුශංඛය.නායක ඉරංග ක්‍රිෂාන් 6 වන වසරේ වර්ණලාභියෙකි. ශ්‍රී ධර්මාලෝක කණ්ඩායමේ ක්‍රිකට් භාරව ඊ. ඒ. කේ. වික්‍රමසිංහ මහතාද පුහුණුකරු ලෙස උදය පෙරේරා මහතාද කටයුතු කරති.ගුරුකුල කණ්ඩායමේ නායකත්වය දරන්නේ 6 වන වසරේ වර්ණ ලාබී ක්‍රීඩකයෙකු වන තිවංක ක්‍රීඩකයාය.ක්‍රිකට් භාර ආචාර්ය ලෙස ඩබ්ලිව්. ඒ. ඩී. එන් අනුරුද්ධ, පුහුණුකරු ලෙස ලාල් සේනාරත්න, සහායක පුහුණුකරු ලෙස රසිත දිනේෂ් යන මහත්වරු කටයුතු කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003226</link>
    <topic>සා: අන්තෝනි විදුහලට ජය</topic>
    <author>මහනුවර ක්‍රීඩා විශේෂ</author>
    <content>පසුගිය සෙනසුරාදා කටුගස්තොටදී පැවැති සර් රිචඩ් අළුවිහාරේ කුසලාන සීමිත ඕවර් 50 ක්‍රිකට් තරගයෙන් කටුගස්තොට සාන්ත අන්තෝනි විදුහල විසින් මහනුවර ත්‍රිත්ව විදුහල පරදවා ලකුණු 77 ක පහසු ජයක් වාර්තා කරන ලදී.මෙම ජය සමග සාන්ත අන්තෝනි විදුහල සීමිත ඕවර් 17 කින් ජය ලබා ඇත. ත්‍රිත්ව විදුහල තරග 12 කින් ජය ලබා ඇත.එක් තරගයක් අතරමැදදී නවත්වා ඇත්තේ වර්ෂාව හරස් වීම නිසාය.සාන්ත අනතෝනි විදුහල ලකුණු 232 (48.3)ශිරාන් වික්‍රමසේකර 74, මනෝජ් සරත්චන්ද්‍ර 40, ආදෙල් රියාල් 50, අකිල ජයසුන්දර 39 ට 2යි, රුෂාන් ජලීල් 38 ට 3 යි.)ත්‍රිත්ව විදුහල ලකුණු 155 (29.2)සමීර විජේසූරිය 27, රුෂාන් ජලීල් 26 (ආදෙල් රියාල් 45 ට 4 යි, කණිෂ්ක රණරාජ 32 ට 3 යි. නිලින්ද රණසිංහ 20 ට 2 යි)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003227</link>
    <topic>තිලාන්ගෙන් ද්විත්ව ශතකයක්</topic>
    <author>ෆවුස් මොහොමඩ්</author>
    <content>මුවර්ස් පිටියේ පැවැති කඳුරට සහ බස්නාහිර උතුර පිල අතර තරගය පිතිකරුවන්ගේ පාරාදීසයක් බවට පත් කරලීමට දෙපිලේම ක්‍රීඩකයන් සමත් වූහ. පළමුව පන්දුවට පහර දුන් බස්නාහිර උතුර පිලේ ඉනිමට ලකුණු 530 ක් සටහන් වූ අතර අර්ධ ශතක 5 ක් වාර්තා විය. ලකුණු 727 ක් සටහන් වූ කඳුරට පළමු ඉනිමේදී ද්විත්ව ශතකයක්, ශතක 2 ක් සහ අර්ධ ශතක 2 ක් වාර්තා විය.තරගාවලියේ පළමු ද්විත්ව ශතකය වාර්තා කරමින් කඳුරට පිලේ තිලාන් සමරවීර ලකුණු 214 ක් රැස් කළේ ය. තරගය ජය පරාජයෙන් තොරව අවසන් විය. අන්තර් පළාත් සිවුදින ක්‍රිකට් තරගමාලාව ආරම්භ කරමින් පල්ලේකැලේ ක්‍රීඩාංගණයේ පැවැති වයඹ පිල සහ බස්නාහිර දකුණ අතර තරගයෙන් කඩුලු 7 ක ජයක් හිමිකර ගැනීමට වයඹ පිල සමත් විය.ලබන මස කොදෙව් දූපත් හී දී ආරම්භ වීමට නියමිත ඕවර විස්සයි – 20 ලෝක කුසලාන තරගාවලියට නම් කළ ශ්‍රී ලංකා පුහුණු සංචිතයේ ක්‍රීඩකයින් 30 දෙනා අතර ස්ථානයක් නොලැබූ වයඹ පිලේ ජීවන්ත කුලතුංග මේ තරග මාලාවේ පළමු ශතකය වාර්තා කිරීමට සමත්විය.බස්නාහිර දකුණ පළමු ඉනිම – 120 (ඕවර 34) යොහාන් ද සිල්වා 26, ප්‍රසන්න ජයවර්ධන 21, (චානක වෙලගෙදර 37/4, රංගන හේරත් 12/3) සහ දෙවැනි ඉනිම – 352 (ඕවර 93.2), ලහිරු තිරිමාන්න 84, මලින්ද වරණපුර 56, (රංගන හේරත් 129/5)වයඹ පිල පළමු ඉනිම – 249 (ඕවර 55.3) මයිකල් වැන්ඩෝට් 63, ඉසුරු උදාන නොදැවී 61 (චින්තක පෙරේරා 52/4, මාලිංග බණ්ඩාර 42/3) සහ දෙවැනි ඉනිම – 226/3 (ඕවර 38.5) ජීවන්ත කුලතුංග නොදැවී 100, ජෙහාන් මුබාරක් 61, දමිත හුණුකුඹුර නොදැවී 55.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003228</link>
    <topic>ඉරාක පාපන්දු තහනම ඉවතට</topic>
    <author/>
    <content>ඉරාක පාපන්දු සංගමයට එරට රජයේ මැදිහත්වීමක් මින් පසු ඇති නොවන ලෙසට විසඳුමකට පැමිණීම නිසා ඉරාක පාපන්දු සංගමයට පනවා තිබූ තහනම ඉවත් කිරීමට ජගත් පාපන්දු සම්මේලනය තීරණය කළේ ය.“ඉරාකය දැන් නැවත ජගත් පාපන්දු සම්මේලනයේ පූර්ණ සාමාජික රටක්” ජගත් පාපන්දු සම්මේලන සභාපති රසප් බිලේටර් ප්‍රකාශ කළේ ය.ඉරාකයේ හිටපු ජනාධිපති සදාම් හුසේන් සමඟ සම්බන්ධකම් පැවැත්වූ බවට චෝදනා කරමින් එරට පොලිසිය විසින් ඉරාක පාපන්දු සංගමයේ ගොඩනැගිල්ල සීල් තැබීමට කටයුතු කළේ පසුගිය වසරේ නොවැම්බර් මාසයේ දීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s1003229</link>
    <topic>වරායෙන් නෙට්බෝල්කඳවුරක්</topic>
    <author/>
    <content>ශ්‍රී ලංකා වරාය අධිකාරියේ වරාය නිදහස් සේවක සංගමයේ අනුග්‍රහයෙන් සංවිධානය කරනු ලබන නෙට්බෝල් පුහුණු කඳවුරක් අප්‍රේල් මස 03 දින දී තංගල්ල රාජපක්ෂ ක්‍රීඩාංගණයේදී පැවැත්වේ.මේ සඳහා හම්බන්තොට දිස්ත්‍රික්කයේ පාසල් ක්‍රීඩිකාවන්ට හා ක්‍රීඩා සමාජ නියෝජනය කරන ක්‍රීඩිකාවන්ට සහභාගි විය හැකි අතර මෙම පුහුණු කඳවුරේ පුහුණුවීම් කටයුතු ශ්‍රී ලංකා වරාය අධිකාරියේ ක්‍රීඩිකාවන් විසින් සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=s10032210</link>
    <topic>එන්සෙෆ් ක්‍රීඩා සූරතාව මයුරට</topic>
    <author>වයිමන් හෙට්ටිආරච්චි</author>
    <content>මුල්ලේරියාව නව නගරයේ එන්සෙෆ් බෞද්ධ විද්‍යාල අන්තර් නිවාසාන්තර වාර්ෂික තරගාවලියේ සමස්ත සූරතාවය මයුර නිවාසය විසින් දිනාගන්නා ලදී.දෙවෙනි හා තුන්වෙනි ස්ථාන පිළිවෙළින් දිනා ගත්තේ හංස හා ලිහිණි නිවාසය. සමස්ත ක්‍රීඩා උලෙළේ දක්ෂතම ක්‍රීඩකයා වූයේ දිමුතු තිරිමාන්නය. දක්ෂතම ක්‍රීඩිකාව ශාමිලා නයනහාරි වූවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=f1003221</link>
    <topic>තුනෙන් දෙකේ බලය ගන්න එ.ජ.නි.ස.ට පුළුවන්</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>පාර්ලිමේන්තු මැතිවරණයෙන් ශක්තිමත් ස්ථාවර ආණ්ඩුවක් නිර්මාණය කර ගැනීම අවශ්‍ය වන්නේ ඇයි?, පවත්නා මැතිවරණ ක්‍රමය යටතේ එවැනි ආණ්ඩුවක් බිහිකර ගත හැකිද යන්නත් අලුත් පාර්ලිමේන්තුව යොමුවිය යුතු ව්‍යවස්ථාමය ප්‍රතිසංස්කරණ ගැන හා බලයට පත්වන ආණ්ඩුව සපුරාගත යුතු අභියෝගාත්මක කාර්යභාරය පිළිබඳත් විශ්වවිද්‍යාල ප්‍රතිපාදන කොමිෂන් සභාවේ සභාපති මහාචාර්ය ගාමිණී සමරනායක “දිනමිණ”ට මෙලෙස අදහස් දක්වයි.ඉදිරි මහ මැතිවරණයෙන් ශක්තිමත් ආණ්ඩුවක් නිර්මාණය වීමේ ලකුණු පෙනෙන්න තියෙනවා. මේ කාරණය පිළිබඳ ඔබේ නිරීක්‍ෂණය කෙබඳු ද?මේ ආකාරයට මහ මැතිවරණය පැවැත්වෙන දෙවන අවස්ථාව තමයි මේ. මීට පෙරාතුව පළමුව ජනාධිපතිවරණය පවත්වා පසුව පාර්ලිමේන්තුමැතිවරණය පැවැත්වූවේ 1988 දී. ශ්‍රී ලංකාවට විධායක ජනාධිපති ක්‍රමය හඳුන්වා දුන් පසු පළමු ජනාධිපතිවරණය පැවැත්වුණේ 1982 දී. 1978 දී එවක අගමැති ජේ. ආර්. ජයවර්ධන මහතා ජනාධිපති ධූරයට පත්වුණේ ව්‍යවස්ථාව තුළින්. ජනතාව ඔහු පත්කර තිබුණේ අගමැති වශයෙනුයි.1982 දී ඔහු ජනාධිපති ධූරයට පත්වන විට එවක විපක්‍ෂ නායිකාව හා ශශ්‍රී. ල. නි. ප. නායිකාව වූ බණ්ඩාරනායක මැතිනියගේ ප්‍රජා අයිතිය අහිමි කර තිබුණා. ඒ නිසා එතුමියට තරග කළ නොහැකි වුණා. නමුත් ජනාධිපතිවරණයෙන් පසු, තවදුරටත් 5/6 බලය පවත්වාගෙන යාමේ හැකියාවක් නැති බව ඔහුට පෙනී ගියා.ඒ නිසා ඔහු කළේ පාර්ලිමේන්තු මැතිවරණය වෙනුවට ජනමත විචාරණයක් පවත්වා ඔහුගේ බලය පවත්වාගෙන යාමයි. ඒ අතර තමයි 1988 දී මුලින් ජනාධිපතිවරණය පවත්වා පසුව මහ මැතිවරණය පැවැත්වූවේ.එසේ කළාම අනිවාර්යයෙන්ම ජනාධිපතිවරණය ජයග්‍රහණය කළ පාර්ශ්වයට වාසියක් ලැබෙනවා. මොකද විධායකය එක් පක්‍ෂයකට අයිති වුණාම අපේ ඡන්දදායකයන් ව්‍යවස්ථාදායක බලයත් ඒ පක්‍ෂයටම පිරිනමනවා.88’ මැතිවරණය පැවැත්වුණේ ප්‍රචණ්ඩකාරී වාතාවරණයක.එජාප අපේක්‍ෂක ආර්. ප්‍රේමදාස මහතා එහිදී ලබාගත්තේ සියයට පනහයි දශම ගණනක්. එවර පාර්ලිමේන්තු මැතිවරණයේදී එජාපයට ලබා ගත හැකි වූයේ ආසන 125 ක් පමණයි.මෙවර මහින්ද රාජපක්‍ෂ ජනාධිපතිතුමා 58% ඡන්ද ප්‍රතිශතයක් ලබා ගත්තා. ඡන්ද සංඛ්‍යාවෙන් බැලුවොත් ලක්‍ෂ 17 ක පමණ බහුතර ඡන්දයක්. ඒ අනුව මෙය විශිෂ්ට ජයග්‍රහණයක්.මේ ප්‍රතිඵලය ඔස්සේ බලන විට මහ මැතිවරණයේදී එක්සත් ජනතා නිදහස් සන්ධානයට 2/3 බලයක් ලබාගැනීමේ හැකියාවක් තිබෙනවා. මම දැඩිව විශ්වාස කරනවා ඔවුන් ලබන අවම ආසන සංඛ්‍යාව 130 කියලා.පටන් ගන්නේ එතැනින්. එය කීයෙන් අවසන් වේදැයි නිශ්චිතව කියන්න බෑ. ඇත්තටම මෙහිදී වැදගත් වෙන්නේ එසේ ලබාගන්නා ආසන සංඛ්‍යාවට වඩා එවැනි ශක්තිමත් ආණ්ඩුවක් අවශ්‍ය කරන්නේ ඇයි කියන කාරණයයි.ශක්තිමත්, ස්ථාවර ආණ්ඩුවක් බිහිකර ගැනීමේ අවශ්‍යතාව අවධාරණය කෙරෙන කාරණා හැටියට ඔබ හඳුනාගන්නේ මොනවාද?අපේ රටේ ප්‍රධාන දේශපාලන ගැටලු දේශපාලන අස්ථාවරත්වය ලෙස මම දකිනවා. මේ දේශපාලන අස්ථාවරත්වය පැති කිහිපයක් ඔස්සේ අපට පෙන්නුම් කෙරෙනවා. එකක් 1971 කැරැල්ල. ඉන්පසුව 70’ දශකයේ මැද භාගයේ පටන් උතුරේ ක්‍රියාත්මක වූ වෙනම රාජ්‍යයක් සඳහා වන කැරැලි සමඟය.යළිත් 87’ – 89’ කැරැල්ල. මේ විදියට කැරැලිකාරී මානසිකත්වයෙන් අපේ රටේ තරුණයන් මිදී ඇති බවක් මා දකින්නේ නෑ. ඒක අපේ රටේ ඇති ප්‍රධාන දේශපාලන ගැටලුවක්. ඒ නිසා ප්‍රජාතන්ත්‍රවාදී ආණ්ඩු ක්‍රමයක් ස්ථාපිත කිරීමේ සහ ශක්තිමත් කිරීමේ අවශ්‍යතාව තිබෙනවා.පක්‍ෂවලින් පුද්ගලයන් මාරුවීමත් දේශපාලන අස්ථාවරත්වයේම ලක්‍ෂණයක්. ආණ්ඩුක්‍රම ව්‍යවස්ථාව පිළිබඳ ගැටලුත් දකින්න තියෙනවා. ආණ්ඩු පක්‍ෂය ව්‍යවස්ථාව වෙනස් කිරීමේ අවශ්‍යථාව මතු කළත් විපක්‍ෂයෙන් ඊට එතරම් සහයෝගයක් නෑ.නිදසුනක් ලෙස ජනාධිපතිවරණයේදී විපක්‍ෂය මතු කළ ප්‍රධාන කාරණයක් වුණේ විධායක ජනාධිපති ක්‍රමය අහෝසි කිරීම. නමුත්, චන්ද්‍රිකා බණ්ඩාරනායක ජනාධිපතිනියගේ කාලය තුළ සම්පාදනය වුණු ආණ්ඩුක්‍රම ව්‍යවස්ථාව පාර්ලිමේන්තුවට ඉදිරිපත් කළාම විපක්‍ෂයේ අය එයට ගිනි තැබුවා.ජනාධිපතිනිය එය පාර්ලිමේන්තුවට ඉදිරිපත් කරන්නට ගිය අවස්ථාවේත් විපක්‍ෂය ඝෝෂාකාරී විදියට හැසිරුණා. නමුත්, එම ව්‍යවස්ථාව තුළ විධායක ජනාධිපති ක්‍රමය වෙනුවට අගමැති ප්‍රමුඛ කැබිනට් ක්‍රමයකට මාරුවීම පිළිබඳ කාරණයත් තිබුණා. එදා විපක්‍ෂයේ තර්කය වුණේ ව්‍යවස්ථාව සම්මත වුණත් එය ක්ෂණිකවම ඒ තත්ත්වයට පත් නොවන බවයි.මා මෙය දකින්නේ ඔවුන්ගේ කැමැත්ත තිබුණේ විධායකය වෙනස් කිරීමට වඩා ආණ්ඩුව වෙනස් කිරීමට කියලා. විපක්‍ෂයේ හැසිරීම තුළින් පිළිබිඹු වුණේ ජාතික වුවමනාවකට වඩා පක්‍ෂග්‍රාහී වීමයි.සිදුකළ යුතු වෙනස්කම් ක්ෂණිකව එක් රැයකින් කළ හැකි දේවල් නෙවෙයි. ඊට එක් හේතුවක් තමයි අපේ රටේ පාර්ලිමේන්තුව ප්‍රධාන කොට කැබිනට් ආණ්ඩු ක්‍රමයක් වසර 30 ක් පමණ ක්‍රියාත්මක වීම. එනම් 1948 පටන් 1978 දක්වා. ඒ වගේම ජනාධිපති විධායක ක්‍රමයත් ඒ හා සමාන කාලයක් ක්‍රියාත්මක වී තිබෙනවා. ජයවර්ධන මහතා මේ විධායක ක්‍රමය යුක්ති සහගත කිරීම සඳහා යොදා ගත් ප්‍රධානම කාරණය වුණේ සංවර්ධන කාර්යයන් වේගවත් කිරීම.ආර්ථික සංවර්ධනය පිළිබඳ ප්‍රශ්නයක් තියෙනවා. ඒ ප්‍රශ්නය උතුරේත් – දකුණේත් තරුණයන් තුළ කැරැලිකාරී මානසිකත්වයක් ගොඩනැඟී වර්ධනය වීමට හේතුවක් වුණා.මේ කාරණාවලට අමතරව සමානුපාතික නියෝජන ක්‍රමය නැත්නම් මනාප ක්‍රමය නිසා මැතිවරණයකදී එක් අපේක්‍ෂකයකුට විශාල මුදලක් වැය කරන්න සිදුවෙනවා. මොකද දිස්ත්‍රික්කය පුරාම ප්‍රචාරක කටයුතු කළ යුතුයි. මැතිවරණ නීති උල්ලංඝණය කිරීමත් මේ ක්‍රමය නිසා සිදුවෙනවා.එකම අපේක්‍ෂක ලැයිස්තුවේ සාමාජිකයන් අතරත් ගැටුම් ඇතිවෙනවා. මීට අමතරව මේ ක්‍රමයේ යම් සාධනීය ලක්‍ෂණත් දකින්න පුළුවන්. අපේක්‍ෂකයන් විශාල ප්‍රමාණයක් ඉදිරිපත් වීම නිසා ඡන්දදායකයන්ට ලැබෙන වරණයත් පුළුල්.කුඩා පක්‍ෂවලට අවස්ථාවක් ලැබීමත් සිදුවෙනවා. ජයග්‍රාහී පක්‍ෂයට තමන් දිවයිනේ ලබාගන්නා ඡන්ද සංඛ්‍යාවට අනුපාතිකව ව්‍යවස්ථාදායකය තුළ නියෝජනයකුත් ලැබෙනවා.මේ සියලු කාරණා සලකා බලා සියලු ජනවර්ග හා සමාජ පංතීන්ගේ අදහස් - අවශ්‍යතාවන් නියෝජනය වන අන්දමේ අලුත් ව්‍යවස්ථාවක් පිළිබඳ සලකා බැලීමේ අවශ්‍යතාව අපට මතුකරන්න පුළුවන්.රට තුළ දේශපාල ස්ථාවරත්වයක් පැවැතීම රටේ සංවර්ධන ක්‍රියාදාමය වේගවත් කිරීමට ද ප්‍රබල හේතුවක්. මේ නිසා ශක්තිමත් ආණ්ඩු ක්‍රමයක අවශ්‍යතාව දැඩිව දැනෙනවා.නව ව්‍යවස්ථාවක් බිහිකර ගැනීම පිළිබඳ කාරණය මේ මැතිවරණයේදී සැබෑ කර ගත හැකි යැයි ඔබ විශ්වාස කරනවාද?එවැනි වාතාවරණයක් දැන් ඇතිවෙලා. පළමුවෙන් ජනාධිපතිවරණය පවත්වා එය ජය ගැනීම තුළ මීට ඇති අවකාශය ප්‍රබලයි. 1994 දී එවක පැවැති එජාප ආණ්ඩුව පළමුව ජනාධිපතිවරණය නොපවත්වා මහ මැතිවරණය පළමුව පැවැත්වූවේ මේ කාරණය ගැන අවබෝධයෙන් යුතුවයි.එදා පොදු පෙරමුණට ලබාගන්න පුළුවන් වුණේ එක් බහුතර ආසනයක්. නමුත් 94’ ජනාධිපතිවරණයට ඉදිරිපත්වුණු චන්ද්‍රිකා මැතිනියට 62% ඡන්ද ප්‍රතිශතයක් ලබාගැනීමේ හැකියාව ඒ මැතිවරණයේදී දැනුණා.ජනාධිපතිතුමාට ලැබුණු විශිෂ්ට ජනවරම වඩාත් අර්ථවත් වෙන්නේ එම වැඩපිළිවෙළ පෙරට ගෙන යාමේ සමත් ශක්තියත් ව්‍යවස්ථාදායක බලයක් නිර්මාණය කර ගැනීමෙන්.අපේ රටේ දේශපාලන සංස්කෘතිය හැඩගැහිලා තියෙන්නේ බටහිර රටක එය හැඩගැසී ඇති ආකාරයට නෙවෙයි. විපක්‍ෂය බොහෝ දුරට ක්‍රියා කරන්නේ, නියමිත කාලය ආණ්ඩු පක්‍ෂයට පාලනය ගෙන යාම සඳහා ප්‍රතිපත්තිමය කාරණාවලදීත්, යම් සාධනීය විවේචනත් රැගෙන එමින් නොව ආණ්ඩුව පත්වූ දා පටන් එය බලයෙන් පහකිරීමේ වුවමනාව ඇතිවයි.ඒ නිසා තමයි 2007 දී මේ රජය බිඳ දැමීම සඳහා අයවැය පරාජය කිරීමේ ප්‍රයත්නයක යෙදුණේ. ඒ වගේම හදිසි නීතිය ක්‍රියාත්මක වීම වළක්වන ප්‍රයත්නයන්වලත් ඔවුන් යෙදෙනවා. මේවායින් පෙනෙන්නේ ප්‍රතිපත්තිමය කාරණාවලට වඩා පුද්ගලික වුවමනාවන් මුල් තැනට වැටී ඇති බවයි.නමුත්, ආණ්ඩුවට වැඩි බලයක් ලැබීම හානිකර බව ඇතැම් අය නඟන තර්කයක්...?ආණ්ඩුවකට විශේෂ බලයක් අවශ්‍ය නෑ කියල කෙනෙකුට සිතන්න පුළුවනි. විපක්‍ෂයේ ඇතැම් අයත් ආණ්ඩුවට 2/3 ක් දෙන්න එපා කියල ඉල්ලීම් කළා. විපක්‍ෂ නායකතුමාත් ඒ ඉල්ලීම කළා.හැබැයි, එසේ ඉල්ලීමෙන්ම එතුමා පිළිගන්නවා පාර්ලිමේන්තු බලය අනිවාර්යයෙන්ම හිමිවන්නේ තමන්ට නොවන බව. 2/3 බලය පිළිබඳ කාරණය වැදගත් වන්නේ සංඛ්‍යාත්මකවම නෙවෙයි. මේ ආණ්ඩුව ඉදිරියේ ඇති අභියෝග කිසිම ආණ්ඩුවක් ඉදිරියේ ඇති අභියෝග නෙවෙයි.අපේ රටේ විරුද්ධ පක්‍ෂයේ දේශපාලන සංස්කෘතිය අනුව මේ අභියෝග ජය ගැනීමට ආණ්ඩුවට විපක්‍ෂයෙන් සහයක් ලැබෙන්නේ නෑ, ඒ නිසා ඒවා ජය ගැනීමට ලැබෙන හොඳ අවස්ථාවක් ලෙසත් 2/3 බලයක් ලැබීම වැදගත්.අවුරුදු 30 ක් තිස්සේ පැවැතුණ යුද්ධය අවසන් වූ බව ඇත්ත. නමුත්, පශ්චාත් යුද සමයේ ඇති අභියෝග යුද සමයේ තිබූ අභියෝගවලට වඩා ප්‍රබලයි. එය පැත්තකින් යුද්ධය විසින් ජනිත කරනු ලැබූ ප්‍රතිවිපාක.යුද්ධයක් කියන්නෙ අපි අතිශයොක්තියෙන් උදම් අනන කාරණයක් නෙවෙයි. මොකද යුද්ධයකින් ඇතිකරන්නේ ජීවිත හානි, ආබාධිතයන්, වැන්දඹුවන්, අවතැන්වූවන්, ආර්ථිකයට බරපතල හානි වැනි අයහපත් අත්දැකීම්.මේවා සම්බන්ධයෙන් ක්‍රියා කරන ආකාරය නැවත යුද්ධයක් ඇති නොවීමට බෙහෙවින්ම බලපානවා. 87 – 89’ කැරැල්ල ඇතිවුණේ 71’ කැරැල්ල ඇතිවීමට තුඩු දුන් හේතූන්වලට නිසි පිළියම් නොයෙදීමත්, ඒවායින් ජනිත කළ අහිතකර ප්‍රතිවිපාක නිසියාකාර හඳුනාගෙන ඒවා සම්බන්ධයෙන් ක්‍රියා නොකිරීමත් නිසා.ඒ නිසා කැරැල්ලක් තුළින් තවත් කැරළි ඇතිවීමේ ප්‍රවණතාවක් තියෙනවා. ඉතා පහසුවෙන් පාරවල් - ගොඩනැගිලි හදන්න පුළුවන්. නමුත් මිනිස් හදවත්වල ඇතිවූ කැළැල්, වේදනාවන් ඉක්මනින් සුවපත් කිරීමට හැකියාවක් නෑ.මේ කාරණා ක්‍රියාත්මක කිරීමට නම් දෙවන ලෝක මහා සංග්‍රාමයෙන් පසු අමෙරිකාව මැදිහත් වී යුරෝපා රටවලට මාෂල් සැලැස්ම යටතේ ආධාර කළ ආකාරයට අපටත් ලොව දියුණු රටවලින් යම් කිසි ආධාරයක් අවශ්‍ය කරනවා.මෑතදී ජනාධිපතිතුමාත් සඳහන් කළේ ශ්‍රී ලංකාවට අවශ්‍ය කරන්නේ මානුෂීය ආධාර නොව යුද්ධයෙන් පසු දේශය ගොඩනැගීම සඳහා ආධාර බවයි. මේ දේවල් කරන්නත් ශක්තිමත් රජයක් තිබිය යුතුයි.සමානුපාතික ක්‍රමය යටතේ 2/3 බලයක් ලබාගැනීමට නොහැකි බවට පළවන මතය ගැන ඔබේ අදහස කුමක් ද?සමහරු එවැනි සැකයක ඉන්නවා. නමුත් මම නම් හිතන්නේ එය මිත්‍යාවක් බවයි. 1978 ආණ්ඩුක්‍රම ව්‍යවස්ථාව සමානුපාතික නියෝජන ක්‍රමය ඉදිරිපත් කළේ විපක්‍ෂය දුර්වල කරන්න. ජයවර්ධන මහතා කල්පනා කළේ 56’ න් පසු දිගටම එජාපයට එල්ල වූ තර්ජනය සභාග ආණ්ඩු බවයි. ආසන මට්ටමේ තිබූ මැතිවරණවලට සභාගයට හවුල් පක්‍ෂ නිතරග ගිවිසුම් යටතේ තරග කිරීම සිදුවුණා.නමුත්, සභාග ආණ්ඩු බිහිවීම වැළැක්වීම දැරූ මේ ප්‍රයත්නය 1988’ දීත්, විශේෂයෙන් 1994 දීත් බිඳ වැටුණා. 94’ දී පොදුජන එක්සත් පෙරමුණ බලයට පත්වුණා. මේ නිසා සමානුපාතික නියෝජන ක්‍රමය නම් බන්ධනය අද දුර්වල වී තියෙනවා.විපක්‍ෂය ජනාධිපතිවරණයේදීටත් වඩා දුර්වල මට්ටමක පැවතීම, ජනතාවගේ දේශපාලන විඥානය ඉහළ මට්ටමක තිබීම, ජනාධිපතිතුමා කෙරෙහි ඇති ජනතා විශ්වාසය හා ප්‍රසාදය බලවත් නිසාත්, ජනාධිපතිතුමාගේ නායකත්වය යටතේ සන්ධාන රජය මගින් බොහෝ ජනතාවාදී ක්‍රියාමාර්ග ගෙන ඇති නිසාත්, එවැනි බලවත් පාර්ලිමේන්තුවක් නිර්මාණය වීමේ ඉඩ ප්‍රස්ථාවක් තියෙනවා.වසර 30 ක යුද්ධයක් පවතිද්දීත් පසුගිය වසර කිහිපය තුළ සුබසාධන කටයුතු ද කරන අතර සංවර්ධන ක්‍රියාවලියත් පෙරට ගෙන ගියා. ආර්ථික වර්ධනයක් අත්කර ගත්තා.ලෝක ආර්ථිකය අර්බුදයට ගොස් තිබියදීත් අපට විශාල බලපෑමක් නොවී පවතින්න පුළුවන් වුණා. අමෙරිකාවේ රැකියා කප්පාදුව මිලියන ගණනින් වාර්තා වෙද්දී අපි යම් ස්ථාවර තත්ත්වයක සිටියා.ශ්‍රී ලංකාවේ ඒක පුද්ගල ආදායම මේ වකවානුව තුළ දෙගුණයක් වුණා. මේවායේ ප්‍රතිඵලයක් ලෙස අද අපි සංවර්ධනය වෙමින් පවතින රටකට වඩා මධ්‍යම මට්ටමේ ආදායම් ලබන රටක් බවට පත්වෙමින් තියෙනවා. මේ තත්ත්වය අපි පුද්ගලයන් වශයෙන් මෙන්ම ජාතිකවත් දකිනවා.කොළඹ නගරය තුන්වෙනි ලෝකයේ රට අගනුවරක් ලෙස නොව දියුණු රටක අගනුවරක් ලෙස පෙනෙන්න තියෙනවා. මේ කාරණා නිසාත් සමානුපාතික නියෝජන ක්‍රමය යටතේ 2/3 ගත නොහැකියි කියන හැඟීම මේ මැතිවරණයේදී බොහෝ දුරට බිඳවැටෙන්න ඉඩ තියෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=f1003222</link>
    <topic>නොනිදා රැය පහන්කරනසඛරගමු මහ ඇමති</topic>
    <author>කාංචනා අමිලානි කරුණාමුනි ඡායාරූප -සුලෝචන ගමගේ</author>
    <content>කුඩා ‘මහී’ ගමන් යාමට හරි කැමැතිය. විශේෂයෙන් ම අප්පච්චීත් අම්මාත් සමඟ ගමන් යාමට ඊටත් වඩා කැමැතිය. නමුත් මේ කැමැත්ත තේරුම් ගැනීමට අප්පච්චී නොව අම්මාට එතරම් වෙලාවක් තිබුණේ නැත.එදා වෙනදා මෙන් ම පැහැබර දිනයකි. කදිමට ඉර සිනාසෙමින් මෑත අහසේ පිපී තිබුණි. විශාල වූ ඉඩකඩක තනා තිබූ නිවස අභියස නවතා තිබුණේ පැරැණි පන්නයේ ඔස්ටින් වර්ගයේ කාරයකි.හොඳින් සෝදා දිලිහෙන තරමට ඔප දමා කාරයේ එන්ජිම ද පණ ගන්වා තිබුණි. දැන් ඉතින් කවුරු කවුරුත් කාරයට නැඟීම පමණමය අඩුවකට තිබුණේ.කුඩා ‘මහී’ හිතා හිටියේ අර දිලිහෙන කාරයට තමන් ද නගිනවා ඇතැයි කියා ය. නමුත් එතැන කුඩා වරදක් තිබුණි. ගමන යන්නේ අම්මාත්, අප්පච්චීත් පමණ ය.‘මහී’ ගේ සියලු සිහින බොඳ කර අම්මාත් , අප්පච්චීත් ඔහුගේ හිස සිප කාරයට නැගුණි. පුංචි ‘මහී’ ගේ නෙත් බොඳව එක සීරුවට කඳුළු කුට්ටි බිමට වැටුණි.‘මහී’ ට අසු වුණේ බාප්පාගේ කදිම වූත්, පළල් වූත්, මස්ගොඩවලින් සපිරි උරහිස ය. සිතන්නට අවැසි වූයේ නැත. එක්වරම බාප්පාගේ උරහිස තදින්ම හැපීමත් බාප්පා ගේ කෑ ගෑමත් සිදු වූයේ එකට ය.“බාප්පා මට හරි ආදරෙයි.එයා එතකොට බැදල හිටියෙත් නෑ”බාප්පා හරි ආදරෙයි කියා උරහිසත් සපා දැමීම හොඳද?පුංචි මහී ගේ ඊළඟ හපන්කම ඇරඹුනේද ගෙදරදීම ය. එදින නිවසට පැමිණ සිටියේ ඔහුගේ මවගේ සහෝදරයෙකි.පුංචි මහී ට වැඩ රාජකාරි බහුල බැවින් හදිසියේ ම වෙනත් ගමනක් යන අතරතුර හේ දුටුවේ බොහෝම උජාරුවෙන් තම නිවසේ ආලින්දයේ පුටුවක වාඩි වී සිටි අමුත්තෙකි. ඒ මදිවට අමුත්තාගේ මුව මත තිබූ අපූරු යම ඔහුගේ ගමන මදකට නතර කරවීය.හාත්පස ආක්‍රමණය කරමින් හමා යන දුම් වළලු, උජාරුවෙන් අතක ඇඟිලි දෙකකින් යළිත් මුව වෙතට ගෙන යන සිගරට්ටුවට හෙතෙම ආකර්ශනය විය...මට හරි ආසාවක් ඇති වුණා මේ සිගරට්ටුව දැකලා මට ඒවෙලාවෙ කොහොම හිතුනද මන්දා බුලත් තට්ටුවෙ තිබුණ දුම්කොලයක් අරන් ඒක කඩදාසියක ඔතලා හොරෙන්ම කුස්සියට ගිහින් මං ඒක පත්තු කර ගත්තා...අප්පච්චිගේ ඡායාවක් ඈතින් එනු පෙනුණි.ආදර්ශ දුම් වැටිය අතින් වසාගත් ‘මහී’ මීටර් සිය දුවන්නට පටන් ගත්තේය...දැං මට පිටිපස්සෙන් දැනෙනවා වේගවත් අඩි සද්දයක්.ඒත් එක්කම මට පිටිපස්සට පාරවල් දෙකක් වැදුණා. තරු විසිවෙන්න”අප්පච්චිගේ අණ එය විසි නොකරන ලෙසය. දඬුවම තරමක් බරපතලය. අර සුවිශාල මිදුල වටා ආදර්ශ දුම්වැටිය ද අත තබාගෙනම දණ ගෑ යුතුය. වෙද මහත්තයෙකු වූ සීයා ද ඔහු පිටුපසින් පැමිණෙයි. මව ද හඬමින් ම පසුපසින් පැමිණෙයි.නමුත් දඬුවමේ ලිහිලක්ලබා ගැනීමට නම් නොහැකි විය. එක් වරක් නම් කම් නැත. සුවිශාල මිදුලක් වටා දෙවරක් දණ ගෑම සැබෑවට ම ලොකු දඬුවමකි. වරදද බරපතලය. වරදේ තරමටම සිහිවටනයක් ද ඔහුට හිමි විය.ඒ කැළැල් තාමත් ඔහුගේ දණහිසේ ය. මේ දඬුවම එතැනින් අහවර වූයේ නැත. ඔහු උසස් පෙළ සමත් වන විටත් අර ආදර්ශ දුම්වැටිය නිවසේ ප්‍රධාන උළුවස්සේ රදවා තිබුණි.නිවසේ විවාහ මංගල්‍ය උත්සවයක් පවත්වන අවස්ථාවකවත් මේ ආදර්ශ දුම් වැටිය ගලවා දැම්මේ නැත.නිවසට පැමිණෙන සියල්ලන්ගේ ම අවධානය ‘මහී’ ගේ අරුම පුදුම දුම්වැටිය වෙතය.මොකක්ද මේ උළුස්සෙ ගහල තියෙන්නෙ?මේ ප්‍රශ්නයෙන් පණ ලබන කතන්දරය බොහෝ දිගය. නිවසේ එක් එක් අය වඩාත් හොඳින් කතාන්දරය කියයි. එක් එක් පුද්ගලයාගේ කෝණයෙන් කතන්දරය ඇසීම රසවත් ය. කාලයක් ගත වන විට සියලුම දෙනාගේ දෘෂ්ටි කෝණයෙන් මේ එකම කතාවට සවන් දීමට ‘මහී’ ටත් සිදුවිය. තවත් නම් දඬුවමක් කුමටද?එකල හෙතෙම හොඳ ක්‍රීඩකයෙකි. නිවාසාන්තර ක්‍රීඩා උළෙලවල් එකක් හෝ මඟ නොහැරි මහීපාල පාසලේ කැපී පෙනෙන ශිෂ්‍යයෙකි. මේ කැපී පෙනීම ඔහුට බොහෝ දේ සඳහා මඟ පෑදුවේ ය.යළිත් තම අතීතය දෑස් පියා ගනිමින් මතක් කළ මහීපාලගේ මුව සරසා ගත්තේ දඩබ්බර සිනහවකි. සාමාන්‍ය පෙළ හදාරන කාලයේ හෙතෙම උසස් පෙළ පංතියක් අසලින් ගමන් කරමින් සිටියේ ය. සුළං කපාගෙන පැමිණියෙ කොල ගුලියකි. කොළ ගුලිය ඔහුගේ ඇගේ වැදී බිම වැටුණි. දැන්ඉතින් අඬන්නට බලා සිටි මිනිහාට ඇඟිල්ලෙන් ඇන්නා වැනිය.කොල ගුලියේ අයිතිකරු තිලකරත්න නැමැති ඇග පත දැඩි උසස් පෙළ සිසුවෙකි. ඔහු හා සසදන විට මහීපාල ශිෂ්‍යයා කෙට්ටු අයෙකි. කෙසේ නම් මෙය නොසලකා යා හැකි ද? ඇඟ පත තිබූ පමණින් ම උසස් පෙළ ශිෂ්‍යයෙකුට බිය විය යුතුද?“මං නතර වෙලා ඇහුවා ඇයි කියලා?”තිලකරත්න වහා පන්තියෙන් එළියට පැමිණියේ කදිම රණ්ඩුවකට මඟ පාදා ගනු පිණිසය. මහීපාල ශිෂ්‍යයාද රණ්ඩුවකට මඟ බලමින් උන්නා සේ ය.අණක ලැබුණි. ඒ විදුහල්පතිතුමාගේ කාර්යාලයට පැමිණෙන ලෙසය. විදුහල්පති පසුපසින් හොර බළලුන් මෙන් තිලකරත්නයෝ හා මහීපාලයෝ ගමන් ඇරඹූ හ. දැන් කතාව සාමදානයටය. විහිළුවට ගහගත් බව විදුහල්පතිතුමාට කිව යුතු යැයි ඒකමතික තීරණයකට එළැඹීමට සටන්කරුවන්ට හැකි වූහ.මන්දයත් විදුහල්පති පෙර ගමන් යන මේ ගමනේ අවසානය සටන්කරුවන් දෙදෙනාව පාසලෙන් නෙරපා දැමීම බව ඉර හඳ මෙන් විශ්වාසය. පාසැලේ විනය ඉතා දැඩිය. ලියනගේ විදුහල්පතිතුමා ඒ සියල්ලටම වඩා සැර පරුෂය.’ . . . ශිෂ්‍ය නායකයෙක් ඔහොමද හැසිරෙන්නෙ ?හෙට උදේ දෙන්නම මවුපියෝ එක්ක එන්නෝනා අස්වීමේ සහතිකේ අරන් යන්න. . . ‘සටන්කරුවන් කීයේ තමන් විහිළුවට රණ්ඩු කළ බවය. විහිළුවේ තරම තමා දනී යැයි කී විදුහල්පතිතුමා සටන්කරුවෝ පන්ති වෙත යොමු කළහ. දෙදෙනාගේම හිස ගිනි ගත්තේ ඉන් පසුවය.ගිය නුවණ ඇතුන් ලවාවත් ඇද්දවිය නොහැකිය. දෙදෙනාම දැන් හොඳම යාළුවෝ වැනිය. බිමට බර කර ගත් හිසින් තම පන්ති කාමරවලට පැමිණි සටන්කරුවෝ තම පාසල් දිවියේ අවසන් හොරා කිහිපය සාමකාමීව ගත කිරීමට තීරණය කළේය.වාසනාවකි. පාසල නිමා කිරීමට ආසන්න මොහොතේ ලැබුණේ කදිම ආරංචියකි. ලියනගේ විදුහල්පතිතුමාව විදුලි පණිවිඩයකින් මාරු කර ඇත.මවුපියන් පාසලට කැඳවාගෙන ඒමටත්, අස්වීමේ සහතික ලබා ගැනීමටත් තවදුරටත් අවශ්‍යතාවයක් තිබුණේ්නැත. සටන්කරුවන්ගේ අවසාන තීරණය වූයේ මේ තමන්ට විදුහල්පතිතුමා දඬුවම් කළ එකේ පල විපාකය ඔහු අත් කර ගත්තා යැයි කියා ය.මහීපාල තරුණයාගේ ආදර කතාව ඇරඹුණේද පාසල් අවදියේ දී ම ය. එය ද අතිශය අහඹු සිදුවීමකි. මහීපාල තරුණයාගේ පියාත් ඔහුගේ අනාගත බිරිඳගේ පියාත් එවකට යහළු මිත්‍රයෝය.තම පුත්‍රයාව දෛවෝපගත ලෙස ඔහුගේ අනාගත බිරියගේ නිවසේ නවාතැන් ගැන්වීමට සිත් වීම අපූරු අත්දැකීමකි.ආදර කතාව පටන්ගන්නේ උදෑසන අවදිව දෙදෙනාම එකම මේසයක පාඩම් කිරීමෙනි. හැඩකාර තරුණියක ඉදිරිපස තබාගෙන පාඩම් කළ කඩවසම් තරුණයා මේ තරුණිය දිනා ගැනීමට ඉටා ගත්තේය.තරුණිය අධ්‍යාපනය හැදෑරුවේ ශාන්ත ජෝසප් කන්‍යාරාමයේය. තරුණයා ශාන්ත මරියා මහා විද්‍යාලයේය. පාසල් දෙක පිහිටියේ ද ආසන්නයේ ය. ආදර කතාවකට පාසල් දෙකක් ආසන්නයේ පිහිටා තිබීම තරම් වෙනත් ආශිර්වාදයක් තිබිය හැකිද ? බොහෝම නිස්කලංක පරිසරයක මේ ආදර කතාව සියල්ලන්ට ම හොර රහසේ ගලා යන්නට විය.මහීපාල තරුණයා උසස් පෙළ හැදෑරුවේ විද්‍යා විෂය ධාරාවෙනි. ඉංග්‍රීසි භාෂාවෙනි. හදිසියේ ම රජය තීරණය කළේ සිංහල මාධ්‍යයෙන් ළමුන් අධ්‍යාපනය ලැබිය යුතු බවයි. අදාළ කාලයට වඩා තවත් වර්ෂ 1 1 / 2 ක් වැය කරමින් යළිත් සිංහල මාධ්‍යයෙන් අධ්‍යාපනය ලැබීමට ඔහුට සිදු විය.තැපැල් මහත්තයෙකු ලෙස රැකියාව කළ බී. ඒ. හේරත් පියාටත් සෝමා හේරත් මෑණියන්ටත් කාලයාගේ ඇවෑමෙන් යම් යම් ආර්ථික දුෂ්කරතාවයනට මුහුණපෑමට සිදු වූහ.පවුලේ සාමාජිකයන් ගණන 10 කි. අවසන් තීන්දුව මහීපාල තරුණයාව ශාන්ත මරියා පාසලෙන් අස් කර නිවස ආසන්නයේ පිහිටි කුඩා පාසලක් වූ පුවක්මටේ මහා විද්‍යාලයට ඇතුළු කිරීම ය.1968 – 1969 කාල වකවානුවේදී මහීපාල තරුණයා ශ්‍රී ලංකා නිදහස් පක්ෂයේ රඹුක්කන තරුණ සංවිධානයේ සභාපතිවරයා ලෙස පත් විය. මේ කාලය අතරතුරම ඔහුට කොළඹ ගිනි නිවන හමුදාවේ තනතුරක් ලැබුණි.පවුලේ ආර්ථික ප්‍රශ්න මුල් තැනට පැමිණි හෙයින් හෙතෙම අධ්‍යාපනයට නැවතීමේ තිත තබා රැකියාව භාර ගත්තේය. වසර 8 – 9 ක් පමණ ගිනි නිවන හමුදාවේ සේවය කළ හෙතෙම පළාත් පාලන ලිපිකරු සේවයට බැඳුණි. වර්ෂ 1979 දී හෙතෙම කෑගල්ල නගර සභාවේ ලිපිකරුවෙකු ලෙස සිය පත්වීම භාර ගත්තේය.මේ සියල්ල මැද පෙරකී ආදර කතාවද නොනැවතීම ගලා ගෙන ගියේය. ගිනි නිවන හමුදාවෙන් ලිපිකරු සේවයට මාරු වන්නට පෙර හෙතෙම උදෑසන පාඩම් කිරීමේ ආරම්භ කළ හිතවත්කම ආදර කතාවකට පෙරලා අවසන එය යුග දිවියකට පරිවර්තනය කර ගැනීමට තරම් වාසනාවන්ත වූයේය.1977 ජුලි 07 වැනිදා ඒ වාසනාවන්ත දිනය විය. විවාහයත් සමග තම බිරියගේ නිවසේ පදිංචියට පැමිණි මහීපාල තරුණයා කෑගල්ල විවිධ සේවා සමුපකාර සමිතියේ සභාපති ධුරයට තරග කළේය.1978 සිට 1994 තෙක් හෙතෙම සමුපකාර සේවයේ නිරත විය. 1994 මැතිවරණයට ඔහු සමුපකාර සේවයෙන් ඉවත් විය. ඉන් පසු රජයේ සේවයෙන් ද විශ්‍රාම ගත්තේය. ඉන් පසු පාරිභෝගික මහා සංගමයේ සභාපති ලෙසත් ආසියානු සමුපකාරිකයන්ගේ සංගමයේ උප සභාපති ලෙසත් තනතුරු ගණනාවක් දැරීය.මහීපාලයන්ගේ දේශපාලන ගමන ඇරඹෙන්නේ එතැනනි. 1993 නොවැම්බර් 12 වැනිදා ශ්‍රී ලංකා නිදහස් පක්ෂ රඹුක්කන මැතිවරණ කොට්ඨාසයේ ප්‍රධාන සංවිධායක ලෙස හෙතෙම පත් වූයේය. අගෝස්තු මාසයේ පැවති පළමු මැතිවරණයෙන්ම මහීපාල හේරත් මහතා ජයග්‍රහණය කළේය. 1998 අවසාන භාගයේදී නිවාස, ඉදිකිරීම් නාගරික සංවර්ධන නියෝජ්‍ය අමාත්‍ය ධුරයත් ඔහුට හිමි විය. සබරගමු පළාත් මහ ඇමැති ධුරයෙන් ඔහු පිදුම් ලැබුයේ ඉන් අනතුරුවය.වඩාත් තීරණාත්මක සාධකය වූයේ හෙතෙම 1994 සිට මේ දක්වා ඉදිරිපත් වූ සියලුම මැතිවරණයන්ගෙන් පෙර වසරට වඩා වැඩි ඡන්ද ප්‍රමාණයක් ගෙන ජයග්‍රහහණයකිරීමය. හෙතෙම වර්තමානයේ සබරගමු පළාත් මහ ඇමැති ලෙස දෙවැනි වරටත් කටයුතු කරයි.‘මට අවුරුදු 60 ක් නම් මං අවුරුදු 120 ක වැඩ කරලා තියෙනවා’වැඩිමහල් පුත්‍රයා කනක හේරත් ය. හෙතෙම පියාගේ අඩි පාරේ යමින් මෙවර මැතිවරණයට ඉදිරිපත්ව සිටී.ඕස්ට්‍රේලියාවේ රාජකීය මෙල්බන් විශ්වවිද්‍යාලයේ ගුවන්යානා ඉංජිනේරු ශිල්පය සහ ගුවන්යානා පියාසර කරන්නෙකු ලෙස අධ්‍යාපනය ලත් ඔහු ඕස්ට්‍රේලායාවේ කුවන්ටාස් ගුවන් සේවයේත්, අබුඩාබි ගුවන් සේවයෙත් පියාසර කරන්නෙකු ලෙස කටයුතු කර ඇත.ශ්‍රී ලංකා සිවිල් ගුවන් සේවා අධිකාරියේ ගුවන් ඉංජිනේරුවකු ලෙස වසර 6 කට ආසන්න කාලයක් සේවය කළ හෙතෙම එම ගුවන් සේවා අධිකාරියේ ම විධායක අධ්‍යක්‍ෂ ධුරයට පත් විය.දෙවැනි පුත් ඉසුරු හේරත් අමෙරිකාවේ කැලිෆෝනියා ප්‍ර‍්‍රාන්තයේ චිකෝ විශ්වවිද්‍යාලයේ අධ්‍යාපනය ලබයි.‘ඇත්තටම මට විවාහ වෙන්න මෙයාව ලැබුණුනිසා හොඳයි. වෙන කෙනෙක්ව බැන්දා නම් මෙලහකට දික්කසාද වෙලා’ඒ තරමට ම මහ ඇමැතිවරයා කාර්යබහුලය. දවස පටන් ගැනීමක් හෝ හමාර කිරීමක් ඔහුට නැත. ඒ ඔහුගේ බිරියගේ නිර්වචනයකි. බොහෝ දින වල හෙතෙම නොනිදා රැය පහන් කරයි.ජීවිතයෙන් වැඩිම කාලයක් වැඩ කළ එක් පුද්ගලයෙකු ලෙස ඔහුව නම් කිරීමට පසුබෑ යුතු නැත. අසංවර දේශපාලන සංස්කෘතියේ මෙවන් චරිත සෙස්සන්ට ද ආදර්ශයක් විය යුතුවාට සැකක් නැත.‘ඕනෑම ඡන්ද දායකයෙකුට මට මුහුණ දෙන්න පුළුවන්’</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=f1003223</link>
    <topic> </topic>
    <author>සටහන -නදීකා දිල්හානි ඩයස් ඡායාරූප -ඉරේෂා වඩුගේ</author>
    <content>මීට වසර පහළොවකට පමණ පෙර සෙල්ලගේ සුරංගන් බුලත්සිංහලගේ මානෙල් පුෂ්පලතාන් එක් වහලක් යටට වූයේ දහසක් බලාපොරාත්තු පොදි බැඳ ගෙනයි. කාලය කෙමෙන් ගෙවී ගියේය.දරුවන් පස් දෙනෙකුගේ දෙමාපියන් බවට මොවුහු පත්වූහ. සුරංගට ස්ථිර රැකියාවක් නොවූයෙන් නිවෙස තුළ ආර්ථික ප්‍රශ්න ඇති වුවත් ඒවා විසඳුනේ කිසිදු දුරදිග යාමකින් තොරවයි.කෙසේ වුවත් අද මෙම පවුල ගැන ලෝකයාම කතා කරන්නේ කිසිදා බලාපොරොත්තු නොවූ ඛේදනීය ඉරණමකට මොවුන් මුහුණ දී සිටින නිසාවෙනි. දෙමාපියන්ට දරුවන් සම්පතකි.ඒ සම්පත රැකගන්නට ඔවුන් ගන්නා උත්සාහය ද අපමණය. එවැනි වාතාවරණයක් තුළ මානෙල් තම වැදූ පුතු ගඟට විසි කළේ කුමන හේතුවක් නිසාවෙන්ද? මේ ගැන සෙවීමටයි අපි අද උත්සාහ කරන්නේ.පසුගිය එකොළොස් වෙනිදා කළුතර කළු ගඟට අමිල සඳරුවන් නම් අවුරුදු දෙක හමාරක් වයසැති පුංචි පුතු තම මව වන මානෙල් විසිකළේ කාටත් හොරාය. ඒත් පුතුගේ වාසනාවට ගඟේ පාවෙන මේ සිරුර පාලම මතින් වාහනයක් පදවමින් සිටි පුද්ගලයෙකුගේ නෙත ගැටෙයි.එසැනින් දියට පැන්න රියදුරු පුතු ගෙන පීනන විට එය දකින කළුතරගේ නිශාන්ත කුමාර ඔහුට සහාය දක්වයි. මේ සිදුවීමට සම්බන්ධ නිශාන්ත ඒ ගැන දක්වන්නේ මෙවැනි අදහසක්.‘මම ඉන්නෙ කජුදූව කිතුලාවෙ. මගේ රස්සාව තමා පළතුරු විකුණන එක. හැමදාම වගේ එකොළොස් වෙනිදත් උදේ මම අඹ කරත්තයක් අරන් කළුතර බෝධිය ඉස්සර හට වෙලා අඹ විකුණ විකුණා හිටියෙ. ඒ වෙලාවෙ කට්ටියක් දුවගෙන ගියා ළමයෙක් ගඟට වැටිලා කියලා.මමත් ඒ පස්සෙන්ම දිව්වා. පස්සේ මම පාලමෙන් එහා බලනකොට දැක්කා පිරිමි කෙනෙක් පොඩි ළමයෙක් කකුල් දෙකෙන් ඇදගෙන එනවා. ඒ වෙලාවෙ ළමයාගේ ඔළුව ඔක්කොම තිබුණෙ දිය යට එහෙම හරි ඒ කෙනා කළේ හොඳ වැඩක්. ඒක අගය කරනවා.ඒත් මට තේරුණා එයාට දියේ ගිලුණ කෙනෙක් ගන්න තේරුමක් නැති බව. පස්සේ මම දියට පැන්නා. ඒ වෙලාවෙත් ඔළුව තිබුණෙ දිය යට පස්සේ මම දරුවා කෙළින් කරගෙන ගොඩට ආවා.ඇවිත් බෝධිය එහා පැත්තෙ තාප්පෙන් දරුවා එළියට දුන්නා. ඒත් එක්කම ත්‍රීවීල් එකක දාගෙන ළමයා ඉස්පිරිතාලෙට අරන් ගියා.”ඒත් සමඟම එතැනට පැමිණි දකුණු කළුතර පොලිසියේ නිලධාරීහු ඉතිරි රාජකාරිය කටයුතු කඩිනමින් සිදු කිරීමට පටන් ගත්හ. අද වනතුරුත් ඒ පිළිබඳව දැඩි සෙවිල්ලෙන් කටයුතු කරන කළුතර කොට්ඨාසයේ ළමා හා කාන්තා කාර්යාංශයේ ස්ථානාධිපතිනි මල්කා කුමාරි දැක්වූ අදහස් මෙසේය.“මේ ශෝචනීය තත්ත්වයට මුහුණ දුන් අමිල සඳරුවන් නම් දරුවාගේ වයස අවුරුදු දෙක හමාරයි. මේ දරුවා ගඟට විසි කළ දරුවාගේ අම්මා වන බුලත්සිංහලගේ මානෙල් පුෂ්පලතාගේ වයස අවුරුදු තිස් දෙකයි. දරුවාගේ තාත්තා සෙල්ලගේ සුරංග. ඔහුට වයස අවුරුදු තිස් අටයි.මේ දෙමාපියන්ට දරුවන් පස්දෙනෙක් ඉන්නවා හර්ෂ සුරංගට වයස අවුරුද දාහතරයි. හර්ෂනී ප්‍රනාන්දුට වයස අවුරුදු නවයයි. හරේෂා දිල්හාලිට වයස අවුරුදු හයයි. අචිනි දර්ශිකාට වයස අවුරුදු හතරයි. මේ ශෝචනීය ඉරණමට ගොදුරු වූ අමිල සඳරුවන් පවුලේ බාලයා.අද වන විට මේ දරුවන් හතර දෙනා 31 වෙනිදා දක්වා පරිවාස භාරයේ තබන ලෙස කළුතර අතිරේක මහේස්ත්‍රාත් නාමල් පෙරේරා 15 වෙනිදා නියෝග කළා. ඒ අනුව හර්ෂ සුදීර පයාගල පඹේ ළමා නිවාසයටත් හර්ෂනී, හරේෂා සහ අචිනි කළුතර විශාඛා ළමා නිවාසයටත් යොමුකර මේ අපරාධය කළ මව රක්ෂිත බන්ධනාගාර ගත කර තිබෙනවා.”මෙවැනි සාපරාධි ක්‍රියාවකට මේ මව යොමු වූයේ කෙසේ ද? ඔවුන්ගේ ඥාතීන් අසල්වැසියන් මේ ගැන කියන්නේ මොනවාද? ඒ තොරතුරු සොයා අපි පානදුර මෝදරවිල තට්ටු නිවාස සංකීර්ණයට ගියෙමු. එහිදී ඇසුණේ මෙවැනි තොරතුරුය. ඒ ගැනත් අවධානය යොමුකළ යුතුමයි. මානෙල් ගේ අක්කා වන බ්‍රියෙට්‍රිස් ප්‍රනාන්දු අදහස් දැක්වුයේ මේ ආකාරයට යි.“මානෙල් මගෙ නංගි. අපේ පවුලේ සහෝදර සහෝදරියෝ පස් දෙනයි. අපි පස් දෙනා එක අම්මගෙ තාත්තලා දෙන්නෙකුගෙ දරුවො. දැනට අවුරුදු 15 කට විතර ඉස්සර තමා මේ දෙන්න විවාහ වුණේ. දෙන්නා කැමැත්තෙන් තමා ඔය කසාදෙ කර ගත්තෙ. පස්සෙ ළඟ ළඟ ළමයි පස්දෙනෙක් මේ දෙන්නාට හම්බ වුණා.එදා ඉදලම නංගිගේ මහත්තයා කළේ ලොතරැයි වෙළෙඳාම. ඔය අතර සුනාමිය ආව වෙලාවෙ මේ අයගෙ ගෙවල් සුනාමියට විනාශ වුණ නිසා මේ තට්ටු ගෙවල්වලට ආවා. ඒ ආවදා ඉදලා අපේ නංගි පිළිවෙළකට හිටියෙ නෑ.ඒත් එයාගේ මහත්තයා ලොතරැයි විකුණලා දවසේ වියදම ගෙදරට ගෙනත් දෙනවා. නංගිගෙ මහත්තයා බීමට නම් ඇබ්බැහිවෙලා හිටියා. බිව්වට ළමයින්ට සැලකුවා.මේ තට්ටු ගෙවල්වලට එන කොට ඔය ගඟේ දැම්ම බාල ළමයා හිටියෙ නෑ. පස්සෙ ළමයි වැඩි වෙන්න වැඩි වෙන්න දෙන්නා අතර රංඩුත් වැඩි වුණා.නංගි හරි සැරයි. මෙයාලා හිටියේ මේ තට්ටු නිවාසෙ පහළ ගේක. නංගිගෙ මහත්තයා කාටදෝ ණයක් තිබිලා ඒක ගෙවා ගන්න බැරුව තමා ගෙවල් මාරු කරලා දැන් ඉන්න මේ තට්ටු නිවාසෙම උඩ ගේකට ගියේ.නංගි ළමයින්ට හරිම ආදරෙයි. මොන දේ කළත් ළමයි එයා පිටි පස්සෙන්මයි. මම ළඟට ළමයි එනවා. ඒත් මට ළමයි තියා ගන්න දෙන්නෙ නෑ. තියෙන හැටියට කාලා බීලා මේ අය ජීවත් වුණා.ඔය අතරෙ දැනට තුන් මාසෙකට විතර ඉස්සර වෙලා ඉදලා නංගිත් ලොතරැයි විකුණන්න යන්න පටන් ගත්තා. ඒ යන්න ගත්තත් හරි මේ දෙන්නා අතර හැමදාම ප්‍රශ්න. ඒත් එක්කම නංගි ළමයින්ට තිබුණ ආදරෙත් ටික ටික අඩු වුණා.නංගිගෙ මහත්තයා නංගිට කිව්වෙ ලොතරැයි විකුණන් යන්න එපා. එයා හම්බ කරන දෙයින් ජීවත් වෙන්න කියලා. නංගි ඒක ඇහුවෙ නෑ. සල්ලි හොයන්න එයාට යන්නම ඕනෙ කියලා එයා දිගටම ලොතරැයි විකුණන්න ගියා.දැනට සති දෙකකට විතර කලින් මේ දෙන්නා රංඩු වෙලා නංගිගෙ මහත්තයා එයාලගෙ මහ ගෙදර ගියා. පස්සෙ ළමයි මම ළඟ දාලා නංගි ලොතරැයි විකුණන්න ගියා. ඒ බාල ළමයා මට කොහොමත් හුරු නෑ.එයා හුරු අම්මටම යි. ඒ හින්දා ලොතරැයි විකුණන්න ගියෙත් ඔය ළමයා අරගෙන. දැන් ටික දවසකට ඉස්සර වෙලා ලොතරැයි විකුණන කූඩුවකුත් නංගිට හම්බ වුණා. නංගි බාල ළමයා ළමයාගේ තාත්තා ළඟට ගිහින් දාලාත් ආවා. ඒත් ළමයා අඬන හින්දා මට මතක හැටියට 10 වෙනිදා රෑ මේ බාල ළමයා ආයෙත් මෙහෙට ගෙනල්ලා දාලා ළමයාගේ තාත්තා යන්න ගියා.ළමයා ගෙනත් දාලත් තියෙන්නෙ මේ ළඟ ගෙදරක් ළඟට. එදාට පහුවදා ඉදලා මේ බාල ළමයා දකින්න හිටියෙ නෑ. මම පස්සෙ නංගිගෙන් ඇහුවා පොඩි එකා කොයි කියලා. ඒ වෙලාවෙ නංගි කිව්වා ළමයා මඩමකට ගිහින් දැම්මා කියලා.මම ඇහුවා කොයි මඩමට ද කියලා. ඒ වෙලාවෙ නංගි කිව්වා මොරටුවෙ මඩමකට කියලා. ඒත් මම ඇහුවා අම්මා තාත්තා නැතුව ළමයා ගත්ත ද කියලා. ගත්ත කිව්වා. ඒත් කතා කළේ හරි තරහෙන්. නංගි කිව්වා ළමයා අවුරුදු පහළොවක් විතර යනකල් මඩමෙ තියනවා කියලා. මමත් කිව්වා හොඳ තැනක් නම් කමක් නෑ කියලා.පස්සෙ ලොකු ළමයා හර්ෂත් මල්ලි ගැන ඇහුවා. ඒ වෙලාවෙ නංගි තරහෙන් කිව්වා ‘මේ අයට හැම ප්‍රශ්නයකට ම උත්තර දෙන්න ඕනෙ. ආයෙත් ඕන නම් මල්ලි ගෙනත් දානවා කියලා. ඒ වෙලාවෙ හතරවෙනි ළමයා හිටියෙ මම ළඟ.නංගි කිව්වා එයත් ලැහැස්ති කරලා දෙන්න මඩමට ගිහින් දාන්න කියලා. මම කිව්වා හොඳට හැදෙනවා නම් කමක් නෑ කියලා. නංගි ඒ වෙලාවෙ කිව්වා අක්කටත් හැමදාම බෑනෙ. මටත් ඕනෙ ඉක්මනට ඉවරයක් වෙන්න කියලා.පස්සෙ මම ළමයාව අන්දලා දුන්නා. ඒ දවල් 10ට විතර. ඊට පැයකට විතර පස්සෙ බැලුවාම හතරවෙනි ළමයා ගෙනත් මගේ ගේ ළඟ දාලා ගිහින් තිබුණා. ළමයා අඬනවා ලොකු අම්මේ ලොකු අම්මේ කියලා. මම ළමයාව ගත්තා.ළමයා ගෙදර තියලා මම බුලත්විට විකුණන්න ගියා තලවිලට. එහිදී මට ආරංචි වුණා නංගි හපන්කමක් කරලා කියලා. පස්සෙ මම විස්තරේ දැනගෙන පහුවදාම ගෙදර ආවා. එනකොට නංගි පොලිසියට අරන් ගිහිල්ලා.” ඒ ආකාරයට ඇය විස්තර කියන අතර ඊට ටිකක් වෙනස් උත්තර දෙන්නට ඇගේ සැමියා වන මුතුතන්ත්‍රිගේ ආරිය චන්ද්‍ර භාරත කුරේ ඉදිරිපත් විය. ඔහු පැවසූයේ මෙවැනි දෙයකි.‘2005 නොවැම්බර් 17 වෙනිදා ජනාධිපතිතුමාට ඡන්දය දීලා ගෙදර ආව. මගේ මාමන්ඩි කිව්වා බුලත් කොළයට කතිරය ගැහුවා මම යනවා මහතුන් කියලා. ඒ කියලා එදා දවල් 2.30 විතර ගියා ගියාමයි අද වෙනකල් කිසිම තොරතුරක් නෑ.මගෙ නැන්දම්මා කෝච්චිය එනවා බල බලා රේල් පාරට වෙලා තෙත කලිසමක් මිරික මිරිකා හිටියා. ඊට පස්සෙ ඒ කෝච්චිය ට අහුවෙලා නැන්දම්මා කෑලි තුනට කැඩිලා ගියා. ඔය විදියට මේ දෙන්නටම මානසික ලෙඩක් තිබුණා. 2003 හෝ 2004 මාමන්ඩි අංගොඩ ඉස්පිරිතාලෙත් හිටියා. ඒ හින්දා මම දකින්නේ මේ පවුලෙ හැමෝටම මේ මානසික ලෙඩේ අඩු වැඩි විදියට තියනවා කියලා.නංගිගේ මිනිහ අතෙත් වරද තියෙනවා. එයා බොනවා. දැනටත් බීලා වැල්ලෙ ඇති අපි මේ සිද්ධිය වුණාට පස්සෙ එයාට කතා කළා ළමයි බලන්න යන්න. ඒ වෙලාවෙ එයාගෙ පවුලෙ කෙනෙක් සල්ලිත් දුන්නා.මේ මිනිහා ඒ සල්ලිවලත් බීලා යන්න ගියා. හැමදාම බීලා එන මේ මනුස්සයා ළමයින්ට කන්න දෙයක්වත් හරියට දුන්නෙ නෑ. නංගි සමහර දවස්වලට කළුතරට යනවා. ළමයින්ට කන්න මොනවා හරි හොයාගෙන එන්න. මේ මනුස්සයාගේ පවුලෙ අයට යමක් කමක් තියෙනවා. ඒත් මේ පවුලට ඒ අය බැලුවෙ නෑ. මේ කියපු දේ මම ඕන තැනක දී කියනවා.ඒත් දැන් මාස තුනක් විතර ඉදලා ගෙදර හරියට රංඩු. නංගිත් ටික ටික වෙනස් වුණා. ගෙදර ආර්ථික ප්‍රශ්නත් මේකට බලපෑවා. ළමයින්ට දවසට රුපියල් විස්ස විස්ස දෙනවා බිස්කට් කන්න. ඒ තමයි ළමයිගේ දවසේ කෑම. දැන් සති දෙකක් විතර වෙනවා දෙන්නා රංඩු වෙලා මනුස්සයා එයාලගෙ මහගෙදර ගිහිල්ලා. ඊට පස්සෙ මනුස්සයා තවම ආවෙ නෑ.”මානෙල්ගේ පවුල් පසුබිම පිළිබඳ ව තම ඥාතීන් ඒ ආකාරයට අදහස් දැක්වූ අතර අසල්වැසි එස්.කාන්ති නැමැත්තියද මේ ගැන යමක් පැවසීමට කිසියම් උනන්දුවක් දක්වන බව මට හැඟුණි. එබැවින් අලුත් යමක් දැන ගැනීමට ඇයගේ අදහස්වලට අවධානය යොමු කළ අතර ඒ අදහස් මේ ආකාරයට ගොනු කරමි.“මේ අය අපි අවුරුදු පහක විතර ඉදලා අඳුනනවා. මානෙල්ගෙ ජීවිතය දුකෙන් ම හැදිච්ච ජීවිතයක්. ඒත් ඒ අය ළඟ කියන්න තරම් වරදක් තිබුණෙ නෑ. දෙන්නා හම්බකරන දෙයින් දරුවොත් එක්ක ජීවත් වුණා. ඔය අම්මා දරුවන්ට පුදුමාකාර සෙනෙහසක් තිබුණු අම්මා කෙනෙක්. තාත්තාත් ඒ වගේමයි.ඒත් මේ මානෙල් ලොතරැයි විකුණන්න ගියාට පස්සෙ තමා මේ හැමදේ ම වෙනස් වුණේ. පිරිමියා ලොතරැයි විකුණලා කොහොම හරි පවුල ජීවත් කෙරෙව්වා. කෙසේ හෝ පිරිමි කෙනා ණයක් වෙලා තියෙනවා.මම දන්නෙ නෑ කොයි අලෙවි නියෝජිතයාට ණය වුණාද කියලා. ඒ නියෝජිතයා ඉන්නේ මේ ඇතුලෙමද පිටතද කියලත් දන්නෙ නෑ. ඒ ණයට බයේ මේ පිරිමියා එහෙ මෙහෙ පැන පැන ඉදලා තියෙනවා.මානෙල් ලොතරැයි විකුණන්න අරන් මාස තුනක් විතර වෙනවා. එයිනුත් මාස දෙකක් විතර ඔය ළමයි පොදියම අරන් තමයි ලොතරැයි විකුණන්න ගියේ. කාටවත් දීලා යන්නෙ නෑ.ළමයින්ට මෙච්චර ආදරෙන් හිටපු මානෙල් මේ විදියට වෙනස් වුණේ ඇයි කියලා අපි දන්නෙ නෑ.මානෙල් ලොතරැයි විකුණන්න යන්න ගත්තත් හරි දෙන්නා අතර හැමදාම අඩදබර. ගෙදර ජනෙල් සේරම කුඩු කරලා. ඒවා කළේ මානෙල්. ළමයා ගඟට දාන්න සතියකට විතර කලින් ඔය පිරිමියා ගේ අත මානෙල් කැඩුවා.පස්සෙ මානෙල් රාවයක් ඇරියා මනුස්සයා බීලා කරදර කරනවා කියලා. අපි දැනුවත්ව නම් එයා එහෙම කරදර කරන කෙනෙක් නෙමේ. ලොතරැයි පහ විකුණලා හාල් කිලෝ එක අරන් ගෙදර දීලා තමා පිරිමියා ආයෙත් ලොතරැයි විකුණන්න යන්නෙ. අනික මානෙල් උයන්න බෑ කිව්වොත් මේ පිරිමියා ළමයින්ට කඩෙන් හරි කන්න ගෙනත් දෙනවා.ඒ නිසා අපිත් හොයන්නෙ මේ වගේ දෙයක් වුණේ කොහොමද කියලා. නෑදෑයෝ ඉන්නවා කිව්වාට මේ අයට නෑදෑයෝ සැලකුවෙ නෑ. පාන් කෑල්ලක්වත් මේ අයට ගේනවා අපි දැකලා නෑ. මේ ලොකු අම්මා තමා ඔය ළමයිට බැලුවේ.මේ සිද්ධිය වෙන්න දවස් දෙක තුනකට කලින් ඉදලා මානෙල් ළමයා අරගෙන ලොතරැයි විකුණන්න ගියෙ නෑ. සමහර වෙලාවට රෑ දහයට විතරත් ගෙදර ආවා. අපිත් එක්ක හොඳට ඉන්න හින්දා මානෙල් වැරදි කරයි කියලා හිතන්න බෑ. මානසික ප්‍රශ්න තිබුණාද කියලා අපි දන්නෙ නෑ.පවුලෙ අයට මානසික ලෙඩ තිබුණා කියලා මේ ප්‍රශ්නය පවුලට සම්බන්ධ කරන්න බෑ. හේතුව කළුතරට ගිහිල්ලා ළමයාට බත් කවලා එන්න හදන කොට ළමයා ඇඬුවා නම් ළමයා නිදි කරලා ගඟට දාන්න තරම් මනසක් කොහොමද මෙයාට එන්නෙ. මෙයාගේ ඔළුව හොඳ නැත්නම් කොහොම ද ළමයා නිදි කරලා ගඟට දාන්නෙ.එහෙම ගඟට ළමයා දාලා ඇවිල්ලා මෙයා බබා වගේ ගෙදරට වෙලා හිටියා. නාලා කරලා නෝනා වගේ හිටියා. ඊට පස්සෙ එදා රෑ මේ පහළ ගෙදර ශාමිනී ටී.වී එකේ දැකලා. අපේ ගෙදරට දුවගෙන ඇවිත් කිව්වා ළමයෙක් ගඟට දාලා තියෙනවා කාන්තා අක්කේ.ඔය ළමයා මානෙල්ගෙ ළමයා කිව්වා. ඒ මට කිව්වෙ රෑ 10.45 ට විතර. මම පඩිපෙල බහින ගමන්ම පොලිසියට කෝල් එකක් දුන්නා. ඒ වෙන කොට මේ වටේම අය එකතුවෙලා. මම කෙලින්ම මානෙල් හිටිය උඩ ගෙදරට ගිහින් මම කතා කලා.මම ඇහුවා කෝ මානෙල් පුතා කියලා. ඒ වෙලාවෙ කිව්වා එයා උදේ නිවාසෙකට දැම්මා කියලා. මම කිව්වා එහෙම එක පාරටම ළමයා නිවාසෙකට දාන්න බෑනේ කියලා. පස්සෙ අපිත් අඳුරන මිස්ලා දෙන්නෙකුගේ නම් මෙයා කිව්වා.මම සැර කළා ඒ මිස්ලා එහෙම ළමයි ගන්නෙ නෑ කියා. පස්සෙ මානෙල් කිව්වා අක්කෙ මොරටුවෙ නිවාසෙ සුදු මිස්ට ළමයා දුන්නා කියලා. මම ඇහුවා ළමයා දාලා එන කොට ඇඩුවෙ නැද්ද කියලා. ඊට පස්සෙ කිව්වා ළමයා අතින් අල්ලා ගෙන මිස් ඇතුළට ගියා කියලා. උප්පැන්න ගේන්න කිව්වා කියලත් කිව්වා. මම කිව්වා අපි යමු ළමයා බලන්න කියලා.ඒ වෙලාවෙ කිව්වා කනේ කරාබු දෙක තියලා රුපියල් 100 ක් හරි අරන් යමු කියලා. ඒත් එක්කම මානෙල් කිව්වා මටත් ප්‍රශ්නය මගේ ළමයා කොහොමද මේ ගඟට වැටුණේ කියලා. මිස් ගෙනත් දැම්මා ද දන්නෙත් නෑ කියලා කිව්වා.එතකොට පොලිසියෙන් ආවා. පස්සෙ පොලිසියට මෙයා භාර දුන්නා. මම කිව්වා මානෙල් ඔයා ජීප් එකට නගින්න කියලා. ඒ වෙලාවෙ මේ මානෙල් කිව්වා මේවා තියෙන්නෙ අපිට යන්න තමා කියලා ජීප් එකට නැග්ගා. නගින ගමන් කිව්වා යන් සර් පොලිසියට මම සේරම කියන්නම් කියලා.ළමයින්ට මෙච්චර ආදරෙන් හිටිය අම්මා කෙනෙක් කොහොම ද මෙහෙම දෙයක් කළේ කියන එක තමා අපිටත් තියෙන ප්‍රශ්නය.”මේ ප්‍රකාශ වූ අදහස් අනුව අපට එක් නිගමනයකට එළඹිය නොහැකිය. කෙසේ වුවත් තමා වැදූ දරුවා ගඟට දැමීම කිසි විටෙකත් සාධාරණීකරණය කළ නොහැකිය. නමුත් ඒ සඳහා පසුබිම් වූ කාරනා පිළිබඳ විමසිලිමත් වීම ඉතා වැදගත් ය.ශෝචනීය මේ සිදුවීම අසා කම්පා වී එතැනින් එය අවසන් නොකළ යුතුය. මෙවැනි දෙයක් යළිඳු සිදු නොවීමට අවශ්‍ය වටපිටාව සකස් කිරීම කාලෝචිත ය.එසේ නම් යළි මෙවැනි දෙයක් නොවන්නට කළ යුත්තේ කුමක් ද ? මේ ගැන දැන ගැනීමට ජාතික ළමාරක්ෂක අධිකාරියේ සභාපති කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය ජගත් වැල්ලවත්ත මහතා අප සම්බන්ධ කර ගත් අතර ඔහු දැක්වූයේ මෙවැනි අදහසක්.“ළමුන් හා යෞවනයන් පිළිබඳ ආඥා පනතේ 34 වන වගන්තිය යටතේ වෙනත් භාරකරුවෙකු සෙවිය හැකි අවස්ථා දෙකක් සඳහන් වෙනවා.ඉන් පළමුවැන්න ළමයාගේ මව සහ පියා යන දෙදෙනාම අහිමි වීම. දෙවැන්න ළමයාගේ භාරකරුවා ළමයාට රැකවරණය දීමට නොහැකි නම් පරිවාසයට හැකියාව තිබෙනවා. ළමයා සුදුසු අධිකරණයකට ඉදිරිපත් කිරීමට. එහිදී ළමයා ඥාතියෙකුට හෝ කැමැත්තෙන් ඉදිරිපත් වන වෙනත් භාරකරුවෙකුට භාර දිය හැකියි. නැතිනම් ළමා නිවාසයකට ළමයා යොමු කළ හැකියි.1937 ගෙන ආ මේ පනත නැවත සංශෝධනය කරමින් යනවා. එහිදී ආර්ථික අපහසුතා නිසා දරුවා රැක ගැනීමට නොහැකි නම් ඒ සඳහා ද මෙම සංශෝධනයෙන් අවස්ථා ලබා දී තිබෙනවා. නමුත් මේ සංශෝධන පනත දැනට සම්මත කර නෑ.ඒත් යම් කිසි අවස්ථාවකදී දරුවාගේ භාරකාරත්වය පැවරීමට පරිවාස හා ළමා රක්ෂක දෙපාර්තමේන්තුව විසින් බලතල පළාත් සභාවලට පවරා දී තිබෙනවා. එහි ප්‍රතිඵලයක් වශයෙන් සෑම ප්‍රාදේශීය ලේකම් කාර්යාලයකම ළමා අයිතිවාසිකම් සුරක්ෂිත කිරීමේ නිලධාරියෙක් ඉන්නවා.යමෙකුට දරුවා සුරක්ෂිත කිරීමට හැකියාවක් නැත්නම් එම දරුවා පරිවාස නිලධාරියාට ඉදිරිපත් කළ හැකි අතර එම නිලධාරියාට ඒ ගැන පිළිගත හැකි සාක්ෂි තිබිය යුතුයි.නමුත් දරුවෙකුට වඩාත් යහපත් වන්නේ පවුලක් තුළ රැකවරණය ලැබීමයි. එනිසා දරුවා හැකි තාක් තම නිවෙස තුළ රඳවා තැබීමට අපි කටයුතු කළ යුතුයි. කිසිසේත්ම නිවෙසේ රැඳවිය නොහැකි නම් වෙනත් ක්‍රියාමාර්ගයක් ගත හැකියි.අපි කිවොත් ආර්ථික අපහසුතා තිබෙන දෙමාපියන්ට දරුවන් ළමා නිවාසයකට භාර දෙන්න කියලා. ලංකාවෙන් තුනෙන් දෙකක්ම ළමයි ළමා නිවාසවලට ගෙනත් දමයි.එනිසා සිදු විය යුත්තේ එය නොවේ. දෙමාපියන් දරුවන් බිහි කරනවා වගේම බිහි කළ දරුවන් රැක ගැනීමත් ඔවුන්ගේ වගකීමක්. බොහෝ වෙලාවට මම දකින්නේ නූගත්කම හා නොසැලකිල්ල මතයි මෙවැනි ශෝචනීය පුවත් අසන්නට ලැබෙන්නේ.පසුගිය දා සිදු වූ මේ ඛේදනීය තත්ත්වය මම දකින්නේ සමාජ වගකීම පිළිබඳ ප්‍රශ්නයක් ලෙසයි. එම නිසා අපේ නිලධාරීන් ස්ථානෝචිත ප්‍රඥාවෙන් වැඩ කළ යුතුයි. මම කියන්නේ ආර්ථික ප්‍රශ්න ම ළමයෙකු නිවාස ගත කිරීමට හේතුවක් නොවන බවයි.”අමිල සඳරුවන් පුංචි පුතු ඒ ඛේදනීය ඉරණමට ගොදුරු වී හමාරය. නමුත් මෙහිදී යළිදු මෙවැනි දෙයක් කිසිදා නොවන්නට අවශ්‍ය වටපිටාව සකස් කිරීම අපේ යුතුකමයි.නැවතත් සදහන් කළ යුත්තේ දෙමාපියන් දරුවන් මෙලොවට බිහි කරන්නා සේම ඔවුන්ට රැකවරණය ද ලබාදීම දෙමාපියන්ගේ වගකීමකි. එය තේරුම් ගෙන තම පවුල සුරක්ෂිත කර ගැනීමට අම්මා තාත්තා යන දෙදෙනාම වගකීමෙන් කටයුතු කළ යුතුය.කළුතර කළු ගඟට දැමූ අවුරුදු තුනට මාස හතරක් අඩු අමිල සඳරුවන් දැන් ජීවතුන් අතර නැත.මෙවන් ඛේදවාචකවලදී එක් පාර්ශවයකට දොස් පවරා පලක් නැත. දරුවා ගොඩට ගනිද්දී ඔහුට නිසි ප්‍රථමාධාර නොදීම ගැන කම්පා වී පලක් නැත.මෙවන් තත්තවයකට අමිල සඳරුවන්ගේ අම්මා පත්වූයේ ඇයි දැයි ගැඹුරින් සොයා බැලීම ළමා හා කාන්තා කාර්යාංශයේ බරපතළ වගකීමක් බව නොකියා බැරිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=f1003224</link>
    <topic>ලෝකයේ හොඳම සම්පත් කරා ළඟාවීමටඅද ඇති පහසුම මඟ අන්තර් ජාලයයි</topic>
    <author>සම්පත් දිප්පිටිගොඩ</author>
    <content>මෙරට විශ්වවිද්‍යාලයන්හි නිරන්තරයෙන් පැන නඟින ශිෂ්‍ය විරෝධතා ආදිය නව ලොවට ගැළපෙන දැනුම සොයා යෑමේ සරසවි ගමන් මඟට බාධාවක් බව මොරටුව විශ්වවිද්‍යාලයේ හිටපු උපකුලපති, ශ්‍රී ලංකා තොරතුරු මධ්‍යස්ථානයේ කුලපති හා සභාපති මහාචාර්ය සමරජීව කරුණාරත්න මහතා පැවැසීය.මහාචාර්යවරයා මේ අදහස් පළකෙළේ ශශ්‍රී ජයවර්ධනපුර විශ්වවිද්‍යාලයේ 36 වැනි උපාධි ප්‍රදානෝත්සවයේ සිවුවැනි සැසියේ ප්‍රධාන දේශනය පවත්වමිනි. කුලපති මහාචාර්ය බෙල්ලන්විල විමලරතන අනු නාහිමියන්ගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී උලෙළ පැවැත්විණි.තොරතුරු තාක්ෂණ යුගයේ අධ්‍යාපනය මැයෙන් සිය දේශනය පැවැත්වූ මහාචාර්ය කරුණාරත්න මහතා මෙසේද පැවැසීය.විසි එක්වන සියවසේ දී අප ප්‍රවිෂ්ට වී සිටින්නේ දැනුම පදනම් කර ගත් ආර්ථිකයකටයි. මෙම නව ආර්ථිකයට නිතිපතා වර්ධනය වන දැනුම යොදා ගනිමින් විවිධ අවශ්‍යතා පරිපාලනය කළ හැකි මානව සම්පත් අවශ්‍ය යි. එවැනි මානව සම්පත් බිහි කිරීමට විශ්ව විද්‍යාල හා උසස් අධ්‍යාපන ආයතන වලට විශාල වගකීමක් පැවරී තිබෙනවා.එහෙත් සාම්ප්‍රදායික විශ්ව විද්‍යාලවල විවිධ බාධක නිසා මෙම වගකීම් ඉටු කිරීම දැඩි අපහසුවක්. නූතන සමාජයට අවශ්‍ය ව ඇත්තේ ශීඝ්‍රයෙන් වර්ධනය වන තාක්ෂණ දැනුමයි.එම දැනුම පූර්ණ වශයෙන් ලබා දීමට අවශ්‍ය භෞතික සම්පත් මෙන් ම විශේෂඥ දැනුමද සම්ප්‍රදායික විශ්ව විද්‍යාල සතු ව නොමැති බව කවුරුත් පාහේ දන්නා කරුණකි.විශ්ව විද්‍යාල වලට ඇති ප්‍රතිපාදන සීමිතයි. ඒ වගේම දැඩි විෂය සංකලන සපුරාලිය යුතු පෙර අවශ්‍යතා වෙනස් කිරීම් වලට නිරන්තරයෙන් පැන නැඟෙන ශිෂ්‍ය විරෝධතා ආදිය නව ආර්ථිකයකට අවශ්‍ය දැනුම ලබා දීමේ මංපෙත් අහුරලනවා.මේ නිසා සම්ප්‍රදායික සීමාව ඉක්මවා යන්නක්. වෙනත් ආයතන රැසක් ඒ සඳහා සහභාගී කර ගත යුතුව තිබෙනවා. සමහර විට මෙය ඉටු කර ගැනීමේ හොඳම ක්‍රමය තොරතුරු භාවිතය සහ සන්නිවේදන තාක්ෂණය මනා ලෙස භාවිතයට ගැනීමයි. අප දකින ආකාරයට එය සංඛ්‍යාංක තාක්ෂණය පදනම් වූ ක්‍රමවේදයක් විය හැකිය. විශේෂයෙන් ගෝලීය සංඛ්‍යාක ඉගෙනීමේ යටිතල පහසුකම් (DGLI)  වැනි නව ඉගෙනීමේ අවශ්‍යතා ලබා ගැනීමේ හොඳම ක්‍රමය අන්තර්ජාල භාවිතයයි. එවැනි යටිතල පහසුකමක් සෘජු හා වක්‍ර ඉගෙනීම සඳහා සුවිශේෂී වූ මෙවලම් පද්ධතියක් සැපයනවා.සාම්ප්‍රදායික විශ්ව විද්‍යාලවල මෙන් නොව සංඛ්‍යාංක ගෝලීය ඉගෙනීමේ යටිතල පහසුකම් වලදී විෂය අන්තර්ගතය සහ බෙදා හැරීම උපදෙස් මාලාව පරිපාලනය තත්ත්ව සහතිකය ඇගයීම සම්මත සැකසීම එහි ගුණාත්මක බව සහතික කිරීම වැනි විවිධ ක්‍රියාකාරකම් අන්තර් ජාලය හරහා ගෝලීයකරණය කළ හැකිය.අද අන්තර්ජාලය හරහා ඕනෑම තැනක සිටින ඕනෑම අයෙකුට ඕනෑම වෙලාවකදී ඉගෙනීමට අවශ්‍ය විෂය අන්තර්ගතයන් සහ අදාළ උපදෙස් සැපයිය හැකිය. අවශ්‍ය නම් ශිෂ්‍යයන්ට දවසේ පැය 24 පුරාම විෂය කරුණුවලට ප්‍රවේශ වන්න පුළුවන්.ශිෂ්‍යයා ලෝකයේ කවර තැනක ජීවත් වූවත් අන්තර්ජාලය හරහා ඔහුට ලෝකයේ හොඳම සම්පත් කරා ප්‍රවේශ විය හැකිය. සංඛ්‍යාංක ගෝලීය අධ්‍යාපන යටිතල පහසුකම් තහවුරු වීමත් සමග අධ්‍යාපන වියදම අනිවාර්යයෙන්ම පහත වැටේ. මා මෙහිදී වියදම් ගැන කතා කරන්නේ් දියුණු රටවල අධ්‍යාපන ෂයදමට සාපේක්ෂකවයි.සංඛ්‍යාක තාක්ෂණය අධ්‍යාපන ක්‍රමවේදය විප්ලවීය මගකට යොමු කොට තිබෙනවා.කෙටියෙන් කිවහොත් සංඛ්‍යාංක ගෝලීය අධ්‍යාපන යටිතල පහසුකම් අනාගත සමාජයට විශාල පිරිසකගේ අධ්‍යාපන අවශ්‍යතා තෘප්තිමත් කිරීමට උදව් කරනවා. ඉදිරි වර්ෂ 20 දී බිහි වන පරම්පරාව අන්තර්ජාලයට ඇබ්බැහි වූ තිරයට ඇලුණු මිනිස් සන්නිවේදනයට අකැමැති පිරිසක් වනු ඇතැයි ඇතැමුන් මත පළ කරනවා. ඒ සමඟම සයිබර් අවකාශය නොසන්සුන් පරිසරයක් සහ සෘජු ප්‍රජාව නැතහොත් අන්තර්ජාල ප්‍රජාව සාමාන්‍ය ප්‍රජාව මෙන් ම හොඳ යයි සලකන පිරිසකුත් සිටින බව අප අමතක කළ යුතු නෑ.මෙරට ගණකාධිකරණ අධ්‍යාපන ක්‍ෂේත්‍රයේ පෝෂණය උදෙසා ඉටුකරනු ලැබූ පුරෝගාමී මෙහෙවර වෙනුවෙන් මහාචාර්ය එම්. ඩබ්ලිව්. වික්‍රමාරච්චි මහතාට මෙහිදී විද්‍යාසූරී සම්මාන උපාධිය පිරිනැමිණි. උපකුලපති ආචාර්ය එන්. එල්. ඒ. කරුණාරත්න මහතා ඇතුළු ආචාර්ය මණ්ඩලයේ විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=f1003225</link>
    <topic>ජගත් කීර්තිය දිනූ සොබා දහමේ අපූරු නිර්මාණය</topic>
    <author>වනවාසී රාහුල හිමි</author>
    <content>ජාත්‍යන්තර කීර්තියට පත් ජාතික නාමල් උයන 1991 මාර්තු 28 දින රටට හඳුන්වා දෙන විට එය මේ තරමට විශ්ව කීර්තියට ලෝක ප්‍රසිද්ධියට පත්වන්නක් යැයි කිසිවකු විශ්වාස නොකරන්නට ඇත.අපේ රටේ කලින් කලට විවිධ දේ බිහිවන එළිදකින වේගයටත් වඩා වේගයෙන් ජනතා සිත් සතන්වලින් ඒවා ඈත් වී යන අයුරු අපි අත් දැක ඇත්තෙමු. පරිසර හිතකාමී වනවාසී රාහුල හිමියන් විසින් ලෝකයාට හඳුන්වා දුන් ජාතික නාමල් උයනටත් ඒ ඉරණම ම අත්වනු ඇතැයි ඇතමෙකු එදා සිතුවාට කිසිදු සැකයක් නැත.එහෙත් අව්‍යාජත්වය අවංකත්වය කැපකිරීම ඉවසීම ඇති ඕනෑම තැනකට ස්වභාව ධර්මයේ ආශිර්වාදය ලැබෙනු ඒකාන්තය. ඒ යථාර්ථය ජාතික නාමල් උයන ගැන කරුණු විමසීමේ දී වඩාත් හොඳින් පැහැදිලි වී ඇති බව ඒ දෙස ආපසු හැරී බැලීමක දී සකස් කරගත හැකිය.වන රක්ෂිතයක්මීට වසර 20කට ප්‍රථම මහවැලි එච්.කලාපයේ රක්ෂිත වන ප්‍රදේශයක් වූ අක්කර දෙදහසක් පමණ වූ මෙම භූ®මි භාගය දඩයක්කරුවන්ගේ හා දැව ජාවරම් කරුවන්ගේ කෙම්බිමක්ව පැවතිණි.රනව විහාරස්ථානයේ වැඩ සිටින සමයේ එහි ගම්මුන් කිහිප දෙනෙකුන් සමගින් මෙම වනපෙතට පිවිසි රාහුල හිමියන්ට එහි දී දකින්නට ලැබුන දේ වලින් කිසිදාක ලබා නැති සොම්නස් සහගත වින්දනයක් හදවතේ සඟවාගෙන වනපෙතින් එළියට ආවේ ඓතිහාසික භූ® විද්‍යාත්මක සෞන්දර්යාත්මක හා පරිසර විද්‍යාත්මක වශයෙන්වැදගත් වන ජාතික සම්පතක් වූ මෙම භූ®මි භාගය ලෝකයාගේ අවධානය යොමු කරමින් මතු පරපුර සඳහා ආරක්ෂා කරමියි යන දැඩි චේතනාව සිත් හි රඳවාගෙනය.මෙතෙක් ග්‍රාමවාසි භික්ෂු ජීවිතයක් ගතකළ රාහුල හිමියන් 1991 මාර්තු 28 දින පටන් මෙම වනපෙතට අධි ගෘහිත වූයේ අඩි 40 පමණ උස් වූ මොරගසක් මත තනාගත් පැල් කොටයක ලැගුම් ගනිමිනි.එලෙසින් ආරම්භ වූ මොරගහ උඩ පෙරළිය ගම් දනව් සිසාරා ජාත්‍යන්තර කීර්තියට පත් කරලීමට තරම් දරුණු වූයේ කෙසේ ද? යහපත් සිතුවිල්ලකින් අරඹන ඕනෑම දෙයක් වරදින්නේ නැතිය යන බෞද්ධ සිද්ධාන්තය රාහුල හිමියන්ට මග පෙන්වන්නට ඇත.සමාජයේ විවිධ ක්ෂේත්‍රයන්හි විවිධ පුද්ගලයින්ගේ විවිධාකාර වූ කෙණහිලිකම් කකුලෙන් ඇදීම් රැවුම් ගෙරවුම් උපේක්ෂාවෙන් බැහැර කළ උන්වහන්සේ නාමල් උයන තුළින් ලොවට දායාද කර ඇති ස්වභාව ධර්මයේ විශ්මිත මැවීම අනාගත පරපුරට දායාද කරලීමේ පවිත්‍ර චේතනාව මත දැඩි ලෙස පිහිටා සිටීමය.විවිධ බාධක දුෂ්කරතා මධ්‍යයේ වුවද මේ අනගිතම දායාදය සුරක්ෂිතව පවත්වාගෙන යමින් එය දෙස් විදෙස් සංචාරකයින්ගේ අවධානයට යොමු කරලීමේ දී විශාලවූත් මිළ කළ නොහැකි වූත් මාධ්‍ය මෙහෙවරක් කළ විද්‍යුත් හා මුද්‍රිත මාධ්‍යයනට උන්වහන්සේ විසි වසක් සපිරෙන මේ මොහොතේ දීත් සිය කෘතවේදීත්වය පුදකර සිටී.එයින් නොනැවතී 2006 වසර තුළ විද්‍යුත් හා මුද්‍රිත මාධ්‍ය ආයතන 38 කට පරිසර ප්‍රබෝධනී සම්මානය පුද කිරීමට තරම් උන්වහන්සේ යුක්ති ගරුක විය.පරිසර හිතකාමීනා ගස තෙත් කලාපයට ආවේණික ගසක් වුවත් ජාතික නාමල් උයන පුරාම දක්නට ඇති නා ගස් තුළින් ඒ තුළට පිවිසෙන හැම අයකුගේම හදවතට දැනෙනුයේ තපෝ වනයකට ඇතුල් වූවා වැනි සෞම්‍ය සුමුදු හැඟීමකි.මුලු පරිසරයම නිහඬය. වියළි කලාපීය දේශගුණික සහිත ප්‍රදේශයක් වුවද නාමල් උයන තුළින් එය නරඹන්නෙකුට ගතට සිතට දැනෙනුයේ පුදුම සහ ගත වූ මෙතෙක් කිසිම වන පෙතකින් නොලැබිය හැකි මානසික වින්දනයකි.පරිසර හා සෞන්දර්යාත්මක වටිනාකමට පරිබාහිරව ඓතිහාසික වටිනාකමකින් ද අනුන මේ අති සුන්දර වූ භූ®මි භාගය වනවාසී රාහුල හිමියන්ගේ රැකවරණය නො ලැබෙන්නට මේ වන විට තවත් හිස් වූ ගස් වැලින් ශූන්‍ය වූ එක් මුඩු භූමි භාගයක්වන්නට ඉඩ තිබිණි.සමස්ත නා වනය පුරාම අපවිත්‍ර දෑ කිසිවක් නැත. පොලිතින් ප්ලාස්ටික් පරිසරයට අහිතකර වන කිසිවක් මේ තුලට ගෙන යාම සපුරා තහනම්ය.එපමණක් නොව පරිසරය නරඹන මුවාවෙන් වනය තුළට පිවිස ඇසැබි චරිත මවන්නා වූ පෙම්වතුන් සඳහා ද නා වනය තහනම්ය එයින් කියාපන්නේ පරිසරය රැක ගැනීමේ වගකීම පමනක් නොව සිංහල බෞද්ධ සභ්‍යත්වය ආරක්ෂා කර ගැනීමේ උදාර මෙහෙවරක ද උන් වහන්සේ යෙදී සිටින බවය.මේ වන විට මේ රටේ පළමු පුරවැසියාගේ පටන් විවිධ ක්ෂේත්‍ර වල විවිධ වූ අයගේ පා පහස නාමල් උයනේ බිමට ස්පර්ශ වී ඇති ආකාරය එහි නිර්මාතෘ රාහුල හිමියන් සිහිපත් කරන්නේ මහත් ආඩම්බරයෙකිනි.ඒ අහිසංක වූ ආඩම්බරය ස්විය ජීවිතයේ ආත්ම ලාභයක් පිණිස නොව ඒ තුළින් ප්‍රදේශයට ලැබුනා වූ දේශීය මෙන්ම ජාත්‍යන්තර ප්‍රසිද්ධියත් පුදේශය වැඩි දියුණු වන්නා වූ යටිතල පහසුකම් හරහා ජනතාව ලද ජයග්‍රහණයක් ගැන සිහිපත් කරමිනි.මේ සියලු සංසිද්ධීන් හා සැසැඳීමේ දී ජාතික නාමල් උයන ස්වාභාවික වන උයනක් වශයෙන් සුරකින ගමන්ම ප්‍රදේශයට පමණක් සීමා නොවී ජාතික වශයෙනුත් ඉන් ඔබ්බට ජාත්‍යන්තර වශයෙනුත් ජනතා සුබ සිද්ධීත් ජනතා මෙහෙවරකුත් කිරීමට ජාතික නාමල් උයන නිර්මාතෘ වනවාසී රාහුල හිමියන් දායක වී ඇති බව පසක් වන සත්‍යයකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>22</day>
    </date>
    <link>http://www.dinamina.lk/2010/03/22/_art.asp?fn=f1003226</link>
    <topic>මනාප පොරය නතර කර දුප්පතෙකුට පිහිටවීම දෙලොවටම යහපතක්</topic>
    <author>සාකච්ඡා කළේ -බුද්ධික සමන් ගුණවර්ධන ඡායාරූප -සමන් ශ්‍රී වෙදගේ</author>
    <content>අපි ඇතැම් අන්තවාදීන් පිළිබඳ විවේචන මුඛයෙන් කතා කරමු. එහෙත් අප අතර පවතින අන්තවාදී අදහස් පිළිබඳව සියුම් ලෙස විග්‍රහ නොකරමු. සමාජයේ බොහෝ සංස්ථාවන් පරිහානියට යන බවත් නිරන්තරයෙන් අසන්න දකින්න ලැබෙන්නේ ඒ නිසාම දෝ යි අනුමාන කළ හැකිය. සමාජයේ කුඩාම ඒකකයේ සිට සමස්තය දක්වා පවතින සියුම් දුර්වලතා පිළිබඳ බුදු දහමේ ගැඹුරින් විග්‍රහ කර ඇත. එවන් ධර්ම කරුණු කීපයක් පිළිබඳ සාකච්ඡා කිරීමට මෙවර ධර්‍ම සභාවට වැඩම කරන්නේ කොළඹ 07 බෞද්ධාලෝක මාවතේ අතුල දස්සන බෞද්ධ මධ්‍යස්ථානාධිපති කොළඹ දිසාවේ ප්‍රධාන සංඝනායක බොරැල්ලේ අතුල නායක හිමිපාණන් වහන්සේයි.හාමුදුරුවනේ අතීතයේ පටන් ජාති, ආගම්, කුල වශයෙන් මිනිසා විවිධාකාරයේ බෙදීම්වලට යොමුවී ඇති බව දකින්න ලැබෙන කාරණයක්. මෙසේ මිනිසුන්ට බෙදීමට පදනම් වූ හේතු මොනවාද ?ඔය හැම දේටම මූලික වෙලා තියෙන්නේ ක්ලේෂ ධර්ම වල එන මානය නැත්නම් මැනීම කියන කාරණය යි. මිනිසුන් ක්‍රම දෙකකට මැනීම කරනවා. එකක් තමයි ‘අත්තුක්කංසන’ ඒ කියන්නේ තමන් උසස් කොට සැලකීම.අනෙක තමයි ‘පරවම්මන’ නැත්නම් හැම කෙනෙක්ම පහත් කර සැලකීම. ඔය කියන බෙදීම් ඇති කර ගන්නේ මේ කියන මැනීම් නිසායි. බුදුරජාණන් වහන්සේ පරාභව සූත්‍රයේදී දේශනා කරනවා ජාතිත්ථද්ධෝ ධනත්ථද්ධෝ ගොත්තත්ථද්ධෝ ච යෝ නරෝ’ යම් පුද්ගලයෙක් තමන්ගේ ජාතිය උසස් කොට සලකලා අනිත් අයගේ ජාතිය පහත් කොට සලකනවා නම්, තමන් තරම් ධනවතෙක් තවත් නෑ කියල හිතනවා නම්, ගෝත්‍ර හෝ කුල වශයෙන් තමන්ගේ කුලය පමණක් උසස් කියල හිතනවා නම් ඔහු ටිකෙන් ටික පිරිහෙනවා කියලා.ඒ කියන්නේ මේවා බුද්ධ කාලයටත් පෙර තිබූ බෙදීම්. මානව සම්භවය සමගම ඇති වූ දේවල්. ඒත් පසුකාලීනව පාලකයන් විසින් තමන්ගේ පාලන පහසුව සඳහාත් ජන කණ්ඩායම් බේද කළා. සුදු ජාතීන් අපේ රටට කරපු ලොකුම විනාශයත් ඒකයි.දැන් බලන්න අපි ලෝකෙට බිහි වෙන්න කලින් මව් කුසේදී ගත කළ කාලය ගත්තොත් ඒ කාලයේ කවුරුත් හිටියේ එකම විදියේ දුක් කරදර විඳිමින්. අම්මා කෑම ගන්න විට ඇවිදින විට කතා කරද්දී මේ හැම වෙලාවකම දරුවාට යම් අපහසුතා ඇති වෙනවා.මේ දුක් කරදර නැත්නම් ජාති දුක අතින් අපි කවුරුත් සමාන යි. ඒත් මේ ලෝකෙට බිහි වුණාටපස්සෙ තමයි ඔය කියන බෙදීම් ඇති කරන් එකිනෙකාට විවිධත්වයෙන් සලකන්න පුරුදු වෙන්නේ.ඒ වගේම තමයි මේ විදියට බෙදීම්වලින් නොනැවතී ඔවුන් අතර ගැටුම් ඇති කර ගැනීම් වලටත් ඈත ඉතිහාසයක් තියනවා. මේ බෙදීම් ඇසුරින් ගැටීම් ඇති කර ගන්නේ කුමන හේතුවක් නිසා ද ?ඒකට එක හේතුවක් තමයි අගතිගාමී වීම. කෙනෙක් යම් දෙයක් පිළිබඳ අන්තයට යනවා නම් එතනින් ගැටුමක් නිර්මාණය වෙනවා. ඒ වගේම තමයි අනුන්ගේ සැපත දැකලා සතුටු වෙන්න බැරි වීම නිසාත් ගැටුම් ඇති වෙනවා.බුදු හාමුදුරුවන්ගෙන් සුබ මානවකයා ප්‍රශ්න 14 ක් ඇහුවා. ඒ අතරින් එකක් තමයි ඇයි මේ සමහර මිනිස්සු සමාජයෙන් ප්‍රතික්ෂේප වී ගෞරව නොලබන තත්ත්වයට පත් වෙන්නේ කියන ප්‍රශ්නය. එතනදී බුදුරජාණන් වහන්සේ දේශනා කරනවා ඊට හේතුව ඔවුන් අන් සැපතට ඊර්ෂයා කිරීම කියලා.දැන් බලන්න ආයතනයක වුණත් හොඳින් ඉගෙන ගෙන දක්ෂතා පෙන්නුම් කරන අය දැකලා සතුටු වෙන ප්‍රධානීන් ඔවුන්ට උසස් වීම් ලබා දෙනවා. හැබැයි ඒක දැකල සතුටු වෙන්න බැරි පිරිස් ඒ ගැන ගැටුම් ඇති කරනවා. අරගල කරනවා. සමාජයේ අගෞරවයට පාත්‍ර වෙන්නේ කවුද ? සුදුසුකම් තියෙන දක්ෂතා තියෙන කෙනා වත් ප්‍රධානීන් වත් නෙවෙයි. ගැටුම් ඇති කරන කෙනායි.මම දකිනවා අපි හැම දෙනාටම තනතුරක් තියනවා. ඒ තනතුර වටා ඒකරාශී වූ යුතුකම් වගකීම් හා අයිතිවාසිකම් තියනවා. මේවා ශීලාචාර ජන සමාජයක් රැඳී තිබෙන්න පදනම් වන ශක්තිමත් සාධක.ඕනෑම තනතුරක් බැබලෙන්නේ ඒ වටා තිබෙන යුතුකම් හා වගකීම් ඉටු වන ප්‍රමාණයට යි. ඒ වගේම ඒ තනතුර පිරිහෙන්නේ යුතුකම් හා වගකීම් ඉටු නොවී අයිතිවාසිකම් සමග ගැටෙන්න යාමෙනුයි.යුතුකම් වගකීම් අමතකකරල අයිතිවාසිකම් ගැන කතා කරන එක වැරැදියි. මෙහෙම වෙන්නත් හේතු තියනවා. ‘ධර්මේන හීන : පශුභි : සමාන : මනුෂ්‍ය රූපේන මෘගාස් චරන්ති’ ධර්මයෙන් දුර්වල පුද්ගලයා රූපයෙන් මිනිසෙක් වුණත් සතුන්ට සමානයි කියල කියනවා. ඒත් මට හිතෙන් නෑ සතුන්ට සමාන කරන්න.බලන්න පාරෙ කහ ඉර ඇඳල තියනවා. ඒත් මිනිස්සු පාර පනින්නේ කහ ඉර බල බලා වෙන තැනකින්. පාර දෙපැත්තට බෙදලා වැටක් ගහල තියනවා පනින්න බැරි වෙන්න. අපේ මිනිස්සු වැටට උඩින් පැනලත් යනවා.කවදාවත් දැකල තියනවාද බල්ලෙක් හරි හරකෙක් හරි ඒ වැටට උඩින් පැනල යනවා ? කවදාවත් නෑ. බල්ලො හරක් එහෙම කහ ඉරෙන් මාරු වෙනවා අපි දැකල තියෙනවා. ඒ නිසා සත්තුන්ට සමාන කරන්නත් අමාරුයි ඒ වගේ ධර්මතා වලින් ඉවත් වූ අය.ඔබ වහන්සේ මුලින් මතක් කළ පරිදි අගතිගාමී වීම පිළිබඳව බුදුරජාණන් වහන්සේ සතර අගතියක් දේශනා කර තිබෙනවා. මේ සතර අගතිය තවදුරටත් විස්තර කරනවා නම් ?අගතිය කියන්නේ අන්තය නැත්නම් කෙළවරයි. ඡන්දය, ද්වේශය, භය, මෝහය කියල අගති හතරක් තියනවා. දැන් බලන්න ඡන්දය. මේ දවස් වලත් ඡන්දයක් තියනවනේ. මේ කියන්නේ කැමැත්ත ගැනයි. ඡන්දයකින් කරන්නේත් කැමැත්ත සොයා බැලීමක්.උදාහරණයකට ගත්තොත් මේ මනාප පොරය හරියට බලු පොරයක් වගේ. මෙච්චර පොර කකා යන්නේ මොනවා කරන්න ද ? බලන්න ඒ කැමැත්ත ලබා ගන්න කරන දේවල්. කරන වියදම් ? මම කියන්නේ මේ රටේ ගෙයක් නැති මිනිහෙක්ට ගෙයක් හදල දෙනව නම් ඒ අසරණ අයට ආහාර මල්ලක් දෙනව නම් දුප්පත් මිනිස්සුන්ගේ දරුවන්ට රැකියාවක් හොයල දෙනව නම් ඡන්දෙන් දිනුවත් පැරදුනත් ඒක සසර ගමනටම යහපතක් වෙනවා. අනික තමයි මේ කැමැත්ත කියන දේ බලෙන් ලබා ගන්න බෑ.එහෙම බලෙන් ලබා ගන්න උත්සාහ කරන අය අගතියට ගිය මනුස්සකම් නැති අයයි.දෙවැනි කාරණය තමයි ද්වේශය. මේ දවස් වල ඇන කොට ගන්නේ ද්වේශය නිසා නේ ද ? මෝහය කියන්නේ මුලාවයි. මේ තරම් බොරු කියලා බලාපොරොත්තු වෙන්නේ මොනවාද ? මිනිස්සු රැවටීමයි. ඒක තමයි මුලාව. අනිත් කාරණය භය එක පඬිවරයෙක් කියනවා මුහුණ නෙළුම් මලක් වගේ.කතාව හරියට සඳුන් සිසිලක් වගේ. ඒත් හෘදය ඇතුළෙ ඉන්නේ සර්පයෙක් කියලා. මේ දවස් වල බැනර් කටවුට් පෝස්ටර් වල මේ වගේ අය ඉන්නවා. දිනුවාම දෙන්නම් කො කියල හිතාගෙන සමහරු ප්‍රසිද්ධියේ අභියෝග කරනවා. සමහරු හිතේ තියන් ඉන්නවා. මේ කොයිකෙනත් භය නිසා තමයි මේ විදියට හිතන්නේ. ඒ භයෙන් අගතිගාමී වෙලයි.හාමුදුරුවනේ වර්තමාන ලංකාවේ දේශපාලනික ආර්ථික සමාජීය සියලු සංස්ථාවල දක්නට ලැබෙන අගතිගාමී වීමෙන් මිදෙන්නට බුදුන් වහන්සේ කළ දේශනාවන් කොයිතරම් වැදගත් වෙනවා ද ?සතර අගතියට යාම පිරිහීමක් වගේම ඉන් වැලකී සිටීම කියන්නේ දියුණුවක්.ඒ වගේම මම හිතන්නේ මේ තත්ත්වය නැති කර ගත යුතු වෙන්නේ නිවසින් නැත්නම් පවුලෙන්. බුදුන් වහන්සේ මවුපියන්ගෙන් දරුවන්ට විය යුතු යුතුකම් පහක් දේශනා කරල තියනවා.ඒ අතරින් පළමු දෙක තමයි දරුවාගේ සිතට හොඳ සිතුවිලි ඇතුළත් කර කයින් වචනයෙන් යහපතක්ම සිදු කරන්න මග පෙන්වීම සහ දරුවාගේ සිතට නරක නපුරු සිතිවිලි ගලා ඒමට ඉඩ නොදී ඔහුගේ කයින් වචනයෙන් නරක නපුරු දේ සිදු නොවන ලෙස දරුවා බේරා ගැනීමයි. මේ දේ හරියට වෙනව නම් තවත් ප්‍රශ්න ඇති වෙන් නෑ.අනිත් කාරණය තමයි බුදුන් වහන්සේ දේශනා කර තිබෙන ආර්ථික ප්‍රතිපත්ති අනුගමනය කිරීම.උපයන මුදලින් හතරෙන් එකක් පරිභෝජනයටත් හතරෙන් දෙකක් ආයෝජනයටත් හතරෙන් එකක් ඉතිරි කිරීමටත් උන් වහන්සේ උගන්වා තිබෙනවා. අද පරිභෝජනයයි ආයෝජනයයි තිබුණට ඉතිරි කිරීම අඩුයි.ඒ කාලෙ අපේ අම්මල මිටිහාල් මුට්ටියේ හාල් ටිකේ ඉඳන් ඉතුරු කළා. ඒත් අද ලබා ගන්නා වේතනයෙන්වත් ඉතුරු කරන පිරිස් අඩු වෙලා තියනවා. මේ ඉතිරි කරන්නේ තමන්ට හෝ අනුන්ට බැරි මොහොතක පරිභෝජනය කරන්නයි.මිනිස්සු අගතිගාමී වෙන්න තවත් හේතුවක් තමයි ජීවිතයේ අතෘප්තිකර බව. මේ ලෝකයේ මිනිස්සු සතුටු වන ක්‍රම හතරයි තියෙන්නේ. පළමු ක්‍රමය ‘අත්ති සුඛං’ ඒ කියන්නේ මට මේ තියන ටික ඇති කියලා හිතලා සතුටු වීම. මෙහෙම හිතන කොට එතන හොරකම් මැරකම් සිදු වෙන් නෑ සාමය පවතිනවා. ‘අත්‍රිච්චතාව‘ නැත්නම් කොච්චර තිබුණත් මදි කියන හැඟීම සහ ‘මහිච්චතාව‘ නැත්නම් කොච්චර ලැබුණත් මදි කියන හැඟීම ළඟ සතුට තියෙන් නෑ. දෙවැනි ක්‍රමය තමයි ‘භෝග සුඛං’ තමන් ධනය උපයන මාර්ගය පිළිබඳව ඇතිවන සතුට.අද සමහරු ධනය උපයන්නේ හරියට හරකාගේ තුවාලයේ වහපු කපුටො වගේ. හරකට කොච්චර රිදෙනවද කියලා කපුට හිතන්නෑ. ඌ තුවාලයෙන් තව තවත් මස් කඩා ගන්නවා. මතක තියා ගන්න ඕනෑ අපටත් සැඳෑ සමයක් එනවා.එදාට අපි ඇඳට වෙලා උඩුකුරුව ඉද්දී අපි කරපු කියපු දේවල් චිත්‍රපටයක් වගේ පේනවා. ඒවට ගැඹුරු ධර්මයේදී කියන්නේ ‘චිත්තඡ රූප’ කියලයි. ඒ නිසා අපි කරන කියන දේ ගැන දැන්ම ඉඳන් සැලකිලිමත් විය යුතුයි.තුන්වැනි ක්‍රමය ‘අනන සුඛං’ ඒ කියන්නේ ණය කාරයෙකු නොවීමේ සතුට. අපි හැම දෙයක්ම කුඩා පරිමාණයෙන් ආරම්භ කර එය දියුණු කර ගන්නවා නම් ණය වෙන්න අවශ්‍ය නෑ. ණය ගෙවා ගන්න බැරි වුණාම සීනි අමාරුයි කොලෙස්ටරෝල් මේ හැම දෙයක්ම හැදෙනවා.අනිත් ක්‍රමය තමයි ‘අනවජ්ජ සුඛං’ ඒ කියන්නේ තමන්ගේ ජීවිත කාලයේ තමන්ට නියමිත යුතුකම් වගකීම් ඉටු කළා කියල ඇතිවන සතුට. දැන් හිතල බලන්න ඕනෑ අපට අනාගතයේ සතුටු වෙන්න පුළුවන් විදියට ද අද අපි වැඩ කරන්නේ කියලා. එහෙම හිතල වැඩ කරනවා නම් අන්තගාමී වෙන්න අවශ්‍ය වෙන්නේ නෑ.හාමුදුරුවනේ අපි මේ සාකච්ඡා කළ දේවල් ලෝකෝත්තර සුවයක් ලබා ගැනීමට කොයිතරම් ඉවහල් වෙනවා ද ?මෙලොව ජීවිතය සකස් කර නොගත් කෙනා කොහොමද පරලොවක් ගැන හිතන්නේ ? ව්‍යග්ගපජ්ජ සූත්‍රයේදී දීඝජානු කෝ්ලිය බුදුන්් වහන්සේගෙන් අහනවා කාමභෝගී ජීවිත ගත කරන අපි මෙලොව පරලොව සාර්ථක කර ගන්නේ කොහොමද කියලා.එවිට බුදුන් වහන්සේ දේශනා කරනවා උට්ඨාන සම්පදා නැත්නම් උත්සාහය ඇති කර ගන්න කියලා. ඒ වගේම ඒ උත්සාහයෙන් සොයා ගත් ගොඩනගා ගත් දේවල් ආරක්ෂා කර ගන්න කියලාත් දේශනා කරනවා.වසර ගණනක් උත්සාහ කර සොයා ගත් දේ එක මොහොතකින් විනාශ වන මංපෙත් ඕන තරම් තියනවානෙ. ඒවට යොමුවුණොත් ආරක්ඛ සම්පදාව නැති වෙලා යනවා.අනෙක තමයි කල්‍යාණ මිත්තතාව. මිනිසෙක් ඇති වෙන්නත් නැති වෙන්නත් ඇසුර බලපානවා. අවසන් කාරණය තමයි සමජීවිකතාව. ඒ කියන්නේ ලැබුන දේ සතුටින් භුක්ති විඳීම. මේ කරුණු හරිහැටි ඉටු වන විට මෙලොව ජීවිතය සාර්ථක වෙනවා. පරාලොව සාර්ථක කර ගැනීම සඳහා බුද්ධ ධම්ම සංඝ යන ත්‍රිවිධරත්නය පිළිබඳ හා කර්මයත් කර්ම විපාකත් යන කරුණු පහ පිළිබඳ විශ්වාසය තියෙන්න ඕන. ඒක තමයි ශ්‍රද්ධාව කියන්නේ.ඒ වගේම කය වචනය දෙකේ සංවරය හෙවත් ශීලය තියෙන්න ඕනෑ. පරිත්‍යාගය සහ ප්‍රඥාාවත් තිබෙන්න ඕනෑ. ඒකෙන් පරලොව යහපත් වෙනවා කියල බුදුන් වහන්සේ දේශනා කරනවා.හොඳට හිතල බලන විට බෞද්ධයාගේ් අවසන් බලාපොරොත්තුව වන නිර්වාණය සඳහා තිබෙන දොරටුවත් මේ කරුණුම තමයි. ඒ නිසා ප්‍රථමයෙන් මෙලොව ජීවිත යහපත් කර ගැනීම තමයි වටින්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032310</link>
    <topic>ජනපති කරුණාවෙන් සුවය ලැබූ ගම්භීර්ගෙන්-නෙහෙරාගෙන් ජනපතිට පැසැසුම්</topic>
    <author>ඡායාරූපය - සුදත් සිල්වා</author>
    <content>ඉන්දීය ක්‍රිකට් කණ්ඩායමේ ආරම්භක පිතිකරු වූ ගෞතම් ගම්බීර් සහ ආරම්භක පන්දු යවන්නා වූ අසීස් නෙහෙරා ක්‍රීඩාපිටියේදී ඇතිවූ ආබාධ හේතුවෙන් “ඉන්දියන් ප්‍රීමියර් ලීග්” තරගාවලියට සහභාගිවීමට නොහැකි තත්ත්වයක පසුවෙද්දී ඒ සම්බන්ධයෙන් ජනාධිපති මහින්ද රාජපක්ෂ මහතා දැනුවත් කිරීමේ ප්‍රතිඵලයක් ලෙස එතුමාගේ පෞද්ගලික ආයුර්වේද වෛද්‍ය විශේෂඥ එලියන්ත වයිට් මහතාගේ සේවය ඔවුන් දෙදෙනා හට ලැබිණි.ඒ මහතාගේ ප්‍රතිකාරවලින් සුවය ලද ක්‍රීඩකයන් දෙපළ ජනාධිපතිතුමාට සිය කෘතඥතාව පළකිරීම සඳහා අරලියගහ මන්දිරයේදී එතුමා මුණගැසුණු අවස්ථාවයි මේ. ආයුර්වේද විශේෂඥ වෛද්‍ය එලියන්ත වයිට් මහතාද මෙහි සිටී.සුවය ලැබූ ගෞතම් ගම්බීර් සහ අසීස් නෙහෙරා ඉදිරි දින කීපයේදී ඉන්දියන් ප්‍රීමියර් ලීග් තරගාවලියට සහභාගි වන බව මෙහිදී ජනාධිපතිතුමා හට දැන්වූහ. මෙයට පෙර ඉන්දීය ක්‍රිකට් කණ්ඩායමේ සුපිරි ක්‍රීඩක සචින් තෙන්ඩුල්කාර්ද මෙලෙසම ශ්‍රී ලංකාවට පැමිණ ආයුර්වේද වෛද්‍ය විශේෂඥ එලියන්ත වයිට් මහතා වෙතින් ප්‍රතිකාර ලබා සුවවී ඉන්පසුව එක්දින තරගයකදී ලකුණු 200 ඉක්මවා ක්‍රීඩා කිරීමට සමත්විය.ශ්‍රී ලංකා කණ්ඩායමේ උපනායක ඩිල්ෂාන් තිලකරත්න කළ දැනුවත් කිරීම අනුව ඉන්දියන් ක්‍රිකට් ක්‍රීඩකයින් ශ්‍රී ලංකාවේදී ආයුර්වේද ප්‍රතිකාර ලබා ගැනීමට තීරණය කර තිබිණි. </content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003232</link>
    <topic>කුණු කොල්ලයටවී විකුණන්න එපා</topic>
    <author>ගාමිණී ඔබේසේකර පොළොන්නරුව විශේෂ</author>
    <content>මෙවර මහ කන්නයේ වී ඉහළ මිලකට ගැනීමට රජය කටයුතු කර තිබියදී අඩු මිලට පෞද්ගලික වෙළෙඳුන්ට ඒවා අලෙවි කිරීමෙන් වළකින්නැයි කෘෂිකර්ම හා ගොවිජන සේවා ඇමැති මෛත්‍රීපාල සිරිසේන මහතා ගොවි ජනතාවගෙන් ඉල්ලා සිටී.මෙවර මහ කන්නයේ වාර්තාගත වී අස්වැන්නක් ගොවි ජනතාවට ලබා ගැනීමට හැකි වී ඇතැයි ද ගොවීන්ට වී සඳහා ඉහළම මිලක් ලබා දීමට රජය පියවර ගෙන ඇතැයි ද අමාත්‍යවරයා සඳහන් කරයි. වී අලෙවි මණ්ඩලය වී මිලදී ගැනීම සඳහා මේ වන විට ගබඩා විවෘත කොට ඇති අතර, සම්බා වර්ගයේ වී කිලෝවක් සඳහා රුපියල් 30ක් ද නාඩු වර්ගයේ වී කිලෝවකට රුපියල් 28ක්ද ගොවීන්ට ලබා දීමට පියවර ගෙන තිබේ.රජය විසින් වී මිලදී ගැනීම ගොවි ජනතාවට පහසුකර ලීමක්ද සෑම ගම්මානයකම ගොවි නියෝජිතයින් පත් කොට ඇති අතර, වී ගෝනි සැපැයීමටද කටයුතු කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003233</link>
    <topic>ඡන්ද කොමසාරිස් මාධ්‍ය හසුරුවනහැටි දැනගන්න කරු උසාවි යයි</topic>
    <author>නෙල්කා මැදගෙදර</author>
    <content>මෙවර පාර්ලිමේන්තු මැතිවරණය පැවැත්වීම සහ මාධ්‍ය හැසිරවීම සම්බන්ධයෙන් මාර්ගෝපදේශ මාලාවක් සකස්කර සතියකදී අධිකරණයට ඉදිරිපත් කරන ලෙස මැතිවරණ කොමසාරිස්වරයාට නියෝග කරන්නැයි ඉල්ලා එක්සත් ජාතික පක්‍ෂයෙහි නියෝජ්‍ය නායක කරු ජයසූරිය මහතා ශ්‍රේෂ්ඨාධිකරණයට ඊයේ (22) මූලික අයිතිවාසිකම් පෙත්සමක් ගොනු කෙළේය.නිදහස් සහ සාධාරණ මැතිවරණයක් පැවැත්වීම මැතිවරණ කොමසාරිස්වරයාගේ නෛතික රාජකාරියක් බව පෙත්සමෙහි දැක්වේ.මැතිවරණ කොමසාරිස්වරයා සහ නීතිපතිවරයා පෙත්සම මඟින් වගඋත්තරකරුවෝ කොට සිටිති.පෙත්සමෙහි මෙසේ දැක්වේ.පාර්ලිමේන්තුවට නියෝජිතයන් තෝරා පත් කර ගැනීම සඳහා වන ඡන්ද විමසීම අපේ‍්‍රල් මස 08 වැනිදා පැවැත්වීමට නියමිතව තිබේ.නිදහස් සහ සාධාරණ මැතිවරණයක් පැවැත්වීමේ නෛතික බලය හිමි මැතිවරණ කොමසාරිස්වරයාගේ අයහපත් හැසිරීම ඉකුත් ජනාධිපතිවරණය පුරාම දක්නට ලැබුණු බැවින් මෙවර මැතිවරණයේ සාධාරණත්වය පිළිබඳ විශාල ගැටලුවක් පවතී.එලෙස නිදහස් හා සාධාරණ මැතිවරණයක් පැවැත්විය නොහැකි වුවහොත් එමඟින් මෙරට ජනතාවගේ මූලික අයිතීන් උල්ලංඝනයවීමක් සිදුවිය හැකිය.ඉකුත් ජනාධිපතිවරණය නිදහස් සහ සාධාරණ ලෙස පවත්වන බව කියමින් මැතිවරණ කොමසාරිස්වරයා අවස්ථා කිහිපයකදී පක්‍ෂ නියෝජිතයන් සමඟ සාකච්ඡා පවත්වනු ලැබීය.එහෙත් එම සාකච්ඡාවලදී එකඟ වූ පරිදි ඡන්දය සලකුණු කිරීම සඳහා පැන්සල නොව පෑන් ලබාදීමට තමා අපොහොසත් වූ බව මැතිවරණ කොමසාරිස්වරයා විසින්ම පිළිගන්නා ලදී. එසේම ‘මට ඡන්ද පෙට්ටිවත් ආරක්‍ෂා කර ගැනීමට බැරි වුණා’ යැයි ජනවාරි මස 27 වැනි දින මැතිවරණ කොමසාරිස්වරයා මාධ්‍යයට ප්‍රකාශ කෙළේය.ජනාධිපතිවරණයට අදාළ ඡන්ද කාඩ්පත් 6,27,000ක් එම ඡන්ද දායකයන්ට බෙදාහැර නොතිබුණි. නිසි ප්‍රවාහන පහසුකම් නොමැති නිසා සුබසාධන කඳවුරුවල සිටි ලක්‍ෂයක පමණ පිරිසකට ඡන්දය ප්‍රකාශ කළ නොහැකි විය.ජනාධිපතිවරණ ඡන්ද විමසීම සිදු කළ දිනයේත් ඉන් අනතුරුවත් රජයේ මාධ්‍ය ජනාධිපතිවරයාට පමණක් පක්‍ෂග්‍රාහී වන ලෙස කටයුතු කෙළේය.එසේම පාර්ලිමේන්තුවෙහි 2/3ක බහුතරයකින් සම්මත වූ 17 වැනි ව්‍යවස්ථා සංශෝධනය මැතිවරණ කොමසාරිස්වරයා විවේචනය කෙළේය. එය පාර්ලිමේන්තු වරප්‍රසාද උල්ලංඝනය කිරීමක් වන බැවින් ඒ සම්බන්ධව මැතිවරණ කොමසාරිස්වරයාට එරෙහිව චෝදනා ගොනු කළ යුතුය.ඒ අනුව මෙවර මැතිවරණය නිදහස් සහ සාධාරණව පැවැත්වීම සඳහා ඡන්දය පැවැත්වීම, මාධ්‍ය හැසිරවීම, ඡන්ද විමසීමේදී පැන්සල වෙනුවට පෑන භාවිත කිරීම, ඡන්ද පෙට්ටි ආරක්‍ෂා කිරීම ආදිය ආවරණය වන පරිදි මාර්ගෝපදේශ මාලාවක් සකස් කරන ලෙසත්, එය සතියකදී අධිකරණයට ඉදිරිපත් කරන ලෙසත් මැතිවරණ කොමසාරිස්වරයාට නියෝග කරන අතුරු නියෝග 2ක් නිකුත් කරන්නැයි පෙත්සම්කරු අධිකරණයෙන් ඉල්ලා සිටී.එසේම එම මාර්ගෝපදේශ පිළිනොපදින, නොසළකාහරින, යම් පුද්ගලයකු, ආයතනයක් හෝ සංවිධානයක් වේනම් ඒ පිළිබඳව අධිකරණයට දැනුම් දෙන ලෙස මැතිවරණ කොමසාරිස්වරයාට නියෝග කරන්නැයි ද පෙත්සම්කරු අධිකරණයෙන් වැඩිදුරටත් ඉල්ලා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003234</link>
    <topic>නැඟෙනහිර සංචාරයටජර්මානුවන්ට පනවා තිබූසීමා ලිහිල් කරයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ නැඟෙනහිර පළාතේ සංචාරය කිරීමට ජර්මන් ජාතිකයන්ට පනවා තිබූ සීමාවන් ලිහිල් කිරීමට ජර්මන් රජය පියවර ගෙන ඇත.නැඟෙනහිර පළාතේ පැවැති වාතාවරණය සැලකිල්ලට ගෙන ජර්මන් රජය මේ තීරණය ගෙන තිබේ.දශක තුනකට ආසන්න කාලයක් පැවැති ත්‍රස්තවාදය සම්පූර්ණයෙන්ම අවසන් කොට සාමය ළඟා කැර ගැනීමත් සමඟ මේ තත්ත්වය උදාවී තිබේ.ශ්‍රී ලංකාවේ ජර්මානු තානාපතිවරයා නැඟෙනහිර පළාතේ කරන ලද සංචාරයක ප්‍රතිඵලයක් ලෙස එරට රජය පනවා තිබූ නීතිරීති ලිහිල් කැර තිබේ. අද වනවිට නැඟෙනහිර පළාත ලොව ඕනෑම රටක සංචාරකයන් සඳහා සුදුසු වාතාවරණයක් පවතින ප්‍රදේශයක් බවට අනුමත කැර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003235</link>
    <topic>සරසවි පළමු වසරේ දීඉංග්‍රීසි අනිවාර්ය වේ</topic>
    <author/>
    <content>විශ්වවිද්‍යාලවලට ඇතුළත්වන සෑම ශිෂ්‍යයකු ම පළමු වසරේ දී ඉංග්‍රීසි භාෂාව විෂයයක් වශයෙන් හැදැරීම අනිවාර්ය කැරේ.සෑම විශ්වවිද්‍යාලයකම පළමු වැනි වර්ෂයට ඇතුළත් කර ගන්නා සිසු සිසුවියන්ට කුමන පාඨමාලාවක් හැදැරුවත් ඉංග්‍රීසි භාෂාව විෂයයක් ලෙස හැදෑරිය යුතු බවට උසස් අධ්‍යාපන අමාත්‍යාංශය ප්‍රතිපත්තිමය තීරණයක් ගෙන ඇතැයි උසස් අධ්‍යාපන ඇමැති මහාචාර්ය විශ්වා වර්ණපාල මහතා කියයි.ඒ අනුව ලංකාවේ සියලුම විශ්වවිද්‍යාලවලට පළමු වසරට ඇතුළත් කර ගන්නා සිසු සිසුවියන්ට ඉංග්‍රිසි භාෂාව පිළිබඳ මනා දැනුමක් ලබාදීමට අවශ්‍ය පියවර ගන්නා ලෙසට මහාචාර්ය විශ්වා වර්ණපාල මහතා අදාළ බලධාරීන්ට උපදෙස් දී තිබේ.උසස් අධ්‍යාපනයේ නව ලෝක ප්‍රවණතා හා රැකියා වෙළෙඳ පොළට උචිත උසස් අධ්‍යාපනයක් සඳහා ඉංග්‍රීසි භාෂාව අත්‍යවශ්‍ය සාධකයක් වී ඇති හෙයින් මෙරට විශ්වවිද්‍යාල එම තත්ත්වයට මුහුණ දිය හැකි පිරිස් බිහිකිරීමට පියවර ගත යුතු බව මහාචාර්ය වර්ණපාල මහතා පෙන්වා දෙයි.ඊට අමතරව සිසුන්ට පරිගණක තාක්ෂණික දැනුම ලබාදීමටත් අවශ්‍ය පියවර ගනු ඇත.සංවර්ධිත රටක උසස් අධ්‍යාපනයක් සඳහා පර්යේෂණ සංස්කෘතියක් සහිත පශ්චාත් උපාධි පාඨමාලාවලට සිසුන් වැඩි වැඩියෙන් යොමු කිරීමට කටයුතු කරන බව ද මේ පිළිබඳව කරුණු දක්වමින් මහාචාර්ය විශ්වා වර්ණපාල මහතා තවදුරටත් කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003236</link>
    <topic>නියෝජ්‍ය ඇමැති නියෝමාල්කිසිම කුඩු ව්‍යාපාරිකයකු සමඟසම්බන්ධකම් පවත්වා නැහැ</topic>
    <author>මහින්ද අලුත්ගෙදර සහ නුවන් කොඩිකාර හලාවත සිට</author>
    <content>නියෝජ්‍ය ඇමැති නියෝමාල් පෙරේරා මහතා කුඩු ව්‍යාපාරිකයෙකු සමඟ සබඳතා පැවැත් වූ බවට ගෙන යන ප්‍රචාරයේ කිසිදු සත්‍යතාවයක් නැතැයි අගමැති රත්නසිරි වික්‍රමනායක මහතා සඳහන් කරයි. එම සිද්ධිය සම්බන්ධයෙන් තොරතුරු ලබා දුන්නේද ඒ මහතා බවත්, ඉන් අනතුරුව පැවැති පරීක්ෂණවලින් එවැනි සබඳතාවක් නොතිබූ බවට තහවුරු වී තිබෙන බවත් හෙතෙම අවධාරණය කරයි.අගමැතිවරයා මේ බව පැවැසුවේ හලාවත හරේන්ද්‍ර කොරයා ක්‍රීඩාංගණයේ දී ඊයේ (22) පැවැති ජන හමුවකට එක් වෙමිනි. එළැඹෙන මහා මැතිවරණයේ දී වැඩි මනාප ලබා ගැනීමට ඇතැමුන් මෙවැනි චෝදනා නඟන බව කී රත්නසිරි වික්‍රමනායක මහතා මේ සිද්ධිය සම්බන්ධයෙන් පැමිණිලිකරු, චූදිතයකුª බවට පත් වී තිබෙන බවද කියා සිටියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003237</link>
    <topic>පුංචි අමිල රටම අඬවා අවසන් ගමන් යයි</topic>
    <author>අළුබෝමුල්ල සමූහ සහ පාණදුර සමූහ</author>
    <content>කළුගඟට දැමීමෙන් මියගිය අමිල සඳරුවන් ගේ අවසන් කටයුතු පාණදුර, නල්ලුරුවේ යාලවැටිමෝදර පොදු සුසාන භූමියේදී විශාල ජනකායකගේ සහභාගිත්වයෙන් මැද ඊයේ (22) සිදු කෙරිණි. දැනට පරිවාස භාරයේ සිටින අනෙකුත් සහෝදර සහෝදරියන් ද පොලිස් රැකවරණ යටතේ මේ අවස්ථාවට සහභාගි වූ අතර ඔවුන්ගේ පියාද පැමිණ සිටියේය. ශ්‍රී ලංකා ළමා ආරක්ෂණ අධිකාරියේ සභාපති ජගත් වැල්ලවත්තගේ මහතා ද පැමිණ සිටි අය අතර විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003238</link>
    <topic>ශ්‍රී ලංකාවේගුරු සිසු අනුපාතය අඩු වෙලා</topic>
    <author>දයා පෙරේරා</author>
    <content>ශ්‍රී ලංකාවේ ගුරු සිසු අනුපාතය 1:17ක් දක්වා අඩු වී ඇතැයි අධ්‍යාපන අමාත්‍යාංශය කියයි.2005 වසරේදී 1,87,680ක් වූ ගුරුවරුන් සංඛ්‍යාව 2,23,380ක් දක්වා වැඩි වීම හේතුවෙන් මේ ගුරු සිසු අනුපාතය අඩු වී ඇතැයි අධ්‍යාපන ඇමැති සුසිල් පේ‍්‍රමජයන්ත මහතා පෙන්වා දෙයි.ඇතැම් සංවර්ධිත රටවල පවා ගුරු සිසු අනුපාතය 1 : 20 ඉක්ම වූ අවස්ථා ඇතැයි පෙන්වා දෙන ඇමැතිවරයා ශ්‍රී ලංකාවෙන් වාර්තාවන්නේ දකුණු ආසියාවේ අඩුම ගුරු සිසු අනුපාතය බවත් සඳහන් කරයි.2005 සිට 2010 දක්වා ගුරුවරුන් 35,700ක් බඳවා ගෙන ඇත. ඒ අනුව ගුරුවරුන්ගේ වර්ධනය සියයට 19කි. බඳවාගත් ගුරුවරුන්ගෙන් 18400ක් උපාධිධාරීහු ය. විද්‍යාපීඨ ඩිප්ලෝමාධාරීන් 13600ක් ද වතුකරයේ පාසල් සඳහා ගුරුවරුන් 3700ක් ද පත්කර ඇත.ගුරු සම්පත් සංවර්ධනය උදෙසා ජාතික අධ්‍යාපන විද්‍යාපීඨ ගණන 18 දක්වා වැඩි කළ බවත් තොරතුරු තාක්ෂණය වෙනුවෙන්ම රුවන්පුර විද්‍යාපීඨය විවෘත කළ බවත් ඇමැතිවරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n1003239</link>
    <topic>ගස් කපමින් සිටි දෙදරු පියාබඹර ප්‍රහාරයෙන් මරුට</topic>
    <author>එරික් තිලකරත්නනුවරඑළිය මධ්‍යම සමූහ</author>
    <content>නුවරඑළිය, බෝපත්තලාව වන වගා ව්‍යාපෘතියේ ගසක් කපමින් සිටි දම්වැල් කියත් ක්‍රියාකරවන්නකු බඹරු දෂ්ට කිරීමෙන් මියගොස් තිබේ.මියගොස් ඇත්තේ එස්. ධනරාජ් නමැති 61 වියැති දෙදරු පියෙකි. මේ පුද්ගලයා කපමින් සිටි ගස තද සුළඟකට අසුවී වෙනත් ගසක් මතට පතිත වී ඇත. එම ගසේ බඹර කූඩුවක් කැඩී බඹරුන් ඇවිස්සී මේ පුද්ගලයාට දෂ්ට කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032311</link>
    <topic>MTV ආයතනයට හදිසි ප්‍රහාරයක්</topic>
    <author>භක්ති ධර්මපි‍්‍රය මෙන්ඩිස් සහ චමීර ඇල්ලදෙණිය</author>
    <content>මහරාජා ආයතනයට එල්ල කළ ප්‍රහාරය සම්බන්ධයෙන් ඊයේ (22) පස්වරුව වන විට සැකපිට පුද්ගලයන් 16 දෙනෙකු අත්අඩංගුවට ගෙන ඇතැයි ජ්‍යෙෂ්ඨ පොලිස් නිලධාරියකු ‘දිනමිණ’ට පැවැසීය. තවදුරටත් මේ සම්බන්ධව කොම්පඤ්ඤවීදිය පොලිසිය පරීක්‍ෂණ පවත්වන අතර, තරාතිරම නොබලා වැරදිකරුවන්ට දඬුවම් ලබාදෙන බවද පවසයි.කොළඹ හුණුපිටිය බේබෲක් පාරේ පිහිටි එම්.ටී.වී. ආයතනයට කිසියම් පිරිසක් ඊයේ (22) පස්වරුවේ ගල්මුල් ප්‍රහාරයක් එල්ල කර දේපළවලට හානි සිදුකර ඇතැයි පොලීසිය කියයි.එම ආයතනයේ ඉදිරිපස ගොඩනැගිල්ලේ වීදූරුවලට සහ මාර්ගයේ නවතා තිබූ වාහනවලටද මේ පහරදීම නිසා අලාභහානි සිදු වී ඇත.බස්රථ දෙකකින් සහ වෑන් රියකින් පැමිණි පිරිසක් තම ආයතනයට මෙලෙස පහරදුන් බව එහි සේවකයෝ පවසති.නිරායුධව සිටි සිය ආයතනයේ මාධ්‍යවේදීන්ට සහ සේවකයන්ට මෙලෙස පහරදීම දැඩිසේ හෙළා දකින බව එම ආයතනයේ ප්‍රධානීහු පවසති.සිද්ධිය වූ ස්ථානයට ඇමැති මිලින්ද මොරගොඩ, පාර්ලිමේන්තු මන්ත්‍රී ජෝන් අමරතුංග, අසාද් සාලි මහත්වරු ඇතුළු දේශපාලනඥයෝ පිරිසක්ද පැමිණ සිටියහ.වහාම ක්‍රියාත්මක වූ කොම්පඤ්ඤවීදිය පොලීසියේ නිලධාරීහු එම ස්ථානයට පැමිණ තිබෙනු දැකගත හැකි විය. අවට පොලිසිවල නිලධාරීන් පැමිණ එම ස්ථානයේ ආරක්ෂාව තරකර තිබූ අතර කැරැලි මර්දන කණ්ඩායම්ද පැමිණ තිබිණ.සිද්ධිය සම්බන්ධයෙන් වැඩිදුර පරීක්ෂණ කොම්පඤ්ඤවීදිය පොලීසිය අරඹා ඇතැයි පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා “දිනමිණ”ට පැවැසීය.බුදුදහමට අපහාස කළ ඇමරිකන් ජාතික ගායකයකු මහරාජා ආයතනය විසින් මෙරටට ගෙන්වීමට අනුග්‍රහය දැක්වීම නිසා කුපිත වූ පිරිසක් මෙම ක්‍රියාව සිදුකරන්නට ඇතැයි විශ්වාස කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032312</link>
    <topic>මිය ගිය සේවක සේවිකාවන්ට පින් පැමිණවීම මහඟු පින්කමක්</topic>
    <author>සුභාෂිනී සේනානායක</author>
    <content>වසර 40 ක් වැනි කාලයක් සේවය කරමින් සිටියදී ජීවිතයෙන් සමුගත් සේවිකාවකට පින් පැමිණවීම දුර්ලභ ගණයේ වැදගත් පිංකමක් බව ශ්‍රී ලංකා බෞද්ධ හා පාලි විශ්වවිද්‍යාලයේ මහෝපාධ්‍යාය කොටුව සම්බුද්ධාලෝක විහාරාධිපති මහාචාර්ය ඉත්ත දෙමලියේ ඉන්දසර නාහිමියෝ පැවැසූහ.ඉතාමත් කලාතුරකින් සිදුකෙරෙන මෙවැනි පින්කම්වලින් සමාජයට විශාල ආදර්ශයක් ලබාදෙන බවද සීමාසහිත එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලයත් සමස්ත සේවක මණ්ඩලයත්, නිරතුරුවම පින්දහම්වල නියැලෙන බවද නාහිමියෝ පවැසූහ.වසර 40 කට වැඩි කාලයක් සීමාසහිත එක්සත් ප්‍රවෘත්ති පත්‍ර සමාගමේ අධ්‍යක්ෂ මණ්ඩල ලේකම් ලෙස සේවය කළ සරෝජ් වික්‍රමසිංහ මහත්මිය පරලෝ සැපත් වී තෙමසක් පිරීම නිමිතිකොටගෙන එහි සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු අධ්‍යක්ෂ මණ්ඩලය සේවක මහත්ම මහත්මීන් කොටුව සම්බුද්ධාලෝක විහාරයේදී පැවැත්වූ දානමය පින්කමකට සහභාගි වෙමින් උන්වහන්සේ එසේ පැවැසුහ.එහිදී මහාචාර්ය ඉත්තදෙමලියේ නාහිමියෝ මෙසේද පැවැසූහ. ලේක්හවුස් ආයතනයේ සභාපති බන්දුල පද්මකුමාර මහතා සෑමවිටම මනා ආදර්ශයක් ලබාදෙන නායකත්වයක් ඇති සභාපතිවරයෙක්. සභාපතිතුමාගේ උපදෙස් මත වසර පුරාම සේවකයන්ගේ නමින් මිය පරලොව ගිය ඥාතින් වෙනුවෙන් මාසික දානය ලේක්හවුස් ආයතනය මෙම විහාරස්ථානයට ලබා දෙනවා. මාසික දානයක් පිරිනැමීමට සේවකයන් පුරුදු පුහුණු කිරීමෙන් ඔවුන් පින්කම් සඳහා යොමු කරවීම ඉතා හොඳ කරුණක්. ලේක්හවුස් ආයතනය නිරන්තරයෙන් සම්බුද්ධාලෝක විහාරය හා එක්ව විවිධ පින්කම් සිදුකරනවා.මේ සියලු පින්කම් සිදුකිරීමෙන් සේවකයන් කෙරෙහි සභාපතිතුමා ඇතුළු අධ්‍යක්ෂ මණ්ඩලය කෙරෙහි යම් විශ්වාසයක් ඇති වෙනවා. යම් ස්ථානයක දියුණුව සඳහා පාලක පක්ෂය සහ සේවක පක්ෂයේ අන්‍යොන්‍ය විශ්වාසය තිබිය යුතු බව බුදුන් වහන්සේ පෙන්වා දුන්නා. මෙවැනි පින්කම් දකින සේවකයන්ට පාලක පක්ෂය කෙරෙහි විශාල විශ්වාසයක් ගොඩ නැඟෙනවා. කරදරයක් වූ විට ඔවුන් පිහිට වේයැයි විශ්වාස කරනවා. මේ තුළින් ආයතනය දිනෙන් දින දියුණු කිරීම සඳහා සේවක කැපවීම ලබා දෙනවා.ලේක්හවුස් ආයතනයේ සභාපතිතුමා නිරතුරුව සේවකයන්ගේ සුබසාධනය කෙරෙහි කටයුතු කරන බව මා පෞද්ගලිකව දන්නා කරුණක්. සරෝජ් වික්‍රමසිංහ මහත්මියට මේ පින් අනුමෝදන් කරනවා.ශ්‍රී ලංකා බෞද්ධ හා පාලි විශ්වවිද්‍යාලයේ ජ්‍යෙෂ්ඨ කථිකාචාර්ය වාව්වේ ධම්මරක්ඛිත හිමියෝ, වසර 40ක් පමණ කාලයක් සේවය කළ මියගිය සේවිකාවකගේ තුන් මාසයේ දානමය පින්කම ආයතනය මගින් සිදුකරවීම දුර්ලභ ගණයේ මහඟු පින්කමක්.බුද්ධ දේශනාවට අනුව මෙවැනි පින්කම් සිදුකිරීමෙන් පින්වතුන් බවට පත්වීමට හැකියි.සහෝදරාත්මක බැඳීමකින් දීර්ග කාලයක් ඇසුරු කළ අයකුට පින් පැමිණවීමට කටයුතු කිරීමෙන් සහෝදර බැඳීම කැපී පේනවා.අනෙකුත් කාර්යාලවලට මෙවැනි පින්කම් සිදුවෙනවා දැකීම ආදර්ශයක්. බුදුන් වහන්සේ මනුෂ්‍ය ජීවිතයේ වටිනාකම පැහැදිලි කළා මෙන්ම එහි අරුත ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රමුඛ කාර්ය මණ්ඩලය හොඳින් දැන සිටිනවා.ජීවිතය නමැති රථය ඉදිරියට ගෙනයාමට කුසල නමැති ඉන්ධනය අවශ්‍යයි. කළගුණ සැලකීම මහඟු පින්කමක්. මේ උදාර පින්කම ජීවිත කාලය පුරාම හිතන්න කල්පනා කරන්න පුළුවන් මහඟු පින්කමක්. බුද්ධ පූජාව පැවැත්වීමත් සැරියුත් මුගලන් පරම්පරාවෙන් පැවත එන ආර්ය පුද්ගල මහා සංඝරත්නයට මේ දානය පූජා කිරීමත්, මෙයට තෙමසකට පෙර මියගිය සරෝජ් වික්‍රමසිංහ මහත්මියට මේ පුන්‍යකර්මය සිදුකරමින් පින් පැමිණවීමෙනුත් ඔබ සියලුදෙනා සිදුකර ගත්තේ විශාල කුසලයක්.මේ පින්කම ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ප්‍රමුඛ අධ්‍යක්ෂ මණ්ඩලයේ උපදෙස් මත පැවැත්විණි.මෙම අවස්ථාවට ආයතනයේ සභාපති බන්දුල පද්මකුමාර, සාමාන්‍යාධිකාරි අභය අමරදාස, සමාගමේ ලේකම් කුමුදු ගුණවර්ධන මහත්ම මහත්මීහුද ලේක්හවුස් බෞද්ධ සංගමයේ නිලධාරිහුද සරෝජ් වික්‍රමසිංහ මහත්මියගේ සැමියා සහ ඇයගේ පුතුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032313</link>
    <topic>මාධ්‍යවේදී රුවන් අමරජිත් රඳවා ගැනීමට එරෙහිවශ්‍රේෂ්ඨාධිකරණයට මූලික අයිතිවාසිකම් පෙත්සමක්</topic>
    <author>නෙල්කා මැදගෙදර</author>
    <content>රහස් පොලිසිය විසින් අත්අඩංගුවට ගත් මාධ්‍යවේදී රුවන් අමරජිත් වීරකෝන් මහතා රැඳවුම් නියෝග මත රඳවා ගැනීමට එරෙහිව ශ්‍රේෂ්ඨාධිකරණයට මූලික අයිතිවාසිකම් පෙත්සමක් ගොනුකර තිබේ.නීතිඥ ලිලන්ති ද සිල්වා මෙනෙවිය මේ පෙත්සම ගොනු කළාය.ත්‍රස්ත විමර්ශන ඒකකය සහ එහි ප්‍රධානීන්, අපරාධ පරීක්ෂණ දෙපාර්තමේන්තුව සහ එහි ප්‍රධානීන්, ආරක්ෂක අමාත්‍යාංශ ලේකම්වරයා ඇතුළු පිරිසක් වගඋත්තරකරුවන් ලෙස නම්කර සිටිති.පෙත්සමෙහි සඳහන් පරිදි රැඳවුම් භාරයෙහි රඳවා සිටින රුවන් වීරකෝන් ඒෂියන් ට්‍රිබියුන්, ඇසෝසියේටඩ් පේ‍්‍රස්, බොටම් ලයින් හී මාධ්‍යවේදියකු ලෙස කටයුතු කර තිබේ.පෞද්ගලික රෝහලක ප්‍රතිකාර ගනිමින් සිටියදී ඔහු අත්අඩංගුවට ගෙන ඇත. “රජය පෙරළීමට කුමන්ත්‍රණය කිරීම” සම්බන්ධයෙන් චෝදනා කර ඇත.ජෙනරාල් සරත් ෆොන්සේකා සමඟ සාකච්ඡා කිරීමට ජොන්ස්ටන් ප්‍රනාන්දු සහ ලක්ෂ්මන් සෙනෙවිරත්න හට දුරකථන පහසුකම් සැපයූ බවට පිළිගන්නා ලෙස තමන්ට අපරාධ පරීක්ෂණ දෙපාර්තමේන්තුවෙහි නිලධාරින් බල කළ බව පෙත්සම්කරු කියයි. එය ප්‍රතික්ෂේප කිරීම නිසා තමා අත්අඩංගුවට ගෙන රඳවා ගැනීමේ නියෝග මත රඳවා සිටින බව පෙත්සම්කරු සඳහන් කරයි.එමගින් සිය මූලික අයිතීන් උල්ලංඝනය කර ඇති බවට ප්‍රකාශ කරන ලෙසද, තමා වහාම නිදහස් කරන ලෙස වගඋත්තරකරුවන්ට නියෝග කරන ලෙසද පෙත්සම්කරු අධිකරණයෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032314</link>
    <topic>ඇල්පිටිය ප්‍රා. සභා මන්ත්‍රී ඒ. ජී. සාගරතිලකගේපක්ෂ සාමාජිකත්වය අහෝසි කිරීම වළක්වමින්එජාපයට එරෙහිව වාරණ නියෝගයක්</topic>
    <author>රෝෂන් තුෂාර</author>
    <content>ඇල්පිටිය ප්‍රාදේශීය සභා මන්ත්‍රී ඒ. ජී. සාගරතිලක මහතාගේ පක්ෂ සාමාජිකත්වය අහෝසිකිරීම වළක්වමින් එක්සත් ජාතික පක්ෂයට එරෙහිව වාරණ නියෝගයක් කොළඹ දිසා අධිකරණය ඊයේ (22) නිකුත් කෙළේය.සාගරතිලක මහතා විසින් එ.ජා.ප. නායක රනිල් වික්‍රමසිංහ මහතා ඇතුළු පක්ෂයේ සයදෙනකුට පවරා තිබූ නඩුවක් සලකා බැලීමෙන් පසුව කොළඹ ප්‍රධාන දිසා විනිසුරු ලෆාර් තාහීර් මහතා මේ වාරණය නිකුත් කෙළේය.ඇල්පිටිය ප්‍රාදේශීය සභාවේ විපක්ෂයේ මන්ත්‍රීවරයෙක්ව සිටියදී ආණ්ඩු පක්ෂයට සහාය පළකිරීම එක්සත් ජාතික පක්ෂ ව්‍යවස්ථාව උල්ලංඝනය කිරීමක් යැයි, එම පක්ෂය නිකුත් කළ ලිපියට එරෙහිව මේ නඩුව පවරා තිබිණි.ආණ්ඩු පක්ෂයට සහාය පළකිරීම පක්ෂ සාමාජිකත්වය අහෝසි කිරීමට හෝ එජාප ව්‍යවස්ථාව උල්ලංඝනය කිරීමක් නොවන බවට කරුණු ඉදිරිපත් කෙරිණි. කරුණු සලකා බැලූ විනිසුරුවරයා පක්ෂ සාමාජිකත්වය අහෝසි කිරීම හෝ එසේ අහෝසි වී ඇති බවට මැතිවරණ තේරීම්භාර නිලධාරිවරයාට දැනුම්දීම වළක්වමින් වාරණ නියෝග නිකුත් කැර, අපි‍්‍රයල් 01 දින අධිකරණයේ කරුණු දක්වන ලෙස විත්තිකරුවන්ට නියෝග කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032315</link>
    <topic> මෙවර මහ ඡන්දයේදීකොළඹට ඡන්ද පොළ 109ක්</topic>
    <author>වයිමන් හෙට්ටිආරච්චි</author>
    <content>මෙවර පාර්ලිමේන්තු මැතිවරණයට කොළඹ දිස්ත්‍රික්කය සඳහා ඡන්ද පොළ 109ක් පිහිටුවන බව කොළඹ දිස්ත්‍රික් තේරීම් භාර නිලධාරි ජී. ඒ. ජේ සිල්වෙස්ටර් මහතා කියයි.එම දිස්ත්‍රික්කයේ උතුරු කොළඹ මැද කොළඹ, බොරැල්ල, නැඟෙනහිර කොළඹ, බටහිර කොළඹ, දෙහිවල, රත්මලාන, කෝට්ටේ, මොරටුව, කොළොන්නාව, කඩුවෙල, අවිස්සාවේල්ල, හෝමාගම, මහරගම, කැස්බෑව ආදී ඡන්ද කොට්ඨාස 15 තුළ මේ ඡන්දපොළ පිහිටුවනු ඇත.අපේ‍්‍රල් මස 8 වන දින පැවැත්වෙන මහ මැතිවරණය සඳහා කොළඹ දිස්ත්‍රික් සංවිධාන කටයුතු පිළිබඳ දේශපාලන පක්ෂ නියෝජිතයින් හා ස්වාධීන කණ්ඩායම්වල බලයලත් නියෝජිතයින් සහ ආරක්ෂක කටයුතු නිලධාරින් දැනුවත් කිරීම සඳහා කොළඹ දිස්ත්‍රික් ලේකම් කාර්යාල ශ්‍රවණාගාරයේ දී පැවැත්වුණු රැස්වීමේදී දිසා ලේකම්වරයා මේ බව පළ කෙළේ ය. මේ ඡන්ද පොළවල සේවය කිරීම සඳහා නිලධාරීන් 17034ක් පත් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=n10032316</link>
    <topic>වසරකදී හිරේ විලංගුවේ වැටෙන16,000ක්ම කොළඹ කට්ටිය</topic>
    <author>විජයානි එදිරිසිංහ</author>
    <content>වසරකට විවිධ අපරාධවලට සම්බන්ධ පුද්ගලයන් තිස් දහසක් බන්ධනාගාරගත වන අතර ඉන් දහසය දහසක් කොළඹින් පමණක් සිරගත වන අය වෙති.ඉන් දහසය දහසක් වැලිකඩ බන්ධනාගාරයේද සෙසු සිරකරුවන් දිවයිනේ වෙනස් සියලුම සිර කඳවුරුවල දඬුවම් ලබති.වැලිකඩ බන්ධනාගාරයේ දඬුවම් ලබන සිරකරුවන් අතරින් පන්දහසක් එක වසර සිට පහ වසර දක්වා පමණක් පාසල් අධ්‍යාපනය ලැබූ අය වෙති. තවත් හාරදහසක් පහ වසර පමණක් සමත් වූවෝ ය. සිරකරුවන් නව දහස් පන්සියයක් අට වසර සමත් වුවෝ ය. දිවයිනේ සිරකඳවරුවල සිටින වැඩි පිරිසක් හරි හැටි අධ්‍යාපනයක් නොලැබූ දුගී පවුල්වල දරුවන්ය. ඔවුන් කොළඹ හා ඒ අවට ප්‍රදේශවල සිදුවන විවිධ අපාරාධවලට දායකවී තරුණ කාලයම සිර කඳවුරුවල ජීවත් වන පිරිසක් බව බන්ධනාගාර කොමසාරිස් බී. ඒ. රත්නායක මහතා පැවැසීය.කොමසාරිස්වරයා එම තොරතුරු හෙළිදරව් කළේ ජාතික අධ්‍යාපන ආයතනය සහ බන්ධනාගාර දෙපාර්තමේන්තුව එක්ව රැඳවියන් සඳහා විවෘත පාසල් අධ්‍යාපනය ලබාදීමේ වැඩසටහනක් ආරම්භ කිරීමට පැවැති උත්සවයකදීය.වැලිකඩ බන්ධනාගාර මූලස්ථානයේ දී එම උත්සවය පැවැත්විණි. එම වැඩපිළිවෙළ අනුව පාසල් යන වයසේ දී විවිධ වැරැදිවලට හසුවී සිරගත වන රැඳවියන්ට පාසල් අධ්‍යාපනය ලබා ගැනීමට අවස්ථාව සැළසේ. මේ සඳහා වයස් සීමාවක් නැත.වැලිකඩ බන්ධනාගාරයේ සිටින රැඳවියන් පන්සියයකට පමණ මේ වන විටත් එම අධ්‍යාපන කටයුතු ලබා ගැනීමේ අවස්ථාව සැළසී ඇත.ජාතික අධ්‍යාපන ආයතනයේ අධ්‍යක්ෂ ජෙනරාල් උපාලි සේදර බන්ධනාගාර කොමසාරිස් ජෙනරාල් මේජර් ජෙනරාල් වී. ආර්. සිල්වා මහත්වරුන්ගේ මැදිහත් වීම මත එම අධ්‍යාපනික වැඩසටහන ක්‍රියාත්මක කෙරේ.වැලිකඩ බන්ධනාගාරයෙන් ආරම්භ කෙරෙන එම වැඩසටහන දිවයිනේ සෙසු සිර කඳවුරුවලත් ක්‍රියාත්මක කිරීමට පියවර ගෙන ඇත.අදියර තුනකින් ක්‍රියාත්මක කෙරෙන එම වැඩසටහනෙන් අධ්‍යාපනය ලබන පිරිසට සිරගෙදරින් නිදහස්වී ගිය පසු පාදේශීය විවෘත අධ්‍යාපන ආයතනවලින් අධ්‍යාපන ලබා ගැනීමටද අවස්ථාව ලබා දී තිබේ.මේ අවස්ථාවට සහභාගී වු බන්ධනාගාර කොමසාරිස් ජනරාල් යූ. ආර්. සිල්වා මහතා කියා සිටියේ ජීවිතයේ යම් කිසි අවස්ථාවක සිදු වූ වැරැද්දක් නිසා සිරගතවී දඬුවම් විඳීමට සිදු වූවත් මොවුන් සදාකාලිකව ඒ වැරැද්දක් සමඟ ජීවත් වීමට ඉඩ නොතබා අධ්‍යාපනය ලබා දී බුද්ධිමතුන් බවට පත් කිරීම මේ වැඩපිළිවෙළේ අරමුණ බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003231</link>
    <topic>මා එපා කියද්දීත් සැමියා බීමතින්ළිං බැම්ම මත වාඩි වී සිටියා</topic>
    <author>උතුරු කොළඹ සමූහ ඒ. මදුරවීරන්</author>
    <content>මත්පැන් පානය කැර සිටි මගේ සැමියා ළිඳේ බැම්ම මත වාඩි වී වැනි වැනි සිටියා. ඔතන ඉන්න එපා යැයි මම කිහිප වතාවක්ම කිව්වා. නමුත් ඔහු එය ගණනකට ගත්තේ නැහැ යැයි ළිඳ බැම්ම මත වාඩිගෙන සිටියදී හදිසියේම ළිඳ තුළට ඇද වැටීමෙන් තුවාල ලැබ මිය ගියේ යැයි කියන තැනැත්කුගේ මරණයක් පිළිබඳව කොළඹ ජාතික මහ රෝහලේ පැවැති මරණ පරීක්ෂණයේදී සාක්කි දුන් මියගිය තැනැත්තාගේ බිරිය වන 48 හැවිරිදි කේ. කුසුමාවතී මහත්මිය පැවැසුවාය.මේ අනතුරින් තුවාල ලැබ කොළඹ ජාතික මහ රෝහලට ඇතුළු කිරීමෙන් පසු මියගොස් ඇත්තේ හංවැල්ල, ලියනගේගම, පදිංචිව සිටි 49 හැවිරිදි ඩබ්ලිව්. ඒ. ගාමිණී නම් තැනැත්තෙකි.මේ පිළිබඳ මරණ පරීක්ෂණය කොළඹ නාගරික අතිරේක හදිසි මරණ පරීක්ෂක එඩ්වඩ් අහංගම මහතා හමුවේ පැවැත්විණි.වැඩිදුරටත් සාක්කි දුන් සාක්කිකාරිය මෙසේ ද කීවාය.මියගියේ මගේ විවාහක සැමියාය. අවුරුදු 19 කට ඉහත දී විවාහ වූ අපට දරුවන් දෙදෙනකු ඉන්නවා. මගේ සැමියා රැකියාව වශයෙන් වඩු වැඩ කළා.සැමියා ඉඳහිට මත්පැන් ගත්තා. එදා හොඳටම බීලා සිටි ඔහු ගේ ළඟ ළිඳේ බැම්ම මත වාඩි වී සිටිනු දැක්කා. එවිට වේලාව රාත්‍රී 10.30 ට පමණ ඇති.බැම්ම මත ඔහු වැනි වැනී සිටියා.”ඔතන ඉන්න එපා” කියල මම සැමියාට කිහිප වතාවක්ම කිව්වා. එහෙත් ඔහු එය ගණනකට ගත්තේ නැහැ.ටික වේලාවකට පසු එදෙසින් ශබ්දයක් ඇසී මා දුවගොස් බැලුවා. සැමියා පෙනෙන්නට සිිටියේ නැහැ. ඉන්පසු ළිඳ ඇතුළ බැලුවා. ඔහු එතුළ වැටී සිටිනු එවේලෙහි දැක්කා. මා කලබලයෙන් කෑ ගැසුවා. එවිට අසල්වාසීන් එතැනට ආවා.ඉන්පසු ළමයකු ළිඳට බැස්සා. කඹයක බඳින ලද පුටුවක ආධාරයෙන් සැමියාව ගොඩට ගත්තා. එවේලේ ඔහුට සිහිය තිබ්බා. වහාම සැමියාව කොළඹ ජාතික රෝහලට ගෙනාවා.එහිදී ඔහු මියගියා. මේ ළිඳේ වතුªර තිබ්බේ නැහැ. එය අඩි 4 ක් පමණ ගැඹුරුයි. මේ මරණය ගැන මට සැකයක් නැහැ.වැටීමකින් කොඳු නාරටිය බිඳීම හේතුකොට ගෙන මරණය සිදුව ඇතැයි කොළඹ ජාතික මහ රෝහලේ වාට්ටු භාර වෛද්‍ය නිලධාරි දොස්තර ආරියරත්න මහතා විසින් නිගමනය කරන ලදී.ඉදිරිපත් වූ සාක්කි හා වෛද්‍ය වාර්තාව සලකා බැලූ මරණ පරීක්ෂකවරයා මෙය ළිඳක බැම්ම මත වාඩි ගෙන සිටියදී හදිසියේම ළිඳට වැටීමෙන් සිදු වූ හදිසි අනතුරු මරණයක් බවට තීන්දු කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003232</link>
    <topic>ප්‍රමාණවත් සාක්කි නොමැතිවවිත්තිකරු නිදහස් කරයි</topic>
    <author>මීගමුව විශේෂ එච්. ප්‍රනාන්දු</author>
    <content>ආපන ශාලාවක සේවය නිම වී මහ රෑ තම නවාතැන කරා යමින් සිටි ආපනශාලා සේවිකාවකට මහ මඟ රැක සිට පිහියකින් ඇන මරා දමන ලදැයි චෝදනා ලැබ සිටි ඇයගේ පෙම්වතාට එරෙහිව නඩුව ඔප්පු කිරීමට ප්‍රමාණවත් සාක්කි නොමැති හෙයින් මීගමුව පළාත් බද මහාධිකරණ විනිසුරු ශිරාන් ගුණරත්න මහතා නඩු විභාගය අතරමගදී විත්තිකරු නිදොස් කොට නිදහස් කෙළේය.නිදොස් කැර නිදහස් කරන ලද්දේ ගාල්ල තුඩුගම පල්ලේවත්තකුඹුර පදිංචි කේ. පී. ප්‍රේමලාල් රත්නසිරි (34) නමැති අරක්කැමියාවයි. 1995 නොවැම්බර් මස 5 වැනි දින මීගමුව කුඩාපාඩුවේදී එච්.එම්.තුෂාරි දුලීකා රත්නායක නැමැත්තියට පිහියකින් ඇන මරා දැමී යයි ප්‍රේමලාල් රත්නසිරි මේ නඩුවෙන් චෝදනා ලැබ සිටියේය.මියගිය තැනැත්තිය මීගමුව කුඩාපාඩුවේ පදිංචිව සිටි අතර ඇයගේ පෙම්වතා විත්තිකරු බවත් විත්තිකරු හෝටලයක අරක්කැමියකු බවත් අධිකරණයේදී අනාවරණය විය.රජයේ අධිනීතිඥ ජූඩ් නානායක්කාර මහතා මේ නඩුවේ පැමිණිල්ල මෙහෙයවීය. විත්තිය වෙනුවෙන් නීතිඥ නලින් විලියම් මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003233</link>
    <topic>සැමටම ලියන්න-කියන්න හැකි වුණේනිදහස් අධ්‍යාපනය පින්සිදුවන්නටයි</topic>
    <author>හෝමාගම සංචාරක මංජුල හිරිපිටිය</author>
    <content>ශ්‍රී ලංකාව ලෝකයේ සෙසු රටවල ජනගහනයත් සමඟ සසඳන විට ලිවීමට, කියවීමට හැකියාව අතින් මීට වසර කීපයකට පෙර ලෝකයේ ප්‍රථම ස්ථානය හිමි වී තිබුණත් අද දෙවැනි හෝ තුන්වැනි ස්ථානයට පත්වී ඇතැයි අගවිනිසුරු අශෝක ද සිල්වා මහතා පැවසීය.ඒ මහතා එසේ පැවසුවේ ඇමැති බන්දුල ගුණවර්ධන මහතාගේ යෝජනාවක් අනුව මහපොළ ශිෂ්‍යත්ව අරමුදල මගින් රුපියල් මිලියන තුන්සියක මුදලක් වැය කර ඉදි කිරීමට යෝජිත හෝමාගම ප්‍රථම ජාතික පාසලට මුල්ගල් තැබීමේ උත්සවයේදීය.හෝමාගම පිටිපන මාහේන ප්‍රදේශයේ අක්කර පහළොවක භූමියක නව ජාතික පාසල ඉදි කැරේ. ඒ මහතා මෙසේද පැවසීය.මෙරට වර්තමාන සමාජයේ සිටින සැමටම වාගේම ලිවීමට කියවීමට හැකියාව ලැබුණේ මෙරට පවතින නිදහස් අධ්‍යාපන ක්‍රමය නිසයි.දිවංගත අධ්‍යාපන හා උසස් අධ්‍යාපන ඇමැති ලෙස කටයුතු කළ ලලිත් ඇතුලත්මුදලි මහතා 1981 වසරේ දී මහපොළ ශිෂ්‍යත්ව ක්‍රමය ආරම්භ කළා. එම වසරේදී පමණක් ශිෂ්‍යත්ව හාරසිය විසි දෙකක් ප්‍රදානය කැර තිබෙනවා. එදා සිට මේ දක්වා වසර විසි නවයක කාලයක අධ්‍යාපන ශිෂ්‍යත්ව පමණක් සිසුන් එක්ලක්ෂ හැට දහසකට ප්‍රදානය කර තිබෙනවා. මේ ශිෂ්‍යත්ව සියල්ල ලබා දී ඇත්තේ ආර්ථික අපහසුතා තිබූ සිසුන්ටයි.මහපොළ සංකල්පය යනු රටට උගත් බුද්ධිමත් සමාජයක් බිහි කරවීමයි. අද මහපොළ සංකල්පය පුළුල් කර පාසල් වලට අවශ්‍ය ගොඩනැගිලි සහ යටිතල පහසුකම් ලබා දීම ද ආරම්භ කර තිබෙනවා.වෙළෙඳ අලෙවි සංවර්ධන සමුපකාර හා පාරිභෝ්ගික සේවා ඇමැති බන්දුල ගුණවර්ධන මහතා - එක් ලක්ෂ පනස් දහසකට අධික ජනගහනයක් වෙසෙන හෝමාගම මැතිවරණ කොට්ඨාසයේ එකම ජාතික පාසලක්වත් නැති අඩු පාඩුව සපුරාලීමට මූලික පියවර ගනු ලැබුවා.පාසලකට අවශ්‍ය සියලු පහසුකම් ඇතිව සිංහල ඉංග්‍රීසි මාධ්‍ය ඔස්සේ ඉගැන්වීමේ කටයුතු කිරීමට සැලසුම් කර තිබෙනවා.මේ අවස්ථාවට ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන හිමියෝද ඇමැතිවරුන් වන සුසිල් ප්‍රේමජයන්ත දිනේෂ් ගුණවර්ධන, පළාත් සභා මන්ත්‍රීවරුන් වන ගාමිණි තිලකසිරි, තිලකරත්න රාජපක්ෂ, ජනක වැලිවත්ත, උසස් අධ්‍යාපන අමාත්‍යාංශයේ ලේකම් මාලිනි පිරිස්, කේසරලාල් ගුණසේකර, හෝමාගම කලාප අධ්‍යාපන අධ්‍යක්ෂිකා චිත්‍රාංගනී ලුණුවිල මහත්ම මහත්මීහුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003234</link>
    <topic>තෙබුවන පවිත්‍රාගාරයේ ජලයේලවණ ගතිය වැඩිවෙලා</topic>
    <author>නාගොඩ විශේෂ එන්. විජේරත්න</author>
    <content>කළුතර - තෙබුවන ජල පවිත්‍රාගාරයෙන් මේ දිනවල නිකුත් කරනු ලබන ජලයේ ලවණ තත්ත්වය ඉතා ඉහළ මට්ටමක පවතී.මේ දිනවල පවතින වියළි කාලගුණික තත්ත්වයත් සමඟ ඇති වී තිබෙන මේ හේතුව නිසා පාරිභෝගික ජනතාව මහත් අසීරුතාවට පත්ව සිටිති.කළුතර උතුර, කළුතර දකුණ කටුකුරුන්ද, නාගොඩ, කළමුල්ල සහ මහවස්කඩුව ආදී ප්‍රදේශවල පාරිභෝගික ජනතාවට මේ තත්ත්වය බලපා තිබේ.නිවෙස් හිමියන් විකල්ප ළිං භාවිතයට ගැනීමේදී සම්පූර්ණයෙන්ම ශුද්ධ පවිත්‍රකැර භාවිතයට ගන්නා ලෙසත් දැනුම් දී තිබේ.ප්‍රදේශයේ හෝටල, තේකඩ සහ බේකරි හිමිකරුවන් විකල්ප ජලය භාවිතයට ගැනීමේදී විශේෂයෙන්ම නළ ළිං භාවිත කරන්නේ නම් අදාළ කොට්ඨාස භාර මහජන සෞඛ්‍ය පරීක්ෂක නිලධාරීන් මාර්ගයෙන් එම ජලය පිළිබඳ පරීක්ෂණයක් සිදුකැර මිනිස් පරිභෝජනයට සුදුසු නම් පමණක් භාවිතයට ගන්නා ලෙස ද උපදෙස් දී තිබේ.එයට හේතුවී ඇත්තේ නළ ළිං ආසන්නයේ වැසිකිළි වළවල් පිහිටා තිබීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003235</link>
    <topic>තිළිණගේ සත්දින දානය දාමහේෂ් මෙලොව අතහැර යයි</topic>
    <author>අනුරාධපුර සමූහ අශෝක සේනාරත්න ඡායාරූප - අනුරාධපුර සමූහ</author>
    <content>දසමසක් කුස දරමින් ලේ කිරිකර පොවමින් ඈ සිය දූපුතුන් හැදුවාය. ඒත් මෙවන් අකල් මරණයකට ඔවුන් ගොදුරු වෙතැයි ඕ සිහිනයකින් පවා නොසිතුවා ය. ඒ මවගේ දෙවැනි පුතු රජකු කරවීමට ඈ නොයෙක්වර සිහින මැවුවාය. සිත්පිත් නැති කුරිරු රියැදුරකු මේ මවගේ සිහින සැබෑ කරවීමට ඉඩ නොදී ඇගේ එකළොස් හැවිරිදි පුතු බිලිගනු ලැබුවේ බලහත් කාරයෙන් මෙනි.අනුරාධපුර නිවන්තකචේතිය මහ විදුහලේ ඉගෙනුම ලැබූ සිසුන් දෙදෙනකු ඉකුත් 15 දා පාසල ඇරි නිවෙස් බලා යමින් සිටිය දී යුද හමුදා බස්රථයකට යටවිය. එහි දී තිළිණ සාරංග සිසුවා එදිනම මිය ගියේ කාගේත් හදවත් කම්පා කරවමිණි.මහේෂ් මධුරංග (11) සිසුවා එහි දී බරපතළ ලෙස තුවාල ලැබ අනුරාධපුර ශීක්ෂණ රෝහලට ඇතුළත් කිරීමෙන් පසු ඔහුද මරුමුවට පත්විණි. මහේෂ් මධුරංගගේ ජීවිතය බේරා ගැනීමට වෛද්‍යවරුන් හා සෙසු කාර්යමණ්ඩල නොගත් උත්සාහයක් නැත. ජීවිතයත් මරණයත් අතර පසු වූ සිය පුතු සුවපත් කරදෙන ලෙස ඉල්ලමින් මහේෂ් මධුරංගගේ මෑණියන් කිසා ගෝතමියක මෙන් දින හතක් තිස්සේ හඬා වැළපුණාය.සිය පුතුට ජීවිතය ඉල්ලා කෑ මොර දෙමින් හඩා වැටුණු ඒ මෑණියන්ට මිය ගිය පුතු වෙනුවෙන් හැඩීමට තවත් කඳුළක් ඉතිරිව තිබුණේ නැත.තිළිණ සාරංග හා මහේෂ් මධුරංග වැලිකෙළියේ හා පෙර පාසලේ සිට ම එකට හැදුණු වැඩුණු අය වෙති. ඔවුනගේ නිවෙස් එකිනෙකට යාබදව පිහිටා තිබීම නිසා කුඩා කළ සිට ම ඔවුනොවුන් අතර මිතුදම ලියලා වැඩුණි.තිළිණ සාරංගගේ සත් දින පින්කම පසුගිය 21 දාට යෙදී තිබුණි. මේ ශෝදනීය ආරංචිය සැළවීමත් සමඟම අපි සදමල්ගමට ගියෙමු. තිළිණගේ දානමය කටයුතු සිදුකෙරෙමින් පැවැතිණි. අවට ප්‍රදේශ වාසීහු විශාල පිරිස් ශෝක භරිතව මහේෂ් මධුරංගගේ නිවෙසට එක් රොක් වී සිටියහ.මහේෂ් මධුරංගගේ මව වන ඩබ්ලිව්. ශාන්තිලේඛා (40) මහත්මිය මෙසේ කීවාය.මගේ පුතා බස් එකට යට කරගෙන ගියපු දවසේ අපි ත්‍රීවිල් රථයක් අරගෙන අනුරාධපුරේ රෝහලට ගියා. ගිහින් බලද්දී පුතාගේ ඔළුවෙන් ලේගලමින් තිබුණා. මම පුතා ළගට ගිහින් ‘මගේ් පුතේ මොකද වුණේ කියලා කෑ ගහන කොට මගේ කටහ¼ඬ ඇහිලද කොහෙදෝ පුතා කකුල් දෙක සට පට ගාලා ගැස්සෙවුවා යැයි කීවාය.මේ වගේ දුකක් නම් කාටවත් වෙන්න එපා. පුතා පොඩිකාලෙ ඉඳලාම කියාපු දෙයක් තමයි. ලොකු වුණාම ෆයිලට් කෙනෙක් වෙනවා කියලා.පුතා මුලින්ම පාසල් ගියේ මහින්ද විද්‍යාලයට මේ ජනවාරි මාසේ තමයි නිවන්තක චේතිය විද්‍යාලයට ගියේ. නිවන්ත චේතිය විදුහලට ගියපු දවසේ ම ඇවිත් මට කීවා ‘අම්මේ අපි ඉස්කෝලේ උඩම තට්ටුවේ ඉන්නේ කියලා. ‘අපි දෙන්නා එකම පන්තියේ එකම ඩෙස් එකේ ඉන්නෙ කියලා කීවා.මේ දරවෝ දෙන්නාම ඉපදුණෙත් එකම අවුරුද්දේ.පුතා බොරැල්ල රෝහලේ ඉන්නද්දී ළමා රෝහලේ තිබෙන බෝධීන් වහන්සේ ළඟට මමයි මගේ මහත්තයයි දෙන්නා ගිහින් පුතාව බේරලා දෙන්න කියලා ඉල්ලුවා. 20 දා රාත්‍රී 12. 20 විතර පුතා බලද්දී පුතාගේ හදවත වැඩ කිරීමට යොදලා තිබුණු මැසිම ටිකෙන් ටික නතර වීගෙන එනවා දැක්කා. මම මගේ දරුවගේ පණ රැක දෙන්න කියලා කෑගැහුවා. රෝස පාටින් තිබුණු පුතාගේ තොල් සුදුවෙලා මැසින් අතරේම පුතා අවසන් හුස්ම හෙළුවා.සඳමල්ගම ගම්මානයේ ධර්මසේන මහතා මෙසේ පැවැසීය.රටේ අනාගතය භාරගන්න හිටපු දරුවෝ දෙන්නෙක් අපට අහිමි වුණා. අද මහ මඟ යන මිනිස්සු ආපසු ගෙදර එනකම් විශ්වාසයක් නෑ. අවිනීත රියැදුරන් නිසා දවසකට මේ වගේ අපරාධ කොච්චර වෙනවද. හිතක්නැති රියැදුරන්ට දැඩි දඬුවම් පමුණුවන්න කියලයි. අපි වගකිවයුතු අංශවලින් ඉල්ලා සිටින්නේ.අනුරාධපුර නිවන්තක චේතිය මහ විදුහල් පිවිසුම් දොරටුවේ තිළිණ පියුමාල්ට නිවන් සුව ලැබේවායි යන පාඨය සඳහන් බැනරයක් එල්ලා තිබුණි.21 දා තිළිණ සමඟ පාසල් ඇරී ගිය මහේෂ් මධුරංග සිසුවාද මෙලොව අතහැර ගොසිණි. ඔහුගේ බැනරයක් ද විදුහල් පිවිසුම් දොරටුවේ එල්ලා තිබුණි. මේ දසුන දුටුවන්ගේ සිත් කම්පා කරවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003236</link>
    <topic>අපේ ගේ හදන්න වියදම් කළෙත් මගේ රත්තරන් පුතා තමයි</topic>
    <author>වඳුරඹ සමූහ වින්සර් මුණුගොඩ</author>
    <content>ජීවිතය යනු ප්‍රශ්නවලින් පිරුණු දෙයක් ඉන් මිදෙන්නට කිසිවකු මිහිතලය මත රැඳී නැත. මේ හැම කෙනෙකුටම උරුම වන්නේ මරණයයි. හොඳ නරක බේරුම් කරගෙන යහමගට පත්වන කොයි කවුරුත් පෙර අකුසල කර්ම ඵලය හේතු කොට ගෙන ජීවිතයෙන් සමුගන්නේ කිසිවකු නොදන්නා පරිදියි.ගාල්ල ඌරල දකුණ නෑහිනිගල පදිංචි යෞවන වයසේ පසු වූ තරුණයකු හම්බන්තොටදී සිමෙන්ති ලොරියක පැටලී අකාලයේ මරු වසඟයට පත් ඛේද ජනක සිද්ධියක් ඌරල ගම්මානයෙන් වාර්තා වේ.ඔහු 25 වියැති වරුෂ හැන්නදිගේ වසන්ත ඩයස් සොයිසා නැමැති තරුණයෙකි.හැන්නදිගේ පියදාස ජුනට් සොයිසා සහ එච්. ජී. අමරාවතී යන දෙමාපිය යුවළට දාව උපන් වසන්ත පිරිමි දරුවන් හතර දෙනකු සහ ගැහැණු දරුවන් දෙදනකුගෙන් සමන්විත පවුලේ තෙවැනියා විය. ඔහු රැකියාව වශයෙන් සමාගමක විදුලි කාර්මික ශිල්පියෙකු ලෙස කොන්ත්‍රාත් පදනම මත හම්බන්තොට දිසාවේ විදුලි ව්‍යාපෘතියක සේවය කළේ්ය.ඉකුත් 20 වැනි දින දිවා කාලයේ හම්බන්තොට ගම්මාන ප්‍රදේශයක විදුලි රැහැන් අදිමින් කණු මත නැඟ සිටි වසන්ත හා තවත් සේවකයකු නොසිතූ පිරිදි මහ මඟ ගමන් ගත් සිමෙන්ති පැට වූ ලොරියක් බිම මත දිග හැර තිබූ විදුලි රැහැන්වල පැටලී කණු 05ක් සමඟ බිමට හෙලා ලොරිය ඉදිරියට ධාවනය වී ඇත්තේ කණු මත නැග සිටි දෙදෙනාද බිමට ඇද දමමිනි. මේ අනතුරින් දෙදෙනකුම මියගොස් තවත් තිදෙනකුට බර පතළ තුවාල සිදුව ඇත.කණු මත නැඟ සිටි තරුණ වසන්තට සහ අනෙක් සේවකයා බඳ පටි සමඟ පොළව මත වැටී ඇත.වසන්ත කිසිදු තුවාලයක් නොවුණත් එම ස්ථානයේම ඔහු මියගොස් ඇති අතර අනෙක් තරුණයාගේ පාදයක් බිඳී හම්බන්තොට දිසා රෝහලට ඇතුළත් කිරීමෙන් පසු අවසන් හුස්ම හෙළීය.වසන්ත මහතාගේ පියා හා මව කෘෂිකර්මාන්තයේ නියැලුණු අහිංසක පවුළකි. පවුලේ බර කරටගත් පියා වසන්තට අධ්‍යාපනය ලබා දී ඇත්තේ ඌරල කණිෂ්ඨ විද්‍යාලයෙනි. ඔහු යන්තමින් අපොස සාමාන්‍ය පෙළ සමත්ව ගෙදරට වී කල් ගෙවමින් සිටියදී විදුලි සමාගමක සේවකයට බැඳී තිබේ.වසර 1 1/2ක් එහි සේවය කළ ඔහු මීට පෙරද විදුලි කණුවකින් ඇද වැටී අනතුරට පත්ව තුවාල ලබා නිවෙසට වී ගත කොට ඇත. එහෙත් ඔහුගේ එකම ආසාව වී ඇත්තේ විදුලි කර්මාන්තයේ නියැලීමට බව ඔහුගේ මව කීවාය.වසන්තගේ මව වන එච්. ජී. අමරාවතී මහත්මිය වාවා ගැනීමට නොහැකිව හැඬූ කඳුළින් මෙසේ පැවැසුවාය.අනේ මහත්තයෝ.. මේ වුණ විපත උඩ සිටින දෙවියො තමයි දන්නෙ. මට නැති වුණේ තුන් වැනි දරුවා. මේ දරුව නැතිව මං කොහොම ඉවසන්ද ? උස් මහත් කළේ මෙවැනි දෙයක් අහන්න නොවෙයි. රැකියාව කරල ලබන පඩිය මගේ අතට කොටසක් දීල අනෙක් කොටස සහෝදර පිරිසට වියදම් කරනවා. අතේ කීයක්වත් ඉතිරි කර ගන්නේ නෑ. ගමේ කොයි කාගෙත් හොඳ හිත දිනාගෙන අනම් මනම් නැතිව සිටි මගේ පුතා මට නැතිවුණා.මේ දරුව සමඟ යාළුවො බඩ බැඳගත්ත වගේ ඇසුරු කරනවා. මේ නිවෙස හදන්න වියදම් දරන්නෙත් මගේ රත්තරන් පුතා තමයි. දරුව කළ රැකියාවට මගේ වැඩි කැමැත්තක් තිබුණේ නැහැ. ඒත් ඔහුගේ කැමැත්තට ඉඩ දුන්නා.ඡායාරූප :- වඳුරඹ සමූහ</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003237</link>
    <topic>ගෙයි වයරින් වැඩ ඉවර කරන්නයි පුතා හිතාගෙන හිටියේ</topic>
    <author>අකුරැස්ස සමූහ තේජා විද්‍යාරූප</author>
    <content>පවුලක බර ගෙනි යන්න හිටපු එකම පුතාට මෙහෙම එකක් වේය කියලා හිතුවේ නෑ. දෙයියනේ අපේ බලාපොරොත්තු සේරම බොඳ වෙලා ගියේ හිතන්න පුළුවන් වෙලාවකද ? අනේ සංසාරෙදිවත් මෙහෙම විපත්තියක් වෙන්න එපා රත්තරන් පුතේ.මේ දුක්මුසු විලාපය අපට අසන්නට දකින්නට ලැබුණේ පිටබැද්දර ප්‍රාදේශීය ලේකම් කොට්ඨාසයේ ඈත දුෂ්කර ගම්මානයක්වන කිරිවැල්කැලේ දෑරංගල ගම්මානයේ දීය.පසුගියදා අම්බලන්තොටදී අධිසර විදුලි රැහැන් ඇදීමේ යෙදී සිටියදී සිදු වූ අනතුරකින් මියගිය පිටබැද්දර කිරිවැල්කැලේ එස්. එම්. පී. රවීන්ද්‍ර ප්‍රියදර්ශන (25) තරුණයාගේ දේහය අසළ සිටි මවට කතා කිරීමට පවා නොහැකි තත්ත්වයට කම්පා වී සිටියාය.ප්‍රියදර්ශනගේ මව ආර්. ඩී. හැලී මහත්මියටත් (48) පියා එස්. එම්. පී ධර්මසේන මහතාටත් සිටින එකම පිරිමි දරුවා මොහුය.දියණියන් දෙදෙනෙකි ඒ දෙදෙනාම විවාහ වී ඇත.තරුණයාගේ පියා එස්. එම්. පී ධර්මසේන මහතාඅපේ පවුලේ බර ගෙනියන්න හිටියේ පුතයි. ඔහු හබරාදූව විදුලිය උප පොළේ වැඩ කෙළේ. අපට කියලා කිසි දේපළක් නෑ. මේ පොඩි ඉඩම් කෑල්ලේ ගේ හැදුවෙත් පුතා. ලයිට් ගන්න වයරින් බඩු ගෙනැල්ලා ගෙයි වැඩ ටික ඉවර කරන්න හිටියේ. පුතා ආවේ මෙහෙමයි.සහෝදරිය එස්. එම්. ජී. සුරංගනීපවුලට ඉන්න එකම පිරිමි දරුවා මල්ලියි. අම්මා තාත්තා කුලී වැඩ කරලයි ජීවත් වෙන්නේ. පවුලේ රස්සාව කෙළේ මල්ලී විතරයි, ගේ හදන්න පටන් ගත්තෙත් මල්ලී රස්සාවට ගියාට පස්සේ. ගේ කපරාරූ කරන්න එනවා කියලයි මල්ලී කිව්වේ.දහසක් බලාපොරොත්තු ඇතිව සිටි ප්‍රියදර්ශනගේ ඒ සියල්ල සුන් කර දැමීමට රුදුරු මරුවා පසුබට වූයේ නැත. මව්පියන් රැක බලා ගැනීමේ අදිටනින් සිටි ඔහු අලුතෙන් තනාගෙන යන නිවසේ අවසන් නින්දේ පසුවෙයි.ඡායාරූප - අකුරැස්ස සමූහ තේජා විද්‍යාරූප</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=r1003238</link>
    <topic>ආරක්ෂක ක්‍රම අනුගමනය කරන්න</topic>
    <author>බරවකුඹුක සමූහ</author>
    <content>පාර හරහා විදුලි සම්පේ‍්‍රෂණ මාර්ගය සකස් කිරීමට පෙර අනුගමනය කළයුතු ආරක්‍ෂක විධිවිධාන හා පිහිටවිය යුතු මාර්ග සංඥා නොපිහිටුවීමත් මාර්ගයේ වාහන නතර කිරීම සඳහා පිළිගත් ක්‍රමයක් යොදා නොගැනීමත් නිසා වටිනා මිනිස් ජීවිත දෙකක් නැතිවුණා. මියගිය අයට නැවත පණ දෙන්න බැහැ. නමුත් මින් ඉදිරියට මෙය පාඩමට ගෙන නිවැරැදිව කටයුතු කිරීමට අදිටන් කරගත යුතුයි.අම්බලන්තොට හදිසි මරණ පරීක්‍ෂක සාමවිනිසුරු පී. රණවීර මහතා මෙසේ පැවැසුවේ මාර්තු 20 වන දින මිරිජ්ජවිල සූරියවැව ප්‍රධාන මාර්ගය හරහා අධිබල විදුලි මාර්ගයක් සකස්කරමින් සිටියදී එම අවස්ථාවේ පාරේ ගමන්ගත් සිමෙන්ති පුරවාගත් කැන්ටර් රථයක විදුලි රැහැන් පැටලී යාමෙන් විදුලි කම්බි සවිකර තිබූ විශාල විදුලි කණු 4ක් සමඟ ඒ මත වැඩකළ 4 දෙනකු බිමට වැටී දෙදෙනකු මරණයට පත්වීම සම්බන්ධයෙන් හම්බන්තොට රෝහලේදී පැවති මරණ පරීක්‍ෂණයේදීය.මේ අනතුරින් මරණයට පත්වූයේ ගාල්ල, වඳුරඹ පදිංචි වර්ෂහැන්නැදිගේ වසන්ත ඩයස් සොයිසා (25) නමැති අවිවාහක අය සහ පිටබැද්දර පදිංචි සීමන්මේරුපතිරණගේ රවීන්ද්‍ර පි‍්‍රයදර්ශන (25) නමැති අවිවාහක තරුණයෙකි.මේ සම්බන්ධයෙන් පැවති මරණ පරීක්‍ෂණයේදී මියගිය දෙදෙනාගේ පියවරුන් වන වර්ෂහැන්නැදිගේ පියදාස ජූනට් සොයිසා වන අය සහ සීමන් මේරු පතිරණගේ ධර්මසේන වන අය ඇතුළු තවත් කිහිපදෙනෙක් සාක්කි දුන්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003231</link>
    <topic>ශ්‍රී ලංකා රගර් සංගමයේ ලේකම්ගේනාම යෝජනාව ප්‍රතික්ෂේප වෙයි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා රගර් සංගමයේ ලේකම් තනතුර සඳහා ඉදිරිපත් වූ රිස්වි ඉල්ලියාස් මහතාගේ නාමයෝජනාව ප්‍රතික්ෂේප විය. ක්‍රීඩා සංවර්ධන දෙපාර්තමේන්තුවේදී ඊයේ දහවල් 12.00 ට රගර් නිලවරණයේ නාමයෝජනා භාර ගැනීම අවසන්විය.රගර් ලේකම්ධූරය සඳහා රිස්වි ඉල්ලියාස් මහතාගේ නාමයෝජනා පත්‍රය පමණක් ඉදිරිපත්ව තිබුණි. එම නාමයෝජනාව නිසි පරිදි සම්පූර්ණ නොවූ අයැදුම්පතක් බැවින් ප්‍රතික්ෂේප වූ බව ක්‍රීඩා සංවර්ධන දෙපාර්තමේන්තු ආරංචි මාර්ග පවසයි.එමෙන්ම බස්නාහිර පළාතේ නාමයෝජනා කිහිපයක් ප්‍රමාදවී භාරදීම හේතුවෙන් ප්‍රතික්ෂේපවී ඇත. දහවල් 12.40ට බස්නාහිර පළාතේ නාමයෝජනා භාරදීමට පිරිසක් උත්සහ කළද එය අසාර්ථක විය.ශශ්‍රී ලංකා රගර් සංගමයේ කමිටු සාමාජික තනතුරු 7ක් ඇති අතර ඒ සඳහා නාමයෝජනා 3ක් ලැබී තිබුණි. එබැවින් කමිටු සාමාජිකයන් හතරක් හා ලේකම් තනතුර නිලවරණයෙන් පසු විශේෂ මහසභා රැස්වීමකදී තෝරාපත් කර ගැනීමට සිදුව තිබේ.සභාපති ලෙස අසංග සෙනෙවිරත්න මහතා නිතරගයෙන් පත්ව ඇත. ඒ මහතාගේ නාමයෝජනාව මධ්‍යම පළාතෙන් ඉදිරිපත් කර තිබුණි. භාණ්ඩාගාරික තනතුරට කිරාන් අතපත්තු මහතා නිතරගයෙන් තේරීපත්ව ඇති අතර එම නාමයෝජනාවද මධ්‍යම පළාතෙන් ඉදිරිපත්විය.කමිටු සාමාජිකයන් ලෙස හෆීස් මරික්කාර්, එල්. ඒ. විජේසූරිය හා ටී. එස්. ඩෝල් යන මහත්වරු නිතරගයෙන් තේරී පත්වූහ. උප සභාපති තනතුර සඳහා ලසිත ගුණරත්න මහතාගේ නාමයෝජනා පත්‍රය පමණක් ඉදිරිපත්ව තිබුණි.ශශ්‍රී ලංකා රගර් සංගමයේ නිලවරණය මාර්තු මස 30දා ක්‍රීඩා සංවර්ධන දෙපාර්තමේන්තුවේදී පැවැත්වීමට නියමිතය.මෙවර රගර් නිලවරණය නව ව්‍යවස්ථාවක් යටතේ පැවැත්වීමද විශේෂත්වයකි. ඒ අනුව බස්නාහිර පළාතේ ක්‍රීඩා සමාජවලට බහුතර ඡන්ද සංඛ්‍යාවක් හිමිවේ. වසරකට අධික කාලයක් රගර් පරිපාලනය අතුරු කමිටුවක් මගින් සිදු කිරීමට ක්‍රීඩා අමාත්‍යවරයා පියවර ගත්තේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003232</link>
    <topic>හෙවි වේට් කිරුළ ක්ලිට්ස්ච්කෝට</topic>
    <author/>
    <content>ජගත් හෙවිවේට් සූර බ්ලැඩිමීර් ක්ලිට්ස්ච්කෝ අමෙරිකාවේ එඩී චේම්බර්ස් 12 වැනි වටයේදී බිම දමමින් ජගත් බොක්සිං සංවිධාන සහ ජගත් බොක්සිං සම්මේලන හෙව්වේට් කිරුළු රැක ගැනීමට සමත් විය. මේ ජයග්‍රහණත් සමග ජගත් බොක්සිං සම්මේලන කිරුළු 8 කට සහ ජගත් බොක්සිං සංවිධාන කිරුළු හතරකට හිමි කම් කියන 33 හැවිරිදි ක්ලිට්ස්ච්කෝ තම බොක්සිං දිවියේ ප්‍රතිවාදී ක්‍රීඩකයා බිම හෙලීමට සමත් වූ වාර ගණන 48 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003233</link>
    <topic>මලල ක්‍රීඩා තේරීම් තරග මහින්ද රාජපක්ෂ පිටියේදී</topic>
    <author/>
    <content>ශ්‍රී ලංකා මලල ක්‍රීඩා සංගමය මෙහෙයවන පළමු තේරීම් තරඟය ලබන මැයි මස 22 සහ 23 යන දිනයන්හිදී දියගම, මහින්ද රාජපක්ෂ ජාත්‍යන්තර ක්‍රීඩාංගණයේදී පැවැත්වේ. පිරිමි හා කාන්තා වයස් කාණ්ඩයන්ට අයත් සියලුම මලල ක්‍රීඩා ඉසව්වන් මෙයට ඇතුලත් කොට ඇත.ලබන ඔක්තෝම්බර් මස ඉන්දියාවේ නවදිල්ලි නුවරදී පැවැත්වෙන පොදු රාජ්‍ය මණ්ඩලීය ක්‍රීඩා උළෙල සහ නොවැම්බර් මස චීනයේ ගුවැංෂුහිදී පැවැත්වෙන ආසියානු ක්‍රීඩා උළෙල ඉලක්ක කොට මෙම තේරීම් තරඟය පවත්වනු ලැබේ. අයදුම්පත් භාර ගැනීම මැයි මස 07 වන දින අවසන් වන අතර අයඳුම් පත් මෙසේ යොමු කරන්න. කර්නල් සුදත් මඩුගල්ල, සභාපති , තරඟ කමිටුව, ශ්‍රී ලංකා මලල ක්‍රීඩා සංගමය, නො: 33, ටොරිංටන් මාවත, කොළඹ 07.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003234</link>
    <topic>පන්ජාබ් පිලට තියුණු ජයක්</topic>
    <author/>
    <content>ඉන්දීය ප්‍රීමියර් ලීග් ඕවර විස්සයි – 20 ක්‍රිකට් තරගමාලාවේ පන්ජාබ් පිල සහ චෙන්නායි පිල අතර පැවැති තරගයේ දෙපිලෙහිම ලකුණු සමවීම නිසා ලබාදුන් අතිරේක ‘සුපර්’ ඕවරයේදී තරගයේ ජය වාර්තා කිරීමට කුමාර් සංගක්කාර්ගේ නායකත්වයෙන් යුත් පන්ජාබ් පිල සමත් විය.පළමුව පන්දුවට පහරදුන් පන්ජාබ් පිල ඕවර 20 අවසානයේ කඩුලු 8කට ලකුණු 136ක් රැස් කෙළේ ය. යුවරාජ් සිං ලකුණු 43ක් ද ඉර්ෆාන් පතන් ලකුණු 39 ක්ද රැස් කළ අතර නායක සංගක්කාර ලකුණු 15ක් ලබා ගත්තේ ය. පන්දු යැවීමේ දී මුත්තයියා මුරලිදරන් ලකුණු 16කට කඩුලු 3ක් බිඳ දැමුවේය.පිළිතුරු ඉනිම ක්‍රීඩා කළ චෙන්නායි පිලට නියමිත ඕවර 20 අවසානයේ ලබාගත හැකි වූයේ ද කඩුලු 7කට ලකුණු 136 ක් පමණි. පාර්තිව් පටේල් ලකුණු 57 ක්ද, මැතිව් හේඩ්න් ලකුණු 33ක්ද රැස් කිරීමට සමත් වූහ.ලකුණු සමවීම නිසා දෙපිලට ලබා දුන් අතිරේක පන්දු ඕවරයේ චෙන්නායි පිල පන්දු 5කදී කඩුලු 2 කට ලකුණු 9 ක් රැස් කළ අතර පන්ජාබ් පිල පන්දු 4කදී කඩුල්ලකට ලකුණු 10ක් රැස් කරමින් තරගයේ ජය හිමි කර ගත්තේ ය. චෙන්නායි පිල වෙනුවෙන් සුපර් ඕවරය යවනු ලැබුවේ මුත්තයියා මුරලිදරන් විසිනි.මේ අතර ඩෙකන් චාර්ජර්ස් සදහ දිල්ලි පිල අතර පැවැති තරගයෙන් ලකුණු 10ක ජයක් වාර්තා කිරීමට ඩෙකන් පිල සමත් විය.ඩෙකන් පිල කඩුලු 6කට ලකුණු 171ක් රැස් කළ අතර රෝහිත් ෂර්මා ලකුණු 45ක් ද ඇන්ඩෲ සිමන්ඩ්ස් ලකුණු 35ක් ද රැස් කිරීමට සමත් වූහ.දිල්ලි පිලට ලබාගත හැකි වූයේ කඩුලු 9කට ලකුණු 161 ක් පමණි. ඩේවිඩ් වෝනර් ලකුණු 57ක් රැස් කළ අතර ඇන්ඩෲ සිමන්ඩ්ස් ලකුණු 21කට කඩුලු 3ක් බිඳ දැමුවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003235</link>
    <topic>නිල් මහ හටන ජය පැරැදුමෙන් තොරයි</topic>
    <author>කැලුම් බෝධිමාන තිහගොඩ විශේෂ</author>
    <content>මෙරට විද්‍යාලන්තර මහා ක්‍රිකට් ඉතිහාසයේ පැරැණිතම තරගයක් වන මාතර රුහුණු නිල් මහ සටන ජය පැරැදුමෙන් තොරව අවසන් විය. මාතර සාන්ත සර්වේශස් විද්‍යාලය හා සාන්ත තෝමස් විද්‍යාලය අතර මාතර උයන්වන්ත ක්‍රීඩාංගණයේ දී පැවැති මේ තරගයේ සාන්ත සර්වේශස් විදුහල පළමු ඉනිමේ දී ලකුණු 288 ලබා ගත් අතර නිශාල් නදිර ලකුණු 56ක් ද රනිල් පුංචි හේවා ලකුණු 40ක්ද, තිලින මහේෂ් ලකුණු 51 ද රැස් කළහ.සාන්ත තෝමස් විදුහල පළමු ඉනිමේ දී ලකුණු 220 ලබාගත් අතර එහි දී පී. නිම්සර ලකුණු 60ද, ශානික ඉන්දුම නොදැවී ලකුණු 100 ද ලබා ගත්තේ ය.සාන්ත සර්වේශස් විද්‍යාලය දෙවැනි ඉනිමේ දී ලකුණු 102 ක් රැස් කළ අතර නිශාන් නදිවි නොදැවී ලකුණු 61 ලබා ගත්තේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003236</link>
    <topic>පාණදුර මහනාම-දෙහිවල එස්.ද එස් . ජයසිංහ‘මහා සිංහ සංග්‍රාමය’ හෙට ඇරැඹේ</topic>
    <author/>
    <content>පානදුර මහානාම මහා විද්‍යාලය හා දෙහිවල එස්.ද එස්.ජයසිංහ මධ්‍ය මහා විද්‍යාලය අතර ප්‍රථම ‘මහා සිංහ සංග්‍රාමය’ ක්‍රිකට් තරගය හෙට (24) සහ අනිද්දා මොරටුව ද සොයිසා ක්‍රීඩාංගණයේදී පැවැත්වේ.මහානාම මහා විද්‍යාලයේ විදුහල්පතිනිය ටී.නදීකා පීරිස් මහත්මියගේ හා දෙහිවල එස්.ද එස්.ජයසිංහ මධ්‍ය මහා විද්‍යාලයේ විදුහල්පති ඩබ්ලිව්. චන්ද්‍රදාස මහතාගේ පූර්ණ මාර්ගෝපදේශකත්වය හා ආදි ශිෂ්‍ය සංගමයේ අනුග්‍රහයෙන් මේ තරගය පැවැත්වේ.මේ ක්‍රිකට් වාරය තුළදී මහනාම ක්‍රිකට් කණ්ඩායම දෙදින තරග පහක ජයග්‍රහණ හිමිකර ගෙන සිටී. නිමේෂ් දේශාන් ශතක දෙකක් වාර්තාකොට ඇති අතර අකිල දනංජය හා සෂික තිවංක ශතකය බැගින් ලබා ගෙන තිබේ.අකිල දනංජය තරග අටකදී කඩුලු 50ක් ලබා ගැනීමට සමත් විය. මහනාම විදුහල් ක්‍රිකට් කණ්ඩායම පානදුර සාන්ත අන්තෝනි විදුහලට එරෙහිව කඩුලු 7කට ලකුණු 405ක් ලබා ගනිමින් පාසල් වාර්තාවක් ද පිහිටුවා තිබේ.එම තරගයේදී නිමේෂ් දේශාන් හා අකිල දනංජය පස්වැනි කඩුල්ල වෙනුවෙන් ලකුණු 217ක වාර්තාගත සබඳතාවයක් පිහිටුවා තිබේ.අවුරුදු 17න් පහල ජාතික පන්දු යවන්නන්ගේ සංචිතයේ සාමාජිකයකු වන අකිල දනංජය බස්නාහිර පළාත් අවුරුදු 17න් පහළ ‘සී’ ක්‍රිකට් කණ්ඩායමේ නායකයාද වේ. කසුන් මධුසංක, සුපුන් මදුරංග , සුරාජ් කෞෂල්‍ය හා හර්ෂ ප්‍රභාත් කළුතර දිස්ත්‍රික් පිල නියෝජනය කරන අනෙකුත් ක්‍රීඩකයෝ වෙති.දෙහිවල එස්.ද එස්. ජයසිංහ මධ්‍ය මහා විද්‍යාලයේ ක්‍රිකට් ක්‍රීඩාව ආරම්භ වූයේ 1986 වසරේදීය.එතැන් පටන් වසර 24ක් ක්‍රිකට් ක්‍රීඩාවේ නියැලී සිටින එම විදුහල 1992 වසරේ කොකාකෝලා ලීග් සූරයෝ වූහ. 1998 වසරේ අවුරුදු 14න් පහළ තෙවැනි කොටසේ අනු සූරයන් වූයේ මේ විදුහලේ කණ්ඩායමයි.දමින්ද උපුල් ජනාධිපති විදුහලට එරෙහිව පන්දු 60කදී හයේ පහර 22ක් සමග ලකුණු 180ක් ලබා ගනිමින් විදුහල් ක්‍රිකට් ඉතිහාසයේ නොමැකෙන සටහනක් තබා තිබේ’ ඊට අමතරව චන්න ප්‍රසාද් නිරෝශන් හා කපිල ජානක කොඩිතුවක්කු ද්විත්ව ශතක ලබා තිබේ. දර්ශන ගමගේ එක් ඉනිමකදී කඩුලු 9ක් දවාගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003237</link>
    <topic>ජගත් පාපන්දු ආදායම ඉහළට</topic>
    <author/>
    <content>දකුණු අප්‍රිකාවේ පැවැත්වීමට නියමිත පාපන්දු ලෝක කුසලාන තරගමාලාවෙන් පළමු වතාවට ජගත් පාපන්දු සම්මේලනයට අමෙරිකානු ඩොලර් බිලියනයක ආදායමක් උපයා ගැනීමට හැකිවූ බව ජගත් පාපන්දු බළධාරීහු පවසති. “පාපන්දු තරගාවලිය දකුණු අප්‍රිකාව හරහා ලොවට ඉදිරිපත් කිරීමට ලැබීමෙන් අප බොහෝසෙයින් සතුටට පත්වෙනවා.” දෙදිනක් පුරා පැවැති ජගත් පාපන්දු සම්මේලන විධායක කමිටු රැස්වීමෙන් අනතුරුව ජගත් පාපන්දු ප්‍රධානී සෙප් බ්ලේටර් ප්‍රකාශ කළේය.ප්‍රථම වරට අපගේ වාර්ෂික ආදායම අමෙරිකානු ඩොලර් බිලියනය ඉක්මවූවා බ්ලේටන් මාධ්‍යවේදීන්ට ප්‍රකාශ කළේය.ජගත් පාපන්දු සම්මේලනය උපයන සියලු ආදායම එහි සාමාජික සංගම් 208 ට සහ සංවර්ධන ව්‍යාපෘති සඳහා බෙදාහරිනු ලබයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003238</link>
    <topic>විවෘත ස්කොෂ් තරගාවලිය28 වැනිදා සිට</topic>
    <author>ෆවුස් මොහොමඩ්</author>
    <content>එටිසලාට් ලංකා සමාගමේ අනුග්‍රහය ඇතිව ශ්‍රී ලංකා ස්කොෂ් සම්මේලනය විසින් සංවිධානය කරනු ලබන ප්‍රථම එටිසලාට් විවෘත ස්කොෂ් සූරතාවලිය කොළඹ ජිම්කානා ක්‍රීඩා සමාජ ස්කොෂ් පිටියේදී මේ මස 28 වැනිදා සිට අප්‍රේල් 3 දා දක්වා පැවැත්වීමට නියමිතය.ශ්‍රී ලංකාවේ ප්‍රමුඛතම ස්කොෂ් පිටියක් වන ජිම්කානා ක්‍රීඩා සමාජ ස්කොෂ් පිටිය වායු සමීකරණය කරන ලද ජාත්‍යන්තර මට්ටමේ ක්‍රීඩා පිටියකි. මේ තරගාවලියේ සියලුම තරග එහි පැවැත්වෙන අතර ශ්‍රී ලංකාවේ විශිෂ්ඨතම ස්කොෂ් ක්‍රීඩක ක්‍රීඩිකාවන් මේ සූරතාවලියට තරග වදිනු ඇතැයි ඔවුහු බලාපොරොත්තු වෙති.එමෙන්ම 2010 වසර සඳහා ශ්‍රී ලංකා ස්කොෂ් සම්මේලනය මගින් පවත්වනු ලබන පළමු විවෘත ස්කොෂ් තරගාවලියද මෙය වේ. මැයි මාසයේදී ඉන්දියාවේ පැවැත්වීමට නියමිත 15 වැනි ආසියාතික ජ්‍යෙෂ්ඨ ස්කොෂ් සූරතාවලියට ආසන්නයේ පවත්වනු ලබන බැවින් එම සූරතාවලියට කදිම පෙරහුරු තරගාවලියක් වනු නොඅනුමානය.දින 8ක් පුරා තරග ඉසව් 17ක් පැවැත්වීමට නියමිත මේ සූරතාවලියේ දී කාන්තා සහ පිරිමි අවුරුදු 9න් පහළ, 11 න් පහළ, 13න් පහළ, 15 න් පහළ , 17න් පහළ සහ 19න් පහළ තරග ඉසව් මෙන්ම පිරිමි අවුරුදු 35ට වැඩි, අවුරුදු 45 සහ 50 ට ඉහළ ප්‍රවීණයන්ගේ තරග ඉසව් සහ කාන්තා සහ පිරිමි විවෘත තරග ඉසව් ද පැවැත්වෙනු ඇත.අයදුම්පත් භාර ගැනීම මේ මස 24 වැනිදා ප.ව. 5.00 දක්වා කොළඹ 08 , ද්‍රවිඩ සංගම් ක්‍රීඩා සමාජයේ පිහිටි ශ්‍රී ලංකා ස්කොෂ් සම්මේලන ලේකම් කාර්යාලයේදී පමණක් සිදු කරනු ලැබේ. එදිනම ප.ව. 6.30 ට ජිම්කානා ක්‍රීඩා සමාජයේ දී කුසපත් ඇදීම සිදු කිරීමට නියමිත ය. වයස් මට්ටම සළකා බැලීමේදී දින ගණනය සිදු කරනු ලබන්නේ අප්‍රේල් මස 3 දිනටය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s1003239</link>
    <topic>ජාත්‍යන්තර වොලිබෝල් විනිසුරු පාඨමාලාවට ශ්‍රී ලංකාවෙන් 37 දෙනෙක්</topic>
    <author>ඡායාරූපය – රංජිත් ජයවීර</author>
    <content>ශ්‍රී‍්‍ර ලංකාවේ විනිසුරුවරු 37ක් ජාත්‍යන්තර වොලිබෝල් විනිසුරු පාඨමාලාවකට සහභාගි වූහ. ඊයේ ජාතික ඔලිම්පික් ශ්‍රවනාගාරයේදි පැවැති මේ පාඨමාලාව ජාත්‍යන්තර උපදේශක එම්. මාර්ලිංගම් මහතා මෙහෙයවයි. ජාතික ඔලිම්පික් කමිටු සභාපති හේමසිරි ප්‍රනාන්දු මහතාගේ ප්‍රධානත්වයෙන් ආරම්භවූ මේ පාඨමාලාවට එක්වූ විනිසුරුවරුන් සමූහ ඡායාරූපයකට මුහුණදුන් අයුරු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=s10032310</link>
    <topic>ධර්මරාජ විදුහලට ජය</topic>
    <author>මහනුවර ක්‍රීඩා විශේෂ</author>
    <content>පසුගියදා පැවැති ‘වින්ස්ටන් හූල්’ අනුස්මරණ කුසලාන සීමිත ඕවර් ක්‍රිකට් තරගයෙන් මහනුවර ධර්මරාජ විදුහල විසින් කිංස්වුඩ් විදුහල පරදවා ලකුණු 105 ක පහසු ජයක් වාර්තා කරන ලදී.ධර්මරාජ පිල: ඕවර් 50කදී කඩුලු 3ට 256: කේ. විජේකෝන් 37, රාහුල ඒකනායක 81, එස්. ප්‍රේමරත්න 46 ට 2කිංස්වුඩ් පිල ඕවර් 46.2ක දී 151 යි. එස්. වලිසුන්දර 24, සී. ගුණසේකර 30, ආර්. ඒකනායක 28 ට 2, පී. සිල්වා 24 ට 3, ආර්. යාපා බණ්ඩාර 16 ට 2නුවරඑළියේ, ආගරපතන, නු/හෝල්බෲක් සිංහල මහ විද්‍යාලීය ආදි ශිෂ්‍ය සගමය සංවිධානය කරන දිවා රාත්‍රී - සැහැල්ලු පන්දු ක්‍රිකට් තරගාවලියක්, ලබන 26, 27, 28 සහ 29 දිනවල එම විද්‍යාලීය ක්‍රීඩා පිටියේදී පැවැත්වේ.මෙහි ප්‍රථම ස්ථානය හිමිකර ගන්නා ජයග්‍රාහී කණ්ඩායමට, රුපියල් 25000.00 මුදල් ත්‍යාගයක් හා එහි දෙවන ස්ථානයට පත්වන කණ්ඩායම සඳහා රුපියල් 15000.00 ක මුදල් ත්‍යාගයක්ද ප්‍රදානය කිරීමට සංවිධායක කමිටුව තීරණය කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=f1003231</link>
    <topic>රට ගොඩනැඟීමේනිවැරැදි ආර්ථික දැක්මක්ජනාධිපතිතුමාට තිබෙනවා</topic>
    <author>සටහන මලික් චමින්ද ධර්මවර්ධන ඡායා සුසන්ත විජේගුණසේකර</author>
    <content>අද දවසේ ආණ්ඩුවට එල්ල වන ප්‍රධාන චෝදනාවක් පවතී. ඒ ජනාධිපති මහින්ද රාජපක්ෂ මහතා සහ ඔහු විසින් පිහිටුවාලනු ලැබ තිබූ එක්සත් ජනතා නිදහස් සන්ධානයේ ආර්ථික කළමනාකරණයේ දුර්වලතා පිළිබඳවය. මේ පිළිබඳව ගැඹුරින් විග්‍රහ කර බැලිය යුතුව පවතී. මා මෙහි දී ආණ්ඩුව ලෙස සලකනුයේ මහින්ද රාජපක්ෂ මහතා අගමැතිවරයා ලෙස සිටි කාලයේ පටන් පැවැති ආණ්ඩුවය.මේ අනුව සලකා බලන කළ මේ ආණ්ඩුව මෙරට ඉතිහාසයේ දරුණුතම ආර්ථික අර්බුද ගණනාවකට මුහුණ දුනි. 2004 වර්ෂයේ දෙසැම්බර් මාසයේ සුනාමි ව්‍යසනය ඇති විය. එයින් මෙරට මානව සහ භෞතික සම්පත් විශාල ප්‍රමාණයක් විනාශ විණි. මෙහිදී සුනාමියෙන් විනාශ වූ ජනතාව පිළිබඳ සොයා බැලූ නායකත්වය වූයේ මහින්ද රාජපක්ෂ මහතා ය. එකල මෙරට විදේශීය වශයෙන් විශාල ලෙස ආධාර ලැබිණි.එහිදී අගමැතිවරයා වශයෙන් රාජපක්ෂ මහතා සුනාමි ආධාර නිසි ලෙස කළමනාකරණ කෙළේ ය. මේ හේ්තුවෙන් සුනාමියෙන් විනාශ වූ වෙනත් බොහෝ රටවල්වලට පෙර අපට නැගිටීමට හැකියාව ලැබිණි. එහිදී බලපා තිබුණේ මහින්ද රාජපක්ෂ මහතා දශක තුනකට වැඩි කලක් ලබා තිබූ දේශපාලන පරිචයයි.2005 ජනාධිපතිවරණය එළැඹෙනුයේ ඊළඟට ය. ජනාධිපතිවරණයේ දී සන්ධානයේ අපේක්ෂකයා වූයේ මහින්ද රාජපක්ෂ මහතාය. නමුත් ඔහුට සන්ධාන අභ්‍යන්තරයේ මෙන්ම දේශීය සහ විදේශීයවද විවිධ බාධා කිරීම් එල්ල විය. ඔහු වැනි ගමේ අයකු රටේ නායකයකු වනවා දැකීමට බොහෝ දෙනෙකුට රිස්සුවේ නැත.මේ නිසා ම විවිධ බලවේග ඔහුගේ ගමන අඩාල කිරීමට උත්සාහ කළේ ය. එහි දී සටන් විරාම ගිවිසුමක් යටතේ අන්තර්වාර පාලනයක් ලබාදීම ප්‍රභාකරන් ඇතුළු පිරිසකට රටේ බලය ලබාදීම ඒ මගින් විශාල ලෙස දේශපාලන වාසි ලබා ගැනීමට වෙනත් කණ්ඩායම් උත්සාහ නකරන ලදී. නමුදු මහින්ද රාජපක්ෂ මහතා නිවැරැදි මතයක සිට මැතිවරණය මෙහෙයවා ජයග්‍රහණය කෙළේ ය.ජයග්‍රහණයෙන් පසුව ඔහු ත්‍රස්තවාදය විනාශ කර දැමීමට කටයුතු කෙළේ ය. සෙසු නායකයන් මෙන් පළමුව සාකච්ඡා මාර්ගයෙන් ප්‍ර‍්‍රශ්නය විසඳා ගැනීමට ඔහු උත්සාහ කළේ ය. එහෙත් එල්. ටී. ටී. ඊ ය උපක්‍රමිකව එය මඟ හරින බව තේරුම් ගත් ජනාධිපතිවරයා හමුදාවට අවශ්‍ය යුදමය ශක්තිය ද ලබා දුණි. මේ අනුව මානුෂීය මෙහෙයුම ආරම්භ කර ත්‍රස්තවාදයෙන් පීඩා විදි ජනතාව බේරා ගැනීම සඳහා කටයුතු කෙරිණි.ජනතාව බේරා ගැනීමෙන් නතර නොවුණු අතර එම ජනතාවගේ ජන ජීවිතය යළි නංවාලීමට අවශ්‍ය පියවර ගැනිණි. ඒ අනුව නැඟෙනහිර උදානය ආරම්භ වුණි. පාලම්, බෝක්කු, මංමාවත් ලෙස භෞතික දේ ගොඩනැගිනි, ධීවර කර්මාන්තය සංචාරක කර්මාන්තයට අවශ්‍ය පරිසරය උදා කර ජනතාවගේ ජීවනෝපායන් ශක්තිමත් කෙළේ ය. උතුªර මුදා ගැනීමේ මෙහෙයුමද ඇරබෙනුයේ මේ සමඟ ය. ලෝකයේ කිසිම බලවේගයක් ප්‍රභාකරන්ගේ ත්‍රස්තවාදය අවසන් කිරීමට ලංකා රජයට හැකිවේවි යැයි විශ්වාස කෙළේ නැත. එහෙත් ඒ බිහිසුණු ත්‍රස්තවාදය විනාශ කිරීමට ජනාධිපතිවරයාට හැකියාව ලැබිණි.යුදමය මෙහෙයුම් අවසානයේ දී නැඟෙනහිර පළාතට මෙන් උතුරු පළාතටද සංවර්ධන වැඩපිළිවෙළක් ක්‍රියාත්මක විය. ඒ පළාත් වල ජනතාව නැවත පදිංචිකරවීය. ඔවුනගේ භූ®මියේ සුරක්ෂිත භාවය, නිදහසේ ජීවත් වීමේ අයිතිය ලබාදුනි. මෙලෙස පසුගිය වසර 5, 6ක කාලය මෙරට භයානකම අර්බුදකාරී තත්ත්වයන්ට මුහුණ දුණි. සුනාමිය ත්‍රස්තවාදය අවසන් කිරීමට ක්‍රියාත්මක කිරීම, විදේශීය බලවේග, මේ කරුණු සියල්ල හමුවේ අප රට ආර්ථිකමය වශයෙන් කඩා වැටුණේ නැත.එසේ නම් එහිදී බලපා තිබුණේ රටට ලැබී තිබූ නායකත්වයයි. ඒ නායකත්වය දැරූ මහින්ද රාජපක්ෂ ජනාධිපතිවරයාගේ තිබූ නිසි කළමනාකරණය නිසා ය. මෙලෙස දේශීය වශයෙන් ගැටුම් ඇතිවන විට ජාත්‍යන්තර වශයෙන් මතු වී තිබුණේ ද යහපත් වාතාවරණයක් නොවේ. ලෝකයේ ආහාර ප්‍රශ්නයක් මතුªවිය. ආහාර නිෂ්පාදනය කරන රටවල් පවා ආහාර අපනයනය කිරීම නැවැත්විය.ආහාර ප්‍රශ්නයත් සමඟම ආර්ථික ප්‍රශ්නය ඇතිවිය. මෙයින් ලංකාවට මතු වෙමින් පැවැතියේ අහිතකර ප්‍රතිඵලය. එහෙත් ජනාධිපතිවරයාගේ තිබූ ආර්ථික කළමනාකරණය නිසා ලෝක ආර්බුදය අපට අහිතකර ලෙස බලපෑම් කෙළේ නැහැ. ‘අපි වවමු - රට නඟමු’’ වැනි වැඩසටහන් මගින් දේශීය කෘෂිකර්මය නංවාලමින් ඔහු ආර්ථික අර්බුදයට දේශීයව පිළියම් සෙවී ය.මෙම ගැටලු බොහොමයක් මතු වූයේ යුද්ධයද පවතින කාලවකවානුවේය. මේ සඳහා මැනවින් එකලම මුහුණ දුන් නිසා පශ්චාත් යුද සමයේ අර්බුද මතුවූයේ නැත. එයට හේතුව වූයේ නිසි කළමනාකරණයයි. ලෝකයේ කිසියම් තැනක ඇති වූ යුදමය තත්ත්වයන් විමසා බලන විට යුද්ධයෙන් පසුව එම සමාජය යථා ත්තත්වයට පත්වීමට වසර 5 - 6ක් පමණ ගත වී තිබේ. එහෙත් ලංකාවට එවැනි තත්ත්වයක් උදා වූයේ නැත.මෙවැනි පසුබිමක් පසුගිය කාල පරිච්ඡේදයේ පැවැති විට නිවැරැදි කළමනාකරණයක් රටේ ආර්ථික කළමනාකරණයක් සිදු වූයේ නැතැයි කියවා නම් එය මුසාවකි. ඇත්ත වශයෙන්ම මා එය දකිනුයේ රටේ ඉදිරි ගමනට බාධා එල්ල කරන කුහක ප්‍රකාශයක් ලෙසටය. අප මෙතෙනදී පටු දේශපාලන වාසි තකා ප්‍රකාශ නොකළ යුතුයි. සාපේක්ෂකව සලකා බැලිය යුතු ය.මෙයට දශක කිහිපයකට පෙර අතීතයට අපි යනවා නම් මහවැලි ගොවියන් වස පානය කර මියගිය කාලයත් තිබිණි. එහිදී ඒ පිළිබඳව අප කළ පරීක්ෂණවලින් තහවුරු වූයේ ඔවුනට ණය ගෙවා ගැනීමේ නොහැකියාව ගියා වස පානය කළ බවය.මෙම ගොවීනට ගොවි ණය ගෙවා ගැනීමට නොහැකි වූයේ යුද්ධය, අලි උවදුර, සහ වෙනත් නීති විරෝධී උවදුරු නිසාය. මේ සඳහා විසඳුම ලෙස පැවැති රජයන් ණය කපා හැරීමේ පිළිවෙත අනුගමනය කෙළේ ය. එහෙත් එමගින් සිදු වූයේ බැංකු අපහසුතාවට පත් වීමය. අප පරීක්ෂණ මගින් තහවුරු වූ ප්‍රධානතම කරුණ වූයේ සියලුම ගැටලුවලට මූලික හේතුව වූයේ ත්‍ර‍්‍රස්තවාදී අර්බුදයයි. එහෙයින් ත්‍රස්තවාදය අතු ගා දැමීම තුළින් එම ජනතාව මුහුණ දුන් ප්‍රධානතම ගැටලුවත් එහි වක්‍ර බලපෑමුත් නැතිවිය.එමෙන්ම අප රටේ 8,35,000ක් පමණ වූ රජයේ සේවකයන් 2001 - 2003 එජාප ආණ්ඩු කාලය තුළ 600,000 අඩු කිරීමේ සැලැස්මක් තිබිණි. එලෙස රාජ්‍ය සේවය දුර්වල කිරීමේ ක්‍රියා පිළිවෙතක් එජාපය අනුගමනය කෙළේ ය. එහෙත් සන්ධාන ආණ්ඩුව රාජ්‍ය සේවකයන්ගේ ප්‍රමාණය 1285,000 දක්වා වැඩි කෙළේ ය. එයින් කිසිම අර්බුදයක් මතුª නොවිණි. එමගින්ද පෙන්නුම් කෙළේ ආර්ථික කළමනාකරණ සුවිශේෂීභාවයයි.රටක මූල්‍ය අර්බුදයක් මතු වී පැමිණි විට අයවැය හිඟය පියවා ගැනීම සඳහා රජය සතුª දේපොළ විකිණීමක් සිදු වේ. පසුගිය කාලයේ පේෂකර්ම සංස්ථාව, රක්ෂණ සංස්ථාව සහ බැංකු කිහිපයක් විකිණිනුයේ එහෙයිනි. එහෙත් පසුගිය වසර 4 - 5 ක කාලය තුළ මහින්ද රාජපක්ෂ ජනාධිපතිවරයා යටතේ එවැනි පෞද්ගලික කරණයක් සිදු වූයේ නැත. ඒ වෙනුවට පෞද්ගලිකකරණය කළ ආයතන කිහිපයක් රජයට පවරා ගැනීම සිදුවිය. මෙය මූල්‍ය කළමනාකරණයේ විශිෂ්ට භාවය පෙන්වන්නකි.සමහර ප්‍රකෝටිපති ව්‍යාපාරිකයන්ට තමන්ගේ හොර මත් ජාවාරම් කරගෙන යාමට බාධා පැමිණෙන විට ආර්ථිකය කඩා වැටෙන බව ප්‍රචාරය කරති. එහෙත් පසුගිය මාස කිහිපය තුළ ලෝකයේ ඉහළට ගිය කොටස් වෙළෙඳ පොළ තිබෙනුයේ ලංකාවේ ය. ඒ සමඟම ආයෝජන සුරක්ෂා කිරීම සඳහා රටවල් 25ක් සමඟ අපි ඒකාබද්ධ වී පවතී. ඊට අමතරව ද්විපාර්ශ්වීය ගිවිසුම් හරහා රටවල් 37ක් සමඟ සම්බන්ධ වී ඇත. එයින් අපට පෙනී යන්නේ ෂ;ද්ශීය වශයෙන් රටවල් සමඟ ගනුදෙනු කිරීමේ පිළිවෙතින් අපි බැහැර වී නොමැති බවයි.1948 වෙනතුරුම අපි යටත් විජිතයක් විය. ඊට පසුව අප නව යටත් විජිතයක් විය. ඒ නව යටත් විජිත ක්‍රමය තුළ අපට සැබවින්ම ආදරය කෙළේ, අතහිත දුන්නේ කවුද ? කකුලෙන් ඇද්දේ කවුද ? අපව තවදුරටත් යටත් විජිතයක් ලෙස තබා ගැනීමට කටයුතු කෙළේ කවුද යන්න සන්ධාන ආණ්ඩුව හඳුනා ගත්තේ ය. ඒ අනුව අපව අතකොලු ලෙස රූකඩ ලෙස තබා ගැනීමට කළ උත්සාහයන් බටහිරට වැරැදුණි.අප ඔවුන්ගේ රූකඩයක් , අතකොලුවක් නොවුනානම් එල්. ටී. ටී. ඊ ත්‍රස්තවාදය අවසන් වීමට තිබුණේ මීට වසර ගණනාවකට පෙර ය. එහෙත් බටහිර රටවලට අප රට නව යටත් විජිතයක් ලෙස ගොඩනඟා ගැනීමට අවශ්‍ය ව තිබූ හෙයින් කේන්ද්‍රයේ රටවල් පරිධියේ රටවල් ලෙස පාලනය කිරීමේ වුවමනාවක් තිබිණි. ඒ සමඟම ඔවුනගේ න්‍යාය පත්‍රයන් අප රට තුළ ක්‍රියාත්මක කිරීමට අවශ්‍ය විය. ඒ සඳහා අවශ්‍ය පාලන ක්‍රමය සහ පාලනයට අවශ්‍ය පීඩනය ඇති කිරීමට ඔවුන් උත්සාහ කෙළේ ය. එසේ නොවුණා නම් යුද්ධය අවසන් කිරීමට බටහිර රටවල් අපට සහාය දීමට තිබිණි.මේ තත්ත්වය මහින්ද රාජපක්ෂ ජනාධිපතිවරයා අවබෝධකර ගත්තේ ය. ඒ මගින් ඔහු අපගේ සැබෑ මිතුරන් හඳුනාගත්හ. මේ නිසා රාජ්‍ය තාන්ත්‍රික වශයෙන් අප රටේ මිත්‍ර පාර්ශවය ඉතා සමීප විය. රුසියාව, චීනය, ඉන්දියාව, පාකිස්තානය, ඉරාණය, වියට්නාමය, ලිබියාව අපට වඩාත් උපකාරී විය. මේ තුළින් යුද්ධය මැනවින් කළමනාකරණය කර ගැනීමේ හැකියාව අපට ලැබිණි.මෙවැනි පසුබිමක් නිර්මාණය වී තිබියදී අද ප්‍රතිමතධාරීන් නගන තර්කයට හසුව ඇත්තේ ජාත්‍යන්තර මූල්‍ය අරමුදල සිය වාරික මුදල ලබාදීම නැවැත්ම සම්බන්ධයෙනි. ඇත්ත වශයෙන්ම මූල්‍ය අරමුදල අපට ණය ලබා දෙද්දී ඔවුනගේ සියලුම කොන්දේසිවලට අප එකඟ විය යුතු නැත. අපි නිදහස් රටක්, නිදහස් ජාතියක් ලෙස එවැනි දේවලට එකඟ විය යුතුª නැත. අපේම දැක්මක්ද සහිතව ලැබෙන මුදල වියදම් කළ යුතු ය.අපේ රටේ පාලම්, බෝක්කු, මහා මාර්ග ගොඩනැඟීමට අවශ්‍ය වනුයේ අපට අවශ්‍ය ආකාරයට ය. එවැනි දේ පාලනය කිරීමට කිසිවකු උත්සාහ කරනවා නම් අපි එයට එකඟ විය යුතු නැත. අපි අවුරුදු 30ක්ම යුද්ධයකින් පීඩා වින්දෙමු. එසේ වූ අපට රට නිවැරැදි සංවර්ධන ඉලක්කයට යාමට ගත වනුයේ තවත් වසර 2 - 3 ක් වැනි කාලයකි. රට වැසියන් ලෙස ඒ ඉලක්කයද සපුරා ගන්නා තුරු ඉවසීමට අපට හැකියාව ලැබිය යුතුය.ඒ සඳහා විදේශීය ණය මුදල් මතම යැපෙමින් නොසිට අපේම වූ ජාතික ආර්ථිකයක් ගොඩනඟාගත යුතුය. චීනය, ඉන්දියාව, වැනි රටවල් එවැනි තත්ත්වයට ළඟා වී ඇත. එහෙත් අපට නොහැකි වී ඇත්තේ තවමත් දේශීය සහ විදේශීය වශයෙන් රට විනාශ කිරීමේ වැඩපිළිවෙළවල් යම් යම් බලවේග ක්‍රියාත්මක කරන නිසාය.අප අද මතක තබා ගත යුතුª දෙයක් පවතී. කෙටි කාලීනව ආර්ථිකයේ පවතින මේ වෙනස දිගු කාලීනව නොපවතී. එය දිගුකාලීනව නිවැරැදි කර ගැනීමේ හැකියාව අපට පවතී. ඒ හැකියාව ලැබෙනුයේ අප ලබා ගන්නා දේ, එකතු කරගන්නා දේ මගිනි. එම මාර්ගය සඳහා නිසි නායකත්වය රටට ලැබී තිබේ. එහෙයින් එය අපහසු ඉලක්කයක් නොවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=f1003232</link>
    <topic/>
    <author>සටහන ඉරෝෂිණී දීපිකා</author>
    <content>“හූ....හූ...හූ...”කොල්ලෝ කුරුට්ටො ටික වෙහෙරවත්තේ ඇළ ළඟ ඉඳන් හූූ හඬ තලනවා. ඒ හඬ ඇහුණු අනෙක් ගැටයො ටිකත් ගමේ බඩවැටි දිගේ, අඩි පාරවල් දිගේ දුවගෙන ඇවිත් ඇළට පනිනවා. ඇළ අයිනේ ඇඳුම් වනලා. දැන් කට්ටිය දිය කෙළිය අරඹලා. ගලාගෙන යන දිය පාරේ එක ම යුද්ධයක්. කෑ ගගහා, හූ කිය කියා, වතුර ගහ ගන්නවා. සමහරු දිය යටින් පීනගෙන යනවා.ඒක හරිම විනෝදජනක අවස්ථාවක්. එවකට කුඩා සංදියේ කල්ගෙව්ව සිරිසේන කොළුවටත් මේ සෙල්ලම හරිම ආස්වාදජනක ක්‍රියාවක්. ඒ නිසා ම පාසල් ඇරිලා ආවගමන් ම කලිසම් කොටයකුත් ගහගෙන ඇළට යනවා. දියබුං ගහලා ආයේ ගෙදර එන්නේ හවස් ජාමෙට.ඒ සුන්දර සමයේ මතක පිළිබඳ සිරිසේන ප්‍රේමලාල් මහතා සිය මතකය ආවර්ජනය කළේ හරිම සතුටින්.“අපේ පුංචි කාලේ හරිම සුන්දරයි. අපි ජීවත් වුණේ ගැමි පරිසරයක. වෙල් එළිය, බඩවැටි, ඇළදොළ, සතා සීපාවා හැම මොහොතකම අපේ ඇස ගැටුණා. පාසලට ගියෙත් හරිම සතුටින්. ගහකොළවලින් සෙවෙන වුණ පාරවල් දිගේ පයින් ම ඇවිදගෙන ගිහින් අකුරු කළ කාලේ කවදාවක්වත් අමතක වෙන්නේ නෑ.අපි පාසල් ගිහින් ආවගමන්ම දුවන්නේ පහළ ඇළට. හූ කියලා තමයි කට්ටියව රැස්කර ගන්නේ. ඔය කාලේ වෙනකොට ලෝක යුද්ධය ආරම්භ වෙලා. විවිධ රටවලින් මිලිටරි හමුදාව ලංකාවට ගෙන්වලා තිබුණේ. අපි ඇළේ දියබුං ගහන්න යන කාලේ වෙනකොට “මැරෑටි” කියන හමුදාව අපේ ගම පැත්තේ සැරිසැරුවා. ඒ අය දැක්කහම අපට බයක් දැනුණා. සිතියමකට අනුව මේ අය ගමන් කළා. ගඟක් හමුවුණොත්, ගඟෙන් එගොඩ වෙලා යනවා. කාකි ඇඳුම් ඇඳගෙන, දුවක්කුව මානගෙන නිතරම හිටියේ.දවසක් අපි සුපුරුදු පරිදි දියට ගියා. ඇළට බැහැලා අපි විනෝද වෙමින් හිටියෙ. එක පාරටම “මැරෑටිලා” අප හිටිය දිසාවට ආවා. අපි ගැහෙන්න ගත්තා. ඒ සීතලට එහෙම නෙමෙයි. හොඳටම බිය වුණ නිසයි. ඒ අය අපි දිහාවට තුවක්කුව මානගෙන වෙඩි තියන්න වගේ බලාගෙන ඉන්නවා. කරන්න කිසිම දෙයක් තිබුණේ නෑ.හැමෝම දිය යටට කිමිඳුණා. ටික වෙලාවක් ගිහින් ආයේ මතු වුණා. ආයෙමත් ඒ අය අප දිහාවට තුවක්කුව එල්ල කරන් හිටියා. මරණ බිය හැමෝටම දැනුණා. අපි පොඩි ළමයි නිසා ඒ අය කවදාකවත් අපට වෙඩි තියන්නේ නෑ කියලා තේරුම් ගන්න අපට පුළුවන් වුණේ නෑ. පස්සේ අපට තේරුණා මේගොල්ලො කරන්නේ විහිළුවක් කියලා.බිය වුණ අපි හැමෝම කෑ ගහන්නේ් නැතිව හිටියා. ඇළේ එක්තරා තැනක විශාල බෙනයක් තිබුණා. ඇළ කණ්ඩියට වෙන්න තිබුණ මේ බෙනයට අපි හැමෝම රිංගුවා. ටික වෙලාවක් ගිහින් ආයෙමත් එළියට ඇවිත් මේ අය ඉන්නවද කියලා බැලුවා. ඒත් ඒ අය ආගිය අතක් හොයාගන්න බැරිවුණා. මැරුටිලා හිතන්න ඇති අපි මැරිලා කියලා. අපට පීනන්න පුළුවන්කම තිබුණ නිසා එදා අපි බේරුණා. නැත්නම් එහෙම පණ බයේ මැරෙන්නයි වෙන්නේ.කළුගඟ ගලාගෙන ගියේ අපේ ගම මැද්දෙන්. දිය හිඳෙන කාලෙට ගඟට ගිහින් නෑවා. දිය පිරුණු කාලෙට ඇළේ නෑවා. අවුරුදු 10, 12 විතර වෙනකං අපේ ජීවිතේ සුන්දරත්වය පිරිලා තිබුණේ දියේ නෑමත් එක්කයි.දවසට හත්අට වරක් අපි හිතුන හිතුන වෙලාවට නෑවා. එහෙම නෑවා කියලා කවදාකවත් අපට අසනීපයක් හැදුණේ නෑ. ඒ තරමට ම අපට දියේ බැහැලා නාලා හොඳ අත්දැකීමක් ලැබිලා තිබුණා.වැහි කාලෙට අපි පුදුම ආස්වාදයක් ලැබුවා. ඒත් ඒ කාලේ එනවට වැඩිහිටියො කැමැති නෑ. වැහි වැහැලා ගඟ උතුරලා ගියහම මුළු ගමෙන් හතරෙන් තුනක් ම යට වෙනවා. ඒ කාලෙට අපි හැමෝම එකතු වෙලා කෙසෙල් කොටන් ඔරු හදලා පදිනවා. ඒක හරිම ආස්වාදජනක අවසථාවක්. සතුට උතුරලා යන මොහොතක් වුණා.ඒ කාලේ අද වගේ නෙමෙයි. හැමෝම එකා වගේ ජීවත් වුණා. අනුන්ගේ ළමයි කියලා කා ගැනවත් හිතුවේ නෑ. හැමෝම තමන්ගේ ළමයි විදිහටයි හිතුවේ. හැමෝටම හැම ගෙදරක් ම තමන්ගේ වගේ දැනුණේ. ඒ කාලේ ගමේ පවුල් අතර හොඳ සබඳතාවක් තිබුණා. හවසට එක එක ගෙවල්වලට ගිහින් රෑට ඒ ගෙදරින් ම කාලා නිදා ගන්නවා. අම්මලා ගෙදර ඉඳන් අපේ නම කියලා කෑ ගැහුවහම, ඒ ගෙදර ඉඳන් “අපි මෙහෙ නිදියනවෝ” කියලා කෑ ගහනවා.අපි පුංචි සන්ධියේදී ගමක ගෙවල් තිබුණේ බොහෝ ඈතින්. රාත්‍රී කාලයට ගමේ ඉන්න ළමයි තමන්ගේ යහළුවන්ගේ ගෙවල්වලට ගිහින් විනෝද වුණා. ඒ කාලේ සින්දු අහන්න ක්‍රමයක් තිබුණේ නෑ. හැමෝම කිව්වේ කවි සීපද. හවස හත විතර වෙනකොට ගෙවල් කීපයක ළමයි එක ගෙදරකට එකතු වෙලා එළියේ ගිනි මැළ ගහනවා.ඊට පස්්සේ කවි සීපද කියමින් සතුටු වෙනවා. එක ගෙදරක ඉඳන් අනෙක් ගේ පිහිටලා තිබුණේ හූවක දුරින් වෙන්න පුළුවන්. ඒ ගෙදරත් ළමයි එකතුවෙලා රෑ තිස්සේ සීපද කිව්වා. දැන් මේ ගෙදර කියන දේ අනෙක් ගෙදරටත් ඇහෙනවා. අපිට ඒ කාලේ ඒ තරම් දුරකට ඇහෙන්න කවි කීමේ හැකියාවක් තිබුණා. මේ විදිහට කවි සීපද කිව්ව නිසා එක ළමයෙකුට කවි පණහක්, හැටක් විතර කටපාඩම් ව තිබුණා.ඒ කාලේදී අපි රබර් ඇටවලින් කරත්ත හදලා ඒවා ඇදගෙන ගියා. පොල්පිති අරන් අපේ් කකුල්වල ගානට ඒවා කපලා, පාවිච්චි කළා. සරුංගල් හදනවා නම් ගමේම ළමයි එකතුª වෙලා ඒවා හදලා උඩ අරිනවා. සමහරදාට බැරල්වලින් පීප්ප පටි ගලවලා ටයර් එකක් වගේ ඒවා රෝල් කරගෙන ගිය හැටි මට තවමත් මතකයි.මං මුලින්ම ගියේ බැල්ලපිටිය ඉස්කෝලෙට. ඒකට එන්න ගෙදර ඉඳන් හැතැප්ම එකහමාරක් විතර දුර පයින් එන්න ඕනෑ. අපි පාසල් ගියේ අවුරුදු තුනේදී. ගමේ පන්සලේ ලොකු හාමුදුරුවෝ වුණ පාණදුරේ සරණපාල හිමියන් මුලින් ම මට අකුරු කියෙව්වා. ඒ පාසලට යන කාලේදී වැඩිහිටි ශිෂ්‍යයෝ සරමයි, කමිසෙයි ඇන්දා. අපි වගේ පුංචි ළමයි කොට්ට උරයක් හැඩයට මහපු ඇඳුමක් ඇන්දා.ඒ කාලේ මොන්ටිසෝරි තිබුණේ නෑ. පාසලට ගිහින් තමයි ඉගෙන ගැනීම ආරම්භ කළේ. අවසානයට මං ගියේ හොරණ විද්‍යාරත්න පිිරිවෙනට. ඒ කාලේ පිිරිවෙනේ ඉගෙන ගත්තේ ආයුර්වේද ශාස්ත්‍රය අධ්‍යයනය කළ ශිෂ්‍යයන් සහ හාමුදුරුවරු විතරයි. සංස්කෘත දැනීම ලබාගන්න තමයි මං එහෙට ගියේ.ඒ කාලේ ස්වභාෂා අධ්‍යාපනයෙන් ඉහළට ම යන්න පුළුවන් ක්ෂේත්‍ර වුණේ ගුරු වෘත්තිය, වෛද්‍ය සහ නොතාරිස් කියන ක්ෂේත්‍ර ආයුර්වේද වෛද්‍ය වෘත්තියට කැමැති අයට පිරිවෙනකින් ඉගෙන ගෙන, ප්‍රාචීන ප්‍රාරම්භය සමත්වෙලා ආයුර්වේදයට යන්න හැකියාව තිබුණා. මේ අතරෙදි පාසල් විෂය ධාරාව පිරිවෙන් අධ්‍යාපනයට එකතුවීම සිදුවුණා. ලංකාවේ පාසල් විෂය ධාරාව ඉගැන්වීම ඇරැඹූ පළමු පිිරිවෙන වුණේ හොරණ විද්‍යාරත්න පිරිවෙනයි. ඒ අයිතිය දිනා ගැනීම සඳහා සටන් කළේ එවකට විද්‍යාරත්න පරිවෙණාධිපති හිමියන් වූ මහනුවර ධම්මරතන හාමුදුරුවොයි.ඊට පස්සේ උ. පෙළ ඇරැඹුණා. ‘පිරිවෙන්වල ඉංගී‍්‍රසියෙන් ඉගැන්වීම අසාර්ථකයි. ඒ බව සාර්ථකයි කියලා පෙන්වන්න පුළුවන් නම් එක ළමයෙක් පාස් කරලා පෙන්වන්න’ කියලා අභියෝග එල්ල වුණා. ඒ අභියෝගයට අපේ පිරිවෙන නියම පිළිතුරක් දුන්නා.1945 දී ඒ විභාගය සඳහා ඉංගී‍්‍රසි මාධ්‍යයෙන් එක් ළමයෙක්ව ඉදිරිපත් කළා. එයාගේ නම සෝමරත්න වීරකෝන්. එයා තමයි ලංකාවේ පිරිවෙනකින් ප්‍රථම වරට ඉංගී‍්‍රසි මාධ්‍යයෙන් විභාගය සමත් වූ කෙනා විදිහට පිළිගන්නේ. පසු කලෙක ඔහු වත්මන් අග්‍රාමාත්‍යතුමා විවිධ අමාත්‍ය තනතුරු දැරූ කාල වලදී ඔහුගේ පෞද්ගලික ලේකම්වරයා බවට පත් වුණා.සම්ප්‍රදායික පිරිවෙන් ක්‍රමයේ දී කිසිම ශිෂ්‍යයෙක් කලා කටයුතුවල නියැළුණේ නෑ. ඒත් පාසල් විෂය ධාරාව එක් වුණාට පස්සේ පිරිවෙන් අධ්‍යාපනයට ගිහි ශිෂ්‍යයන්ගේ වැඩිවීමක් සිදුවුණා. ඒ දවස්වල කවිය ඉතා ප්‍රසිද්ධ වෙමින් තිබුණේ. මීමන ප්‍රේමතිලක, පී. බී. අල්විස් පෙරේරා, ඩී. ඒ. කුමාරසිංහ, උපනන්ද බටුගෙදර වගේ අය ජනපි‍්‍රය වෙලා හිටියා. අපට ආසාවක් ඇතිවුණා හිටිවන කවි කියන්න.ඊට පස්සේ අපි කීප දෙනෙක් එකතු වෙලා හිටිවන කවි මඩු පැවැත්වූවා. මිල්ලෑවේ පියසිරි විජේරත්න, විජයපාල කුඹුකගේ, ගුණපාල කුඹුකගේ වගේ අය සහ මං මේ කර්තව්‍ය කළා. ඊට පස්සේ අපි මඟුල් ගෙවල්වල, පිරිත් පිංකම්වලදී කවි මඩුව දිගටම කරගෙන ගියා. ඒකෙන් විනෝදයක් ලැබුවා.ඒ කාලේ ග්‍රැමෆෝන් තිබුණට මේ ක්‍රමය සජීවී දෙයක් නිසා මිනිස්සු ඒකෙන් ආස්වාදයක් ලැබුවා. අපි හිටිවන කවි කියන්න පටන් ගත්තේ සරස්වතිය ගැන කියලා තමන්ව හඳුන්වාදීලා, තමන්ගේ හැකියාවන් ප්‍රකාශ කිරීමෙන් අනතුරුවයි.අපි විද්‍යාරත්නෙදී නිතරම කළේ නොඇසූ විරූ දේ කිරීමට උත්සාහ ගැනීමක්. හැම අවස්ථාවකදීම හැමෝම අලුත් දෙයක් කිරීමට පෙලඹුණා. එක ගමනක් පාසල් වාරාවසාන විවිධ ප්‍රසංගයක් වෙලාවේදී මං අලුත් දෙයක් කරන්න හිතුවා. ඒ තමයි ගුරුවරුන්ගේ ශරීර ලක්ෂණ, ගතිගුණ ආදිය ගැන ශ්්ලෝක හදලා සභාව ඉදිරියේ කියන එක. සාමාන්‍යයෙන් අපි අතින් පොඩි වරදක් වුණත් පරිවෙණාධිපති හිමියන් ගහලා පන්නනවා.මං කරන්න යන මේ වැඩෙත් අති භයානක එකක්. පොඩ්ඩක් වැරදුනොත් ඔක්කොම ඉවරයි. මං ගුරුවරු හැමෝම ගැන එක එක ශ්ලෝක ලිව්වා. මුලින්ම පරිවෙණාධිපති හිමියන් ගැන කිව්වා. මුහුණෙ පොඩි හිනාවක් දැක්ක නිසා ඉතිරි ගුරුවරුන්ට අදාළ ශ්ලෝකත් කිව්වා. ඒවා අහලා මුළු සභාවම හිනාවෙන්න ගත්තා. එදා අපි ඒ වගේ දේ කළ නිසා නිර්මාණයක් කරන්න පුළුවන් අය බවට පත් වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>23</day>
    </date>
    <link>http://www.dinamina.lk/2010/03/23/_art.asp?fn=f1003233</link>
    <topic>දොම්නස් පිසදා යළි පිබිදෙනත්‍රිකුණාමලය</topic>
    <author>ජාතික සංවර්ධනය පිළිබඳ මාධ්‍ය මධ්‍යස්ථානය</author>
    <content>සුන්දර වෙරළකට උරුමකම් කියන ත්‍රිකුණාමලය දිස්ත්‍රික්කය ප්‍රචලිත වී ඇත්තේ සංචාරක පුරයක් ලෙසයි. පසුගිය දශක කීපය තුළ සිදු වූ විනාශකාරී යුද්ධය නිසා එහි කර්මාන්ත අඩපණ වුවද අද වන විට මේ දිස්ත්‍රික්කය දොම්නස් පිසඳා අවදි වෙමින් තිබේ.නැඟෙනහිර පළාත් සභාවට අයත් ත්‍රිකුණාමලය දිස්ත්‍රික්කය අනුරාධපුර, මඩකළපුව සහ මුලතිව් දිස්ති‍්‍රක්කයන් සීමා මායිම් කොට ගනිමින් නිර්මිත වූවකි. පවුල් 105166 කට අයත් පුද්ගලයින් 412457 ක් මෙම දිස්ත්‍රික්කය තුළ ජීවත් වේ. වර්ග කි.මී. 272880 ක භූමියකට හිමිකම් කියන මෙම දිස්ත්‍රික්කයේ ප්‍රාදේශීය සභා 11 ක්ද, නගර සභා 2 ක්ද පවතී. ඊට අයත් ග්‍රාමසේවා වසම් ප්‍රමාණය 230 කි.දිස්ත්‍රික්කයට අයත් සමස්ත ඉඩම් ප්‍රමාණයෙන් ජල මූලාශ්‍ර සඳහා වර්ග කි.මී. 98 ක් වෙන්ව පවතී. කෘෂිකර්මාන්තය ජීවනෝපාය වන බහුතර ජනතාවක් මෙම දිස්ත්‍රික්කයට අයත් සමස්ත ඉඩම් ප්‍රමාණයෙන් ජල මූලාශ්‍ර සඳහා වර්ග කි.මී. 98 ක් වෙන්ව පවතී. කෘෂිකර්මාන්තය ජීවනෝපාය වන බහුතර ජනතාවක් මෙම දිස්ත්‍රික්කය තුළ ජීවත් වන අතර සමස්ත භූමියෙන් 44 ක් පමණ කෘෂිකර්මාන්තය සඳහා වෙන්ව පවතී. 30% ප්‍රතිශතයක් වනාන්තර සඳහා වෙන්ව ඇත.දිස්ත්‍රික්කයේ සමස්ත ජනගහනයෙන් 60% ක් පමණ පෙර කී ලෙස කෘෂිකර්මාන්තය සිය ජීවනෝපාය බවට පත් කරගෙන ඇති අතර 30% ප්‍රතිශතයක් ධීවර කර්මාන්තයේ නිරත වෙයි. රජයේ සේවකයන් 01% ක්ද, ස්වයං රැකියාවල නියැලෙන්නන් 07% ක්ද, පෞද්ගලික අංශයේ සේවය කරන්නන් 02% ක්ද මෙම දිස්ත්‍රික්කය තුළ ජීවත් වෙති.දශක ගණනාවක් තිස්සේ පැවති යුද වාතාවරණය නිසා දිස්ත්‍රික්කයේ මාර්ග නිසි ප්‍රතිසංස්කරණයට ලක් නොවිණි. පසුගිය මාස කීපය තුළ එම මාර්ග පිළිසකර කිරීම ආරම්භ කරන ලද්දේ මග නැඟුම සහ ජාතිය ගොඩනැගීමේ සහ වතු යටිතල පහසුකම් අමාත්‍යංශය ලබාදුන් ප්‍රතිපාදනවලිනි.දිස්ත්‍රික්කය තුළ ඒ වර්ගයේ සහ බී වර්ගයේ මාර්ග පද්ධති 15 ක් පිහිටා ඇත. අඹේපුස්ස, කුරුණෑගල හරහා ත්‍රිකුණාමලය වෙත දිවෙන කි. ප. 51.30 ප්‍රධාන මාර්ගය ඉන් සුවිශේෂ වේ. පුත්තලම සිට ත්‍රිකුණාමලය දක්වා ද මඩකළපුව සිට ත්‍රිකුණාමලය දක්වාද දිවෙන අනෙක් මාර්ග දෙක ඒ වර්ගයට අයත්ය.බී වර්ගයේ මාර්ගවලින් ප්‍රධාන වන්නේ ඇල්ල කන්තලේ මාර්ගයයි. එය කි. මී. 41-50 ක් දිගින් යුතු වේ. පාලන්තෝරු සිට සේරුවිල දක්වා, පුල්මුඩේ සිට ත්‍රිකුණාමලය දක්වා, තම්පලාකාමන් සිට කින්නියා දක්වා දිවෙන මාර්ග බී කාණ්ඩයේ මාර්ග 12 ට අයත් වේ. මෙම මාර්ග අතරින් දිස්ත්‍රික්කය තුළ ජනයාගේ් එදිනෙදා අවශ්‍යතා සපුරා ගැනීමට ඉවහල් වන ප්‍රධාන මාර්ග සියල්ල මේ වන විට ප්‍රතිසංස්කරණය කොට අවසන්ය.මහාමාර්ග අමාත්‍යාංශයේ ප්‍රතිපාදන යටතේ ත්‍රිකුණාමලය සිට පුල්මුඩේ දක්වා දිවෙන මාර්ගය (7.10ම්ර්- 27.50ම්ර්) ප්‍රතිසංස්කරණය සඳහා රුපියල් මිලියන 665.00 වෙන්කර ඇති අතර ඉන් මිලියන 375 වියදමින් ව්‍යාපෘතියේ 68% පමණ මේ වන නිට අවසන් කර ඇත. එම මාර්ගයේම 27.50 සිට 47.50 දක්වා කොටස නැංවීම සඳහා රුපියල් මිලියන 654.00 අනුමත වූ අතර ඉන් මිලියන 31500 වියදම් කොට මාර්ගයේ 50% පමණ කොටසක ප්‍රතිසංස්කරණ කටයුතු අවසන් කර ඇත.කලකට ඉහත වළගොඩැලි මතුව තිබූ බෝගහ වැව පුල්මුඩේ මාර්ගය ප්‍රතිසංස්කරණය සඳහා මහා මාර්ග අමාත්‍යාංශය ලබාදුන් රුපියල් මිලියන 562.00 න් රුපියල් මිලියන 320.00 ක් වැය කොට මාර්ගයේ 60% ප්‍රතිසංස්කරණ කටයුතු මේ වන විට සිදුකොට ත්‍රිකුණාමලයේ සිට පුල්මුඩේ දක්වා දිවෙන මාර්ගයේ පළමු කි. මී. 7 ක් ප්‍රතිසංස්කරණය සඳහා රුපියල් මිලියන 250 ක් වැය කොට ඇත්තේ මහාමාර්ග අමාත්‍යාංශය විසිනි.එම මාර්ගයෙන් කි. මී. 475 සිට කි.මී.5523 දක්වා කොටස සංවර්ධනය කිරීමට තවත් රුපියල් මිලියන 220 වැයකොට ඇත. අඹේපුස්ස-කුරුණෑගල සිට ති‍්‍රකුªණාමලය දක්වා දිවෙන මාර්ගයේ ප්‍රතිසංස්කරණය සඳහා රුපියල් මිලියන 2450 ක ඇස්තමේන්තුවෙන් මේ වන විට රුපියල් මිලියන 1650 වැය කොට එම මාර්ගයේ 52% ක කොටසක් සංවර්ධනය කොට ඇත.මේ මාර්ග අතරතුර හමුවන පාලම් නැවත ඉදිකිරීමට මේ සුළු කාලය තුළ රජය සමත් වී ඇත. මඩකළපුව-ති‍්‍රකුණාමලය මාර්ගයේ සහ අල්ල-කන්තලේ මාර්ගයේ පිහිටි උප්පාරු, ගන්ගාධී, රාවුල්තුලී, වෙරුගල සහ කායන්නේනී යන පාලම් සඳහා රුපියල් මිලියන 10400 ක් ඇස්තමේන්තු ගත කර ඉන් රුපියල් මිලියන 750 ක් වැය කොට ඇත.පුඩවායිකන්වු සහ යායන් ඔය දක්වා දිවෙන මාර්ගයේ පිහිටි ඉරන්කන්ඩි පාලම ප්‍රතිසංස්කරණය සඳහා යෙද වූ රුපියල් මිලියන 1200 පාලමේ වැඩකටයුතු 90% පමණ අවසන් වී ඇත. මඩකළපුව ත්‍රිකුණාමලය මාර්ගයේ පිහිටි කින්නියා පාලම නැවත ඉදිකිරීම සඳහා රුපියල් මිලයන 700 වැය කොට ඇත.ත්‍රිකුණාමලය නව නගර සැලැස්ම අනුව කන්තලේ ප්‍රදේශයේ සිට ත්‍රිකුණාමලය දක්වා සංවර්ධන ව්‍යාපෘති ක්‍රියාත්මක වේ.ඒ අනුව ත්‍රිකුණාමලය එළවළු වෙළෙඳපොළ භූ®මිය නැවත නඟාසිටුවීම සඳහා රුපියල් මිලයන 135 ක් වැය කොට ඇත. ත්‍රිකුණාමලය දිස්ත්‍රික් ලේකම් කාර්යාලය නැවත ඉදිකිරීම සඳහා වෙන් කළ රුපියල් මිලියන 395 ක මුදලින් රුපියල් මිලියන 2244 ක් වැය කොට එම ව්‍යාපෘතියේ අඩකට වඩා අවසන් කොට ඇත.කන්තලේ නගරයේ නව බස් නැවතුම්පොළ සහ වෙළෙඳ සංකීර්ණය ඉදිකිරීම වැය කරන මුදල රුපියල් මිලියන 134 කි. ඉන් රුපියල් මිලියන 47 ක් මේ වන විට වැයකොට ව්‍යාපෘතිය ආරම්භ කොට ඇත. කන්තලේ ලීලාරත්න ක්‍රීඩාංගණය සඳහා රුපියල් මිලයන 85.9 ක් අනුමත වී ඇත. ත්‍රිකුණාමලය නව මාළු වෙළෙඳසල සඳහා අනුමත වී ඇති මුදල් ප්‍රමාණය රුපියල් මිලයන 88 කි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003241</link>
    <topic>රට රස්සාවලින් ගිය වසරේදීරුපියල් කෝටි 33,000ක්</topic>
    <author>ජීවනී පතිරණ වවුනියාවේ සිට....</author>
    <content>මෙතෙක් ශ්‍රී ලංකාවේ වාර්තාගත ඉහළම විදේශ විනිමය ප්‍රමාණය වන අමෙරිකා ඩොලර් බිලියන 3.3ක (රුපියල් කෝටි 33000) මුදලක් 2009 වසරේදී ඉපැයීමට මෙරට විදේශීය ශ්‍රමිකයන්ට හැකි වී තිබේ.2008 වසරේ අමෙරිකා ඩොලර් බිලියන 2.9 ට සාපේක්ෂව 2009 වසරේ දී විදේශීය ශ්‍රමිකයන් මෙරටට ලබාදී ඇති විදේශ විනිමය ප්‍රමාණය මේ අනුව සැලකිය යුතු ලෙස ඉහළ ගොස් ඇත.දැනට විදේශගත ශ්‍රමිකයන් ලක්ෂ 18කගේ දායකත්වයෙන් මෙවැනි වාර්තාගත මුදල් ප්‍රමාණයක් ලබාදීමට හැකිවීම දේශීය ආර්ථිකය ශක්තිමත් කිරීමට ප්‍රබල හේතුවක් වී තිබේ.මේ අමෙරිකානු ඩොලර් බිලියන 3.3 ක මුදල ශුද්ධ විදේශ විනිමය වන අතර ශ්‍රී ලංකාව එම තත්ත්වය යටතේ ප්‍රථම ස්ථානය ලබාගැනීමට සමත්ව තිබේ.ශ්‍රී ලංකාවේ දේශීය ආර්ථිකය වෙනුවෙන් වැදගත් කාර්යභාරයක් ඉටු කිරීමට විදේශ ශ්‍රමිකයන්ට හැකි වීම ඉතා වැදගත් අවස්ථාවක් බව විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් සුනිල් එස්.සිරිසේන මහතා පැවැසුවේ ය.හෙතෙම මේ කරුණු අනාවරණය කෙළේ වවුනියාව නගරයේ අලුතින් ආරම්භ කළ විදේශ සේවා නියුක්ති කාර්යාංශයේ ප්‍රථම පළාත් කාර්යාලය හා දිස්ත්‍රික් පුහුණු මධ්‍යස්ථානය විවෘත කිරීමේ අවස්ථාවට ඊයේ (23) එක්වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003242</link>
    <topic>සමූපකාර සමිති හරහාවී මිලදී ගැනීම ඊයේ සිට</topic>
    <author/>
    <content>මහ කන්නයේ වී මිලදී ගැනීම දිවයිනේ සියලුම සමූපකාර සමිති හරහා සිදු කිරීමේ වැඩපිළිවෙළක් ඊයේ (23) සිට ආරම්භ කිරීමට කෘෂිකර්ම අමාත්‍යාංශය කටයුතු යොදා ඇතැයි අමාත්‍යාංශ ලේකම් එස් අමරසේකර මහතා පැවැසීය.වී අලෙවි මණ්ඩලය මගින් පසුගිය මාර්තු මස 01 වැනිදා සිට වී මිලදී ගැනීම ආරම්භ කළ බවද කී අමරසේකර මහතා, එම වැඩපිළිවෙළ තවදුරටත් විධිමත් කරමින් මෙසේ සමූපකාර සමිති හරහා වී මිලට ගැනීමට පියවර ගන්නා බවද කීවේය.ඒ අනුව සම්බා වී කිලෝවක් රුපියල් තිහකටත්, නාඩු වී කිලෝවක් රුපියල් විසි අටකටත් මිලදී ගැනීමට කටයුතු යොදා ඇත.එම සහතික මිල යටතේ වී මිලට ගැනීමට මහාභාණ්ඩාගාරය වී අලෙවි මණ්ඩලයට රුපියල් මිලියන තුන්දහසක්ද, රාජ්‍ය බැංකු මගින් සමූපකාර සමිති වලට රුපියල් මිලියන දෙදහසක්ද ලබා දී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003243</link>
    <topic>එකෝන් ගේ ලංකාගමනරජය තහනම් කරයි</topic>
    <author>විජයානි එදිරිසිංහ</author>
    <content>පොප් ගායක එකෝන්ට එරෙහිව ඇති චෝදනා සලකා බැලූ රජය ඔහුට ශ්‍රී ලංකාවට ඇතුළුවීම සඳහා වීසා නිකුත් නොකිරීමට තීරණය කළ බව ප්‍රවෘත්ති දෙපාර්තමේන්තුව කියයි.ශ්‍රී ලංකාවේ සංදර්ශනයක් පැවැත්වීම සඳහා එම්.ටී.වී. හා එම්.බී.සී. ප්‍රධාන සිරස මාධ්‍ය ජාලය මෙරටට කැඳවා ඇති එකෝන් නමැති ජාත්‍යන්තර ගායන ශිල්පියා ආයුධ හා මත්ද්‍රව්‍ය ප්‍රවාහනය, ළඟ තබා ගැනීම හා බාල වයස්කාර තරුණියන් දූෂ්‍ය කිරීම සම්බන්ධ චෝදනාවලට දෙවතාවකදී පස්වසරක් දක්වා සිර දඬුවම් ලැබූවෙකු බව අනාවරණය වී තිබේ.බුද්ධාගමට අපහාස වන ආකාරයේ දර්ශන සහිත ගීත ඇල්බමයක් ඉදිරිපත් කළ කළු අපි‍්‍රකානු සෙනගල් සම්භවයක් සහිත අමෙරිකානුවකු වන මොහු මෙරටට කැඳවා සංගීත ප්‍රසංග සංවිධානය කිරීමට විරෝධය පෑම සඳහා විරෝධතාකරුවන් පිරිසක් සිරස මාධ්‍ය ජාලයට අයත් ප්‍රධාන කාර්යාලයට ප්‍රහාර එල්ල කර ඇති බව පොලිසියට තොරතුරු ලැබී තිබේ.එකෝන් ගේ සහභාගීත්වයෙන් අද (24) දින දැවැන්ත සංගීත ප්‍රසංගයක් කොළඹ දී පැවැත්වෙන අතර විරෝධතාකරුවන් ගේ අදහස වී ඇත්තේ මෙවැනි පුද්ගලයකු කැඳවීම අනවශ්‍ය ප්‍රශ්න මතුකිරීමක් බවය.අපරදිග සංගීතයේ ප්‍රසිද්ධ ගායකයකු වන ඔහු ගායකයකු ගීත රචකයකු සංගීත රචකයකු සංගීත නිෂ්පාදකවරයකු මෙන්ම ව්‍යාපාරිකයකුද වෙයි. ඔහු විසින් පසුගිය වසරේ නිෂ්පාදනය කරන ලද ගීත ඇල්බමයක එන ගීතයක් බුද්ධ ප්‍රතිමාවක් ඉදිරිපිට දක්වන අඩ නිරුවත් රැඟුම් සහිත වූවකි.එම රංගනය බෞද්ධ බැතිමතුන්ගේ දැඩි පිළිකුලට ලක්වී තිබේ. එවැනි ගායකයකු මෙරටට ගෙන්වීම මෙරට පමණක් නොව විදේශගතව සිටින බෞද්ධයන්ගේද දැඩි විරෝධයට යොමුවී ඇත.එම පිළිකුල් සහගත දර්ශන ඇතුළත් ගීතය ඊබ්සා බාර්සලෝනා ස්පාඤ්ඤය හා ස්වීඩන යන රටවලදී පසුගිය වසරේ ජූලි මාසයේ රූගත කරන ලද්දකි. එය පටිගත කර ඇත්තේ ප්‍රංශ ජාතික නිෂ්පාදකවරයකු විසිනි.ඒකොන් මෙරටට පැමිණීම සම්බන්ධයෙන් විශාල විරෝධයක් “ෆේස්බ්‍රක්” අඩවි හරහාද ප්‍රදර්ශනය වෙමින් පවතී. ඒ තුළ ඒකොන්ගේ පැමිණීම සම්බන්ධයෙන් විවිධ චෝදනා ඉදිරිපත් කර ඇත. එහි මෙසේ සඳහන් වෙයි.“සිරස ටී.වී. අලුත්ම කුමන්ත්‍රණය : එක්සත් ජාතීන්ගේ සංවිධානය පැවැත්වූ ඡන්දයේදී සෙනගාලය ඇතුළු රටවල් අපට විශාල සහයෝගයක් ලබා දුණි.මෙවැනි ගායකයකු ලංකාවට ගෙන්වා ඔහුට එරෙහිව මතවාද ඇතිකරවා කලබගෑනියක් ඇති කරවීමට සිරස මාන බලාගෙන සිටී. ඒ මගින් ලංකාවේ මානව හිමිකම් කඩවන බවට ප්‍රචාරය කරවා විදේශ මැදිහත්වීමක් ඇති කරවීම සිරස ඉලක්කය බවද එහි සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003244</link>
    <topic>වී කිලෝවකටවැඩිපුර රු. 1.50ක්</topic>
    <author/>
    <content>වී අලෙවි මණ්ඩලයේ ප්‍රාදේශීය ගබඩාවලට ගොවීන් විසින් පෞද්ගලිකව ගෙනවිත් බාරදෙන වී තොග සඳහා කිලෝවකට තවත් රුපියල් 1.50ක් වැඩිපුර ගෙවීමට කෘෂිකර්ම සංවර්ධන හා ගොවිජනසේවා අමාත්‍යාංශය තීරණය කර තිබේ.මේ අනුව නාඩු කිලෝවකට රුපියල් 29.50ක්ද, සම්බා වී කිලෝවකට රුපියල් 31.50ක්ද ගෙවන බව අමාත්‍යාංශය නිවේදනය කරයි.ඇමැති මෛත්‍රීපාල සිරිසේන මහතාගේ උපදෙස් පරිදි මේ වැඩපිළිවෙළ ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003245</link>
    <topic>සා. පෙළ ප්‍රතිඵලඅවුරුද්දට පෙර</topic>
    <author/>
    <content>අපොස (සාමාන්‍ය පෙළ - 2009) විභාගයේ ප්‍රතිඵල සිංහල හා හින්දු අලුත් අවුරුද්දට පෙර නිකුත් කරන බව විභාග දෙපාර්තමේන්තුව කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003246</link>
    <topic>දුම්රියේසිඟමන් යැදීමතහනම් කරයි</topic>
    <author>ශීලා උඩුවර</author>
    <content>දුම්රියවල සිඟමන් ඉල්ලීීම අප්‍රේල් පළමු වැනිදා සිට සම්පූර්ණයෙන්ම තහනම් කෙරේ.දුම්රියවල සිදුවන ගැට කැපීම් ආදියට මේ යාචකයන්ගේ සහාය ද ලැබෙන නිසාත් සිඟමන් ඉල්ලීම මගීනට මහත් කරදරයක් වී ඇති නිසාත් මේ තීරණය ගෙන තිබේ.මේ යාචකයන් පසුගිය දිනක දුම්රියේ ගමන් කළ ළමයකු බලහත්කාරයෙන් පැහැරගෙන හිඟාකෑම සඳහා යොදවා ඇති බවත් පසුව එම ළමයා ළමාරක්‍ෂක දෙපාර්තමේන්තුව වෙත යොමු කිරීමෙන් අයිතිකරුවන්ට බාරදුන් බවත් දුම්රිය වාණිජ අධිකාරි විජය සමරසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003247</link>
    <topic>ඇමැති මෛත්‍රිගේකෘති 2ක්අද දොරට වඩී</topic>
    <author/>
    <content>කෘෂිකර්ම හා ගොවිජන සේවා ඇමැති ශ්‍රී ලංකා නිදහස් පක්ෂ මහ ලේකම් මෛත්‍රිපාල සිරිසේන මහතාගේ 40 වසරක දේශපාලන ජීවිතයේ මතක සටහන් ඇතුළත් ‘ ඇත්තයි සත්තයි’ කෘතිය හා ‘1995 න් පසු මහවැලි’ යන ග්‍රන්ථ දෙක දොරට වැඩීම බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ මිහිලක මැඳුරේ දී අද උදේ 11.30 ට සිදු කෙරේ.මෛත්‍රිපාල සිරිසේන මහතාගේ නිල වෙබ් අඩවිය වන www.maithripalasirisena.org ද මෙහිදී විවෘත කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003248</link>
    <topic>වෙ.වි. අවමඟුල හෙට කොළඹදී</topic>
    <author/>
    <content>ප්‍රවීණ සාහිත්‍යධරයකු වූ කලාසූරී පණ්ඩිත වෙ.වි. අභයගුණවර්ධන මහතාගේ අවසන් කටයුතු හෙට (25දා) සවස 5 ට බොරැල්ල කනත්තේදී සිදුකෙරේ.මියයන විට අනූඑක් වැනි වියෙහි පසු වූ ඒ මහතාගේ දේහය නුගේගොඩ, මහසෙන් මාවතේ අංක 27 බී දරන නිවසේ තැන්පත් කර තිබේ.බන්ධනාගාර දෙපාර්තමේන්තුවේ නියාමකවරයෙකු ලෙස රාජ්‍ය සේවයට එක්වූ හෙතෙම මිල පාලන පරීක්ෂකවරයකු ලෙස ද, පෙරමුණ, සවස, සියරට පුවත්පත්වල කර්තෘවරයෙකු ලෙසද සේවය කළේ ය.සිංහල ශබ්ද කෝෂයේ සංස්කාරක වරයෙකු ලෙසද, මහාවංශ සම්පාදක මණ්ඩලයේ ලේකම්වරයා ලෙසද කටයුතු කළ ඔහු ප්‍රවීණ මාධ්‍යවේදියෙකි.සාහිත්‍යධරයෙකි. ගත්කතුවරයෙකි. අභයගුණවර්ධන මහතා සාහිත්‍ය ඇතුළු විවිධ විෂයයන් යටතේ ග්‍රන්ථ 15ක් පමණ රචනා කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n1003249</link>
    <topic>එජාපයේ තවත් පිරිසක්අනුරපුරෙන් සන්ධානයට</topic>
    <author/>
    <content>එස්.ටී. බී. සේනාරත්නඋතුරු මැද පළාත් විශේෂඅනුරාධපුර දිස්ත්‍රික්කයේ එක්සත් ජාතික පක්ෂයේ තවත් පිරිසක් එක්සත් ජනතා නිදහස් සන්ධානයට එක්වෙති.හබරණ සමඟිපුර පැවැති එක්සත් ජනතා නිදහස් සන්ධාන රැස්වීමක් වෙත පැමිණි එම ගම්මානයේ එක්සත් ජාතික පක්‍ෂ සාමාජිකයෝ දෙසීයක් පමණ පිරිසක් ද සන්ධානය හා එක් වූහ.උතුරුමැද පළාත් මහ ඇමැති බර්ටි ප්‍රේමලාල් දිසානායක මහතා වෙත බුලත් හුරුළු පිළිගන්වා මේ පිරිස සන්ධානය හා එක්වූ අතර මහා මැතිවරණයේ දී එක්සත් ජනතා නිදහස් සන්ධානයේ ජයග්‍රහණය වෙනුවෙන් සිය උපරිම සහය ලබාදෙන බව කීහ.ත්‍රස්තවාදය නිමාකොට රට සංවර්ධනය කරා මෙහෙයවන ජනාධිපතිවරයා හා රජය සමඟ කටයුතු කිරීම හැර එක්සත් ජාතික පක්‍ෂය වැනි බංකොළොත් පරාජිත පක්‍ෂයක් හා තවදුරටත් සිටීම අනුවණකමක් බව තේරුම්ගත් නිසා රජයට එක්වීමට තීරණය කළ බව ඔවුහු කීය.ඛනිජතෙල් සම්පත් සංවර්ධන අමාත්‍ය දුමින්ද දිසානායක පළාත් සභා මන්ත්‍රී ගමගේ වීරසේන මහත්වරුද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032410</link>
    <topic>අන්තර් ජාතිකව කීර්තියට පත්වෙමින් සාර්ථකව මෙරට සංචාරක ව්‍යාපාරය ක්‍රියාත්මකයි</topic>
    <author>අනුෂා ගුරුසිංහ</author>
    <content>අන්තර්ජාතික වශයෙන් කීර්තියට පත් වී තිබෙන අප මාතෘ භූමියේ ඉතාමත් සාර්ථකව සිදුවන කර්මාන්තය සංචාරක කර්මාන්තයයි ජාතික නිදහස් පෙරමුණේ නායක විමල් වීරවංශ මහතා පසුගියදා ප්‍රකාශ කෙළේය.කොළඹ බ්‍රිස්ටල් වීදියේ යුධ හමුදා සුබසාධක සංගම් ශාලාවේ පසුගියදා පැවති සංචාරක රියදුරු සංගමයේ ප්‍රථම වාර්ෂික රැස්වීමට සහභාගි වෙමින් වීරවංශ මහතා එසේ කියා සිටියේය.මෙරටට පැමිණෙන සංචාරකයන්ගේ වැරදි අදහස් නිවැරදි කිරීමේ වගකීම සහ ශ්‍රී ලංකාව පිළිබඳ ඔවුන් තුළ තිබෙන කළු පැල්ලම මකා දමන්න ඔබට හැකි වේ යැයිද වීරවංශ මහතා පැවැසීය.සුදු හමට ගැති වී මෙරට විනාශ කරන විජාතික බලවේග පරාජය කරන්න ඔබට පුළුවනි යයි කී ඒ මහතා ඉදිරියේදී මේ සංචාරක කර්මාන්තය සමඟ දිගටම කටයුතු කරන්න සිටින ඔබ ජනාධිපති මහින්ද රාජපක්‍ෂ මහතාට කරන විදේශීය බොරු චෝදනාවන්ට විරුද්ධව නැගී සිටීමට ශක්තිමත් විය යුතු යයිද කීය.මෙහිදී කතා කළ සංචාරක කටයුතු ඇමැති අචල ජාගොඩ මහතා, මෙරටට පැමිණෙන සංචාරකයින් හට සෑම කිලෝ මීටර් 50 ක් 60 ක් ඇතුළතම ඔවුන්ගේ වෙහෙස මහන්සිය නිවා ගන්නා අතරතුර ඒ ස්ථානයන්හි කිසියම් වූ සංචාරකමය වැදගත්කමකින් යුතු ස්ථාන ඉඳිකර පෙන්වීමට තමා අදහස් කරන බව පැවසීය.ගුවන් තොටුපලින් මෙරටට ඇතුළුවන සංචාරකයින්ට ශ්‍රී ලංකාව පිළිබඳ වටිනාකම ඇති කර පෙන්වීම මේ රියදුරු මහතුන්ගේ වගකීමක් බවද සංචාරක ඇමැතිවරයා පැවසීය.සංචාරක සංවර්ධන අධිකාරියේ හිටපු අධ්‍යක්‍ෂ යූ. පී. එස්. පතිරණ, සංචාරක සංවර්ධන අධිකාරියේ ආරක්‍ෂක උපදේශක හිටපු නියෝජ්‍ය පොලිස්පති ඩබ්. පී. දයාරත්න සහ සංචාරක පොලිස් කොට්ඨාසයේ පොලිස් පරීක්‍ෂක ජයරුවන් කොට්ටහච්චි, ජාතික සංචාරක රියදුරු සංගමයේ ලේකම් ඩොනල්ඩ් රාජපක්‍ෂ යන මහත්වරුන්ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032411</link>
    <topic>ප්‍රභාකරන් කඩදාසි කොටියකු කෙළේ ජනපති මහින්දයි</topic>
    <author>මහරගම විශේෂවේහැල්ලේ පියතිලක</author>
    <content>වසර 30ක් තිස්සේ මේ රටේ සිටි ජනාධිපතිවරු සිවු දෙනෙක් භීතියට පත් කළ අවියෙන් පරාජය කළ නොහැකි වසවර්තියෙක් ලෙස ලොවම ප්‍රකාශ කළ වේලුපිල්ලේ ප්‍රභාකරන් නිකම්ම බියගුලු කඩදාසි කොටියෙක් බව ලොවට ඔප්පු කෙළේ අපේ සේනාධිනායක ජනාධිපති මහින්ද රාජපක්‍ෂ මැතිතුමාගේ අණ අනුව ක්‍රියාත්මකවු වීරෝධාර රණවිරුවන් හා ත්‍රිවිධ හමුදාවට සහ පොලීසියට සහාය වූ සුරකිමු ලංකා බලමුළුවේ සිවිල් ආරක්‍ෂක කමිටුවල සේවය කළ දේශප්‍රේමීන් විසින් බව නාගරික හා පූජා භූමි සංවර්ධන ඇමැති දිනේෂ් ගුණවර්ධන මහතා පැවැසීය.ඇමතිවරයා මේ අදහස් පළකෙළේ ඉකුත්දා මහරගම විද්‍යාකර විදුහලේ පැවැති නුගේගොඩ පොලිස් කොට්ඨාසයේ ඇති පොලිස් ස්ථාන 13ක සිවිල් ආරක්‍ෂක කමිටුවල ස්වේච්ඡාවෙන් සේවය කළ එම කමිටුවල නිලධාරීන් හා සේවක සේවිකාවන්ගේ සේවය අගය කිරීම සඳහා පැවැති උපහාර උලෙළේදීය.තවදුරටත් අදහස් දැක්වූ ඇමතිවරයා මෙසේද පැවසීය.මිනීමරු කොටියා පැරදවීම ත්‍රිවිධ හමුදාවට හා පොලීසියට පමණක් කළ නොහැකි බත් ඒ සඳහා සිවිල් ප්‍රජාවගේ දේශප්‍රේමී සහාය අවශ්‍ය බව නිවරදිව තේරුම් ගත් ජනාධිපති මහින්ද රාජපක්‍ෂ මහතාගේ අදහසක් අනුව “ සුරකිමු ලංකා “ වැඩ සටහන ඇරඹීම නිසා මෙම ජයග්‍රහණය උරුමවිය. යුදබිමේ කොටියා අසරණවිට සිවිල් සමාජය බිලිගැනීම ත්‍රස්තවාදීයාගේ උපක්‍රමයවිය.වීරෝදාර රණවිරුවන් ජීවිත පූජාවෙන් කොටියා වැනසීමට යුද කරද්දී සිවිල් ආරක්‍ෂක කමිටු ගමත් නගරයත් රැක නොගත්තා නම් තවමත් ප්‍රභාකරන් ජීවතුන් අතරය. එම නිසා දහසක් දුක් ගැහැට විදිමින් උපන් දේශය රැකගත් විරෝදාර සිවිල් කමිටු සාමාජිකයන් සදාකාලිකවම උපහාරයට ලක්කළ යුතුය.ආධාර කළයුතුය. අපි ඔවුන්ට සදාකල්හිම ණය ගැතියෝ වෙමු.අවි ආයුධවලින් පමණක් යුද්ධයක් ජයග්‍රහණය කළ නොහැකි බව අපේ රජවරුද දැන සිටියහ. එම නිසා අපේ එදා යුදපෙරමුණුවල ස්වාමීන් වහන්සේ පිරිත් සඡ්ඣායන කරමින් යුදබිමට ගියේ සිවිල් ජනතාවට රණවිරුවන්ට කෑම බීම අවශ්‍ය දෑ සපයමින් ඔවුන් සමග සිටියේ. මරන්න බෑ කියු කොටියා කඩදාසි කොටියෙක් මෙන් විනාශ කළා.ගැහැනියක් මිනිහෙක් කරන්නත් මිනිහෙක් ගැහැනියක් කරන්නත් පමණක් බැරියයි ජේ. ආර්. පාරම්බෑ මෙම ව්‍යවස්ථාවත් දසමහ යෝධ බලය ඇති ජනාධිපති තුමාගේ පාලන සමයේ ඉරා දැමිය යුතුයි.ලැබු ජයග්‍රහනවල ඵල ලැබීමටත්, ආරක්‍ෂා කර ගැනීමටත් 2/3 බලය සහිත පාර්ලිමේන්තුවක් බිහිකර ගැනීමටත් ජනතාවට ලැබී ඇති ස්වර්ණමය අවස්ථාව පැහැර නොහැරිය යුතුයි.මහරගම පොලිස් ස්ථානාධිපති නිරෝෂන් රූපසිංහ හා කොට්ටාව පොලිස් ස්ථානාධිපති එම්. එල්. ඩී. මාගෙදර යන මහතුන්ගේ උපදෙස් අනුව මහරගම හා කොට්ටාව පොලිස් ස්ථානය මෙම උපහාර උලෙළ සංවිධානය කළහ.නුගේගොඩ පොලිස් කොට්ඨාසයට අයත් පොලිස් බල ප්‍රදේශ 13ක ක්‍රියාත්මක සිවිල් ආරක්‍ෂක කමිටුවල සාමාජික සාමාජිකාවන් 400 දෙනෙකුට උපහාර ප්‍රසාද පත්‍ර පිරිනැමිණ. මෙම ප්‍රසාද පත්‍රවල විශේෂත්වය ඒවාට ආරක්‍ෂක අමාත්‍යාංශයේ ලේකම් ගෝඨාභය රාජපක්‍ෂ මහතාගේ අස්සන යොදා තිබීමය.පළාත් සභා මන්ත්‍රී සලෝචන ගමගේ, නාගරික මන්ත්‍රීවරුන් වන නිශාන්ත විමල චන්ද්‍ර, අමරපාල වන්නිආරච්චි, මහරගම ප්‍රාදේශීය මහ ලේකම් චÁද්‍රරත්න පල්ලේගම සහ සහකාර ප්‍රාදේශීය ලේකම් පි‍්‍රයංගනී කුමාරගේ යන මහත්ම මහත්මීන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032412</link>
    <topic>ක්ෂය රෝගීන් වාර්තාවීම් වැඩිවෙලා</topic>
    <author>සන්ධ්‍යා කරුණාරත්න, චින්තා රණසිංහ</author>
    <content>ක්ෂය රෝගීන් වාර්තා වීමේ ප්‍රමාණය වැඩිවී ඇති බවද, ඉකුත් වසරේදී ක්ෂය රෝගීන්ගෙන් වැඩි ප්‍රමාණයක් ප්‍රතිකාර ලබාගැනීම සඳහා ඉදිරිපත්වීම කැපීපෙනෙන කරුණක් බවද ශශ්‍රී ලංකාවේ ක්ෂය රෝග මර්දන ජාතික වැඩසටහන සඳහන් කරයි.වසරකට මෙරටින් අලුත් ක්ෂය රෝගීන් 9000ත් 10,000ත් අතර ප්‍රමාණයක් වාර්තා වන බවත්, කොළඹ, ගම්පහ, කළුතර, නුවර හා ගාල්ල දිස්ත්‍රික්කවලින් වැඩි වශයෙන් රෝගීන් වාර්තා වන බවත් ක්ෂය රෝග මර්දන ජාතික වැඩසටහන තවදුරටත් අවධාරණය කරයි.ලෝක ක්ෂය රෝග දිනය අදට (24දා) යෙදී තිබෙන අතර “ක්ෂය රෝග මර්දනය සඳහා නිර්මාණශීලීව දායක වෙමු” මෙවර තේමාව වේ.ලෝකයේ වසරකට නව ක්ෂය රෝගීන් මිලියන 8ක් පමණ වාර්තා වන බවත් මරණ මිලියන 02ක් පමණ සිදුවන බවත් ක්ෂය රෝග මර්දන හා ළය රෝග පිළිබඳ ජාතික වැඩසටහනේ අධ්‍යක්‍ෂ වෛද්‍ය ඒ. කේ. එස්. බී. ද අල්විස් මහතා ප්‍රකාශ කෙළේය.ඉකුත් වසරේදී බන්ධනාගාරයෙන් පමණක් රෝගීන් 185 දෙනෙකු හඳුනාගත් බව සඳහන් කළ ඒ මහතා අවධාරණය කළේ මේ තත්ත්වය සලකා බැලීමෙන් අනතුරුව රෝගීන් හඳුනා ගැනීම සඳහා වැලිකඩ බන්ධනාගාරය තුළ සෙමපටල පරීක්‍ෂා කිරීමේ මධ්‍යස්ථානයක් පිහිටුවීමටත් නව එක්ස්රේ යන්ත්‍රයක් සවිකිරීමටත් සෞඛ්‍ය අමාත්‍යාංශය කටයුතු කළ බවත්ය.මීට අමතරව ප්‍රාදේශීය හා දිස්ත්‍රික් මට්ටමින් සෞඛ්‍ය වෛද්‍ය නිලධාරීන් බන්ධනාගාරවලට ගොස් සැක සහිත අය පරීක්‍ෂා කිරීමේ වැඩසටහනක් ක්‍රියාත්මක කර ඇති බවත් මේ වසරේ සිට ක්ෂය රෝගීන් සිටින නිවෙස්වල අයගේ නාමලේඛන සකස් කර ඒ අය පරීක්‍ෂා කිරීමේ වැඩපිළිවෙළක් ද ක්‍රියාත්මක කර ඇති බවද අධ්‍යක්‍ෂකවරයා පැවසීය.සැක සහිත රෝගීන් සෙම පටල පරීක්‍ෂා කිරීමේ මධ්‍යස්ථානයකට ගොස් සෙම පටලයක් පරීක්‍ෂා කරගෙන ප්‍රතිකාර ලබාගැනීමේදී නොකඩවා මාස 6ක් ප්‍රතිකාර ලබා ගත යුතු බවත් ක්‍ෂය රෝග මර්දන සහ ලය රෝග මර්දන අංශය ජනතාවට දන්වා සිටියි.මේ සඳහා ලබාදෙන ඖෂධ දිවයින පුරා ඇති සියලුම ලය චිකිත්සාගාරවලින් නොමිලේ ලබාගත හැකි බවද ඔවුහු වැඩිදුරටත් දන්වා සිටිති.ඒඩ්ස් රෝගයේද එක් ලක්ෂණයක් ලෙස ක්ෂය රෝගය හැඳීන්විය හැකි අතර ලොව පුරා සිටින එච්. අයි. වී. ආසාදිතයන්ගෙන් බහුතරයක් එච්. අයි. වී. හා ක්ෂය රෝගය ආසාදිතයන් බවට වාර්තා වී ඇත.තවද මත්පැන්, මත්ද්‍රව්‍ය භාවිතා කරන සහ වයස්ගත පුද්ගලයන්ට සහ මන්දපෝෂණය, දියවැඩියාව, පිළිකා සහ වකුගඩු රෝගීන් ද ප්‍රතිශක්තීකරණය අඩුවීම නිසා ක්‍ෂය රෝගයට ගොදුරු වීමේ හැකියාව වැඩි බවද මෙහිදී අනාවරණය විය. ඒඩ්ස් රෝගය බන්ධනාගාර තුළ පවතින අවම පහසුකම් යටතේ පැතිරී යාමේ අවදානම වැඩිවී ඇති බවද අධ්‍යක්‍ෂවරයා සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032413</link>
    <topic>අඩු ආදායම් ලාභී ගොවිනට රු. මිලියන 650ක උපකරණ</topic>
    <author>චන්දිමා එදිරිමාන්න</author>
    <content>අඩු ආදායම්ලාභී ගොවීන් වෙත ලබාදීම සඳහා ජපන් රජය මගින් රුපියල් මිලියන හයසිය පනහක් වටිනා කෘෂි උපකරණ තොගයක් ඊයේ (23) කෘෂිකර්ම සංවර්ධන හා ගොවිජන සේවා අමාත්‍යාංශයට ලබා දුන්නේය.මේ උපකරණ තොගය ජපාන ජාත්‍යන්තර සහයෝගිතා ආයතනය මගින් ශශ්‍රී ලංකාවට ලබාදීමට කටයුතු කළ අතර මෙය ජපන් ආධාර වැඩසටහනේ දෙවන අදියර වේ.ඒ යටතේ රෝද දෙකේ අත්ට්‍රැක්ටර් 1024ක්, අත්ට්‍රැක්ටර් සඳහා වන නඟුල් 1027, රෝද හතරේ ට්‍රැක්ටර් 50ක්, එන්ජින් සහිත වතුර පොම්ප 400ක් හා අර්තාපල් හෑරුම් යන්ත්‍ර 10ක් මේ වසරේ දී ලංකාවට ලබාදීමට නියමිතය.ජපන් ආධාර වැඩසටහන යටතේ ට්‍රැක්ටර් 348ක්, නඟුල් 672, එන්ජින් සහිත වතුර පොම්ප 304ක්, අර්තාපල් හෑරුම් යන්ත්‍ර 10ක් ලබාදී ඇත.එම උපකරණ තොගයෙන් කොටසක් අද (23) දින කෘෂිකර්ම දෙපාර්තමේන්තුවේ බීජ ගොවිපලවලටත්, ඉතිරිය ගොවිජන සේවා දෙපාර්තමේන්තුව හරහා අඩු ආදායම්ලාභී ගොවීන් වෙත වාරික මුදල් ගෙවීමේ පදනම මත ලබාදීමටත් කටයුතු කෙරිණි.උපකරණ තොගය ශ්‍රී ලංකා ජපාන තානාපති කාර්යාලයේ නියෝජිත ෂිමාසුකි මහතා අතින් කෘෂිකර්ම සංවර්ධන හා ගොවිජන සේවා අමාත්‍යාංශයේ ලේකම් එස්. අමරසේකර මහතා වෙත භාරදීම සිදුකෙරිනි.එම අවස්ථාවට ජපාන ජාත්‍යන්තර සහයෝගිතා ආයතනයේ නියෝජිත අකිරාෂිමුරා මහතාද සහභාගි වූ අතර කෘෂිකර්ම සංවර්ධන හා ගොවිජන සේවා අමාත්‍යාංශයේ උසස් නිලධාරීන් රැසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032414</link>
    <topic>අවි පෙන්වා මංකොල්ලකෑම් කළසැකකරුවෝ 7ක් අත්අඩංගුවට</topic>
    <author>අතුරුගිරිය විශේෂ වික්‍රම සමරසිංහ</author>
    <content>අතුරුගිරිය පොලිස් බල ප්‍රදේශයේ ව්‍යාපාරිකයන්ට අවි පෙන්වා මුදල් සහ ජංගම දුරකථන කොල්ලකෑ සැකකරුවන් හත්දෙනකු අතුරුගිරිය පොලීසිය විසින් අත්අඩංගුවට ගෙන ඇත.මේ අත්අඩංගුවට ගත් පිරිස වැල්ලම්පිටිය, මුල්ලේරියාව යන පොලිස් බල ප්‍රදේශවල පදිංචි කරුවන්ය. ඔවුන්ගෙන් ප්‍රශ්න කිරීමේදී වැල්ලම්පිටියේ එක් සැකකරුවෙකු ළඟ තිබී මේ මංකොල්ලකෑම්වලට සම්බන්ධව යොදා ගන්නා ලද මෙරට නිෂ්පාදිත බෝර දොළහ පතුරම් යොදන ගල්කටස් වර්ගයේ පිස්තෝලයක් සහ ජීව උණ්ඩ තුනක් පොලීසියට සොයා ගැනීමට හැකි වී ඇත.ඔහු එම ප්‍රදේශයේ සිදු වූ මිනීමැරුමක් සම්බන්ධව පොලීසිය විසිස් සොයමින් සිටි අයෙක් බවද කරුණු හෙළි වී ඇත. ඉතිරි අය අතරින් දෙදෙනෙක් ද මිනීමැරුම් සහ තවත් විවිධ අපරාධවලට සම්බන්ධ වූ අය බවත් සැලකේ.මොවුන් අත්අඩංගුවට පත්වූයේ අතුරුගිරිය පොලිස් ස්ථානාධිපති පොලිස් පරීක්ෂක අනිල් ජයන්ත, අපරාධ අංශයේ ස්ථානාධිපති පොලිස් පරීක්ෂක වසන්ත, පොලිස් සැරයන් (56750) පියල්, කොස්තාපල් (40951) රංග, කොස්තාපල් (40947) ගමගේ, කාන්තා කොස්තාපල් (2644) අන්ජානී යන අයගේ විශේෂ ක්‍රියාන්විතය යටතේ ය.මෙකී සැකකරුවනගේ් කටඋත්තරවලට අනුව ඔවුන් තවත් අපරාධවලට සම්බන්ධ බවටත්, ඔවුන් සතුව තවත් අවි තිබිය හැකි බවටත් පොලීසිය සැකකරන හෙයින් ඒ ගැනද පුළුල් පරීක්ෂණ පවත්වා ඔවුන් අධිකරණයට ඉදිරිපත් කරන බව පොලිස් සැරයන් පියල් මහතා වැඩිදුරටත් දිනමිණට කරුණු පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032416</link>
    <topic>පොදු ජන සටන් නායකප්‍රේමචන්ද්‍ර සහෝදරයා</topic>
    <author>හේමසිරි ජයලත් (ජනාධිපති සහකාර ලේකම්)</author>
    <content>කම්කරු සටන් සමකාලීනයන් ප්‍රේමචන්ද්‍ර සහෝදරයා ලෙස ද, කොළොන්නාව පොදු ජනතාව “තාත්තා” යන ආදරණීය නාමයෙන් ද අමතන ඇම්. වයි. ප්‍රේමචන්ද්‍ර අසහාය කම්කරු නායකයා ජන්ම ලාභය ලැබුවේ කොත්මලේ දීය.හැදුනාවේ රජයේ පාසලෙන් ඉගෙනුමේ අත්පොත් තැබූ ඔහු මහනුවර ත්‍රිත්ව විද්‍යාලයටත් ඇතුළත්ව ජ්‍යෙෂ්ඨ පාඨශාලා සහතික පත්‍ර විභාගය සමත් විය. රජයේ ජ්‍යෙෂ්ඨ පාඨශාලා සහතික පත්‍ර විභාගය ඉංගශ්‍රීසි මාධ්‍යයෙන් සමත් වූ ඔහු ව්‍යාපාරික ක්ෂේත්‍රයට යොමුවිය.පසුව ඉංගශ්‍රීසි ගුරුවරයකු ලෙසත්, ගුවන් හමුදා භටයකු ලෙසත් ගල්ඔය සංවර්ධන ව්‍යාපෘතියේ රැකියාවකත්, සමූපකාර පරීක්‍ෂකවරයකු ලෙසත් වෘත්තීන් කිහිපයක නිරත වූයේය.ගුරුවරයකු ලෙසම යළිත් කොළොන්නාව ප්‍රදේශයේ රැකියාවකට පැමිණි ඔහු එහිදී තම ජීවිතයේ ප්‍රබල කඩඉම් කිහිපයක්ම පසුකළ අතර පොදු ජන සේවය වෙනුවෙන් තම ශ්‍රමය හා කාලය ද වැය කෙළේය.එහිදී ටෙරන්ස් එන්. ද සිල්වා මහතාගේ මඟපෙන්වීම යටතේ ප්‍රේමචන්ද්‍රයන් හට ලංකා සමසමාජ පක්‍ෂයේ නායකයන් වූ ආචාර්ය ඇන්. ඇම්. පෙරේරා, ආචාර්ය කොල්වින් ආර්. ද සිල්වා, ලෙස්ලි ගුණවර්ධන, විවියන් ගුණවර්ධන ආදි එවකට ලංකා දේශපාලනයේ පතාක යෝධයන් හඳුනාගන්නටත් ඔවුන් ළඟින්ම ඇසුරු කිරීමටත් ඔහුට අවස්ථාව ලැබිණි.සීමාසහිත ස්ටෑන්ඩඩ් වැකුම් ඔයිල් කොම්පැනි නම් වූ අමෙරිකානු තෙල් සමාගමේ සේවයට එක්වූ ප්‍රේමචන්ද්‍රයන් පසු කලෙක තෙල් කම්කරු ක්ෂේත්‍රයේ සේවක අයිතිවාසිකම් දිනාගැනීමට පෙරමුණ ගනිමින් අභීත කම්කරු නායකයකු බවට පත් විය.1947 මෙරට පැවති දීප ව්‍යාප්ත වැඩවර්ජනය අසාර්ථක වීමත් සමඟම තෙල් කම්කරුවන් විශාල පිරිසකගේ සේවය අහිමි කරමින් තෙල් සමාගම් විසින් තෙල් කම්කරුවන් දැඩි මර්දනයකට ලක්කරනු ලැබූ අතර තෙල් සමාගම්වල සේවක වෘත්තීය සමිති පවත්වාගෙන යාමට පවා අවසර නොලැබිණි.මෙම වටපිටාවේ තෙල් කම්කරුවන් උපක්‍රමශීලීව ඒකරාශී කොට ප්‍රේමචන්ද්‍ර ඇතුළු ප්‍රගතිශීලී සේවක පිරිස තෙල් සමාගම් ප්‍රධානීන්ගේ ප්‍රධානත්වයෙන් ම සේවක සුබසාධක සමිතියක් ආරම්භ කෙළේය.සුබසාධක සමිතියෙක් ලෙස ඇරැඹි සේවක සමිතිය වෘත්තීය සමිතියක් ලෙස පරිවර්තනය කළ ප්‍රේමචන්ද්‍රයන් එම සමස්ත ලංකා තෙල් කම්කරු සමිතියේ ආරම්භක ලේකම්වරයා බවටද පත් විය. අසාධාරණ ලෙස කම්කරුවන්ගේ ශ්‍රමය සූරාකන තෙල් සමාගම්වලට විරුද්ධව නොනවතින අරගලයක යෙදුණු ප්‍රේමචන්ද්‍රයන් ඇතුළු නායකයන් වැඩවර්ජන මෙහෙයවමින් කම්කරු ඉල්ලීම් දිනා දෙන්නට කැප වී කටයුතු කෙළේය.තෙල් සමාගම් ජනසතු කිරීමෙන් පසු විදේශීය සමාගම්වල සේවකයන් විශාල පිරිසකගේ රැකියා අහිමිවීමේ තර්ජනයක් ඇතිවූ අතර සමස්ත ලංකා තෙල් කම්කරු සමිතිය ප්‍රමුඛ ඇම්. වයි. ප්‍රේමචන්ද්‍රයන්ගේ උද්ඝෝෂණයකින් පසුව සියලු සේවකයන්ගේ රැකියා සුරක්‍ෂිත කරදීමට හැකිවීම ඔහුගේ ජීවිතයෙහි අමතක නොවන සටහනකි.1950 දී තම ජීවිතයේ සහකාරිය ලෙස තෝරා ගත් විමලා සමරකෝන් මහත්මිය ද ප්‍රේමචන්ද්‍රයන්ගේ කම්කරු සටන්වලදී නිහඬ ශක්තියක්ම වූවාය. ඔහුගේ අඩි පාරේ යමින් පොදු ජනතාව වෙනුවෙන් හඬ අවදි කළ වැඩිමහල් පුතු වූ භාරත ලක්‍ෂ්මන් ප්‍රේමචන්ද්‍ර මහතා ද වෘත්තීය සමිති කටයුතු හා දේශපාලන කටයුතු පිළිබඳව ජනාධිපති උපදේශකවරයකු ලෙස කටයුතු කිරීමද ප්‍රේමචන්ද්‍රයන් ජනතාවට දායාද කළ ඵලදායි ක්‍රියාවකි.පනස් වසරකට අධික ඉතිහාසයක් හා බැඳුණු ඇම්. වයි. ප්‍රේමචන්ද්‍රයන් හා කම්කරු සටන් ව්‍යාපාර සමීප සබඳතාවය නිමා කරමින් එවන් අභීත කම්කරු නායකයකු අප අතරින් වෙන්ව යාම කම්කරු ජනතාවටම දැරිය නොහැකි ඉමහත් පාඩුවකි.කම්කරු ජනතාව වෙනුවෙන් තම දිවිය කැප කළ ඒ උදාර මිනිසාට අපගේ ගෞරවනීය ආචාරය සදා හිමිවනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032417</link>
    <topic>ආයුධ සන්නද්ධ කල්ලියක්බලගොල්ලේ දී අල්ලයි</topic>
    <author>අසේල කුරුළුවංශ</author>
    <content>යුද හමුදාවෙන් පලා ආ සෙබළුන් දෙදෙනකු ඇතුළු පුද්ගලයන් හය දෙනකු ගෙන් යුත් ආයුධ සන්නද්ධ කල්ලියක් බලගොල්ල පොලිසිය පෙරේදා රාත්‍රී අත්අඩංගුවට ගෙන තිබේ.ත්‍රිරෝද රථයකින් හා යතුරු පැදියකින් ගමන් ගනිමින් සිට ඇති සැකකරුවන් සතුව තිබී ගල්කටස් වර්ගයේ තුවක්කු දෙකක්, පිහි දෙකක්, මිලි මීටර 9 වර්ගයේ ජීව උණ්ඩ 04 ක් පොලිසිය සොයාගෙන ඇත.ඝාතනයට ලක්ව ඇත්තේ මීගම්මන පදිංචි රුවන් පතිරණ (36) නමැති දෙදරු පියෙකි. ඔහු සැකකාර ග්‍රාම නිලධාරියාගේ ඥාතියකු බව පොලිසිය පවසයි.වත්තේගම පොලිසියේ ස්ථානාධිපති පොලිස් පරීක්ෂක චින්තක බණ්ඩාර මහතා ගේ මෙහෙයවීම මත පරීක්ෂණ සිදුකෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032418</link>
    <topic>අපේ සංස්කෘතියට නොගැළපෙනසන්දර්ශනවලට ඉඩ දෙන්න එපා</topic>
    <author>උපාලි කරුණාරත්න</author>
    <content>බෞද්ධ සංස්කෘතියට නිගා කරන අන්දමේ ගීත තැටි නිර්මාණය කළ අමෙරිකානු පොප් ගායක එකෝන්ගේ (ඒඬධද)ශ්‍රී ලංකා ප්‍රසංගයට තමන් විරුද්ධ වන බව ජාතික සංඝ සම්මේලනය කියා සිටී.මේ බැව් අනාවරණය වූයේ ඊයේ (23) කොළඹ දී ජාතික සංඝ සම්මේලනය පැවැත්වූ මාධ්‍ය හමුවකදීය. ‘බුදුදහමට නිගාදෙන එකෝන් (ඒඬධද) සංදර්ශන මව්බිමට එපා’ යනුවෙන් මේ මාධ්‍ය හමුව පැවැත්වුණි.මේ අවස්ථාවට සහභාගිවෙමින් ජාතික හෙළ උරුමයේ ජාතික සංවිධායක පාර්ලිමේන්තු මන්ත්‍රී අතුරලියේ රතන හිමියෝ ප්‍රකාශ කෙළේ ශ්‍රී ලංකාවේ සංස්කෘතියට නොගැලපෙන ගීත දර්ශන ඇතුළත් කරමින් ගීත ගායනා කරන එකෝන් ගේ සංගීත සංදර්ශනය සම්බන්ධයෙන් මේ වන විට ජනතා විරෝධය පළ වෙමින් තිබෙන බවත් ඒ නිසා ජනාධිපතිවරයාගේ අවධානය වහා යොමුකළ යුතු බවත්ය.ශ්‍රී ලාංකීය සංස්කෘතික සිරිත් විරිත්වලට නොගැලපෙන මෙවැනි ගායකයකු පැමිණීමට ඉඩ නොදෙන ලෙස රජයෙන් ඉල්ලා සිටින බවත් උන්වහන්සේ පැවැසූහ.‘එකෝන්’ බුදුපිළිම ඉදිරියේ නග්න රූප තබා ගෙන තම ගීත ඉදිරිපත් කරන බවත් අතුරලියේ රතන හිමියෝ මෙහිදී ප්‍රකාශ කළහ. එම ගායකයාට දූෂණ චෝදනා එල්ල වී තිබෙන බවත් උන්වහන්සේ මෙහි දී පැවැසූහ.ප්‍රවීණ දේශක අශෝක මැනික්ගොඩ මහතා - මේ රටේ බොහෝ දෙනා සාරධර්ම පිළිබඳව බොහෝ කනගාටුවෙන් කතා කළා. එහෙත් ජනාධිපති මහින්ද රාජපක්ෂ මහතා බලයට පත් වූ පසු සාරධර්ම පිරි සමාජයක් සෑදීමට උත්සාහ කරමින් සිටිනවා.එවැනි අවස්ථාවකයි බුදු දහමට අපගේ සංස්කෘතියට නිගා දෙන අන්දමේ ගීත ගායනා කරන එකෝන්ව මෙරටට ගෙන ඒමට විවිධ සංවිධාන උත්සාහ කරන්නේ.ඒ සම්බන්ධයෙන් ජනාධිපතිතුමන්ගේ අවධානය යොමු විය යුතුයි. මේ ගායකයා අපේ සංස්කෘතියට නොගැලපෙන ලෙස ඔහුගේ වීඩියෝපට නිපදවලා තිබෙනවා. ඔහුගේ වීඩියෝ පටයක බුදුරුවක් ඉදිරියේ අඩ නිරුවත් රංගන පෙන්වනවා.අපි මාධ්‍යවලින් ඉල්ලා සිටිනවා තම කටයුතුවලදී රටේ සංස්කෘතිය ආරක්ෂාවන ආකාරයට කටයුතු කරන්න කියා. මාධ්‍ය මගින් සංස්කෘතිය රැකිය යුතුයි. මේ ගායකයා ගෙන්වීම සඳහා මහරාජා සංවිධානයේ මාධ්‍ය ආයතන සහ යම් යම් ආයතනවල අනුග්‍රහය ලැබිල තිබෙනවා. සමහර විට ඔවුන් නොදැනුවත් කමින් මෙය කරන්න ඇති.මේ අවස්ථාව සඳහා ජාතික සංඝ සම්මේලනය නියෝජනය කරමින් දෙවුන්දර ධම්මරුචි රජවත්තේ වප්ප පස්සරමුල්ලේ දයාවංශ හිමිවරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=n10032419</link>
    <topic>දින රහිත ඉල්ලා අස්වීමේ ලිපි ලබා ගනිමින්රනිල් මැතිවරණ නීතිය උල්ලංඝනය කරලා</topic>
    <author>චින්තා රණසිංහ</author>
    <content>ජේ. ආර්. ජයවර්ධන මහතා අනුගමනය කරමින් විපක්‍ෂ නායක රනිල් වික්‍රමසිංහ මහතා තම අපේක්‍ෂකයන්ගෙන් දින රහිත ඉල්ලා අස්වීමේ ලිපි ලබා ගැනීම අනියම් වශයෙන් මැතිවරණ නීති උල්ලංඝනය කිරීමක් යැයි ආචාර්ය හරිශ්චන්ද්‍ර විජේතුංග මහතා පවසයි.දණ්ඩ නීති සංග්‍රහය යටතේ එය නීති විරෝධි ක්‍රියාවක් බවට සඳහන් වන බව පැවැසු විජයතුංග මහතා, විපක්‍ෂ නායකවරයාගේ මේ අත්තනෝමතික ක්‍රියාව සම්බන්ධයෙන් විපක්‍ෂයේ අපේක්‍ෂකයන්ට නීතිමය පියවර ගත හැකි බවද පැවැසීය.අපේක්‍ෂකයන් විසින් මේ වන විට භාර දී ඇති අස්වීම් ලිපි ලියාපදිංචි තැපැල මගින් නැවතත් අවලංගු කිරීමට හැකියාව තිබෙන බවද එහි පිටපතක් මැතිවරණ කොමසාරිස් දයානන්ද දිශානායක මහතා වෙත යවන ලෙසද එතුමා අවධාරණය කෙළේය.හෙතෙම මේ අදහස් පළ කෙළේ ඊයේ (23) ජාතික පුස්තකාල ප්‍රලේඛන සේවා මණ්ඩලයේ පැවති මාධ්‍ය හමුවකට එක් වෙමිනි.එතුමා වැඩි දුරටත් අදහස් දක්වමින් මෙසේද පැවැසීය. මහජනතාවට, ඡන්ද දායකයාට හා ස්වෛරිභාවයට සම්පූර්ණයෙන්ම පටහැනි මේ ක්‍රියාව සඳහා විපක්‍ෂ නායක රනිල් වික්‍රමසිංහ මහතා කටයුතු කෙළේ ඔහුට විරුද්ධ පක්‍ෂ නායකවය අහිමි වනු ඇතැයි යන විචිකිච්ඡාවෙන් පසුවන නිසායි. මේ වන විට ඔහුගේ ඡන්ද පදනම බිඳ වැටිලා.මේ මැතිවරණයෙන් පසුව විරුද්ධ පක්‍ෂ නායකවය පවා අහිමි වී යනු ඇතැයි ඔහු තුළ සැකයක් තිබෙනවා. තමන්ගේම පක්‍ෂයේ අපේක්‍ෂකයන් තමාටත් වඩා ඡන්ද ප්‍රමාණයක් ලබා ගනු ඇතැයි ඔහු බියෙන් පසුවන බවයි මින් පෙනෙන්නට තිබෙන්නේ.මේ කාරණය නිසාවෙන් ඔහු තම පාක්‍ෂිකයන්ගෙන්ම දින රහිත අස්වීමේ ලිපි ලබාගෙන ඔවුන්ගේ ප්‍රජාතන්ත්‍රවාදී අයිතියට නිදහසට බාධා කළා.රනිල් වික්‍රමසිංහ මහතා තම මන්ත්‍රීවරුන්ගෙන්, පක්‍ෂයේ අපේක්‍ෂකයන්ගෙන් නොවෙයි මේ අස්වීමේ ලිපි ලබාගෙන තිබෙන්නේ. අපේක්‍ෂකÀවය ලබා ගැනීම සඳහා බලාපොරොත්තුවෙන් සිටි එක්සත් ජාතික පාක්‍ෂිකයන්ගෙන්. මේ තුළින් පැහැදිලිව පෙනෙනවා මෙය රැවටීමක්.මෙය සෑම අතකින්ම වැරදි ක්‍රියාවක්. රටේ හිටපු අගමැතිවරයෙක්, ජනාධිපති අපේක්‍ෂකයෙක් වශයෙන් සාමාන්‍ය ජනතාව මෙවැනි සම්මුතියකට පොළඹවා ගැනීම ඒකාධිකාරී බලයක් පාවිච්චි කිරීමක් ලෙස හැඳින්විය හැක. රටේ පිළිගත් නායකයන් සිටි, පිළිගත් පක්‍ෂයක් තුළ පැවතුණු ස්වේච්ඡා සාමුහිකÀවය අහිමි කිරීමක් ලෙස මෙම ක්‍රියාව හඳුනාගත හැකියි.මහජනතාව විසින් පක්‍ෂයේ අපේක්‍ෂකයන් පත්කර ගැනීමයි අපේ රටේ සම්ප්‍රදාය. විපක්‍ෂ නායකවරයා එම අපේක්‍ෂකයන්ගෙන්ම අස්වීමේ ලිපි ලබා ගැනීම තුළින් මැතිවරණ කොමසාරිස් මාර්ගයෙන් එය අවලංගු කිරීමයි මෙහි පරමාර්ථය.මෙය ඡන්ද දායකයාට කරන ද්‍රෝහිකමක් නොවේද කියා මම එම පක්‍ෂයේම අපේක්‍ෂකයන් ගෙන් ප්‍රශ්න කරනවා. එය මා හඳුන්වන්නේ රටේ ඡන්දදායකයා ගේ ස්වෛරීත්වයට කරන හානියක් ලෙසයි.මේ අවස්ථාවේදී විජයතුංග මහතා රටේ ක්‍රියාත්මක වන දේශද්‍රෝහි දේශපාලනය සම්බන්ධයෙන් ද අදහස් දැක්වීය.බහුතරයක් ජාතිවාදය යන වචනය අර්ථයෙන් වටහාගෙන තිබෙන ආකාරය වැරැදියි. මේ රටේ මුස්ලිම්, දෙමළ කියා ජාතීන් නැහැ. මුස්ලිම් ආගමක් වගේ ම දෙමළ භාෂාවක්. විශේෂයෙන්ම දෙමළ කියන්නෙ ජන වර්ගයක් පමණයි.ටී. එන්. ඒ. නමින් දෙමළ ජාතික සන්ධානයක් පිහිටුවාගෙන තිබෙනවා. මෙය නමෝ විත්තියෙන්ම වැරදි සහගතයි. දෙමළ ජාතියක් නැතිනම් දෙමළ ජාතික සන්ධානයක් ද නැහැ. මෙය රටේ ජාතිවාදය ඇති කරවන්නක්.ජනතා විමුක්ති පෙරමුණ ද ටී.එන්.ඒ පක්‍ෂය සමග ඒකරාශි වී තිබෙනවා. ජනතා විමුක්ති පෙරමුණට රටේ දේශපාලන අනාගතයක් නැහැ. නායකත්වයක් නැහැ. ටී. එන්. ඒ පක්‍ෂය ඉල්ලා සිටින්නෙ මොනවද? ස්වයං තීරණ අයිතිය.එවැනි අයිතියක් ඉල්ලන්න දෙමළ ජාතිය ඉතිහාසයේ යටත් විජිතයක් ලෙස පැවතුනේ නැහැ. පැහැදිලිවම පේනවා රට දෙකඩ කිරීමයි ඔවුන්ගේ පරමාර්ථය. ජනතා විමුක්ති පෙරමුණ එකතු වී තිබෙන්නේ එවැනි පක්‍ෂයක් සමගයි.මේ රටේ යුද්ධයක් තිබුණා. ජනාධිපති මහින්ද රාජපක්‍ෂ මහතා එය අවසන් කළා. දැන් එළැඹී තිබෙන්නේ මේ රටේ දේශද්‍රෝහී දේශපාලනය අවසන් කිරීමේ යුගයයි. ඒ සඳහා නිවැරැදි තීරණය ගත යුත්තේ මේ රටේ බුද්ධිමත් ජනතාවයි.මේ අවස්ථාවට මහාචාර්ය පණ්ඩුල ඇඳගම මහතා ද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003241</link>
    <topic> ක්‍රීඩාවේ අවසන් ප්‍රතිඵලය අභිමානයයි :අප රටට වුවමනා කරන්නේ එයයි</topic>
    <author>කැලණිය විශේෂ ලයනල් පී. පෙරේරා</author>
    <content>රුහුණේ ඉපැදුණු පුද්ගලයකු වශයෙන් මා කැලණි පුරවරයේ දේශපාලන භාරකරු ලෙස පත් කිරීම පිළිබඳව ජනාධිපතිට හෘදයාංගයෙන්ම ස්තූතිය පුද කරනවා යැයි කම්කරු ඇමැති හා කැලණිය ශ්‍රී.ල.නි.ප ප්‍රධාන සංවිධායක ආචාර්ය මර්වින් සිල්වා මහතා පැවැසීය.ඒ මහතා එසේ කීවේ ශ්‍රී ලංකා පාසල් කරාතේ දෝ සංගමය මගින් මෙහෙය වූ සමස්ත ලංකා පාසල් කරාතේ තරගාවලියේ අවසාන මහා උත්සවයට සහභාගී වෙමිනි.එම උත්සවය පසුගියදා කිරිබත්ගොඩ විහාර මහා දේවි බාලිකා විදුහලේ දී පැවැත්විණි.පාසල් කරාතේ දෝ සංගමයේ ප්‍රධාන අනුශාසක ද වන ආචාර්ය මර්වින් සිල්වා මහතා එහිදී මෙසේ ද කීවේය.මේ සංගමයේ පාලනය අයථා අන්දමින් සියතට ගෙන නරක පූර්වාදර්ශ දෙමින් පාලනය කිරීමට වෙර දැරූ ඇතැමුන්ගෙන් මෙය බේරාගෙන දරුවනට හිතකර අයුරින් ක්‍රියා කිරීමට ඉඩ ලබාදුන් වත්මන් පාලක මණ්ඩලයට මගේ ස්තූතිය හා ප්‍රශංසාව නිරතුරුවම හිමි වෙනවා.කරාතේ ක්‍රීඩාව හුදු සටන් ශිල්පයක් පමණක් නොවෙයි. මෙයින් අවබෝධය, ඉවසීම, හික්මීම නිරන්තරයෙන්ම ලැබෙනවා. තවද මේ සඳහා විනය අත්‍යාවශ්‍යයි. විනය මගින් අධිෂ්ඨානය ඇති වී එයින් ජවය ඇතිවනවා.මේ සියල්ල මගින් අවසානයේ අභිමානය ඉස්මතු වනවා. ලෝකයේ විශිෂ්ටතම ජාතියක් වන අපට අවශ්‍ය වන්නේද එයයි.පසුගිය කාලයේ අප රට පාලනය කළ ඇතැම් නායකයන් අප රටේ අභිමානය කෙළෙසෙන අන්දමට ක්‍රියා කළා.කැලණියේ විෂ්ණු දෙවොල ඉදිකෙළේ මුළු රටටම ආශීර්වාදය ප්‍රාර්ථනාකරමින්. එහි ප්‍රතිඵල දැන් රටට ලැබෙනවා.දරුවනට ක්‍රීඩාව අත්‍යාවශ්‍යම අංගයක්, සැනසිලිදායක ජීවිතයකට ක්‍රීඩාව ඖෂධයක්.අප සැමටම දැන් ලේ නොදකින රාජ්‍යයක ජීවත් වී යහපත් අන්දමින් රටට සේවය කර මියැදෙන්නට අවස්ථාව ජනාධිපති විසින් උදාකර දී තිබෙනවා.එළැඹෙන මහා මැතිවරණයෙන් තුනෙන් දෙකක මහා බලයක් එක්සත් ජනතා නිදහස් සංධානය ලබා ගන්නවා. ඒ මගින් කැලණි පුරවරයට කොළඹ රෝයල් කොලීජිය මෙන් අංගසම්පූර්ණ විදුහලක් ද ජයවර්ධන පුර රෝහල මෙන් අති නවීන රෝහලක් ද ඉදිකරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003242</link>
    <topic>තරුණියට වෙසක් පතක් දුන් හබය උසාවියෙන් නවතී</topic>
    <author>ගම්පහ සංචාරක</author>
    <content>දෙපාර්ශ්වයටම කොතෙක් අවවාද කළද, සාමයෙන් සිටීමක් නොවන හෙයින් මේ පවුල් දෙකේ කාන්තාවන් තිදෙනෙකුට විරුද්ධව සාමය පවත්වාගෙන යාමට බාධාවන අයුරින් නිතර නිතර දබර කර ගැනීමේ චෝදනාව මත ගම්පහ අධිකරණයට ඉදිරිපත් කර තිබුණි.පැමිණිල්ල ඉදිරිපත් කළ සපුගස්කන්ද පොලිසිය සම්පහ අතිරේක මහේස්ත්‍රාත්වරයා ඉදිරියේ සිද්ධිය පැහැදිලි කළේය. කුලී නිවසක පදිංචි තරුණියකට වෙසක් පතක් යාබද නිවසේ පදිංචි තරුණයකු යැවීමෙන් හටගත් සිද්ධිය වසරක් තිස්සේ නොහොද නෝක්කාඩුව මත නිවාස දෙකේ කාන්තාවන් දබරවී පොලිසියට නිතර පැමිණිලි එන බවද වාර්තා විය.චෝදනා ලැබූ පවුල් දෙකේ කාන්තාවන් තිදෙනා ඇමැතූ ගම්පහ අතිරේක මහේස්ත්‍රාත් ඉන්දික එම්. අත්තනායක මහතා සාමයෙන් සිටින ලෙස තරයේ අවවාද කළ අතර මින් ඉදිරියට දබරකර ගැනීමක් වාර්තා වුවහොත්, තිදෙනාම රිමාන්ඩ් භාරයට පත්කරන බවත්, එක් අයෙකුට රුපියල් පනස් දහස බැගින් පුද්ගල ඇප මත මේවතාවේ මුදාහරින බවත් පවසමින් වැඩිදුර විමසීම අපේ‍්‍රල් 27 දිනට කල් තැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003243</link>
    <topic>ග්‍රාමීය ප්‍රදේශවල ක්‍රීඩාව නැංවීමටරජයට විශේෂ වැඩපිළිවෙළක් තිබෙනවා</topic>
    <author>සීදූව සමූහ නිශ්ශංක පියරත්න</author>
    <content>මහින්ද චින්තන ඉදිරි දැක්මෙන් ග්‍රාමීය ක්‍රීඩක ක්‍රීඩිකාවන්ගේ ක්‍රීඩාව නැංවීම සඳහා විශේෂ වැඩ පිළිවෙළක් ආරම්භ කිරීමට කටයුතු යොදා ඇතැයි ශ්‍රී ලංකා නිදහස් පක්ෂ කටාන ආසනයේ ප්‍රධාන සංවිධායිකා විශේෂඥ වෛද්‍ය සුදර්ශනී ප්‍රනාන්දු පුල්ලේ මහත්මිය පැවැසුවාය.ඒ මහත්මිය එසේ පැවැසුවේ ගම්පහ දිස්ත්‍රික්කයේ සියලුම ක්‍රීඩා සංගම්වල නියෝජිතයන්ගේ සහභාගීත්වයෙන් කටාන වැලිහේනේ පැවැති රැස්වීමකදීය.ගම්පහ දිස්ත්‍රික්කයේ ලියාපදිංචි හා ලියාපදිංචි නොවූ ක්‍රීඩා සංගම්වලට ක්‍රීඩා භාණ්ඩ ලබාදීම මෙදින සිදුවිය.ප්‍රනාන්දු පුල්ලේ මහත්මිය මෙසේද කීවාය.ජනාධිපතිතුමා ක්‍රීඩා කරන අයට අවස්ථාව ලබාදීලා ඔවුන්ව ජාතික තලයට ගෙනල්ලා අද දේශපාලන ප්‍රවාහයට එකතු කරල තියෙනවා.සුසන්තිකා ජයසිංහ වැනි ක්‍රීඩා ක්ෂේත්‍රයේ විශිෂ්ට දස්කම් දැක්වූ ක්‍රීඩක ක්‍රීඩිකාවන් අද දේශපාලනයට පිවිසිලා ඉන්නවා.ඒ සඳහා අවස්ථාව ලබා දුන්නේ ජනාධිපතිතුමායි. එතුමා එහෙම කළේ ක්‍රීඩාවට කරන ගෞරවයක් හැටියට.ක්‍රීකට් ක්‍රීඩාවේ දක්ෂයාවන සනත් ජයසූරිය මහතාද දේශපාලනයට පිවිසිලා ඉන්නේ. ජනාධිපති ක්‍රීඩාව ඉදිරියට ගෙන ඒමට කටයුතු කරන නිසයි.ජනාධිපති මහින්ද රාජපක්ෂ කියන්නේ මේ රටේ සෑම ක්ෂේත්‍රයකටම විශාල සේවාවක් කළ නායකයෙක්.ගම්පහ දිස්ත්‍රික්කයේ නායකත්වයත් එක්ක බැසිල් රාජපක්ෂ මහතාගේ මග පෙන්වීම යටතේ ඉදිරියේදී මීට වඩා පුළුල්ව ගම් මට්ටමේ ක්‍රීඩා කරන අයට උපරිම සහයෝග ලබාදෙනවා.ශ්‍රී ලංකා එල්ලේ සම්මේලනයේ සභාපති හා ලංකා සතොස ආයතනයේ සභාපති නලින් ප්‍රනාන්දු මහතා.අද රට පුරා ක්‍රීඩා සංගම් කොතරම් තිබුණත් ඒවා දියුණු කරන්න දේශපාලන ශක්තිය අවශ්‍ය වෙනවා. දේශපාලන ශක්තිය නැත්නම් වැඩකරන්න තියෙන ශක්තිය අඩුයි.ඒ නිසා ගම්පහ දිස්ත්‍රික්කයේ මේ මැතිවරණයේදී ගම්පහ දිස්ත්‍රික් නායක බැසිල් රාජපක්ෂ මහතා හා කටාන ශ්‍රී. ල. නි. ප. ප්‍රධාන සංවිධායිකා විශේෂඥ වෛද්‍ය සුදර්ශිනි ප්‍රනාන්දු පුල්ලේ මහත්මියගේ ශක්තිය ගොනු කරලා ඉදිරියේදී ක්‍රීඩා නැංවීමට කටයුතු කරනවා.එල්ලේ සම්මේලනයේ ලේකම් සිරිපාල මහතා ද අදහස් දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003244</link>
    <topic>ත්‍රස්ත උවදුරෙන් ගම් රැකගත්සිවිල් බළකායට වීර පදක්කම්</topic>
    <author>මතුගම මධ්‍යම – නිමල් වීරසේන</author>
    <content>යුද්ධය පැවැති සමයේ උතුරේ පිහිටි කොටි ත්‍රස්තවාදී තර්ජිත ගම්මාන ආරක්ෂා කර ගැනීමට දායක වූ උතුරේ සිවිල් ආරක්ෂක බළකා නිලධාරින්ට ගෞරවනීය වීරපදක්කම් පිරිනැමීම පසුගියදා වව්නියාව ඊරට්ටපෙරියකුලම සිවිල් ආරක්ෂක බළකා කඳවුරේදී සිදුකෙරිණි.මේ අවස්ථාවේදී වසර 5 සිට වසර 20 කට අධික කාලයක් සිවිල් ආරක්ෂක බළකායේ සේවය කොට ගම්මාන ආරක්ෂා කිරීමට පුරෝගාමීව මෙහෙයක් සිදුකළ නිලධාරින්ට වීර පදක්කම් පිරිනැමිණි. මේ අවස්ථාවට සිවිල් ආරක්ෂක බළකා නිලධාරිහූ 1700 ක් පමණ සහභාගි වූහ.වීර පදක්කම් පිරිනැමීමේ අවස්ථාවේ ප්‍රධාන ආරාධිත අමුත්තා වූයේ වවුනියාව ශ්‍රී ලංකා නිදහස් පක්ෂ ප්‍රධාන සංවිධායක පේ‍්‍රමරත්න සුමතිපාල මහතායි.සිවිල් ආරක්ෂක බළකා (වව්නියාව) ප්‍රධාන කර්නල් මිල්ලවාන මහතා ඇතුළු තවත් ජ්‍යෙෂ්ඨ ආරක්ෂක නිලධාරිහූ රැසක්ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003245</link>
    <topic>බීමත් රියැදුරෙක් අපේ දරුවෝ බිලි ගත්තා</topic>
    <author>බරවකුඹුක සමූහ – පී. රණවීර</author>
    <content>බීමතින් රිය පදවපු යක්‍ෂයෙක් පාර අයිනේ ගිය අහිංසක දරුවො දෙන්නෙක් මරා ගත්තා. පි‍්‍රයසංක පුතා සහ නජනජිත් පුතා නැතිවීම අපේ පවුල්වලට දරන්න බැරි වේදනාවක්. කාටවත් වරදක් නැති අහිංසක දරුවො. අපට අත්වෙච්ච වේදනාව තවත් කාටවත් අත්වෙන්නට එපා.මේ දුක් වේදනාව පළකළේ 21 වැනි දින රාත්‍රී තිස්ස - කතරගම මාර්ගයේ අකුරුගොඩ ආදාහනාගාරය ඉදිරිපිටදී දෙදෙනෙකු මරණයට පත්කරමින් තවත් දෙදෙනෙකුට තුවාල සිදුකරමින් සිදුවූ රිය අනතුරින් මියගිය 18 වියැති පතිරණගේ නිෂාන් පි‍්‍රයසංක තරුණයාගේ පියාණන් වූ පතිරණගේ කරුණාදාස (51) යන අයයි.තිස්සමහාරාම දියන්යායේ ගේට්ටුවත්තේ පදිංචි තමා සමඟ පවුලේ ආර්ථිකය ගොඩනගන්නට වෙහෙසුණ, දහදිය හෙලූ, දුක් වේදනා විඳි තම පුතු පි‍්‍රයසංක තම පවුලේ සියලුදෙනා හැරයාම කරුණාදාස මහතාට දරන්න බැරි වේදනාවකි. ඔහුගේ දුක් අඳෙීනාව අවසන් නැත.මට දරුවන් පස්දෙනෙක් ඉන්නවා. පුතාලා 4 දෙනෙක් සහ දුවෙක්. පුතාලා දෙන්නෙක් විවාහවෙලා. ඒගොල්ල වෙනම ජීවත්වෙන්නේ. අනිත් දරුවො තුන්දෙනා මමත්, බිරියත් සමඟ ජීවත්වෙන්නේ. මියගිය පි‍්‍රයසංක පුතා පවුලේ හතරවැනියා.මේ දරුවා තමයි මමත් සමඟ පවුලේ බර කරට අරගෙන තියෙන්නේ. අපි ඉලෙක්ට්‍රික් වෑල්ඩින් වැඩ කරල ඒකෙන් ලැබෙන මුදලින් ජීවත්වෙන්නේ. අපට කියලා ස්ථිර වැඩපළක්, ඉන්න කියන්න හරියට ගෙයක් දොරක් නැහැ.කාගේ හරි වැඩක් සොයාගෙන එතනට ගිහිල්ලයි වැඩ කරන්නෙ. මියගිය පුතා පාසලෙන් අස්වීමෙන් පසු වැඩ ඉගෙන ගනිමින් මාත් එක්ක වැඩ කරනව. පි‍්‍රයසංක පුතා නැතිවීම මගේ අතක් පයක් නැතිවුණා වගේ.රිය අනතුරින් මියගිය බාලකටඩි හැන්නැදිගේ නදීෂ නයනජිත්ගේ පියා වන තිස්සමහාරාම, පුංචි අකුරුගොඩ, ටිකිරිඋදානපුර පදිංචි බාලකටඩි හැන්නැදිගේ නිමලරත්න (අවු. 50) ට පුතාල දෙන්නයි. දූල එක්කෙනයි.රිය අනතුරින් මියගිහිල්ල තියෙන්නෙ මගේ බාල පුතා නයනජිත්. මියගිය පුතා තිස්ස මහ විදුහලේ 13 වසරේ ඉගෙනුම ලබනවා. මියගිය බාල පුතා ගැන තමයි බලාපොරොත්තු තියාගෙන උන්නෙ. එයා ඉගෙනගෙන හොඳ තැනකට ඒවි කියලා අපි හිතුවා. නමුත් අපේ බලාපොරොත්තු සුන්වෙලා ගියා. මගේ පුතා නයනජිත් අපි කවුරුත් දාලා ගියා. මා ඇතුළු නෑදෑ හිතමිතුරන්ට මෙය ලොකු වේදනාවක්.රිය අනතුරින් මියගිය අනෙක් දරුවා වන පි‍්‍රයසංක මගේ ඥාති පුත්‍රයෙක්. අපේ පවුල්වලට මේ වේදනාව හිමිකර දුන් මේ රිය අනතුරට වගකිවයුතු රියදුරාට නිසි දඬුවම් ලබා දෙන්න කටයුතු කරන්න කියල ඉල්ලනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003246</link>
    <topic>මවක් තම බිලිඳු දියණියගේ ගෙල කපන්නට තැත් කරලා</topic>
    <author/>
    <content>කළුතර දිසා සමූහමන්නා පිහියකින් තමාගේ තෙහැවිරිදි බිලිඳු දියණියගේ ගෙල කපා ඇය ඝාතනය කිරීමට ඇගේ මව සූදානම් වෙද්දී දැරියගේ ආච්චි අම්මා විසින් කෙසේ හෝ ඇය ගලවාගෙන බුලත්සිංහල පොලිසියට රැගෙන ඒමේ ශෝචනීය පුවතක් බුලත්සිංහල පොලේගොඩ කැටපොල වත්ත ප්‍රදේශයෙන් වාර්තා වේ.උඩුමුල්ලගේ සෝමාවතී (55) නැමැති මේ කාන්තාව බිලිඳු දැරියද රැගෙන පොලිස්ථානයට පැමිණ සිද්ධිය දැනුම් දුන් විගස සිද්ධියට සම්බන්ධ දැරියගේ මව වන රණකැටිගේ සුජීවනී දමයන්ති නැමැති විසිනව හැවිරිදි කාන්තාව අත් අඩංගුවට ගැනීමෙන් පසු මේ පුවත අසා ප්‍රදේශයේ ජනතාව මහත්සේ කම්පාවට පත්ව සිටිති.පසුව බුලත්සිංහල පොලිස් ස්ථානාධිපපති ජී. එච්. පී. ගයාන් සුසන්ත මහතා ඉදිරියේ ප්‍රකාශයක් කළ උඩුමුල්ලගේ සෝමාවතී (55) නැමැති කාන්තාව මෙසේ පැවසුවාය.‘මේ අපරාදය කරන්නට හැදුව සුජීවනී දමයන්ති මගේ දුවයි. චූටි දුවගේ බෙල්ල මන්නා පිහියෙන් කපන්නට සූදානම් වූ ඇය ගෙදර තිබුණු බඩු මුට්ටු සියල්ලම පොඩි කර දැම්මා. දියණිය මරා දමා තමාත් මැරෙන බව ඇය කීවා.මෙයට පෙර දිනකත් බිළිඳු දියණියගේ බෙල්ලට පිහිය තබා මරන්න හැදුවා. පහුගිය අවුරුද්දේ දියණිය රැගෙන කලවැල්ලාව පාලම අසල ඇති කුඩා ගඟට ගොස් දරුවාව ගඟට දමන්නට හැදුවා.නමුත් යන්තම් බේරාගත්තා. එතකොට බිලිඳු දියණියට වයස අවුරුදු දෙකයි. මගේ දුවට විටින් විට කේන්ති යනවා. කේන්ති ගිය විට හංසනී නිමායා චූටි දුවවත් අපටත් පහර දෙනවා’මේ සම්බන්ධව දිනමිණට කරුණු පැවසූ බුලත්සිංහල පොලිස් ස්ථානාධිපති පී. එච්. ඒ. ගයාන් ප්‍රසන්න මහතා සැකකාර කාන්තාව වෛද්‍ය පරීක්ෂණයකට යොමු කිරීම සඳහා මතුගම මහේස්ත්‍රාත් අධිකරණය හමුවට ඉදිරිපත් කරන බවද බිලිඳු දැරියගේ බාරකාරත්වය පැවරීම පිළිබඳව අධිකරණයෙන් දෙන තීරණය අනුව කටයුතු කරන බවද සඳහන් කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003247</link>
    <topic>ඇහැලියගොඩ පාසල් දැරියකටගුරුවරයකුගෙන් අමානුෂික පහරදීමක්</topic>
    <author/>
    <content>ඇහැලියගොඩ සල් අක්ෂා මුස්ලිම් මහා විද්‍යාලයේ ඉගෙනුම ලබන ශිෂ්‍යාවකට ගුරුවරයකු විසින් පහර දෙනුලැබීම නිසා ඇයව තුවාල ලබා ඇහැලියගොඩ රෝහලට ඇතුළත් කර තිබේ.මෙලෙස තුවාල ලබා ඇත්තේ විදුහලේ ඉගෙනුම ලබන යෝගේෂ්වරම් කවි පිරිය නැමැති 10 හැවිරිදි දැරියකි. මේ දැරිය පසුගිය 22දා උදෑසන පාසලට පැමිණි අවස්ථාවේ එම විදුහලේ ගුරවරයෙකු අදාළ පන්ති කාමරයට නොයන ලෙස මේ දැරියට බලපෑම් කර තිබේ.ඉන් පසුව ඇයට වරින් වර මේ ගුරුවරයා විසින් පහර දී ඇති බවද පහර දීමෙන් දැරියට තුවාල සිදුවී ඇති බව කර ඇති පැමිණිල්ලේ සඳහන් වේ.අඳුරු කාමරයක් තුළට දමා දොරගුළු දමා මේ දැරිය කාමරය තුළ පාසල ඇරෙන මොහොත දක්වා සිරකර තබා ගෙන සිට ඇති බව තොරතුරු හෙළිවේ. පෙරේදා පස්වරු 3.00 ට පමණ නිවසට ගොස් සිද්ධිය ගැන ඇගේ මවුපියන්ට පැවැසීමෙන් පසුව මේ පිළිබඳව දැරියගේ පියා ඇහැලියගොඩ පොලීසියට පැමිණිලි කර තිබේ.දැරියගේ පියා පාසලට ගොස් මේ ගැන ගුරුවරයා හමුවී කරුණු විමසූ විට ඔහු කියා ඇත්තේ තමන්ට උවමනාවක් මත දැරියට පහරදුන් බවයි.මේ පිළිබඳව රත්නපුර කලාප අධ්‍යාපන අධ්‍යක්ෂවරයාට දැනුම් දී විදිමත් පරීක්ෂණයක් පවත්වන ලෙස ඉල්ලා සිටින බවද දැරියගේ පියා වන යෝගේෂ්වරම් නැමැති අය දිනමිණට පැවසීය.සිද්ධිය පිළිබඳව ඇහැලියගොඩ පොලිස් ස්ථානාධිපති වීරසේකර මහතාගේ මෙහෙයවීමෙන් පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=r1003248</link>
    <topic>හබරාදුවේ දරුවෙක්ළිඳකට වැටී මිය යයි</topic>
    <author>ගාල්ල උතුර විශේෂකුසුම් තිරාණගම</author>
    <content>හබරාදූව බෝගහගොඩ අමුකොටුකන්ද ප්‍රදේශයේ පදිංචි හත් හැවිරිදි ආර්. පී. නිපුන් ධනංජය දරුවා ඔහුගේ නිවෙස අසල පිහිටි අනාරක්ෂිත ළිඳකට වැටී මිය ගොස් තිබේ.සිය මව සමග මුළුතැන්ගේ තුළ සිටියදී මේ දරුවා අතුරුදන්ව තිබේ. පසුව සොයා බැලීමේදී දරුවාගේ සිරුර ළිඳෙහි පාවෙමින් තිබියදී සොයා ගෙන තිබේ.හබරාදූව පොලීසිය වැඩිදුර පරීක්ෂණ පවත්වාගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003241</link>
    <topic>මාතර-හම්බන්තොට රුහුණු රන් හටන 26-27 දිනවල</topic>
    <author/>
    <content>රුහුණේ ප්‍රධානතම මධ්‍ය මහා විද්‍යාලයන් දෙකක් වන මාතර දිස්ත්‍රික්කයේ විජිත මධ්‍ය මහා විද්‍යාලයත්, හම්බන්තොට දිස්ත්‍රික්කයේ රාජපක්ෂ මධ්‍ය මහා විද්‍යාලයත් අතර ප්‍රථම වරට පැවැත්වෙන ‘රුහුණු රන් හටන’ මහා ක්‍රිකට් තරගය මාර්තු මස 26 හා 27 දෙදිනයන්හි වීරකැටිය රාජපක්ෂ මධ්‍ය මහා විද්‍යාලයීය ක්‍රීඩාංගණයේදී පැවැත්වේ.විද්‍යාල දෙකෙහිම ක්‍රීඩා කණ්ඩායම් වල ක්‍රීඩකයින් මාතර හා හම්බන්තොට දිස්ත්‍රික් ක්‍රිකට් කණ්ඩායම් නියෝජනය කරමින් ක්‍රිකට් තරග වලදී දස්කම් දැක්වූවෝ වෙති.තරග වාර සමාරම්භය උත්සවය මාර්තු මස 26 දින උදේ 9.00 ට වරාය ගුවන් සේවා හා ජල කළමනාකරණ අමාත්‍ය චමල් රාජපක්ෂ මහතාගේ ප්‍රධානත්වයෙන් ඇරඹේ.27 වන දින සමාප්ති උළෙලේ ප්‍රධාන අමුත්තා වන්නේ තාරුණ්‍යයට හෙටක් සංවිධානයේ සභාපති නාමල් රාජපක්ෂ මහතාය. ප්‍රථම වරට පැවැත්වෙන රුහුණු රන් හටන ජයගෙන තම විද්‍යාලයේ නම විදුහල් දෙකේ ක්‍රිකට් ඉතිහාසයට මුල්වරට එක් කර ගැනීමට කණ්ඩායම් දෙකම දැඩි අධිෂ්ඨානයකින් සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003242</link>
    <topic>මුම්බායි ඉන්දියන්ස් ජය ගනී</topic>
    <author/>
    <content>ඉන්දීය ප්‍රිමියර් ලීග් ක්‍රිකට් තරගාවලියේ පෙරේදා රාත්‍රී නිමාවට පත්වූ මුම්බායි ඉන්දියන්ස් හා කොල්කටා නයිට් රයිඩර්ස් අතර තරගයෙන් සචින් ටෙන්ඩුල්කාර්ගේනායකත්වයෙන් යුත් මුම්බායි ඉන්දියන්ස් පිලට කඩුලු 7ක ජයක් හිමිවිය.කොල්කටා නයිට් රයිඩර්ස් පිල කඩුලු 3කට ලකුණු 155ක් ලැබූ අතර මුම්බායි ඉන්දියන්ස් පිල කඩුලු 3කට ලකුණු 156ක් ලබා ගත්තේය.මුම්බායි ඉන්දියන්ස් පිල ජයග්‍රාහී මාවතට යොමු කළේ නායක සචින් ටෙන්ඩුල්කාර්ය. ඔහු පන්දු 48කදී හතරේ පහර 10ක් සමග ලකුණු 71ක් ලබාගත්තේය.ආරම්භක පිතිකරු ෂිකාර් ඩාවාන් ලකුණු 23ක්ද සවුරාබ් තිවාරී ලකුණු 30ක්ද ලබා මුම්බායි පිලට ශක්තියක් ගෙනදුන්හ. කොල්කටා නයිට් රයිඩර්ස් පිල වෙනුවෙන් ක්‍රිස් ගේල් ලකුණු 75ක් ලැබීය.ඒ සඳහා පන්දු 60ක් වැයවූ අතර හතරේ පහර 7ක් හා හයේ පහර 2 ක් ඇතුළත් විය. මුම්බායි ඉන්ඩියන්ස් පිල මේ දක්වා තරග 4කට සහභාගීවී තරග 3 ක් ජයගෙන ප්‍රසාද ලකුණු සටහනේ පෙරමුණ ගෙන සිටී.කොල්කටා නයිට් රයිඩර්ස් පිල තරග 5කදී තරග 2 ක් පමණක් ජයගෙන සිටී. මුම්බායි ඉන්ඩියන්ස් පිලට ශ්‍රී ලංකාවෙන් සනත් ජයසූරිය ලසිත් මාලිංග හා දිල්හාර ප්‍රනාන්දු ක්‍රීඩා කරති.කොල්කටා නයිට් රයිඩර්ස් කඩුලු 3කට ලකුණු 155 (20)ගේල් 75, ගංගුලි 31, ෂා 31, (සහීර් ඛාන් 27/2, හර්බජන් 17/1)මුම්බායි ඉන්ඩියන්ස් කඩුලු 3කට ලකුණු 156 (18.3)ඩවාන් 23, ටෙන්ඩුල්කාර් 71, තිවාරි 30 (ෂර්මා 44/2, කාර්තික් 21/1)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003243</link>
    <topic>ක්‍රීඩා ඇමැතිගේ නිල වෙබ් අඩවිය විවෘත වෙයි</topic>
    <author>ප්‍රින්ස් ගුණසේකර</author>
    <content>ක්‍රීඩා ඇමැති ගාමිණී ලොකුගේ මහතාගේ නිල වෙබ් අඩවිය අධිකරණ ඇමැති මිලින්ද මොරගොඩ මහතාගේ ප්‍රධානත්වයෙන් ඊයේ ජාතික ඔලිම්පික් කමිටු ශ්‍රවණාගාරයේ දී විවෘත කෙරුණි.සර 30කට අධික දේශපාලන ගමන්මගේ සුවිශේෂී තොරතුරු හා ජනාධිපති මහින්ද රාජපක්ෂ මහතාගේ හඳුන්වාදීමක් ද ඇතුලත් වීඩියෝ දර්ශන ඡායාරූප මේ වෙබ් අඩවියට ඇතුලත් කර ඇත. ඇමැති ගාමිණී ලොකුගේ මහතාගේ නිල වෙබ් අඩවියට www.Gaminilokuge.lk වෙබ් ලිපිනය මගින් පිවිසිය හැක.වෙබ් අඩවිය විවෘත කිරීමෙන් අනතුරුව අධිකරණ ඇමැති මිලින්ද මොරගොඩ මහතා පැවැසුවේ ගමට වැඩකරන ඇමැති ගාමිණී ලොකුගේ මහතාගේ තොරතුරු ලෝකයටම දැක ගැනීමට මෙමගින් අවස්ථාවක් ලැබෙනු ඇති බවයි.“දේශපාලන භූමියේ ආදර්ශවත් චරිත අද අඩුයි.ලොකුගේ මහතා ආදර්ශවත් චරිතයක්. එවැනි පුද්ගලයන් ගැන තරුණ තරුණියන්ට තොරතුරු ලබා ගැනීමේ පහසු මගක් විවිර කිරීම ගැන ස්තුති වන්ත වනවා” යැයි ඇමැති මිලින්ද මොරගොඩ මහතා පැවැසීය.ක්‍රීඩා ඇමැති ගාමිණී ලොකුගේ මහතා පැවැසුවේ වසර 28ක් අඛණ්ඩව පාර්ලිමේන්තුව නියෝජනය කරමින් ප්‍රසංශා හා විවේචනන යන දෙකම ලැබූ බවයි. “ජනතාව සෑම වේලාවකම නිවැරදි තීන්දු ගෙන තිබෙනවා. ගෙවීගිය වසර 28කදී ජනතාව වෙනුවෙන් විවෘතව කටයුතු කර තිබෙනවා.බොහෝ දෙනාගේ ඉල්ලීම මත මාගේ නිල වෙබ් අඩවිය එලි දැක්වීමට තීරණය කළා” යැයි ඇමැති ගාමිණී ලොකුගේ මහතා පැවැසීය.වෙබ් අඩවිය විවෘත කිරීමේ අවස්ථාවට බස්නාහිර පළාත් ක්‍රීඩා අමාත්‍ය උපාලි කොඩිකාර, ක්‍රීඩා අමාත්‍යාංශයේ ලේකම් එස්.ලියනගම යන මහත්වරුද ක්‍රීඩා සංගම් නිලධාරීන් හා ක්‍රීඩක ක්‍රීඩිකාවෝ විශාල පිරිසක් ද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003244</link>
    <topic>ක්‍රිකට් මුල්‍ය වංචාවක් හොයන්න පාකිස්තානයෙන් කමිටුවක්</topic>
    <author>ඉස්ලාමාබාද්(ඒ. එෆ්. පී.)</author>
    <content>පාකිස්තාන ක්‍රිකට් අරමුදල්වල සිදුවූයේ යැයි කියන ඩොලර් මිලියන 3.5 ක මුල්‍ය වංචාවක් සම්බන්ධයෙන් විමර්ශනය කරන ලෙසට පාකිස්තානයේ පාර්ලිමේන්තුව කමිටුවක් විසින් නියෝග කොට තිබේ.පෙරේදා රැස්වූ පාර්ලිමේන්තුවේ රාජ්‍ය ගිණුම් කමිටුව රුපියල් මිලියන 300ක (ඩොලර් බිලියන 3.5ක) ක්‍රිකට් මුදල් අක්‍රමිකතා පිළිබඳ සොයා බැලීම සඳහා උප කමිටුවක් පත් කර ඇත. “වසර 2003 සිට 2008 දක්වා වකවානුව සඳහා වන විගණන වාර්තාවකින් මේ අක්‍රමිකතා ඉස්මතු කොට පෙන්වා තිබෙනවා” යැයි රාජ්‍ය ගිණුම් කමිටුවේ ප්‍රකාශකයෙක් පැවසීය.මේ සම්බන්ධයෙන් දින 30 ක් ඇතුළත පරීක්‍ෂණයක් පවත්වා වාර්තාවක් ඉදිරිපත් කිරීමට පාර්ලිමේන්තු මන්ත්‍රී කවාජා අසිෆ් යටතේ කමිටුවක් පත් කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003245</link>
    <topic>‘ආදරවන්තයන්ගේ සටන’ජය පැරදුමින් තොරයි</topic>
    <author>බෙන්තොට සමූහ හාඉමදුව සමූහ</author>
    <content>ගාල්ල රිච්මන්ඩ් විදුහල හා මහින්ද විදුහල අතර ගාල්ල ජාත්‍යන්තර ක්‍රීඩාංගණයේදී පැවැති 105 වැනි “ආදරවන්තයන්ගේ සටන” වාර්ෂික මහා ක්‍රිකට් තරගය විසඳුමකින් තොරව නිමාවට පත් විය. තරගය අවසන් වන විට සිය දෙවැනි ඉනිම සඳහා රිච්මන්ඩ් විදුහල් කණ්ඩායම කඩුලු 4 ක් දැවී ලකුණු 146 ක් ලබා සිටියේය.පළමු දිනය අවසන් වන විට එක් කඩුල්ලක් දැවී ලකුණු 18 ක් ලබා සිටි මහින්ද විදුහල කඩුලු 5 කට ලකුණු 170 ක් ලබා සිය ඉනිම අත්හිටවූවේය. මේ ඉනිමේදී හයවැනි කඩුල්ල සඳහා ලකුණු 102 ක නොබිඳුණු සම්බන්ධතාවක් ගොඩනැංවීමට නිසල තාරක (70) සහ කෞෂල්‍ය ගජසිංහ (51) සමත් වූහ.අනතුරුව නැවත පිටියට පිවිසි රිච්මන්ඩ් විදුහල සිය දෙවැනි ඉනිම ක්‍රීඩා කරමින් කඩුලු 4 කට ලකුණු 146 ක් ලබා ගත්තේය. පළමු ඉනිමේදී ලකුණු නොලබා දැවී ගිය යශෝධ ලංකා මේ ඉනිමේදී ලකුණු 66 ක් ලබාගැනීමට සමත් විය.මහින්ද විදුහලේ නිසල තාරකට “තරගයේ වීරයා” සම්මානය හිමිවිය. රිච්මන්ඩ් විදුහලේ යශෝධ ලංකා දක්‍ෂතම පිතිකරු සම්මානය දිනාගත් අතර මහින්ද විදුහලේ උදාර ජයශංක හොඳම පන්දු යවන්නා ලෙසත්, නිවර්තන තක්‍ෂිල ද සිල්වා හොඳම පන්දු රකින්නා ලෙසත් සම්මාන ලැබූහ.රිච්මන්ඩ් විදුහල පළමු ඉනිම 127 - ධනංජය ද සිල්වා 69, කෞෂල්‍ය ගජසිංහ 50/3, උදාර ජයශංක 6/2, චලන ද සිල්වා 21/2, නිසල තාරක 21/2) සහ දෙවැනි ඉනිම 146/4 - යශෝධ ලංකා 66, පබසර වඩුගේ 38, ධනංජය ද සිල්වා 21, උදාර ජයසංක 31/3මහින්ද විදුහල පළමු ඉනිම 170/5 - නිසල තාරක නොදැවී 70, කෞෂල්‍ය ගජසිංහ නොදැවී 51, රොමේෂ් බුද්ධික 18, ධනංජය ද සිල්වා 42/2, දිලීප පි‍්‍රයදර්ශන 44/2</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003246</link>
    <topic>58 වැනි මහ ක්‍රිකට් තරගයේ ජය මොරටු විදුහලට</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>මොරටුව ද සොයිසා ක්‍රීඩාංගණයේ පැවති මොරටු විදුහලත් පානදුර ශශ්‍රී සුමංගල විදුහලත් අතර 58 වැනි මහා ක්‍රිකට් තරගයේදී මොරටු විදුහල ඉනිමකින් සහ ලකුණු 49කින් සුමංගල විදුහල පරාජය කිරීමට සමත්විය.මේ ජයත් සමඟ මොරටු විදුහල තරග හතක ජය වාර්තාකර ඇති අතර ශ්‍රී සුමංගල විදුහල තරග අටක ජය වාර්තා කර ඇත. අවසාන වරට මොරටු විදුහල 1971 දී අනුර වීරසූරියගේ නායකත්වයෙන් ජය වාර්තා කළේය.පළමුවෙන් පන්දුවට මුහුණදුන් මොරටු විදුහල කඩුලු 9 කට ලකුණු 319ක් වාර්තා කළ අතර සුජීව ලියනගේ සහ ජනිත නිමේෂ් පිළිවෙළින් ලකුණු 99ක් සහ 96ක් රැස්කර ගෙන තුන්වැනි කඩුල්ල සඳහා ලකුණු 196ක සබඳතාවයක් ගොඩනැගූහ. විමුක්ති කෞෂාල් ලකුණු 67 කට කඩුලු 3ක් බිඳහෙලීමට සමත්විය.පිළිතුරු ඉනිම ක්‍රීඩා කළ සුමංගල විදුහල ලකුණු 81 කට දැවීගිය අතර සංඛ රමේෂ් අගනා පන්දු යැවීමක නිරතවෙමින් ලකුණු 16 කට කඩුලු 4ක් දවාගත්තේය. දෙවැනි ඉනිමේදී තරමක් හොඳින් ක්‍රීඩා කළ සුමංගල විදුහල ලකුණු 189කට දැවීගිය අතර නායක චතුර නිලවීර ලකුණු 55ක් වාර්තා කළේය. සුදීප කැලුම් ලකුණු 58 කට කඩුලු 4ක් දවාලීමට සමත්විය.මොරටු විදුහල – 319/9 - සුජීව ලියනගේ 99, ජනිත නිමේෂ් 96, සංඛ රමේෂ් 30, සුදීප කැලුම් 27, අසංක සිල්වා 21, (විමුක්ති කෞෂාල් 3/67, සංඛ මධුශාන් 2/49, තිමුදු හර්ෂන 2/26)ශශ්‍රී සුමංගල - 81 - චතුර නිලවීර 26 (සංඛ රමේෂ් 4/16, චතුර විතාන 2/10, සුදීප කැලුම් 2/7) සහ 189 – චතුර නිලවීර 55, අරුක නදීශ 41, මාධව සකුරංග 35, (සුදීප කැලුම් 4/58, සුජීව ලියනගේ 2/10)</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003247</link>
    <topic>සමස්ත සූරතාව කළුතර ශු.පවුලේ කන්‍යාරාමයට</topic>
    <author/>
    <content>කළුතර කොට්ඨාස මලල ක්‍රීඩා උළෙල කළුතර කලාප අධ්‍යාපන අධ්‍යක්‍ෂ එන්. ඩබ්ලිව්. පෙරේරා මහතාගේ ප්‍රධානත්වයෙන් කළුතර සිරිකුරුස විදුහල් පිටියේදී පැවැත්වුණු අතර එහි සමස්ත සූරතාව ලකුණු 183 ක් හිමිකර ගත් කළුතර ශුද්ධවූ පවුලේ කන්‍යාරාමයට ද, අනුසූරතාව ලකුණු 162 ක් හිමිකර ගත් කළුතර බාලිකා ජාතික පාසලට ද හිමිවූහ.මෙහි බාලිකා සූරතාව කළුතර ශුද්ධවූ පවුලේ කන්‍යාරාමයට ද, එහි අනුසූරතාව කළුතර බාලිකා ජාතික පාසලට ද හිමිවූ අතර, බාලක සූරතාව කළුතර සිරිකුරුස විදුහලට ද එහි අනුසූරතාව කළුතර විද්‍යාලය ජාතික පාසලට ද හිමිවූහ.එහිදී සූරතා හිමිකර ගත් දක්‍ෂතම ක්‍රීඩක ක්‍රීඩිකාවන් මෙසේය.අවුරුදු 11 න් පහළ බාලක - ඩබ්ලිව්. කේ. නිදුෂාන් දෙව්මින් ඩයස් (කළුතර සිරිකුරුස විදුහල)අවුරුදු 11 න් පහළ බාලිකා - තරුෂි චමෝද්‍යා එදුස්සූරිය (කළුතර බාලිකා ජාතික පාසල)අවුරුදු 13 න් පහළ බාලක - ඒ. ඩබ්ලිව්. ඩබ්ලිව්. ඒ. මිණිපුල් උමයංග ගුණවර්ධන (කළුතර සිරිකුරුස විදුහල)අවුරුදු 13 න් පහළ බාලිකා - උත්තරා කෞමදි විජේසූරිය (කළුතර ශුද්ධවූ පවුලේ කන්‍යාරාමය)අවුරුදු 15 න් පහළ බාලක - සී. එම්. ඒ. දනිදු උදුලපි‍්‍රය (කළුතර තිස්ස මධ්‍ය මහා විද්‍යාල ජාතික පාසල)අවුරුදු 15 න් පහළ බාලිකා - එල්. වනෝෂා හිරන්ති ද සිල්වා (කළුතර ශුද්ධවූ පවුලේ කන්‍යාරාමය), යූ. සචිනි හිරුනිකා රුද්‍රිගෝ (කළුතර බාලිකා ජාතික පාසල)අවුරුදු 17 න් පහළ බාලක) - ඩබ්ලිව්. කේ. හිමාෂ එෂාන් (කළුතර විද්‍යාලය ජාතික පාසල), ජී. එන්. දමිත් වීරසූරිය සිල්වා (කළුතර විද්‍යාලය ජාතික පාසල)අවුරුදු 17 න් පහළ බාලිකා - ජී. දිලිනි මධුෂානි (කළුතර ශාන්ත ජෝන් විද්‍යාලය)අවුරුදු 19 න් පහළ බාලක - බී. බුද්ධික සමිත් කුරේ (කළුතර සුගත කනිෂ්ඨ විද්‍යාලය)අවුරුදු 19 න් පහළ බාලිකා - එම්. එම්. සුලක්‍ෂිකා නවෝදනී කුරේ (කළුතර ශුද්ධවූ පවුලේ කන්‍යාරාමය)අවුරුදු 21 න් පහළ බාලක - ඩී. සජිත් චන්න දිසානායක (කළුතර විද්‍යාලය ජාතික පාසල), ප්‍රගීත් ශෂින්ද්‍ර ආම්ස්ට්‍රෝන් ප්‍රනාන්දු (කළුතර සිරිකුරුස විදුහල)අවුරුදු 21 න් පහළ බාලිකා - ටී. වී. ඖෂධරී කෞශල්‍යා (කළුතර ශුද්ධවූ පවුලේ කන්‍යාරාමය</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=s1003248</link>
    <topic>එක් දින තරගයේ ජයත් මොරටු විදුහලට</topic>
    <author>ඩිල්වින් මෙන්ඩිස් මොරටුව ක්‍රීඩා</author>
    <content>මොරටුව ද සොයිසා ක්‍රීඩාංගණයේ පැවැති මොරටු විදුහල සහ ශ්‍රී සුමංගල අතර 17 වැනි එක් දින තරගයෙන් මොරටු විදුහලට කඩුලු 3 ක ජයක් අත්විය. දැනට පවත්වා ඇති තරග 17 න් මොරටු විදුහල තරග 9 ක ජයද ශශ්‍රී සුමංගල විදුහල තරග 8 ක ජයද වාර්තාකොට ඇත.පළමුවෙන් පන්දුවට මුහුණ දුන් ශ්‍රී සුමංගල විදුහල ලකුණු 158 කට දැවී ගිය අතර චතුර නිලවීර ලකුණු 42 ක් වාර්තා කළේ ය. සංඛ රමෙෂ් ලකුණු 25 කට කඩුලු 3 ක් දවා ගැනීමට සමත් විය.පිළිතුරු ඉනිම ක්‍රීඩා කළ මොරටු විදුහල කඩුලු 7 ක් දැවී ජයග්‍රහණයේ ඉලක්කය කරා ගිය අතර නායක කල්හාර පීරිස් හතරේ පහරවල් පහක් සහ හයේ පහරවල් පහක් සමග නොදැවී ලකුණු 77 ක් වාර්තා කළේ ය.විමුක්ති කෞෂාල් ලකුණු 26 කට කඩුලු 5 ක් දවා ගත්තේ ය.ශ්‍රී සුමංගල – 158 (ඕවර 47) චතුර නිලවීර 42, හසිත ගුණවර්ධන නොදැවී 26, අමිර හර්ෂාන් 21 (සංඛ රමේෂ් 3/25, ජනිඳු දේවින්ද (2/21), අසංක සිල්වා 2/27)මොරටු විදුහල – 163/7 (ඕවර 36.2) - කල්හාර පීරිස් නොදැවී 77, (විමුක්ති කෞශාල් 5/26, අචිර හර්ෂන 2/26).</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=f1003241</link>
    <topic>ජනාධිපතිතුමාරාජ්‍ය සේවයශක්තිමත් කළා  </topic>
    <author>සාකච්ඡා කළේ -ධම්මික සෙනෙවිරත්න</author>
    <content>එක්සත් ජනතා නිදහස් සන්ධානයේ මැතිවරණ ව්‍යාපාරය ඉදිරියට යමින් ඇති ආකාරය සහ වත්මන් දේශපාලන තත්ත්වය පිළිබඳත්, තැපැල් ඡන්දයේදී රාජ්‍ය සේවක ඡන්ද හැසිරීම කෙසේ වේද යන්න ගැනත්, නව දේශපාලන සංස්කෘතියක් මේ මැතිවරණයත් සමඟ නිර්මාණය කර ගැනීම සහ රටේ ඉදිරි ගමන ගැනත් මහනුවර දිස්ත්‍රික් එජනිස කණ්ඩායම් නායක, රාජ්‍ය පරිපාලන, ස්වදේශ කටයුතු අමාත්‍ය හා නියෝජ්‍ය මුදල් හා ක්‍රම සම්පාදන අමාත්‍ය ආචාර්ය සරත් අමුණුගම දිනමිණ ට මෙලෙස අදහස් දක්වයි.විශේෂයෙන් ඔබ නියොජනය කරන මහනුවර දිස්ත්‍රික්කයේත් ඇතුළුව එක්සත් ජනතා නිදහස් සන්ධානයේ මැතිවරණ ව්‍යාපාරය ඉදිරියට යමින් ඇත්තේ කෙසේද ?අපි ඉතාමත් සාර්ථක මැතිවරණ ව්‍යාපාරයක අවසාන අදියරට ළඟා වී සිටිනවා. මැතිවරණය සදහා තවත් තියෙන්නෙ සති දෙකක කාලයක්.මැතිවරණයෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් ලබන බව අපට පැහැදිලිවම කියන්න පුළුවනි. මා නියෝජනය කරන මහනුවර දිස්ත්‍රික්කය ගත්තොත් අපිට මන්ත්‍රී ආසන 7 ක් හිමි වන බව විශ්වාසයි.ඒ කියන්නේ විපක්ෂයට හිමි වෙන්නෙ ආසන 4 යි. එවැනි ප්‍රතිඵලයක් ලැබීමට ප්‍රධාන හේතූන් කිහිපයක්ම බලපානවා.මූලික වශයෙන්ම පසුගිය ජනාධිපතිවරණයේදී මහනුවර දිස්ත්‍රික්කයේ ජනතාව මහින්ද රාජපක්ෂ ජනාධිපතිතුමා සමග පෙළ ගැසුණා. එතුමා මහනුවර දිස්ත්‍රික්කය ජයග්‍රහණය කළේ වැඩි ඡන්ද 77000 කින්.මහ මැතිවරණයෙදීත් මේ ඡන්ද පදනම එයාකාරයෙන් තිබෙන බව අපට විශ්වාසයි. ඊට අමතරව ජනාධිපතිවරණයේදී අපට නොලැබුණු ඡන්දත් මෙවර අපට ලැබෙයි කියලා සිතන්න පුළුවනි.මොකද ජනාධිපතිවරණයේදී මේ දිස්ත්‍රික්කයේ දෙමළ සහ මුස්ලිම් ජනතාව හුඟක් දෙනා සහාය පළ කෙළේ සරත් ෆොන්සේකාටයි. ජනාධිපතිවරණයේදී තියුණු තරඟයක් පවතින බවට විපක්ෂයට හිතවත් මාධ්‍ය ගෙන ගිය විශාල මිත්‍යාව ඊට බලපෑවා.ඒ කවර ප්‍රචාර ගෙන ගියත් අවසන් ප්‍රතිඵලය ප්‍රකාශ වන විට ඒ සියලු මිත්‍යාවන් බිඳ වැටුණා. වැඩි ඡන්ද දහඅට ලක්ෂයකින් ජනාධිපතිතුමා ජයග්‍රහණය කළා.මහනුවර දිස්ත්‍රික්කයේ සන්ධාන ලැයිස්තුව තුළ ප්‍රබලයන් ගණනාවක්ම සිටිනවා. දිස්ත්‍රික් නායකයා හැටියට ඔබ ඔබේ කණ්ඩායම දෙස බලන්නේ කොහොමද ?ඔව්, අපේ ලැයිස්තුවේ ප්‍රබලයන් ගණනාවක් ම ඉන්නවා. ඒත් එක්කම හිටපු සංවිධායකවරු 8 දෙනෙක්ම මෙවර තරග කරන්නේ නෑ. එතකොට ලැයිස්තුව බැලුවාම පෙනෙනවා ප්‍රබලයන් වගේම නවකයන් ගණනාවකුත් ඉන්නවා.පළමු වරට මහ මැතිවරණයක් සඳහා තරග කරන තරුණ පළාත් සභා මන්ත්‍රීවරු අපේ කණ්ඩායම තුළ සිටීමෙන් තරුණ නියෝජනයකුත් ඊට ලැබී තියෙනවා. ඒ නිසා මෙවර ලැයිස්තුවේ සංයුතිය වෙනස්.අපේ කණ්ඩායම පළපුරුදු සහ නවක දේශපාලනඥයන්ගේ මිශ්‍රනයක් ලෙස දකින්න පුළුවනි. ඊට තරුණ නියෝජනයක් ලැබී තිබීමෙන් අලුත් ඡන්ද ආකර්ශණය කර ගැනීමේ හැකියාවක් අපට ලැබී තියෙනවා. ඒ වගේම මේ කණ්ඩායම දක්ෂ බුද්ධිමත් රටට වැඩක් කළ හැකි නියෝජිතයන්ගෙන් සමන්විතයි.පවතින මැතිවරණ ක්‍රමය හේතුවෙන් මනාප සඳහා විශාල තරගයක් පවතිනවා. මේ මැතිවරණ ක්‍රමය වෙනස් කර ගැනීමටත් මෙවර මැතිවරණය මගින් අවස්ථාවක් උදා වෙනවා. මේ ගැන ඔබේ අදහස කුමක් ද ?මේ මැතිවරණ ක්‍රමය වෙනස් විය යුතු බවට රටේ මතයක් ගොඩනැගෙමින් තියෙනවා. මහනුවර දිස්ත්‍රික්කයේ ජනතාවගේත් වැඩි ඉල්ලුම පැරැණි ඡන්ද කොට්ඨාශ ක්‍රමයට යාමයි.මහනුවර වැඩි ඓතිහාසික පසුබිමක් ඇති ප්‍රදේශයක ජනතාව මේ කාරණය ගැන එයාකාරයෙන් බැලීම තේරුම් ගන්න පුළුවනි. දුම්බර, යටිනුවර, උඩුනුවර, සෙංකඩගල ආදී සාම්ප්‍රදායික පසුබිමට වඩාත් නැඹුරු ප්‍රදේශවල ජනතාව තම අනන්‍යතාවන් රැක ගැනීම පිළිබඳත් මෙහිදී සංවේදී බව සිතන්න පුළුවන්.දැනට පවතින ඡන්ද ක්‍රමය අනුව දිස්ත්‍රික් ලැයිස්තු හා ජාතික ලැයිස්තුව මගින් පාර්ලිමේන්තු නියෝජනය ගොඩනැගෙනවා. මේ ක්‍රමය වෙනස් කිරීම සඳහා අවශ්‍ය ව්‍යවස්ථාමය වෙනස්කම් කරන්න 2 / 3 බලයක් පාර්ලිමේන්තුව තුළ අවශ්‍යයයි.ඇත්තටම මේ වෙනස ඇති කිරීම ගැන විපක්ෂයෙන් පවා ඉල්ලීමක් තියෙනවා. මේක සර්ව පාක්ෂික වුවමනාවක් කියන්නත් පුළුවන්. හැබැයි වෙනස්කම් ඇති කරන්න ගියාම විපක්ෂය කළේ කකුලෙන් අදින එකයි.මේ කාරණය මේ රටේ බුද්ධිමත් ඡන්ද දායකයා, දැන් හොඳින් තේරුම් ගෙන සිටිනවා. ඒ නිසා රටට අවශ්‍ය වෙනස් කම් සිදු කළ හැකි ශක්තිමත් ස්ථාවර ආණ්ඩුවක් බලයට පත් කිරීම ගැන ඔවුන් මේ වතාවේ තීරණය ගන්නා බව අපට විශ්වාසයි.එක්සත් ජනතා නිදහස් සන්ධානය මහ මැතිවරණය සඳහා වෙනමම ප්‍රතිපත්ති ප්‍රකාශනයක් ඉදිරිපත් කළේ නෑ. ජනාධිපතිවරණයේ දී ඉහළ ජනතා අනුමැතියක් ලැබුණු ‘මහින්ද චින්තන ඉදිරි දැක්ම’ පෙරට ගෙන යාම සන්ධානයේ අපේක්ෂාවයි. ජනාධිපතිවරණයේදී විශ්වාසනීය වෙනසක්’ නමින් එක ප්‍රතිපත්ති ප්‍රකාශනයක් ඉදිරිපත් කළ එජාපෙ හා ජවිපෙ මේ මැතිවරණයට ප්‍රතිපත්ති ප්‍රකාශන දෙකක් ඉදිරිපත් කරනවා. . . ?ඇත්තටම විපක්ෂය ඔය මොන ප්‍රකාශන ඉදිරිපත් කළත් ජනතාව ඒවා ගණන් ගන්නේ නෑ. මොකද ඒ අය බලයට නොඑන බව ජනතාව හොඳටම දන්නවා. ජනතාව විතරක් නෙවෙයි ඒක ඒ අයත් දන්නවා.ඒකනෙ විපක්ෂ නායකතුමා තමන්ගෙ අපේක්ෂකයන්ගෙන් දින රහිත ඉල්ලා අස්වීමේ ලිපි භාර ගත්තේ. ආණ්ඩුව දිනන බව වික්‍රමසිංහ මහත්තයා හොඳටම දන්නවා. ආණ්ඩුව දිනුවාම තමන්ගේ අපේක්ෂකයන්ගෙන් කොටසක් අපට එකතු වෙයි කියලා එතුමාට බයයි.එතුමාට තමන්ගෙ අපේක්ෂකයන් ගැන විශ්වාසයකුත් නෑ. මේ උදවිය මෙවයින් සනාථ කරමින් ඉන්නෙ තමන්ගේ පරාජය නියතයි කියන එකයි.ඒ නිසා ඔය එක එක ප්‍රකාශන නිකම් විහිළු විතරයි. රාජ්‍ය බලය ලබා ගැනීමට බැරි අය මොන ප්‍රකාශන ඉදිරිපත් කළත් ඒවායින් රටටවත් ජනතාවටවත් වැඩක් නෑ.ඉදිරි කාලය තුළ රට ගොඩ නගන වැඩපිළිවෙළ විදියට ජනාධිපතිතුමා මහින්ද චින්තන ඉදිරි දැක්ම රට හමුවේ තැබුවා. ඒ වැඩපිළිවෙළ ජනතාව ඉහළින්ම අනුමත කළා.තැපැල් ඡන්ද විමසීම 25 – 26 දෙදින සිදු වෙනවා. ජනාධිපතිවරණයේදී තැපැල් ඡන්ද විශාල ප්‍රතිශතයක් ලැබුණේ ජනාධිපතිවරයාටයි. මේ මැතිවරණය සඳහා පසුගිය මැතිවරණයටත් වඩා තැපැල් ඡන්ද දායකයන්ගේ ඡන්ද හැසිරීම කෙසේ වේදැයි ඔබට යමක් කිව හැකිද ?ජනාධිපතිවරණයේ තැපැල් ඡන්ද ප්‍රතිඵලයෙන් පැහැදිලිවම පෙනුණා ඔවුන් සිටින්නේ කොතැනද කියන කාරණය. ඒ සෑම ඡන්ද ප්‍රතිඵලයක්ම ජයග්‍රහණය කළේ ජනාධිපතිතුමාගේ දූරදර්ශී නායකත්වය යටතේයි.රාජ්‍ය අංශය ශක්තිමත් කොට ඇති අයුරුත්, එකී නායකත්වය රාජ්‍ය අංශය රැක බලාගෙන ඇති අයුරුත් එම ප්‍රතිඵලය තුළින් පිළිබිඹු වුණා. මහින්ද රාජපක්ෂ ජනාධිපතිතුමාගේ ප්‍රතිපත්තිය වුණේ සෑම විටම රාජ්‍ය අංශය ශක්තිමත් කිරීමයි.එතුමාගේ නායකත්වය යටතේ අපේ රජය ඊට අවශ්‍ය සෑම පියවරක්ම ගත්තා. රාජ්‍ය අංශයේ කාර්යභාරය නිසි අයුරින් අවබෝධ කරදීමෙන් රාජ්‍ය සේවකයන්ගේ උපරිම සහාය රජයට ලබා ගැනීමට ක්‍රියා කළා.නමුත් එජාප ප්‍රතිපත්තිය වුණේ රාජ්‍ය අංශය දිය කර හැරීමයි. එජාප ආණ්ඩු රාජ්‍ය සේවකයන්ගේ වරප්‍රසාද කප්පාදු කළා. විශ්‍රාම වැටුප් හිමිකම පවා අහිමි කළා. වික්‍රමසිංහ මහත්තයගෙ පාලන කාලය තුළ රාජ්‍ය අංශයේ රැකියා ලබාදීම චක්‍ර ලේඛ වලින්ම නතර කළා.නමුත් අපේ රජය උපාධිධාරීන් 50000 කට වැඩි පිරිසකට රැකියා ලබා දුන්නා. රාජ්‍ය අංශයට බඳවා ගත්තා. පුරප්පාඩු පිරවූවා. රැකියා අවස්ථා වැඩි කළා. රාජ්‍ය සේවකයන්ටත් විශ්‍රාමිකයන්ටත් වැටුප් වැඩි කළා.වැටුප් විසමතා ඉවත් කළා. සේවක ප්‍රශ්න සම්බන්ධයෙන් ජනාධිපතිතුමාත් රජයත් මැදිහත්වී ඒවාට විසැඳුම් ලබා දුන්නා. රාජ්‍ය අංශයත් – රජයත් හොඳ අවබෝධයකින් එකට ගමන් කරමින් සිටිනවා. ග්‍රාමීය ප්‍රදේශත් ඇතුළුව රටේ සංවර්ධන ක්‍රියාවලිය සඳහා රජය විශාල මුදලක් යොදවනවා. එම කාර්යයන් හේතුවෙන් රාජ්‍ය අංශය තව තවත් පුළුල් වෙනවා.යුද්ධය අවසන් කිරීමෙන් පසු රට ගොඩනගන ක්‍රියාවලිය වේගවත් වෙමින් තිබියදී රාජ්‍ය අංශයේ දායකත්වය වඩාත් පුළුල් වෙනවා. ඊට ගැලපෙන පරිදි රාජ්‍ය අංශය වර්ධනය වීමක් සිදු වෙනවාද ?ත්‍රස්තවාදය පරාජය කිරීමෙන් පසු එම වකවානුව තුළ විනාශ වූ දේවල් ද ඇතුළුව යටිතල පහසුකම් වේගයෙන් දියුණු වීමත් විශාල සංවර්ධන ක්‍රියාවලියක් දියත් වීමත් දකින්න තියෙනවා.රටේ ආර්ථිකය ශීඝ්‍ර වර්ධනයක් අත් කර ගන්නා විටත් නව රැකියා අවස්ථා නිර්මාණය වෙනවා. දැනට අඩු මට්ටමක පවතින විරැකියාව පිළිබඳ ප්‍රශ්නයටත් පිළිතුරු ලැබෙනවා.මේ මැතිවරණයේ්දී අලුත් දේශපාලන සංස්කෘතියක් නිර්මාණය කර ගැනීම පිළිබඳ කාරණයත් සංවාදයට ලක්ව තියෙනවා. වැදගත් දේශපාලනයක නියැලෙන දේශපාලනඥයකු හැටියට මේ අවශ්‍යතාව ඔබ මොන විදියටද තේරුම් ගන්නේ ?මේක සුවිශේෂ කාරණයක්. ජනාධිපතිවරණයේදී වුණත් මේ රටේ ජනතාව නිසිනායකත්වය තෝරා ගත්තේ මේවා ගැනත් කල්පනා කරලා. නියෝජිතයන් 225 ක් සිටින පාර්ලිමේන්තුව සඳහා මේ තෝරා ගැනීම කරන විට තවත් සංකීර්ණ විදියට මේ ගැන සිතන්න වෙනවා.ඒ අතින් පුද්ගල චර්යාව ගැන නිගමනයකට එන්න මේ පාර්ලිමේන්තුව ඉතාම සුදුසුයි. මොකද ඒක අවුරුදු 6 ක් වන සම්පූර්ණ කාලසීමාවට තිබුණා. මේ නිසා පාර්ලිමේන්තුවේ යකා නැටුවේ කවුද ? චරිත ඝාතනය කළේ කවුද ?, වාචාල දෙඩෙව්වේ කවුද?, වංචා - දූෂණ කළේ කවුද කියන හැම දෙයක්ම ඡන්ද දායකයා දන්නවා. පාර්ලිමේන්තුවේ කී කළ දේවල් ගැන දැන ගන්න ඉස්සර වගේ හැන්සාඩ් එක පළ වෙන කල් ඉන්න ඕනත් නෑ. මාධ්‍ය මගින් මේවා වාර්තා කරනවා. උගත් බුද්ධිමත් මිනිසුන් පාර්ලිමේන්තුවට නොගියාම එතැන බුද්ධිමය සංවාද ඇති වන්නේ නෑ. ඇහෙන්නේ හිස් වාග් ප්‍රහාර චරිත ඝාතන මඩ ප්‍රහාර විතරයි.ඒ නිසා එවැනි අශීලාචාර පාර්ලිමේන්තුවකට ඉඩ නොතැබීම පිළිබඳ වගකීම තියෙන්නෙ ඡන්ද දායකයා අතයි. ජනාධිපතිතුමාගේ නිවැරැදි නායකත්වය හා මග පෙන්වීම යටතේ රට හදන තැනට ගැළපෙන පාර්ලිමේන්තුවට යවන්න ඔවුන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=f1003242</link>
    <topic>විපක්ෂයේ අදහුළං බැහැලා</topic>
    <author>සාකච්ඡා කළේ -මැටිවල පියදාස හබරාදූව විශේෂ</author>
    <content>වසර 17කට පෙරාතුව දේශපාලන කරළියට පැමිණි ඒ.ජී.සී පියසිරි මහතා 1994 දී දකුණු පළාත් සභාවේ මන්ත්‍රීවරයකු මෙන්ම සමාජ සුබ සාධන, හා ළමා ආරක්ෂක හා කම්කරු ඇමැතිවරයා ලෙස කටයුතු කළේය. ඔහු මෙවර මහ මැතිවරණය සඳහා ගාල්ල දිසාවේ හබරාදූව ආසනය නියෝජනය කරයි. දකුණු පළාත් සභාවෙන් හා මධ්‍යම රජයෙන් ජනතාවට ඉටුවන සේවය රටෙහි සංවර්ධන ක්‍රියාවලියට දකුණෙන් ලබාදෙන දායකත්වය වැනි කරුණු අළලා ඒ.ජී.සී පියසිරි මහතා සමඟ කළ සාකච්ඡාවකි මේ.ඔබේ දේශපාලන ආගමනය පිළිබඳ කෙටියෙන් සඳහන් කළොත්?1991 පැවති ප්‍රාදේශීය සභා මැතිවරණයේ දී හබරාදූව ප්‍රාදේශීය සභාවට වමේ පොදු සංවිධානය යටතේ අත ලකුණින් තරග කර වැඩිම මනාප ලබා ප්‍රථම ස්ථානයට තේරී පත් වුණා.පක්‍ෂ භේදයෙන් තොරව ඉටුකළ සේවයට උපහාරයක් ලෙස ශශ්‍රී ලංකා නිදහස් පක්‍ෂය ඇතුළු වමේ පොදු සංවිධානයෙන් ගාල්ල දිස්ත්‍රික්කයෙන් දකුණු පළාත් සභාවට තරග කිරීමට නාම යෝජනා ලබා දුන්නා. එතැන් සිට මේ දක්වා පැවති සියලුම පළාත් සභා මැතිවරණවලින් මා ජයග්‍රහණය කළා.වසර 19 පුරා මහජන නියෝජිතයකු ලෙස කටයුතු කළා. ඒ කාලය තුළ මහ ඇමති ධුරයේ පවා වැඩ බැලීමට මා වාසනාවන්ත වුණා. එමෙන්ම සෞඛ්‍ය, දේශීය වෛද්‍ය, සමාජ සුබසාධන, ළමා ආරක්‍ෂක හා කම්කරු ඇමති වරයා ලෙස පසුගිය වසරේ අගෝස්තු දක්වාම කටයුතු කළා.අප්‍රේල් මස 08 දින පැවැත්වීමට නියමිත පාර්ලිමේන්තු මැතිවරණය සඳහා ඔබේ මැතිවරණ සූදානම පිළිබඳ කතා කළොත්...මෙම මැතිවරණයෙන් ගාල්ල දිසාවේ මන්ත්‍රීවරු දහ දෙනාගෙන් 07 දෙනෙක්ම සන්ධානයෙන් මැති සබයට එනවා. මාතර හම්බන්තොටත් එහෙමයි. එ.ජා. පක්‍ෂය හා ජනතා විමුක්ති පෙරමුණ සමඟ සටනක් නෑ.හරියට කියනවා නම් එම පක්‍ෂ දෙකම හුළං බැහැපු බැලුම් බෝල බවට පත් වෙලා. කොටින්ම කියනවා නම් එ.ජ.පක්‍ෂ හබරාදූව ප්‍රධාන සංවිධායකවරයා පවා පරාජය පිළිගෙන මෙවර මැතිවරණයෙන් ඉවත් වෙලා.ජනාධිපතිතුමා අති විශිෂ්ට ලෙස ජයග්‍රහණය කළා. මුළු රටේම ජනතාව මහින්ද චින්තන වැඩපිළිවෙළ අනුමත කළා.සන්ධානය මෙම මැතිවරණයෙන් ජය ගන්නා බව පක්‍ෂ විපක්‍ෂ සියලුම දෙනා පිළිගෙන හමාරයි. මේ තත්ත්වය යටතේ අපේ රජයට විශේෂ සූදානමක් අවශ්‍යයි කියා මා හිතන්නේ නෑ.පසුගිය ජනාධිපති වරණයේ දී හංසයාට ඡන්දය දුන් බොහෝ අය අපිත් සමඟ අත්වැල් බැඳගෙන ඉන්නවා. මාගේ මැතිවරණ කටයුතු මේ දිනවල කඩිනමින් කර ගෙන යනවා.ඒ වගේම මම ඉදිරිපත්වූ පළාත් සභා මැතිවරණ පහෙන්ම ජය ගත්තේ ජනතාවට බොරු බයිලා ගහලා දොළ පිදේනි දිලා නොවෙයි. ජනතාවට බොරු පොරොන්දු දීලා මම මනාප ලබා ගත්තේ නෑ. ඒක තාවකාලික බව මා දන්න නිසා ජනතාවට දැනෙන විදියට එය අලුත් වැඩ සටහනක් තුළින් දියත් කෙරෙනවා.මා මෙවර පැවැත්වෙන පාර්ලිමේන්තු මැතිවරණයට යොදවන ප්‍රචාරක වියදම් විශාල වශයෙන් අඩුකර තිබෙනවා. ඒ සඳහා වියදම් වන මුදල් දිළිඳු ජනතාවට ලැබෙන ආකාරයට පොදු පහසුකම් දියුණු කරන්න අදහස් කර තිබෙනවා.පුරා වසර 16 තිස්සේ ගාලු දිසාවේ ඡන්ද දායකයින්ට මා පිළිබඳ අමුතුවෙන් හඳුන්වා දෙන්න අවශ්‍ය නෑ. අපි දේශපාලනඥයන් වශයෙන් අද රට තුළ අලුත් සංස්කෘතියක් රට ගොඩනඟන වැඩපිළිවෙළක් ක්‍රියාත්මක කළ යුතු වෙනවා. එය අපේ ජනාධිපතිතුමාගේ මහින්ද චින්තන වැඩපිළිවෙළ ඉදිරියට ගෙන යාම සඳහා සහයෝගයක් ලෙස මා දකිනවා.මෙවර පැවැත්වෙන මැතිවරණයෙන් තුනෙන් දෙකක (2/3) බලයක් රජයට නොලැබෙන බව විපක්ෂයේ මතයයි. මේ ගැන ඔබේ අදහස කුමක්ද?විපක්‍ෂයේ කට මැත දොඩවන අයයි වැඩි පුරම ඉන්නේ. පසුගිය ජනාධිපතිවරණයේ දී ජනතා විමුක්ති පෙරමුණ නැතුව ජනාධිපතිතුමාට දිනන්න බෑ කිව්වා. මහින්ද රාජපක්‍ෂ ජනාධිපතිතුමා වැඩිපුර ඡන්ද ලක්‍ෂ දහඅටක් අරගෙන ජනතාව එතුමා සමඟ ඉන්න බව ඔප්පු කළා.මේ රටේ විපක්‍ෂයක් කියන එකක් තියෙනවාද? එදා අපේ ජනාධිපතිතුමා පරද්දන්න දේශීය හා විදේශීය බලවේගවල මුදල්වලට ගිජු වූ විපක්‍ෂය අද තුනට හතරට කැඩිලා යන එන මං නැතිව අසරණ වෙලා. බංකොළොත් වෙලා.තවත් වසර කීපයක් යන තුරු බලයක් ලබා ගැනීමට නොහැකි ඒ අය මැතිවරණයක් එනකොට මොනවා හරි බොරුවක් කියා දේශපාලන කරළියට ගේනවා. අද අපේ රටේ බුද්ධිමත් ජනතාව ඒ කථාවට රැවටෙන්නේ නෑ.එ.ජා.පක්‍ෂයේ ප්‍රබලයන් අද ආණ්ඩු පක්‍ෂයට එනවා. විධායක ජනාධිපති ක්‍රමය, සමානුපාත ඡන්ද ක්‍රමය වෙනස් කරන්න මේ රටේ සියලුම ජන කොටස්වලට අවශ්‍ය වී තිබෙනවා. මෙවර මැතිවරණයෙන් රජයට 2/3 බලයක් ලබාගන්නා එක හරියට ඉර හඳ වගේ විශ්වාසයි.දකුණු පළාතේ සෞඛ්‍ය අමාත්‍යවරයා ලෙස වසර පහක් පුරා දකුණේ ජනතාවට ඉටු කරන ලද සේවාව ගැන කතා කළොත්?සුනාමියෙන් විනාශ වී ගිය සියලු රෝහල් රාජ්‍ය හා රාජ්‍ය නොවන සංවිධානවල සහය ඇතිව ප්‍රතිසංස්කරණය කරන්න අපට හැකි වුණා. අප සතු සම්පත් හා වෛද්‍යවරු හා සේවකයින් ගේ කැපවීම මත දකුණේ කිසිම වසංගත රෝගයක් නෑ.මේ වන විට දකුණේ සියලු ග්‍රාමීය රෝහල් ප්‍රාදේශීය රෝහල් බවට පත්කර වෛද්‍යවරු තුන් හතර දෙනකු පත්කොට තිබෙනවා. එම රෝහල් වලට අවශ්‍ය තරම් හෙද නිලධාරීන්, ගිලන් රථ ලබාදී තිබෙනවා. සෑම ග්‍රාම සේවක වසමක් ආවරණය වන පරිදි සංගම් පිහිටුවා විවිධ රෝග පිළිබඳ එමඟින් ජනතාව හා පාසල් දරුවන් දැනුවත් කරනවා.ගාල්ල, මාතර, හම්බන්තොට දිසාවල සෞඛ්‍ය මධ්‍යස්ථාන 16 ක්ද සෞඛ්‍ය සේවා කාර්යාල 17 ක් ද ඉදිකර තිබෙනවා. ආසියාවේ ඇති රෝහල් අතරින් ප්‍රථම වතාවට දරු උපත් අවස්ථාවේ පියාට එම ස්ථානයේ රැඳී සිටීමට හැකි සූතිකාගාරයක් පිහිටුවා ඇත්නම් ඒ ගාල්ල දිසාවේ ඇල්පිටිය නගරයේයි.මිලියන 4700 ක් වැය කර ඉදිකළ සිව් මහල් ගොඩනැඟිලි සංකීර්ණය ළදරු ඒකකයක්, ලේ බැංකුවක් වගේම අනෙකුත් අංගෝපාංගයන්ගෙන් පරිපූර්ණයි. මීට අමතරව ජංගම දන්ත ශල්‍යාගාරයක් ජංගම ලේ බැංකුවක්ද දකුණ පුරා දිනපතා සංචාරය කරනවා.අත්‍යාවශ්‍ය භාණ්ඩ මිල තරමක් ඉහළ ගොස් තිබෙන බව පෙනෙන්නට තිබෙනවා. භාණ්ඩ මිල පහත හෙළන අලුත් වැඩපිළිවෙළක් රජයට තිබෙනවාද?භාණ්ඩ මිල තරමක් ඉහළ ගොස් තිබෙන බව මා පිළිගන්නවා. භාණ්ඩ මිල ඉහළ ගියා කියලා ජනතාවට ඒ තරම් දැනෙන්නේ නෑ. එයට සරල උදාහරණයක් වශයෙන් ජනාධිපති මහින්ද රාජපක්‍ෂ මහතාගේ “අපි වවමු රට හදමු” යන තේමාව යටතේ ගම්බද ගොවි ජනතාව දෙනු ලබන පොහොර සහනාධාරය යටතේ වී ගොවිතැන හා එළවළු වගාව සරුවට කරගෙන යනවා.විශේෂයෙන් දකුණේ කාන්තාවන් සිය ගෙවතුවල එදිනෙදා ආහාරයට අවශ්‍ය එළවළු, පලතුරු වර්ග වගා කරන අතර වැඩිපුර එළවළු විකුණා අමතර ආදායමක් ද ලබා ගන්නවා. මීට අමතරව රජය විසින් සමෘද්ධිය, පාසල් පෙළ පොත්, නිල ඇඳුම් සඳහාත් රජය විශාල මුදලක් යොදවනවා.1977 වසරේ ජේ. ආර්. ජයවර්ධන මහතා ට අසීමිත බලයක් ලබා දුන්නේ එදා මිනිස්සු ඡන්දය දුන්නේ බඩ ගැන හිතලා. එහෙත් 1994 සිට එ.ජ.නි. සන්ධානයට මේ දක්වා පැවති සියලුම මැතිවරණවලින් ජයග්‍රහණය ලබා දුන්නේ බඩ ගැන හිතලා නොවෙයි.රට ගැනත් තම තමන්ගේ දූ දරුවන්ගේ අනාගතය ගැන හිතලා. බඩ ගැන හිතලා ඡන්ද දුන් කාලය දැන් අහෝසියි. එදා කරපු මෝඩකම් ගැන මිනිස්සු දුක්වෙනවා. අද ඉන්න බුද්ධිමත් ඡන්ද දායකයින් රට ගැන හිතලා 2/3 බලයක් මේවර පාර්ලිමේන්තු මැතිවරණයෙන් ලබා දෙනවා ස්ථිරයි.රජයට වේගවත් අලුත් සංවර්ධන වැඩපිළිවෙළක් නැහැ කියා විපක්‍ෂය චෝදනා කරනවා. එය ඇත්තද? නැතිනම් රජයේ වැඩ පිළිවෙළ සාර්ථකව ඉදිරියට ගෙන යන බවක් පේන්නට තිබෙනවා ද?රජය ගෙන යන වැඩ පිළිවෙළ හා මහින්ද චින්තනයේ ප්‍රතිලාභ ගම්බද ජනතාවට ලබා දෙමින් රජය ගෙන යන වැඩ පිළිවෙළ සාර්ථක නිසා තමයි 1994 සිට මේ දක්වා පැවති මැතිවරණවලදී එකක් නෑර ප්‍රාදේශීය සභා පළාත් සභා හා මධ්‍ය රජයේ බලය සන්ධානයට ලබා දෙන්නේ.මේ ගැන අවබෝධයක් නැති නිසා හෝ තේරුම් ගන්න බැරි නිසාත් රජය ගැන කියන්න දෙයක් නැති නිසා රජයට වැඩපිළිවෙළක් නෑ. නැත්නම් අපට ජනතාව බලය ලබා දේවිද කියා මා විපක්‍ෂයේ අය ගෙන් අහනවා.ගාල්ල දිසාවේ සියලුම ග්‍රාමීය පාරවල් කොන්ක්‍රිට් කරලා. විදුලිය ලබා දීලා. අලුත් විදුලි බලාගාර ඉදිකිරීම, උතුරු වසන්තය ක්‍රියාත්මක කිරීම, අලුත් ගුවන් තොටුපල, අලුත් වරාය, කතරගම දක්වා දුම්රිය මාර්ගය වැනි සංවර්ධන කටයුතු රාශියක් ක්‍රියාවට නැංවෙමින් තියෙනවා.අපේ රජයේ තිබෙන දැවැන්ත වැඩපිළිවෙළ දැකගැනීමට අපත් සමඟ සංචාරයකට එක්වන ලෙසට බොරු චෝදනා නඟන විපක්‍ෂයට අපි ආරාධනා කරනවා.මෙවර පැවැත්වෙන පාර්ලිමේන්තු මැතිවරණයෙන් ඔබ ජය ගතහොත් ප්‍රදේශයට ඉටු කරන්න බලාපොරොත්තු වන මෙහෙවරේ යම් සැලසුමක් සකස් කර තිබෙනවා ද?පුරා වසර 16 තිස්සේ දකුණු පළාත් සභාවේ මන්ත්‍රීවරයෙක් මෙන්ම ඇමතිවරයෙක් ලෙස ජනතාවගේ සුබසාධනය වෙනුවෙන් ජනතාව සමඟ සාකච්ඡා කර සකස් කරන ලද සැලසුම් සකස් කර ක්‍රියාවට නැංවීම නිසා තමයි ගාල්ල දිසාවේ ජනතාව පස්වැනි වතාවටත් මා පළාත් සභාවට යැව්වේ.මා ගාලු දිසාවේ හඳුනා ගත්තු ආර්ථික වැඩසටහන් කීපයක් ඉටු කරන්න තමයි ප්‍රමුඛත්වය දී තිබෙන්නේ. දකුණු පළාත තුළ සම්පත් බහුලයි. ඒවායින් නිසි ප්‍රයෝජන ලබා ගෙන නෑ.විශේෂයෙන්ම පාසල් දරුවන්ගේ ඉංගී‍්‍රසි අධ්‍යාපනය ලබා දීමටත්, රන් හා මැණික් කර්මාන්තය, ගොවි වගා කටයුතු, කෘෂි අංශය ඵලදායි ලෙස වැඩි දියුණු කිරීමටත් දැනටමත් තේ වගාව සඳහා තේ පැළ නිෂ්පාදනය කිරීමටත් පියවර ගෙන තියෙනවා.එමෙන්ම සෞඛ්‍ය, අධ්‍යාපනය, දේශීය කලාව වැනි අපේ උරුමයන් නවීන තාක්ෂණය සමඟ ඉදිරියට ගෙන යමින් ජනතාවගේ අත මිට සරු කරන කෘෂිකර්මාන්තය දියුණු කරමින් රටේ ආර්ථිකය ගොඩ නඟන්න අපට හැකියාව තිබෙනවා.ඒ නිසා මා පාර්ලිමේන්තුවට තේරී පත්වීමෙන් පසු දැනට ක්‍රියාත්මක කරගෙන යන වැඩසටහන් අඛණ්ඩව ඉදිරියට ගෙන යන බව මා ජනතාවට පොරොන්දු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=f1003243</link>
    <topic>අද වෙල්ලස්සඅංග සම්පූර්ණයි</topic>
    <author>සටහන -සන්ධ්‍යා කරුණාරත්න</author>
    <content>ඌවේ ජනතාවට අහිමිව තිබූ සංවර්ධනයේ ප්‍රතිලාබයන් ලබාදීමට ඔහු විප්ලවීය අරගලයක් සිදු කළේය. ඒ අනුව බදුල්ල දිස්ත්‍රික්කයේ එතෙක් සංවර්ධනය නොවූ අතිදුෂ්කර ගම්මාන සංවර්ධනය කිරීම ඇරඹිණි.ඒ සඳහා එක් එක් ආසනවල සංවිධායකවරුන්ගෙන් සහ ප්‍රාදේශීය ලේකම් කාර්යාල මඟින් හනි හනිකට තොරතුරු රැස්කෙරිණි. බදුල්ලට සංවර්ධනයේ අරුණලු උදාකරලීමට වෙහෙසවූ මෙම නායකයා සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා ය.“පුබුදමු වෙල්ලස්ස” සංවර්ධන ව්‍යාපෘතියෙහි නිර්මාතෘවරයා ලෙස මෙතුමා මාර්ග සංවර්ධනය, රැකියා ප්‍රශ්න වැනි තවත් බොහොමයක් ගැටලු නිරාකරණය කළේය. බදුල්ල දිස්ත්‍රික්කයේ ඇතැම් ප්‍රදේශවල ගැමියන් ගොනුන් බැඳි තවලම් මඟින් ප්‍රවාහන කටයුතු කරගෙන ගියේය. එවන් තත්ත්වයක පැවැති බදුල්ලේ තරුණ තරුණියන් ද උග්‍ර රැකියා හිඟයකින් පෙළුණි.පුබුදමු වෙල්ලස්ස වැඩසටහන මඟින් ඌවේ සංවර්ධනය ද ඇරඹිණි. තරුණ තරුණියන් ගේ රැකියා හිඟයට පිළියම් යෙදිණි. ඒ පොදු මහජන ගැටලු රැසක් අතර දශක ගණනාවක් තිස්සේ සංවර්ධනය නොවූ මාර්ග පද්ධතිය ප්‍රධාන ගැටලුවක් විය.පානීය ජල හිඟය, විදුලිය නොමැති වීම, ප්‍රවාහන අපහසුතා අතර සුදුසු බස්නැවතුම්පොළවල් එකම ප්‍රධාන නගරයකටවත් නොවීම, දේශීය සම්පත්වලින් උපරිම ප්‍රයෝජන ගැනීමට හෝ තම නිෂ්පාදනයන්ට උචිත වෙළඳපොළක් නොවීම වැනි කරුණු ඒ අතර විය.මෙම වැඩසටහන යටතේ බදුල්ල දිස්ත්‍රික්කයේ බදුල්ල, මහියංගනය, වියලුව, ඌවපරණගම, බණ්ඩාරවෙල, හපුතලේ, පස්සර, හාලිඇළ හා වැලිමඩ යන ආසනවලත් සංවර්ධන ව්‍යාපෘති සඳහා එක් ආසනයකට රුපියල් කෝටි 10 ක් බැගින් වැයකෙරිණි.ග්‍රාමීය මාර්ග කොන්ක්‍රීට් අතුරා නවීකරණය කිරීම කළ අතර ඒ අනුව මාර්ග ව්‍යාපෘති 400ක් පමණ ඉකුත් කාලය තුළ නිම කෙරිණි.ඒ සඳහා රුපියල් කෝටි 50ක මුදලක් වැයකර තිබේ. පුබුදමු වෙල්ලස්ස වැඩසටහනට අමතරව ගම නැඟුම, මග නැඟුම, ජාතික සවිය වැඩසටහන් යටතේ ද මාර්ග පද්ධතිය සංවර්ධනය කෙරිණි.බදුල්ල ආසනයේ සංවර්ධනයට ව්‍යාපෘති රැසක් ක්‍රියාත්මක කර තිබෙන අතර වතු රෝහල් සංවර්ධනයට රුපියල් දසලක්‍ෂ 3.59ක් ද, ග්‍රාමීය මාර්ග සංවර්ධන ව්‍යාපෘති 105ක් ද, විදුලිබල යෝජනා ක්‍රම ව්‍යාපෘති 10ක් ද, බස් නැවතුම්පොළවල් ඉදිකිරීම් ද සිදුකර ඇත.ඊට අමතරව පානීය ජල යෝජනා ක්‍රම ව්‍යාපෘති 37ක් ද, සෞඛ්‍ය මධ්‍යස්ථාන 12ක් ද, ප්‍රජා ශාලා 06ක් ද, සනීපාරක්‍ෂාව සඳහා පවුල් 1200කට රුපියල් 15,000 බැගින් මූල්‍යාධාර ලබාදීම ඇතුළු කටයුතු සඳහා රුපියල් කෝටි 51ක පමණ මුදලක් ද වැය කර තිබේ.මහියංගනය ආසනයේ යටිතල පහසුකම් සංවර්ධනය උදෙසා විදුලිබල යෝජනා ක්‍රම 50ක් ද, බස් නැවතුම්පොළක් ද, කුඩා නගර සංවර්ධන ව්‍යාපෘති 3ක් ද, පානීය ජල යෝජනා ව්‍යාපෘති 7ක් ද, සෞඛ්‍ය මධ්‍යස්ථාන 8ක් ද ඉදිකර තිබේ.ඒ සඳහා රුපියල් කෝටි 12ක මුදලක් වැයකර තිබෙන අතර පවුල් 500 කට වැසිකිළි පහසුකම් සකස් කරගැනීම සඳහා එක් පවුලකට රුපියල් 15000ක් බැගින් ලබාදීම ද සිදු කෙරිණි.හපුතලේ ආසනයේ ග්‍රාමීය මාර්ග සංවර්ධන ව්‍යාපෘති 60ක් ක්‍රියාත්මක කළ අතර, විදුලිබල යෝජනා ක්‍රම 18ක් පානීය ජල යෝජනා ක්‍රම 24ක් අතුළු යටිතල පහසුකම් ද සංවර්ධනය කර තිබෙන අතර ඒ සඳහා රුපියල් කෝටි 10 කට අධික මුදලක් වැයකර තිබේ. මේ ආකාරයෙන් ඌවපරණගම, වැලිමඩ, පස්සර, වියලුව යනාදී ආසන ද සංවර්ධනය කර ඇත.බදුල්ල දිස්ත්‍රික්කයේ පිහිටි සියලුම රෝහල් සංවර්ධනය කිරීමට ඉකුත් කාලය තුළ පියවර ගත් අතර බදුල්ල මහ රෝහල අංග සම්පූර්ණ රෝහලක් ලෙස ඉකුත් සිව්වසර තුළ ශීඝ්‍ර සංවර්ධනයට ලක්කෙරිණි.රුපියල් කෝටි 50 කට අධික මුදලක් වියදම් කරමින් මහල් 4කින් සමන්විත බාහිර රෝගී ප්‍රතිකාර ඒකකයක් ද, ශල්‍ය වාට්ටු සංකීර්ණයක් ද සාදා නිමකර ඇත.බදුල්ල මහ රෝහලේ පිළිකා ඒකකය, දියවැඩියා ඒකකය, රුධිර බැංකුව මෙන්ම සී. ටී. ස්කෑනර් පහසුකම්, එක්ස් - රේ ආදී සියලුම රසායනාගාර පහසුකම් නඟාසිටුවනු ලැබූවේ සෞඛ්‍ය ඇමැති නිමල් සිරිපාල ද සිල්වා මහතාගේ නායකත්වය යටතේය.බදුල්ල මහ රෝහල ඇතුළු දිස්ත්‍රික්කයේ සමස්ත රෝහල් පද්ධතියේ සංවර්ධනය සඳහා පමණක් රුපියල් දසලක්ෂ 508.10 ක මුදලක් රජය වැයකර තිබේ. මෙම රෝහල්වලට මධ්‍යම රජය යටතේ පාලනය වන රෝහල් මෙන්ම පළාත් රෝහල් ද අතුළත් ය.බදුල්ල දිස්ත්‍රික්කයේ පානීය ජල අවශ්‍යතාවන් තිබෙන ප්‍රදේශවලට ජලය සැපයීම ද පුබුදමු වෙල්ලස්ස වැඩසටහන යටතේ සිදුකෙරේ. ඒ අනුව මීගහකිවුල පානීය ජල ව්‍යාපෘතිය, උමා ඔය සංවර්ධන වැඩපිළිවෙළ, වැලිමඩ පානීය ජල ව්‍යාපෘතිය වැනි වැඩසටහන් රැසක් ආරම්භ කර තිබේ.බදුල්ල නගරයට පැමිණියහැකි සියලු මහාමාර්ග මේ වන විට සංවර්ධනය කර හමාරය. රත්නපුර සිට බලංගොඩ දක්වා සංවර්ධන කළ මහාමාර්ගය බදුල්ලට පමණක් නොව එතැන් සිට චෙන්කලඩි දක්වාම සංවර්ධනය කර ඇත.රුපියල් කෝටි 2000 කට අධික මුදලක් වැයකර කැප්පෙටිපොළ හරහා බදුල්ල දක්වා වූ මාර්ගය ද සංවර්ධනය සිදුකර තිබේ. රුපියල් කෝටි 40ක වියදමින් බදුල්ල මහලේකම් කාර්යාලය ද, රුපියල් කෝටි 20ක වියදමින් බදුල්ල තැපැල් සංකීර්ණය හා තැපැල් අභ්‍යාස විද්‍යාලය ද ඉදිකිරීම වැදගත්ය.ග්‍රාමීය මාර්ග සංවර්ධන ව්‍යාපෘති 400 කට අධික ප්‍රමාණයක් මේ වන විට බදුල්ල දිස්ත්‍රික්කයේ අවසන් කර තිබෙන අතර එම ව්‍යාපෘතීන් සඳහා රජය රුපියල් කෝටි 53කට අධික මුදලක් වැය කිරීමට තීරණය කර තිබේ.ඌව වෙල්ලස්ස විශ්ව විද්‍යාලය සංවර්ධනය සඳහා ද රුපියල් කෝටි 2000කට අධික මුදලක් වැය කර තිබේ. ඒ අනුව මෙම විශ්ව විද්‍යාලයේ දේශීය සම්පත්වලින් උපරිම ප්‍රයෝජන ලබාගත හැකිවන පරිදි එහි පාඨමාලා සකස් කර තිබේ.සදාහරිත වර්ණයෙන් බබළන බදුලු පුරවරය අනාගතයේ දී මෙරට ප්‍රථම හරිත නගරය ලෙස පාරිසරික මෙන්ම සමස්ත ලෝකයටම ඉතා වැදගත් නගරයක් ලෙස සංවර්ධනය කෙරෙනු ඇත. දැනටමත් එහි ක්‍රියාත්මක වන සියලුම සංවර්ධන ව්‍යාපෘති පරිසර හිතකාමී ව්‍යාපෘති ලෙස ක්‍රියාත්මක වේ.ඉතිහාසයේ බොහෝ අවස්ථාවන්හිදී නොසළකා හරින ලද බදුල්ල දිස්ත්‍රික්කයේ ජනතාවට ජීවත්වීමේ සැබෑ අර්ථය ප්‍රථමවරට කියාදී තිබෙන්නේ වත්මන් රජය විසිනි. සිය දෑස් ඉදිරිපිට සංවර්ධය වන මෙම දිස්ත්‍රික්කය මේ අන්දමින් යටිතල පහසුකම් වසර හතරක් වැනි කෙටි කලකින් සංවර්ධනය වනු ඇතැයි ඔවුන් නොසිතන්නට ඇත.එහෙත් බදුල්ල දිස්ත්‍රික්කයට සෞඛ්‍ය ඇමැති නිමල් සිරිපාල ද සිල්වා මහතාගේ නියම නායකත්වය ලැබීමත් සමඟ සංවර්ධනයේ අරුණලු උදාකෙරිණි.විශේෂ ස්තුතිය - සෞඛ්‍ය ආරක්ෂණ හා පෝෂණ අමාත්‍යාංශයේ මාධ්‍ය සම්බන්ධීකරණ ලේකම් ඩබ්. එම්. ඩී. වන්නිනායක මහතාට.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=f1003244</link>
    <topic>සමාජ යථාර්ථයක් වූ ‘පතොක් මල් සිහිනයක්’</topic>
    <author>ප්‍රමිතා රන්දලී පබසරා</author>
    <content>‘මා හැරදාදර දඬුකර දා අත් පාඈ යන්න ගියා මැකිලා. . . . ‘නිහඬ බව තරම් කවි මවන තවත් දෙයක් නැති තරම් ය. එහෙත් කවියකට පෙර යළිත් යමක් තවෙකක ගැටේ. ඒ වීදි ලාම්පු දැල්ලට පොරකන පළගැටියන් කීප දෙනෙකි. උන් නටති, රඟති, බමති. ඒ නිමේෂයකි.මට ඉබේටම බිම බැලුනේ දෙවරක් කැරකී පොළොවට පතිත වන පළගැටියාගේ සිරුර දෙසට ය. නවතින්නට බැරි ම තැන ඔරලෝසුව තම රිද්මය හඬ නගන්නට පටන් ගනී. එයින් මට හැඟෙන්නේ කිසිවක් නොව,‘සඳ තරු නිහඩයි. . . . ගහ කොළ නිසලයි. . . . මුළු ලොව සැතපෙයි සිතිවිලි විතරක් අවදි වෙලා. . . . ‘ කියාය.සිරිපාල ලෑලි බිත්තිය අතරින් පෙරී එන විදුලි ධාරාව දෙස නෙත් දල්වා සිටියේ එසේ සිතමිනි.ගරාජයේ යකඩ ගොඩක කටුක බව නිවාලන්නට හදවතට සමීප වූ ළඳුන් දෙපළම ඔහුගේ සිහියට නැඟේ. රාණි ඔහු වෙතින් ඈත් වන්නේ ඔහු සතු සියල්ල ගරාජයේ බාස්කමට වඩා කිසිවක් නොවන බව දැන ගත් හෙයිනි.චාන්දනී ඊට හාත්පසින්ම වෙනස්ය. ඇය ඔහු වෙත ආ මිහිබට සුරඟනකි. අවසානයේ සිරිපාල ඔවුන් දෙදෙනා වෙතින්ම දකින්නේ ආලෝකය ඉදිරියේ බමන, රගන, නටන පළගැටියාගේ ඉරණම ම ය.ඔවුන් වෙත යන ඔහුගේ ඉරණම ද තීරණය වන්නේ එයට ම සමාන අන්දමිනි. ඒ ගැන අප නිමැවුම් ශිල්පියාගෙන්ම අසා සිටිමු.ඔහු පළමුව ම පිවිසෙන්නේ ප්‍රේක්‍ෂකයා අතරට ය. ඒ 70 දශකයේ අගභාගයේ දීය. ‘අමල් බිසෝ’ වේදිකාවට ගෙන එන ඔහු ‘උතුරේ රාහුල හිමි’ හා ‘කමාන්ඩෝ දියසේන’ ඉදිරිපත් කරමින් ප්‍රේක්‍ෂකයා දිනාගත් සුගත් සමරකෝන් ය.මේ වේදිකා නාට්‍ය නිෂ්පාදනයෙන් ඔහුට සහාය වන්නේ සුසිල් රූපසිංහ හා ක්ලිෆර්ඩ් ජේම්ස් මරීන් ය.සුගත් පවසා සිටින්නේ ‘වේදිකාවට ජීවමාන චරිත රංගන සම්ප්‍රදාය’ හඳුන්වා දුන්නේ තමා බවය.රංගන ශිල්පියකු ලෙස සුගත් සමරකෝන් අපට හමු වන්නේ චිත්‍රපට දෙකක දී පමණි.මම සතිස්චන්ද්‍ර එදිරිසිංහයන් අධ්‍යක්‍ෂණය කළ ‘අධිෂ්ඨාන’ චිත්‍රපටයේ ප්‍රධාන චරිතය රග පෑවා. එයට ඕ. සී. අයි. සී. සම්මානය හිමි වුණා. ‘වියරු මිනිසා’ චිත්‍රපටයේ ප්‍රධාන චරිතයට සරසවිය සම්මානය හිමි වුණා. මේ අතරතුර වැඩිදුර අධ්‍යාපනය ලබන්න එංගලන්තයට ගියා.තිර රචනය හා රංගනය පිළිබඳ තෙවසරක ඩිප්ලෝමා පාඨමාලාවක් හැදෑරීමෙන් ඔහු තම දැනුම පුළුල් කර ගත්තේය. මෑතක දී යළි මවුබිම කරා සපැමිණි ඔහුගේ මූලික අරමුණ වූයේ තමා උගත් දැනුම ශ්‍රී ලාංකික තරුණ පිරිස් වෙත ලබාදීමයි. ව්ඥඹඵබචප ඇකඩමිය ඇති වන්නේ එහි ප්‍රතිඵලයක් ලෙසිනි.ඒ අනුව එහි තිර රචනය හා රංගනය පිළිබඳ පාඨමාලා ඇරැඹිණි.‘මේ වන විට ‘විජය කුවේනි’ චිත්‍රපටය සඳහා තිර නාටකය සකස් කර අවසන්. රාජ්‍ය චිත්‍රපට සංස්ථාවට මෙය ඉදිරිපත් කර තිබෙනවා. එහි දී උසස් ගණයේ තිර රචනයක් ලෙස මෙයට අවශ්‍ය අනුමැතිය ලැබිලා තියනවා.මේ චිත්‍රපටය දැවැන්ත නිෂ්පාදනයක් නිසා එයට ආවශ්‍ය මූල්‍ය කටයුතු සූදානම් කරමින් පවතිනවා. එයට අමතරව ‘මහාරාවණ’ තිර නාටකයත් අවසන්. එයත් ඉදිරියේදී චිත්‍ර‍්‍රපටයක් ලෙසින් දැක ගන්න අවස්ථාව ලැබෙයි’තිර රචනයත්, අධ්‍යක්‍ෂණයත්, රංගනයත් යන නිර්මාණශීලී චරිත අතරට එක් වන ඔහුගේ අලුත්ම චරිතය වන්නේ නවකතාකරණයයි. එහි මංගල කෘතිය ‘පතොක් මල් සිහිනයක්’ ලෙසින් නම් කර ඇත.මේ නවකතාවෙන් මම උත්සාහ කළේ පීඩිත පංතියේ මිනිසුන් ජීවිතයට මුහුණදීමේ දී මතුවන ගැටලු සම්බන්ධයෙන් යම් අදහසක් මතු කරන්න.මෙහි ප්‍රධාන චරිත වන්නේ චාන්දනී, සිරිපාල, ලක්ෂ්මන්, රත්නපාල හා චූටි නංගි. මේ අයගෙන් සමාජයේ ජීවත්වන චරිත ගණනාවක් ම නියෝජනය කෙරෙනවා.විශේෂයෙන් ම ඔවුන් ධනවතුන්ගේ හා බලවතුන්ගේ පීඩනයට ලක්වෙමින් සිටින අය.මුදල් හා උසස් සමාජ තත්ත්වය සොයා යන පීඩිත පංතියේ මිනිසුන්ගේ ඛේදවාචකය පතොක් මල් සිහිනයක් තුළින් පිළිබිඹුවනවා කියන්න පුළුවන්. පවතින සමාජ, ආර්ථික රටාව මැද්දේ ධනය සහ බලය හමුවේ පරාජයට පත් වන චාන්දනී වැනි චරිත අප කොතෙකුත් දැක තිබෙනවා.පතොක් මල් සිහිනයක් තුළින් සමාජයේ කටුකත්වය, ජීවිතයේ විවිධ දුක්ගැහැට ගැන කතා කරමින් සමාජයට පණිවිඩයක් දෙන්න උත්සාහ කළා. මේ කෘතිය පාඨකයන් අතර වඩාත් ජනප්‍රිය වෙයි කියලා මට හිතෙනවා. මේක කෘතියක් විදියට වගේ ම ඉදිරියේ දී රූපරාමු තුළින් ද දැකගන්න අවස්ථාව හිමි වේවි කියලා හිතනවා.නිර්මණ ගොන්න අතරට ‘මරුවල්ලියේ සටන් පිටිය’ ප්‍රසාංගික ටෙලිවෘතාන්තයක් ලෙසින් ඉදිරිපත් කරන්න කටයුතු කරනවා.තිරරචනයෙන්, රංගනයෙන් වගේ ම අධ්‍යක්ෂණයෙන් කලාවට අලුත් යමක් එක් කළ ඔහු ඒ ඔස්සේ නව පරපුරක් ද බිහිකරමින් සිටී. ඒ අනුව ඔහුගේ නිව් ස්ටාර් ඇකඩමියේ දෙවන ශීෂ්‍ය කණ්ඩායම බඳවාගැනීම ළඟදීම සිදුකරනු ලැබේ.ඔවුන් ගේ නිර්මාණ හා සබඳතා ඇතුළත් වෙබ් අඩවියක් ද නුදුරේ දී ම විවෘත කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>24</day>
    </date>
    <link>http://www.dinamina.lk/2010/03/24/_art.asp?fn=f1003245</link>
    <topic>මෙගා තරු අතරේ සිටින සරසවියේ තරුව අසංග දේවමිත්‍ර</topic>
    <author>මනෝලි සුබසිංහ</author>
    <content>“අසංග දේවමිත්‍ර පෙරේරා” නාමය කලාකරුවන් අතර මෙන්ම කලා ලෝලී පාඨකයන් අතරේ ජනප්‍රිය නාමයක්. අසංගට කියා ලිපියක් ලියවා ගන්නට කලා ලොවේ හැමෝ තුළම ඇත්තේ අසීමිත ආසාවක්. ඒ තරමටම අසංග ලියන හැටි හරිම ආකර්ෂනීයයි.”පසුගිය දවසක ‘මෙගා ස්ටාර්’ වේදිකාවේදී ජ්‍යෙෂ්ඨ නළු රවීන්ද්‍ර රන්දෙණිය අප සහෝදර මාධ්‍ය සඟයා හඳුන්වා දුන් ආදරණීය විලාසයයි ඒ. සැබැවින්ම අසංග සුන්දරව ලියන්නට හපනෙකි.ඔහුගේ ලිවීමේ ඇත්තේ කාව්‍යාත්මක ස්වරූපයකි. ලස්සනට ලියන්නට හපන්කම් පාන අසංග ගායනයට හපනෙක් බව දැන ගෙන සිටියේ කීයෙන් කීදෙනාද? අසංග ලස්සනට ලියන්නට සූරයකු බව අප දැන සිටියද ගායනයෙහි ද දස්කම් ඇති මාධ්‍යවේදියකු බව මුළු රටම දැන ගත්තේ ‘මෙගා ස්ටාර්’ නිසාය.‘මෙගා ස්ටාර්’ කියන්නේ ස්වර්ණවාහිනි නාලිකාව ඇරැඹූ දැවැන්තම ‘රියැලිටි’ වැඩසටහන. මේ වැඩසටහනේ පසුබිම ගැන සොයා බලන විට විවිධ ක්ෂේත්‍රවල ජනප්‍රියතාව ලැබූ තරගකරුවන් 36 දෙනෙක් හිටියා. හැබැයි මේ හැමෝම ගායනයට අලුත්.මේ සඳහා මට ආරාධනා කළහම දෙවරක් මම කල්පනා කළා. ඒකට හේතුව වුණේ මාධ්‍යවේදියකු හැටියට ‘රියැලිටි’ වැඩසටහන් පිළිබඳ විවිධ අදහස් උදහස් තිබෙන නිසා මම මාධ්‍යවේදියකු විදියට එතැනට යනවාද කියන ප්‍රශ්නය නිසයි.මේ ගැන මම මගේ් පවුලේ අය සහ මගේ සමීපතම මිතුරන්ගෙන් විමසද්දී හැමෝම එකහෙළා කිව්වේ මේ තරගයට එක්වීම හොඳ බවයි.නිදහස් මාධ්‍යවේදියකු ලෙස ‘තරුණයා’, ‘රස’, ‘බිරිඳ’, ‘සුමියරු’, ‘යොවුන් ජනතා’ හරහා මාධ්‍ය ජීවිතයට පියමං කළ අසංග වෘත්තීය මාධ්‍ය ජීවිතය ඇරැඹුවේ 2005 ලේක්හවුස් ආයතනයේ ස්ථිර සේවයට බැඳීමෙනි.එතැන් සිට ‘සරසවිය’ පුවත්පතේ ලේඛකයකු ලෙස ප්‍රවීණ කලාකරුවන් සේම නවක පරපුර දක්වා ලිපි රචනා කරමින් අදටත් සරසවියේ නියුතු ජනප්‍රියම මාධ්‍යවේදියකු ලෙස අසංග ප්‍රචලිතය. පත්තර අතර නමක් දිනූ අසංග ඇත්තටම ගායකයකු ලෙස මතුවන ප්‍රථම අවස්ථාව මෙගා ස්ටාර් ද?වෘත්තියෙන් මාධ්‍යවේදියෙක් වෙන්නට කලින් මම ගමේ ප්‍රසිද්ධ වෙලා හිටියේ ගායකයෙක් විදියටයි. 87 අවුරුද්දේ මම වේයන්ගොඩ වේටෙක්ස් රංග ශාලාවේදී සී.ටී. ප්‍රනාන්දු උපහාර උළෙලක් පැවැත්වුවා.ඒ ප්‍රසංගයේ නම ‘මධුසංඛ’. මේකට ලැබුණු ඉහළ ප්‍රතිචාර නිසා මීරිගම, නිට්ටඹුව වගේ ප්‍රදේශවල අට වතාවක් පැවැත්වුවා. ප්‍රාදේශීය වශයෙන් ගායකයකු ලෙස මා ගැන යම් ප්‍රමාණයක් දැනගෙන හිටියා.ඒ කාලේ මම ‘සන්ෆලවර්’, ‘ගැලැක්සිස්’, ‘මේරියන්ස්’ වගේ සංගීත කණ්ඩායම් සමඟ ප්‍රසංග වේදිකාවේ ගායකයකු විදියට කටයුතු කළා. එනිසා ගීත ගායනය මට අලුත් දෙයක් නෙමෙයි. නමුත් මේ සා ජනතාවක් අතරට මාව රැගෙන ගියේ නම් ‘මෙගා ස්ටාර්’ බව නොකියාම බැහැ.අසංග දේවමිත්‍ර මාධ්‍යවේදියා අපට හමුවන්නේ ලියන පවුලකින් පැවැත එන්නෙක් විදියටයි. අසංගගේ පියා තිහාරියේ මානෙල් පෙරේරාය. ඔහු ප්‍රවීණ මාධ්‍යවේදියකු මෙන්ම කවියෙකි. ගීත රචකයෙකි.‘මද සීත නල රැල්ල’ ගීතය අසංගගේ පියාගේ ගීපද රචනයකි. ප්‍රවීණ ඡායාරූප ශිල්පී රාජා පෙරේරා අසංගගේ බාප්පාය. ඉතින් අසංගට කලා ලොවේ නෑකම් නැතැයි සිතනු කෙසේ ද?වෘත්තීය මාධ්‍යවේදියකු වුණාට පස්සේ ගායනා පැත්ත එහෙම්මම දියාරු වෙලා ගියා. මම ඒ පැත්ත අමතක කරලා දිගටම ලියමින් කලාකරුවන්ගේ ගමනට රුකුලක් වෙමින් ඔවුන් ඔසවා තබන්නට දායක වුණා.කලාව වෙනුවෙන්, කලාකරුවන් වෙනුවෙන් සිය පෑන සුන්දරව මෙහෙයවීම නිසා මෙන්ම ‘අසංග’, ‘මෙගා ස්ටාර්’ සුදුස්සකු වීමට අවස්ථාව ලැබී තිබීමත් අහම්බයකි. ‘මෙගා ස්ටාර්’ නිසා අද අසංග මෙරට සිටින තරු තරමටම ජනප්‍රිය අයෙකි.එය අපට ද සතුටකි. නමුත් මේ ලැබූ ජනප්‍රියත්වය ඉදිරියටත් ඔබට ඉර්ඉ ලබන්නට සෑහෙයි ද? මක් නිසා ද මේ තරගයේ සිටිනා බොහෝ දෙනෙක් තරු වන බැවින්.‘අන්න එතැන තමයි ප්‍රශ්නය. මට ගායනය පිළිබඳ ප්‍රශ්නයක් නැහැ. නමුත් මම මේ ගායනාව කරන්නේ මේ රටේ ජනප්‍රිය තරු එක්කයි.නමුත් මේ රටේ බහුතර පේ‍්‍රක්ෂක පිරිසකට එවැනි ‘රියැලිටි’ ෂෝ හරහා ලැබූ අත්දැකීම් සමඟ වඩාත් හොඳින් නිවැරැදි ව ගායනා කරන්නේ කවුද කියන පූර්ව නිගමනය තියෙනවා. එනිසා ඔවුන් ජනප්‍රියත්වය වගේම හැකියාව පිළිබඳවත් හිතා අපක්ෂපාති තීන්දු ගන්න බව මට විශ්වාසයි.‘මෙගා ස්ටාර්’ සඳහා ජනප්‍රිය තරු සමඟ මාධ්‍ය ක්ෂේත්‍රය නියෝජනය කරමින් මාධ්‍ය හිතවතුන් තිදෙනෙක් සිටි. නමුත් දැන් ඉතිරිව ඇත්තේ සමන් ප්‍රියංකර නම්මුනිගේ සහ අසංග දේවමිත්‍ර පමණයි.ඩේලි මිරර් පුවත්පතේ කලා අතිරේකයේ ප්‍රධානි වූ රමේෂ් උවයිස් ‘මෙගා ස්ටාර්’ තරගයෙන් ඉවත්වීම අපට දැනවූයේ පුදුමයකි. ඔහුගේ ගායන හැකියාව බලන විට රමේෂ්ට මේ තරගයේ බොහෝ දුරක් යන්නට පුළුවන්කම තිබුණි.ඇත්තටම රමේෂ්ට මේ තරගයෙන් ඉවත් වෙන්න සිද්ධ වුණේ හැකියාවේ අඩුවක් නිසා නෙමෙයි. ඒ තමයි ඉර්ඉ වල තිබෙන අවිනිශ්චිත බව. නමුත් දැන් රමේෂ් ඉස්සරට වඩා රටම දන්නා පුද්ගලයෙක් බවට පත්වුණා. එය ඔහු ලැබූ එක්තරා ජයග්‍රහණයක්.‘මෙගා ස්ටාර්’ සිහිනය නැහැ කිව්වොත් ඒක බොරුවක්. නමුත් ජයග්‍රහණය හෝ පරාජය අපේක්ෂා සහගතව විඳ දරා ගැනීමේ ශක්තිය මට තිබෙනවා. තරගයේ යා හැකි අවසානය දක්වා උපරිම කැපවීමෙන් ගමන් කිරීම මගේ අපේක්ෂාවයි. මගේ ගායනය ගැන මට විශ්වාසයි. ඒත් ජයග්‍රහණය තීන්දු වන්නේ ඉර්ඉ මත නිසා ඉදිරිය තීරණාත්මකයි.ගායන හැකියාවෙන් පිරිපුන් මේ විශිෂ්ට මාධ්‍යවේදියා ඉදිරියට ගෙන යෑමේ හැකියාව ඇත්තේ අසංගගේ ලිපි කියවන නොකියවන, ගීත අසන, නොඅසන මේ සැමගේ ආශිර්වාදයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003251</link>
    <topic>සමෘද්ධි අවම දීමනාවරුපියල් දහසක් කරයි</topic>
    <author>චමීර ඇල්ලදෙණිය</author>
    <content>සමෘද්ධි අවම දීමනාව රුපියල් දහසක් දක්වා වැඩිකිරීමට රජය තීරණය කරයි. ඒ අනුව රුපියල් 175 ක අවම සමෘද්ධි දීමනාව ඉදිරි අයවැය මඟින් වැඩිකරන බව ජනමාධ්‍ය ඇමැති ලක්‍ෂ්මන් යාපා අබේවර්ධන මහතා පවසයි.ඊට අමතරව සමෘද්ධි අධිකාරියේ සියලුම සේවකයන්ට විශ්‍රාම වැටුප ලබාදීමට රජය තීරණය කර තිබේ. සමෘද්ධි අධිකාරියේ සේවය කරන පුද්ගලයන් සංඛ්‍යාව 23,700 කි.සමෘද්ධි නියාමකවරුන් සමඟ බඳවාගත් ගොවි නියාමකවරුන්ට මේ වන විටත් විශ්‍රාම වැටුප් ලබාදීමට රජය පියවර ගෙන තිබේ.ලක්ෂ 16 ක් වන සමෘද්ධි ප්‍රතිලාභීන් සඳහා රුපියල් මිලියන 798 ක මුදලක් මාසයක් සඳහා රජය වියදම් කරයි. සමෘද්ධි ප්‍රතිලාභියකු ලෙස සුදුසුකම් තිබෙන තවත් අයට ඉදිරියේ දී සමෘද්ධි සහනාධාර ලබාදීමට කටයුතු කරන බව අබේවර්ධන මහතා කීවේය.ආබාධිත තත්ත්වයේ දරුවන් සිටින සෑම පවුලකටම ආදායම් තත්ත්වය නොබලා දීමනාවක් ලබාදීමට ද රජය තීරණය කර තිබේ.ඇමැතිවරයා මේ අදහස් පළ කළේ ජනමාධ්‍ය අමාත්‍යාංශයේ ඊයේ (24) පැවති මාධ්‍ය හමුවකට සහභාගිවෙමිනි.ජාතික සංවර්ධනය පිළිබඳ මාධ්‍ය මධ්‍යස්ථානයේ අධ්‍යක්‍ෂ ජෙනරාල් ආරිය රූබසිංහ මහතා ද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003252</link>
    <topic>දනුන පිළිබඳ තොරතුරකට රුපියල් ලක්‍ෂ දහයක්</topic>
    <author>භක්ති ධර්මප්‍රිය මෙන්ඩිස්</author>
    <content>හිටපු හමුදාපති සරත් ෆොන්සේකාගේ බෑණනුවන් වන ධනුන තිලකරත්න පිළිබඳව පොලිසියට තොරතුරු ලබා දෙන පුද්ගලයකුට රුපියල් ලක්‍ෂ දහයක මුදලක් ලබා දීමට පොලිස් දෙපාර්තමේන්තුව තීීරණය කර ඇත.දනුන තිලකරත්න නැමැත්තා තවමත් ශ්‍රී ලංකාවේ රැඳී සිටින බවට රහස් පොලිසියට තොරතුරු ලැබී ඇති බවත් ඔහු පිළිබඳව තොරතුරු ලබා දෙන තැනැත්තකුගේ රහස්‍ය භාවය තබා ගැනීමට පොලිසිය කටයුතු කරන බවත් පොලිස් මූලස්ථානය සඳහන් කරයි.දනුන තිලකරත්න රෝමීන් පහසුකම යොදා ගනිමින් ජංගම දුරකථන භාවිත කරන බවත්, එමගින් ඔහු පොලිසිය නොමඟ යවමින් තමන් විදේශ රටක සිටින බවට හැඟවීමට උත්සාහ කරන බවත් රහස් පොලිසිය සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003253</link>
    <topic>සිරසට ගැසූ පුද්ගලයන්ටතරාතිරම නොබලා දඬුවම්</topic>
    <author>සිතාරා සේනානි සහ ස්වර්ණා විජේකෝන්</author>
    <content>සිරස මාධ්‍ය ආයතනයට සිදුකර ඇති පහර දීම පිළිබඳව ජනාධිපති මහින්ද රාජපක්ෂ මහතාගේ උපදෙස් මත විධිමත් පරීක්ෂණයක් සිදුකරන බවත්, කිසිදු මාධ්‍ය ආයතනයකට පහරදීම රජය අනුමත නොකරන බවත් ශ්‍රී ලංකා නිදහස් පක්ෂ මහලේකම්, කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා පවසයි.මාධ්‍ය ආයතන හා මාධ්‍යවේදීන්ට බලපෑම් කිරීම හිරිහැර කිරීම රජය කිසිසේත් අනුමත නොකරන බැවින් මේ පහරදීම රජය දැඩිලෙස හෙළා දකින බවත් ඇමැතිවරයා සඳහන් කළේය.මෙම පහරදීම් සම්බන්ධයෙන් සිදුකරන පොලිස් පරීක්ෂණ වලින් පසුව තරාතිරම නොබලා වරදකරුවන්ට දඬුවම් කරන බවත් ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003254</link>
    <topic>සිරසට එල්ල වූ ප්‍රහාරයටරජයේ සම්බන්ධයක් නැහැ</topic>
    <author>චන්ද්‍රිකා පෙරේරා</author>
    <content>සිරස මාධ්‍ය ජාලයේ ප්‍රධාන කාර්යාලයට ඉකුත් දා එල්ල වූ ප්‍රහාරයට රජය හෝ රජයට සම්බන්ධ කිසිවෙකු සම්බන්ධ නැතිබව පොලිස් පරීක්ෂණ මගින් හෙළිව තිබේ.පොප් ගායක එකොන් සමඟ සිරස මාධ්‍ය ජාලය ඉදිරිපත් කිරීමට සූදානම් වූ වැඩසටහනකට විරුද්ධ වූ සංවිධානයක් සමඟ එම කාර්යාලය ඇති වූ ගැටුමකදී සිරස ප්‍රධාන කාර්යාලයට ප්‍රහාර එල්ල වී ඇති බවට මේ වන විට සිදුකළ පරීක්ෂණ මගින් හෙළිව තිබෙන බව ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ මහතා පැවැසීය.ජාතික සංඝ සම්මේලනය නැමැති සංවිධානය විරෝධය පළකිරීම සඳහා කොළඹ සිරස ප්‍රධාන කාර්යාලය අසල සිටියදී ගැටුම ඇති වී තිබෙන බව මේ අනුව හෙළි වී ඇතැයි හෙතෙම සඳහන් කෙළේ ය. රජය මගින් මේ වන විට එකොන් ට ශ්‍රී ලංකාවට ඇතුල්වීමට අවසර ලබා නොදීමට තීරණය කැර තිබේ. මින් ඉදිරියට මෙවැනි ගැටුමක් හෝ ප්‍රශ්නකාරී තත්ත්වයක් උද්ගත නොවීම සඳහා එම පියවර ගෙන ඇති බව හුළුගල්ලේ මහතා පෙන්වා දුන්නේය.ඉකුත් 20 දහවල් මේ ගැටුම සිදුවූ අතර ප්‍රහාරයට සම්බන්ධ බවට සැක කෙරෙන 16ක් එම ස්ථානයේ දීම අත්අඩංගුවට ගත් කොම්පඤ්ඤවිදීය පොලිසිය පොලිස් ඇප මත ඔවුන් මුදා හැර තිබේ. සිද්ධිය පිළිබඳ කොටුව මහේස්ත්‍රාත් අධිකරණය වෙත කරුණු වාර්තා කැර තිබෙන අතර අපේ‍්‍රල් 01 දා එම නඩුව කැඳවීමට නියමිත බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා සඳහන් කෙළේ ය.එකොන් නැමැති පොප් ගායකයා මෙරටට ගෙන්වා වැඩසටහනක් ඉදිරිපත් කිරීමට සූදානම් වීම සම්බන්ධ විරෝධතාවකදී ගැටුම හටගෙන තිබෙන බව මූලික පරීක්ෂණ මගින් හෙළි වූ බව හෙතෙම කීය.ජාතික ආරක්ෂක මාධ්‍ය මධ්‍යස්ථානයේ දී ඊයේ (24) සවස පැවැති මාධ්‍ය හමුවකදී මේ අදහස් පළ කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003258</link>
    <topic>සංවර්ධිත දේශයක් ගොඩනැගීමසාර්ථකව අවසන් කරනවා</topic>
    <author/>
    <content>වචනයට පමණක් සීමා වූ ජනාධිපතිවරයකු වීමට තමා සූදානම් නැතැයි ද රට එක්සේසත් කරන බවට ජනතාවට දුන් පොරොන්දුව ඉටු කළා සේම සංවර්ධිත දේශයක් ගොඩනැගීමේ වැඩපිළිවෙළත් සාර්ථකව අවසන් කරන බව ද ජනාධිපති මහින්ද රාජපක්‍ෂ මහතා පැවසීය.ජනාධිපති මහින්ද රාජපක්‍ෂ මහතා මේ බව පැවසුවේ අරලියගහ මන්දිරයේ දී පෙරේදා (23) සවස ගම්පහ දිස්ත්‍රික්කයේ වෘත්තීය සමිති සාමාජිකයන් සහ විවිධ වෘත්තිකයන් හමුවූ අවස්ථාවේ දීය.ජනාධිපති මහින්ද රාජපක්‍ෂ මහතා මෙහිදී වැඩිදුරටත් පැවැසුවේ අනාගත පරපුර වෙනුවෙන් රට ගොඩනැගීමේ වගකීම ඉටු කිරීමට තමා කැප වන බව ය. කිසිඳු කොන්දේසියකට යටත් නොවී දැවැන්ත සංවර්ධන ව්‍යාපෘති රට පුරා ක්‍රියාත්මක කළේ ඒ නිසා බව ද ඒ හැම ව්‍යාපෘතියක්ම සාර්ථකව අවසන් කිරීම තමාගේ අරමුණ බව ද ජනාධිපතිතුමා පැවසුවේ ය.ලෝක ආර්ථිකයත් සමඟ සහයෝගීතාව ගොඩනගා ගනිමින් මෙරට ආර්ථිකය ශක්තිමත් කිරීමේ වැඩපිළිවෙළ ඉදිරියට ගෙන යන බව පෙන්වා දුන් ජනාධිපතිතුමා ජාතියක් වශයෙන් මේ රට යටත් කර ගැනීමට කිසිවකුට ඉඩදීමට තමන් සූදානම් නැතැයි ද අවධාරණය කෙළේ ය.මේ නිදහස් රට ගොඩනගන්නට විශාල සංවර්ධන වැඩපිළිවෙළක් රට තුළ මේ වන විටත් ක්‍රියාමක වන බව ද රටේ සංවර්ධනය සඳහා වූ සියලු අභියෝගයන්ට සාර්ථකව විසඳුම් සෙවූ බව ද ජනපතිතුමා පෙන්වා දුන්නේ ය. යුද්ධය සාර්ථකව මෙහෙයවන ගමන්ම සංවර්ධනයත් එකට ගෙන යෑමට රජයට හැකි වූ බව ද දකුණේ ජනතාව කළබල වුණා නම්, වැඩි වැටුප් ඉල්ලා උද්ඝෝෂණය කළා නම් විදුලිය කපා හරින්න සිදු වුණා නම්, ගමනාගමනය කඩාකප්පල් වුණා නම් මේ තරම් ඉක්මනින් මේ කටයුත්ත සිදුකිරීමට ඉඩ නොලැබෙන බව ද ජනාධිපතිතුමන් කීවේය.රටේ අනෙක් ප්‍රදේශවල සිදු කෙරෙන සංවර්ධන ක්‍රියාදාමයට සමගාමීව ගම්පහ දිස්ත්‍රික්කය අද ගොඩනැගෙමින් තිබෙන බව ද ගම්පහ නගරය අති නවීන නගරයක් ලෙස සංවර්ධනය කිරීමේ සැලසුම් මේ වන විට ක්‍රියාත්මක වන බවද ජනාධිපතිතුමා කීවේය.එක්සත් ජනතා නිදහස් සන්ධානයේ ගම්පහ දිස්ත්‍රික් කණ්ඩායම් නායක ජනාධිපති ජ්‍යෙෂ්ඨ උපදේශක බැසිල් රාජපක්‍ෂ මහතා ඇතුළු ගම්පහ දිස්ත්‍රික් අපේක්ෂක පිරිසක් ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003255</link>
    <topic>අනෝමාගෙන් අනුර කුමාරගෙන්කටඋත්තර ගනී</topic>
    <author>චන්ද්‍රිකා පෙරේරා</author>
    <content>සැකකාර ජෙනරාල් සරත් ෆොන්සේකා මහතාට ලැබී, ඇති විදෙස් මුදල් පිළිබඳ හා ඔහුගේ කටයුතු සම්බන්ධයෙන් අනුර කුමාර දිසානායක මහතාගෙන් හා අනෝමා ෆොන්සේකා මහත්මියගෙන් රහස් පොලිසිය ප්‍රශ්න කැර කටඋත්තර ලබාගෙන තිබේ.මේ දෙදෙනා ඉකුත් දිනවල ප්‍රසිද්ධියේ කළ ප්‍රකාශ හේතුවෙන් මෙසේ ප්‍රශ්න කැර කටඋත්තර ලබා ගැනීමට පියවර ගෙන තිබෙන බවත් චැනල් 4 සිද්ධිය මේ ප්‍රශ්න කිරීම්වලට අදාල නැති බවත් ජාතික ආරක්ෂාව පිළිබඳව මාධ්‍ය මධ්‍යස්ථානයේ අධ්‍යක්‍ෂ ජෙනරාල් ලක්ෂ්මන් හුළුගලලේ මහතා පැවැසීය.ජෙනරාල් ෆොන්සේකා පිළිබඳ ඔවුන්ගෙන් ප්‍රශ්න කිරීමේදී හෙළිකරන කරුණු අනුව පොලිසිය හා අපරාධ පරීක්‍ෂණ දෙපාර්තමේන්තුව පරීක්‍ෂණ සිදුකරන බව හෙතෙම සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003256</link>
    <topic>කලට වෙලාවට පෙළපොත් බෙදුවාට ලෝක බැංකුවෙන් රු. කෝටි 5ක්</topic>
    <author>දයා පෙරේරා</author>
    <content>කලට වේලාවට පාසල් පෙළ පොත් බෙදා හැරීම ගැන ප්‍රසාදයට පත්වූ ලෝක බැංකුව අධ්‍යාපන ප්‍රකාශන දෙපාර්තමේන්තුවට රුපියල් කෝටි පහක මුදලක් මේ වසරේ ලබාදීමට තීරණය කර ඇත. පාසල් පෙළ පොත්හි ගුණාත්මක භාවය වර්ධනය කිරීම ලේඛක මණ්ඩල පුහුණුව, පොත් ගබඩා සංකීර්ණයේ දෙවැනි අදියර සඳහා මේ මුදල් යෙදවීමට අධ්‍යාපන ප්‍රකාශන දෙපාර්තමේන්තුව බලාපොරොත්තුවේ. ලෝක බැංකුවේ ආංශික සංවර්ධන ව්‍යාපෘතිය මේ මුදල පිරිනමයි. මේ වර්ෂයේ පෙළ පොත් මෙන්ම නිල ඇඳුම් රෙදි ද 2009 වසරේ අවසාන නිවාඩුවට පෙර ලබා දීමට හැකි වූ බව අධ්‍යාපන අමාත්‍යාංශය කියයි.පෙළ පොත් හා නිල ඇඳුම් රෙදි බෙදා දීම ගැන විපක්ෂයේ ඇතැම් දේශපාලනඥයන් ගේ චෝදනා අසත්‍ය බව ලෝක බැංකුව ලබාදුන් සහතිකයෙන් හොඳින් පෙන්නුම් කරන බවද අමාත්‍යාංශය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003257</link>
    <topic>විභාග දෙපාර්තමේන්තුවට රුපියල් කෝටි 10ක් දෙයි</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (සාමාන්‍ය පෙළ) විභාගය ඇතුළු විභාග රැසක රාජකාරි කළ ගුරුවරුන් හා නිලධාරින්ට හිමි දීමනා ගෙවීම සඳහා රුපියල් කෝටි දහයක මුදලක් මහා භාණ්ඩාගාරය විභාග දෙපාර්තමේන්තුවට ඊයේ (24) ලබාදී තිබේ.2009 දෙසැම්බර් පැවැති අ.පො.ස (සාමාන්‍ය පෙළ) විභාග රාජකාරි එම වසරේ අගෝස්තු පැවැති උසස් පෙළ විභාගයේ නැවත සමීක්ෂණ, ඇතුළු මේ වසර මුල පැවැත්වූ තවත් විභාග රැසක රාජකාරි වෙනුවෙන් ගෙවිය යුතු මුදල රුපියල් විසිහත් කෝටි පනස් ලක්ෂයක් පමණ වන බව විභාග ආරංචි මාර්ග කියයි. සාමාන්‍යයෙන් විභාග රාජකාරි වෙනුවෙන් හිමි වන බව විභාග ආරංචි මාර්ග කියයි.සාමාන්‍යයෙන් විභාග රාජකාරි වෙනුවෙන් හිමි සියලු ගෙවීම් අප්‍රේල් මාසය වනවිට ගෙවා නිම කිරීම සම්ප්‍රදාය බවත් ඒ වෙනුවෙන් කිහිපවරක් ම භාණ්ඩාගාරයෙන් මුදල් ඉල්ලා තිබූ බවත් ඊයේ ලැබුණු මුදල හැර ඉතිරිය ඉක්මනින් ම නිදහස් කරදෙන බව භාණ්ඩාගාරයෙන් දන්වා ඇති බවත් මේ කරුණු ගැන දිනමිණ කළ විමසුමකට පිළිතුරු දුන් විභාග කොමසාරිස් ජනරාල් අනුර එදිරිසිංහ මහතා පැවැසී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n1003259</link>
    <topic>ඇමැති චමල්ගේ නම විකුණා මුදල් ගැරූ තව අයෙක් කොටු</topic>
    <author>භක්ති ධර්මපි‍්‍රය මෙන්ඩිස් සහ දකුණු පළාත් සංචාරක</author>
    <content>වරාය හා සිවිල් ගුවන් සේවා ඇමැති චමල් රාජපක්‍ෂ මහතාගේ සහ එම අමාත්‍යාංශයේ උසස් නිලධාරීන්ගේ නම් විකුණමින් රැකියා ලබා දෙන බව පවසා මුදල් එකතු කළ පුද්ගලයකු ගාල්ල නගරයේදී ඊයේ (24) අත්අඩංගුවට ගෙන තිබේ.සැකකරු හම්බන්තොට, අම්බලන්තොට, තංගල්ල, මාතර ඇතුළු ප්‍රදේශ රැසක පුද්ගලයන්ගෙන් මුදල් එකතු කොට ඇතැයි ගාල්ල පොලිසිය පවසයි. ගාල්ල නගරයේදී පමණක් පුද්ගලයන් අටදෙනකුගෙන් රුපියල් ලක්‍ෂ හයකට ආසන්න මුදලක් සැකකරු ලබාගෙන තිබේ. සැකකරු හම්බන්තොට සහ අම්බලන්තොට ප්‍රදේශවල පදිංචිව සිට ඇති බවට පොලිසියට තොරතුරු ලැබී ඇත.ගාල්ල නගරය අවට පුද්ගලයන්ගෙන් මොහු මුදල් ලබාගන්නා බවට ගාල්ල පොලිසියේ අපරාධ අංශයේ නිලධාරීන්ට ලැබුණු තොරතුරකට අනුව සැකකරු අත්අඩංගුවට ගෙන තිබේ.සැකකරු පුද්ගලයන්ගෙන් රුපියල් පනස්දහසේ සිට ලක්‍ෂ දෙක දක්වා මුදල් ලබාගෙන ඇතැයි පොලිසිය පවසයි. ාල්ල පොලිසියේ අපරාධ විමර්ශන අංශය වැඩිදුර පරීක්‍ෂණ පවත්වයි.දැනට දින තුනකට ඉහතදීද මේ ආකාරයේම සැකකරුවකු විශේෂ පොලිස් කණ්ඩායමක් විසින් අත්අඩංගුවට ගනු ලැබීය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032510</link>
    <topic>කටුනායක ගුවන් තොටුපොළ ප්‍රහාරයරනිල්ට සතුට ගෙන දෙන කරුණක් වුණා</topic>
    <author>රෝෂන් තුෂාර</author>
    <content>කටුනායක ගුවන් තොටුපළට එල්ලවූ ත්‍රස්ත ප්‍රහාරය විපක්ෂ නායක රනිල් වික්‍රමසිංහ මහතාට සතුට ගෙනදෙන කාරණයක් වූ බව ජාතික නිදහස් පෙරමුණ නායක විමල් වීරවංශ මහතා කොළඹ දිසා අධිකරණය හමුවේ සාක්කි දෙමින් ඊයේ (24) පැවැසීය.අලුයම් කාලයේ සිදුකළ ත්‍රස්ත ප්‍රහාරයේ වැඩිදුර තොරතුරු වික්‍රමසිංහ මහතා පසුදා උදෑසන විපක්ෂ නායක රැස්වීමේදී දුරකථනය මගින් දැනගත් බවත්, එහිදී ඔහුගේ මුහුණේ සිනා රැල්ලක් මතුවූ බවත් වික්‍රමසිංහ මහතා එමගින් සතුටු වූ බව අන් අය සමඟ කළ කතා බහෙන් දැනගත් බවත් වීරවංශ මහතා තවදුරටත් පැවසීය.ශ්‍රී ලංකා ආයෝජන මණ්ඩලයේ අධ්‍යක්ෂ වරයෙකු ලෙස කටයුතු කළ මේජර් ජනරාල් වසන්ත ඩබ්ලිව්. පෙරේරා මහතා විමල් වීරවංශ මහතාට එරෙහිව පැවරූ නඩුවේ පැමිණිල්ලේ හරස් ප්‍රශ්න වලට පිළිතුරු ලබා දෙමින් වීරවංශ මහතා එසේ පැවසීය. කොළඹ ප්‍රධාන දිසා විනිසුරු ලෆාර් තාහීර් මහතා ඉදිරියේ විභාග කෙරිණි.රනිල් වික්‍රමසිංහ මහතා උතුරු නැගෙනහිර යුද්ධයේ දී අසාර්ථක වූ හමුදා ප්‍රධානීන්ට විශේෂ වරප්‍රසාද සහිත තනතුරු පිරිනැමූ බවද වීරවංශ මහතා පැවැසීය.පැමිණිලිකාර මේජර් ජනරාල් පිළිබඳ රූපවාහිනි වැඩසටහනේ දී සඳහන් කළේ ඔහු පිළිබඳ අපකීර්තියක්, අපහාසයක් කිරීමේ අදහසින් නොව රනිල් වික්‍රමසිංහ මහතාගේ ක්‍රියාකලාපය පැහැදිලි කිරීමට බව ද වීරවංශ මහතා සාක්කි දෙමින් පැවැසීය.රූපවාහිනි “විසංවාදය” වැඩ සටහනේ දී වීරවංශ මහතා කළ ප්‍රකාශයකින් සිය කීර්තිනාමයට වූ හානියට වන්දි අයකැර දෙන ලෙස ඉල්ලා වසන්ත පෙරේරා මහතා මේ නඩුව පවරා තිබිණි.පැමිණිල්ල වෙනුවෙන් නීතිඥ ඒ. කොඩිකාර මහතා ඇසූ ප්‍රශ්නවලට පිළිතුරු ලබාදුන් වීරවංශ මහතා මෙසේ ද පැවසීය.1987 – 88 වකවානුවේදී ජනතා විමුක්ති පෙරමුණ මර්දනය කරන්න රජයේ හමුදා යොදා ගත්තේ යැයි මම විශ්වාස කරන්නේ නෑ. ජවිපෙ මර්ධනය කරන්න නිල හමුදාවට පරිබාහිර කණ්ඩායමක් සිටියා. නිල හමුදාවන් සමග මගේ ද්වේෂයක් තරහක් නෑ. පැමිණිලිකරු ජවිපෙ මර්දනය කරන ගාල්ල දිසාව භාර අණ දෙන නිලධාරියාව සිටියාද මා දන්නේ නෑ. ඔහු එම වකවානුවේ දී මා හඳුනන්නේ නෑ.පැමිණිලිකරු පිළිබඳව මා දැනගත්තේ මෙම කනගරායකුලම් කඳවුර අතහැර දමා පැමිණි සිදුවීමෙන් පසුවයි. ජවිපෙ මර්දනය කරන්න කටයුතු කරපු මේජර්වරුන් පිළිබඳව මගේ ද්වේෂයක් තිබෙනවා, යැයි පැමිණිල්ලෙන් පැවසීම මා ප්‍රතික්ෂේප කරනවා. විමල් වීරවංශ මහතා විසින් ජෙනරාල් සරත් ෆොන්සේකා මහතා පිළිබඳව කරන ලද ප්‍රකාශයක් සහිත ඉංගී‍්‍රසි පුවත්පත් වාර්තාවක් පැමිණිල්ල මගින් අධිකරණයට ඉදිරිපත් කෙළේ ය.ජවිපෙ හා ෆොන්සේකා අතර තියෙන පරස්පර විරෝධි බව මම මෙහිදී සඳහන් කළා. මේ දෙගොල්ලන්ගේ එකතුවීම කිසිසේත් ගැළපෙන්නේ නෑ. ජනරාල් සරත් ෆොන්සේකාව හමුදා නිලධාරියෙක් හැටියට මා විවේචනය කරලා නෑ. ෆොන්සේකා පිළිබඳව මගේ ද්වේෂයක් නෑ. සරත් ෆොන්සේකාව දේශපාලනඥයකු හැටියට අරගෙන මම ඔහුව විවේචනය කළා පමණයි. දේශපාලනයේ දී මෙවන් විවේචනවලට ලක් වෙනවා.නමුත් පැමිණිලිකරු දේශපාලනයට පැමිණ නෑ. දේශපාලනඥයෝ හැටියට අපි ප්‍රතිවාදී දේශපාලනඥයින් පිළිබඳව අධ්‍යනය කරනවා. එම නිසා දේශපාලනඥයින් ගේ තොරතුරු දන්නවා. ෆොන්සේකා මහතා ත්‍රිකුණාමලයේ අණදෙන නිලධාරියා ලෙස කටයුතු කරමින් ජ.වි.පෙ මර්ධනය කළා කියලා මම සඳහන් කැර නෑ. ජනතා විමුක්ති පෙරමුණ දර්ශනයට පටහැනිව ක්‍රියා කරන්න කටයුතු කළ හමුදා නිලධාරියෙක් සිය නායකත්වයට පත්කර ගැනීම පිළිබඳව මම ජනතා විමුක්ති පෙරමුණට මතක් කළා පමණයි.රූපවාහිනී වැඩසටහනේ දි මා කළ ප්‍රකාශ පිළිබඳ නිවැරදි කිරීමක් කරන්න කියලා පැමිණිලිකරු මට ලිපියක් එවා තිබුණා මතකයි. ඊට පසු එන්තරවාසියක් එවුවා. මේ දැන්වීම් දෙකට ප්‍රතිචාර නොදැක්වීමට හේතු වූයේ එම චෝදනා සත්‍ය නොවීමයි. මේ කරුණු සම්බන්ධයෙන් පුවත්පත් වාර්තාවල පළවූ ලිපි හා මා අතර සම්බන්ධයක් නෑ. නිවැරදි කිරීමක් කරන්න මම වරදක් කරලා නෑ.විසංවාදය වැඩසටහනේ දී මම පැමිණිලිකරුගේ නම කිව්වා. මේජර් ජනරාල් ඒ. එම්. යූ. සෙනවිරත්නගේ නම කිව්වා. එම ජනරාල්වරයා රනිල් වික්‍රමසිංහ ආණ්ඩුව යටතේ ලුණු සංස්ථාවේ ප්‍රධාන තනතුරක් ලබාගත්තා. ජනරාල් අනුරුද්ධ රත්වත්තේ, සෙනවිරත්න ජනරාල් වරයාට යාපනය අල්ලන්න අණ කළා ඔහු කළේ නෑ. රනිල් මහතා එම ජනරාල්වරයාට ද තනතුරු ප්‍රදානය කළා.පැමිණිලිකරු 1987 – 88 වකවානුවේ දී ගාල්ල දිසාව භාර අණදෙන නිලධාරියා ලෙස ජ.වි.පෙ මර්දනය කළා කියලා මම දන්නේ නෑ. මේ නඩුවට අදාළ විසංවාද වැඩසටහනේ දී පැමිණිලිකරුට එරෙහිව කරුණු ඉදිරිපත් කළේ නෑ.රනිල් වික්‍රමසිංහ මහතා සහ එල්.ටී.ටී.ඊ ය අතර තිබූ සම්බන්ධය පැහැදිලි කරන්න උත්සාහ ගත්තා. එහිදී පැමිණිලිකරුගේ නම කියැවී තියෙනවා පමණයි. මගේ ප්‍රකාශවලින් පසුව පුවත්පත් වාර්තා පල වුනාද කියන්න මම දන්නේ නෑ. මැතිවරණ වලින් පසුව මේ වාර්තාව පළවී තියෙනවා. මැතිවරණයෙන් පසුව අනුර බණ්ඩාරනායක මහතා ආයෝජන මණ්ඩලය අයත් විෂය භාර ඇමැතිවරයා ලෙස පත් වුනා. ඔහු එම ආයතනය පාලනය කළා.මා ජනතා විමුක්ති පෙරමුණේ සිටින විට එම පෙරමුණ නියෝජනය කළා. ඊට විරුද්ධව කටයුතු කෙළේ නෑ. මගේ විසංවාදය ප්‍රකාශය පැමිණිලිකරුගේ රැකියාව අහිමි වීමට හේතුවක් නොවෙයි. එම ප්‍රකාශය හේතුවක් බව කීම විෂය භාර ඇමති අනුර බණ්ඩාරනායක මහතාට කරන නිග්‍රහයක්. හමුදාවේ නිලධාරියකුට බි. අයි. ඕ. අධ්‍යක්ෂ තනතුරක් සුදුසු නෑ කියලා මම කියන්නේ නෑ. නමුත් පැමිණිලිකරුට සුදුසුකම් තිබුණේ නෑ.විෂය භාර ඇමති අනුර බණ්ඩාරනායක මහතා පාර්ලිමේන්තුවේ ප්‍රකාශයක් කරමින් පැමිණිලිකරුට සුදුසුකම් නැති බව සඳහන් කළා. මම පැමිණිලිකරු කෙරෙහි අපහාසාත්මක අපකීර්තිමත් කරුනු ප්‍රකාශ කළේ නෑ. පැමිණිලිකරු සුදුසු රැකියාවක් නොමැතිව තවමත් සිටින්නේ මගේ ප්‍රකාශවලින් යැයි පැමිණිල්ල සඳහන් කිරීම මා පිළිගන්නේ නෑ.වීරවංශ මහතා වෙනුවෙන් නීතිඥ ගෝමීන් දයාසිරි මහතා පෙනී සිටියේ ය.නඩුවේ වැඩිදුර විභාගය ජුනි 24 දින සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032511</link>
    <topic>මහරගම නව මහ ලේකම්කාර්යාල ගොඩනැඟිල්ලජනපති අතින් 26දා ජනතා අයිතියට</topic>
    <author>මහරගම විශේෂ වේහැල්ලේ පියතිලක</author>
    <content>නාගරික හා පූජා භූමි සංවර්ධන ඇමැති දිනේෂ් ගුණවර්ධන මහතාගේ යෝජනාවක් අනුව මහරගම නගර සංවර්ධන සැලැස්මේ එක් අංශයක් වන මහරගම නව සිව් මහල් ප්‍රාදේශීය මහ ලේකම් කාර්යාලයේ නව ගොඩනැඟිලි සංකීර්ණය ජනාධිපති මහින්ද රාජපක්ෂ මැතිතුමා අතින් හෙට (26) වන දින පෙරවරු 10ට ජනතා අයිතියට පත් කෙරේ.මහරගම දෙහිවල පාරේ බස් ඩිපෝව අසල ඉදිකර ඇති මේ ගොඩනැගිලි සංකීර්ණය රාජ්‍ය පරිපාලන අමාත්‍යාංශයේ මුදල් ප්‍රතිපාදනවලින් නිමාවිය.මේ සඳහා වැයකර ඇති මුදල රුපියල් මිලියන 111.2කි.නාගරික සංවර්ධන අධිකාරියේ සහ ඉංජිනේරු සංස්ථාවේ අධීක්ෂණය යටතේ ඉඩම් හා සංවර්ධනය කිරීමේ සංස්ථාව මෙම ගොඩනැඟිලි සංකීර්ණයේ ඉදිකිරීම් භාරව කටයුතු කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032512</link>
    <topic>එම්. වයි. පේ‍්‍රමචන්ද්‍ර වෘත්තීය සමිති ක්ෂේත්‍රයට කළ මෙහෙවර අමරණීයයි</topic>
    <author/>
    <content>අභාවප්‍රාප්ත එම්. වයි. පේ‍්‍රමචන්ද්‍ර මහතා වෘත්තීය සමිති ක්ෂේත්‍රයට සිදුකළ මෙහෙවර අමරණීය බව ජනාධිපති මහින්ද රාජපක්ෂ මහතා ඒ මහතාගේ අභාවය වෙනුවෙන් නිකුත් කළ ශෝක පණිවුඩයේ සඳහන් වේ. එම ශෝක පණිවුඩය මෙසේ ය.වෘත්තීය සමිති හා දේශපාලන කටයුතු පිළිබඳ අධ්‍යක්ෂ ජනරාල් භාරත ලක්ෂ්මන් පේ‍්‍රමචන්ද්‍ර මහතාගේ ආදරණීය පියාණන් වූ එම්. වයි. පේ‍්‍රමචන්ද්‍ර මහතා අභාවප්‍රාප්ත වූ බව දැන ගැනීමෙන් මම ශෝකයට පත්වීමි.සමස්ත ලංකා තෙල් කම්කරු සමිතියේ සභාපති හා ඒකාබද්ධ ඛණිජ තෙල් වෘත්තීය සමිති සම්මේලනයේ කැඳවුම්කරු වශයෙන් වෘත්තීය සමිති ක්ෂේත්‍රයට ඒ මහතා කළ මෙහෙවර අමරණීය වේ.වසර තිහක් තිස්සේ පැවැති කුරිරු ත්‍රස්තවාදයෙන් නිදහස් කරගත් මවුබිම දැවැන්ත සංවර්ධනයක් කරා මෙහෙයවමින් සිටින මොහොතක පේ‍්‍රමචන්ද්‍ර මහතා වැනි ක්‍රියාශීලී පුද්ගලයන්ගේ වියෝව සමාජයට විශාල පාඩුවක් ලෙස මම දකිමි.අපගේ ප්‍රගතිශීලී ගමන්මඟ ශක්තිමත් කිරීමට ශ්‍රී ලංකා නිදහස් පක්ෂයේ ක්‍රියාකාරි නියමුවන් සමඟ සම්බන්ධ වෙමින් පක්ෂයේ උන්නතිය හා ජනතා ජයග්‍රහණය උදෙසා පේ‍්‍රමචන්ද්‍ර මහතා ඇතුළු පවුලේ සියලු දෙනා දැක්වූ ක්‍රියාශීලි දායකත්වය ද මේ ශෝක ජනක අවස්ථාවේ දී කෘතවේදීව සිහිපත් කරමි.නැණ ගුණයෙන් පිරි දූ දරුවන් සමාජයට දායාද කළ පේ‍්‍රමචන්ද්‍ර මහතා භාරත ලක්ෂ්මන් පේ‍්‍රමචන්ද්‍ර මහතා වැනි මහජන නියෝජිතයෙකු මෙන්ම සමාජශීලී නැණවත් පුද්ගලයෙකු සමාජයට දායාදකර තිබීම මගින් පියෙකු ලෙස මහත් සැනසීම ලබන්නට ඇත.භාරත ලක්ෂ්මන් පේ‍්‍රමචන්ද්‍ර මහතා ද සිය පියාගේ අඩිපාරේ යමින් වෘත්තීය සමිති ක්ෂේත්‍රයේ උන්නතියට හා වෘත්තීය සමිති හා දේශපාලන කටයුතු පිළිබඳ අධ්‍යක්ෂ ජනරාල්වරයා වශයෙන් පුද්ගලිකව මා වෙත ලබා ;දන ධෛර්යය මේ අවස්ථාවේ සිහිපත් කරන්නේ කෘතවේදීව ය.එම්. වයි. පේ‍්‍රමචන්ද්‍ර මහතාගේ අභාවයෙන් ශෝකයට පත් භාරත ලක්ෂ්මන් පේ‍්‍රමචන්ද්‍ර මහතා ඇතුළු දූ දරුවන්ටත් සියලු නෑ හිතමිත්‍රාදීන්ටත් මාගේ ශෝකය මෙයින් ප්‍රකාශ කරමි.අභාවප්‍රාප්ත එම්. වයි. පේ‍්‍රමචන්ද්‍ර මහතාට නිවන් සැප ලැබේවා ! යි ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032513</link>
    <topic>‘රජරට’ සරසවියදින නියමයක් නොමැතිවවසා දමයි</topic>
    <author>දයා පෙරේරා</author>
    <content>රජරට විශ්වවිද්‍යාලය ඊයේ (24) පස්වරුවේ සිට දින නියමයක් නොමැතිව වසා දැමීමට එහි උප කුලපති මහාචාර්ය කේ. ඒ. නන්දසේන මහතා තීරණය කෙළේය.ගම්වැසියන් සහ විශ්වවිද්‍යාල සිසුන් අතර පෙරේදා (23) ඇතිවූ ගැටුමෙන් පසු පවතින තත්ත්වය යටතේ විශ්වවිද්‍යාලය මෙසේ දින නියමයක් නොමැතිව වසා දමා තිබේ.විශ්වවිද්‍යාලය වසා දැමීමත් සමගම එහි නේවාසිකාගාරවල සිටි සිසුන්ට අනුරාධපුර නගරයට ඒම සඳහා පහසුකම් සලසා දී තිබේ.පෙරේදා ඇතිවූ ගැටුමේදී සිසුන්ගේ ප්‍රහාරවලින් ගම්වැසියන්ගේ දේපළවලට සිදුවූ අලාභය ගෙවීමටත් කැමැත්ත පළ කොට තිබේ.ගම්වැසියන්ගේ ප්‍රහාරවලින් විශ්වවිද්‍යාලයටද අලාභ සිදුවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032514</link>
    <topic>ශ්‍රීලනිපය තුළ මෛත්‍රීපාල සිරිසේනදෙවැනි වන්නේ ජනපතිට පමණයි</topic>
    <author>රන්ජිත් පද්මසිරි</author>
    <content>සිය අත්දැකීම්වලින් හා පරිනත බුද්ධියෙන් කටයුතු කර පොදුජන යුගයට ගැලපෙන චරිතයක් ගොඩනඟා ගත් මෛත්‍රීපාල සිරිසේන මහතාගේ ගමනට බාධා කිරීමට කිසිඳු බලවේගයකට නොහැකි වූ බව මහාචාර්ය කාලෝ ෆොන්සේකා මහතා පැවැසීය.බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ඊයේ (24) පැවැති උත්සවයකදී මහාචාර්ය කාලෝ ෆොන්සේකා මහතා එසේ ප්‍රකාශ කෙළේය.කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා සිය වසර 43 ක දේශපාලන ජීවිතය අළලා රචිත “ඇත්තයි සත්තයි චාතූ®ර් දශකයක පියවර” හා 1995 න් පසු මහවැලි ලද ප්‍රගතිය ගැන ග්‍රන්ථ එළිදැක්වීම හා සිරිසේන මහතාගේ දේශපාලන දිවිය අළලා සකස් කළ WWW.MaithripalaSirisena.org වෙබ් අඩවිය විවෘත කිරීම නිමිත්තෙන් මේ උත්සවය සංවිධානය කර තිබුණි. ඉතා චාම් අභිමානවත් ලෙස සංවිධානය කර තිබූ මේ උත්සවය මැති ඇමැතිවරු රාජ්‍ය නිලධාරීන් ඇතුළු විශාල පිරිසක් ද එක්ව සිටියහ.එහිදී මහාචාර්ය කාලෝ ෆොන්සේකා මහතා තවදුරටත් මෙසේ ද කීය.මෛත්‍රීපාල සිරිසේන කියන නම ඇසුණු විගස මතකයට එන්නේ පොළොන්නරුවයි. පරාක්‍රම සමුද්‍රය මින්නේරිය වැව ගිරිතලේ වැව මහ විජයබාහු මහා පරික්‍රමබාහු වැනි ශ්‍රේෂ්ඨ නරපතියන් ඉතිහාසයේ කියවෙනවා. මෑත කාලයේදී ඩී. එස්. සේනානායක මින්නේරියේ දෙවියෝ ලෙස හැඳින් වූ සී. පී. ද සිල්වා වැනි අය අතරේ අද මෛතී‍්‍රපාල සිරිසේන මහතා සිටිනවා.ශ්‍රීලනිපය හා මෛතී‍්‍රපාල අතර ඇත්තේ වෙන් කළ නොහැකි සබඳතාවක්. 1951 සැප්තැම්බර් 02 වැනි දින ශ්‍රීලනිපය බිහිවුණා. එම රැස්වීම සවස 2.00 ආරම්භ කිරීමට නියමිතව තිබුණත් හිටපු ජනාධිපතිනි කුමාරතුංග මැතිනියටත් වඩා ප්‍රමාද වී ඇයගේ පියා එස්. ඩබ්ලිව්. ආර්. ඩී. බණ්ඩාරනායක මහතා සභාවට පැමිණි නිසා ශ්‍රීලනිපය බිහි කිරීමේ රැස්වීම බොහෝ රෑ බෝ වනතුරු පැවැතියා. ඒ උපතට පැය කිහිපයකට කලින් පොළොන්නරුවේ දී එදා උදේ වරුවේ මෛත්‍රීපාල සිරිසේන මහතා උපත ලැබුවා. මේ දෙදෙනා එකම දේශපාලන ප්‍රපංචයක පැති දෙකක්.ශ්‍රීලනිපයේ උපත ගැන සම සමාජයේ අපට ඇත්තේ සුන්දර මතකයක් නොවේ. මේ උපත සමසමාජ පත්‍රයේ කර්තෘ හෙන්රි පීරිස් සහෝදරයා සටහන් කෙළේ ශ්‍රීලනිපයබිහිවීම නිසා සමසමාජයට කෙළවෙනවා යනුවෙනි. පහළ සිට ඉහළට ජනවරමකින් පැමිණි නායකයකු ලෙස සිරිසේන මහතා මා හඳුන්වා දෙන්න කැමැතියි. ඔහු ශ්‍රීලනිපය තුළ දෙවැනි වන්නේ ජනාධිපතිවරයාට පමණි. ශ්‍රීලනිපය තුළ ජනාධිපතිවරයාට මේ තරම් සමීපයකු සිටියි කියා මා හිතන්නේ් නැහැ. මෙවැනි ප්‍රබලයකුගේ් වැදගත් අවස්ථාවට දේශනය කරන්න ආරාධනා කෙළේ තවත් අභිමානවත් ෆොන්සේකා කෙනකුටයි. එයින් තවම සමසමාජයට කෙළවී නැති බව පෙන්නුුම් කරනවා.සිරිසේන මහතා තමන්ගේ ඉතිහාසය තමන් විසින්ම නිර්මාණය කර ගත් පුද්ගලයෙක්. පවුල් බලය, ධන බලය, නිල බලය කිසිවක් නොමැතිව සිය දක්ෂකමින් හා සහජ බුද්ධියෙන් කටයුතු කර එතුමා ඉහළට පැමිණියා. මිනිසුන් විසින් සිය ඉතිහාසය නිර්මාණය කරනු ලබන බව මාර්ක්ස් කියා තිබෙනවා.සිරිසේන මහතා සිය අත්දැකීම්වලින් පරිනත බුද්ධියෙන් කටයුතු කර පොදුජන යුගයට ගැලැපෙන චරිතයක් ගොඩනඟා ගත්තා. කොටි පස්වතාවක් ඝාතනය කිරීමට උත්සාහ කළත් ඒ කිසිදු බලවේගයකට එතුමාගේ ගමනට බාධා කිරීමට බැරිවුණා.කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා පැමිණ සිටි පිරිස පිළිගනිමින් මෙසේ කීය.මේ පොත් දෙක එළිදැක්වීමේ අවස්ථාව මට ඉතා සතුට ගෙන දෙන්නක්. ඇත්තයි සත්තයි කිණිහිරයේ කතාව මගේ 43 වසර දේශපාලන ජීවිතයේ තොරතුරු ඇතුළත් වෙනවා. එහි රසමුසු තැන්වලට වඩා ජීවිතයේ දුක්මුසු කතා ඇතුළත්. ජීවිතයේ බොහෝ තැලුණු කෙනෙක් නිසා මගේ කතාවට මා කිණිහිරයේ කතාව කියා නම් කළා.පුවත්පතක මා පිළිබඳව පළවූ කතාවේ කොටස් හා ඊට තවත් දේ එකතු කර මවිසින් රචනා කරන ලද මේ පොත ජනාධිපතිවරයාට පිළිගැන්වූවා. මා නායකයින් කීපදෙනෙකු සමඟ දේශපාලන කටයුතුවල යෙදී තිබෙනවා. සිරිමාවෝ බණ්ඩාරනායක, චන්ද්‍රිකා කුමාරතුංග හා මහින්ද රාජපක්ෂ යන නායකයින් සමඟ කටයුතු කිරීමේදී ලත් අත්දැකීම් හා සිද්ධීන්වලින් පළවිය යුතු යැයි තීරණය කළ අවස්ථා ඇතුළත් කර තිබෙනවා.අගමැති ඩී. එස්. සේ්නානායක මහතා යටතේ 1949 දී ඉඩම් ලබාගෙන පොළොන්නරුවට ගිය මගේ පියා දුප්පත් ගොවියෙක්. මා උපන්නේ පොළොන්නරුවේ. පක්ෂ සාමාජිකත්වයේ සිට ශ්‍රීලනිපයේ මහ ලේකම් ධූරය දක්වා පැමිණ මා ඇමැතිවරයකු ලෙස කටයුතු කළා. මහ ලේකම් ධූරයේ වසර 10 ක් මන්ත්‍රීවරයකු ලෙස වසර 21 ක් මා කටයුතු කෙළේ පොළොන්නරුවේ ජනතාවගේ සහයෝගයෙන්. ඇමැතිවරයකු ලෙස රටට වියයුතු වගකීම යුතුකම මා ඉටුකළා. එය උපරිමයෙන් ඉටුකළ නිසා මට සතුටු විය හැකියි.කොටි ත්‍රස්තවාදීන් අවස්ථා 5 කදී මා ඝාතනය කිරීමට උත්සාහ කළා. බෞද්ධයකු ලෙස ජීවත් වන මා ඉන් ගැළැවුණේ් පෙර පින් බලයෙන්. අන්තිම අවස්ථාවේදී මරාගෙන මැරෙන බෝම්බ කතගේ ප්‍රහාරයෙන් මා ගැළැවුණේ ජනාධිපතිවරයා ලබාදී තිබූ ආරක්ෂක රථය නිසායි. මට පහර එල්ල කළ මරාගෙන මැරෙන කොටි ත්‍රස්තවාදීන් මියගියා. සමහරු බූස්ස කඳවුරේ රඳවා සිටිනවා. මට ප්‍රථමයෙන් මරාගෙන මැරෙනප්‍රහාරය එල්ල කළ කොටි කත රනිල් ප්‍රභා ගිවිසුම යටතේ 2000 දී නිදහස් වූයේ නඩු විභාගයකින් තොරවයි.ගොවි පවුලක දරුවකු වූ මට කෘෂිකර්ම ඇමැති ධූරය ලැබේවි කියා සිතුවේ නැහැ. මා විශාල සංවර්ධන කටයුතු කළා. ලෝක ආහාර අර්බුදයක් ඇති වූ විට “අපි වවමු රට නඟමු” වැඩසටහන ආරම්භ කර විශාල සාර්ථකත්වයක් ලබා ගත්තා. ඊට ජනාධිපතිවරයා, අගමැතිවරයා, ප්‍රධාන ඇමැතිවරු මට පූර්ණ සහාය දුන්නා. අද ප්‍රකාශ කරන දෙවැනි පොත 1995 න් පසු මහවැලි යයි.කඩිනම් මහවැලි ව්‍යාපාරයෙන් පසු මහවැලියේ කිසිදු වැඩක් සිදුවූයේ නැතැයි කියා සමහරු තුළ අනවබෝධයක් තිබෙනවා. පොදු පෙරමුණු රජය යටතේ 1994 සිට අද දක්වා විශාල වැඩ කොටසක් මහවැලි ව්‍යාපාරය තුළ සිදු වී තිබෙන බව මේ පොතෙන් පෙන්වා දෙනවා. පංච මහා ජලාශ ඇතුළු කඩිනම් මහවැලියට වැය කළ මුදල රුපියල් කෝටි 7000 ක් පමණි. අද මොරගහකන්ද ව්‍යාපාරයට පමණක් රුපියල් කෝටි 7000 ක් වැය කරනවා.මේ කෘතීන් නූතන පරපුරට ඉතා වැදගත් දර්ශනයක් ප්‍රතිපත්තියක් මත වැඩ කිරීමේ වැදගත්කම මෙයින් පැහැදිලි වෙනවා.පැමිණ සිටි පිරිස වෙත සිය ග්‍රන්ථය ඇමැති සිරිසේන මහතා පිළිගැන් වූ අතර රවිබන්දු සමන්ති කලායතනයේ ශිල්පීන්ගේ නර්තනයක් ද වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032515</link>
    <topic>සැකකරුවන්ට ඇප බැඳුම්කරඉදිරිපත් කිරීමට නියෝග</topic>
    <author>කුමුදු හෙට්ටිආරච්චි</author>
    <content>කොළඹ බේබෲක් පෙදෙසේ පිහිටි මහරාජා ආයතනය ඉදිරියේ උද්ඝෝෂණ ව්‍යාපාරයක් පවත්වා ගෙන ගොස් එම ආයතනයේ සේවකයන්ට පහර දී දේපලවලට අලාභ කිරීම සම්බන්ධයෙන් සැකපිට අත්අඩංගුවට ගත් සැකකරුවන් 16 දෙනා පොලිසියේ දී අත්සන් කළ ඇප බැඳුම්කර අධිකරණයට ඉදිරිපත් කරන්නැයි කොළඹ කොටුව මහේස්ත්‍රාත් ලංකා ජයරත්න මෙනෙවිය ඊයේ (24) කොම්පඤ්ඤවීදිය පොලිසියේ ස්ථානාධිපතිවරයාට නියෝග කළාය.තවද මේ සිද්්ධිය සම්බන්ධව වැඩිදුරටත් පරීක්‍ෂණ පවත්වා ලබන 01 වැනිදාට අධිකරණයට කරුණු වාර්තා කරන ලෙසට ද මහේස්ත්‍රාත්වරිය පොලිස් ස්ථානාධිපතිවරයාට නියෝග කළාය.මේ අපරාධය සම්බන්ධව වැඩිදුරටත් පරීක්‍ෂණ පවත්වන බවත් පැමිණිල්ලේ සඳහන් පරිදි මහරාජා ආයතනය ඉදිරියට පැමිණ ඇතැයි කියන බස් රථය සම්බන්ධයෙන් වැඩිදුරටත් පරීක්‍ෂණ පවත්වන බවත් කොම්පඤ්ඤවීදිය පොලිසිය මේ සිද්ධිය සම්බන්ධව අධිකරණයට කරුණු වාර්තා කරමින් පැවැසීය.දේපොලවලට සිදු වූ අලාභ සම්බන්ධව හා තුවාල ලබා රෝහලින් පිටව ගොස් ඇති පුද්ගලයන් ගෙන් ප්‍රකාශ ලබා ගැනීමට කටයුතු කරන බව ද කොම්පඤ්ඤවීදිය පොලිසිය අධිකරණයට දැන්වීය.කිසියම් පිරිසක් බස් රථයකින් තම කාර්යාලය දෙසට පැමිණෙන බවට දැනගත් පසු කරදරයක් විය හැකි යැයි සිතා ආයතනයේ ආරක්‍ෂක අංශ භාරව සිටින නිලධාරීන් ඒ සම්බන්ධයෙන් දැනුවත් කළ බව මහරාජා සමූහ ව්‍යාපාරයේ අධ්‍යක්‍ෂවරයෙක් වන සුරංග බණ්ඩාර මාපා බණ්ඩාර මහතා කොම්පඤ්ඤවීදිය පොලිසියට මේ සිද්ධිය පැමිණිලිකරමින් පවසා ඇත.22 වැනිදා සවස 3.35 ට පමණ 100 පමණ විශාල පිරිසක් තම ආයතනය ඉදිරියේ කෑ කෝ ගසමින් විනාශකාරී ලෙස හැසිරුණු බවත් ඔවුන් අත විවිධ පෝස්ටර් හා විශාල ගල් මුල් ද තිබුණු බවත් ඔවුන් ආයතනයේ ගේට්ටුව කඩාගෙන ඇතුළට ඒමට උත්සාහ කළ බවත් පැමිණිලිකරු කොම්පඤ්ඤවීදිය පොලිසියට සිද්ධිය පැමිණිලි කරමින් පවසා ඇත.ඉන් පසුව පැමිණි පිරිස ගල්, මුල්, ගඩොල් හා පොලුවලින් ආයතනය දෙසට ප්‍රහාර එල්ල කළ බවත්, ඒ සමඟම ආයතනය ඉදිරියට පැමිණ නතර කළ සී.ටී.බී බස් රථයෙන් බැස ආ පිරිසක් ද ආයතනයට ගල් මුල්වලින් පහර දීමට එක් වූ බවත්, එය මට්ටක්කුලිය ඩිපෝවට අයත් බස් රථයක් බවත් පැමිණිලිකරු සිය පැමිණිල්ලෙන් පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=n10032516</link>
    <topic>නිවැරැදි විදෙස් ප්‍රතිපත්තියක් රජය අනුගමනය කරනවා</topic>
    <author>උපාලි කරුණාරත්න</author>
    <content>ජනාධිපති මහින්ද රාජපක්ෂ මහතා ප්‍රමුඛ රජය නිවැරැදි විදෙස් ප්‍රතිපත්තියක් අනුගමනය කරමින් සිටින බව පරිසර හා ස්වාභාවික සම්පත් ඇමැති පාඨලී චම්පික රණවක මහතා පැවැසීය.ඩේවිඩ් මිලි බෑන් , ගෝඩ්න් බ්‍රවුන්ස් වැන්නවුන් අනාගතයේ අගුටුමිට්ටන් වන බව ප්‍රකාශ කළ ඇමැතිවරයා රුසියාන් පුටින්, බ්‍රසීලයේ ලූලා, ඉන්දියාවේ මන් මෝහන් සිං, චීනයේ හුජින්තාවෝ වැනි ලොව බලවතුන් බවට පත් වෙමින් සිටින රට වල නායකයන් සමඟ මිත්‍රත්වයෙන් රජය මේ වන විට රට පෙරට ගෙන යමින් තිබෙන බවද ප්‍රකාශ කෙළේ ය.ඇමැති පාඨලී චම්පික රණවක මහතා එසේ ප්‍රකාශ කෙළේ පෙරේදා (23) කොළඹ මහවැලි කේන්ද්‍ර ශ්‍රවණාගාරයේ පැවැති ගුරු හමුවක් අමතමිනි.ශ්‍රී ලංකාව ඉතා තීරණාත්මක මංසන්ධියකට පැමිණ තිබෙන බව සඳහන් කළ ඇමැතිවරයා මේ අවස්ථාවේ ඉතා නිවැරැදි මාවත තෝරා ගැනීම රටේ සෑම දෙනාගේ වගකීම බවද පැවැසීය.එහිදී තවදුරටත් අදහස් දැක්වූ ඇමැතිවරයා බෙදුම්වාදය යළි හිස එසවීමට දරන වෑයම සහ බටහිර අත පෙවීම් වෘත්තීය මට්ටමේ රාජ්‍ය තාන්ත්‍රික මෙහෙයුම් මඟින් අප ජයගත යුතුයි. අප නව ව්‍යවස්ථාවක් සාදා ගත යුතුයි. මනාප ඡන්ද ක්‍රමය අප වෙනස් කළ යුතුයි.විධායක ජනාධිපති ක්‍රමයේ බලතල වෙනස් කළ යුතුයි. ගමට බලය දීමේ ක්‍රමයක් අපි ඇති කරන්න ඕනේ. මහින්ද චින්තන වැඩපිළිවෙළ තුළින් රටේ තිබෙන්නා වූ විවිධ ගැටලු මේ වන විට විසඳමින් තිබෙන බවත් ඇමැතිවරයා මෙහි දී ප්‍රකාශ කෙළේ ය.පාඨලී චම්පික රණවක ඇමැතිවරයා මෙසේ ද කීයඅපි මේ රටින් දුප්පත්කම සම්පූර්ණයෙන් නැති කළ යුතුයි. විශ්වවිද්‍යාලවලින් පිට වෙන සෑම උපාධිධාරියකුටම රැකියා ලැබෙන ක්‍රමයක් සකස් කරන්න ඕනේ. මේ රට නාවුක, ගුවන් , වානිජ, බල ශක්ති, දැනුමේ ;ක්න්ද්‍රයක් බවට පත් කිරීමට ජනාධිපතිවරයාට අප සහයෝගය ලබා දිය යුතුයි.කොරියාවේ ජපානයේ එදා සහ අද තත්ත්වයන් අප විමසා බැලිය යුතුයි. ලෝකයේ විශාලතම වෙළෙඳ සංකීර්ණය අද තිබෙන්නේ අමෙරිකාවේ නොවෙයි. බටහිර අද දුවන්නේ ආසියාවේ සල්ලිවලින්. ආසියාවේ තමයි ලෝකයේ නැගෙන ආර්ථිකයක් තිබෙන්නේ. දැනුම නිෂ්පාදනය අද වැඩිපුරම කෙරෙන්නේ ආසියාවේ. අපද නැඟෙන ආර්ථික බලවතුන් සමඟ එක්ව ගමන් කළ යුතුයි.ත්‍රස්තවාදයට අප අතීතයේ දැක්වූ බිය සුළු ප්‍රතිචාරය, දේශපාලන ප්‍රචණ්ඩත්වය හා කැරැළි කෝලාහල, සියලු දේට සියලු කල්හි විරුද්ධවන විරුද්ධ පක්ෂ අක්‍රමවත් ආර්ථික සැලැසුම්කරණය වැනි හේතුන් අප රටේ ඉදිරි ගමන වැලැක්වීමට හේතුª වුණා. රට පෙරට ගෙන යන ජාතික සැලැසුම් අප ක්‍රියාත්මක කළ යුතුයි.අප දැනුමේ අන්ධකාරයේ සහ දුප්පත්කමේ අන්ධකාරයේ සිටින තාක් කල් හරියට බිංකුන්ඩෝ වගේ. අප දුර දකින්නන් බවට පත් විය යුතුයි. ජයගත නොහැකි දෙයක් නොමැති බව අපගේ රණවිරුවන් පසුගිය දිනයන්හිදී අපට පෙන්වා දුන්නා.මේ අවස්ථාව සඳහා මහා සංඝරත්නය ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003251</link>
    <topic>බැසිල්ට ඔබේ සහය නොමඳව ලබා දුන්නොත්ගම්පහ දෙවැනි අග නගරය බවට පත් කරාවි</topic>
    <author>විජය ශ්‍රී ගම්මන – කඩවත විශේෂ</author>
    <content>ගම්පහ දිස්ත්‍රික් ජනතාව පසුගිය ජනාධිපතිවරණයේදී ලබා දුන් වැඩි ඡන්ද සංඛ්‍යාව ඉතා විශාලයි. එයට ගම්පහ ජනතාවට කළ ගුණ සලකන්නයි බැසිල් රාජපක්‍ෂ මහතා වැනි කාර්ය ශූරයකුගේ නායකත්වය ගම්පහ ජනතාවට ලබා දුන්නේ. ජනපතිවරණයටත් වඩා ලොකු ශක්තියක් ඔහුට ලබාදුන්නොත් ගම්පහ දෙවැනි අග නගරය කිරීමේ අපේක්‍ෂාව ස්ථිරවම සාර්ථක වනවා යැයි නීතිඥ පුෂ්පා රාජපක්‍ෂ මහත්මිය පැවැසුවාය.ඇය මෙසේ පැවැසුවේ කඩවත කිරිල්ලවල මහර ප්‍රාදේශීය සභා මන්ත්‍රී බී. පී. පී. මදුරප්පෙරුම මහතාගේ නිවසේදී පසුගියදා පැවැති මැතිවරණ රැස්වීමකදීය. කාන්තා සංවිධාන රැසක සාමාජිකයෝ එහිදී රැස්වූහ.පුෂ්පා රාජපක්‍ෂ මහත්මිය මෙසේද කීවාය. මහින්ද රාජපක්‍ෂ ජනාධිපතිතුමා පසුගිය කාලය තුළ රටට සාමය උදා කළා වගේම ප්‍රශ්න හඳුනාගෙන කාන්තාවන්ට විශාල කාර්යභාරයක් කළා. එපමණක් නොව කාන්තා දිනය සමරමින් කාන්තාවන්ට සමාජයේ ඉහළම තැන ලබා දෙන බවත් කීවා.ස්වයං රැකියා තුළින් ජීවත් වන විශාල පිරිසක් ගම්පහ දිස්ත්‍රික්කයේ සිටිනවා. ඒ දිරිය කාන්තාවන් ගැන සොයා බලා ඔවුන්ට අවශ්‍ය සහය කුමක්දැයි හඳුනාගෙන සියලුම කාන්තාවන්ගේ සුබ සිද්ධිය වෙනුවෙන් කටයුතු කිරීම අපේ වගකීමයි.කාන්තාවන්ගේ ප්‍රශ්න හඳුනා ගැනීම සඳහා ඔවුන් සමඟ සාකච්ඡා කිරීමේදී ඔවුන් මට කීවේ ජනාධිපතිතුමා ආරම්භ කළ මතට තිත වැඩපිළිවෙළ නිවන් දකින පින්කමක් බවයි.ගම්පහ ජීවත්වන කාන්තාව වෙනුවෙන් කළ හැකි උසස්ම සේවාව බැසිල් රාජපක්‍ෂ මහතා විසින් කරනු ලබන අතර මම මගේ පූර්ණ සහය එයට එකතු කරනවා.අනාගතයේ ලංකාවේ ප්‍රධාන පෙළේ දියුුණු නගරයක් බවට පත් කිරීමට දැනටමත් විශාල වැඩපිළිවෙළක් ක්‍රියාත්මකව පවතින නිසා ගම්පහ උපන් හා ජීවත්වන කාන්තාවන් ඉතා වාසනාවන්ත කාන්තාවන් බවට පත් වේවි.ගම්පහ දිස්ත්‍රික් හිටපු පාර්ලිමේන්තු මන්ත්‍රී මගී ප්‍රවාහන ඇමැති ලසන්ත අලගියවන්න මහතා - මේ රටේ දේශපාලන ස්ථාවර භාවය ඇති ඛ්ලමට එළඹ ඇත්තේ හොඳම වෙලාවක්. පසුගිය කාලයේ විපක්‍ෂය උත්සාහ කළේ රජය පෙරළීමට මිස රටේ අනාගතය ගැන නොවෙයි. ඒ නිසා තිබුණ සෑම රජයකටම ශක්තිමත්ව ක්‍රියා කිරීම ප්‍රශ්නයක් වුණා.දැන් ජනාධිපතිවරණයෙන් විශාල ජනවරමක් ලැබී තිබෙනවා. ඊට සාපේක්‍ෂව මන්ත්‍රී මණ්ඩලයකුත් අවශ්‍යයි. ඒ සඳහා ජනතාව පිට විශාල වගකීමක් පැවරී තිබෙනවා. ගම්පහ ජනතාව මෙය හොඳින් තේරුම් ගෙන නොසෙල්වෙන ස්ථිර ජනවරමක් මේ මහා මැතිවරණයෙන් ලබා දුන්නොත් සිරිබර අනාගතයක් කාටත් උදා වේවි.ගම්පහ දිස්ත්‍රික්කයට බැසිල් රාජපක්‍ෂ වැනි විශ්වකර්මයකුගේ නායකත්වය අපි අපේක්‍ෂා කළා. ඒක ඒ අයුරින්ම කෙරුණා. අපට දැන් ජනතාවට වැඩ කරන්න ඉතාම පහසුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003252</link>
    <topic>පරිසර විනාශයේ අනිටු ප්‍රතිඵලවලටනුදුරේදීම මුහුණ දෙන්න සිදුවෙනවා</topic>
    <author>නැගෙනහිර කොළඹ විශේෂ අමරසේන අහංගම</author>
    <content>මිනිසා විසින් පරිසරය විනාශ කිරීම හේතුවෙන් එහි ජීවීන් වඳවී ගොස් මිනිස් පරපුර විනාශ වීමේ අවදානම ඉක්මන් වී මුළු මිනිස් සංහතියම වඳවී යාම වැළැක්විය නොහැකි යැයි පාරිසරික හා ස්වභාවික සම්පත් ඇමැති පාඨලී චම්පික රණවක මහතා කීවේය.ඇමැතිවරයා මේ බව කීවේ කොළඹ ඉසිපතන විදුහලේ පරිසර නියමුවන්ට පදක්කම් පැළැඳවීමේ උත්සවයකට සහභාගී වෙමිනි. එහිදී ඇමැතිවරයා මෙසේද කීවේය.ඉසිපතන විද්‍යාලය සෙසු පාසල්වලට ආදර්ශ ගණනාවක් දී තියෙනවා. මුලින්ම පරිසර නියමුවන් ඇති කළේ ඉසිපතන විදුහලයි. අද පාසල් හයසියක පරිසර නියමුවන් ලක්ෂ දෙකක් සිටිනවා. අපි පරිසරය දූෂණය කිරීම නිසා අනාගතයේදී ඉතාම අඳුරු සිදුවීම්වලට මුහුණ පාන්න සිදු වෙනවා.2059 දී තෙල් නැති ලෝකයක ජීවත් වන්න ලැබෙන්නේ. අවසන් තෙල් ළිඳ කනිනු ලබන්නේ 2059 දීයි. තව අවුරුදු 10 කින් තෙල් දහනය වීම හේතුවෙන් දේශගුණික විපර්යාසයක් ඇති වෙනවා. පෘථිවි ගෝලය දිනෙන් දින උණුසුම් වෙනවා.මේ හේතුවෙන් මධ්‍යම උෂ්ණත්වය දශම 7.3 දක්වා වැඩි වෙනවා. එය තව තවත් වැඩිවී යාමෙන් වාෂ්ප වී යන වතුර සෝදා වර්ෂා බවට පත්වී ගංවතුර සුළි සුළං සුනාමි තත්ත්වයට පත් වෙනවා. හිමාලය සම්පූර්ණයෙන්ම දියවී ඉන්දියන් සාගරය ජල මීටර් 2 කින් ඉහළ යනවා.ඒ සුනාමි තත්ත්වයක්, පාරිසරික අර්බුද ඇතිවුණ අවස්ථා 5 ක් තියෙනවා. හිමවැසි, උල්කාපාත හේතුවෙන් ජීවීන් නැතිවුණා. මේ 6 වැනි අවස්ථාවයි. තව අවුරුදු 50 ක් ඇතුළත වන මෙම විනාශකාරී තත්ත්වය නිසා විදුලිය යාන වාහන නොමැති ලොවකයි ජීවත් වන්න සිදු වන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003253</link>
    <topic>ගොඩගම – මාලබේ වෙළෙඳ කලාපයජවිපෙ විරෝධෙන් නැවතුණා</topic>
    <author>පිළියන්දල විශේෂ - ෂෙල්ටන් විදිසිංහ බොරලැස්ගමුව සමූහ - සෙනෙවිරත්න කහටපිටිය කැස්බෑව සංචාරක – ධර්මසිරි සුරවීර</author>
    <content>ගොඩගම සිට මාලබේ දක්වා ගොඩනැගිලි ද්‍රව්‍ය ආශි‍්‍රත වෙළෙඳ කලාපයක් බිහි කිරීමට අය වැය මගින් මුදල් වෙන් කර කටයුතු කිරීමේදී ජනතා විමුක්ති පෙරමුණ උද්ඝෝෂණ පැවැත්වූ නිසා එම කටයුත්ත නතර කිරීමට සිදුවූ බව වෙළෙඳ හා පාරිභෝගික ඇමැති බන්දුල ගුණවර්ධන මහතා පැවැසීය.ඒ මහතා එලෙස පැවසුවේ කෝටි 4කට අධික මුදලක් වැයකර පිළියන්දල - කොළඹ මාර්ගයේ බෝකුන්දර මන්සන්ධියේ ඉදිකරන ලද විශේෂිත ආර්ථික මධ්‍යස්ථානය විවෘත කිරීමේ අවස්ථාවට සහභාගි වෙමිනි.මෙම විශේෂිත ආර්ථික මධ්‍යස්ථානයේ සියලු ඉදිකිරීම් කටයුතු මධ්‍යම උපදේශක කාර්යංශයේ මහරගම කොට්ඨාසය මගින් සිදුකරන ලදී.මීගොඩ ආර්ථික මධ්‍යස්ථානය ඉදිකරන විට විශාල විරෝධතා පැමිණියා.මෙවැනි කාලයකට මෙවැන්නක් අවශ්‍ය නැති බව වෙළෙඳ ප්‍රජාව කියා සිටියා. මධ්‍යම ඉංජිනේරු කාර්යාංශය මට අවශ්‍ය පරිදි දින 42 කින් මීගොඩ ආර්ථික මධ්‍යස්ථානය සකස්කර දුන්නා.වසර 30 ක් මේ ප්‍රදේශයේ තොග වෙළෙඳාම කළ අය කීවා මෙය හරියන්නේ නැහැ කියා.මීගොඩ ආර්ථික මධ්‍යස්ථානය ආශි‍්‍රතව බැංකු 05 ක් ක්‍රියාත්මක වනවා. තැපැල් කාර්යාල, පොලිස් ස්ථාන, ඔසු සල් ආදී රජයේ කාර්යාල ක්‍රියාත්මක වනවා.තොග වෙළෙඳාම ඉතාමත් හොඳින් සතුටුදායක ලෙස මීගොඩ ආර්ථික මධ්‍යස්ථානයේ සිදුවනවා.ක්‍රීඩා හා පොදු විනෝදාත්මක ඇමැති ගාමිණී ලොකුගේ මහතා - බෝකුන්දර විවිධ සේවා සමුපකාර සමිතියේ නිර්මාතෘ එල්. එල්. පෙරේරා මහතායි.එදා මහා භාරකාර මණ්ඩලයට අයත්ව තිබූ ඉඩම සමුපකාරයට පවරා ගත්තා.මෙම විශේෂිත ආර්ථික මධ්‍යස්ථානය දින 23 කින් අවසන් කර ජනාධිපතිවරණයට පෙර විවෘත කිරීමට උත්සාහ කළත් අවස්ථාවක් ලැබුණේ නැහැ. අද විවෘත කළ විශේෂිත ආර්ථික මධ්‍යස්ථානය මගින් අඩු මිලට බඩු ගන්නා විට ජනතාව සතුටු වෙනවා.බස්නාහිර පළාත් සභාවේ ග්‍රාම සංවර්ධන, ප්‍රවාහන, ක්‍රිඩා, මහාමාර්ග අමාත්‍ය උපාලි කොඩිකාර මහතා ද මෙහිදී අදහස් දැක්වීය.මෙම අවස්ථාවට බස්නාහිර පළාත් සභාවේ සභා නායක සුනිල් ජයමිනි, පළාත් සභා මන්ත්‍රී ගාමිණී සිල්වා, කැස්බෑව නගර සභාවේ විපක්‍ෂ නායක සුමන රණවීර, එල්. ඩී. ජයවතී, ධර්මදාස පණ්ඩිතරත්න, බොරලැස්ගමුව නගරාධිපති අරුණ පි‍්‍රයශාන්ත මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003254</link>
    <topic>බියගම වෙළෙඳ කලාපයේ පාපැදි හොරකම් කළ 2ක් කොටු</topic>
    <author>මල්වාන සමූහ මහානාම විතානගේ</author>
    <content>බියගම වෙළෙඳ කලාපයේ සේවය සඳහා පාපැදිවලින් එන සේවකයන් ගේ පාපැදි සොරා ගැනීමේ යෙදුන තරුණයන් දෙදෙනකු බියගම පොලිසිය මගින් අත්අඩංගුවට ගෙන ඇත.ඒ සමගම මොවුන් විසින් සොරා ගන්නා ලද පාපැදි පහක් බියගම හා වැලිවේරිය ප්‍රදේශවල තිබී සොයා ගැනීමට ද පොලිසිය සමත් වී තිබේ.මොවුන් විසින් පාපැදි වලින් සේවයට එන සේවකයන් සිය අවශ්‍යතාවන් සඳහා වෙළඳසල් අසල පාපැදි නවතා වෙළෙඳසල්වලට යන අවස්ථාවලදී ඒවා මෙසේ සොරාගෙන තිබේ. එම තරුණයන් දෙදෙනා මල්වානේ වල්ගම ප්‍රදේශයේ නේවාසිකාගාරයක නැවතී වෙළෙඳ කලාපයේ රැකියාවට යන මුවාවෙන් මේ පාපැදි සොරකමේ යෙදී ඇත.උඩුවිල හා රත්නපුර ප්‍රදේශවල පදිංචිකරුවන් වන මේ තරුණයන් දෙදෙනා ගම්පහ මහේස්ත්‍රාත් අධිකරණයට ඉදිරිපත් කිරීමෙන් පසු එක් තරුණයකු ඇප මත මුදාහැර ඇති අතර අනික් තරුණයා රක්ෂිත බන්ධනාගාර ගත කෙරිණි.මේ පිළිබඳව බියගම පොලිස් ස්ථානාධිපති ප්‍රධාන පොලිස් පරීක්ෂක ශාන්ත තිලකරත්න, සුළු පැමිණිලි අංශයේ ස්ථානාධිපති පොලිස් පරීක්ෂක ඩබ්ලිව්. ඩී. වීරසිංහ හා සැරයන් රූපසිංහ නිලධාරීහු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003255</link>
    <topic>එක්දරු මවක මරා දැමූ අනියම් සැමියාට මරණ දඬුවම්</topic>
    <author>ගම්පහ සංචාරක</author>
    <content>2003 වර්ෂයේ පෙබරවාරි 06 දින හෝ ඊට ආසන්න දිනයකදී එක්දරු මවක් පොරොවකින් කොටා ඝාතනය කිරීමේ සිද්ධියේ නඩුව විභාග කළ ගම්පහ මහාධිකරණ විනිසුරු විමල් නම්බු වසම් මහතා චූදිත පුද්ගලයා වරදකරු බවට තීරණය කොට ඔහුට මරණීය දණ්ඩනය නියම කළේය. මරණීය දණ්ඩනය නියමවුවේ ඝාතනයට ලක්වූ කාන්තාවගේ අනියම් සැමියකු වූ ටී. ඒ. ශාන්ත උදයලාල් නමැත්තකුටය.එක්දරු මවක් වූ සෝමා වික්‍රමආරච්චි නමැත්තිය සමඟ ඇගේ අනියම් සැමියා ලෙස කල්ගෙවු මෙම විත්තිකරුද විවාහක පුද්ගලයෙක් බවත් “ කපුවකු” ලෙස කටයුතු කරන්නකු බවත් හෙළි වී ඇත. ඝාතනයට ලක් වූ කාන්තාව සමඟ මිත්‍ර වී ඇගෙන් මුදල් ලබාගෙන ඇය සමඟම කලක් එකට ජීවත්ව ඇත.ඝාතනය වූ දිනයේ එම කාන්තාවගේ 12 හැවිරිදි පිරිමි දරුවාද එකම කාමරේ නිදාගෙන ඇත.ඇයව ඝාතනය කොට මුදල් ලබා ගැනීමේ අරමුණින් ඝාතකයා පොරොවක්ද සඟවා තබා ගෙන ඇත.තම මව ඝාතනය කිරීමේ සිද්ධිය මේ දරුවාද දැක තිබේ. මෙම නඩුව විභාග වන අවස්ථාව වනවිට එම දරුවාද සාමනේර හිමිනමක් බවට පත්ව සිටියේය.කාන්තාව ඝාතනය කළ පුද්ගලයා සිද්ධියෙන් පසු පලාගොස් සිටි අතර දින කිහිපයකට පසු නීතිඥ මහතෙකු මඟින් අධිකරණයට ඉදිරිපත් වී චෝදනාවට නිවැරැදිකරු බව පවසා ඇත.මරණීය දණ්ඩනයට නියම වූවේ ටී. ඒ. ශාන්ත උදයලාල් නැමැත්තෙකි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003256</link>
    <topic>‘තාත්තේ, තාත්තේ මගේ කකුලට ගුරුපාට සර්පයෙක් දෂ්ට කළා’</topic>
    <author>දඹුල්ල සමූහ – ආනන්ද දසනායක</author>
    <content>රටේ අනාගතය භාර ගන්නට සිටි දිදුලන තාරකාවක් අකාලයේ මිලින වූයේ තම කුඹුරේ ගොයම් කපමින් සිටි අම්මා තාත්තා ඇතුළු පිරිසට ඇඹුල බෙදන්නට කෙත් යායට ගමන් ගත් මොහොතකදීය.තම කුඹුරේදී සර්පයකු (පොළඟකු) දෂ්ට කිරීමෙන් ඉතා ශෝක ජනක ලෙස මිය ගියේ දඹුල්ල කළුන්දාව, පරහගම ගම්මානයේ පදිංචිවව සිටි දඹුල්ල මධ්‍ය මහා විදුහලේ 13 වසර ශ්‍රේණියේ අධ්‍යාපනය ලැබූ විදානේ ගෙදර චන්දිමාි දිලානි විදානේ ගෙදර (19) සිසුවියයි.පසු ගිය 21 වැනිදා ඉරිදා දිනයකි. පාසල් නිවාඩු නිසා කුඹුරේ ගොයම් කපන්නට යන තම පියාට, මවට හා සෙසු පිරිසට දවල්ට කෑම සකස් කර ගෙන මම කුඹුරට එන්නම් අම්මේ යැයි මිය ගිය චන්දිමා දියණිය අම්මාට පොරොන්දු වූවාය.ඇගේ්මව ද සමෘද්ධි සංවර්ධන නිලධාරිනියකි. ඇයට ද එදින නිවාඩු දිනයක් නිසා ගොයම් ටිකක් කපා පාගා ගෙදරට ගේන්න ඕන නිසා සියල්ලන්ම කුඹුරට ගියේ සියලු බලාපොරොත්තු පොදි බැඳගෙනය.චන්දිමා දියණිය ද කඩිනමින් දිවා ආහාරය සකස් කර ගෙන වෙලට ගොස් කෑම පෙට්ටිය වෙලේ නියර මත තබා යන්න සැරසුණේ වතුර කළයක් රැගෙන එන්නටය. ඒ නිමේෂයකින් මාරයා විලසින් පැමිණ පොළඟකු ඇයගේ කකුලට දෂ්ට කැර තිබේ.‘තාත්තේ තාත්තේ මගේ කකුලට ගුරු පාට සර්පයකු දෂ්ට කළා’ යැයි මහ හඬින් කෑ ගැසුවාය. සියල්ලන් එතැනට දුව ගෙන විත් පොළෙඟකු දියණියට දෂ්ඨ කළ බව තේරුම් ගෙන වහාම කුඹුරෙන් ඔසවා ගෙන ඇවිත් වාහනයකින් දඹුල්ල රෝහලට ඇතුළත්කරන විටත් චන්දිමා සිහිසුන්ව සිටියාය.චන්දිමා දඹුල්ල රෝහලට රැගෙන එන විට සවස 2.00 ට පමණ වන්නට ඇත. සවස 4.00 4.30 ට පමණ චන්දිමා දෑස් හැර වට පිට බලා ‘අම්මේ මගේ ඇස් පේන්නේ නැහැ. කිසි දෙයක් පැහැදිලි නැහැ.අම්මලා තාත්තලා සතුටින් සමාදානයෙන් ඉන්න. කලබල වෙන්න එපා’ යැයි ආයාසයෙන් පැවසූ අයුරු අපට ඇගේ මාමා වන උපාසක ගෙදර විජේකෝන් මහතා පැවසීය.මිය ගිය චන්දිමා දියණියගේ පියාණන් වන විදානේ ගෙදර සෝමතිලක මහතා දියණියගේ වියෝවෙන් කම්පාවට පත්ව අප සමග මෙසේ පැවසීය.‘අපි දියණිය වාට්ටුවට අරන් ගිය වෙලාවේ සිය වාට්ටුවට වෙලා සිටිය. බිරියගේ අයියාත් හිටියා. දියණිය බේරා ගන්න අවසානයේ දැඩි සත්කාර ඒකකයට යවන්න දඹුල්ල කිට්ටුව තිබෙන මහනුවර, පේරාදෙණිය, මාතලේ, පොලොන්නරුව, අනුරාධපුරය, ත්‍රිකුණාමලය හා කුරුණෑගල රෝහල් වල දැඩි සත්කාර ඒකක වල පහසුකම් තිබේද සොයා බලන්නටම පැය කීපයක් ගත වුණා. අවසානයේ කුරුණෑගල රෝහලේ ඇඳක් තිබෙන බව කීවාම ගිලන් රථයෙන්ම කුරුණෑගල රෝහලට දියණිය රැගෙන ගියා. කුරුණෑගලට ලෙඩාව ඇතුළත් කරන විට රාත්‍රී 8.00 – 8.30 පමණ වන්නට ඇති.රෝහලට ඇතුළත් කර පැය කීපයකින් රාත්‍රී 10.55 කීවා ලෙඩා මිය ගියා කියලා. සිද්ධිය සිදු වූ මොහොතේ පටන් අපි දියණිය ළඟ සිටියා. වෛද්‍යවරු හෙද නිලධාරීන් විශාල උත්සාහයක් ගත්තා දියණියගේ ජීවිතය බේරා ගන්න.දැඩි සත්කාර ඒකකයක පහසුකම් දඹුල්ල රෝහලට තිබුණා නම් අපේ දියණිය බේරා ගන්න තිබුණා යැයි සෝමතිලක මහතා වැඩිදුරටත් පැවසීය.දඹුල්ල රෝහලේ නිලධාරියෙක් අපට ප්‍රකාශ කෙළේ මෙසේය.‘මේ ලෙඩාව බේරා ගන්න තිබුණා. අපි ප්‍රතිකාර කළා. නමුත් දැන් රෝහල් වල තිබෙන ‘ඇන්ටිටෙනින් සීරම්’ නැමැති ඖෂධය සර්පයන්දෂ්ට කළාම එන්නත් කරනවා. අපි ලෙඩාට මේ ඖෂධයෙන් කීපයක්ම වරින් වර එන්නත් කළා. ඒත් ලෙඩාට සුවයක් වුණේ නැහැ. දැන් ඖෂධ ප්‍රමිතියෙන් බාල නිසා මෙවැනි දේ සිදු වෙනවා’ යැයි පැවැසීය.කෙසේ වුවත් ඖෂධ හා පහසුකම් නොමැතිකම රෝගීන්ට බලපානවා.අප චන්දිමා ගේ නිවෙසට යන විටත් ඇයගේ යහළු යෙහෙළියන් කීප දෙනෙක්ම තම යෙහෙළියගේ හදිසි වියෝවෙන් කම්පාවට පත්ව සිටියාය.චන්දිමා පාසලේ වැඩ වලටත් හරිම දක්ෂයි. ඒ වාගේම නිවෙසේ වැඩත් අත පසු නොකර කරනවා. සාමාන්‍ය පෙළ විභාගයට ගියේ අකුරම්බොඩ මධ්‍ය මහා විද්‍යාලයට. සාමාන්‍ය පෙළ විභාගයෙන් විෂයන් අටක් සමත්ව සම්මාන 7 ක් ලබා සිටියා.උසස් පෙළ විභාගය ගිය වසරේ දඹුල්ල මධ්‍ය මහා විදුහලින් ඉදිරිපත් වුණා. ඒ විභාගයෙන් බී 2 සී 1 ක් තියෙනවා. චන්දිමා මෙවරත් අප සමග විභාගයට ඉදිරිපත් වෙන්න අයදුම්පත් දැම්මා. චන්දිමාගේ හදිසි වියෝව අපට අදහා ගන්න බැහැ.චන්දිමාගේ මව නිතරම හඬා වැළපෙන අතර කිසිවක් පැවැසීමට තරම් ඇයට හොඳ මානසික තත්ත්වයක් නොතිබුණි.රටට ගමට ප්‍රදේශයට අමිල සේවාවක් කරන්නට සිටි විකසිත වූ මල් කැකුල අකාලයේ මිලින වී ගියේය.චන්දිමා ගේ නිසල දේහය 24 වැනි බදාදා කලුන්දැව පරණගම සුසාන භූමියේදී මිහිදන් කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003257</link>
    <topic>කර්ලිනාහාමිටආයු බෝ වේවා!</topic>
    <author>සටහන - බදුල්ල දිස්ත්‍රික් සමූහ ජයසේන විජේනායක</author>
    <content>දසක දහයකට වැඩි කාලයක් ආයු විඳිමින් ජීවිතයේ සැඳෑ සමයේදී තම දූ දරුවන් මුණුපුරු මිණිබිරියන් පිරිවරා ගෙන උපන් දිනයක් සැමරීමට වාසනාව ලැබෙන්නේ මෙලොව එළිය දකින අය ගෙන් කීයෙන් කී දෙනෙකුට ද ?එවැනි වාසනා වන්තයන් වත්මන් ජන සමාජය තුළ අතරින් පතර හෝ කිහිප දෙනෙක් සිටියත් බොහෝ විට ඔවුන්ගේ උපන් දිනය සමරන්නට සිදු වන්නේ වැඩි හිටි නිවාස වලදීය. බදුල්ල හංවැල්ල අංක 51 දරන නිවෙසේ පදිංචි වික්‍රමරත්න විදානආරච්චිලාගේ කර්ලිනා හාමි මාතාවගේ වයස අවුරුදු 106 කි. ඇය 1905 වර්ෂයේ පෙබරවාරි මස 16 වැනි දින උපත ලබා තිබේ. ඇය විශ්‍ර‍්‍රාමික ගුරුවරියකි. දිවි ගමනේ්105 වැනි සැතැපුම් පසු කර ඇය තම දූ දරුවන් මුණුබුරු බිනිබිරියන් සමග 106 වැනි වියට පා තබමින් පසුගියදා උපන් දිනය සැමරුවාය.ඇයගේ දරුවන් හය දෙනාගෙන් දරුවෝ පස් දෙනෙක් ජීවතුන් අතර සිටිතිය. දරු මුණුපුරු මිණිපිරියන් 31 දෙනෙකු පමණ සිටින කර්ලිනාහාමි මාතාවගේ සැමියා හිටපු පළාත් පාලන ලිපිකරු ජී. පී. එච්. එස්. සිල්වා මහතා වයස අවුරුදු 61 දී (1962) මිය ගොස් තිබේ. මාතර තොටමුණ ප්‍රදේශයේදී උපත ලැබූ අය 1926 වර්ෂයේ දී මාතර පඹුරණ විද්‍යාලයේ ගුරුවරියක් ලෙස මුල් පත්වීම ලබා ගුරු සේවයට ඇතුළත්වී තිබේ.ගුරු සේවයෙන් විශ්‍රාම යන විට ඇය පාසල් ගණනාවක සේවය කොට දරු දැරියන් දස දහස් ගණනකගේ නැණ නුවණ පෑදුවාය. විශ්‍රාම යන විට ඇය බදුල්ල සුජාතා බාලිකා මහා විද්‍යාලයේ සේවය කරමින් සිටියාය. ගුරු වෘත්තියෙන් විශ්‍රාම යන විට තම දු දරුවන් හතර දෙනෙකු සහ එක් මිණිපිරියක් ද ගුරු වෘත්තියට දායාද කර තිබීම ඇයගේ දිවි ගමනේ සුවිශේෂ සිද්ධියකි. කර්ලිනාහාමි මාතාවගේ වැඩිමහල් දියණිය ජී. පී. කමලාවතී මහත්මිය ගේ වයස අවුරුදු 82 කි. ගුරුවරියක් ලෙස සේවය කර අද වන විට ඇයද විශ්‍රාම ගොස් සිටින්නීය.වයස අවුරුදු 105 සම්පූර්ණ කර 106 වැනි වියට පා තබා සිටින කර්ලිනාහාමි මාතාව තවම ඇස් කණ්නාඩි නොපළඳී. ඇයගේ ඇස් පෙනීම හොඳ තත්ත්වයේ ඇති අතර කන්ඇසීම මදක් දුර්වලය.දෙපයින් ඇවිද යෑමට පි‍්‍රයකළ ද ඇයගේ සෞඛ්‍ය තත්ත්වය සහ ආරක්ෂාව පතා ඇගේ දරුවන් ඇය රෝද පුුටුවේ තබා තිබේ. කර්ලිනාහාමි මාතාව දැන් රෝදපුටුවේ එහා මෙහා යමින් දවස ගත කරයි. මාතර පඹුරණ, නූපේ, පරමුල්ල, වැලිමඩ, බුස්දුල්ල, බදුල්ල, හිදගොඩ සහ සුජාතා යන විදුහල් කීපයක සේවයකළ ඇය 1965 වසරේදී බදුල්ල සුජාතා විදුහලෙන් විශ්‍ර‍්‍රාම ලැබුවාය.කිසිම දිනක මස්, බිත්තර අනුභව නොකරන කර්ලිනාහාමි මාතාව කොස්, පොළොස්, බතල, මඤ්ඤොාක්කා, මැල්ලුම්, සහ කඩල, මුං ඇට, කව්පි ආදි ධාන්‍ය වර්ග ද කෑමට රුචියක් දක්වන්නීය. කොස් තම්බා ලුණු මිරිස් හෝ පොල් සම්බෝල සමග අනුභව කිරීමට ඇය වඩාත් ප්‍රිය කරන බව ඇයගේ දරුවෝ පවසති.දිනපතා අලුයම 5.00 ට පමණ අවදි වන ඇය තම මුහුණ සේදීම ආදී දෙනික කටයුතු ද තනිවම කර ගන්නා බවත් උදෑසන පැය දෙකක් පමණ අව්ව තපිමින් සිටින බවත් ඇයගේ දරුවෝ පැවසූහ.වයස අවුරුදු 105 පසු කර ජීවිතයේ සැදෑ සමය ගෙවමින් සිටින කර්ලිනාහාමි විශ්‍රාමික ගුරු මාතාවට අප ද නිදුක් නිරෝගී දීර්ඝායු පතන්නෙමු.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003258</link>
    <topic>‘පොළොන්නරුව නටබුන් ආශ්‍රිතවකැනීම් කෙළේ ජල නළ එළීමටයි’</topic>
    <author>පොළොන්නරුව විශේෂ</author>
    <content>පොළොන්නරුවේ පරාක්‍රමබාහු රජ සමයේ කරවන ලද ඉපැරැණි නගර ප්‍රකාරය ආශ්‍රිතව බැකෝ යන්ත්‍රයක් යොදවා කැණීම් සිදු කර ඇත්තේ එහි පදිංචි ගම්වැසියන්ට ජලය ලබාගැනීමට ජල නළ එළීමට බව අනාවරණය වේ.මේ ප්‍රදේශයේම මීටර් 200 ක ප්‍රදේශයක් මීට මාස 3 කට පෙර කැණීම් සිදු කැර ජල නළ එළා එහි පදිංචිකරුවන්ට ජලය ලබාදීමට ජල සම්පාදන මණ්ඩලය පියවර ගෙන තිබේ.2009 දෙසැම්බර් මාසයේදී මෙහි ජනතාවගේ ඉල්ලීම පරිදි ජනාවාස පවත්වාගෙන යෑමට පුරා විද්‍යා කොමසාරිස්වරයා විසින් අවසර ලබා නොදීමෙන් පසු මේ පුරාවිද්‍යා නටබුන් ආශි‍්‍රත භූමියේ පවුල් 1000 කට අධික පිරිසක් පදිංචිව සිටිති.ඉඩම් කොමසාරිස් දෙපාර්තමේන්තුව විසින් මේ භූමියේ පදිංචිකරුවන්ට ඉඩම් ඔප්පු නීත්‍යානුකූලව ලබාදී අඇති හෙයින් මහජන අවශ්‍යාතාවන් වෙනුවෙන් මෙවැනි ඉදි කිරීම් සිදු වන බව මෙහි පදිංචිකරුවෝ සඳහන් කරති.ජල නල එලීම සඳහා සිදු කළ කැණීම් වලදී පුරාවිද්‍යා නටඹුන් වලට කිසිදු හානියක් සිදු නොවී ඇති බව එහි පදිංචිකරුවෝ කියා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r1003259</link>
    <topic>දිවි පිදූ රණවිරුවාට උපහාර: සමෘද්ධි දිරිය පියසෙන් නිවෙසක්</topic>
    <author>ජයගඟ සමූහ නිරෝධනී වනසිංහ ඡායාරූප - ජයගඟ සමූහ</author>
    <content>හිසට සෙවණක් සලසමින් රණවිරු උපහාර දක්වමින් ඉදිකළ දිරිය පියසක් යුද්ධයේදී දිවි පිදූ වීරෝදාර රණවිරු පවුලකට ලබාදීමේ උත්සවයක් ජාත්‍යන්තර කාන්තා මාසයට සමගාමීව එප්පාවල කටියාව පාර 393 තුලානේ දී සිදුකෙරිණි.ශ්‍රී ලංකා සමෘද්ධි අධිකාරිය සහ ශශ්‍රී ලංකා රණවිරු සුබසාධන සංගමයේ සහයෝගය ඇතිව ප්‍රදේශයේ සමෘද්ධි කණ්ඩායමේ ශ්‍රම සහයෝග ලක්‍ෂ 3 ක් වැය කරමින් මේ දිරිය නිවෙස ඉදිකර ගැනීමට හැකි වූ බව මියගිය රණවිරුවාගේ මව වන ටී. එම්. ස්වර්ණලතා මහත්මිය පැවැසුවාය.ස්වාමියා නොමැතිව ආබාධිත තරුණ දියණියක් සමඟ දරුවන් හතරදෙනකුගේ බර තනිව උසුලාගත නොහැකි වුණා. එක් දරුවෙක් යුද හමුදා සේවයට ගියා. පස්දෙනෙකුට ඉන්න හිටින්න ගෙයක් තිබුණේ නෑ. හමුදාවට ගිය පුතා ඒ ගැන ලොකු වේදනාවකින් හිටියේ. එයාගේ හීනයක් තමයි අද මේ ඉටුවුණේ.ඒත් මේ සතුට අපිට දෙනවාට කටයුතු කළ මගේ පුතා අද මට නෑ. මගේ පුතා වවුනියාවේ සේවයේ යෙදී හිටියදී 1998 දී ත්‍රස්ත ප්‍රහාරයකින් මිය ගියා. පුතාගේ මිනිය තියාගන්න මට තැනක් තිබුණේ නෑ. හට් එකක් ගහලා රට ජාතිය වෙනුවෙන් ජීවිතය පිදූ මගේ දරුවගේ මිනිය තිබ්බේ. මට මේවා දැනෙනකොට අම්ම කෙනෙක් හැටියට දරාගන්න බෑ.පුතාගේ සිහිනය සැබෑ කරගන්න මම ගොඩක් කැපවීමෙන් වෙහෙසුණා. රණවිරු සුබසාධන සංගමය, ශශ්‍රී ලංකා සමෘද්ධි සංවර්ධන අධිකාරිය, ප්‍රාදේශීය ලේකම්වරයා, කාර්යාලයේ නිලධාරීන්, සමෘද්ධි අංශයේ නිලධාරි මහත්ම මහත්මීන්ටත් මගේ ගමේ අයටත් මා පින් දෙනවා.ගරු ජනාධිපතිතුමා, විෂය භාර ඇමැතිතුමා ඇතුළු මේවගේ වැඩපිළිවෙළවල් සකස් කරපු හැම කෙනෙකුටම අපේ පවුලට මේ ලබා දුන් සහය වෙනුවෙන් පින් අත්වෙනවා. කලාප කළමනාකාරතුමියත්, අපේ සමෘද්ධි සංවර්ධන නිලධාරි කණ්ඩක්කුලම මහත්තයත් අපි ගැන සලකලා වැඩ නොකරන්න අදත් මගේ පවුලට මේ සතුට නොලැබෙන්නට තිබුණා.තලාව සහකාර ප්‍රාදේශීය ලේකම් නිශාන්ත හේරත් මහතා කියා සිටියේ, යුද්ධයේදී මියගිය රණවිරුවාගේ නිසල දේහය තබාගැනීමට තැනක් නොමැති අයුරු දුටු විට කම්පනයට පත් වූ බවයි.රට ජාතිය වෙනුවෙන් දිවි පිදූ ඔහුගේ සිහිනය සැබෑ කරමින් තම මෑණියන්ටත්, සහෝදර සහෝදරියන්ටත් නිදහසේ ජීවත්වීමට සුදුසු දිරිය පියසක් ඉදිව තිබීම සියලු දෙනා එක්ව එම වීරෝදාර රණවිරුවාට පිදූ ඉහළම ගෞරවය බවයි. තලාව ප්‍රාදේශීය ලේකම් කාර්යාලයේ සමාජ සංවර්ධන නිලධාරි පී. එම්. චන්ද්‍රසිරි, 393 තුලාන භාර සමෘද්ධි නිලධාරි කණ්ඩක්කුලම මහත්වරු ද අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=r10032510</link>
    <topic>‘මඟීනට නොසරුප් බස් කියනමේ දුම්රිය ස්ථානාධිපති කවුද</topic>
    <author>- මාතර දුම්රිය මඟියෙක්</author>
    <content>මාතර දුම්රිය ස්ථානයේ එක්තරා දුම්රිය ස්ථානාධිපතිවරයකුගේ අශෝභන ක්‍රියා කලාපය නිසා එම දුම්රිය ස්ථානය මඟීන්ට අප්‍රසන්න ස්ථානයක් බවට පත් වෙමින් තිිබේ. මේ නිලධාරියා ප්‍රවේශ පත්‍ර කවුළුවේ සිටින අවස්ථාවලදී රුපියල් 500 හෝ 1000 නෝට්ටුවක් රැගෙන ප්‍රවේශ පත්‍ර මිල දී ගැනීමට මඟියෙක් පැමිණියහොත් බහින්බස් වීමකින් තොරව ගනුදෙනුව කෙළවර වන්නේ කලාතුරකිනි.“මාරු සල්ලි නැත්තං පස්සට යනවා” තමුසෙට ටිකට් දුන්නොත් මම අනෙක් අයට ටිකට් දෙන්නේ කොහොමද ආදී වශයෙන් ඇරඹෙන කතාව අවසන් වන්නේ මොහු ශුද්ධ සිංහලෙන් මඟීන්ට බැන වැදීමෙනි.මාරු සල්ලි නොමැති බව මඟීන් කාරුණිකව පවසද්දී මේ නිලධාරියා සිංහයකු ලෙස ම¼ඟීන්ගේ ඇඟට කඩාපනී. පසුගිය දිනෙක අපටත් මේ අමිහිරි අත්දැකීමට මුහුණපෑමට සිදුවිය.මේ නිලධාරියාගේ වාග් ප්‍රහාරයට එම අවස්ථාවේදී මුහුණදුන් ම¼ඟීන් කිහිප දෙනකුම අපට හමුවිය. මේ නිලධාරියාට එරෙහිව දුම්රිය අරක්ෂක අංශයට නිරන්තරයෙන් පැමිණිලි ලැබෙන බව ද දුම්රිය ආරක්ෂක අංශය පවසයි. මූණ සිංහයකුගේ මෙන් පෙනුමක් තිබුණද මොහුගේ ක්‍රියා කලාපය නම් සුනඛයකුගේ මෙන් බව නම් නොකියාම බැරිය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003251</link>
    <topic>අයි. පී. එල්. ක්‍රිකට්මුරලි පෙරමුණේ</topic>
    <author/>
    <content>චෙන්නායි පිල ලකුණු 36 කින් පරාජයට පත් කළ රෝයල් චැලන්ජර්ස් බැංගලෝර් පිල මේ දිනවල පැවැත්වෙන ඉන්දීය පි‍්‍රමියර් ලීග් ඕවර් විස්සයි – 20 ක්‍රිකට් තරගමාලාවේ පෙරමුණ ගැනීමට සමත් වූවද චෙන්නායි පිලේ මුත්තයියා මුරලිදරන් බැංගලෝර් පිලේ කඩුලු 3 ක් දවාලමින් අයි. පී. එල්. තරගමාලාවේ පන්දු යවන්නන් අතර ඉදිරියෙන් සිටීමට සමත්ව සිටී.මුරලිදරන් තරග 5 කදී කඩුලු 9 ක් දවාලීමට සමත් වූ අතර දෙවැනි ස්ථානයේ පසුවන ඩෙකන් හයිඩ්‍රාබාද් පිලේ චමින්ද වාස් තරග 4 කදී කඩුලු 8 ක් බිඳහෙලා තිබේ.සනත් ජයසූරිය නියෝජනය කරන මුම්බායි පිල මේ තරගමාලාවේ දෙවැනි ස්ථානයේ පසුවන අතර කුමාර් සංගක්කාරගේ නායකත්වයෙන් යුත් පන්ජාබ් පිලට හිමිවී ඇත්තේ 7 වැනි ස්ථානයයි.බැංග්ලෝර් - චෙන්නායි තරගයේ පළමුව පන්දුවට පහර දුන් බැංග්ලෝර් පිල කඩුලු 5 කට ලකුණු 171 ක් රැස්කළ අතර රොබින් උත්තප්පා නොදැවී ලකුණු 68 ක් රැස්කිරීමට සමත් වූවේය. මුරලිදරන් ලකුණු 25 කට කඩුලු 3 ක් බිඳ දැමුවේය.චෙන්නායි පිලට ලබාගත හැකි වූයේ කඩුලු 7 ක් දැවී ලකුණු 135 ක් පමණි. මැතිව් හේඩ්න් ලකුණු 32 ක් ද, සුබ්‍රමනියම් බද්‍රිනාත් ලකුණු 31 ක් ද, රැස්කළ අතර විනයි කුමාර් ලකුණු 50 කට කඩුලු 4 ක් දවාලීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>03</month>
      <day>25</day>
    </date>
    <link>http://www.dinamina.lk/2010/03/25/_art.asp?fn=s1003252</link>
    <topic>චීන විවෘත ආධුනික බොක්සිං සූරතාවලියතරුණ ක්‍රීඩකයන්ට වැඩි අවස්ථාව</topic>
    <author>ෆවුස් මොහොමඩ්</author>
    <content>චීන විවෘත ආරාධිත ජාත්‍යන්තර බොක්සිං සූරතාවලියට සහභාගීවීම සඳහා ශ්‍රී ලංකා තරුණ බොක්සිං ක්‍රීඩකයන් තිදෙනෙකුට අවස්ථාව හිමි වී තිබේ.චීන බොක්සිං සංගමය විසින් පළමු වරට සංවිධානය කරනු ලබන මෙම විවෘත ආරාධිත ජාත්‍යන්තර බොක්සිං සූරතාවලිය 15 කට අධික රටවල් සංඛ්‍යාවක ක්‍රීඩකයන් රැසකගේ සහභාගිත්වයෙන් අප්‍රේල් 3 වැනිදා සිට 10 වැනිදා දක්වා පැවැත්වීමට නියමිතය.මෙම සූරතාවලිය සඳහා ශ්‍රී ලංකා සංවර්ධනය වෙමින් පවතින බොක්සිං සංචිතයේ (ච්ඥමඥතධනඪදඨ ඉඳභචඤ) ක්‍රීඩකයන් තිදෙනෙකුට අවස්ථාව ලබාදුන් බව ශ්‍රී ලංකා ආධුනික බොක්සිං සංගමයේ ලේකම් ලුතිනන් කර්නල් හේමන්ත වීරසිංහ මහතා දිනමිණට පැවසුවේය.ස්ලිම්ලයින් ක්‍රීඩා සමාජය නියෝජනය කරන ඩී. එම්. පී. දක්ෂිලත් බැන්ටම් බර පංතිය සඳහාද, එම ක්‍රීඩා සමාජයෙන්ම එන්.එස්.පී. සිල්වා ෆෙදර් බර පංතිය සඳහාද පසුගිය සාග් තරගාවලියේ රිදී පදක්කමක් දිනූ නාවික හමුදාවේ ආර්. එස්. කුමාරසිංහ ලයිට් බර පංතියද නියෝජනය කරමින් මේ තරගාවලියට සහභාගි වන අතර කණ්ඩායම් පුහුණුකරු ලෙස ඩබ්. වසන්ත කුමාර මහතා කටයුතු කිරීමට නියමිතය. කළමනාකරු ලෙස ආධුනික බොක්සිං සංගමයේ ලේකම් ලුතිනන් කර්නල් හේමන්ත වීරසිංහ මහතා කටයුතු කරනු ඇත.මෙරට බොක්සිං ක්‍රීඩාවේ උන්නතිය සඳහා දායකත්වය ලබාදීමේ අරමුණින් යුතුව මේ සංචාරයට සහභාගි වන වීරසිංහ මහතා එහිදී චීන බොක්සිං සංගමයේ ආධාර මත ශ්‍රී ලංකාවට බොක්සිං උපකරණ ලබා ගැනීමේ සාකච්ඡා කිහිපයට සහභාගී වීමටද නියමිතය. පසුගිය වසරට වඩා මේ වසර ශ්‍රී ලංකා බොක්සිං ක්‍රීඩාවට ඉතා සාර්ථකවූත්, අවිවේකිවූත් වසරක් බව වීරසිංහ මහතා වැඩි දුරටත් ප්‍රකාශ කෙළේය.වසරේ ආරම්භයේ සිට මේ දක්වා විදෙස් බොක්සිං තරගාවලි 3 කට ශ්‍රී ලංකා ක්‍රීඩකයින් තරග කළ අතර තව ජාත්‍යන්තර තරගාවලි 6 කට ඉදිරියේදී සහභාගිවීමට නියමිතය. ඉන් තරගාවලි 3 ක් කාන්තා අංශයෙන්ද සෙසු තරගාවලි 3 පිරිමි අංශයෙන්ද පැවැත්වෙනු ඇත.</content>
  </post></root>