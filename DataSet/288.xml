<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401052</link>
    <topic>LOMC ඉසුරු දිරිය සිසු උපහාරයෙන් ළමයින් 550කට ශිෂ්‍යත්ව සහ තිළිණ</topic>
    <author/>
    <content>LOMC ඉසුරු දිරිය සිසු උපහාරයෙන් ළමයින් 550කට ශිෂ්‍යත්ව සහ තිළිණදරු දැරියන්ගේ අධ්‍යාපන මට්ටම ඉහළ නැංවීම උදෙසා ඇති කැපවීම යළි අවධාරණය කරමින් LOLC මයික්‍රෝ ක්‍රෙඩිට් සමාගම සිය වාර්ෂික ‘ඉසුරු දිරිය සිසු උපහාර’ ශිෂ්‍යත්ව ප්‍රදාන වැඩසටහන කොළඹ බිෂොප් විද්‍යාලීය ශ්‍රවණාගාරයේ දී පසුගියදා පවත්වන ලදී.මෙවර අඛණ්ඩව සිවුවෙනි වසරටත් පවත්වන ලද තිළිණ ප්‍රදානයේ දී දිවයින පුරා බහුවිධ ජන ප්‍රජාවන් නි‍යෝජනය කරන ළමයින් 550කට වැඩි සංඛ්‍යාවකට ශිෂ්‍යත්ව සහ තිළිණ ප්‍රදාන කෙරිණි. මේ අතුරින් විශිෂ්ට ප්‍රතිඵල ලද 200 දෙනෙකුට කොළඹ පැවැති නිල උත්සවයේ දී උපහාර තිළිණ පිරිනැමිණි.ජනාධිපති ලේකම් ලලිත් වීරතුංග මහතා උත්සවයේ ප්‍රධාන ආරාධිතයා ලෙස සහභාගී වූ අතර ශ්‍රී ලංකා මහ බැංකුවේ නියෝජ්‍ය අධිපති ආචාර්ය පී.එන්.වීරසිංහ මහ බැංකුවේ බැංකු නොවන මූල්‍ය ආයතන සුපරීක්ෂණ දෙපාර්තමේන්තුවේ අතිරේක අධ්‍යක්ෂ එච්.බී.ඩී.කරුණාරත්න, LOLC සමූහයේ සභාපතිනි රෝහිණී නානායක්කාර, LOLC සමූහයේ නියෝජ්‍ය සභාපති සහ LOLC මයි‍ක්‍රෝ ක්‍රෙඩිට් සමාගමේ සභාපති ඉෂාර නානායක්කාර, LOLC සමූහයේ ප්‍රධාන විධායක / සමුහ කළමනාකාර අධ්‍යක්ෂ කපිල ජයවර්ධන, LOLC සමුහයේ විධායක අධ්‍යක්ෂිකා කල්ෂා අමරසිංහ මහත්මිය සහ LOLC මයික්‍රෝ ක්‍රෙඩිට් සමාගමේ ප්‍රධාන විධායක/ අධ්‍යක්ෂ රවී තිසේරා මහතා ද මෙම අවස්ථාවට එක් විය.LOLC ප්‍රධාන විධායක / සමූහ කළමනාකාර අධ්‍යක්ෂ කපිල ජයවර්ධන මහතා ද මෙසේ අදහස් දැක්වීය. “අධ්‍යාපනය යනු මිනිසුන්ගේ ජීවිත වැඩි දියුණු කිරීමට සහ උසස් තත්ත්වයකට ගෙන ඒමට මඟ පාදන ඉතා බලවත් මෙවලමකි. එමඟින් මෙම දරුවන්ට වඩාත් යහපත් සහ දීප්තිමත් අනාගතයකට දොරගුළු විවර කරයි. එම දරුවන්ට සහ ඔවුන්ගේ මවුපියන්ට මේ සඳහා සහායක් අවශ්‍යව තිබූ අතර අප සිදු කළේ එම සහාය ඔවුන්ට ලබාදීමයි.” ඇල්පිටියේ මලීෂා පාරින්දි සිසුවිය ලකුණු 190ක් ලබා ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401053</link>
    <topic>මැණික් ප්‍රදර්ශනය විවෘත කරමින්</topic>
    <author>ඡායාරූපය - සුදම් ගුණසිංහ</author>
    <content>මැණික් ප්‍රදර්ශනය විවෘත කරමින් ශ්‍රී ලංකා රත්න විද්‍යාඥයන්ගේ සංගමය මෙහෙයවන ලද Jewels 2013 මැණික් හා ස්වර්ණාභරණ ප්‍රදර්ශනය පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත් මහතා අතින් බණ්ඩාරනායක අනුස්මරණ සම්මන්ත්‍රණ ශාලාවේදී ආරම්භ වීමෙන් පසු ප්‍රදර්ශනයට තබා තිබූ මැණික් ගලක් අමාත්‍යතුමාගේ පරීක්ෂණයට භාජනය වූ අයුරු.ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401054</link>
    <topic>යුද හමුදා මලල ක්‍රීඩා ශූරතාවලියට මෙවරත් මන්චි අනුග්‍රහය</topic>
    <author/>
    <content>යුද හමුදා මලල ක්‍රීඩා ශූරතාවලියට මෙවරත් මන්චි අනුග්‍රහයමන්චි අනුග්‍රහයෙන් පැවැති ශ්‍රී ලංකා යුද හමුදා 5 වැනි සංවත්සරික අන්තර් රෙජිමේන්තු මලල ක්‍රීඩා ශූරතාවලිය කොළඹ සුගතදාස ක්‍රීඩාංගණයේ දී පසුගියදා සාර්ථකව නිමාවට පත්විය. යුද හමුදාවේ වාර්ෂික ක්‍රීඩා තරග අතර ප්‍රධානතම තරගාවලිය වන මෙම මලල ක්‍රීඩා තරගාවලිය සඳහා මන්චි අඛණ්ඩව අනුග්‍රහය දැක්වූ 6 වැනි අවස්ථාව මෙය වේ.මෙම තරගාවලියට සමගාමීව සංවිධානය කළ සේයා රූ ප්‍රදර්ශනය තරගාවලිය පැවැති තෙදින පුරාවට කොළඹ සුගතදාස ක්‍රීඩාංගණයේ දී මහජන ප්‍රදර්ශනය සඳහා විවෘතව පැවතිණි. මලල ක්‍රීඩාවෙන් ශ්‍රී ලංකා යුද හමුදාවටත් පොදුවේ සමස්ත රටටත් කීර්තියක් අත්කර දුන් යුද හමුදා ක්‍රීඩක ක්‍රීඩිකාවන් සේයා රූ 170ක් පමණ එහිදී ප්‍රදර්ශනය කෙරිණි.සිලෝන් බිස්කට්ස් හි සමූහ අධ්‍යක්ෂ අලෙවි සහ විකුණුම් අංශ ප්‍රධානී නන්දන වික්‍රමගේ මහතා විසින් දක්ෂතම ක්‍රීඩකයාට සහ ක්‍රීඩිකාවට හිමි මන්චි අභියෝගතා කුසලාන පිරිනමනු ලැබීය. ත්‍යාග ප්‍රදා‍නෝත්සවය අග්‍රාමාත්‍ය දි.මු.ජයරත්න මහතාගේ ප්‍රධානත්වයෙන් පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401055</link>
    <topic>රෝලර් දොරවල් ප්‍රමුඛයා එල්කාඩෝ නව ශාඛාව මීගමුවේ</topic>
    <author/>
    <content>රෝලර් දොරවල් ප්‍රමුඛයා එල්කාඩෝ නව ශාඛාව මීගමුවේඑල්කාඩෝ ඉන්ඩස්ට්‍රීස් සමාගම සහ එල්කාඩෝ ට්‍රේඩින් පෞද්ගලික සමාගම 1985 සමාරම්භයේ සිටම සිය සේවා සපයයි. එහි නව ශාඛාව මීගමුවේදී විවෘත වෙයි.ජපන් අමුද්‍රව්‍ය සහ ඕස්ට්‍රේලියානු තාක්ෂණය උපයෝගී කර ගනිමින් ජාත්‍යන්තර ප්‍රමිතියටම සමාන වන ආකාරයෙන් රෝලර් දොරවල් මෙරටදී නිෂ්පාදනය කරන සමාගම දුරස්ථ පාලක ආධාරයෙන් ක්‍රියාත්මක කළ හැකි ස්ලයිඩින් ගේට්ටු නිෂ්පාදන ක්ෂේත්‍රයේ ද ප්‍රමුඛතම ආයතනයක් වෙයි.රෝලර් දොරවල්, රෝලර් ෂටර්ස් සඳහා භාවිතා කරන අමතර කොටස් අලෙවියද කරනු ලබනඅතර කුඩා කර්මාන්තයන්හි නියුතු වූවන්ට මෙය ඉමහත් රුකුලකි.කොළඹ නාවල ප්‍රදේශයේ ප්‍රධාන කාර්යාලය හා ප්‍රධාන ප්‍රදර්ශනාගාරය අලුතින්ම ඉදිකර ඇති අතර, නුගේගොඩ, මහනුවර, රත්මලාන, කුරුණෑගල, මාතර ඇතුළු ප්‍රධාන නගර බොහෝමයක දැනටමත් තම ප්‍රදර්ශනාගාර විවෘත කර පාරිභෝගික සේවාව ලබා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401056</link>
    <topic>මොබිටෙල් Huawei Ascend ගිවිසුම් සැලසුමක්</topic>
    <author/>
    <content>මොබිටෙල් Huawei Ascend ගිවිසුම් සැලසුමක්ශ්‍රී ලංකා ටෙලිකොම් මොබිටෙල් තවත් පුරෝගාමී පියවරකට එළඹෙමින් ස්මාට්ෆෝන් සඳහා ගිවිසුම් සැලසුමක් ප්‍රදානය කිරීමට Huawei සමඟ එක්වෙයි.මෙම ගිවිසුමට අනුව මොබිටෙල් පාරිභෝගිකයන් මාස 18ක ගිවිසුම් කාලයක් සඳහා අත්සන් තැබිය යුතුවේ. මෙය හඳුන්වා දෙනු ලබන්නේ විශේෂ මොබිටෙල් පසු ගෙවීම් පැකේජ සඳහාය. මෙම පැකේජය සඳහා නොමිලේ 2 GB දත්ත, මොබිටෙල් සබඳතා අතර විනාඩි 100ක කතා කාලයක්, මොබිටෙල් සබඳතා අතර කෙටි පණිවුඩ 500ක් මාසිකව හිමිවේ. මෙහිදී ගිවිසුමට අත්සන් තබන අවස්ථාවේ රුපියල් 10,000ක මූලික තැන්පතුවක් තැබීම ද අනිවාර්ය වේ. අදාළ ගිවිසුම් කාලය අවසානයේ පාරිභෝගිකයින්ට මොබිටෙල් වෙතින් අලුත්ම ස්මාට් ෆෝනයක් හිමිකර ගැනීමේ අවස්ථාව උදාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401057</link>
    <topic>සන්ෂයින් සහ වටවල සමාගම්වලට මූල්‍ය වාර්තාකරණ සම්මාන දෙකක්</topic>
    <author/>
    <content>සන්ෂයින් සහ වටවල සමාගම්වලට මූල්‍ය වාර්තාකරණ සම්මාන දෙකක්වටවල ප්‍රධාන මූල්‍ය නිලධාරි ලලිත් කුරේ සහ වටවල වැවිලි සමාගමේ සභාපති සුනිල් විජේසිංහ යන මහත්වරුන් විසින් වරලත් ගණකාධිකාරිවරුන්ගේ සංගමය විසින් පිරිනැමුණු සම්මානය ලබාගනිමින්.සන්ෂයින් හෝල්ඩිංග්ස් සහ ඊට අනුබද්ධ වටවල වැවිලි සමාගම ශ්‍රී ලංකා වරලත් ගණකාධිකාරිවරුන්ගේ ආයතනය විසින් සංවිධානය කරන ලද වාර්ෂික මූල්‍ය වාර්තා සම්මාන උලෙළේ ප්‍රමුඛ සම්මාන දෙකක් දිනා ගත්තේය.සන්ෂයින් හෝල්ඩිංග්ස් සමාගම මෙහිදී අනුබද්ධ සමාගම් පහක් හෝ ඊට අඩු ග්‍රාහක සමාගම් ‍ෙවනුවෙන් වෙන් කොට තිබූ කාණ්ඩය යටතේ ලෝකඩ සම්මානය දිනාගත් අතර වටවල වැවිලි සමාගම වැවිලි අංශය යටතේ රන් සම්මානය දිනාගත්තේය. වටවල වැවිලි සමාගම මෙම රන් සම්මානය පිටපිටම දිනාගත් හය වන අවස්ථාව මෙයයි. මේ සම්බන්ධයෙන් අදහස් දැක්වූ සන්ෂයින් හෝල්ඩිංග්ස් සමූහයේ ප්‍රධාන මූල්‍ය නිලධාරි ලලිත් විතානගේ මහතා පැවසුවේ වාර්ෂික වාර්තාව පිළියෙල කිරීමේ දී සමාගම පෙන්වූ විනිවිදභාවය මෙන්ම විශ්වාසනීය බවත් මෙම ජයග්‍රහණයට හේතු වූ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401058</link>
    <topic>ඩිමෝ වාර්ෂික වාර්තා සම්මාන ප්‍රදානයේදී ද ඇගයීමට ලක්වෙයි</topic>
    <author/>
    <content>ඩිමෝ වාර්ෂික වාර්තා සම්මාන ප්‍රදානයේදී ද ඇගයීමට ලක්වෙයිඩිමෝ හි කළමනාකාර අධ්‍යක්ෂක සහ ප්‍රධාන විධායක නිලධාරි රංජිත් පණ්ඩිතගේ මහතා මහ බැංකු අධිපති අජිත් නිවාඩ් කබ්රාල් මහතා අතින් හොඳම ආයතනික පුරවැසි සම්මානය ලබා ගනිමින්.ශ්‍රී ලංකා වරලත් ගණකාධිකාරීන්ගේ ආයතනය සංවිධානය කළ වාර්ෂික වාර්තා සම්මාන ප්‍රදානෝත්සවයේදී ඩීසල් සහ මෝටර් ඉංජිනේරු පොදු සමාගම (ඩිමෝ) ගෞරව සම්මානයට පාත්‍ර විණි. මෙම ජයග්‍රහණය ඩිමෝ වෙත විශාල කීර්තියක් ගෙන ඒමට සමත් වූ අතර, සති කිහිපයකට පෙර වාණිජ‍ මණ්ඩලය විසින් සංවිධානය කරන ලද 2013 පාරිසරික තිරසාරකත්වය සුරකින හොඳම ආයතනික පුරවැසි සම්මාන ප්‍රදානයේදී හොඳම ආයතනය ලෙසින් ද පිළිගැනීමට ද ලක්විය. ඩිමෝ වැනි ඉහළ තලයක සිටිනා සමාගමකට මෙවන් ගෞරවයන් වටිනා අතර, සමාගමේ ලාභය ලැබීම ඉක්මවා ගිය අව්‍යාජ ප්‍රයත්නය ශ්‍රී ලංකාවෙහි හොඳම අගය කිරීමක් සහ නිගමනය කිරීමක් හිමි කර ගැනීමට සමත් විය.ඩිමෝ යනු වාර්ෂික වාර්තා සම්මාන ප්‍රදාන‍යන්හි දී බොහෝ සෙයින් පිළිගැනීමට ලක්ව ඇති සමාගමක් වන අතර, විවිධ වැදගත් අංශයන්ගෙන් එම සම්මාන හිමිකර ගෙන ඇත. ජයග්‍රහණය කරන ලද සම්මානයන් අතරින් විශේෂිත සම්මානය වන්නේ සංකලිත ගිණුම් වාර්තාකරණයේ විශිෂ්ටත්වය සඳහා විශේෂ සම්මානය ලෙසින් පිරිනමන ලද සම්මානයයි. ඩිමෝ යනු සංකලිත ගිණුම් වාර්තාකරණයේ ප්‍රමුඛයාවේ. ඩිමෝ ශ්‍රී ලංකාවේ හොඳම සංස්ථාපිත පාලන ආවරණය කිරීම, සංස්ථාපිත සමාජීය වගකීම් වාර්තා කිරීම සහ විවිධත්වයෙන් යුත් දැරීම් සඳහා රන් සම්මාන හිමිකර ගැනීමට සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj1401059</link>
    <topic>උෂ්ණත්වය උරාගැනීම අවම Uber Cool</topic>
    <author/>
    <content>උෂ්ණත්වය උරාගැනීම අවම Uber Coolමල්ටිලැක් නව පරම්පරාව සඳහා ‘මල්ටිලැක් ප්ලැටිනම්’ ලෙසින් නවතම වර්ණ පරාසයක් හඳුන්වා දෙයි. නිර්මාණාත්මක වර්ණයන් වන මල්ටිලැක් ප්ලැටිනම් භාවිත කර ඔබගේ නිවහන අද්විතීය සුන්දර ස්ථානයක් බවට පත්කර ගැනීමේ හැකියාව උදා වෙයි.තමන් ජීවත් වන පරිසරය හරහා තමන්ගේ ආකල්පයන් ඉදිරිපත් කිරීමට කැමැති ආකර්ෂණීය විලාසිතා අගයන්නන්හට මල්ටිලැක් ප්ලැටිනම් අනුග්‍රාහකත්වය සපයයි. මෙය නිර්මාණය කර ඇත්තේ තම නිවසට සෞන්දර්යාත්මක පරිසරයක් එකතු කිරීමට කැමැත්තක් දක්වන්නන් වෙනුවෙනුයි.ප්‍රධාන ප්‍රභේදයන් පහ අතරින් Uber Cool සහ Omnis වර්ණයන්හි අද්විතීය සහ සුවිශේෂී ලක්ෂණයන්ට ප්‍රමුඛතාවය ලබා දෙයි. Uber Cool යනු බාහිර උෂ්ණත්වය අඩු කරමින් අභ්‍යන්තරයෙහි සිසිල් බව පවත්වා ගැනීමට සහය වන ඉහළ තත්ත්වයෙන් යුත් බාහිර ආලේප කරන ඉමල්ෂන් වර්ණයන්ය.වෙනත් සාම්ප්‍රදායික බාහිර ආලේප කරන ඉමල්ෂන් වර්ණයන්ට වඩා අඩු උෂ්ණත්වයක් උරාගන්නා බැවින් Uber Cool සෙල්සියස් අංශක 5 දක්වා උෂ්ණත්වය අඩු කිරීමට සහය වෙයි.මෙම පහසුකම් මඟින් ශක්තිය ඉතිරි කරනවා සේම අභ්‍යන්තරයට සැප පහසු වාතාවරණයක් ද සපයයි. Omnis යනු විශේෂයෙන් සකස් කරන ලද ඉහළ තත්ත්වයේ ඉමල්ෂන් තීන්ත වර්ගයන් වන අතර වෙළෙඳ පොළේ ඇති අනෙකුත් තීන්ත වර්ගයන්ට වඩා විශේෂ ගුණාංගයන් එය සතුය. එම ගුණාංගයන් අතරට වර්ණ ප්‍රතිරෝධක බව, ප්‍රති බැක්ටීරියා බව, වෙනස් නොවන සෞම්‍ය වර්ණයන් සහිත බව, ලවණ ප්‍රතිරෝධක බව, නොදිලිසෙන මතුපිටක් සහිත උසස් නිමාවක් සහිතවීම සහ දුර්ගන්ධයෙන් තොර මෙන්ම වාෂ්පශීලී ද්‍රව්‍ය අවමවීම ආදිය ඇතුළත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj14010510</link>
    <topic>කොමර්ෂල් බැංකුවෙන් රත්නපුරයට කෘෂිකාර්මික මූල්‍ය ඒකකයක්</topic>
    <author/>
    <content>කොමර්ෂල් බැංකුවෙන් රත්නපුරයට කෘෂිකාර්මික මූල්‍ය ඒකකයක්සබරගමු පළාතේ ව්‍යවසායකයන්ට තම සුවිශේෂ සේවා ලබාගැනීමට මඟපාදමින්, කොමර්ෂල් බැංකුව සිය 11 වන කෘෂිකාර්මික මූල්‍ය සේවා ඒකකය පසුගියදා රත්නපුරයේ විවෘත කළේය.කොමර්ෂල් බැංකුවේ ඌව සබරගමු කලාපීය කළමනාකාර චනුර විජේතිලක මහතා කෘෂිකාර්මික මූල්‍ය සේවා ඒකකය විවෘත කළ මොහොතේ ගනුදෙනුකරුවකු වෙත ණය ප්‍රදානය කරන අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj14010511</link>
    <topic>වෘත්තීය චිරපැවැත්ම වෙනුවෙන් බාබර්වරු අත්වැල් බැඳගනිති</topic>
    <author/>
    <content>වෘත්තීය චිරපැවැත්ම වෙනුවෙන් බාබර්වරු අත්වැල් බැඳගනිතිWahi Clipper Corporation හි අධ්‍යක්ෂ ඩොන් සීල්, ශ්‍රී ලංකා බාබර්වරුන්ගේ සංගම‍යේ භාණ්ඩාගාරික සෙමාලි වීරසූරිය, සභාපති නිරෝෂ් රණවකාරච්චි, උප සභාපති එම්.බාලක්‍රිෂ්ණන්, ලේකම් චන්දන විජේසිංහ සහ කොස්මොටෙක් සමාගමේ සභාපති ශිරන්ත පීරිස් මහත්ම මහත්මීහු.තම වෘත්තියේ ඉදිරි පැවැත්ම වෙනු‍වෙන් ශ්‍රී ලංකාවේ බාබර්වරුන් එකිනෙකා හා අත්වැල් බැඳගනිමින් ‘ශ්‍රී ලංකා බාබර්වරුන්ගේ සංගමය’ පසුගියදා පිහිටුවන ලදී.කොස්මොටෙක් පෞද්ගලික සමාගමේ පූර්ණ ආශිර්වාදය ඊට හිමි විය. ඒ අවස්ථාවට ශ්‍රී ලංකාවේ කේශාලංකරණ කර්මාන්තයෙහි නියැළි අය සමඟින් බාබර්වරු විශාල පිරිසක් එක්වී සිටියහ.සංගමයේ මූලික අරමුණු වන්නේ සංගමයේ සාමාජිකයින් අතර දැනුම හුවමාරු කරගැනීම, සබඳතා වැඩිදියුණු කරගැනීම ආදියයි.මෙහිදී විශේෂ අවධානයක් යොමු කරනුයේ මෙරට බාබර්වරුන් හට ජාත්‍යන්තර මට්ටමේ අවධානයක් ගෙන දීමට කටයුතු කිරීමයි.මේ අතර ශ්‍රී ලංකාවේ බබර් ප්‍රජාවට විධිමත් පුහුණු අවස්ථා ලබාදීමේ වැඩපිළිවෙළකට ද මේ වන විට මුල පුරා ඇති අතර වත්මන් ගෝලීය ප්‍රවණතා, සුරක්ෂිතතාව, සනීපාරක්ෂාව ආදිය පිළිබඳව ද ඔවුන් දැනුවත් කෙරේ.මීට අමතරව කැපී පෙනෙන දක්ෂතා ප්‍රකට කරන්නන් සඳහා ජාත්‍යන්තර මට්ටමේ තරග අවස්ථා සඳහා සහභාගි වීමට අවස්ථාව උදාකර දීමට ද පියවර ‍ගනු ලැබේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj14010512</link>
    <topic>ප්‍රයිම් ග්‍රාමින් සමාගමෙන් මවුවරුන්ට පොතක්</topic>
    <author/>
    <content>ප්‍රයිම් ග්‍රාමින් සමාගමෙන් මවුවරුන්ට පොතක්ප්‍රයිම් ග්‍රාමින් මයික්‍රෝ ෆිනෑන්ස් සමාගම, ‘සිප් සවිය’ ළමා ගිණුම අනුග්‍රහයෙන් මුද්‍රණය කරන ලද වෛද්‍ය උපදෙස් ඇතුළත් ඔබටත් ගුණ නැණ බෙලෙන් යුත් නිරෝගී දරුවෙක්... පොත් පිංච වෛද්‍ය සායන ඔස්සේ ‍නොමිලයේ බෙදාදීමට කටයුතු සංවිධානය කර ඇත.කොළඹ රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි ‍හේවගේ මහතා වෙත කෘතියෙහි පිටපත් තොගයක් පරිත්‍යාග කිරීම පසුගියදා එම රෝහ‍ල් පරිශ්‍රයේ දී සිදුකෙරුණි.වෛද්‍ය නිලධාරි (තත්ත්ව කළමනාකරණ) මහින්ද වික්‍රමාරච්චි, ප්‍රයිම් ග්‍රාමින් සමාගමේ විකුණුම් සහ අලෙවි අධ්‍යක්ෂ සංජය ලියනවත්ත, අධ්‍යක්ෂ රුවන් ගාල්ලගේ, කෘතියෙහි කර්තෘ මංජුල ප්‍රභාත් හෙට්ටිආරච්චි ජ්‍යෙෂ්ඨ ඉතුරුම් විධායක තිළිණ ජයවීර මහත්වරු ද ඡායාරූපයේ වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj14010513</link>
    <topic>ඉන්දියාවේ වායුසමීකරණ විශේෂඥයා බ්ලූ ස්ටාර් ශ්‍රී ලංකාවට පැමිණෙයි</topic>
    <author/>
    <content>ඉන්දියාවේ වායුසමීකරණ විශේෂඥයා බ්ලූ ස්ටාර් ශ්‍රී ලංකාවට පැමිණෙයිඉන්දියාවේ ප්‍රමුඛතම වායුසමීකරණ හා වාණිජ ශීතකරණ සමාගම වන බ්ලූ ස්ටාර් ලිමිටඩ්, සිය පරිපූර්ණ වායුසමීකරණ හා වාණිජ ශීතකරණ විසඳුම් මාදිලි ගණනාවක් සමඟින් ශ්‍රී ලංකාවේ ව්‍යාපාර කටයුතු ආරම්භ කරන ලදී.වසර 70 කට වඩා පැරණි ශක්තිමත් ඉතිහාසයකට හිමිකම් කියන බ්ලූ ස්ටාර් සමාගම, ඇ‍ෙමරිකානු ඩොලර් මිලියන 500 කට අධික වටිනාකමක් සහිත ලැයිස්තුගත සමාගමකි. 30 කට කාර්යාලයීය ජාලයකින් සහ, නවතම නිෂ්පාදන කර්මාන්තශාලා 7 කින් සමන්විත බ්ලූ ස්ටාර් සමාගම තුළ සේවය කරන සේවකයින් ගණන 2800 ඉක්මවනු ලබන්නේ අතිවිශාල වායුසමීකරණ හා ශීතකරණ ඉංජිනේරුවන් ප්‍රමාණයක් ද සමඟිනි. එය ඉන්දියාවේ ඩොලර් මිලියන 165 ක් ඉක්මවූ පිරිවැටුමකට හිමිකම් කියනු ලබන මෙන් ම දශක 7 කට වඩා පැරණි ලැයිස්තුගත සමාගම් 75 අතුරින් එකකි.සිය නිෂ්පාදිත අපනයනය කිරීමට ද සමාගම කටයුතු කර තිබේ. එහිදී මැදපෙරදිග කලාපයේ එක්සත් අරාබි එමීර් රාජ්‍යය, සවුදි අරාබිය, ඕමාන්, කටාර්, බහරේන්, කුවේට් සහ ඉරානය මෙන් ම දකුණු ආසියානු සහ අග්නිදිග ආසියානු කලාපයේ රටවල් වන බංග්ලාදේශය, නේපාලය, වියට්නාමය හා වර්තමානයේ දී ශ්‍රී ලංකාව හා මාලදිවයින වෙත ද සිය නිෂ්පාදිත අපනයනය කිරීමට බ්ලූ ස්ටාර් කටයුතු කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aj14010514</link>
    <topic>ශ්‍රී ලංකාවේ ළමා අපචාර වැළැක්වීමට GSK සහාය</topic>
    <author/>
    <content>ශ්‍රී ලංකාවේ ළමා අපචාර වැළැක්වීමට GSK සහායකළමනාකාර අධ්‍යක්ෂ ස්ටුවර්ට් චැප්මන් සහ අලෙවිකරණ ප්‍රධානී, රොජර් තලයරත්න මහත්වරුන් පෝසටර් කිහිපයක් ළමා සංවර්ධන සහ කාන්තා කටයුතු අමාත්‍ය තිස්ස කරල්ලියද්ද මහතා වෙත භාරදෙයි.ග්ලැක්සෝස්මිත්ක්ලයින් (GSK) ෆාමසූටිකල්ස් සමාගමේ සහයෝගයෙන් ළමා අපචාර පිළිබඳ සමාජයේ දැනුම වර්ධනය කරමින් එවැනි අපචාර පිටුදැකීම සඳහා ශ්‍රී ලංකා ළමා රෝග පිළිබඳ විශේෂඥයන්ගේ සංගමය වැඩසටහනක් අරඹයි.‘දරුවන් සඳහා ආරක්ෂිත සමාජයන් ගොඩ නැඟීම’ මැයෙන් නම්කර තිබූ එම වැඩසටහනේදී ළමා අපචාර හා සමාජය විසින් අත්හැර දැමූ දරුවන් සම්බන්ධව ක්‍රියා කළ යුතු ආකාරය පිළිබඳ බහු ආංශික මාර්ගෝපදේශන මාලාවක් එළි දැක්විණි. මීට අමතරව, දරුවන් අපචාරවලින්, සූරා කෑමෙන්, වධ හිංසා වලින් හා අත්හැර දැමීමෙන් ආරක්ෂා කිරීමට අවශ්‍ය ක්‍රියාකාරකම්වලින් සමන්විත වැඩසටහනක් ද මෙහිදී දියත් කරන ලදී. ගැලැක්සෝස්මිත්ක්ලයින් ෆාමසූටිකල්ස් සමාගම එම වැඩසටහනට සමගාමීව දරුවන් ආරක්ෂා කර ගැනීමේ වැදගත්කම සමාජ ගත කිරීම වෙනුවෙන් දිවයින පු‍රා පෝස්ටර් ව්‍යාපාරයක් ක්‍රියාත්මක කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>05</day>
    </date>
    <link>http://www.silumina.lk/2014/01/05/_art.asp?fn=aw1401051</link>
    <topic>කළුවා මැරුණේ මුදලාලි නිසා නොවෙයි ඒ නිසා මුදලාලිට පාඩුවෙ ඉන්න දීපං</topic>
    <author>මතුගම</author>
    <content>“මට හාඩ්වෙයාර් ස්ටෝර්ස් පහක් තිබුණා‍. ප්‍රදේශයට ම වැලි බෙදා හැරියේ මම. ලොරි පහක් තිබුණා. දැන් ඒවා සිල්ලර කඩේක තත්ත්වයට පහත වැටිලා. ඉස්සර මම ගෙදරින් එළියට බහින්නේ රුපියල් ලක්ෂ තුනක්වත් ළඟ තියාගෙන. දැන් සාක්කුවේ රුපියල් තුන් සීයක්වත් නෑ. මගේ නෝනයි දරුවොයි හොඳ නිසා තවම ජීවත් වෙනවා” යි මාතර වීරසිරි මුදලාලි ඇතුල්කෝට්ටේ ගුණ ගවේෂණ මධ්‍යස්ථානයට පැමිණ ආධ්‍යාත්මීය උපදේශකවරයා සමඟ කීවේ ය.“ඇයි එහෙම වුණේ?” ගවේෂකවරයා ඇසීය.“ඊර්ෂ්‍යාව... ඊර්ෂ්‍යාව... සාස්තර අහන්න ගිය හැම තැනින් ම කිව්වේ ඊර්ෂ්‍යාවට වින බන්ධනයක් කරලා කියලා.”“කවුද ඔය තරම් ඊර්ෂ්‍යා කාරයෝ?”“වෙන කවුද ඉතින්? අපේ පවුල් අය’ ම තමා”“වීරසිරි මුදලාලි පැමිණ සිටියේ බිරිය සමඟ ය.‍“හොඳයි අපි බලමු” යි කී ගවේෂකවරයා වීරසිරි මුදලාලි වෙත ශක්ති කිරණ එල්ල කළේ ය. ඔහු ආවිෂ්ට වී හූ කියන්නට විය. ගවේෂකවරයා ප්‍රශ්න කළේ ය.“කවුද මේ කෑගහන්නේ?”“මේ පුතාගේ තාත්තා”“නම මොකක්ද?”“ජස්ටින්”“ඇයි මේ පුතාට කරදර හිරිහැර කරන්නේ?”“විනාශ කරන්න මාව මූට බන්ධනය කළා.”“කවුද එහෙම කළේ?”“ලොකු දුවගෙ මිනිහා සූරසේන.”“ඇයි එහෙම කළේ?”“ඊර්ෂ්‍යාවට, පුතා දියුණු වෙලා ඉන්නවා බලාගෙන ඉන්න බැරුව‍.”නැවතත් වීරසිරි මුදලාලි වෙ‍‍ත ශක්ති කිරණ එල්ල කළ ගවේෂකවරයා “හරි ඔන්න දැන් බන්ධනය පුපුරුවා හැරියා. දැන් නමුත් නිදහස්, ඉවත් වෙලා යන්නැÓයි කීවේ ය. ගවේෂකවරයා “ගමේ පන්සලේ දී බෝධි පූජා දහ හතරක් පවත්වා නැවත එන්නැ” යි නියම කළේ ය.දෙසතියකට පසු වීරසිරි මුදලාලි බිරිය සමඟ නැවත ආවේ ය‍. එදින ශක්ති කිරණ එල්ල කරන්නටත් පෙර ප්‍රලය ව‍ූයේ ය. ගවේෂකවරයා ප්‍රශ්න කළේ ය.“කවුද අද මේ ඉන්නේ?”“මම මේ පුතාගෙ තාත්තා. සූරසේනයා ඊර්ෂ්‍යාවට මාව බන්ධනය කළා.”“තමුන් පුතාට ආදරේ ද?”“ඔව්... ඔව්... මම මගේ පුතාට ආදරෙයි.”“තමුන් මෙහෙට ආවේ කොහොමද?”“පුතා එනකොට පස්සෙන් ආවා”“ඉතින් ඔය තරම් ආදරේ නම් ඇයි පුතාගේ දේපළ විනාශ කළේ?”“බන්ධනය නිසා”“ආ... එහෙම දැÓයි ඇස‍ූ ගවේෂකවරයා වහාම වේවැල ගෙන “තෝ තාත්තා කෙනෙක් ද පරයෝ?” යි අසා පාර කිහිපයක් එල්ල කළේ ය.“ගහන්න එපා... ගහන්න එපා.... මම යනවෝ” යි මහ හඬින් කියා ගෙනෙ භූතාත්මය ඉවත්ව ගියේ ය.ගවේෂකවරයා වීරසිරි මුදලාලිටත් බිරියටත් කරුණු පැහැදිලි කළේ ය.“මුදලාලිට අමනුෂ්‍ය දෝෂයක් තියෙනවා. හැබැයි මේක සම්පූර්ණ බොරුවක්. ඔබට ආවේශ වුණේ මනසේ හටගත් සිතුවිල්ලක්. තමන්ගේ ව්‍යාපාර පරිහානියට පත්වීම දරාගන්න බැරුව හට ගන්න සිතුවිල්ලක්. සාත්තර කාරයන්ගේ බොරු අහලා ඒක තවත් තහවුරු වෙලා. අහක ඉන්න මස්සිනා පටළවා ගෙන තාත්තා බන්ධනය කරලා යි ඇති වුණ මානසික විකාරයක්. ඒ සැකය නිසා මනසේ සත්‍යය යටපත් වෙලා” යි කී ගවේෂකවරයා තවත් බෝධි පූජා දහ හතරක් පවත්වා නැවත එන්නැයි උපදෙස් දුන්නේ ය.‍ඊළඟට පැමිණි දිනයේ ද මුදලාලි ආවිෂ්ට විය. ගවේෂකවරයා වේවැල අතට ගත්තේ ය.“ඇත්ත කියපං තෝ කවුද? අද තොගේ ඔළුව හතරට පළනවා” තර්ජනය කළේ ය.“අනේ ගහන්න නම් එපා. ඇත්ත කියන්නම්. එදා ගහපු පාරවල්වලට තවමත් අමාරුයි. ඇත්ත කියන්නම්.”“ඉතින් කියාපිය තෝ කවුද?”“මම කළුවා”“කවුද කළුවා ය කියන්නේ”“මස් මුදලාලි ළඟ වැඩ කරපු කොල්ලෙක්. පොඩි කාලෙ ඉඳලා මුදලාලි ළඟ වැඩ කළා.”“පඩිය කීයක් ලැබුණා ද?”“මාසෙට ම රුපියල් පන්දාහක් විතර තමයි මට දුන්නේ. හොඳටෝම මදි. හැබැයි කන්න බොන්න දුන්නා.”“මැරුණෙ මොනවා වෙලා ද?”“යාළු වෙලා හිටිය කෙල්ල තරහ වුණා. හිතේ අමාරුවට කුඩු ගැහුවා. මම එල්ලිලා මැරුණා.”“ඉතින් මුදලාලිගෙ ව්‍යාපාරවලට පාඩු කළේ?”“මට හරියට පඩියක් දුන්නේ නෑ” ඒක ජීවත්වෙන්න හොඳටෝ ම මදි. මගේ අම්මා දුක් විඳිනවා. අපි ජීවත් වුණේ හරි ම අමාරුවෙන්. දැන් අම්මා දුක් විඳිනවා.”“ඒ වුණාට එල්ලිලා මැරුණෙ” පඩි මදි නිසා නොවෙයිනෙ. කෙල්ල තරහා වුණ නිසා නේද?”“ඔව්... ඒක ඇත්ත”“කෙල්ලෙක් නිසා මැරිලා කෙල්ලගෙන් පළි නොගෙන මුදලාලිගෙන් පළිගන්නවා. ව්‍යාපාරවලට පාඩු කරනවා.”“ඒවා කළේ මම විතරක් නොවෙයි.”“එහෙනම් වෙන කවුද?”“මුදලාලිගෙ ඥාති පුත්‍රයෙක් මුදලාලි ළඟ වැඩ කළා. ඌත් කුඩු ගහනවා. ඌ මුදලාලිගෙ සල්ලි හොරකම් කළා. මුදලාලි ඌව විශ්වාස කැරගෙන බිස්නස් බලාගන්න දීලා හිටියා. ඌ කුඩු ගහන්න සල්ලි හොරකම් කළා.”“කෝ දැන් එයා.”“කුඩුත් එක්ක අහුවෙලා දැන් හිරේ.”භූතාත්මය මුදලාලිගේ ශරීරයෙන් ඉවත් කොට ඔහුට ගවේෂකවරයා කරුණු පැහැදිලි කළේ ය.“මුදලාලි; මේ කළුවා‍ පොඩි කාලෙ ඉඳල ම මුදලාලි ළඟ වැඩ කරනවා නම් ඇත්තට ම ඔහුට දී ඇති වැටුප ප්‍රමාණවත් නෑ. කළුවාත් අම්මාත් ජීවත් වී තියෙන්නේ ඔය සොච්චම් මුදලෙන් බොහොම අමාරුවෙන්. මුදලාලි ඒ සේවකයාට කන්න බොන්න දීපු නිසා මුලදී ඔහුට අමාරුකම ඒ තරම් දැනිලා නෑ. ඒ අතරේ තරුණ හැඟීම් හට ගැනීම නිසා කෙල්ලක් එක්ක යාළු වුණා. කෙල්ලත් ඔහුට පිටුපෑවා. ඒ තත්ත්වයට පත් වෙන්න කළුවා ගේ නැති බැරි කමත් බලපාන්න ඇති. කෙල්ලක් එක්ක යාළු වුණා ම අත දිග ඇරලා වියදම් කරන එක තරුණයින්ගෙ සිරිත, ඒත් කළුවාට ඒ හැකියාව තිබුණේ නෑ. ඒ අසහනයෙන් මිදෙන්න කුඩු ගැහැව්වා. ඔහුගේ මනස කුඩුවල මතට හුරු වුණා. රටේ ආර්ථිකය පහත වැටෙන කොට බඩු මිල ඉහළ යනවා. කළුවාටත් අම්මාටත් ජීවත් වෙන්න තරම් ආදායමක් නෑ. ප්‍රශ්නවලට මුහුණ දෙන්න උගත්කමක් හිතේ ශක්තියක් නෑ. අන්තිමේ එල්ලිලා මැරුණා. මට මේ සියල්ල සිද්ධ වුණේ මුදලාලි හරි වැටුපක් නුදුන් නිසාය කියන අදහස කළුවා ගේ හිතේ ඔහු මැරෙන අවස්ථාවෙත් ක්‍රියාත්මක වුණා. ඒ හේතුවෙන් කළුවා‍ දුගතිගාමී ආත්ම භවයක ඉපැදුණා. මුදලාලිගේ ව්‍යාපාර අවුල් කරන්න බලපෑම් කළා. කළුවාගේ අම්මා දුක් විඳින හැටි දැක්කාම කළුවාගේ භූතාත්මය තවත් පළිගන්න හිතුවා. මේ අත‍ර මුදලාලි දේවාල ගාණෙ ගිහින් සාත්තර ඇහුවා. ඒ තැන්වලින් බොරු කිව්වා. පවුලට සම්බන්ධ ඥාතීන් සමඟ තරහ වෛර ඇති කැරගත්තා. ඒවායෙන් මනස අවුල් වුණාම මුදලාලිගෙ වැඩ කටයුතුත් අවුල් වුණා. කළුවාගේ භූතාත්මයත් තාත්තා වගේ රඟපෑවා‍.දැන් අපෙන් අපේ මඟ හැරුණු යුතුකම් ඉෂ්ට කරන්න ඕනෑ. මුදලාලි ණයක් වෙලා හරි කළුවා‍ වෙනුවෙන් කළුවාගෙ අම්මට රුපියල් ලක්ෂ හතරක්වත් අඩුම ගණනේ ගෙවන්න. තවත් දවස් දහ හතරක් බෝධි පූජා තියන්න. කළුවාට ඒ බෝ මළුවෙ ඉඳගෙන පින්දෙන්න. ඊට පස්සෙ ආයෙත් එන කොට කළුවාගෙ අම්මාවත් කැඳවා ගෙන එන්නැයි ද උපදෙස් දුන්නේ ය.ඊළඟ දිනයේ මුදලාලි කළුවා ගේ ම‍ෑණියන් ද කැඳවා ගෙන ආවේය. එදින ද මුදලාලි ප්‍රලය වූයේ ය. ගවේෂකවරයා ප්‍රශ්න කළේ ය.“කවුද අද මේ ශරීරයට ඇතුල් වී ඉන්නේ?”“මම කළුවා‍” යි භූතාත්මය කීවේය. එදින ඒ තරම් තරහ ගතියක් ඔහු තුළින් නොපෙනුණි‍.“දැන් කොහොමද කළුවා?”“අපේ අම්මාට මුදලාලි මුදලක් දුන්නා. සාධාරණයක් සිද්ධ වුණා. මගේ හිතට සහනයක් දැන් දැනෙනවා මහත්තයා.”“ඔව් කළුවා මැරුණේ මුදලාලි නිසා නොවෙයිනෙ. ඒක නිසා මුදලාලිව අත් හැරලා යන්න. මුදලාලි ලවා කළුවාගෙ ගෙදර දානයක් ලැහැස්ති කැර දෙවන්නම්.“හොඳයි මහත්තයා. පින් සිද්ධ වෙනවා මහත්තයාටත්.”“කළුවා ඒ පින් අරගෙන පන්සලකට යන්න.”බෑ මහත්තයා පන්සලකට යන්න නම් බැහැ. මම ඔහේ ඇවිද ඇවිද ඉන්නම්. ආයෙත් මම මුදලාලිට කරදර කරන්නේ නෑ” යි භූතාත්මය ඉවත්ව ගියේ ය.දානයෙන් පසු මුදලාලි සුවපත් වීය.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401122</link>
    <topic>තොරතුරු සාක්ෂරතාව 40% ට නඟී</topic>
    <author> නිහාල් පී. අබේසිංහ</author>
    <content> නිහාල් පී. අබේසිංහ2003 වසරේදී මෙරට තොරතුරු තාක්ෂණ සාක්ෂරතාව තිබුණේ සියයට 4 ක් බවත් 2013 අවසානය වන විට එය සියයට 40 දක්වා ඉහළ නැඟ ඇති බවත් ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර මහතා පවසයි. එය 2015 දී සියයට 75 දක්වා වැඩි කිරීමට වැඩපිළිවෙළ ක්‍රියාත්මක බව ද ඔහු කියයි.මෙරට ඕනෑම ජංගම දුරකථනයක් මඟින් රාජ්‍ය සේවාවන් ලබා ගැනීමේ පහසුකම් මේ වසර ඇතුළත රටපුරා ක්‍රියාවට නංවන බව ද ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.ඒ අනුව රාජ්‍ය අංශයේ ඉ සේවාවන් තවත් ශක්තිමත් ලෙස ඒකාබද්ධ කර ක්‍රියාවට නංවනු ලැබේ. ‘1919’ ගැටලු විසඳීමේ සේවය යටතේ දැන් ඉ සිංහල දෙමළ ඉංග්‍රීසි මාධ්‍ය පහසුකම් ලබා ගැනීමට අවස්ථාව තිබෙන බවත් එම ආයතනය පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401123</link>
    <topic>කොළඹ බස් රැසක් නැවතිලා</topic>
    <author>තාරක වික්‍රමසේකර</author>
    <content>තාරක වික්‍රමසේකරකොළඹ නගරය ඇතුළු මෙරට ප්‍රධාන නගර රැසක් හරහා ධාවනය වූ බස් රථ සේවා සියයකට අධික ප්‍රමාණයක් ධාවනය සම්පූර්ණ‍යෙන් නවතා දමා ඇත.විශේෂයෙන් ම කොළඹ නගරය හරහා ධාවනය වූ මාර්ග අංක 115 (පිටකෝට්ටේ - ‍පිටකොටුව) 116 (පිළියන්දල - මට්ටක්කුලිය), 134 (ගල්කිස්ස - අංගොඩ), 151 (අඹතලේ - පිටකොටුව) 146 (වේළුවනපුර - කොටුව), 195 (නුගේගොඩ - ලුණුපොකුණ), 132 (කරගම්පිටිය - මාවරමණ්ඩිය), 174 (පිටකොටුව - තලවතුගොඩ) 197 (කැටවලමුල්ල - මොරටුව) 137 (විහාර මාවත - ජාඇල) 153 (නවජැටිය) දක්වා වූ අත්‍යවශ්‍යම බස් රථ සේවා රැසක් ම ඒ අතර වේ.මේ තත්ත්වය නිසා බස් රථ කිහිපයක ගමන් කිරීමට මඟීනට සිදුවීම නිසා එය මඟී තදබදය අධික වීමටත් හේතුවක් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401124</link>
    <topic>බස්නාහිර හැම මාර්ගයකටම ජීපීඑස් තාක්ෂණය</topic>
    <author/>
    <content>මාර්ග කිහිපයක් සඳහා හඳුන්වා දී ඇති GPS තාක්ෂණය බස්නාහිර පළාතේ සියලුම මාර්ගයන් සඳහා මේ වසරේ දී හඳුන්වාදීමට බස්නාහිර පළාත් මාර්ගස්ථ ප්‍රවාහන අධිකාරි විසින් කටයුතු යොදා ඇත.දැනට හඳුන්වාදී ඇති පෙර ගෙවුම් කාඩ්පත 138, 122, 125 යන මාර්ගවල ක්‍රියාත්මක කර ඇති අතර ඒ සඳහා බස් හිමියන් 880ක් පමණ ඇතුළත්ව තිබේ. මෙහි මුල් අදියර යටතේ පෙර ගෙවුම් කාඩ්පත් 40,000ක් පමණ නිකුත් කර තිබේ.මෙම පෙර ගෙවුම් කාඩ්පත් මඟින් බස් හිමියන්ට දිනක ආදායම කෙටි පණිවුඩයක් (SMS) මඟින් දැනුම් දී ගිණුමට බැර කිරීමට කටයුතු කර ඇත. මෙම වැඩපිළිවෙළ තුළින් ආදායම් අතින් බස් හිමියාත්, මඟියාත් සුරැකෙන බව බස්නාහිර පළාත් ප්‍රවාහන, ක්‍රීඩා හා තරුණ කටයුතු, සංස්කෘතික හා කලා කටයුතු සමූපකාර සංවර්ධන ආහාර සැපයීම් හා බෙදාහැරීම් සහ ග්‍රාම සංවර්ධන අමාත්‍ය උපාලි කොඩිකාර මහතා පැවැසීය.තවද, වසර 104ක සමූපකාර ඉතිහාසයේ ප්‍රථම වතාවට සමූපකාර විශ්‍රාම වැටුප් ක්‍රමයක් හඳුන්වා දී ඔවුනට සතුටුදායක වැටුප් වැඩිවීමක් ඇති කිරීමට කටයුතු කර ඇත. මීට සමගාමීව ත්‍රීවීලර් රියැදුරන්ට හා බස් රථ සේවකයන්ට ද විශ්‍රාම වැටුප් යෝජනා ක්‍රමයක් ගෙන ඒමට කටයුතු කරමින් පවතිනු ඇත.මෙම අවස්ථාව සඳහා බස්නාහිර පළාත් ප්‍රවාහන, ක්‍රීඩා හා තරුණ කටයුතු, සංස්කෘතික හා කලා කටයුතු, සමූපකාර සංවර්ධන ආහාර සැපයීම් හා බෙදාහැරීම් සහ ග්‍රාම සංවර්ධන අමාත්‍යාංශයේ ලේකම් ප්‍රදීප් රත්නායක, මාර්ගස්ථ මඟී ප්‍රවාහන අධිකාරියේ සභාපති අමිල රන්මණ්ඩල ඇතුළු නිලධාරීහු රැසක් සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401125</link>
    <topic>ඇමෙරිකාවේ උත්සාහය නින්දිතයි</topic>
    <author>ටී. චන්ද්‍රසේකර</author>
    <content>ගීතාංජලී නගුලේෂ්වරන්ටී. චන්ද්‍රසේකරකොටි හිතවාදී බෙදුම්වාදීන්ගේ එකඟතාවය ලබාගෙන ශ්‍රී ලංකාවට එරෙහිව යුද අපරාධ චෝදනා ගෙන ඒමට ඇමෙරිකානු යුද අපරාධ නියෝජිත ස්ටීවන් ජේ රැප් කටයුතු කිරීම නින්දිත ක්‍රියාවක් බව සඳහන් කරමින් ශ්‍රී ලංකා නිදහස් පක්ෂයේ කිලිනොච්චි සංවිධායිකා ගීතාංජලී නගුලේෂ්වරන් මහත්මිය ඇමෙරිකානු ජනාධිපති බැරක් ඔබාමා වෙත ලිපියක් යවා තිබේ.කොටි හිතවාදී ආගමික නායකයින් හා දේශපාලන පක්ෂ නියෝජිතයන් හමුවී රහසිගත සාකච්ඡා පවත්වා ස්ටීවන් රැප් තමන්ම සැකසු යෝජනාව ඔවුන් ලවා සම්මත කරගෙන ඇති බවත් මෙය ඇමෙරිකාව වැනි රටකට සුදුසු ක්‍රියාවක් නොවන බවත් එම ලිපියේ සඳහන් කර ඇත.අවසන් යුද සමයේ ආරක්ෂක හමුදාව තහනම් අවි හා රසායනික අවි භාවිත කළ බවට චෝදනාවක් ගොඩනැඟුණේ ස්ටීවන් රැප් ශ්‍රී ලංකාවට පැමිණි පසු බවත් එය කොටි සිදුකළ යුද අපරාධ ආරක්ෂක හමුදාව පිට පැටවීමක් බවත් එම ලිපියෙන් චෝදනා කර තිබේ.මෙතෙක් ආරක්ෂක හමුදාව ‍එසේ තහනම් අවි භාවිත කළ බවට චෝදනාවන් එල්ල වී නැතත් 2003 වර්ෂයේ දී කොටි ආර්ජන්ටිනාවෙන් එවැනි තහනම් අවි මිලදී ගත් බවට එම කාලවකවානුවේම පුවත්පත් වාර්තා කළ බවත් පෙන්වා දෙන ගීතාංජලී නගුලේෂ්වරන් මෙවැනි ක්‍රියා තමන් වැනි යුද්ධයෙන් ඥාතින් අහිමි වූවන් දැඩි ලෙස හෙළා දකින බවත් ප්‍රකාශ කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401126</link>
    <topic>මා ගියේ වන්දනා ගමනක්</topic>
    <author/>
    <content>ජෝන් අමර‍තුංගතමා පලස්තීනයට ගියේ හිටපු ක්‍රිස්තියානි කටයුතු ඇමැතිවරයා ලෙස ශුද්ධ වූ දේශයේ සංචාරයකට එක්වෙන ලෙස ආණ්ඩුවෙන් කරන ලද ඇරයුම අනුව යයි එම සංචාරයෙන් පසුව දිවයිනට පැමිණි එජාප පාර්ලිමේන්තු මන්ත්‍රී විපක්ෂයේ ප්‍රධාන සංවිධායක ජෝන් අමරතුංග මහතා ‘සිළුමිණ’ ට පැවසීය.තමන් මේ සංචාරයට එක්වුණේ එජාප නායකයාට දන්වා ඔහුගේ අවසරය මත බවත් තමන් පලස්තීනයේ සිටියදී ලංකාවේ පත්තරවල තමා සම්බන්ධකර පළවූ ඔක්කොම කතා බොරු බවත් අමරතුංග මහතා කීය.මම ජනාධිපතිතුමා සමඟ ගිය නිල රාජ්‍ය තාන්ත්‍රික කණ්ඩා‍යම සහභාගි වූ රාජ්‍යතාන්ත්‍රික සාකච්ඡාවලට සම්බන්ධ වුණේ නැහැ.මම සහභාගි වුණේ පලස්තීනයේ ක්‍රිස්තෝප්පන්ති දේවස්ථානයේ තිබුණ නත්තල් සැමරුම් දේව මෙහෙයට හා උත්සවවලට පමණයි.මම පලස්තීනයට ගිය මූලික හේතුවත් ඒකයි. ඒක කිතු බැතිමතකු ලෙස තමන්ට ලැබුණ ඉතාම උතුම් අවස්ථාවක් යැයි ද අමරතුංග මහතා කීය.“මම ආණ්ඩුවට යනවා කියල පත්තරවල ගිය කතා ඔක්කොම බොරු. මම ආණ්ඩුවට යන්න ඉල්ලලත් නැහැ. මට ආණ්ඩුවෙන් එන්න කියල ආරාධනා කරලත් නැහැ. ආණ්ඩුවේ තනතුරු ඉල්ලලත් නැහැ. ආණ්ඩුවට දෙන්න තනතුරු තියනව කියල තමන් හිතන්නේත් නැතැයි ද අමරතුංග මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401127</link>
    <topic>ලේක්හවුස් තෛයිපොන්ගල් පූජාව මඩකළපුවේදී මහ ඉහළින්</topic>
    <author>ධනුෂ්කා ජයවීර</author>
    <content>ධනුෂ්කා ජයවීරමෙවර තෛයිපොංගල් දිනය නිමිත්තෙන් ලේක්හවුස් ආයතනයේ සහභාති හා කළමනාකාර අධ්‍යක්ෂ බන්දුල පද්මකුමාර මහතාගේ උපදෙස් පරිදි ලේක්හවුස් ආයතනයේ මෙහෙයවීමෙන් තෛයිපොංගල් උත්සවය 14 වැනිදා පෙ. ව. 8 ට මඩකළපුව ඓතිහාසික මාමංගල පිල්ලෙයාර් කෝවිල පරිශ්‍රයේදී පැවැත්වේ.ජනාධිපති මහින්ද රාජපක්ෂ මැතිතුමාට මෙන්ම රටට ද ජනතාවට ද ආශිර්වාද කිරීම මෙහි අරමුණයි. අග්‍රාමාත්‍ය දි. මු. ජයරත්න මහතා මෙහි ප්‍රධාන ආරාධිත අමුත්තා ලෙස සහභාගි වීමට නියමිතය.නැවත පදිංචි කරවීමේ නියෝජ්‍ය අමාත්‍ය විනයාගමූර්ති මුරලිදරන් මහතාගේ පූර්ණ සහාය ඇතිව ලින්ක් ලංකා සමාජ සංවර්ධන පදනමෙහි මූල්‍ය අනුග්‍රහය ඇතිව මෙහි සංවිධාන කටයුතු සිදු කෙරේ.මෙදින ලේක්හවුස් ආයතනයේ නවතම පෙර පාසල් දමිල ප්‍රකාශනයක් වූ “කුට්ටි චුට්ටි” ප්‍රකාශනය නිකුත් කිරීමටත් ඇස් පරීක්ෂා කිරීමෙන් පසු දිළිඳු ජනතාවට ඇස් කණ්ණාඩි 1500 ක් නොමිලේ බෙදා හැරීමටත් කටයුතු සූදානම් කර ඇත.මෙම අවස්ථාවට ලේක්හවුස් ආයතනයේ සභාපති බන්දුල පද්මකුමාර මහතා ඇතුළු අධ්‍යක්ෂ මණ්ඩලය ද නැ‍ඟෙනහිර පළාතේ සියලුම දේශපාලන නායකයින් ද ලින්ක් ලංකා සමාජ සංවර්ධන පදනමේ සභාපති ඉන්ජිනේරු වොල්ටර් පෙරේරා මහතා සහ එහි ලේකම් හා වැඩ බලන අධ්‍යක්ෂ නන්දසිරි කළුබෝවිල මහතා සහභාගිවීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401128</link>
    <topic>උයන්වත්ත මංගල ශිලා ප්‍රතිෂ්ඨාපනය</topic>
    <author/>
    <content>ගිරිඋල්ල; මල්ගමුව ; උයන්වත්ත ශ්‍රී මේධංකරාරාම විහාරස්ථානයේ කඳු මුදුනක ඉදිකරන 88 රියන් බුද්ධ ප්‍රතිමා වහන්සේගේ මංගල ශිලා ප්‍රතිෂ්ඨාපන පින්කම මෙම (16) දා සවස 2.34 ට යෙදෙන සුබ මොහොතින් අස්ගිරි පාර්ශ්වයේ මහානායක උඩුගම ශ්‍රී බුද්ධරක්ඛිත හිමියන්ගේ ප්‍රධානත්වයෙන් සිදු කෙරේ. ඛනිජතෙල් කර්මාන්ත ඇමැති අනුර ප්‍රියදර්ශන යාපා වයඹ පළාත් ප්‍රධාන ඇමැති දයාසිරි ජයසේකර මහත්වරු ඇතුළු ගිහි පැවිදි විශාල පිරිසක් මෙම අවස්ථාවට සහභාගී වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa1401129</link>
    <topic>නව ගුවන් හමුදාපති මාර්තුවේ සිට</topic>
    <author/>
    <content>මීළඟ ගුවන් හමුදාපතිවරයා ලෙස එයාර් වයිස් මාර්ෂල් කෝලිත අරවින්ද ගුණතිලක මහතා ලබන මාර්තු 1 දා සිට ‍පත්වීමට නියමිතය.ගුවන් හමුදාපති එයාර් මාර්ෂල් හර්ෂ අබේවික්‍රම මහතා පෙබරවාරි අවසානයේ විශ්‍රාම යාමෙන් පසු මාර්තු 1 දා සිට ඒ මහතා රාජකාරි භාරගැනීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aa14011210</link>
    <topic>ඇමැති මිල්රෝයිගේ පාර්ලිමේන්තු දිවියට වසර 25 සපිරේ</topic>
    <author/>
    <content>සමාජ සුබ සාධන කටයුතු පිළිබඳ ජ්‍යෙෂ්ඨ අමාත්‍ය මිල්රෝයි ප්‍රනාන්දු මහතාගේ පාර්ලිමේන්තු දිවියට වසර 25 ක් පිරීම නිමිත්තෙන් කිරි අම්මාවරුන් වෙනුවෙන් පැවැත්වෙන දානයක් කිරි මැටියාන බෝතලේගම මිනෝබ්‍රසම් ධර්මායතනයේදී ලබන සෙනසුරාදා (18) අලුයම පැවැත්වෙයි.මෙහිදී මැදවච්චියේ විමලධර්ම හිමියන් විසින් ධර්මදේශනයක් ද පවත්වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ab1401121</link>
    <topic>ඔහුගේ වගකීම දෙමළ ජනතාවගේ ජීවන තත්ත්වය උසස් කිරීමයි</topic>
    <author>සංවාද සටහන</author>
    <content>ජ්‍යෙෂ්ඨ අධිනීතිඥගෝමින් දයාසිරියාප‍ෙන් වර්ගවාදී දේශපාලකයන් පරදා මුලට කොළඹින් පැමිණි අමුත්තාට තවමත් දෙමළ දේශපාලකයන් දිගටම ගෙන යන වාර්ගික දේශපාලනයට කන් නොදී මධ්‍යස්ථව කටයුතු කිරීමට අවස්ථාව ඇතැයි තමන් කල්පනා කරන බව ජ්‍යෙෂ්ඨ අධිනීතිඥ ‍ගෝමින් දයාසිරි මහතා කියයි.සිළුමිණ සමඟ උතුරේ දේශපාලනය හා දේශපාලකයන් ගැන කතා කරමින් හෙතෙම මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ගෝමින් දයාසිරි මහතා දුන් පිළිතුරු මෙසේය.හිටපු ශ්‍රේෂ්ඨාධිකරණ විනිසුරු විග්නේෂ්වරන් මහතාගේ දේශපාලන ආගමනය ලංකාවේ බොහෝ අය දකින්නේ සුබවාදී ලෙසයි. මේ පිළිබඳව ඔබ මෑතක කතාකර තිබුණා...?යාපනේ ජනතාව තවමත් ජීවත් වන්නේ ශ්‍රී ලංකාවේ අනෙකුත් ප්‍රදේශ සමඟ සසඳන විට වසර තිහකට පසුපසින් බව අප සැලකිය යුතුයි. එයට හේතු වූයේ වර්ෂ තිහක කාලයක් තිබුණ යුද තත්ත්වය යටතේ ප්‍රභාකරන්ගේ යුද අණසකට යටත්වීම හේතු කරගෙන ශ්‍රී ලංකාවේ අන් ප්‍රදේශවල දකින මධ්‍යම පන්තියේ ආර්ථිකයක් සහිත පළාතක් එම ප්‍රදේශයේ නොතිබීමයි.මේ නොදියුණු තත්ත්වයට හේතු වූයේ ප්‍රභාකරන්ගේ අණසකට යටත්වීම බව ඔවුන් එළිපිට හෙළි නොකළත් ඔවුන් සියල්ලන්ගේ යටි හිතින් කියා සිටින්නේ එයයි. දෙමළ සමාජයේ ඔවුන් අතර මේ මතය දැඩි ලෙස තිබුණත් පිටතට ඒ හඬ එන්නට ඔවුන් ඉඩ දෙන්නේ නැහැ.ප්‍රභාකරන්ගේ යුගය අවසන් වීමෙන් පසු ඔවුන්ට තමන්ගේ නායකයා ලෙස අවශ්‍ය වූයේ දූෂිත නොවූ චරිතයක්. එම නිසා යාප‍ෙන් ජනයාට තමන්ගේ අර්ධද්වීපය තුළ සිටින දේශපාලනඥයන්ට වඩා කොළඹින් පැමිණි අමුත්තකුගෙන් මේ නායකත්වය ලැබිය හැකි බව විශ්වාස කළා.එවැනි පුද්ගලයෙක් ලෙස විග්නේෂ්වරන් මහතා ඔවුන්ගේ කුලය, මවුපියන්, සමාජ තත්ත්වය හෝ උගත්කම ගැන නොසලකන මනුෂ්‍යත්වයෙන් සැමට සමසේ සැලකිය හැකි පුද්ගලයෙක් ලෙස එම සමාජයේ පිළිගැනීමට ලක්වුණා.එම නිසා දෙමළ සන්ධානය උතුරේ ඡන්දයෙන් සියයට 82.5ක ඡන්ද ප්‍රමාණයක් ලබද්දී කොළඹින් පැමිණි අමුත්තා දෙමළ සන්ධාන ලැයිස්තුවෙන්ම තරග කර සියයට 62.5ක මනාප ඡන්ද ප්‍රමාණයක් ලබා ගත්‍තා. ඒ එතෙක් උතුරේ රජ කළ එම ජනතාව ඒ දක්වා ඡන්දය දුන් සියලු දෙමළ දේශපාලකයන් පරදවායි.උතුරේ මහ ඇමැති විග්නේෂ්වරන් මහතාට අද සිදුව ඇත්තේ කුමක්ද?දෙමළ ජනතාවට වූ හිරිහැර හා අවාසනාවන්ත කාල සමයෙන් මිදී ලංකාවේ සෙසු ප්‍රදේශවල, තරුණයන් පාසල් දරුවන් අත්කරගත් ප්‍රගතිය යුද්ධයෙන් පසු යාපනේ ඔවුන්ගේ දරුවන්ටත් ලබාදීමට ඔවුන් ගේ එකම අභිප්‍රාය වුණා. නැවත ත්‍රස්තවාදයෙන් මිරිකී දරුණු ඒකාධිපතිත්වයක් යටතේ සිටීමට ඔවුන්ට අවශ්‍ය නොවන අතර සාමකාමී හා සද්භාවයෙන් සාධාරණ යුක්තිසහගත ලෙස ජීවත්වීමට හැකි වාතාවරණයක් ඔවුන්ට ලැබෙනු ඇතැයි විශ්වාස කරනවා.විග්නේෂ්වරන් මහතාට ජාතිවාදයෙන් ඔවුන් මුදාගැනීමටත් දෙමළ සංස්කෘතියට සිදුව ඇති අඩුපාඩුකම් ඉවත් කළ හැකි සමාජයක් උතුරේ නිර්මාණය කළ හැකි වනු ඇති බවටත් දෙමළ ජනතාවට විශ්වාසයක් තිබුණා. ඔහුට ලැබුණ මහා ඡන්ද පරිමාණයෙන් ඔහුට උතුර යටත් කිරීමට හැකි තත්ත්වයක් පැනනැඟුණත් එම කර්තව්‍යය ඉෂ්ට කිරීමට ඔහු කනගාටුදායක ලෙස අසමත් වුණා.එසේ වූයේ ඔහු වටා සිටින දේශපාලනඥයන් ගේ වර්ගවාදී අදහස්වලට හා රටේ දෙමළ සිංහල සහෝදරත්වයට විරුද්ධව ක්‍රියා කිරීමට අවශ්‍ය වන්නන්ගේ වුවමනාවට විග්නේෂ්වරන් මහතා හිස නැමූ නිසායි. ඔහුට රට එක්සත් කිරීමේ හැකියාව ප්‍රයෝජනයට ගෙන වීරයෙක් වීමට අවස්ථාව තිබුණත් උතුරේ පරාජිත දේශපාලනඥයන්ගේ මතයට ‍ගොදුරුවීමෙන් ඔහුත් විශ්වාසය තැබිය හැකි භාවයෙන් ගිලිහී වාර්ගික දේශපාලනයට යොමු වූ ඊට ගොදුරු වූ පුද්ගලයෙක් බවට පත්වෙළා.තවමත් බොහෝ දෙනා විග්නේෂ්වරන් මහතා සලකන්නේ කොළඹ ආණ්ඩුව සමඟ ගනුදෙනු කළ හැකි පුද්ගලයකු ලෙස නේද?ඔව්. ඔහු උතුරේ මහ ඇමැති වුණාට ඔහුගේ ලිපිනය තියෙන්නේ කොළඹ 7යි.විග්නේෂ්වරන් මහතා මුලින්ම වෙනස් මුහුණුවරකින් වාර්ගික දේශපාලනයෙන් ඉවත් වී ක්‍රියා කිරීමට හැකි පුද්ගලයෙක් ලෙස පෙනී සිටියත් ඔහු උතුරේ දෙමළ ජාතික සන්ධානයේ බහුතරයකගේ මතයට යටත් වී ඔවුන්ගේ කීකරු ගෝලයෙක් බවට පත්වීමෙන් උතුරේ වර්ධනයට හානි කරන තත්ත්වයක් පැනනැඟී තිබෙනවා.විග්නේෂ්වරන් වාර්ගික දේශපාලනයට යටත් නොවූ ජාතික ‍දේශපාලනයට පා තැබිය හැකි චරිතයක් බවට පත්වනු ඇතැයි උතුරේ ජනතාව විශ්වාස කළේ. ඔවුන්ට අවශ්‍ය වී තිබුණේ ත්‍රස්තවාදය නොව උතුරේ ජාතිකත්වය යළි පණගැන්වීමයි.උතුරේ ජාතිකත්වය වශයෙන් සැලකෙන්නේ ඔවුන්ගේ වාර්ගික දේශපාලනයවත් ත්‍රස්තවාදයවත් නොවේ. එය වූ කලී නිර්මල උතුරේ සමාජයට බද්ධ වූ ඔවුන් ගේ සංස්කෘතියට හා ශිෂ්ටාචාරයට ගැළපෙන වාතාවරණයක්. එය හඳුනාගැනීමට රජය ද අසමත් වූ නිසා රජය ද විශාල පසුබෑමකට පළාත් සභා මැතිවරණයේ දී ලක්වුණා.එය එනම් උතුරේ ජාතිකත්වය දෙමළ ජනතාවට ආවේණික වූ විශ්වාසයක් බලාපොරොත්තු සමාජයීය ගති පැවතුම් හා සංස්කෘතික අයිතිවාසිකම්වලින් යුත් ආයුධයක්. මෙයින් දෙමළ ජාතික සන්ධානය වාසි ලබාගත්තේ එය හඳුනාගැනීමට රජය අසමත් වූ ‍ෙහ්තුවෙන් වන අතර දෙමළ ජාතික සන්ධානය මෙය උපයෝගී කරගෙන ජාතිවාදී දේශපාලනයට නැවත යාමට උත්සාහ කරන බව පෙනෙනවා.මෙහිදී විග්නේෂ්වරන් මහතා මධ්‍යස්ථ දේශපාලනඥයෙක් වශයෙන් ක්‍රියා නොකර ජාතිවාදී අදහස්වලට ඔහු ද දායක වී රටේ සමඟියට හානිකර ක්‍රියාවලියක යෙදෙන පුද්ගලයෙක් බවට පරිවර්තනය වී සිටී. මෙය මා දකින්නේ ඛේදවාචකයක් වශයෙනුයි. මක්නිසාද යත් තමාගේ පෞරුෂත්වය මත ලැබූ ඡන්ද ප්‍රතිශතය මත ක්‍රියා නොකර ඔහු තමාට වඩා පහළ මට්ටමේ දේශපාලනඥයන් සමඟ එක්ව තමන්ට ලැබුණු ජනවරම තනතුර ආරක්ෂා කිරීමට ගන්නා ක්‍රියාවලියක් බව පෙන්නුම් කිරීම උතුරේ ජනතාවට ද මුළු රටේ සමාජයට ද අහිතකර තත්ත්වයක් වන නිසයි.දැන් යන ගමන නිවැරැදි කර ගැනීමට විග්නේෂ්වරන් මහතාට නොහැකි වුවහොත් එම ගමන අවසාන වනු ඇත්තේ ඔහු ද වාර්ගික දෙමළ දේශපාලනඥයන්ගේ ‍ගොඩට වැටීමෙන්. මෙය උතුරේ පුනර්ජීවනයට රටේ සහජීවනයට කැළලක්. උතුරේ ජනතාව ඔහු කෙරෙහි තැබූ විශ්වාසය ද කඩ කිරීමක්. විග්නේෂ්වරන් මහතා කරගෙන යන මේ ක්‍රියාවලියෙන් සිදුවන්නේ උතුරේ හමුදා කඳවුරු පවත්වාගෙන යාම තවදුරටත් අත්‍යවශ්‍ය කරුණක් බව ඔප්පු කිරීම පමණයි.ඔවුන් මෙවැනි වාර්ගික දේශපාලනයක් තුළින් ෆෙඩරල් වාදය හරහා බෙදුම්වාදී සමාජයක් නිර්මාණය කරන්නට උත්සාහ කරන්නේ නම් සිදු වන්නේ හමුදාවේ ප්‍රමාණය අඩු කිරීම නොව තවදුරටත් වැඩි කිරීමට සිදුවීමයි. මක්නිසාද ශ්‍රී ලංකා සමාජයට නැවත බෙදුම්වාදී සටනකට එළඹීමට ඉඩදීමට කිසිසේත් නොහැකි නිසා.විග්නේෂ්වරන් මහතාට දෙමළ සන්ධානයෙන් තරග කර උතුරේ ඉහළම ජන පිළිගැනීම ලැබුණත් ඔහුට උතුරේ මුලක් නැතිවීම ගැනත් කතා කළොත්?මෙහිදී විග්නේෂ්වරන් මහතා ක්‍රියා කරන්නේ ඔහුට තිබෙන ඡන්ද පරිමාණයට අනුව නොව, ශබ්ද නඟන දැඩි ජාතිවාදී අදහස් සහිත දේශපාලනඥයන්ගේ තාලයට ඔහු ද නැටීමට යාමෙනි. මෙයට ප්‍රධාන හේතුව වන්නේ ඡන්ද බලය විග්නේෂ්වරන් මහතා සතු වුවත් ඔහුට උතුරේ දේශපාලන ක්ෂේත්‍රයේ බල කේන්ද්‍රස්ථානයක් නොතිබීමයි. ඔහු යාපනයට ‍ෙකාළඹින් පැමිණි අමුත්තෙක්. එම දුර්වලතාවයෙන් අන්‍ය දේශපාලකයන් ප්‍රයෝජන ගෙන කර ඇත්තේ ඔහු තුළ තිබූ මධ්‍යස්ථ භාවය ක්‍රියාශීලීව ඉදිරියට ගෙන යාම වළක්වා ඔහු තමන්ට හැසිරවීමට හැකි පුද්ගලයෙක් බවට පත්කර ගැනීමයි. නතුකර ගැනීමයි.මේ තත්ත්වයෙන් නිවැරැදි වීමක් බලාපොරොත්තු විය හැකිද?විග්නේෂ්වරන් මහතා වරක් ශ්‍රේෂ්ඨාධිකරණයේ දී ඔහු පිළිගැනීමට පැවැත්වූ උත්සවයකදී ජාතිවාදයට බර කතාවක් කිරීමෙන් එහි පැමිණි අමුත්තන් හිරිහැරකාරී තත්ත්වයට පත් කළත් ඔවුන්ට එම කතාවට සවන් දීමට සිදුවූයේ එකී ස්ථානයට පැමිණි අය එයට කන්දීමට බැඳී සිටීම නිසායි.මෙයින් එදා පෙන්නුම් කළේ යටින් ඔහු වාර්ගික දේශපාලනයට නැඹුරු පුද්ගලයෙක් බවයි. එය ඔහුගේ යටි හිත හෙළි කරන අවස්ථාවක් වුණා. මේ සම්බන්ධව නීතිඥ එස්.එල්.ගුණසේකර මහතා විග්නේෂ්වරන් මහතා තදින් විවේචනය කළා.එයට පසු විග්නේෂ්වරන් මහතා ක්‍රියා කළේ ඉතා විශිෂ්ට ශ්‍රේෂ්ඨාධිකරණ විනිසුරුවරයෙක් ලෙසයි. කිසිම ජාතිවාදී අදහසකට ගැති නොවී සාධාරණ තීන්දු ලබා දුන් සුපිරිම් උසාවි විනිසුරුවරයකු ලෙස විග්නේෂ්වරන් මහතා සැ‍ලකෙනවා.මෙයින් පෙන්නුම් කරන්නේ ඔහු අභ්‍යන්තරයෙන් ජාතිවාදී පුද්ගලයෙක් වුවද ඔහුට එයින් මිදීමට හැකි පෞරුෂත්වයක් ඇති චරිතයක් බවයි. නමුත් උතුරු පළාත් සභාව තුළ ඔහු හැසිරෙන්නේ එහි බහුතරයකට අවශ්‍ය බව පෙනෙන ජාතිවාදී දේශපාලන හැඟීම් ඇත්තකු ලෙසයි. එයට හේතු වශයෙන් මා දකින්නේ ඔහුට උතුරේ දේශපාලන ක්ෂේත්‍රය තුළ ස්ථානයක් හිමි බව ඔහු නොදන්නා නිසා විය හැකියි. ඔහුට විශිෂ්ට කාර්යභාරයක් ඉටු කිරීමට ඓතිහාසික අවස්ථාවක් ලැබී තිබුණත් එසේ නොකිරීම ඔහු තුළ පවතින දුර්වලතාවයකි. එම දුර්වලතාවෙන් මිදීමට හැකි නම් අනාගතයේ වුවද එදා ‍ශ්‍රේෂ්ඨාධිකරණයේ අගනා සේවයක් ඉටු කළ ආකාරයට විග්නේෂ්වරන් මහතාට ශ්‍රි ලංකාවේ එක්සත් භාවය සඳහා කටයුතු කරන පුද්ගලයකු වීමේ හැකියාව ඇත.නමුත් මෑත කාලයේ දී උතුරු පළාත් සභාව තුළ ඔහු රඟපාන චරිතය තුළ පෙන්නුම් කරන්නේ විග්නේෂ්වරන් මහතා ක්‍රමයෙන් මේ ප්‍රතිපත්ති වලින් ඉවත් වෙමින් වාර්ගික දේශපාලනයට යොමු වන පුද්ගලයෙකුගේ භූමිකාවට ප්‍රවේශ වෙමින් සිටින බවයි.ඉන් සිදුවන්නේ ඔහුට ආවේණික ව‍ූ විශේෂිත හැකියාව ඔහු විසින්ම පාවාදීමක් සිදුකර තිබෙන බවයි. මෙයින් මිදීමට ඔහුට ශක්තියක් ඇද්ද නැද්ද යන්න පිළිබඳව දෙමළ ජනතාව මෙන්ම දකුණේ ජනතාව ද බලා සිටිනවා.මේ සම්බන්ධව ඔහු මුලින් දැක්වූ ශක්තිමත්භාවය දැන් ඔහුගෙන් ගිලිහී ගොසින්. එය නැවත ලබාගැනීමට හැකි පුද්ගලයෙක් වශයෙන් මා සලකන්නේ ඔහු එදා ශ්‍රේෂ්ඨාධිකරණයේ උත්සව අවස්ථාවේ කළ මතභේදාත්මක කතාවෙන් පසු එයට ලැබුණ විවේචන තුළින් ඔහු එම අධිකරණයේ මධ්‍යස්ථ අවංක විනිසුරුවරයකු බවට පත්වීමයි.ඔහු දැන් යළිත් විවේචනයට ලක්ව තිබෙනවා. එයින් ද මිදී ඔහුට වාර්ගික දේශපාලනයෙන් ඉවත් වී උතුරේ ජාතිවාදය ගැන විශ්වාසය තබන දෙමළ ‍ෙද්ශපාලනඥයන් පසුපස නොගොස් උතුරේ ජනතාව ගැන රට ගැන විශ්වාසය තබා කටයුතු කිරීමට අවස්ථාව තිබෙනවා.ලංකාවේ ප්‍රශ්න ඇති කිරීමට තැත් කරන දකුණු ඉන්දියාවට හිස නොනමන දේශපාලනඥයකු වීමට ඔහුට තවම අවස්ථාව ඇතැයි මා සිතනවා.මේ අවස්ථාවේ උතුර සම්බන්ධව ඇති විදේශ බලපෑම ගැනත් කතා කළොත්..?අද උතුරේ ප්‍රධාන චරිතය බවට පත්ව ඇත්තේ එහි සිටින ඉන්දියානු තානාපති කාර්යාල නිලධාරියා. ඔහු වටා උතුරේ දෙමළ දේශපාලනඥයන් ගොනුවී ඔහුට කන්දීමක් කරන බවට ආරංචි ඇත. එසේ නම් ඔවුන් ප්‍රථමයෙන්ම කළ යුත්තේ ඒ තුළින් උතුරේ ධීවරයන්ගේ ප්‍රශ්නය ශ්‍රී ලංකාවේ උතුරේ ධීවරයන්ගේ වාසියට හරවා ගැනීමයි.ඒ පිළිබඳව හිත නො‍ෙයාදා ලංකාව තුළ අභ්‍යන්තර ප්‍රශ්න ඇති කිරීමට තැත් කරන්නේ විග්නේෂ්වරන් ලැබූ ඡන්ද පදනම බිඳ දැමීමට දැයි ප්‍රශ්න කළ යුතුයි. විග්නේෂ්වරන් මහතා ප්‍රධාන ඇමැති ලෙස තමන්ගේ යාපනේ දෙමළ ඡන්ද ආරක්ෂා කළ යුතුයි. තමිල්නාඩු ධීවරයන් උතුරු මුහුදට කඩා වැදී මාළු ඇල්ලීම උතුරේ ධීවරයන්ගේ ජීවිකාව අහෝසි කිරීමකි.රෝ සංවිධානය කටයුතු කරන්නේ ඉන්දියාවට අවශ්‍ය ආකාරයෙන් වන අතර ඔවුන්ට ලංකාවේ දෙමළ ජනතාව ගැන හෝ උතුරුකරය ගැන ආදරයක් නැහැ. ඔවුන්ට අවශ්‍යව තිබෙන්නේ ඉන්දියාවට වාසිදායක පසුබිමක් ලංකාවේ සකස් කිරීමයි. මේ ප්‍රතිපත්තිය නිසා අද ඉන්දියානු සාගරය වටා ඇති කිසිදු අසල්වාසී රටක් ඉන්දියාව සමඟ සතුටින් කටයුතු නොකරන අතර එයට හේතුව රෝ සංවිධානය එම රටවල ගෙන යන ක්‍රියා කලාපය හේතුවී තිබෙන බව නිසැකයි.මෙහිදී විග්නේෂ්වරන් මහතා ද රෝ සංවිධානයේ ක්‍රියාකලාපය ගැන විමසිල්ලෙන් සිටිය යුතුයි. ඔහු‍ෙග් වගකීම වන්නේ තමන්ට ඡන්දය දුන් උතුරේ ජනතාවගේ ජීවන තත්ත්වය අවුරුදු තිහක යුද්ධයකින් පසු ලැබුණ මේ අවස්ථාවෙන් ප්‍රයෝජන ගෙන ඉහළ නැංවීමට කටයුතු කිරීමයි.මේ සාමකාමී යුගය කළුකඩය ඉවත්වීම උතුරේ ජනයාට සහනයක් වී ඇති අතර උතුර දකුණ අතර ඒ 9 මාර්ගයෙන් ගමන් වැඩිවී දෙපැත්ත අතර සබඳතාවන් ද වැඩිවෙමින් පවතියි. විග්නේෂ්වරන් මහතාගේ වගකීම මේ සබඳකම් තවත් තර කිරීමට කටයුතු කිරීම මිස ඒවා කඩාකප්පල් වන ආකාරයේ ක්‍රියාමාර්ග ගැනීම නොවන බව ද මේ අවස්ථාවේ සඳහන් කළ යුතුයි‍.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ab1401122</link>
    <topic>ජ.වි.පෙ කරපු ඝාතන ශ්‍රී.ල.නි.පය පිටින් ගියා</topic>
    <author>උසස් අධ්‍යාපන ඇමැති</author>
    <content>උසස් අධ්‍යාපන ඇමැතිඑස්.බී දිසානායකඇමැතිතුමනි ඔබ ශ්‍රී.ල.නි.ප සාමාජිකයන් පිරිසකට ජනාධිපති සමාව ලබා දෙන්ඩ මැදිහත් වුණා කියන කථාව මොකක්ද?පළවෙනිම දෙය තමයි මේ කියන මරණීය දණ්ඩනය නියම වු පිරිස නිදහස් කරන්ඩ කියලා නුවරඑළිය දිස්ත්‍රික්කයේ එ.ජා.ප , ශ්‍රි.ල.නි.ප , ලංකා වතු කම්කරු කොංග්‍රස් සහ කඳුරට පෙරමුණ කියන සියලු පක්ෂවල පාර්ලිමේන්තු මන්ත්‍රීවරු සහ පළාත් සභා මන්ත්‍රීවරු ජනාධිපතිතුමාට යොමු කළ ලිපියට අස්සන් තැබුවා.මං විතරක් නෙමෙයි. ඇමැති නවීන් දිසානායක, ඇමැති සී.බී රත්නායක , ආරුමුගන් තොණ්ඩමන් , වී. රාධක්‍රිෂ්නන්, පී රාජතුරෙයි, පී. දිගම්බරන් කියන නුවරඑළිය දිස්ත්‍රික්කයේ පාර්ලිමේන්තු මන්ත්‍රීවරු වගේම මධ්‍යම පළාත නියෝජනය කරන සියළුම පළාත් සභා මන්ත්‍රීවරු මේ ලිපියට අස්සන් තැබුවා.අතිපුජනීය මල්වතු සහ අස්ගිරි මහනායක මාහිමිපාණන් වහන්සේ සහ නුවරඑළිය දිස්ත්‍රික්කයේ සියළුම විහාරාධිපති ස්වාමීන්වහන්සේලා ඉතිහාසයේ පළමුවරට ඉල්ලා සිටියා මේ අයට නිදහස දෙන්ඩ කියලා. මේ කටයුත්ත කරන්ඩ මුලිකත්වය ගත්තේ මං තමයි. හැබැයි සියළුම දේශපාලන පක්ෂවල ඉල්ලීම මත තමයි මේ යෝජනාව කළේ.මේ වගේ විශාල පිරිසකගේ ඉල්ලීමක් ජනාධිපතිතුමාට යොමු වෙන්ඩ මේ මරණීය දණ්ඩනය නියම වු අයගේ විශේෂත්වය මොකක්ද?1988 ආර්.ප්‍රේමදාස ජනාධිපතිවරයා වංචනික ලෙස ජයග්‍රහණය කරපු ජනාධිපතිවරණය කාලයේ ලංකාවේ විශාල ජේ.වී.පී භීෂණයක් තිබ්බා. ඒ වගේම ජේ.වී.පී මහා භීෂණය සමඟම ජේ.වී.පී එක සහ ප්‍රේමදාස අතර අන්නෝන්‍ය බැදීමක් තිබ්බා. මොකද භීෂණය අනෙත් සියල්ලට බලපෑවා නමුත් ප්‍රේමදාසගේ උදාගම් ව්‍යාපාරයට බලපෑවේ නෑ.ඒක හොඳටම පේන්ඩ තිබුණා. ඔය මැතිවරණය වෙලාවේ අපට පෙණුන දෙය තමයි ස්ථීර වශයෙන්ම ශ්‍රී.ල.නි.පය දිනන මට්ටමක් තිබුණා. හඟුරන්කෙත සියයට පනහට පනහ වගේ තිබුණේ. මේ කාලයේ එ.ජා.ප යේ ඉතා ප්‍රභල ගම්මානයක් වෙන වලපනේ කොටඹේ ගමේ ගම හරහා නිතරම රේණුකා හේරත් යනවා. ඒ කාලයේ එ.ජා.ප දිස්ත්‍රික් නායකයන්ට එ.ජා.ප ආණ්ඩුව දිස්ත්‍රික්කයේ ජ්‍යෙෂ්ඨ පොලිස් අධිකාරී තනතුරු දීලා තිබුණා.එවකට දිස්ත්‍රික් ඇමැතිනී හා ජ්‍යෙෂ්ඨ පොලිස් අධිකාරීණී ඒ ගමට යනවා. ඒ ගම හරහා ගිය සැක කටයුතු තරුණයෙක් මේ ගමේ අය අල්ලා ගත්තා. ඔහු පාසැල් යන ළමයෙක් එයා ළඟ තිබ්බා ජේ.වී‍.පී ලියවිලි තොගයක්. එදා ඒ ළමයාගේ ඇඳුම් ගලවලා හොඳටම ගහලා මුත්‍රා පොවලා මිනිහාව එළෙව්වා.මේකට ඉතාම කේන්තියෙන් තමයි ජේ.වී.පී එක හිටියේ. ජේ.වී.පී එක කළේ මේ ගමේ බලි තොවිල් උත්සවයක් තිබුණ වෙලාවක ගමට පැනලා ප්‍රහාරයක් එල්ල කළා. මේ ප්‍රහාරයෙන් නවයක් එතැනම මැරුණා. විස්සක් විතර තුවාල වුණා. පහුවදා මුළු පළාතේම පෝස්ටර් ගහලා දේශප්‍රේමී ජනතා ව්‍යාපාරය මේ ප්‍රහාරයේ වගකීම බාර ගත්තා. මේක පැහැදිලිව කළේ ජේ.වී.පී එක. ඒ නිසා ජේ.වී.පී එක මට ඔය චෝදනාව කරන එක හොඳයි.ඔබතුමා ‍වගකීමෙන්ද ඔය කතා කරන්නේ?ඔව් බොහොම වගකීමෙන් කියන්නේ. ඒකාලයේ ජේ.වී.පී එක ලීඩ් කරපු නුවරඑළිය දිස්ත්‍රික් නායක පියසේන යාපා ජනාධිපතිතුමාට දිවුරුම් පෙත්සමකින් කියනවා ජේ.වී.පී එකේ නියෝගයෙන් දේශප්‍රේමී ජනතා ව්‍යාපාරයෙන් මේ වැඩේ කළේ කියලා. එයා අවුරුදු පහක් හිරේ ඉදලා ඊට පස්සේ පුනරුත්ථාපනය වෙලා දැන් එළියට ඇවිත් ඉන්නවා. එයා කියනවා දිවුරුම් පෙත්සමකින් අපි ඒක කළේ කියලා. හේතුවක් තියෙනවා.මේක ජේ.වී.පී නායකයොත් දන්නවා. ඒ විතරක් නෙමෙයි ඒ අහළ පහළ තිබුණ පන්සලේ ඒ කාලයේ හිටපු පොඩි හාමුදුරුවෝ දැන් ඒ පන්සලේ විහාරාධිපති හාමුදුරුවෝ ඒක කියනවා.ඒ කාලයේ ඒ පොඩි හාමුදුරුවෝ එක්කත් ජේ.වී.පී එක පොඩි පොඩි සම්බන්ධතා තිබිලා තියෙනවා. වෙඩි තියපු ජේ.වී.පී කාරයෝ හැංඟුනේ පන්සලේ ඊට පස්සේ පාන්දර තමයි කැලෑවට පැනලා තියෙන්නේ. උන්වහන්සේත් දිවුරුම් පෙත්සමකින් ජනාධිපතිතුමාට කියනවා මේ සිරගත වෙලා ඉන්න අය ඒ ඝාතනවලට සම්බන්ද නැහැ කියලා.ඒ මහා ඝාතනය වෙලා මාසයකට පස්සේ රේණුකා හේරත්ගේ ගෙදර වැඩ කරපු ගුණසේකර කියලා කෙනෙක් එයා පොලීසියට ගිහින් පැමිණිල්ලක් දානවා වල‍පනේ ශ්‍රී.ල.නි.ප සංවිධායක , ශ්‍රී.ල.නි.ප බලමණ්ඩලයේ ලේකම්, තරුණ බලමණ්ඩලයේ සභාපති, ලේකම් සහ ශ්‍රී.ල.නි.ප ගුරු සංගමයේ සභාපති සහ ලේකම් කියන පිරිස වෙඩි තියනවා දැක්කා කියලා.ඒ සියලුම දෙනා ඒ වෙලාවේ අත්අඩංගුවට ගත්තා. ඒ වෙලාවේ වලපනේ ශ්‍රී.ල.නි.ප පරදින තත්ත්වයක් තිබුණේ. ඡන්දය දිනන්ඩ මේ සියළුදෙනා අත්අඩංගුවට ගත්තා. ආසන සංවිධායක ඇතුළු සියළු‍ දෙනා අත්අඩංගුවේ. ගුණසේකරගේ සාක්ෂිය සනාථ කරලා තව සාක්ෂියකුත් දුන්නා. ඊට පස්සේ මේ නඩුව අහන්ඩ ඕනේ නුවර තියෙන ප්‍රාථමික අධිකරණයේ.නමුත් ලංකාවේ පළවෙනි වතාවට ආරක්ෂක හේතු මත කියලා මේ ප්‍රාථමික නඩු විභාගය ගන්නවා කොළඹට. මේ සැකකරුවෝ වෙනුවෙන් සාක්ෂි දෙන්ඩ ආපු හාමුදුරුවෝ සහ තව දෙන්නෙක් මැරුවා. ඊට පස්සේ සැකකරුවෝ වෙනුවෙන් සාක්ෂි දෙන්ඩ කවුරුත් ආවේ නෑ.අර සාක්ෂි දෙක උඩ මේ පිරිස මරණීය දණ්ඩනයට නියම වුණා මේක තමයි වෙච්ච දෙය. ඒකට අධිකරණයට දොස් කියලා වැඩක් නෑ. හරියට ඒ සාක්ෂි දෙක කඩා ගන්ඩ කෙනෙක් හිටියේ නෑ. ‍හැබැයි එදා ජේ.වී.පීය මෙහෙයවපු නායකයා කියනාව අපි මේක කළේ කියලා.හොඳයි දැන් මේ අය නිදහස් කරලාද තියෙන්නේ?නැහැ. නුවර එළිය දිසාවේ පාර්ලිමේන්තුව නියෝජනය කරන සියලුම පක්ෂවල මන්ත්‍රීවරු සහ මධ්‍යම පළාතේ සියලු පක්ෂවල පළාත් මන්ත්‍රීවරු ජනාධිපතිතුමාට කළ ආයාචනයක් අනුව ජනාධිපතිතුමා විසින් එතුමාගේ බලතල අනුව ඒ පිරිස මරණීය දණ්ඩණයෙන් නිදහස් කළා.අපි තාමත් මේ සටනේ ඉන්නවා. අපි කියන්නේ මේ අය සම්පුර්ණයෙන් නිදහස් කරන්ඩ කියලා. ඒක අනෙකුත් සිර කරුවන්ට අදාළ දෙයක් නෙමෙයි. මොකද මේ අය මිනී මරුවෝ නෙමෙයි. දැන් ඔය වර්ජනය කරන බෝගම්බර රැදවියේ කියන්නේ මගේ ගෑණි එක්ක වෙන මිනිහෙක් බුදිය ගත්තා.මං ඒ මිනිහා මැරුවා ඇයි මාව බේරා ගන්ඩ බැරි කියලා. එහෙම නීතියක් නැහැනේ. ගමකට ගිහින් නවයක් මරලා තව විස්සකට වෙඩි තියන්ඩ සාමාන්‍ය මිනිහෙකුට බැහැනේ. ආසන සංවිධායකයා නුලෙන් බේරුණා එයා ඇර අනෙත් සියලු දෙනාටම මරණීය දණ්ඩනය නියම වුණා.ආසන සංවිධායක විශ්‍රාම ගියේ කලාප අධ්‍යාපන අධ්‍යක්ෂක වරයෙක් විදියට. මරණීය දණ්ඩනය නියම වු අය කිසිම රණ්ඩුවකටවත් කවදාවත් පොලීසියකටවත් නොගිය අය. ඒ මිනිස්සු තුවක්කුවක් අල්ලලාවත් නැති අය. මරණීය දණ්ඩනයෙන් නිදහස් කළාට ප්‍රමාණවත් නෑ.ඔබතුමා අධිකරණ තීන්දුවකට විරුද්ධව නේද මේ අභියෝග කරලා තියෙන්නේ?නෑ. අධිකරණ නියෝගයකට විරුද්ධව අභියෝග කරන්ඩ තහනමක් නැහැනේ. හැබැයි මං මේ අභියෝග කරනවා නෙමෙයි. මහාධිකරණයට තීන්දුවට විරුද්ධව අභියාචනාධිකරණයේ අභියෝග කරනවා. ඒ තීන්දුවට විරුද්ධව ‍උපරිමාධිකරණයේ අභියෝග කරන්ඩ පුළුවන්.ශ්‍රේෂ්ඨාධිකරන තීන්දුවකට මං මගේ නඩුවේදී එක්සත් ජාතීන්ගේ මානව හිමිකම් කොමිසමට ගියා. ඒ නිසා නඩු තීන්දුවකට විරුද්ධව අභියෝග කිරීම නීති විරෝධී නෑ. මං මේ අභියෝග කරනවා නෙමෙයි. මං කියන්නේ එදා මේ අයට වෙච්ච දෙය. උසාවියට ආවේ සාක්ෂි දෙකයි.ඒ දෙකේ තියෙනවා මෙයා වෙඩි තිබ්බා, මෙයා අතේ තුවක්කුවක් තිබුණා. මෙයා අතේ කඩුවක් තිබුණා කියලා. නමුත් නියම සාක්ෂි ඉදිරිපත් වෙන්ඩ දුන්නේ නෑ. ඒ නිසා අධිකරණයේ තීන්දුවකට මං කිසි සේත්ම අභියෝග කරන්නේ නෑ.දැන් ඔබ ඔය කියන ජ.වි.පෙ දිස්ත්‍රික් නායකයා දුන්නායි කියන දිවුරුම් ප්‍රකාශය ?මා අතේ ඒ දිවුරුම් ප්‍රකාශයේ ‍ඡායා පිටපතක් තියෙනවා. මේ බලන්න. ( ඡායා පිටපත පෙන්වයි.)හොදයි මේ මොහොතේ ඔබට ඉතා තදබල විදියට මේ කාරණය ගැන චෝදනා කරන විජිත හේරත් මේ ජ.වි.පෙ නායකයා ගැන දන්නේ නැද්ද?මා හිතනවා විජිත හේරත් දන්නවා ඇති. විජිත හේරත්ගේ අම්මාට ජ.වි.පෙ විසින් මහ විරු සම්මාන දුන්නා විජිත හේරත් මැරුණා කියලා හිතලා. කොළඹ විශ්ව විද්‍යාලයෙන් තමයි ඒ සම්මානය දුන්නේ. හැබැයි එදා ජ.වි.පෙ මැරුණයි කියලා කියපු ලැයිස්තුවල හිටිය උන් තවමත් යහතින් ඉන්නවා.ඒ ගැන අපි සතුටු වෙනවා. ජ.වි.පෙ ඉදගෙන මංකොල්ලා කාපු මිනී මරපු උන් දැන් ඔය කණ්ඩායම්වල හිටියා. දැන් ඒ සමහරු ජ.වි.පෙන් කඩාගෙන ගිය කණ්ඩායමේ ඉන්නවා. මුළු නුවරඑළියම ඔය සිදුවීමේ ඇත්ත දන්නවා. නුවරඑළියේ ජ.වි.පෙ ලීඩ් කරපු නායකයා පියසේන යාපා ඔය සිදුවීමේ ඇත්ත දිවුරුම් ප්‍රකාශයකින් කියලා තියෙනවා. ඔය යාපා ගැන සෝමවංශ අමරසිංහත් දන්නවා.මේ සිරකරුවන් පිරිසට මරණීය දණ්ඩනය වෙනුවට ජිවිතාන්තය දක්වා සිරදඩුවමක් බවට පත් කිරිමට මැදිහත් වු ඔබට ජ.වි.පෙ එළවා එළවා පහර දෙන්නේ ඇයි?‍මෙහෙම දෙයක් වුණා. මේ පිරිස අර සාක්ෂි දෙක උඩ හිරේ යනකොට මං ශ්‍රී.ල.නි.‍ප යෙන් ඉවත් වෙලා යු. ඇන්.පී එකට ගියා. ඒ නිසා එයාලාට ශ්‍රී.ල.නි.ප යෙන් උදව් උපකාර ලැබුණේ නැහැ. මේ ඉරණමට ගොදුරු වුණේ පක්ෂයේ සංවිධායක , පක්ෂයේ බල මණ්ඩල ලේකම්, සභාපති වගේ පිරිසක්.නමුත් මේ මනාප ප්‍රශ්න උඩ ශ්‍රි.ල.නි.ප යේ උදව් උපකාර හරියට ලැබුණේ නැහැ. ඒ නිසා මේ අය දඩුවම් වින්දා. නමුත් මං ශ්‍රී.ල.නි.පයට ඇවිත් සි.බී රත්නායක , නවීන් දිසානායක , ආරුමුගම් තොණ්ඩමන් වගේ ඇමැතිතුමාලා එකතු කරගෙන මං තමයි මේ අය බේරා ගැනීමට පණ දුන්නේ.ඒක කවුරුත් දන්නවා. ජනාධිපතිතුමාත් මේ අය ගැන නම් ගම්වලින් දන්නවා. පක්ෂය වෙනුවෙන් දර දිය ඇද්ද අහිංසක මිනිස්සු කියලා හොඳටම දන්නවා. නම් වලින් එතුමා දන්නවා. මේ අය මිනී මරුවෝ නෙමෙයි කියන එක නුවරඑළියේ හැමෝම දන්නවා.මොනවා වුණත් මේ අය මිනී මරුවෝ කියලා තීන්දු කරලා තියෙන මොහොතක රජයේ ඇමැතිවරයෙක් විදියට ඒ අය නිදහස් කරගැනීමට මැදිහත් වීම සුදුසු නැහැ නේද?ඇයි නුසුදුසු වෙන්නේ. යම් කෙනෙකුට අසාධාරණයක් වෙලා තියෙනවා නම් අපි ඒ වෙනුවෙන් මැදිහත් වෙන්ඩ ඕනේ ඒකට. ඒක ශ්‍රී.ල.නි.ප ය අතින් මග හැරිලා තිබුණා. අපේ මැදිහත්වීම ඉතාම සුදුසු දෙයක්. මං දන්නවා මේ නඩුව යන වෙලාවේ ඩලස් ඇමැතිතුමා , මෛත්‍රීපාල සිරිසේන ඇමැතිතුමා යම් යම් මට්ටමින් නඩුවේ තීරණාත්මක කාලයේ මේ අයට උදව් කළා.ඒවා ප්‍රමාණවත් වුණේ නෑ. මොකද මුලික නඩු විභාගය නුවරින් කොළඹට අරගෙන වෙන කිසිම සාක්ෂියක් නැති විදියට මේ නඩුව ඔප්පු කර ගෙන තිබෙනවා.ඔබ යම් විදියකට මේ නඩුවට බලපෑමක්ද කරලා තියෙන්නේ?නෑ. මං මේ ඇත්ත සිදුවීම ගැන ජනාධිපතිතුමාට සංදේශයකින් ඉදිරිපත් කළ ආකාරය සහ එහිදී අපි ජනාධිපතිතුමාට පෙන්වා දුන් කරුණු කාරණා ගැන විග්‍රහයක් පමණයි කළේ. එයින් මං අධිකරණයේ ස්වාධීනත්වයට හෝ නඩු තීන්දුවකට අභියෝග නොකරන බව පැහැදිලිව කිව යුතුයි.අපි අධිකරණයට හිස නමා හැම විටම ආචාරය කරනවා. ඒ වගේම මං මේ වෙලාවේ කියනවා අපි ජනාධිපතිතුමාට ඉදිරිපත් කළ ඉල්ලීම ශ්‍රි.ල.නි.ප යේ ඉල්ලීමක් විතරක් නෙමෙයි. නුවරඑළිය දිස්ත්‍රික්කයේ ශ්‍රි.ල.නි.ප , එ.ජා.ප , වතු කම්කරු කොංග්‍රස් සහ කඳුරට ජනතා පෙරමුණේ පාර්ලිමේන්තු සහ පළාත් සභා මැති ඇමැතිවරුන්ගේ ඉල්ලීමක් විදියටයි ජනාධිපතිතුමාට ඉදිරිපත් කළේ. ඒක අපි කවුරුත් හොඳට මතකයේ තබා ගත යුතුයි. ජ.වි‍.පෙ එය ඉතා හොදින්ම දැන ගත යුතුයි.ජ.වි.පෙ ඔබ කියන කරුණු කාරණා පිළි ගනීවිද?ඔවුන් පිළිගත යුතුයි. නුවරඑළිය දිස්ත්‍රික්කයේ දේශපාලනය කරන කවුරුත් දන්නවා 1988 ජනාධිපති මැතිවරණ සමයේදී ජේ.වී.පී එකෙන් කරපු ඝාතනයක් ශ්‍රී.ල.නි.ප එකවුන්ට් එකට දාලා තියෙනවා කියලා.නමුත් ජේ.වී.පී එක ‍චෝදනා කරන්නේ ඔබ නීතියේ ආධිපත්‍යයට බලපෑම් කරනවා කියලායි?නෑ. එයාලාට තේරෙන්නේ නැහැ. අපි දැන් ප්‍රාථමික අධිකරණයේ තීන්දුවකට එරෙහිව මහාධිකරණයට යන්නේ නැද්ද? මං අධිකරණයට අභියෝග කරන්නේ නැහැ. මං මේ කියන්නේ එදා නුවරඑළියේ එක්තරා නෝනා කෙනෙක් අර භීෂණය පාවිච්චි කරලා මේ සිරගතවුවන්ට පක්ෂව තිබුණ සාක්ෂි කාර‍යෝ මරලා මේ අය වරැදිකාරයන් කරවන්ඩ කටයුතු කෙරෙව්වා.ඔබ එක් එක් අයට ඇඟිල්ල දිගු කරනවා ඔබට එරෙහිව චෝදනාවක් ගොනු වුණොත්?කමක් නැහැ. මං කියන්නේ නුවරඑළියේ වලපනේ පැත්තෙන් පෙරහැරේ ඒවි සාක්ෂි දෙන්ඩ. ස්වාමීන්වහන්සේලා පෙරහැරේ ඒවි සාක්ෂි දෙන්ඩ.නමුත් ජ.වි.පෙ අහන්නේ මේ සිරකරුවන්ගේ මරණීය දණ්ඩනය ජීවිතාන්තය දක්වා සිර දඩුවමක් බවට පත් කළේ මොන පදනමින්ද කියලා?මං කිව්වේ පදනම තමයි. දැන් සෝමවංශ අමරසිංහ හොරෙන් ලංකාවෙන් පැනලා ගියා. හොරෙන් පාස්පෝට් නැතිව ලංකාවට ආවා. ලංකාවේ නීතිය අනුව ඔහු හරිනම් හිරේ ඉන්ඩ ඕනෑ. ඇයි ජ.වි.පෙට ඒ පදනම් ගැන මතක් වෙන්නේ නැද්ද? සෝමවංශ අමරසිංහ නිදහසේ දැන් ඉන්නේ මොන පදනමින්ද කියලා මං අහනවා ජේ.වී.පී එකෙන්.ඔබ කරපු මැදිහත් වීම අන්තිමට නතර වුණේ බෝගම්බර හිර කරුවන් පිරිසකගේ මහා මාරාන්තික උපවාසයකින්?නෑ.‍ ඒ රැදවියන් මේ කථාවේ ඇත්ත දන්නේ නැහැ. ඉතා පැහැදිලිව කන්ද උඩරට කවුරුත් දන්නවා මේ වලපනේ සිදුවීමට සිරගතවු පිරිස ඉතාම අහිංසක මිනිස්සු කියලා. එයාලා මිනී මරුවෝ නෙමෙයි. අහිංසක ශ්‍රී‍.ල.නි.ප සාමාජිකයෝ.බෝගම්බර සිරකරුවෝ කරපු උපවාසය ඇති වුණේ ඔබේ මේ මැදිහත් වීම නිසායි. මේක වැරැදි පුර්වාදර්ශයක් නේද?මේ කාරණය මතු වුණේ බෝගම්බර රැදවියන්ගේ මාරාන්තික උපවාසය නිසායි. හැබැයි මං හිතන්නේ ජේ.වී.පී එකේ විජිත හේරත් දන්නේ නෑ වල‍පනේ පිරිස නිදහස් කරන්ඩ කියලා මුලින්ම ජනාධිපතිතුමාගෙන් ඉල්ලුවේ එදා නුවරඑළිය දිස්ත්‍රික්කය ලීඩ් කරපු ජේ.වී.පී නායකයා වෙන පියසේන යාපා කියලා.ඔහු නුවරඑළියේ ජේ.වී.පී එකේ දේශපාලන මණ්ඩලයේ සාමාජිකයෙක්. එයා තමයි කියන්න‍නේ අනේ ජනාධිපතිතුමනි අපේ කණ්ඩායමයි මේක කලේ කියලා. ජ.වි.පෙ විසින් තමයි මේ පිරිස ඝාතනය කරන්ඩ තීරණය කළේ කියලා. ඒ තීන්දුව ගත්තේ ඒ නිසායි. ඒ නිසා මේ සිරගතවුවන් නිවැරැදියි කියලා.මේ නුවරඑළියේ ජේ.වී.පී නායකයා කියන්නේ.‍ එයා නුවරඑළිය ජේ.වී.පී එකේ දේශපාලන මණ්ඩල හිටපු සාමාජිකයෙක් කියලා විජිත හේරත් දන්නවා ඇති‍. සමහර විට මං හිතන්නේ විජිත හේරත් ඔය කථාව දන්නේ නැතිව ඔ‍හේ කියවනවා වෙන්ඩත් පුළුවන්.සංවාද සටහන චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ab1401123</link>
    <topic>විමල් මාධ්‍යවේදිනියක සමග යුග ගී ගැයුමක</topic>
    <author> චන්දන බණ්ඩාර</author>
    <content>ගිය සතියේදී ජනාධිපතිතුමා පලස්තීනය , ඊශ්‍රායලය ඇතුළු මැදපෙරදිග රටවල නිල සංචාරයක යෙදුණේය. ජනාධිපතිතුමාගේ මැදපෙරදිග සංචාරයට සුබ පැතීම සඳහා කටුනායක ගුවන්තොටුපොළට බස්නාහිර පළාත් මහ ඇමැති ප්‍රසන්න රණතුංග සහ සිවිල් ගුවන්සේවා අධිකාරියේ උප සභාපති කමල් රත්වත්තේ ගුවන්තොටුපොළට ගියහ. ජනාධිපතිතුමා බස්නාහිර පළාත් මහ ඇමැති ප්‍රසන්න රණතුංග දුටු විගස විමසා සිටියේ " ආ කොහොමද ප්‍රසන්න දැන් ඡන්දයට සුදානම්ද" කියාය. " ඔව් සර් ඕනෑම වෙලාවක සුදානම්" බස්නාහිර මහ ඇමැති ප්‍රසන්න කීවේ සිනා සෙමිනි.ඉන් අනතුරුව සිවිල් ගුවන් සේවා අධිකාරියේ උප සභාපති කමල් රත්වත්තේ දුටු ගමන් විමසා සිටියේ" ‍ආ කොහොමද බස්නායක නිලමේතුමා දැන් කොහොමද දේවාලයේ වැඩ" කියාය. "සර් ශ්‍රීපාදස්ථානයට ගිය පෙරහැර දේවාලයට ගිය නැති එකට ටිකක් හිත රිදිලා තිබුණේ." කමල් රත්වත්තේ කියා සිටි‍යේය." හිත හොඳින් කරන වැඩවලදී ඔහොම තමයි කමල්. හිත් රිදීම් ඇති වෙනවා. ‍ඔහොම තමයි. ගණන් ගන්ඩ එපා කමල්" ජනාධිපතිතුමා කියා සිටි‍යේය. ඉන් අනතුරුව ජනාධිපිතුමා ශ්‍රීලංකා ගුවන් සේවයට අයත් එයා ගුවන් බස් යානයකින් ජෝර්දානය බලා පිටත්ව ගියේය.ජෝර්දානයේ මළ මුහුද ආසන්නයේ වු බෙන්නායි හෝටලයට ගිය ජනාධිපතිතුමා ඇතුළු පිරිස ඉන් අනතුරුව ජෝර්දානයේ දෙවන අබ්දුල්ලා හුසේන් රජු හමුවීමට ගියේය. එහිදී ජනාධිපතිතුමාට උණුසුම් පිළිගැනීමක් ලැබිණි." ශ්‍රීලංකාව යුද්ධය නිමා කරලා දැන් ආර්ථික සමාජීය දියුණුවක් කරා ගමන් කරමින් යනවා. නමුත් විවිධ පාර්ශව ලංකාවට බාධා කිරීම් කරනවා." මහින්ද රාජපක්ෂ ජනාධිපතිතුමා කියා සිටියේය. " ලංකාව වගේ ත්‍රස්තවාදී ප්‍රශ්න තිබු රටවලට බාහිර බලපෑම් එනවා.ඒවාට බුද්ධිමත්ව මුහුණදීමට ඔබතුමා වැනි දක්ෂ නායකයකුට ගැටළුවක් නෙමෙයි. ඔබේ රාජ්‍යයට එල්ලවෙන ඕනෑම අභියෝගයකදී අපේ රජයේ පුර්ණ සහයෝගය ලබා දෙන්නම්" ජෝර්දානයේ දෙවන අබ්දුල්ලා හුසේන් රජු කියා සිටියේය. " බොහොම ස්තුතියි. ඔබතුමාගේ ලෙන්ගතු බැදීමට" දෙවන අබ්දුල්ලා හුසේන් රජුට ජනාධිපතිතුමා කියා සිටි‍යේය.ඉන් අනතුරුව ජනාධිපතිතුමා ගියේ පලස්තීනයටය. ඉන් අනතුරුව ජනාධිපතිතුමා රාමල්ලා ජනාතා උත්තමාචාර මැද පලස්තීන ජනපති ආචාර්ය මහමුද් අබ්බාස් පිළිගත්තේ උණුසුම් ලෙසටය.ඉන් අනතුරුව මහින්ද රාජපක්ෂ ජනාධිපතිතුමාගේ තිස් පස් වසරක පලස්තීන මිත්‍රත්වය , පලස්තීන අයිතීන් වෙනුවෙන් හඩ නැඟීම ආදී කරුණු කාරණා රැසක් වෙනුවෙන් පලස්තීන රජය පුද්ගලයකුට ලබා දෙන ඉහළම සම්මානය වෙන පලස්තීන තාරකාව සම්මානය ජනාධිපතිතුමාට පිරිනැමුණේ පලස්තීන ජනපති මුහමුද් අබ්බාස්ගේ අතිනි.ඉන් අනතුරුව දෙරට අතර වෘත්තීය දැනුම හුවමාරු කෙරෙන මධ්‍යස්ථානයක් ජනපති අතින් විවෘත වීය. එය නම් කොට තිබුණේද මහින්ද රාජපක්ෂ ජනාධිපතිතුමාගේ නමින්ය. ඉන් අනතුරුව ජනාධිපතිතුමා ඇතුළු පිරිස ක්‍රිස්තුත් වහන්සේ උපත ලද බෙත්ලෙහෙමේ ජනපති මැදුර වෙත පැමිණ පසුව බෙත්ලෙහෙමේ නැටිවිටි දේවස්ථානයේ ප්‍රධාන දේව මෙහෙයට එක් වීය.ඉන් අනතුරුව ජනාධිපතිතුමා ඇතුළු පිරිස පසු දිනයේදි පලස්තීන අගමැති රූම් හම්බෙල්ලාගේ නිවෙසට ගියේ නිල දිවා භෝජන සංග්‍රහයට එක් වීමටය. ඒ සමඟම ජනාධිපතිතුමා පලස්තීනයේ ව්‍යාපාරික හමුවකටද එක්වීය.ඉන් පසු දිනයේදී ජනාධිපතිතුමා ඇතුළු ධුත පිරිස ගොඩබිම් මාර්ගයෙන් පිටත්ව ගියේ ඊශ්‍රායලය බලාය. ඊශ්‍රායලයේදී එරට අගමැති බෙන්ජමින් නෙතන්නියාහු ජනාධිපතිතුමා පිළිගත්තේ ඉතා උණුසුම් ලෙසටය.පසුගිය දා එක්තරා නාළිකාවක ප්‍රවෘත්ති විකාශනය නරඹමින් සිටි ජාතික තරුණ සේවා සභාවේ ලලිත් පියුම් පෙරේරාගේ අවධානය ‍යොමු වූයේ බෝගම්බර බන්ධනාගාරයේ රැඳවියන් විසින් සිදු කළ උපවාසය පිළිබඳ ප්‍රවෘත්තිය වෙතය.රැඳවියන්ගේ ඉල්ලීම බවට පත්වූයේ මේ උපවාසය නාමල් මන්ත්‍රීවරයා පැමිණෙන තුරු නොනවත්වන බවත්, උපවාසය නැවැත්වීමට නම් නාමල් රාජපක්ෂ මන්ත්‍රීවරයාගේ මැදිහත්වීම හා සාකච්ඡාවක් අවශ්‍ය වන බවත්ය.ඒ මොහොතේම තම ජංගම දුරකථනයෙන් නාමල් රාජපක්ෂ මන්ත්‍රීවරයා ඇමතූ ලලිත් පියුම් කියා සිටියේ “මන්ත්‍රීතුමා බෝගම්බර බන්ධනාගාරයේ උපවාසය ඔබතුමාගේ මැදිහත්වීමක් සිදු වෙන තුරු නවත්වන්නේ නැතිලු. රැඳවියන්ට ඔබතුමා සමඟ සාකච්ඡා කරන්න අවශ්‍ය කියාය.”මේ සඳහා මැදිහත්වීමට ලලිත් පියුම් ගේ දුරකථන ඇමතුමෙන් අනතුරුව ඒ සඳහා ක්‍රියාත්මක වූ නාමල් මන්ත්‍රීවරයා අදාළ සිද්ධිය පිළිබඳ කරුණු සොයා බැලීය. ඉන්පසු විදේශගතව සිටින ජනාධිපතිතුමාට දුරකථනයෙන් කතා කොට මේ පිළිබඳ උපදෙස් ලබා ගැනීමට නාමල් මන්ත්‍රීවරයා කටයුතු කළේය.ජනාධිපතිතුමා නාමල්ට පවසා සිටියේ “මම ලංකාවට ආ විගස ඒ ගැන වැඩිදුර සොයා බලන්නම්. සිර ගෙවල්වල ඉන්නේ අපේ රටේ අපේම මිනිස්සුනේ. එයාලගේ ඉල්ලීමට ඔයාට එන්න කියනවා නම් නාමල් ගිහින් ඒ ප්‍රශ්නය ගැන සොයලා බලන්න.ඔයාත් නීතිඥයෙක් විදිහට අධිකරණ බන්ධනාගාර කටයුතු ගැන ඉගෙන ගන්න ඕනනේ.” යනුවෙනි. ජනාධිපතිතුමාගේ උපදෙස් පරිදි පසු දිනම බෝගම්බර බන්ධනාගාරය වෙත ගිය නාමල් මන්ත්‍රීවරයා රැඳවියන් සමඟ සාකච්ඡා කොට අදාළ උපවාසය නතර කරවීමට කටයුතු කළේය. නාමල් මන්ත්‍රීවරයා සමඟ දිලුම් අමුණුගම මන්ත්‍රීවරයාත්, මුතුකුමාරණ නියෝජ්‍ය ඇමැතිතුමාත් මේ සඳහා සහභාගී වූහ.පසුගිය දා ටොරින්ටන් ක්‍රීඩා පිටියේ දී පැවැති පාර්ලිමේන්තු ඇමැතිවරුන්ගේ කණ්ඩායම හා පාර්ලිමේන්තු මන්ත්‍රීවරුන්ගේ කණ්ඩායම අතර පැවැති සුහද ක්‍රිකට් තරගාවලියේ පාර්ලිමේන්තු මන්ත්‍රීවරුන්ගේ කණ්ඩායමේ නායකත්වය දැරූ රවී කරුණානායකගේ පිල ජයග්‍රහණය කළ අතර කුරුණෑගල පාර්ලිමේන්තු මන්ත්‍රී නවීන් බණ්ඩාර තරගයේ වීරයා විය.තරගාවලියෙන් අනතුරුව රවී කරුණානායක මන්ත්‍රීවරයා සියලු දෙනාට රාත්‍රී භෝජන සංග්‍රහයකට ආරාධනා කළේය. සුහද සිතින් ආරාධනය පිළිගත් සැවොම රාත්‍රී භෝජන සංග්‍රහයට සහභාගි වූහ. නමුත් නාමල් මන්ත්‍රීවරයාගේ පැමිණීම මඳක් ප්‍රමාද වුයේ හදිසි නීතිමය කටයුත්තක් සඳහා නීති උපදෙස් ලබා දීමට සිදු වූ බැවිනි.පාර්ලිමේන්තු මන්ත්‍රී නවීන් බණ්ඩාර නාමල් ගේ කරට අත දමමින් විහිළුවෙන් කියා සිටියේ “කවදද ඔයාට ඇමැති ධූරයක් ලැබෙන්නේ” කියායි. එවිට නාමල් මන්ත්‍රිවරයා කියා සිටියේමට නම් ඇමැතිකමක් ලැබෙයි කියලා හිතන්නවත් බෑ” යනුවෙනි. එවිට නවීන් බණ්ඩාර කියා සිටියේ එජාපයේ අපටවත් කවමදාවත් ඇමැතිකමක් ලැබෙන එකක් නැති බවයි.ගිය සතියේදී එ.ජා.ප කෘත්‍යාධිකාරී මණ්ඩල රැස්වීම පැවැත්විණි. ඒ සිරිකොත මුලස්ථානයේදීය. මේ කෘත්‍යාධිකාරී මණ්ඩල රැස්වීමට කොළඹ දිස්ත්‍රික් පාර්ලිමේන්තු මන්ත්‍රී සහ කොළඹ දිස්ත්‍රික් එ.ජා.ප සභාපති රවි කරුණානායක පැමිණ සිටියේ නැත. එමෙන්ම හම්බන්තොට දිස්ත්‍රික් පාර්ලිමේන්තු මන්ත්‍රී සජිත් ප්‍රේමදාස පැමිණ සිටි‍යේද නැත.මේ අතරතුර කොළඹ නගරාධිපති ඒ. ජේ.එම් මුසාමිල් කෘත්‍යාධිකාරී මණ්ඩලයේදී කළක පටන් තමාට සිදු වෙන හිරිහැරයක් ගැන කෘත්‍යාධිකාරී මණ්ඩලයට කීවේය. " සුදු මහත උස කෙනෙක්ට කොන්ද පණ නෑ කියාල රවි කරුණානායක මහත්තයා මට චෝදනා කරලා තිබුණා. මට එහෙම චෝදනා නොකර මෙතැන එයාට තිබුණ මට තියෙන චෝදනාවක් කරන්ඩ" කොළඹ නාගාරාධිපතිවරයා කියා සිටි‍‍යේය." පක්ෂයේ යම් යම් අය අතර ආරවුල් තියෙනවානම් කෘත්‍යාධිකාරී මණ්ඩලයේ කථා කළ යුතුයි නැතිව වෙන වෙන තැන්වල කථා කරලා වැඩක් නෑ. මාධ්‍යවලට තම තමන්ගේ පුද්ගලික ගැටමු කියන්ඩ යන්ඩ එපා"එ.ජා.ප නායක රනිල් වික්‍රමසිංහ කෘත්‍යාධිකාරී මණ්ඩලයේදී අවධාරණය කර සිටියේය." නෑ සර්. එතුමා කොළඹ දිස්ත්‍රික් නායකයා කියලා තමයි මට මේ ‍එක එක ලෙඩ දාන්නේ" කොළඹ නගරාධිපති ‍මුසාමිල් කියා සිටි‍යේය. ඊට පිළිතුරු දුන්නේ එ.ජා.ප නායකයාය. " නෑ නෑ එ.ජා.ප යේ දිස්ත්‍රික් නායකයෝ කියලා තනතුරු පත් කරලා නෑ. දිස්ත්‍රික් සභාපතිවරු විතරයි පත් කරලා තියෙන්නේ" එ.ජා.ප නායකයා අවධාරණය කළේය.ඒ සමඟම එ.ජා.ප කෘත්‍යාධිකාරී මණ්ඩල සභික විජේදාස රාජපක්ෂ අවධාරණය කොට සිටි‍යේ එ.ජා.ප ව්‍යවස්ථාවේ එ.ජා.ප දිස්ත්‍රික් සභාපතිවරු හැර දිස්ත්‍රික් නායකයන් ලෙස තනතුරක් එ.ජා.ප ව්‍යාවස්ථාවේ නැති බවයි. ඒ සමඟම ගාල්ල දිසා එ.ජා.පයේ සිටින එකම පාර්ලිමේන්තු මන්ත්‍රීවරයා වෙන එ.ජා.ප මාධ්‍ය ප්‍රකාශක ගයන්ත කරුණාතිලක කෘත්‍යාධිකාරී මණ්ඩලය කියා සිටියේ " නායකතුමනි. ඔබතුමා ගාල්ලේ කොහේ හෝ ආසනයකට එනකොට ඒ ආසනයේ සංවිධායකතුමා දන්නෙත් නෑ.ඔබතුමාගේ පැමිණීම අපිට දන්වන්නේ ගාල්ලේ දිස්ත්‍රික් නායකයා කියන කෙනා. මේක පුදුම වැඩක් නායකතුමනි. සමහර වෙලාවට මගේ අල්ලපු ආසනයට ඔබතුමා එනවා. ඒත් එක් මං දන්නේ දිස්ත්‍රික් නායකයා කියන කෙනා එවන ලියුමකින්. ආසන සංවිධායකයාට ‍එතකොට මොකද වෙන්නේ." ගයන්ත කරුණාතිලක මන්ත්‍රීවරයා විමසා සිටියේය.ඒ සමඟම එ.ජා.ප නායක රනිල් වික්‍රමසිංහ සහ එ.ජා.ප නායකත්ව මණ්ඩල සභාපති කරු ජයසුරිය කියා සිටි‍යේ මින් පසුව එ.ජා.ප යේ කිසිම දිස්ත්‍රික් සභාපතිවරයෙකු දිස්ත්‍රික් නායක ලෙස භාවිතා නොකළ යුතු බවයි. එමෙන්ම මින් පසුව දිස්ත්‍රික් සභාපතිවරු දිස්ත්‍රික්කයේ කුමන ආසනයක යමක් සංවිධානය කළද එය අදාල ආසනයේ සංවිධායක සමඟ සාකච්ඡා කොට සිදු කළ යුතු බවයි.ඉන් අනතුරුව එ.ජා.ප කෘත්‍යාධිකාරී මණ්ඩල සභික රංජිත් අළුවිහාරේ කියා සිටියේ මෙවර බස්නාහිර සහ දකුණු පළාතේ සියළුම එ.ජා.ප සංවිධායකවරු පළාත් සභාවට තරඟ කොට එ.ජා.ප කණ්ඩායම ශක්තිමත් කළ යුතු බවට යෝජනාවක් තමන් ඉදිරිපත් කරන බවය.ඊට එ.ජා. කෘත්‍යාධිකාරී මණ්ඩලයේ අනුමැතිය ලැබිණි. ඉන් අනතුරුව එ.ජා.ප නායකයා කියා සිටියේ ජෝන් අමරතුංග ජනාධිපතිතුමා සමග මැදපෙරදිග ගිය සංචාරය ගැන හෙතෙම තමා දැනුම්වත් කොට තිබු බවයි. " මට ‍ජෝන් රට ඉදලා කථා කළා. ලංකාවේ එයා ගැන යන එක එක ආරංචිවලට පිළිතුරු ඇවිත් දෙනවා කියලත් කිව්වා." එ.ජා.ප නායකයා කියා කෘත්‍යාධිකාරී මණ්ඩලයට කියා සිටියේය.ඉන් අනතුරුව එ.ජා.ප කෘත්‍යාධිකාරී මණ්ඩලයට අදහස් දැක් වුයේ එ.ජා.ප හිටපු පාර්ලිමේන්තු මන්ත්‍රී ගාමිණී ජයවික්‍රම පෙරේරාය. " ජෝන් අමරතුංග නෙමෙයි කවුරු එ.ජා.ප දාලා ගියත් කමක් නැහැ. අපි හැමෝම මේ වෙලාවේ පක්ෂයක් විදියට එක හඬින් කථා කරමු. මට තේරෙන් විදියට ‍රවි කරුණානායකත් වරැදියි. ඒ වගේම කොළඹ නගරාධිපති මුසාමිලුත් වැරැදියි. අපි අපි ගැටුම් හදා ගන්න එක නවත්වමු." ගාමිණී ජයවික්‍රම පෙරේරා කෘත්‍යාධිකාරී මණ්ඩලයට අවධාරණය කළේය.සබරගමුව පළාත් සභාවේ සභාපති කංචන ජයරත්න ගිය සති අන්තයේ මාධ්‍යවේදීන් සදහා සුහද හමුවක් සංවිධානය කර තිබිණි. රත්නපුර නව නගරයේ පිහිටි මන්ත්‍රී නිල නිවසේ පැවති මේ සාදය එදින සැන්දැවේ ආරම්භ වූ අතර මධ්‍යම රාත්‍රිය ඉක්මවන තෙක් පැවත්විණි.ගිය බ්‍රහස්පතින්දා රඹූක්කන රැළිදිය හෝටලයේ පැවති මංගල උත්සවය කොයිකවුරුත් හැදින්වූයේ සැළලිහිණි මංගල්‍යක් ලෙසයි. මනාලයත් මනාලියත් එක්තරා රූපවාහිනී නාළිකාවක ප්‍රවෘත්ති අංශයේ සේවය කිරීම ඊට හේතුවයි. විවාහයේ සාක්ෂිකරුවන් ලෙස අස්සන් කළේ සබරගමුව මහ ඇමති මහීපාල හේරත් හා නිවාස හා ඉදිකිරීම් ඇමැති විමල් වීරවංශයි.එදින කල්වේලා ඇතිව උත්සව ශාලාවට ගොඩ වූ මහ ඇමතිවරයා සදහන් කීවේ මේක මගේ ගමේ වැඩක්, කල්වේලා ඇතිව මගේ වැඩකට පැමිණීම මගේ පුරුද්දක් වගේම යුතුකමක් කියාය. විමල් වීරවංශ අමාත්‍යවරයා ලහි ලහියේ උත්සව ශාලාවට පැමිණ මහ ඇමතිවරයා සමග පිලිසදරක යෙදී සිටියේය. දින දෙක තුනකට පෙර විමල් වීරවංශ අමාත්‍යවරයා විසින් බොරලැස්ගමුවේදී මාධ්‍යවේදීන් සදහා පවත්වන ලද සාදය පිළිබදව කතාකිරීම එහි පැමිණි සිටි බොහෝ පිරිසකගේ ප්‍රධාන මාතෘකාව විය.එම අවස්ථාවට සහභාගී නොවු එක් මාධ්‍යවේදියෙක් විමල් ඇමැතිතුමාගෙන් ඇසුයේ ඔබතුමා එදා මාධ්‍යෙව්දිනියක එක්ව සිංදු කිව්වා කියලා ආරංචියක් තියෙනවා යනුවෙනි."කෙල්ලෙක් එක්ක සිංදු කියපු එකයි මෙයාලට ආරංචි වෙලා තියෙන්නේ"යැයි විමල් වීරවංශ අමාත්‍යවරයා සිනහවකින් ඊට පිළිතුරු දුන්නේය. සැබෑ ලෙසම එදින විමල් වීරවංශ ඇමැතිවරයා ඩේලි නිව්ස් පුවත්පතේ තරුණ මාධ්‍යවේදීනියක් වෙන එරංගිකා රංගේ සමග යුග ගීතයක් ගායනා කළේ එහි පැමිණ සිටි සියලුම මාධ්‍යවේදීන් සතුටට පත් කරමිනි.ජාතික නිදහස් පෙරමුණේ දේශපාලන මණ්ඩලය පසුගිය සතියේදී බත්තරමුල්ලේ පිහිටි එහි ප්‍රධාන කාර්යාලයේදී පක්‍ෂ නායක ඇමැති විමල් වීරවංශ හා ප්‍රධාන ලේකම් ප්‍රියංජිත් විතාරණ ගේ ප්‍රධානත්වයෙන් රැස් විය. එහිදී දේශපාලන මණ්ඩලයේ විශේෂ අවධානය යොමු වූයේ ඇමෙරිකා එක්සත් ජනපද රජයේ යුද අපරාධ පිළිබඳ විශේෂ තානාපති ස්ටීවන් ජේ. රැප්ගේ හදිසි පැමිණීම පිළිබඳවය.පසුගිය සඳුදා ලංකාවට පැමිණි ස්ටීවන් ජේ. රැප් සෙනසුරාදා ‍ තෙක් ලංකාවේ ගත කළේ දෙමළ ජාතික සන්ධාන නායකත්වය ඇතුළු කොටි හිතවාදී කණ්ඩායම් රැසක් හමු වෙමිනි.‘‘මේ වසර මම නම් දකින්නේ ශ්‍රී ලංකාව ‘වැටලීමේ වසරක්’ ලෙසයි’’ විමල් වීරවංශ ඇමැතිවරයා දේශපාලන මණ්ඩල රැස්වීමේදී සිය හඬ අවදිකරමින් කීවේය. 2014 වසර ශ්‍රී ලංකාව වැටලීමේ වසර ලෙස අර්ථ දැක්වීමට හේතු සෙසු දේශපාලන මණ්ඩල සභිකයෝ විමල් වීරවංශ ඇමැතිවරයාගෙන් විමසා සිටියහ.‘‘එක්සත් ජාතීන්ගේ මහ ලේකම් බැංකි මූන් ශ්‍රී ලංකාවට යුද අපරාධ චෝදනා එල්ල කරමින් ඒ ගැන විමර්ශනවලට දරුස්මාන් කමිටුව පත් කරන විට අවදානම එදා පෙන්වා දුන්නා. ඒ අවස්ථාවේ අපට මාරාන්තික උපවාසයකයෙදෙන්ඩ පවා සිදු වුණා. ඒ වෙලාවේ ඇතැම් පිරිස් අප හාස්‍යයට ලක් කරන්ඩ උත්සාහ කළා.ඒ වාර්තාව පදනම් කරගෙන තමයි මාර්තුවේ පැවැත්වෙන ජිනීවා මානව හිමිකම් සමුළුවට ඇමෙරිකා එක්සත් ජනපදය විසින් ශ‍්‍රී ලංකාවේ සිදු වූ යුද අපරාධ පිළිබඳ ජාත්‍යන්තර පරීක්‍ෂණයක් අවශ්‍ය බවට යෝජනාවක් ගෙන ඒමට නියමිතව ඇත්තේ.මේ යෝජනාව සම්මත කර ගැනීමේ වැඩි ඉඩක් තිබෙනවා. එහෙම වුණොත් ජාත්‍යන්තර නිරීක්‍ෂණ කණ්ඩායමක් ශ්‍රී ලංකාවට එවාවි. ඒ තත්ත්වය යටතේ ඇමෙරිකා එක්සත් ජනපදය හා බ්‍රිතාන්‍යය ලංකාවට එරෙහිව විවිධ සම්බාධක පැනවීමේ ඉඩකඩක් තිබෙනවා. මෙය ඉතා බරපතළයි.’’ විමල් වීරවංශ ඇමැතිවරයා දීර්ඝ ලෙස කරුණු දක්වමින් කීය.දෙමළ ජාතික සන්ධානය, මන්නාරම රදගුරු රායප්පු ජෝශප් පියතුමා, උතුරු පළාත් සභා මහ ඇමති සී. වී. විග්නේෂ්වරන් මේ වෙලාවේත් ලංකාවට එරෙහි කේලාම් කියන අයගේ චරිත රඟ දක්වනවා. ස්ටීවන් රැප්ට මේ චිත්‍රපටයේ කටයුතු සඳහා ලංකාවේ ඇමෙරිකානු තානාපතිනි මිෂෙල් සිසොන් විශාල සහයෝගයක් දෙනවා’’ විමල් වීරවංශ පෙන්වා දුන්නේය.‘‘විග්නේෂ්වරන් සාමයේ පාලමක් කියලා එදා ආණ්ඩුවේ ඇතැම් අය කිව්වා නේද?’’ හිටපු පාර්ලිමේන්තු මන්ත්‍රී නිමල් ප්‍රේමවංශ විමසා සිටියේය.. "විග්නේෂ්වරන්ගේ මේ වෙලාවේ නිහඩයි. අද සමහරුන්ගේ කටේ පිට්ටු හිර වෙලා." ඒ නිසා මේ වගේ වෙලාවක නිහඩ වෙන්ඩ අපිට බැහැ.අපි මේක කළින්ම දැක්කා. ජනතාවට ඒ ගැන දැනුම් දුන්නා. එතකොට අපි 2014 වැටලීමේ වසර වෙන්ඩ ඉඩ දෙනවාද? එහෙම නැතිනම් දිවි පරදුවට තියලා රට ආරක්‍ෂා කර ගන්නවාද? ඒක තීරණය කරන එක රටට ආදරය කරන සියලූ ජනතාව තේරුම් ගන්ඩ ඕනෑ.’’ ජා.නි.පෙ නායක ඇමැති විමල් පෙන්වා දුන්නේය. චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ab1401124</link>
    <topic>පැලැස්තර</topic>
    <author>රංජිත් සියඹලාපිටිය</author>
    <content>ප්‍රජාතන්ත්‍රවාදය ක්‍රියාත්මක වන රටක ආණ්ඩු පක්ෂය ඉතා වැදගත්ය. විපක්ෂය ඊටත් වඩා වැදගත්ය. ඊට හේතුව ප්‍රජාතන්ත්‍රවාදය ආරක්ෂා කිරීමට විපක්ෂයේ කියුම් කෙරුම්, වාද විවාද, තර්ක විතර්ක, කරුණු පෙන්වා දීම, විවේචන ආදී මේ සියල්ල ඉතා වැදගත් නිසාය. ඒ නිසාම ශක්තිමත් විපක්ෂය රටක ඉදිරි තීන්දු පිළිබඳ ප්‍රධානතම තීරකයා බවට අනියමින් පත්වෙයි. ඒ නිසා වැදගත් වන්නේ නිකම්ම නිකම් විපක්ෂයක් නොව ශක්තිමත්, සැබෑ පුළුල් අරමුණකින් සන්නද්ධ වූ ක්‍රියාශීලී විපක්ෂයකි.අපේ විපක්ෂය දෙස බලන විට නැතහොත් විපක්ෂයේ ප්‍රධාන පක්ෂය දෙස කුමන කෝණයකින් බැලුවත් ඔවුන් හොඳටම පල්ලම් බැහැලාය. විපක්ෂයට ගියාම සාමාන්‍යයෙන් කවුරුත් මෙසේ පල්ලම් බසී. හැබැයි මෙය සාමාන්‍ය බැස්මක් නම් නොවේ.අතීතයට ගියහොත් 1977 දී ශ්‍රී ලංකා නිදහස් පක්ෂය හොඳටම පල්ලම් බැස්සේය. එහෙත් වසර 4ක් 5ක් ගත වූ තැන එක්සත් ජාතික පක්ෂයට තම රාජ්‍ය බලය නොකඩා රැකගැනීම සඳහා මැතිවරණ සිතියම අකුලා දමමින් ලාම්පු කළගෙඩි සෙල්ලම පැවැත්වීම හා හොර ඡන්ද ආදී සියලු උපක්‍රම යොදා ගැනීමට සිදුවිය.වර්තමාන විපක්ෂය මේ වන විට ඡන්ද 28ක් පමණ පැරදී ඇත. පක්ෂය සී සී කඩය. එකිනෙකාට ඇඟිල්ල දික්කරමින් කුලල් කා ගන්නවා විනා පක්ෂයක් ලෙස පෙනෙන තෙක් මානයක ජයග්‍රහණයේ සේයාවක් ද නැත. පක්ෂය සම්පූර්ණයෙන් බිඳ නොවැටී ආරක්ෂා කර ගැනීමට දන්නා සියලු දහං ගැට දැමීමට සිදුව ඇත.නායකත්ව මණ්ඩලය ද එම දහං ගැට වලින් එකකි. නායකත්වය ඩැහැ ගැනීමට කෙටි මාර්ග සෙවූ සහ නම් කළ අය ද නායකත්ව මණ්ඩලය ප්‍රතික්ෂේප කිරීම කැපී පෙනෙන සිද්ධියකි. දැන් තවත් අලුත්ම ප්‍රවෘත්තියකි.නව සභාපතිවරයෙක් ද, ඉන්නා මහ ලේකම් තැනට අමතරව නව ලේකම්වරු හා ලේකම්වරියන් 4 දෙනෙක් පත්කිරීමට ඔවුන්ට සිදුව ඇත. මේ ව්‍යායාමය සියලු දෙනාට කුමන හෝ තනතුරු පිරිනැමීම දක්වා ගොස් ඇත. ඒ අස්සේ විපක්ෂ සංවිධානය බාරව සිටින නායකයා ද පුළුල් වෙනසකට සිග්නල් දමා ඇත.ඔයින් මෙමඟින් කියවෙන්නේ කුමන පැලැස්තර දැමූවත් දැන් සිටින විපක්ෂයට ප්‍රබල යන වචනය යොදා ගැනීමට නම් තවත් බොහෝ කලක් ගතවනු ඇති බවය. ඒ සඳහා අවශ්‍ය වන්නේ නම් තනතුරු වරප්‍රසාද ආදී හැමදෙනාම සතුටු කිරීම වැනි පැලැස්තර නොව සෘජු තීන්දු හා පක්ෂය පිළිබඳ අවංක වූ කැපවීම බව ඔවුන්ට තවමත් නොතේරීම එක පැත්තකින් හොඳය.‍රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401121</link>
    <topic>පරණ ආහාර මිනිසුන්ට කැව්වොත් දැඩි දවම් දෙන්න සූදානම්</topic>
    <author>සටහන - ගාමිණී සුසන්ත</author>
    <content>මේ පසුගිය සතියේ අපේ රටේ පුවත්පත්වල මුල්පිටුවල තිබූ සිරස්තල සහ ප්‍රවෘත්තීන් කීපයකි‍. විද්‍යුත් මාධ්‍ය ඔස්සේ ද මෙම සිදුවීම් පිළිබඳ තොරතුරු පළ විය. මෙම ප්‍රවෘත්තීන් නිසා පසුගිය සතිය කල් ඉකුත් වූ ආහාර සහ කල් ඉකුත් වූ ඖෂධ පිළිබඳව මුළු මහත් සමාජයේ ම අවධානය යොමු වූ සතියක් විය‍.මෙම ප්‍රවෘත්තීන් දෙස බලනවිට මුළු රටම කන්නේ මිනිස් පරිභෝජනයට නුසුදුසු ආහාර නැතිනම් ‘ජරාව’ දැයි කෙනෙකුට සිතෙන්නට පිළිවන. එම සිතිවිල්ල සාධාරණය.‍ සුපිරි වෙළෙඳ සැලකට ගිය විට ඉතා අලංකාරවත් දවටනවල එතූ ආහාර වර්ග බොහෝ දැකගත හැකි ය.ඇතැම් විට සාමාන්‍ය වෙළෙඳ පොළේ මිලට වඩා වැඩි මිලක් ගෙවා එම ද්‍රව්‍ය මිලදී ගන්නේ වස විසෙන් තොර දෙයක් ආහාරයට ගැනීමේ දැඩි අවශ්‍යතාවය නිසා ය. එම සුපිරි වෙළෙඳ සැලේ අලංකාරවත් දවටනයක ඔතා තිබෙන ආහාරය කල් ඉකුත්වූ මිනිස් පරිභෝජනයට නුසුදුසු ආහාරයක් නම්, එය කෙතරම් අභාග්‍යයක් ද?අප ආහාර ගන්නේ එදිනෙදා වැඩ කටයුතු හොඳින් කර ගැනීම සඳහා අවශ්‍ය ශක්තිය ලබා ගැනීමට ය; අවශ්‍යතාවය එය වුවත් අප ගන්නා ආහාරවලින් අප රෝගී වෙයි නම් එය කොතරම් අවාසනාවන්ත තත්ත්වයක් ද? ආහාර ‍මෙන් ම ඖෂධ පිළිබඳව ද තත්ත්වය මෙසේ ම ය. ඇතැම් විටෙක කල් ඉකුත් වූ ඖෂධවල තත්ත්වය මීට වඩා බරපතළ ය.සෞඛ්‍ය බලධාරීන් පවසන්නේ රටේ බෝ නොවන රෝගවලින් පෙළෙන්නන්ගේ සංඛ්‍යාව දිනෙන් දින ඉහළ යන බව ය. කල් ඉකුත් වූ මිනිස් පරිභෝජනයට නුසුදුසු ආහාර ගැනීම එම තත්ත්වයට එක් ප්‍රබල හේතුවක් විය හැකි බව සෞඛ්‍ය බලධාරීන්ගේ මතය වී ඇත.කිසියම් ව්‍යාපාරයකින් ලැබෙන ලාභය පිළිබඳව පමණක් සිතන පුද්ගලයින් සුළු පිරිසක් ඕනෑම සමාජයක සිටිති. මොවුන් රටේ සමස්ත ව්‍යාපාරිකයින් ගෙන් 5% ක් පමණ විය හැකි ය. මිනිසුන්ට ජරාව කවන්නේ මොවුන් ය. මොවුන්ගේ මෙ අවැඩ නිසා මුළුමහත් සමාජයම රෝගී තත්ත්වයට පත්වේ.රැකියා‍වක් ලෙස කුමක් කළ ද වෙළෙඳ පොළට ගිය විට අප සෑම දෙනාම පාරිභෝගිකයින් ය. මිනිස් පරිභෝජනයට නුසුදුසු ආහාර විකුණන, සකසන කූට ජාවාරම්කරුවා ද වෙළෙඳ පොළෙහිදී පාරිභෝගිකයෙකි. මෙවැනි කූට ජාවාරම් කරන එක් පුද්ගලයකු අලෙවි කරන්නේ සහල් විය හැකි ය; එසේ නැති නම් හාල් මැස්සන් විය හැකි ය.එම පුද්ගලයා අනෙක් සියලු ම පාරිභෝගික ද්‍රව්‍ය මිලදී ගන්නේ වෙළෙඳ පො‍ළෙනි. එම ද්‍රව්‍යයන් ද පරිභෝජනයට නුසුදුසු ද්‍රව්‍ය නම් ඔහුට ද වන්නේ පරිභෝජනයට නුසුදුසු ද්‍රව්‍ය තම දරුවන්ට කවන්නට ය. සෑම වෙළෙන්දෙක් ම මෙලෙස පරිභෝජනයට නුසුදුසු ද්‍රව්‍ය විකිණීමට සූදානම් වුවොත් මුළු සමාජයටම වන්නේ ජරාව කන්නට ය. එවිට මුළුමහත් සමාජයම ලෙඩ වී සමාජයම අනතුරක වැටේ. එම නිසා පාරිභෝගික ද්‍රව්‍ය ආනයනය කරන පුද්ගලයින් සහ ඒවා අලෙවි කරන පුද්ගලයින් තමන් කරන අපරාධය පිළිබඳව සිතා බැලීම ඉතා වැදගත් ය.කල් ඉකුත්වූ‍ ‍ෙහා් කල් ඉකුත් වීමට ආසන්න ආහාර ද්‍රව්‍ය විදෙස් රටවලින් ආනයනය කරන්නේ සත්ව පරිභෝජනයට කියා ඉතා අඩු මුදලකට ය. ඒවා මෙරටට ගෙන්වා වෙනත් ඇසුරුම් දමා වෙළෙඳ පොළට එක් කෙරේ. පාරිභෝගිකයින් වෙළෙඳ පොළෙහි ඇති එවැනි ආහාර මිලදී ගන්නේ එම ආහාරයේ නියම තත්ත්වය පිළිබඳව නොදැන ය.මිනිස් පරිභෝජනයට නුසුදුසු ආහාර ද්‍රව්‍ය වෙළෙඳ පොළෙහි තිබේ දැයි පරීක්ෂා කිරීම පාරිභෝගික අධිකාරියේ වගකීමකි. එම වගකීම නොපිරිහෙලා ඉටු වී ඇති බව පසුගිය සතියේ අනාවරණය වූ තොරතුරුවලින් හෙළි වේ. රටේ සෑම දිස්ත්‍රික් ලේකම් කාර්යාලයක ම පාරිභෝගික සේවා අධිකාරියේ නිලධාරියෙක් සිටී.ඒ ඒ ප්‍රදේශවල වැටලීම් සිදු කරන්නේ එම නිලධාරීන් විසිනි. රටක සිදුවන මෙවැනි අකටයුතුකම් පිළිබඳව ක්‍රියාමාර්ග ගැනීම සහ සොයා බැලීම රාජ්‍ය නිලධාරීන්ගේ වගකීමක් පමණක් බව නොසිතිය යුතු ය. එය සමස්ථ පාරිභෝගික ජනතාවගේ ද වගකීමකි. යුතුකමකි.කල් ඉකුත් වූ ආහාර නැවත සකසන හෝ අලෙවි කරන පුද්ගලයෙක් හෝ වෙළෙඳ සැලක් පිළිබඳව දන්නේ නම් 1977 ක්ෂණික දුරකථන අංකයට හෝ 011 - 7755481, 011 - 7755482 යන දුරකථන අංකවලට දැක්විය හැකි ය. මෙවැනි තොරතුරක් පිළිබඳව දැනගත්විට ඇස්කන් පියාගෙන සිටීම වැරදි සහගත ය.වහා ඒ පිළිබඳව වගකිවයුත්තන් දැනුවත් කිරීම සෑම පුරවැසියකුගේ ම යුතුකමකි. මෙවැනි ස්ථාන සහ පුද්ගලයින් පිළිබඳ තොරතුරු ලැබීම වැඩි වී ඇත්තේ සමාජය මේ පිළිබඳව දැනුවත් නිසා ය. පසුගිය කාලයේ මෙවැනි ස්ථාන පිළිබඳව තොරතුරු ලබාදී තිබුණේ එම ස්ථානවලම සේවය කරන සේවකයින් ය. ඇතැම් විටෙක පොලිසියේ නිලධාරින් ය. එය මෙවැනි වැටලීම් සිදු කිරීමට පාරිභෝගික අධිකාරියට ලැබෙන විශාල පහසුවකි.කල් ඉකුත් වූ ආහාර පිළිබඳව පසුගිය සති කීපය තුළ සිදු කළ වැටලීම්වලින් හෙළි වූයේ මෙවැනි කල් ඉකුත් වූ ආහාර නැවත ඇසිරීම හෝ කල් ඉකුත්වන දිනය වෙනස් කිරීම ආදිය වැඩි වශයෙන් ම සිදුවන්නේ කොටුව පිටකොටුව වත්තල මට්ටක්කුලිය වැනි ප්‍රදේශවල බවය.පසුගිය බදාදා හමුව‍ූ නරක් වූ හාල් මැස්සන් කිලෝ පනස් දහසට අමතරව එම පුද්ගලයා විසින් තවත් විශාල හාල් මැස්සන් තොගයක් හොඳ හාල් මැස්සන් සමඟ මිශ්‍රකර වෙළෙඳ පොළට යවා ඇති බව ය.ඖෂධ පිළිබඳ තත්ත්වය ද මෙසේ ම ය. පරිභෝජනයට නුසුදුසු ඖෂධ අලෙවි කරන ඖෂධ ශාලා රට පුරා කොතෙකුත් ඇත. ආහාරවලට වඩා කල් ඉකුත්වූ ඖෂධවලින් සිදුවන හානිය ඉතා විශාලය.පාරිභෝගික අධිකාරිය මගින් වෙළෙඳ පො‍ළහි වැටලීම් සිදුකර මෙවැනි වංචනික ක්‍රියාවන් පිළිබඳව සොයා බලන්නේ වෙළෙඳුන් අපහසුතාවයට පත් කිරීමට නොවේ. මෙවැනි පරිභෝජනයට නුසුදුසු ආහාර මහජනයා අතට පත්වීම වැළැක්වීමට ය.එසේ වැටලීම් සිදුකර අදාළ ප්‍රදේශයේ උසාවි වෙත එම චූදිතයින් ඉදිරිපත් කිරීමට පාරිභෝගික සේවා අධිකාරිය පියවර ගනී. බොහෝ විට දඩ මුදලක් නියම කර එම පුද්ගලයා මුදා හරිනු ලැබේ. බොහෝ අවස්ථාවල එම පුද්ගලයා නැවත කරන්නේ එම අකටයුත්තම ය.එබැවින් මුළු රටට ම ජරාව කවන මෙවැනි ව්‍යාපාරිකයින් වෙනුවෙන් දෙන දඬුවම් පිළිබඳව බලධාරීන්ගේ දැඩි අවධානය යොමු විය යුතු ය. කෙසේ වුවත් ඉදිරියේ දී මේ වැරදි වලට ඉහළ දඬුවම් ලබාදීමට පාරිභෝගික අභ්‍යන්තර වෙළෙඳ අමාත්‍යාංශය ස‍ූදානම් වෙයි.මිනිස් පරිභෝජනයට නුසුදුසු ආහාර ද්‍රව්‍ය සැකසීම හෝ විකිණීම වෙනුවෙන් පාරිභෝගික ආරක්ෂක පනතට අනුව චූදිතයින්ට දඩ ගැසීමට මෙන් ම සිරදඬුවම් පැමිණවීමේ හැකියාව අධිකරණය සතු ය. එම වරද සිදු ‍කළේ කිසියම් ආයතනයක් නම්, රුපියල් දස දහසේ (10,000) සිට රුපියල් ලක්ෂය දක්වා (100,000) දඩ මුදලක් ද වරද සිදු කළේ කිසියම් පුද්ගලයෙක් නම් රුපියල් දහසේ සිට (1000) රුපියල් දස දහස (10,000) දක්වා දඩයක් පැනවිය හැකි ය. එසේ ම මෙහිදී චූදිතයින්ට මාස 6 ක සිරදඬුවමක් පැනවීමේ හැකියාව ද තිබේ.සටහන - ගාමිණී සුසන්තඖෂධ අධිකාරියේ සභාපතිවෛද්‍ය හේමන්ත බෙනරගමඖෂධයක් යනු බොහෝ විට රසායනික ද්‍රව්‍යයකි. අප ගන්නා ඖෂධවල මූලික ක්‍රියාකාරී රසායනිකයට අමතරව වෙනත් ද්‍රව්‍ය ගණනාවක් ම අඩංගු විය හැකි ය. ඒ එම ඖෂධයේ ප්‍රමාණය වැඩි කරගැනීම, රසය වෙනස් කිරීම, කල්තබා ගැනීම වැනි අවශ්‍යතාවයන් නිසා ය. ඖෂධය තුළ ඇති ප්‍රධාන රසායනිකයේ ක්‍රියාකාරිත්වය කිසියම් මට්ටමක ස්ථාවරව තිබිය යුතුයි.එම ක්‍රියාකාරී රසායනිකයේ අවශ්‍ය ප්‍රමාණය 100 ක් නම් එම ප්‍රමාණය 98% - 102% අතර තිබිය යුතු ය. එසේ නොවුණහොත් එම ඖෂධයෙන් බලාපොරොත්තුවන ප්‍රතිඵලය ලැබෙන්නේ නැත. එම ඖෂධයේ ක්‍රියාකාරිත්වය අඩුවීමට බලපාන ප්‍රධාන සාධකයක් වන්නේ එම ඖෂධය කල් ඉකුත් වීම ය.සෑම ඖෂධ නිෂ්පාදකයකුම ඖෂධය අඩංගු මූලික අසුරණයේ නිෂ්පාදිත දිනය සහ කල් ඉකුත්වීමේ දිනය සඳහන් කළයුතු වන්නේ ඖෂධයේ ක්‍රියාකාරී කාලය පිළිබඳව රෝගියාට දැන ගැනීමට ය. මෙම කල් ඉකුත්වන දිනය තෙක් ඖෂධයේ ක්‍රියාකාරිත්වය හොඳින් පවතින්නේ එම ‍ඖෂධ ගබඩා කළයුතු ප්‍රවාහනය කළ යුතු උෂ්ණත්වයන් යටතේ එසේ කළහොත් පමණි. උෂ්ණත්වයට අමතරව ආර්ද්‍රතාවය ද, හිරු එළියේ බලපෑම ද ඖෂධයක් නියමිත කාලය පැවතීමට හේතු වේ.ලංකාවේ බලපැවැත්වෙන ඖෂධ පිළිබඳ පනතට (CDD Act) අනුව කිසියම් ඖෂධයක නිෂ්පාදිත දිනය සහ කල් ඉකුත්වීමේ දිනය සඳහන් කිරීම අනිවාර්යවේ‍. මේ නිසා කල් ඉකුත් වූ ඖෂධයක් හඳුනාගත හැකි හොඳම ක්‍රමය වන්නේ කල් ඉකුත් වූ දිනය පිළිබඳව පරීක්ෂා කිරීම ය.ඊට අමතරව ‍ඖෂධයක වර්ණය වෙනස්වී ඇතිදැයි කියා නිරීක්ෂණය කිරීමෙන් ද, ග‍ඳෙහි වෙනසක් වී ඇතිදැයි පරීක්ෂා කිරීමෙන් ද ඖෂධයක් භාවිතයට නුසුදුසු තත්ත්වයට පත්වී ඇති දැයි නිගමනය කළ හැකි ය. මෙසේ කළ හැක්කේ ඖෂධයේ නියම ස්වභාවය මූලික අවබෝධයක් ඇත්නම් පමණි.වෛද්‍යවරයකු විසින් රෝගියකුට ඖෂධයක් නියම කරනු ලබන්නේ කිසියම් රෝගයකින් වැළකී සිටීමට හෝ රෝගයකින් සුවය ලැබීමට ය. එම අවශ්‍යතාවය ඉටුවන්නේ වෛද්‍යවරයා නියම කරන ඖෂධ මාත්‍රාව අදාළ කරලේ හෝ පෙත්තේ හෝ එන්නතේ තිබුණොත් පමණි.එසේ නොවුණහොත් අදාළ රෝගය සුව වන්නේ නැත. අධි රුධිර පීඩනය, දියවැඩියාව වැනි පාලනය කළයුතු රෝගයක් නම් එම රෝගය පාලනය වන්නේ නැත. මෙය බරපතළ තත්ත්වයකි. තයිරොක්සින් හෝමෝන ඖෂධය ෆෝලික් ඇසිඩ් වැනි ඖෂධ සඳහා මේ තත්ත්වය වඩාත් බරපතළ ලෙස බලපානු ලැබේ.ගර්භනී කාන්තාවක් මෙම ඖෂධ අවශ්‍ය මාත්‍රාවෙන් නොගතහොත් කුසෙහි සිටින දරුවා මන්දබුද්ධික භාවයට පත්වීමට ද ඉඩ ඇත‍. එසේ ම විශේෂයෙන් ම ප්‍රතිජීවක ඖෂධයක ක්‍රියාකාරී රසායනිකය නියමිත මාත්‍රාවෙන් තිබීම අත්‍යවශ්‍යය.එසේ නොවුණහොත් එම ප්‍රතිජීවක ඖෂධයට ඔරොත්තු දීමේ හැකියාවක් එම අදාළ බැක්ටීරියාව තුළ වර්ධනය වේ. එවිට එම රෝගකාරකයින් එම ඖෂධයෙන් මැඩ පැවැත්විය නොහැකි තත්ත්වයට පත්වේ. මෙය ප්‍රතිජීවක ඖෂධ සම්බන්ධයෙන් මුළු ලොව පුරා ඇතිව තිබෙන ගැටලුවක් බවට පත්වී ඇත‍. මෙම තත්ත්වයට බොහෝ විට බලපා ඇත්තේ කල් ඉකුත් වූ ක්‍රියාකාරිත්වයෙන් අඩු ප්‍රතිජීවක ඖෂධ භාවිතය බව හෙළිවී ඇත.මීට අමතරව ඖෂධයක් කල් ඉකුත් වනවිට එම ඖෂධය තුළ නොයෙකුත් විෂ රසායන ද්‍රව්‍ය නිපදවේ. එය ද රෝගියාගේ සෞඛ්‍යයට බලපෑම් කිරීමට පුළුවන. මේ නිසා පාරිභෝගිකයින් සෑම විටම කල් ඉකුත් නොවූ ප්‍රමිතියෙන් යුතු ඖෂධ ලබාගැනීම ඉතා වැදගත් ය.කිසියම් ඖෂධයක කල් ඉකුත්වීමේ දිනය මාස කීපයක් ඉදිරියට තිබුණ ද එම ඖෂධය ගබඩා කර තිබෙන්නේ නොගැළපෙන උෂ්ණත්වයක නම්, එම ඖෂධය භාවිතා කිරීමෙන් ඵලක් නොවේ.එබැවින් ඖෂධයක් ලබාගැනීමට යා යුත්තේ ඖෂධවේදියකු සේවය කරන, ඉතා පිළිවෙළට ඖෂධ අසුරා ඇති, ශීතකරණයක් භාවිතා කරන, වායු සමනය කර තිබෙන, විදුලිය විසන්ධි වූ විට ජෙනරේටරයෙන් භාවිතා කරන ඖෂධ දමන ශීතකරණයේ මස් බටර් චීස් කිරි හෝ වෙනත් ද්‍රව්‍ය නොදමන ඖෂධ ශාලාවන් වෙත ය‍. කිසියම් ඖෂධ ශාලාවකින් කල් ඉකුත් වූ ඖෂධ නිකුත් කරන්නේ නම් ඒ පිළිබඳව වහාම ඖෂධ අධිකාරියට දැන්වීම පාරිභෝගිකයන්ගේ වගකීමකි.- වෛද්‍ය පර්යේෂණ ආයතනයේවිශේෂඥ වෛද්‍ය සුජාතා පතිරගේ“ඕනෑම ආහාරයක් නිෂ්පාදනය කිරීමෙන් පසුව කල්ගතවන විට එම ආහාරය විවිධ වෙනස්වීම්වලට භාජනය වේ. එම ආහාරය තුළ ඇති රසායනික සංඝටක, බැක්ටීරියා වර්ග වැනි ක්ෂුද්‍රජීවීන් ඒ සඳහා බලපායි. වෙනස්වීම් වලට භාජනය වන එම ආහාරය කිසියම් අවස්ථාවක මිනිස් පරිභෝජනයට නුසුදුසු තත්ත්වයට පත්වේ.මෙම තත්ත්වයන් සලකා බලා නිෂ්පාදකයා විසින් එම ආහාරය මිනිස් පරිභෝජනයට සුදුසු කාල සීමාව ආහාරයේ දවටනයේ හෝ අසුරනයේ සඳහන් කරනු ලැබේ. කල් ඉකුත් වූ ආහාර‍ ලෙස හඳුන්වන්නේ එලෙස පරිභෝජනයට සුදුසු දිනය ඉක්ම වූ ආහාරයි‍.තෙතමනය වැඩි, සත්වයින්ගෙන් ලබාගන්නා ද්‍රව්‍ය අඩංගු ආහාර බැක්ටීරියා වැනි ක්ෂුද්‍රජීවින් වැඩි ආහාර ඉතාම ඉක්මනින් මිනිස් පරිභෝජනයට නුසුදුසු තත්ත්වයට පත්වේ. කවුරුත් දන්නා පරිදි කිරි, මස් වැනි ආහාර ඉතා ඉක්මනින් නරක් වේ.එවැනි ආහාර හැර බොහෝ ආහාර බාහිරින් නිරීක්ෂණය කිරීමෙන් කල් ඉකුත් වී ඇතැයි කියා හෝ පරිභෝජනයට නුසුදුසු යැයි කියා හෝ දැනගත හැකි වන්නේ නැත. සෑම ආහාරයකම නිෂ්පාදිත දිනය සහ කල් ඉකුත් වන දිනය දක්වන ලෙස නීති පැනවී ඇත්තේ ඒ නිසා ය. මෙවැනි කල් ඉකුත් වූ ආහාරයක් පරිභෝජනයට ගැනීමෙන් ලෙඩ රෝග ගණනාවක් ම වැලඳීමේ හැකියාව ඇත.විශේෂයෙන් ම එම අහිතකර දිලීර බැක්ටීරියා වැනි ක්ෂුද්‍රජීවීන් නිකුත් කරන විෂ ද්‍රව්‍ය ශරීරගත වීම නිසා ආහාර විෂවීමක් පවා සිදුවීමට ඉඩ ඇත. විශේෂයෙන් ම උදරාබාධ, වමනය වැනි රෝග තත්ත්වයන් ඇතිවිය හැකි ය.එම විෂ සහිත ආහාර ද්‍රව්‍යවලින් අපගේ ආමාශයට බොහෝ බලපෑම් ඇතිවිය හැකි ය. එසේ ම කුඩා දරුවන්ට ද මෙම තත්ත්වය විශේෂයෙන් බලපෑ හැකි ය. කල් ඉකුත් වූ ආහාරවල ඇති විෂ ප්‍රමාණය අනුව මෙවැනි ආහාර විෂ වීමෙන් යමෙකු මිය යාමට වුවද හැකියාව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401122</link>
    <topic>මධුසංක ලෙඩ ඇඳට දැමූ වැරදුණු</topic>
    <author>සුභද්‍රා දේශප්‍රිය</author>
    <content>හිරු ගිනි ගෙන දැවෙන මහා දහවලේ වියළි පොළොවෙහි ධූලි නංවා ඒ මේ අත දුවන ශිෂ්‍ය ශිෂ්‍යාවන්ගේ හඬ කන් බිහිරි කරවමින් දෝංකාර දෙන්නට විය. නිවාසාන්තර ක්‍රීඩා උලෙළේ තරග ඉසව් සඳහා ක්‍රීඩකයන් තෝරාපත් කර ගැනීමේ තුන් වැනි දිනය හෙයින් වෙනදාට වඩා ශිෂ්‍යයෝ උද්‍යෝගයෙන් ක්‍රී‍ඩාවේ නියැළෙන්නට විය. ශිෂ්‍ය නායකයන්නිවාස නායකයන් ක්‍රීඩාවේ නියැළෙන සිසු සිසුවියන්ට සහය දැක්වීමට ඔවුන්ට ඉඩකඩ ලබාදීමට අනෙක් සිසුන් ඉවත් කරමින් සිටියහ.මානෙල් නිවාසයේ නිවාස නායකයා වූ ගයාන් මධුසංඛ තමාට අයත් නිවාසයේ සිසුන් ස‍ීරුවට පෙළ ගස්වා ක්‍රීඩා කරන ශිෂ්‍යයන්ට ඉඩකඩ ලබා දුන්නේ ය. ගයාන්ගේ අණින් අනෙක් ශිෂ්‍යයෝ පසෙකට වී එකට පොදි කන්නට වූහ‍.පාසල් වත්තෙන් අල්ලපු වැටේ තම නිවස පිහිටා ඇති හෙයින් ගයාන් අනෙක් ළමුන්ට වඩා කලින් පාසලට පැමිණියේ ය. උදෑසනින් පුහුණුවීම් කටයුතු අරඹන ගයාන් හෙල්ල විසි කිරීමට මෙන් ම යගුලිය දැමීමට ද උපන් හපන්කම් පෑවේ ය. පුංචි සන්දියේ සිට පනාමුර මහා විද්‍යාලයට අකුරු කරන්නට පැමිණි ගයාන්ට අනෙක් ළමුන්ට මෙන් ක්‍රීඩාවට කැමැත්ත තිබුණ ද එය සිහිනයක් බවට පත් වී තිබිණි. එයට හේතුව ක්‍රීඩා පිට්ටනියක් නොතිබීම ය.මීට වසර ගණනකට පෙර පනාමුර මහා විද්‍යාලයට අලුතින් පැමිණි ඥානසිරි විදුහල්පතිතුමා විසින් පාසලේ ආදි ශිෂ්‍යයකු විසින් ලබාදුන් පුංචි ඉඩමේ ගැමියෝ සමඟ එකතු වී පිට්ටනියක් සැදුවේ ය. කඳු ගැටයක් නිසා එය ක්‍රීඩා පිට්ටනියක් බවට පත් කර ගැනීම එතරම් පහසු කාර්යයක් නො වුව ද එම අපහසු කාර්යය මැනවින් ඉටු කිරීමට ගැමියෝ ද ආදි ශිෂ්‍යයෝ ද උත්සුක වූහ.ඒ අසීරු කාර්යයේ ප්‍රතිඵල නෙලා ගැනීමට වැඩි කාලයක් ගත වූයේ නැත. නගරේ සුපිරි පාසල් මට්ටමේ දරුවන් සමඟ කරට කර ක්‍රීඩාවේ යෙදුණු පනාමුර මහා විද්‍යාලයේ දරුවෝ 2010 වසරේ සබරගමු පළාතේ 05 වැන්නෝ ද 2011 වසරේ 04 වැන්නෝ ද 2013 තුන් වැන්නෝ ද වූහ.විදුහලට කීර්තියක් ගෙන දෙමින් මධුසංඛලා වැනි දරුවෝ ක්‍රීඩාවෙන් ඉහළ තැනකට ඔසවා තබන්නට විදුහල්පති ඇතුළු ක්‍රීඩා විෂය භාර ගුරුවරු ගුරුවරියෝ ඇප කැපවී කටයුතු කළහ.මධුසංඛ සබරගමු පළාතෙන් යගුලිය විසි කිරීමේ හය වැනි තැන ලබා සමස්ත ලංකා තරගයට යෑමට සූදානම් වී සිටියේ ය. යගුලිය සහ හෙල්ල විසි කිරීමේ විශේෂ දක්ෂතාවයක් වූ මධුසංඛ ඒ සඳහා පුහුණුවීම් කරන අනෙක් සියලු ශිෂ්‍යයන්ට ද තමාට හැකි පමණින් සහයෝගය ලබා දුන්නේ ය.පුංචි කාලයේ පටන් අකුරු කිරීමට වඩා ක්‍රීඩාවට ඇලුම් කළ මධුසංඛගේ එකම බලාපොරොත්තුව උසස් පෙළ සමත් වී උප පොලිස් පරීක්ෂකයකු ලෙස පොලිස් සේවයට එකතු වීමට ය.වැඩිමහල් සොහොයුරා යුද හමුදාවේ සේවය කිරීමත් එකම සොහොයුරිය කොළඹ විශ්වවිද්‍යාලයේ උපාධිය හැදෑරීමත් නිසා මධුසංඛ ද ක්‍රීඩාව මෙන් ම අධ්‍යාපන කටයුතු ද මැනවින් ඉටු කළේ ය. ඔහු මෙවර කලා අංශයෙන් උසස් පෙළට සූදානම් වෙමින් සිටියේ ය.සියලු ගුරුවරුන්ගේ ම ආදරයට පාත්‍ර වූ මධුසංඛ පාසලේ දී ඉතා විනය ගරුකව කටයුතු කළේයපසුගිය 09 වැනිදා පාසලේ නිවාසාන්තර ක්‍රීඩා උලෙළේ තරග සඳහා තුන් වැනි වටයට ශිෂ්‍ය ශිෂ්‍යාවන් තෝරා පත්කර ගැනීමේ අවස්ථාව උදා වී තිබිණි. මානෙල් නිවාසයේ නිවාස නායකයා වූ මධුසංඛත් හෙල්ල විසි කරන තරග ඉසව් පැවැත්වෙන ස්ථානය අසලට ගි‍යේ ය.තමාගේ නිවාසයේ ශිෂ්‍ය ශිෂ්‍යාවන් හෙල්ල විසි වන මානයෙන් ඉවත් කරමින් ඔහු ද ඒ අසලට වී සිටියේ ය. හීයක වේගයෙන් දිව ආ සසිඳු ඒ හීය වැරෙන් ඈතට විසි කළේ ය. නොසිතූ ලෙස එය මධුසංඛ සිටි මානයට ඇදී මධුසංඛගේ ඇස අසලින් ශරීරය තුළට කිඳා බැස්සේ ය.අත්වැරැද්දකින් සිදුවූ මේ බිහිසුණු සිදුවීමත් සමඟ පාසලේ විදුහල්පති ගුරු මණ්ඩලය වහාම ක්‍රියාත්මක වී මධු සංඛව ඇඹිලිපිටිය රෝහලට ඇතුළත් කරන ලදී.ඉන් අනතුරුව එහිදී පැයක පමණ ශල්‍යකර්මයකින් 17 හැවිරිදි ගයාන් මධුසංඛගේ ඇස ළඟින් ශරීර ගතවී තිබුණ හෙල්ලේ වැඩි කොටස කපා ඉවත් කිරීමට වෛද්‍යවරුන් කටයුතු කර ඇත. අඩියක පමණ ඉතිරි කොටස් සිසුවාගේ ඇසට නුදුරින් කිදා බැස තිබියදී එය ඉවත් කිරීමට ඔහු කොළඹ මහ රෝහල වෙත මාරු කර එවා ඇත.හෙල්ල විසි කිරීමට යෙදුණු සහෝදර සිසුන්ට ඉඩකඩ ලබාදී සහය දක්වමින් අනෙක් සිසුන් ඉවත් කරද්දී ගයාන් මධුසංඛ්‍යාට මේ අනතුර සිදුවී ඇත. පාසල් පිට්ටනිය පුරා පැවැති මහා ගෝෂාව දැඩි නිහඬතාවයකට පත්විය. සියලු දෙනා ඇස් අදහා ගත නොහැකිව බලා සිටියෝ ය. අනපේක්ෂිතව සිදුවූ මේ සිදුවීමෙන් මධුසංඛගේ බලාපොරොත්තු ප්‍රාර්ථනා සියල්ල බොඳවී ගියේ ය.සුභද්‍රා දේශප්‍රියනිරෝෂන් පෙරේරාවම් ඇසේ පහළ මුහුණ කොටසට හෙල්ලයක් වැදී ඇමිණී බරපතළ තුවාල සහිතව ජාතික රෝහලේ හදිසි අනතුරු අංශයට ඇතුළත් කර හදිසි සැත්කමකට භාජනය කළ පනාමුර මහ විදුහලේ ශිෂ්‍ය ගයාන් මධුසංඛ සැත්කමෙන් පසු සුවය ලබමින් පසුවෙයි.ඔහු සිහිය ලබා හදිසි අනතුරු අංශයේ දැඩි සත්කාර ඒකකයේ පසුවන අතර එම අංශයේ සිටිය ද අනතුරුදායක තත්ත්වයක් නැති බව ද එම අංශයේ වෛද්‍යවරු පැවසූහ.ස්කෑන් පරීක්ෂණයක් සිදුකර හදිසි අනතුරු අංශයේ දී මෙම සැත්කම සිදු කිරීමේ වෛද්‍ය කණ්ඩායමේ නායකයා ලෙස කටයුතු කළේ ‍විශේෂඥ වෛද්‍ය වසන්ත විජේනායක මහතා ප්‍රමුඛ වෛද්‍ය කණ්ඩායමකි.උගුර - කන - නාසය පිළිබඳ ශල්‍ය වෛද්‍ය ආනන්ද රත්නායක දන්ත විශේෂඥ වෛද්‍ය අංශයේ ජ්‍යෙෂ්ඨ රෙජිස්ට්‍රාර් වෛද්‍ය චින්තක ප්ලාස්ටික් ශල්‍ය අංශයේ වෛද්‍යවරු ද ඇතුළු කණ්ඩායමක් ද මේ සඳහා සහභාගි වූහ.මීට අමතර හෙද කණ්ඩායමක් හා සුළු සේවක පිරිසක් ද සැත්කමට සහාය වූහ.පැය දෙකකට ආසන්න කාලයක් 9 වැනිදා පස්වරුවේ මෙම සැත්කම සඳහා වෛද්‍යවරු වැය කර මුහුණේ රැඳී තිබුණ හෙල්ලයේ කොටස ඉවත් කර ප්‍රතිකාර ලබා දී ඇත.ඇඹිලිපිටිය රෝහලට මෙම සිසුවා මුලින් ම ඇතුළත් කරන ලද අතර එහිදී හෙල්ලයේ කොටසක් කපා ඉවත් කර මුහුණට කිඳා බැස තිබූ කොටස ඉතිරි කර ඇත්තේ එම කොටස ඇඹිලිපිටිය ‍රෝහලේ දී ඉවත් කිරීමට පහසුකම් හා සැත්කමට පෙර ස්කෑන් පරීක්ෂණ සිදු කිරීම, එම රෝහලේ පහසුකම් නොතිබූ නිසා ය.පැය දෙකක පමණ කාලයකින් මේ නිසා ඇඹිලිපිටිය රෝහලේ සිට ගිලන් රථයකින් රෝගියා ජාතික රෝහලට එවීමට එහි වෛද්‍යවරු පියවර ගත්තේ හදිසි අනතුරු අංශයට මේ පිළිබඳව දැනුම්දීම සිදු කරමින් ය.හදිසි අනතු‍රේ ශල්‍යාගාරයේදී මධුසංඛට සිදුකළ සැත්කම හා ඇමනී තිබූ හෙල්ල කොටස ඉවත් කිරීම ඉතා සාර්ථකව සිදුකරන ලද බවත් ජාතික රෝහලේ අධ්‍යක්ෂ වෛද්‍ය අනිල් ජාසිංහ සහ හදිසි අනතුරු අංශයේ නියෝජ්‍ය අධ්‍යක්ෂ වෛද්‍ය එච්.එම්.කේ. වික්‍රමනායක යන මහත්වරු පැවස‍ූහ.සුනිල් දයා අල්විස්සේයාරූ - කහවත්ත විශේෂ සහවිමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401123</link>
    <topic>ලයන් එයාර් යානයට කොටි මිසයිල ප්‍රහාර එල්ල කළ සැටි හෙළි වෙයි!</topic>
    <author>සටහන</author>
    <content>මීට වසර දාසයකට පෙර එනම් 1998 සැප්තැම්බර් 29 වැනිදා පලාලි ගුවන් තොටුපළේ සිට කොළඹ බලා ගුවන් ගත කිරීමට සූදානම්ව තිබූ ‘ලයන් එයාර්’ පෞද්ගලික ගුවන් යානය මගීන් 48 දෙනකුගෙන් පිරී තිබුණි. එම පිරිස අතර ගුවන් නියමුවන් සිවු දෙනෙක් සහ එක් ගුවන් සේවිකාවක සිටි අතර එහි සිටි සියලු දෙනා දෙමළ ජාතිකයන් වූහ. එහි සිටි ගුවන් සේවිකාව පමණක් සිංහල තරුණියක් වූවා ය.‍කොටි, ගුවන් හමුදාවේ යානා ඉලක්ක කර ප්‍රහාර එල්ල කිරීමට සූදානම්ව සිටිය ද අහිංසක සිවිල් වැසියන් ගෙන යන පෞද්ගලික ගුවන් යානාවලට ප්‍රහාර එල්ල කරනු ඇතැයි කිසිවකු සිතුවේ නැත. මේ අතර උතුරේ සාමාන්‍ය වැසියන්ට ඒ - 9 මාර්ගයේ ගමන් ගැනීම අති දුෂ්කර තත්ත්වයක තිබිණි. උතු‍රේ රෝහල් ආදිය ද කොටි තුවාලකරුවන්ට ප්‍රතිකාර කිරීමට තබා ගෙන සිටි නිසා රෝගී වන සිවිල් වැසියන්ට ප්‍රතිකාර ලබා ගැනීමටවත් තැනක් තිබුණේ නැත.ඒ අතර සිටි මුදල් හදල් ඇති හැටි පිරිස ගුවන් මගින් උතුරේ සිට කොළඹට යාමට කටයුතු යොදා ගෙන තිබුණි.ඒ ආකාරයෙන් එදින එනම් ඉහත සඳහන් පරිදි 1998 සැප්තැම්බර් 29 වැනිදා පෙරවරු 11.00 ට පමණ පලාලි ගුවන් තොටුපළේ සිට ලයන් එයාර් ගුවන් යානය ගමන් ආරම්භ කළේ ය. වෛද්‍යවරයෙක්, විදේශගත වන පිරිසක් දරුණු රෝග‍ී තත්ත්වයන් නිසා කොළඹදී ප්‍රතිකාර හා සැත්කම් කිරීමට සූදානම් වන පිරිසක්, කුඩා ළමුන් අට දෙනෙක් ද එම යානයේ සිටි 45 දෙනා ‍අතර ව‍ූහ.දවල් ‍12.00 ට පිටත්වූ එම යානය විනා‍ඩි 20 ක් පමණ පියාසර කිරීමෙන් පසු හිටි හැටියේ ගුවන් තොටුපළ සමඟ තිබූ සබඳතා බිඳ වැටුණි. යානයට සිදුවූයේ කුමක්ද යන්න හෙළි කර ගැනීම අපහසු විය.යුද, නාවික, ගුවන් ත්‍රිවිධ හමුදාවම මේ ගුවන් යානයට සිදුවූයේ කුමක්ද යන්න සොයා ගැනීමට මෙහෙයුම් සිදු කළහ.කොටි ත්‍රස්තවාදීන් එම යානයට ප්‍රහාරයක් එල්ල කරන්නට ඇතැයි යන සැකය තිබුණ ද ඒ කොහිදී ද, කොහොමද යන්න හෙළි කර ගැනීම දුෂ්කර විය. මුහුද , ගොඩබිම කැළඹුවත් සැම තැනකම සොයා බැලුවත් මේ යානයට සිදුවූ දේ සොයා ගැනීමට හැකි වූයේ නැත.මේ ආකාරයෙන් ලයන් එයා‍ර් යානය අතුරුදන් වී වසර 16 ක් ගත විය. මේ අතර යුද සමයේ මෙරටින් විදේශ රටවලට පැන ගත් කොටි සාමාජිකයෝ මෙන් ම සාමාන්‍ය වැසියන් ද නැවත මෙරටට පැමිණීමට පටන් ගත්හ.සිවසුබ්‍රමනියම් නිල්ලෙරාජි නොහොත් අරුන් නමැති දෙමළ තරුණයා වසර 14 ක් විදේශගතව සිට මෙරටට පැමිණෙන්නේ 2012 වසරේදී ය. ඔහු යාපනයේ පදිංචිකරුවෙකි. වසර 12 ක් ඔහු විදේශ රටක රැකියාවක් කර යළි පැමිණ ඔහුගේ නිවසේ සිටියදී අහිංසක දෙමළ ජාතිකයන් 48 දෙනකු ගමන් ගත් ලයන් එයාර් යානයට මිසයිල ප්‍රහාර එල්ල කර ඝාතනය කිරීමේ අපරාධය සිදු කළේ මොහු බව දැන සිටි උතුරේ දෙමළ වැසියන් ඒ පිළිබඳව පොලිසියට දැනුම් දුන්හ.ත්‍රස්තවාදී විමර්ශන ඒකකයේ නියෝජ්‍ය පොලිස්පති වාකිෂ්ටගේ උපදෙස් මත පොලිස් අධිකාරි අසංක කරවිට, ප්‍රධාන පොලිස් ප‍රීක්ෂක ප්‍රසන්න ද අල්විස්, පොලිස් පරීක්ෂක ජයසුන්දර, උප පරීක්ෂක සී.එම්.ඒ‍.කේ. බණ්ඩාර, උප පරීක්ෂක වික්‍රමසිංහ සහ සැරයන් 48857 නිශාන්ත යන මහත්වරු මේ සැකකරු සොයා යාපනයට ගියහ.අනතුරුව ඔහු අත්අඩංගුවට ගෙන ප්‍රශ්න කිරීමේදී ඔහු ලයන් එයාර් යානය ඇතුළු කොටි මිසයිල ප්‍රහාර එල්ල වූ යානා කිහිපයකටම ප්‍රහාර එල්ල කළ බවට පාපොච්චාරණය කළේ ය. ඔහු එල්ල කළ එම ප්‍රහාරවලින් සාර්ථක වී ඇත්තේ ලයන් එයාර් මෙම මගී ‍යානයට එල්ල කළ ප්‍රහාරය සහ අලිමංකඩ පොම්පෙමඩුවලදී හමුදා සෙබලුන් රැගත් MI 24 යානයට එල්ල කළ ප්‍රහාරයයි.සිවසුබ්‍රමනියම්ට අවුරුදු 17 දී පමණ කොටි සංවිධානයට බඳවා ගෙන ඇත. ඔහු සෑහෙන දුරට අධ්‍යාපනය හදාරා තිබූ අයකු නිසා ඔහුට ගුවන් යානා වලට ප්‍රහාර එල්ල කිරීමේ විශේෂ පුහුණුවක් ලබාදී ඇත්තේ කොටි නායක පොට්ටු අම්මාන්ට ප්‍රභාකරන් ගෙන් ලැබුණු උපදෙස් මත ය. වයස අවුරුදු 22 ක් වනවිට සුබ්‍රමනියම් මේ සඳහා උපරිම පුහුණුවක් ලැබ සිටියේ ය.අත් හදාබැලීම් ගණනාවක් ද සිදු කර තිබේ. පසුව ඔහුට ලයන් එයාර් යානයට ප්‍රහාරය එල්ල කිරීමේ කාර්යය පැවරිණි‍. එය සිදුකිරීමට ඔහු සමඟ කොටි ත්‍රස්තයන් පිරිසක් ඉරණතිව් දූපතට ගොස් තිබේ.ලයන් එයාර් යානය පලාලි ගුවන් තොටුපළින් පිටත් වීමට නියමිතව තිබුණේ දහවල් 12.00 ට ය. ඊට පසු හමුදාවේ තුවාලවූ සෙබළුන් රැගත් තවත් යානයක් කොළඹ බලා පියාසර කිරීමටත් සූදානම්ව ඇති බව කොටි නායකයන්ට තොරතුරු ලැබී තිබුණි. එහෙත් හමුදා තුවාලකරුවන් ගෙන ඒමට නියමිතව තිබූ යානය යළි අවලංගු වී තිබුණ නිසා සුබ්‍රමනියම්ගේ එදා මිසයිල ප්‍රහාර ඉලක්කය වූයේ මෙම ද්‍රවිඩ වැසියන් රැගත් ලයන් එයාර් යානයයි.නියමිත වේලාවට යානය පිටත්විය. විනාඩි 20 ක් පමණ යන විට යානය ඉරණතිවු දූපතට ආසන්නයෙන් පියාසර කරමින් තිබුණි. සිව සුබ්‍රමනියම් ඔහුගේ ඉලක්කය ගත්තේ ය.හරියටම මිසයිල ප්‍රහාරය යානය විනාශ කරමින් පිපිරී ගියේ ය. යානය මුහුදට කඩා වැටෙන අයුරු සුබ්‍රමනියම් සමඟ සිටි කොටි හඬගා සිනාසෙමින් සතුටින් බලා සිටියහ. ඔවුන් තමන්ගේ ම ලේ ඇති අහිංසක ද්‍රවිඩ වැසියන් ඝාතනයෙන් මෙසේ සතුටට පත්ව සිටියේ ඉලක්කය ජය ගැනීමෙන් පසු පොට්ටුඅම්මාන් සහ ප්‍රභාකරන්ගෙන් ලැබෙන ප්‍රශංසා නිසා ය.ඔවුන් එම අපරාධය කර එතැනින් නැවතුණේ නැත. ඒ වනවිට සූදානම් කර සිටි කොටි කිමිදුම්කරුවෝ යානය කඩා වැටුණු තැනට ගියහ. මුහුදු පතුලේ සිරවුණ යානයේ සිටි අහිංසක ද්‍රවිඩ වැසියන් සතුව තිබූ රන් ආභරණ මුදල් ආදිය ඇතුළු සියලු වටිනා දෑ එකතු කරගත් මෙම කිමිදුම්කරුවෝ ඒවා කොටි නායකයන් වෙත බාර දුන්හ‍. එක් කිමිඳුම්කරුවකු මගියකුගේ මුදල් පසුම්බියේ තිබී සොයාගත් රුපියල් හත් දහසක මුදලින් රුපියල් දෙදහසක් සිවසුබ්‍රමනියම්ට ද දී තිබුණි.මේ අමානුෂික ප්‍රහාරයෙන් පසු සිවසුබ්‍රමනියම් එල්ල කළ මිසයිල ප්‍රහාරවලින් සාර්ථක වූයේ අලිමංකඩ පොම්පෙමඩු හමුදා සෙබළුන් රැගත් යානයට එල්ල කළ ප්‍රහාරයයි.මේ ප්‍රහාරවලින් පසු පොට්ටුඅම්මාන් සිවසුබ්‍රමනියම් ප්‍රභාකරන් වෙත කැඳවාගෙන ගොස් තිබේ‍. එහිදී ප්‍රභාකරන් මොහුගේ මිසයිල ප්‍රහාරවල සාර්ථකත්වය අගයා පදක්කම් පිරිනමා තිබේ.ඒ අවස්ථාවේ සිවසුබ්‍රමනියම් තමාට විදේශ රටකට ගොස් ටික කාලයක් රැකියාවක් කිරීමට අවසර ඉල්ලා ඇත. ඒ වනවිට සටන් විරාමයකට ද කොටි ළංවෙමින් තිබූ නිසා මොහුට ටික කාලයකට කොටි සබඳතාවය තිබියදීම විදේශ රටකට යාමට අවසර දී ඇත.කොටි සංවිධානයේ විවිධ සිහිවටන තබා තිබූ මුලතිව් කටුගෙයි ඔවුන් විසින් ගුවන් යානා 12 කට එල්ල කළ මිසයිලවල කොපු ප්‍රදර්ශනයට තබා තිබුණි.එම කොපුවල ප්‍රහාරය එල්ල කළ කොටියාගේ නම, වෙලාව සහ ස්ථානය ද කොටා ඇත. මේ ලයන් එයාර් යානයට මිසයිල ප්‍රහාරය එල්ල වී මාස දෙක තුනකින් එම කටුගෙය වෙත පැමිණි ප්‍රභාකරන් සිවසුබ්‍රමනියම් ලයන් එයාර් යානයට එල්ල කළ මිසයිල කොපුව වහාම විනාශ කිරීමට උපදෙස් දී ඇත. ඊට හේතුව ඔවුන් සාමාන්‍ය අහිංසක ද්‍රවිඩ වැසියන් මිසයිල ප්‍රහාර එල්ල කර ඝාතනය කිරීමේ අපරාධය ලෝකය පුරා දැන ගැනීමට ඉඩ නොතබමින් බව සිවසුබ්‍රමනියම් පාපොච්චාරණය කර තිබේ‍.ප්‍රභාකරන්ගේ අවසරය මත විදේශගත වූ සිවසුබ්‍රමනියම් නැවත මෙරටට පැමිණියේ 2012 වසරේදී ය.අත්අඩංගුවට පත් ඔහු කොටි සංවිධානය අමු අමුවේ ද්‍රවිඩ වැසියන් ඝාතනය කළ අපරාධ රැසක තොරතුරු හෙළි කර ඇත.ඔහු විසින් මිසයිල ප්‍රහාර එල්ල කළ ඉරණතිව් දූපතට සහ අලිමංකඩ පොම්පෙමඩුවලට ද ගොස් ඔහු මිසයිල ප්‍රහාරය එල්ල කළ ආකාරය පෙන්වා ඇත. කොළඹ ත්‍රස්තවාදී විමර්ශන ඒකකයේ නිලධාරීන් ඉරණතිව් දූපතේ සිට ඔහු එල්ල කළ ප්‍රහාරයෙන් ගුවන් යානය වැටෙන්නට ඇතැයි සැක කරන මුහුදු ප්‍රදේශයේ නාවික හමුදාවේ සහ ධීවරයන්ගේ සහාය ඇතිව මෙහෙයුම ආරම්භ කළහ.මේ යානය වැටුණ ස්ථානයේ මාළු වැඩි වශයෙන් සිටින නිසා ධීවරයන් පවසා තිබුණේ ආවරණයක් ඇති නිසා මාළු එහි වැඩියෙන් බිත්තර දමන අතර මෙම යානයේ කොටස් එහි ඇති බවටය විශ්වාස කළ හැකි බවයි.ඒ අනුව නාවික හමුදාවේ කිමිඳුම්කරුවෝ එහි මුහුදු පතුලට බැස යානය සොයා ගත්හ. එහිදී යානයේ සිටි මගීන්ගේ ඇඳුම් 72 ක් කුඩා දරුවන් අට දෙනෙකුගේ ඇඳුම් ළදරුවන්ගෙ මේස්, වෛද්‍යවරයකුගේ නලාවක් රත්තරන් දතක්, මියගිය අහිංසක ද්‍රවිඩ වැසියන්ගේ ඇටකටු ඇතුළු දෑ ද සොයා ගැනීමට හැකිවී තිබුණි.මෙම ඇටකටු රජයේ රස පරීක්ෂකවරයා වෙත යැවුන අතර, මිය ගිය අයගේ ඇඳුම් ආදිය ඔවුන්ගේ ඥාතීන්ට හඳුනාගැනීම සඳහා ඊයේ 11 සහ අද 12 යාපනයේ නගර සභා ක්‍රීඩාංගණයේ ප්‍රදර්ශනය කිරීමට විධිවිධාන යොදා තිබුණි.මිසයිල ප්‍රහාර එල්ල කර සිවිල් වැසියන් 48 දෙනකු සහ හමුදාවේ 12 දෙනකු ඇතුළු 60 දෙනකු ඝාතනය කිරීමේ චෝදනාව සිවසුබ්‍රමනියම්ට එල්ල වී ඇත. ඔහු දැනට රිමාන්ඩ් බාරයේ පසුවෙයි.සටහනවිජයාණි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401124</link>
    <topic>නයි විෂ නසන වැලිමුවපොතානේ නා තුඹස</topic>
    <author>ගයාන් රාජපක්ෂ</author>
    <content>හොරොව්පොතානේ පිහිටි වැලිමුවපොතාන රුවන්වැලි මහ සෑය ඉදිකිරීමට වැලිගෙන ආ ප්‍රදේශයයි.දුටුගැමුණු මහ රජ යුද්ධය නිමා කොටනා තුබස රුවන්වැලි මහ සෑය ඉදිකිරීම ආරම්භ කළේය. රුවන්වැලි මහ සෑයේ තැන්පත් කිරීම සඳහා සර්වඥ ධාතූන් වහන්සේලා වැඩම කරන ලද්දේ ද නාග ලොවින් බව මහාවංශයේ සඳහන්ව ඇත.නා ලොවින් බුදුරජාණන් වහන්සේගේ සර්වඥ ධාතූන් ලංකාද්වීපයට වැඩම කරවීම ගැන දුටුගැමුණු මහරජතුමා කෙරෙහි නාගයින් තුළ ‍ෙවෙරීත්වයක් පැන නැඟුණ බව කියති. රුවන්වැලි සෑයට වැලි ගෙන යාමට පරීක්ෂා කරනු වස් දුටුගැමුණු මහරජතුමා එහි පැමිණි අවස්ථාවේ නාගයින් ද එතුමා පසුපසින් විත් වැලිමුවපොතානට ගොඩබට බව කියවේ.අද එම ප්‍රදේශය ප්‍රසිද්ධ වී ඇත්තේ එහි පිහිටි ‘ශ්‍රී නාගතම්බිරාන් අම්මා කෝවිලේ’ ඇති තුඹසෙන් මැටි ගෙන ගෑමෙන් ඕනෑම සර්ප විෂක් ශරීරගත වූ රෝගියෙකුගේ විෂ සැණෙකින් ඉවත් කළ හැකි බව කියන කතාව නිසාය.වැලිමුවපොතානේ වැලි ගෙන ඒමට රජවාසලින් රාජ්‍ය නිලධාරීහු පැමිණි බව ඇසූ නාගයින් වැලිමුවපොතානට ගොඩ බට බවත් ජනප්‍රවාදවල සඳහන් වී ඇත.වැලිමුවපොතාන පිහිටා තිබෙන්නේ හො‍රොව්පොතාන ප්‍රාදේශීය ලේකම් කොට්ඨාසයේ ත්‍රිකුණාමල යාපනය ප්‍රධාන මාර්ගයේය. ශතවර්ෂ ගණනාවක ඉතිහාසයකට නෑකම් කියන මෙම ගම්මානය ප්‍රදේශවාසීන්ගේ ගෞරවයට පාත්‍ර වී තිබෙන්නේ “ශ්‍රී නාගතම්බිරාන් අම්මා කෝවිලේ හාස්කම් නිසාය.නාගයින් පොළඟුන් හා ඕනෑම විෂ සහිත සර්පයකු දෂ්ට කළ පසු කිසිදු ඖෂධයක් නොදී දේවාලයේ ඇති තුඹසක් ළඟට රෝගියා ගෙන ගොස් තුඹසින් ගන්නා පරහද ගෑමෙන් පසුව සම්පූර්ණ සුවය ලබන බව කියති.මේ කතාවේ ඇත්ත නැත්ත සොයා බැලීමේ අදහස ඇතිව අපි වැලිමුවපොතාන ශ්‍රී නාගතම්බිරාන් අම්මා කෝවිලට ගියෙමු. අපි කෝවිලට ගොස් ගතවූයේ විනාඩි කිහිපයකි.සිහිසුන්ව අත්පා දරදඬු වී ගිය කාන්තාවක වාහනයක සිට කීප දෙනෙකු විසින් ඔසවාගෙන කෝවිලට මහත් කලබල ගතියෙන් ගෙන ආහ. ප්‍රධාන කපු මහතා රෝගී කාන්තාව ඔසවාගෙන පැමිණි අයගෙන් කුමක් දෝ විමසූ බව අපි දුටුවෙමු. එක් අයෙකු කපු මහතාගේ කනට ළංකර කුමක් දෝ කෙඳුරුවේය.ඔය දරුවා දේවාලයේ බිම තියන්න යැයි කපු මහතා ඉතා කාරුණිකව පැමිණි අයට කීවේය. මේ කාන්තාවට නාගයකු දෂ්ට කර එහි ගෙනැවිත් ඇති බව කපු මහතාගෙන් අපට දැනගන්නට හැකි විය. සිහිසුන්ව දේවාලයේ උඩුබැලි අතට වැතිර සිටිනා කාන්තාවට කුමකින් කුමක් සිදුවේදැයි අප වික්ෂිප්තව බලා සිටියෙමු.කපු මහතා දේවාලයට යාබදව පිහිටා තිබෙන තුඹස ළඟට ගොස් පරහද ස්වල්පයක් බුලත්කොළයක ඔතාගෙන විත් සිහිසුන්ව සිටිනා කාන්තාවගේ හිසේ සිට දෙපතුළ දක්වා ගෑවේය. පරහද ස්වල්පයක් ඇල්දියේ දියකර රෝගී කාන්තාවට පෙවුවේය. ක්‍රමයෙන් රෝගී කාන්තාවගේ දෙඅත් එහා මෙහා සොලවන්නට විය. පැය භාගයකින් පමණ සිහිසුන්ව සිටි කාන්තාවට යළි ප්‍රකෘති සිහිය ලැබිණි.නාගයා දෂ්ට කළ කාන්තාවට කිසිම ඖෂධයක් පානය කිරීමට හෝ බාහිරව ඖෂධ ආලේප කිරීමක් මෙහිදී සිදු ‍ෙනාකෙ‍රුණු බව අපි ද දුටුවෙමු.සිහිසුන්ව සිටි ජමුනා උම්මා දේවාලයේ වැතිර සිටි තැනින් නැඟිට්ටාය. නාගතම්බිරාන්අම්මා ‍කෝවිලේ ප්‍රධාන කපු මහතා වන කිරිබණ්ඩා සෝමපාල මහතා නයා දෂ්ට කළ කාන්තාවට ආශිර්වාද කරමින් කීවේ “ආයේ කිසි දේකට බයවෙන්න එපා. දැන් සර්ප විෂ පොඩ්ඩක්වත් ඇඟේ නෑ” යනුවෙනි.ශ්‍රී නාගතම්බිරාන් අම්මා කෝවිලජමුනා ප්‍රතිකාර ලබද්දී ජමුනා උම්මා වීරසෝලේ පදිංචි කාන්තාවකි. ඇය නාගතම්බිරාජා අම්මා කෝවිලට පැමිණියේ කීප දෙනෙකුගේ කර මතින් වුවත් දේවාලයෙන් පිටව ගියේ දෙපයිනි.ඇය දේවාලයෙන් පිටව ගොස් පැය කිහිපයකට පසුව නැවතත් දේවාල භූමියට පැමිණියාය. ජමුනාඋම්මාට සිදවූයේ කුමක්දැයි විමසීමට ප්‍රධාන කපු මහතා ගෙන් අපට අවසර ලැබිණි. එම අවසරය ලද විගසින් ‍ඇගෙන් තොරතුරු විමසීමේ දී ඇය මෙසේ පැවසුවාය.මම මහත්තයා එක්ක කුඹුරට යනකොට මගේ කකුලේ නයෙක් කෑවා. නයා කාපු මොහොතේ මගේ ඇස් පේන්නැතිව ගියා. මුළු ඇඟම හිරවූ ගතියක් මට දැනුණා. මගේ කකුලේ කාපු නාගයා අපේ එක්කෙනා ගහලා මැරුවා.අපේ ගම්වල සර්පයින් කෑවාම ප්‍රතිකාර ගන්ඩ එන්නේ මේ කෝවිලට. කෝවිලෙන් පරහද ගෑවාට පස්සේ මම හොරොව්පොතාන රෝහලට ගියා සර්ප විෂ තිබෙනවාද කියලා පරීක්ෂා කර ගන්න. දොස්තර මහත්තයා පරීක්ෂා කරලා කීවා ඇඟේ සර්ප විෂ නෑ කියලා.ශ්‍රී නාගතම්බිරාන් අම්මා කෝවිලේ ප්‍රධාන කපු මහතා ශ්‍රී සුගත ශාසනබන්ධු හා කලාසූරී කිරිබණ්ඩා සෝමපාල මහතා කෝවිලේ අතීතය හෙළි කළේ මෙසේය.රුවන්වැලි සෑය හදන්න විශේෂ වැලි අරගෙන ගිහින් තියෙන්නේ වැලිමුවපොතානෙන්. දුටුගැමුණු රජතුමා වැලි බලන්න වැලිමුවපොතානට ඇවිත් තිබෙනවා. නාගයොත් රජතුමා පසුපස ඇවිත් තිබෙනවා කියලා කියනවා.මේ දේවාලයේ පස්වැනි පරම්පරාවේ කපුරාළ තමයි මම. මේ දේවාලේ පළවැනි කපු මහත්තයා තමයි මැණික්රාළ කියන කෙනා. උංගුරාළ, උඩයා‍රේ සහ අප්පුහාමී අනෙක් කපු මහත්වරු.මේ දේවාලය අවුරුදු දෙසීයක කාලයක ඉඳලයි පැවත එන්නේ. නයින් දෂ්ට කළාම ප්‍රතිකාර කිරීමත් ඒ කාලේ ඉඳලම කරගෙන ඇවිත් තිබෙනවා. මේ තුඹස අපි දන්නා කාලේ ඉඳලා තිබෙන එකක්. යාපනයේ ‘පුදූර් කෝවිල'ට සම්බන්ධකම් මේ කෝවිලේ තිබෙනවා.මැණික් රාළ කපුමහත්තයා හිටපු කාලේ ආභරණවලින් සැරසුණු සුදු ඇඳගත් කාන්තාවක් හීනෙන් කියලා තියෙනවා පැරණි කාලේ තුඹසක් තියෙනවා.ඒකෙන් කැට පරහද අරගෙන ඇල් ජලයෙන් පරහද බොන්න දීලා හිසේ සිට දෙපතුළ දක්වා පරහදවලින් පිසදමන්න කියලා. ඒ කාන්තාවගේ වාසභවන මෙතන කියලා කීවා.උදේ පාන්දර බුදුන් බුදු වෙච්ච වෙලාවට ඒ තුඹස පෙන්වන්න හීනෙන් පෙනුණු කෙනා ආවා. හීනෙන් දැකපු විදියට ආභරණවලින් සැරසිලා තුඹස ළඟ සිටිය බව කියනවා.ඇය කපුරාළට තුඹස පෙන්වලා සත්වැඳුම් වැඳලා තුඹසෙන් පරහද ගන්න කීවාලු. පස්සේ බලන කොට මේ ගෑනු කෙනා අතුරුදහන් උනාලු.ලෙඩෙක් සුවපත් කළ පසුව දින හතක් තුඹස ළඟ කිරි උතුරවන්න කීවාලු. මේ ගමේ මිල්ලංගා කියන ගොවියකු ගේ කිරිගවයකු‍ නාගයෙක් කාලා තියෙනවා. ගොවි මහත්තයා ඇවිත් ගවයගේ ගාන්න පරහද ඉල්ලාගෙන ගිහින් තියෙනවා. ඒ පරහද ගාපුවාම පැය කීපයකින් ගවයා සනීප වෙලා තියෙනවා.එතැන් පටන් මේ පළාතේ ජනතාව සර්පයින් කෑවාම අනෙකුත් ලෙඩ දුක් හැදුනාම මේ දේවාලයේ පිහිට පතාගෙන එන්න පටන් ගත්තා.වැලිමුවපොතාන ගම්මානයේ යූ.දයානන්ද මහතාට මීට වසරකට පමණ පෙර පොළඟෙකු දෂ්ට කළ බව කියයි. ඔහු ඒ බිහිසුණු අත්දැකීම විස්තර කළේ මෙසේය. මම කුඹුරේ නියර සුද්දකරමින් ඉන්නකොට පොළඟෙක් මගේ කකුලට දෂ්ට කළා. පොළඟා කෑවාම මට සිහි නැතිවෙලා තිබෙනවා.අහල පහල අය මම කෝවිලට අරගෙන ගිහින් තිබුණා. එහිදී පරහද දිය කරලා බොන්න දුන්නා. පරහදවලින් ඇඟ පිස දැම්මාට පසුව විෂ බැස්සා. මම ප්‍රතිකාර ගන්න කිසිම රෝහලකට ගියේ නෑ.වැලිමුවපොතාන එස්.මහින්දපාල මහතා මම හේනේ බඩ ඉරිඟු කඩනකොට බඩඉරිඟු ගහක එතිලා සිටිය පොළඟෙක් මගේ මූණට දෂ්ට කෙරුවා. අපේ ගෙදර කට්ටිය මම කෝවිලට අරගෙන ගියා. කපු මහත්තයා මාව තුඹස ළඟට එක්කරගෙන ගිහින් තුඹසෙන් ගත් මැටි ටිකක් ඇල්වතුරෙන් දිය කරලා බොන්න දුන්නා. එයින් පස්සේ මට සනීප වුණා. මගේ පොළඟා කෑවේ අවුරුදු විසිපහකට කලින්. ඊට පස්සෙත් සර්පයෝ හත්අටදෙනෙක්ම කාලා තියෙනවා. ඒවා සනීප උනෙත් මේ කෝවිලට ඇවිත්.වැලිමුවපොතාන විහාරාධිපති සංඝරතන හිමියෝමගේ විෂ සර්පයෙක් කෑවා. මට ඉවසාගන්න බැරි වේදනාවක් දැනුණා. මම ඒ වෙලාවේම තම්බිරාන්අම්මා කෝවිලට ගියා. කපුමහත්තයා බුලත් කොළයකට පරහද අරගෙන හිස් මුදුනේ ඉඳලා කකුල් දෙක දක්වා පහළට පිරිමැදගෙන ගියා. මට තිබුණු වේදනාව නැති වුණා.සර්ප විෂ පමණක් නොවෙයි නොයෙකුත් රෝග මේ පරහදවලින් සුව කරන්න පුළුවන්.ශ්‍රී නාගතම්බිරාන් අම්මා කෝවිලට යාමට ප්‍රධාන මාර්ග දෙකක් තිබේ. හො‍රොව්පොතාන යාපනය ප්‍රධාන මාර්ගය ඉන් එකකි. කැබිතිගොල්ලෑවේ සිට ත්‍රිකුණාමලය හොරොව්පොතාන මාර්ගය තවත් එක් පිවිසුම් මාර්ගයකි.ගයාන් රාජපක්ෂඅශෝක සේනාරත්නසේයාරූ - ගයාන් රාජපකෂ-විශේෂඥ ‍ෙවෙද්‍ය වරුණ ගුණතිලකසර්ප දෂ්ටනයට බටහිර වෛද්‍ය විද්‍යාව අනුව තිබෙන එකම ප්‍රතිකාරය ප්‍රතිවිස එන්නත ලබා දී රෝගියාට ප්‍රතිකාර ලබාදීම යයි කායික රෝග විශේෂඥ වෛද්‍ය වරුණ ගුණතිලක මහතා පවසයි.දීර්ඝ කාලයක් තිස්සේ රජයේ රෝහල්වලට සර්පයන් දෂ්ට කිරීම නිසා රැගෙන එන රෝගීන්ට ‘ඇන්ටිවෙනම්’ එන්නත සමඟ අවශ්‍ය ප්‍රතිකාර ලබා දෙනවා. මේ ප්‍රතිකාර ක්‍රමයෙන් සුවය ලබා ගත් රෝගීන් රාශියක් ඉන්නවා.සෑම සර්පයෙක්ම විස සහිත සර්පයන් නොවෙයි. සර්පයන් වර්ග හතරදෙනෙකුගෙයි විස පවතින්නේ. බොහෝවිට සර්ප දෂ්ටනයේ දී සර්පයා නොමරා අල්ලාගත හැකි නම් එසේ සිදු කර රැගෙන එන ලෙසත් මහජනතාව දැනුම්වත් කර තිබෙනවා යැයි වරුණ ගුණතිලක මහතා කීයකෙසේ වෙතත් බටහිර වෛද්‍ය විද්‍යාවෙන් බැහැර ආයුර්වේද ප්‍රතිකාර ක්‍රමය තුළ හා ගම්වල පවතින ප්‍රතිකාර ක්‍රම තුළ නයි හුඹස් මැට්ටේ නයි විස නසන රසායනිකයක් පවතිනවාද කියන්න පර්යේෂණ නොකර කියන්න අපහසුයි.උග්‍ර වල් නාශක විස ශරීර ගත වූ විට ගල් අඟුරු හා පස් වර්ග ක්‍රම උපයෝගී කරගෙන ප්‍රතිකාර කරන බවක් අසා තිබෙනවා. නයි විස ගල් ගැනත් ආයුර්වේදයේ සඳහන් වෙනවා නේද. නයි හුඹස් මැටි ගැන මේ අහන සිද්ධියට බටහිර වෛද්‍ය මතය අනුව හරි යයි කියන්න අමාරුයි. බටහිර වෛද්‍ය විද්‍යාව අනුව අපි ලබා දෙන්නේ ඇන්ටිවෙනම් ප්‍රතිවිස එන්නත සහිත ප්‍රතිකාර ක්‍රමයයි.සාකච්ඡා කළේ - සුනිල් දයා අල්විස්-වෛද්‍ය ඩැනිස්ටර් එල්.පෙරේරාදේශීය හා ආයුර්වේද වෛද්‍ය ක්‍රමයේ දී සර්ප විෂ සඳහා නිශ්චිත ප්‍රතිකාර තිබේ. එහෙත් සෑම සර්පයකු සඳහා ම එකම ප්‍රතිකාර පන්තියක් කිරීමේ ක්‍රමවේදයක් නැත. සර්ප විෂ ශරීරගත වූ රෝගියෙකු හට ක්ෂණිකව නිශ්චිත ප්‍රතිකාර ලබාදිය යුතුවේ. එසේ නොවූ කල රෝගය උත්සන්න වී රෝගියා මරණයට පත්වීමේ ඉඩකඩ පවතී. එහෙත් සෑම සර්පයකුම විෂ සහිත නොවේ. එහෙත් උග්‍ර විෂ සහිත සර්පයකු දෂ්ට කළ විට ක්ෂණික නිශ්චිත ප්‍රතිකාර අනිවාර්යයෙන් ලබා දිය යුතුය. එබඳු තත්ත්වයදී නිසි ප්‍රතිකාර ලබාදීම ප්‍රමාද කරනවා නම් එය රෝගියාගේ ජීවිතය අනතුරට ලක් කිරීමකි. එය අපරාධයකි.මැටි ආලේප කිරීම මඟින් සර්ප විෂ මර්දනය හෝ විෂ බැස්සවීම කළ නොහැකිය. එහෙත් වෙනත් විෂ ද්‍රව්‍ය ශරීර ගත වූ විට මැටි දේශීය හා ආයුර්වේද ක්‍රමයේදී භාවිත කරනු ලබයි. සර්ප විෂට ප්‍රතිකාර කිරීමේ දී ගුප්ත විද්‍යාත්මක ක්‍රම යන්ත්‍ර මන්ත්‍ර ආයුර්වේදයේ දී මෙන්ම දේශීය වෛද්‍ය ක්‍රමයේදී ද භාවිත කරයි. එසේ විෂ බැස්සවීම සිදු කරන්නේ සර්පයාගේ විෂ අනුව සහ වෛද්‍යවරයාගේ පළපුරුද්ද අත්දැකීම් මතය. ඒ සමඟ ඖෂධීය ප්‍රතිකාර ලබාදීම අනිවාර්යයෙන්ම සිදුකෙරේ.හුඹස් මැටි ගෑමෙන් සර්ප විෂ ශරීරයෙන් ඉවත් කළ නොහැකිය. එබැවින් රෝගියාට දේශීය ආයුර්වේද හෝ බටහිර වෛද්‍ය ක්‍රමය යටතේ සුදුසුම හා නිවැරදිම ප්‍රතිකාර පන්තිය ලබාදිය යුතුය.සටහන - ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401125</link>
    <topic>දුව මරලා මාස දෙකයි විජේවීරත් ඝාතනය වුණා</topic>
    <author>උපාලි සමරසිංහ</author>
    <content>සාගරිකාගේ අම්මා රූපා කියයිපුතේ, මං අද හෘද රෝගියෙක්. අවුරුදු විසි හතරක් ගෙවුණත් මගෙ ඇ‍හේ කඳුළු තවමත් දෝරෙ ගලනවා. සාගරිකා මගෙ පොඩි දුව. කුරා කුහුඹුවකුටවත් වරදක් නැති කෙනෙක්. අපේ මුළු පවුලේම ලොකු බලාපොරොත්තුවක් අපට සම්පූර්ණයෙන් අහිමි කළා. අනේ! මල්ලියේ මං කුප්පි ලාම්පු එළියෙන් පාඩම් කරලා මේ තැනට ආවේ. මාව මරන්ඩ එපා. මට බලාගන්ඩ මගෙ පවුලෙ අහිංසකයො ගොඩාක් ඉන්නවා.අනේ! මාව මරන්ඩ එපා මල්ලියෙ කියද්දි ඇයව උන් මරලා දැම්මෙ. අද මට බෙහෙත් ටික ගන්ඩවත් නැති තරම්. ප්‍රවෘත්තියක් ගීතයක් කීවාම මරන්ඩ තරම් ඇය කළ වරද මොකක්ද? අද මගෙ දුව කාටත් අමතකයි.හඩ්සන් සමරසිංහ මහත්මයා නම් ඉඳහිට දුව මරලා දාපු ඒ දවස සමරන වෙලාවට සැප්තැම්බර් 14 වැනිදා ගුවන් විදුලියෙන් එයාව මතක් කළ අවස්ථා තියෙනවා. ඒ ඇරෙන්ඩ දුවගෙ සින්දුවක්වත් දැන් රූපවාහිනියක ප්‍රචාරය වෙන්නෙම නෑ. ඒ කාලකණ්ණි නාඳුනන තුවක්කුකාරයන්ට ඒක මෙහෙයවපු නායකයන්ට ඇයව මරලා ලැබුණු සෙත මොකක්ද?මං දිට්ඨ ධම්ම වේදනීය කර්මය විශ්වාස කරනවා. පිළිගන්නවා. දුව මරලා මාස 2 යි ගියේ. 1989 නොවැම්බර් 14 දා ජේ. වී. පී. නායක රෝහණ වීජේවරත් මළා. ඒ කල්ලියේ කට්ටියත් බුරුතු පිටින් මළා‍. අම්මා කෙනෙක් හැටියට කාගේ වුණත් ජීවිත නැති වෙනවට කැමැති නෑ.ඒත් මගෙ රත්තරං කෙල්ල මැරුවට පස්සෙ මගෙ පවුලේ දරුවන්ගෙ දරුවො පොඩි එවුවො කවුරුත් නැටුමට, ගැයුමට දක්ෂ වුණත් මං ඉස්සරහට යවන්ඩ බයයි. සාගරිකා නැතිවුණාට පස්සෙ මේ ගෙදර සින්දු ගීත සාදත් නැවතුණා.චාන්දනී සාගරිකා ගෝමස්ගේ මව රූපා ගෝමස්. මම මෙසේ සම්මුඛ වෙයි. ඒ ම්ලේච්ඡ ඝාතනයට ඇය පැහැරගත් දෙහිවල නිවසේ අද ඒ මවත් ඇගේ ස්වාමිපුරුෂයාත් හුදෙකලාව සිටිති.1989 බිනර පොහොයට පායන පුන්සඳ සොලොස් කලා සකසමින් අහසේ දීප්තිමත්ව බැබළිණ. පෝයට ඇත්තේ තවත් එක් දවසකි. පිපෙන්නට වෙර දරන ඒ පුන්සඳට යටින් තවත් අඳුරු යමක් සිදුවෙමින් තිබිණ. ඒ සාගරිකා ගෝමස් මරා දැමීමේ කුමන්ත්‍රණයයි. එදින 1989 සැප්තැම්බර් 13 වැනිදා සාගරිකා පදිංචිව සිටි දෙහිවල ගෙදර සිටියේ මව රූපා හා පවුලේ අනෙකුත් කීප දෙනා පමණි. සාගරිකාත් ඇගේ පියාත් ගෙදර හිටියේ නැත.හිරු අස්ථානගතවී ගෙවුණේ නිමේෂයකි. අනතුරක සේයාවක්වත් නොපෙන්වූ මොහොතක පස්දෙනෙකුගෙන් යුත් තරුණ නඩයක් අවි අමෝරාගෙන ඒ ගෙට පැන්නහ. ගෙයි සිටියවුන් බිය වද්දා ඒ ගෙයි දොරගුළු දැමිණ. විදුලිය ද ක්‍රියා විරහිත කෙරුණි.“ඇයි? දරුවනේ මේ.” සාගරිකාගේ මවට කිව හැකි වූයේ එපමණකි. සාගරිකාගේ සහෝදරයා දත් මිටි කෑවේ ඉවසා ගන්නට බැරිම තැනය. ඔහුගේ හිසට ආයුධයක් එල්ල විය. අඳුරේම පැමිණි සැම්සන් (සාගරිකාගේ පියා) ගෙට ගත් දාමරිකයෝ ඔහුව ද ගෙදර සියලු දෙනා මෙන්ම එක තැනකට රැඳවූහ.මෙසේ සියලු දෙනා ඒ ගෙදර ආලින්දයේ එක පොදියට එක්තැන් කළ දාමරිකයෝ අවි ගත්තෙක් එහි රඳවා ගෙදර පොත්පත් ලේඛන පෙරළ පෙරළා පරීක්ෂා කළහ. ඒ අතර තිබු ආර්. ප්‍රේමදාස ජනාධිපතිතුමන් හා සාගරිකා පෙනී සිටි සේයාරුවක් අතට ගත් එකෙක් මහ හඬින් විලිස්සමින් හිනැහුණේය.මේ ඉන්නෙ මේකි... මේකි විතරක් නොවෙයි මේකවත් මරන්ඩ ඕනෑ... ඔහු තම අත රැඳි කිනිස්සෙන් ඒ සේයාරුව කතිර හැඩයට කපා දැමුවේය. එහි කිනිසි තුඩින් ජේ. වී. පී. යන අකුරු ද සටහන් කළේය.අනතුරුව සාහසිකයෝ ගෙයි ඇතුළු කාමරයක සිටි අලුත උපන් දරුවා සමඟ සිටි මව (සාගරිකාගේ අයියාගේ බිරිඳ හා පුතා) එළියට දමා සාගරිකාව එහි ඇතුළතට ගෙන ගියහ. ප්‍රශ්න මාලාවක් නැඟිණ. අනතුරුව ඔව්හු ඇය රැගෙන පිටතට යන්නට වූහ. ඒ මව හා පියා ‍සහෝදර සහෝදරියන් ඔවුනගෙ අත්වල එල්ලෙද්දී ඔව්හු ඇයගේ වටිනා දේවල් ඔවුනට දෙන්නැයි කීහ.පියා මව හා සාගරිකා හිටපු ජනපති ආර්. ප්‍රේමදාස මහතා සමඟ..... හිටපු ජනපතිගේ ඡායාරූපයේ මුහුණ කතිර හැඩයට කපා දමා J.V.P. යන අකුරු මැරයකු සටහන් කළ ආකාරයඇය තම මාලය හා වෙනත් වෙනත් වටිනා දේ පියා අත තැබුවාය. කන බැඳි කරාබු ජෝඩුව පමණක් තිබියදී, අම්මේ, මේ මල්ලිලා මාව එවයි. බය වෙන්ඩ එපා කියමින් ඔවුන් සමඟ එළියට බැස්සාය. ගෙදර ඇත්තනට කළ හැකි කිසිවක්ම නොවීය. ඒ අය දෙසට හැරුණු ගිනිඅවි ගිනි පිට කරන්නට බලාපොරොත්තුව සිටි බවක් පෙනිණ. රුදුරු ඝාතකයෝ සාගරිකාව පැහැරගෙන හෝරාවකට පමණ පසු ගෙදර අය නිදහස් කැර පලා ගියහ.පසුදා පහන් වෙද්දී විදුලි වේගයෙන් රට පුරා පැතිර ගියේ සාගරිකා මරා වැල්ලේ දමා ගිය පුවතය. ඒ අතීත කතාවය. නැවතත් වත්මන් කතාවට හැරෙමු.එයා දන්නා දේශපාලනයක් නෑ. රස්සාව ලබා දුන් ඒ. ජේ. රණසිංහ හිටපු ඇමැති තුමන්ටත්, කැසටය කළ වෙලාවෙ උදව් කළ ප්‍රේමදාස ජනාධිපතිතුමාටත් එයා හරියට ගෞරව කළා. මගෙ කෙල්ල පාසල් කාලේ හිටන්ම ජනප්‍රියයි. පාසලේ වේදිකා නාට්‍ය කළා.ගීත කිව්වා. නිවේදන කටයුතුවලට ගියා. එයා ටවර්හෝල් එකේ ගී කියනවා අහන් ඉඳලා තමයි රණසිංහ ‍මහත්මයා ප්‍රේමදාස ජනාධිපතිතුමා ළඟට ගෙන ගියේ.තේවිස් ගුරුගේ මහත්මයා මැරුණු වෙලාවෙ එතැන කවි කියලා තියෙන්නෙ දුව. ප්‍රේමකීර්ති ද අල්විස් මහත්මයා මරා දමපු වෙලාවෙ ඒ ප්‍රවෘත්තිය කියන්ඩ හඩ්සන් මහත්මයා දුවට ආරාධනා කළා.එයා ප්‍රවෘත්ති පරීක්ෂණය සමත් වෙලා අවස්ථාවක් නැතිව හිටියේ. එයා කැමැත්තෙන් ප්‍රවෘත්ති කීවා. ප්‍රේමදාස මහත්මයාගෙ ගම් උදාවෙ ‘ලෝනා මුනි රාජගේ’ වැනි ගීත කිව්වා.අද හිටියානම් එයා හොඳ නිළියක්. ගායිකාවක්. හොඳ නිවේදිකාවක්. ඒ අම්මා තාත්තාත් අහිංසකයි. ඇයගෙ කැසටයේ ‘සිතුවිලි මල් පුබුදා’ ගීය හරිම රසවත්. නූර්ති ගී කියන්ඩත් ඈ හරිම හපනී. - චරිතා ප්‍රියදර්ශනී මහත්මියමාව මරන්ඩ එපා මල්ලියෙ කියද්දි ඇයව උන් මරලා දැම්මෙ. අද මට බෙහෙත් ටික ගන්ඩවත් නැති තරම්. ප්‍රවෘත්තියක් ගීතයක් කීවාම මරන්ඩ තරම් ඇය කළ වරද මොකක්ද? අද මගෙ දුව කාටත් අමතකයි. - රූපා මහත්මියදුව අරන් ගිය දාට පහු­‍ෙවනිදා මා රත්මලාන සී බීච් පාරේ වැල්ලට ගිහින් දුව හඳුනාගත්තා. මේ දරුවා හරිම දක්ෂයි. මෙයාව මරපු උන්ට හොඳක් වෙන්නෙ නෑ. සමහරුනට පව් පල දුන්නා. අපට ඉතිරි වුණේ දුක විතරයි.- සාගරිකාගේ පියා ගෝමස් මහතාතේවිස් ගුරුගේ මහත්මයා එයාගෙ කලා හැකියාවන් හොඳින් හඳුනාගෙන අවස්ථාව දුන්නා ඉදිරියට යන්ඩ. ‘කලා රසාංග’ වැඩසටහන ඇය 67 ක් දක්වා කළා. රටට අවශ්‍ය කලාකාරියක් අනවශ්‍ය විදියට නැතිකළා. - ප්‍රැන්සිස් වන්නිආරච්චි මහතාමේවා ආසාවට කළ දේවල් මිසක් දේශපාලන වැඩ නොවේ. අශෝකා වනමලී හා අනෝමා වැනි අය එදා ප්‍රවෘත්ති කියන්ඩ යද්දි කොරිඩෝවෙදි මුණ ගැහිලා ඒ අය බිම බලාගෙන.පස්සෙ වනමලී මළගෙදර ඇවිත් මේ කතාව කීවෙ. ඒ අයත් අසරණයි. මෙයා බය නෑ. ඒත් හිතුවෙ නෑ. මේ විදියේ දෙයක් වේවි කියලා. දැන් මේ ගේ ළඟ පාර දුවගෙ නමින් නම් කරලා. එදා සාගරිකා ගෝමස් පදනමක් තිබුණා. ඒකෙ ටී. එම්. සංඝදාස, ප්‍රැන්සිස් වන්නිආරච්චි වගෙ අය හිටියා. ප්‍රැන්සිස් ඇමෙරිකාවට ගියාට පස්සෙ සංඝදාස මහත්මයා නැතිවුණාට පස්සෙ ඒකත් නෑ.ගෙදර ළඟ තිබෙන විහාරාරාමයක අය ජේ. වී. පී. එකට සම්බන්ධව හිටිය ද? මම ලැබුණු තොරතුරක් අනුව ඇසුවෙමි.ඒකෙ හිටපු හාමුදුරුවරු 3 දෙනෙක් ජේ. වී. පී.යට සම්බන්ධය කියලා ගෙන ගිහින් අතුරුදන් වුණා. ගෙදර අයට කන්ඩ ගේන දේත් පන්සලට දීපු කෙනෙක් දුව. දුව ගැන ඔත්තු දුන්නේ ඒ අය කියලා කතාවක් ගියා. මං හරියට දන්නෙ නෑ. දැන් ඒ හාමුදුරුවරු කවුරුවත් ඒ පන්සලේ නෑ. එදා අපේ ගෙදරට ආපු අය අතර එක්කෙනෙක් කීවා, උඹලා දන්නව ද? මේ වෙලාවෙත් සොයිසා ප්ලැට් එක ළඟ අපේ 4 දෙනෙක් පිච්චෙනවා කියා.දුව මරලා තිබුණට දුවගෙ පිවිතුරු බවට කිසිම හානියක් නෑ. ඒත් මේක කළෙ කවුද කියලා හොයන්ඩ මං රට පුරා ඇවිද්දා. එදා අන්ධ විදුහල ළඟ පොලීසිය තිබුණු වෙලාවෙ එතැන ලොකු මහත්මයාට මා කීවා මේක කළේ ජේ. වී. පී. එක. ඒ ළමයින් අල්ලගෙන ඉන්නව ද? මට කතා කරන්ඩ කියලා.එයා කැමැති වුණේ නෑ. මං අඬලා කීවා පුතේ ඔයාව මැරුවොත් ඔබේ අම්මා ඒවා හොයනකොට ඉඩ නොදුන්නොත් ඔබේ අම්මාට වේදනාවක් දැනේවි නේද? කියලා. ඊළඟට එයා ලස්සන උපශාන්ත පෙනුමක් තියෙන කොල්ලො දෙන්නෙක් ගෙනාවා. හිතන්ඩවත් බෑ. ඒ අය ජේ. වී. පී. කියලා.ඒ දරුවන්ගෙන් මං ඇහුවා ඇයි පුතේ මගෙ දරුවා මැරුවෙ. කවුරුද මේක කිව්වෙ කියලා. ඒ දරුවො කීවා, අනේ අම්මේ ඒක අපිට ඉහළින් ආපු ඕඩර් එකක්. අපට සමාවෙන්ඩ කියලා. මගෙ දුව හිටියානම් අද රැජනක්. අපටත් ජීවිතයක් තියේවි.එයා බඳින්ඩ ගිය හමුදාවෙ අජිත් වික්‍රමසිංහ මහත්මයා ඊට පස්සෙ මොකද කළේ? මම ඇසුවෙමි.අනේ, ඒ පුතා දුවගෙ හොඳම යෙහෙළිය කසාද බැන්දා. මොනවා කරන්ඩ ද? ඒ දරුවා. දුවගෙ මළගමේ සියලු කටයුතුවලට බර දීලා වැඩ කළා. දැන් බ්‍රිගේඩියර් කෙනෙක්ලු.සැම්සන් ගෝමස් මහතා සාගරිකාගේ පියාය. තැපැල් දෙපාර්තමේන්තුවේ වගකිව යුතු නිලයක සිට අද විශ්‍රාමික ඒ මහතා මා සමඟ කථා කළේය.එදාට පහු­‍ෙවනිදා මා රත්මලාන සී බීච් පාරේ වැල්ලට ගිහින් දුව හඳුනාගත්තා. මේ දරුවා හරිම දක්ෂයි. මෙයාව මරපු උන්ට හොඳක් වෙන්නෙ නෑ. සමහරුනට පව් පල දුන්නා. අපට ඉතිරි වුණේ දුක විතරයි. මේ දුව හිටියානම් අපව හොඳින් බලා ගනීවි.මාත් ඉන්නෙ දැන් ලෙඩ ගානේ. සාගරිකාගේ පඩිය මගේ නෝනට ලැබෙනවා. ඒ පඩිය ගන්න හැම දවසෙම අප දෙන්නා අඬනවා. දුව පවුලෙ කාටත් ආදරෙයි. අයියලගෙ අක්කගෙ දරුවන්ටත් එහෙමයි. ඒ සල්ලිවලින් අපි ඒ දරුවන්ටත් යමක් කරනවා. හැබැයි! කොයි තරම් දක්ෂ වුණත් නැටුමට ගැයුමට නම් ඉදිරියට යවන්නෙ නෑ, මගෙ මුණුපුරු, මිනිපිරියො.ජනප්‍රිය ගායිකා චරිතා ප්‍රියදර්ශනී පීරිස් සාගරිකාගේ යෙහෙළියකි. ඇය මා සමඟ මෙසේ කීවාය.එයා හරිම දක්ෂයි. මගෙ හොඳම යාළුවෙක්. අපි දෙන්නා ගුවන් විදුලියෙ ගීත කියන්ඩ නිවේදන කටයුතුවලට එකට ගියේ. එයාට හොඳට රඟපාන්ඩ පුළුවන්කමකුත් තිබුණා. පාසල් නාට්‍ය එයා ලියලා ඒවයෙ රඟපෑවෙ. කටකාරයි. ‘කලා රසාංග’ රූපවාහිනි වැඩසටහන කළේ සාගරිකා. එයාට පස්සෙ මාත් ඒ වැඩසටහන අවුරුදු 15 ක් කළා.අද හිටියානම් එයා හොඳ නිළියක්. ගායිකාවක්. හොඳ නිවේදිකාවක්. ඒ අම්මා තාත්තාත් අහිංසකයි. ඇයගෙ කැසටයේ ‘සිතුවිලි මල් පුබුදා’ ගීය හරිම රසවත්. නූර්ති ගී කියන්ඩත් ඈ හරිම හපනී. රටට වටිනා වස්තුවක් නැති වුණා. හිටියානම් මේ රට බබළවාවි. අපට ඉතිරි වුණේ දුක විතරයි.ප්‍රවීණ නිවේදක ප්‍රැන්සිස් වන්නිආරච්චි මහතා දැන් ජීවත්ව සිටින්නේ අමෙරිකාවේ ලොස් ඇන්ජලීස් නුවරය. චරිතා ප්‍රියදර්ශනීගේ සහායෙන් ඔහුගේ ප්‍රකාශයත් ලබා ගතිමි.සාගරිකා හරියට වෙලාවට වැඩ කරන කෙනෙක්. සමහර වෙලාවට වෙලාවටත් කලින් එනවා. කීකරුයි. හැබැයි! කටකාරයි. තේවිස් ගුරුගේ මහත්මයා එයාගෙ කලා හැකියාවන් හොඳින් හඳුනාගෙන අවස්ථාව දුන්නා ඉදිරියට යන්ඩ. ‘කලා රසාංග’ වැඩසටහන ඇය 67 ක් දක්වා කළා. රටට අවශ්‍ය කලාකාරියක් අනවශ්‍ය විදියට නැතිකළා. ඒ අමානුෂික ඝාතනය අපව තවමත් රිදවනවා.පිස්සු බල්ලන් මෙන් ඉවක් බවක් නැතිව එදා දුටු දුටු අය හපාකෑ දේශප්‍රේමී යැයි කියාගත් භීෂකයන් 88 - 89 කාල වකවානුවේ මරා දැමු සමාජයේ ප්‍රභූන් ගණන 6577 කි. මේ අතර රට පිළිගත් කවියන්, ලේඛකයන්, නිවේදකයන් මතු නොව කලාකරුවන් ද අපමණය. හිට්ලර්ගේවත්, මුසෝලනීගේවත්, ඉඩි අමින්ගේවත් මරණ ලැයිස්තුවල කලාකරුවන් සිටියේ නැත. කලාකරුවන් මරා දැමු ලෝකයේ එකම සාහසික දේශපාලන ව්‍යාපාරය දේශප්‍රේමි ජනතා ව්‍යාපාරයයි.සාගරිකාගේ ලොකු අයියා ශ්‍රීලාල් ගෝමස් ශ්‍රී ලංකා ගුවන් හමුදාවේ සේවය කළ විශ්‍රාමික නිලධාරියෙකි. ඔහු ‍අපගේ කතාව අතරමැද බොහෝ දේ කීවේය. ඒ කතාවේ කියැවුණේ සාගරිකා මරා දැමුවේ ජේ. වී. පීයෙන් බව තම මව හා පියා තහවුරු කළ ද ඒ පිළිබඳව සොයා බැලීමේදී තමාට තහවුරු වූයේ ඊර්ෂ්‍යාකාරයන් විසින් වැරැදි කරුණු මතු කැර දක්වමින් තම නංගී අමානුෂික ලෙස මරා දැමුණු බවකි.මා ඉදිරිපිට කළ ඒ ප්‍රකාශයට සාගරිකාගේ මව රූපා හා පියා වන සැම්සන් මහතා ද බරපතළ ලෙස විරුද්ධ වූ අතර මෙම මරණය සිදුකළේ ජේ. වී. පී. යෙන්ම බව ඔව්හු පුන පුනා කීහ.ඒ රූපා ගෝමස් නමැති අම්මා සාගරිකා දුව ගැන ලියු මේ කවි පද වැල මොන තරම් අනුවේදනීය දැයි ඔබත් කල්පනා කැර බලන්න.ගල් කුළුවන් රුදු හදවත් නැති අය මල් කැකුලක් වන් ඔබ වැනැසු වග සිත් පපුවෙක් නැති මේ පත් ඉරු මත මේ ගල්කුල මත කොයි අයුරට සටහන් කර තබමු ද? දැල්වෙන පහනක - පිදු මල් කැකුලක රැ‍ඳෙන ඔබේ රුව පමණෙකි මතකය නිවන් දකින තුරු - සසර සරන තුරු ඔබ පමණය අප සිත තුළ රැජිනිය සයුරු වළල්ලෙක තනි වී මිය ගිය රසික පිරිස් සිටි ඉර බටු තරුවේ නොමියෙන මතකය සැමරුම පමණෙකි අප හට අද කළ යුතුව ඇත්තේ වග වලසුන් වැනි මිනිසුන් පිරි ලොව ඔබ මිහිදන් කළ ඒ සිවු රියන ද කළ ගුණ දත් හදවත් ඇති අය ළඟ සදා කල්හිම අමරණිය වේ.උපාලි සමරසිංහඡායාරූප - දුෂ්මන්ත මායාදුන්න කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401126</link>
    <topic>අනුරාධපුරේ ව්‍යාපාරිකයා මැරුණේ කෝච්චියට හැපිලාද? කැති පහරකින්ද?</topic>
    <author>බී. එම්. විජේසූරිය</author>
    <content>වසර විස්සකට තිහකට පෙරත් අප රටේ සිදුවු මිනී මැරුම් වල සුල මුල සොයා ගෙන එම සිද්ධීන් වලට සම්බන්ධ සැකකරුවන් අත්අඩංගුවට ගැනීමටපොලිස් නිළධාරීන්ට හැකියාව ලැබුණි. කිසිදු අපරාධයක් සිදුකර එය වසන් කිරීමට නොහැකියි යන ධර්මතාව නැවත වරක් ඔප්පු කිරීමට පසුගිය දා අනුරාධපුර මුලස්ථාන පොලීසියේ කොට්ඨෘශ අපරාධ විමර්ශන අංශයේ ස්ථානාධිපතිවරයා ඇතුළු නිලධාරීන්ට හැකියාව ලැබුණි.මීට වසර හතරකට පමණ ඉහතදී දුම්රිය අනතුරකට ලක් වී මියගිය බව කියන කැකිරාව ඉහළගම ප්‍රදේශයේ පදිංචිව සිටි කෝටිපති ව්‍යාපාරිකයාගේ මරණය ඝාතනයක් බවට අනුරාධපුර මූලස්ථාන පොලිසියේ කොට්ඨාශ අපරාධ විමර්ශන අංශය දීර්ඝ වශයෙන් සිදුකළ පරික්ෂණ වලදී අනාවරණය කරගෙන තිබේ.මෙසේ දුම්රිය අනතුරකට ලක්ව මියගිය බවට සැකකෙරුණේ කැකිරාව ඉහළගම ඔලුකරද ප්‍රදේශයේ පදිංචිව සිටි දෙදරුපියෙකු වූ සෙනරත් ධම්මිකලොකුපලිහක්කාර 37 යන කෝටිපති ව්‍යාපාරිකයායි. ඔහු තියුණු මුවහත ඇති මන්නා කැත්තකින් කොටා ඝාතනය කළ බවට මේ වන විට නිශ්චිත වශයෙන්ම පොලීසිය අනාවරණය කරගෙන ඇති අතර පොලීසිය මේ වන විට උකුසු ඇස යොමු කර ඇත්තේ මේ ඝාතනයට සම්බන්ධ සහ ඊට අනුබල දුන් අය නීතියේ රැහනට හසුකර ගැනීමටයි.ලොකු පළිහක්කාර මහතා මරණයට පත් වුයේ ඉකුත් 2010 වසරේ පෙබරවාරි මස 16 වන දින හෝ 17 වන දින අලුයම් කාලයකදීය.ලොකුපලිහක්කාර මහතා කොළඹ මඩකලපුව දුම්රිය මාර්ගයේ ඉහළගම දුම්රිය හරස් මාර්ගයට ආසන්නව දෙවන සැතපුම් කණුව අසල හිසට බරපතළ තුවාල සහිතව මියගොස් සිටියදී ප්‍රදේශවාසියෙකු විසින් එය දැක පොලිස් හදිසි ඇමතුම් ඒකකයට (119) ලබා දුන් තොරතුරක් මත ඔහුගේ සිරුර පොලිසිය මගින් 2010 වර්ෂයේ පෙබරවාරි මස 17 වනදා උදෑසන සොයාගනු ලැබීය.ලොකුපලිහක්කාර මහතා දුම්රියට පැන දිවිනසා ගෙන ඇති බවට කැකිරාව ප්‍රදේශය පුරා රාවය පැතිර යද්දී ඔහු ළඟින් ඇසුරු කළ බොහෝ දෙනෙකු පැවසුවේ ලොකු අයියා කිසිදිනක දිවි තොර කර ගැනීමට කටයුතු නොකරන බවයි.මියගිය ව්‍යාපාරිකයාගේ මරණය සම්බන්ධයෙන් පරීක්ෂණ සිදුකළ කැකිරාව හදිසි මරණ පරික්ෂක ආර්.බී. හික්ගොඩ මහතා මේ මරණය දුම්රියේ ගැටීම නිසා සිදුවූ බරපතළ තුවාල හේතුවෙන් සිදුවු මරණයක් බවට නිගමනය කර තිබුණි. මේ මරණය සම්බන්ධයෙන් පශ්චාත් මරණ පරික්ෂණය පැවැත්වූකැකිරාව රජයේ රෝහලේ වෛද්‍ය ආර්මුගම් තංගරාජා මහතා විසින්ද මරණය දුම්රියට හැපීමෙන් හිස්කබල පොඩි වී මොළයට බරපතළ තුවාල සිදුවීමෙන් සිදුවුවක් බවට නිගමනය කර තිබුණි.ඒ අනුව ලොකුපලිහක්කාරගේ ජීවිත කතාව අවසන් කර දමා මෙලොවින් සමුගැනීම සිදුවු අතර මෙය හදිසි අනතුරක් නොවන බවට මියගිය ලොකුපලිහක්කාර මහතාගේ වැඩිමහල් සහෝදරයාට නිතර නිතර හැගෙන්නට විය. ඔහුගේ මිතුරන්ටද තම මිතුරාගේ මරණය ස්වාභාවික එකක් නොවන බවට ඒත්තු ගොස් තිබිණි.ලොකුපලිහක්කාර මහතාගේ වැඩිමහල් සහෝදරයා වන සිසිර ලොකුපලිහක්කාර මහතා පොලිස් පති එන්.කේ ඉලංගකෝන් මහතාට සිය සහෝදරයාගේ මරණය සම්බන්ධයෙන් සැකයක් පවතින බව පවසා සම්බන්ධයෙන් විශේෂ පරිකෂණයක් සිදුකරන ලෙස ඉල්ලීමක් කළේය.මේ ඉල්ලීමට අනුව උතුරුමැද පළාතභාර හිටපු ජ්‍යෙෂ්ඨ නියෝජ්‍ය ොලිස්පති සී.ඩී. වික්‍රමරත්න මහතාට (වර්තමාන මාතර කොට්ඨාශයේ ජ්‍යෙෂ්ඨ නියෝජ්‍ය පොලිස්පති)සිද්ධිය සම්බන්ධයෙන් විමර්ශන සිදුකරන ලෙස පොලිස්පතිවරයා උපදෙස් ලබා දුන්නේය.නියෝජ්‍ය පොලිස්පති වරයා අනුරාධපුර කොට්ඨාශයේ දක්ෂ අපරාධ විමර්ශකයෙකු වූ අනුරාධපුර කොට්ඨාශ අපරාධ විමර්ශ අංශයේ හිටපු ස්ථානාධිපති (වර්තමාන මොරවක පොලිසියේ ස්ථානාධිපති) පොලිස් පරික්ෂක ආර්.එම්.අයි.බී රත්නායක මහතාට සිද්ධිය සම්බන්ධයෙන් පරික්ෂණ සිදුකරන ලෙසට නියෝග කළේය.ඒ නියෝග මත හිටපු ස්ථානාධිපති වරයා පරීක්ෂණ පැවැත්වීම සදහා අවසර පතා කැකිරාව දිසා මහේස්ත්‍රාත්වරයාට සිද්ධිය සම්බන්ධයෙන් කරුණු වාර්තා කළේය. ඉන් අනතුරුව 2012 මාර්තු මස 20 වන දා කැකිරාව හිටපු මහේස්ත්‍රාත් ලද්දු දර්ශන ද සිල්වා මහතා ඉදිරියේ දී අනුරාධපුර ශික්ෂණ රෝහලේ විශේඥ අධිකරණ වෛද්‍ය ඩී.එල් වෛද්‍යරත්න මහතාගේ අධීක්ෂණය යටතේ ලොකුපලිහක්කාර මහතාගේ සිරුර මිහිදන්කර තිබු ඔලුකරද සුසාන භූමියෙන් ගොඩගනු ලැබීය. ඉන් අනතුරුව එම සිරුර අනුරාධපුර ශික්ෂණ රෝහලේ මෘත ශරීරාගාරයට රැගෙන එනු ලැබීය‍.අධිකරණ වෛද්‍ය ඩී.එල් වෛද්‍යරත්න මහතා ලොකුපලිහක්කාර මහතාගේ මරණය සිදුවී ඇත්තේ දුම්රිය අනතුරකින් නොවනබවට ඔහු නිගමනය කළේය.ලොකුපලිහක්කාර මහතාගේ ඇටසැකිල්ලේ හා හිස් කබලේ දරුණු තුවාල 09 ක් පමණ තිබෙන බවට විශේෂඥ අධිකරණ වෛද්‍යවරයාට අනාවරණය කරගැනීමට හැකිවිය. ඒ මහතා හිස් කබල සම්බන්ධයෙන් සිදුකළ පරීක්ෂණ වලදී දුම්රියේ හිස ගැටී මරණය සිදු වූයේනම් හිස් කබලෙහි තිබෙන පිපුරුම් වල පරතරය විශාල ඒවා විය යුතු බවට නිගමනය කළ අතර හිස් කබලෙහි පිපුරුම් වල පරතරය අඩුවී තිබීම නිසා මෙය තියුණු ආයුධයකින් කළ පහරදීමකින් සිදුවු මරණයක් බවට නිශ්චිත වශයෙන්ම නිගමනය කළේය.ඝාතනය සිදුකළ පුද්ගලයා හෝ කණ්ඩායමක් ලොකුපලිහක්කාර මහතා යම් ස්ථානයකදී ඝාතනය කර කොළඹ මඩකලපුව දුම්රිය මාර්ගයට රැගෙනවිත් ඔහුගේ හිස දුම්රිය මාර්ගයේ පීල්ලක් මත තබා දුම්රියට හසුවන තුරු බලා සිටියත් එය සිදුවී නැති බව පොලීසිය අනාවරණය කරගෙන තිබේ. ඊට හේතුව නම් ලොකුපලිහක්කාර මහතාගේ හිස රේල් පීල්ල මතා තබා තිබියදී දුම්රිය පැමිණෙද්දී ඇතිවු ගැස්සීම නිසා හිස රේල් පීල්ලෙන් ලිස්සා යෑමයි.ඉන් අනතුරුවත් ඝාතකයා හෝ පිරිසක් ලොකුපලිහක්කාර මහතාගේ සිරුර දුම්රිය මාර්ගය මැදටම දමා පලා ගියත් අනතුරුව පැමිණි දුම්රියේ රියදුරා යම් පුද්ගලයෙකු රේල් පාර මත වැටී සිටින අයුරු දැක එම පුද්ගලයා දුම්රියට යට නොවන අයුරින් බේරා ගැනීමට වහාම තිරිංග ක්‍රියාත්මක කොට දුම්රිය නවතා ගෙන තිබේ.මේ සම්බන්ධයෙන් කැකිරාව මුලස්ථාන පොලීසිය 2010 වසරේ සිදුකළ මුල් පරීක්ෂණ වලදී 2010 වර්ෂයේ පෙබරවාරි මස 16 වන දා 11.30 ට මඩකලපුව දුම්රිය මාර්ගය ඔස්සේ ගමන් කළ අංක 7084 දරණ දුම්රියේ රියදුරා කටඋත්තර ලබාගෙන ඇත. එහිදී එම රියදුරා එදින කිසිවෙකු හෝ දුම්රියේ නොගැටුණු බවට පොලිසියට ප්‍රකාශයක් ලබා දී තිබේ.පසුදින (17) අලුයම 1.10 ට මඩකලපුව දුම්රිය මාර්ගය ඔස්සේ ගමන් කළ දුම්රියේ ගමන් කළ රියදුරා වශයෙන් සේවය කළ බව කියන අංක 526 වත්තල , බෝගල ලිපිනයේ පදිංචි ඉලංගසිංහගේ දොන් සේනාරත්න සම්පත් යන අයගෙන් ප්‍රකාශයක් ලබාගත් බවට පොලිස් පොත්වල සටහන් කර තිබුණත් එහි අන්තර්ගත වු කරුණු සම්බන්ධයෙන් විශාල සැකයක් මතුවීම නිසා අනුරාධපුර කොට්ඨාශ අපරාධ විමර්ශ අංශය එම කටඋත්තරය සම්බන්ධයෙන්ද පරිකෂණ පවත්වා ඇත. එහිදී දුම්රිය දෙපාර්තමේන්තු ඉතිහාසයේවත් එවැනි රියදුරුකු සේවය කර නැති බවට කොට්ඨාශ අපරාධ විමර්ශන අංශයට දුම්රිය දෙපාර්තුමේන්තුව දන්වා තිබේ.ලොකුපලිහක්කාර මහතාගේ බිරිය වූ ආර්.එම්.චාන්දනී නමැති අය සැමියාගේ මරණය සම්බන්ධයෙන් 2010 වසරේ කැකිරාව පොලිසියට ප්‍රකාශයක්ලබා දී තිබූ අතර එහි සඳහන්ව ඇත්තේ මෙම මරණය සම්බන්ධයෙන් තමාට කිසිදු සැකයක් නැති බවත් සිය සැමියා මුදල් පොළියට දුන් බවත් තවත් පුද්ගලයන්ගෙන් මුදල් පොළියට රැගෙන විශාල වශයෙන් ණය වී සිත්තැවුලට පත්වී දුම්රියට පැන දිවිනසාගන්නට ඇති බවයි.ලොකුපලිහක්කාර මහතාගේ සිරුර ගොඩ ගන්නා අවස්ථාවේ ඔහුගේ බිරිය ,මෘත දේහය සැකසු නුවරපාර කැකිරාව ලිපිනයේ අතුල මල් ශාලාවේ හිමිකරුඑම්.ටී අතුල උපුල් සිරි ප්‍රනාන්දු මහතා ඇතුළු විශාල පිරිසක් පැමිණ සිටියහ. මල් ශාලාවේ හිමිකරු වන අතුල මහතා තම ආයතනයෙන් මෙම මළසිරුරකල් තබා ගැනීම සදහා සැකසු බවත් එය අදාළ ව්‍යාපාරිකයාගේම බවට මහේස්ත්‍රාත්වරයා ඉදිරියේදී තහවුරු කළේය.ලොකුපලිහක්කාර මහතාගේ සිරුරවසර දෙකකට පමණ පසුව ගොඩගන්නා විටත් ඉතා හොඳ තත්ත්වයෙන් තිබීම නිසා පරීක්ෂණ කටයුතු වලට විශාල පහසුවක් විය. ලොකුපලිහක්කාර මහතාගේ බිරියට, සැමියාගේ සිරුරට අන්දවා තිබු ඇදුම් ආයිත්තම්වල වර්ණය හෝ මෘත ශරීරයේ හිස කුමන දිශාවකට සිටින සේ වළ දැමුවේද යන්නවත් මහේස්ත්‍රාත්වරයා ඉදිරියේ දී ප්‍රකාශ කිරීමට නොහැකි විය.ඝාතනයට යොදා ගත් මන්නා කැත්ත අත්අඩංගුවට ගැනීම සදහා අනුරාධපුර කොට්ඨාශ අපරාධ විමර්ශ අංශය තවදුරටත් පුළුල් පරික්ෂණ සිදුකරයි.මෙම ඝාතනය සිදුකළ බවට අංශ කිහිපයක් ඔස්සේ පරීක්ෂණ සිදුකරන අතර තව නොබෝ දිනකින් ඔවුන් නීතීයේ රැහැනට හසු කරගන්නා බවද විමර්ශන කණ්ඩායම ප්‍රකාශ කරයි.බී. එම්. විජේසූරියඅනුරාධපුර මධ්‍යම සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401127</link>
    <topic>කුණු මලු සහ කාක්කෝ</topic>
    <author>කසුරි</author>
    <content>මා හැමදාමත් කන්තෝරු එන ගමනේ දී දකින එක්තරා දර්ශනයක් ඇත. එනම් අතරමඟ ඉඩම් කෑල්ලක ඉදිවන අපූරු නිවෙසක දර්ශනයකි. ඒ පාරේ සම්පූර්ණ කළ නිවාස මෙන්ම අඩක් නිමකළ නිවාස ද තිබේ. අත්තිවාරමක්වත් දමා නැති හිස් ඉඩම් කැබලි ද තිබේ. මෙය මීට අවුරුදු කිහිපයකට පෙර වෙන්දේසි කරන ලද ඉඩමකි. වෙන්දේසියට පෙර අක්කර ගණනාවක පොල් ඉඩමක්ව තිබුණු කාලයේ පටන් මම මේ ඉඩම දනිමි.මෙය අයත්ව තිබුණේ එක්තරා හාමු කෙනෙකුටය. මින් දශක කිහිපයකට පෙර අපේ ගම් පළාත්වල ජීවත්වූ හාමුලා දැන් නැත. ඔවුන්ගේ පවුල් පන්සල් මෙන්ම ඉඩකඩම් දේපළ ද ගම් පළාත්වලින් ඉවත් වී ඇත.ඇතැම් හාමුලා ගැන මගේ පරම්පරාවේ උදවිය දන්නා කියන නමුත් අපේ දරු පරම්පරාවල් දන්නේම නැත. ඔවුන් දන්නේ වෙන්දේසි වතු ගැන පමණය. මන්ද හාමුලාගේ වතු දැන් වෙන්දේසි වතු බවට පත්ව කෑලි කෑලිවලට කැඩි ඇති බැවිනි.මා සටහන් කරන මේ වත්ත ද එවැනි වෙන්දේසි වත්තකි. ළමා කාලයේ එල්ලේ මැච් එකක් ගහන්නට මේ වත්තට ආවා මට මතකය. ඒ කාලයේ එක දිගට තිබුණේ පොල් ගස් ය. එහෙත් ඒ පොල් ගස් පොහොර නැති නිසාදෝ අපේ එල්ලේ සෙල්ලම් කරන අවදිය වන විට කණාටු බවට පත්ව තිබුණේය. හාමු මහත්තයා ද කණාටු වී සිටියේය. ඔහුගේ බක්කි කරත්තය, ගොනා පමණක් නොව කරත්තය දක්කන මිනිසා ද කණාටු ගසක් සේම අබල දුබලව සිටියේය.මේ වත්ත වෙන්දේසි වත්තක් වූයේ ඊටත් වසර ගණනාවකට පසුවය. ඉඩම් මිලට ගෙන කැබලි කොට විකුණන සමාගමක් විසින් වෙන්දේසි කළ බව මා දැනගත්තේ පොල් ගස්වල බැඳ තිබු බැනර වලිනි.වයිවාරන්න පන්නවල ගෙවල් දොරවල් ඉදිවෙන්නට පටන්ගත්තේ ඉන් පසුවය. මා කියන්නට උත්සාහ දරන මේ නිවෙස ද එසේ ඉදිවූවකි. අවශේෂ ගෙවල් සමූහය අතරින් මේ නිවාසය මා සිත්ගත්තේ එහි තිබුණු අපූරු සැලැසුම නිසාය. ඒ නිසාම එය අනෙක් නිවාස අතරින් කැපී පෙනුණේය.අත්තිවාරම කැපූ දවස්වල සිටම මේ නිවාසය ඉදිවන අයුරු මම දිනපතාම පාහේ දුටුවෙමි. එය මට නම් සිතාගන්නටවත් බැරි වේගයකින් ඉදිවුණේය. මෑතකදී දියුණු වුණු තරුණ ව්‍යාපාරිකයකුගේ විය හැකිය. එසේත් නැතිනම් පඩියට අමතරව සයිඩ් ලයින් ඇති අසාමාන්‍ය රජයේ නිලධාරියකුගේ විය යුතුය. එසේ නැතුව සාමාන්‍ය රජයේ ඔපිසරයකුටනම් සාදන්නට නොහැකි තරම් එකකි. එහෙත් එය කාගේදැයි දැන ගැනීමට මට වුවමනාවක් තිබුණේ නැත.ඒ වත්තේ ම දකින්නට ලැබුණේ එක එක මාදිලියේ අලුත් ගෙවල් බව මම මුලින්ම සටහන් කළෙමි.මේ නිවාසය වටේ තාප්පයක් බඳින්නට පටන්ගත්තේ වැඩ බොහොමයක් අවසන් වූවාට පසුවය. ඒ තාප්පය නම් මා සිතුවාට වඩා උඩට බැඳුණේය. නිවාසයේ මහේශාක්‍ය පෙනුම වැසී ගියේය. එය “මොන මෝඩකමක් දැයි ඒ දකින හැමදාමත් වාගේ මට සිතුණේය. එහෙත් ඒ ඒ නිවාසය අයිතිකරුවාගේ කැමැත්තය. මල් පිපෙන ගස් පවා තාප්පයෙන් වැසී ගියේය.තාප්පයට සවි කළ ගේට්ටුව ද ලේසිපාසු එකක් නොවීය. විජිතපුර සටනේදී කඩොලැතා බිඳ දැමු එළාර ගේ වාහල්කඩ ද්වාරයටත් වඩා දැවැන්ත එකකි. පුංචි යකඩ බටයක් ගැනීමට මහ ගණනක් වැය කළ යුතු කාලයක ඒ ගේට්ටුවට ගිය වියදම මටනම් සිතාගන්නටවත් නොහැකිය. එය කාල වර්ණයකින් ආලේප කළ පසු රජ කාලයේ හේවායකු හෙල්ලක් ද තබාගෙන මුර කරන මූර්තියක් ද ගේට්ටුව පසෙකින් සවිකර තිබෙන අයුරු ඊට පසු දිනක මම දුටුවෙමි.මේ පිළිරුව දුටු විටම මට එක්තරා සිද්ධියක් සිහිපත් විය.මගේ පත්තර මිත්‍රයකු වූ දොඩන්ගොඩ ගෙයක් හැදුවේය. ඒ ඉතා අසීරුවෙනි. ඔහු ඒ කාලයේ හැටියට ගේ ඉදිරිපසට බතික් ගල්වලින් පොඩි ආටෝපයක් දැම්මේය. එහෙත් අවාසනාවක තරම! බතික් ගල් හැටක් පමණ මදි විය. ඔහු ඒ ජාතියේ ගඩොල් සොයන්නට සෑහෙන වෙහෙසක් ගත්තේ ය.අන්තිමේදී ඔහුගේ විශ්වවිද්‍යාල මිතුරකු විසින් පවත්වාගෙන යන කොන්ක්‍රීට් වැඩපළක බතික් ගල් ඇති බව ආරංචි වී එහි ගියේය.ඇත්තටම ඔහුට අවශ්‍ය බතික් ගල් තිබුණේය. ඔහු ඒවා තෝරා ගත්තේය. බිලී පිත්තක් රැගෙන මාළු බාන මිනිසකුගේ පිළිම ද හේවායන්ගේ පිළිම ද එතැන විකුණන්නට තිබිණි.“මේව කීය ද බං?”“උඹ ගන්ඩ නෙමෙයිනෙ?”“නෑ නිකමට ඇහුවෙ”“දැන් උඹට බතික් ගල් හම්බ වුණානෙ. මට උඹෙන් සල්ලි ගන්ඩ බෑනෙ. උඹ ඕව අරගෙන ගිහින් ගේ හදා ගනිංකො...”“නෑ මං ඇහුවෙ මේ පිළිම කීය ද කියල නිකමට දැනගන්ඩ”“උඹට කොහෙත්ම හිතන්ඩවත් බැරි ගාණක්. උඹ ගන්නෙ නෑනෙ. මේව තියෙන්නෙ බං... සල්ලි වියදම් කරල කරල තවත් තියෙනව නං ඒ කසන සල්ලි තියෙන අයට ගන්ඩ... මං දන්නව උඹට කසන සල්ලි නෑනෙ. ඒක හින්ද උඹ ප්‍රශ්නයක් කරගන්ඩ එපා.”එතකොට මේ නව නිවාසයත් කසන සල්ලි තිබෙන පුද්ගලයකුගේ ද? එය මසිත නැඟු අනවශ්‍ය ප්‍රශ්නයකි.ඒත් මේ සියල්ල සිදුවෙද්දී පසුගිය දවසක මම තවත් අපූරු දර්ශනයක් දුටිමි. මෙතෙක් මසිත සටහන මුදුන් කළේ ඒ දර්ශනය ගැන යමක් සටහන් කරන්නටය.ඒ සුවිසල් මන්දිරයේ, සුවිසල් තාප්පයේ, සුවිසල් ගේට්ටුවේ පොලිතීන් කුණු මලු කිහිපයක්ම එල්ලා තිබුණේය.ඒ කුණු මලුවල වසා සිටි කපුටකු ඉන් එකක් සිදුරු කරගන්නට උත්සාහ දරමින් සිටියේය.එය දස්කොන් අදිකාරම ගොම තලියකින් ප්‍රෙමිලා බිසවගේ කලවය මත ලපයක් තැබුවා වැන්නක් දැයි මසිත මගෙන් ප්‍රශ්න කළේය.දැන් මේ කුණු මලු සංස්කෘතිය බොහෝ තැන්වල දැකිය හැකිය. හිමිදිරියේ ම සමනල්ලු මල් සොයා පියාඹති. රොන් උරා බොති. කාක්කෝ කුණු මලු සොයා පියාඹති. මාලු කට්ටක් සොයන්නට ගස්ලබු ලෙලි බිම දමති.දැන් කාක්කෝ කොන්ක්‍රීට් හේවායන්ට බය නැත. කාක් තට්ටක්වත් එල්ලුවානම් ඊට වඩා කදිමය. එවිට නගර සභාවේ කුණු ලොරිය එන තෙක් තමන්ගේ කුණු මලු රැක ගත හැකිය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401128</link>
    <topic>හැලි අරක්කු තහනම් රටට ගුදම් ගණනින් එන එතනෝල්</topic>
    <author>ටෙක්ලා පද්මිණි</author>
    <content>රහමෙර පානයේ ආදීනව ප්‍රබලය. එබැවින් බුද්ධ කාලයටත් පෙර සිටම නිත්‍ය ශීලයට ‘සුරාපානයෙන් වැළැකී සිටීමේ’ සිල්පදය අන්තර්ගත වී ඇත. එහෙත් නිති පන්සිල් රකින බෞද්ධයන් වෙසෙන ශ්‍රී ලංකාවේ කඩ මණ්ඩියෙන් කඩ මණ්ඩියට සුරා සල් ය.පසුගියදා මැලේසියාවේ ක්ලාන්ග් වරායෙන් නැව්ගත කොට නොදර්න් ප්‍රෙලුඩ් නෞකාවෙන් කොළඹ වරායට ගෙන ආ පාම් ඔයිල් (Palm Olein) තොගයක් එතනෝල් Ethanol බවට පත්ව ඇත. එම කන්ටේනරයේ එතනෝල් බැරල් 80 ක් වූ බව ද ලීටර් 16000 ක එතනෝල් ප්‍රමාණයක් එහි වූ බව ද රේගු මාධ්‍ය ප්‍රකාශක ලෙස්ලි ගාමිණී මහතා පවසයි.ව්‍යාජ තොරතුරු ඉදිරිපත් කරමින් මාස දෙකක් තුළ මෙරටට රැගෙන ඒමට තැත් කළ නව වැනි එතනෝල් තොගය මෙය වේ. පසුගිය දා වංචනික ලෙස ආනයනය කර රේගුව අත්අඩංගුවට ගත් එතනෝල් තොගයේ වටිනාකම ලක්ෂ 32 ක් බව වාර්තා වේ.පාම් ඔයිල් ලෙස නම්කොට එම එතනෝල් තොගය වරායෙන් මුදා ගැනීමට රුපියල් ලක්ෂ 17 ක් බදු ලෙස ගෙවා ඇතැයි කියැවේ. මෙම එතනෝල් තොගය හසු නොවී රේගුවෙන් පිට වූවානම් රජයට රේගු බදු ලෙස ලැබිය යුතු රුපියල් කෝටියක පමණ ආදායමක් අහිමි වී යාමට ඉඩ තිබිණි.එතනෝල් ආනයනයේදී ආනයනකරු එතනොල් මුදා ගැනීම සඳහා රේගුවට ලීටර් 1 ක් සඳහා රුපියල් 250 ක තීරු බද්දක් ගෙවිය යුතුය. ඊට අමතරව මුළු භාණ්ඩ වටිනාකමෙන් 12% වැට් බද්දක් ද වරාය ගුවන් තොටුපළ ගාස්තු ලෙස 5% ක් ද, ජාතියේ ගොඩනැගීමේ බද්ද ලෙස 2% ක් ද, සෙස් බද්ද ලෙස 30% ක් ද ගෙවිය යුතුව තිබිණි.අදාළ සියලු බදුවලින් වැළැකී එතනෝල් තොගයක් රටට ආනයනය කිරීමෙන් ලැබෙන ප්‍රතිලාභය කුමක් ද යන්න විමසා බැලීම වටී. දිගින් දිගටම වංචා සහගතව එතනොල් ගෙන්වා ගැනීමේ අවශ්‍යතාව හා හැකියාව ඉන් ලැබෙන ප්‍රතිලාභ කෙබඳු ද යන්න ගැන අවධානය යොමු කළ යුතුය.වංචා සහගතව ගෙන්වීමට ආනයනකරුවන් පෙලඹුණ ද එතනොල් යනු රටට ගෙන ඒම තහනම් ද්‍රව්‍යයක් නොවේ. ආනයන පාලන දෙපාර්තමේන්තුවේ බලපත්‍රයක් ලබා ගැනීමෙන් පසු සුරාබදු දෙපාර්තමේන්තුවේ ලියාපදිංචි ඕනෑම ආනයනකරුවෙකු හට අසීමිතව එතනොල් ගෙන්වීමේ හැකියාව තිබේ.එතනොල් යනු සරල මූලික ඇල්කොහොල් ය. එය ඊතයිල් මධ්‍යසාරය ලෙස හඳුන්වයි. මෙය කාබන හයිඩ්‍රොක්සීන් සංයෝගයකි. ප්‍රංශ රසායන විද්‍යාඥයකු වූ ඇන්ටනී ලැයිමෙයර් විසින් එතනොල් කාබන් හයිඩ්‍රජන් හා ඔක්සිජන් සංයෝගයක් ලෙස හඳුනා ගැනිණි. එහි රසායනික සංයුතිය ලෙස C2H5 OH වේ. ස්විට්සර්ලන්තයේ ජිනීවාහි දී 1892 පැවැති ජාත්‍යන්තර ශුද්ධ හා ව්‍යවහාරික රසායන විද්‍යා සංගමය එතිල් (Ethyl) මධ්‍යසාරය සඳහා දී ඇති නාමය වන්නේ එතනොල් (Ethanol) ය.රට බීම ලෙස හඳුන්වමින් ලස්සන වීදුරු වලට වක්කර තාලයට මෝස්තරයට රසකර සමාජශීලී ස්ත්‍රී පුරුෂ දෙපාර්ශ්වයම ආඩම්බරයෙන් තොල ගාන රටබීම නිෂ්පාදනය කරනුයේ ද එතනෝල් හා ජලය නියමිත අනුපාතයට මිශ්‍ර කොට එයට වර්ණක හා විස්කි බ්‍රැන්ඩි, ජිම්, රම් හා වොඩ්කා යන වර්ගයන් හි රස කාරක යෙදීමෙනි. නිෂ්පාදනය කරන ආයතනය අනුව රසකාරක ප්‍රමාණය වර්ගය හා වර්ණය වෙනස් වේ.රේගුවේ දී බදු ගෙවා රට තුළට ගන්නා එතනෝල් මඟින් අරක්කු නිෂ්පාදනය කරද්දී සුරාබදු ආඥා පනත යටතේ සම්මත සැර අරක්කු ලීටර් 1 ක් සඳහා රුපියල් 1110 ක් බදු ලෙස සුරාබදු දෙපාර්තමේන්තුව අයකර ගනී. රට බීම ලෙස හඳුන්වන දේශීය නිෂ්පාදන සම්මත සැර ලීටර් 1 ක් සඳහා රුපියල් 1250 ක් සුරාබදු ආඥා පනත යටතේ බදු ලෙස අයකර ගනී. මෙතරම් විශාල බදු මුදල් ප්‍රමාණයක් ගෙවා මධ්‍යසාර නිෂ්පාදනයේ යෙදෙන ආයතන ලබන ලාභය පිළිබඳ නිශ්චිත වැටහීමක් අපට නැත.එහෙත් එතනෝල් බැරල් 1 ක ලීටර් 200 ක් ‍තිබේ. සුරාබදු දෙපාර්තමේන්තුවේ ප්‍රමිතියට අනුව එතනෝල් ඩ්‍රැම් 1 කින් අරක්කු බෝතල් 792 ක් නිපදවිය හැකිය. ඉන් රජයට ලැබෙන ආදායම කොපමණ ද යන්න හා නිෂ්පාදකයාගේ ලාභය පිළිබඳ යම් වැටහීමක් ඔබට ලබාගත හැකිය.එබැවින් අරක්කු නිෂ්පාදනය සඳහා එතනෝල් ආනයනය තහනම් කිරීමට හෝ සීමා කිරීමට ශ්‍රී ලංකා රජය කිසි විටෙකත් පෙලඹෙන්නේ නැත. නීත්‍යානුකූල අවසරය මත එතනෝල් ආනයනය කරන්නේ නම් ආනයනකරු කලින් සඳහන් රේගු බදු හා සුරාබදු ආඥා පනත යටතේ වූ බදු සියල්ල ගෙවා දැමිය යුතු වේ.එය අතිවිශාල මුදලකි. එහෙත් යම් අයෙක් හොර රහසේ වංචනික ලෙස ව්‍යාජ ලිපි ගොනු සකසා එතනෝල් ආනයනය කිරීමේ දී ආනයනකරුට විශාල මුදලක් ඉතිරි වේ. අරක්කු නිෂ්පාදකයාගේ ආදායම ද ශීඝ්‍ර ලෙස ඉහළ යයි. එතනෝල් ආනයනය මඟින් මධ්‍යසාර නිෂ්පාදනය ඉක්මනින් පොහොසත් විය හැකි මාර්ගයකි. එබැවින් මාස දෙකක කාලයක් තුළ නව වතාවක් එතනෝල් වංචනිකව ගෙන්වීම පිළිබඳ අප පුදුම විය යුතු නොවේ.ශරීරයට අහිතකර නොවූ ඇල්කොහොල් මධ්‍යසාරය භාවිතයෙන් පුද්ගලයෝ රෝගී නොවෙති. මිනිස් සිරුරේ ජීව ක්‍රියාකාරිත්වයට අත්‍යවශ්‍ය නොවු ඇල්කොහොල් නිරතුරුව දිගුකාලීනව මාත්‍රාව ඉක්මවා භාවිතයෙන් පමණක් ශරීර අභ්‍යන්තර ඉන්ද්‍රියයන්ට සහ මොළයේ ක්‍රියාකාරිත්වයට බාධා පමුණුවයි.එතනෝල් ආනයනය පිළිබඳ ඉහළ පෙළේ දේශපාලනඥයන් ව්‍යාපාරිකයින් ඇතුළු ඉහළ සමාජ මට්ටමේ වෙසෙන පුද්ගලයන් සමාජයෙන් චෝදනා ලබමින් සිටී. අසීමිතව එතනෝල් ගෙන ඒමේ අයිතිය හිමිව ඇත්තේ සුරාබදු දෙපාර්තමේන්තුවේ ලියාපදිංචි ආනයන පාලක බලපත් ලාභීන්ට පමණි.ලියාපදිංචිය අහිමි බලපත් ලාභීන් නොවන පුද්ගලයන්ට වුවද රහසිගතව වංචනිකව ලංකාවට එතනෝල් මද්‍යසාර ආනයනය කිරීමේ හැකියාව ඇති බව පෙනී යයි. එය තහවුරු වන්නේ පසුගිය වසරක කාලය තුළ වංචනිකව මෙරටට ආනයනය කළ එතනෝල් කන්ටේනර් සංඛ්‍යාව 11 දක්වා ඉහළ යාමත් සමඟය. මෙසේ දිගින් දිගටම වංචනික එතනෝල් ආනයනය කිරීම මේ වන විට ජාවාරමක් බවට පත්ව තිබේ.පසුගිය දා අත්අඩංගුවට ගත් එතනෝල් කන්ටේනරය පිළිබඳ තවදුරටත් විමර්ශන කටයුතු සිදුකරන බව ද, රේගු නිලධාරීන්ගේ අස්සන් පවා ව්‍යාජව යොදා ගැනීම පිළිබඳ විමසිලිමත් වන බව ද, රේගු මාධ්‍ය ප්‍රකාශක ලෙස්ලි ගාමිණි මහතා පවසයි.කෙසේ වුවද සියලු කරුණු විමර්ශනයෙන් පෙනී යන්නේ නිත්‍යානුකූල නොවන ලෙස එතනෝල් ශ්‍රී ලංකාවට ආනයනය පිටුපස එතනෝල් ආනයනයෙන් උපයාගත හැකි ආදායම පිළිබඳ නිවැරැදි වැටහීමක් ඇති බලවත් ජාවාරම්කරුවන් පිරිසක් සිටින බවයි.රජයේ බදු මුදල් වංචා කරමින් සිදුකරන මෙම ජාවාරමෙන් රජයට වන පාඩුවට අමතරව ජනතාවට සිදුවන හානිය පිළිබඳව වගකිව යුත්තන්ගේ අවධානය යොමු විය යුතුය.ටෙක්ලා පද්මිණිකාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af1401129</link>
    <topic>වසර 12 කට පසු හෙළි වූ අබිරහස් ඝාතනය</topic>
    <author>කීර්ති මෙන්ඩිස්</author>
    <content>තංගල්ල කොට්ඨාස අපරාධ විමර්ශන ඒකකයේ නිලධාරීහු පසුගිය කාලය තුළම කොට්ඨාසය තුළ නොවිසඳි තිබු අපරාධ බොහොමයක් විසඳිමේලා දැවැන්ත කාර්ය භාරයක් ඉටු කළේය. කොට්ඨාස බාර පොලිස් අධිකාරී සිසිර කුමාර මහතාගේ පූර්ණ අධීක්ෂණය යටතේ ක්‍රියාත්මක වන මෙම ඒකකයේ ස්ථානාධිපතිවරයා වන්නේ පොලිස් පරීක්ෂක අනුර සුසන්ත මහතා ය. මෙවන් තරුණ නිලධාරීන් දෙදෙනකුගේ අධීක්ෂණය හා මෙහෙයවීම යටතේ ක්‍රියාත්මක වන කොට්ඨාස අපරාධ විමර්ශන ඒකකයට පසුගියදා තවත් රහසිගත ඔත්තුවක් ලැබිණි.“සර්, මීට අවුරුදු දොළහකට කලින් හීන් මාමා කියල කෙනෙක් උන්හිටි ගමන් ආගිය අතක් නැතිවුණා.”“ඔව් ඉතින්...”ඒකකය බාර ස්ථානාධිපති අනුර සුසන්ත මහතා ඔත්තුකරුට සිය දෙසවන් යොමු කරන්නට විය.“සර් ඒ මනුස්සයා මරලා වත්තේම වළ දාලාලු.”“කවුද කිව්වේ...”“සර් ඔය සිද්ධියෙන් පස්සෙ ගම දාලා ගිය කෙනෙක් දැන් ගමට ඇවිත් ඉන්නවා මිනිහ සේරම දන්නවා...”“කවුද මිනිහගේ නම...”“ගාමිණි කියල.”“කතාව හරියටම හරි ද?”“හරියටම හරි සර්... ගෑනිත් එකතු වෙලාලු හීන් මාමා මරලා තියෙන්නේ.”ලැබුණු ඔත්තුව ගැන වහා සිය පොලිස් අධිකාරිවරයා දැනුම්වත් කළ පොලිස් පරීක්ෂකවරයා ඔහුගෙන් අවශ්‍ය උපදෙස් ගත්තේ සැකකාර ගාමිණි කොටුකර ගැනීමටය.වසර කිහිපයක් ගමෙන් පිට සිටි ඔහු විවාහ දිවියකට ද එළඹ සිය බිරිය සමඟ ඒ වන විටත් වලස්මුල්ල ප්‍රදේශයට පැමිණ සිටියේය. හීන්සීරුවේ ගාමිණි ගෙන්වා ගත් පොලිස් පරීක්ෂකවරයා ඔහුගෙන් මීට වසර දොළහකට පමණ පෙර සිදුවූ අතීත සිදුවීම අසා ගත්තේය.“මීට අවුරුදු දොළහකට කලින් වුණු සිද්ධියක් ගැන මතක තියෙනව ද...?”ගාමිණි මදක් කල්පනා කළේය. කෙළින් පිළිතුරක් ඔහු නොදුන්නේය.“සර් මොකක් ගැන ද ඔය අහන්නෙ...”“බොරු කරන්න එපා... තමනුයි තවත් දෙන්නෙකුයි එකතු වෙලා හීන් මාමා මරලා වැළලුවනේ... අපි සේරම හොයාගෙන තියෙන්නේ. ඇත්ත නොකීවොත් කරදර වෙයි.” ගාමිණි පොලිස් ස්ථානාධිපතිවරයා දෙස බැලීය. ඔහුගේ මුළු ඇඟම දහදියෙන් තෙත් විය. මඳක් කල්පනා කළ ඔහු මෙසේ කීවේය.“මම ඇත්ත කියන්නම් සර්... එදා මට මතකයි...”වසර දොළහක් තිස්සේ සිය හිතේ තද කරගෙන තිබු රහසක් ගාමිණි කියන්නට පටන්ගත්තේ එතැන් සිටය.වලස්මුල්ලේ තලගැටගෙදර මොරකන්දේගොඩ පදිංචි විදානගමගේ හෙන්රි යන අය ගමේ කාත් කවුරුත් හැඳින්වූයේ පැලගාවගෙදර හීන් අයියා කියාය. සෝමාවතී ඔහුගේ කසාද බිරියයි. ස්ථිර රැකියාවක් නොකළත් ගොවිතැන් වැඩ මෙන්ම ගඩොල් කැපීමෙන් ද සිය බිරිය හා දියණියන් දෙදෙනා නඩත්තු කළ හීන් අයියා හරිහම්බ කරන දෙයින් සුරාපානය කිරීමට අමතක නොකළේය. උස්මහත් වූ දියණියන් දෙදෙනා ඒ වන විටත් ඇඟලුම් කම්හලක රැකියාව කිරීම නිසා හීන් අයියාට සිය ජීවන බර ගෙන යන්නට එතරම් අපහසුතාවයක් තිබුණේ නැත.කොළඹ රැකියාව කළ දියණියන් ගෙන් වැඩිමල් කෙල්ල මාතලේට දීග යාමත් සමඟ බාල දියණිය බෙලිඅත්ත කිට්ටුව ඇති ගාමන්ට් එකක සේවයට ගියාය. තරුණ එකියක වූ ඇයට ගමේම පදිංචි චතුර ඇල්ම බැල්ම හෙළන්නේ ඉන් අනතුරුවය.කුලී වැඩ කරමින් ජීවත්වූ චතුර නිතර නිතර හීන් මාමාගේ ගෙදර යන්නට එන්නට පටන් ගත්තේ බාල දියණිය ගැන අදහසක් ඇතිවය. චතුරගේ පැමිණීම ගැන හීන් මාමා එතරම් සතුටක් දැක්වූයේ නැත. ඒත් හීන් මාමාගේ බිරිය සෝමාවතී ඊට කැමැත්තක් දැක්වූවාය. මේ නිසා චතුර නිතර නිතර මේ ගෙදරට ආ ගියේය.චතුර සිය පෙම්වතිය බලන්නට තනියම ආවේ නැත. ඔහු ආවේ තම මිතුරා වූ ගාමිණි ද කැඳවාගෙනය. ගාමිණි ද කසිප්පු පෙරමින් ජීවිකාව ගෙන ගියේය.නිතර නිතර චතුර සිය මිතුරා වූ ගාමිණි ද කැටුව හීන් මාමාගේ ගෙදර ගියේය. ඒ ඔහුගේම පාපැදියෙන්ය. පාපැදිය ගේ ඉදිරිපිට නතර කොට චතුර ගේ ඇතුළට යද්දි ගාමිණි ගෙදර ඉස්තෝප්පුවේ බංකුවක වාඩි ගත්තේය. නිවෙස තුළ සිට උගුර පාදමින් බුලත් හෙප්පුව අතට ගෙන හීන් මාමා ගාමිණි ළඟ ඈඳි ගනිද්දි චතුර ගෙය තුළ සිය පෙම්වතිය හා අල්ලාප සල්ලාපයේ යෙදුණේය. දිනපතා වෙන මෙම ක්‍රියාවලියට හීන් මාමා එතරම් සතුටක් පළ කළේ නැත. සිය බිරියගේ මනාපයට කිසිත් නොදොඩා සිටිය ද කටේ තොලේ ගාගත්ත දාට හීන් මාමා මේ හැම දෙයක්ම කියමින් සෝමාවතී හා දබර කරන්නට විය.නිතර නිතර බීමතින් පැමිණ මෙසේ ගුස්ති අල්ලන සිය සැමියා ගැන සෝමාවතී සිටියේ තදබල‍ වෛරයකින්ය. බීමතින් පැමිණ බැණ වදිමින් තමාට පහර දෙන සැමියා ‍ගැන ඇය කලකිරීමෙන් සිටියාය.“හරි දැන් එදා වුණ දේ මතක ද...”ස්ථානාධිපති අනුර සුසන්තපොලිස් අධිකාරී සිසිර කුමාරපොලිස් පරීක්ෂකවරයා යළි සැකපිට අත්අඩංගුවට ගත් ගාමිණීගෙන් විමසුවේය.“එදා සර්. චතුරගේ ගෑනු ළමයා ගෙදර හිටියේ නැහැ. එයා එදා නයිට් ඩියුටි. මාමයි නැන්දයි විතරයි ගෙදර හිටියේ. චතුර ගේ ඇතුළට ගියා ගියාමයි ආවේ නැහැ. විනාඩි පහළොවක් විතර ගියා. වෙනදාට බුලත්විට අරන් එන හීන් මාමා ආවෙත් නැහැ. මම චතුර චතුර කියලා කතා කළා. ඒත් කිසිම සද්දයක් නැහැ. තවත් විනාඩි දහයක් විතර ගියා. දඩාස් ගාලා සද්දයක් ඇහුණා... මම ආයේත් චතුර චතුර කියලා කතා කළත් සද්දයක් නැහැ... අන්තිමට මම ගේ ඇතුළට ගියා.”“මේ මොකද...?”දෙවන කාමරය තුළ බිම වැටි සිටි හීන් මාමා දුටු ගාමිණිගේ දෙනෙත් උඩ ගියේය. එතැනම තිබු ඇ‍ඳේ චතුර වාඩිගෙන සිටියේය.“මොකද බං...?”චතුර සිය මිතුරා වූ ගාමිණි දෙස බැලීය.“කලාන්තයක් හැදිලා...”චතුර මුමුණන්නට විය.“ඒ කියලා කට ගන්න හම්බ වුණේ නැහැ සර්. සෝමාවතී නැන්දා පෝර උරයක් අරන් එතැනට ආවා...”ගාමිණි එදා මතකය අවදි කරන්නේය.“ඔන්න ඕකා උරයට දාපන්... අර පල්ලෙහා වළට ගිහින් දාන්න...”සෝමාවතී අත තිබු පෝර බෑගය චතුර වෙත දිගු කරමින් කීවාය. මේ කිසිත් නොදත් ගාමිණි අන්දමන්ද වී චතුර දෙසත් නැන්දා දෙසත් බලන්නට විය.“මොකක්ද බලන්නෙ. කෝ උරය අල්ලපන්.” යළි සෝමාවතීගේ තර්ජනාත්මක කතාවය.“අපෝ මට නම් බැහැ... ඕකට හවුල් වෙන්න. පොලීසි ගානේ උසාවි ගානේ යන්න.”“උඹ මේක කළේ නැත්නම්... උඹ තමයි මේකට අල්ලලා දෙන්නෙ...”“ඉක්මන් කරපන්...”ඒ සෝමාවතිගේ විධානයේ අවසානය බව ගාමිණි දත්තේය. චතුර ද සමඟ එක්වී නැන්දා ගෙනා පෝර උරයට බිම වැටි සිටි හීන් මාමා දමන්නට ගාමිණි ද එකතු වුණේය. පෝර උර බාගයකින් පමණ සිරුරේ කොටසක් වැසී ගොස්ය.චතුරත් ගාමිණිත් හීන් මාමාගේ සිරුර ඔසවාගෙන ගොස් ඉදිරිපිට පඩියේ පය තැබුවේය.“ඔතන තියලා හරියන්නේ නැහැ... ඕක අරන් වරෙන් පල්ලෙහාට...”අත තිබු කුප්පි ලාම්පුව සිමෙන්ති පඩිය මත තබමින් සෝමාවතී කීවාය. නිවෙස පිටුපස කැපු වැසිකිළි වළකි. කාලයක් තිස්සේ ප්‍රයෝජනයට නොගත් බැවින් එය කැළි කසළින් පිරී තිබිණ.නැන්දාගේ කීම මත හීන් මාමාගේ සිරුර ඔසවාගත් චතුරත් ගාමිණිත් සිරුර නිවෙස පිටුපස වළ ළඟට ගෙන ගියහ.“දාපන්...”සෝමාවතී කීවාය. ඒත් ගාමිණී ඊට එකඟ නොවීය. ඔහු පැත්තකට විය. වළ මත තිබු කොළඅතු කැබැලි අත්දෙකෙන් ඉවත් කළ සෝමාවතී සිය අනාගත බෑණා වූ චතුර ද සමඟ එකතු වී සිය සැමියා වූ හීන් මාමාගේ සිරුර වැසිකිළි වළට දැම්මාය.පසුදාට පහන් විය. ගාමිණිගේ සිත දෙගිඩියාවෙන් පෙළෙන්නට විය. පෙරදා කළ තිරිසන් ක්‍රියාව ගාමිණිගේ සිත තුළ වරින්වර මැවිණි. ඔහුගේ සිතට කිසියම් බියක් දැනිණ. ඒ කවදා හෝ කළ පාපකර්මය හෙළිවන බවය. ඔහු චතුරව සොයා ඔහුගේ නිවෙසට ගියේය.ගාමිණී සිය කසිප්පු ව්‍යාපාරය පවත්වාගෙන යමින් කාලය ගත කළේය. වැඩි කලක් ගියේ නැත. ගාමිණිගේ කසිප්පු තිප්පොළට පොලීසිය පැන්නේය. බියට පත්වූ ගාමිණි ගමෙන් පලා ගියේය. ඇඹිලිපිටියේ පදිංචි සිය මවගේ නිවෙසට වී වසර ගණනාවක් ගත කළේ ගමට නොපැමිණිවය. පසුව එම ප්‍රදේශයේම පදිංචි විවාහක කතක හා හාද වන ඔහු සිය බිරිය ද සමඟ යළි වලස්මුල්ලට එන්නේ හීන් මාමාගේ ඝාතනය මුළු ගමටම අමතකව ගොස් ඇති බව හොඳින් දැනුණු නිසාය. ඒ වසර ගණනාවකට පසුවය.ඒත් අපරාධයක් සදා වැළලිය නොහැක. අපරාධයක් කොට කිසිදා සැඟව සිටිය ද නොහැක. ඒ කියමන පසක් කරමින් වසර දොළහකට ආසන්න කාලයක් පුරා වැළලී ගිය හීන් මාමා ඝාතනය යළි කරළියට එන්නේ ගාමිණි ගමට පැමිණ ඇති බවට දුන් ඔත්තුව නිසාය. එලෙසය.අත්අඩංගුවට පත් ගාමිණිගේ ප්‍රකාශය මත තංගල්ල කොට්ඨාස අපරාධ ඒකකයේ නිලධාරීන් වහා වලස්මුල්ලට යන්නේ සෝමාවතීව ද අල්ලා ගන්නටය. එහෙත් ඒ වන විට වලස්මුල්ල පොලිස් ස්ථානාධිපතිවරයාට ද මේ ගැන තොරතුරු ලැබී තිබිණි. ඒ වන විටත් සෝමාවතී පොලීසියට පැමිණ සිටියාය.“එදා මායි දුවයි කොළඹ ගිහින් ආවා..එතකොටත් එයා ගෙදර හිටියේ නැහැ. ඊට පහුවෙනිදා මම ගිහින් මිනිහා නෑ කියා පොලීසියේ පැමිණිල්ලක් දැම්මා” යැයි සෝමාවතී පැවසුවාය.ඇය එසේ කීවත් පොලීසිය ඇගේ කතාව විශ්වාස කළේ නැත. පසුව ඇය තංගල්ල කොට්ඨාස අපරාධ විමර්ශනයට බාර විය. එතැනදී ඇය ඇත්තම කීවාය.“සර්. මිනිහා නිතරම බීලා ඉන්නේ මට හරිම කරදරයි. ඒ නිසා මම හරියට දුක් විඳිනවා සර්. එදා චතුර එද්දිත් මේ මිනිහා ඇඳ උඩ බිබී හිටියේ. චතුරත් එතනට ආවා මම තේ හදන්න කුස්සියට ගියා. මට ඇහුණා චතුරයි මගේ මිනිහයි රණ්ඩු වෙනවා.”අවසානයේ හීන් මාමාගේ ගෙල මිරිකන්නේ චතුර අතින් බව ඇය පොලීසියට කීවාය. ඇය ආරවුල බේරන්නට හැදුවත් ඊට ඉඩක් නොලැබුණු බවත් ටික මොහොතකින් සැමියා බිම ඇද වැටුණු බවත් ඇය සිය සැමියාගේ සිරුර දමන්නට පෝර උරයක් ගෙන ආ බව ද කීවාය.“දැන් ඉතින් කරදරේ ඉවරයි කියලා මම හිත හදාගත්ත සර්...”ගතවූයේ දින කිහිපයකි. චතුර ද ගමෙන් හිටිහැටියේ අතුරුදන් විය.“කෝ දැන් චතුර...”නිලධාරින් ඇගෙන් විමසුව ද චතුර පිළිබඳ කිසිඳු හෝඩුවාවක් ඇය සතු නොවීය.“කොහේ ඉන්නව ද දන්නේ නෑ සර්...”ඇගේ ප්‍රකාශය සටහන් කළ නිලධාරීහු ඔවුන්ගේ මගපෙන්වීම මත නිවෙස පිටුපස වැසිකිළි වළක වළ දමා තිබු හීන්මාමා ගේ සිරුරේ කොටස් ගොඩ ගත්හ. ඒ හීන් මාමා මරා දමා වසර පහළොවකට පසුවය. සිරුරේ කොටස් සමඟ පෝර උරය ද විය. එය තවමත් දිරා ගොස් තිබුණේ නැත.සිරුරු කොටස් පශ්චාත් මරණ පරීක්ෂණය සඳහා යොමුකළ අතර සැකපිට අත්අඩංගුවට ගත් ගාමිණිත් සෝමාවතීත් අධිකරණයට ඉදිරිපත් කොට රිමාන්ඩ් ගත කළේ ගමෙන් පැන ගොස් සිටින චතුර ද කොයි මොහොතක හෝ අධිකරණයට ඉදිරිපත් කිරීමේ බලාපොරොත්තු ඇතිවය. පළා ගොස් සැඟවී සිටින චතුර සොයා පුළුල් මෙහෙයුමක් ආරම්භ කර ඇත.තංගල්ල කොට්ඨාස බාර පොලිස් අධිකාරී සිසිර කුමාර මහතාගේ අධීක්ෂණය යටතේ තංගල්ල කොට්ඨාස අපරාධ විමර්ශන ඒකකයේ ස්ථානාධිපති අනුර සුසන්ත, උප පරීක්ෂක කේ. එම්. එස්. ඩබ්ලිව්. බණ්ඩාර ප්‍රමුඛ සැරයන්වරුන් වූ මුණසිංහ (10581), ලාල් (19260), ගුණපාල (20041), සරත් (31940), චන්දන (52681), හා කොස්තාපල්වරුන් වූ සම්පත් (41717), ගුණසේකර (44997), සමන්ත (45014), සිරිවර්ධන (52721), රංජිත් (53717), ගාමිණි (53724), රෝහණ (62245), සිරිවර්ධන (62427), සුරංග (65265), බුද්ධික (83043) හා රියදුරු නන්දසිරි (35005) යන නිලධාරීහු ද මීට දායක වූහ.වලස්මුල්ල පොලිස් ස්ථානාධිපති සුමිත් ගුණරත්න මහතා ද පරීක්ෂණවලට එක්වී සිටියේය. පොලිස් පරීක්ෂණ ඇසුරෙන් ලිපිය සැකසිණි.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011217</link>
    <topic>අසූ වැනි වියට පා තබන හිටපු බුදුසරණ කර්තෘ ප්‍රේමසිරි අබේසිංහ</topic>
    <author>දෙනගම සිරිවර්ධන</author>
    <content>බුදුසරණ පත්‍රයේ ප්‍රධාන කර්තෘ ලෙස පුරා වසර 18 ක් කටයුතු කළ ජ්‍යෙෂ්ඨ මාධ්‍යවේදී ආචාර්ය ප්‍රේමසිරි අබේසිංහ මහතා මේ සතියේ අසූ වැනි වියට පා තැබී ය. ඒ වෙනුවෙන් කහතුඩුව ශ්‍රී නන්දනාරාම විහාරස්ථානයේදී 15 වැනිදා දුරුතු පුර පසළොස්වක දින සවස 7 ට ඒ මහතාට ආශිර්වාද පතා බෝධි පූජා පිංකමකි. මේ ලිපිය ඒ නිමිත්තෙනි.සිංහල ශබ්ද කෝෂයේ සම්මාන කර්තෘ රාජකීය පණ්ඩිත හොරණ වජිරඥාන හිමියන්ගේ ඇස එක් ශිෂ්‍ය‍යකුගේ රචනාවකට යොමු විය.“පටන් ගැන්ම බොහොම හොඳයි. කරුණු ඉදිරිපත් කරන හැටි සිත් ගන්නවා. මේ... ළමයාට පුළුවනි මේ පිරිවෙනේ අනිත් ළමයිනුත් ලේඛන කලාවට යොමු කරන්න. ඔන්න මම යෝජනා කරනව. පිරිවෙනේ බිත්ති පුවත්පතක් අරඹන්න. ඒ පුවත්පතේ සංස්කාරක ලෙස මේ ළමයා පත් කරනවා.” වජිරඥාන හිමියෝ පිරිවෙනේ ජ්‍යෙෂ්ඨ ශිෂ්‍ය පිරිස අමතා කීහ.බිත්ති පුවත්පතක් ඇරඹිණ. කවි, කෙටිකතා, ලිපි, ලිවීමට පිරිවෙනේ ගිහි - පැවිදි ශිෂ්‍යයෝ යොමු වූහ. මෙය හොරණ විද්‍යාරත්න පිරිවෙනේ සාහිත්‍ය ප්‍ර‍බෝධයකට ද හේතු විය.ශිෂ්‍යයන් ලේඛන කලාවට යොමු කරමින්, මේ බිත්ති පුවත්පත සතිපතා පළ කළ මේ ශිෂ්‍යයා පසු කලෙක ශ්‍රී ලංකාවේ ප්‍රකට පුවත්පත් කතුවරයෙකු, ලේඛකයෙකු කවියකු බවට පත් විය. ඔහු මේ සතියේ අසූවන වියට පා තබන ප්‍රේමසිරි අබේසිංහ මහතා ය.පොල්ගස්ඕවිට කහතුඩුවේ දී 1934 ජනවාරි 08 වැනිදා උපත ලැබූ ප්‍රේමසිරි අබේසිංහ මහතා ඉඩම් හිමි වැවිලිකරුවකු වූ පබිලිස් අබේසිංහ මහතාගේ සහ පාදුක්කගේ ජේන්නෝනා මහත්මියගේ පුතු ය.කහතුඩුව කනිටු විදුහලෙන් හයවන පන්තිය දක්වා අධ්‍යාපනය ලැබූ ඔහු හත්වන වසරේ සිට ජ්‍යෙෂ්ඨ පන්තිය දක්වා සිටියේ ආනන්ද ශාස්ත්‍රාලයේ ය. ඔහු හත්වන පන්තියේ ම ඔහුට ආචාර්ය ඊ.ඩබ්ලිව්. අදිකාරම් මහතාගේ මග පෙන්වීම ලැබිණ. ඉතා සරල ලෙස සිත් කාවදින අයුරින් අදිකාරම් මහතා ‘සාමාන්‍ය විද්‍යාව’ ඉගැන්වූයේ ය. එතුමා ලියූ සාමාන්‍ය පද පොත් අබේසිංහගේ ආස්වාදයට හේතු විය. සිංහල භාෂාව රසවත් ලෙස ඒ පොත්වල යොදා ඇති ආකාරය පුංචි අබේසිංහගේ සිත් ගත්තේ ය. මමත් අනාගතයේ ලේඛකයෙක් වෙමි යන හැඟීම අදිකාරම් මහතා නිසා ඔහු තුළ ඇති විය. මේ අතර ගමේ පන්සලේ ශ්‍රී නන්දනාරාමයේ ‘දොරකඩ අස්න’ කීමට ඔහුට අවස්ථාව ලැබිණි.ජ්‍යෙෂ්ඨ පන්තියේදී ඔහු පුවත්පත්වල ළමා පිටුවලට කවි - ලිපි ලීවේ ය. ආනන්ද ශාස්ත්‍රාලයෙන් ජ්‍යෙෂ්ඨ පාඨශාලා සහතික පත්‍ර විභාගය සමත් වූ අබේසිංහ හොරණ විද්‍යාරත්න පිරිවෙනට ඇතුළු වූයේ පාලි - සංස්කෘත භාෂාවන් ද හදාරන්නට පටන් ගත්තේ ය. පිරිවෙන් අවසාන විභාගය ද හොඳින් සමත් වූ ඔහු ඒ පිරිවෙනේ දී ලේඛකයකු වශයෙන් නමක් දිනා ගත්තේ ය. ප්‍රධාන පුවත්පත්වල ඔහුගේ කවි - ලිපි පළවන්නට විය.පිරිවෙන් අධ්‍යාපනයෙන් පසු අබේසිංහ මහතා පොල්ගස්ඕවිට ලංකාදීප වාර්තාකරු වශයෙන් පුවත්පත් කලාවට ද සම්බන්ධ විය. මහා පුවත්පත් කලාවේදියකු වූ ඩී.එච්. අබේසිංහ සූරීන්ගේ මඟ පෙන්වීම ද ඔහුට ලැබිණ‍. රජයේ සේවයට වඩා පුවත්පත් කලාව අගය කළ ඔහු ලිපිකරු තනතුර අත්හැර දවස පුවත්පතේ සෝදුපත් කියවන්නකු බවට පත් විය. ඩී.බී. අබේසිංහ මහා පුවත්පත් කලාවේදියාණන් ගේ ඇසුර ද ඔහුට ලැබිණ.‘දවස’ පුවත්පතෙන් ඔහු ‘දිනමිණ’ ට පැමිණියේය. දිනමිණ උප කර්තෘ ලෙස කලක් සේවය කළ ඔහු ‘බුදුසරණ’ කර්තෘ තනතුර සඳහා අයදුම් කෙළේ ය. සම්මුඛ පරීක්ෂණයේ දී ලේක්හවුස් සභාපති රණ‍පාල බෝධිනාගොඩ මහතා ධම්මපදයේ ගාථාවක් කියා අරුත පැහැදිලි කරන්නැයි කීවේ ය. ඒ සඳහා ඉදිරිපත් වූ අපේක්ෂිතයන්ගෙන් ගාථාවක් කීමට හැකි වූයේ අබේසිංහ මහතාට පමණි. ඔහු මනෝපුබ්බංග මාධම්මා ගාථාව කියා අරුත ද දැක්වූයේ ය.1980 දිනමිණ අබේසිංහ මහතා ‘බුදුසරණ’ සංස්කාරක ධූරයට පත් විය. ඔහු ඒ තනතුරට පත්වන විට පුවත්පත් අලෙවිය 11000 කි. මාස කිහිපයකින් එය 50,000 ඉක්මවා ගියේ ය. ලංකාවේ සෑම පළාතකම පන්සල් ආරාම සම්බන්ධ කැර ගනිමින් බුදුසරණ ජනප්‍රිය කළ ඒ මහතා ගේ සේවාව අගය කළ සියම් මහා නිකායේ මල්වතු මහා සංඝ සභාව බෞද්ධ පත්‍ර කලාසූරී සම්මානය පිදුවේ ය‍.ඔහු ලේක්හවුස් බෞද්ධ සංගමයේ නිර්මාතෘවරයෙකි. එහි ආරම්භක ලේකම් මොහු ය. වෙසක් උලෙළ සඳහා ලේක්හවුසියේ පහන් කූඩු තරග සහ භක්ති ගීත තරග පැවැත්වීමේ සංස්කෘතිකයක් බිහි කිරීමට මුල් වූයේ ද ඔහු ය. 18 වසරක් බුදු සරණ කතුවරයා වශයෙන් සේවය කළ ඔහු එයින් විශ්‍රාම ලැබූ පසු සිංහල බෞද්ධයා කතුවරයා විය.ලේක්හවුස් මිහින්තලා ආලෝක පූජාවේ කටයුතු ඔහු වසර 15 ක් ම සිදු කළේ ය.කොළඹ යුගයේ ප්‍රකට‍ කිවියකු වූ ප්‍රේමසිරි අබේසිංහ මහතා කවි සෙවණ - උපහාරය යන කවි සඟරා ද පළ කළේ ය. ඔහුට අගනුවර තරුණ කවි සමාජයෙන් කිවිපති සම්මානය ද පිදිණ. කලාභූෂණ, දේශමාන්‍ය, විභූති යන සම්මානවලින් ද පිදුම් ලැබූ අබේසිංහයෝ බුදුසරණ පුවත්පතට ලියූ සකසු වැකි එක්කොට යහමඟට සිතුවිලි නමින් පොතක් ද පළ ‍ෙකළේ ය. මීපාගම මව්පිය සෙවණ පොතේ කතුවරයා ද ඔහු ය. තවමත් අබේසිංහ මහතා රටේ ජාතික පුවත්පත්වලට ලිපි හා කවි රචනා සපයයි.80 වියට එළැඹුණ ද ඔහුගේ පන්හිද තවමත් සවිමත් ය.ශ්‍රී ලංකා වෘත්තීය පත්‍ර කලාවේදීන්ගේ සංගමයේ සභාපති තනතුර දෙවරක් දැරූ ඔහු අද කහතුඩුව ශ්‍රී නන්දනාරාම විහාරස්ථාන දායක සභාවේ ගිහි අනුශාසකවරයා ය. බන්දුල ප්‍රජා මණ්ඩලයේ ආරම්භක ලේකම් සහ කහතුඩුව දකුණ ජ්‍යෙෂ්ඨ පුරවැසි සංවිධානයේ ආරම්භක සභාපති වූ අබේසිංහ මහතා අදත් ඒ සංවිධාන ඇතුළු ප්‍රදේශයේ තවත් සංවිධාන රැසක ක්‍රියාකාරී නායකයෙකි. කහතුඩුව අවමංගල්‍යාධාර සහ සුබසාධන සංගමයේ වර්තමාන අනුශාසකවරයා වන ඔහු ප්‍රදේශයේ සමාජ, දේශපාලන, සංස්කෘතික කටයුතුවල යෙදෙන තරුණයන්ගේ උපදේශකයෙකි.වයස අසූව වුව ද අදත් ඔහුට පෙර පරිදිම ජනතා ඇසුර අවශ්‍යය.‍ පුවත්පත්, පොත්පත්, ඇසුර අවශ්‍යය. විවේකයක් ගැන නොසිතා පුවත්පත් කලාවටම ජීවිතය කැප කළ අබේසිංහයන්ට අපි නිදුක් නිරෝගී දීර්ඝායුෂ පතමු.දෙනගම සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011210</link>
    <topic>මේ දේවදූත පෙරහරේ කතාවයි</topic>
    <author/>
    <content>බුදුරජාණන් වහන්සේගේ ප්‍රථම ලංකාගමනය සිහිපත් කරමින් පූජෝපහාරයක් ලෙස අසූහත් වසරක් පුරා කැලණි දුරුතු මහ පෙරහර පැවැත්වෙයි. තුන් මසකට ආසන්න කාලයක් කැලණි විහාර බිමේ සිට දිවයිනේ චිර ප්‍රසිද්ධ ධර්ම කථික ස්වාමීන් වහන්සේ විසින් පවත්වනු ලබන රාත්‍රී ධර්ම දේශනා මාලාවෙන් පසු, පැවැත්වෙන තිස් පෑ හතේ ධර්ම දේශනය, දේව දූත පෙරහර, දොරකඩ අස්න හා ඉන්පසු සිදු කෙරෙන පෙරහර මංගල්‍යය සම්බන්ධ පාරම්පරික සිරිත් විරිත් රැසක් මේ පෙරහර මංගල්‍යය හා බැඳී පවතී. විශේෂයෙන් අපේ රටේ බොහෝ බෞද්ධ පෙරහර මංගල්‍යය පැවැත්වුණත් ඒවා බොහොමයක දක්නට නොලැබෙන දොරකඩ අස්න හා දේව දූත පෙරහර කැලණිය දුරුතු පෙරහර මංගල්‍යයේ අපූර්ව චාරිත්‍රයන් ය.දේවදූත පෙරහරදොඩකඩ අස්න පැවැත්වෙන්නේ තිස්පෑහතේ පරිත්‍රාණ ධර්ම දේශනය අවසාන දිනයේ ය. එදින සවස තුනට පමණ විහාර බිමේ සිට දේවදූතයා රැගත් අලංකාර පෙරහරක් කැලණිය වරාගොඩ බෝධීන් වහන්සේ වෙත පැමිණේ.ඒ පාරම්පරිකව එහි දෙවියන් වැඩ සිටින බවට දැඩි විශ්වාසයක් පවතින බැවිනි. මෙම පෙරහරේ භික්ෂුන් වහන්සේ, ධාතුන් වහන්සේ හෝ දේවාභරණ වැඩම වීමක් දක්නට නොලැබුණ ද විවිධ නැටුම් හා රංගන රැසකින් අලංකාර විචිත්‍රවත් පෙරහරකි. කැලණි දුරුතු මහ පෙරහරේ කාන්තා සහභාගිත්වයක් නැතත් දේවදූත පෙරහරට කාන්තාවන් ද සම්බන්ධ වේ.ඇතු පිට නංවා ගත් දේවදූතයා රැගත් පෙරහර එම බෝධීන් වහන්සේ වෙත පැමිණි පසු එහිදී, දෙවියන් වෙනුවෙන් විශේෂිත වූ අතිපාරිශුද්ධ වූ මල් පහන් හා සුවඳ පැන් පූජාවක් සිදු කෙරේ. භික්ෂුන් වහන්සේ ද ඊට සහභාගි වෙති. අනතුරුව එහි සිට නැවතත් දේවදූත පෙරහර කැලණි රාජමහා විහාරය වෙත වීදි සංචාරය කරයි.දොරඩකඩ අස්නදොරකඩ අස්න කියවීම ඇරඹෙන්නේ එදින රාත්‍රි නමයට පමණ ය. මෙහිදී විශේෂ දරුවෙක් දෙවියන්ගේ නියෝජිතයා බවට පත්ව දෙවියන් වෙනුවෙන් පින් ලබා ගැනීමට ඉදිරිපත් වේ‍. දේවදූතයා ලෙස හැඳින්වෙන්නේ එම දරුවා ය. දොරකඩ අස්න කියවන්නේ ඔහු විසිනි.දේවදූත පෙරහරෙන් වරාගොඩ බෝධීන් වහන්සේ වෙත ඇතු පිටින් යන්නේ ද මෙම දේවදූතයාම ය.දොරකඩ අස්නේ කියවෙන්නේ දෙවියන් පිළිබඳ තොරතුරු ය. පැය භාගයක පමණ කාලයක් පැවැත්වෙන එම දේශනාවේ දී කැලණි විහාරය හා සම්බන්ධ සියලු ප්‍රධාන දෙවිවරුන්ගේ නම් කියවේ. එහිදී දේව දූතයා විසින් පින් ලබාගනු පිණිස දෙවියන් මෙම ස්ථානයට පැමිණ සිටින බව පිරිත් මණ්ඩපයේ වැඩ සිටින ස්වාමීන් වහන්සේට දන්වා සිටී.ඉන්පසු අනුශාසනා දේශනාව පවත්වන ස්වාමීන් වහන්සේ විසින් සියලු දෙවි දේවතාවුන්ට පින් අනුමෝදන් කොට අ‍නාදිමත් කලක පටන් පාරම්පරිකව විහාර මන්දිරයෙහි වැඩ සිටින සර්වඥ ධාතුන් වහන්සේ, බැතිමතුන් ගේ වන්දනාව සඳහා බැහැරට වැඩම කරවීමේ මේ උතුම් මංගල්‍ය කාලගුණ වෙනස්කම්වලින් හා වෙනත් අතුරු අන්තරාවලින් ආරක්ෂා කරදෙන ලෙසත් සියලු රටවාසීන්ට ආශිර්වාදය සලසා දෙන ලෙසත් දෙවි දේවතාවුන්ගෙන් ඉල්ලා සිටී.කැලණි විහාරය හා බැඳි දෙවි දේවතාවෝශ්‍ර‍ී සම්බුද්ධත්වයෙන් අටවෙනි වස වෙසක් පුන් පොහෝ දා බුදු රදුන් සමඟ කැලණියට වැඩි මහරහතන් වහන්සේ පන්සිය නම අතර ප්‍රධාන බුද්ධශ්‍රාවකයන් වහන්සේ සියලු දෙනාම පාහේ ඇතුළත්ව සිටියහ. ඉන් සැරියුත්, මුගලන්, මහා කස්සප, උපාලි, අනුරුද්ධ, උපවාන, බත්තුල, අංගුලිමාල, රාහුල, භද්දිය, සෙල, මහානාම, සුභූති, තිස්ස, රාධ, භගු, දබ්බ, උපසේන, කොණ්ඩඤ්ඤ, අස්සජි, සීවලී, කුමාර කස්සප, පුණ්ණ, සොණ, සොභිත, රේවත, වංග‍ීස, සාගත, හන්ද, භාරද්වාජ සහ ගවම්පති යන මහ තෙරවරුන් ගේ නම් සමන්තකූට වණ්ණාවේ එන කැලණිය වර්ණනාවේ එයි.තථාගතයන් වහන්සේ ලක්දිවට සැපත් වන බව ඇසූ උන්වහන්සේ ලංකාගමනයට සූදානම්ව දෙව්රම් වෙහෙරට එක්රැස් වූ බව එහි කියවේ. අනතුරුව ආර්යයන් වහන්සේ සියලු දෙනා ම අහසින් ලක්දිවට සැපත්වීමට ඇරඹි තැන් පටන් තුනුරුවන් කෙරෙහි ප්‍රසාදයට පත්ව හුන් දේව බ්‍රහ්මාදී පිරිස් බැති බරව පුද පූජාදිය පැවැත්වූහ. ඉන් බොහෝ දෙන ආර්ය උතුමන් වහන්සේ ගේ පසු ගමන් කොට කැලණි පුරයට ද සපැමිණියහ.කැලණි විහාරය ප්‍රධාන කැලණිය භූමිය විභීෂණ දෙවියන් ගේ වාස භූමිය බව ප්‍රකට කරුණකි. කැලණිය කේන්ද්‍ර කොටගෙන සිරිලක සම්බුදු සසුන සුරකින විභීෂණ දෙවි‍යන් වෙනුවෙන් ම දුරුතු මහා පූජෝත්සව පෙරහරේදී පෙරහරක් පවත්වා පූජෝපහාර දැක්වේ.විහාර මන්දිරය ආශ්‍රිත දේවාලයන්හි විෂ්ණු, කතරගම, සහ සිරි සුමන සමන් දෙවියන් වෙනුවෙන් ද වෙන්වුණු දේවාලයකි. දේව චිත්‍ර අතර ගණ දෙවි, ඊශ්වර දෙවි හා ධ්‍රැතරාෂ්ට්‍ර දෙවි, විරූළ්හ දෙවි, විරූපාක්ෂ දෙවි, වෛශ්‍රමණ යන සතර වරම් දෙවිවරුන්ගේ ද සිතුවම් වේ.තුනුරුවන් සරණ ගිය පින් කැමැති ශාසනාරක්ෂක හා ශාසනමාමක දෙවි දේවතාවන් මෙන් ම හින්දු දේව සම්ප්‍රදායට අයත් දෙවිවරු ද මෙසේ සිතුවම් ගත කොට තිබේ. ගම්භාර දෙවියන් සඳහා ද වෙන්වූ දේව මන්දිරයකි.සබරගමු, බස්නාහිර ප්‍රදේශවලට සුවිශේෂ රන්වල දෙවියන් නිරන්තරයෙන් ම කැලණි වෙහෙර වන්දනාවෙහි යෙදෙන බව පිළිගැනේ.දෙවියන් ගේ නියෝජිතයාදෙවියන් ගේ නියෝජිතයා හෙවත් දේව දූතයා බවට පත්වන්නේ සුවිශේෂී දරුවෙකි‍. සාම්ප්‍රදායික බැතිමත් බෞද්ධ පවුලක දක්ෂ පිරිමි දරුවෙක් ඒ සඳහා තෝරා ගැනේ. වසරකට එක් වතාවක් පමණක් සිදු කෙරෙන මෙවැනි සුවිශේෂී පිංකමක දෙවියන් ගේ නියෝජිතයා වීම අතිශයින් ම දුර්ලභ හා සුවිශේෂී අවස්ථාවකි.දොරකඩ අස්න කියවීම සඳහා දරුවා පුරුදු පුහුණු කෙරෙන්නේ මාස තුනක කාලයක සිටය. ඒ සඳහා විශේෂ ස්වාමීන් වහන්සේ නමකගේ පුහුණුව දරුවාට ලැ‍ෙබ්. දොරකඩ අස්න දේශනාවේ අන්තර්ගත වන්නේ පෞරාණික සිංහල බස ය. එහි වචන නිවැරැදිව කියවීම පමණක් නොව අවශ්‍ය තැන්වල දී හඬ උස් පහත් කිරීම ද අත්‍යවශ්‍ය ය.පන්සල් බිමට රැස්වන මහා ජන ගංගාවක් මැද දෙවියන්ට ආරාධනා කරන ඒ සුවිශේෂී කාර්ය භාරය සඳහා ඉතා හොඳ පුහුණුවක් මෙන් ම දරුවාගේ කැපවීම ද අත්‍යවශ්‍යය. මාස හයක පමණ කාලයක සිට මස් මාංශ අනුභවයෙන් තොරව තෙරුවන් කෙරෙහි භක්තිමත්ව පේ වීම දොරකඩ අස්න චාරිත්‍රය යහපත් ලෙස සම්පූර්ණ කිරීමට අත්‍යවශ්‍ය ය.මෙවර දේවදූතයාමෙවර දේවදූතයාමෙවර දුරුතු පෙරහර මංගල්‍යයේ දෙවියන් ගේ නියෝජිතයා වීමේ දුර්ලභ අවස්ථාව හිමි වූයේ කොළඹ ආනන්ද විද්‍යාලයේ සිව් වන වසරේ ඉගෙනුම ලබන රිසඳු කෙම්සර ජයකොඩි කුල කුමරුට ය. කැලණිය සිංහාරමුල්ල පදිංචි බස්නාහිර පළාත් සභා මන්ත්‍රී නීතිඥ සිසිර ජයකොඩි මහතා සහ ඉමාලි ජයකොඩි මහත්මිය රිසඳු ගේ මවුපියන් ය.“අපේ නිවස පිහිටා තිබෙන්නේ කැලණි විහාරය පෙනෙන මානයේ. සිරිතක් වශයෙන් අපි පහුගිය අවුරුදු තුනක කාලයක් අඛණ්ඩව සැමදාම කැලණි විහාරය වැන්දා. වන්දනා කිරීමම පමණක් නොවෙයි.ඒ බෝධීන් වහන්සේ යට, චෛත්‍ය රාජයාණන් වහන්සේ ඉදිරියේ ඉදීම ම මානසික සිසිලක්. මම කැලණි විහාරයට සම්බන්ධ වුණේ දහම් පාසල් දරුවෙක් ලෙස මීට අවුරුදු 40 කට පෙර. එදා පටන් අද දක්වා ම දහම් ගුරුවරයෙකු ලෙස, දායකයකු ලෙස පන්සල සමඟ සුවිශේෂී සම්බන්ධතාවක් තිබෙනවා.දොරකඩ අස්න කියවීම සඳහා රිසඳු පුතා නම් කෙරුනට පසුව මාස හයක කාලයක් අපි උපරිම කැපවීමෙන් ඒ සඳහා සූදානම් වුණා. පවුලේ සියලු දෙනාම මාස හයක කාලයක් නිර්මාංශයි.රිසඳු පුතා මේ ගැන අපි හැමෝටම වඩා උනන්දුයි. දවසක් පාසලෙන් ලබාදුන් ආහාරයක මාළු කැබැල්ලක් තිබෙන බව දැනගෙන පුතා ඒ ආහාරය ප්‍රතික්ෂේප කරලා. ගෙදරින් කෑම ගෙන ගියෙත් නැති නිසා එදා දවසම දරුවට බඩගින්නේ ඉන්න සිද්ධ වුණා. ඒත් පුතා ඒ ගැන කිසිම මැසිවිල්ලක් කීවේ නෑ. ඔහු මේ භාරදූර කාර්ය ගැන හොඳින් තේරුම් ගෙන ඉතා ආශාවෙන් ඒ වැඩකටයුතුවල නිරත වෙනවා. මීට පෙර දොරකඩ අස්න අනුශාසනාවක් දැක තිබෙන නිසා ඔහුට එය ගැටලුවක් නොවෙයි.රිසඳු පුතු දොරකඩ අස්න සඳහා සූදානම් වන අයුරු ‍එසේ පැවසුවේ ඔහුගේ පියාණන් ය.දොරකඩ අස්න පැවැත්වීමට පෙර පැවැත්වෙන දේවදූත පෙරහර විචිත්‍රවත් පෙරහරකි. එය විධිමත් ව සංවිධානය කළ යුතු වන්නේ දේවදූතයා ලෙස පෙනී සිටින දරුවාගේ භාර කරුවන් විසිනි. පන්සලේ දායක සභාවේ සාමාජික සාමාජිකාවන් මෙන් ම ප්‍රදේශයේ සියලු ජනතාව මේ අවස්ථාවේ එකාවන් ව එක් වී සහයෝගයෙන් කටයුතු කිරීම ඉතා‍ සුවිශේෂී ය. විශේෂයෙන් දේවදූතයාට ඔවුන් ගේ ගෞරවය මුසු ආදරය නිතැතින් ම හිමි වේ.කැලණි දුරුතු පෙරහර මංගල්‍යයේ සියලු කටයුතු විධිමත්ව ඉටු කිරීමට පූර්ණ අනුශාසකත්වය ලැබෙන්නේ ශ්‍රී කල්‍යාණි රාජමහා විහාරාධිපති, මහාචාර්ය කොල්ලුපිටියේ මහින්ද සංඝරක්ඛිත නාහිමියන්ගෙනි.රටට ආවේණික නැටුම්, ගැයුම් වැයුම් ආදී කලාකෘති ආරක්ෂා කිරීමට, අනාගත පරපුර සඳහා දායාද කිරීමට, ජනතාව අතර සාමූහිකත්වය හා සමඟිය, වර්ධනයට ගමට හා රටට සෞභාග්‍යය හා අභිවෘද්ධිය ප්‍රාර්ථනා කිරීම මෙම පිංකම් මාලාව හා බැඳි සියලු අංගයන් ගේ ප්‍රධාන අරමුණ ය.කැලණිය රාජමහා විහාරවාසී, කැලණිය විශ්ව විද්‍යාලයේ පාලි හා බෞද්ධ අධ්‍යයන අංශයේ දර්ශනපති දෙනියායේ පඤ්ඤාලෝක බුද්ධරක්ඛිත හිමි සමඟ කළ සාකච්ඡාවක් ඇසුරිනි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011211</link>
    <topic>සංඝනායක පදවියෙන් පිදුම් ලබනහපුවල ගුණරතන මාහිමි</topic>
    <author>බී. ඒ. තිලකරත්න බණ්ඩාර</author>
    <content>මාවනැල්ල හිඟුල, අංවාරම ශ්‍රී මහා බෝධි පරිවේනාධ්‍යක්ෂ හපුවල සද්ධර්ම කීර්ති ශ්‍රී සෝමානන්ද ගුණරතන මාහිමියෝ ගල්බඩ කිණිගොඩ දෙකෝරළයේ උප ප්‍රධාන සංඝනායක පදවියෙන් පිදුම් ලබති.හඟුරන්කෙත හපුවෙල කනිෂ්ඨ විද්‍යාලයෙන් මූලික අධ්‍යාපනය ලබා නිකහැටියේ ශ්‍රී සෝමානන්ද ලොකු හාමුදුරුවන් වහන්සේගේ ශිෂ්‍යරත්නයක් ලෙස ප්‍රව්‍රජ්‍යා භූමියට පත්විය.අංවාරම ශ්‍රී මහ‍ා බෝධි පිරිවෙනින් හා කෑගල්ල මහින්දෝදය විද්‍යායතන පිරිවෙනින් අධ්‍යාපනය ලැබූහ.සියම් මහා නිකායේ මල්වතු පාර්ශ්වයෙන් උපසම්පදා අධි ශීලය ලැබු උන් වහන්සේ අනුරාධපුර දිස්ත්‍රික්කයේ පලුගස්වැව ආසිරිගමට වැඩම කළ අතර එහි ඉසිපතනාරාමය නමින් විහාරස්ථානයක් ආරම්භ කොට වැඩිදියුණු කර ශාසනයට පූජා කළහ.ඉන් වසර කීපයකට පසු කෑගල්ල දිසාවේ හීනටිපන විහාරස්ථානයේ දායක පින්වතුන්ගේ බලවත් ඉල්ලීම පරිදි එහි නේවාසිකව වසර 6 ක පමණ කාලයක් ගත කරමින් එහි දැකුම්කලු තොරණක් සමඟ චෛත්‍යයක් ඉදිකරමින් අංග සම්පූර්ණ විහාරස්ථානයක් ගොඩනැඟීමට සිය හැකියාවන් මැනැවින් පෙන්නුම් කර ඇත. මේ කාලය අතරතුර තම ගුරු දේවයන් වහන්සේ වන පූජ්‍යපාද නිකහැටියේ ශ්‍රී සෝමානන්ද මා හිමියන්ගේ අපවත් වීමෙන් පසු නැවතත් අංවාරම විහාරස්ථානයට වැඩම කළ උන්වහන්සේ පිරිවෙනේ කෘත්‍යාධිකාරී ධුරය භාරගෙන ප්‍රදේශයේ දියුණුව මෙන්ම ශාසනයේ පැවැත්ම උදෙසා නායකත්වය ලබා දුන්හ.තම විහාරස්ථානය මුල්කර ගනිමින් ශ්‍රී මහා බෝධි දහම් පාසල, විහාරස්ථ දායක සභාව, සංඝමිත්තා කුළඟන සමිතිය, අංවාරම සුබසාධක සමිතිය, අංවාරම සුබසාධක බැංකුව, ශ්‍රී සෝමානන්ද ශිෂ්‍යත්ව අරමුදල ආදි නමින් සමාගම් රැසකට අනුශාසකත්වය දුන් අතර එකී එම සේවය අගයමින් මහනුවර මල්වතු මහා විහාරයීය මහානායක මාහිමි ප්‍රමුඛ සංඝ සභාව විසින් සද්ධර්ම කීර්ති ශ්‍රී සෝමානන්ද යන ගෞරව නාමය සහිත විශේෂ කර්මාචාර්ය පදවියක් ද පිරිනමා ඇත.උන්වහන්සේගේ ශාසන සේවය අගයමින් සබරගමු අමරපුර සිරි සද්ධම්මවංශ මහා නිකායේ එක්නැලිගොඩ විහාර පාර්ශ්වය ශාසන ශෝභන විනය කීර්ති ශ්‍රී මධුරභානි යන ගෞරව සම්මාන උපාධියෙන් පිදුම් ලබනු ලැබිණි.සතරකෝරළය ගන්නවය පත්තුවේ විහාරස්ථානවල විහාරාධිපති මහා සංඝරත්නයේ හා බෞද්ධ ජනතාවගේ මහත් ජනාදරයට පත් උන් වහන්සේ ආගමික සේවය තුළින් කැපී පෙනෙන චරිතයක් බවට පත්විය.බී. ඒ. තිලකරත්න බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011218</link>
    <topic>අභියෝග භාරගත් ඇන්.ඇම්.</topic>
    <author>මහින්ද අබේසුන්දර</author>
    <content>පාර්ලිමේන්තු යන්නට මන්ත්‍රීවරයකු විය යුතුය. මන්ත්‍රීකමක් නැති අය ද පාර්ලිමේන්තු යති. ඒ මහජන ගැලරියටය. බොහෝදුරට මහජන ගැලරියට යන්නත් මන්ත්‍රීතුමාගෙන් පාස් එකක් ගත යුතුය.ඡන්දයකට ඉදිරිපත් වන්නට සුදුසුකම් තිබිය යුතුය. ජනතාව අතර ජනප්‍රිය විය යුතුය. අල්ලසට දූෂණයට නොගෑවුණ අයට ඡන්දය ඉල්ලා සිටිය හැක. දේශපාලනයට සම්බන්ධ වී මන්ත්‍රී කමක් ගන්නට පිරිසුදු චරිතයක් තිබිය යුතුය.මිනීමරුවකු වීම, අපරාධවලට සම්බන්ධ වීම, පගාව ගැනීම, පච්ච කොටා තිබීම, අයි.ආර්.සී. පදවි නාමය ලබා තිබීම, පළාතේ තැබෑරුම්කාරයා වීම, සල්ලිකාරයොත්, ගණන්කාරයොත් සමඟ සමීප සබඳතා පවත්වාගෙන යාම වැනි සුදුසුකම් මන්ත්‍රීකමට එදා අවශ්‍ය නොවීය.එක්තරා මැතිවරණ රැස්වීමකදී මන්ත්‍රීකම ගන්නට අවශ්‍ය සුදුසුකම් ගැන ජේ.ආර්.ජයවර්ධන වරෙක සිහිපත් කළේය. ඒ 1977 යටියන්තොට පැවැති රැස්වීමකදීය. රැළිය තිබුණේ එක්සත් ජාතික පක්ෂයෙන් ඉදිරිපත් වන අපේක්ෂක වින්සන්ට් පෙරේරා‍ට ආධාර පිණිසය. රැස්වීම සංවිධානය කළේද එජාප ආධාරකරුවන්ය.යටියන්තොට ආසනයට ලංකා සමසමාජ පක්ෂයෙන් ඉදිරිපත්වී සිටියේ අපරාජිත ආචාර්ය ඇන්.ඇම්.පෙරේරාය. අතිවිශිෂ්ට ජය්‍රහණයක් ලැබූ සමඟි පෙරමුණ 1970දී බලයට පත්විය. ආචාර්ය ඇන්.ඇම්.පෙරේරා මුදල් ඇමැති විය. ලසසපයේ ඉල්ලීම් 21 ඉල්ලා කම්කරුවන් ස‍ටන් කළේ ද ආචාර්ය ඇන්.ඇම්. මුදල් ඇමැති ලෙස පත්වූ පසුවය.බැංකු සේවක වර්ජනය ද ඇන්.ඇම්ට අභියෝගයක් විය. ලෝක වෙළෙඳ පොළේ බඩු මිල ඉහළ නැංගේද ඇන්.ඇම්. මුදල් ඇමැති ලෙස පත්වූ පසුවය. වෙළෙඳ ඇමැති ටී.බී.ඉලංගරත්න පාන් මිල වැඩි ‍කළේය. මිල වැඩි කිරීම ගැන ගුවන්විදුලියෙන් කරුණු කීවේ ඇන්.ඇම්.ය. කර්මාන්ත ඇමැති තෙල් මිල නැංගුවේය. ඇන්.ඇම්. ජාතියට හේතු ඉදිරිපත් කළේය. මේ නිසා සියලු දේ වැඩි වීමේ දොස් එල්ල වූයේ ඇන්.ඇම්.ටය.“බඩු මිල නැංගාම ජනතාවට කරුණු කියන්න ඇයි ‍සහෝදරයා ඉදිරිපත් වෙන්නේ. ඒක විෂය බාර ඇමැතිටම කියන්න.” පාක්ෂිකයෙක් ඇන්.ඇම්.ට කීය.“සහෝදරයා දේශපාලනය අවංකව කරන්න ඕන. ජනතාවට ඇත්ත කියන්න ඕන” ඇන්.ඇම්. කීය.එසේ අවංකව දේශපාලනය කළ ඇන්.ඇම්. 1977 දී යටියන්තොට ආසනය ජයගැනීම ලොකු අභියෝගයක් විය. එජාප නායක ජේ.ආර්.ජයවර්ධන ඇන්.ඇම්. ගේ ගජ මිතුරෙක් විය. දෙන්නාගේ දේශපාලන ගමන් මඟත් පක්ෂයත් වෙනස් වුවද ඇන්.ඇම්. පාර්ලිමේන්තුවේ අනිවාර්යයෙන්ම සිටිය යුතු බව ‍ෙජ්.ආර්.ගේ පිළිගැනීම විය.1977 ඡන්දයේ දී යටියන්තොට නගරයේ පැවැති මැතිවරණ රැස්වීමක් ඇමතූ ජේ.ආර්.ජයවර්ධන ඇන්.ඇම්.ට ඡන්දය දෙන ලෙස නොකියා කීවේ එනිසාවිය හැකිය.“ජේ.ආර්. මගේ වේදිකාවේ ඉඳන් මටම කෙළියා” යැයි වින්සන්ට් පෙරේරා කී බව පසුව ආරංචි විය. ජේ.ආර්. ජනතාවට මොනවා කීවත් එම මැතිවරණයෙන් ඇන්.ඇම්. පරාජයට පත්විය. වැඩි ඡන්ද එක්දාස් ගණනකින් වින්සන්ට් පෙරේරා දිනුවේය. මහත්මා දේශපාලනයක යෙදුණු ඇන්.ඇම්. ගේ ප්‍රථම පරාජය ද එය විය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011213</link>
    <topic>අත්හැරීම ම සතුටක් කැරැගත් අකුරැටියේ නා හිමියෝ</topic>
    <author>දෙනගම සිරිවර්ධන</author>
    <content>- ආචාර්ය අකුරැටියේ නන්ද හිමි“මොකද උන්නාන්සෙ උදේ පාන්දර?”මහනුවර සංඝරාජ පිරිවෙන් පති මාබෝපිටියේ මේධංකර හිමියෝ පාන්දර මීදුම කපාගෙන මල් පඳුරු අතරින් වැටුණු වැලි පාරේ පැමිණ ආවාස මළුවේ නතර වී සිටි පොඩි හාමුදුරු නමකගෙන් ඇසූහ. බියමුසු පෙනුමක් පළ කළ පොඩි හාමුදුරුවන්ගේ තොල් නොසෙලවිණ.“ගාල්ලෙ ඉඳල ද ආවෙ? යමු ඇතුළට. පස්සෙ කියන්න මොකද වුණේ කියල. මුහුණ කට සෝදගෙන දන්ගෙට ගිහින් උණු උණුවේ කොත්තමල්ලි කෝප්පයකුත් වළදලා එන්නකෝ”පොඩි හාමුදුරුවෝ පිරිවෙන්පති හිමි පාමුල වැටි වැන්දහ.අකුරැටියේ නා හිමි සේයාරුව සම­ඟ ශිෂ්‍ය නන්ද හිමියෝ“මට විද්‍යාලෝකෙ ඉන්න බැහැ”“හරි එහෙමනම් මෙහේ ඉන්න බැරියැ. පස්සෙ කතා කරමුකෝ”කොත්තමල්ලි කෝප්පය වැළදීමෙන් පසු පොඩි හාමුදුරුවෝ සිය දුක් ගැනවිල්ල ඉදිරිපත් කළහ.“විද්‍යාලෝක පිරිවෙන පටන්ගත්තට පස්සෙ හැම වෙලේම මට වෙනත් වැඩ පැවරෙනව. පොතක් අල්ලන්න ඉඩක් නැහැ. මට ඕන හොඳට ධර්මය ඉගෙන ගන්න. මට එහේ ඉන්න බැහැ.”මේධංකර හිමියෝ ගාල්ලේ විද්‍යාලෝක පිරිවෙන්පති හිමියන්ට ලියුමක් යැවූහ.“මේ පොඩි නම ඉගෙනීමට හපනෙක්. ගාථාවක් දිහා බලනව විතරයි ඒක පාඩම් හිටිනව. මේ ඇත්තො බොහොම දුර ගමනක් යන කෙනෙක්. සසුනට එළියක් දෙන්න උපන් කෙනෙක්. ඒ ඇත්තන්ට ඉගෙනීමට ඉඩ දෙන්න”මේ ලිපිය යවා දින කීපයකට පසු පොඩි හාමුදුරුවෝ ගාල්ලේ විද්‍යාලෝක පිරිවෙනට වැඩියහ. පිරිවෙන්පති හිමියෝ සිය ශිෂ්‍යයා පිළිගත්තේ මහත් සෙනෙහසිනි.“පොඩි උන්නාන්සෙට කොළඹ විද්‍යෝදය පිරිවෙනට යන්න මං ඔන්න සූදානම් කළා.”දැනුම සොයා සිය අරමෙන් පලා ගිය මේ පොඩි හාමුදුරුවෝ ලොවටම දැනුම බෙදා දුන් මහ පඬිවරයකු බවට පසු කලෙක පත් වූහ. මාළිගාකන්ද විද්‍යෝදය පිරිවෙන්පති, ගාල්ලේ විද්‍යාලෝක පිරිවෙන්පති, ඉන්දියාවේ සාරානාත් මූළගන්ධි කූට විහාරාධිපති, ප්‍රධාන පිරිවෙන් පරීක්ෂක, විද්‍යෝදය විශ්වවිද්‍යාලයේ බාහිර කථිකාචාර්ය, දකුණු පළාතේ ප්‍රධාන අධිකරණ සංඝනායක, ශ්‍යාමෝපාලි නිකායික දකුණු පළාත් නායක සංඝ සභාවේ ප්‍රධාන සභාපති, ත්‍රෛනිකායික භික්ෂු බල මණ්ඩලයේ ප්‍රධාන සභාපති, ලංකා බෞද්ධ මණ්ඩලයේ සාමාජික, ජර්මන් ධර්ම දූත සංගමයේ ප්‍රධාන අධ්‍යක්ෂක, ආදි තනතුරු රැසක් දරමින් මේ පොඩි හාමුදුරුවෝ බුදු සසුනටත් ශ්‍රී ලංකාවටත් මහත් කීර්තියක් අත් කැරැ දෙමින් පූජ්‍ය අකුරැටියේ අමරවංශ යන ගෞරවනීය නාමයෙන් කීර්තිමත් වූහ.උන්වහන්සේගේ ගිහි නම අක්මීමන කුමාරගේ රොබට්ය. ඔහු ඉපදුණේ බද්දේගම අකුරැටියේ දී 1910 අප්‍රේල් 10 වැනිදාය. පියා අක්මීමන කුමාරගේ ජුහානිස් මහතාය. මව විජේසේකර ගුණවර්ධන රේචෙල් මහත්මියයි.රොබට් ගියේ අකුරැටිය පාසලේ පස්වන පන්තියට පමණි. ඒ පාසල පාලනය වූයේ ක්‍රිස්තියානි පල්ලියෙනි. ඉගෙනීමේ හපනකු වූ රොබට් පල්ලියේ පියතුමාගේ අවධානයට හසුවිය. බෞද්ධ ළමයින් පල්ලියට කැඳවා ක්‍රිස්තියානි ආගමට හරවා උසස් පාසල්වලට යවන පියතුමා රොබට්ට ද ඒ වාසනාව උදා කිරීමට කැමති වූයේය. ඉගෙනීමට උනන්දු ළමයකු වූ රොබට් මං ක්‍රිස්තියාන් වෙන්න කැමැතියි කීවේය. බුදු දහම ගැන කියා දීමට ඒ ගමේ පන්සලක් තිබුණේ නැත.රොබට් ළමා වියේ සිටිය දීම ඔහුගේ පියා මිය ගියේය. මව පුතා ක්‍රිස්තියානි වීම ගැන අකැමැති වූවාය.මේ කාලයේ ගමේ කුඩා ආවාසයක් තනාගෙන අගලියේ ජනානන්ද හිමියෝ එහි වස් වැසූහ. උන්වහන්සේට රොබට් ගැන අසන්නට ලැබිණ.“බේත් වට්ටෝරුවක් අරන් ඒ ළමයා කඩේට යනවා. මග දී වට්ටෝරුවෙ තියෙන බේත් බඩු විස්සම එයාට කට පාඩම් වෙනව. එක පාරයි බලන්න ඕන. හරිම දක්ෂයෙක්. මෙයාට වෙදකම උගන්නන්න ඕන.”අගලියේ හිමියෝ රොබට් පහළකීඹියේ පුරාණ විහාරයට කැඳවාගෙන ගියහ. ඔහු වෙදකමට අවශ්‍ය පොත් රැසක් පාඩම් කළේය. සරස්වතී නිඝණ්ඩුව සම්පූර්ණයෙන් ම ඔහුට කට පාඩම් විය.“වෙදකමට වඩා මට මහණකම හොඳයි” පුංචි රොබට්ට සිතිණ.“මේ ළමයා මහණකමට තමයි හොඳ” විහාරාධිපති පූජ්‍ය අක්මීමන සිරිනිවාස හිමියෝ ද කීහ.බළන්ගොඩ සෝභිත හිමියෝ1923 ඔක්තෝබර 20 වැනිදා දහතුන් හැවිරිදි රොබට් අකුරැටියේ අමරවංශ නමින් පැවිදි වූයේය. කිඹියේ සිරි සෝභිත හිමි, අක්මීමන සිරිනිවාස හිමි, සහ අගලියේ ජනානන්ද හිමි අකුරැටියේ හිමියන්ගේ පැවිදි ආචාර්යවරු වූහ. පැවිදි වී මාස කීපයකට පසු උන්වහන්සේ කිතුලම්පිටියේ ආනන්ද පිරිවෙනේ ශිෂ්‍යයෙක් විය. අකුරැටියේ හිමි පිරිවෙනට ඇතුළු වූ දවසේම තවත් හිමිනමක් පිරිවෙනට ඇතුළු විය. ඒ ගනේගම සරණංකර හිමියෝය. ඒ දෙනම සිටියේ එකම කුටියකය. එකම පන්තියකය. කිතුලම්පිටිය ගමේ පිණ්ඩපාතයේ වැඩියේ ද එකටය. සති අන්තයේ පිරිවෙනේ සිට සිය ආරාමය වෙත ඒ දෙනම ම වැඩම කළේ පයින්ය.1929 දී ගාල්ලේ විද්‍යාලෝක පිරිවෙන ඇරැඹිණ. අකුරැටියේ හිමියෝ විද්‍යාලෝක පිරිවෙනට පැමිණියහ. 1930 දී අප හිමියෝ උපසම්පදා වූහ.ඉගෙනීමේ යෙදෙන අතර ම උන්වහන්සේට පහළ පන්තිවලට ඉගැන්වීමට සිදුවිය. පිරිවෙනට සම්බන්ධ නොයෙක් සමාජ කටයුතුවලට කාලය ගෙවීමට ද මේ හිමියනට සිදුවිය. ඉගෙනීමට කාලය මදි විය. මේ නිසා ය උන්වහන්සේ පිරිවෙනෙන් පලා ගියේ. මහනුවර සංඝරාජ පිරිවෙන්පති හිමියන්ගේ මැදිහත්වීම නිසා අප හිමියනට විද්‍යෝදය පිරිවෙනට ඇතුළුවීමට මඟ පෑදිණ.1935 දී අකුරැටියේ අමරවංශ හිමියෝ විද්‍යෝදය පිරිවෙනේ ශිෂ්‍යයෙක් බවට පත්වූහ. විද්‍යෝදය ශිෂ්‍යයන් අතර උන්වහන්සේ බැබළුණහ. පිරිවෙන් අවසාන වර්ෂයේ දක්ෂම ශිෂ්‍යයා වූ උන්වහන්සේ ශ්‍යාම රාජ ත්‍යාගය දිනා ගත්හ. දෙවැනියා වූයේ ගනේගම සරණංකර හිමිය. සිංහල පාලි සංස්කෘත තුන් බසට ම ඉහළම ලකුණු ගත් අප හිමියෝ ප්‍රාචීන පණ්ඩිත විභාගය සමත් වූයේ උභයසේකර ස්වර්ණ මුද්‍රිකාව ද දිනමිනි. රූපසිංහ ශිෂ්‍යත්වය ද දිනූයේ උන්වහන්සේය. මේ ත්‍යාග සියල්ලම එකට දිනා ගත් වෙනත් ශිෂ්‍යයෙක් අද වන තුරු විද්‍යෝදයෙන් බිහි වී නැත.රාජකීය පණ්ඩිත අකුරැටියේ අමරවංශ හිමියෝ 1942 දී යළි ගාල්ලේ විද්‍යාලෝක පිරිවෙනට වැඩියහ. නියෝජ්‍ය පිරිවෙන්පති වශයෙන් සේවය ඇරැඹූහ. ඉතා සරලව, රසවත්ව දැනුම ලබා දෙන ප්‍රියතම ගුරුවරයකු බවට උන්වහන්සේ පත්වූහ. දස වසරකට පසු අප හිමියනට ඉන්දියාවේ බිහාර් විශ්වවිද්‍යාලයේ පාලි විෂය ඉගැන්වීම සඳහා ආරාධනා ලැබිණ. පාලි කථිකාචාර්යවරයකු ලෙස උන්වහන්සේ තෙවසරක් සේවය කළහ. ඒ කාලය තුළ ඉංග්‍රීසි භාෂාව හැදැරු උන්වහන්සේ පාලි විෂය පිළිබඳ ශාස්ත්‍රපති (එම්.ඒ.) උපාධිය ද දිනූහ.බිහාර් විශ්වවිද්‍යාලයේ දී පාලි භාෂාවෙන් පැවැත් වූ වියත් දෙසුම් නිසා උන්වහන්සේ විද්වතුන්ගේ මහත් පැසසුමට ලක් වූහ. සංස්කෘත භාෂා ඥානයෙන් ඔපවත් වූ පාලි භාෂාමය වාං මාලාව නිසා හින්දු ශ්‍රාවකයන් දිනා ගැනීමට උන්වහන්සේට හැකි විය. සියම්, කාම්බෝජ, බුරුම ආදි ථෙරවාදී රටවලින් ආ වියතුන්, වන්දනාකරුවන්, සංචාරකයන් උන්වහන්සේ සමඟ ධර්මය සාකච්ඡා කළේ පාලියෙනි. ධර්ම පිපාසයෙන් පෙළුණු හින්දු තරුණ පිරිස් අප හිමියන්ගේ දෙසුම් අසා බුදු දහමට නැඹුරු වූහ.ඉන්දියාවේ සීත සෘතුවේ දී පිටරටවලින් ආ ගුරු ශිෂ්‍යයන් ඝන ලෝම පොරෝනා, හිස් වැසුම් භාවිත කළ ද අප හිමියෝ සීතලෙන් මිදීමට භාවිත කළේ තුනී රතු වුලන් සාළුවක් පමණි. සීතල, උණුසුම දරා ගැනීමේ හැකියාව උන්වහන්සේගේ සිරුරට තිබිණ. හිස් කතාවන්ගෙන් වැළකී සිටි උන්වහන්සේ දිවග ලෙළවූයේ දහම් පදමය. නොසැතපී සිටින හැම තත්පරයක්ම කියවීමට, ඉගෙනීමට, ලිවීමට ධර්මානුකූල කල්පනාවට, පරාර්ථයට කැප කළහ.1956 දී යළි ලංකාවට වැඩම කළ අමරවංශ හිමියනට 2500 බුද්ධ ජයන්තිය වෙනුවෙන් රට පිබිදී ඇති සැටි පෙනිණ. මේ පිබිදීම බෞද්ධ අධ්‍යාපනය, බෞද්ධ ධර්ම ප්‍රචාරය සඳහා යොදා ගත යුතුයි සිතමින් ලංකාවට වැඩම කළ උන්වහන්සේට ගාල්ලේ විද්‍යාලෝක පිරිවෙන්පති තනතුර බාර ගැනීමට සිදුවිය. ඉන්පසු උන්වහන්සේට ලංකාවේ ප්‍රධාන පිරිවෙන් පරීක්ෂක තනතුර ද ලැබිණ.භික්ෂුත්වයේ ගෞරවය රැක ගනිමින් ශාසනයේ අභිවෘද්ධියට උපකාරී වන උතුම් සඟ පරපුරක් බිහි කිරීම සඳහා පිරිවෙන් යොමු කිරීමේ වැඩ පිළිවෙළක් උන්වහන්සේ ඇරැඹූහ.මහ විදුහල්වලට ධර්මාචාර්යවරුන් වශයෙන් භික්ෂුන් පත් කිරීමට රජය තීරණය කළ අවස්ථාවේ අප හිමියෝ මෙසේ කීහ.“මහ විදුහල්වල ගුරු මණ්ඩලවලට භික්ෂුන් පත් කරනවා. ඒ භික්ෂුන් වහන්සේ ඒ විදුහල පන්සලක් කර ගන්න ඕන. බුදු මැදුරක් තනවා බෝධියක් සිටුවා පාසල පන්සලක් කිරීමට ඒ භික්ෂුව සමත් වුවහොත් මේ රට සැබෑ ධර්ම ද්වීපයක් වෙනවා නොඅනුමානයි. හැබැයි මුලින් ම රැකෙන්න ඕනැ භික්ෂුවගේ විනය. සංවර ශීලී ගුණය, සම්මා සතිය. මේවා නැති භික්ෂුවකට පාසල පන්සලක් කරන්න බැහැ. අපට අවශ්‍ය අනාගතයේ සැම මහ විදුහලක් ම පන්සලක් බවට පත්කළ හැකි සිල්වත් ගුණවත් භික්ෂුන් වහන්සේලා. පිරිවෙන්වලින්, පිරිවෙන් විශ්වවිද්‍යාලවලින් එබඳු උතුම්, බුද්ධ පුත්‍රයන් බිහි කරන්න ඕනෑ.”මෙය 1964 දී අප හිමි හක්මන පොත්තේවෙල ජිනරාජ පිරිවෙනේ දී කළ ප්‍රකාශයකි.මිගේට්ටුවත්තේ හිමි, ඕල්කට් තුමා, ධර්මපාල තුමා වැනි ගිහි පැවිදි උතුමන් හා එක්ව ලංකාවේ බෞද්ධ ප්‍රබෝධයක් ඇති කළ, හික්කඩුවේ ශ්‍රී සුමංගල මහ නා හිමියන් බිහි කළ මහා බෞද්ධ අධ්‍යාපන ආයතනය, විද්‍යෝදය පිරිවෙන මහා අභාග්‍ය සම්පන්න තත්ත්වයකට ගොදුරු විය. මේ තත්ත්වයෙන් පිරිවෙන මුදා ගැනීමට යළි පැරැණි ශ්‍රී විභූතිය උදා කිරීමට සමතකු විද්‍යාධාර සභාවට අවශ්‍ය විය. මේ පිළිබඳව පූජ්‍ය ගනේගම සරණංකර හිමියෝ මෙසේ කියති.“අමරවංශ නා හිමියෝ විදුදය පිරිවෙන්පති ධූරයට පත්වීම විදුදයේ භාග්‍යයකි. මගේ ගුරුදේව කහවේ නා හිමියෝ වැඩ සිටි සමයේ පිරිවෙනේ පැවිදි ශිෂ්‍යයෝ දහසක් ඉගෙන ගත්හ. අද ශිෂ්‍ය සංඛ්‍යාව තිහකි. මේ අවදානම් අවස්ථාවේ විද්‍යාධාර සභාව බුද්ධිමත්ව මේ පිරිවෙන ගොඩ ලන්නට හැකි පැවිදි පඬිවරයා සොයා ගත්තේය. අවසාන හුස්ම හෙළන්නට ඔන්න මෙන්න කියා තිබුණු විද්‍යෝදයට එහි ආදි කර්තෘවරයාගේ පුනරාවතාරයක් බඳු රාජකීය පණ්ඩිත අකුරැටියේ අමරවංශ ස්වාමින්ද්‍රයන් වහන්සේ පත් කරනු ලැබූහ. අමරවංශ නාහිමියන් තුළ සැඟවි තිබුණු පුණ්‍ය මහිමය එදා සිට ක්‍රියාත්මක වන්නට පටන් ගති.කපිලවස්තු සර්වඥ ධාතු ප්‍රදර්ශනය කරන ස්ථානය ලෙස විද්‍යෝදය පිරිවෙන තෝරා ගැනිණ. ඒ සමඟම අවුරුදු ගණනක් සෙවෙල් බැඳි දුර්වර්ණ වී තිබුණු සියලුම ගොඩනැඟිලි සුදු හුණු ගෑමෙන් අලංකාර විය. ලක්ෂ ගණන් සෙනඟ ධාතු වන්දනාවට ආහ. විද්‍යෝදයේ අවුරුදු ගණන් පැවැති පව් පාට පාළු ගතිය නැත්තටම නැති විය. ජනාධිපති, අගමැති, මැති ඇමැතිවරු එන්නට පටන් ගත්හ. ගුරු මණ්ඩලයේ භේද දුරු විය. හික්කඩුවේ මා හිමි වැඩ විසූ ඓතිහාසික අගනා ගොඩනැඟිල්ල වූ පුස්තකාලයේ වහල කඩා වැටෙන්නට ළංව තිබුණේය. පුරා විද්‍යා දෙපාර්තමේන්තුව ලක්ෂ ගණන් වියදම් කොට එයට නව ජීවයක් දුන්හ. ඓතිහාසික ශ්‍රී සුමංගල ශාලාව දිරා පත්ව කඩා වැටෙන්නට ළංව තිබිණ. එයට ද නව ජීවයක් ලැබිණ. එක වහලක් තනා අඩාලව පැවැති ගුරු ශිෂ්‍ය මහා නිවාස පේළිය තුන් මහල් වී වැඩ නිම විය. පාරෙන් උඩ පැත්තේ ධර්මපාල ප්‍රතිමාව මහා බෝධි මන්දිරය ඉදිරිපිට දිලිසි දිලිසී වැජඹුණත් එතුමාගේ ගුරුවරයා වූ විද්‍යෝදයේ ආදි කර්තෘ ශ්‍රී සුමංගල මා හිමියන්ගේ ප්‍රතිමාවක් විද්‍යෝදය භූමියේ දක්නට නොලැබීම ලොකු අඩුවක් විය. ඒ අඩුපාඩුව ද සම්පූර්ණ විය. ඝණ්ටා ස්තම්භය ද ඉදිවී තිබේ. මැකී යමින් තිබු විහාර චිත්‍ර ද දැන් පණ ගසා ගෙන එයි. එපමණක් නොව විද්‍යෝදය පිරිවෙන තුළ පාලි විශ්වවිද්‍යාල ආයතනයක් ද බිහි විය.”වැටෙන්නට ගිය විද්‍යෝදය පිරිවෙනට පණ නල පිඹ යළි නැගිටුවාලන්නට අප හිමියෝ සමත් වූහ. විද්‍යෝදය වර්තමාන ප්‍රබෝධයේ නිර්මාතෘ උන්වහන්සේය.විද්‍යෝදය යළි නැඟුණු ආකාරය විමලේන්ද්‍ර වතුරේගම කිවියාණෝ මෙසේ දක්වති.“විදුදය ගිරි හිසින් වන් විදුරස ඇල්ල වියළෙනු නොදී නංවන ගී රස රැල්ල නව පණ පොවා නවතා යළි වැළපිල්ල අකුරැටියෙන් නැඟීමයි හද සැනසිල්ල”පිරිවෙන් පතීන් වහන්සේ සිය කුටියේ රැඳී දානය වැළඳීමය සම්ප්‍රදාය වී තිබුණේ. අනෙක් භික්ෂුන්ට නොලැබෙන ආහාර පිරිවෙන්පතිට ලැබේ. අකුරැටියේ හිමි මේ පිළිවෙළ වෙනස් කළහ.“පිරිවෙනේ සිටින අපි කවුරුත් එක සමාන ආහාර වළඳමු. එක ශාලාවක සිට වළඳමු. දානයේ දී පන්ති භේද එපා” ඉන්පසු දාන ශාලාවේ දී සියලු දෙනා මුණ ගැසුණහ. සුහදතාව වැඩි විය. සමානාත්මතාව ප්‍රකට විය.උන්වහන්සේ සිය ශිෂ්‍යයෝ සුවිනීත වන සේ හික්ම වූහ. මනාව උගත හැකි වන සේ ඉගැන්වූහ. අවශ්‍ය ධර්ම ඥානය සහ ලෝක ඥානය ලබා ගැනීමට මං පෑදූහ. මේ මගේ ශිෂ්‍යයෙක් කියා සුදුස්සන්ට සිය ශිෂ්‍යයන් හඳුන්වා දුන්හ. රැකවරණ සැලසූහ.හික්කඩුවේ ශ්‍රී සුමංගල හිමි ප්‍රතිමාව“ඕනෑම සභාවකට නොපැකිළව නොබියව යන්නට නම් සිල්වත් බව, ගුණවත් බව තිබිය යුතුයි. කෙනකුට ඇගිල්ල දික්කොට දොසක් කියන්නට බැරි වන විදියට පිරිසිදු චරිතයක් ඇතිව සිටිය යුතුයි. එවිට ඔහුට ලොවම හිස නමක්වා”උන්වහන්සේ සිය ශිෂ්‍යයන්ට කීහ. කිසිවක් තමා අතේ රඳවා නොගත් උන්වහන්සේ සියල්ල සිය ශිෂ්‍යයන්ට පැවරූහ.බළන්ගොඩ සෝභිත හිමි සහ අකුරැටියේ නන්ද හිමි උන්වහන්සේගේ ජ්‍යෙෂ්ඨ ශිෂ්‍ය දෙනමකි. පිරිවෙනේ කටයුතු සෝභිත හිමියන්ට ද පිරිවෙනෙන් බාහිර රටේ කටයුතු නන්ද හිමියනට පැවැරිණ. ඒ දෙනමට පැවැරුණු කටයුතු ඉතා හොඳින් ඉටු වනු දකිමින් උන්වහන්සේ ත්‍රිපිටකයටම යොමු වී සිටියහ.“කැලණි විශ්වවිද්‍යාලයේ පාලි බෞද්ධ අංශයේ පමණක් ඔබ වහන්සේගේ ශිෂ්‍යයන් හත් අට දෙනෙක් ම මහාචාර්යවරුන් ලෙස සේවය කරනවා”ගිලන්ව සිටි අප නා හිමියනට දිනක් නන්ද හිමියෝ කීහ. උන්වහන්සේගේ මුහුණේ සතුටු සිනාවක් ඇඳිණ. දෑස පියාගෙන ඔවුන්ට සෙත් පැතූහ.විද්‍යාලෝක පිරිවෙනේ ශිෂ්‍යයෙක් දිනක් උන්වහන්සේ දැකීමට පැමිණියහ. හක්මන නිකුලස් ජිනදාස නමැති ඔහු කලෙකට පෙර ඒ පිරිවෙනේ පැවිදිව සිටියේය. ආරාමයේ ප්‍රශ්නයක් නිසා උපැවිදි වූ ඔහුගේ මුහුණ නා හිමියනට මතකය. ඔහුගේ වැඩිමල් පුතු ද ඔහු සමඟ පැමිණියේය.“විමලතිස්ස නේද මේ?”“එහෙමයි”“කොහොම ද?”“හොඳින් ඉන්නවා. දරුවො හය දෙනෙක් ඉන්නවා. ඒ ගොල්ල හොඳට ඉගෙන ගන්නවා. මං කොප්පර බිස්නස් එකක් කරනවා.”“පස් පව්වලින් මිදිලා?”“එහෙමයි. පස්පව්වලින් මිදිලා. ගමේ පන්සලේ දායක සභාවේ සභාපති”“බොහොම හොඳයි. සතුටින් ඉන්න බව පේනවා.”“එහෙමයි. සතුටින් ඉන්නවා.”අභ්‍යාස පොත් කීපයක්, පෑන් පැන්සල්, ඇඳ ඇතිරිල්ලක්, තුවායක් නා හිමියන්ගෙන් ඒ ශිෂ්‍යයාට ලැබිණ.“විමලතිස්ස ගිය අඩුව පිරෙන්නත් එක්ක දරුවෙක් මහණ කරවන්න.”“හොඳමයි හාමුදුරුවනේ”ශිෂ්‍යයා සහ දරුවා දන් ගෙට යවා කෑම බීම ද ලබා දුන් නා හිමියෝ ඒ ශිෂ්‍යයා පිළිබඳව ද සතුටට පත්විය.මහාචාර්යවරුන් වූ සිය ශිෂ්‍යයන් ගැන මෙන් ම පස්පවින් වැළකී නිවැරැදි ජීවිත ගෙවන ගිහි ශිෂ්‍යයන් ගැන ද නා හිමියෝ සතුටින් කතා කළහ.“අපට රටට සසුනට අවශ්‍ය දැහැමි මිනිස්සු” උන්වහන්සේ කීහ.යතුරු කැරැල්ල ඉනේ ගසාගෙන දේපළ බදා ගැනීමේ නායක කමක් උන්වහන්සේට නොතිබිණ. තුන් සිවුර, පාත්‍රය, ත්‍රිපිටකය, හැරුණු විට අන් දේපළක් උන්වහන්සේ සතු නොවීය. උන්වහන්සේගේ ජීවිතය පුරාම සියල්ල අත හැරීමේ ගුණය පිරී තිබිණ. විද්‍යෝදය පිරිවෙනට අයත් කිසිවක් උන්වහන්සේ විද්‍යාලෝකයට ගෙන ගියේ නැත. විද්‍යාලෝකයේ කිසිවක් විද්‍යෝදයට ගෙන ආවේ ද නැත. පිරිවෙන් පරීක්ෂක වශයෙන් ලැබූ දීමනාව කැප කළේ පිරිවෙනේ සහ ශිෂ්‍යයන්ගේ කටයුතුවලටය. මුදල් ගොඩ ගැසීම යනු සසර දික් කිරීම බව උන්වහන්සේ වදාළහ. විද්‍යෝදය යළි නැගිටුවීමේ දී අති විශාල මුදල් ප්‍රමාණයක් වැය විය. උන්වහන්සේ කිසිවකුගෙන් ආධාර ඉල්ලුවේ නැත. පින්වත්හු සිය කැමැත්තෙන්ම පරිත්‍යාග කළහ. උන්වහන්සේ විද්‍යෝදය පිරිවෙන්පති වන විට අරමුදල රුපියල් ලක්ෂයක්වත් ඉක්මවූයේ නැත. උන්වහන්සේ අපවත් වන විට අරමුදල රුපියල් දෙකෝටිය ඉක්මවා තිබිණ.නිවන ම අරමුණු කොට ගිහි ජීවිතයෙන් මිදුණු දහස් ගණන් දස සිල් මාතාවන්ට බුදු දහම පිළිබඳව නිවැරැදි දැනුමක් ලබා දීමෙන් ඔවුන් අයාලේ යාම වැළැක්විය යුතු බව හිමියනට පෙනිණ. ඒ සඳහා උන්වහන්සේ දස සිල් මාතාවන්ට ප්‍රාචීන විභාග සඳහා ඉදිරිපත් වීමට විද්‍යෝදය පිරිවෙනේ ඉඩ ලබා දුන්හ. ඒ අනුව අධ්‍යාපනය ලැබු සිල් මාතාවෝ බුදු දහම පිළිබඳව විශ්වවිද්‍යාල ආචාර්ය උපාධි ද ලැබූහ.අත් හැරීමට හුරුව සිටි උන්වහන්සේ හැම මොහොතක්ම ගෙවූයේ සතුටිනි.වයස අවුරුදු අනූව ඉක්ම ගිය ද උන්වහන්සේගේ ධර්ම දේශනා ජනප්‍රිය විය. ගැඹුරු දහම, සරලව, රසවත්ව මුදු මෙළෙක් බසින් අප හිමියෝ ඉදිරිපත් කළහ. ධර්ම දේශනා සඳහා ඉතා දුර බැහැර ප්‍රදේශවලින් ද අප නා හිමි වඩමවාගෙන යාමට පින්වත්හු පැමිණියහ. උන්වහන්සේ නොපැකිළව ඔවුන්ගේ ඉල්ලීම් ඉටු කළහ.එහෙත් 2005 වන විට, වයස අනූ පස් හැවිරිදි වන විට අප නා හිමියන්ගේ සිරුර දුබල විය. කෙනකුගේ අත්වල එල්ලී ධර්මාසනයට නැගීමට උන්වහන්සේ අකැමැති වූහ.“දැන් ඉතින් අපි ගෝලයන්ගෙන් බණ අහමු”උන්වහන්සේ සිය ශිෂ්‍යයන්ට ආරාධිත ධර්ම දේශනා බාර දුන්හ.“අපට ආරංචියි. උන්නාන්සේ හොඳට බණ කිව්වලු”ශිෂ්‍යයකු දහම් දෙසා ආපසු පැමිණි විට ගුරු හිමියෝ සිය සතුට එසේ පළ කළහ.ගෙවුණු ජීවිතය ගැන ඒ සිතට නැඟුණේ සතුටකි. එහි කිළිටි තැන් නොවූ බැවිනි. ශිෂ්‍යයන් ගැන ද වූයේ සතුටකි. ඔවුන් සුවිනීත වූ බැවිනි. සසුනට ළැදි වූ බැවිනි.2007 වර්ෂය උදාවිය. මේ වර්ෂය තුළ මා ලොවින් සමුගනීවි. උන්වහන්සේට එය දැනිණ. එහෙත් ඒ මුහුණ වඩාත් ප්‍රියමනාප විය. මඳ සිනාවක් නිබඳ රැඳිණ. මරණයට සිනාසිය හැකි සවිබල ඒ සිතේ තිබිණ. ඒ සවිබල සැලසුණේ සිල්වත්, ගුණවත් බවෙනි.2007 ජූනි 21 වැනිදා හෘදයාබාධයක් වැලඳිණ. මහ රෝහලට ඇතුළු කිරීමට සිදුවිය. කතාව අපහසු විය. එහෙත් සිහිය දුබල නොවීය.පූජ්‍ය බලන්ගොඩ සෝභිත හිමියෝ නේපාල ජාතික හිමිවරු කීප නමක් උන්වහන්සේ අසල සිටියහ.නිවී සැනසිල්ලේ අප නා හිමියෝ අවසන් හුස්ම හෙළූහ.ඒ මහා සිල්වතාණෝ, ගුණවතාණෝ, වියතාණෝ, උතුම් ඇදුරාණෝ, මහ සඟ නියමුවාණෝ ලොවෙන් සමු ගත්හ.දෙනගම සිරිවර්ධනඡායාරූප - ටී. ඩී. සිරිසේන(මහරගම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011214</link>
    <topic>පිරිත් හුය හිස මත තබනවාත් සමඟ ඈ ළතෝනි දුන්නා</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිමවුපියන් මිය ගිය පසු පෙරේත තටු තබන්න එපාමානසික රෝග ප්‍රේත දෝෂ නොවේඉතා මෑතක දිනෙක උඩවලව හරහා සූරිය ආර ප්‍රදේශයට යාමට සිදුවුණි. ඒ පොඩි හාමුදුරු නමක ගේ ඉල්ලීමකටය. උන්වහන්සේ ගේ මව ගේ නිවසට අප ළඟා වූයේ උදෑසනය. ගමේ සියල්ලෝ ම කඩිසරව එදිනෙදා වැඩ ආරම්භ කර තිබුණි. එහෙත් පොඩි හාමුදුරුවන් ගේ මව නින්දේ ය. කිසිවෙක් නොනිදන වෙලාවක ඒ මව ගේ නින්ද මට ගැටලුවක් සේ ම අමුත්තක් ද ඇති කළේ ය. මේ ගැන පොඩි හාමුදුරුවන්ගෙන් විමසූ විට, “සමාවෙන්න හාමුදුරුවනේ; මේ මගේ අම්මා. සීයා මැරුණට පස්සේ දවසකට හතර පස් වතාවක් ම අම්මට වැහෙනවා. ඒ වෙලාවට අම්ම ඉන්නේ වෙනම ලෝකෙක. දැන් මම හෝ ඔබ වහන්සේ හෝ මෙතැන ඉන්නා බවට ඇයට හැඟීමක් නෑ‍. සිහිය අසිහිය දෙක මැදයි දැන් අම්මා ඉන්නේ. ඔබ වහන්සේට මේ පිළිබඳව කලින් නොකීවේ ඇය ගේ ස්වභාවය ඔබ වහන්සේට සියැසින් ම දැක බලාගන්න ඕන නිසයි” යැයි උන්වහන්සේ පිළිතුරු දුන්හ.ප්‍රේත දෝෂයක් ඇති වන්නේ දුර්වල මනසකටයිමේ මවට ඇය ගේ පියා ආරූඪ වන හැම මොහොතකම ඇය නින්දට වන්නී ය. ඇයට වෙනත් මානසික ගැටලුවක් හෝ චරිත මවා ගැනීමට උවමනාවක් නොතිබූ බව ද ප්‍රත්‍යක්ෂය. ඇය සුවපත් කිරීම පිණිස පිරිත් දේශනා කරන අවස්ථාවේ ධම්ම චක්ක සූත්‍ර දේශනා කරන විට ඇයට මිය ගිය පියා ආරූඪ වුණි. මහා පිරිත් හුය ඇය ගේ හිස මත තබනවාත් සමඟ ම ‘මාව පිච්චෙනවෝ’ යි ළතෝනි දුන්නා ය. ඇයට සැබැවින් ම ප්‍රේත දෝෂයක් ඇති බව ඉන් පැහැදිලි වුණි. එවෙලේ තමන්ට අවශ්‍ය කුමක්දැයි ඇසූ විට, ආහාර පාන කිහිපයක නම් කියා ඒවා ද, පින් බලාපොරොත්තු වන බව ද පැවසුවා ය. ඒ පින් දීමත් සමඟ මව සුවපත් වූවා ය. නැවත ඇයට පියා ආරූඪ වූයේ නැත.එහෙත් මෙහිදී අප සිහියේ තබා ගත යුතු වැදගත් කරුණක් තිබේ. ප්‍රේත දෝෂවලදී පෙන්වන මෙවැනි ගති ලකුණු හා සමාන සිදුවීම් කෙනෙකු ගේ මනසේ බලපෑම නිසා වුව ද ක්‍රියාත්මක විය හැකි බවයි. එවැනි අවස්ථා හා ප්‍රේත දෝෂ සංසන්දනය කර බැලීමෙන් කෙනකුට ප්‍රේත දෝෂයක් ඇති වන්නේ සියයට අනුනමයකින් දශම නමයකටත් වඩා අඩු ප්‍රතිශතයකි.ප්‍රේත දෝෂයක් ඇති වන්නේ දුර්වල මනසකටම පමණි. එවිට මනසක් තවත් ‍මනසකට ධර්මතාවයෙන් ම බැ‍ඳේ. බුදු දහමේ මෙය ධම්ම නියාමය ලෙස හැඳින්වේ. බුදුරජාණන් වහන්සේ නමකට, රහතන් වහන්සේ කෙනෙකුට පරචිත්ත විජානනය එනම් අනුන් ගේ සිත දැකීමේ හැකියාව ඇත. එසේ නම් මනසකට මනසක් සම්බන්ධ විය හැකි බව, මනසකින් මනසකට බලපෑම් කළ හැකි බව තේරුම් ගැනීම අපහසු නොවේ. එහෙත් ප්‍රේතයෙක් මිනිස් මනසකට සම්බන්ධ වන්නේ ඔහු හෝ ඇය දුර්වල වූයේ නම් පමණක් ම ය. වෙන කිසිම හේතුවකින් ප්‍රේතයකුට මනුෂ්‍ය ආත්මයක බලපෑම් කළ නොහැකි ය. එලෙස මනසකින් මනසකට සම්බන්ධ වූයේ නම්, ඒ ඇතුළු වූ චරිතය තුළ මේ ප්‍රේතයා ජීවත්වේ. අප පළමු ලිපියක සඳහන් කළ ලෙස බුදුන් දවස එක් භික්ෂුවකට අරක් ගත් ප්‍රේතයකු ඌරු ලේ පානයෙන් පසු උන්වහන්සේ හැර ගියේ ය. ඒ ප්‍රේතයාට අවශ්‍ය දේ ලැබීමෙන් තෘප්තියට පත්වීම නිසා ය. බලි පිදේනිවලින් කෙරෙන්නේත් මෙයම ය‍. මිනිස් බල ඉල්ලන ප්‍රේතයකුට යකැදුරා කුකුළු බිල්ලක් දෙන්නේ මේ නිසා ය.මනසකින් මනසකට සම්බන්ධ වන යම් බලපෑමක් තිබෙනවා නම් ඒ බලපෑමට අපව මරණයට පත් කිරීමට වුව ද ශක්තිය ‍තිබේ. මනෝ විද්‍යාවේ දී ද මේ පිළිබඳව සාකච්ඡා කෙරේ. එහිදී විස්තර කෙරෙන්නේ තමන්ට ම එය කරගත හැකි බවයි. එතැනදී තමන්ට ම තමන් නිර්මාණය කර ගත හැකි බව සාකච්ඡාවට ලක් කැරේ. මෙතැනදී ඇති ප්‍රශ්නය වන්නේ ද සැබෑවටම ඇත්තේ ප්‍රේත භූත දෝෂයක් ද එසේත් නැතිනම් වෙනත් ආත්මයක් ද? එසේත් නොවේ නම් තමාගේ ම මනස තමන් විසින් ම මෙතැනට ගෙනවිත් තිබේ ද යන්න හඳුනා ගැනීම ය. මානසික රෝගීන්ටත්, ප්‍රේත දෝෂ නිසා දුර්වල වූ මානසික තත්ත්වයක් ඇති අයටත් ප්‍රතිකාර ක්‍රම දෙකක් තිබේ. මානසික ‍රෝගියකුට අපි අනිවාර්යයෙන් ම මනෝ විද්‍යාවෙන් ම පිළිතුරු සෙවිය යුතු ය.බිලි දීමෙන් සිදුවන්නේ ප්‍රේතයා ගේ ස්ථානය මාරුවීමයිඅද අපි වැඩි දෙනෙක් මුලාවේ වැටී සිටින්නේ මේ මානසික රෝග ප්‍රේත දෝෂයැයි වරදවා වටහා ගැනීම නිසා ය. එහෙත් මේ දෙවිදියෙන්ම අප පරිහානියට ගෙන යාම වැළැක්විය නොහැකි ය. මානසික රෝගයක දී මනෝ වෛද්‍ය ප්‍රතිකාර දී ප්‍රේත දෝෂයකදී පිරිතකින් දානමය පින්කමකින් පැන් වඩා ඒ ප්‍රේත ආත්මයන්ගෙන් ගැලවීමට පුළුවන. ඇතැම් අවස්ථාවල ප්‍රේතයින් ආවේශ වූවන් ඉන් ගැලවීම සඳහා කරන යාතු කර්මවලදී ‘යටලීය කඩාගෙන යනවා’ කොස් අත්තක් බිඳගෙන මම මෙතනින් යනවා’ යන ප්‍රකාශ කරන ආතුරයන් අපි දැක ඇත්තෙමු. එවැනි සිදුවීම් අසත්‍ය නොවේ. එහෙත් මිනිසුන්ට ආරූඪ වී බිලි ඉල්ලන, මිනස් බිලි ආදී දරුණු බිලි ඉල්ලන ප්‍රේතයින්ට එවැනි දේ ලබාදීමට වඩා යහපත් වන්නේ පින් ලබාදීම ය. ඒ අයට විමුක්තිය ලැබෙන්නේ එවිට ය. බිලි දීමෙන් සිදුවන්නේ ප්‍රේතයා ගේ ස්ථානය මාරුවීම පමණි. තොවිලයකදී සිදුවන්නේ එවැන්නකි. එහිදී ඒ ප්‍රේතයා ඒ ආත්මය අතහැර තවත් තැනකට රිංගා ගැනීමට බලයි. ප්‍රේත ආත්මය තැනකින් තැනකට මාරු නොවී, ගහකින් ගහකට මාරු නොවී, තවත් කෙනෙකුට විපත් නොකර, මානසික බලය අඩු වූ තැනකදී අපට ආරූඪ නොවී සුගතියට යන්නේ දන් පින් කොට පිරිත් පින්කම් පවත්වා ඒ පින් ඔවුන්ට අනුමෝදන් කළ විට ය.පෙරේත තටු තැබීම නිෂ්ඵල ක්‍රියාවක්අදත් අපේ රටේ සමහර පළාත්වල පවුලේ ඥාතියෙක් මිය ගිය විට පෞරාණික විදිහට දවස් 7 න්, තුන් මාසෙන් පාරේ මංසන්ධියක ප්‍රේත තටුවක් තැබීම සිරිතකි. එහෙත් එය සියයට සියයක් ම නිෂ්ඵල ක්‍රියාවකි. මෙවැනි සිරිත්වලට ඇත්තේ බුද්ධ දේශනාවටත් වඩා ඈත ඉතිහාසයකි. ඈතම අතීතයේ කෙනෙක් මිය ගිය පසු කළේ කෑම පිඟානක් ගෙන ගොස් අමු සොහොනක දැමීම ය. මිය ගිය ඥාතීන් එය අනුභව කරන තුරු බලා සිටියත් කබරුන් සිවලුන් මිස වෙනත් කෙනෙක් ඒවා කන්නට ආවේ නැත. ඉන්පසු කළේ මිය ගිය අය ගේ නම් කියා හඬගැසීම ය. ඒත් ආවේ පෙර කී සතුන් ම ය. එහෙත් බමුණන් විසින් ඔවුන් ගේ වාසියට මෙය වෙනත් විදිහකට නිර්මාණය කර ගත්තේ ය. ඔබේ මිය ගිය ඥාතීන් උඩ මිස බිම නැත. ඒ නිසා මේ පූජාවන් ගින්නට පූජා කරන්න. ඉන් පිටවන දුම හරහා ඔවුන්ට ඒවා ලැබේ යනුවෙන් ඔවුහු කීහ. ඒ යාගය සාර්ථක වන්නට බමුණන් සිව් දෙනකු කැඳවිය යුතු බව ද කීහ. එහෙත් මේ නිෂ්ඵල ක්‍රියාව ඉවත දැමූ බුදුරජාණන් වහන්සේ ඒ වෙනුවට සිල්වතුන්ට, ගුණවතුන්ට දානය පිරිනමන ලෙස, සාංඝික දානය අනුමත කළහ.එම දානයේ මහත්ඵල මහානිශංස ලබන්නට උපසම්පදා භික්ෂූන් වහන්සේ සිව් නමක් සහභාගි කරගන්නා ලෙස දැන්වූහ. ඒ මිනිසුන්ගේ සිත් සෑදීමට ය. සතුන් බිලි දෙනු වෙනුවට අහිංසකත්වයට මුල් තැන ලැබුණේ එසේ ය. එහෙත් අදත් අපි පෞරාණික ක්‍රමයට පෙරේත තටු තබන්නට පුරුදු වී සිටිමු. සතෙකුට කෑම දුන්නාට ප්‍රශ්නයක් නොවේ. ඔබ මේ ගැන සිතිය යුතු ය. මිය ගිය ඔබේ මවුපියන් ජීවත්ව සිටි කාලයේ ඔබ මෙසේ සියලු කෑම බීම පුරවා පෙරේත තටු සේ ආහාර දුන්නේ නැත‍. එසේ මවුපියන්ට සලකන ක්‍රමයක් කිසිම ආගමක නැත. එසේ නම් ඔවුන් මිය ගිය පසු ඔවුන් වෙනුවෙන් මෙසේ කොට්ට පැදුරු, කෑම බීම, අරක්කු, සුරුට්ටු ආදී බොහෝ දේ තටුවකට තබා වෙන් කරන්නේ කුමකටද? තවත් සමහරු මේ පෙරේත තටු අසල වැලි ඉස ඒවායෙහි අඩි සලකුණු තිබේ දැයි බලති. කුරුල්ලකු ගේ හෝ අඩි සලකුණක් නොවේ නම් ඒ තටුවට ප්‍රේතයා වැහී සිටින බව කියති. මදකට සිතන්න. මේ ඔබ මවුපියන් ගැන තබන විශ්වාසය නොවේ ද?මිය ගිය ඥාතියා වෙනුවෙන් ඔබට යම් කෘතගුණයක් සැලකිය හැකි නම් කළ යුතු වන්නේ පින් අනුමෝදන් කරවීම ය. ඒ සඳහා විශාල ලෙස මුදල් වැය කළ යුතු නොවේ. සත්ත්ව බිලි දිය යුතු ද නොවේ.සමහර පිරිස් අද යන්ත්‍ර මන්ත්‍ර බලයෙන් විවිධ ගති ලක්ෂණ ආරූඪ කරගෙන ප්‍රේතයින් බැඳගෙන සිටී. ඒ අය ස්වරූපයෙන් ම හඳුනා ගැනීමට පුළුවන. හිස කෙස් වවාගෙන, මාසයකට වතාවක් හෝ හිස නොපීරා සිටින ඔවුන් ගේ පෙනුම ප්‍රේතයකුට සමානය. සමහර ප්‍රේතයන් ආරූඪ වන්නේ වරම් දීමට ය. මේවා බොරු යයි ඉවත දැමිය නොහැකි ය. අදෘෂ්‍යමාන බලවේගයන්ගෙන් වැඩ ගන්නා අය සිටී. හොඳම දේ මේවායින් බැහැර වීම ය. පින් අනුමෝදන් කොට ඒ අය සුවපත් කරවීම ය. තමන්ට යම් ප්‍රේතයෙක් වැහී සිටින බව තේරෙනවා නම් කළ යුතු වන්නේ තුනුරුවන් සරණයාම ය.ඔබට ආරූඪ වී ඉන්නේ කවරෙක් ද?පිරිත් කියන විට ප්‍රේතයන් ආරූඪ වී දඟලන අය ගෙන් පොල් මල සහ පිරිත් හුය අතට ගෙන ඔබට ආරූඪ වී ඉන්නේ කවරෙක් ද? ඒ සතරවරම් දෙවි වරුන්ගෙන් කෙනෙක් ද? එසේත් නැතිනම් මහා බ්‍රහ්මයෙක් ද? සාමාන්‍ය දෙවි කෙනෙක් දැයි අසයි. එවිට ආතුරයා නැතැයි කීවේ නම්, එසේ නම් ඔබට ආරූඪ වී ඇත්තේ වෙසමුනිය ද යි අසයි. වෙසමුනි නම් ප්‍රේත, භූත, යක්ෂ ආදී සියල්ලන්ගේ ම නායකයා ය.ආරූඪ වූ කෙනා ‘ඔව්’ යන පිළිතුර දුන්නේ නම් එතැන දෝෂයක් ඇති බව සොයා ගනී. එවිට අවශ්‍ය පිරිත් දේශනා කොට ඔහු සුවපත් කරයි.කෙනෙක් වෙසමුනින් ආරූඪ වී නෑ කීවේ නම් ඔහු කර ඇත්තේ බොරුවකි. කාමාශාදී කෙලෙස් සංසිඳුවා ගැනීමේ වෑයමකි. මේ ප්‍රේත දෝෂවලට ඉලක්ක නොවී සිටීමට ඔබට හැකියාව තිබේ. ඒ සිත ශක්තිමත් කරගැනීමෙනි. මළගිය ඥාතීන් ගැන නිතර නිතර සිහි නොකර ආගමික හා පුණ්‍ය කටයුතුවල නිරත වීම ය. ඔබ ගේ සිත යම් අවස්ථාවක එසේ මළගිය අය ගැන කල්පනා කරමින් දුර්වල වූයේ නම් වෙනත් ප්‍රේතයෙක් හෝ සිරුරට රිංගා ගෙන විපත් කිරීමට පුළුවන. ඒ අය සැබෑවට ම මේ මිනිස් ලෝකයේ සැරි සැරමින්, අපගේ දුර්වලතැන් සොයමින් සිටින බව අමතක නොකළ යුතු ය. ඔබ මේ ගැන දැනුම්වත් කරන්නේ බිය ගැන්වීමට නොව මේ ගැන කියමින් ඔබ තව තවත් කරදරයට පත් කරන වංචාකාරයින්ගෙන් බේරා ගැනීමට ය. ඔවුන්ට හසු නොවී බෞද්ධ දර්ශනය අනුව හෝ ඔබ අදහන වෙනත් ආගමකට අනුව ආගමානුකූලව ජීවත්වීමෙන් ඒ ආශිර්වාදය ඔබට ලැබෙනු ඇත. ප්‍රේතයකුට තබා වෙනත් කිසිදු අමනුෂ්‍ය බලවේගයකට ඔබට විපත් කළ නොහැකි වනු ඇත.(පිරිත් සජ්ඣායනයකදී, බෙර හඬ ශ්‍රවණයේදී ඇතැම් අය ආරූඪ වන්නේ ප්‍රේත දෝෂ නිසා ද? ලබන සතියේ)රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011215</link>
    <topic>රට විරු දූ දරුවන්ගේ සුබසාධනය ගැනත් අපි සොයා බලනවා</topic>
    <author>සකස් කෙළේ -සුනිල් දයා අල්විස්</author>
    <content>මංගල රන්දෙණියනියෝජ්‍ය සාමාන්‍යාධිකාරී (සමාජ සංවර්ධන) ශ්‍රී ලංකා විදේශ නියුක්ති කාර්යාංශයරටවිරුවන්ගේ දූ දරුවන්ට තොරතුරු තාක්ෂණය මෙන්ම ස්කයිප් තාක්ෂණ ක්‍රමය ඔස්සේ රට සිටින තම මව හෝ පියා සමඟ කතාබහ කිරීමටත් මූලික දැනුම්වත් කිරීම් කිරීමට තාක්ෂණ පුහුණු මධ්‍යස්ථාන ඔස්සේ අවශ්‍ය පියවර ශ්‍රී ලංකා විදේශ සේවා නියුක්ති කාර්යාංශය මඟින් ගෙන තිබේ.රට රැකියා සඳහා යන මවට හෝ පියාට තොරතුරු තාක්ෂණය පිළිබඳ දැනුමක් නොමැතිනම් මූලික දැනුමක් ලබා දෙන්නටත් පියවර ගෙන ඇත.රට විරුවන්ගේ දූ දරුවන් උදෙසා තොරතුරු තාක්ෂණය ඉගැන්වීමට විදේශ සේවා නියුක්ති කාර්යාංශය සකස්කොට ඇති වැඩපිළිවෙළ ගැන විස්තරයක් කරන්න.මේ රටේ විදේශ ‍විනිමය උපයා දීම අතින් හා රටේ ආර්ථිකයට ශක්තියක් රටවිරුවන් ගෙන් ලැබෙන බව දැන් කවුරුත් අවිවාදයෙන් පිළිගන්නවා. ඒ රටවිරුවන්ගේ දූ දරුවන්ගේ හා ඔවුන්ගේ පවුල්වල සමාජ හා සුබසාධන කර්තව්‍යයන් වෙනුවෙන් ද කාර්යාංශය සොයා බලා කටයුතු කරනවා.මීට අමතරවයි රටවිරු දූ දරුවන්ගේ අධ්‍යාපනය දැනුම නැංවීමේ දී ඔවුන්ට තොරතුරු තාක්ෂණය හා ඉංග්‍රීසි භාෂා දැනුම වර්ධනය කිරීමටත් ඇමැති ඩිලාන් පෙරේරා මහතා අවශ්‍ය පියවර ගෙන තිබෙනවා.මේ සම්බන්ධයෙන් විෂය බාර ඇමැතිවරයා ලෙස ‍ඩිලාන් පෙරේරා මහතා ගෙන ඇත්තේ කුමන පියවරක් ද?ඉකුත් වසර අවසානයේ දී භාෂා විද්‍යාගාර අටක් පිහිටුවනු ලැබුවා. හාලිඇල භාෂා විද්‍යාගාරයක් ද වසර අවසානයේ දී පිහිටුවීමත් සිදුකළා. මේවා මඟින් පාසල් ශිෂ්‍යයන්ට ඔවුන්ගේ පාසල් කාල වේලාවලින් පසුව සහ සෙනසුරාදා ඉරිදා දිනවල භාෂා දැනුම වර්ධනය කර ගැනීමට පහසුකම් සලසා තිබෙනවා.ආසියාවේ ශ්‍රමිකයන් යවන රටවල ‘කළම්බු ප්‍රොසෙස්’ එකමුතුවේ ප්‍රධානියා ලෙස විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතා විදේශ ශ්‍රමිකයන් ලබා ගන්නා රටවල අබුඩාබි ඩයලොග් එකමුතුවේ ප්‍රධානි පිලිපීනයේ රැකියා ඇමැතිනි රොස්ලින්ඩා බැල්ඩොස් මහත්මිය මැනිලා නුවරදී හමු වූ අවස්ථාව.ලබා දී ඇති වෙනත් පහසුකම් ගැන විස්තර කළොත්...තොරතුරු තාක්ෂණ දැනුම ඔස්සේ රටවිරු දරුවන්ට ‘ස්කයිප්’ ඔස්සේ තම මව හෝ පියා රැකියාව කරන රටේ ඔවුන් සමඟ සම්බන්ධ වී කතාබහ කරන්නට අවස්ථාවක් අවශ්‍ය නම් ඒ රටේ මවට හෝ පියාට නිවාඩු තිබෙන විවේකී වෙලාවක මෙවැනි තාක්ෂණ පහසුකම් තිබෙන ස්ථානයට පැමිණ සම්බන්ධ වී කතාබහ කරන්න පුළුවන්.රටවිරුවන්ගේ දරුවෝ තොරතුරු තාක්ෂණය ගැන දැනුම තිබෙනවා කියා හිතමු. නමුත් රට ඉන්න අම්මා හෝ තාත්තා මේ තාක්ෂණය ගැන වැටහීමක් නැතිනම් මොකද වෙන්නෙ?අපි දැන් රට යන අයට රට රැකියාවකට යන්න කලින් ලබා දෙන දැනුම හා පුහුණුවේදී තොරතුරු තාක්ෂණයේ මූලික දැනුම හා අවබෝධය ලබා දෙන්න පියවර ගෙන තිබෙනවා.රත්මලානේදී ඉංග්‍රීසි භාෂාගාරයක් පිහිටුවනු ලැබුවා නේද? මෙවැනි භාෂාගාර සෑම දිස්ත්‍රික්කයකම පිහිටුවීමටත් කාර්යාංශය බලාපොරොත්තු වෙන බවක් එහිදී ප්‍රකාශ වුණා.සෑම දිස්ත්‍රික්කයකම ඉංග්‍රීසි භාෂාගාර පිහිටුවීමට ඩිලාන් පෙරේරා ඇමැතිවරයාගේ බලාපොරොත්තුවයි. අරමුණයි. මූලික ඉංග්‍රීසි දැනුමක් ලබා දෙන මේ මධ්‍යස්ථානවල කෙටිකාලීන මාසික පුහුණු වැඩ සටහනක් ක්‍රියාත්මක කිරීමයි සිදුවන්නේ. අන්තර්ජාතික කම්කරු සංවිධානය මේ සඳහා අනුග්‍රහය ලබා දී තිබෙනවා.ඉකුත් වසරේ රැකියා සඳහා විදේශගත වුණු රටවිරුවන්ගේ සංඛ්‍යාව කොපමණ ද?2013 ජනවාරි 1 වැනිදා සිට දෙසැම්බර් 31 දක්වා 2,92609 දෙනෙක්. විදේශ සේවා නියුක්ති කාර්යාංශයේ ලියාපදිංචි රැකියා අවස්ථා ලබාගෙන විදේශගතවී තිබෙනවා.මේ අයගෙන් කොපමණ සංඛ්‍යාවක් පැමිණිලි ලැබී තිබෙනවා ද?පැමිණිලි 5163 ක් ලැබී තිබෙනවා. දැනට මෙය සියයට 1.7 හෙවත් දළ වශයෙන් සියයට 2 ක් ලෙස සලකන්න පුළුවන්.දිනකට පැමිණිලි 45 ක් පමණ ලැබෙනවා. ඒ වගේම කාර්යාංශය දිනකට පැමිණිලි 50 ක් පමණ විසඳා දීමටත් පියවර ගන්නවා. මේ තත්ත්වය හොඳ මට්ටමක්.නිවාසවලින් පැන යාමේ ප්‍රශ්නය කොහොම ද?නිවාසවලින් පැන යාමේ ප්‍රශ්නයක් තිබෙනවා. මේ ප්‍රශ්නය විසඳන්නත් පසුගියදා ක්‍රමයක් හඳුන්වා දුන්නා. රැකියා නියෝජිත ආයතනය හරහා පැය 48 ඇතුළත අදාළ ප්‍රශ්නයට විසඳුම් සොයා දිය යුතුය. මේ විසඳුම සිදුකර දිය යුතු බවට තීරණයක් රැකියා නියෝජිත ආයතනයන්ට දැනුම් දී තිබෙනවා.අපේ රටවිරුවන් සේවය කරන මැදපෙරදිග රටවල තානාපති කාර්යාල ගැන විවිධ චෝදනා එල්ල වෙනවා. රටවිරුවන්ගේ ප්‍රශ්නවලට විසඳුම් ලබාදීමේදී උනන්දුවක් දක්වන්නේ නැතැයි එල්ල වන විවේචන ගැන කියන්නේ මොනවා ද?ඇතැම් මාධ්‍ය මෙවැනි ප්‍රශ්න වාර්තා වූ විට අපෙන් විමසා අදාළ සිද්ධිය සමබරතාවකින් පළ කරනවා. එහෙත් ඇතැම් මාධ්‍ය ප්‍රචාරය ගැනම හිතා නිවැරැදි දේම පළ කරන්නේ නැහැ. ශ්‍රමිකයාගේ ආත්ම ගෞරවය අභිමානයටත් මේවායින් හානි වන අවස්ථා ඇති වී තිබෙනවා. අපේ ශ්‍රමිකයන්ට විවිධ ගැහැට දුක් පීඩා විඳින්නටත් සිදුවන අවස්ථා නැතිවා නොවෙයි. මේවා සම්බන්ධයෙන් කටයුතු කිරීමේදී විදේශ රටක් හා සම්බන්ධ වී කටයුතු කළ යුතු නිසා යම් යම් ක්‍රමවේද සීමා මත කටයුතු කරන්නට සිදු වෙනවා. බොහෝ විට අප ඉදිරිපත් කරන කරුණුවලට ලැබෙන ප්‍රතිචාර හා විසඳුම් හොඳයි.රටවිරුවන් පසුගිය වසරේදී වැඩියෙන්ම විදේශගත වූයේ මැදපෙරදිග කවර රටවලට ද?සවුදි අරාබියට කාන්තාවන් 41348 ක් සහ පිරිමි 39268 ක් සමඟ 80616 ක්ද, එක්සත් අරාබි එමීර් රාජ්‍යයට කාන්තාවන් 1908 ක් සහ පිරිමි 29128 ක්ද සහිතව 48217 ක්ද, කටාර් රාජ්‍යයට කාන්තාවන් 7826 ක් සහ පිරිමි 72377 සමඟ 80203 ක් කුවේට් රටට කාන්තාවන් 28659 සහ පිරිමි 13909 සමඟ 42568 ක් ඕමාන් රාජ්‍යයට කාන්තාවන් 2364 ක් සහ පිරිමි 2932 ක් සමඟ 5296 ක් ජෝර්දාන් රාජ්‍යයට කාන්තාවන් 5594 ක් සහ පිරිමි 1441 ක් සමඟ 7035 සහ සයිප්‍රස් රාජ්‍යයට කාන්තාවන් 1383 ක් සහ පිරිමි 218 සමඟ 1601 දෙනෙකු ද ගොස් තිබෙනවා.මැදපෙරදිග නොවන රටවලටත් ගිය වසරේදී වැඩිපුර රැකියා සඳහා ගොස් තිබෙනවා ද?මැලේසියාවට 3274 (කාන්තාවන් 1740 පිරිමි 1534) මාලදිවයිනට 3420 (කාන්තාවන් 365 පිරිමි 3055) උතුරු කොරියාවට 5190 (ගැහැනු 73 යි පිරිමි 5117)කළම්බු ප්‍රොසෙස් (Colombo Process) හෙවත් කොළඹ ක්‍රියාදාමය ගැන පසුගිය වසරේදී කතාබහට ලක්වුණා. එම එකමුතුවේ ප්‍රධානියා ලෙස ඇමැති ඩිලාන් පෙරේරා මහතා මැනිලා නුවර පැවැති රැස්වීමකදී හමුවක් පැවැත්තුවා නේද?විගමනික ශ්‍රමිකයන් ලබා ගන්නා රටවල එකමුතුවක හා ආසියාවේ විදේශ රැකියා සඳහා ශ්‍රමිකයන් යොමු කරන රටවල එකමුතුව අතර සහයෝගීතාව වර්ධනය කර ගැනීම් ගැටලු හා විසඳුම්වලට මඟ පාදා ගැනීම මෙම හමුවේ මූලික අරමුණයි.ඇමැතිවරයා කළම්බු ප්‍රොසෙස් එකමුතුවේ ප්‍රධානියා ලෙසත් විදේශ ශ්‍රමිකයන් ලබාගන්නා රටවල අබුඩාබි ඩයලොග් Abu Dhabi Dialogue එකමුතුවේ ප්‍රධානියා ලෙස රොස්ලින්ඩා මහත්මියත් පත්වී සිටිනවා.ලෝකය පුරාම තම ශ්‍රමිකයන් යොමු කරන රටක් ලෙස පිලිපීනය තම දැනුම හා අත්දැකීම් ශ්‍රී ලංකාව සමඟ බෙදා හදා ගැනීමටත් එකඟ වී සිටිනවා.ඩිලාන් පෙරේරා ඇමැතිවරයා මේ සම්බන්ධ වූ අවබෝධතා ගිවිසුම්වලට අස්සන් කිරීමට ඉදිරි කාලයේ දී සිදුකිරීමට නියමිතයි. මෙය ශ්‍රී ලංකාවේ කීර්තිනාමයට හොඳ රුකුලක් වේවි.සකස් කෙළේ -සුනිල් දයා අල්විස්ඔබේ ප්‍රශ්න අප වෙත යොමු කරන්නඅපේ ලිපිනය - රටවිරු විමසුම් විසඳුම්,සිළුමිණ, ලේක්හවුස් කොළඹ 10.සම්බන්ධීකරණය - මදුෂාන් කුලරත්නප්‍රවෘත්ති නිලධාරීශ්‍රී ලංකා විදේශ සේවා නියුක්ති කාර්යාංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=af14011216</link>
    <topic>බොරු වරදකට හිරේ ගිය රැඳවියා නිදහස ලබයි</topic>
    <author/>
    <content>දඩ මුදලසිළුමිණ පාඨකයෙකුගෙන්ඔහු වසර ගණනක් හිමිකම් කී ජම්පරයට හා කොට කලිසමට ආයුබෝවන් කියුවේ ය. දිගු කලිසමක් හා ඊටම ගැළපෙන ටී ෂර්ටයක් හැඳ සිටින ඔහු කෙරෙන් වෙනදා නොතිබුණු ප්‍රබෝධයක් දිස්වේ. ඔහු අතේ මලු දෙකකි. එකක ඇත්තේ කවුරුන් විසින් හෝ පරිත්‍යාග කළ සමන් පිච්ච මල් පැළයකි. අනෙක් ම‍ල්ලේ ඇත්තේ ජ්‍යොතිෂය පිළිබඳ ලියැවුණ පොත පත ය. ඔහුගේ මුවින් සිනහව උතුරා යයි. එහෙත් මීට මාස දෙකකට පමණ පෙර ඔහු හමුවන විට ඒ නෙත්වල තිබුණේ ගලා නොගිය කඳුළකි.තරුණියකට අතවර කළේ යැයි යන චෝදනාවට දඬුවම් ලැබූ ඔහුට වසර නවයක සිර දඬුවමක් නියම වුණේ මීට සත් වසරකට පෙර ය. “නොකළ වරදකට හිරේ ගිය රැදවියකුගේ කතාවක්” වූ එය 2013 නොවැම්බර් මස 10 දින සිත්මල් යායේ “මම අද හි‍ෙර් ඉන්නේ මගේ නීතිඥයා නිසයි” යන හිසින් යුතුව පළවූයේ ය.එයට ලැබුණු ප්‍රතිචාර බොහෝ ය. ඇතැමෙක් අනෙයි අපොයි කීහ. තවත් අය ඇසුවේ නීතිඥයා කවුරුන්ද කියාය. ලැ‍බුණ බොහෝ ඇමතුම් අතරින් ලැබුණ එක් ඇමතුමක් අප මවිතයට පත් කෙළේ ය.“අපි කැමතියි ඒ මනුස්සයගෙ දඩ මුදල ගෙවන්න.” දුරකථනයෙන් අප ඇමතූ මහත්මයෙක් පැවසුවේය. ඉන් පසුව ඒ මහත්මයාගේ බිරිය ද අප ඇමතුවා ය.ඇය මගෙන් සිරකරු පිළිබඳව විමසු‍වා ය.“මට ඔහු හමුවුණේ හිරගෙදරදි. අපි කොහොමද දන්නේ ඔහු ඇත්තටම නිවැරදි ද කියලා‍‍” මම පැවසීමි.“ඒකට කමක් නැහැ. වරදක් කළා නම් ඔහු එයට මේ වනවිට විඳි දඬුවම ඇති. ඔහු එසේ නොකළා නම් දඬුවම් විදින එක අපරාධයක්. අපට අවශ්‍ය මොහුට යළිත් නැඟී සිටීමට අත දීමට පමණයි.”දුරකථනයෙන් කතා කළ ඇය හා ඔහු මේ සිරකරුවාගේ රුපියල් දෙලක්ෂ විසි දහසක දඩ මුදල ගෙවා දැමීමට පො‍රොන්දු වූහ. සති කිහිපයක් ගෙවිණි. ඔවුහු එම මුදල අදාළ අධිකරණය වෙත ගෙවා දැමූහ.ඒ දඩ මුදල ගෙවීමත් සමඟ සිරකරුවාගේ දඬුවම වසර දෙකකින් අඩු විය. වසර හතක අනිවාර්ය සිර දඬුවම ගෙවී අවසන් වූයේ මේ වසරේ ජනවාරි පස් වැනිදා ය. එතැන් සිට පටන් ගැන්මට තිබුණේ දඩ මුදල් නොගෙවීම මත පැනවූ වසර දෙකයි මාස හයක සිර දඩුවම ය. එහෙත් මේ රැඳවියාගේ යම් වාසනාවකට ‘සිළුමිණ’ පාඨක යුවළ විසින් දඩ මුදල ගෙවා දැමීමත් සමඟ ඔහුට ඉකුත් හතර වැනි දින නිදහස ලැබිණි.“පුවත්පත්වලින් මෙවැනි සිදුවීම් හෙළිදරව් කිරීම ඉත‍ාම වටිනවා. විශේෂයෙන් ම සිළුමිණ පාඨකයකු විසින් මෙවැනි සත් ක්‍රියාවක් කිරීම ඉතාම වටිනවා. සිරගෙදර සිටින මිනිසුන් දෙස හැමදාමත් වැරදිකරුවන් ලෙස බලන්නේ නැතිව ඔවුන්ට මනුෂ්‍යත්වයෙන් සැලකීම බොහෝ ම වටිනවා. මම බන්ධනාගාර දෙපාර්තමේන්තුව වෙනුවෙන් මීට සහාය වූ හැමටත් විශේෂයෙන් ම මෙවැනි සද්ක්‍රියාවක් කිරීමට ඉදිරිපත් වූ ‍එම යුවළටත් ස්තුතිවන්ත වෙනවා.එසේ පැවසුවේ වැලිකඩ බන්ධනාගාරයේ අධිකාරි ගාමිණී ජයසිංහ මහතා ය.“මට හරිම සතුටුයි. මගෙ මහත්තයට නිදහස්ව එළියට එන්නට ලැබීම ගැන. ඔහු සිරගෙදර සිටියදී මමත් මගෙ දරුවනුත් බොහෝම දුෂ්කර ජීවිතයක් ගත කළේ‍. මගෙ දරුවෝ තවමත් ඉගෙන ගන්නවා. අපි ආර්ථික අතින් වැටිලා ඉන්නේ. එවන් වෙලාවක මෙම දඩ මුදල අධිකරණයට ගෙවලා මගෙ මහත්තයාට අවුරුදු හතකට පසුව ගෙදර එන්න පාර සකස් කරලා දුන්න ඒ නෝනටත් මහත්මයාටත් මං පිංදෙනවා.”නිදහස ලැබූ ඔහුගේ බිරිය පවසන්නේ සතුටු කඳුළු සලමිණි.යමක් කමක් යහමින් තිබ‍ූ තමන්ගේ ම කියා ව්‍යාපාරයක් කරගෙන ගිය ‍ඔහුට අද වනවිට ඇත්තේ ව්‍යාපාරය පවත්වාගෙන ගිය ‍ගොඩනැගිල්ල පමණි. එහෙත් යළිත් නැගිටින්නෙමි යැයි යන අධිෂ්ඨාන සිත දරා සිටින ඔහු දැන් සිතන්නේ හෙට දවස ගැන ය.“මම හිරගෙදර දී වුණත් හැම විටම යහපත් ලෙස ජිවත් වුණේ. මං නිවැරදියි. ඒ බව දන්නේ මම විතරයි‍. ආයෙමත් මම මුල ඉඳලම මගේ ආර්ථිකය ගොඩ නඟා ගන්න ඕනෑ. මම කොහොම හරි ජීවිතේ ජය ගන්නවා. විශේෂයෙන් ම මගේ නිදහස වෙනුවෙන් කටයුතු කළ ධනය පරිත්‍යාග කළ ඒ මහත්මයාට හා මහත්මියට බොහෝ ම පිං. ඒ වගේ ම ඔවුන් මා ගැන දැන ගත්තේ ‘සිළුමිණ’ පුවත්පතේ මා ගැන පළවීම නිසයි. සිළුමිණ පුවත්පතටත් බොහෝම ස්තුතියි. මං කිසිම වැරැද්දක් කරන්නේ නැහැ. මං කොහොම හරි ජීවිතය ජය ගන්නවා.”නිදහස් වූ ඔහු පවසන්නේ සතුටිනි. සිරගෙදර කම්බි කූරු, බත් පෝලිම, බෙහෙත් පෝලිම පමණක් නොව සිරගෙදර දී විදි බොහෝ කටුක අත්දැකීම් අමතක කර දමා ඔහු යළිත් ජීවිතය පටන් ගන්නට සූදානම්‍ ය. මේ මිනිසාට ජීවිතය ලබාදුන්නේ ඔවුන් ය. ඒ සිළුමිණ පාඨක යුවළයි. මෙවන් සද්කාර්යයක් සමඟ අපත් සමඟ අත්වැල් බැඳ සිටින පාඨක ඔබට සිළුමිණ ගෞරවය.- ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401121</link>
    <topic>අයාලේ යන  ගවයන්ට රැකවරණයක් මෙරට ප්‍රථම ගව අභය භූමිය කොවුල්ආරේ</topic>
    <author>චාරිකා සටහන - කමල් පෙරේරා කාච සටහන - රංජිත් අසංක</author>
    <content>අයාලේ යන  ගවයන්ට රැකවරණයක් මෙරට ප්‍රථම ගව අභය භූමිය කොවුල්ආරේකඩුල්ල විවර වෙත්ම ගාල අවට නිදැල්ලේ බලා හුන් ගව රැළ පොකුරු ගැසී ඉදිරියට එන්නට වූහ. පෙරමුණේම ගමන් ගත්තේ සුදු පැහැති තලතුනා ගවයෙකි.“එයා තමා රැළේ ඉන්න වැඩිමලා. එයාට දැන් අවුරුදු දහතුනක් විතර වයසයි. අර හංවඩුවකුත් ගහලා තියෙන්නේ 2003 කියලා. අපි බබා කියලයි එයාට කතා කරන්නේ...” අප කණ්ඩායම එහි කැඳවාගෙන ආ ශ්‍රී බෝධිරාජ පදනමේ ප්‍රජා සහායක ජයදාස හතරසිංහ කරුණු පැහැදිලි කරන්නට විය.බබා පෙරටු කොටගත් ලොකු කුඩා ගවයන් සියයකගෙන් පමණ සමන්විත ගව රැළ කඩුල්ල පියමන් කර නිදහස් තණ පිටිය කරා නික්ම ගියේ ඉතා විනීත ලෙස පාසල් අංගණයකින් පිටතට ඇදී යන සිසු කැලක් ලෙසිනි. මඳ වේලාවකින් ගව රැළ කුඩා කණ්ඩායම්වලට කැඩී අක්කර සියයක් පමණ විසල් වූ ගව අභය භූමියේ ගස්කොළන් අතරින් නොපෙනී යන සැටි අපි බලා සිටියෙමු.“සිය අයිතීන් වෙනුවෙන් සටන් කළ නොහැකි අහිංසකයන්ගේ නවාතැන” ලෙස හැඳින්වෙන හම්බන්තොට කොවුල්ආර ග්‍රාමයෙහි පිහිටා ඇති ගව අනාථාගාරය බාරව සිටිනුයේ අමරෙ ගම්භාරේ ඇතුළු කුටුම්භයයි. ගම්බාරේ උදැහැනෙක්කේම බැහැරක ගොස් සිටි බැවින් ඔහු හා හරි හරියට ගව පට්ටියේ මෙහෙවරට උරදෙන ගම්බාරේගේ ජීවන සහකාරිය වන ප්‍රේමලතා අමරසේන සමඟ අපි කතාවට වැටුණෙමු.“අපි පාරම්පරික කිරි ගොවියෝ. නවසිය අසූ දෙක වෙනකම්ම අපි කළේ ගව රැළත් අරගෙන තැනින් තැනට යන එක. ඒ කාලේ අපිට ගවයෝ දෙසීයක් විතර හිටියා. වැඩිපුරම හිටියේ මී ගවයෝ. දවසකට මී කිරි ලීටර් හතළිහක් විතර ඒ දවස්වල අපිට ලැබුණා. මුළු පළාතෙම කුඹුරු හාන්න, ගොයම් පාගන්න යොදාගත්තේ අපේ ගවයෝ. සල්ලි බලාගෙන නෙවේ අපි ගවයෝ දුන්නේ. ඒත් අස්වැන්න නෙළපුවහම ගොවියෝ අපිට වී දුන්නා. වාඩි ගහගෙන තැනින් තැනට අවිදිමින් ගතකරපු ඒ ජීවිත ගමන නතර වුණේ අසූ දෙකේදී ඉඩම් කච්චේරියක් පවත්තලා අක්කර සීයක භූමියක් අපිට වෙන් කර දුන්නට පස්සෙයි.”අපගේ කතාබහට ලක්වන ගව අනාථාගාරය පිහිටි මෙම බිම්කඩ මොනරාගල දිස්ත්‍රික්කයට අත් සෙවනගල ප්‍රාදේශීය ලේකම් කොට්ඨාසයේ කොවුල්ආර නම් ගමේ පිහිටි එකකි.අමරෙ ගම්බාරේගේ බිරිය වන ප්‍රේමලතාත් සමඟ තවදුරටත් කතා කරන විට පැහැදිලි වූයේ සත්ත්ව පාලනයට හැර වෙනත් කෘෂිකාර්මික කටයුත්තක් සඳහා මෙම ඉඩම භාවිත කිරීමට තහංචි පැනවී ඇති බව ය. එබැවින් ඔවුහු එම කොන්දේසි අකුරට ම පිළිපදිමින් සිය පාරම්පරික ගව පට්ටි පාලනය දිගට ම කරගෙන ගියහ. නමුත් කාලයාගේ ඇවෑමෙන් මතු වූ පාරිසරික හා සමාජ ගැටලු ඔවුන්ගේ ජීවිකා වෘත්තියට හරස් කපන්නට පටන් ගත්තේ ය. ලෙඩ රෝගවලින් ගවයෝ මිය ගියෝ ය. ගම්වාසීහු ඉඩමේ බලහත්කාරයෙන් වගා කරන්නට වූහ. නීතියේ පිළිසරණක් ද හරිහැටි නොලැබ අමරෙ ගම්බාරේ ඇතුළු කුටුම්භය අන්ත අසරණ තත්ත්වයකට ඇද වැටිණ.“ඔන්න ඔය කාලේ තමා මහත්තයෝ නායක හාමුදුරුවෝ අපට පණිවිඩයක් එව්වේ පන්සලට එන්න කියලා. හාමුදුරුවෝ අපට යෝජනා කළා මෙතන ගව අනාථාගාරයක් පටන්ගන්න. අපට ගෙවීමකුත් කරන්නම් කිව්වා. රස්සාවට අමතරව පුන්‍යකර්මයකට දායක වෙන්නත් අවස්ථාවක් ලැබුණු නිසා අපි බොහොම කැමැත්තෙන් උන්වහන්සේගේ යෝජනාවට කැමති වුණා. මේ ආරංචියෙන් ගමේ සමහර අය කලබල වුණා. අපේ ඉඩමේ හේන් ගොවිතැන් කළ අය විරුද්ධ වුණා. ගඟ දෑල ගොවි සමිතිය කියලා සමිතියකුත් ඒගොල්ලො කලින්ම හදාගෙන තිබුණා. සමහරුත් එක්ක අපිට නඩු කියන්නත් සිද්ධ වුණා. ඒත් හාමුදුරුවො මේ වැඩේට අත ගැහුවට පස්සේ කවුරුවත් ආරෝවට ආවේ නැහැ. ඇත්තම කියනවා නම් අපි අද හරිම සතුටෙන් වගේ ම හිතේ සැනසිල්ලකින් ජීවත් වෙනවා.”ප්‍රේමලතා මදහසක් නැඟුවේ සැනසුම් සුසුමක් ද හෙළමිනි. ඇය පැවසු ආකාරයට ඔවුන්ට මේ සැනසිල්ල හා සතුට උදා කර දුන්නේ ඇඹිලිපිටිය ශ්‍රී බෝධිරාජ පදනමේ නිර්මාතෘ ආචාර්ය ඕමල්පේ සෝභිත හිමියන් ය. සත්ත්ව පාලනය සඳහා රජයෙන් වෙන් කර දුන් අක්කර 100 ක භූමිය නිරවුල් කර ඒ වටා සවිමත් කම්බි වැටක් ඉදි කරවූ බෝධිරාජ පදනම, ලොව ප්‍රථම ගව අනාථාගාරය ලෙස සැලකිය හැකි මෙම පුණ්‍ය ව්‍යාපාරයට මුල පුරනු ලැබුවේ 2008 වසරේ අගෝස්තුවේ ය.එම භූමියේ වල් බිහි වී තිබු කුඩා වැවක් ද බෝධිරාජ පදනම විසින් පිළිසකර කර වූ බව ප්‍රේමලතා අප හා පැවසුවා ය. වැව ඉස්මත්තේ අක්කර 5 ක පමණ භූමියක ‘කොහොන් තණකොළ’ නම් වූ විශේෂ තණ වගාවක් ද අරඹා තිබේ. ගවයන්ට ඇතුළු විය නොහැකි පරිදි එය කොටු කර ඇත.බෝධිරාජ පදනමෙන් ගව අනාථාගාරයේ අධීක්ෂකයා වශයෙන් පත්කර සිටින ජයදාස හතරසිංහ, අප ඒ තණබිම වෙතට කැඳවාගෙන ගියේ ය. පසුගිය කාලයේ පැවැති තද ඉඩෝරයට එහි තණ පඳුරු රැසක් වියළී ගොස් ඇත. එබඳු ඉඩෝර සමයකදී ගවයන්ට ආහාර සැපයීම ප්‍රශ්නයක් නොවේදැ'යි අපි ජයදාසගෙන් විමසුවෙමු.“ඒ කාලෙට අපි කරන්නෙ කුඹුරුවලට ගිහින් පිදුරු මිලට ගන්න එක. පිදුරු අත්ට්‍රැක්ටරයකට රුපියල් එක්දහස් අටසීයක් විතර වියදම් වෙනවා. ඊට අමතරව ඇළ දොළවල් ළඟ තියෙන ‘කොහොන්’ තණකොළත් කුලියට කප්පා ගන්නවා. පහුගිය ඉඩෝර කාලෙට විතරක් ලක්ෂ තුනහමාරක් විතර වියදම් කරලා තියෙනවා. බෝධිරාජ පදනමට ලැබෙන ආධාරවලින් තමා මේ හැම වියදමක්ම දරන්නේ. එහෙම වුණා කියලා මෙතන ඉන්න ගෑනුන්ගෙන් කිරි පොදක්වත් දොවාගන්නේ නැහැ. ඔහු පැටවුන්ට විතරක්ම ඒ කිරි වෙන් කරන්න කියලයි ලොකු හාමුදුරුවෝ උපදෙස් දීලා තියෙන්නේ.”වත්මන වන විට ගව අනාථාගාරයේ රැඳවියන් බවට පත්ව සිටින සියයක් පමණ ගවයන්ගේ පැටිකිරිය පිළිබඳව ජයදාසගෙන් අපට ඊළඟට අසන්න ලැබුණේ අපූරු කතාවකි.“මස් කඩවලට දෙන්න ගවයන් එකතු කරන ස්ථාන හයක් මේ පළාතේ තියෙනවා. ඇඹිලිපිටිය, මොරකැටිය, තෝරකොළයාය, කැටගල්ආර, අනූඅට හා කොස්වැටිය තමා ඒ ස්ථාන. මරණයට කැප වූ අසරණ ගවයන් නිදහස් කරගන්න අපි මේ ස්ථානවලට යනවා. කනගාටුවට කාරණය තමා මේ තැන්වල ඉන්න හැම ගවයෙක්ම මිලට ගන්න අපට මුදල් නැතිකම. ඉතින් අතේ තියෙන සල්ලිවලට අනුව සත්තු තෝරා ගැනීමේදී අපි විශාල අපහසුතාවයකට පත් වෙනවා. හැම සතෙක් ම අපි දිහා බලන්නේ ‘අනේ අපිවත් බේරාගන්න’ කියන ආයාචනය ඇස්වල රඳවාගෙන. ඒ අසරණයන්ගේ දුක්බර ඇස් දිහා බලපුවහම අපේ පපුව දනවා. මට මතකයි එක ගවයෙක්ව නිදහස් කරන්න හිතාගෙන ආපු පවුලක් අතේ තිබුණු ඔක්කොම සල්ලිවලින් සත්තු කිහිප දෙනෙක්ම අරගෙන අපිට භාරදීපු හැටි.” අනාථාගාරයට ගවයන් රැගෙන එන එක් ක්‍රමයක් පිළිබඳව ජයදාස අපට විස්තර කළේ අප සිත් ද සසළ කරවමිනි.අධිකරණවලට ඉදිරිපත් කෙරෙන හොර හරක් ජාවාරම්කරුවන්ගේ ගවයන්ට සෙවණ සපයන තැන බවට දැන් පත්ව ඇත්තේ ද කොවුල්ආර ගව අනාථාගාරය ය. බළන්ගොඩ, බණ්ඩාරවෙල, අවිස්සාවේල්ල, තිස්සමහාරාමය, සූරියකන්ද හා දෙනියාය අධිකරණ මගින් මෙසේ ගවයෝ යොමු කරනු ලැබෙති.නිසි අහරක් හෝ රැකවරණයක් නොලැබ ජාවාරම්කරුවන්ගේ අමානුෂික වධ බන්ධනවලට ලක්ව සිටි මේ අසරණයන් අතරින් ඇතැමෙක් කෙටි කලක් ඇතුළත මිය යති. තවත් විටෙක කූට ජාවාරම්කරුවෝ බොරු ලියකියවිලි අධිකරණයට ඉදිරිපත් කර ගවයන් යළි ඉල්ලා සිටිති. මෙවැනි ප්‍රශ්න හමුවේ ගව අනාථාගාරය බාර බෝධිරාජ පදනමේ නිලධාරියකු වශයෙන් ජයදාසට අධිකරණ හමුවේ පෙනී සිටීමට සිදුවන අවස්ථා ද එමට ය.“අපිට ගවයන්ගේ රිමාන්ඩ් බන්ධනාගාරයක රාජකාරියත් කරන්න සිද්ධ වෙලා තියෙනවා. බැරි වෙලාවත් අපේ බාරේ ඉන්න සතෙක් මැරුණොත් ප්‍රශ්න මතු වෙනවා. ඒ නිසා හැම සතෙක් ගැනම මෙහේ වාර්තාවක් තියෙනවා. සතෙක් මැරුණොත් පශු වෛද්‍ය වාර්තාවක් ලබා ගන්නවා.පහුගිය දවසක ඇඹිලිපිටිය උසාවියෙන් එවපු සත්තු 21 දෙනෙක් ආපහු බාර දෙන්න නඩුවකින් තීන්දු වුණා. අපේ නායක හාමුදුරුවෝ ඒ තීරණයට විරුද්ධව දැන් තුන් වතාවක් ඇපීල් කර තිබෙනවා. තවමත් නඩුව ඉවරයක් නැහැ. එතෙක් අපි මේ සත්තුන්ව පරිස්සම් කරගන්න ඕනෑ. අවිස්සාවේල්ල උසාවියෙන් එවපු සත්තු 13 දෙනෙකුටත් නඩු තියෙනවා. තිස්සමහාරාමෙන් ගෙනාපු 11 දෙනෙක් ආපහු බාර දෙන්න වුණා. අපිට කනගාටු මේ පළාතේ හොර හරක් ජාවාරම්කාරයන්ගෙන් වැඩි දෙනෙක් සිංහල බෞද්ධයන් වීම ගැනයි. ලොකු හාමුදුරුවන්ගේ හයිය නිසාම අපි බේරිලා ඉන්නවා. උන්වහන්සේගේ මේ සත්ක්‍රියාව අගය කරන ප්‍රසිද්ධ නීතිඥ මහත්තුරු කොළඹ සිට ඇවිත් මේ නඩුවලට පෙනී සිටින්නේ නොමිලේ. ඒ වගේ ම සත්ත්ව අවිහිංසා ව්‍යාපාරයේ සභාපතිනිය වන අයිරංගනී ද සිල්වා මැතිනියත් මේ වෙනුවෙන් විශාල කැප කිරීමක් කරනවා.”ආචාර්ය ඕමල්පේ සෝභිත හිමියන් ප්‍රමුඛ බෝධිරාජ පදනම උර දී සිටිනුයේ ලෙහෙසි පහසු කාර්යයකට නොවන බව මේ පුවත් ඇසූ අපට හැඟිණ. කොවුල්ආර ගව අනාථාගාරය යනු හුදෙක් ගවයන්ට සෙවණ දෙන තැනක් පමණක් නොව ගව අයිතීන් වෙනුවෙන් සටන් වදින ගව හිමිකම් මධ්‍යස්ථානයක් බව අපට වහා පසක් විය.කොවුල්ආරේ සිට ආපසු ඇඹිලිපිටියේ ශ්‍රී බෝධිරාජ ධර්මායතනයට පැමිණි අපි ආචාර්ය ‍ඕමල්පේ සෝභිත හිමියන් හමු වී මෙබඳු සංකල්පයක් පහළ වීමට තුඩු දුන් හේතු කාරණා පිළිබඳව විමසා සිටියෙමු.“ගවයා හා ගවදෙන ජාතිය සතු සම්පත්. ඒ වගේ ම ගව ඝාතනය හා ගව මස් කෑම බරපතළ විපාක දෙන දුෂ්චරිතයක්. අට අනූවක් රෝග පීඩාදියෙන් මිනිසා දුක් විඳින්නට පටන්ගත්තේ ගව මස් කෑම නිසා බව බුදුරජාණන් වහන්සේ ‘බ්‍රාහ්මණ ධම්මික’ සූත්‍රයේ දේශනා කර තිබෙනවා.කිරිපිටි සඳහා දැනට යන වියදම කෝටි 3000 ක්. මේ වැඩසටහන මඟින් කිරිපිටි ප්‍රශ්නයටත් සෘජු පිළිතුරක් සපයනවා. එසේ ම, සත්වානුකම්පාව - කෘතගුණය වැනි ධර්මතා ජනතාව අතර වර්ධනය කරනවා. මේ අතර වයසට යන සහ රෝගී වන ගවයින්ගේ තත්ත්වය අතිශයින්ම ශෝචනීය බවත් මතක් කළ යුතුයි. එවැනි සතුන් විකිණීම වගේම ඝාතනය කර ආහාරයට ගැනීමත් ධර්ම විරෝධී, අකෘතඥ සාහසික අපරාධයක්. සමස්ත ජාතියට ම එල්ල වන සාපයක්.“මේ සියලු කරුණු සැලකිල්ලට ගනිමින් 2008 වසරේ අගෝස්තු 03 වැනිදා ලෝකයේ ප්‍රථම ගව අභය භූමිය කොවුල්ආර ග්‍රාමයේ අපි විවෘත කළා. මේ ආරංචිය ලැබුණු සැණින් බොහෝ දෙනෙක් අපේ විහාරස්ථානයට ගවයන් ගෙනැවිත් භාර දීමත් බොහොම වැදගත් කාරණයක්. එම ගවයන් සියලු දෙනා ඉතා ගෞරවනීය ආකාරයට රිය පෙරහරකින් තමා අපි කොවුල්ආරට රැගෙන ගියේ.මේ සත්ක්‍රියාව නිසා අපට ප්‍රතිලාභ රැසක් හිමි වෙනවා. සත්ත්ව කරුණාවෙන් යුත් සදාචාරවත් සමාජයක් ඇති කිරීම, හිංසාවෙන් හා බියෙන් තොර ස්වභාවික මරණයක් දක්වා වූ ජීවිතයක උරුමය ගවයින්ට ලබාදීම, දිනෙන් දින උග්‍ර වන කිරිපිටි ප්‍රශ්නයට විසඳුමක් සෙවීම, සමාජ ආර්ථික දියුණුව සඳහා දැහැමි ලෙස ගව සම්පත උපයෝගී කර ගැනීම හා සත්ත්ව කරුණාව වර්ධනය කරන වැඩ සටහන් සඳහා මහජනයා පෙලඹවීම වශයෙන් ඒවා හඳුන්වා දෙන්න පුළුවන්.මේ කරුණු සලකා බලා කොවුල්ආරේ අහිංසක ගවයන්ගේ නවාතැන පවත්වාගෙන යාමටත් වැඩිදියුණු කිරීමටත් ඔබේ කාරුණික අවධානය යොමු කරන ලෙසත් අවසන් වශයෙන් ඉල්ලා සිටිමට කැමැතියි.”මිනිසාගේ ආදි කල්පිත මිතුරන් වන ගව පරපුරට කෘතගුණ දැක්වීමේ අගය ඉතා ප්‍රායෝගික ලෙස අපට පෙන්වා දුන් ආචාර්ය ඕමල්පේ සෝභිත හිමියන් ප්‍රමුඛ ශ්‍රී බෝධිරාජ පදනමේ ක්‍රියාධරයන්ට ශීර්ෂ ප්‍රණාමය දැක්වූ අපි ඇඹිලිපිටියේ සිට කොලොම්පුරය බලා ගමන් ඇරඹුවේ ‘ගාවො පරමා සකා’ යනුවෙන් එදා බුදු පියාණන් වදාළ ඒ උතුම් වදන් මෙනෙහි කරමිනි.චාරිකා සටහන - කමල් පෙරේරා කාච සටහන - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401122</link>
    <topic>ගුරු සේවයේ රසකතා</topic>
    <author>සමන් චන්දන කුමාරසිංහ</author>
    <content>ගුරු සේවයේ රසකතාඑක් ගමක ප්‍රාථමික විද්‍යාලයක් විය. මේ අසල පිහිටි ප්‍රදේශය ඇස ගැටෙද්දී කේයස් කවියා ගේ සුදෝ සුදු කවිකතා පොතේ එක් කවියක් සිහියට නැ‍ඟේ. ඒ, “ගොඩ මඩ දෙකම සරු සාරය ඵල බරය” යන පද්‍යය බව අතිශයෝක්තියක් ‍නොවේ. පාසල වටා ක්‍රමවත් ලෙස කම්බි වැටක් ආරක්ෂාවට නැඟී සිටි අතර වැට දිගට ගිනි කූරු ගස් පෙළක් විය.උපතින්ම ගොවිතැනට ළැදි මුල් ගුරුතුමා ගෙවතු වගාවක් ද ආරම්භ කර තිබුණි. මේ පාසල් බිමට නිතරම ගමේ ‍ගො‍ෙඩ් ගෙවල්වල ඇති කරන බල්ලන් හා බළලුන් කම්බි වැටෙන් රිංගා ඒම වළකාලීම අසීරු කරුණක් විය.කෙසේ වුවද පාසල් භූමියේම නිත්‍ය වාසික බැල්ලියක් වූවාය. මේ බැල්ලියගෙන් පාසලට ද පාසලෙන් බැල්ලියට ද කරදර නොවිණ. එනමුත් මුල් ගුරුතුමාට නම් මේ බැල්ලිය මහත් හිසරදයක් වූ බව පෙනිණි. නමුත් ඔහු බැල්ලී පලවා හැරීමට හෝ පාසලට බැල්ලිය දක්වන ළෙන්ගතුකම නැති කරගැනීමට හෝ කැමැති වූයේ නැත. ඒ ගෙවතු වගාව රාත්‍රී කාලයේදී දෙපා, සිවුපා සතුන්ගෙන් රැකගැනීමට මේ බැල්ල මහත් ආරක්ෂාවක් වූ බැවිනි.බල්ලන් රැලේ යන කාලයට මේ හතර දිග්බාගයේම සිටින බල්ලන් පාසල් වත්තට කඩාවදින්නේ පුරුද්දට මෙනි. එපමණක් නොව බල්ලො රෑනක්ම එක බැල්ලියක් වටා ගැවසීම මහත් වූ ගාලගෝට්ටියක් විය.මුල් ගුරුතුමා ද ඔහු දන්නා හැම උප්පරවැට්ටියක්ම දමා බල්ලන් පලවා හරින අතර එසේ කරද්දී මුල්ගුරුතුමා අසලම ගැවසීමට බැල්ල ද පුරුදු විය.අවසානයේ දී බල්ලන් රැලේ යන කාලයට මේ බැල්ලිය මුල්ගුරුතුමාගේ කාර්යාලයේ දොර මුල්ලෙහි සැඟවී බේරී සිටීමට පුරුදු වූයේ කවුරුත් පුදුමයට පත් කරවමිනි. මේ හේතුව නිසා ඉබේම වාගේ බැල්ලගේ ආරක්ෂකයා බවට මුල්ගුරුතුමා පත්වීම ගැන ගුරු මණ්ඩලයේ නිබඳ කතාබහට ලක්විණි.සමන් චන්දන කුමාරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401123</link>
    <topic>සංකල්පනා</topic>
    <author>කසුරි</author>
    <content>සංකල්පනාඒ මල් ගසමයි ඒ පෙති පහමයි ඒ සුදු පැහැමයි ඒ සුවඳමමයිසිතිවිලි වෙනස් වුණත් ලොව එහෙමමයි ඒ හිරු සඳුමයි ඒ ඩා බිඳුමයිඒ දුක සැපමයි ඒ මිනිසුන්මයි අවුරුදු වෙනස් වුණත් ලොව එහෙමමයිකසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401124</link>
    <topic>අඟහරු මතට යළි නොඑනා ගමන</topic>
    <author>සේමාලි කැල්ලපත</author>
    <content>අඟහරු මතට යළි නොඑනා ගමනමේ ලෝකය හැරපියා වෙනත් ග්‍රහලොවක පදිංචියට යෑමට කිසිවකු හෝ කැමැති වේ දැයි සිතීමටවත් නොහැකි වුව ද දැන් ඒ සඳහා කැමැත්ත පළ කළ පුද්ගල සංඛ්‍යාව දෙලක්ෂය ද ඉක්මවා සිටිති. නෙදර්ලන්තයේ ලාබ නොලබන ආයතනයක් මගින් අඟහරු හෙවත් රතු ග්‍රහයා ජනාවාස කිරීමේ ව්‍යාපෘතියක් සඳහා පසුගියදා ඉල්ලුම්පත් කැඳවූ අවස්ථාවේ ඒ සඳහා අයදුම් කළ සංඛ්‍යාව දෙලක්ෂය ද ඉක්මවූ බව වාර්තා විය.ඉන් වැඩි දෙනෙකු ඇමෙරිකානු ජාතිකයන් වන අතර සංඛ්‍යාත්මකව ගත් කල 30,000 ක් වෙති. ඉන්දියානු, චීන, බ්‍රසීල, එංගලන්ත, ස්පාඤ්ඤ හා ප්‍රංසය ඇතුළු රටවල් 140 ක ජනතාව මේ සඳහා On line මගින් ඉල්ලුම්පත් ඉදිරිපත් කර තිබිණි.2023 වසරේ දී අඟහරු ග්‍රහයා ජනාවාස කිරීමේ ව්‍යාපෘතිය හඳුන්වන්නේ The marsone Mission ලෙස ය. ඒ යටතේ පෘතුවිය හැර දමා අඟහරු ලොවට යන අයට යළි කිසිදා ආපසු ඒමක් නොවනු ඇත.පසුගිය අප්‍රේල් මාසයේදී අයදුම්පත් කැඳවා ඒ අතරින් තෝරාගත් 1058 දෙනකු මේ වනවිට මීළඟ වටය සඳහා සුදුසුකම් ලබා තිබේ. ඒ අතරිනුත් අඟහරු මතට යන ගමන සඳහා පුහුණුවට තේරා ගැනෙනුයේ 40 දෙනෙකි. ඉනුත් පළමු ගමන් වටය සඳහා තෝරා ගන්නේ සිවු දෙනෙකි.රතු ග්‍රහයා කරා යන ගමන 2022 සැප්තැම්බර් මස පිටත්වීමට සැලසුම් කර ඇති අතර ඔවුන් රතු ග්‍රහයා මත ගොඩ බැසීමට නියමිතව ඇත්තේ මාස 7 ක් ගත වී එනම් 2023 වසරේ අප්‍රේල් මාසයේ ය.යළි මහපො‍ෙළාවට ඒමක් නොමැතිව මුළු ජීවිත කාලය පුරාම අඟහරු ලොවේ තනිවෙන්නට යන මේ ගමන සඳහා පුහුණුවීම් හත් වසරක් පුරා සිදු කරනු ඇතැයි වාර්තා වේ. ඒ සඳහා පුහුණුවීම් 2018 වසරේදී ඇරැඹෙනු ඇත.පොළොවට සැතපුම් මිලියන 40 ක් ඈතින් පිහිටි අඟහරු කරා යන මේ ගමන සඳහා වැය වන මුදල ඇමෙරිකානු ඩොලර් බිලියන 6 ක් වැය වෙතැයි පැවසේ. නාසා ආයතනයේ රෝවර් ව්‍යාපෘතිය සඳහා වැය වූ මුදල ඩොලර් බිලියන 1.8 කි. මේ සියලු කටයුතු සංවිධානය කරනුයේ නාසා හෝ වෙනත් අභ්‍යාවකාශ ආයතනයක් නොව Mars one යන ලාබ නොලබන සංවිධානයකි. මෙහි නිර්මාතෘවරයා බාස් ලෑන්ස්ඩොප් නමැති ඉංජිනේරුවෙකි.වයස අවුරුදු 18 ට වැඩි පුද්ගලයන්ගෙන් On line මගින් අයදුම්පත් බාර ගැනීම ආරම්භ කළ පසු ඒ සඳහා ලොව නන්දෙසින් විවිධ තරාතිරමේ පුද්ගලයෝ අයදුම්පත් ඉදිරිපත් කළහ. දැනට තෝරාගෙන ඇති කණ්ඩායමට එංගලන්තයේ ඔක්ස්ෆර්ඩ් විශ්වවිද්‍යාලයේ පිළිකා ආයතනයේ පී.එච්.ඩී. උපාධිය හදාරන රයන් ද ඇතුළත්වේ.“මං මේ නොඑන ගමන යෑමට තෝරාගත් කණ්ඩායමට ඇතුළත් වීමත් සමඟ මගේ පවුලේ අය කැලඹිලා. දැන් ඔවුන් මුළු මැනිචෙස්ටර් පුරාම ඒ ගැන දැනුම්වත් කරමින් මගේ ගමන වළක්වන්න උත්සාහ කරනවා” රයන් පවසයි.බෙයිලි ඇරිසෝනා වේ 18 හැවිරිදි යුවතියකි. ඇයට අවශ්‍යව ඇත්තේ අඟහරු ග්‍රහයාගේ පළමු සංගීතවේදිනිය වීමට ය.“මං මගේ ජීවිතය මේ වෙනුවෙන් කැප කිරීමට සූදානම්” යනුවෙන් ඇය පවසන්නීය‍.ජෝන් 50 හැවිරිදි ඔස්ට්‍රේලියානු ජාතිකයෙකි. තමා අඟහරු කරා යන්නේ කිසිම පසුතැවිල්ලකින් නොවන බවත් ඒ සඳහා සියලු කැප කිරීම් කරන බවත් ඔහු පවසන්නේ ය.Mars one Mission හි නියමුවා වන ලෑන්ඩ්ඩොප් මේ ව්‍යාපෘතිය සඳහා මුදල් සෙවීමට අදහස් කරන්නේ අඟහරු ගමන පිළිබඳ රියැලිටි රූපවාහිනී වැඩසටහන් මාලාවක් පැවැත්වීම මගිනි. එම වාර්තාමය වැඩසටහනට පොළොවේ දී අජටාකාශගාමීන් පුහුණු කිරීමේ සිට අඟහරු ග්‍රහයා කරා යෑම ගොඩ බැසීම සහ අඟහරු මත දෛනික ජීවිතය ගත කරන අන්දමට ඇතුළත් වනු ඇත.‍අඟහරු ග්‍රහයා වෙත යන කණ්ඩායමේ පුහුණු කිරීම්වල දි අඟහරු මත පදිංචි කෙරෙන ආකෘති අලුත්වැඩියාව ඒවායේ විද්යුත් උපකරණ හැසිරවීම, විශේෂිත වූ ඉඩකඩ තුළ බෝග වගාව සහ ශරීර සෞඛ්‍ය රැක ගැනීම පිළිබඳව ද පුහුණුවක් ලබාදීමට නියමිත ය.මාස හතක් තිස්සේ අඟහරු කරා යන දීර්ඝ ගමන ද ලෙහෙසි පහසු ගමනක් නොවනු ඇත. ඉතාම වෙහෙසකාරී දිගු ගමනක් වන එහිදී කිසිවකුට ස්නානය කිරීමට හෝ අවකාශ නොලැබෙනු ඇත. ආහාරයට ලැබෙනුයේ ද ටින් කළ ආහාර පමණි.අඟහරු මතුපිට වාතාවරණය ඉතා තුනී වන බැවින් මුල් පදිංචිකරුවන් සිවු දෙනාට අභ්‍යාවකාශ ඇඳුම්වලින් තොරව එළිපහළියට යෑමට ද අවකාශ නොලැබේ. ඔවුන් අඟහරු මත දී වාසය කෙරෙන කුටීර නිරන්තරයෙන් පීඩනයට ලක්කර තැබීම ද අවශ්‍ය වේ. රතු ග්‍රහයා මතුපිට වගා කළ හැක්කේ විශේෂයෙන් සැලසුම් කළ බෝග වගා ඒකක ඇතුළත පමණි.කිසිදා යළි මහ පොළොවට නොඑනා මේ ගමන යෑමට මෙතරම් පිරිසක් පොරකද්දී රතු ග්‍රහයා මතුපිට දෙවැනි ජනාවාසය ඇරැඹීමට ද දැන් අවධානය යොමු කෙරෙමින් පවතී. එහෙත් එය පළමු පදිංචි කිරීමෙන් දෙවසරකට පසුව ය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401125</link>
    <topic>ඇමෙරිකාව ශීතලෙන් ගල්වෙයි</topic>
    <author>දයා ඩී.ෆොන්සේකා</author>
    <content>ඇමෙරිකාව ශීතලෙන් ගල්වෙයිඋතුරු දිග හා ඊසාන දිග ඇමෙරිකාව මේ දිනවල දැඩි ශීතලෙන් හා හිම පතනයෙන් පීඩා විඳියි. පසුගිය අඟහරුවාදා ඇමෙරිකාවට බලපෑ හිම පතනය කෙතරම් දරුණු වීද යත් චිකාගෝ ඇට්ලන්ටා සහ වොෂින්ටන් ඩීස් වැනි බොහෝ නගර හිමෙන් වැසී ගල්වී තිබෙනු දක්නට ලදී.මින් පෙර මෙවන් දරුණු හිමපතනයක් ඇමෙරිකාවට ඇතිවූයේ 1896 වසරේදී බව කාලගුණ දත්ත නිරීක්ෂක‍යෝ දක්වති. මේ හිමපතනයට හේතුව උත්තරධ්‍රැවයේ සිට හමා එන දරුණු ශීතල සුළඟ බව ද ‍කාලගුණ විද්‍යාඥයෝ තවදුරටත් පවසති.මේ ශීතල සුළඟ නිසා මුළු ඇමෙරිකාව පුරා උෂ්ණත්වය සෙල්සියස් සෘණ අගයක් දැක්වීය. සමහර නගරවල උෂ්ණත්වය සෙල්සියස් රින 50 දක්වා අඩුවී තිබිණ.ඇමෙරිකාවේ චිකාගෝ ඇතුළු නගර ගණනාවක ගුවන් ගමන් 4000ක ගමන් අවලංගු කරන්නට සිදුවූ අතර සියලුම දුම්රිය මාර්ග හා මහාමාර්ග හිමෙන් යටවීමෙන් දුම්රිය හා බස් ගමන් නවතාලන්නට සිදුවිය.මෝටර් රථ නැවැත්වූ ස්ථානවලම හිමෙන් වැසී ඇති අතර ඒවා හෙළවීමටවත් නොහැකිව මෝටර් රථ හිමියෝ ළතැවූහ. අයිස් කඩා රථ ඉවතට ගෙන ඒවා පණගන්වන්නට දැඩි පරිශ්‍රමයක් දරන්නට ඔවුන්ට සිදුවිය. මින් පීඩා විඳි ජනතාව මිලියන 187කි.නගර මධ්‍යයේ ඇති විවිධ හා ප්‍රතිමා හිමෙන් වැසී තිබෙනු දක්නට ලැබිණ. ගංගා ඇළ දොළ දිය මිදී තිබුණේ ඒ මත ඇවිද යන්නට හැකි තරමටයි.මේ දරුණු ශීතලයෙන් මිය ගිය ගණන සියය ඉ ක්මවා ඇතැයි වාර්තා විය. පසුගිය ඉරිදා USA Today පුවත්පත් ශීතලෙන් පීඩා විඳින ජනතාව පිළිබඳව ලිපියක් පළවිය.ඒ ලිපියේ එක්තරා ඡායරූපයක පළ වූයේ ශීතල මැද පදිකවේදිකාවක පොරෝනයක් පොරවාගෙන නිදන තරුණයකුගේ පින්තූරයකි.ඒ පුවත්පත ශීතල අතරින්ම ජනතාව අතරට ගියේය.ඇමෙරිකාවේ ග්‍රීස් නගරයේ රොචස්ටර් හි නිවසන ගේල් හා මිචල් සිමන්ස් යුවළ මේ ඡායාරූපය දුටු විගසම සතුටින් ඉපිළ ගියහ.“ආ මේ අපේ පුතා නිකලස්නෙ” මව කීවාය.ඒ නිකලස් ඒ. ඩිමන්ස් නම් තරුණයාගේ ඡායාරූපයයි.ඔහු පසුගිය නව වසර දිනය දා එනම් ජනවාරි පළමුවැනිදා සිට අතුරුදන්වී සිටියේය. ඡායාරූපය ගෙන තිබුණේ වොෂින්ටන් නගරයේ දීය. ජනවාරි පළමුවැනිදා ග්‍රීස් නගරයේ සිය නිවෙසින් සිය මෝටර් රථයෙන් පිටවී ගිය ඔහු වොෂින්ටන් හි පදිකවේදිකාවක නිදා සිටින්නේ ඇයි දැයි ඥාතීන්ට ප්‍රශ්නයක් විය.ඔහුගේ නැඟණිය වහා USA Today සඟරාව ඇමතුවාය.ඔහු සොයාගැනීමේ මෙහෙයුම ආරම්භ වූයේ එසේය.මේ ඇමෙරිකාවේ මෙවර ශීත කාලය ඇතුළත සිදුවූ එක්තරා සංවේදී සිද්ධියකි.“මේ ඡායාරූපය ගත්තේ දෙවියන් වහන්සේ” යැයි නිකලස් අවසානයේ දී පැවසීය.එහෙත් ඇමෙරිකාවේ ශීතල කාලගුණය තවමත් පවතින්නේය. මෙය යථා තත්ත්වයට පත්වීමට තරමක කාලයක් ගත වන්නට පිළිවන.දයා ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401126</link>
    <topic>ඉඟුරු පාන් ගමක් හදා ගිනස් වාර්තාවක්</topic>
    <author/>
    <content>ඉඟුරු පාන් ගමක් හදා ගිනස් වාර්තාවක්ඉඟුරු පාන්වලින් ලෝකයේ මෙතෙක් සෑදූ ලොකුම ගම්මානය සෑදීමට ඇමෙරිකාවේ කෝකියකු සමත්වී තිබේ. ගිනස් ලෝක වාර්තාවක් පිහිටුවමින් ඔහුට මේ ගම්මානය හැදීමට නව මසක් ගතවී ඇත්තේය.නිව්යෝර්ක් හි කෝකියකු වන මේ පුද්ගලයා හැදූ මේ ඉඟුරු පාන් ගම්මානයේ මුළු බර ටොන් එකහමාරකි. විශාල මේසයක් පුරා සකසා ඇති මේ ගම්මානය සඳහා පිටි මෝලි රාත්තල් 500ක් වැය කර ඇත්තේය. ගමක තිබෙන සියලු අංග උපාංගවලින් සමන්විත මේ ගම්මානයේ උමං දුම්රිය පොළ ද පාන්වලින් තනා ඇත. ගෙවල් 152 ද, ගස් 65 ද, කේබල් මෝටර් රථ 4ක් දුම්රිය 5ක්, පැණිරහවලින් සැදූ වීදි අලංකරණ හා සූකිරි නාම පුවරු ද ඔහු මේ ගම සඳහා තනා තිබිණ.ටිකින් ටික තනා උදුනක පුලුස්සා ඔහු මේ මුළු ගම හදා ඇත. ගිනස් වාර්තාව ප්‍රකාශ කිරීමෙන් පසු මේ ඉඟුරු පාන් ගම නිව්යෝර්ක් නගරයේ ප්‍රදර්ශන ශාලාවක ප්‍රදර්ශනය කර තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401127</link>
    <topic>අපේ අම්ම කියන ඒවා කවුද ගණන් ගන්නේ එයා කියන දේ එයාවත් දන්නෙ නෑ</topic>
    <author>ලබන සතියට</author>
    <content>අපේ අම්ම කියන ඒවා කවුද ගණන් ගන්නේ එයා කියන දේ එයාවත් දන්නෙ නෑ ප්‍රණීත සුවඳත් සතුටු සාමීචියත් පිටුදකින්නට මෙන් නදී තවත් ගුලි වූවාය. යහන බදා වැලඳ වැලපෙන්නට කිසිවෙකුගෙන් තහංචියක් නැත්තේ ය. ඇගේ පියා කොතරම් කාර්ය බහුල දැයි කිවහොත් ඇය ඔහු දකින්නේ ද ඉඳහිටය. ලාලනී මුළුතැන්ගෙයි අණසක පතුරුවා හරින්නට සමත්ව සිටින්නේ අමරා ශෝකයෙන් ද ලෙඩ දුක් ආදියෙන් ද දුබල ව සිටින බැවිනි. එහෙත් ඇය මිනිබිරිය මෙන් කාමරයට වැද කඳුළු නොසලයි.“දැන් ඉතින් වෙන මොනව කරන්නද පිනක් දහමක් කරනවා ඇරෙන්න..Óයි ඇය කියන්නේ නදී ගේ චෝදනාත්මක බැල්ම මඟහරිමිනි.“සුදු ආච්චිටත් මේ තරම් ඉක්මනට සීයව අමතක වුණා ද? සීයගෙ හිනාව කතාව ආදරේ.. ඒ හැම දෙයක්ම හැමෝටම අමතකයි. සේරමලා දුවන්නෙ පනින්නෙ හිනාවෙන්නෙ කතාකරන්නෙ හරියට දවස් හතකට කලින් සීයා නැතිවුණ බව අමතක වෙලා වගේ...”දෙතොල වැරයේ පියා ගත්තා මිසක නදී ඒ වචන පිට නොකළාය. එහෙත් මහ හඬින් කෑගසන්නට ඇත්නම් මේ පීඩාව සංසිඳී යනු ඇතැයි ඇයට ‍වරෙක සිතෙයි. සිය පියා පවා බලවත් ශෝකයකින් පෙළෙන බවක් නොපෙනේ. ඔහුගේ පියාගේ මරණය එකම පුත්‍රයා වන ඔහුට ශෝකයක් නොවේද?රණසිංහගේ දේහය නිවෙසින් පිටතට ගන්නා අවස්ථාවේ මහ හඬින් විලාප නැඟූ නදී සිහිසුන් ව ගියාය.නිරාහාරව කඳුළු සැලීම නිසා බෙහෙවින් දුබල වූ දියණියට වෛද්‍ය ප්‍රතිකාර ලබාදෙන්නට සිදුවීම පිළිබඳව විමල් ළතැවිය.“අනේ පුතේ මං හිතාගෙන හිටියෙ ඔයා හරිම ශක්තිමත් ළමයෙක් කියලා. මේ තරම් දුර්වල වෙලා කොහොමද ගෑනු දරුවෙක්? ජීවිතේ ඔහොම තමා.. ලෙඩ දුක් . මරණය .. මේවට පිටුපාන්න බෑ මනුස්සයෙකුට.. අපි මේ හැම දේට ම මූණ දෙන්න ඕන පුතේ..Óයි ඔහු ඇගේ හිස පිරිමදිමින් අස්වසාලන්න වෑයම් කළේය.“මං හිත හදාගන්නෙ කොහොමද තාත්තෙ..? අම්ම කියන්නෙ ඇත්ත තමා මං මෙහේ ආවෙ නැත්තං සීයා තව ටික කාලයක් හරි ජීවත් වෙයි. මගෙ අවාසනාවට තමා තාත්තෙ සීයට මෙහෙම වුණේ.. අනේ මට ඉවසන්න බැරි ඒකයි..” කියන්නට පොපියන දෙතොල හකුළුවාගත් ඇය තවත් කඳුළක් සැලුවා පමණි.“අක්කි අක්කි..”චාපාගේ මියුරු හඬට පෙර කාමරයට කඩා වැදුණේ විලවුන් සුවඳයි. නදී වහා උඩුකය කෙළින් කළාය. නැඟණියගේ සොඳුරු රුව ඇය තුළ වූ ශෝකයට කෝපය මුසු කළේය.“සතියකට කලින් නැති වුණේ අපේ සීයා.. ඔයා ‍කොහොමද නංගි ඔහොම ඉන්නෙ?Óයි ඇය ප්‍රශ්න කළේ හැඬුම්බර හඬිනි.“අක්කි..”චාපා ඇඳ මත හිඳගත්තාය. ඇය සිය සොයුරිය දෙස හෙළුවේ අනුකම්පා සහගත බැල්මකි.“එහෙනම් කොහොමද ඉන්න ඕන? ඔයා වගේ ඇ‍ඳේ ගුලිවෙලා අඬ අඬා ද?”චාපාගේ දෑසෙහි දීප්තිය විඳ දරාගත නුහුණුව මෙන් නදී ඉවත බැලුවාය. කඳුළු වැකි කොපුල් ද නොපීරූ හිස ද තමා වෙත ගෙන එන අශෝභනත්වය සිහි කළ ඇය ගොළුව ගියාය.“සීයා දැක්කොත් ඔයා ඔහොම ඉන්නවා.. සීයා සතුටු වෙයි ද අක්කි..? නෑනෙ.. සීයා හැමතිස්සෙම කිව්වෙ ජීවිතේට උපේක්ෂාවෙන් මූණ දෙන්න කියලා.. ඉතිං ඔයා මේ කරන්නෙ සීයා කියපු දේද?”දඟකාර චාපා වෙතින් මෙබඳු බැරෑරුම් කියුමක් අපේක්ෂා නොකළ නදී විමතියට පත්වූවාය.“නැඟිටින්න.. ගිහිං නාගෙන එන්න.. අන්න සුජිත් අයියා ඇවිල්ලා...Óයි කී චාපා නැඟී සිටියාය.“ඔය ඇත්තමද?”“ඉක්මන් කරන්න අක්කි.. සීයා වෙනුවෙනුයි බණ කියන්නෙ.. හෙට දානෙ දෙන්නෙ.. ඉතිං ඔයා කිසි දෙයක් නොකර අඬ අඬා ඉඳල හරියනවද? හැමෝම ඔහොම ඉන්න ගියොත් කවුද සීයා වෙනුවෙන් පින් කරන්නෙ..?”රෝස කුසුමක් විලස සුන්දර නැඟණිය තමාට වඩා බුද්ධිමත් බවක් හැඟී ගියෙන් නදී වේදනාබර සිනාවක් පෑවාය.“අනිත් එක අපේ අම්මි කියන ඒවා කවුද ගණන් ගන්නෙ? එයා මොනා කියනවද කියල එයාවත් දන්නෙ නෑ.. කාගෙවත් මෝඩ කතා ඔළුවට අරන් අඬ අඩා ඉන්නවද මොළේ තියන කෙනෙක්..?”නදී ඇ‍ඳෙන් බැස්සේ විදහාගත් නෙතින් නැඟණිය දෙස බලමිනි. ඇය මේ විවේචනය කරන්නේ ඇගේම අම්මායි.“යන්න ඉතිං වොස් එකක් දාගෙන එන්න. මං සුජිත් අයියට තේ එකක් දෙන්නං..”චාපා කාමරයෙන් පිට වූයේ ඉඟිමරා හිනැහෙමිනි.“ඔහොම හිනාවෙන්න එපා නංගි.. සීයා අපිව දාලා ගිහිල්ල යම්තම් දවස් හතයි..Óයි හඬගාන්නට සිතුණ ද නදී සුසුමක් හෙළුවා පමණි.පසුපස මිදුලේ ද ඉවුම් පිහුම් කරන බැවින් ඇය ළිඳට යෑමට මැලි වූවාය. නාන කාමරයට වැදී සිහිල් ජලයෙන් නොහිම් සුවය විඳින කල ශෝකය ද කලකිරීම ද මඳින් මඳ දුරුව යන සෙයක් හැඟිණ. අඩ පැයකට පසු පිටතට පැමිණියේ සුපුරුදු සන්සුන් යුවතියමය. එහෙත් මිදුලේ තාවකාලික ආවරණය යට අසුන‍්ගෙන පිළිසඳරෙහි යෙදී සිටින තුරුණු යුවළ දුටු සැණින් ඇය තිගැස්සුණාය.චාපා සහ සුජිත් බෙහෙවින් ගැළපෙන යුවළකැයි යන සිතිවිල්ල ඇගේ ළය සිදුරු කළේය.“මොනවද මම මේ හිතන්නෙ? අනිත් එක සුජිත් චාපා එක්ක නෙමේ ඕන කෙනෙක් එක්ක යාළු වුණාම මට මොකද? මම සුජිත්ට කියල නෑනෙ මම එයාට ආදරෙයි කියල..Óයි සිතමින් ඇය ඔවුන් වෙත යාමට ඇවැසි ධෛර්යය එක්රැස් කරගන්නට වෑයම් කළාය.“අනේ පුතා ඔයා වෙලාවට ආවෙ.. ටවුන් එකට යන්න තියෙනව බඩු වගයක් ගන්න..”ලාලනීගේ උස් හඬ නදීගේ දෙපය බැඳ දැමූ රැහැනක් විය.“හරි ආන්ටි යමු..” යි කී තරුණයා වහා නැඟී සිටියේය.“යමු චාපා..” ලාලනී සිය දියණියට ද ඇරයුම් කළාය.“මම මේක තියල එන්නම්..”හිස් කෝප්පය අතැතිව හුන් චාපා ගෙතුළට යෑමට තැත් කළාය.“අයියෝ පරක්කු වෙනවා දූ..” නොරිස්සුමින් කී ලාලනී වටපිට බැලුවාය. සෙල්රුවක් සේ නිසල නදී දැක “ ආ නදී මේක අරන් තියන්නÓයි අණ කළාය.නදී මිදුලට බැස්සේ සිහිනයෙන් ඇවිදින්නාක් මෙනි.“නදී..”සුජිත් ඇය වෙත ප්‍රේමාන්විත බැල්මක් හෙලුවේය.“ආ.. මෙයා නාලා.. දැක්කා නේද සුජිත්.. නදීට නම් ගාණක් වත් නෑ සීයා නැති වුණා කියල.. බලන්නකෝ නාල කරල ලස්සනට ඉන්න හැටි..”ලාලනී ‍හිනැහුණේ තමා පාවිච්චි කළ වදන් රළු පරළු වී නම් මඳක් සමනය කිරීම සඳහා වගේය.නදීගේ පමණක් නොවේ චාපාගේ මුහුණු ද අඳුරුව ගියේය. කුමක් කිව යුතු දැයි නොදත් සුජිත් නදීගේ සෝබර බැල්ම මඟහැරියේය.“යමු යමු පරක්කු වෙනවÓයි කී ලාලනී පෙරමුණ ගත්තාය.“එන්න චූටි දුව..”යි ඇය චාපාගේ අතකින් ද අල්වා ගත්තේ ප්‍රතික්ෂේප කිරීමකට ඉඩකඩ අහුරමිනි. සුජිත් මිදුලේ පසෙක නවතා තිබූ වෑන් රථය වෙත ගියේ නෙතඟින් නදී දෙස බලමිනි. ඇය හිස් කෝප්පය ද දෑතින් අල්වා ගෙන නිසලව හා නිහඬව පසු වූවාය.“ඔයත් එන්න අක්කි” චාපා හඬ ගෑවාය.“නෑ.. නෑ.. නදී ඇවිත් කොහොමද? ආච්චිටත් ඒ හැටි සනීපයක් නෑනෙ..”තවත් මොහොතකින් වාහනය පිටත්ව ගියේය. නදී ආපසු හැරුණේ කඳුළු නැ‍ඟෙන දෙනෙතට ශාප කරමිනි. කඳුළු අතරින්ම වියපත් දෙනෙතක කාරුණික බැල්ම දුටු ඇය වික්ෂිප්ත වූවාය.“කවුද ඒ?ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401128</link>
    <topic>පල්මානික්කම් බැද කුඩුකර දොඩම් යුෂ සමඟ බීලා සෙමට දුන් බේතෙන් ලෙඩා නසී</topic>
    <author>ඉනෝකා පෙරේරා බණ්ඩාර</author>
    <content>පල්මානික්කම් බැද කුඩුකර දොඩම් යුෂ සමඟ බීලා සෙමට දුන් බේතෙන් ලෙඩා නසීනොනවත්වා නාද වන ගෙදර ටෙලිපෝනය වෙත ගිය සරත් එයට ‘හලෝ..’ කීවේ කිසිදු කලබලයකින් තොරවය.එහෙත් අනෙක් පසින් ඇසුණේ ඔහු කීයටවත් බලාපොරොත්තු නොවූ සිත කලබල කරවන ඇමතුමකි.“අනේ! අයියෙ ඉක්මනට එන්න. මට හුඟක් අමාරුයි... මං ඉන්නෙ දඹදෙණි ටවුමෙ. බස්හෝල්ට් එකේ... බස් එකකටවත් නැඟගන්න බැහැ මට අමාරුයි...”කෙඳිරිලි හඬින් කතා කරන සඳුන් මල්ලීගේ හඬ ඔහු වහා හඳුනාගත්තේය.වෑන් රියක් රැගෙන පවනට බඳු වේගයෙන් ඔහු දඹදෙණිය බලා ඉගිළුණේ මහ මඟ අසනීප වී හිඳින සිය සොහොයුරා සොයාගෙනය.බස් නැවතුම්පොළේ පඩියක් මත වාඩිවී හිඳින මල්ලී වත්තන් කර ගත් අයියා ඔහු වෑන් රියට නංවා ගත්තේ,“අපි ඉස්පිරිතාලෙට යමු මල්ලි...” කියාගෙනය.“නෑ මට ගෙදර යන්න ඕනේ...”“එහෙනම් ඉතින් යමු..”ගෙදර යන අතරමඟදී, සිදුවූ සියල්ල අමාරුවෙන් වුවත් මල්ලී කියන්නට විය.“ම‍ගේ සෙම අමාරුවට ඊයේ අනුරාධපුරේ වෙද මහත්තයකුගෙන් බෙහෙත් ගත්තා. ඒ බෙහෙත් බිවු වෙලාවෙ පටන් වමනෙ ගියා. බඩ දැවිල්ලයි.. සෙම පිටවෙනවා. පාචනෙත් හැදුණා. සැරෙන් සැරේ කලන්තෙ අල්ලනවා...”මල්ලීගේ තත්ත්වය එතරම් හොඳ නැති බව ඔහුට දැනිණි.“මොනවද ඔයා බිව්වේ..?යි ඔහු ඇසුවේ එහෙයිනි.“මීමුරු, තල තෙල් එක්ක පල්මානික්කම් කලවම් කරපු බෙහෙතක්...”අයියාට හීන් දාඩිය දැම්මේය. අසා ඇති පරිදි පල්මානික්කම් යනු විසකි.පාප්ප හදන විට පල්මානික්කම් දමන්නේ ඒවා මීයන්ගෙන් බේරා ගන්නට සහ නරක් නොවී කල් තබා ගන්නටය. මීයන්ට ද විස පල්මානික්කම් දැන් මල්ලීගේ ශරීරගත වී තිබේ.විද්‍යා ගණිත ගුරුවරයකු වූ මල්ලී මේ විෂ රසායනය ගැන නොදැන සිටියේ ද? එසේ නොමැති නම් දැන දැනම බිව්වේද? තවත් පමා වීම නුවණට හුරු නැති බව තේරුම් ගත් සරත් සිය සොයුරා රෝහල්ගත කළේය. ඒ වෙසක් මාසයේ 22 වැනිදාය.23 වැනිදාට එළි විණි. කුලියාපිටිය රෝහලේ සිටි සඳුන් මල්ලීට අමාරු බවත් ඔහු කුරුණෑගලට මාරු කළ බවත් දැන ගත් සරත් අයියා කුලියාපිටියේ සිට වහා කුරුණෑගල බලා පිටත්විය. එහෙත් ඔහුට කුරුණෑගල දී සිය සොයුරා දැකගන්නට ලැබුණේ නැත. එදිනම යළි ඔහු කොළඹ ජාතික‍ රෝහලට මාරු කර තිබුණේ තත්ත්වය බරපතළ වී තිබූ බැවිනි.ජාතික රෝහලට රැගෙන ආ සඳුන්ගේ තත්ත්වය ඒ වන විට තව තවත් පහළට වැටෙමින් තිබිණි. මුත්‍රා යෑම නැවතී මුවින් සෙම වැගිරෙන්නට වූ අතර යළි පාචන තත්ත්වය ඇතිවී තිබිණි. අධික හිස රුදාවෙන් ඔහු නොනවත්වා කෙඳිරිලි හඬ නැඟීය.අවිවාහක සඳුන් වෙනුවෙන් දුව පැන ඇවිදින්නට සිටියේ සරත් අයියා පමණකි. මේ වන විට ඔහු ද කිසිවක් කර කියා ගත නොහැකි තරමට අසරණ වී සිටියේය.“පල්මානික්කම් විෂ විමක්..” සඳුන්ගේ ඇඳ ඉහපතේ ලියා තිබූ අතර බෙහෙත් කෙරුණේද ඒ විෂ වෙනුවෙනි.එන්න එන්නම හුස්ම ගැනීමේ අපහසුව වැඩි වූ අතර 23 වැනිදා සවස් යාමයේ සඳුන් සදහටම දෙනෙත් පියා ගත්තේය.ඒ වන විටත් අනුරාධපුර ස්වර්ණමාලි බාලිකාවේ ගණිත ගුරුවරයා ලෙස සේවය කරමින් සිටි සඳුන් විද්‍යා පුහුණු ගුරුවරයෙක් ද විය.45 හැවිරිදි වියේ දී මෙසේ අකාලයේ මිය ගියේ කෙසේදැයි හදිසි මරණ පරීක්ෂණ ඇරැඹිණි.ඔහුගේ සොයුරා දුන් සාක්ෂි අනුව, කුඩා කාලයේ පටන් සෙම් අමාරුවකින් පීඩා විඳි බව දැනගන්නට ලැබුණා. ඉංග්‍රීසි හා සිංහල බෙහෙත් කොතරම් කළත් සුවය නොලැබුණු නිසා ඔහු සෑහෙන්නට විඳවා තිබෙනවා.අනුරාධපුර සේවය කරන අතරතුරයි ඔහු මේ වෙද මහතාගෙන් බෙහෙත් ගෙන තිබෙන්නේ. ඔහු බිවූ බෙහෙත් සීට්ටුව මා ගෙන්වා ගත්තා.“දොඩම් ඇඹුල, පල්මානික්කම් බැද කුඩුකර, මීමුරු සමඟ දොඩම් ඇඹුලෙන් කලවම් කර අඹරා දියකර බොන්න...”මේ බේත් සීට්ටුව දුන් වෙද මහතාගේ වයස අවුරුදු 94ක්. නම මල්හාමි. සීට්ටුවේ පරිදි බෙහෙත් කඩෙන් ගෙන හදාගෙන බී තිබෙන්නේ ගුරුවරයා විසින්මයි. කිහිප වරක් ඔහු මේ බේත බී තිබුණා.මීමුරු කියන්නේ මී තෙල් ගැනීමෙන් පසු ඉතිරිවන රොඩ්ඩ. හරියට පුන්නක්කු වගේ. වෙද මහතා ගෙන්වා සාක්ෂි විමසන විට ඔහු කියා සිටියේ, “මේ බේත මීට කලින් රෝගීන්ට දී තිබෙන බෙහතක්” බවයි.එසේ කීවේ ආයුර්වේද වෛද්‍ය සභාවේ ලියාපදිංචි සහතික ද ඉදිරිපත් කරමින්. අනික ඔහු ගෙඩි වණ පිළිබඳ විශේෂඥ ආයුර්වේද වෛද්‍යවරයෙක් බවත් පැවසුවා.නමුත් පශ්චාත් මරණ පරීක්ෂණයේදී හෙළි වූයේ රසායන ද්‍රව්‍යයක් විෂ වීම නිසා සිදුවූ මරණයක් බවයි.තවත් පරීක්ෂණ කර සොයා බලද්දී හෙළි වූයේ, පල්මානික්කම් භාවිතා කරන්නේ බැක්ටීරියා සහ දිලීර විනාශ කිරීමටත් වල් පැළෑටි විනාශ කිරීමටත් බවයි.නමුත් අර දේශීය ‍ෙවෙද්‍යවරයා කියා සිටියේ මෙය ආයුර්වේදයේ භාවිතා කරන පාරම්පරික බෙහෙතක් බවයි.මා ආයුර්වේද දෙපාර්තමේන්තුවට පැමිණිලි කළා. මෙවැනි උග්‍ර විෂක් බෙහෙතක් හැටියට පාවිච්චි කිරීමේදී එහි ප්‍රමාණ පිළිබඳ අතිශය සැලකිලිමත් විය යුතුයි. නිසි ප්‍රමිතියක් තිබිය යුතුයි.දැනට ලෝකයේ තිබෙන විෂ වර්ග අනුව මනුෂ්‍ය ශරීරයේ බර කිලෝ ග්‍රෑමයකට මිලි ග්‍රෑම් 50කට වඩා ගත්තොත් මෙය අධික විෂ සහිතයි.කිහිප වරක් ඔහු මේ බේත බොන විට මේ විෂ කී වරක් ශරීර ගත වන්නට ඇත්ද? අනික 94 වියැති වියෙහි පසු වූ මහලු මනුෂ්‍යයකුගේ මතකය පිළිබඳ කාටද සහතික දිය හැකි?බටහිර වෛද්‍ය විද්‍යාවේ නම් අවුරුදු 60න් පසු වෛද්‍යවරයෙක් විශ්‍රාම යා යුතුයි. හොඳ සෞඛ්‍ය තත්ත්වයෙන් සිටී නම් පමණයි, පෞද්ගලික වෛද්‍ය සේවයට ද එක්විය හැකි වන්නේ.නමුත් වෙද මහත්තයකු වුවත් 94 හැවිරිදි වියේදී මතක ශක්තිය හීන වනවා. ඇසීම - දැනීම අඩු වෙනවා. නහර දුර්වල වෙනවා. මෙවැනි ඉතා වයස්ගත අයගෙන් බෙහෙත් ගනිද්දී රෝගීන් වුවත් දෙපාරක් සිතිය යුතුයි.අන්තිමේ මේ 45 හැවිරිදි මනුෂ්‍යයාට සිදුවුණේ පල්මානික්කම් විෂ නිසා ජීවිතයෙන් සමුගන්නයි. ඔහු අවිවාහකයෙක්. මිය ගිය ඔහුගේ අයිතිවාසිකම් වෙනුවෙන් පෙනී හිටින්න ඥාතීන් කාටවත් කාල වේලාව නැහැ. උවමනාවකුත් නැහැ.ඒක තමයි මනුෂ්‍ය ස්වභාවය. අනික, මේ විෂ ස්වභාවය දැන දැනම භාවිතා කිරීමෙන් ඔහු කර තිබෙන්නේ, එක් අතකට සියදිවි නසාගැනීමක්. කාරණා මොනව වුණත් ඔහුට නැති වුණේ ඔහුගේම ජීවිතයයි.”අහංගම මහතා පවසන්නේ සදාතනික ඇත්තකි. ලෙඩකට බෙහෙතක් ගන්නට යද්දී තෝරා ගන්නා වෛද්‍යවරයා පිළිබඳ වඩාත් සොයා බැලිය යුතු බවත් නියම කරන බෙහෙත් පිළිබඳ අවබෝධයක් ලබා ගත යුතු බවත් ඔහු යළි යළි මතක් කරන්නේ එහෙයිනි.  කොළඹ විශ්‍රාමික නාගරික හදිසි මරණ පරීක්ෂක එඩ්වඩ් අහංගම මහතාගේජීවන අත්දැකීම්ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=as1401129</link>
    <topic>නෙළුම්විල</topic>
    <author/>
    <content>නෙළුම්විලමසකට හෝ දෙකකට වතාවක් ඒ පෞද්ගලික රෝහලේදී මට ඇය හමුවෙයි. ඇගේ කාරුණික මුදු මුහුණ මට සැනසීම දෙයි‍.මගේ වාසනාවකට දෝ මා එහි ගිය හැම උදෑසනකම ඇය මට මුණ ගැසිණි.මට ඇගේ කට හඬ තවමත් ඇසෙන්නා සේ ය.“එන්නකො මිස්. ඇඳට නගින්නකො. ඔය අත දෙන්නකො. චූටි කටුවක් අතට දාන්න තියනව. මේ බෙහෙත් ටික විදින්න තියනව‍. අත් දෙක ඔසවල තියා ගන්න. ”ඇගේ වදන් මා සුවපත් කරයි.තද නිල් පැහැ දිගු කලිසමට උඩින් පැලඳි බ්ලවුසයකි. කර වටා ඇති වයි හැඩයේ සුදු පැහැ තීරුව ඇ‍ගේ සුදු මුහුණ වඩාත් ඔපවත් කරයි. රැලි හතරකින් අලංකාර වී ඇති කුඩා හිස් වැස්ම හෙද සේවාවේ දයා කරුණා මුදු ගුණ සංකේතවත් කරන්නා සේ ය.මසකට හෝ දෙකකට වතාවක් ඒ පෞද්ගලික රෝහලේදී මට ඇය හමුවෙයි. ඇගේ කාරුණික මුදු මුහුණ මට සැනසීම දෙයි‍.මගේ වාසනාවකට දෝ මා එහි ගිය හැම උදෑසනකම ඇය මට මුණ ගැසිණි.මට ඇගේ කට හඬ තවමත් ඇසෙන්නා සේ ය.“එන්නකො මිස්. ඇඳට නගින්නකො. ඔය අත දෙන්නකො. චූටි කටුවක් අතට දාන්න තියනව. මේ බෙහෙත් ටික විදින්න තියනව‍. අත් දෙක ඔසවල තියා ගන්න. මේ බෙහෙත් ඇඟට යන කොට රත් වෙනව වගේ දැනෙනව. ඒකට බය වෙන්න එපා! ටික වෙලාවයි”ඇගේ වදන් මා සුවපත් කරයි. ඇය කිසිදාක මගේ අතකට දෙවරක් කටු ගසා නැත. ඈ මගේ හිත නිවා කටුව ගසන අපූරුව!එහෙත් අද නම් ඇගේ සොඳුරු දසුන නැත. මම රෝහලේ පේන තෙක් මානයට දෑස දිවෙව්වෙමි. ඇගේ සේවා මුරය වෙනස් වීද? ඇස වෙනත් තැනකට මාරු වී ද?“මිස්, අර වෙනද ඉන්න සුදු මිස් නිවාඩු ද?” මම වෙනත් හෙදියකගෙන් විමසීමි.ඇය නොසැලී මා දෙස බලා සිට අවසානයේ මෙසේ ඇසුවා ය.“ඇයි ඔයා ඒ මිස්ගෙ නෑයෙක් ද? නැත්නම් යාළුවෙක් ද?”“අනේ නෑ. ඒත් ඒ සුදු මිස් මගෙ නෑයෙක් යාළුවෙක් වගේ ම තමයි?”“එහෙමද? එයා ගිය සතියේ අස්වෙලා ගියා!”මගේ මුව විවර විය. මම මොහොතකට ගොළු වීමි.මා දෑස පෙඟුවේ ය. මම ලේන්සු පොඩියෙහි කඳුළු කැට සඟවා ගතිමි. ය වැනි හෙදියක රෝහලකට මැණිකකි. ඇය රඳවා නොගත්තේ ඇයි?සුදු මිසී, ඔබ මට නෑයකුට, යෙහෙළියකට වැඩි කෙනෙකි. ඔබේ මුදු වදන් මට ඇසෙන සේ ය. මට ඔබ සුජාත දියණියකි.ඔබට යහපත සැලසේවා!  කොටිකාවත්තේ චන්ද්‍රා ආරියරත්න වෙල්ලාල මහත්මිය විසින් යොමු කරන ලද ලිපියක් ඇසුරිනි.  පෙර දින රැයෙහි සිට උණෙන් පෙ‍ෙළමින් සිටි මම උදෑසනම ප්‍රතිකාර පතා කිලෝ මීටරයක් පමණ ඔබ්බෙන් පිහිටි පෞද්ගලික ඩිස්පෙන්සරියකට ගියෙමි.මා එහි යනවිටත් රෝගීන් දහ දෙනකු පමණ පැමිණ සිටි අතර දොස්තර නෝනා කෙනෙකු බෙහෙත් දෙමින් සිටියා ය‍.අසුන් පිරී තිබුණු ‍බැවින් අමාරුව ඉවසා හිටගෙන සිටියෙමි.පියෙක් සහ දියණියක් දොස්තර නෝනා හමුවීමට ඇතුළට ගියහ. දොස්තර නෝනා දියණිය පිරික්සා බෙහෙත් දුන්නා ය.‘කීයද නෝනා?’ පියා ඇසුවේ ය.‘රුපියල් 50 ක් දෙන්ඩකො’ නෝනා පැවසුවා ය.මට ඇසුණේ එසේ ය‍. උණ රෝගය නිසා මගේ ඇසීමේ වෙනසක් සිදුවී ඇත්දැයි මට සැකයක් ද ඇති විය.ඊළඟට මවක් කුඩා දරුවකු සමඟ දොස්තර නෝනා හමුවීමට ගියාය. දරුවා හතියෙන් පෙළෙන බව වැටහිණ. කු‍ඩා යන්ත්‍රයකින් දුම් අල්ලා ප්‍රතිකාර කැරිණ.‘කීයද නෝනා මහත්තයා?’ මව ඇසුවා ය.මම හොඳින් සවන් යොමු කළෙමි.‘තියනවා නම් තිහක් දෙන්‍ඩකො’ දොස්තර නෝනා කියනවා ඇසිණ.මේ වූ කලි මේ කාලයේ බලාපොරොත්තු නොවිය හැකි පුදුමයකි. මට අමාරුව ද අමතක වූවා සේ ය. අසුනක් දෙකක් හිස්ව තිබිණි. එහෙත් මම හිටි තැනම පුදුමයට පත්ව සිටියෙමි.ඊළඟට ඇතුළු වූයේ වියපත් කතකි. ඇය ගියේ ඉතා අමාරුවෙනි. දොස්තර නෝනා ‍ ඇය අතින් අල්ලා තමා අසල වාඩි ගැන්නුවා ය.“අම්මට මොකක්ද තියන අමාරුව?” දොස්තර නෝනා අසනු ඇසිණ. රෝගී මව නොයෙක් දේ කීවාය. බෙහෙත් නියම විය.ගාස්තුව ගෙවන්නට වියපත් මව කුඩා මුදල් පසුම්බියක් විවර කළා ය.“හරි, හරි, දැන් අම්ම ගෙදර ගිහින් බෙහෙත් බීල සනීප වෙන්ඩකො. සල්ලි එපා! දොස්තර නෝනා පැවසුවා ය.වැඩිහිටියකුට රුපියල් පනහකටත් දරුවකුට තිහකටත් බේත් දෙන වෙනත් පෞද්ගලික ඩිස්පැන්සරියක් තිබෙනවා දැයි මම නොදනිමි. එහෙත් ගම්පහ, කොරසේ තිබේ.වෛද්‍ය ජීවන්ති ගමගේ මහත්මියනි, ඔබ යෙහෙන් වැජඹේවා? ඔබ හැදූ වැඩූ මාපියනට ද පින් සිදුවේවා?  කොරසෙ, මාතර බත් කඩේ, සේන අබේවර්ධන මහතා විසින් යොමු කරන ලද ලිපියක් ඇසුරිනි.ඇය උසස් පෙළ පළමු වසරේ සිසුවියකව සිටියා ය. මම ඇගේ ගුරුවරියක් වීමි.ඇය කම්මැළි දියණියක් නොවූ නමුදු පාඩමට ඇහුම්කන් දෙන අතර නිදි කිරන්නට වූවා ය.ළමයිනට කරන්නට අභ්‍යාසයක් පැවරූ මම ඇය මා ළඟට කැඳවා ගතිමි.“මොකද දරුවො නිදි කිරා වැටෙන්නෙ? මම ඇසීමි.ඇය මැලවුණ වතට හිනා පොදක් එක්කර ගත්තා ය.“ඇයි කිරා වැටෙන්නෙ?” මම හඬ හොඳටම බාල කර ඇසීමි.“නිදි මැරුව මිස්. ඒකයි” ඇගේ වත තවත් මැලවිණ.මා කෙරෙහි විශ්වාසය වැඩුණු විට ඇයට සඟවන්නට දෙයක් නොවීය. ඇය සියල්ල හෙළි කළා ය.ඇගේ මව රට රැකියාවකට ගොසිනි. පියා ගෙදර එන්නේ මසකට වරකි. නංගිලා තිදෙනෙකු සමඟ කටු මැටි ගෙදර ඇය තනිවී සිටියා ය.ගෙයි දොර සවිමත් නොවී ය. එය කාට වුව පහසුවෙන් ඇරගත හැකි ය. එහෙයින් ඇය රැය පහන් වනතුරු මන්නය අතැතිව දොර ළඟ මුර කළා ය‍.ඒ මදිවාට ගෙදර ආර්ථිකය රැක ගන්නට කොළ කැඳ ව්‍යාපාරයක් ද කරගෙන ගියා ය.ඇය ඉගෙනීමට දුර්වල සිසුවියක් නොවූවා ය. එහෙත් ජීවන ගැහැටත් සමඟ ඇය දුර්වල විය හැකි ය.අ‍ෙන් ළමයො මොන ප්‍රශ්න තිබුණත් ඉගෙන ගන්න එකට නම් හානි කරගන්ඩ එපා!” මම කීමි.ඇය දිරිමත්ව සිනාසුණා ය.ප්‍රශ්න ආ විට ඇය මට කීවා ය. ඒවාට මුහුණදිය යුතු ආකාරය මම ඇයට කියා දුනිමි. ඇගේ ආර්ථික අපහසුතාවලට ද හැකි ආකාරයෙන් පිහිට වීමි.ඇය දිනක් පන්ති කාමරයට ආවේ හඬමිනි.“ඇයි ළමයො අඬන්නෙ?”“අනේ මිස්, නංගි කොල්ලෙක් එක්ක සම්බන්ධයක් ඇති කරගෙන. ඒ ගැන හොයල බලන්ඩ අම්ම තාත්තත් නෑ. නංගි ‍ඉස්කෝලෙ එන්ඩත් කම්මැලියි. මට බයයි මිස්. මම මොකද කරන්නෙ?”ඇය තවදුරටත් හෙළි කළ හැටියට තරුණයා හොඳ කෙනෙකි. එහෙයින් අපි තරුණයාගේ දෙමාපියන් සමඟ කතා කොට පිළිවෙළක් ඇති කර ගතිමු. ඔවුහු විවාහ වී වත්තේ ම පොඩියට ගෙයක් හදා ගත්හ. කොළ කැඳ කඩය ද අලුත් ජෝඩුවට පැවරිණ.ඇගේ මව මේ දරු පවුල ගැන තැකීමක් නොකරන බව පෙනෙන්නට තිබිණ. අ‍ැගේ පියා ද කොහේ හෝ පවුල් කන බව ආරංචි විය. මේ සියල්ල මැද ඇය ඉගෙන ගත්තා ය. උසස් පෙළ සමත් වී සාමාන්‍ය රැකියාවක් සොයා ගත්තා ය.නංගිලා ලොකු වූහ. ඔවුහු ද රජයේ ගොවිපළක සුළු රැකියා සොයා ගත්හ. දෙවැනි නැගණිය ද විවාහ කර දුන් ඇය හිතුවක්කාර තෙවැනි නැඟණිය වෙනුවෙන් අවිවාහක වූවා ය.දිරිමත් ඇය මේ සමාජයේ සැඟවුණ අම්මා කෙනෙකි. කඩා වැටෙන්නට ගිය පවුල රැක ගත්තේ ඇය ය. ඇය සැබෑ වීරවරියකි.ඇගේ අම්මා රන් කහවනු සොයා රට නොගොස් තම දරුවන් බලා කියා ගෙන මෙහිම කිසියම් දෙයක් කළා නම් ඇගේ අනාගතය මීට වඩා යහපත් වීමට හොඳටම ඉඩ තිබිණි.රැකියාවෙන් ඉසුඹු ලබා නිවෙසෙහි හුදෙකලාව වෙසෙන මට විටින් විට ඇය සිහිපත් වෙයි‍. ඇගේ වර්තමානය කෙසේ දැයි නොදනිමි. කෙසේ වුව ද ඇය ජීවිතයට දිරිමත්ව මුහුණ දෙන බව නම් මම දනිමි.  අනන්‍යතාව සඟවා සිටීමට කැමැති ගාල්ලේ ගුණවර්ධන නමැති මහත්මියක විසින් යොමු කරන ලද ලිපියක් ඇසුරිනි.ප්‍රශ්න ආ විට ඇය මට කීවා ය. ඒවාට මුහුණදිය යුතු ආකාරය මම ඇයට කියා දුනිමි. ඇගේ ආර්ථිකඅපහසුතාවලට ද හැකි ආකාරයෙන් පිහිට වීමි.ඇය දිනක් පන්ති කාමරයට ආවේ හඬමිනි.“ඇයි ළමයො අඬන්නෙ?”“අනේ මිස්, නංගි කොල්ලෙක් එක්ක සම්බන්ධයක් ඇති කරගෙන. ඒ ගැන හොයල බලන්ඩ අම්ම තාත්තත් නෑ.නංගි ‍ඉස්කෝලෙ එන්ඩත් කම්මැලියි. මට බයයි මිස්.මම මොකද කරන්නෙ?”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401122</link>
    <topic>දෙපා අලංකාරයට බාධා වන හේතු</topic>
    <author>හේමාලි</author>
    <content>දෙපා අලංකාරයට බාධා වන හේතුදෙපා අලංකාරව, සෞඛ්‍ය සම්පන්නව පවත්වාගෙන යන්නේ කෙසේ ද? යන්න පිළිබඳවයි පසුගිය සතියේ අපි අවධානය යොමු කළේ. බොහෝ විට අපේ දෙපා අපිරිසුදු වන්නේ වැඩි හරියක්ම අපේ නොසැලකිල්ල නිසයි. අපි අපේ මුහුණ ගැන සැලකිලිමත් වන තරමටම. නැතිනම් ඊටත් වඩා අපි අපේ දෙපා ගැන සැලකිලිමත් විය යුතුයි. දෙපාවල සෞඛ්‍ය තත්ත්වය හොඳින් රඳවා ගැනීමට නිවැරැදි ඉරියව්වකින් සිට ගැනීම, නිවැරැදි ඉරියව්වෙන් ඇවිදීම පමණක් නොව දෙපා පිරිසුදුව තබා ගැනීමත් වැදගත් බව අපි පසුගිය සතියේ කතා කළා. එසේම දෙපය අලංකරණය සඳහා මොයිස්චරයිසර් ක්‍රීම් වර්ගයක් පාවිච්චි කිරීමත් අතිශයින් වැදගත් වෙනවා.දෙපයේ සම වියළි බවින් තොරව පවත්වාගෙන යාමට මේ ආලේපනය අතිශයින්ම වැදගත්. එසේම දෙපා වලට සම්භාහනයක් ලබා නොදීම නිසාත් දෙපයේ අලංකරණයට සහ සෞඛ්‍යයට බාධාවක්. එසේම පා ඇඟිලිවල නියපොතු පිළිබඳත් ඔබ නිරන්තර අවධානයෙන් සිටිය යුතුයි. කුණු දූවිලි නිතරම තැවරෙන ස්ථානයක් වීම නිසා දිලීර රෝගයන්ට නිතරම ගොදුරු වෙන්න පුළුවන්. ඒ නිසා නියපොතු කපා නිතර පිරිසුදු කිරීම අත්‍යවශ්‍ය කාරණාවක්. එසේම සමහරුන්ට නියපොතු ආශ්‍රිතව පණු රෝග ද ඇතිවෙන්න පුළුවන්.බොහෝ තරුණ තරුණියන්ගේ දෙපාවල කොරළ වැනි තත්ත්වයක් ඇතිවී තිබෙන අයුරු අපි නිතර දකිනවා. විටමින් ඌනතාවන් හේතුවෙන් සම දිගින් දිගටම වියළීම නිසා ඉරි තැලුණු ස්වරූපයක් ඇතිවෙන්න පුළුවන්. තවත් අවස්ථාවල අනවශ්‍ය රෝම ඉවත් නොකිරිම නිසා සම ගොරෝසු වී අපිළිවෙළක් දක්නට ලැබෙනවා. දෙපා ආශ්‍රිතව අපිට සුලබව දක්නට ලැබෙන ගැටලුමය තත්ත්වයන් තමයි අපි ඉහතින් සඳහන් කළේ. මේ ගැටලු හොඳින් හඳුනාගෙන ඊට ප්‍රතිකාර කිරීමෙන් මේ තත්ත්වයන් අපිට හොඳින් මඟ හරවාගත හැකියි. විශේෂයෙන් මේ සඳහා රූපලාවණ්‍යාගාර සොයා යා යුතුයි, ඒ සඳහා අධික මිලක් වැයවේ යැයි ඔබ අනියත බියකින් පසුවනවා නම් ඒ සියල්ල දැන් ඉවත්කර ගන්න. නිවෙසේදීම Prebucure සත්කාරය කරගන්නා අයුරු අපි මේ පාඩම් මාලාවෙන් ඔබට කියා දෙනවා. සාමාන්‍යයෙන් මාසෙකට වතාවක් ඔබට මේ සත්කාරය කරගන්න පුළුළුන් නම් ඉතාමත්ම හොඳයි.සාමාන්‍යයෙන් රූපලාවණ්‍යාගාරයක මේ සත්කාරය කරන්නට අඩි තුනක් දිග අඩි එකහමාරක් පළල මේසයක් අවශ්‍ය වෙනවා. ඊට අමතරව එහෙට මෙහෙට හැරවිය හැකි විදුලි පහනක්, පාරිභෝගිකයාට වාඩි වීමට සැප පහසු පුටුවක්, ලොකු බේසමක්, ඒප්‍රනයක්, තද වර්ණයෙන් යුතු තුවා කීපයක්, උණුවතුර ටිකක් Foot Scraper එකක්, Foot file එකක්. Pumic Stone එකක් ද අවශ්‍ය වෙනවා. රූපලාවන්‍යාගාරයක මේ කියන උපකරණ පහසුවෙන් සපයාගත හැකි නමුත් ගෙදරදී මේවා සපයා ගන්නේ කෙසේදැයි ඔබට ප්‍රශ්නයක් වනු ඇත.නමුත් මේ සඳහා අත්‍යවශ්‍යම වන උපකරණ ටික ඔබට වෙළෙඳපොළෙන් රු. 500 ක් වැනි සුළු මුදලකට මිලදී ගත හැකියි. රූපලාවණ්‍යාගාරයක එක් වරකට රු. 2500 ක් වැනි මුදලකට කරන දේ මේ උපකරණ මඟින් ඔබට වසර ගණනාවක් කරගත හැකියි. විශේෂයෙන්ම ඒ සඳහා අවශ්‍ය කරන බේසමක්, කුඩා මේසයක්, ටවල් කීපයක්, ආදිය ඔබේ නිවෙසින්ම සොයා ගත හැකියි.ඔබ වෙළෙඳපොළෙන් අත්‍යවශ්‍යයෙන්ම මිලදී ගත යුතු වන්නේ foot scraper, foot file, brush සහ pumic stone එකක් පමණි. ඊට අමතරව මොයිචර්රයිසින් ක්‍රීම්, scrub එකක්, pack එකක්, putical cream ආදියයි. මේ සියල්ල එක්තැන් කරගෙන pebucure සත්කාරය කරන්නේ කොහොම ද කියලා අපි මීළඟට බලමු.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401123</link>
    <topic>සිනාකතා</topic>
    <author>එඩ්වඩ් චන්ද්‍රසිරි</author>
    <content>සිනාකතා‘අපෙ ගෝමස් ළඟ තියෙන්නෙ හරි තියුණු රසඥතාවයක්.’ නාට්‍ය බස් රථයේ යමින් සිටියදී අබේනායක, ගෝමස් දෙස බලා ඉඟි මරමින් සමරකෝන් හට කීවේ තරමක උස් හඬකිනි.‘ඇයි උඹ එහෙම කියන්නෙ?’ සමරකෝන් මඳ සිනාවක් නඟමින් අබේගෙන් විමසුවේය.‘අද සෙනසුරාදානෙ. ගෝමස්ට අද හිනා යන කතාවක් කිව්වාම, මිනිහා ඒකට හිනාවෙන්නෙ ලබන බදාදා.’ අබේ කීවේය.  පිටරටක ඇමැතිවරයකු ඉන්දියාවේ පැවැති විදෙස් සම්මේලනයකට ගොස් සිටියදී එක් සවස් කාලයක දිල්ලි නුවර වීදියක් දිගේ ඇවිදගෙන ගියේ පසුවදාට නියමිත සම්මේලනයේදී ඉදිරිපත් කළ යුතුව තිබුණු කරුණු සිතෙන් ගොනු කරමිනි.‘ඔබතුමා කොහේ කෙනෙක් ද?’ වීදියේ අගුපිලෙක සිඟන්නකු දුටු හේ ඔහුට රුපියල් 10 කාසියක් දිගු කළ විට සිඟන්නා ඇසීය.‘මම තමයි, අහවල් රටේ විදේශාධාර භාර ඇමැති.’ හේ තරමක උඩඟු ස්වරකින් පිළිතුරු දුන්නේය.‘එහෙම ද? බොහොම ස්තුතියි, ඇමැතිතුමා. මම ප්‍රතිපත්තියක් විදියට, අපි වගේම අයගෙන් මුදල් භාර ගන්නෙ නැහැ.’ හේ එම මුදල ප්‍රතික්ෂේප කරමින් කීවේය.  කොළඹ සිට මහනුවර බලා දිවෙන නගරාන්තර දුම්රිය මැදිරියකදී සංචාරක ඇ‍ෙමරිකානුවෙක් එහි සිටි ලාංකිකයකු හා කතාබහකට එක් වුණේය.‘උඹලා, ලාංකිකයෝ හරිම පටු ජාතියක්.’ හේ කතාව ඇරඹුවේ උඩඟු ස්වරයකිනි. ‘දැන් බලපන් මම... මම ඇ‍ෙමරිකානුවෙක්. ඒ වුණාට ප්‍රංශ ලේ, ඉතාලි ලේ, ටිකක් විතර ඉන්දියානු ලේ හෙවත් මගේ ඇගේ දුවනවා. උඹ මොකද හිතන්නෙ, ඒ ගැන.’ හේ අනෙකාගෙන් ඇසුවේ සෝපහාසී සිනාවක් පාමිනි.‘ලංකාවේ පොදු පාවිච්චියට ගැනෙන්නේ නගරවල තියෙන පොදු වැසිකිළි වගෙ දේවල් විතරයි. ඒත් ඇමෙරිකාවේ ස්ත්‍රී වර්ගයාත් ඕනෑම ජාතියකට පොදුයි කියල මම දැනගත්තෙ අදනෙ.’ ලාංකිකයා සමච්චල් හිනාවක් නඟමින් පිළිතුරු දුන්නේය.  කොඩිකාර කඩිමුඩියේ ලක ලැහැස්ති වෙද්දී ඔහුගේ සූදාන‍මේ සැක කටයුතු අමුත්තක් වෙත ඉව ඇල්ලූ ඔහුගේ බිරිය, කිසිඳු අමුත්තක් නොපෙන්වා ඔහුගෙන් මෙසේ ඇසුවාය.‘කොහෙ යන්ඩ ද ඔයා ඔය සූදානම් වෙන්නෙ?’‘හෙට උදේ නුවරඑළියෙ සම්මේලනයක්. මම දැන් ඒකට පිටත් වෙන්ඩ ඕනෙ.’ කොඩිකාර පිළිතුරු දුන්නේ ඇගේ දෑස් මඟහැර බෑගයකට ඇඳුම් අසුරමිනි.ඔහු සූදානම් වෙද්දී වහා පෝටිකෝව වෙත ගිය ඇය ශබ්ද නොනැ‍ඟෙන සේ තම සැමියාගේ මෝටර් රථයේ දොර හැර එහි මීටරය වෙත නැඹුරු වී එය කියවා බලා එහි අංකය සටහන් කර ගත්තාය.නොබෝ වේලාවකින් පිටත්වූ කොඩිකාර ආපසු පැමිණියේ රාත්‍රී දෙකක් නිවසින් බැහැර ගතකොට තුන්වැනි දින හවස් යාමයේදීය. ඔහු කාමරයට ගොස් ඇඳුම් මාරු කරද්දී බිරිය හා මෝටර් රථය වෙත ගොස් එහි මීටරය කියවා බැලුවාය. ඔහුගේ මුළු ගමන සඳහාම වැයවී තිබුණේ කිලෝමීටර් 10 කි.ඇය කෝපයෙන් දත්මිටි කමින් කොඩිකාර වෙත ගොස් මෙසේ ඇසුවාය.‘ඈ මනුස්සයො, මෙහේ ඉඳලා නුවරඑළියට දුර කිලෝ මීටර් 5 ද?’එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401124</link>
    <topic>රසිකයන්ගේ හිතවත්කමට මම හරිම ආදරෙයි</topic>
    <author>ගාමිණී සුසන්ත</author>
    <content>රසිකයන්ගේ හිතවත්කමට මම හරිම ආදරෙයිවිනූ උදානි සිරිවර්ධන“තරුමලී” පිටිසර ගමක දුප්පත් සුන්දර යුවතියක්. ඇයගේ දෙමවුපියන් ගමේ වලව්වේ සේවකයින්. වලව්වේ සෙල්ලක්කාර පුත්‍රයා විනෝද් ඉන්නේ තරුමලීට ඇහැ ගහගෙන. ඒ අතරේ අහම්බෙන් හමුවන නිර්මාල් සමඟ තරුමලී හිතවත් වෙනවා. විවිධ හැලහැප්පීම් මැදින් තරුමලී ජීවිතයට මුහුණ දෙනවා. මේ දිනවල බොහෝ දෙනෙකුගේ ආදරයට පත්වී සිටින තරුමලීගේ චරිතය නිරූපණය කරන්නේ යොවුන් රංගන ශිල්පිනී විනු උදානි සිරිවර්ධන. අද ‘තරුවක් සමඟ වරුවක්’ විශේෂාංගයට එක්වන්නේ ඇයයි.තරුමලීට මොකද වෙන්නෙ?තරුමලීට මොකද වෙන්නෙ කියල තරුමලී ටෙලි නාට්‍යය අවසානයේ ප්‍රේක්ෂකයින්ට දැනගන්න ලැබේවි. සමහර විට තරුමලීට නිර්මාල් සමඟ එක්වෙන්න ලැබෙන්නත් පුළුවනි; නොලැබෙන්නත් පුළුවනි. කොහොමහරි තරුමලී කතාව හොඳ අවසානයක් සමඟ ඉවර වේවි. තවම කතාව සම්පූර්ණයෙන්ම ලියා අවසන් නෑ.තරුමලීට ප්‍රේක්ෂකයින් ගොඩක් ආදරෙයි ද?ඇත්තෙන්ම ඔව්. තරුමලී ටෙලි නාට්‍යයට වගේම මගේ චරිතයටත් ලැබෙන ප්‍රේක්ෂක ප්‍රතිචාර ඉහළයි. ඒ වගේම ක්ෂේත්‍රයේ ප්‍රවීණයින්ගෙනුත් මට ඉහළ ප්‍රතිචාර ලැබී තිබෙනවා. ඊටත් අමතරව විදෙස් රටවල ජීවත්වන සිංහල ප්‍රේක්ෂකයින් අන්තර්ජාලය ඔස්සේ බලලා තරුමලී ටෙලි නාට්‍යයේ මගේ රංගනය ගැන හොඳ කියල දුරකථනයෙන් කතා කරනවා. සමහර අය මට කතා කරන්නෙත් තරුමලී කියලා. සමහර පුංචි දරුවො “තරු අක්කි” කියල කතා කළ අවස්ථාත් තියෙනවා. පසුගිය දවස්වල පැවැත්වුණු පෙර පාසල් උත්සව ගණනාවකටම මට ආරාධනා ලැබුණා. ඒ පුංචි දරුවන් මේ චරිතයට ගොඩක් ආදරය කරන නිසා.මේ චරිතය ප්‍රේක්ෂකයින් අතර ජනප්‍රිය වුණේ කුමක් නිසා කියල ද ඔබ හිතන්නෙ?පුංචි දරුවන් මගේ රංගනයට ආදරය කරන්නේ කොණ්ඩා කරල් දෙකක් ගොතල චීත්ත ගවුමක් ඇඳල ගමක ගෑනු දරුවෙක් වගේ මම රඟපාන නිසා කියලයි මම හිතන්නේ. වැඩිහිටියන් මේ ටෙලි නාට්‍යයට ආදරය කරන්නේ මෙහි හොඳ කතා තේමාවක් තිබෙන නිසයි; කුතුහලය දනවන ආකාරයට මේ ටෙලි නාට්‍යය නිර්මාණය වී ඇති නිසයි.ඔබ රූ රැජින තරගයක ජයග්‍රහණයකින් පසුව කලාවට එක්වූ කෙනෙක්. ඔබ හිතන විදියට රූප රාජිනියක් වීම රංගනයට සුදුසුකමක් ද?නැහැ. රූප රාජනියක් වීම රංගනයට සුදුසුකමක් නෙමෙයි. නමුත් හොඳ රූපයක් තිබීම සුදුසුයි. රූපරාජිනියක් වූ පමණින්ම රංගන ශිල්පිනියක් වෙන්න බැහැ. රූප රැජනක් වෙන්න බුද්ධිය, සාමාන්‍ය දැනුම වෙනත් විවිධ හැකියාවන් ආදියත් අවශ්‍යයි. ඒ වගේම තමයි නිළියක් වෙන්න රංගන හැකියාව බුද්ධිය වැනි සුදුසුකම් ගණනාවක් අවශ්‍යයි කියා මම සිතනවා. ඒ වගේම වාසනා ගුණයත් තියෙන්න ඕන. මම රංගනයට පිවිසුණේ රූප රැජිනක් වූ පසුව මට ලැබුණු ජනප්‍රියත්වයත් සමඟයි. රංගනයට කොහොම ආවත් ඒ තුළ රැඳී ඉන්නත් එයින් ඉදිරියට යන්නත් රංගන කුසලතාවයක් තියෙන්නම ඕන. නැත්නම් පළමු රඟපෑමෙන්ම ක්ෂේත්‍රයෙන් ඉවත් වෙන්න සිදු වේවි.රංගනයට එන්න ඔබ ආශාවෙන් සිටිය ද?නැහැ කොහෙත්ම නෑ. නමුත් රූප රැජිනක් වීමට නම් මගේ හීනයක් තිබුණා. රූප රාජිනි තරගයට සහභාගි වෙන කාලෙ මට රංගනයට ආරාධනා ලැබුණා. නමුත් මම ඒවා බාරගත්තේ නෑ. ඒ මොකද රංගනයේ යෙදෙන්න මට හැකියාවක් තියෙනව ද කියල ඒ දවස්වල මම දැන නොසිටි නිසා. කෙසේ නමුත් ටික දවසක් හිතල බලල තමයි මම ක්ෂේත්‍රයට ආවේ.මොන වගේ වැඩත් එක්ක ද ඔබ මේ දවස්වල ඉන්නෙ?මේ දවස්වල ‘තරුමලී’ ටෙලි නාට්‍යයේ ඉතිරි කොටස්වල රූපගත කිරීම්වලට සහභාගි වෙනවා. ඒ වගේ ම චන්ද්‍රරත්න මාපිටිගමගේ ‘සත් ගුණවත්ලා’ ටෙලි නාට්‍යයේ රූපගත කිරීම් වලටත් සහභාගි වෙනවා. ඊට අමතරව මම මේ දවස්වල ජනමාධ්‍ය ක්ෂේත්‍රයේ කළමනාකරණ පාඨමාලාවක් හදාරනවා.ළඟදී ඔබ ඔබේ පළමු සිනමා රංගනයට දායක වෙනවා කියල ආරංචියි?ඔව්. ඒ සුගත් සමරකෝන් අධ්‍යක්ෂණය කරන ‘ඇහැලේපොළ කුමාරිහාමි’ චිත්‍රපටය. මෙය අපේ ඉතිහාසය ඇසුරින් නිර්මාණය වන අපූරු චිත්‍රපටයක්. මෙහි මම රඟපාන්නේ සිටු දියණියකගේ චරිතයක්. එවැනි චිත්‍රපටයකින් සිනමාවට පිවිසෙන්න ලැබීම භාග්‍යයක්. ගොඩක් දෙනෙක් කියනව මට සිනමාවට ගැළපෙන රූපයක් තියෙනව කියල. ඉතින් ඉදිරියේදී හොඳ චිත්‍රපටවලට දායක වෙන්න කැමැතියි.ඔබ දිගටම රඟපාන විට දෙමවුපියන් කැමැති ද?මගේ රංගන කටයුතුවලට දෙමවුපියන්ගෙන් ලැබෙන්නේ විශාල උදව්වක්; මඟපෙන්වීමක්. මම රූපගත කිරීම්වලට සහභාගි වන විට අම්මත් බොහෝ විට මා සමඟ එනවා.ප්‍රේක්ෂකයින් දක්වන ආදරය ගැන ඔබට මොනව ද හිතෙන්නෙ?මගේ ටෙලි නාට්‍ය නරඹන, මගේ රංගනයට ආදරය කරන ප්‍රේක්ෂකයින් රැසක්ම රට පුරා ඉන්නවා. මගතොටේ හමුවූ විට ඔවුන් ඉතාම ආදරයෙන් කතා කරනවා. ඒ වෙලාවට මට විශාල සතුටක් දැනෙනවා. මම කතා නොකරයි ද කියල හිතලා මාත් එක්ක කතා නොකරන අයත් ඉන්නවා. මාත් එක්ක හිනාවෙන මාත් එක්ක කතා කරන හැම කෙනෙක් එක්කම මම හිනාවෙලා කතා කරනවා. ඔවුන්ගෙන් ලැබෙන ඒ හිතවත්කමට මම හරිම ආදරෙයි.කලා ක්ෂේත්‍රයේ වැඩියෙන් ඉන්නේ ඔබට හිතවත් අය ද? අහිතවත් අය ද?මම කලා ක්ෂේත්‍රයට ඇවිත් තවම ටික කාලයයි. මේ ක්ෂේත්‍රයේ ගොඩක් දෙනෙක් මාව ඇසුරු කරල නෑ. මම කා එක්කත් හිතවත්ව වැඩ කරනවා. මම දන්නා තරමින් මට තරහ අය කවුරුවත් නෑ.ඔබ කලාවේ දිගටම රැ‍ඳෙනව ද?ඔව් දිගටම රැඳී ඉන්න මම කැමැතියි. හැබැයි විවාහයෙන් පසුව කලාවේ රැ‍ඳෙයි ද කියලා හරියටම කියන්න බැහැ.ඒ කියන්නෙ ඔබ ළඟදීම විවාහ වෙනව ද?මේ වන විට මට විවාහ යෝජනා කීපයක්ම ඇවිත් තියෙනවා. ඒ අතරින් එක් යෝජනාවක් ගැන මගේ දෙමවුපියන් සැලකිලිමත් වෙලා තියෙනව. මගේ දෙමවුපියන් ඉදිරියේදී ඒ ගැන තීරණයක් ගනීවි.ගාමිණී සුසන්තඡායාරූප - ශාන් රූපස්සරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401125</link>
    <topic>බොලිවුඩයේ පෙම් හබ</topic>
    <author>කුමාර සිරිවර්ධන</author>
    <content>බොලිවුඩයේ පෙම් හබබොලිවුඩයට සිය වස සපිරුණේ පසුගිය වසරේදීය. ගෙවී ගිය වසර සියය ඇතුළත කෙතරම් නළු නිළියන් රිදීතිරය මත සිනමා ප්‍රේක්ෂකයන්ගේ ආස්වාදය උදෙසා ද, රිදී තිරයෙන් පසුපස තම හැඟිම්වලට වහල්ව ද පෙම් කරන්නට ඇත්ද?ඉතාමත්ම මෑතක බොලිවුඩයේ ආන්දෝලනාත්මක පෙම් පුවත් වූයේ රිතික් රෝෂන්ගේත් බාබරා මෝරිගේත් සම්බන්ධතාවයි. රිතික් විවාහ වූයේ කුඩා කල පටන් තමා පෙම් කළ සුසාන් සමඟිනි.කෙසේ වෙතත් ‘කයිට්ස්’ චිත්‍රපටය රූගත කරද්දී රිතික් පෙමින් බැඳුණේ එම චිත්‍රපටයේ රඟපෑ මෙක්සිකානු රූමතියක වන බාබරා මෝරි සමඟිනි. රිතික් ගේ බිරිය සූසාන් තම දරු දෙදෙනා ද සමඟ රිතික් අතැර තම මවුපියන්ගේ නිවෙසට ගියාය. බොලිවුඩයෙන් ලැබෙන සමහර ආරංචි මාර්ගවලින් පැවසෙන්නේ සුසාන් රිතික්ගෙන් දික්කසාද වීමට සැරසෙනවා කියාය. සුසාන් නැවත රිතික් වෙත පැමිණ යුගදිවි අරඹා ඇතැයි ද, රිතික් බාබරාගෙන් වෙන්වී සදහටම දරුවන් හා බිරිය අසලින්ම සිටින්නට සුසාන්ට පොරොන්දු දී ඇතැයි ද සමහර ආරංචි මාර්ග පවසයි. නිශ්චිතවම රිතික් රොෂාන්ගේ විවාහයට අත්වූ ඉරණම කුමක්ද යන්න දැනගන්නට තවත් කාලයක් බලා සිටිය යුතු වනු නිසැකය.බොලිවුඩයේ ස්වර්ණමය යුගය ලෙස සැලකෙන්නේ 1950 දශකයයි. රිදී තිරයෙන් පසුපස නළු නිළියන් අතර පෙම් කතා ප්‍රකට වන්නට පටන් ගත්තේ ද ඒ සමයේය. එහි අරුත ඊට පෙර බොලිවුඩ් තරු අතර පෙම් හබ නොතිබුණා යන්න නොවේ. එකල ද නළු නිළි පෙම් හබ පැවතියත් ඒවා පවත්වාගෙන යන්නට ඇත්තේ ඉතා රහසිගතවය. නැතිනම් ඒවාට මාධ්‍ය වෙතින් ප්‍රචාරයක් ලැබුණේ නැත.රාජ් කපූර් විශ්වාස කළේ ප්‍රධාන නළුවා හා නිළිය අතර එකිනෙකා කෙරේ ප්‍රේමයක් ඇත්නම් ඔවුන් දෙදෙනා රිදී තිරය මත මවන පෙම් ජවනිකා මනා සාර්ථකත්වයත්, ප්‍රේක්ෂක ආකර්ෂණයත් ලබන බවය. ඒ අනුව ඔහු නර්ගීස්ට පෙම් කළේය. රාජ් කපූර් - නර්ගීස් පෙම් හබයට එකල මහත් ප්‍රසිද්ධියක් ලැබිණි. මධුබාලා නොලැබුණොත් දිලිප් කුමාර් සිය දිවි නසාගන්නට සූදානම්ව සිටියේය. ගුරුදත් වහීඩා රෙහ්මාන්ට උමතුවෙන් මෙන් පෙම් කළේ ය.මේ බොහෝ ප්‍රකට හින්දි නළු නිළියන්ගේ ස්වයං චරිතාපදාන ලියැවුණු නමුත් ඒවායේ දී තම රහස්‍ය පෙම් හබ ලොවට හෙළි කරන්නට තරම් ඔවුන් අවංක වූ‍ෙය් නැත. එහෙත් කලෙක බොලිවුඩයේ සුපිරි තරුවක වූ දේව් ආනන්ද් යම් තරමකට සිය ස්වයං චරිතාපදානය හරහා පාඨකයන්ට සහ සිනමා ලෝලීන්ට අවංක වූයේය. ඔහුගේ ස්වයං චරිතාපදානය නම් වී තිබුණේ ‘වන් ලයිෆ්, මෙනි ලේඩීස්’ (එක ජීවිතයක් කාන්තාවන් බොහෝ ගණනක්) යනුවෙනි.ඔහු තමන් රඟපෑ චිත්‍රපටයන්හි පසුතලවල මෙන්ම සිය නිදන කාමරයේත් ඇඳුණු ප්‍රේමණීය නිමේෂයන් පිළිබඳ එම ග්‍රන්ථයෙන් යම් තරමකට විස්තර කරයි. තමා සහ ගුරුදත් එකම කතක සමඟ එකිනෙකාට රහසේ නිදි යහනට ගිය බව දේව් ආනන්ද් සිය ස්වයංචරිතාපදානයේ සඳහන් කරයි. එහෙත් ඔහු එම කාන්තාව, එම නිළිය කවුරුන්ද යන්න හෙළි කරන්නේ නැත. තමාට හමුවූ චෙකොස්ලො‍වේකියානු භාෂා පරිවර්තිකාව හා තමන් පෙමින් බැඳීම නිසා තම බිරිය කෝපයට පත්වූ ආකාරය, කල්පනා කාර්තික් (මෝහා සිංහ) සමඟ ඇති කරගත් ප්‍රේමය, අයර්ලන්ත ශිෂ්‍යාවකට තමන් පෙම් කළ ආකාරය දේව් ආනන්ද් සිය ස්වයංචරිතාපදානයෙන් හෙළි කරයි. එහි සඳහන් ආකාරයට ප්‍රංශයේ දී ඔහු සම්මානනීය හොලිවුඩ් නළු මාලන් බ්‍රැන්ඩෝ ගේ පෞද්ගලික සහායිකාව ද තම යහනට කැඳවා ගන්නට සමත් වී තිබේ.වරෙක දේව් ආනන්ද් දරුණු රිය අනතුරකට මුහුණ පාද්දී ඔහු අසලින් එම රියේ හිඳගෙන සිටින්නේ හින්දි සිනමා නිළි ගීතා ඛාලීය.බොලිවුඩයේ සම්මානනීය අධ්‍යක්ෂවරයකු, නිෂ්පාදකවරයකු මෙන්ම නළුවකු ද වූ ගුරුදත් විවාහ වූයේ ගායිකා ගීතා රෝයි සමඟිනි. මෙම යුග දිවිය ඇතුළත ගුරුදත් ගීතාට අවංක වූයේ වහීඩා රෙහ්මාන් හමුවන තුරු පමණකි. වහීඩා නිළියක ලෙස හින්දි සිනමා ප්‍රේක්ෂකයන් වෙත කැඳවාගෙන ඒමට මුල් වූයේ ගුරුදත්ය. ඊළඟට ඔහු හා වහීඩා අතර පෙම් සබඳතාවක් ගොඩනැඟිනි.සමහර අය පවසන්නේ වහීඩා ගුරුදත්ට විවාහ යෝජනාවක් ඉදිරිපත් කිරීමත් සමඟම එම ප්‍රේමය ඇරඹුණා කියාය. එය සත්‍යයක් නම් වහීඩා ගුරුදත් හා විවාහ වීමට ‍අර ඇන්දේ ඔහුගේ පිහිටෙන් හින්දි තිරයේ සුපිරි නිළියක වීමේ අරමුණෙන්ද? තවත් අය කියන්නේ ගීතා රෝයි නිතරම ගුරුදත්ව සැක කිරීම ඔහු හා ආරවුල් ඇති කරගැනීම නිසා කලකිරී බිඳුණු සිත් ඇති ව සිටි ගුරුදත් ගේ සිත සනසන්නට වහීඩා රෙහ්මාන් ඉදිරිපත්වීමත් සමඟ දෙදෙනා අතර ප්‍රේමයක් ඇති වූවා කියාය.අවසාන‍ෙය් සියලු දේ අවුලෙන් අවුලට පත්වෙද්දී ගුරුදත් මෙන්ම ඔහුගේ බිරිය ගීතා රෝයි ද දැඩිව මත්පැනට ඇලුම් කරන්නට වූවාය. මත්පැන් නිසාම ගුරුදත් 1964 දී මියගිය අතර ගීතා රෝයි මරණයට පත්වූයේ 1972 දීය. මත්පැනට අමතරව ගුරුදත් දුම් පානයට ද තදබල ලෙස ඇබ්බැහි වී සිටියේය. වරෙක මේ සම්මානනීය සිනමාකරුවා තම මිතුරකුට පවසා තිබුණේ මෙවැන්නකි.“මම කිහිප දෙනකුට ප්‍රේම කළා. මගේ ජීවිතයට සමීප කර ගත්තා. ඒත් ඒ අය මට අවශ්‍ය වූ සෙනෙහස ලබා දුන්නේ නැහැ. එක අතකට මෙහෙම කීවොත් හරි. මගේ මනසේ ඇඳී සිටි ආදරිය මට හමුවුණේ නැහැ. ඒ නිසා මගේ ජීවිතය පුරා වූ කනස්සල්ල හුදෙකලාව ඈත්කරගන්නට මට පිහිට වුණේ මත්පැන් හා දුම්වැටියයි”එහෙත් එම පිහිට එක්තරා අන්දමක මායාවක් ද වූයේය. එම මායාවට රැවටුණු ගුරුදත් ඊට සිය ජීවිතයෙන්ම වන්දි ගෙවූයේය.ගුරුදත්ට වහීඩා හමුවූ අවස්ථාව වන විට ගුරුදත් ගීතා රෝයි විවාහය පැවතියේ අර්බුදකාරී තත්ත්වයකය. හැඟුම්බර පුද්ගලයකු හා නිර්මාණකරුවකු වූ ගුරුදත්ට සිය බිරිය ගීතාගෙන් පැතූ මානසික සහනය; සෙනෙහස හා සහයෝගය ලැබුණේ නැත. වහීඩා ඔහුට ළං වූයේ එම වාතාවරණය යටතේය. එහෙත් ගුරුදත්ට තමා පැතූ සෙනෙහස වහීඩා වෙතින් ලැබිණිද?සංවේදී පුද්ගලයන් වන නළු නිළියන් නිතරම කටයුතු කළේ. තම හැඟීම්වලට මූලිකත්වය දෙමින්ද? හින්දි සිනමාවේ කඳුළු බිඳුව මීනා කුමාරී සම්මානනීය සිනමා කරු කමල් අම්රෝනිට කවි ලිව්වාය. සන්ජේ - සීනත් අමාන්, ශත්රුගන් සිං - රීනා, රෝයි, කමාල් හසන් - සරීතා, අමිතාබ් - රේඛා, ධර්මේන්ද්‍ර - හේමමාලිනී, බොනී කපූර් - ශ්‍රී දේවි ආදී බොලිවුඩ් නළු නිළියන්ගේ පෙම් හබ කියැවීමට පෙර අප ලබන සතියේ ගුරුදත්ගේ පෙම්වතිය වහීඩා ගුරුදත්ගේ සමීපතම මිතුරු වූ දේවි ආනන්දට සමිප වූ අයුරු කියවමු.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401126</link>
    <topic>YATHRA</topic>
    <author>තුෂාරි නේරංජා</author>
    <content>YATHRAතූර්යා, තරුමලී නාට්‍යවල වගේම මේ දිනවල විකාශය වන බොහොමයක් ටෙලි නාට්‍යවල දැක පුරුදු මුහුණක් කාවිංග පෙ‍ෙර්රා. කාවිංග ගැන අපූරු ආරංචියක් පසුගිය දිනෙක අපිට දැනගන්න‍ ලැබුණා. ඒ තමයි කාවිංග රඟපාන ටෙලිනාට්‍යවල ප්‍රඩක්ෂන් ටීම් එක කාවිංග එනකන් මඟ බලාගෙන ඉන්නව කියන එක. මේ ගැන විපරම් කරන විට කාවිංග රූගත කිරීමකට ගිය විට එහි සිටින සියලුම දෙනාට අයිස්ක්‍රීම් වලින් සංග්‍රහ කරන්න අමතක කරන්නේ නැතිලු. මේ නිසා කාවිංගගෙන් අ‍යිස්ක්‍රීම් කන්න පුරුදු වුණු ප්‍රඩක්ෂන් ටීම්වල යහළු යෙහෙළියන් කාවිංග එනතුරු ඇඟිලි ගැන ගැන ඉන්නවලු. කාවිංග අරන් දෙන්නෙත් මිලෙන් ඉහළ අයිස්ක්‍රීම් බවයි ආරංචියේ හැටියට අපිට දැනගන්නට ලැබුණේ.එඩ්වඩ් ජයකොඩි - චරිතා ප්‍රියදර්ශනී පීරිස් දෙපළ මෙරට සංගීත කලාව වෙනුවෙන් ඉටුකරන, ඉටුකරමින් සිටින මෙහෙවර සුළුපටු නැහැ. ඔවුන් හැමදාමත් කලා ලොවට තිළිණ කරන්නේ, අර්ථවත්, රසවින්දනයෙන් ඉහළ ගීත. ඒ වගේම මෙරට සිටින සුවහසක් දරු දැරියනට සංගීත ශිල්ප ඥානය ලබා දෙන්න මේ දෙදෙනා පෙරමුණ ගෙන තිබෙනවා. ඒ ‘සැරිසර සංගීත ශාලිකාව’ හරහායි. මේ දිනවල ඔවුන්ගේ මේ සංගීත අසපුවට සිසු සිසුවියන් බඳවා ගන්නා බව දැනගන්නට ලැබුණා. ඒ ගැන සංගීත අසපුවේ ලේඛකාධිකාරී විශාරද චරිතා ප්‍රියදර්ශනී පීරිස් මෙසේ පැවැසුවා.“ඉන්දියානු ලක්නව්, සංගීත් විද්‍යා පීඨය හා සම්බන්ධ ප්‍රවේශිකා, ප්‍රථමා, මධ්‍යම විශාරද ගායන හා වාදන (ගිටාර්, වයලින්, තබ්ලා, සිතාර් සහ විදුලි ඕගන්) පුහුණු කිරීම් මෙහිදී සිදු වෙනවා. ඒ වගේ මීට අමතරව මේ ඔස්සේ පෙර පාසල් ළමුනට මෙන්ම වැඩිහිටියන් සඳහා ද රස වින්දන හා කටහඬ පුහුණු කිරීමේ කටයුතු ද සිදු වෙනවා. සංගීතය හදාරන්නට කැමැති අයට මේ සඳහා එකතු වන්න කියා ඉල්ලා සිටිනවා.පුංචි තිරයේ දිග හැරෙන ටෙලිනාට්‍ය නරඹද්දී බර්ට්‍රම් නිහාල් නාමය අමතක කරන්න බැහැ. එතරම්ම සොඳුරු අරුත්බර ටෙලිනාට්‍ය රැසක්ම පුංචි තිරයට බර්ට්‍රම් නිහාල් තිළිණ කළා. මේ දවස්වල පුංචි තිරයේ බර්ට්‍රම් අධ්‍යක්ෂණය කළ ‘අමරපුරය’ ටෙලි නාට්‍යය දෙවන වර විකාශය වෙනවා. මේ නිසාම බර්ට්‍රම් ‍ෙග් නවතම කලා තොරතුරු සොයා බලන්නත් එක්ක අපි ඔහුට කතා කළා.“මේ දවස්වල මම මගේ වෘත්තීය මට්ටමේ ව්‍යාපාර සඳහා මූලිකත්වය දී කටයුතු කරගෙන යනවා. විශේෂයෙන්ම ‘කම්පැනි කෝපරේට් ප්‍රොෆයිල්’ නිර්මාණය කිරීම සහ වාර්තා චිත්‍රපට නිර්මාණය කිරීම ඒ අතර මූලික වෙනවා. මම අවසන් වරට ආචාර්ය පබිලිස් සිල්වාගේ ජීවිත කතාව වාර්තා චිත්‍රපටයකට නැඟුවා. මේ දේවල් කරමින් තමයි මේ දිනවල කටයුතු කරන්නේ. ඒ ඇරෙන්න ටෙලිනාට්‍ය ‍ක්ෂේත්‍රය තුළ සහ ටෙලිනාට්‍ය ක්ෂේත්‍රයට අදාළ පැතිකඩවල සිදුවෙන දේවල් පිළිබඳ මගේ පැහැදීමක් නැහැ.”මේ දවස්වල කාංචනා මෙන්ඩිස් ඉන්නේ හුඟාක් සතුටින්. ඇය රංගනයෙන් දායක වූ ‘ගිරිකුල’ ටෙලිනාට්‍යය ප්‍රේක්ෂක ප්‍රතිචාර නොඅඩුව ලබමින් විකාශය වීම එයට එක් හේතුවක්. අනෙක තමයි කාංචනාගේ ආදරණීය සැමියා රොෂාන් මේ දවස්වල ලංකාවට පැමිණ සිටීම. මේ නිසාම කාංචනාගේ අලුත්ම තොරතුරු සොයා බලන්න අපිට හිතුණා.“මේ දවස්වල රොෂාන් ලංකාවට ඇවිත් ඉන්න නිසා අපි හතර දෙනාම ඒ කිව්වේ මමයි, රොෂානුයි, පුතයි, දුවයි විශේෂ ගමන් බිමන් යනවා. නෑ හිතවතුන්ගේ ගෙවල්වල වගේම ලංකාවේ විවිධ ප්‍රදේශ නරඹන්නත් යනවා. ‘ගිරිකුල’ ටෙලිනාට්‍යය විකාශය වන නිසා මඟ තොටේදී ලැබෙන ප්‍රේක්ෂක ප්‍රතිචාරත් ඉහළයි. ටෙලිනාට්‍ය කිහිපයකටම ආරාධනා ලැබුණත් මාස තුනකට මමත් දුවයි, පුතයි සමඟ රෝෂාන් එක්ක එංගලන්තයට යාමට සැලසුම් කර තිබෙනවා. ඒ නිසා ආරාධනා ලැබුණු අලුත් ටෙලිනාට්‍ය කිසිවක් භාරගත්තේ නැහැ. එංගලන්තයේ දරුවන් සමඟ මාස තුනක් විතර ගතකර නැවත ලංකාවට එන්න බලාපොරොත්තු වෙනවා.අමිලා නදීෂානි ගැන දැන් හුඟදෙනෙක් කතාබහ කරනවා. ඒ ඇය ‘සුපර් ස්ටාර්ස්’ විනිශ්චය මණ්ඩලයේ සාමාජිකාවක් ලෙස කටයුතු කරන නිසා. අමිලා ගායිකාවක් වගේ නවකතා රචිකාවියක් ලෙසත් කළ එළි බසින්න සූදානම්. ‘සුපර් ස්ටාර්ස්’ ගැන වගේම අමිලාගේ අලුත්ම නවකතාව ගැනත් විමසා බලන්න හිතුණෙ ඒ නිසා.“ලබන මැයි මාසෙ වෙනකම් ‘සුපර් ස්ටාර්ස්’ තරගාවලිය සමඟ කටයුතු කරනවා. මට ලැබෙන ප්‍රේක්ෂක ප්‍රතිචාර ගොඩාක් ඉහළයි. මට හරි සතුටුයි. සුපර් ස්ටාර්ස් විනිශ්චය මණ්ඩලයට එක්වීමට ලැබීම ගැන. ඒ වගේම සිරස ආයතනය නිසා අපි අද මේ වගේ තැනක ඉන්නවා. ඒ වගේම අපිට හදල දුන්නු ඒ වේදිකාව ඉදිරියටත් පවත්වා ගෙන යාමට සිරස උදව් කරන එක ගැන මම හුඟාක් සතුටු වෙනවා. ඒ වගේම මේ වසරේ දී මගේ නවකතාව පාඨකයා අතට පත් කරන්න මම සූදානම් වෙනවා.එය මවු සෙනෙහස වටා වගේම මම අත්දැකපු විඳපු, අහපු විවිධාකාරයේ සිදුවීම්වලින් නිර්මාණය වූවක්. පාඨකයාට අලුත්ම ආකාරයේ අත්දැකීමක් මේ පොත කියවීමෙන් ලැබේවි කියා මම හිතනවා. ඒ වගේම රංගනය පැත්තෙන් ගත්තොත් චන්ද්‍රරත්න මාපිටිගමගේ ‘සුලිය’ ටෙලිනාට්‍යයට මම දායක වුණා. එයත් රසිකයින්ට ළඟදීම නරඹන්නට හැකි වේවි.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401127</link>
    <topic>‘ශ්‍රී සිද්ධාර්ථ ගෞතම’ චිත්‍රපටය දැකලා තායිලන්ත රජ කුමරිය සතුටු වුණා</topic>
    <author>හේමාලි විජේරත්න</author>
    <content>‘ශ්‍රී සිද්ධාර්ථ ගෞතම’ චිත්‍රපටය දැකලා තායිලන්ත රජ කුමරිය සතුටු වුණා සමන් වීරමන්පසුගියදා අවසන් වුණු දිල්ලි ජාත්‍යන්තර චිත්‍රපට උලෙළ අපේ රටට සුවිශේෂී වීමට විශේෂ හේතුවක් විය. ඒ ශ්‍රී ලංකාවේ නිෂ්පාදනය කළ ‘ශ්‍රී සිද්ධාර්ථ ගෞතම’ චිත්‍රපටය එම උලෙළේ පළමු දින තිරගත වීම සහ එම උලෙළින් හොඳම චිත්‍රපටය ලෙසින් සම්මාන ලැබීමත්, එය නිෂ්පාදනය කිරීම වෙනුවෙන් නිෂ්පාදක නවීන් ගුණරත්න සම්මානයට පාත්‍ර වීමත්ය. මෙම උලෙළ සඳහා චිත්‍රපටයේ අධ්‍යක්ෂ සමන් වීරමන්, ජාතික චිත්‍රපට සංස්ථාවේ සභාපති අශෝක සේරසිංහ, නිෂ්පාදක නවීන් ගුණරත්න සේම, ඇමැති මහින්ද යාපා අබේවර්ධන මහතා ද සහභාගි වූහ. ජාත්‍යන්තර සම්මානයට පාත්‍ර වීමෙන් පසු පෙරළා ලංකාවට පැමිණි ‘ශ්‍රී සිද්ධාර්ථ ගෞතම’ චිත්‍රපටයේ අධ්‍යක්ෂ සමන් වීරමන් සමඟ කළ සාකච්ඡාවකි මේ.පසුගියදා ඔබ දිල්ලි ජාත්‍යන්තර චිත්‍රපට උ‍ලෙළට සහභාගි වූවා. එහිදී ‘ශ්‍රී සිද්ධාර්ථ ගෞතම’ චිත්‍රපටයට ලද සම්මානය පිළිබඳ කතාකළොත්?දිල්ලි ජාත්‍යන්තර චිත්‍රපට උලෙළ කියන්නේ අති උත්කර්ෂවත් අන්දමින් පවත්වන චිත්‍රපට උලෙළක්. මේ සඳහා රටවල් 29කින් චිත්‍රපට 174ක් සහභාගි කර තිබුණා. ඒ අතරින් අපේ චිත්‍රපටය අවසන් චිත්‍රපට නවය දක්වා ඇවිත් තමයි මේ ඇගයීම අපට ලැබුණේ. මේ උලෙළේ ආරම්භක දිනයේ දී තිරගත වූයේ ‘ශ්‍රී සිද්ධාර්ථ ගෞතම’ චිත්‍රපටයයි. එදා තමයි චිත්‍රපට උලෙළට පැමිණි ආරාධිතයින් සියලු දෙනා හිටියේ. එතැන ආචාර්ය, මහාචාර්යවරු, නළු නිළියන් ඇතුළු උගත් බුද්ධිමතුන් විශාල පිරිසක් හිටියා.මේ චිත්‍රපටයට ඔවුන්ගෙන් ලැබුණු ප්‍රතිචාර කොයි ‍වගේද?ඉතාම ඉහළ ගණයේ ප්‍රතිචාර ලැබුණා. සිනමාවට ජාති ආගම් කුල බේද, වර්ණ බේද නෑ. විවිධ රටවලින් පැමිණ සිටි විවිධ පුද්ගලයෝ මෙතන හිටියේ‍. තායිලන්ත රජ කුමරියත් මෙතැනට සහභාගි වෙලා හිටියා. හැම දෙනෙක්ම චිත්‍රපටය නැරඹීමෙන් පසු කඳුළු සැලුවා. බුදුරජාණන් වහන්සේගේ ජීවන චරිතය සමස්ත ලෝකවාසීන්ට රැගෙන යාමේ පණිවුඩය මේ චිත්‍රපටයෙන් කෙරෙන්නේ. ඒක ඉතාම හොඳින් ඔවුන් ග්‍රහණය කරගත්තා. බුදුන් උපන් දේශයේ නිර්මාණකරුවන්ට කළ නොහැකි උන්වහන්සේගේ කතාව අපි ශ්‍රී ලාංකිකයෝ හැටියට කළා. ඇත්තටම ඒකට අපි රටක් වශයෙන් ආඩම්බර විය යුතුයි. මේ චිත්‍රපටයට ලැබුණු ඇගයීම් ගැන සම්මාන ගැන පෞද්ගලිකව මම සතුටට පත් වෙනවා වගේම මට හිතෙන්නේ මේ ඇගැයීම අපේ රටට කරපු විශාල ගෞරවයක් විදියට. මේ සම්මාන එකක්වත් පෞද්ගලිකව මා කනත්තෙන් එහාට අරගෙන යන්නේ නෑ. මේ සියල්ල ලැබුණේ අපේ රටට. මේ සියලුම ගෞරව අපේ චිත්‍රපටයේ සියලුම ශිල්පීන්ට ලැබුණු ගෞරවයක් ලෙසයි මම සලකන්නේ.චිත්‍රපටයේ මුල් නිෂ්පාදන කටයුතුවලදී ඔබට හිතුණාද මෙවැනි ජාත්‍යන්තර ඇගයුමක් ලැබෙයි කියලා?විශේෂ බලාපොරොත්තු තිබුණෙ නෑ. නමුත් අපි හැමෝම උපරිම කැපවීමෙන් වැඩ කළා. මම මගේ අනෙක් කටයුතු සියල්ල මේ වෙනුවෙන් කැප කළා. නිෂ්පාදක නවීන් ගුණරත්න මහතා‍ත් එසේමයි. ඇත්තම කිවුවොත් අපි මේක කළේ අවංකව පූජාවක් විදියට. මේ චිත්‍රපටය කරන්න අධ්‍යක්ෂවරු ගණනාවක් අපි ගෙනාවා. ඉන්දියාවෙන් ගෙනාවා. හොලිවුඩ්වලින් ගෙනාවා. ලංකාවේ ජාත්‍යන්තර කීර්තියට පත් අධ්‍යක්ෂවරු ගෙනාවා. නමුත් ඒ එක්කෙනෙක්වත් හරි ගියේ නෑ. අවසානයේ මම චිත්‍රපටය අධ්‍යක්ෂණය කළා. ප්‍රවීණ චිත්‍රපට අධ්‍යක්ෂ චන්ද්‍රන් රත්නම් මහතා අපේ උපදේශකවරයෙක් වශයෙන් කටයුතු කළා. මෙවැනි ජාත්‍යන්තර සම්මානයකින් පිදුම් ලැබූ මොහොතක මේ චිත්‍රපටයට දායක වූ අනෙක් සියලු දෙනා ගැන සිහිපත් කිරීම අධ්‍යක්ෂවරයා හැටියට මගේ යුතුකම. විශේෂයෙන් ‘ශ්‍රී සිද්ධාර්ථ ගෞතම’ චරිතය රඟපෑ ඉන්දීය නළු ගගන් මලිත්. ශුද්ධෝදන රජ චරිතය රඟපෑ රන්ජන් රාමනායක ඇතුළු සියලුම නළු නිළියන් සිය දායකත්වය නොපිරිහෙළා අපට ලබා දුන්නා. ඒ වගේම තමයි අනෙකුත් කාර්මික ශිල්පීන් මේ හැම දෙනෙක්ම අවංකව අපේ කැපවීමට දායක වුණා.මේ චිත්‍රපටය ලංකාවේ නැවත තිරගත කරන්න බලාපොරොත්තු වෙනවද?ඔව්. ඒ මොකද ‘ශ්‍රී සිද්ධාර්ථ ගෞතම’ චිත්‍රපටය අපි තිරගත කළේ චිත්‍රපට සංස්ථාව රැගෙන ආ පිටපත් 35 නීතියේ පළමුවැනි නිදහස් කිරීම ලෙසින්. ඒ තත්ත්වයට එකඟව අපි පිටපත් 35ක් නිදහස් කළා. එහෙම කරලා වැඩිම ආදායම් වාර්තාත් තැබුවා. මේ සියල්ල කළේ කිසිදු පෝස්ටරයක්වත් ගහන්නේ නැතුව. අපි කැමැති වුණේ නෑ ‘ශ්‍රී සිද්ධාර්ථ ගෞතම’ කියන නාමය වත් බිත්තිවලයි, බෝක්කු උඩයි අලවන්න. ඒ නිසා පෝස්ටර් ව්‍යාපාරයකුත් නැතිව තමයි අර තරම් ආදායම් වාර්තා එක්ක දිව්වේ.ඊට පස්සේ චිත්‍රපටය ගලවන්න වුණෙත් මහජනතාව පෝලිමේ චිත්‍රපට ශාලාවලට ඇදී එමින් තිබුණු අවස්ථාවක. මේ නිසා අපේ රටේ බොහොමයක් පිරිසට මේ චිත්‍රපටය නැරඹීමේ අවස්ථාව මඟ හැරී ගියා කියලා අපි දන්නවා. ඒ නිසා ඔවුන් වෙනුවෙන් නැවත වතාවක් මෙහි ප්‍රදර්ශන කටයුතු ආරම්භ කිරීමට බලාපොරොත්තු වෙනවා.ජාත්‍යන්තරවත් මේ චිත්‍රපටයේ ප්‍රදර්ශන කටයුතු ආරම්භ වන බව දැනගන්නට ලැබුණා. ඒ ගැන මොනවාද ඔබට කියන්න තිබෙන්නේ?විදේශ රටවල් රාශියක නුදුරු අනාගතයේ දී මේ චිත්‍රපටය පෙන්වන්න බලාපොරොත්තු වෙනවා. විශේෂයෙන් සඳහන් කරන්න ඕන, දිල්ලි චිත්‍රපට උලෙළ නරඹන්න ඇවිත් හිටියා තායිලන්තයේ රජ කුමරිය. එතුමිය මේ චිත්‍රපටය නරඹල ඉතාම සතුටට පත්වෙලා මෙහි මුල් පිටපත ඉල්ලුවා මෙය තායිලන්ත භාෂාවට පරිවර්තනය කරලා දෙබස් කවලා එහි ප්‍රදර්ශනය කරන්න. එහි මූලික පියවර වශයෙන් මීට සුමාන දෙකකට කලින් තායිලන්තයේ දහදාහකට අධික පිරිසකට මුලින්ම ප්‍රදර්ශනය කළා. මීට අමතරව වියට්නාම් රජය මේ වන විට තීරණය කරලා තිබෙනවා, වියට්නාම් භාෂාවට පරිවර්තනය කරලා දෙබස් කවල ඒ රටේ සිනමා ශාලා 45ක චිත්‍රපටය ප්‍රදර්ශනය කරන්නට.ඔබ කිව්වා මේ චිත්‍රපටය එක පැත්තකින් පූජාවක් කියලා. ඒ පූජාව ගැන දැන් ඔබ තෘප්තිමත්ද?සිය දහස් වාරයක්. අපි හැමෝම මේ චිත්‍රපටය කළේ පේ වෙලා. දර්ශනයක් රූගත කළේ පිරිත් කියමින්. ඒ කාලය ඇතුළත වෙනත් දෙයක් කළේ නෑ. චිත්‍රපටය නිර්මාණය කරන්න, විවිධ අධ්‍යක්ෂවරු, විවිධ රටවලින් ආවා. ඔවුන් නොයෙක් නොයෙක් යෝජනා ගෙනාව. ඒත් ඒ එකකටවත් අපි කැමැති වුණේ නැත්තේ බුදුරජාණන් වහන්සේට අපහාසයක් වෙයි කියලා හිතලා. ඒ නිසයි අපි කිව්වේ මේක පූජාවක් කියලා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401128</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsහොලිවුඩ්පුරයේ ජනප්‍රිය නිළි ජූලියා රොබට්ස් දැන් මැදිවියේ පසුවන්නියක්. ඇගේ වයස අවුරුදු 46ක්. මෑතකදී ජූලියා සමඟ කෙටි කතාබහක යෙදී සිටි චිත්‍රපට අධ්‍යක්ෂවරයෙකු ඇගෙන් ඉල්ලා සිටියේ රූප සෝබාව වැඩි කරගන්නට අවශ්‍ය කාරණයක් කෙරෙහි අවධානය යොමු කරන ලෙසයි. ඒ කුමක්දැයි ජූලියා මේ අයුරින් පැවසුවා. “මගේ මූණේ සමහර තැන්වල හම දුඹුරු පාට වෙලා තියෙනවා. ඉතින් ඒ අධ්‍යක්ෂවරයා මගෙන් ඉල්ලුවා, මේ දුඹුරුපාට නැතිකර ගන්නය කියලා. ඒවා තිබුණාම එයාට මාව පේන්නෙ කිලුටුවෙලා වගේලු. මේ දුඹුරු පාට මගේ මූණෙ විතරක් නෙමෙයි. අපේ ජනප්‍රිය අනෙක් සහෝදර නිළියන් කීප දෙනෙකුගෙත් මුහුණුවලත් තියෙනවා. ඒවා තිබුණට ඒ අය හරිම ලස්සනයි.” වයසත් සමඟම මතුවන මෙවැනි වෙනස්කම් රංගනයට කිසිදු බාධාවක් නොවන බවත් ජූලියා පැවසුවා.ලොව පුරා නළු නිළියන් බොහෝ දෙනෙකු ප්ලාස්ටික් සැත්කම් කරමින් තමන්ගේ මුහුණු ලස්සන කර ගන්න වෑයම් කරනවා. ඒත්, ජනප්‍රිය නිළියක වන කෙලි බෲක් නම් ඒ අයුරින් කෘත්‍රිමව තම මුහුණට ව්‍යාජ සුන්දරත්වයක් මුසුකර ගන්න අකැමැතියි. ඇය නිතරම සිතන්නේ උපතින්ම ලැබී ඇති මුහුණ මෙලෙස වෙනස් කිරීම බලවත් වරදක් බවයි. “මට ඕනෙ මගේ නියම ස්වරූපය මිසක් කෘත්‍රිම පෙනුමක් නෙමෙයි. එහෙම වෙනස් කළාම ඒකෙ ඇති අගයකුත් නැහැ. කවුරු හරි කෙනෙක් තමන්ගෙ මුහුණේ ස්වරූපය ප්ලාස්ටික් සැත්කමකින් වෙනස් කරගෙන ලස්සන කරගත්තත් පිටස්තර අය ඒ දිහා බලන්නෙ අවඥාවෙන්. ඒ අය කිසිම වෙලාවක ඒ මුහුණේ පෙනුම අගය කරන්නෙ නැහැ.” මේ වන විට 34 වැනි වියෙහි පසුවන කෙලී බෲක් පැවසුවා.ජෝශ් හචර්සන් නම් වූ කඩවසම් යොවුන් නළුවා පසුගිය දිනවල ‘බරපතළ’ කල්පනාවක ඇලී ගැලී සිටින අයුරු කාටත් පෙනුණා. ඔහු, මේ කල්පනා කරන්නේ මොකක් ගැනද? කා ගැනද?... කාටත් ප්‍රශ්නයක් ඇතිවුණා. ජෝශ්ගේ යහළුවන්වත් මේ ‘කල්පනාව’ ගැන කිසිම දෙයක් දැනගෙන හිටියේ නැහැ. සතියක් දෙකක් කල්පනා ලොව ගිලී සිටි ජෝශ් අන්තිමේදී තමන්ගේ හිතට වද දුන්න කාරණය ඔහුගේ කළමනාකරුට කීවා. එය, ඉල්ලීමක්. මේ යොවුන් නළුවා තමන්ගේ කළමනාකරුගෙන් ඉල්ලා සිටියේ ජනප්‍රිය යොවුන් නිළි එමා වොට්සන් ව තමන්ට මුණගස්වන්න කියලයි. මේ ඉල්ලීමට අනුව කටයුතු කළ කළමනාකරුට දැනගන්න ලැබුණේ එමා, ලන්ඩන් නුවරට එක්තරා දිනයකදී පැමිණෙන බවයි. ඒ දිනය සටහන් කර ගත් හෙතෙම ජෝශ් සහ එමා අතර හමුවකට අවශ්‍ය දේ ලකලැහැස්ති කළා. මේ වන විට ජෝශ් ඇඟිලි ගනිමින් සිටින්නේ ඔහුගේ ප්‍රියතම නිළිය වූ එමා හමුවීමටලු.දැන් තිරගත වන ‘47 රොනින්’ චිත්‍රපටයේ රඟන මාර්ටින් ෆ්‍රීමෑන් හොලිවුඩ් සිනමාව තුළ විතරක් නොවෙයි බටහිර ජනප්‍රිය ටෙලි වෘත්තාන්තයන්හි කැපී පෙනෙන චරිත නිරූපණය කරන ප්‍රවීණ රංගන ශිල්පියෙක්.ඔහු තමයි ලෝකප්‍රකට ‘ෂර්ලොක්හෝම්ස්’ රහස් පරික්ෂක නවකතාව ඇසුරෙන් මෑතකදී නිර්මාණය වූ චිත්‍රපටවල වෛද්‍ය වොට්සන් මහතා ලෙස රඟන්නේ. ළඟදිම බී.බී.සී. රූපවාහිනිය ඔස්සේ විකාශය වීමට නියමිත ‘ෂර්ලොක ්හෝම්ස්’ තුන්වැනි ටෙලි මාලාවේ වෛද්‍ය වොට්සන් මහතා ලෙස නැවතත් ඔහු රඟනවා. මෙම ටෙලි වෘත්තාන්ත මාලාව වෙනුවෙන් නිර්මාණය කළ පූර්ව ප්‍රචාරක පටය පසුගිය දිනවල බී.බී.සී -1 චැනලය ඔස්සේ විකාශය වුණා. ෂර්ලො ්හෝම්ස් දෙවැනි ටෙලි වෘත්තාන්ත මාලාවේ වෛද්‍ය වොට්සන්ගේ බිරිය ලෙස රඟපෑවේ මාර්ටින් ෆ්‍රීමෑන්ගේම බිරිය වන අමන්දා ඇබින්ටන්.ගායිකා, බ්‍රිට්නි ස්පියර්ස් පසුගියදා ඇමෙරිකාවේ ලාස්වේගාස් නගරයේ සංගීත ප්‍රසංගයකට සහභාගි වුණා. ‘ප්ලැනට් හොලිවුඩ්’ නම් වූ සුප්‍රකට සුපිරි අවන්හලේ මේ ප්‍රසංගය පැවැත්වෙද්දී එය නැරඹීමට රසික රසිකාවන් විශාල පිරිසක් එක් රැස්වී සිටියා. ගීයෙන් ගීය ගයමින් රසික පිරිස කුල්මත් කළ බ්‍රිට්නි, තමන් ගැයූ ‘සර්කස්’ නම් වූ ජනප්‍රිය ගීතය ද ගායනා කරන්නට පටන්ගත්තේ රසික රසිකාවන්ගේ උණුසුම් ප්‍රතිචාර මැද්දේයි. ගීතය ගයමින් නර්තනයක ද යෙදෙමින් වේදිකාවේ ඒ මේ අත ගිය බ්‍රිට්නි නොදැනුවත්කමින් දෝ යමක් සිදුවෙමින් තිබුණා. ඇය හැඳ සිටි ඇඳුමේ ‘සිප්’ එකක් ලිහී යමින් ඇගේ සිරුරෙන් මඳක් නිරාවරණය වෙමින් තිබුණා. ඒ මොහොතේ එහි සිටි ප්‍රේක්ෂකයෙකු තමන් අත තිබූ වීඩියෝ කැමරාවෙන් එය රූගත කරන්නටත් පටන් ගත්තා. ඒත් බ්‍රිට්නි මේ කිසිවක් නොදැන දිගටම ගීතය ගයමින් රැඟුවේ ප්‍රේක්ෂකාගාරය වෙත අවධානය යොමු කරමින්. ඒ වුණත් මේ වැරැද්ද හොඳින් දුටුව ඒ මොහොතේ පසුබිම් නර්තනයෙහි යෙදී සිටි ශිල්පියකු වහා එය ‘නිවැරදි’ කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av1401129</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමරම්‍ය තීර්ථය නම් නියමෙට හිට් වේවිඅහල තියෙනවනේ අර කුරුලෑවෙ සින්දුව. ගර්ල්ස් ‍ෙෆ්‍රන්ඩ්ගෙ හරි වයිෆ් ගෙ හරි මූණෙ කුරුලෑවක් ආව කියලා මාර අප්සෙට් ගහපු ලිරික්ස් රයිටර් කෙනෙක් සින්දුවක් ලියන්නෙ නැද්ද නාහෙන් අඬ අඬා. කුරුලෑව මතුවෙලා තියෙන්නෙ සීදේවිගෙ මූණේ කියන්නෙ. හඳ වගේ තිබිච්ච කුරුලෑවක් ඇවිත් කළුවෙලා විසාල කරදරයක්ලු බෝයි ෆ්‍රෙන්ඩ්ට. මෑන්ස් ගොඩ වෙදකමකුත් කියන ගමන් මාර සින්දුවකුත් ලියලා. ඔය ටීවී චැනල්ස්වල යූ ටියුබ් එකේ අහන්න බලන්න පුළුවන් සිංහල ගීත රචනයේ ලේටස්ට්ම ට්‍රෙන්ඩ්ස්. කුරුලෑවක් ආවම පටස් ගාලා ඒක මැකෙන්න ෆාමසිවල කෝටියක් ක්‍රීම් තියෙන රටේ, මේ හාදයා සීදේවිගෙන් අහන්නෙ කහ පොඩ්ඩක් ගල ගාලා ගාමුද නඟේ කියලා. පිස්සු හැදෙන සඳ කිව්වලු.මෙන්න දෙවැනි එකත්. විජේ මල්ලිව කරකවල අතෑරිය වගේ මේක ඇහුවට පස්සෙ. ඇස් ගැන ලියපු සෝන්ග්ස් කොච්චරක් අහල තියෙනවද අපි අපේ ජීවිත කාලෙ? මඩවල ලොක්කා ලියපු නිල් මහනෙල් මල් පිපුණා සෝන්ග් එකම වුණත් මදිද ඇස් ගැන ලියපු සෝන්ග්ස් ගැන කතාකරන්න. ඔබේ දැසයි, ඔබේ දැසයි නීල චංචල නීල උත්පල කිඳුරු දෑස් වගේ සේකරල අමරදේවලගෙ සෝන්ග්ස්වල ඇස් කතා අහල තියෙන අපිට ලේටස්ට්ම ලිරික්ස්වල ඇස් ගැන, විජේ මල්ලි මේ කියන්නෙ ගෑනු ළමයෙකුගෙ ඇස් ගැන ලියාපු මාර ලිරික් එකක් ඇහුනෙ කාලෙකට ඉස්සරවෙලා. අන්න නියම ලිරික්ස්. ඔය ප්‍රොෆෙසෝරි සුනිල් ආරියරත්නලට, කුලරත්න ආරියවංශලා, රත්න ශ්‍රී ලා,බන්දුලලාට, ලූෂන්ලට ඒ වගේ ලිරික් එකක් එක්ක හැරෙන්නටවත් ලිරික් එකක් ලියාගන්න බෑ කියලා විජේ මල්ලි ඕන බෙට් එකක් ගන්නවා.“හිත හිරිවට්ටන ඔය ලොකු ඇස් දෙක - නිදන් කරන්නට මට ම‍ෙග පණ ටික අහංකාර ඔය හිත යට තියාගන්න සින්නක්කර දෙනවද මට ඔය ඇස් දෙක..” ලියල පෙන්නමුකො මේ ජාතියෙ ලිරික් එකක් පුළුවන් කැප්ටන් කෙනෙක් ඉන්නව නම්. කොහොමද හිත හිරිවට්ටන ඇස් දෙකක් තිබුණොත් අපේ කාගෙ හරි ගර්ල් ෆ්‍රෙන්ඩ් කෙනෙකුට. බෝයි ෆ්‍රෙන්ඩ්ට මෑන්ස්ගෙ පණ ටික අහංකාර හිත යට නිදන් කරල සාමදානයේ සැතපෙන්න තමයි වෙන්නෙ ඉතින්. රියල්ම ජෝක් එක මේකයි. ඇස් බද්දට, කුලියට දෙන ජාතියෙ භාණ්ඩයක් නිසා මේ බෝයි ෆ්‍රෙන්ඩ්ස්ට ඒක අල්ලන්නෙ නෑලු. ඒක නේ සින්නක්කරම තියා ගන්න හරි ලියාගන්න හරි ගර්ල්ස්ගෙ ඇස් දෙක ඉල්ලන්නෙ.විජේ මල්ලිලා කොච්චර ලකී ද කියල කල්පනා වෙනවා මේ ජාතියෙ සෝන්ග්ස් අහන්න ලැබෙන කොට. මියුසික් ෆීල්ඩ් එක නන්නත්තාර වෙලා ලිරික්ස් රයිටර්ලා හුඟ දෙනෙක් පහුගිය දවස්වල මීඩියාවලට කියල තිබුණා. මියුසික් ෆීල්ඩ් එක ලිරික්ස් රයිටින් මේ දවස්වල ටෙලි ඩ්‍රාමා ෆීල්ඩ් එකේ ගානට වැටිල ද කියලයි විජේ මල්ලිට හිතෙන්නෙ. මෙගා එක්ක ටෙලිය නැගල යන සයිස් එකට මේ ජාතියෙ සෝන්ග්ස් එක්ක මියුසික් සීන් එකත් නැඟලම යන සයිස් එකක් තමයි පේන්නෙ.හැබැයි විජේ මල්ලි නම් ෂුවර් එකටම දන්නවා ඔය ‍ෙමාන හිමික්ස් දාලා කකුල්වලට සින්දු ලිව්වත්, සික්ස්ටීස් සෙවන්ටීස්වල ලියවිච්ච එකම එක සින්දුවක පැත්ත පළාතකටවත් එන්න පුළුවන් කමක් නෑ ඔය ජරාවල්වලට. කට්ටියට බලාගන්න පුළුවන් වෙයි නන්දයි, වික්ටරුයි 25 දා ස්ටේජ් එකට ආවාම රම්‍ය තීර්ථයේ දී. විජේ මල්ලිට ඒක තරම් නිවුස් එකක් තිබුණෙ නෑ 2014 නිව් ඉයර් එකට. ෂිහ්.. කියල වැඩක් නෑ එහෙම කොම්බිනේෂන් එකක්. නන්දා මාලනී, වික්ටර් රත්නායක රම්‍ය තීර්ථයෙදි මොන විදියෙ කලෙක්ෂන් එකක් ද කියන්නෙ කියල අපි තාම දන්නෙ නෑ. මොනව කිව්වත් හන්තානෙ කතාවෙ සරා සොඳුරු මල් පැටලී වගේ ඩුවට් එකක් ලයිව් අහන්න ලැබෙනව කියන්නෙ මොකටද ඒ ගැන තවත් කතා.කේමදාස මාස්ටර්, මහගමසේකර, සුගතපාල සෙනරත් යාපා, වික්ටර්, නන්දා එක්ක හන්තානෙ වගේ ෆිල්ම් එකක තිබිච්ච කැම්පස් සුවඳ විජේ මල්ලිට තාම මතක් වෙනවා. සින්දු නම් අන්න සින්දු කිව්වලු. සනත්ගෙ අනන්ත වූ දෙරණ සරා දෑස නිවන නිලක් සොයා ජාතියෙ සින්දුනේ සින්දු? නන්දගෙ ශ්වේත රාත්‍රිය, වික්ටර්ගෙ ‘ස’ කර්ටන් කෝල්ස් දැක්කම ඒ දෙන්නගෙම වොයිසස් ජෙනරේෂන්ස් ගණනාවකට අමතක වෙන එකක් නෑ. ඒ දෙන්නගෙ ‍සෝන්ග්ස් ලිස්ට් එකෙන් විස්සක් විසිපහක් කොහොම සිලෙක්ට් කරගන්නවද කියල දෙයියො තමයි දන්නෙ. එකකට එකක් සෙකන්ඩ් නෑ.ඒත් කොහොම හරි ෆයිනල් සිලෙක්ෂන් එකකුත් තියෙන්න එපායැ. බුදු සාදූ සමන් ‍මලක් වෙන්නම් කියල සීන් එකට ආපු නන්දත්, සිහිල් සුළං රැල්ලක පාවෙලා ආපු වික්ටර් එක්ක එකම ස්ටේජ් එකකට අපිට දකින්න විතරක් නෙවි අහන්නත්, ඕර්ගනයිස් කරන සිරස එෆ්. එම්. එකට මල් බොකේ එකක් යවන්නම ඕන. සෙවන්ටීස්වල අපේ එස්එල්බීසී එක සිංහල මියුසික් ෆීල්ඩ් එකට කරපු කන්ට්‍රිබියුෂන් එක නිසා තමයි, අදත් අපිට නන්ද‍ලගෙ වික්ටර්ලගෙ, සනත්, ටී.එම්., නීලා, කපුගේ වගේ සෙට් එකක් කියපු සින්දු ඉතිරි වෙලා තියෙන්නෙ. ඒවා හැබෑම හැබෑ රියල් සෝන්ග්ස්.ඒ කාලෙ එස්එල්බීසී චීෆ් රිජ්වේ තිලකරත්න ලොක්කට කලාව, සාහිත්‍යය, සංගීතය ගැන ටේස්ට් එකක් තිබුණු නිසා එස්එල්බීසී ගෝල්ඩන් ඊරා එක වුණා මියුසික් ෆීල්ඩ් එකේ වගේම අනෙක් ෆීල්ඩ්වලත්. එහෙම තමයි හොඳ කැප්ටන් කෙනෙක් ඉන්න කොට ටීම් එක ඉස්සරහට යනවා. සිරස කට්ටිය මේ ප්ලෑන් කරල තියෙන ‘රම්‍ය තීර්ථය’ මියුසිකල් ෂෝ එක ශ්‍රී ලංකාවේ මියුසික් ෆීල්ඩ් එකේ ග්‍රේට් ඉවෙන්ට් එකක් විදියට හිස්ට්‍රි එකට එකතු වෙයි ෂුවර් එකටම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011210</link>
    <topic>වික්ටර් නන්දාගෙන් රම්‍ය  තීර්ථයක්</topic>
    <author>ඉනෝකා පෙරේරා</author>
    <content>වික්ටර් නන්දාගෙන් රම්‍ය  තීර්ථයක්නන්දා සමඟ එකම වේදිකාවකගී ගැයීම සතුටක්- වික්ටර් රත්නායක වික්ටර් මේ ප්‍රසංගයට හවුල් වීම සුන්දර ආරම්භයක් - නන්දා මාලිනිඔවුහු දෙදෙනාම එකම යුගයක එකම පවුල් පසුබිමක, ප්‍රාදූර්භූත වූ දරු දැරියෝය. ජීවන බරින් පීඩා විඳිමින් අමාරුවෙන් දවස ගැට ගසා ගෙන අප්‍රතිහත ධෛර්යයෙන් ජීවිතයට මුහුණ දුන් දරු දැරියෝය. දිළිඳු දරුවන් අකුරු කළ සාමාන්‍ය පාඨශාලාවල ශිල්ප ශාස්ත්‍ර හදාරා එකම කාලයක රජයේ සංගීත විද්‍යාලයෙන් සංගීතය හදාළ විද්‍යාර්ථීහු ය.ඔවුහු පාසල් සමයේ එකමත් එක දවසක එවක ලංකා ගුවන් විදුලියේ වෙළෙඳ සේවය මෙහෙය වූ ‘එයාර් - ෂිප්’ නමැති ආධුනික ගායනා තරගයේදී එකම වේදිකාවක ගී ගැයුවෝය. ඇය තරගයේ පළමුවැනියා වූවාය. ඔහු දෙවැනියා විය.1968 ඔවුහු දෙදෙනා යළි කැලණිය සරසවි විත්‍රාගාරයේ දී හමු වූහ. ඒ වන විට චිත්‍රපට කිහිපයක ගී ගයා තිබුණු ඇය සමඟ ඔහු ඔහුගේ ප්‍රථම චිත්‍රපට ගීය ගායනා කළේය. ඒ ආචාර්ය ප්‍රේමසිරි කේමදාස සංගීත අධ්‍යක්ෂණය කළ “හන්තානේ කතාව චිත්‍රපටයේ” “සරා සොඳුරු මල් පැටලී” නම් ගීතයයි.1969 දී යළිත් ඔවුහු වසරේ දක්ෂතම ගායකයා සහ ගායිකාව ලෙස සරසවි සම්මාන ලබා ගැනීම සඳහා එක්ව වේදිකාවට ගොඩ වූහ. “ආදරවන්තයෝ” චිත්‍රපටයේ “ඈත හිමාලේ ගීතය” ගායනය වෙනුවෙන් ඔහු ද එහිම “කිංචි පිංචි පුංචි පැංචි” ගීතය ගායනය වෙනුවෙන් ඇය ද අභිසෙස් ලැබූහ.ඔහු සංගීත අධ්‍යක්ෂණය කළ චිත්‍රපටවලට ගී ගයමින් ඇය 1981 (සිරිබෝ අයියා), 1982 (වජිරා), 1985 (අඹුසැමියෝ) වර්ෂවල දක්ෂතම ගායිකාව සඳහා වූ සම්මාන දිනා ගත්තාය.ඇය සංගීත අධ්‍යක්ෂණය කළ “බඹා කෙටු හැටි” චිත්‍රපටයට ද ඇය නිර්මාණය කළ ගුවන් විදුලි ගී තනුවලට ද ඔහු ගී ගැයීය. ඔහුගේ තනු රාශියකට ඇය ද ගී ගැයුවාය.2002 දී අතුරු සිදුරු නැතිව ජනයාගෙන් පිරි ඉතිරී ගිය ලන්ඩන් නුවර “කැම්ඩන්” ශාලාවේදී ඔවුහු දෙදෙනා අති සාර්ථක ද්විපුද්ගල සංගීත ප්‍රසංගයක් පැවැත්වූහ.‘රම්‍ය තීර්ථය’ වනාහි ඔවුන් ශ්‍රී ලංකාවේදී පවත්වන ප්‍රථම ද්වී පුද්ගල සංගීත ප්‍රසංගයයි.ඔහු ආචාර්ය වික්ටර් රත්නායකයන්ය. ඇය විශාරද නන්දා මාලිනියයි. ඔවුන් දෙදෙනා සමඟ මේ කතාබහ පෙළ ගැසෙනුයේ ‘රම්‍ය තීර්ථය’ විමසනු සඳහාය.. ඔබ යළිත් වේදිකාවට ඇවිත්. ‘ශ්වේත රාත්‍රියෙන්’ පසු මේ අලුත් ආරම්භයක් ද...“මම ‘පවන’ ඒක පුද්ගල ප්‍රසංගයෙන් පසු අවුරුදු 22 ක් යනතුරු කිසිඳු ප්‍රසංගයක් කළේ නැහැ. එහෙම ඉන්නකොටයි සිරස මට ‘ශ්වේත රාත්‍රිය’ කරන්නට ආරාධනා කළේ. ප්‍රසංග 25 ක් ඉතාමත් සාර්ථකව පවත්වන්න ඒ නිසා මට හැකිවුණා.මේ ඔවුන් මට ආරාධනා කළ දෙවැනි අවස්ථාව. මේක මට අපූරු අත්දැකීමක්. වික්ටරුත් මමත් එකතු වෙලා කරන ප්‍රථම ද්විපුද්ගල ප්‍රසංගය. අපි දෙන්නම එකම කාලයක එකම කාලයකින් ක්ෂේත්‍රයට ආපු අය. මේ ගෙවෙන්නේ මගේ සංගීත ජීවිතයේ 55 වැනි වසර. එහෙම සුවිශේෂී සන්ධිස්ථානයකදී ‘රම්‍ය තීර්ථය’ මට නැවුම් අත්දැකීමක්.. ඇත්තටම කුමක් ද මේ ප්‍රසංගයේ අරමුණ...අපේ රටේ සුභාවිත ගීතය වර්තමාන හා අනාගත පරපුර වෙත ගෙන යෑමට දරන තවත් එක් උත්සාහයක් ලෙසයි මෙය හැඳින්වෙන්නේ.. ආචාර්ය වික්ටර් රත්නායකයන් සමඟ ගැයීම පිළිබඳ ඔබට තිබෙන හැඟීම්...ඇත්තටම, වික්ටත් මමත් අඩසියවසකට එහා කාලයක් මේ රටේ ගීත රසිකයන්ගේ රසවින්දනය පුබුදුවාලන්නට එක වගේ ගැයූ දෙදෙනෙක්. ගීත සාහිත්‍යයට, විවිධ අංශවලින් දායක වූ විශාල වැඩ කොටසක් කළ දෙදෙනෙක්. තවමත් අපි වෘත්තිය ගායක ගායිකාවෝ. අපිට තවම ගයන්න පුළුවන්. අපි කොහේ හෝ තැනෙක ගැයිය යුතුයි. ඒ යළි පටන් ගැන්ම මේ තරම් සුන්දරව ආරම්භ කරන්න ලැබෙන්නේ වික්ටර් වැනි පරිණත දක්ෂ ශිල්පියෙක් හවුල්කරුවා වීම නිසා. ඒ ගැන තිබෙන්නේ අප්‍රමාණ සතුටක්.. ඔබ දෙදෙනා මෙහිදී ගයන ගීත තෝරාගෙන අවසන් ද...ඒ කිසි දෙයක් කලින් කියන්නේ නැහැ. වෙනස් ආකාරයක ප්‍රසංගයක් නිසා බලන්න, අහන්න, විඳින්න දේ එදාට බොහෝ තියෙයි. පැය දෙකහමාරක් පුරා, 14 දෙනකුගෙන් යුතු වාද්‍ය මණ්ඩලයක් සමඟ, ඔබ කිසිදා බලාපොරොත්තු නොවූ ආකාරයේ සංගීතමය අත්දැකීමකුයි ‘රම්‍ය තීර්ථයෙන්’ ලබා දෙන්නට යන්නේ. ‘ඇවිත්ම බලන්න...’ යැයි අපි ඔබට ආරාධනා කරන්නෙත් ඒ නිසා.මංගල ප්‍රසංගය පැවැත්වෙන්නේ ලබන 25 වැනිදා රාත්‍රී 7.00 ට රත්මලානේ, බොරුපන පාරේ සිරස ‘ස්ටයින්’ මැදිරි සංකීර්ණයේදීයි.. ඔබ මේ රටේ සාර්ථකම සහ දීර්ඝතම ඒක පුද්ගල ප්‍රසංගයක් පැවැත්වූ ශිල්පියා. දැන් මොකට ද මේ සූදානම...ඔව්. ‘ස’ තමයි මේ රටේ එවැනි පළමු ඒක පුද්ගල ප්‍රසංගය. අනික 1973 ජූලි 23 පටන් අරන් 2013 ජූලි 20 වැනිදා මම ‘ස’ පැවැත්තුවේ අති සාර්ථක සමුගැනීමේ ප්‍රසංගයකින්. එවැනි දෙයක් මින් පෙර කිසිවකු කර තිබුණේ නැහැ. මට මතකයි ‘ස’ 1300 වැනි ප්‍රසංගය කළේ සිරස. නන්දගේ ‘ශ්වේත රාත්‍රියත්’ ඔවුන් ප්‍රසංග 25 ක් පමණ කළා.අපි දෙන්නම දැන් ඒක පුද්ගල ප්‍රසංගවලට සමුදුන් ශිල්පීන්. ඒක පුද්ගල ප්‍රසංග කළ සහ ඒවා නතර කළ සුවිශේෂී ශිල්පීන් යුවළකගේ එකතුවෙන් ‘ද්වි පුද්ගල’ ප්‍රසංගයක් පවත්වන්නට සිරස සිතූ සිතිවිල්ලයි මේ ක්‍රියාත්මක වෙන්නේ.. මොනව ද ඔබ දෙදෙනා මේ ප්‍රසංගයේ ගයන ගීත...අහවල් ගීත කියල නම් කියන්නෑ. නමුත් රස වින්දනාත්මකව, සංගීතාත්මකව හා ගේය පද රචනාවෙන් ලොකු සබඳතාවක් ඥාතිත්වයක් බැඳීමක් තිබෙන ගීත සමුච්චයකුයි අපි දෙදෙනා මෙහිදී ගයන්නේ.දෙදෙනාම එකම වේදිකාවක පෙනී හිටිමින් වෙනස් ආකෘතියකින් හැඩයකින් යුතුවයි මේ ප්‍රසංගය ගලා යන්නේ. එය දැකගෙනම විඳිය යුතු ප්‍රසංගයක්. මොකද නන්දත් මාත් යුග ගීත ගයා ඇත්තේ ඉතාමත් අතළොස්සක් පමණයි. ඒ නිසා යුග ගීයක් ගයනවා වැනි තැනෙකට මේ ප්‍රසංගය කොටු වන්නේ නැහැ. අතිශය චමත්කාරයක් ඇති බව පමණක් කිව හැකියි.මේ ප්‍රසංගය අවුරුද්දක් පුරා මේ රටේ නගර දනව් පුරා යනවා. අවශ්‍ය ඕනෑම කෙනකුට පුළුවන් මේ ප්‍රාසාංගික අත්දැකීම විඳගන්න.. ඔබ එළිමහන් විවෘත වේදිකාවේ නොගයන කෙනෙක්...මම ඒ දේ නවතා දැමුවේ මීට අවුරුදු 10 කට පමණ උඩදී. 1964 සිට 2014 වන තුරු මං ගායන ක්ෂේත්‍රයට යමක් කළ කෙනෙක්. මේ උදාවන්නේ මගේ සංගීත ජීවිතයේ 50 වැනි වසර. පිට්ටනි ගාණේ කෙරෙන ඝෝෂාකාරී ප්‍රසංගවලට අප වැන්නන් යන එක දැන් තරම් නොවන දෙයක්. අනික ඉතින් සකල ශ්‍රී ලාංකිකයන් සනසන්නත් අපිට පුළුවන්කමක් නැහැ. කෙසේ හෝ වේවා එළිමහනේ නොගැයුවාට ඉදිරි පරම්පරාවට පෙන්වන්න, ඔවුන්ගේ සංගීත ඥානය ඇති කරන්න ‘රම්‍ය තීර්ථය’ වැනි ප්‍රසංගයක් හේතු වේවි.. නන්දා මාලිනිය හා ගැයීම පිළිබඳ ඔබේ අදහස...ඈ ‘රන්මුතු දූවට’ ‘ගලන ගඟකි ජීවිතේ...’ ගයද්දි මා පාසල් සිසුවෙක්. ඒ, මම වයලීනය හදාරන යුගය. මට මතකයි, ‘ගලන ගඟකි’ වගේම ‘රන්මුතු දූවේ’ ‘පිපී පිපී රේණු නටන...’ ගීතයත් වයලීනයෙන් වයන්න මං සෑහෙන පරිශ්‍රමයක් දැරුවා. ඒ තරමට මං ඇගේ ගීතවලට ප්‍රිය කළා. අවුරුදු 50 කට විතර පස්සෙ එවැනි ප්‍රවීණ ශිල්පිනියෙක් හා එකම වේදිකාවක ගයන්න ලැබීම අතිශය සතුටට කාරණයක්. අපි එකම යුගයක වුණත් ඇය මට සුවිශේෂී වන්නේ ඒ නිසා.ඉනෝකා පෙරේරා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011211</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නඋතුරු කළුතර තොටුපළ පාරේ සිරි අබේසේකරප්‍රශ්නය - මිල්ටන් මල්ලවආරච්චි ගයන ‘මුව මදහාසේ සීපද රාවේ’ ගීතය ලීවේ සෝමපාල ලීලානන්ද ද?පිළිතුර - නැහැ. ධර්මසිරි ගමගේ.දෙදියවල වස්කඩුවේ ගාමිණී ගුණතිලකප්‍රශ්නය - දොස්තර රුවන් ශ්‍රී ලාල් දල්පදාදු (පුංචි වෙ‍ෙළන්දා) වේදිකාවේ ගී ගයන ආකාරය ගැන යමක් කියන්න?පිළිතුර - ‍ඒක වෛද්‍ය වෘත්තියටත් නිග්‍රහයක්. අනික කියන සින්දු කූජිතයි.නාත්තන්ඩියේ පුෂ්පා රාජසිංහප්‍රශ්නය - ළමා නිළි සරලා කාරියවසම් ගේ ලිපිනය සොයා දෙන්න?පිළිතුර - අංක 12, දුම්රියපළ පාර, උණවටුන.ගල්කිස්සේ අනුරසිරි පෙරේරාප්‍රශ්නය - ‘අප් ආයේ බහාර් ආයේ’ හින්දි චිත්‍රපටය ගැන විස්තර ටිකක් සොයා දෙන්න?පිළිතුර - මෝහන් කුමාර් අධ්‍යක්ෂණය කළ මේ චිත්‍රපටයේ ‍රාජේන්ද්‍ර කුමාර්, සද්නා, ප්‍රේම් චොප්රා, මුම්ටාස් බෙගම්, රාජේන්ද්‍රනාත් ප්‍රධාන චරිතය රඟපෑවා. සංගීතවත් කළේ ලක්ෂ්මිකාන්ත් ප්‍යාරේ ලාල්.ගොඩිගමුවේ සුරංග බුලත්සිංහලප්‍රශ්නය - ජැක්සන් ඇන්තනිගේ පරපුරෙන් පසු බිහිවූ දක්ෂතම චරිතාංග නළුවා කවුද?පිළිතුර - සෞම්‍ය ලියනගේකඩවත පහළ බියන්වල භද්‍රා බියංකා මධුප්‍රශ්නය - ‘දෝ බිගාත්’ චිත්‍රපටයේ අධ්‍යක්ෂවරයා අමීර් ඛාන් ද?පිළිතුර - නැහැ. ඔහු එහි නිෂ්පාදකවරයා. මෙම චිත්‍රපටය අධ්‍යක්ෂණය කළේ කිරන් රාඕ.හික්කඩුවේ නාලක බිංදුහේවාප්‍රශ්නය - ටෙලිනාට්‍ය නළු කුමාර තිරිමාදුරගේ ලිපිනය කුමක්ද?පිළිතුර - 377 ඒ/ 1, පීටර් සමරතුංග මාවත, ඇරැව්වල, පන්නිපිටිය.මාතලේ ධර්මා ඒකනායකප්‍රශ්නය - මයිකල් හැනකේ ගේ ‘අමෝර්’ (AMOUR) නම් වූ චිත්‍රපටය ඔබ නැරඹුවා ද?පිළිතුර - ඔව්. එහි ඩී.වී.ඩී පට දැන් මෙරට තිබෙනවා. එය විශිෂ්ට චිත්‍රපටයක්. පැය දෙකක ධාවන කාලයකින් යුතු මෙය නැරඹීමට ඉවසිලිවන්ත භාවයක් තිබිය යුතුයි. මහලු අඹු සැමි යුවළක් ගැන කියැවෙන නිසා මෙහි රිද්මය ඉතාම මන්දගාමීයි. එසේ වුවත් එය ජීවිතයේ අභ්‍යන්තරයට ප්‍රේක්ෂකයා ටිකින් ටික රැගෙන යන සිනමාපටයක්.කඳාන නාගොඩ නීටා අයි. ප්‍රනාන්දුප්‍රශ්නය - මානවසිංහ හා මහගම සේකරගේ ගී අතර ඔබ දකින වෙනස්කම් මොනවාද?පිළිතුර - වෙනස්කම් කීපයක්ම තිබෙනවා. එකක් තමයි සේකරට වඩා මානවසිංහගේ ගීතවල සෞන්දර්යාත්මක වර්ණනා තිබෙනවා.කොළොන්නාවේ වින්ස්ටන් පෙරේරාප්‍රශ්නය - ‘සත්සමුදුර’ චිත්‍රපටයේ තේමා සංගීතය සංධ්වනියක් ද?පිළිතුර - ඔව්. ඒකත් සංධ්වනියක් තමයි.අවිස්සාවේල්ලේ කුඩගම පී.වයි. අනුලාවතීප්‍රශ්නය - විජය කුමාරතුංගගෙන් පසුව සිනමාවේ සුපිරි තරුව කවුද?පිළිතුර - විජයගෙන් පසුව එහෙම සුපිරි තරුවක් බිහිවුණේ නැහැ අනුලා.කඩවත සුජාතා ගුණවර්ධනප්‍රශ්නය - එළිසබෙත් ටේලර් රඟපෑ ‘එලිෆන්ට්වෝක්’ චිත්‍රපටය රූපගත ක‍ළේ ලංකාවේද?පිළිතුර - ඔව්.වාද්දුවේ ඇන්ටන් පද්මරාජ්ප්‍රශ්නය - රෝහණ වීරසිංහ ගයන ‘මුතුකුඩ ඉහලන මල් වරුසාවේ’ ගීතයේ පද රචකයා කවුද?පිළිතුර - ලූෂන් බුලත්සිංහල.කඩුගන්නාවේ දමයන්ති කල්දේරාප්‍රශ්නය - ‘සංස්කෘති’ සඟරාව මිලට ගත හැකි ආකාරයක් දන්වන්න?පිළිතුර - 0112714593 දුරකථන අංකයෙන් විමසා බලන්න.ගම්පහ අඹන්විට සිරිවර්ධනප්‍රශ්නය - ‘රෝමියෝ ජුලියට්’ චිත්‍රපටයට සුනිල් සාන්ත ගයන ඉංග්‍රීසි ගීතය ලීවේ කවුද?පිළිතුර - මර්සලින් ජයකොඩි ගරු පියතුමා.මේ සතියේ පහත නම් සඳහන් අයත් ප්‍රශ්න එවා තිබුණා. කැලණිය දළුගම තුසිත සිරිවර්ධන, කුලියාපිටියේ ජයසේන අතපත්තු, මාකන්දන සෝමසිරි සෝමරත්න, පැලවත්තේ හෂිනි රණතුංග, පන්නිපිටියේ පැලැන්වත්තේ කුසුම් පතිරගේ, අහංගම විජිත කිත්සිරි, පාණදුර ගඟුලේ රත්නසිරි අමරසේකර.ඔබේ ප්‍රශ්නය පහත ලිපිනයට යොමු කරන්න'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011212</link>
    <topic>චීනයට පැතිර ගිය හොලිවුඩ් තේජස</topic>
    <author>කුමාර සිරිවර්ධන</author>
    <content>චීනයට පැතිර ගිය හොලිවුඩ් තේජසසිනමාවේ ළදරු අවධියේ එනම් පසුගිය සියවසේ දෙවැනි හා තුන්වැනි දශකයන්හි ඇමෙරිකාවේ ජනප්‍රිය මාධ්‍යයක් වූයේ චිත්‍රකතාවයි. ‘මාවල් කොමික්ස්’ යන වෙළෙඳ නාමය යටතේ චිත්‍රකතා හරහා විවිධ සුපිරි වීර චරිත පාඨකයන් වෙත ළඟා වූයේය. පසුකාලීනව එවැනි සුපිරි වීර චරිත චිත්‍රකතා මාධ්‍යයෙන් සිනමා මාධ්‍යයට පිවිසියේය. 2013 වසරේ ඉහළම ආදායම් වාර්තා ඉපැයූ චිත්‍රපටය ලෙස වාර්තා තැබුවේ අයන් මෑන් චිත්‍රපට පෙළේ තෙවැන්නයි. අයන් මෑන් චිත්‍රපට පෙළේ ප්‍රධාන චරිතය ද චිත්‍රකතා මාධ්‍යයෙන් උපන් සුපිරි වීර චරිතයකි. 2011 වසරේ ඇමෙරිකාවේ කළ සමීක්ෂණයකදී චිත්‍රකතා පොත්වලින් පාඨකයන් වෙත ආ සුපිරි වීර චරිත අතර ජනප්‍රියත්වයෙන් එකොළොස් වැනි ස්ථානය හිමි වූයේ ‘අයන් මෑන්’ චරිතයටය.අයන් මෑන් චිත්‍රපට පෙළේ පළමු වැන්න 2008 දී ප්‍රේක්ෂකයන් හමුවට පැමිණියේය. අයන් මෑන් ලෙස රොබට් ඩවුනි රඟපෑ අතර අයන් මෑන් හෙවත් ටෝනි ස්ටාර්ක් ගේ පෞද්ගලික සහායකයා පෙපර් පොට්න් ලෙස රඟපෑවේ ග්වින්ත් පැල්ට්‍රොව්ය. බොක්ස් ඔෆිස් වාර්තා පිහිටුවමින් විචාරක ප්‍රසාදය දිනා ගනිමින් ප්‍රදර්ශනය වූ ‘අයන් මෑන්’ ලොව පුරා ප්‍රදර්ශනයෙන් ඩොලර් 585,174,222 ක් උපයා ගත්තේය.එහි දෙවැන්න 2010 දී තිරගත වූ අතර පළමුවැන්නේ මෙන්ම දෙවැන්නේ ද අධ්‍යක්ෂවරයා වූයේ ජෝන් ෆව්රී ය. රොබට් ඩවුනි හා ග්වින්ත් පැල්ට්‍රෝව් ප්‍රධාන චරිත රඟපෑ එය ලොව පුරා ප්‍රදර්ශනය වෙමින් ඉපැයූ ආදායම ඩොලර් 623,933,301 කි. අයන් මෑන් චිත්‍රපට ‘මාවල් චිත්‍රාගාරයේ’ නිෂ්පාදනයක් වූ අතර ඒවා බෙදා හැරියේ වෝල්ට් ඩිස්නි සමාගමයි.‘අයන් මෑන්’ පළමු හා දෙවැනි චිත්‍රපට නිර්මාණය කළ ජෝන් ෆව්රි කීවේ තමා ඉන්පසු එම චිත්‍රපට පෙළේ කිසිම චිත්‍රපටයක් අධ්‍යක්ෂණය කරන්නේ නැත කියායි. ඒ අනුව 2013 වසරේ තිරගත වූ ‘අයන් මෑන් - 3’ සිනමාපටය අධ්‍යක්ෂණය කළේ හැපි හෝගන් ය. පළමු චිත්‍රපට දෙක අධ්‍යක්ෂණය කළ ජෝන් ෆව්රි එහි විධායක නිෂ්පාදකවරයා ලෙස කටයුතු කළේය.රොබට් ඩවුනි හා ග්වයි නෙත්ට අමතරව අයන් මෑන්- 3 හි ගයි පියර්ස්, රෙබෙකා හෝල්, ජේම්ස් බැජ් ඩේල් සහ සම්මානනීය නළු බෙන් කිංස්ලි ද රඟපෑහ. උතුරු කැරොලිනාවේ විල්මින්ග්ටන් හි මෙන්ම ෆ්ලොරීඩාවේත් චීනයේ සහ ලොස් ඇන්ජලීස්වලත් ‘අයන් මෑන් - 3’ රූගත කිරිම් සිදු කෙරිණි.ත්‍රිමාණ චිත්‍රපටයක් වූ අයන් මෑන් - 3 ආදායම් වාර්තා පිහිටුවූවා මෙන්ම විචාරක අවධානය ද දිනා ගත්තේය. ලොව පුරා ප්‍රදර්ශනය වෙමින් ඩෙලර් බිලියන 1.2 කට වැඩි ආදායමක් ලැබු අයන් මෑන් - 3 2013 වසරේ ලොව වැඩිම ආදායමක් ඉපැයූ චිත්‍රපටය ලෙස වාර්තා පොත්වලට එක්විය. එමෙන්ම එදා මෙදා තුර ඉහළම ආදායම් වාර්තා තැබු චිත්‍රපට ලැයිස්තුවේ සයවැනි තැනට පැමිණීමට ද මෙම චිත්‍රපටයට හැකියාව ලැබිණි.‘මාවල් කොමික්ස්’ සුපිරි වීර චරිත ආශ්‍රිතව නිපැයුණ චිත්‍රපට අතරින් වැඩිම ආදායමක් ලැබු චිත්‍රපටය වන්නේ ‘දි ඇවෙන්ජර්ස්’ ය. අයන් මෑන් - 3 එම ලැයිස්තුවේ දෙවැනි තැන ලබා සිටියි. එමෙන්ම අයන් මෑන් චිත්‍රපට පෙළේ වැඩිම ආදායමක් ඉපැයූ සිනමා පටය ලෙස ද මෙය වාර්තා පොත්වලට එක් වී තිබේ.අයන් මෑන් - 3 චීනයේදී රූගත කෙරුණා සේම එරට ප්‍රදර්ශනය ද වූයේය. චීනයේදීත් චිත්‍රපටය සුවිශේෂී ආදායම් වාර්තා කිහිපයක්ම තැබුවේය. ප්‍රදර්ශනය ඇරැඹු පළමු දිනයේදී එය ඉපැයූ ආදායම ඩොලර් ලක්ෂ 215 කි. පළමු සති අන්තයේ එය ඩොලර් ලක්ෂ 641 ක ආදායමක් ඉපැයුවේය.චීනය හා ඇමෙරිකාව අතර දේශපාලනමය වශයෙන් කොතරම් විරසකයන් තිබුණ ද අයන් මෑන් - 3 කෙරේ එම විරසකයන් කිසිසේත්ම බලපා නැති සේය. පළමු ප්‍රදර්ශන වටයේදී එම චිත්‍රපටය චීනයෙන් ලැබු ඩොලර් ලක්ෂ 1212 ක ආදායම දෙවැනි වූයේ උතුරු ඇමෙරිකාවෙන් එම සිනමා පටය ඉපැයූ ආදායමට පමණකි. අයන් මෑන් - 3 සනාථ කළේ ඇමෙරිකාවේ හොලිවුඩ් සිනමාව චීන සිනමා වෙළෙඳ පොළ ද සාර්ථකව ආක්‍රමණය කර අවසන් බවය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011213</link>
    <topic>මා කැමති පිරිමි දහදෙනා</topic>
    <author>තුෂාරි නේරංජා</author>
    <content>මා කැමති පිරිමි දහදෙනාඋරේෂා රවිහාරිහදවතේ මිහිරි මතක එකින් එක පෙළගස්වන ‘මා කැමැතිම පිරිමි දහදෙනා’ වි‍ශේෂාංගයට මෙවර එක් වන්නේ යෞවනයේ ආකර්ෂණය දිනාගත් සම්මානනීය ගායිකාවක වන උරේෂා රවිහාරිය.1 කැමැතිම ගායකයා - වික්ටර් රත්නායකමගේ ප්‍රියතම ගායකයා ඔහුයි. වික්ටර් රත්නායකයන්ගේ ගායනා විලාසයට,හඬට මම ආසයි. ඔහු හදවතින්ම ගීත ගායනා කරන ගායකයෙක්. මම හිතන විදිහට සාමාන්‍යයෙන් ගායනය කරන විට හඬ පිට වන්නේ ස්වරාලයෙන්. නමුත් ඔහුගේ හඬ පිටවෙන්නේ හදවතින්මයි. ඔහු ගීත ගායනා කරන්නේ පුදුම විදිහට ආසා හිතෙන ආකාරයටයි. එවැනි ගායකයන් ඉන්නේ හරිම අතළොස්සයි.2.කැමැතිම ක්‍රීඩකයා - හෂාන් තිලකරත්නමම පුංචි කාලයේ ක්‍රිකට්වලට පුදුම රසිකත්වයක් දැක්වූවා. ක්‍රිකට් ක්‍රීඩාවේ සුපිරි ක්‍රීඩකයන් අතරින් මගේ සිත් ගත් ක්‍රීඩකයා වුණේ හෂාන් තිලකරත්නයි.ඔහුගේ පිති හරඹයට මම බොහොම කැමැතියි.ඔහු නිහතමානී නිවිච්ච ගතිගුණ ඇති ක්‍රීඩකයෙක්.3.කැමැතිම සංගීත අධ්‍යක්ෂකවරයා - රෝහණ වීරසිංහ.ඔහු ආරම්භයේ සිට අද වෙනතුරු සංගීත ‍ක්ෂේත්‍රයට තිළිණ කළ ගීත ප්‍රමාණය ලක්ෂ ගණනක්. එකිනෙකට වෙනස් සුන්දර තනු. මගෙත් ලොකු හීනයක් තිබුණා ඔහු සංගීතය නිර්මාණය කළ ගීතයක් ගැයීමට. ඒ අනුව ඔහු සංගීතය නිර්මාණය කළ ගීත ගයා මම සම්මානයට පාත්‍ර වුණා.4කැමැතිම නිවේදකයා - මගේ පියා ධර්ම ශ්‍රී වික්‍රමසිංහ.එයට හේතුව ඔහු මගේ පියාවීමම විතරක් නොවෙයි. මම මුලින්ම ඇහුවේ මගේ තාත්තාගේ හඬයි. ඔහු මේ රටේ සිටින නිවේදකයන් අතර දැවැන්තම නිවේදකයා විදිහට මම දකිනවා. මගේ තාත්තාගේ හඬ අනුකරණය කරන්න කාටවත්ම බැහැ. ඔහුට තිබෙන්නේ අහන්න ආසාහිතෙන අතිශයින්ම ආකර්ෂණීය කටහඬක්.5 කැමැතිම මෝස්තර හා රූපලාවණ්‍ය ශිල්පියා - මයිකල් විජේසූරිය.ඔහුගේ හැම මෝස්තරයක්ම හැම විටම අලුත්. සුලභ නොවන අලුත් දෙයක් නිර්මාණය කරන්න ඔහු හරි දක්ෂයි. ඔහු හැඩගැන් වූ මනාලියක් ගත්තත් හරිම වෙනස් ආකාරයේ ලස්සනක් තිබෙනවා. තම වෘත්තිය තුළ විවිධත්වයක් තිබෙන අය හැමදාමත් මම අගය කරනවා. එවන් අයෙක් තමයි මයිකල් විජේසූරියත්. ඔහුගේ ඊළඟ නිර්මාණය කුමක්ද පසුව එය හැමෝගෙම විලාසිතාවක් නිර්මාණයක් බවට පත්වෙනවා. එතරමටම ඔහුගේ මෝස්තර හා රූපලාවණ්‍ය කටයුතු ආකර්ෂණීයයි.6 කැමැතිම ගීත රචකයා- මහාචාර්ය සුනිල් ආරියරත්න.මගේ ආරම්භයේ සිටම ඔහු මට ගීත රචනා කර තිබෙනවා. ඔහුත් මගේ සිහින ගොන්නේ සිටි කෙනෙක්. කවදාක හෝ ඔහු අතින් රචනා වූ ගීතයක් ගයන්නට මම මඟ බලාසිටියා. චිත්‍රපට ගීත ගායනයේදී මට ඔහුගේ ගීත ගයන්න අවස්ථාව ලැබුණා. ඔහු අතින් රචනා වෙන්නේ හැම හදවතකටම කාවැදෙන අර්ථාන්විත ගීතයි.7 ජීවිතයට සමීපතම පුද්ගලයා - මගේ සැමියා වෛද්‍ය රුචිර නදීරමගේ ජීවිතයේ හැමදේම බෙදාහදා ගන්න මගේ හොඳම මිතුරා ඔහුයි. මගේ ජීවිතයේ හැමදේටම උපදෙස් දෙමින් ඔහු මා ළඟින්ම ඉන්නවා.8 කැමැතිම සංගීත කණ්ඩායම් නායකයා - සරත් ද අල්විස්.මට මතකයි ඔහු ඉස්සර ‘සුපර් ස්ටාර්’ සංගීත කණ්ඩායමේ සිට ‘ඩයිනමයිට්’ සංගිත කණ්ඩායමේ නායකයා ලෙස කයයුතු කළා. ඔහු අද සිටින ප්‍රවීණතම සංගීත කණ්ඩායම් නායකයෙක්. අද තිබෙන අනෙකුත් සංගීත කණ්ඩායම්වලටත් ආදර්ශවත් ප්‍රවීණයෙක්. ඔහු අදටත් නවකයන්ට උදව් කරන කෙනෙක්.9 කැමැතිම ගුරුවරයා - ඔස්ටින් මුණසිංහ.මම බොහොම ගරුත්වයෙන් ආදරයෙන් ඔහු මට උගන්වපු දේවල් මෙනෙහි කරනවා. එතුමාගෙන් ලැබූ දැනුම අදටත් මට සංගීත කලාවේ ඉදිරියට යාමට වටිනවා.10 කැමැතිම යුග ගී ගායකයා - කසුන් කල්හාරයුග ගීත ගායනයේදී මම ගීත ගයන්න කැමැතිම ගායකයා කසුන් කල්හාරයි. ‘ආදරණිය වස්සානේ’ චිත්‍රපටයට අපි දෙන්නා ගායනා කළ ‘හීනයකි මට ආදරේ’ ගීතය නිසා මගේ සංගීත ජීවිතය වෙනමම පැත්තකට හැරවුණා. එයට ඉතා විශාල රසික ප්‍රසාදයක් ඇති වුණා. අදටත් අපි දෙන්නාට එකට යුග ගීත ගායනා කරන්න හුඟාක් වෙලාවට ආරාධනා ලැබෙනවා. අපි දෙදෙනාගේ හඬ එකට ගැළපෙන බව කවුරුත් කියනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011214</link>
    <topic>මම ජේ. ආර් ට පහර දෙන්න හිටියයි කියන කතාව බොරුවක්</topic>
    <author>ඉඳුනිල් වීරරත්න</author>
    <content>මම ජේ. ආර් ට පහර දෙන්න හිටියයි කියන කතාව බොරුවක්1987 ජූලි 28 වැනිදා ශ්‍රී ලංකා ජනාධිපති ජේ.ආර්.ජයවර්ධන සහ ඉන්දියා අගමැති රජීව් ගාන්ධි දෙදෙනා සාම ගිවිසුමක් අස්සන් කළේ රටම ආන්දෝලනයට පත් කරමිනි.පසුදින එනම් ජූලි 30 වැනිදා රජීව් ගාන්ධි මහතාට උපහාර පිණිස පැවැත්වූ හමුදා ආචාර පෙළපාලියේ දී නාවික හමුදා භටයකු සිය ගිනි අවියෙන් රජීව් ගාන්ධි මහතාට පහර දීමෙන් ලොවම කැලඹී ගියේය.එම සිදුවීමෙන් පසු අත්අඩංගුවට ගැනුණු විජිත රෝහණ විජේමුණි නම් වූ එම නාවික භටයා ඉන්දීය අගමැති රජීව් ගාන්ධි මහතාට රයිපලයකින් පහර දී මරා දැමීමට තැත් කළේ යැයි චෝදනා කරමින් යුද්ධාධිකරණයේ නඩු විභාගය පැවැත්විණි.එහිදී එම ‍චෝදනාවෙන් ඔහු නිවැරුදි කරමින් නිදහස් කළ අතර සාවද්‍ය මනුෂ්‍ය ඝාතනයක් නොවන අනියම් මිනීමැරුමකට තැත් කිරීමේ අඩු වරදට වරදකරු කරමින් බරපතළ වැඩ ඇතුව 6 අවුරුදු සිර දඬුවමක් නියම කළේය.ඒ අනුව 1987 නොවැම්බර් 27 වැනිදා වැලිකඩ හිර ගෙදරට යැවුණු විජිත රෝහණ වසර 2 1/2ක් වැනි කෙටි කාලයකදී හිටපු ජනාධිපති ආර්.ප්‍රේමදාස මහතා විසින් ප්‍රදානය කරන ලද සමාවක් උඩ 1990 අප්‍රේල් 02 වැනිදා හිරෙන් නිදහස් විය.මීට වසර 26කට පෙර සිදුවුණු එම සිදුවීමෙන් සිරබත් කෑ රෝහණ අද වන විට සිය ජීවිත ගමන් මඟ අපූර්ව වූ ඉසව් කීපයක්ම ඔස්සේ ගෙන යයි.ලේඛකයකු, ගීත රචකයකු, ජ්‍යොතිෂවේදියකු මෙන්ම ව්‍යාපාරිකයකු ලෙස සාර්ථක ගමනක නියැළෙන අතීත‍යත් වර්තමානයත් පිළිබඳ ඔහු සමඟ කළ කෙටි පිළිසඳරයි මේ.* හිර ගෙදර ගත කළ අතීතය සිහි කළොත්?“මම හිර ගෙදරට ඇතුළු වෙනකොට සහෝදර හිරකාරයන් අප්පුඩි ගහලා මාව පිළිගත්තේ. ඒ අය මාව පිළිගත්තේ ජාතික වීරයෙක් විදිහටයි. ඇත්තම කියනවා නම් මම හිරගෙදර හිටියේ රජෙක් වගෙයි. අපිව එළියට ගත්තේ දවසට පැය භාගයයි. මට ලැබුණේ හයි ප්‍රෝටීන් ආහාර වේලක්. මම දන්න විදිහට ඒ කෑම වේල මීට පෙර කිසිම හිරකාරයෙකුට ලැබිල නෑ.”“ඒ වගේම මාව කිසිම පාටි එකකට දැම්මෙ නෑ. මම බොහොම නිදහසේ පත්තර බැලුවා. පොත් බැලුවා. සින්දු ලිව්වා.”* එසේ ලියූ ගීත පසුව සංගත තැටි ලෙස එළිදකිනවා.“ඔව්, මම හිර ගෙදරදී ගීත 100ක් පමණ ලිව්වා. හිරෙන් නිදහස් වෙලා ආවාම මම එම ගීත අතරින් 32ක් තෝරාගෙන ඒවා සංගත තැටි දෙකක් ලෙස එළිදැක්වූවා. ඒ සමඟම මම ලියූ ‘මවුබිමට උත්තමාචාර’ පොතත් එළිදැක්වූවා.”* ඒ දිනයත් ඔබට විශේෂයි?ඔව්, ඉන්දීය අගමැතිවරයාට පහරදීමේ සිද්ධිය වුණේ 1987 ජූලි 30 වැනිදා. මගේ පොත සහ ගීත නිර්මාණ එළිදැක්වූයේ එම සිදුවීමෙන් වසර 25ක් පිරුණු 2012 ජූලි 30 වැනිදා. ඒ තමයි විශේෂත්වය.* මවු බිමට උත්තමාචාර පොත ගැන විස්තර කළොත්?“මම රජීව් ගාන්ධිට පහර දුන්නේ ඇයි කියන කාරණාවට මම වරින් වර පුවත්පත් මඟින් සහ රූපවාහිනී සම්මුඛ සාකච්ඡා මඟින් පිළිතුරු දී තිබෙනවා. ඒත් මාව හමුවන බොහෝ දෙනෙක් ඒ ප්‍රශ්නය යළි යළිත් මගෙන් අහන්න ගත්තා. ඉතින් මම ඒ සියලු කරුණු ඇතුළත් කරලා ඊට පිළිතුරු දීමක් ලෙස මේ පොත පළ කළා.”* ඔබේ ගීත නිර්මාණ පිළිබඳව විස්තර කරන්න.“මම හිරේ ඉන්න විට කළේ ජ්‍යොතිෂ පොත පත හදාරන එකයි. ගීත ලියන එකයි. බුදුගුණ, මවුගුණ, පිය ගුණ, දෑ අභිමන් ගීත, පරිසර ගීත, ආදර ගීත වගේම විරහ ගීත මේ අතර තිබෙනවා. මම හිරෙන් නිදහස් වෙලා ආවට පස්සෙ තමයි මේ රචනා ගීත බවට පත් කළේ.ආචාර්ය වික්ටර් රත්නායක, විශාරද එඩ්වඩ් ජයකොඩි, ටී.එම්.ජයරත්න, රෝහණ බෝගොඩ, ඉන්ද්‍රානි බෝගොඩ, ලලිත් පොන්නම්පෙරුම, මාලනී බුලත්සිංහල, විශාරද සුදත් සමරසිංහ සහ පුන්සිරි සොයිසා වැනි ප්‍රවීණයින් මේ ගීත ගායනා කළා.”මෙහි සංගීත සංයෝජනය කරල තියෙන්නෙ ප්‍රවීණතම සංගීතඥයින් වන ආචාර්ය වික්ටර් රත්නායක, ආචාර්ය රෝහණ වීරසිංහ, එච්.එම්.ජයවර්ධන සහ ස්ටැන්ලි පීරිස් වැනි අයයි.”* පසුගිය සතියේ ‘සිළුමිණ’ පුවත්පතේ සුනිල් මිහිඳුකුල, විජිත යාපා මහත්මා සමඟ කළ සම්මුඛ සාකච්ඡාවකදී ඔබ රජීව්ට පහර දීමේ සිදුවීම ගැන පිළිතුරක් දී තිබෙනවා. ඒ පිළිබඳව ඔබේ අදහස?“එය අමූලික බොරුවක්. විජිත යාපා මහත්මයා ජෙනරාල් සිරිල් රණතුංග මහතාගේ පොත එළිදැක්වූ දවසෙත් මේ කතාවම කියා තිබෙනවා. මවිසින් රචිත ‘මවු බිමට උත්තමාචාර’ පොතේ ඒ පිළිබඳ වෙනත් පුවත්පතකට මවිසින් කළ පැහැදිලි කිරීමට ඇතුළත් වනවා. ඒ වගේම මම එතුමා පෞද්ගලිකව හමුවෙලා ගිය වසරේත් මේ වැරදි ප්‍රකාශය ගැන පැහැදිලි කිරීමක් කළා. කාල් මුලර් කියන්නෙ මාධ්‍යවේදියෙක්. ප්‍රේමදාස මහතා ඉන්දු ලංකා ගිවිසුමට පක්ෂයි කියල ඔහු බොරු ප්‍රවෘත්තියක් පත්‍රවලට ලිව්වා. ඒ සිද්ධියට තමයි ඔහු අත්අඩංගුවට අරන් තිබුණේ. මම හිටිය හිර කුටියට එහා හිර කුටියෙ තමයි ඔහු රඳවල හිටියෙ. ඒත් මම කිසිම අවස්ථාවක ඔහු සමඟ කතා කරල නෑ.”* ඔබ දැන් ජ්‍යොතිෂවේදියෙක්?සැබෑවටම මම ජ්‍යොතිෂය පිළිබඳ හැම දෙයක්ම ‍ඉගෙනගත්තේ හිරගෙදරදී.ඉස්සර කාලෙ වගෙ නෙවෙයි අද කාලෙ ආධුනිකයින්ට තනිවම ජ්‍යොතිෂය හැදෑරීමට පුළුවන් වෙන විදිහට ඒ පිළිබඳ විශාල දැනුමක් තිබෙන හිත හොඳ ජ්‍යොතිෂවේදියෙක් පොත පත ලියල තිබෙනවා. ඒ නිසා මට පහසු වුණා එය ‍ඉගෙන ගන්න. ඒ පිළිබඳ මම හොඳට හදාරල තිබෙනවා. මේ දක්වා රැකියාව ලෙස මම කරන්නෙ ජ්‍යොතිෂ කටයුතු.“පුවත්පත් ගණනාවකට ජ්‍යොතිෂ ලිපි සම්පාදනය කරල තිබෙනවා. ඒ වගේම ස්වාධීන රූපවාහිනී සේවයේ වැඩසටහන් ගණනාවක් මෙහෙයවල තිබෙනවා. අනිත් විශේෂිතම කාරණය තමයි දේශපාලන ක්ෂේත්‍රයේ ඉහළින්ම වැජඹෙන මැති ඇමැතිවරු පවා මගෙන් ජ්‍යොතිෂ උපදෙස් ලබාගන්නවා.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011215</link>
    <topic>මංගල තරගයේදී ම වාර්තාවක් තැබූ අශාන් ප්‍රි‍යන්ජන්</topic>
    <author>සටහන සහ ඡායාරූප -ඉඳුනිල් වීරරත්න</author>
    <content>මංගල තරගයේදී ම වාර්තාවක් තැබූ අශාන් ප්‍රි‍යන්ජන්එක රැයකින් එක තරගයකින් මුළු ලෝකයේම අවධානය තමා වෙත යොමු කරගන්නට තරම් වාසනාවන්ත වුණු ක්‍රීඩකයෙක් වේ නම් ඒ ඉතා ස්වල්ප දෙනෙකි. පසුගිය නත්තල් දා අබුඩාබි හි ෂෙයික් ෂයිඩ් ක්‍රීඩාංගණයේ පැවැති ශ්‍රී ලංකා පාකිස්ථාන් එක්දින තරගයේදී එවන් ක්‍රීඩකයකු ලොව බිහිවුණා. ඔහු අශාන් ප්‍රියන්ජන්. ශ්‍රී ලංකාව වෙනුවෙන් එක්දින වරම් ලබාගත් 157 වැනි ක්‍රීඩකයා ලෙසින් පිටියට පිවිස පාකිස්තානු පන්දු යවන්නන්ට රිසි සේ පහර දුන් ඔහු සිය කුලුඳුල් තරගයේදීම ශ්‍රී ලංකා වාර්තා පොතට එක්වන්නට තරම් දක්ෂයකු වුණා.එහිදී මිනිත්තු 112 ක් කඩුල්ලේ රැඳී සිටිමින් පන්දු 93 කදී හතර පහර 10 ක් සමඟ ලකුණු 74 ක් ලබාගත් ඔහු, ලොව සුපිරිම පිතිකරුවකු වන කුමාර් සංගක්කාර සමඟ 4 වැනි විකට්ටුව වෙනුවෙන් ඕවර 21.3 කදී ලකුණු 89 ක සම්බන්ධතාවක් ගොඩනඟන්නේ දෙස් විදෙස් විචාරකයින්ගේත් ක්‍රීඩා ලෝලීන්ගේත් ආදරය දිනා ගනිමින්. ජාත්‍යන්තර එක්දින ක්‍රිකට් පිටියට පිවිසි මේ අලුත්ම වීරයා සොයා කඩවත පිහිටි ඔහුගේ නිවහනට ගොඩ වැදුණේ ඔහු ගැන තොරතුරු රසඳුන පාඨක ඔබට කියන්නට.නිවෙසට ඇතුළු වන විට මාව පිළිගත්තේ අශාන්ගේ ආදරණීය පියා බන්ධුල ප්‍රියංකර. ඔහු ගුරුවරයකු ලෙසත් පසුව යුද හමුදාවේ නිලධාරියකු ලෙසත් කටයුතු කර ක්‍රියාන්විතයේදී තුවාල ලැබු රණවිරුවෙක්.ඒ සමඟම ඉදිරියට දුව ආවේ දුටුවනම සිත තැති ගන්වන ලැබ්‍රෙඩෝ සහ රිච්බැක් වර්ගයේ සුනඛයින් දෙන්නෙක්. මගේ සිතේ බිය නැති කළේ සිනාමුසු මුහුණින් ඉදිරියට පැමිණි අශාන්.“මෙයා රොකී. මෙයා ජැකී. වස පෙනුම තිබුණට කාටවත් කරදරයක් නෑ. හරිම කීකරුයි.”“1989 අගෝස්තු 14 වැනිදා යුද හමුදා රෝහලේ දී අශාන් ඉපදුණේ පවුලේ එකම දරුවා ලෙසින්. අවුරුදු එකහමාර දෙක වෙද්දී ක්‍රීඩාවට ළැදිකමක් තිබුණා. අරවින්ද සිල්වාගේ තාත්තා එයාට වයස 3 දී විතර ප්ලාස්ටික් බැට් එකකුයි බෝලයකුයි අරගෙන දුන්නා කියල මම පත්තරේක ලිපියකින් දැක්කා.ඉතින් මමත් පුතාට ප්ලාස්ටික් බැට් එකකුයි බෝලයකුයි ගෙනත් දුන්නා. එයා හරි ඉක්මනට බෝලෙට ගහන්න ඉගෙන ගත්තා. මට මතකයි අපි ඒ දවස්වල හිටිය ගෙදර තිබුණු පුංචි මිදුලෙ පුතා සමඟ මම සෙල්ලම් කරනවා. මිදුලේ යාර තුනක් හතරක් ඈතින් වැටක් තිබුණා. මම කොහොම බෝලය දැම්මත් එයා ඉස්සරහට පැනල වැටට උඩින් ගහනවා.”ළමා කාලය පිළිබඳ සිහිපත් කරමින් කතාබහට මුලින්ම එක්වුණේ අශාන්ගේ පියා.“පුතා මුලින්ම ඇතුළත් කළේ කොළඹ අශෝක විද්‍යාලයට. පළමු වසර ඉඳලම එයා කරාටේ ක්‍රීඩා කළා. සැහැල්ලු පන්දු ක්‍රිකට් ක්‍රීඩා කළා. 99 - 2000 ජෝන් ටාබට් මලල ක්‍රීඩා තරගාවලියේදී වයස 11 න් පහළ මීටර් 100 සහ මීටර් 75 ලංකාවෙන්ම අංක 01 සහ දුර පැනීමෙන් අංක 02 ජයග්‍රහණය කරලා සමස්ත ලංකා ශූරයා වුණා.”කුඩා කල සිටම ක්‍රීඩාවට සුවිශේෂී දස්කම් දැක්වූ අශාන් ක්‍රිකට් ක්‍රීඩාවට යොමු වීමත් තරමක් වෙනස්.“පුතා 1 වසර වන විට මම යුද හමුදාවෙන් ඉවත් වෙලා ෆැක්ට්‍රි මැනේජර් කෙනෙක් විදිහට සේවය කළා. එතැනදී මම සේවකයින් එකතු කරලා සැහැල්ලු පන්දු ක්‍රිකට් කණ්ඩායමක් හැදුවා. අපි මැච් ගහනකොට පුතාත් ඒ එක්කම සෙල්ලම් කළා. එයාට 3 වසරේදී විතර ලොකු අය එක්ක හරි හරියට සෙල්ලම් කරන්න පුළුවන්. එයාගෙ දස්කම් දැක්ක හැමෝම කිව්වෙ ලෙදර් බෝල් වලට දාන්න කියල.ඒ නිසා මම ජයන්ත සෙනෙවිරත්න මහතා හමුවෙලා බ්ලුම්ෆීල්ඩ් කෝචින් ක්ලාස් එකට දැම්මා.”එලෙස ඇරැඹි ක්‍රිකට් ගමන්මගේ උපරීම ඵලය වන ජාතික කණ්ඩායමට ඔහු මේ වන විට තේරී අවසන්. ඒ පිළිබඳ අපි අශාන්ගේම වචනවලින් කියවමු.“ජයන්ත සෙනෙවිරත්න මහතා තමයි මට ලෙදර් බෝල් ක්‍රිකට්වල අයන්න කියල දුන්නෙ. අශෝක විද්‍යාලයේ 5 වසරේදී 13 න් පහළ දෙවැනි කණ්ඩායමට ක්‍රීඩා කළා. 6 වසරේදී 13 න් පහළ ඩිවිෂන් 1 ක්‍රීඩා කළා.මගේ දස්කම් හඳුනාගෙන සිටි ජයන්ත මහත්මා නාලන්ද විද්‍යාලයට යන්න මට අවස්ථාව උදාකර දුන්නා. ඒ තමයි මගේ මේ ගමන්මගේ ආරම්භය. මම නාලන්දයට ගියේ 2001 වසරේදී. නාලන්දාවේදී අවුරුදු 2 ක් 13 න් පහළ ක්‍රීඩා කරල 2 වැනි අවුරුද්දෙ මුළු ලංකාවෙන්ම Most Outstanding Cricketer වුණා.මට අවුරුදු 13 දී පාසල් ක්‍රිකට් සම්මේලනය සංවිධානය කළ තුන්කොන් තරගාවලියක් සඳහා මැලේෂියාවට ගිය කණ්ඩායමේ උප නායකත්වය හිමි වුණා.මේ විදිහට මගේ හැකියාවන් දවසෙන් දවස දියුණු වෙද්දී නාලන්දාවේ 17 න් පහළ කණ්ඩායමේ නායකයා ලෙස මාව තෝරා ගැනුණා.තවත් විශේෂ ජයග්‍රහණයක් තමයි ක්‍රිකට් බෝඩ් එකෙන් සංවිධානය කළ 17 න් පහළ අන්තර් පළාත් ක්‍රීඩා තරගාවලියේදී බස්නාහිර උතුර කණ්ඩායමේ නායකයා වීම. ඒකෙදි තරග 4 ක් ක්‍රීඩා කළා. මම ශතක තුනක් ගැහුවා. අපි ශූරතාව දිනාගත්තා. අවසාන තරගයේදී වීරයා, තරගාවලියේ හොඳම පිතිකරු සහ තරගාවලියේ වීරයා සම්මානය හිමිවුණා.2006 වසරේ මැතිව්ස්ගේ නායකත්වයෙන් ක්‍රීඩා කළ 19 න් පහළ ලෝක කුසලාන තරගාවලියට ක්‍රීඩා කළ මම 2008 වසරේදී ලෝක කුසලාන තරගාවලියේ 19 න් පහළ කණ්ඩායමට නායකත්වය දෙන්නට මට හැකිවීමත් මා ලැබු ජයක්.ඒ වගේම 2008 වසරේ පැවැත්වුණු පළමු පෙළ තරගාවලියේ 23 න් පහළ හොඳම පිතිකරු ලෙස සියැට් සම්මානයත්, 2011 - 12 තරගාවලියේ ටැමිල් යූනියන් කණ්ඩායමේ නායකයා ලෙස ක්‍රීඩා කරමින් හොඳම පිතිකරු ලෙස සියැට් සම්මාන දිනුවා.මම පළමු පෙළ එක්දින ක්‍රීඩා කිරීම ආරම්භ කළේ බ්ලුම්ෆීල්ඩ් ක්‍රීඩා සමාජයෙන්. ඉන් පස්සේ ටැමිල් යුනියන් ක්‍රීඩා සමාජයෙත් වසර 4 ක් ක්‍රීඩා කරල අවසන් වසර 2 වරාය අධිකාරි කණ්ඩායමේ ක්‍රීඩා කළා.”අශාන් මොන වගේ කෙනෙක් ද? මගේ ප්‍රශ්නයට පිළිතුර දුන්නේ අශාන්ගේ පියා.“පුතා හරිම නිහතමානී කෙනෙක්. කාටවත් කරදරයක් නැතුව කරන දේ හරියට කරන්න තමයි වෙහෙසෙන්නෙ. ඒ වගේම කෙළින් කතා කරන කෙනෙක්. අනිත් අයට උදව් කරන්න හැම වෙලාවකම හිතනවා. පන්සල්වලට ළැදියි. විනය ගරුකයි. මම හිතනවා පුතාගෙ සාර්ථකත්වය තියෙන්නෙ එයාගෙ අධිෂ්ඨාන ශක්තිය නිසා කියලා.පුතා පොඩි කාලෙ ඉඳලම ක්‍රිකට් ක්‍රීඩා කළත් ජාතික කණ්ඩායමට තේරේවි ද කියන ප්‍රශ්නය තිබුණා. ඉතින් දවසක් මම කිව්වා ඔයා ක්‍රිකට්වලින් අයින් වෙලා වෙන රැකියාවක් ගැන හිතන්න කියලා. එදා පුතා කිව්වා අවුරුදු 25 වෙන්න කලින් මම ලංකා ටීම් එකට යනවා. නැත්නම් අයින් වෙනවා කියලා. ඉතින් අද එයා ඒ දේ කරලා තියෙනවා. ඒ ගැන මම නිහතමානීව ආඩම්බර වෙනවා.”ඕනම ක්‍රීඩකයකුට ප්‍රියතම ජ්‍යෙෂ්ඨ ක්‍රීඩකයෙක් ඉන්නවා. අශාන්ගේ ප්‍රියතම ක්‍රීඩකයා කවුද?“මම ඒ බී ඩිවිලියර්ස්ට කැමැතියි. එයාට හොඳ ෂොට් තියෙනවා. ඕන වෙලාවක ඕන පහරක් ගහන්න පුළුවන්. ඒ වගේම තමයි මහේල අයියටත් මම කැමැතියි. පොඩි කාලෙ ඉඳලම මම මහේල වගේ බැට් කරන්න ආසයි.”අශාන්ගේ හොඳම යාළුවා කව්ද කියලා ඇහුවොත්?යාළුවෝ ගොඩක් ඉන්නවා. ඒ අතරින් මගේ හොඳම යාළුවා තමයි ඉසුරු උදාන. ඔහු හරිම විනය ගරුකයි. පොඩි කාලෙ ඉඳලම අපි දෙන්නා ක්‍රිකට් සෙල්ලම් කළේ එකට. මට ගොඩක් උදව් කරල තියෙනවා.”ඔබේ ජීවිතයට අත දුන් අය ගැන සිහි කළොත්.මගේ සෙවණැල්ල වගේ ඉන්න තාත්තා තමයි මගේ ශක්තිය. ඒ වගේ ම ක්‍රිකට් ක්‍රීඩාවේ මාව ඉදිරියට ගෙනාවේ ජයන්ත සෙනෙවිරත්න මහතා. නෙල්සන් මෙන්ඩිස් මහතා, තමයි පළමු විදෙස් සංචාරයට මාව රැගෙන ගියේ. රොජර් විජේසූරිය, සුමිත්‍ර වර්ණකුලසූරිය, රොමේෂ් කළුවිතාරණ, මාරියෝ වෙල්ලවරායන්, මනෝජ් අබේවික්‍රම, ලංකා සිල්වා, සජිත් ප්‍රනාන්දු, රෝයි ඩයස්, ඩිනාෂ් පිලිප්, නලීන් අපොන්සු, ආචාර්ය ප්‍රියත් බන්දු, සහ රොෂාන් අබේසිංහ යන මහත්වරුන් මගේ මේ ගමන්මගේදි උදව් උපකාර කළා. ඔවුන්ට ස්තූතියි.ඔබේ අනාගත බලාපොරොත්තුව.රට වෙනුවෙන් ටෙස්ට් තරගයක් ක්‍රීඩා කිරීම තමයි මගේ සිහිනය.සටහන සහ ඡායාරූප -ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011216</link>
    <topic>‘මල්පියලි’ අධිපති ඇ. ලයනල් ද සිල්වා කලා ජීවිතයේ තම අත්දැකීම් හෙළි කරයි.</topic>
    <author/>
    <content>‘මල්පියලි’ අධිපති ඇ. ලයනල් ද සිල්වා කලා ජීවිතයේ තම අත්දැකීම් හෙළි කරයි.‘මල්පියලි’ එකල සංගීතය වෙනුවෙන් කැපවූ සඟරාවක්. එය බිහිවීමේ පසුබිම කුමක් ද?‘මල්පියලි’ පටන් ගත්තේ 1970 දී. එකල ළමා ගායිකාවක ව සිටි ශිරෝමි ප්‍රනාන්දු වෙනුවෙන් තමයි එහි පළමු කලාපය වෙන්වුණේ. ඈ ගැයු ‘කොන්ද නමාගෙන’, ‘පොඩි කාලේ දඟ කෙරුවාම’, ‘සකල බුජං’, ‘සුදු හඳහාමි’ වගේ සින්දු ඒ අවස්ථාවේ ජනප්‍රිය වේගෙන ආවා පමණයි. මේ ගීතවල රචකයා හා සංගීතඥයා වුණේ මෙල්රෝයි ධර්මරත්න. ඔහු ශිරෝමිගේ මාමා. එසේම එවක සුප්‍රකට ‘ධර්මරත්න බ්‍රදර්ස්’ සංගීත කණ්ඩායමේ සංවිධායකයා.ඔහුත් මාත් මුල් වරට හමුවුණේ පිටකොටුවේ නීලගිරි හෝටලයේදී. එතැනදි තමයි අපි කතා කර ගත්තේ ‘මල්පියලි’ මංගල කලාපය ශිරෝමි වෙනුවෙන් වෙන් කිරීමට. අවුරුදු 13 ක දැරියක් වෙනුවෙන් එසේම ගීත 4 ක් පමණක් ගැයු ගායිකාවක් වෙනුවෙන් සංගීත සඟරාවක් කැප කිරීම එක්තරා ආකාරයකට අභියෝගයක්. මම ඒ අභියෝගය බය නැතුව බාරගත්තා. එය සාර්ථක වුණා. ගීත පොත් ලෝකයේ පෙරළියක් කරමින් ‘මල්පියලි’ සඟරාව රසිකයන් මහත් හරසරින් පිළිගත්තා. ඊට පස්සෙ දෙවැනි කලාපය මිල්ටන් මල්ලවආරච්චි වෙනුවෙන් ද තුන්වැනි කලාපය ෆ්‍රෙඩි සිල්වා වෙනුවෙන් ද හතරවැනි කලාපය එච්. ආර්. ජෝතිපාල වෙනුවෙන් ද පළ කළා. ජෝතිපාල කලාපය කොයිතරම් ජනප්‍රිය වුණා ද කිවහොත් එය පිටපත් පන්දාහක් බැගින් පස් වතාවක් පළ කරන්න සිදුවුණා. ඊට පස්සේ මිල්ටන්, වික්ටර්, සිසිර, එම්. එස්., ලතා, සී. ටී. යනාදි වශයෙන් මසකට එක කලාපයක් බැගින් මල්පියලි කලාප 12 ක් පළ වුණා.ඔබ එකල සංගීත සංදර්ශන පවා සංවිධානය කළා අපට මතකයි.ඔව්. ‘මල්පියලි’ ජනප්‍රියත්වය මුල් කරගෙන මම සංගීත සංදර්ශන පවත්වන්න උනන්දු වුණා. මුල්ම ප්‍රසංගය තිබ්බේ මීගමුව ආවේමරියා කන්‍යාරාම ක්‍රීඩාංගණයේදී. සංදර්ශනය පැවැත්වූ දින උදේ වරුවේම ටිකට් විකිණී අවසන්. වැඩිම ටිකට් පත රුපියල් 10 යි. අඩුම රුපියලයි. සංගීතවත් කළේ ධර්මරත්න බ්‍රදර්ස් හා ‘සත්සර’ සංගීත කණ්ඩායම. මෙය ඉතාමත්ම ජනප්‍රිය වුණා. මෙයින් උද්දාම වුණු මම ඊට පස්සේ හලාවත, තුඩැල්ල, මත්තුමගල, පදවිය, මීගමු දූව, දංකොටුව, කඳාන, කටුකෙන්ද යනාදි තැන්වල ද සංගීත සංදර්ශන 15 ක් විතර පැවැත්වූවා.එම ප්‍රසංගවලදී ඔබ ලද අත්දැකීම් ගැනත් යමක් කියන්න පුළුවන් ද?එකල අද වගේ ගායක ගායිකාවන්ට පෞද්ගලික වාහන තිබුණේ නැහැ. අපි ගියේ එකම බස් එකක. බස් එකත් හරියට සංගීත සංදර්ශනයක් වගේ. ඒ කාලේ ජෝතිපාල තමයි ජනප්‍රියම ගායකයා. ඇත්තටම ‘සිරියාමෙ සාරා’ ගීතයෙන් පටන් ඔහු මියයන තෙක් දිවයිනේ ජනප්‍රියම ගායකයා වුණේ ජෝති. ඔහු සින්දු කියලා පිටත්ව යනකොට ‘යන්නම් ලයනල් මල්ලි’ කිව්ව මිසක් සල්ලි ඉල්ලුවේ නැහැ. ඔහුගේ සාක්කුවට මම කීයක් දැම්මත් ඔහු ඒක ගණන් කරලවත් බැලුවේ නැහැ. අපි සාමාන්‍යයෙන් එකල ගායකයකුට ගෙව්ව වැඩිම මුදල රුපියල් 250 යි. අඩුම මුදල රුපියල් 50 යි. මාතර රාහුල විදුහල් බිමේ පැවැති සංගීත සංදර්ශනයකදී සිදුවූ දෙයක් මට තවම මතකයි. එක්තරා තරුණියක් ජෝති ළඟට ඇවිත් උඩුකය විවර කොට එහි අස්සන් තබන්නැයි අයැද සිටියා. අන්තිමට වුණේ ඇගේ පියා ඇයව බිම දිගේ ඇදගෙන යෑමයි.එදා අද ගීත සංස්කෘතිය ගැන ඔබේ අදහස මොකද්ද?අද ගීතයේ පරිහානියට හේතුව අතොරක් නැතුව බිහිව ඇති එෆ්. එම්. නාළිකා හා රූපවාහිනි නාළිකා. අද එෆ්. එම්. නාළිකා 48 ක් තියෙනවා; රූපවාහිනි නාළිකා 24 ක් තියෙනවා. නමුත් ඒවායේ ඇහෙන්නේ හරසුන් දඩබඩ ගීත. අද අසන්නන්ගේ ඉල්ලීම්, නරඹන්නන්ගේ ඉල්ලීම් කියා ප්‍රචාරය වන්නේ පැකේජ් ක්‍රමයට සල්ලි දීලා ප්‍රචාරය කරන සින්දු. ලිංගික අල්ලස් ගැනත් කතාවෙනු ඇසෙනවා. අද හැම දෙයක්ම බොල් වෙලා තිබෙන්නේ මුදලට තැන දීම නිසයි.ගීතය චිත්‍රපටයේත් ඓන්ද්‍රීය අංගයක්. චිත්‍රපට ගීත ගැන ඔබේ අත්දැකීම් කොහොම ?ඒ කාලේ චිත්‍රපට ජනප්‍රිය වුණේ සින්දු නිසා. ‘සැඬ සුළං’ චිත්‍රපටයේ ‘පෙම් රැල්ල නඟි’ ගීතයේ එක් තැනක ප්‍රේම් ජයන්ත් මෝටර් රියේ නළාව ශබ්ද කරනවා. මෙය කොයිතරම් ජනප්‍රිය වුණා ද කිවහොත් එකල රියැදුරන් නළාව හැ‍ඬෙව්වේ එය අනුකරණය කරමින්. සිනමාවත් සමාජයත් අතර එකල පැවතුණේ පුදුමාකාර සම්බන්ධයක්. ඒ කාලේ අපි චිත්‍රපට බලනකොට ඒවා සිංහල ද දෙමළ ද කියා ප්‍රශ්නයක් තිබුණේ නැහැ. ‘චණ්ඩියා’ වගේ සිංහල චිත්‍රපට, ‘වීර පාණ්ඩිය කට්ට බොම්මන්’ වගේ දෙමළ චිත්‍රපට, ‘ජිස් දේශ් මේන් ගංගා බේටි හෙයි’ වගේ හින්දි චිත්‍රපට ද අපි නැරඹුවා. මම මුලින්ම චිත්‍රපටයක් බැලුවේ අවුරුදු 10 දී. ඒ ‘දස පනත'. අවුරුදු 18 දී පළමු ගුරු පත්වීම ලබා ‘උහන'ට ගියා. එතැන ඉඳන් අම්පාරට සැතපුම් 12 යි.මා කතෝලිකයකු වූ බැවින් සෑම ඉරිදාවකම අම්පාර පල්ලියට ගොස් එහි පූජාවට සහභාගි වීමෙන් පසු චිත්‍රපටයක් ද බැලුවා. ඒ බැලු චිත්‍රපටවල ටිකට් පත් තවමත් මා ළඟ තිබෙනවා. එහි අනිත් පැත්තේ චිත්‍රපටයේ නමත් නැරඹු දිනයත් චිත්‍රපටය පිළිබඳ මගේ අදහසත් ලියා තිබෙනවා. අම්පාරේ හය මසක සේවයෙන් පස්සේ මම බෝලවලානේ ගුරු විද්‍යාලයේ පුහුණුවට ආවා. එහි ප්‍රොජෙක්ටරයක් තිබුණා. වැඩියෙන්ම පෙන්වූයේ වාර්තා චිත්‍රපට. ආදරය පිළිබඳ හැඟීම් ඇතිවුණේ ගුරු විදුහලේදී. ඒත් බොහෝ දෙනා ආදරය කළේ එක් න්‍යායකට අනුව. ඒ තමයි EVERY ONE KNOWS EXCEPT THE GIRL. ඒ කියන්නේ හැමෝම දන්්නවා; කෙල්ල හැර. ඒක වෙනම කතාවක්.සු. මි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011217</link>
    <topic>මෝටර් රථ නිෂ්පාදනයේ පෙරළිය</topic>
    <author>වසන්ත ජයසිංහ ආරච්චිගේ</author>
    <content>මෝටර් රථ නිෂ්පාදනයේ පෙරළියමර්සිඩිස් බෙන්ස් මෝටර් රථයේ ඉතිහාසය වගේම ආරම්භය සිදුවුණේ කුමන අයුරින් ද කියලා පසුගිය සතියේ කාර් පාර්ක් එකේ දී අපි කතා කළා. ගොට්ල්බ් ඩෙබ්ලර්ගේ තාක්ෂණික ඥානය වගේම කර්මාන්තයක් ආරම්භ කිරීමේ සිහිනය සැබෑ කරමින් කාල් බෙන්ස් නම් අපූරු නිර්මාණකරුවා බෙන්ස් මෝටර් රථයේ එංජිම නිර්මාණය කිරීමත් සමඟම ජර්මනියේ මෝටර් රථ නිෂ්පාදනයේ පෙරැළියක් නිර්මාණය වෙන්න ගන්නවා. හැබැයි එදා බෙන්ස් මෝටර් රථයට මර්සිඩීස් කියන නම එකතු වුණේ එමිල් ‍ෙජලිනෙක් නම් ධනවත් ක්‍රීඩකයා හා ව්‍යාපාරිකයා බෙන්ස් කම්පැනියේ කොටස් මිලදී ගැනීමත් සමඟම ඔවුන් නිර්මාණය කළ මෝටර් රථයට තමාගේ දියණියගේ නම එකතු කළ නිසා.මේ නිසාම මර්සිඩිස් බෙන්ස් මෝටර් රථය තව තවත් වැඩි දියුණු කරමින් ලොව ජනප්‍රිය මෝටර් රථයක් බවට පත්කරන්න ඉන්පසු එමිල් උත්සාහ ගන්නෙ විවිධ තාක්ෂණික උපාංග ද බෙන්ස් මෝටර් රථයට එකතු කරමින්. ඒ වන විටත් මෝටර් රථ ධාවකයකු ලෙස කීර්තියක් ලබා තිබු එමිල් ජෙලිනෙක්ට ජාත්‍යන්තර මට්ටමේ පිළිගැනීමක් ද නිර්මාණය වී තිබුණා. ඒ කීර්තිය හරහා තමන්ගේ ව්‍යාපාරික ලෝකය තව තවත් පුළුල් කරන්නට ඔහු උත්සාහ ගත් අතර ඔහුට තිබුණු එකම බලාපොරොත්තුව වුණේ මර්සිඩිස් බෙන්ස් මෝටර් රථය ලොව ධනවත් ඉහළ පැලැන්තියේ උදවියට අලෙවි කරන එකයි. ඒ හරහා උසස් තත්ත්වයේ මෝටර් රථයක් හා කීර්තිමත් නිෂ්පාදනයක් ලෙස මර්සිඩීස් බෙන්ස් රථය ලෝකයට ගෙනයන්නයි ඔහුට වුවමනා වුණේ. මේ නිසාම 1945 ඔක්තෝබර් මාසයේ දී ඉහළ ප්‍රසිද්ධියක් ලබා දෙමින් බෙන්ස් මෝටර් රථ කර්මාන්තය වැඩිදියුණු වෙමින් ජර්මනියේ තවදුරටත් ස්ථාපනය වෙන්න ගන්නවා.නමුත් මේ සියල්ල අතර අළු යට සැඟවුණු ගිනි පුපුරු මෙන් දැවැන්ත යුද සංහාරයක් ජර්මනිය ඇතුළු රටවල නිර්මාණය වෙන්න ගන්නේ කාත් කවුරුත් නොපැතු නොසිතූ අයුරින්. මේ ලෝක යුද තත්ත්වය නිසාම විශාල දේපළ කර්මාන්තශාලා මෙන්ම මිනිස් ජීවිත සංහාරයක් විනාශයට යද්දි බෙන්ස් මෝටර් රථ කම්පැනියට ද ඒ අවාසනාවේ අඳුරු සෙවණැලි වැටෙන්න ගන්නවා.යුද තත්ත්වයේ දරුණුකම හෙළි වෙමින් බෙන්ස් මෝටර් රථ කර්මාන්තය සියයට හැත්තෑවක් අසූවක් පමණ ප්‍රමාණයක් ඇදවැටුණු දරුණු බෝම්බ ප්‍රහාර හමුවේ විනාශ වෙන්න ගන්නවා.එතෙක් තාක්ෂණික අතින් ඉහළ විශාල යන්ත්‍ර උපකරණ ප්‍රමාණයක් හා තාක්ෂණික ඥානයෙන් පිරිපුන් ශ්‍රම බළකායක් මේ දරුණු බෝම්බ හමුවේ බෙන්ස් මෝටර් රථ කර්මාන්තයට අහිමිව යන්නේ සියලු සිහින බලාපොරොත්තු බිඳ දමමින්.මේ විනාශයත් සමඟම බොහෝ දෙනාගේ මුවඟ රැඳි එකම පාඨය වුණේ යළිත් වසර ගණනාවක් යනතුරු එතරම් උසස් මර්සිඩිස් බෙන්ස් මෝටර් රථයක් බිහි කරන්නට හැකියාවක් නොලැබෙනු ඇත යන්නයි. එහෙත් ක්‍රමයෙන් මේ සියල්ල දෙස බලා සිටි ආචාර්ය ඩබ්ලිව්. හැස්පෙල් හා ඕ හොප් යන සොඳුරු මිනිසුන් දෙදෙනා මේ කර්මාන්තයේ අනාගත සිහිනය සැබෑ කරන්න යළිත් උත්සාහ ගන්නවා.මේ නිසාම මර්සිඩිස් බෙන්ස් මෝටර් රථ කර්මාන්තයේ සම අධ්‍යක්ෂවරුන් විදිහට විනාශ වී ගිය කාර්මික උපකරණ මෙන්ම අලුත් ශ්‍රම බළකායකගේ උපකාරය යොදා ගනිමින් යුද්ධයෙන් අවුරුදු තුනක් ඉක්ම ගිය පසු විප්ලවීය වෙනසක් ද සමඟින් නැවතත් නැඟි සිටිනවා. ඒ නිසාම එතෙක් මර්සිඩිස් බෙන්ස් මෝටර් රථයට නව පෙනුමක් හැඩයක් එකතු කරමින් 1948 දී දොර හතරේ පළමු මෝටර් රථය ඔවුන් ලෝකයට හඳුන්වා දෙන්නේ යුද්ධයෙන් බිඳ නොවැටුණු කර්මාන්තයක් බව ඔප්පු කරමින්. ඇද වැටෙමින් නැගිටිමින් ආ මර්සිඩිස් බෙන්ස් මෝටර් රථයේ ගමන කොයි වගේද කියන එක දැන් ඔබට පැහැදිලි ඇති. හැබැයි අවුරුදු 125 ක ඉතිහාසයක් කරා දිවෙන මර්සිඩීස් බෙන්ස් මෝටර් රථය ගැන දැන කියා ගන්න අදටත් අපි හැමෝම කැමැතියි. ඒ නවීන පන්නයේ බෙන්ස් මෝටර් රථ එදා ඉඳන්ම අද දක්වා විටින් විට වෙළෙඳ පොළට එකතු වෙන නිසා.මේ අතීතය මකා දමා කතාකරන්න නොහැකි තැන ඒ වෙනුවෙන්ම මර්සිඩිස් බෙන්ස් මෝටර් රථ කෞතුකාගාරය ආරම්භ වුණා. මීටර් 16500 ක භූමි ප්‍රමාණයක් කරා පළමු බෙන්ස් මෝටර් රථයේ සිට අද නවීන පන්නයේ බෙන්ස් මෝටර් රථය දක්වාම විවිධ මාදිලි බෙන්ස් මෝටර් රථ මේ කෞතුකාගාරයේ දකින්න පුළුවන්.කොහොම වුණත් ජර්මනියේ ආරම්භ වුණ බෙන්ස් මෝටර් රථය ලෝකය පුරා ශීඝ්‍රයෙන් ජනප්‍රිය වෙද්දි පළමු වරට ලංකාවට බෙන්ස් මෝටර් රථයක් එන්නේ 1932 අවුරුද්දේ. ඒ හෙළ ඇන්ඩ් කම්පැනිය හරහායි. එහෙත් අද මර්සිඩීස් බෙන්ස් මෝටර් රථ ලංකාවට ගෙන ඒමේ ගෞරවය හිමිවන්නේ ඩීසල් ඇන්ඩ් මෝටර් ඉංජිනියරින් සමාගම හෙවත් ඩිමෝ ආයතනයටයි. 1939 පටන් ඩීසල් ඇන්ඩ් මෝටර් ඉංජිනියරින් සමාගම විදිහට ඔවුන් ලංකාව තුළ ස්ථාපනය වෙද්දි මර්සිඩීස් බෙන්ස් මෝටර් රථ වෙළෙඳ පොළට අද දක්වාම හඳුන්වා දෙමින් සිටියි.ලෝකයේ ඉහළම මිලක් ගෙනෙන මර්සිඩීස් බෙන්ස් E පන්තියේ මෝටර් රථයක අද ලාංකේය වටිනාකමින් මිලියන 12 දශම අටක් දක්වා ඉහළ යද්දි නවතම S පන්තිය මිලියන 32 පටන් ඉහළ වටිනාකමින් යුක්තව ඔබ අතරට එන බව මේ කතාව අතරතුර ඔබට කියන්නත් ඕනෑ..වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=av14011218</link>
    <topic>BOLLYWOOD NEWS</topic>
    <author>සුජීව තේවහෙට්ටි‍ෙග්</author>
    <content>BOLLYWOOD NEWSසුපිරි නිළි රාණි මුඛර්ජි සහ ජනප්‍රිය චිත්‍රපට අධ්‍යක්ෂ ආදිත්‍ය චොප්රා අතර පවතින සමීප සබඳකම දැන් බොලිවුඩ්පුරයේ කවුරුත් දන්නවා. පසුගිය වසර කිහිපය තිස්සේම වරින් වර මේ දෙදෙනා ගැන නොයෙකුත් කතන්දර පැතිරී ගිය හැටි ඔබටත් මතක ඇති. ආදිත්‍ය, ප්‍රවීණ චිත්‍රපට අධ්‍යක්ෂ යාෂ් චොප්රා ගේ පුත්‍රයෙක්. තමන්ගේ බිරිය අතහැර දමා රාණිගේ ඇසුරට එක්වීම නිසා ආදිත්‍ය බොහෝ දෙනාගේ දෝෂ දර්ශනයට ලක්වුණා කොහොම වෙතත්, ආදිත්‍ය - රාණි සබඳකම බිඳ වැටුණේ නැහැ. මීට වසරකට පමණ කලින් ඔවුන් දෙදෙනා විවාහ ගිවිස ගත් බවට ප්‍රබල ආරංචියක් අස්සක් මුල්ලක් නෑර පැතිරී ගියා. ඒත් පුවතෙහි ඇත්ත නැත්ත රාණිවත්, ආදිත්‍යවත් තහවුරු කළේ නැහැ. ඔවුන් දෙදෙනා නිශ්ශබ්දව සිටියා.ඔය අතරේදී ආදිත්‍ය ගේ පියාණන් වූ යාෂ් චොප්රා මෙලොවින් සදහටම සමුගත්තා. ඒත් එක්කම ආදිත්‍ය සහ රාණි ගේ පෙම් පුවතත් ටික කාලයකට යටපත් වුණා. පසුගිය සතියේ නැවතත් ඒ පෙම් කතාව බොලිවුඩ්පුරය පුරා දිග හැරුණේ කාට කාටත් නැවුම් ආරංචියකුත් අරගෙනයි. ඒ ආරංචියෙහි සඳහන් වුණේ තව සති කිහිපයකින් ආදිත්‍ය සහ රාණිගේ විවාහ මංගල්‍යය පැවැත්වෙන බවයි. මේ විවාහයට දෙපාර්ශ්වයේම දෙමවුපියන්ගේ කැමැත්ත ලැබී තිබෙනවා. චොප්රා සහ මුඛර්ජී පවුල්වලට සමීප හිතවතුන් පවසන්නේ මේ විවාහ මංගල උත්සවය පෙබරවාරි 10දා පැවැත්වීමට බොහෝදුරට ඉඩ තිබෙන බවයි.“පසුගිය නොවැම්බර් 01 දා පැවැත්වුණු උපන් දින සාදයකදීයි මේ ගැන තීරණයක් අරන් තියෙන්නේ. ඒ උපන් දින සාදය පැවත්වුණේ ප්‍රකට ව්‍යාපාරික කාන්තාවක් වන නීටා අම්බානි ගේ 50 වැනි උපන් දිනය වෙනුවෙන්. එදා ඒ සාදයට රාණිත් ආදිත්‍යත් ඇවිල්ලා. එදා තමයි විවාහ මංගල්‍යය පවත්වන දිනයත් මංගල උත්සවය පවත්වන ශාලාව ගැනත් කතා කරගෙන තියෙන්නෙ. නීටා අම්බායි තමයි, මේ මංගල උත්සවය පවත්වන්න ජෝඩ්පූර්වල උමේඩ් භවන් මාලිගය ලෑස්ති කරන්නෙ.” මේ තොරතුරු හෙළි කළේ රාණි සහ ආදිත්‍ය ගේ සමීප මිතුරෙක්. මීට කලින් ආදිත්‍ය සහ රාණි විවාහ ගිවිසගෙන ඇති බව දැන් හොඳින්ම තහවුරු වෙලා. ඊට ඇති හොඳම සාක්ෂිය තමයි, රාණි පැලඳ සිටින වටිනා දියමන්ති මුදුව. විවාහ ගිවිසගත් දිනයේ පැලඳි මේ මුදුව සඟවාගෙන සිටීමට රාණි කොපමණ උත්සාහ කළත් ඇගේ උත්සාහය සාර්ථක වුණේ නැහැ. එක්තරා මාධ්‍ය හමුවකදී හදිසියේම එය මාධ්‍යවේදීන්ගේ කැමරාවලට හසුවුණා.ආදිත්‍ය ගේ මව වන පැමලා චොප්රා මහත්මිය තම පුතුගේ දෙවැනි කසාදය වෙනුවෙන් සුබ මොහොතක් ප්‍රවීණ ජ්‍යොතිෂවේදියෙකු ලවා සාදවා ගෙන තිබෙනවා. රාණි සහ ආදිත්‍යගේ විවාහ මංගල්‍යය මීට වසරකට පමණ කලින් පවත්වන්නට දින යොදා ගෙන තිබුණු බවත් මේ අතර සමහරුන් පවසනවා. එය ප්‍රමාද වුණේ ආදිත්‍යගේ පියා, යාෂ් චොප්රා මහතාගේ අභාවය නිසා බවයි ඔවුන් තවදුරටත් කියන්නේ. හින්දු චාරිත්‍ර වාරිත්‍ර අනුව පවුලේ අයෙකු මියගිය විට වසරක් ඉක්ම යන තුරු එම පවුලේ කිසිදු උත්සවයක් පවත්වන්නේ නැහැ.ඒ නිසයි ආදිත්‍ය - රාණි විවාහ මංගල්‍යය පෙබරවාරි මාසයට කල්දමා ඇත්තේ. මේ විවාහ මංගල්‍යය අංග සම්පූර්ණව පැවැත්වීමට දෙපාර්ශ්වයේම ඥාතීන් බලාපොරොත්තු වෙනවා. ඒ වුණත් යාෂ් චොප්රා ගේ අභාවය හේතුවෙන් එය චාම් අන්දමින් සහ පන්ජාබ් - බෙංගාලි සිරිත් රකිමින් පවත්වන බවයි පවුල් දෙකෙහිම ඥාතීන් පවසන්නේ.යොවුන් සුන්දරත්වයෙන් අගතැන්පත් ජනප්‍රිය නිළි අනුශ්කා ශර්මාගේ සැබෑ ආදර කතාවක මිහිරිතම සිදුවීම් පෙළක් මීට පෙර දවසක මෙහි සටහන් වුණා. මැදියම් රැයේදී බොහෝ විට දිග හැරුණු ඒ ආදර කතාවේ ප්‍රේමවන්තයා, සුපිරි ක්‍රිකට් ක්‍රීඩක විරාට් ඛෝලි, පසුගිය සතියේ බොලිවුඩ් මාධ්‍ය විරාට් - අනුශ්කා පෙම් පුවතෙහි ‘තවත් කොටසක’ වගතුග ලොවටම කියා තිබුණා.‘මුල් කොටසෙහි’ සඳහන් වුණේ දකුණු අප්‍රිකාවේ පැවැති ටෙස්ට් ක්‍රිකට් තරගමාලාවට සෙසු ක්‍රීඩකයන් සමඟ පිටත්ව යන්නට කලින් විරාට්, අනුශ්කාව මුණගැසුණු අපූරුවයි. මැදියම් රැයට ආසන්නයේ දී අනුශ්කාව මුණගැසී උණුසුම් හැඟුමෙන් යුතුව ඔහු ඇගෙන් සමුගත්තා. ඉන්පසු ක්‍රිකට් තරගාවලියට සහභාගි වූ ඔහු, නැවතත් සෙසු ක්‍රීඩකයන් සමඟ සිය රටට පා තැබුවේ මුම්බායි ගුවන් තොටුපොළින්.රාත්‍රි 11.15 වන විට ගුවන් තොටුපොළට පැමිණි ක්‍රීඩකයන් රැගෙන යන්නට විශේෂ බස් රථයක් යොදවා තිබුණා. ඉන්දීය ක්‍රිකට් කණ්ඩායමේ ක්‍රීඩකයන් එයට ගොඩවුණත් විරාට් පමණක් ගුවන්තොටෙහි රැඳී සිටියා. විරාට්ව රැගෙන යන්නට එන්නේ කවුරුන්දැයි සහෝදර ක්‍රීඩකයන් ඇසුවත් උත්තරයක් ලැබුණේ නැහැ.බස් රථය පිටත්ව ගොස් විනාඩි 20ක් පමණ ගතවෙද්දී ගුවන් තොටුපොළට ළඟා වුණේ අළු පැහැති නවීනතම රේන්ජ් රෝවර් රථයක්. එය අන් කිසිවෙකුගේවත් නොව, අනුශ්කා සතු මෝටර් රථයක්. එය වෙන් වුණේ විරාට් ගේ ගමන් මලු සියල්ල අසුරන්නටයි. ඒ සමඟම එහි පැමිණි සුදු පැහැති අවුඩි රථය පදවාගෙන ආවේ අනුශ්කායි.! විරාට් එහි ඉදිරි අසුනෙහි වාඩිවුණා. මේ මෝටර් රථ දෙකම අනුශ්කා ගේ නිවහන වෙත විදුලි වේගයෙන් ඇදී ගියා. ඒ වන විට මැදියම් රැය උදාවී තිබුණා. ඉන්පසුව විරාට්, අනුශ්කාගේ නිවහනෙහි රැඳී සිටියා ද, එසේත් නොමැතිනම් තමන්ගේ නි‍ෙවසට පිටත්ව ගියා දැයි හෙළි වුණේ නැහැ.සුජීව තේවහෙට්ටි‍ෙග්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=am1401121</link>
    <topic>දරුවා කෙට්ටු වෙන්නේ විටමින් මදි නිසා නොවෙයි</topic>
    <author>සාකච්ඡා කළේ -රමණී සුබසිංහ</author>
    <content>දරුවා කෙට්ටු වෙන්නේ විටමින් මදි නිසා නොවෙයිවිශේෂඥ වෛද්‍යආරියසේන යූ. ගමගේදරුවන් නිතර නිතර රෝගාබාධයන්ට ලක්වන්නේත්, කෙට්ටු වන්නේත් විටමින් අඩුකම නිසා බව බොහෝ මවුවරුන් ගේ අදහසයි. ඒ නිසාම දරුවාට දෙන ආහාර වර්ග තෝරා ගැනීමටත් වඩා, හොඳ විටමින් වර්ගයක් තෝරා ගැනීමට වෛද්‍යවරුන් මුණ ගැසෙන අවස්ථා අපමණයි. විටමින් කියන්නේ මොනවා ද? කෙනෙකුගේ නිරෝගී බවට, සිරුර වැඩීමට අමතර විටමින් ගැනීම අත්‍යවශ්‍ය ද? අද ඔබ දැනුම්වත් කෙරෙන්නේ ඒ පිළිබඳවයි.විටමින් කියන්නේ මොනවා ද?විටමින් නමින් හැඳින්වෙන්නේ ශරීරයේ වර්ධනය සහ සෞඛ්‍ය සම්පන්න බව පවත්වාගෙන යාමට අවශ්‍ය වන අංශුමාත්‍ර ද්‍රව්‍යයන්. සමහර විටමින් රෝගාබාධ ඇති කරන විෂබීජවලින් වළක්වා ගැනීමේ ප්‍රතිශක්ති ක්‍රියාවලියට උදව් කරන අතර සමහර විටමින් ශරීරයේ එන්සයිමවල ක්‍රියාකාරිත්වයට සහාය වී ශරීරයේ ශක්තිය නිෂ්පාදනය කරනවා. තවත් සමහර විටමින් හෝමෝන වර්ග තැනීමේ ක්‍රියාවලියේ දී හා ස්නායු පද්ධතියේ ක්‍රියාකාරිත්වයේ දී ප්‍රයෝජනවත්.නිසි පරිදි විටමින් නොලැබෙන දරුවෙකුට රෝග පැතිරීමේ ඉඩ වැඩි ද?වැඩියි. සිරුරේ පූර්ණ වර්ධනයට, විවිධ අංශවල ක්‍රියාකාරිත්වයට විටමින් අත්‍යවශ්‍යයි. උදාහරණ ලෙස විෂබීජ ආසාදනයක දී සිරුරේ විනාශ වන සෛල අලුතෙන් වැඩෙන්නට විටමින් සී අත්‍යවශ්‍යයි.විටමින් ඒ ඌනතාව දිගින් දිගටම පැවතුණොත් අඳුරේ දී ඇස් පෙනීම සම්පූර්ණයෙන් ම නැතිව යා හැකියි. ඇස්වල කොරපොතු හෙවත් බීටෝ ලප ඇතිවිය හැකියි. මෙහි මූලික රෝග ලක්ෂණය වන්නේ ඇස්වල ඇතුළත පටලය රැලි ගැසීමයි. ඒ වගේම එවැනි දරුවන් ගේ සම මතුපිට කොරල වැනි ස්වභාවයක් ඇති වෙන්නටත් පුළුවන්.විටමින් හා ප්‍රතිශක්තිකරණය අතර සම්බන්ධතාවක් තිබෙනවා ද?ඔව්. ප්‍රතිශක්තිකරණ ශක්තිය කියන්නේ රෝගවලට ඔරොත්තු දීමට ඇති හැකියාව. කෙනෙක් විටමින් ඌනතාවෙන් පෙළෙනවා නම් ශරීරය දුර්වල විය හැකියි. දුර්වල සිරුරක් ඇති කෙනා ඉක්මනින් ම රෝගවලට ගොදුරු විය හැකියි. සෞඛ්‍ය සම්පන්න බවට, නිරෝගී සිරුරකට හොඳ පෝෂණයක් අත්‍යවශ්‍යයි. හොඳ පෝෂණයකට විටමින් අත්‍යවශ්‍යයි.සමහර කුඩා දරුවන්ගේ සිරුර ඉතා කෙට්ටුයි. විටමින් ලබා දීමෙන් එවැනි දරුවන් මහත් කර ගත හැකි ද?බොහෝ දරුවන්ගේ සිරුර කෙට්ටු වීමට හේතුව ශරීරයට අවශ්‍ය මාංශජනක ධාතු හා ශක්තිය අඩංගු ආහාර (සීනි, පිටි, තෙල්) නිසි ප්‍රමාණයට, නිසි වේලාවට නොලැබීමයි. ඇතැම් දරුවන් අතර කලාතුරකින් විටමින් ඌනතාවක් දකින්නට ලැබෙනවා. එහිදී ප්‍රමුඛතාව ගන්නේ විටමින් ‘ඒ. ඌනතාව.විටමින් දීමෙන් දරුවාගේ කෙට්ටු වීම, මලානික බව දුරු වී යන බව සිතීම අපහසුයි. කළ යුතු වන්නේ කෙට්ටු වීමට හේතුව සොයා බලා ඊට ප්‍රතිකාර කිරීමයි.යකඩ ඌනතාව නිසා ඇතිවන රක්තහීනතාව හෙවත් පාණ්ඩුවත් සමහර දරුවන් අතර දකින්නට ලැබෙනවා. ඒත් ‘යකඩ’ ඛනිජ ද්‍රව්‍යයක්. එය විටමිනයක් නොවෙයි. ඒ වගේම ‘අයඩින්’ අපේ සිරුරට අඩුවෙන් ලැබෙන ඛනිජ ද්‍රව්‍යයක්. අයඩින් ඌනතාව නිසා තයිරොයිඩ් ග්‍රන්ථියේ ක්‍රියාකාරිත්වය අඩු වී ඒ මඟින් දරුවාගේ කායික හා මානසික වර්ධනය බාල විය හැකියි.ආහාර මඟින් ලැබෙන විටමින් වර්ග හා පෙති දියර හෝ නික්ෂේපණ වශයෙන් ගන්නා විටමින් වර්ග අතර වෙනසක් තිබෙනවා ද?ආහාර මඟින් ලැබෙන විටමින් ස්වාභාවිකයි. ඒවා ක්ෂුද්‍ර පෝෂක ලෙස ඉතා සුළු ප්‍රමාණ වශයෙන් සිරුරට සමබරව ලැබෙනවා. එය දෛනිකව සිදුවිය යුතු අනිවාර්ය ක්‍රියාවලියක්. එහෙත් පෙති, දියර හෝ නික්ෂේපණ මඟින් ලබා දෙන විටමින් ඒ ඒ වර්ග වශයෙන් හා නියමිත ප්‍රමාණවලින් ලබා දිය හැකියි.යම් හෙයකින් විටමින් නියමිත ප්‍රමාණයට වඩා වැඩියෙන් ලැබුණොත් විවිධ අසාත්මිකතා ඇති විය හැකියි. විශේෂයෙන් ජලයේ දිය නොවන විටමින් වර්ග ප්‍රමාණය ඉක්මවා ගැනීමෙන් හිස කැක්කුම, ඔක්කාරය, වමනය ආදි තත්ත්වයන් ඇතිවෙන්නට පුළුවන්. බහුල වශයෙන් කා අතරත් පාහේ ප්‍රසිද්ධ විටමින් සී පෙති පවා ගලනාලයේ හිරවීමක් සිදු වුවත්, අමාශයේ පවා ඇසිඩ් ගතිය වැඩිවිය හැකියි. එහෙත් එය කලාතුරකින් සිදුවිය හැකි දෙයක් පමණයි. හොඳම දේ ඌනතාවය දී මිස පුරුද්දක් ලෙස විටමින් ලබා නොගැනීමයි. පෝෂ්‍යදායි සමබල ආහාර වේලකින්ම සිරුරට අවශ්‍ය විටමින් ලබාදීම වැදගත්.ඔබ කියන්නේ විටමින් පෙති, දියර හෝ එන්නත් මඟින් ලබා ගැනීම අහිතකර බව ද?කිසිසේත්ම නෑ. කෙනෙකුට විටමින් ඌනතාවක් තිබෙන බවට පැහැදිලි රෝග ලක්ෂණ මතුවීගෙන එනවා නම් විටමින් ඖෂධයක් ලෙස ලබාදීම ඉතාම වැදගත්. එහෙත් මෙය තීරණය කළ යුත්තේ රෝගියා හෝ රෝගියාගේ බාරකරු විසින් නොවෙයි. වෛද්‍යවරයා විසින් පමණයි.විටමින් වර්ග ලබා දිය යුතුම වන අවස්ථා තිබෙනවා ද?ඔව්. විශේෂයෙන් ගැබිනි මවුවරුන්ට සහ කිරි දෙන මවුවරුන්ට ආහාර වේලට අමතරව විටමින් සී, විටමින් බී වැනි විටමින් වර්ගත්, යකඩ, කැල්සියම් වැනි ඛනිජ වර්ගත් ලබාදීම සාමාන්‍ය සිරිතයි.ගර්භණී කාලයේ දී හා මවුකිරි දෙන සමයේ වැඩිපුර අවශ්‍ය වන එම විටමින් සහ ඛනිජ ලවණ සෑම මවු කෙනෙකුටම සාමාන්‍ය ආහාර වේලකින් නොලැබෙන නිසා මේ නිර්දේශය කර තිබෙනවා.ඒ වගේ ම රෝගාතුර වූ විට, ශල්‍යකර්මයකට භාජනය වූ විට, පිලිස්සුම් ඇති වූ විට, තුවාල සිදු වූ විට මෙන් ම මානසිකව පීඩනයට පත් වූ අවස්ථාවන් හි විටමින් ලබාදීමක් සිදු කෙරෙනවා. විශේෂයෙන් විටමින් සී ලබා දෙනවා. බර අඩු කර ගැනීම සඳහා ආහාර පාලනය කරන අයටත් අමතර විටමින් ලබා ගැනීම හිතකරයි. විශේෂයෙන් දවසට කැලරි 1200 ට අඩුවෙන් ආහාර ගන්නා අය ඒ ගැන සැලකිලිමත් විය යුතුයි.වයස්ගත වන විට දී ආහාර මාර්ගයේ හොඳින් ආහාර අවශෝෂණය නොවන නිසා විටමින් ලබාදීම සුදුසුයි. එහිදී විටමින් බී හා සී අමතර වශයෙන් ලබා දිය හැකියි.ඒ වගේ ම අධික ලෙස දුම්පානය කරන අයටත් විශේෂයෙන් සී විටමිනය වැඩිපුර ලබා ගැනීම අත්‍යවශ්‍යයි. දවසකට අවශ්‍ය විටමින් සී ප්‍රමාණය මෙන් 40 ක් එවැනි අයට වැඩිපුර අවශ්‍ය බව සොයාගෙන තිබෙනවා.සමහර රෝගාබාධ සඳහා ලබාදෙන ඖෂධ වර්ග නිසා අප ගන්නා ආහාරවල විටමින් අවශෝෂණයට බාධා වෙනවා ද?ඔව්. අප ගන්නා ප්‍රති අම්ල ඖෂධ මඟින් විටමින් අවශෝෂණය අඩාළ විය හැකිය. ප්‍රතිජීවක ඖෂධ මඟින් විටමින් බී සහ කේ අඩාළ කළ හැකියි. ඇස්ප්‍රින් ඖෂධය නිසා විටමින් කේ, බී 12 සහ සී යන විටමින්වල ක්‍රියාකාරීත්වය අඩාළ වෙන්නට පුළුවන්. ඒ උදාහරණ කිහිපයක් පමණයි.විටමින් අවශෝෂණය අඩාළ කරන්නේ යැයි ඔබට අදාළ රෝගයට ලබා දෙන ඖෂධවලින් වැළකී සිටිය නොහැකියි. එය තීරණය කළ යුතු වන්නේ වෛද්‍යවරයා විසින් පමණයි.සමහර විටමින් වර්ග බුද්ධි වර්ධනය, මතක ශක්තිය ලබා දෙනවා කියන කතාව ඇත්තක් ද?නැහැ. බුද්ධි වර්ධනයට බෙහෙත් නෑ. එවැනි ප්‍රකාශ මිනිසුන් රැවටීම සඳහා කරන වෙළෙඳ උපක්‍රම පමණයි. එහෙත් මතක ශක්තියට සෞඛ්‍ය සම්පන්න බව වැදගත්. සෞඛ්‍ය සම්පන්න බව ඇති වෙන්න පෝෂ්‍යදායි ආහාර ගැනීම වැදගත්. විශේෂයෙන් නිවෙසින් බැහැරව බෝඩිං නිවාසවල සිට අධ්‍යාපනය හදාරන දරුවන්ට ආහාරපාන නිසි පෝෂණයෙන් හා ප්‍රමාණවත් පරිදි නොලැබීම නිසා වෛද්‍ය උපදෙස් අනුව මල්ටි විටමිනයක් ලබා දිය හැකියි.ඒ හැර බුද්ධි වර්ධනයට හෝ මතක ශක්තිය වැඩීමට විටමින් වර්ග ලබාදීම හොඳයි කියන කතාව සත්‍යයෙන් තොරයි.ඔබ කියන්නේ නිවැරැදි ආහාර රටාවකට හුරු වී සිටිනවා නම් අමතරව විටමින් ලබා ගැනීම අවශ්‍ය නොවන බව ද?ඔව්. අප එදිනෙදා ගන්නා සමබල ආහාර වේලකින් අපට අවශ්‍ය සියලුම විටමින් වර්ග නිතිපතා ලබා ගන්න පුළුවන්. එළවළු, පලතුරු, පලා වර්ග, මස්, මාළු, කිරි, බිත්තර, පිරිපහදු නොකළ පිටි සහ සීනි වර්ගවලින් සිරුරට අවශ්‍ය විටමින් සියල්ල නියම ප්‍රමාණයට ලබා ගත හැකියි.හොඳින් විටමින් ලැබෙනවානම් වයස්ගත පෙනුම වැළැක්විය හැකියි කියන කතාව ඇත්ත ද?ඒ කතාවේ යම් සත්‍යයක් තිබෙනවා. අපගේ ශරීරයේ කෝටි සංඛ්‍යාත සෛලවල සිදුවන පරිවෘත්තීය ක්‍රියාවන් හිදී ඔක්සිකාරක හෙවත් Oxidants නමැති සෛල බිත්ති සහ න්‍යෂ්ටිය විනාශ කරන ද්‍රව්‍යයක් නිපදවෙනවා. ඒවා උදාසීන කළ හැකි ප්‍රතිඔක්සිකාරක අප ගන්න සමහර විටමිනවල අන්තර්ගතයි. විටමින් බී, සී සහ ඊ උදාහරණ ලෙස සඳහන් කළ හැකියි.වයස්ගත පෙනුම ඇති වන්නේ ඔක්සිකාරක මඟින් විවිධ සෛලවල ඇති කරනු ලබන වෙනස්කම් නිසායි. අනෙක් පැත්තෙන් ඒවා නැවැත්වීමට ප්‍රතිඔක්සිකාරක ගත යුතුයි. ප්‍රතිඔක්සිකාරක අඩංගු පෙති සහ කරල් වර්ග වෙළෙඳ පොළෙන් ලබා ගන්නට පුළුවන්. එහෙත් දිනපතා විවිධ වර්ණයන් ගෙන් යුත් එළවළු, පලතුරු, ආහාරයට එක්කර ගන්නවා නම් එසේ ප්‍රතිඔක්සිකාරක සහිත ඖෂධ ගැනීම අවශ්‍ය නැහැ.අප නිතර බොන තේවලත් ප්‍රතිඔක්සිකාරක අඩංගු වෙනවා. දොඩම්, කැරට්, පේර, නෙල්ලි, තක්කාලි සහ පලා වර්ග නිතර නිතර ආහාරයට ගැනීම තෙල්, පිටි සහ සීනි අඩුවෙන් ගැනීම, සිරුර වෙහෙසා වැඩ කිරීම හෝ ව්‍යායාම කිරීම මඟින් ඔබගේ තරුණ පෙනුම බොහෝ කාලයක් ආරක්ෂා කරගත හැකියි.සාකච්ඡා කළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401121</link>
    <topic>නවීන කෝලම</topic>
    <author>ඡායාරූප -විමල් කරුණාතිලක</author>
    <content>නවීන කෝලමවෙස් මුහුණු කඩයක සිරවුණු දේශපාලන ඇත්තෝමගේ ඉතා කිට්ටු හිතවතෙකු පසුගිය දිනෙක අතිශය රහසිගත ආරංචියක් දැනුම් දුන්නේය. ඒ ආණ්ඩුවේ හා විපක්ෂයේ ඉහළම ප්‍රභූන් පිරිසක් අම්බලන්ගොඩ එක්තරා ස්ථානයක රඳවාගෙන සිටින බවටය. මම ඔහු ලබා දුන් තොරතුරු අනුව ඡායාරූප ශිල්පී විමල් කරුණාතිලකත් සමඟ අදාළ ස්ථානය සොයා ගියෙමි.භද්‍රානන්ද විජේසූරියඅප ඔවුන් රඳවා සිටි ස්ථානයට ඇතුල් වෙන විට හතරවටින්ම අප දෙස රවාගෙන සිටියේ ගුරුළු රාක්ෂ, නාග රාක්ෂ, මරු රාක්ෂ, පූර්ණක රාක්ෂ හා ගරා වැනි රාක්ෂයින් සමූහයකි. ඔවුන්ගේ බියකරු පෙනුමට හා රැවුම් බැලුම්වලට බිය නොවී ඉදිරියට යද්දී තවත් පිරිසක් අප වෙත බැල්ම හෙලා සිටියහ. ඒ ජසයා, ලෙන්චිනා, මරක්කල මුදලි, හේවා හා පොලිස් වැනි කෝලම් සමූහයකි. එහෙත් ඔවුන් නම් රැව්වේ නැත. ඔවුන් සිටියේ විහිළු පෙනුමැති සමච්චල් බැල්මක් අප වෙත යොමාගෙනය.අවසානයේ යක්ෂ, රාක්ෂ හා නානාවිධ කෝලම් අතරේ අඳුරු ස්ථානයක රඳවා සිටි අති විශේෂ දේශපාලන ප්‍රභූන් සොයා ගැනීමට අපට හැකි විය. ජනාධිපති මහින්ද රාජපක්ෂ මහතා ප්‍රමුඛ ආණ්ඩුවේ මැති ඇමැතිවරුන් විශාල ප්‍රමාණයකුත් එක්සත් ජාතික පක්ෂ නායක රනිල් වික්‍රමසිංහ මහතා ප්‍රමුඛ එ.ජා.ප.යේ නායකයින් ද ජනතාවිමුක්ති පෙරමුණේ නායක සෝමවංශ අමරසිංහ මහතා ඇතුළු එහි සෙසු නායකයින් ද ප්‍රජාතන්ත්‍රවාදී පක්ෂ නායක සරත් ෆොන්සේකා මහතා ද ඒ අතර වූහ.“අවුරුදු හතරක් තිස්සෙ ඔය කට්ටිය ඔතනම තමයි” දේශපාලන ප්‍රභූන් රඳවාගෙන සිටින භද්‍රානන්ද විජේසූරිය මහතා අප සමඟ පැවසුවේය. ඔහු අම්බලන්ගොඩ ආරියපාල වෙස් මුහුණු කඩේ අධිපතිවරයාය.“ඔතන ටිකයි තියෙන්නෙ. තව ඒවා බාගෙට කපලා තීන්ත ගාන්නෙ නැතුව අවුරුදු ගාණක් තිස්සෙ පැත්තකට දාලා තියෙනවා” ඒවායේ නිර්මාණකරු භද්‍රානන්ද විජේසූරිය මහතා නිම නොකරන ලද මකුළු දැල් බැඳුණු තවත් මුහුණු මුල්ලකින් ඇද පෙන්වන්නට වූයේය. සායම් ගා නිම නොකර තිබුණ ද ඒ මුහුණු අපේ කාලයේ පක්ෂ විපක්ෂ දේශපාලන ඇත්තන්ගේම බවට හඳුනා ගැනීමට අපහසු වූයේ නැත.“මම දැන් අවුරුදු හතරක් විතර තිස්සෙ මේවා හදාගෙන හිටියට මට මේවා පෙන්නන්න තැනක් තිබුණෙ නෑ. තැනක් දුන්නෙ නෑ. මම මේවා හැදුවෙ කාටවත් අපහාස කරන්නවත් නෙමෙයි. මහා සම්මත රජ්ජුරුවන්ගෙ කාලෙ ඉඳලා පැවතෙන අපේ මේ වෙස් මුහුණු කෝලම් ශාස්ත්‍රය තව අඩියක් ඉස්සරහට ගෙනියන්නයි.”මහා සම්මත රජුගේ බිසව ගැබ් ගත්තේය. අනතුරුව ඇයට දොළක් ඇති වූයේය. ඒ වෙන ගැහැනුන්ට මෙන් ඇඹුල් කෑමට නොවේ. එය අමුතු එකකි. ඒ උසුළු විසුළු පෙනුමැති වෙස් මුහුණු බැඳගත් නැට්ටුවන්ගේ නැටුම් බලන්නටය. එහෙත් එවැනි ශිල්පයක් දන්නා ශිල්පියෙක් රාජ සබාවේ සිටියේ නැත. එබැවින් රටපුරා අණ බෙරකරුවන් යැවීමට මහා සම්මත රජු කටයුතු කළේය. එයට ද ප්‍රතිචාරයක් ලැබුණේ නැත. දොළ දුක ඉටු නොවුණු බිසව කළකිරුණු සිතින් පසුවූවාය.ඇගේ දුකට දිව්‍ය ලෝකයේ ශක්‍රයාගේ පඬුපුල් ආසනය රත් වූයේය. ශක්‍රයා වහාම මෙවැනි ප්‍රශ්න විසඳන්නට දෙව් ලොවේ සිටි හොඳම වැඩ කාරයා ගෙන්වා නරලොවට ගොස් පිහිට වෙන ලෙස උපදෙස් දුන්නේය. ඒ විශ්වකර්මයාය. මෙලොවට පැමිණි විශ්වකර්මයා කෝලම් හා වෙස් මුහුණු ශාස්ත්‍රයට අදාළ මඟපෙන්වීම් හා උපදෙස් මහා සම්මත රජුගේ රාජ උද්‍යානයේ තබා පිටත්ව ගියේය. උයන භාරව සිටි උයන්පල්ලෝ ඒවා දැක රජුට ගෙන ගොස් දුන්නෝය. රජු ඒ මඟපෙන්වීමට අනුව ශිල්පීන් කැඳවා උසුළු විසුළු පෙනුමැති වෙස්මුහුණු කපා නාට්‍ය රඟදක්වා සිය දේවියගේ දොළ දුක සන්සි‍ඳෙව්වේය. එදා විශ්වකර්මයාගේ මඟපෙන්වීම අනුව මහා සම්මත රජු කෝලම් හා වෙස්මුහුණු කැපීමට හා නැටීමට යොදා ගත් ශිල්පීන්ගෙන් පැවතෙන්නෝ අද අම්බලන්ගොඩ මේ ශිල්පයේ යෙදෙන පරම්පරාව බව විශ්වාසයයි.“හැබැයි මේ ශාස්ත්‍රය මහා සම්මත රජ්ජුරුවන්ගෙ කාලෙ විදිහටම හිරවෙලා තිබුණෙ නෑ. උදාහරණයක් විදිහට යටත් විජිත පාලන කාලෙදි ආණ්ඩුවෙ විවිධ නිලධාරීන්ගෙ වැරදි විවේචනය කරන්න විවිධ අංග ඇතුළත් වුණා. මුදලි කෝලම, ‍ෙහ්වා කෝලම, අඬබෙර කෝලම වගේ ඒවා ඒ වගේ පසුකාලීනව බිහිවුණු නිර්මාණ. ඉතින් මම මේ කාලයේ ප්‍රධානම දේශපාලනඥයන්ගෙ රූප ඇඹුවෙ මේ කලාව යාවත්කාලීන කිරීමේ මූලික අරමුණෙනුයි” භද්‍රානන්ද මහතා මර්වින් සිල්වා ඇමැතිතුමාගේ මුහුණේ බැඳී ඇති කුණු දූවිලි පිස දමන අතරේ පවසයි.“නිදහසෙන් පසු යු‍ගයේ විතරක් නෙවෙයි ලංකා ඉතිහාසය පුරාම හිටිය රාජ්‍ය නායකයො අතරෙ ඉහළින්ම ඉන්න කෙනෙක් අපේ ජනාධිපතිතුමා. මේ ආණ්ඩුව මෑත ඉතිහාසෙ වැඩිම සංවර්ධන කටයුතු කරපු ආණ්ඩුව, යුද්ධෙ දිනපු ආණ්ඩුව. ඉතින් මම හිතුවා මගේ කලාව තුළින් මේ යුගය නිර්මාණය කරන්න. මම ආණ්ඩුවෙ දේශපාලනඥයො විතරක් නිර්මාණය කරන්නෙ නැතුව විපක්ෂය නියෝජනය කරන එක්සත් ජාතික පක්ෂ‍ෙයයි, ජනතා විමුක්ති පෙරමුණෙයි දේශපාලනඥයන්ගෙත් රූප ඇඹුවා” ජවිපෙ නායක සෝමවංශ අමරසිංහ හා එම පක්ෂයේ ප්‍රධාන ලේකම් ටිල්වින් සිල්වාගේ කෝලම් මුහුණු ද බිත්තියක එල්ලෙමින් තිබෙනු පෙනේ. මේ අතරේ භද්‍රානන්ද මහතා තවත් මුහුණක් අතට ගෙන පෙන්වා ඒ කවුදැයි හැඳිනිය හැකි දැයි විමුසවේය. එය එතරම් අපහසු නැත. ඒ විපක්ෂ නායක රනිල් වික්‍රමසිංහය.“මම උන්නැහේගේ කටයි දිවයි නිතර පෙරලන විදිහක් තමයි මුහ‍ුණෙ පෙනුම ගන්න පාවිච්චි කළේ.” ඔහු එජාප නායකයාගේ විසුළු පෙනුම මතු කරගත් ආකාරය පැහැදිලි කළේය.යුගයක් නිරූපණය කරන මේ දේශපාලන කෝලම් මුහුණු එකතුවට නවීන කෝලම හෝ වාසල ඇත්තෝ යන නම යෙදීමට නිර්මාණ ශිල්පියා අපේක්ෂා කර තිබේ. අනතුරුව මේවා ඇසුරු කරගෙන කෝලම් නාට්‍ය නිෂ්පාදනය කර ඉදිරිපත් කිරීමට ද බලාපොරොත්තුව සිට ඇත. එහෙත් මේවා නිර්මාණය කර සිවු වසකුත් ඉක්ම ගොස් තිබුණ ද තවමත් ප්‍රසිද්ධ වේදිකාවට නොපැමිණ මුල්ලක සැඟවී ඇත.“මම මේවා හදපු මුල් කාලෙ සංස්කෘතික කටයුතු භාර නියෝජ්‍ය ඇමැතිතුමා වුණේ ගුණරත්න වීරකෝන් මහත්තයා. එතුමා මේවා දැකලා බොහොම සන්තෝෂ වෙලා අගය කළා. මෙතනට අඩු මගෙ මූණ විතරයි කියල එතුමන්ගෙ මුහුණත් කපන්න කිව්වා. ඊට පස්සෙ දවසක මාව සංස්කෘතික අමාත්‍යාංශයට ගෙන්වල නිලධාරීනුත් කැඳවල ප්‍රසංගයක් කරන්න සාකච්ඡාවක් පැවැත්වුවා. ඒ සාකච්ඡාවෙදි ඇමැතිතුමා ඉහළ නිලධාරිනියකට උපදෙස් දුන්න එවෙලේම ජෝන් ද සිල්වා රඟහලත් බුක් කරන්න. මේ දේවල් පිළිවෙළකට වෙද්දි කැබිනට් සංශෝධනයක් ආවා. ඒකෙන් ගුණරත්න වීරකෝන් ඇමැතිතුමාට වෙන අමාත්‍යාංශයකට යන්න වුණා. සංස්කෘතික අමාත්‍යාංශය මගෙ වැඩේ කරන එක අතෑරල දැම්මා.”නවීන කෝලම ජාතික මට්ටමට ගෙන ඒමේ වෑයම එයින් මඳකට ඇන හිටියේය. මේ අතරෙ භද්‍රානන්ද වි‍ජේසූරිය සිය නව නිර්මාණය, කෝලම් වෙස් මුහුණු වලට පරසිඳු සිය ගම වන අම්බලන්ගොඩදීම එළිදක්වන්නට සූදානම් වූයේය. ඒ අම්බලන්ගොඩ මෝදර දේවාලයේ වාර්ෂික පෙරහැරේය.“අම්බලන්ගොඩ ගැන මේ රට විතරක් නෙමෙයි ලෝකෙත් දැනගත්තෙ වෙස් මුහුණු කෝලම් හින්දනෙ. ඉතින් මම අම්බලන්ගොඩ මෝදර දේවාලෙ වාර්ෂික පෙරහරට මේ ‘නවීන කෝලම’ වෙනුවෙන් සංදර්ශන රථයක් සූදානම් කළා. ඒත් පෙරහර අද හවස කියල තියෙද්දි එක්තරා ප්‍රාදේශීය දේශපාලන නිලධාරියෙක් ඇවිත් මට කිව්වා - ඒක නවත්තන්න කියලා” මෙසේ නවීන කෝලම මෝදර දේවාලයේ වාර්ෂික පෙරහැරෙන් ද සාධාරණ හේතුවක් නොමැතිව හැලුණේය.ඉන් අනතුරුව කාලය ගෙවුණේය. දෙවරක්ම ‘නවීන කෝලම’ ප්‍රසිද්ධ සභාවට ගෙන ඒමට ගත් උත්සාහයන් අසාර්ථක වීමෙන් පසු භද්‍රානන්ද විජේසූරිය මහතා අධෛර්යට පත්ව සිටියේය. මේ අතරේ අම්බලන්ගොඩ ධර්මාශෝක විද්‍යාලයේ සියවස් සැමරුම උදාවිය. ඒ ඉකුත් වසරේය.“ධර්මාශෝකෙ සියවස් සැමරුමට වැඩ සටහන් රාශියක් සූදානම් කරල තිබුණා. ඉතින් මමත් මේ “නවීන කෝලම” ඒකට ඉදිරිපත් කරන්න ලෑස්ති වුණා. මුලින් හැමෝම කැමැති වෙලා අන්තිමට ප්‍රශ්න ඇතිවෙයි කියල බය වුණා. මම කිව්වා මේක කලාවක් විතරයි කාටවත් අපහාස කරන්න කරන දෙයක් නෙමෙයි. ඒ හින්දා බලන අය විතරක් නෙමෙයි මේ මුහුණුවල හැබෑ අයිතිකාරයොත් සතුටු වෙයි කියලා. ඒත් ඒ අය බය වුණා. මමත් වැඩේ අතෑරල දැම්මා.” මෙසේ නවීන කෝලම කරලියට ගෙන ඒමේ උත්සාහය තුන්වැනි වරටත් අසාර්ථක විය. ජනාධිපතිතුමා ප්‍රමුඛ ඇමැති මණ්ඩලයක් විපක්ෂය නියෝජනය කරන එක්සත් ජාතික පක්ෂය හා ජනතා විමුක්ති පෙරමුණේ නායකයෝත් සරත් ෆොන්සේකාත් තවමත් ආරියපාල වෙස්මුහුණු කඩේ මුල්ලක සිරවී සිටිති.“මේ රටේ දේශපාලනඥයන්ගෙ කාටූන් චිත්‍ර ඕන තරම් පළ වෙනවා. ‘ඇන්ඩ් කොම්පැනි’ වගේ වැඩ සටහන් ප්‍රචාරය වෙනවා. ඉතින් මේ කෝලම් මුහුණු මහ ලොකු දෙයක්ද? මේ මුහුණු හැංගිලා තියෙන්නෙ ඉහළ දේශපාලන මැදිහත්වීම් වලින් නෙමෙයි. පහළ මට්ටමේ දේශපාලනඥයන්ගෙයි නිලධාරීන්ගෙයි හුඹස් බය හින්දා. දැන් මම හිතා ඉන්නෙ සුද්දෙක්වත් කීයකට හරි ඉල්ලුවොත් මේ ටික එක එක ගානෙ හරි දීලා දාන්න” විජේසූරිය මහතා පවසයි. ‍කෙසේ නමුත් යුගයක් නියෝජනය කරන මෙම දේශපාලන කෝලම් මුහුණු එකතුවට එසේ විකිණී යාමට ඉඩ නොතැබිය යුතුය. මෙය එකතුවක් ලෙස පැවතුනහොත් අනාගතයේ දී පෙර යුගයක දේශපාලන හැඩරුව හඳුනා ගන්නට උපකාරී වනු ඇත.“ජනාධිපතිතුමා මේ කෝලම් මුහුණු එකතුව දැක්කොත් හොඳට හිනාවෙලා ඒවට ලැබිය යුතු තැන දෙන බව මම දන්නවා” නවීන කෝලමේ නිර්මාතෘ බලාපොරොත්තු සහගතව පවසයි.ඡායාරූප -විමල් කරුණාතිලකනුවන් ගන්කන්දgankandanuwan@ yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401122</link>
    <topic>මේකත් නවකතාවක් ද?</topic>
    <author>සමන් වික්‍රමාරච්චි</author>
    <content>මේකත් නවකතාවක් ද?කැත්ලින් ජයවර්ධනගේ ‘ධවල නිම්නය’ කියවන කෙනෙකු නැඟිය හැකි ප්‍රශ්නයක් නම් මෙයත් නවකතාවක් ද? යන්න ය. නවකතාවේ සියයට අසූවක පමණ හරියක් පැහැරගෙන තිබෙන්නේ දේශ දේශාන්තරයත් සහ දර්ශනවාද පිළිබඳ නවකතාකාරියගේ පාණ්ඩිත්‍යය විදහා දැක්වීමට නොවේ දැයි යනුවෙන් එම ප්‍රශ්නය වර නැ‍ඟෙනු ඇත. මුද්‍රිත පිටු තුන් සිය ගණනකටත් වඩා දික්වූ මෙම නවකතාව ඉතා පහසුවෙන් පිටු දෙසීයකට සීමා කරන්නට තිබුණා නොවේ දැයි මේ විචාරකයා ප්‍රශ්න කිරීමටත් බැරි නැත. මට මතක හැටියට උපුල් ශාන්ත සන්නස්ගල මෙම නවකතාව පිළිබඳ සම්මන්ත්‍රණයකදී ඔය කාරණාව අල්ලාගෙන කැත්ලින් පතුරු ගැසුවේ ය.නවකතාවක ලා ආගම්, දර්ශනවාද, සංචාරක අත්දැකීම් තොග පිටින් බහාලූ පළමු වන නවකතාකාරිය කැත්ලින් ජයවර්ධන නොවේ. මිලාන් කුන්දේරා ගේ බොහෝ නවකතාවල ඔහුගේ දාර්ශනික පරිචය නවකතාවේ ආධ්‍යානය නම් රෙද්ද පල්ලෙන් පෙරිනි. නිදසුනක් නම් ඔහුගේ Unbearable Lightness of Being (පැවැත්මේ දරාගත නොහැකි ‍සැහැල්ලුව) නවකතාව ය. එම නවකතාවේ මුල් පිටු කීපය කුන්දේරා වියදම් කරන්නේ නීට්ෂේගේ සදාතනික පුනරාගමනය නම් සංකල්පය (idea of eternal return) පිළිබඳ විවරණයකට ය.එම නවකතාවේ ලා කුන්දේරා ප්‍රංශ විප්ලවය සහ හිට්ලර්ගේ ඝාතන කඳවුරු ආදිය ස්පර්ශ කරමින් පාර්මනයිඩ් නම් ග්‍රීක දාර්ශනිකයා ලෝකය ප්‍රතිපක්ෂමය ලෙස ගෙන කරන විවරණය දක්වා එකී සංවාදය දිගු කරයි. කුන්දේරා මෙහිදී කරන්නේ චරිත හෝ අවස්ථාපිතයන් නොමැතිව වියුක්ත ලෙස යම් දාර්ශනික සංකල්පයක ගොඩ නැඟීමක් ද? කුන්දේරාට මෙයට දී ඇති පිළිතුර නම් කොහෙත් ම නැත යන්න ය. දර්ශනය එහි චින්තනය වියුක්ත විෂය පථයක චරිත හෝ අවස්ථාපිතයන් නොමැතිව ගොඩනඟන බව ඇත්ත ය. එහෙත් නවකතාවක් තුළට දර්ශනය කඩා වදින්නේ පුද්ගලමය පිළිබඳ සාංදෘෂ්ඨික ගැටලුවේ සාරය ග්‍රහණය කර ගැනීමේ ක්‍රමවේදයක් ලෙස ය. එවිට නවකතාව තුළ විදාරණය වන අතිමහත් ඥාන සම්භාරය එහි එන චරිත ගොඩනැඟීමේ මූලෝපාය බවට පත්වේ.ගැටලුව නම් කැත්ලින් තම නවකතාව තුළ දැනුම තොරොම්බල් කරන්නේ එවැනි පරිදර්ශනයක් (Perspective) තුළ ද යන්න ය. මෙම නවකතාවේ ප්‍රධාන චරිතය වූ මිහිරාන යනු තම දෙමවුපියන් අහිමිවූ යම් ධනයකට හිමිකම් කී තරුණයෙකි. නවකතාව ආරම්භ වනවිටත් ඔහු සරසවි සිසුවෙක්. තමාට උරුමයෙන් ලද ව්‍යාපාර කෙරේ නොඇලෙන ඔහු විවිධ දර්ශනවාද හඹා යයි. ඒ මදිවාට ඔහු තමාට වඩා බෙහෙවින් වයසින් වැඩි ස්ත්‍රියකගේ ඇසුරට ද පත්වේ. සමාජය ඇය වෙසඟනකැයි හංවඩු ගැසූ තැනැත්තියකි. නවකතාකාරිය මෙහිලා උදීරණය කරනා දැනුම් සම්භාරය මැද අතරමං වන මිහිරාන විශ්ව විද්‍යාලයට ඉදිරිපත් කළ නිබන්ධය ප්‍රතික්ෂේප වීම පුදුමයක් නොවේ.මේ පන්නයේ නවකතා ඉතිහාසය විසින් හඳුනාගන්නා විශේෂ වූ ෂානරයක් (genve) වේ. එය හැඳින්වෙන්නේ වියපත් වීම යන අර්ථය ගත් ජර්මානු බසින් මිඳුන Bildungrosnan යන යෙදුමෙනි. ඒ ආකාරයේ නවකතාවල ප්‍රධාන චරිතය වයස් පිරීම (Comingof age) සපුරා ගන්නා ආකාරය විස්තර වේ. එබඳු නවකතාවකට නිදසුනක් නම් තෝමස් මාන් ගේ Magic Mountain නව කතාවයි. (සමහරුන් දරන මතයක් නම් සිංහල නවකතාව වික්‍රමසිංහ ගෙන් අවසන් වූවා සේ ම බටහිර නවකතාව ද මාන්ගෙන් ඉවර වූ බවකි.තෝමස් මාන් ගේ නවකතාවේ කතා නායකයා වූ හැන්ස් කැස්ටොප් ද කැත්ලින් ගේ මිහිරාණ සේම, තම මවුපියන් අහිමිවූ යම් පාරම්පරික ධනයකට හිමිකම් කී ගැටවරයෙකි. ඔහු ඇල්ප්ස් කඳුකරයේ පිහිට ක්ෂය ‍රෝගයෙන් සුවය ලබමින් සිටින අයට විවේකය සපයන ස්වස්ථාගාරයක් (sanatorium) වෙත යන්නේ එහි වෙසෙන තම ඥාති සොයුරා බැහැ දැකීමට ය. ඔහු යන්නේ සති 3 ක කාලයක් එහි නැවතීමට වුවත් අවුරුදු 7 ක් එහි වාසය කිරීමට ඔහුට සිදුවේ. එහිදී ඔහුගේ ඇසුරට වැටෙන්නේ ඉතාලියානු ලිබරල් මතවාදියෙක්, ජෙසයිට් නිකායිකයකු බවට පත්වූ යුදෙව්වෙක්, වෛද්‍යවරයෙක් සහ ඔහු ආලෝලනය කළ ඔහුට වඩා‍ වයස් වූ රුසියානු ජාතික වසඟකාරී ස්ත්‍රියක් ආදී වූ පිරිසකි. මෙම නවකතාව පුරා විහිදෙන්නේ ඔවුන් අතර වූ දාර්ශනික කතා බහ ය. තෝමස් මාන් මේ ස්වස්ථාගාරය පළමු ලෝක යුද්ධයට පෙර පැවති රෝගි වූ යුරෝපය පිළිබඳ සංඥාවක් බවට පත් කරයි.කැත්ලින් ගේ ලිවීම තෝමස් මාන්ට අලගු තැබීමට තරම් නොවුව ද ඇගේ ප්‍රවේශය කුන්දේරා සහ මාන් අනුදත් ක්‍රම වේදයම බව කිව යුතු ය. මිහිරාන වූ කලී තමා දකින සිහින (ඒ සිහින කැත්ලින් ගේ ම ෆැන්ටසි නැතහොත් මනස්ගාත බව සැබවි) පිටපත් කරන අමුතු චරිතයකි. ඔහු සමාජ පිළිගැනීම් වලින් විගලිතව තමාගේ ම ලෝකයක් තුළට වැදීමේ ආසක්ත වූ පුද්ගලයෙකි. කැත්ලින් තම නවකතාව තුළ ගොඩ ගසන විවිධ මූලාශ්‍රවලින් උකහා ගත් දැනුම මිහිරාණගේ චරිතයේ සැකැස්ම විදහා දක්වයි. තමාට වඩා වැඩිමහලු ස්ත්‍රියක කෙරේ වන ඔහුගේ ප්‍රේමය සහ ආඛ්‍යානය විශාලනය කරන පොතපත තොරතුරුත් අතර අවියෝජනීය එකඟතාවයක් ඇත. මිහිරාණ වූ කලී තමා තුළ තමාට වඩා වූ කිසිවකු සොයන්නෙකි.මෙම නවකතාව ලිවීමේදි කැත්ලින් ජයවර්ධන මුහුණ දෙන ගැටලු වන්නේ නවකතාමය නොවන දැනුමක් නවකතා බසට පරිවර්තනය කරන්නේ කෙසේද? යන්නය. එහිදී නවකතාකාරිය තමාගේ අත පොවන මායිමේ තිබෙන ඕනෑම ශාස්ත්‍රීය කරුණක් තම මල්ලට දමා ගනී. එක් අතෙකින් මේ ඉබාගාතේ යන දැනුම මිහිරානගේ, ජීවිතයට තදින් නොඇලුන චරිත ස්වභාවයේ පවතින අසමමිතික බව විශද කරයි. මිලාන් කුන්දේරා ඔහුගේ Art of the Novel හි (මෙම වියමන නවකතාවේ රටාව රටාව නමින් මවිසින් සිංහල කර ඇත) දැනුම නවකතාමය විය හැකි ආකාරය ගැන මෙසේ සඳහන් කර ඇත.“මනුෂ්‍ය පැවැත්මේ ඓතිහාසික මානය විභාග කෙරෙන නවකතා එක් අතෙකින් තිබෙනවා. අනෙක් අතට ඓතිහාසික තත්ත්වයක නිරූපණය වූ නිශ්චිත මොහොතක සමාජය පිළිබඳ විස්තර කරනා නවකතාකරණයට ලක් කළ ඉතිහාසවේදයක් තිබෙනවා.”- නවකතාවේ රටාව 51 පිට.කැත්ලින් ගේ මේ නවකතාව වැටෙන්නේ කුන්දේරා සඳහන් කරන පළමු වර්ගයට ය. එයට හේතුව විවිධ පාඨාන්තර දැනුම තුළ ඇය තම ප්‍රධාන චරිතයාගේ පැවැත්ම ප්‍රශ්න කරන බැවිනි. එහෙත් නවකතාව වසාගත් දැනුම් කලාපය නිසා වෙහෙසට පත්වන පාඨකයා මේත් නවකතාවක් දැයි ප්‍රශ්න කරයි. ඇත්න නම් එම අති මහත්වූ තොරතුරු සම්භාරය නවකතාවේ ප්‍රධාන චරිතය ගොඩනැඟීමට දෘධාන්තමය මෙහෙවරක් ඉටු කරන බවයි. එය සමාන වන්නේ තෝමස් මාන්ගේ Magic Mountain හි හෑන්ස් කැස්ටොප් වටා සිටි දෘධාත්මය (allegorical) චරිත විසින් ඔහුගේ චරිතය ගොඩනැඟීම සඳහා ඉටු කර ඇති මෙහෙයට ය.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401123</link>
    <topic>නදී ගීතය</topic>
    <author/>
    <content>නදී ගීතයඅද නම් කොහොමත් වැඩට යන්න බැරිවෙයි වගේ, මේ වැස්සෙ ගිහිල්ලා කොහෙ වැඩ කරන්න ද? ගරාජ් එකේ වහලෙ ටකරන් දිරලා හැම තැනම තෙමෙනවා. ඇතුළ මේ වෙනකොට මඩ වෙලා ඇති. ඒත් නොගියොත් බාස්ගෙන් බේරිල්ලක් නෑ. මිනිහට හැම වැඩක්ම හදිස්සි. හැන්දෑවට දෙන්න, හෙට උදේට දෙන්න. ඔය විදිහට හදපු වාහන දවස් දෙක තුන ගැරේජ් එකේම දාල තියෙන වාර අනන්තයි. මේ සුමානෙම දවසකුත් නිවාඩු ගත්ත නිසා වැස්ස අඩු වුණාම යනවා.”කැබිනෙට්ටුව මත තබා ඇති පුතාට ලැබුණු සම්මානයත්, රාමු කරපු සහතිකයත් සිරිදාසගේ නෙත ගැටුණේ ය. දක්ෂකම් වෙනුවෙන් ලැබුණු මේ තිළිණය තම දෑස්වලින් දකින්න තරම් පුතා අවාසනාවන්ත වූයේ මන්දැයි සිතන විට සිරිදාසට දැනෙන්නේ මහත් සිත් වේදනාවක්. තම කුලුඳුල් දරු පැටියා මෙලොව එළිය දුටු විට බිරියත් මාත් කොපමණ සතුටු වූවා ද. එහෙත් ඔහුගේ පෙනීමේ කිසියම් වෙනසක් ඇති බව අපට දැනගැනීමට හැකි වූයේ ටික කලක් ගිය පසුවයි. සෑම වෛද්‍යවරයෙකුම ඔහුව පරීක්ෂා කර බලා පැවසූයේ ඔහුට පෙනීම ලබාදිය නොහැකි බවයි. පතාගෙන ආ අයුරින් ඔහුගේ ඉරණම විසඳී ඇති බව සිතා අපි සිත සනසා ගත්තෙමු. කාලයත් සමඟ අනෙක් දරුවන් මෙන් හොඳින් හැදී වැඩුණු ඔහු පාසල් යන වයසට පැමිණි විට අන්ධ විද්‍යාලයට ඇතුළත් කළෙමු. එහිදී ඔහු ඉගෙනීම් කටයුතු හොඳින් කළ අතර, ඉඩක් ලද සෑම අවස්ථාවක දීම ගුවන්විදුලියට සවන් දීමට ප්‍රිය කළේ ය. බොහෝ ගීතවල පදමාලාවන් මෙන්ම හි තාලයන් ද ඔහුගේ මතකයේ රැ‍ඳෙනුයේ අපට ද විශ්වාස කළ නොහැකි අයුරිනි.දිනක් මා වැඩ ඇරී ගෙදර පැමිණි පසු පුතාගේ පාසලේ වැඩ කටයුතු ගැන අසා බැලුවෙමි.“තාත්තේ පුළුවන් නම් මට වයලීනයක් අරන් දෙන්න. අපේ පන්තියටම තියෙන්නේ එකයි. ඒකෙන් පුරුදු වෙන්න ගියාම එක් කෙනෙකුට ලැබෙන්නේ පොඩි වෙලාවක් විතරයි.”ඔහුගේ ඉල්ලීම කෙසේවත් නොසලකා හැරිය නොහැකි ය. එදිනට අවශ්‍ය දේ පිරිමසා ගන්නවා ඇරෙන්නට ඉතිරි කරගත් මුදලක් නොමැති බව වැටහුණත් මේ අහිංසක දරුවාගේ ඉල්ලීම කෙසේ හෝ ඉෂ්ට කර දිය යුතු ය. පසුව මම කිහිප පොළකින් ම එහි මිල පිළිබඳව අසා බැලුවෙමි. එය රුපියල් අටදහසක් පමණ වන බව දැනගතිමි. පාවිචිච් කරන ලද එකක් අඩු මුදලකට ගන්නට ලැබුණොත් හොඳ ය. වයලීනයක් ගැන නැවත වතාවක් ඔහු විමසීම් නොකළත් පුතා දකින සෑම වතාවක දීම හිතට දැනෙන වේදනාව අපමණ ය.ලොරියේ එන්ජිම ගලවා බිමට බාලා ඉවර වෙන කොට දවල් දෙකත් පහුවෙලා ය. බත්මුල ලිහාගෙන කාලා ඉවර වෙලා ලොරියට ගොඩ උණේ වාඩිවෙලා ටිකක් විවේක ගන්න හිතාගෙන. ලොරියේ ඩෑෂ් බෝඩ් එක උඩ පත්තරයක් තිබුණා. එය අරන් බැලුවත් හැමදාම පළවෙන්නෙ එක සමාන ප්‍රවෘත්ති බව සිරස්තල කියවපු ඔහුට හැඟී ගියා. එහි ඇති දැන්වීම් තීරුවේ ඔහු දුටුවේ පාවිච්චි කරන ලද වයලීනයක් විකිණීමට තිබෙන බවයි. ඔහු එය උනන්දුවෙන් ම දෙතුන් වතාවක්ම කියවා බැලුවා. මේකවත් දරුවට අරන් දෙන්න ලැබුණොත්, ඒත් අඩු තරමින් ඒක රුපියල් තුන් හාරදාහක්වත් වෙයි. මේ ගැන හිත හිතා හිටපු සිරිදාසට බාසුන්නැහැගේ කාමරයේ දොර “දඩස්” ගාලා වහන සද්දේ ඇහුණා. ඒ කියන්නෙ කෑමෙන් පස්සෙ වැඩ පටන් ගන්න කාලේ හරි කියන එකයි.“සිරිදාස මේ කාර් එකේ මිස් එකක් තියෙනව ඕක බලල අඩුපාඩු තියෙන ඒවා හදල දානවා. හවසට ගෙනියන්න එනව කීවා.”තවත් හදිස්සි වැඩක් බව සිරිදාසගේ හිත කීවා. කොහොමින් හරි හවස් වෙන කොට වැඩේ අවසන් කළ ඔහු ට්‍රයල් එකකුත් ගිහින් ඇවිත් බාසුන්නැහේගේ ‍මේසේ උඩින් වාහනේ යතුර තිබ්බා.ආවුද ටික අස්කරලා අතපය සෝදාගෙන මජං සූට් එකෙන් මාරුවුණු සිරිදාස ආයෙත් සැරයක් බාසුන්නැහැගේ කාමරයට එබි බැලුවා. බාසුන්නැහේ ගණන් වගයක් එකතු කරමින් සිටින බව ඔහු දුටුවා. අවසාන උත්තරය ඉලක්කම් පහක් බවත් එහි මුල් අංකය හත බවත් සිරිදාස දුටුවා.“මොකද සිරිදාස, මම හිතුවෙ යන්නත් ඇති කියලා”“බාසුන්නැහේ මේ සැරේ පඩියෙන්...”“තව දවස් තුනක්ම තියෙනවානේ”“ඔව්... පඩියෙන් කපාගන්න මට රුපියල් තුන්දාහක් දෙන්න පුළුවන් වෙයි ද? ළමයගෙ ඉස්කෝලෙ වැඩකට.”“බලමු. බලමු තව දවස් දෙක තුනක් තියෙනවනේ. මේ හදිස්සි වැඩ ටික ඉවර කරගත්තොත් බැරිවෙන එකක් නෑ.”වාහනවල අයිතිකරුවන්ට වඩා බාස්ලා ට වැඩ හදිස්සි බව සිරිදාස නොදන්නවා නොවේ.පත්තරයේ සඳහන් කර තිබු ලිපිනයට අනුව ඒ නිවස සොයා ගැනීමට සෑහෙන දුරක් ඇවිදගෙන යාමට සිරිදාසට සිදුවිය. මැදිවිය ඉක්මවූ ප්‍රසන්න ගුණ යහපත් පෙනුමක් ඇති මවත්, ඇයගේ හැඩ රුවට සමානකම් ඇති අවුරුදු විස්සක් යැයි සිතිය හැකි චාම් ගති පැවතුම් ඇති ප්‍රියමනාප පෙනුමැති දියණියත් මා පිළිගත්තේ බොහොම ළෙන්ගතු ලෙසින් ය. මා ආ කාරණයත්, පුතාත් පිළිබඳ සම්පූර්ණ විස්තරය මම ඔවුන් සමඟ, පැවසූවෙමි. ඉන් පසු දියණිය ගේ තුළට ගොස් වයලීනය රැගෙන විත් මා අත තැබුවේය.“මේක බලල කියන්නකෝ හොඳ ද නැද්ද කියලා”“ඇත්තෙන්ම නෝන මහත්තයෝ මේව ගැන මට කිසිම දැනීමක් නෑ”“මේකෙ කිසිම අඩුපාඩුවක් නෑ. මම දැනටත් මේක පාවිච්චි කරනවා”“මේක දැක්කම ඒ බව කියන්න පුළුවන්”“රුපියල් හාරදාහකට තමයි දෙන්න බලාපොරොත්තුව. දෙතුන් දෙනෙක්ම දැනට බලලා ගිහිල්ලා තියෙනවා. ඒ එක්කෙනෙක් හෙට එනවා කියලා පණිවිඩයක් එවලා තිබුණා. මම හිතන්නේ මේක ඔයා අදම ගත්තොත් හොඳයි. මොකද ඔයාගෙ දරුවා ගැන හිතලයි මම මෙහෙම කිව්වෙ. මේක ඔයාටම විකුණන්න හිතාගෙන නෙමෙයි.”“මට තේරෙනවා නෝන මහත්තයා. මම මේක අරගන්නම්.”ගත්ත ණය මුදලත් සමඟ තව රුපියල් පන්දහසක් ඉතිරිව ඇති බව ආපසු එන ගමන් ඔහු සිතා බැලුවේ ය. කෙසේ හෝ මාසයේ වියදම ඒ මුදලින් පියවා ගත යුතු ය. කෙසේ නමුත් පුතාගේ ඉල්ලීම ඉටුකිරීමට හැකිවීම ගැන ඔහුට දැනෙන්නේ අනූපමේය ප්‍රීතියකි.වයලීනය අතට ගත්ත පුතාට ඇති වූ සතුට ඔහුගේ මුහුණෙන්ම දෝරෙ ගලන්න වුණා. මලක් ස්පර්ශ කරන්නාක් මෙන් වයලීනය පුරා දිව යන ඇඟිලි තුඩු දෙස අපි බලා සිටියෙමු. එකිනෙකට වෙනස් වූ හඬ ඒ ඒ කම්බි අතරින් මතුව ආවේය. ඒ මතුව ආ හඬ දෙසවන් තුළින් ඇතුළුව හිස්කබල තුළට ගමන් කරන්නාක් මෙන් දැනිණ. එදිනෙන් පසුව හැකි සෑම අවස්ථාවක දීම ඔහු පුහුණුවීම්වල යෙදෙන අයුරු අප දැක ඇත්තෙමු. පුතුගේ වාදනය පිළිබඳ ඇති හැකියාව දිනෙන් දින ඔප් නැංවෙන බව සංගීතය පිළිබඳ අවබෝධයක් මා හට නොමැති වුවත් එම වාදනයන් අසා සිටින මා හට වැටහී යන්නේ ය. අවටින් ඇසෙන කුරුලු ගී හඬ, සුළඟ, වැස්ස වැනි ශබ්දයන් කෙරෙහි ඔහු බොහෝ අවස්ථාවල දී අවධානයෙන් යුතුව අසා සිටින අයුරු මා දැක ඇත්තෙමි. එවැනි වූ ශබ්දයන් ඔහුගේ වාද්‍ය ඛණ්ඩයන් තුළ ගැබ්ව ඇතැයි මට සිතේ.මා සතියකට කලින් නිවාඩුවක් ඉල්ලා තිබුණේ පුතාගේ පාසලේ උත්සවයකට සහභාගි වීම සඳහා ය. පන්ති භාර ගුරුතුමිය පුතා භාර දීමෙන් අනතුරුව අපි උත්සව ශාලාව වෙත ගියෙමු. දර්ශනීය වේදිකාවකුත් එය ඉදිරිපිට දෙස් විදෙස් ආරාධිතයින් බොහෝ දෙනෙක් අසුන් ගෙන සිටියේ ය. ශාලාව පුරා සිටි පාසලේ දරුවන්ගේ දෙමාපියන් අතරට අපි ද එක්වීමු. උත්සව සභාව ආරම්භ විය. දෑස් නොපෙනෙන දරුවන් වෙනුවෙන් මෙතෙක් කරන ලද හා කරන්නට ඇති සේවාවන් මෙන්ම අනාගතයේ දී ඔවුන් රටට, සමාජයට වැඩදායී පුද්ගලයන් ලෙසින් ඉදිරිපත් කිරීමට ගන්නා වූ සැලසුම් පිළිබඳව ඒ පැමිණ සිටි මහත්ම මහත්මීන් විසින් අපට පැහැදිලි කර දෙන ලදී.ඉන් පසුව ආබාධිත දරුවන්ගේ විවිධ හැකියාවන් අප ඉදිරියේ ප්‍රාසංගිකව ඉදිරිපත් කරන ලදී. දෑස් පෙනෙන අප කවුරුත් ඒ දෙස බලා සිටියේ කාගේත් දෑස්වලට කඳුළක් එක්කරමිනි. ඒ කඳුළු අතරින් පුතා ද වේදිකාවට පිවිසෙන අයුරු මා දුටුවෙමි. රත්පැහැ ගැන්වූ වේදිකා පසුබිමත් සුදු පැහැති පාසල් ඇඳුමින් සැරසී උරහිසට තද වූ වයලීනයත් සමඟින් ඔහු මයික්‍රෆෝනය ඉදිරියේ සිටින අයුරුත් ඉතාම සිත්ගන්නා සුලු දසුනක් විය.ඔහුගේ වාදනය ආරම්භ කෙරුණේ ය. සියුම් හඬකින් ඇරඹි එය දිය දහරක් ගලා බසින්නාක් මෙන් යැයි මට හැඟිණි. ඒ හඬත් සමඟ මා දෑස් කෙමෙන් කෙමෙන් පියවී යන බවත් මට හැඟුණි. කෙමෙන් කෙමෙන් නිසල වෙමින් නිහඬව අසිරිමත්ව ගලා යන ගංගාවක් මා දෑස් ඉදිරියේ පෙනී යන අයුරු, ඒ සත්සර අතරින් මම දුටුවෙමි. කිසියම් රිද්මයක් තුළ ඇති වන්නා වූ සියුම් වෙනස්කම් කාගේත් සිත්සතන් කුල්මත් වූවායැයි මට හැ‍ඟේ. වෙරළෙහි රළ බි‍ඳෙන හඬත් සමඟින් එම වාදනය අවසන් විය. ප්‍රේක්ෂකාගාරය දෙසට හිස නවා ඔහු ආචාර දැක්වීය. එහි සිටි හැමෝම තමාට හැකි උපරීම ශබ්දයෙන් අත්පොළසන් දී සතුට ප්‍රකාශ කළෝ ය.ඉදිරි අසුන් පෙළේ සිටි එක් නෝනා මහත්තයෙක් පුතා සිටි අසලට ගොස් ඔහු සමඟින් කථාබහක යෙදී සිටින අයුරුත්, වයලීනය ඇය අතට ගෙන පරීක්ෂා කරන අයුරුත් මම දුටුවෙමි. ඉන් අනතුරුව ඈ සභාව ඇමතුවා ය.“අද දින මේ ප්‍රසංගය ඉදිරිපත් කළ මේ දරුවන්ගේ හැකියාවන්, දක්ෂතාවයන් අප සියලු දෙනාට අසන්නට දැකගන්නට ලැබුණා. දෑස් පෙනෙන අපටත් වඩා හැකියාවන් ඔවුන් තුළ සැඟව තිබූ බව අප කා ඉදිරියේත් ඔප්පු කර පෙන්වූවා. ඒ හැකියාවන් හඳුනාගෙන ඒවා ඔප් නංවන්නට මේ පාසලේ ගුරු භවතුන් මෙන්ම ඒ ඒ දෙමාපියන්ගේ ද කැපවීම අප අගය කරන අතර එහි ප්‍රතිඵල අද අප කා ඉදිරියේත් ප්‍රදර්ශනය වුණා. කෙනෙකු කිසියම් දුබලතාවයකින් පෙළුණත් ඔවුන් සමාජයෙන් කොන් නොකර, මානසික පසුබෑමකට ලක් නොකර රටට, සමාජයට වැඩදායක පුද්ගලයන් බවට පත්කිරීමටයි අප බලාපොරොත්තු විය යුත්තේ.මෙතෙක් කල් මගේ ජීවිතයේ ලැබූ අත්දැකීම් අතරින් සුවිශේෂී සිදුවීමක් අද දිනයේ සිදුවූ බව කියා සිටින්නේ ඉතාම සතුටිනුයි. මාගේ පියා මියගියාට පසුව මාත් මෑණියනුත් ජීවත් වුණේ බොහොම අගහිඟකම් මැද්දේ. වේලක් ඇර වේලක් හෝ කා මගේ අධ්‍යාපන කටයුතු ඉදිරියට කරගෙන ගියා . ඔය අතරේ තමයි මා ගුරු විද්‍යාලයට තේරුණේ. ඒත් එතන්ට යන්න උවමනා බඩු බාහිරාදිය ගන්න අපි ළඟ මුදල් තිබුණේ නෑ. මගේ මියගිය පියාට අයත්ව තිබූ වයලීනයක් ගෙදර තිබුණා. මට දැනුම් තේරුම් වෙනකම් අම්මා ඒක බොහෝම පරිස්සමට ආරක්ෂා කරලා තිබ්බා. පසුව මමත් ඒ වයලීනය පාවිච්චි කළා. අපට මුදල් ටිකක් සොයාගන්න වෙන ක්‍රමයක් නොමැති නිසා අම්මා යෝජනා කළා වයලීනය විකුණන්න. ඒ මුදල්වලින් තමයි මම එදා ගුරු විද්‍යාලයට ඇතුළු වුණේ.අද මේ අමිල පුතා ඉදිරිපත් කරපු වයලින් වාදනය අසාගෙන සිටි මට දැනුණා මා කුඩා කල මම අහපු, මගේ කනට හුරු නාදයක් බව. හරියට මගේ අප්පච්චි අතින් වාදනය වුණ සංගීත ඛණ්ඩයක් කියලයි මට හිතුණේ. කොහොම නමුත් මට හුඟක් පුරුදු ඒ හඬ ගැන මගේ හිතේ කුතුහලයක් මතු වුණා. මම ඒකයි ඒ වයලීනය පරීක්ෂා කර බැලුවේ. මා දැනගත්තා ඒ මගේ අප්පච්චි සතුව තිබු පසුව මා පාවිච්චි කළ වයලීනය බව. ඔහු පසු පැත්තේ සඳහන් කර තිබුණා D. B. යන අකුරු දෙක තාමත් එලෙසම සටහන් වී තිබෙනවා. ඇත්තටම එදා මගේ අනාගත ගමන් ම‍ඟෙහි අඩිතාලම දමාගන්න මේ වයලීනය විකුණා ලබාගත්ත පුංචි මුදල ආධාරයක් වුණා. එදා අපි එය විකුණුවේ කනගාටුවකින් වුණත් අද මා ඉතාමත් නිහතමානීව සතුටක් ලැබුවා. මොකද මෙතෙක් කාලයක් ඒ වයලීනය මා ළඟ තිබුණා නම් මට කවදාවත් මේ වගේ දක්ෂ කමක් කරන්න බෑ. මේ තරම් ප්‍රේක්ෂකයින් ප්‍රමාණයක් පිනවන්න බෑ.අවසාන වශයෙන් කියන්න සතුටුයි අමිල පුතේ, ඔබ හොඳින් මේ ශාස්ත්‍රය ඉගෙන ගෙන ප්‍රගුණ කරන්න. ජීවිතය ජයගන්න ඔබට පුළුවන්. මාගේ මියගිය අප්පචිචි ද කොතැනක හෝ සිටට ඔබට ආශිර්වාද කරයි.”කෑගල්ලේ උපනන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401124</link>
    <topic>"බගර්" යන වචනයේ තේරුම ශබ්දකෝෂයෙන් සොයා ගනී</topic>
    <author>මහාචාර්ය සුනන්ද මහේන්ද්‍ර</author>
    <content>"බගර්" යන වචනයේ තේරුම ශබ්දකෝෂයෙන් සොයා ගනීමට කොළඹ රාජකාරිවලට තව මාසයකින් දෙකකින් එන්නට වෙලා තියෙනවා” යි අපේ තාත්තා දෙහිවල මා නැවති සිටි ලොකු මම්මලාගේ නිවසේදී පවසනු ඇසිණ. මම තාත්තාගේ කතාවට සියුම් ලෙස කන් නුදුන්නත් කිසියම් අවස්ථාවකදී තාත්තාට මහනුවරින් මාරුවී කොළඹට ඒමට සිදුවන බවනම් කල්තියා දැන සිටියෙමි. එය එසේම සිදුවිය. මෙය සිදුවූයේ 1952 හෝ 53 හරියේදි යැයි මට සිතේ.තාත්තා මහනුවරින් මාරුවී කොළඹ රෝහලේ වැඩට එන විට අප සියලු දෙනාටම පදිංචි විය හැකි කුලි නිවසක් ද සොයාගෙන තිබිණ. මේ වන විට අපගේ පවුලේ තනිවම වියහියදම් දැරුවේ තාත්තාය. අපේ අයියා, අක්කා, නංගි, මල්ලි, විජේ මල්ලි හා පවුලේ මද්දුමයා වන මාද අම්මා ද තාත්තා ද ඇතුළුව ගණන් කළහොත් මුළු ගණන අටදෙනෙකි. එහෙත් අප නිවසේ අට දෙනෙකු සිටින බව අපට නොදැනිණි. තාත්තාගේ රැකියාවේ උච්ච අවස්ථාවකට නැඟි තිබිණ. රෝහල් සේවයට එක්කරන ලද “සමාජ රෝග නිවාරණ හා මර්දන ඒකකය” ‘වීඩී ක්ලිනික්’ (VD Clinic) යනුවෙන් හඳුන්වනු ලැබිණි.ඉංග්‍රිසියෙන් ‘විනිරියල් ඩිසීයස්’ යනුවෙන් හඳුන්වන්නේ “ලිංගික රෝග” නොවි ‘සමාජ රෝග’ වූයේ කෙසේද යන්න මට එකල ප්‍රශ්නයක් විය. ඒ ප්‍රශ්නය මා තුළ ඇති කිරීමට සමත්වූයේ ද තාත්තා විසින් විටින් විට ගෙන එන ලද හා ඇසුරු කරන ලද ඉංග්‍රිසි පොතපත කියවීමේ ප්‍රතිඵලයක් වශයෙනි. මා ඒ පොත් කියැවූයේ වැඩි දැනුමක් ලබා ගැනීමට වඩා කිසියම් කුහුලක් දැනවීමේ හේතුවෙනි. ලිංගාශ්‍රිත රෝග කෙමෙන් ශ්‍රී ලංකාවේ ද පැතිරෙමින් පවතින බව සිංහලෙන් තාත්තා සකස් කළ ලියැවිලිවලින් ද පෙන්නුම් කෙරිණ.තාත්තා ‘සමාජ රෝග’ ඒකකයේ රාජකාරි කටයුතු කළ කාලයේ ද කාර්යාලය පිහිටියේ රෝහල් පරිශ්‍රයේ ඇස්වාට්ටුවෙන් දකුණට හැරෙන පාරේමය. එහි කෙබඳු වෛද්‍යවරුන් සේවය කළේ ද යන්න පිළිබඳ මට අවබෝධයක් නොතිබිණ. එහෙත් අපේ තාත්තාගේ කටයුතු අනුව තාත්තාගේ මෙහෙවර ද වෛද්‍යවරයකුගේ කාර්යයකට නොදෙවැනි බව මට හැඳින ගත හැකි විය. අපේ තාත්තා “සෞඛ්‍ය පරීක්ෂක” තනතුරේ ඉහළම පෙත්තට නැඟ සිටියේය. මහජනයා තුළ සමාජ රෝග පිළිබඳ යථාවබෝධය ලබාදීම සඳහා තාත්තා වෙහෙසී පත්‍රිකා ගණනාවක් සකස් කළේය. ඒ පත්‍රිකාවල රූප සටහන් ද නොමඳව අඳිනු ලැබුවේ ඒ කාලේ ප්‍රසිද්ධ චිත්‍ර ශිල්පීන් විසිනි. මේ පත්‍රිකා කිසිවක අද බහුලව භාවිතයේ පවතින ‘ඒඩ්ස්’ යන යෙදුම ලියැවි නොතිබිණ. එහෙත් මෙකල ‘ඒඩ්ස්’ මර්දන හා නිවාරණ පත්‍රිකාවල ලියැවි ඇති බොහෝ විෂය කාරණා ඒ පත්‍රිකාවල ලියැවි තිබු බව මට මතකය.නුගේගොඩ පාගොඩ පාරේ කුලි නිවසට පදිංචි වීමට පැමිණීම අපගේ ජීවිතවල කිසියම් වෙනස්කම් සමුදායක් ඇති කිරීමට සමත් විය. මම දෙහිවල සිට මතක සමුදායක් රැගෙන පැමිණියෙමි. මගේ මේ මතක සමුදාය ඊට බොහෝ කලකට පසුව මවිසින් ලියන ලද මගේ ප්‍රථම නවකතාව වූ ‘හෙවනැලි ඇද මිනිස්සු’ කෘතියේ බහාලීය. දෙහිවල, වැල්ලවත්ත, බම්බලපිටිය හා ඒ මුහුදුකරයේ ජීවත්වූ සිංහල දෙමළ හා බර්ගර් පවුල්වල දිවි පෙවෙත හා බැඳුණ සිරිත් විරිත් මට හොඳින් මතකය. පල්ලියේ සිදුවන විවාහ මංගල්‍ය බැලීමට මම ගියෙමි. පල්ලිවලින් නිකුත් වූ ගී නාද‍යෙන් මගේ කන් රැව්පිළිරැව් දෙන්නට පටන් ගත්තේය. එහෙත් බෞද්ධ විද්‍යාලයක් වූ ආනන්දයෙන් මා උගත් ඇතැම් චර්යාවන් හා මේ පරිසරයේ මට බලපෑ චර්යාවන් මඟින් නොදැනුවත්වම මා තුළ කිසියම් සියුම් ගැටුමක් ඇති කරන්නට ඇතැයි මට සිතේ.දෙහිවල හා එහි අවට ප්‍රදේශවල බොහෝ ලංසි හෙවත් බර්ගර් පවුල් බිහිවී තිබීම මගේ පුදුමයට හේතු විය. සිංහල හා බර්ගර් පෙම්වත්තු මට නිතර මුණ ගැසිණ. ඇතැම් වැඩිමහල් බර්ගර් ජාතිකයකු රෑ කාලේ අධික ලෙස බීමත්ව ඉංග්‍රීසියෙන් කුණුහරුප කියමින් කිසිවෙකුට බැණ වදින ආකාරය ද මගේ කනේ නින්නාද විය. මුල් කාලයේදී ඒ ඉංග්‍රීසි බැනුම් අතර ඔවුන්ගේ එක් වහරක් වූයේ “බගර්” යන්නය. එහි අර්ථය කුමක්දැයි මම ශබ්දකෝෂය පෙරළා බලා ගතිමි.“තිරිසන් සත්තු සමඟ සංවාසයේ යෙදෙන්නාට බගර්” යනුවෙන් වහරක් ඇති බව වටහා ගත් මම, ඒ වග මගේ මිතුරන් කීපදෙනෙකුටම සැල කළෙමි. ඉන් පසුව ඒ ඉංග්‍රිසි යෙදුම අපගේ සාමාන්‍ය කටවහරින් බැහැර විය. ඉංග්‍රිසි යෙදුම් ලෙස සැලකෙන, “බගර්”, “බාස්ටඩ්”, “රාස්කල්” යනාදිය අපේ වහරින් ඈත්වුණත් ලංසි මිතුරෝ ඒවා සාමාන්‍ය යෙදුම් ලෙස භාවිතයට ගත්හ.මා දෙහිවල සිට ආනන්දයට ගිය කාලයේ දෙහිවල ෆෙයාලයින් පාරේ පදිංචිවි සිටි එක් සුප්‍රකට පුද්ගලයකු වූයේ දක්ෂ අක්ෂි වෛද්‍යවරයකු වූ පසුකල ආයුර්වේද වෛද්‍ය විද්‍යාලයේ ද කථිකාචාර්යවරයකු වූ ‘කොන්ඩ වෙද මහත්මයා’ හෙවත් වෛද්‍ය ඩබ්ලිව්. අයි. ප්‍රනාන්දු මහතාය. කොන්ඩය පිටුපසින් බැඳ ගුලියක් සේ සකසා සිටි කොණ්ඩ වෙද මහත්මයා උඩුකය වසා සිටියේ කෝට් එකකින්. පහළ කොටස වසා සිටියේ ට්විට් රෙද්දකිනි. ගමන් බිමන් ගියේ තරමක් පරණ පන්නයේ කාර් එකකිනි. අපේ බාප්පා මේ වෙද මහත්මයා දැන හැඳින සිටියේය. එබැවින් වතාවක් දෙකක් ඒ නිවසට යාමේ භාග්‍යය ද මට උදාවි තිබිණ. මේ හිතවත්කම අනුව ඊට වසර විසිපහකට තිහකට පමණ පසුව මම කොණ්ඩ වෙද මහතා හමුවීමට ගියේ අක්ෂි ආබාධයකටය.මම පරණ මතක අලුත් කරගත් මුත් ඒ ගමන දිගටම පැවැත්වූයේ නැත. ෆෙයාර්ලයින් පාරේ ම එක් කුඩා නිවසක තවත් ප්‍රභූවරයෙක් සිටියේය. ඔහු පයින්ම ගමන් කරන හැටි දැක තිබුණත් මට ඔහු හා සමඟ කතාබහ කිරීමට එකල නිසි මොහොතක් උදාවූයේ නැත. ඔහු අනිකකු නොව, පසුකල කවියකු හා ගීත රචකයකු ලෙසත් ගුරුවරයකු ලෙසත් ඉමහත් කීර්තියට පත් අරිසෙන් අහුබුදු ගුරුතුමාය. ඔහු ගාලු පාරේ සිට තමන් තවත් පිරිසක් සමඟ නේවාසිකව සිටි ෆෙයාර්ලයින් පාරේ නිවහනට ගමන් කරන අයුරු මම දැක ඇත්තෙමි. පසුකල දැනගත් පරිදි එහි කුඩා මුද්‍රණ යන්ත්‍රයක් ද විය. අහුබුදු තුමා තම හෙළ හවුලේ මිතුරන් හා සමඟ එක්වී මෙතැන පදිංචි වූ අතර කුඩා සඟරාවක් ද නිකුත් කර ඇත. ‘පහන’ නමින් හැඳින්වූ ඒ සඟරාවේ කලාපයක් දෙකක් මට කියැවීමට ලැබිණ. එහෙත් එහි යෙදුණු බස් වහර වටහා ගැනීම පහසු නුවූ බවත් කිව යුතු ය.එහෙත් අපේ සුදු මාමා කොළඹින් ගෙන ආ එක් කොලොම්බියා ග්‍රැමෆෝන් තැටියක සුනිල් සාන්තයන් ගයන “සැරදේ බක්මාසෙ” යන ගීය රචනා කර තිබුණේ අරිසෙන් අහුබුදු සූරින් නොවේදැයි මට සිහිපත් විය. මම, ඒ ගීයේ වදන් මුමුනන්නට පටන්ගත්තෙමි.“සැරදේ බක්මාසේ... වොරැ‍ඳෙ බක්මාසේ... කොහා උඩගුවි කුහු කුහු යයි නාදෙට රඟ දෙන මාසේ... වවුලන් පලවා අඹගස මුදුනේ ටකය බැ‍ඳෙන මාසේ...”මේ ගීතය මෙකල ඇසු කෙනකුවත් පහසුවෙන් සොයා ගත නොහැකිය.පාගොඩ පාරේ පදිංචියට පැමිණීමෙන් පසුව අපට නුගේගොඩ නගරය දක්වා වූ දුර පයින් ගමන් කිරීමට සිදුවිය. අපි පාගොඩ පාරේ පළමුවන හරස් වීදියේ මඳ දුරක් ගිය විට හමුවන වොලිබෝල් පිට්ටනියට පහළ නිවසක කාලය ගත කළෙමු. එය හැම අතින්ම දුෂ්කර ජීවිතයක් ගෙවීමට සැකසුණු නිවහනක් බව පෙනිණ. විදුලි එළියත් නොවීය. එබැවින් භූමිතෙල් ලාම්පු සහ පැට්රොමැක්ස් භාවිතය ගැනීමට සිදුවිය. ජල සේවයත් සැපයූවේ මිදුලේ කොනක පිහිටි ගැඹුරු ළි‍ඳෙනි. ජලය කළවලට හා පනිට්ටුවලට පුරවාගෙන යාමට අවට නිවැසියෝ ද පැමිණියහ. එහෙත් ඒ සියල්ල උසුලගෙන අපට ජීවත්වීමට සිදුවූයේ තාත්තා පදිංචියට සුදුසු වෙනත් තැනක් සොයමින් සිටි බැවිනි.අපට උදෑසනින් අවදි වී පාසල් යාමට සිදුවිය. ඕපනායක සිට පැමිණෙන ‘පොඩි කෝච්චිය’ කැලණි වැලි දුම්රිය මාර්ගයේ නුගේගොඩ දුම්රිය ස්ථානයට ළඟාවන්නේ උදෑසන 6.55 ටය. එය නුගේගොඩ සිට මරදාන දක්වා වූ හැම දුම්රිය ස්ථානයකම නැවැත්විය. එනම් කිරුළපන, නාරාහේන්පිට, මැනින් ටවුන්, කොටා රෝඩ් හා බේස්ලයින් ඉන්පසුව මරදාන.මරදානින් බසින අපි සුපුරුදු ගමන අරඹමු. මරදාන දුම්රිය පොළේ සිට පරණවාඩියේ ආනන්දය ළඟට පයින් යාම සාමාන්‍ය සිරිතක් විය. දැන් මට ඒ ගමන යාමට සිදුවී ඇත්තේ අපේ පවුලේ අයියා සමඟය. එහෙත් අපි අපේම යහළුවන් සමඟ කතාබහ කරමින් ඇවිද්දෙමු. අයියා ද තම මිතුරු කැල සමඟ හෝ තනිව හෝ ඒ ගමන යාම සිරිතක් කොට ගත්තේය. තාත්තා කොළඹට මාරුවීමත් සමඟම අපේ අයියාට මෙන්ම අක්කාට ද තම තමන්ගේ පාසල් මාරු කරගැනීමට සිදුවිය. අයියා ආනන්දයේම ඉහළ පන්තිවලට යවනු ලැබු අතර අක්කා අනුලා විදුහලේ ඉහළ පන්තියකට යවනු ලැබුවාය. කාලය කෙමෙන් ගෙවී ගියේය. තාත්තා අලුත් නිවසක් සොයාගෙන තිබිණ. එය පිහිටියේ නුගේගොඩ නාවල පාරේය.තවදුරටත් කුලි නිවහනක පදිංචි වීම වෙනුවට තාත්තා තීරණය කර තිබුණේ සින්නක්කරවම නිවසක් මිලදී ගැනීමටය. නාවල පාරේ, ඇල්බට් පෙරේරා මාවතේ, අංක 13 නිවස තාත්තා මිලදී ගත්තේ බෙහෙවින් කල්පනා කිරීමෙන් පසුව බව අප කාටත් වැටහිණ. මේ වන විට තාත්තා තම රාජකාරි කටයුතුවල ඉස්මත්තටම නැඟි සිටියේය. තාත්තාට අතිරේක ආදායමක් ලැබිණැයි සැලකිය හැක්කේ තාත්තා විසින්ම ගොඩනගනු ලැබු උතුරු කළුතර පුලිනතලාරාමයට නුදුරුව පිහිටි නිවසයි. ඊට අතිරේකව කිසියම් මුදලක් තම පිය උරුමයෙන් ලද අගුලානේ දුම්රිය පළට නුදුරින් පිහිටි එක්තරා කුඩා නිවසකින් ද ලැබිණ. ඒ නිවස පිහිටි පේළියේ උදවිය හඳුන්වනු ලැබු අපර නාමය වූයේ “බසියන්ගොඩයෝ” යනුවෙනි. ඉතා කුඩා ප්‍රශ්නයකට වුවද ඔව්හු මිනී මරා ගත්හ.ඒ පැත්ත ‘බසියන්ගොඩ’ යනුවෙන් හඳුන්වනු ලැබීම පිළිබඳ විමසිල්ලක් කළ මට අපේ අම්මාගෙන් ලැබුණු ප්‍රතිචාර මතක් වේ.“ඔය බසියන්ගොඩ පැත්තේ ඉන්න මිනිස්සුන්ගේ මූණු හරියට බස්සන්ගේ වාගේ. ඇස් යට ගිලිලා. මුහුණු හතරැස්. කතා කරන්නෙත් බස්සෝ වාගේ.”“ඒත් උන් සමහරක් අපේ නෑදැයෝ නේද?” මම ඇසුවෙමි.“ඔව් ඉතින් තාත්තාගේ දුරින් නෑදෑ වෙන අය තමයි ඔය පැත්තේ ඉන්නේ.”අපේ මහප්පා තාත්තාගේ ජීවිතය යම්තම් බේරුණු එක්තරා සිද්ධියකට ද සම්බන්ධ වන්නේ ඒ පැත්තේ උදවිය බව මට සිහි විය. තාත්තාට අයත් ඒ ගේ අසලින් වැටුණු එක්තරා පාරක් නිසා සෑහෙන කාලයක් ගතවන තුරුත් තාත්තාට නඩුහබවලට පෙනී සිටීමට සිදුවූ බව ද මට මතකය. එහෙත් ඒවා ගැන විශේෂ සෙවිල්ලකින් නොසිටියෙමි.මහාචාර්ය සුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401125</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්තක්ෂිලාවපුරාණයෙහි හුන් දිසා‍පාමොක් ගුරුදේවයන් ගේ ශාස්ත්‍රීය නිකේතනයයි, තක්ෂිලාව නම් වූයේ.අද අසන්නට ලැබෙන තක්ෂිලා‍ෙවක වියරණ දොස් අනන්ත ය.පසුගිය දිනෙක උ‍ෙද් අසන්නට දකින්නට ලැබුණු වැකියක් මෙසේයි. “කෝට්ටේ සිටි පාලකයෝ තිදෙනෙක් නම් කරන්න”තවත් වැකියක් මෙසේයි. “කුරුණෑගල රාජධානියේ සිටි රජවරු තිදෙනෙක් නම් කරන්න”මේවා අසන්නට ලැබුණේ ඉතිහාස පාඩමෙනි. ඔය තක්ෂිලාවේ සතියකට දවසක් වියරණ ද උගන්වනු පෙනේ.උගන්වන හැම විෂයයක් ගැන ම කතා කරන්නේ හොඳ පළපුරුදු උදවිය බව ද පෙනේ.මෙරට සිසු සිසුවියන්ගේ වියරණ දැනුම මොට කිරීමට වග කිය යුත්තෝ කවරහුද?ඉඩම් සක්විතිහොර ඔප්පු හදා හොරට ඉඩම් විකුණන තැනැත්තකු හඳුන්වා දෙන ලද්දේ ඉඩම් සක්විති කියා ය.ඉඩම් හොරකුට ඉඩම් සක්විති යැයි කීම ‘සක්විති’ යන්නටත් අපහාසයක් නොවේද?විද්‍යුත් මාධ්‍ය ප්‍රවෘත්තිඑක්තරා විද්‍යුත් නාළිකාවෙක ප්‍රවෘත්ති කියවන්නේ ලියන බසිනි. එසේ ලියන බසින් කියවන්නට යෑමේදී සිදුවන වරදක් මෙසේයි.“රණවිරුවන් තිදෙ‍නෙකු මිය ගියහ”“රණවිරුවන් තිදෙනෙකු මිය ගියහ” යන්නෙහි ‘රණවිරුවන්’ යන්නත් ‘තිදෙනකු’ යන්නත් අනුක්ත යෙ. එහෙයින් ඒවාට මිය ගියහ’ යන උක්ත ආඛ්‍යාතය යොදනු බැරි බව ද නොදන්නා සේ ය.අභාව ප්‍රාප්තියපසුගිය දිනවල පත්තර කීපයෙකම “මැන්ඩෙලා අභාවප්‍රාප්ත වෙයි” යන්න ලොකු අකුරෙන් දකින්නට ලැබිණි.යමකුගේ දිවි අවසන් වීම පැවැසෙන පද ගණනාවක් වේ. ඒවා යෙදෙන්නේ ඒ ඒ අයගේ ලබ්ධිය, තත්ත්වය යන ආදියට ගැළැපෙන පරිද්දෙනි.අභාවප්‍රාප්ත වනු හැක‍්කේ භවය ගැන අදහන්නකුට පමණි. ඒ කියන්නේ බෞද්ධ හින්දු වැනි ආගම් අදහන්නවුනට පමණි. භවය ගැන නො අදහන කිතු බැති ආදීනට අභාවප්‍රාප්ත වන්නට බැරිය. ඒ උදවිය වෙනුවෙන් යෙදිය හැකි වදන් ඕනෑ තරම් අ‍ෙප් භාෂාවේ ඇත.ඕනෑම කෙනකුට කාලයාත්‍රා කරන්නට හෝ කලුරිය කරන්නට හැකිය. ඕනෑම කෙනකුට අවසන් හුස්ම හෙළන්නට හැකිය.මිය යෑමට කූරියා ගැසීම යනුවෙන් තවත් වහරක් ඇත.සූරියා, වීරයා යන වදන්වලින් හැඳින්වන්නකු මිය ගිය විට නම් කූරියා ගහලා යන්න යොදනු හැකිය. හැබැයි ඒත් ඒ කට වචනයක් පමණි.වලපවිලාපය, වලපිනවා යනුවෙන් ද යෙදේ.වලවෙට්ටු(1) අශීලාචාර (2) හිසකෙස් කොටට කැපූ තැනැත්තාවලිකෑමයම්කිසි වැඩක් කිරීමට බොහෝ සේ වෙහෙසවීම.වලාමේනොසන්සුන්කම, නොහික්මීමවලාවේපුදුමවීම අඟවන පදයක්වලාපොටඇඳි සරම දෙකට නමා ඉණෙහි ගසාගැනීම - එසේ නවාගෙන අඳින සරමමුනුබුරුපුතාගේ හෝ දියණියගේ පුතා මුනුම්බුරු .... මුනුබුරු යන්න මුනුපුරු යනුවෙන් ද යෙදේ.මිනිබිරිමුනුබුරු යන්නෙහි ස්ත්‍රී ලිංගික පදයමුළාවරැවටීම, නොමඟ යැවීම, මේ වදන මුලාව යනුවෙන් ලිවීම වැරැදිය.දෙබරාදුපොතේ ඇත්තේ ‘හොඳ වර්ගයේ නොවන - අ‍ගයෙන් අඩු සහ දෙපැත්තම කතාකරන’ යනුවෙනි.තීරණයක් නැති යන අදහසක් ද මෙහි ඇතැයි කියනු ලැබේ.එහෙත් අද බොහෝ පළාත්වල වහරේ ඇත්තේ දෙගුණයක් (Double) යන අදහසය.“මම මේ සල්ලි ආපසු දෙන්නේ දෙබරාදුවෙන්යි කියන්නේ දෙගුණයක් දෙන බව ය. නැත්නම් පොලී සමඟ දෙන බව ය.ඩී. එ‍ෆ්. කාරියකරවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401126</link>
    <topic>සාහිත්‍ය ප්‍රශ්න පත්තරය</topic>
    <author>ඉනෝකා පෙරේරා බණ්ඩාර</author>
    <content>සාහිත්‍ය ප්‍රශ්න පත්තරයපොත් කියැවීමේ පුරුද්ද විමසන මෙම ප්‍රශ්න මාලාව ඇරැඹෙන්නේ, පාඨක ඔබටත් ගත හැකි යමක් එහි ඇති බැවිනි.සුනිල් මාධව ප්‍රේමතිලකඔබේ ප්‍රියතම ප්‍රබන්ධ කෘතිය...මාර්ටින් වික්‍රමසිංහ සූරීන්ගේ ‘ගම්පෙරළිය’ප්‍රබන්ධ නොවන කෘතිය...චිංගිස් අයිත්මාතව් ගේ ‘ගුරු ගීතය’මේ දිනවල ඔබ කියවන්නේ...1960 ගණන්වල කළු මිනිසුන්ට සලකපු හැටි තමන් ම අත්දැකපු ඇමෙරිකානු ජාතික ජෝන් හේවාඩ් ග්‍රිෆින් ලියූ ‘Black likeme’ කෘතිය. ඔහු ඒ සියල්ල ලියන්ට පෙර අත්වින්දේ ‘කල්ලෙක්’ ලෙස වෙස් වලාගෙන ගොසින්.කෙනකුට කියවන්න යැයි ඔබ නිර්දේශ කරන කෘතීන් තුනක්...මැක්සිම් හෝර්කිගේ, My Childhood, My universities සහ In the World යන කෘතීන් තුන.දුක් විඳි ළමා අවධියත්, කවදාවත් විශ්ව විද්‍යාලයකට නොගිය ඔහුට ජීවිත සරසවියක් වූ මේ කඨෝර සමාජයෙන් ලද අත්දැකීම් සමුදායත් සහ සමාජයට පය ගැසූ ජීවිතයත් මේ පොත් තුනෙන් කියැවෙනවා.මනුෂ්‍යයකුට පූර්වාදර්ශ කොට ගන්න ඔහ‍ුගේ ජීවිතයෙන් ගත හැකි දේයි, මේ පොත් තුන තුළ තිබෙන්නේ.පොතක ඔබ වඩා වැදගත් කොට සලකන්නේ රචනා ශෛලිය ද? අන්තර්ගතය ද? නැත්නම් අවසානය ද...?අන්තර්ගතයයි වැදගත්. මොන තරම් රහට ලීවත් පොතක තිබෙන්නේ වල්පල් නම් ඉන් ඇති ඵලක් නැහැ.ඔබ ළමා කාලයේ කියැවූ හොඳම පොත...හුඟක් තියෙනවා. ඒත් ගෝර්කිගේ ‘අම්මා’ ට වැඩිය කැමැතියි.ඔබ කියැවීමට කැමැති විශේෂ වර්ගයක ග්‍රන්ථ තිබෙනවාද...අරගලයත් ඉන් මතුවන මනුෂ්‍යත්ව‍යත් ඉස්මතු වන යථාර්ථවාදී කෘතීන්වලට මං කැමැතියි.මෙතෙක් කියැවූ පොත්වලින් ඔබේ ජීවිතයට ලැබුණු දේ...ලෝක සාහිත්‍ය කියවන්නට පුරුදු පුහුණු වූ දා පටන් මගේ ජීවිතය පිරෙන්න ගත්තා. ජීවිතයට මුහුණ දෙන ශක්තිය ලැබුණේ එයින්. කොටින් ම කීවොත් මගේ ජීවිතයට හැම දේම ලැබුණේ පොත් නිසා.ඔබට අනුව පොතකින් තැනුණු හොඳම චිත්‍රපටය...කොබෝ අබේ නමැති ජපන් ලේඛකයාගේ කෙටිකතාවකින් චිත්‍රපටයට නැඟූ ‘Woman in the Danes’ චිත්‍රපටය ඉතාමත් සාර්ථක නිර්මාණයක්.ඔබ ඉහළින් ම අගයන කතුවරයා...ලෝක සාහිත්‍යයේ අග්‍රගණ්‍ය ලේඛක, අර්නස්ට් හෙමින් වේ‍.ඔබේ ප්‍රියතම සම්භාව්‍ය කෘතිය...අමාවතුරඔබේ ප්‍රියතම පරිවර්තන කෘතිය...ඉතාලි ජාතික ‘ඔරියානා ෆලචි’ ලියූ ‘A man’ ඉංග්‍රීසි කෘතියෙන් මා පරිවර්තනය කළ ‘මිනිසෙක්’ කෘතියට මා ඉතාමත් කැමැතියි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401127</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහ යෝධ ඇළේ ඉඟ­නෙ­රියේ පියැසි බිහි­වු­ණෙයි පස් බැම්මේ උර­තල මත සල්පිල් සැදු­ණයි තැන් තැන්වල දිය කෙළි­යට ගල්පඩි වැඩු­ණයි නැම්ම හැරෙන තැන නෙක නෙක තුනු­සිරි පෙනු­ණයි කුස් හිස් කළ උස් බෝතල් තැන තැන ගැටු­ණයි හිස් බිඳිලා එහි ඇට­කටු පතු­ලට වැටු­ණයි මස් දිය­වුණු සබන් කැටේ සේල ගැල වුණයි විස් සෝපෙන් සෝදන කුඩු හැව ඇර පැන්නයි තෙද බල ඇති අත් දිගු වී දොර­ටුව වැසු­ණයි සිනා නඟන පැළ ගොය­මට උණු­හුම දැනු­ණයි දරා ගන්න බැරි තැන හිස් ගොඩ පෙළ ගැසු­ණයි කරා මය ඉරා දොර ගෙන ඉවු­රට පිදු­ණයි අතර මගෙකැ ගම රැකු­මට අලි වැට ඇදු‍ණයි ඒ තැන්වල මිනි­සුන් ගෙන් ඇය වෙන් කෙරු­ණයි කුණු කන්දල්, මල් වරුසා මුව සිප ගැනු­ණයි යෝධ ඇළේ මෙදා සිරිය මෙලෙ­සින් මැවු­ණයිඅබ්දුල් කේ. සාදි­කීන්  දෙම්නස් කඳු හෙල් බැස­ගෙන සැපත්මි සෙවණ රිසි­යෙන බොහෝ කල් හැඳිණි වුව, කලෙක හැර යන්ට වුණු දකු­ණට - මගේ ගෙට - වැලි කැට පවා හඳු­නන කටු පඳුරු බිම් පෙත් මැන දහක් බිම් හබ සම­ථ­යෙන සිහිල් ගං දිය­ව­රට මග කියු පින විසල් අතු පත­රින් පෙරී එයි අනු­මෝ­දන්මි පිය­තුර මුල හිඳ! ශුෂ්ක පොළෝ කුහ­රය සීරු­වට කැණ දහ­සක් මිණි පොඩි ඔපලා වීරි­යෙන ශිඛ­රයේ දිලෙනු දැක සැන­සුන කුලුන මල් සුව­ඳක්ව හමා එයි පුරා­ගමි ළය මව්තුර මුල වැතිර! දකුණේ සියල් සාර­යෙන් පොහො­ණිවැ මනා­යෙන බිඳක් පරි­භෝග කොටැ මහ මෙරක් ලොවට පුද කළ ද්වි වන­ස්පති විය­පත් පත් සැලෙයි ගියෙන ජීවිතේ වෙණ වැයුම රිසි­යෙමි අනු තාල­යෙන අසුරු සැණෙ­කට ද පෙර ඉසි­ඹුව ඉම හැර යන පැය එළ­ඹියේ වේ සුපු­රුදු සෙවණ නමා හිස වන්දාමි ද්වි වන­ස්පති යන්ට කල් වේ දුරැති නුව­රට!චින්තා ප්‍රියං­ගනී පලි­හ­පි­ටිය  දූගෙ මල්වර දෑස් සැලවී අද කලින් ඉර පෑවුවා නුඹේ මවු හද­ව­තින් සැරසී මම අපේ දුව නෑවුවා ගිලන් අහසේ මළ සඳක් වූ නුඹ වළා­වක් මත තියා තරු සෙමෙන් දෙන තබා කර පිට වත්ත පහ­ළට ගෙන ගියා එදා­යින් පසු අපිත් හෙවුවා කෝ අපේ ජීවිත කියා නුඹ නිදන තැන ඇහැළ ගහ සුදු ස‍ඳේ පැහැ­යෙන් පෙර පෙරී තනා­ගෙන මල් මාල හිනැ­හෙයි එදා සුව­ඳින් පිරි පිරී දුවව කැඳවා පැලඳි සෙනෙ­හස දුක උනත් හරි සුමි­හිරී....මහින්ද ප්‍රසාද් මස්ඉ­ඹුලසට­හන : ‘පිය බසක්’ නම් මේ රච­නය පිය­කුගේ ආත්ම භාෂ­ණ­යක් සේ රචි­තය. ඔහු අම­තන්නේ මිය­ගිය බිරි­ය­ටය. දුව මල්වර වූ දා මවක සේ සැරසී ඔහු ඇය නහ­වයි. මහින්ද ප්‍රසාද් මස්ඉ­ඹුල යොදා­ගන්නා රූප­කාර්ථ ඖචිත්‍ය සල­ක­මින් අවශ්‍ය තන්හිදී පම­ණක් වහ­රට ගන්නේ පරි­ණත කවි­යකු වෙමිනි. භාවික ගුණ ඉස්මතු වීම මෙබඳු හෘද­ය­ග්‍රාහී අත්දැ­කී­මක නොවැ­ළැ­ක්විය හැකි සිදු­වී­මකි.අමල් බිසෝ... මූණු පොතේ දොර නාරින් වෙස් මුහුණු දමා­ගත් රකු­සන් නේක දසුන් පාවී ඒ දසුන් නුඹේ දෑස් නිලං­කාර කරාවී ජංගම දුර­ක­තනේ “අළු පාර” දිගේ ඒවී ‘මිස්ඩ් කෝල්’ දොරට තට්ටු කරාවී කනේ ගහපු වයර් දිගේ එස්. එම්. එස්. මී පැණි නුඹෙ කනට හලාවී අමල් බිසෝ... පරෙ­ස්ස­මෙන්ඉන්ද්‍ර­සිරි ලිය­නගේ  ඔය රළු ගල් හිත සිත් ගලක් සේ ඔප දම­න්නම් සොඳුරු සිත්තම් මව­න්නම්ධර්ම­පාල පති­රණ  රස විඳ ආප්පය සත හත­රට පහට කෝපි කෝප්පය බී පණ මට රහට රාක්ක­යක බඩු අර­ගෙන රුපි­ය­ලට තිරි­ක්ක­ලෙන් ගෙට ආවේ සිලි­ම­කට සුවිප් එකත් සිලි­මට මඟ තොට තිබුණා බෙන්ස් එකත් ඒ සත පණ­හට ඇදුණා තැපැල් පතක් වුව සත තුන­කින් වටිනා දුකත් සැපත් අස­මින් ගෙට ගොඩ වැදුණා රට­තොට සියලු වග තුග නූලට ඇමිණී ඉඳි­වැට ළඟට අලු­යම හිරු මෙන් පැමිණි බේරේ තිඹිරි ගෙද­රින් ඉප­දුණු රමණී “සිළු­මිණ” පත්තරේ සත දහ­යට ලැබුණි වදිනා පා පහර විල­සින් පන්දු­වට මොන දේ මිල ගියත් අද මහ­මෙර උසට කා හට වුවද ලාබෙට ගත හැකි ලෙසට ආයුස පමණි ඇත්තේ පණ­හට හැටටධර්ම ශ්‍රී ලිය­නගේ  රුදුරු කටු පිරි අර­ටු­වක හිස විහිද ගිය අතු කෙළ­ව­රක නුඹ රුකට පැල­ඳුව කිරී­ටය වී නැළ­වෙනා රග නේක පැහැ­යෙන මහා විස්මය යැයි හැ‍ඟේ මට සොබා­ද­හමේ මෙවන් මැවු­මක් හඬා වැටෙනා මොහො­ත­කදී වුව කුඩා දරු­වකු මවන හස­රැළි නොසෙල්වී හිඳ සැලෙන සුළ­ඟට මළ මලක් වී වැටේ ගස යට වෙනස් වූ එකි­නෙ­කට සුව­ඳැති මට මහා පුදු­ම­යකි සැබෑ­වට උපන් දින තිළි­ණ­යට ඇය අත තබ­න්නට සෙනෙ­හ­සින් ගෙන යන එප­මණ ද හද දයා බැති­යෙන නිවී සැනැහේ බුදුන් අබි­යස විටෙක සපයා දිවට මීපැණි මහා ඔසු­වක් සේම දිය­තට දිටිමි පෝදා සැඳෑ­ව­කදී නැළ­වෙනා රඟ උවැ­සි­යක අතදඹේ­ගොඩ ජින­දාස  රිදී රත්ත­රන් අත­රින් තඹ සුදු යක­ඩින් උපන්න තැලෙන තැපෙන අඬන දොඩන හිනැ­හෙන තැන්වල ගැව­සෙන තෙර­පෙන හිර­වෙන බස්වල වර­ද්දන්නෙ නැතුව ඉන්න කොන්දො­ස්තර කොළු­වන් ඔක්කොම හව­සට මාරු කරන ධර්ම දේශනා අව­සන බන්දේ­සිය උඩට පනින පන්සල් දේවාල ඇතුළෙ පිං පෙට්ටි­ය­කට රිංගන ස්වර්ණ ජය­න්තිය සමරා රිදී වතින් නිකුත් කරන ඒ වුණාට අන්ති­මේදි හිඟන ලේන්සු­වට වැටෙන පෝසි­ලේන් මැටි­යෙන් සෑදු කැට­වල ඉතිරි කරන එක පාරින් පොළේ ගසා හනි හනි­කට ගණං කරන අවු­රු­ද්දට පංචි පොළේ එහෙට මෙහෙට ගමන් කරන අවු­රුදු දා පාන්ද­රම ළිං අඩි­යක පහස ලබන මහ සයුරේ තෝරු මෝරු අතරේ පොඩි මාළු ලෙසින පසු­ම්බියේ මොනර ගිරා කොළ අත­රින් බිමට වැටෙන කොටස් වෙළෙඳ පළ මැද්දේ දහ­ඩිය ගංගා වගු­රන මහ­ත්ව­රුන් කියන කියන හැම විදි­හ­ක­ටම පාවෙන අත්ලෙහි කර­ගැට හමුවේ සිලිං බිලිං හඬ රැව්දෙන නෝන ද? පොල්ල ද? නොකියා සිංහ­යාගෙ පැත්ත පතන කාසි කාසි එකතු වෙවී දීසි රාසි­යක් පුර­වන කව­දා­හරි නෝට්ටු­වක් වෙන්නට සුබ සිහින දකින...ප්‍රභාත් කුමාර දේශ­ප්‍රිය  මගෙ අතී­තය සැඟ­විලා ඇති පරණ දින­පොත් රැසක් හමු­විය එකින් එක පිටු පෙර­ළ­මින් මම කිය­ව­ගෙන යමි. ඔහේ නික­මට තරුණ කල කෙළි බිමේ විකු­මන් මල් උයන් තුළ අනඟ රැඟු­මන් කුල ගෙයට ආ දිනේ අබි­මන් ලියැ­විලා ඇති අයුරු සොබ­මන් නිමා වන්නට කලින් දින­පොත මා දමා ඇය ගියා ගම වෙත මගේ මව් පිය, සොයුරු සම්පත වියෝ වූ හැටි කියයි දින පොත සතුට, කඳුළ ද ජය පරා­ජය මුසු වෙමින් දින දින ගලා ගිය ජීවිතේ හැටි මට කියා දුන් දින පොතක් යනු බණ පොත­ක්මයත්‍රිමා සුම­න­දාසකර්තෘ : උපුල් සේනා­ධී­රගේ ෆාස්ට් පබ්ලි­ෂින් ප්‍රකා­ශ­න­යකිකවිය මතු නොව, සමා­න්තර කලා මාධ්‍ය­යන් වූ සින­මාව, සංගී­තය සහ චිත්‍ර කලාව සමඟ ද සමීප වින්දන සම්බ­න්ධතා ඇති, එකී වින්දන ඇසු­රෙහි සිය කවිය පොහො­සත් කර­ගන්නා කවි­යෙකි, උපුල් සේනා­ධී­රගේ. එහෙ­යින් උපුල්ගේ කවි බොහෝ විට ඉහත කලා මාධ්‍ය සමඟ සමෝ­ධානී වන සෙයකි. ‘මෙ'මල් කලඹ ම නුඹ සතු’ නමින් එළි දක්වන ඔහුගේ තෙවන කාව්‍ය සංග්‍ර­හය පළ වන විට හෙතෙම යම් පම­ණක අභ­ග්‍ය­වෘද්ධ භාව­යක් අත් කොට ගෙන සිටී. කෙටි වෘත්ත අනු­යන, සමාස ඝටිත වූ කාව්‍ය රූපණ විධිය උපුල්ගේ කවි­යෙහි ලාක්ෂ­ණික ස්වරූ­පය වැන්න.සිඳු තරඟ පෙළින් ඔබ අහ­ස්ගව් සතක් නැග මොහො­ත­කට නැව­තු­ණෙමි කඳු මඟක නැව­තු­මෙක සොවින් බර බිලිඳු වත බඳු ව ළා සඳ නැගෙන විඩා හළ දුම්රි­යක ගතිය නැව­තුණු විටෙක‘නානු­ඔය දුම්රිය නැව­තුමේ දී’ හිසින් උපුල් ලියු කවි­යක, නිතර ඇස නොගැ­සෙන, පොදු ඇසින් මුවා වූ බිමක වැනුම්ය, ඒ. වට-අවට ඇසෙන රොස්-පරොස් බස ද, කෝවිල් බිමක විචිත්‍ර-ගූඪ ස්වභා­වය ද, තේ දල්ලට යට වූ ජීවිත ද සියල්ල ඔහු සිය කවි­යෙහි සමූ­හ­නය කරයි.‘මුස්ණෙන් පහර කෑ ගැහැ­නිය’ යනු කම්හ­ලක කසල පිරි­සිදු කරන කාන්තා­වක වෙත ඔහුගේ කාව්‍ය නිමිත්ත යොමු වූ අව­ස්ථා­වකි.හුන­ස්නෙන් නැගිට ඇය දෙඅ­ත්ලෙන් මැද දෙපස පිසින්නී අහ­වර වූ තේ බඳුන් එකින් එක දොවන්නී ඉක්බිති ව යා යුතු ය වැඩ බිමට කුණු සොයන අන­ව­රත මෙහෙ­යු­මට මුස්ණ ගෙන නෙ'කත යුද වදින්නීඅභි­නව ගුප්ත  දිවා එළිය කිසි­වෙක් නො දකිත් කණ­මැ­දි­රියා... - ස්ටැන්ෆර්ඩ් එම්. ෆොර­ස්ටර් කඳු කෙරෙන් ගන මීදුම එසැ­වෙයි තෙත් වුණු අටු වහල හුමා­ලය නංවයි... - වොලී ස්විස්ට් අත්හළ ගබඩා ගෙයි අහ­සට ඇරුණු මුදුන් කවු­ළුව... - බෲස් රොස්පරි­ව­ර්ත­නය : නන්දන වීර­සිංහසට­හන : ඇමෙ­රිකා හයිකු කවින් තිදෙ­න­කුගේ මේ රචනා සිංහල කවි­යට නඟන ලද්දේ ප්‍රවීණ කවි­යකු වන නන්දන වීර­සිංහ විසිනි. හයිකු කාව්‍ය ව්‍යාපා­ර­යෙහි ආත්මය වන සූක්ෂ­මාර්ථ නඟන වදන් භාවි­තය මඟින් මුල් කවි­යෙහි විඳීම් මැන­වින් පළ කළ හැක්කේ කවි කම්හි හස­ළ­ය­කු­ට­මය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=cr1401128</link>
    <topic>පොත් පුවත්</topic>
    <author/>
    <content>පොත් පුවත්පුරා විද්‍යා චක්‍රවර්තී, පුරා විද්‍යා පර්යේෂණශූරී පූජ්‍ය එල්ලාවල මේධානන්ද හිමියන් ලියූ ‘රුහුණේ යටගියාව සහ එහි සෙල්ලිපි’ ග්‍රන්ථය මේ මස 13 වැනිදා සඳුදා සවස 4.30 ට අතිගරු ජනාධිපති මහින්ද රාජපක්ෂ මැතිතුමාට අරලියගහ මන්දිරයේදී පිළිගැන්වේ. මෙය දයාවංශ ජයකොඩි සහ සමාගමයේ ප්‍රකාශනයකි.දුටුගැමුණු නරවීරයා රෝහණයෙන් මතු වී සිය දේශයේ කේන්ද්‍රස්ථානය, සංස්කෘතියේ මුල් බිම, අගනුවර රජරට එළාර නම් වූ සතුරාගෙන් නිදහස් කරගත්තා සේ තිස් වසරක් පැවැති වේළුපිල්ලේ පිරබාහරන් නමැති දරුණු ත්‍රස්තවාදියාගෙන් අප මවුබිම නිදහස් කරගන්නා ලද්දේ රෝහණයෙන් බිහිවූ මහින්ද රාජපක්ෂ නම් වූ දුටුගැමුණු රජ පරපුරේ වීරයෙකු විසිනි. එබැවින් රෝහණයේ වංශ කතාව අප මවුබිමේ ජීවය බව අප සිහිපත් කළ යුතු යැයි මෙහි කතුවර වන පූජ්‍ය එල්ලාවල මේධානන්ද හිමියෝ පවසති.සන්රයිස් පරිගණක ආයතනයට වසර 10ක් පිරීම නිමිත්තෙන් පරිගණක උපදේශිකා ලක්මාලි වික්‍රම‍ෙග් විසින් රචිත ‘Windows සරලව උගනිමු’ ග්‍රන්ථය දොට වැඩීම අද දින (12දා) සවස මාකන්දන සණස මන්දිරයේ දී පැවැත්වේ.ආශ්චර්යවත් යුගයේ පන්සලේ පියතුමා නමින් පූජ්‍ය ශාස්ත්‍රපති ගලගම ධම්මරංසි හිමියන් විසින් ලියන ලද දර්ශනපති සරත් හෙට්ටිආරච්චි පියතුමාගේ චරිතාපදානය පසුගියදා මහින්ද රාජපක්ෂ ජනාධිපතිතුමා වෙත පිළිගන්වන ලදී.මෙහි සුවිශේෂත්වය වන්නේ බෞද්ධ භික්ෂූන් වහන්සේ නමක විසින් කිතුණු පූජකවරයකුගේ චරිතාපදානය සහ ආගමික සමාජීය ජීවිතය ගැඹුරු අවධානයකට ලක් කොට තිබීමය.කර්තෘ - ශාස්ත්‍රපති ලීලා පෙරමාදුරමිල - රු. 250 යිප්‍රකාශනය - සී/ස ඇස්. ගොඩගේ සහෝදරයෝපුරාණ තොටගමු විහාරය පිළිබඳව ඓතිහාසික තොරතුරු සහිත පර්යේෂණාත්මක ග්‍රන්ථයකි. තොටගමු විහාරයේ පිහිටීම මෙන් ම එහි ආරම්භය ඉතිහාසය ඇතුළත් මේ කෘතියෙහි තොටගමුවේ රාහුල මාහිමියන් පිළිබඳව දුලබ විස්තර ඇතුළත් ය.සාහිත්‍ය අධ්‍යයනයන් හි යෙදෙන්නන්ට සරසවි සිසුන්ට විශේෂ වූ කෘතියකි.කර්තෘ - කුමාර කවිරාජ්මිල - රු. 400ප්‍රකාශනය - සරසවි ප්‍රකාශකයෝවිසිවන සියවස මැද භාගයේ මෙරට ජනජීවිතය පතුළට කිදා බැස එහි හැඩ තල හුවා දැක්වීමට කළ වෑයමක් ලෙස බිනර‍ කළු නවකතාව හැඳින්විය හැකි ය. ජීවිතයේ බලාපොරොත්තු සමඟ හේන කුඹුර සකසන ගොවි ජීවිතය සමඟ ගැමියන්ගේ අත්දැකීම් මේ තුළින් විකාශනය වෙයි.කර්තෘ - කරුණා පෙරේරාමිල - රු. 250ප්‍රකාශනය - සරසවි ප්‍රකාශකයෝඅඩු පාඩුකම් නැතිව ඉතා සතුටින් පාසල් යන දරුවෝ සිටිති. ඒ අතර බොහෝ අඩු පාඩුකම් ඇතිව ඉතා දුකසේ ඉගෙනුම‍ ලබන දරුවෝ ද වෙති. රවිඳු එවැනි දරුවෙකි. ඉලක්කයක් කරා ගොස් සිය අධ්‍යාපනය සාර්ථක කරගන්නා අයුරු පිළිබඳව ආදර්ශයක් දෙන යොවුන් නවකතාවකි.කර්තෘ - ජෝ රංජිත් ගුණසේකරමිල - රු. 450ප්‍රකාශක - ඉන්දික ඈපා සෙනෙවිරත්න ඈපා පොත්හලඉංග්‍රීසි භාෂාව හදාරන සිසුන්ට වැදගත් වන ශබ්දකෝෂයකි. මෙය තව වදන් රාශියක් එකතුවී ඇති අතර බොහෝ සෙයින් පාසල් සිසුන්ට අතේ ගෙනයන අයුරින් සකස්වී තිබීම විශේෂයකි.කර්තෘ - නිල‍ක්ෂි වීදා‍ගමමිල - රු. 80 යිප්‍රකාශනය - උදය ප්‍රකාශකයෝ3, 4, 5, 6 ශ්‍රේණිවල සිසුන්ට සරිලන ලෙස සකස් කළ ලංකා ඉතිහාසයේ විජය කුවේණි පුවතයි. අතිරේක කියවීම් පොතක් වශයෙන් මෙන් ම ඉතිහාස පිළිබඳ උගැන්මක් ලැබීමට ද වැදගත් වන කෘතියකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ay1401121</link>
    <topic>කවර ඇඳලා නැවතුණේ නෑ</topic>
    <author>ඉනෝකා සමරවික්‍රම</author>
    <content>ක්ලාක්ගේ පොතකින්චිත්‍රපටයක් හදන්නත්ලෑස්ති වුණාවෙළෙඳ ලකුණ ලිපි මාලාවේ තවත් එක් ලකුණකි මේ. වාණිජමය වටිනාකමක් ඇති ලාංඡනයක් මෙන් ම බෞද්ධ සංස්කෘතික මධ්‍යස්ථානයේ ලාංඡනය නිර්මාණ කිරීමේ භාග්‍යය ලත් ඔහු චන්දන වීරසිංහ ය.මාතර උපන් ඔහු ඉගෙනුම ලැබුවේ මාතර රාහුල මහා විද්‍යාලයෙනි. වෙළෙඳ ලාංඡන නිර්මාණ කිරීමට අමතර ආතර් සී. ක්ලාක් මහතාගේ විද්‍යා ප්‍රබන්ධ ග්‍රන්ථවල පිට කවර නිර්මාණය කිරීම ද ඔහු සතු තවත් දස්කමකි.මාතර දැල්කඩ උපන් ඔහු අට දෙනෙකුගෙන් යුතු පවුලේ හයවැන්නා ය. කුඩා වියේ සිට ම එනම් අවුරුදු දෙක තුන තරම් වයසේ සිට ම චිත්‍ර ඇඳීමට විශේෂ ළැදියාවක් දැක්වූ ඔහු සිතේ ළමා වියේ දී විවිධ අනාගත සිහින තිබිණි.අවුරුදු හයක් හතක් තරම් කාලයේදී ඔහුගේ අනාගත සිහිනයක් වූයේ තොවිල් කරන්නකු එනම් කට්ටඩියකු වීම ය. එකල ඒ ගැන තිබූ උනන්දුව නිසා ම ඇතැම් හිමිදිරියක ගෙදර කාටත් හොරා ඔහු අසල නිවෙසක පැවැත්වෙන තොවිල් බැලීමට ද ගියේ ය.තවත් කලෙක ඔහු එනම් පාසලේ හයේ හතේ පන්තිවල ඉගෙනුම ලබන කාලයේ ගෙදර සියලුම දෙනාට හොරෙන් පාසලත් නිවෙසත් අතර තිබූ ගරාජයක අත්උදව්වට ගියේ ය‍. ඔහු ඒ ගමන ගියේ වාහන වලට තිබූ ආශාව නිසා ය. වාහනවල බොනෙට්ටුව රත් වූ පසු එයින් නැ‍ඟෙන පුසුබට ඔහු ආශා කළේ ය.‍කෙසේ හෝ මේ සියලු දේ ඉතාම කෙටි කලකින් අත්හැරී ගියේ ය. පොලිසියේ සේවය කළ තාත්තා පල්ලේකැලේ කිරි මණ්ඩලයට මාරුවීමත් සමඟ පවුලේ සියලු දෙනා තාත්තා සමඟ එහි ගි‍යහ.ඒ එක්දහස් නවසිය හැත්තෑ තුන අවධියයි. තෙල්දෙණිය විද්‍යාලයේ ඉගෙන ගන්නා කාලයේ ඔහු තවත් මිතුරන් තිදෙනෙකු සමඟ එක්ව ගෙදරින් පලා ගොස් කැලෑවේ ජීවත්වීමට සිතුවේ ය.ගුරුවරයා විද්‍යා විෂය උගන්වන අතර ඔහු ප්‍රියන්ත ජයරත්න, සරුක් සහ දුල්වල යන මිතුරන් සමඟ එක්ව කැලෑවේ ජීවත් වීමට යන ගමන පිළිබඳව සියලු සැලසුම් හැදුවේ ය.මේ කතාවේ කතා නායකයා වනයේදී භාවිතයට ගැනීමට අවශ්‍ය ආයුධ තැනුවේ බෙලෙක් තහඩුවලිනි. පාසල ආසන්නයේ ම තිබූ හුළු ගං ඉවුරේදී මිතුරෝ සිවුදෙනා කැලෑවේදී ගෙවන ජිවිතය, දුවන පනින ආකාරය පිළිබඳව පෙර පුහුණුවීම් කළේ ය.අවසානයේ මිතුරන් සිවුදෙනා නිවෙස්වලට ලිපි ලියුවේ ය. මේ කතාවේ කතානායකයා තම ලිපියේ ලියුවේ සුදුගෝනා සුදු වැද්දා පොත් කියවීමත් රොබින්සන් කෲසෝට කැමතිත් නිසා තමන් ද කැලයේ ජීවත්වීමට යන බව ය.සත තිහක් ද අතේ තබාගෙන ඔහු මිතුරන් සමඟ සෝමාවතී කැලයට ගියේ ය. වයස දාසයක් තරම් වූ මේ සිවුදෙනා සෝමාවතිය කැලෑවට යන මගදී අලි බෙටි දැකීමෙන් කැලෑවට යන ගමනට බිය වූහ. ඔවුහු යළිත් දුම්රියේ නැඟී පොල්ගහවෙලට ආවෝ ය. එතැන් සිට ඔවුන් සැලසුම් කළේ මෘග සතුන් නැති හාවුන් මුවන් ඉබ්බන් සිටින කැලෑවකට යාමට ය.එහෙත් ඒ වනවිටත් ඔවුන් පිළිබඳව පොලිසියට දැනුම් දෙනු ලැබ තිබිණි. එක් අයකුට අවශ්‍ය වූයේ කැලෑවට යාමට නොව යළි ගෙදර යාමට ය. අනෙක් තිදෙනාට ද සිත යටින් අවශ්‍ය වූයේ ගෙදර යාමට ය. ඔවුහු යළිත් තෙල්දෙණිය නගරයට පැමිණියහ. ඒ වනවිට තෙල්දෙණිය පාසලේ දරුවන් සිවු දෙනෙකු පලාගිය පුවත නගරය පුර‍ා පැතිරී තිබිණි.නගරයේ කඩයක හිමිකරුවකු දරුවන් සිවුදෙනා අල්ලා පොලිසියට බාර දුන්නේ ය‍. පොලිසිය මවුපියන් ගෙන්වීය. දරුවන්ට දැඩි ලෙස අවවාද කෙරිණි.කැලෑවේ ජීවත්වීමට සිය නිවෙස්වලින් පලාගිය මිතුරෝ සිවු දෙනා දින හතරකට පසු යළි ගමට පැමිණියහ.ඔවුන් යළි පාසල් ගිය මුල් දවසේ උදෑසන රැස්වීමේදී විදුහල්පතිවරයා නැති වී හමුව‍ූ තරුණයන් අතර සිටි කතා නායකයා හඳුන්වා දුන්නේ රොබින්සන් කෲසෝ ලෙස ය.පියාගේ රාජකාරි කාලය අවසන් වීමත් සමඟ ඔවුහු යළිත් මාතරට ගියේ ය. ඔහු යළිත් මාතර රාහුල විද්‍යාලයට ඇතුළත් විය. උසස් පෙළ විද්‍යා අංශයෙන් ඉගෙනුම ලැබූ ඔහු කෙසේ හෝ සෞන්දර්යය විශ්ව විද්‍යාලයට බැදුණේ ය.විද්‍යා විෂයන් වලට ඇල්මක් තිබුණ ද ඊටත් වඩා කලා විෂයන්ට ඇල්ම දැක්වූ ඔහු අද වන විට කලාව සමඟ ජීවත් වෙයි.“සෞන්දර්ය විශ්වවිද්‍යාලයට ඇතුළත් වුණ මම ඉන් පිටවුණේ එක්දහස් නවසිය අසූදෙක අවුරුද්දේ. අපිට ඒ කාලේ හොඳ ගුරු මණ්ඩලයක් ඇසුරු කරන්න, ඔවුන්ගෙන් ඉගෙනගන්න ලැබුණා. මට මතකයි විනී හෙට්ටිගොඩ, ඉන්ද්‍රනාථ තේනුවර වගේ අය අපට ඉහළ කණ්ඩායමේ හිටියේ.ඒ කාලේ සෞන්දර්ය විශ්වවිද්‍යාලයෙන් පිටවුණ අයට ගුරු පත්වීම් දුන්නා. නමුත් ගුරු පත්වීමකට ම‍ගේ කැමැත්තක් තිබුණේ නැහැ. මම කලායතනයෙන් අයින් වුණාට පසුව මාස්ටර් ඇඩ්වර්ටයිසින් ආයතනයට බැඳුණා. මම එතැන් සිට අවුරුදු විස්සක් ඇතුළත සෙනිත්, ද මෙල්, ඩී අල්විස් ආදී දැන්වීම් ආයතන කිහිපයකම සේවය කළා.මෙල් දැන්වීම් ආයතනයේ සේවය කරන කාලේ තමයි මම ස්ට්‍රෝං ඇන්ඩ් ස්ට්‍රිං ආයතනයේ ලෝගෝ එක නිර්මාණය කළේ. මේ ආයතනයේ ප්‍රධානියාගේ දුව මෙරිස් පිටරට සිට ආයතනයේ සේවයට ආවා.ඒ අනුව තමයි දවසක් මෙරිස් ඇවිත් මට කිව්වේ මෙන්න මේ ආයතනයට ලාංඡනයක් නිර්මාණය කරන්න කියලා. (එය ඇගේ පළමු රාජකාරියයි)මම විනාඩි පහක් වගේ ඇතුළත රන්පාටින් හා කළුපාටින් පින්සලෙන් එස්එස් අකුරු දෙකක් ඇඳලා දුන්නා. ඊට පසුව තවත් කිහිපයක් සමඟ පුංචි පොතක් නිර්මාණය කර දුන්නා. ඇය දිනක් ස්ට්‍රෝං ඇන්ඩ් ස්ට්‍රිං ආයතනයට ගොස් එන ගමන් ඇතුළට ආවේ “චන්දන මේක ඕකේ කියලා පොතක් උස්සලා පෙන්වමින්.” ඒ ඔහු මීට දශක කිහිපයකතට පෙර කළ එක් ලාංඡන නිර්මාණයකි.මේ ඔහු කළ තවත් නිර්මාණයකි. ඒ කිරම විමලජෝති හිමියන්ගේ ඉල්ලීමකට අනුව කළ ලාංඡනයකි. ඒ නැදිමාල බෞද්ධ සංස්කෘතික මධ්‍යස්ථානයේ ලාංඡනයයි.“මට මේ කටයුතු කරන්න මඟ පාදා දුන්නේ මහාචාර්ය චන්දිම විජේසේකර සර්. දවසක් අපේ ගෙදරට වාහනයක් ආවා. ඒ වාහනය එවා තිබුණේ කිරම විමලජෝති හිමියන්. මම ඒ වාහනයේම නැඟී හාමුදුරුවන් හමුවීමට ගියා. එහිදී උන්වහන්සේ මට කිව්වා මැලේසියාවේ දහම් පාසල් පටන් ගැන්මට යන බවත් ඒ සඳහා බෞද්ධ පොත් නිර්මාණය කරදෙන්න කියලා. මේ පොත්වල විෂය නිර්දේශය සැකසුවේ විමලජෝති හිමියන්. මම ඒ පොත් සැලසුම් කළා කවර නිර්මාණය කළා.මේ පොත් මුද්‍රණය කළේ මැලේසියාවේ. මම හාමුදුරුවන්ට යෝජනාවක් ඉදිරිපත් කළා ඒ සඳහා අපි ලාංඡනයක් නිර්මාණය කරමු කියලා. විමලජෝති හාමුදුරුවෝ ඊට කැමැති වුණා. අද එය එම ආයතනයේම ලාංඡනය හැටියට භාවිතා කරනවා.”ඔහු තවත් ලාංඡන කිහිපයක්ම නිර්මාණ කර තිබේ. ආතර් සී. ක්ලාක් මහතාගේ කෘති දහඅටකම පිටකවර නිර්මාණය කළේ ඔහුය.“මට ඊට මඟ පෙන්නුවේ එස්.එම්.බන්දුසීල මහත්මයා. එතුමා තමයි ආතර් සී.ක්ලාක් මහතාගේ බොහෝ පොත් සිංහලයට පරිවර්තනය කෙරුවේ. මම දෙතුන් වරක්ම බන්දුසීල මහතා සමඟ ගොස් ක්ලාක් මහතා හමුවී තිබෙනවා. එතුමා මගේ පිටකවරවල වරදක් දුටුවේ නැහැ.”අතීතය ගැන ඔහුට ඇත්තේ ආඩම්බරයකි. කුඩා වියේ සිටම යම් යම් අත්හදා බැලීම්වලට ප්‍රිය කළ චන්දන පුස්තකාලයට යන අතර තුරේ මාතර බ්‍රෝඩ්වේ සිනමා ශාලාවේ පෙන්වමින් තිබූ ‘ද ලෑන්ඩ් දැට් ටයිම් පොගෙට්’ නම් වූ චිත්‍රපටය බැලුවේය. ඔහු එහි ගියේ තම මිතුරෙකු ද සමඟ ය. චිත්‍රපටය ගැන සිහිපත් කරන විට ඔහු මුව නැඟෙන්නේ පුළුල් සිනහවකි.“ඒ චිත්‍රපටය හරිම ලස්සනයි. මට තාමත් මතකයි එදා මම චිත්‍රපටය බලන්න බොහොම අමාරුවෙන් තමයි සත පනස්පහක් එකතු කරගත්තේ. ඒ චිත්‍රපටයේ මුහුදේ ගිය නැවියන් කණ්ඩායමක් අතරමං වෙනවා. ඔවුන් සබ්මැරිනයකින් යද්දි මුහුදු පතුලේ සිදුරකින් එහාට යනවා. ඒ ගිය විටදි ඔවුන්ට ඩයි‍නොසර්ලා දකින්න ලැබෙනවා. මමත් චිත්‍රපටය බලලා ගෙදර ඇවිත් පොල්අතු මඩුවක් හදලා ඒක ඇතුළේ කාඩ්බෝඩ් ඩයිනෝසර්ලා හැදුවා.”චන්දනට කුඩා වියේදි කළ හපන්කම් සිහිපත් වෙයි. තම පුංචි අම්මාගේ මිතුරියක විසින් එකතු කර එවන විවිධ හැඩතලවලින් විවිධ සතුන්, රූප, බස් කෝච්චි නිර්මාණය කළ චන්දන නුදුරේදීම තිරගත වීමට නියමිත අපේ යාළු මාළු චිත්‍රපටය සඳහා ක්‍රියාකාරී ‍ෙඩාල්පින් මාළුවකු නිර්මාණය කළේය.ආතර් සී. ක්ලාක් මහතාගේ පොත පතට ඇලුම් කළ ඔහු ඉන් එක් පොතක් ඇසුරෙන් චිත්‍රපටයක් නිර්මාණය කිරීමට ද සූදානම් විය. වසර දහයක් තිස්සේ තම මිතුරකු ද සමඟ එක්ව ඒ සඳහා අත්හදාබැලීම්, පර්යේෂණ කිරීම් මෙන්ම තොරතුරු සෙවීම කළේය. එහෙත් චිත්‍රපටය පිටපත ලියා රූගත කිරීම් කිරීමට පෙර එය අතරමඟම නතර විය. අදට ද ඔහුට ඒ පිළිබඳව ඇත්තේ කනගාටුවකි.එක්දහස් නවසිය අසූ දෙකේ දී චන්දන දැන්වීම් ආයතනයට සම්බන්ධ වෙමින් තම වෘත්තීය ජීවිතය ඇරඹුවේ රුපියල් තුන්සිය පනහක වැටුපෙනි. ඔහුගේ වැටුප ක්‍රමයෙන් වැඩි විය. ඔහු තවත් ආයතනයකට යන විට ඔහුගේ වැටුප තුන් දහසක් වී තිබිණි.“ඒ කාලේ මට ලැබුණු තුන්දාහේ වැටුප වැඩිත් එක්ක. මම කොළඹ නතර වෙලා හිටියේ. කාලා බීලා බෝඩිමටත් එක්කම ගියේ රුපියල් පන්සියයයි. මගේ වියදම. මම ගෙදරටත් උදව් කළා. චිත්‍රපටත් බැලුවා. අතේ මුදලකුත් ඉතුරු වුණා. මං දැන්වීම් ආයතනවලින් අයින් වන විට මගේ වැටුප රුපියල් තිස්දාහයි. දැන් මම රස්සාවක් නැති මිනිහෙක්. නමුත් මට ආදායම් මාර්ග සැලසෙනවා. කලාකරුවෙක් විදිහට මං හුඟක් සතුටු වෙනවා මට විවිධ දේ කරන්න ලැබෙනවා. මගේ නිර්මාණ හැකියාව එකම දේකට කොටු වී නැති එක මගෙ වාසනාවක්.ඔහු විටෙක ලාංඡනයක් නිර්මාණය කරයි. තවත් විටෙක පෞද්ගලික විදුහලක ප්‍රසංගයක වේදිකා නිර්මාණය කරයි. තවත් විටෙක චිත්‍රපටයකට සහාය වෙයි. තවත් විටෙක ඔහු අභ්‍යවකාශය පිළිබඳව පොත පත ලියයි. මේ සියලු සිද්ධි අතර ඔහු තමන් විසින් අතීතයේ දී නිර්මාණය කළ ලාංඡන පිළිබඳව තුටු වෙයි.“මං සතුටු වෙනවා කාලයක් පවතින, මිනිසුන් අතර මතකයක් ඇති කිරීමට සමත් ලාංඡන මට නිර්මාණ කිරීමට හැකිවීම පිළිබඳව. ඒ වගේම මේ පැමිණි ගමන් මඟේ දි මට උදව් උපකාර කළ මාව දිරිමත් කළ අය බොහොමයි. ඒ හැම ‍දෙනාවම මම සිහිපත් කරන්නේ ආදරයෙන්.ඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ay1401123</link>
    <topic>රූමස්සල මුහුදේ සැඟවුණු පරාදීසය</topic>
    <author>අරුණි මුතුමලී</author>
    <content>පරිසරලෝලී ඔබ අප සියලු දෙනා බොහෝ විට දකින්නේ ගොඩබිම සුන්දරත්වයයි. එහෙත් සාගර පත්ලේ වෙනම ලොවක් ඇත්තේ අප බහුතරයකගේ ඇසින් සැඟවීගෙනය. පරාදීසයක් බඳු ඒ සයුරු පත්ල හා එහි සිදුවන විවිධ විපර්යාසයන් සියැසින් දුටුවකු සමඟ අද අපි පරිසරලෝලියකු දුටු ලස්සනම තැනින් සාකච්ඡා කරමු. ඒ චිත්‍ර ශිල්පියකු හා ඡායාරූප ශිල්පියකු හා කිමිදුම්කරුවකු ද වන ප්‍රසන්න වීරක්කොඩි සමඟය.ඔබ කොයිතරම් සංචාරයේ යෙදී තිබෙනවා ද? ඒ අවස්ථාවල ඔබ සතුන් සිව්පාවුන් දැක ඇත්තේ කෙතරම් දුරින් ද? ඕනෑම වනජීවි උද්‍යානයක හෝ සතුන් වත්තේ හෝ වේවා ඔබට ඔබ කැමැති සත්ත්වයකු සමඟ එක ළඟ හිඳිමින් එකට වැදි වැදී සංචාරයේ යෙදෙන්නට අවස්ථාව ලැබී තිබෙනවා ද? විශේෂයෙන් වන අලියෙක්, දිවියෙක් ළංවන විට ඔබට සංචාරය අමතක වී අනතුර සිහි නොවන්නේ ද? ඒ මෙතෙක් ඔබ සංචාරය කර ඇත්තේ ගොඩබිම පමණක් නිසාය.මුහුදේ අත්දැකීම හාත්පසින්ම වෙනස් ය. ඒ කතාව ප්‍රසන්න වීරක්කොඩි ඇරැඹුවේ මෙසේ කියමිනි.“මාළුන් අපි එක්ක කොච්චර යාළු වුණා ද කීවොත් පින්තූරයක් ගන්න ඒ අයව ඈතට තල්ලු කරන්න සිද්ධ වුණා.”ඒ කතාව මුලින්ම අප පිළිගත්තේ ද නැත. එහෙත් මුල සිට කතාව අසා සිටිද්දී ජීවිතයේ අරමුණු දෙක සාගරයත් සිත්තමත් වූ අයකුට අනුව එය පිළිගත හැකි යැයි අපට ද සිතෙන්නට විය.මහානාම හා රාජකීය විද්‍යාලවල අධ්‍යාපනය ලබමින් සිටියදීම මම තරුණ සත්ත්වවේදීන්ගේ සංගමයටත් සම්බන්ධ වෙලයි හිටියේ. ඒත් අනිත් සියලු දෙනාම යන අතට වඩා වෙනස් අතක යන්න ඕන කියලා මට මුල ඉඳන්ම හිතුණා. තාත්තාගේ යාළුවෙකුගෙන් මුහුද යට දාන ‘මාස්ක්’ එකක් හම්බුණා. මුහුදට ආශාවකුත් තිබුණ නිසා වැල්ලවත්තේ මුහුදට බැස්සා ටියුබ්වලින්. ඒ කාලේ රට පුරාම වුණත් වැල්ල හරිම පිරිසුදුයි. පීනන්න බැරි වුණත් ත්‍රාසජනක ක්‍රියාවලට කොල්ලෝ ඉතිං ආසයිනේ?”එසේ මුහුද සමඟ හාද වූ ඔහු තරුණ සත්ත්වවේදීන්ගේ සංගමය නිසා මාළුන් වර්ග හඳුනා ගත්තේය. අසූව දශකය මුල භාගයේ හුස්ම බටයක් හා මුහුණු ආවරණයක් පමණක් පැලඳ වැල්ලවත්තේ මීටර 300 ක පමණ මුහුදු තීරයේ හමුවන කොරල් දකින්නට ඔවුන් ගියේ මින් මැදුරේ සේවය කළ උදය වික්‍රමසිංහ ද සමඟය.“විකි අය්යා දවසක් කීවා රූමස්සල යනවා කියලා. අපිත් කොල්ලො 4 - 5 ලෑස්ති වෙලා ගමනට එක්වුණා. ගාලු බොක්කේ මාතර පැත්තේ කොනේ රූමස්සල කන්දේ කෙළවරක පුංචි වැල්ලක් හම්බෙනවා. එතනට ගියා. ඒ කාලේ වෙරළ තීරුව කැලේ. කන්ද උඩින් බැහැලා එන්න ඕනෙ. ලස්සන වැලිතලාව. වඳුරෝ, මුහුදු රාජාලි, වගේ උනුත් ඉන්නවා. එක පැත්තකින් දියඇල්ලක් පීල්ල වගේ වැටෙනවා. ඉඳලා හිටලා සුරතල් මසුන් අල්ලන කෙනෙක් දෙන්නෙක් ඇරුණාම වෙන කවුරුත් නෑ. ඒක අපේම පෞද්ගලික වෙරළ තීරයක් බවට පත්වුණා. අපි ගෙනියන කෑම ටික ඉවර වෙනකල් එහේ ඉන්නවා. ඊට පස්සේ ගෙදර ඇවිත් ආයෙ යනවා.“නිදා ගත්තේ වැල්ලේ වළක් හාරගෙන වහගෙන. එහා පැත්තේ කැලේ මෙහා පැත්තේ මුහුදට බැස්සාම මට කියන්න වචන නෑ. ඒක හීන ලෝකයක්. පරාදීසයක්.”ප්‍රසන්න ඇතුළු කණ්ඩායම මේ සිහින ලෝකයේ ගිලී නිකම්ම සිටියේ නැත. වින්දනය මෙන්ම අධ්‍යයනය සඳහා යොමු වූ ඔවුහු රූමස්සල කොරල් හා මාළුන් හඳුනා ගැනීමේ දැඩි ප්‍රයත්නයක යෙදුණහ.“අපට ඒ කාලේ තිබුණේ මොන්රෝගේ පොත විතරයි. ඒ අතර නාරා ආයතනයේ ආචාර්ය රංජිත් ද සිල්වා යටතේ කොරල් ඒකකය පටන්ගත්තා. අපි ඒකට බැඳුණා. එහි අපට පොත් තිබුණා හරි විදිහට ඉගෙන ගන්න. බ්‍රිතාන්‍ය යටත් විජිත කාලෙන් පස්සේ අපේ මුහුදු ජෛව විවිධත්වය ගැන මා දන්න තරමින් හරි විදිහේ අධ්‍යයනයක් කෙරිලා තිබුණේ නෑ. අපට පුළුවන් වුණා ඒ පාදම සකසන්න.”ඔහු තරමක අභිමානයෙන් කීවේය. ඉන් පසු ඔක්සිජන් ටැංකිය පිටේ බැඳගෙන ස්කුබා කිමිඳුම් (SCUBA Diving) කරන්නට තරම් ප්‍රසන්න වීරක්කොඩි නම් කිමිදුම් කරුවාට හැකිවිය.ඒ වුණාට ඇත්තම කීවොත් අදටත් මට හරියකට පීනන්න බෑ.”ඉන්පසු ඔහු කීවේ ලංකාවේ මසුන් ගැනය.“ඉන්දියානු සාගරයේ වැඩියෙන්ම මෝරු අල්ලන රටක් ලංකාව. මිනිස්සු මෝරුන්ව කාලා කාලාම මෝරු මිනිසුන්ට බයවෙලා. අපි ගිය මුල් කාලේ මෝරු අපි ළඟින්ම පීනනවා කිසි හානියක් නැහැ. හැබැයි ජීලාවා නම් හපන්න බලනවා. හරියට පාරේ ඉන්න බල්ලො වගේ. බ්ලැක් ටිප් රීෆ් ෂාර්ක්, වයිට් ටිප් රීෆ් ෂාක් වගේ අය අතරේ අපිත් පීනනවා. සාමාන්‍යයෙන් වෙරළ අයිනේ ඉන්නේ මිටි මෝරු. උන් අඩි හයයි හතයි දිග. ඒ කියන්නේ අපේ උස. ඉතින් ඒ අය අපිව කන්නේ නෑ. හැබැයි කලබල කළොත් ටිකක් අනතුරුදායක වෙන්න පුළුවන්.”මෙතැනින් එහා කතාව ඔහු කියන්නේ තරමක සසල වූ ස්වරයකින්. එය ඔහුට තමන්ගේ නැදෑයකු හා සමාන රූමස්සල කොරල් පරයේ ජීවිත කතාවයි.“මම ජීවිතේ ගැන ඉගෙන ගත්තේ, ඇත්තෙන්ම මගේ සැබෑ විශ්ව විද්‍යාලය වුණේ රූමස්සල. රූමස්සල ලස්සන නිසාම ප්‍රදේශයේ මාළු ඇල්ලීම වැඩිවුණා. ඒ වගේම කෑමට ගන්න මාළුන්ට ඩයිනමයිට් දාල ඇල්ලුවා. 90 දශකය වෙද්දී ගාලු වරාය සංවර්ධන ව්‍යාපෘතියෙන් කොරල් පරයත් අහුවන කොටසක් පුරවලා කොරල් පරය උඩ කන්ටේනර් අංගණයක් හදන්නයි තිබුණේ.මේ වෙද්දි අපි හංගාගෙන හිටිය අපේ පෞද්ගලික හීන පරාදීසය ලෝකෙට හෙළි නොකළොත් බේරගන්න බැරි වෙනවා. අපි නාරා එකෙන් අයින් වෙලා “සොබාදහම සුරකින්නෝ සංවිධානය” හදාගෙන 1992 සිට 94 දක්වා සම්පූර්ණ සමීක්ෂණයක් කරලා වාර්තාවක් ලබා දුන්නා රූමස්සල කොරල් පරය ගැන. ඒ අනුව මාළු විශේෂ 530 වැඩිය, කොරල් විශේෂ 70 ට වැඩිය, දාර කැස්බෑවන්, පොතු කැස්බෑවන්, මඩ කැස්බෑවන් වගේ ඒ හරියට විශේෂ ජීවින් හා දුර්ලභ වර්ග ගැන සටහන් කළා. 95 ගාලු ටවුමේ මුහුදු ජීවින් ගැන ප්‍රදර්ශනයක් කළා. මේ දේවල් එක්ක අපේ පෞද්ගලික පරාදීසය දරුණු ලෙස ‘පොදු’ වෙන්න පටන්ගත්තා. වරාය නම් අද වෙනකල් හැදුණේ නෑ. ඒත්...ඔහු නැවතුණේය. දෛවය ආපස්සට හැරවීම යනු ඉතා බැරැරුම් ක්‍රියාවලියකි. සිදුවන්නට නියමිත දේ මේ මොහොතේ නැත්නම් ඊළඟ මොහොතේ වෙනත් මුහුණුවරකින් හෝ සිදු වනවාමය.“90 මැද වෙද්දි කොරල් පරයට මිනිසුන්ගෙන් වන විනාශයට වඩා වේගයෙන් සොබා දහමෙන් පහර වදින්න ගත්තා. ආක්‍රමණික ජීවීන්! අප හිතලාවත් නොතිබුණු දෙයක්. මෝඩ ඇළ කියලා අපි කියන කුණු වතුර පාර නිසා පරය කුණුවලින් වැහෙන්න ගත්තා. ආක්‍රමණිකයින් වැඩිවුණා. අපි ඒ කුණු ඇද ඇද කොරල් පරය ශුද්ධ කළා. අන්තිමේදී 96 මහා කුණාටුවක් ඇවිත් කොරල් පරයේ පැත්තක්ම කුඩු වෙලා විනාශ වෙලා ගියා. ඒ තමයි අපේ පළමුවැනිම ඛේදජනක අත්දැකීම.”ඔහු දබර ඇඟිල්ලත් මහපටැඟිල්ලත් ඇස්මුල්වලට තබා තද කරගත්තේය.“අපි ඒ කෑලි එකතු කරලා එක එක විදිහට වවන්න හැදුවා. කොරල් ගහක් වගේ හිටියට සතෙක්. කාර්යය හැටියට කරන්නේ ගස්වල කාර්යය. එයාගේ ඇතුළේ ඉන්න සුසැන්තිලේ කියන ඇල්ගී විශේෂය නිසා තමයි ඒගොල්ලන්ට පාට ලැබෙන්නේ. කොරල් යම් පීඩාවකට ලක්වුණ ගමන්; ඒ කියන්නේ අධික උණුසුමකදී වගේ මුලින්ම කරන්නේ ඒ ඇල්ගී එක ඇ‍ඟෙන් පිටකරන එකයි. එතකොට පාට නැති වෙලා සුදු පාටක් වෙනවා. හරියට හිම කාලෙට ගස් රිදී පාටින් වැහුණා වගේ.”ඒ අත්දැකීම ඔවුන් ලැබුවේ 1998 අප්‍රේල් 8 වැනිදා සිටය. අප සියලු දෙනා විඳවූ එල්නිනෝ ඔබට මතක ද? කොරල් පරවල ඉරණම විසඳන්නට ඊළඟට ආවේ එල්‍නිනෝවය.‘98 අප්‍රේල් 08 කොරල් ටික ඇල්ගී පිට කරන්න ගත්තා. අපි දන්නවා ඊළඟට මොකද වෙන්නෙ කියලා. හරියට පිළිකා රෝගී නැදෑයෙක් දිහා බලන් ඉන්නවා වගේ අපි මුහුදේ උණුසුම් දියරැලි එද්දි කොරල් පරවල පාට සුදු හිම වගේ වුණා. අපි වෙරළට වෙලා ඇඬුව දවස් තිබුණා.“අපි යාළුවන්ගේ ගෙවල්වල යනවා වගේ ඒ ඒ මාළුන් ඉන්න ගුහා ගාවට ගියේ. ඒගොල්ලවත් අපිව අඳුනනවා. අපි ගියාම ළඟට එනවා. ඒත් ඒ අයටත් සහජීවනයක් නැතිව ක්‍රමයෙන් අඩුවෙලා ගියා. අපේ හීන පරාදීසය ගල්ගැසුණු මළවුන්ගේ ලෝකයක් වුණා.”එහෙම සියල්ල විනාශ වන විට ද ඈත කොණක බලාපොරොත්තුවක් දලුලන අවස්ථා අපි අනන්තවත් අත්විඳ ඇත්තෙමු. ඇතැම් විට ඒවා අතු ඉතිලා වැඩෙයි. ඇතැම් විට ඒවා ද වැනසී යයි. රූමස්සලට වුණේ කුමක් ද?“මොකද කරන්නේ කියලා හිතාගන්න බැරුව ඉද්දි අපි දැක්කා පුංචි පුංචි හතු වගේ ආයෙ එහෙන් මෙහෙන් කොරල් මලක් දෙකක් පිවෙනවා. කලින් වතාවල්වල අත්දැකීම් තිබුණු නිසා අපි මේක කොහොමහරි ගොඩදාන්න හිතාගෙන ආපහු හිටවන්න ගත්තා. 2007 වෙද්දි සියයට 50 ක් විතර වර්ධනය වුණා. මුව අං කොරල් මත තමයි ඒවා ගොඩක් හැදුණේ. ඒ වුණාට අපේම මිනිස්සුන්ට ඉවසීමක් නැතිව ගියා. තණ්හාව මතු වෙන්න ගත්තා. සාමාන්‍යයෙන් කොරල්වලට නිදහසේ වැඩෙන්න දෙනවානම් ඒවා හොඳට හැදෙනවා . හැබැයි මාළු එහෙම ඉන්න ඕන. විශේෂයෙන් සුරතල් මසුන් ඇල්ලීමත් වැඩි වුණාට පස්සේ පරිසර පද්ධතිය සම්පූර්ණයෙන් බිඳ වැටුණා. සොබා දහමත් හිතන්න ඇති අපට දකුණේ ලස්සන මුහුදක් ඕන නැහැ කියලා. 2007 ආව විශාල කුණාටුවකින් මුව අං කොරල් කැඩිලා ඒ හැදුණු ටිකත් නැත්තටම නැති වුණා. එතනින් අපේ රූමස්සල හීනය ඉවර වුණා.”යම් සිහිනයක් කුඩු වී විනාශ වී ගිය තරමින් මිනිස් අප බලාපොරොත්තු බිඳලා ගත යුතු නැත. ඒ පාඩම අපට කියා දෙන්නේ ද කොරල් පරමයි. ඒත් රූමස්සල නම් නොවෙයි. ඒ නිසා ප්‍රසන්න වීරක්කොඩිගේ මේ ඉල්ලීමට ද අප අවධානය යොමු කළ යුතුමය.“දකුණේ කොරල් පරවල මුළු ජීවිත කතාවම මම ඇහින් දැක්කා. දැන් ඒ ගැන බලාපොරොත්තුවක් නෑ. ඒත් අවුරුදු 30 ක යුද්දෙන් පස්සේ උතුරේ මුහුද, පරෙවි දූපත් ආශ්‍රිතව එහෙම එදා අපි 80 දශකයේ දැක්ක විදිහටම මාළු වලාකුළු පේනවා. පාට පාට කොරල් ඉතිරි වෙලා එදා රූමස්සල වගේම දකින්න පුළුවන්. අපේ හීන ආයෙත් අලුත් වුණා.ඒත් මේ තමයි සොබා දහම අපට දී තිබෙන දෙවැනි අවස්ථාව. මෙයත් රූමස්සල වගේ විනාශ කර ගත්තොත් අපේ රටේ ලස්සන මුහුදක් ගැන අපට කතා කරන්න දෙයක් ඉතිරි වන එකක් නැහැ.”අරුණි මුතුමලීඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ay1401124</link>
    <topic>ගත හා සිත</topic>
    <author/>
    <content>මා එතැන සිටින වග හාංකවිසියක ගානක් නොගෙන එකින් එක සළු උනා දමන ඔබෙ වැහැරි පියොයුරු දකින වටොර මස් පිඬු පිරුන උනා ලයි කාලයේ තුරුණු බව මග ඇරුන රළ පතර පිය මැන්න ඔබෙ සුවඳ මට දුන්න අකීකරු කෙහෙ රළට මුව පුරා හඹන්නට ඉඩ දුන්න යෞවනය... රැගෙන ආ ප්‍රේමය... කොයි තරම් සුන්දර ද? සුරන් නැළැවූ ඒ සුයාමය හති වැටුණු කාලයෙන් ගුටි වැදුන යෞවනය අසරණයි ඉකි බිඳින හැම දේම පොදු ගොඩට ඇද දමන තැබිය හැකි වෙද? මට ඔබ එතැන අවනත ද අව සඳට ගත මහලු නැහැ සෙනෙහසේ සිත ප්‍රේමයට අසුන්දර හැම දේම සුන්දරයි තුරුලු කොට ගනිමි. ඔබෙ අත  ජයන්ත නිමල්සිරි******************************************කවුළු දොර සිටගතිමි පුංචි දත් පෙන්වමින් මිනිපිරී සිනාසෙයි මගේ සිත පිනායයි දසුන් දැක පොඩිත්තිගෙ සීයා ඔබෙ ළඟින්මයි නිමක් නෑ මගෙ සෙනේ  වේයන්ගොඩ වදුරව විනී ප්‍රේමරත්න*****************************************හද මඬලේ බැති සුසුවඳ දෝර ගලන අම්මා... සොළොස් කලා පිරි පුරහඳ මගෙ ලෝකය අම්මා... දෙවොලක් සේ දුක අභියස හිත සැනසූ අම්මා... මගෙ දිවියේ හුස්ම පොදයි මතු බුදු වන අම්මා... සිදූරළ පිරි කඳුළු නුබේ මා වෙනුවෙනි අම්මා... ලේ කිරි පෙවු ආදරයේ උල්පත මගෙ අම්මා... හිස පිරිමැද නලලට මගෙ හාදු දුන්න අම්මා... මගෙ දෙනෙතට නුබ සැමදා පෙරබර හිරු අම්මා... මිහිලිය උකුලන තෙමුවේ වැහි බිදුදෝ අම්මා... නුබෙ දෙනෙතට බර වැඩි වූ කඳුළු නොවෙ ද අම්මා... තුරුලිය මල් පල දැරුවේ ඒ කඳුළිනි අම්මා... සුරලොව නුබ යන දා මා කැටුව යන්න අම්මා...  මාමඩලේ ගැමුණු වික්‍රමසූරියමාමඩල - අම්බලන්තොටහම්බන්තොට**********************************තැවුණු හද ළඟ පිපුණු වන පස පුසුඹ මල නුඹ... රිදෙන නෙතු ළඟ හැදුනු සිතුවම නුඹම විය මා හද සසල කළ... නැගෙන දහසක් පැතුම් මල් ළඟ නුඹම විය මා හද පැතු මල... කිමද දුන් සුවඳත් රුගෙ නුඹ විසිත හැරද, ගියේ මගේ හඳ... නිඹ ද දුක මා හදවතට පුද...ටී. ඩී. ඒ. සී. රොෂාන්ගුවන් හමුදා පොලිස් අංශයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=ay1401125</link>
    <topic>හැන්දෑවේ ගෙදර ගියාම කෝටියක් දෙනවා කිව්වත් මං බිස්නස් කරන්නේ නෑ</topic>
    <author>සුනිල් මිහිඳුකුල</author>
    <content>- ජයන්ත ධර්මදාස* මොකක්ද ඔබේ සම්පූර්ණ නම?ජයන්ත ධර්මදාස කියලා ලිව්වම ඇති.* උපන්නේ?1948 නොවැම්බර් 07* ඔබේ පියා රටේ බොහොම ප්‍රසිද්ධ කෙනෙක්?ඔව්. තාත්තා එච්.(හේවා) කෝමනගේ (කේ) ධර්මදාස. ප්‍රසිද්ධ ව්‍යාපාරිකයෙක්. නවලෝක මුදලාලි කියලනේ කිව්වේ.* එතකොට මව?මිලින් නෝනා. උදේට අපි නැඟිටින කොට තාත්තා ගෙදර නැහැ. රෑට තාත්තා එනකොට අපි නිදි. අම්මා තමයි අපේ වැඩ කටයුතු ඔක්කොම කළේ. ඇත්තටම තාත්තට ලොකුම ශක්තිය වුණේ අම්මා. තාත්තා වැඩට යන්න සූදානම් වෙනකොට අම්මා ළඟ ඉන්න ඕනෑ. ඇයත් එක්ක කතා බහ කරලා යන ගමන සාර්ථක වන බවට විශ්වාසයක් තාත්තා තුළ තිබුණා.* පවුලේ කී දෙනාද?මට එක සහෝදරයකුයි, සහෝදරියන් හත‍රදෙනකුයි ඉන්නව.*ඔබේ ගම විදියට පිළිගන්නේ කොහෙද?උපන්නේ කොළඹ නිසා කොළඹ තමයි ගම විදියට සලකන්න පුළුවන් වෙන්නේ. තාත්තගේ ගම නම් සුල්තානාගොඩ, වරකපිටිය. අම්මා කොළඹනේ. (පෑලියගොඩ)* ඔබ මොන කොලේජ් එකට ද ගියේ?ගල්කිස්ස ශාන්ත තෝමස්. මුලින් හිටියේ බෝඩිමේ. සාමාන්‍යයෙන් බෝඩිම්වල ඉන්නේ දුර පළාත්වල ළමයිනේ. මමයි තව ළමයෙකුයි විතරයි කොළඹ ගෙවල් තියාගෙන බෝඩිම් වුණේ. තාත්තාට ඕනෑ කළේ අපිව විනයක් ඇතිව හදන්න. බෝඩිම කියන්නේ හැම දෙයක්ම වේලාවට කරන තැනක්නේ. උදේ නැඟිටින එක, කෑම කන එක, පාඩම් කරන එක, නිදාගන්න එක හරියට වෙලාවට කෙරෙනවා. ඒක මට මගේ ව්‍යාපාරික ජීවිතයටත් විශාල ශක්තියක් වුණා.මම වෙලාවට වැඩ කරන කෙනෙක්. රැස්වීමකට හරි මං විනාඩි පහක් පරක්කු වුණොත් කල් ඇතිව දන්වනවා විනාඩි පහක් දහයක් මං පරක්කුයි කියලා. ‍බෝඩිමේ ඉඳලා ඊට පස්සේ බස් එකේ තමයි ඉස්කෝලේ ගියේ. මම බස් දෙකක ගියා. ටවුන්හෝල් ඉඳන් බම්බලපිටියට ගිහින් එතැනින් ගල්කිස්සට යන බස් එකක් ගත්තා. ගෙදර කාර් තිබුණට තාත්තා අපිව බස් එකේ යැව්වේ දුක පුරුදු කරන්න කියලයි ආපහු හැරිලා බලද්දි අද මම හිතන්නේ.* පියාගෙන් ඔබේ ජීවිතයට ලැබුණු ලොකුම දේ ‍මොකක්ද?එකක් වෙලාවට වැඩ කිරීම. තාත්තා හරියට වෙලාවට වැඩ කළා. අනෙක තාත්තා ගාව ‘නෑ - බෑ’ කියන වචන දෙක තිබුණේ නැහැ. තාත්තා ඕනෑම ‍ප්‍රශ්නයක් දිහා හරිම සැහැල්ලුවෙන් බැලුවේ. ඔහුට ඕනෑම ප්‍රශ්නයක් විසඳන්න පුළුවන්කම තිබුණා. අනෙක නිවැරැදි තීරණ ගැනීමේ ශක්තිය. මේ ආභාසය අපිටත් තියෙනවා.* ඔබේ පියාගේ දියුණුවේ රහස මොකක් කියලද ඔබ හිතන්නේ?එකක් දැනුම. ඒ දැනුම කොහෙන් ආව එකක්ද කියලා කියන්න මං දන්නේ නැහැ. අනෙක හැකියාව. ඒ නිසා ඕනෑම දේකට අතගහන්න පුළුවන්කම තාත්තාට තිබුණා. තුන්වැනි එක ආත්ම විශ්වාසය. ඒ නිසයි ‘නෑ - බෑ’ කියන වචන දෙක ඔහු ළඟ නොතිබුණේ. දවල් ද රෑ ද කියලා නැහැ. වැඩේ කරලා ඉවර කළා මිසක්.* ‘නවලෝක’ කියන වචනය දැම්මෙ කවුද?මං හිතන්නේ කරුණාරත්න අබේසේකර ද කොහෙද. නැකත් බලලා - ගණ පිහිටලා තමයි නම දාලා තියෙන්නෙ කියලා මම අහලා තියෙනව.* ඔබ පෞද්ගලිකව ජ්‍යොතිෂය විශ්වාස කරනවද?නැහැ. වැඩක් කරන කොට මට ඒ වැඩේ කෙරෙන්න ඕනෑ ‘දැන්'. ඒ මිසක් ‘අද’ නෙමෙයි.* ජනප්‍රිය ගායක මිල්ටන් මල්ලවආරච්චි වැඩ කළෙත් ‘නවලෝකේ’ නේද?ඔව්.* මිල්ටනුත් ඔබේ සහෝදරියකත් අතර ප්‍රේම සම්බන්ධයක් තිබුණයි කියන එක ප්‍රසිද්ධ රහසක්?ඒක බොරු කතාවක්. ඕවා‍ කෙනෙක් වට්ටන්න, නැති කරලා දාන්න හදන කතා. මටත් මොන මොන කතා කියනවද?* එ‍ෙහම නම් මිල්ටන් අසාධ්‍යව ‘නවලෝක’ රෝහලේ ඉද්දි සියලු ප්‍රතිකාර නොමිලේ කළේ?හැම කලාකරුවකුටම අපි සලකනවා. ඒක රවින්ද්‍ර රන්දෙනියටත්, මාලිනී ෆොන්සේකාටත් එකයි. අද ඊයේ ආපු නළුවකුට හෝ නිළියකටත් එකයි. කාටවත් වැඩියෙන් කරලත් නැහැ, අඩුවෙන් කරලත් නැහැ.* ඔබේ පියා වගේම ඔබත් දනට පිනට ළැදියි?තාත්තා මිනිසුන්ට උදව් කරනවා අපි ඇස් දෙකෙන්ම දැකලා තියෙනවා. තාත්තා ළඟට කවුරු හරි ඇවිත් යමක් ඉල්ලුවොත් ඒ පුද්ගලයා හිස් අතින් ගිහින් නැහැ. ඔහු ඒ පුද්ගලයාගේ ජාතිය, ආගම, කුලය තරාතිරම බැලුවෙ නැහැ. කාටත් එකසේ උදව් කළා. හැබැයි තාත්තා නිකරුණේ සල්ලි වියදම් කළේ නැහැ. අවශ්‍ය දේට කෝටියක් වුණත් රුපියල් පහක් විදියට සලකලා වියදම් කළා. අනවශ්‍ය දෙයක් නම් රුපියල් පහ වුණත් කෝටියත් විදියටයි සැලකුවේ.* ඔබ කරපු සේවයට කවුරුත් පින් ආචාර්ය උපාධියක් එහෙම ඔබට දීලා නැද්ද?දෙසැරයක් ආවා මට ආචාර්ය උපාධි දෙන්න. මං ඒවා ප්‍රතික්ෂේප කළා. මං කැමැති නැහැ.* ධනය, බලය ලැබුණාම හුඟ දෙනකුට මුල අමතක වෙනවනේ?ඒක දුර්වලකමක්. මූලිකම දේ මුල අමතක නොකළ යුතුයි. ගහක වුණත් මුලයි වැදගත්.* ඔබේ කාමරය වටේම තියෙන්නේ බුද්ධ රූප?මේ මගේ සේවකයන් මට තෑගි වශයෙන් දුන්නු ඒවා. ඒ අය දන්නවා, මං කොයි විදියටද හැසිරෙන්නේ කියලා. මම ලොකුවට පන්සල් යන කෙනෙක් නෙමෙයි. ඕනෑ නම් අවුරුද්දකට දෙසැරයක් යයි. මගේ පන්සල තියෙන්නේ හදවතේ.* ‍ෙද්ශපාලනයට එන්න අදහසක් නැද්ද?මට බොරු කියන්න බැහැ. ඒ නිසා දේශපාලනය මට ගැළපෙන්නෙ නැහැ. මම කියන දේ කරන කෙනෙක්.* සාර්ථක ව්‍යාපාරිකයකු වීමට ඔබට දිය හැකි උපදේශය මොකක්ද?මුලින්ම තමන් තමන්ට අවංක විය යුතුයි. එතකොටයි අනුන්ට අවංක විය හැක්කේ. දැනුම, හැකියාව හා ආත්ම විශ්වාසය තමයි සාර්ථක ව්‍යාපාරයක රහස. ආත්ම විශ්වාසය තියෙනවා නම් එතැනම 90%ක් සාර්ථක වෙලා ඉවරයි. අනිත් දෙක ඉතිරි 10% විදියට ගන්න පුළුවන්.* සේවකයන් එක්ක ඔබ කොහොමද හැසිරෙන්නේ?මගේ කාමරයේ දොර වහලා තියෙන්නේ එයාර් කන්ඩිෂන් නිසා. මේ කාමරය ඕනෑම වෙලාවක, ඕනෑම සේවකයකුට විවෘතයි. ඔවුන් සමහර විට මෙතැනට ඇවිල්ලා මාත්තෙක්ක පෞද්ගලික දේවල් පවා කතා කරනවා.* අද අපේ රටේ ව්‍යාපාර බිඳ වැටිල ද?නැහැ. එහෙම කියනවා නම් ඒක බොරුවක්. අපි නැඟී සිටියේ කාගෙන්වත් පිහිටක් නැතුව අපේම ශක්තියෙන්. අපි අපේ ශක්තිය රටට පෙන්නුවා. ආණ්ඩුවට බැණලා ව්‍යාපාර කරන්න බැහැ. තමන් දැනගන්න ඕනෑ දියුණු කරන්න.* සිංහල අපේ ප්‍රධානම දුර්වලකම විදියට ඔබ දකින්නේ මොකක්ද?ඊර්ෂ්‍යාව. මනුස්සයෙක්ව වට්ටන්නමයි හදන්නේ. යමෙක් මෙතැන ඉස්පිරිතා‍ලයක් දානව කිව්වොත් මම නම් ඔහුට උදව් කරනවා. ඔහුව වට්ටන්න හදන්නෙ නැහැ. එහෙම කළොත් අපි වට්ටන්නේ පුද්ගලයා නෙමේ රට. එතකොට වෙන්නේ සීයකට, දාහකට රස්සා නැතිවෙන එක.* කලාකරුවන් මොකද ඔබට මෙච්චර ආදරේ?සමහර විට මම අව්‍යාජ නිසා වෙන්න ඇති. මං කාවත් රවට්ටන්නේ නැහැ. ඒක කලාකරුවනුත් දන්නවා. මං අඩුම ගාණේ ඔවුන්ව දැන්වීමකටවත් යොදා ගන්නේ නැහැ. අපි අතරේ ලොකු බැඳීමක් තියෙනවා. සිනෙස්ටාර් පදනම, ඔස්කා සංවිධානය මේ බැඳීම තර කරන ආයතන. අපි කලාකරුවන්ට රක්ෂණ ප්‍රතිලාභ ලබා දෙනවා. වෛද්‍ය පහසුකම් ලබා දෙනවා. ඒක දෙන්නේ අපේ ‍රෝහලෙන් විතරක් නෙමෙයි. ඕනෑම රෝහලකින්. ඒ පහසුකම් ලබාගන්න පුළුවන් පිටරටකින් වුණත්.* අද සමාජය පිළිබඳ ඔබේ කියැවීම මොකද්ද?හුඟ දෙනෙක් ජීවත්වෙන්නේ බොරුවෙන්. කටින් පිට වෙන දේ නෙමෙයි පපුව ඇතුළේ තියෙන්නේ.* ඔබේ ජීවිත ප්‍රණිධානය මොකද්ද?අපි කවුරුත් මැරෙනවා. ඒක දැනගෙන තමයි මං ජීවත්වෙන්නේ. මේ හොස්පිට්ල් එක සල්ලි දීලා ගන්න පුළුවන් අය මෙතැනට ඇවිල්ලා අසරණ වෙනව මං දැකලා තියෙනවා. ලෙඩක් දුකක් ආවම තමයි තේරෙන්නේ තමන්ගෙ අසරණකම. ජීවත්වෙලා ඉන්නකං කාටත් ඒක තේරෙන්නේ නැහැ. ඔය ටික තේරුම් අරගෙන තව කෙනෙකුට උදව් කරගෙන, රට ගැන හිතලා අපි ජීවත් වෙනවා නම් ඒ ඇති.* ඔබ අඳින්නෙම සුදු ෂර්ට් එකයි, කලිසමයි. ඒ ඇයි?ඉස්කෝලෙන් අස්වුණාට පස්සේ මම සුදුම තමයි ඇන්දේ. යාළුවෝ කියන්න හැදුවා උඹ ඉස්කෝලේ කොල්ලා වගෙ හැසිරෙන්න හදනවා කියලා. ඒ නිසා මම සුදුපාට ටිකක් වෙනස් කරලා කහ පාටට බැස්සා.* ඔබේ බිරිය ගැනත් යමක් කියන්න?ඇය ශ්‍රීනි ධර්මදාස. අපි විවාහ වුණේ ප්‍රේම සම්බන්ධයකින්.* ව්‍යාපාරිකයකුගේ බිරියක් කොයි වගේ විය යුතුයි කියල ද ඔබ හිතන්නේ.ව්‍යාපාරයේ ස්වභාවය තේරුම් ගන්න ඕනෑ. අපිට සමහර විට තරුණ කාන්තාවන් මුණ ගැහෙනවා. නිළියන් මුණ ගැහෙනවා. විදේශීය කාන්තාවන් මුණගැහෙනවා. ඒවා ප්‍රශ්නයක් කර නොගත යුතුයි. මගේ බිරිය මාව තේරුම් අරන් ඉන්නේ. අපේ ගෙදර ප්‍රශ්න හැමදාමත් තියෙනවා. නැතුවා නෙමේ. ඒත් ඒ හැම ප්‍රශ්නයක් ම අනුන්ගේ ප්‍රශ්න.* ඔබේ දූ දරුවන්?පුතාලා දෙන්නයි එක දුවයි. ඒ අයත් දැන් විවාහ වෙලා. ඒ අයටත් දරුවන් ඉන්නවා.‍* ඔබේ දින චර්යාව කොහොමද?මම සාමාන්‍යයෙන් උදේ 6 ට නැඟිටිනවා. නැඟිටලා පත්තර 4 ක් කියවනවා. බ්‍රහස්පතින්දාට පත්තර 5 ක් කියවනවා. ඒ පස්වැනි පත්තරේ ‘සරසවිය'. ඊයේ බලන්න බැරිව ගිය ටෙලිනාට්‍යයක් තිබුණා නම් මං ඒක උදේම බලනවා. උදේ 8 ට වෙන කොට මං ඔෆීස් එකට එනවා. හැන්දෑවේ ගෙදර ගියාම කෝටි 10 ක් දෙනව කිව්වත් මං බිස්නස් කරන්නෙ නැහැ. ගෙදර මගේ දේවල් මම තනියම තමයි කරගන්නේ. ඇඳුම් මදින්නේ මම. ඒවා අල්මාරියට දාල පිළිවෙළට තියන්නේ මම. ඒක බෝඩිම් ජීවිතයෙන් මම ලබපු ශික්ෂණය.* ඔබ ටෙලිනාට්‍ය බලනවා කිව්වා. ඒකද ඔබේ විනෝදාංශය?ඔව්. මම අපේ චැනල්වල යන ටෙලිනාට්‍යවලින් 75% ක්වත් බලනවා. මගෙන් අහන්න ඕනෑ ටෙලිනාට්‍යයක් ගැන.* ඔබ ක්‍රිකට් පාලක මණ්ඩලයේ සභාපති?ඇත්තම කියනවා නම් මං කලාවට වැඩිය කැමැති ක්‍රිකට්වලට. මං දෙවතාවක් ම ක්‍රිකට් බෝඩ් එකේ සභාපතිවීම සතුටක්.* අද අපේ ක්‍රිකට් කණ්ඩායම ගැන ඔබට මොනවද කියන්න පුළුවන්?තරුණයන් බොහෝම දක්ෂයි. 2015 ලෝක කුසලාන ක්‍රිකට් තරගාවලියේ දී අපිට ලොකු සටනක් දෙන්න පුළුවන්. සංගක්කාර, මහේල, ඩිල්ෂාන් වගේ ප්‍රවීණයනුත් ලෝක කුසලානයට ගහනවා. මෙතැන ප්‍රශ්නය වයස නෙමෙයි. හැකියාව සහ වුවමනාව.* ඔබ ලොකු සල්ලිකාරයෙක් නිසා හැන්දෑවට පොඩි විස්කි අඩියක් එහෙම ගහනවා ඇති?නැහැ. මං බොන්නේ නැහැ. මට හාට් ඇටෑක් එකක් ආපු වෙලාවේ දොස්තර කිව්වා ඉඳලා හිටලා රෙඩ් වයින් ටිකක් බොන්න කියලා. ඒකෙන් කොලෙස්ටරෝල් කැපිල යනවා කියලා. ඒත් මං පුරුද්දක් වශයෙන් බොන්නෙ නැහැ. බොහෝම කලාතුරකින් රෙඩ්වයින් එකක් බොනවා. සිගරැට් නම් බොන්නෙම නැහැ.* ඔබට හෘදයාබාධයක් හැදුණා කිව්වනේ‍. කොහෙද ඔපරේෂන් එක කළේ පිටරට ද?නැහැ. හුඟ දෙනෙක් කිව්වා ඇමෙරිකාවට යන්න. එංගලන්තයට යන්න, සිංගප්පූරුවට යන්න කියලා. ඇත්තටම යාළුවෙක් ටිකට් පවා බුක් කරලා තිබ්බා. ඒත් මම කිව්වා, නැහැ නවලෝකේ තමයි මගේ ඔපරේෂන් එක කරන්නෙ කියලා. මොකද, මගේ දොස්තරලා මට විශ්වාසයි. දොස්තර ජයක්‍රිෂ්ණන් තමයි මගේ ඔපරේෂන් එක කළේ. මම ඒ වෙලාවේ මේ රෝහලේ අයිතිකාරයා නෙමේ. මමත් සාමාන්‍ය රෝගියෙක් විතරයි. මම බොහෝම නිර්භීතව ඔපරේෂන් එකට මුහුණ දුන්නා. හැමෝටම පුදුමයි.* ජීවිතයට අභියෝග ආවම ඔබ කොහොමද ඊට මුහුණදෙන්නේ.අභියෝග මට අභියෝග නෙමෙයි. ඕනෑම දේකට මුහුණදීමේ ශක්තිය මට තිබෙනවා.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401121</link>
    <topic>මානව සම්පත් සංවර්ධනය වෙනුවෙන් LOLC සමූහය රන් සම්මාන දිනයි</topic>
    <author/>
    <content>මානව සම්පත් සංවර්ධනය වෙනුවෙන් LOLC සමූහය රන් සම්මාන දිනයිLOLC සමූහයේ වැඩ බලන මානව සම්පත් ප්‍රධානී ප්‍රදීප් උළුවඩුගේ මහතා ජයග්‍රාහී LOLC මානව සම්පත් කණ්ඩායම සමඟින් ලෝක කම්කරු සංවිධාන ශ්‍රී ලංකා සහ මාලදිවයින් කාර්යාලයේ නේවාසික අධ්‍යක්ෂ ඩොන්ලින්-ලී සහ SLITADසභාපති ඊස්ට්මන් නාරංගොඩ යන මහත්වරුන් අතින් තිළිණය ලබමින්.ශ්‍රී ලාංකේය ආයතනික අංශයේ ප්‍රමුඛ සේව්‍යයෙකු ලෙස සිය නාමය තහවුරු කරමින් LOLC සමූහය, 2013 SLITAD මානව සම්පත් සංවර්ධනය සඳහා වූ තිළිණ ප්‍රදානයේදී රන් සම්මානයක් හිමිකර ගැනීමට සමත් විය. කොළඹ වෝටර්ස් එජ් හෝටලයේ පැවැති මෙම තිළින ප්‍රදානයේදී LOLC ඇතුළු මානව සම්පත් කළමනාකරණ හා සංවර්ධනයේ විශිෂ්ටත්වය ප්‍රදර්ශනය කළ ආයතන වෙත මෙම කීර්තිමත් තිළිණ ප්‍රදානය සිදු කෙරිණි.මෙම අවස්ථාව පිළිබඳ අදහස් දක්වමින් LOLC කළමනාකරණ අධ්‍යක්ෂ / ප්‍රධාන විධායක නිලධාරී කපිල ජයවර්ධන මහතා මෙසේ පැවැසීය. “LOLC සමූහයේ සියලුම කාර්ය මණ්ඩලය සමඟ මෙම දැවැන්ත ජයග්‍රහණය සමරනු ලබන්නේ ඉමහත් ආඩම්බරයෙනි. ඔවුන්ගේ උද්‍යෝගය සහ කැපවීම මඟින් LOLC නාමය මෙරට ආයතනික අංශයේ හිනිපෙත්තෙහි රැඳවීමට හැකිව තිබේ. එමෙන්ම මෙම ජයග්‍රහණය තුළින් සැබෑ ලෙස සේවක කේන්ද්‍රගත සංවිධානයක් බවට සහතික කරලීම උදෙසා අප ගෙන ඇති පියවරවලට ඉහළ අගයක් එක්කරයි. අපගේ වඩාත් වටිනා සම්පත වන කාර්ය මණ්ඩලය සංවර්ධනය කිරීම පිළිබඳ අප නිරන්තර අවධානය යොමුකරන අතර අපගේ සම්පූර්ණ මානව සම්පත් ක්‍රියාදාමයන් සහ සේවක වර්ධනයට සලසා ඇති පුළුල් අවස්ථා හේතුවෙන් අප සේව්‍යයෙකු ලෙස බොහෝ දෙනාගේ තේරීමක් වී තිබේ.”මේ වසර මුලදී LOLC සමූහයේ සමාගම් තුනක් ශ්‍රී ලංකාවේ මුල් වරට සිදු කෙරුණු සේවයට හොඳම සමාගම් පිළිබඳ අධ්‍යනයේදී තෝරාගත් මුල් සමාගම් පහ අතරට එක්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401122</link>
    <topic>මොබිටෙල් සමඟ ශ්‍රීලන්කන් - මිහින් ලංකා අත්වැල් බැඳගනී</topic>
    <author/>
    <content>මොබිටෙල් සමඟ ශ්‍රීලන්කන් - මිහින් ලංකා අත්වැල් බැඳගනීතම පාරිභෝගිකයින්ට ප්‍රතිලාභ ලබාදීමේ වැඩසටහන් තවදුරටත් පුළුල් කිරීම සඳහා ශ්‍රී ලන්කන් මඟින් නිතර පියාසර කටයුතු කරන මඟීන් වෙනුවෙන් හඳුන්වා දී තිබෙන ‘Fly smiLes’ වැඩසටහන සහ මොබිටෙල් සමාගමේ Club Magnate Loyalty වැඩසටහන පසුගියදා අත්වැල් බැඳ ගත්තේය. මෙම ඒකාබද්ධතාවය තුළින් මොබිටෙල් ග්‍රාහකයින්ට සහ ශ්‍රී ලංකන්  ‘Fly smiLes’  සාමාජිකයන්ට විශේෂ ප්‍රතිලාභ හිමි වීමට නියමිතය. ‘Fly smiLes’  වැඩසටහනේ සාමාජිකයින් වන මොබිටෙල් පාරිභෝගිකයින්ට ඔවුන්ගේ පසු ගෙවුම් බිල්පත් මත සහ පෙර ගෙවුම් සම්බන්ධතා භාවිතය මත miLes හිමිකර ගැනීමට අවස්ථාව උදාවේ. මෙම වැඩසටහන සඳහා සුදුසුකම් ලැබීමට මොබිටෙල් පාරිභෝගිකයෙකු සතුව අවමය රුපියල් 1000 ක් වන බිල්පතක් අනිවාර්යෙන්ම තිබිය යුතු අතර, එම අවම මුදලේ සිට වැය කරන සෑම රුපියල් 250 ක් සඳහාම miLes බැගින් හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401123</link>
    <topic>සමෘද්ධි අධිකාරියෙන් රට විරු නිවාස ක්‍රමය</topic>
    <author/>
    <content>සමෘද්ධි අධිකාරියෙන් රට විරු නිවාස ක්‍රමයශ්‍රී ලංකා සමෘද්ධි අධිකාරිය විදේශ සේවා නියුක්ති කාර්යාංශය හා එක්ව “රට විරුවෝ” නමින් විශේෂ නිවාස වැඩපිළිවෙළක් ආරම්භ කර තිබේ. රටට විදේශ විනිමය ගෙනෙන බොහෝ විරුවන් විදෙස්ගත වන්නේ තමන්ටම කියා නිවසක් තනා ගැනීමේ බලාපොරොත්තුවෙනි. විදේශගත වී ඔවුන් මෙරටට එවන මුදල් විවිධ අවප්‍රමාණ ක්‍රියාවලට නොදැනුවත්වම යොමුවන නිසා ඔවුන්ගේ නිවසක් තනා ගැනීමේ සිහිනය බොඳ වී යයි. සමෘද්ධි අධිකාරිය “රට විරු නිවාස ක්‍රමය” හඳුන්වා දෙන්නේ ඊට පිළියමක් ලෙසය.මේ දක්වා ඉදිකිරීම් අවසන් කර ජනතා අයිතියට පැවරූ නිවාස ගණන 26 කි. ඉදිකෙරෙමින් පවතින නිවාස 442 කි. 888 දෙනෙකු සඳහා නිවාස ණය මුදල් ප්‍රදානය කර ඇත.එම ප්‍රදානයන් සිදු කෙරෙනුයේ දිවයින පුරා විසිරි 1073 ක් වූ සමෘද්ධි බැංකු කලාප තුළ විදෙස්ගත වී රැකියාවක නියුතු වන ඕනෑම අයෙකු සඳහාය. පිරිනැමෙන ණය මුදල් ප්‍රමාණය ලක්ෂ තුනකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401124</link>
    <topic>පළමු ගනුදෙනුව සිදුකරමින්</topic>
    <author/>
    <content>පළමු ගනුදෙනුව සිදුකරමින්ජාතික ඉතිරිකිරීමේ බැංකුවේ ලෝක වෙළෙඳ මධ්‍යස්ථාන ශාඛාව 2014 වසරේ පළමු ගනුදෙනුව බැංකුවේ ගනුදෙනුකාරියක වන අජන්තා ද සිල්වා මහත්මිය විසින් සිදුකළ අවස්ථාවය. එම අවස්ථාවට ශාඛා ප්‍රධාන කළමනාකාර ඒ. සී. එම්. නියුමුඩීන් මහතා සහ දෙවන නිලධාරිනී එම්. ඒ. ඩී. නිසංසලා මහත්මිය ද එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401125</link>
    <topic>ග්ලෝබල් හෝස්පිට්ල්ස් හි අක්මා බද්ධ විශේෂඥයා මෙරටට</topic>
    <author/>
    <content>ග්ලෝබල් හෝස්පිට්ල්ස් හි අක්මා බද්ධ විශේෂඥයා මෙරටටඉන්දියාවේ ග්ලෝබල් හොස්පිට්ල්ස් සමූහය අක්මා බද්ධ කිරීමේ ශල්‍යකර්ම සඳහා විශේෂඥතාවයක් දක්වනු ලබයි. ශ්‍රී ලංකාවේ ළමයින් සඳහා අවශ්‍ය කෙරෙන ප්‍රතිකාර ක්‍රම සඳහා සිය කැපවීම යළිත් වරක් අවධාරණය කරන ග්ලෝබල් හෝස්පිට්ල්ස් සමූහය විවිධ වූ සංකූලතා සඳහා ප්‍රතිකාර කිරීමට ඇපකැප වී සිටී. චෙන්නායි, බැංගලෝර්, හයිද්‍රාබාද් සහ මුම්බායි නගරවල ක්‍රියාත්මක ලොව සුපිරිතම සෞඛ්‍යාරක්ෂණ සේවාවන් සපයන තෘතීයික ආරෝග්‍ය ශාලා ජාලයක් වන ග්ලෝබල් හොස්පිට්ල්ස් මෙරට ළමයින් සඳහා වන අක්මා බද්ධ කිරීම් ඇතුළු දරුණු ගණයේ රෝගාබාධ රැසකටම නිවැරැදි ප්‍රතිකාර ක්‍රම සහතික කරනු ලබයි.ග්ලෝබල් හොස්පිට්ල්ස් සමූහයේ අක්මා බද්ධ කිරීම් අංශයේ ප්‍රධානී සහ ප්‍රධාන විශේෂඥ ශල්‍ය වෛද්‍ය මහාචාර්ය මොහොමඩ් රෙලා මහතා පසුගියදා ශ්‍රී ලංකාවට පැමිණියේය.සිය ශ්‍රී ලංකා සංචාරය අතරතුර දී මෙරට මාධ්‍යවේදීන් හමුවේ පෙනී සිටි මහාචාර්ය රෙලා මෙසේ සිය අදහස් දැක්වීය. “වර්තමානයේ දී සාර්ථක අයුරින් අක්මා බද්ධ කිරීම් සිදුකරන තැනක් ලෙසින් ඉන්දියාව, බටහිර රටවලට වඩා සියලු දෙනාගේම විශ්වාසය දිනා ගැනීමට සමත් වී තිබෙනවා. සිංගප්පූරුව, මැලේසියාව, බංග්ලාදේශය, ශ්‍රී ලංකාව වැනි අග්නිදිග ආසියානු කලාපයේ රටවල් මෙන්ම අප්‍රිකානු සහ මැදපෙරදිග රටවල ජනතාව ද ඉන්දියාව තුළ සිදු කෙරෙන මෙවැනි ප්‍රතිකාර ක්‍රම පිළිබඳව දැඩි විශ්වාසයක් තබා තිබෙනවා.”මීට අමතරව මෙම මාධ්‍ය හමුව සඳහා ග්ලෝබල් හොස්පිට්ල්ස් හි වෛද්‍යවරුන් වන වෛද්‍ය නරේෂ් ෂන්මුගම් සහ වෛද්‍ය ගෝමදි නරසිංහම් සමඟින් ග්ලෝබල් හෝස්පිට්ල්ස් හි මෙරට නියෝජිතයා වන ෆෝට් ගෲප් හි සභාපති එම්. එෆ්. ඒ. රියාස් යන මහත්වරු ද එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401126</link>
    <topic>සෙලාන් බැංකුවට රිදී සම්මානයක්</topic>
    <author/>
    <content>සෙලාන් බැංකුවට රිදී සම්මානයක්ශ්‍රී ලංකා පුහුණු හා සංවර්ධන ආයතනයේ සභාපති ඊස්ට්මන් නාරාංගොඩ මහතා අතින්, සෙලාන් බැංකුවේ නියෝජ්‍ය සාමාන්‍යාධිකාරී (මානව සම්පත් හා පරිපාලන) සැමුවෙල් ජෙබරත්නම් මහතා රිදී සම්මානය ලබා ගත් මොහොත. ජාත්‍යන්තර කම්කරු සංවිධානයේ මෙරට හිටපු අධ්‍යක්ෂ ඩොන්ග්ලින් ලි සහ සෙලාන් බැංකුවේ ජ්‍යෙෂ්ඨ නියෝජ්‍ය සාමාන්‍යාධිකාරී (නැවත අයකර ගැනීම්) සුනිල් ද සිල්වා යන මහත්වරු ද මෙහි වෙති.ශ්‍රී ලංකා පුහුණු හා සංවර්ධන ආයතනය විසින් පවත්වන ලද පළමු ‘මානව සංවර්ධන සම්මාන’ උලෙළේ දී සෙලාන් බැංකුව රිදී සම්මානයෙන් පිදුම් ලැබීය.මෙහිදී සම්මාන ප්‍රදානය සඳහා ඉදිරිපත්ව තිබූ ආයතන ඇගැයීම සඳහා යොදා ගන්නා ලද නිර්ණායකයන් වූයේ මූලික කර්මාන්තගත ක්‍රමෝපායන් - ව්‍යාපාරික, ඉගැනුම් හා සංවර්ධන, මානව සම්පත් කළමනාකරණය, නායකත්වය හා කළමනාකරණය, කළමනාකරණ ඵලදායීතාව, කළමනාකරණය හා අගය කිරීම, සම්බන්ධ වීම හා සවිබල ගැන්වීම, කාර්යඵල මැනීම හා අඛණ්ඩ අභිවෘද්ධිය යනාදියයි.සෙලාන් බැංකුවේ සාමාන්‍යාධිකාරී / ප්‍රධාන විධායක නිලධාරී කපිල ආරියරත්න මහතා මෙසේ කියා සිටියේය. “අපගේ දැක්ම අනුව අප අරමුණු සාක්ෂාත් කර ගැනීමේ දී සෙලාන් බැංකු කාර්ය මණ්ඩලය ඉතා වැදගත් භූමිකාවක නිරත වන අතර ඔවුන් වෙනුවෙන් දැඩි අවධානයක් ආයතනය ලබා දෙන බව මෙහිදී අවධාරණය කළ යුතුයි.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401127</link>
    <topic>කම්සින්ස් විලාසිතා එකතුව එළිදක්වයි</topic>
    <author/>
    <content>කම්සින්ස් විලාසිතා එකතුව එළිදක්වයිසියලු විලාසිතාංගයන් එකම වහලක් යට දී මිලදී ගත හැකි, කම්සින්ස් විසින් අලංකාරත්වය සහ සුන්දරත්වය කැටිකර ගත් නවතම විලාසිතා එකතුවක් එළිදක්වා ඇත.කාන්තා, පිරිමි සහ ළමා සියල්ලන්ගේ අනන්‍යතාව ඉස්මතු කරමින් එක් එක් පුද්ගලයාට විචිත්‍රවත් සහ අලංකාරවත් බවක් එක්කරනා පුළුල් පරාසයක විලාසිතාවන් මෙහිදී මිලදී ගත හැකිය. තෝරාගැන්ම සඳහා අපූරු විලාසිතාවන් රැසක් ඉදිරිපත් කරනා කම්සින්ස් සතුව ඕනෑම අවස්ථාවන්ට සහ උත්සවයන්ට ගැළපෙන විලාසිතාවන් පවතී.දේශීය මෝස්තරවල පන්නරයෙන් සුප්‍රසිද්ධ නාමයන් යටතේ අලංකාරවත්ව නිර්මාණය කරන ලද ඇඳුම් කට්ටල මෙන්ම විශාල පරාසයක වර්ණයන්ගෙන් යුත් ආකර්ෂණීය ඉන්දීය ඇඳුම් කට්ටල සහ සාරි ආදිය ද මෙහි පවතී.කම්සින්ස් හි සාර්ථකත්වයට බලපා ඇති ප්‍රධානතම සාධක දෙකක් වන්නේ එහි අතිවිශේෂීත්වය සහ ඉහළ තත්ත්වයයි. කම්සින්ස් හි දැක්ම වන්නේ මෝස්තරයන් සහ නිර්මාණයන් අතින් සුවිශේෂී අලංකාරවත් විලාසිතාවන් සිදු කිරීමයි. එසේම මෙම නිර්මාණයන් සඳහා ඉන්දීය විලාසිතා නිර්මාණකරුවන්ගේ නිපුණත්වය සහ දායකත්වය ලැබී ඇත. මෙවන් නවීනත්වය කැටිවුණු සුවිශේෂී විලාසිතාවන් පාරිභෝගිකයන්ගේ තෘප්තිය පිණිස ගෙන්වා ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401128</link>
    <topic>ඩුබායි යන්න එමිරේට්ස් විශේෂ ගාස්තුවක්</topic>
    <author/>
    <content>ඩුබායි යන්න එමිරේට්ස් විශේෂ ගාස්තුවක්කොළඹ සහ ඩුබායි අතර සතියකට ක්‍රියාත්මක කරන ගුවන් සේවා සංඛ්‍යාවට සේවා තුනක් එකතු කිරීමෙන් අනතුරුව ‍එමිරේට්ස් ගුවන් සමාගම එම අමතර සේවා ප්‍රවර්ධනය කිරීමට විශේෂ ගමන් ගාස්තුවක් හඳුන්වා දී ඇත.මේ අනුව, කොළඹ සිට ඩුබායි බලා ගමන්ගන්නා EK 655 සහ නැවත ඩුබායි සිට කොළඹ බලා පැමිණෙන EK 654 සේවයේ ඉකොනොමි පන්තියේ ටිකට් පතක් රුපියල් 56,340 ක විශේෂ මිලකට දැන් ලබාගත හැකි ය. මෙම ගාස්තුවට වීසා ගමන් බලපත්‍රයකට යන වියදම හා සියලුම බදු හා අය කිරීම අඩංගු බවත්, මෙය ගෙවන මුදලට ඉහළ වටිනාකමක් ලබාදෙන බවත් එමිරේට්ස් ගුවන් සමාගම පවසයි.මෙම විශේෂ ගාස්තුව 2014 මාර්තු 31 වෙනි දින දක්වා ගුවන් ගමන් සඳහා වලංගු වන අතර, පෙබරවාරි 2 දක්වා පැවැත්වෙන ඩුබායි සාප්පු සැණකෙළිය අත්විඳීමට ද යොදා ගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj1401129</link>
    <topic>‘සිනා බෝ වේවා’ වැඩසටහනින් හැට දහසකට මුඛ සෞඛ්‍ය ප්‍රතිකාර</topic>
    <author/>
    <content>‘සිනා බෝ වේවා’ වැඩසටහනින් හැට දහසකට මුඛ සෞඛ්‍ය ප්‍රතිකාරයුනිලිවර් ශ්‍රී ලංකා හි ප්‍රමුඛතම මුඛ සෞඛ්‍ය ආරක්ෂක වෙළෙඳ නාමය වන සිග්නල් තම 19 වන ‘සිනා බෝ වේවා’ වැඩසටහන පසුගියදා කළුතර තිස්ස විද්‍යාලයේ සාර්ථක අන්දමින් පැවැත්වීය. ශ්‍රී ලංකා දන්ත වෛද්‍ය සංගමයේ අනුග්‍රාහකත්වයෙන් නොමිලේ සිදු කෙරෙන දන්ත වෛද්‍ය සායනයන්ගෙන් ද සමන්විත මෙම සම්මානනීය ප්‍රවර්ධන සහ අධ්‍යාපනික වැඩසටහන මගින් මුඛ සෞඛ්‍යයේ වැදගත්කම සහ ආත්ම විශ්වාසය රඳවා ගනිමින් ජීවිතයේ සාර්ථකත්වය ලබා ගත හැකි බව පිළිබිඹු කෙරෙන විනෝද ක්‍රියාකාරකම් රැසක් ද සංවිධානය කර තිබිණි. මෙම වැඩසටහන සඳහා එදින පුරාවට විසි දෙදහසක පමණ පිරිසක් එක්ව සිටියා හ.සිග්නල් වෙළෙඳ නාමයේ වෘත්තීය සේවා අත්වැල වන ‘සිග්නල් මුඛ සෞඛ්‍ය සේවාව’ විසින් 2004 වසරේ දී දියත් කළ ‘සිනා බෝ වේවා’ වැඩසටහනට මේ දක්වා ලක්ෂ 8 ක පමණ පිරිසකගේ සහභාගිත්වය හිමිව ඇති අතර 60,000 කට ආසන්න පිරිසක් මෙම වැඩසටහන යටතේ මුඛ සෞඛ්‍ය ප්‍රතිකාර ලබාගෙන ඇත. මෙම වැඩසටහන යටතේ ජාතික පාසල් 1000 ක සිසු දරු දැරියන්ගේ මුඛ සෞඛ්‍ය ප්‍රවර්ධනය කරමින් යහපත් මුඛ සෞඛ්‍ය අධ්‍යාපනයක් ලබා දීමට සමත් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011210</link>
    <topic>බලශක්ති අර්බුදයට විසඳුමක්</topic>
    <author/>
    <content>බලශක්ති අර්බුදයට විසඳුමක්වින්සෝලා ෆෝ ලයිට්බලශක්ති අර්බුදයට විසඳුමක් ලෙසින් සූර්ය බලශක්තිය උපයෝගී කරගෙන ආලෝක කරණයේ නව නිෂ්පාදන කිහිපයක් හඳුන්වා දීමට ග්ලෝබල් ලයිෆ් ස්ටයිල් ලංකා ආයතනය මේ වන විට පියවර ගෙන ඇත.මෙවර වෙළෙඳපොළට හඳුන්වා දී ඇත්තේ වින්සෝලා ෆෝ ලයිට් සූර්ය කෝෂ පද්ධතියයි.වින්සෝලා ෆෝ ලයිට් පද්ධතිය පැය 8ක් පුනර්ජීවනය කිරීමෙන් දිනකට පැය 6 බැගින් එක දිගට දින දෙකක් දැල්වීමට හැකියාව තිබීම එහි විශේෂත්වයකි.එය සවිකිරීමට අමතර වියදමක් දැරීමට සිදු නොවන අයුරින් විශේෂිත සම්බන්ධතා යොදා තිබීම ද සුවිශේෂත්වයයි.ඔක්ටාන් මාකටින් ආයතනය නිෂ්පාදනය කරන වින්සෝලා ෆෝ ලයිට් පද්ධතිය දිවයින පුරා බෙදාහැරීමේ අලෙවි නියෝජිතයා වශයෙන් කටයුතු කරන්නේ ද ග්ලෝබල් ලයිෆ් ස්ටයිල් ලංකා ආයතනයයි.විදුලි බලය සහිත නිවෙස්වල මෙම වින්සෝලා ෆෝ ලයිට් පද්ධතිය භාවිතා කිරීමෙන් ඉහළ යන විදුලි බිල අවම කර ගැනීමට හැකි වන පරිදි නිර්මාණය කර ඇති බව ඔක්‍ටාන් මාකටින් ආයතනයේ අධ්‍යක්ෂ ලක්ෂ්මන් විතානාච්චි මහතා පැවසුවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011211</link>
    <topic>JWT ශ්‍රී ලංකා ‍සම්මාන දිනයි</topic>
    <author/>
    <content>JWT ශ්‍රී ලංකා ‍සම්මාන දිනයිJWT ගෲප් ශ්‍රී ලං කා සභාපති හිමංෂු සක්සේනා සහ JWT  දකුණු ආසියානු ප්‍රධාන විධායක නිලධාරි කොල්වින් හැරිස්.JWT  විසින් දකුණු ආසියානු කලාපයේ ඉන්දියාව, ශ්‍රී ලංකාව, පකිස්ථානය, නේපාලය, භූතානය සහ බංග්ලාදේශය යන රටවල් අබිබවා “South Asia Creative Agency of the year 2013” සම්මානය දිනාගන්නා ලදී. මේ සියලු රටවල් අබිබවා මෙම සම්මානයට උරුමකම් කියන්නට ලැබුණේ JWT  හි ඇති ශක්‍යතාවයන් නිසාය. මීට සමගාමීව JWT  ගෲප් ශ්‍රී ලංකා විසින් “Rest of South Asia Creative Agency of the year 2013” සම්මානයෙහි රජත සම්මානය දිනා ගනු ලැබුවා. මෙම ආකර්ෂණීය සම්මාන උලෙළ චීනය, සිංගප්පූරුව, සහ ඉන්දියාව යන රටවලදී පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011212</link>
    <topic>විකුණුම්කරුවන්ගේ සහ අලෙවි නියෝජිත කතාව ගුවන්විදුලියෙන්</topic>
    <author/>
    <content>විකුණුම්කරුවන්ගේ සහ අලෙවි නියෝජිත කතාව ගුවන්විදුලියෙන්මල්ටිලැක් විකිණුම් සහ අලෙවි ශූරයින් අගයමින් මල්ටිලැක් විසින් ‘මල්ටිලැක් අභිමානය’ හඳුන්වා දෙයි.මල්ටිලැක් අභිමානය යනු සජීවී ගුවන්විදුලි වැඩසටහනක් වන අතර එහිදී මල්ටිලැක් විකුණුම් ජාලය උසස් තත්ත්වයකට ගෙනයාමට පෙරමුණ ගත් මල්ටිලැක් විකුණුම්කරුවන්ගේ සහ අලෙවි නියෝජිතයින්ගේ සාර්ථකත්වයෙහි කතාව ඉදිරිපත් කරයි.ලක්හඬ ගුවන්විදුලියේ fm 93.7 ඔස්සේ ගුවන් ගත වන මෙම වැඩසටහන සෑම මසකම පළමු සහ තුන්වන ශනිදාවන්හි පෙ.ව. 11.30 සිට පුරා අඩ පැයක් ප්‍රචාරණය වෙයි. මෙහි පළමු වැඩසටහන දෙසැම්බර් මස 30 වැනිදා විකාශය විය.“මල්ටිලැක් අභිමානය” යනු අතිවිශිෂ්ට වැඩසටහනක්. මේ වැඩසටහන මඟින් විකිණුම් බළකායේ සහ මල්ටිලැක් අලෙවිකරුවන්ගේ නිපුණතාව කුසලතාව සහ ශක්තිය මතුකර දැක්වීමට අපි බලාපොරොත්තු වෙනවා. මීට පෙර වෙනත් කිසිදු තීන්ත නිෂ්පාදනය කරනු ලබන සමාගමක් මෙවැනි කාර්යයක් සිදු කර නැති අතර ඔවුන්ට සුපිරි වීරයන් සිටිය හැකි නමුත් විකිණුම් සහ අලෙවි ශූරයින් කිසිදා නොසිටින්නට ඇති” යැයි මල්ටිලැක් හි අලෙවි කළමනාකාර හෂාන් හපුතන්ත්‍රී මහතා ප්‍රකාශ කර සිටියේය.මෙම වැඩසටහනෙහි සැකිල්ල වන්නේ මල්ටිලැක් තීන්ත විකිණුම් කොන්දේසිවලට අනුව විශාලතම ආදායම් ලද ‍හෝ ආදායම් ඉලක්ක සපුරාගත් විකිණුම්කරුවන් සහ අලෙවි නියෝජිතයින් 20 දෙනෙකු පුර්ව වැඩසටහනක් මඟින් තෝරගෙන, මෙම වැඩසටහනට සහභාගිවීමට අවස්ථාව ලබාදීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011213</link>
    <topic>ජාතික ව්‍යාපාර විශිෂ්ටත්ව සම්මාන උලෙළේදී ජනශක්ති රක්ෂණයට රන්</topic>
    <author/>
    <content>ජාතික ව්‍යාපාර විශිෂ්ටත්ව සම්මාන උලෙළේදී ජනශක්ති රක්ෂණයට රන්2013 ජාතික ව්‍යාපාර විශිෂ්ටත්ව සම්මාන උලෙළෙ හිදී රක්ෂණ ක්ෂේත්‍රය වෙනුවෙන් පිරිනැමුණු රන් සම්මානය දිනා ගැනීමට ජනශක්ති රක්ෂණ සමාගමට හැකි විය. සෑම ක්ෂේත්‍රයකම සමාගම ප්‍රකට කරන විශිෂ්ටත්වය මෑත කාලීනව ලද සෑම සම්මානයකින්ම තහවුරු කරයි.නව්‍යතාව, ලාභදායීත්වය සහ ස්ථාවරත්වය අතින් ක්ෂේත්‍රයේ මුල් පෙළේ සමාගමක් ලෙසට ජනශක්ති රක්ෂණ සමාගම මෙම සම්මානය හරහා තම ආයතනික අනන්‍යතාව මැනවින් විදහා දක්වන අතර ඉදිරිපත් කළ රක්ෂණ සේවා ක්ෂේත්‍රයේ මිනුම් දණ්ඩක් ලෙස සැලැකේ.ජනශක්ති රක්ෂණ සමාගමේ කළමනාකාර අධ්‍යක්ෂ ප්‍රකාශ් ෂාෆ්ටර් මහතා පැවසුවේ මෙම ජයග්‍රහණය දිගු කාලීන ක්‍රියාන්විතයක ප්‍රතිඵලයක් බවයි. “මීට පෙර අවස්ථා පහක දී අපි ජාතික ව්‍යාපාර විශිෂ්ටත්ව සම්මාන උලෙළෙහිදී සම්මානයට පාත්‍ර වුණා. නමුත් මෙවර ලබා ගත් රන් සම්මානය ඒ සියලු සම්මානයට වඩා අප වෙත ජවයක් ලබා දුන්නා. මෙම සම්මානය හරහා සමාගමේ ලාභදායිත්වය, වන්දි මුදල්, ප්‍රතිලාභ ලබාදීම, මෙන්ම පාරිභෝගිකයින් වෙත සලසන තෘප්තිමත් සේවාව සහ පුහුණු සැසිවාර තුළින් සේවකයින් කෙරෙහි ලබාදෙන සංවර්ධනය හොඳින් නිරූපණය වෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011214</link>
    <topic>කොමර්ෂල් ඉංග්‍රීසි පාඨමාලාවට කළුතරින් සිසුහු 130ක්</topic>
    <author/>
    <content>කොමර්ෂල් ඉංග්‍රීසි පාඨමාලාවට කළුතරින් සිසුහු 130ක්දරුවන්ගේ ඉංග්‍රීසි සාක්ෂරතාව නැංවීම සඳහා කොමර්ෂල් බැංකුව ආරම්භ කළ ජාතික සමාජ සත්කාරක වැඩසටහනට සහභාගි වූ තවත් සිසු දරුවෝ 130 දෙනෙක් එය සාර්ථකව සම්පූර්ණ කරති.දීප ව්‍යාප්තව පැවැත්වීමට සැලසුම් කර ඇති මෙම වැඩසටහන යටතේ කළුතර දිස්ත්‍රික්කයේ පාසල් සඳහා පැවැති සැසි මෙම වැඩසටහනේ දෙවන අදියරයයි.වැඩසටහන සඳහා තෝරා ගන්නා ලද පාසල්වල දරු දැරියන් වෙනුවෙන් විෂය බාහිර ක්‍රියාකාරකමක් ලෙස මාස හතරක් පුරා පැය දෙකේ පාඩම් 16 ක් ඉගැන්වීම සිදුකළේ මෙරට ප්‍රමුඛතම ඉංග්‍රීසි අධ්‍යාපන ආයතනයක් වන ‘ලයිෆ් ඉංග්ලිෂ් ඇකඩමි’ විසිනි.දරුවන්ගේ ඉංග්‍රීසි දැනුම වර්ධනය කිරීම උදෙසා සැලසුම් සහගතව නිර්මාණය කළ මෙම ඉංග්‍රීසි අධ්‍යාපනික වැඩසටහනේදී පුද්ගලික සංවර්ධනය සඳහා අවශ්‍ය ඉංග්‍රීසි කතා කිරීම සහ මූලික ලිවීමේ කුසලතා නැංවීම සඳහා අවධානය යොමු කෙරුණි.කොමර්ෂල් බැංකුවේ නියෝජ්‍ය සාමාන්‍යාධිකාරී - අලෙවිකරණ හස්රත් මුණසිංහ මහතා සිසුවියකට සහතික පත්‍රයක් පිරිනමමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011215</link>
    <topic>“අවුඩි කලම්බු” අලුත් කරයි</topic>
    <author/>
    <content>“අවුඩි කලම්බු” අලුත් කරයිසෙනොක් ඔටෝමොබයිල්ස් සිය නවතම සුපිරි ප්‍රදර්ශනාගාරය කොළඹ දී විවෘත කරන ලදී. මෙම අධි සුඛෝපභෝගී ප්‍රදර්ශනාගාරය, ලොව පුරා විහිදුණු අවුඩි ප්‍රදර්ශනාගාරයන් හි ගෝලීය සම්මතයන්ට අනුකූල වන අයුරින් නිර්මාණය වී තිබෙන්නකි. ප්‍රදරශනාගාරය කොළඹ 05, ආර්.ඒ.ද මැල් මාවතෙහි පිහිටා තිබේ. මෙහි දී සිය උසස්තම ගනුදෙනුකාරභවතුන් හට ‘අවුඩි කලම්බු’ හි අසමසම අත්දැකීම විඳගැනීම සඳහා සෙනොක් ඔටෝමොබයිල්ස් විසින් ගෞරවයෙන් යුතුව ආරාධනා කර සිටින්නේ මෙතෙක් ශ්‍රී ලංකාව තුළ දී මෝටර් රථ ප්‍රදර්ශනාගාරයකින් නොලද සුවිශේෂී අත්දැකීමක් සහතික කරලමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011216</link>
    <topic>මයික්‍රෝමැක්ස් කැන්වස් කාණ්ඩයට අලුතින් මාදිලි 2 ක්</topic>
    <author/>
    <content>මයික්‍රෝමැක්ස් කැන්වස් කාණ්ඩයට අලුතින් මාදිලි 2 ක්මයික්‍රොමැක්ස් ස්මාර්ට් ජංගම දුරකථන පෙළට අලුතින් එක්වූ කැන්වස් නිෂ්පාදන කාණ්ඩයේ නව මාදිලි වන ‘ඒ74 කැන්වස් ෆන්’ සහ ‘ඒ76 කැන්වස් ෆන්’ පසුගියදා ලාංකීය වෙළෙඳපොළට හඳුන්වා දුන්නේය.3ජී ඇන්රොයිඩ් ජංගම දුරකථන අතර ඉදිරියෙන් සිටින මෙම නිෂ්පාදනයන් ඇන්රොයිඩ් 4.2.2 ජෙලිබීන් මෙහෙයුම් පද්ධතියක් මත ක්‍රියාත්මක වන අතර භාවිත කරන්නාට පහසු ආකාරයට මිලදී ගැනීමට පෙර යෙදවුම් ගණනාවක් අන්තර්ගත කර ඇත. මෙගා පික්සල් 5 ක පිටුපස කැමරාව සහ මෙගා පික්සල් 0.3 ක ඉදිරිපස කැමරාව මගින් ලබාදෙන අති පැහැදිලි දසුන් ජීවිතයේ අවස්ථා නැවත සිහිපත් කිරීමට අවැසි පහසුකම් ලබාදෙයි. මෙම ජංගම දුරකථන දෙකම බ්ලූටූත් 2.0 සහ වයි ෆයි යූ. එස්. බී. සහ ජී. එස්. පී. පහසුකම් වලින් සමන්විත වන අතර මෙම පහසුකම් භාවිත කර තොරතුරු අඩංගු ලිපි ගොනු යැවිය හැකියි. මෙම දුරකථනයන්හි මතක ගබඩාව ගිගා බයිට් 32 දක්වා වර්ධනය කර ගත හැකි වීම තවත් වාසියකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011217</link>
    <topic>‘අපේ ගම’ උපරිම ඵල නෙළා ගනී</topic>
    <author/>
    <content>‘අපේ ගම’ උපරිම ඵල නෙළා ගනීපොදු රාජ්‍ය මණ්ඩලීය රාජ්‍ය නායක සමුළුවට සහභාගි වීම සඳහා දිවයිනට පැමිණි රාජ්‍ය තාන්ත්‍රික භාර්යාවන්ගේ ආකර්ෂණය දිනා ගැනීමට ‘Laksala Museum Gallery Cafe’ හා ‘අපේ ගම’ සමත් වෙයි.කොළඹ නගරයේ අසිරිය විඳිමින් විවේකය අත්විඳීම සඳහා සුදුසුම ස්ථානයක් ලෙසින් එම රාජ්‍යතාන්ත්‍රිකයින්ගේ භාර්යාවන් විසින් ‘Laksala Museum Gallery Cafe’ තෝරාගෙන තිබිණි. එම අලෙවි ප්‍රදර්ශනාගාරයේ පැවති ශ්‍රී ලාංකේය අභිමානය විදහා දැක්වෙන අත්කම් නිර්මාණ එහිදී ඔවුන්ගේ සිත් දිනා ගැනීමට සමත් විය.අලෙවි ප්‍රදර්ශනාගාරයේ පැවති ප්‍රභූ විවේකාගාරය ඔවුන් වෙනුවෙන් වෙන්වූ අතර ප්‍රදර්ශනාගාරයේ සියලු පහසුකම් සමඟින් එහි අසිරිය අත්විඳින ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aj14011218</link>
    <topic>සති මැද වෙළෙඳ පොළ ඉහළට</topic>
    <author>තාරක වික්‍රමසේකර</author>
    <content>සති මැද වෙළෙඳ පොළ ඉහළටසතියේ ආරම්භක සඳුදා වෙළෙඳ පොළ ගනුදෙනු 5052 ක් දක්වා අඩු වූයේ පෙර සතිය අවසානයේ දැක්වුණු ගනුදෙනු සංඛ්‍යාව වූ 7241 පහළ යමිනි. එසේ වුවත් මිලියකය ඉක්මවා කොටස් අලෙවි වූ සමාගම් ගණන 7 ක්  බව පෙන්නුම් කරන ලදි. ඇක්සස් ඉංජිනියරින් (1199883), ඩයලොග් (2486018), හේමාස් හෝල්ඩින්ග්ස් (1110327), ලංකා සෙන්චුවරි (ඩබ්ලිව් සී 2014), එස් එම් බී ලීසිං (ඡන්ද බලය රහිත), 1076905, ටෙස් ඇග්‍රෝ (ඡන්ද බලය රහිත) - 2597234 එම සමාගම් අතර විය.මිල ඉහළ යාම් අතුරින් කැපී පෙනුණේ සුළු වශයෙක් කොටස් අලෙවි වූ සමාගම් පමණි. ඒ අතර එක්  කොටසක් අලෙවි වූ සිලෝන් ප්‍රින්ටර්ස් (124.90) මෙන්ම ෂර්ලිමාර් (109), ගුඩ් හෝප් (238.80), ඔෆීස් ඉක්යුප්මන්ට් (132.70), ෂර්ලිමාර් (109) වැනි සමාගම් කැපී පෙනුණි. කොටස් 100ට වඩා අලෙවි වූ සමාගම්හි කැපී පෙනෙන මිල ඉහළ යාමක් සිදු වූයේ නැත.මිල පහළ යාම් අතුරින් කැපී පෙනුණේ ඒ අයි ඒ ඉන්ෂුවරන්ස් (30.20 ) සෙලින්කෝ ඉන්ෂුවරන්ස් (68.40) සමාගම් ය.පසු දින එනම් 7 වැනිදා ගනුදෙනු සංඛයාව 5432 ක් දක්වා ඉහළ ගොස් තිබුණි. මිල ඉහළ යාම් අතුරින්  සිලෝන් ටුබැකෝ (11.90 ) සමාගම කැපී පෙනුණු අතර මිල පහළ යාම් අතුරින් කැපී පෙනුණේ එලායන්ස් (19.20), කළම්ඹු සිටි (19.80) ඉන්ඩස්ට්‍රියල් ඒඑස්පීඑච් (10.60) සෙරන්ඩිබ් ඉංජිනියරින්ස් (36.30),  සමාගම්ය.මිලියනය ඉක්මවා කොටස් අලෙවි වූ සමාගම් අතුරින් කැපී පෙනුණේ එක්ස්පෝ ලංකා (3803055), ද ෆිනෑන්ස් කම්පැණි (ඡන්ද බලය රහිත), 1078144, වැලිබල් (1188411) ටච්වුඩ් (1252352),  සමාගම් ය.ජනවාරි 8 වැනිදා බදාදා ගනුදෙනු  සංඛ්‍යාව 9710 ක්  විය.  එය පෙර දින හා සසඳන කල සැලකිය යුතු මිල ඉහළ යාමකි.මිලියනය ඉක්මවා කොටස් අලෙවි වූ සමාගම් ගණන 7 ක් ලෙස දැක්වුණි. ඒ අතර  ද ෆිනෑන්ස් ජන්ද බලය සහිත හා රහිත   කොටස් අංශ දෙකම අයත් විය. එසේ මිලයනය ඉක්මවා කොටස් අලෙවි වූ සමාගම් අතර එක්ස්පෝ ලංකා (2702485), එස් එම් බී ලීසිං (2571108), ද ෆිනෑන්ස් (ඡන්ද බලය සහිත) - 2558401,  ද ෆිනෑන්ස් (ඡන්ද බලය රහිත) - 5611177 වටවල (1059656), පී සී ෂර්මා (1107502), රයිගම් සෝල්ට් (1854948),  ටෙස් ඇග්‍රෝ (ඡන්ද බලය රහිත) - 7956765 සමාගම් දැක්වුණි.දිනයේ මිල ඉහළ ගිය සමාගම් අතර කළම්ඹු සිටි( 43.30),   සිංහ පුත්‍ර ෆිනෑන්ස් (11.10) සමාගම් කැපී පෙනුණි. ගුඩ් හෝප් සමාගමේ කොටසක මිල 226.40 කින් පහළ ගියද අලෙවි වූයේ කොටස් 60 ක් පමණි.  එසේම ලංකා අශෝක් සමාගමේ කොටසක මිල රුපියල් 167.00 කින් ඉහළ ගියද අලෙවි වූයේ කොටස් 3 ක් පමණි.එසේ වුවද  එදින වෙළෙඳ පොළ සැලකිය යුතු ප්‍රගතියක් අත් කර ගෙන සිටිනු දක්නට ලදි.පෙර සතිය අවසානයේ   සමස්ත කොටස් මිල දර්ශකය ඒකක 5973.80ක් වු අතර ආරම්භක සඳුදා එම අගය දැක්වුණේ ඒකක 5944.90 ක් ලෙසයි. අඟහරුවාදා එම දර්ශකය දැක්වුණේ ඒකක 5977.07 ක් ලෙසිනි. බදාදා එම අගය 6054.47 කි.පෙර සතිය අවසානයේ ඒකක 3294.82 ක් වූ එස් ඇන්ඩ් පී එස් එල් දර්ශකය ආරම්භක සඳුදා දැක්වුණේ ඒකක 3281.24 ක් ලෙසිනි.එමෙන්ම අඟහරුවාදා එම දර්ශකය දැක්වුණේ ඒකක 3300.45 ක් ලෙසිනි. බදාදා එම අගය  දැක්වුණේ ඒකක 3350.31 ක් ලෙසිනි.මේ වන විට ස්ථාවර තැන්පතු පොළිය 10% පමණ වන තරමටම මහ බැංකුව විසින් අඩු කර තිබුණත් වෙළෙඳ පොළ කරා අලුතින් ආයෝජකයන් ඇදී එන බවක් පෙනෙන්නට නොතිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>12</day>
    </date>
    <link>http://www.silumina.lk/2014/01/12/_art.asp?fn=aw140112</link>
    <topic>මාතරින් කට්ට ගෙනැල්ලා මා බැඳලා මූදට දැම්මා</topic>
    <author>මතුගම මහින්ද විජේතිලක</author>
    <content>“අනේ! මහත්තයෝ මට මගේ සල්ලි ටික ගන්න ඕනෑ” යි ජෝසප්ට ආවිෂ්ට වූ භූතාත්මය අඬ අඬා කීවේය. ආධ්‍යාත්මික උපදේශකවරයා ප්‍රශ්න කිරීම් ආරම්භ කළේ ය.“සල්ලි ගැන කතා කරන්න කලින් තමන් කවුද කියලා හිටියා නම් හොඳයි”“මම ඩීමන්”“ඩීමන් කියන්නේ කවුද?”“මේ ජෝසප්ගෙ තාත්තා. ජෝසප් මගේ වැඩිමහල් පුතා.”“ඇයි මේ පුතාට කරදර කරන්නෙ?”“මගේ සල්ලි ටික මට ඕනෑ.”“මොන සල්ලි ද? පුතා තාත්තාගෙන් සල්ලි අරගෙන තියෙනව ද?”“නෑ... නෑ... පුතා මගෙන් සල්ලි ගත්තෙ නෑ. ඒ වුණාට පුතා මගේ සල්ලි ටික අරන් දෙන්න ඕනැ.”“මොන සල්ලි ද ඔය කියන්නෙ?”“මහත්තයා! මම සල්ලි පොළියට දුන්නා. ඒ ණය කාරයෝ මගේ සල්ලි ආපහු දුන්නෙ නෑ.”“ඇයි නොදුන්නෙ?”“මම මළානෙ මහත්තයා.”“මැරුණානම් දීපු සල්ලි අයකැර ගන්නේ කොහොම ද?”“අනේ! මහත්තයා, මගේ සල්ලි ටික නම් ගන්න ඕනැ.”ජෝසප් බුත්තල ප්‍රදේශයේ පදිංචිකරුවෙකි. වයසින් හැට හැවිරිදි ය. ශරීරයේ දැඩි වේදනාව, හීනෙන් බිය වීම, නිවසට වැලි වැටීම, බත් පිඟානට අසාමාන්‍ය ලෙස වැලි වැටීම වැනි අසනීප හා ප්‍රශ්නවලින් මිදීම සඳහා කරන ලද වෛද්‍ය ප්‍රතිකාර හා වෙනත් අභිචාර විධිවලින් සහනයක් නොලැබ සිටියදී “සිළුමිණ” පත්‍රයේ “පියවි ඇසින් ඔබ්බට” විශේෂාංගයේ සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය සොයා ගෙන ජෝසප් බිරිය සමඟ පැමිණියේය. එහි දී ජෝසප් ප්‍රලය වූ අතර ඔහුගේ මියගිය පියා ඩීමන් ගේ භූතාත්මය ඔහු තුළින් මතු වී ආවේය. ආධ්‍යාත්මික උපදේශකවරයා භූතාත්මය සමඟ සාකච්ඡා කළේය.“ඉතින් ඩීමන්ගෙ සල්ලි ගත්ත ණය කාරයෝ ආපහු නොදුන්නයි කියලා ඇයි පුතාට කරදර කරන්නෙ?”“මගේ සල්ලි ටික අරන් දීපං කියලා තමයි කරදර කළේ”“කොහොමද පුතාට ඒ ගැන කිව්වෙ?”“මම කිව්වාට මූට ඇහෙන්නේ නෑ. ඉතින් මම කරදර කළා.”පියාගේ භූතාත්මය ශරීරයෙන් ඉවත් කොට ගවේෂකවරයා ජෝසප්ට දින විසි එකක් බෝධි පූජා පවත්වා එන්නැයි උපදෙස් දුන්නේය.“මහත්තයා, මට බෝධි පූජා තියන්න බෑ. මම බෞද්ධයෙක් නොවෙයි.”“අපේ ප්‍රතිකාර ක්‍රමය බෞද්ධ පිළිවෙත්වලින් රෝගීන් සුවපත් කිරීම. ඒ නිසා දන්න කෙනෙකු ලවා බෝධි පූජාව පවත්වා එන්න.”“ඒක නම් කරන්න බෑ.”“එහෙම නම් මට කරන්න දෙයක් නැහැ. මේ මම දන්නා ක්‍රමය. ඒකට බෝධි පූජා පවත්වා සිත ඒකාග්‍ර කොට ශක්තිමත් වෙන්න ඕනෑ. එහෙම නැත්නම් ඔය තාත්තාගේ භූතාත්මය ශරීරයේ තියාගෙන ඉන්න වේවි. එහෙම නැත්නම් වෙන තැනකට ගිහින් ප්‍රතිකාර ගන්න.”“හොඳයි මම මොනව ද කරන්න ඕනෑ?”“අපි තමුන්ව අපේ ආගම දහමට ගන්න හදනවා නොවෙයි. ඔය ඇ‍ඟේ තියෙන දෝෂය ඉවත් කරන්න අපි දන්නා පිළිවෙත් ක්‍රියාත්මක කරන්න ඕනැ. බය වෙන්න එපා. දන්නා කෙනෙකුට කියා බෝධි පූජාව තියා ගන්න. බුදු හාමුදුරුවෝ ගස් ගල් වන්දනා කරන්න කියලා නැහැ. උගන්වලා නැහැ. බුදු රජාණන් වහන්සේ නැති අවස්ථාවල උන් වහන්සේ වෙනුවෙන් බෝධිය සංකේතවත් කර ගන්න කියලා තියෙන්නේ. බෝ මළුවට ගිහින් සිත ඒකාග්‍ර කරගන්න ඕනෑ. මම සතුන් මැරීම, සොරකම් කිරීම, කාමය වරදවා හැසිරීම, බොරු කීම, සුරාපානය යන පාප ක්‍රියාවන් ගෙන් වළකිමි යි කියන අධිෂ්ඨානයෙන් සිත ඒකාග්‍ර කැර ගන්න. මම නිවැරදි මිනිසෙක් මි යන සිතුවිල්ල තුළ පිහිටීමෙන් තමන්ගේ සිත ශක්තිමත් වෙනවා. සිත පිරිසිදු වන විට රුධිරය පිරිසිදු වෙනවා. ඒ අනුව සිත කය දෙක ම ශක්තිමත් වන විට තමන් ගේ ශක්ති ශරීරය බලවත් වෙනවා. එවිට තමන් යටකැර ගෙන සිටින භූත බලවේගය නම්‍යශීලි වෙනවා.”බෝධි පූජා අවසන් කොට ජෝසප් නැවතත් පැමිණියේ ය. එදින ද ජෝසප් ප්‍රලය වූයේය.“ඩීමන් දැන් මොකද කියන්නෙ?”“මගේ සල්ලි ටික අරන් දෙන්න කියලා තමයි කියන්නෙ.”“ඉතින් සල්ලි ගත්ත අයට නේද ඒක කියන්න ඕනැ”“ඒකට මම බයයි මහත්තයා.”“ඇයි බය මොක ද?”“මම ඔය ණය කාරයන්ගෙ ගෙවල්වලට ගියා. උන්ගෙන් සල්ලි ආපහු ඉල්ලුව. උන්ට ඇහුණෙ නැහැ මම කියන දේවල්. ඊට පස්සෙ උන්ගෙ ගෙවල්වල අය ලෙඩ කළා. කරදර කළා.”“දැන් කොයි තරම් කල් ද?”“දැනට අවුරුදු විස්සක් තරම් වෙනවා.”“ඊ ළඟට මොකද කළේ?”“මම පෙරේරගෙ ගෙදරට ගියා.”“කවුද පෙරේරා කියන්නෙ?”“ඌ තමයි මගෙන් වැඩිම මුදලක් ණයට අරගෙන ආපහු නොදී ඉන්න එකා. ඌ මගෙන් රුපියල් ලක්ෂ දෙකක් අරගෙන තියෙනවා. මුදලත් නෑ පොළියත් නෑ.”“ඉතින් පෙරේරාට මොක කළේ?”“ඌටත් ගෙදර අයටත් කරදර කළා. ගෙට වැලි දැම්මා. කන බත් පිඟන්වලට වැලි දැම්මා. හීනෙන් බය කළා.”“ඉතින් සල්ලි ලැබුණ ද?”“නෑ ඌ මාතරින් කට්ටඩි ගෙනැල්ල තොවිලයක් කළා. මාව බැඳලා මූදට දැම්මා. මහ මූදට. හිර වෙලා දුක් වින්දා. ඒ බන්ධනයට අහුවෙලා ටික දවසක් ඉන්න කොට බන්ධනයෙන් නිදහස් වුණා.”“ටික දවසක් කිව්වේ කොච්චර කාලයක් ද?”“අවුරුදු විස්සක් විතර මූද යට දුක් වින්දා.”“නිදහස් වෙලා කොහේද ගියේ.”“පෙරේරා මට සල්ලිත් නොදී පොළියත් නොදී මාව බැඳලා මුහුදට දැමු පළිය ගන්න ඌ හොයාගෙන ගියා.”“ගිහින් මොකද කළේ?”“ගියාට වැඩක් නෑ. ඌ හිටපු ගේ වහලා උන් වෙන කොහේද යන්න ගිහින්. මට ඌ ඉන්න තැනක් හොයා ගන්න බැරි වුණා.”“ඊට පස්සෙ මොකද කළේ?”“මොනවා කරන්න ද? පුතා හොයා ගෙන ආවා. පුතා ලවා මගේ සල්ලි ටික එකතු කැර ගන්න හිතා ගෙන ඇවිත් මගේ සල්ලි ටික අරන් දීපං කියලා කිව්වා. මම කියන දේවල් පුතාටත් ඇහුණේ නෑ. ඒ නිසා පුතාට කරදර කරන්න පටන් ගත්තා.”“මෙන්න මේ ටික හොඳට අහගන්න. සල්ලි පොළියට දෙන රස්සාව ඒ තරම් හොඳ දෙයක් නොවෙයි. මුදල් ප්‍රශ්න අඩුපාඩු සිදු වෙන අය ණයට මුදල් ගන්න හොයා ගෙන එනවා. අද රටේ පවතින ආර්ථික ක්‍රමය අනුව ආදායමට වඩා වියදම වැඩියි. ණයක් ගත්තොත් ගෙවා ගන්න අමාරුයි. ඒත් ණයක් ගත්තට පස්සෙ ණය හිමියා ණය කාරයා හොයා ගෙන යනවා, මුදල නැත්නම් පොළියවත් ඉල්ලා ගෙන. මේ වෙන කොට ණය කාරයා ගේ අප්‍රසන්න ම දැකීම තමයි පොළී මුදලාලි. ඒ වගේ ම පොළී මුදලාලි නිතර මතක් වෙනවා. අනේ මූ මැරිලවත් යනවා නම් හොඳයි කියලා ණය කාරයා හිතනවා. ණය කාරයන් ගෙන් නිකුත් වන මානසික තරංග සාපයක් වගෙයි. ණය හිමියා ගේ කාලය හොඳ කල් හොඳයි. කාලය නරක් වුණ හැටියේ අර සාප ක්‍රියාත්මක වෙනවා. අඩු ගණනේ විසි තිස් දෙනෙකු විතරක් නොවෙයි ඒ අයගේ අඹු දරුවොත් සාප කරනවා. මූව මැරිලාවත් යන්නේ නෑ. මේක හරි වදයක් කියලා. සල්ලි තමන්ගෙ බව ඇත්ත. ඒත් ඒ සල්ලි ආපහු ගෙවා ගන්න බැරි වුණා ම වචනයෙන් නොකිව්වත් හිතෙන් මරණය ප්‍රාර්ථනා කරනවා. තවත් සමහරු දිගට ම පොළිය ගෙවලා මම දැන් ගත්ත මුදලටත් වඩා, දෙතුන් ගුණයක් පොළිය ගෙවලා තියෙන්නේ කියලා හිතනවා. මුල දී වෙච්ච පොරොන්දු අමතක කරන්න බලනවා. හදිස්සියට, අමාරුකමට, බැරිකමට, පස්සෙන් ඇවිත් නොවිඳිනා වැඳුම් වැඳල තමයි ණයට මුදල් අරගෙන යන්නේ. ඒක ඇත්ත. පවතින ආර්ථික ප්‍රශ්න නිසා ගෙවා ගන්න බැරිනම් මොනවා කරන්න ද? ඔය තත්ත්වයට ඔබ පත් වුණා ය කියා හිතන්න. කල්පනා කරන්න. දැන් දීපු දේ දීලා ඉවරයි. පුතා කොහොම ද ඔබ අනුන්ට දීපු සල්ලි අර ගන්නේ. හොඳින් සාධාරණව දෙන්නෙ නැත්නම් පුතාට නඩු යන්න පුළුවන් ද? ලියකියවිලි තියෙනව ද? නැත්නම් ඒත් බැහැ. මේක පුතාටත් ප්‍රශ්නයක්. දැන් ඕක හිතෙන් අත හැරලා හිත හදාගන්න. ඔබ පෙරේරාට කරදර කරන්න ගිහින් අවුරුදු විස්සක් මුහුද යට දුක් වින්දා. මෙහෙම කරන්න ගියොත් පුතාටත් සිද්ධ වේවි ඔබව ආයෙත් බැඳලා මුහුදට දාන්න.”“අනේ එපා... අනේ... එපා... ඒක මහා දුකක්”“එහෙම නම් දැන් හිත හදාගන්න. ණයකාරයෝ ණය නොගෙව් පාපය ගෙවාවි. ඔය සල්ලි ගැන හිතුවොත් තවත් සසර ගමන දිග් වෙනවා විතරයි. ඒ වගේ ඉපදීම දුකක්.”“මොකක්ද දුක ය කියන්නෙ?” භූතාත්මය ඇසීය.“ඇයි මුහුද යට හිරවෙලා බන්ධනයකට අහුවෙලා හිටපු එක සැපක් ද? ඔය තමන්ගෙ සල්ලි ආපහු නොලැබුණු එකේ දුක නේද විඳවන්නේ. ඉපදුණු එක දුකක්. ලෙඩ දුකට පත්වීම දුකක්. තමන් කැමති දේ නොලැබීම දුකක්. තමන් අකමැති දේ ලැබීම දුකක්. වයස් ගත වීම දුකක්. මහලු වෙලා අතපය වලංගු නැතිවීම දුකක්. දත් හැළීම, ඇස් නොපෙනීම, කන් නොඇසීම, දුකක්. හිසකෙස් පැසීම, හැළීමත් හිතට දුකක්. ශරීරය වෙහෙසවීම දුකක්. අන්තිමට මරණයත් දුකක්.“මරණය දුකක් වෙන්නෙ කොහොම ද?”“තමන් කැමැති දේපළ වස්තුවට, අඹු දරුවන්ට ආදරෙන් ආසාවෙන්, ඉඳලා අතහැර යන්නට සිදුවීම දුකක්. ඒ අතහැර යෑම ගැන අවබෝධයක් නැතිව හිතින් අල්ලා ගෙන ඉඳලා (උපාදානය) ඒ දේපළ, නැදෑයින් ළඟ ම පෙරේතයෙක් වෙලා ඉපදීම දුකක්. කැමති දේ කන්න බොන්න නෑ. අඳින්න නෑ. දේපළ පරිහරණය කරන්න බෑ. අනුන් කනවා බොනවා අඳිනවා පළඳිනවා දැක්කා ම දුකක්.”“ඉතින් මම මොනව ද කරන්න ඕනැ.”“ඔය පොළී සල්ලි ආයෙත් ඔබට ලැබෙන්නෙ නෑ. ඒකයි ඇත්ත. ඒ නිසා ඒක හිතින් අත්හරින්න. දුකෙන් මිදෙන්න බලන්න. කල්පනා කරන්න. දැන් තමන් කැමති තැනකට යන්න හිතන්න.”“මම කොටහේන පල්ලියට යන්න කැමතියි.”මල් වට්ටියකට සම්බන්ධ කොට ඩීමන්ගේ ප්‍රේතාත්මය කොටහේන පල්ලියට යැව්වේය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401191</link>
    <topic>යුද අපරාධ චෝදනා කරන්න ඇමෙරිකාවට හැකියාවක් නැහැ</topic>
    <author/>
    <content>එතෙර විද්වත්හු පෙන්වා දෙතිඇමෙරිකාවට අවශ්‍ය ආකාරයට ශ්‍රී ලංකාවට එරෙහිව යුද අපරාධ පිළිබඳ විමර්ශනයක් සිදු කිරීමේ බලයක් හෝ හැකියාවක් එක්සත් ජාතීන්ගේ මානව හිමිකම් කවුන්සලයට නොමැති බව අන්තර්ජාතික නීති ක්ෂේත්‍රයේ විද්වත්හු පෙන්වා දෙති.‍ශ්‍රී ලංකාවේ නිල සංචාරයක නිරත වූ ඇමෙරිකානු රාජ්‍ය දෙපාර්තමේන්තුවේ යුද අපරාධ පිළිබඳ නියෝජිත ස්ටීවන් ‍ජේ. රැප් ප්‍රකාශ කළේ මාර්තු මස ජිනීවා හි පැවැත්වෙන එක්සත් ජාතීන්ගේ මානව හිමිකම් සැසිවාරයට ශ්‍රී ලංකාවේ යුද අපරාධ පිළිබඳ අන්තර්ජාතික මට්ටමින් විමර්ශනයක් සිදුකරන ලෙස ට ඇමෙරිකාව විසින් යෝජනාවක් ඉදිරිපත් කරනු ඇති බවයි.එහෙත් එක්සත් ජාතීන්ගේ ප්‍රඥප්තියට අනුව මානව හිමිකම් කවුන්සලයට එවැනි විමර්ශනයක් සිදු කිරීමේ හෝ ඒ සඳහා නියෝජිතයින් පත් කිරීමේ බලයක් නොමැති බවත් එම විද්වත්හු ප්‍රකාශ කරති.එක්සත් ජාතීන්ගේ ප්‍රඥප්තිය අනුව යම් රටක යුද අපරාධ පිළිබඳ විමර්ශනයක් සිදු කිරීම සඳහා නියෝජිතයින් පත් කිරීමේ බලයක් ඇත්තේ එක්සත් ජාතීන්ගේ ආරක්ෂක මණ්ඩලයට හෝ එහි මහ සභාවට පමණක් වන අතර ආරක්ෂක මණ්ඩලයට ඇමෙරිකාව විසින් යෝජනාවක් ඉදිරිපත් කරන්නේ නම් එය සම්මත කරවා ගැනීමට රුසියාවේ මෙන් ම චීනයේ ද එකඟතාව ලබාගත යුතු ය.නිෂේධ බලය හිමි චීනය හා රුසියාව ශ්‍රී ලංකාව සමඟ පවත්වන සමීප සබඳතාව හමුවේ ඇමෙරිකාවට එම රටවල්වල සහය මෙවැනි යෝජනාවකට ලබාගත නොහැකි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401192</link>
    <topic>තමිල්නාඩුවේ ‘තහනම් පන්න’ නවතයි!</topic>
    <author/>
    <content>ඉන්දු - ශ්‍රී ලංකා ධීවර ප්‍රශ්නවලට විසඳුම් සෙවීම සඳහා අලුතෙන් පත් කළ කමිටුව ගෙන ඇති ප්‍රථම තීරණය අනුව තමිල්නාඩුවෙන් උතුරු මුහුදට ඇදී එන ධීවරයන් උපයෝගී කරගන්නා විනාශකාරී ධීවර පන්න ක්‍රමයක් වන ‍ට්‍රෝලිම් ක්‍රමය මුළුමනින්ම නවතා දැමිය යුතු බවට එකඟ වී ඇත.උතුරු මුහුදට එන තමිල්නාඩු ධීවරයන් යොදා ගන්නා ට්‍රෝලිම් ක්‍රමයෙන් කුඩා මාළු පැටවාගේ සිට මුහුදේ මාළු සම්පත මුළුමනින් විනාශ වන බව නවදිල්ලියේ පැවැති කමිටු සාකච්ඡාවේදී ශ්‍රී ලංකා පාර්ශ්වය පෙන්වා දී ඇත.ධීවර හා ජලජ සම්පත් ඇමැති දොස්තර රාජිත සේනාරත්න මහතාගේ ඉන්දියානු සංචාරයේ දී එරට බලධාරීන් සමඟ පැවැත්වූ සාකච්ඡා සාර්ථක වීම නිසා දෙරටේම අත්අඩංගුවේ පසුවන ධීවරයන් හා බෝට්ටු නිදහස් කිරීමට එකඟත්වයක් ඇතිකර ගත් අතර එහිදී දොස්තර රාජිත සේනාරත්න මහතා කළ යෝජනාවක් අනුව මෙම ඉන්දු - ශ්‍රී ලංකා ධීවර කමිටුව පත්කර ගැනිණි.ඒ කමිටුව දිල්ලියේ පැවැත්වූ ප්‍රථම සාකච්ඡාවේදී ගත් තවත් තීරණයක් අනුව බෙංගාල ‍මුහුදු බොක්ක ආශ්‍රිත මුහුදු කලාපයේ හා ශ්‍රී ලංකා උතුරු මුහුදේ පරිසර හිතකාමී තිරසාර සංවර්ධනය යටතේ මත්ස්‍ය වගාව තවදුරටත් සංවර්ධනයටත් නව තාක්ෂණය හඳුන්වා දෙනු ඇත.තමිල්නාඩු ධීවරයන් ශ්‍රී ලංකා මුහුදු කලාපයට පැමිණීම වළක්වා ඉන්දියානු සාගරයේ ඉන්දියාවට අයත් අනන්‍ය ධීවර කලාපයේ වෙනත් ප්‍රදේශ කරා එම ධීවරයන් යොමු කර වීමට වැඩ පිළිවෙළක් යෙදවීම ද ඉන්දු-ලංකා ධීවර කමිටුව ගෙන ඇති තවත් තීරණයක් වේ.දැනටමත් ඉන්දු - ශ්‍රී ලංකා දෙරට ඇති කර ගත් එකඟත්වය අනුව දෙරටේම සිරගතව සිටි ධීවරයන් 52ක බැගින් නිදහස් කර ගැනීමට පියවර ගෙන තිබේ. ලංකාවේ සිරගතව ඇති ඉන්දීය ධීවරයන් සංඛ්‍යාව 236කි. යාත්‍රා ගණන 90කි. ඉන්දියාවේ සිරගතව සිටින ශ්‍රී ලංකා ධීවරයන් සංඛ්‍යාව 129ක් වන අතර යාත්‍රා සංඛ්‍යාව 34කි.මේ සියලුම ධීවරයන් ජනවාරි මාසය තුළ නිදහස් කිරීමට දෙරටම පියවර ගනු ඇතැයි ධීවර හා ජලජ සම්පත් ඇමැති දොස්තර රාජිත ‍ෙස්නාරත්න මහතා සිළුමිණට පැවැසීය.ඉන්දු - ශ්‍රී ලංකා ධීවර ප්‍රශ්න නිරාකරණයට පත්කෙරුණ අලුත් කමිටුවට 6 දෙනෙක් ඇතුළත් වෙති.ධීවර අමාත්‍යාංශ උපදේශක ආචාර්ය සුබසිංහ, ධීවර අධ්‍යක්ෂ ජනරාල් නිමල් හෙට්ටිආරච්චි, නීතිපති දෙපාර්තමේන්තුවේ අතිරේක සොලිසිටර් ජනරාල් සුහද ගම්ලත් යන මහත්වරු ශ්‍රී ලංකාව පැත්තෙන් මෙම කමිටුවට ඇතුළත් වන අතර ඉන්දීය පාර්ශ්වයෙන් එරට කෘෂිකර්ම අමාත්‍යාංශ ලේකම්, එරට ධීවර කටයුතු භාර ලේකම් හා ඉන්දීය ධීවර කොමාසරිස්වරයා ඇතුළත් වෙති.ශ්‍රී ලංකා ධීවර ඇමැතිවරයා‍ෙග් යෝජනාවක් අනුව පත් කළ මෙම කමිටුව මාස තුනෙන් තුනට හමුවී සාකච්ඡා කිරීමට එකඟව ඇත.උතුරේ කුඩා මාළුවාගේ සිට මුහුදේ මාළු සම්පත මුළුමනින් විනාශ කරන තමිල්නාඩු ධීවරයන් යොදාගන්නා ට්‍රෝලිම් ක්‍රමය නවතා ගැනීමට හැකිවේ නම් එය විශාල ජයග්‍රහණයක් බව ධීවර ඇමැතිවරයා කීය.මෙරට මුහුදු සීමා උල්ලංඝනය කරන ධීවරයන් වේ නම් ඉදිරියටත් එසේ නීතිය කඩකරන ධීවරයන් අත්අඩංගුවට ගැනීමට කටයුතු කරන බව ද ධීවර ඇමැති වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401193</link>
    <topic>අපේ උරුමය ගැන අත්පොත් සහ සංයුක්ත තැටි</topic>
    <author>රමණී සුබසිංහ</author>
    <content>රමණී සුබසිංහශ්‍රී ලාංකීය උරුමයන් හා පූජා භූමි සංචාරකයින්ට දැක බලා ගැනීමට අවස්ථාව සැලසීමට මෙන් ම අනාගත පරපුරට ආරක්ෂා කර දීම උදෙසා මෙරට ඓතිහාසික පූජනීය ස්ථාන පහසුවෙන් හඳුනා ගැනීම සඳහා එම ස්ථානවල තොරතුරු ඇතුළත් අත් පොත් හා විද්‍යුත් රූප රාමු සහිත සී. ඩී. පටයක් නිකුත් කිරීමට කටයුතු යොදා ඇතැයි බුද්ධ ශාසන හා ආගමික කටයුතු අමාත්‍යාංශය පවසයි. සිංහල, දෙමළ, ඉංග්‍රීසි යන භාෂාවලින් සමන්විත මෙම අත්පොත් හා සී. ඩි. තැටිය සංචාරක හෝටල් හා විදේශ තානාපති කාර්යාලයට ලබා දීමට ද සැලසුම් කොට ඇත.පූජා භූමි සංවර්ධන හා සංරක්ෂණ වැඩ පිළිවෙළ යටතේ මෙම කටයුතු සිදු කෙරෙන අතර මේ වසරේ ඒ සඳහා රුපියල් මිලියන 138 ක් වෙන්කර ඇත. පසුගිය වසරේ පූජා භූමි සංවර්ධනය හා සංරක්ෂණය සඳහා වෙන්කර තිබු මුදල රුපියල් මිලියන 135 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401194</link>
    <topic>කොළඹ දිස්ත්‍රික්කයේ පාසල් අතරින් සියයට පනහක් ඩෙංගු මදුරු තවාන්</topic>
    <author>සුනිල් දයා අල්විස්</author>
    <content>සුනිල් දයා අල්විස්කොළඹ දිස්ත්‍රික්කයේ පාසල් අතරින් සියයට පනහකට වැඩි සංඛ්‍යාවක් ඩෙංගු මදුරු තවාන් බවට පත්ව ඇතැයි ද තවත් පාසල් සියයට අසූවක් ඩෙංගු මදුරුවන් බෝවිය හැකි ස්ථාන ලෙස හඳුන්වා දිය හැකි බවත් වසංගත රෝග අංශයේ නියෝජ්‍ය අධ්‍යක්ෂ විශේෂඥ වෛද්‍ය හසිත තිසේරා මහතා පවසයි.පාසල්වල ඩෙංගු මදුරුවන් බෝවන ස්ථාන හා බෝවිය හැකි ස්ථාන විනාශ කොට කුණු කසළ නිසි ලෙස ඉවත් කිරීම ජලය රැ‍ඳෙන ස්ථාන ඉවත් කිරීමේ නිරන්තර ක්‍රියාවලියක් තිබිය යුතු බව ද පසුගියදා කරන ලද නිරීක්ෂණයකදී හෙළි වූ බව ඒ මහතා කීය.දරුවන් දවසින් වැඩි කාලයක් රැඳී සිටින පාසල් මදුරුවන්ගෙන් තොර ස්ථාන බවට පත්කළ යුතු බවත් පෙන්වා දෙන ඒ මහතා, ඩෙංගු මදුරු තර්ජනය යළිත් හිස ඔසොවා ඇති බව එම නිරීක්ෂණයේ දී හෙළිවී ඇතැයි පෙන්වා දෙයි.මේ කරුණු නිසා පාසල්වල ඩෙංගු මදුරුවන් බෝවන ස්ථාන හා බෝවිය හැකි ස්ථාන විනාශ කිරීමේ නිරන්තර ක්‍රියාවලියක්, වැඩ සටහන්, පාසල් මඟින් ගුරු මණ්ඩල හා මවුපියන් මඟින් ආදි සිසු හා ශිෂ්‍ය නායකයන් මඟින් හෝ සුදුසු ක්‍රියාමාර්ග අනුගමනය කරමින් ක්‍රියාත්මක කළ යුතු බව හෙතෙම පවසයි.මෙහිදී මේ අයට කළ නොහැකි දේ තිබේ නම් එනම් මදුරු නාශක ඉසීම හා දුමායනය කිරීම් වෛද්‍ය කණ්ඩායම්වල උපදෙස් ලබාදීම ආදිය ජාතික මදුරු මර්දන වැඩසටහන හා වසංගත රෝග අංශයේ සහාය ද තමන් වෙත කරන දැනුම් දීම් අනුව සිදු කළ හැකි බවද වෛද්‍ය හසිත තිසේරා මහතා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401195</link>
    <topic>ආර්ථිකය නංවන්න බැංකු එකතු කරයි</topic>
    <author>තාරක වික්‍රමසේකර</author>
    <content>තාරක වික්‍රමසේකරවසර 2020 වන විට මෙරට ආර්ථිකය ඇමෙරිකන් ‍ඩොලර් මිලියන 100ක් දක්වා වැඩි කර ගැනීම උදෙසා ඵලදායිතාවය අඩු මට්ටමක ඇති බැංකු ආර්ථික වශයෙන් ඉහළ තලයක සිටින බැංකු හා ඒකාබද්ධ කිරීමට කටයුතු යොදා ඇතැයි මහ බැංකුවේ අධිපති අජිත් නිවාඩ් කබ්රාල් මහතා පවසයි.මේ වන විට ඇමෙරිකන් ඩොලර් බිලියන 68ක් පමණ දක්වා ආර්ථිකය ගොඩනැඟී ඇති බවත් අපේක්ෂිත ඇමෙරිකන් ඩොලර් බිලියන 100 ඉලක්කය සපුරා ගැනීම උදෙසා මෙරට සියලු බැංකු හා මූල්‍ය සමාගම් ශක්තිමත් කිරීමට අවශ්‍ය බව ඒ මහතා පෙන්වා දෙයි. මේ වන විට වසරකට ඇමෙරිකන් ඩොලර් මිලියන 5කට වඩා ආදායම් උපයන්නේ බැංකු 5කට ආසන්න සංඛ්‍යාවක් බව පෙන්වා දෙන ඒ මහතා ඵලදායිතාවය ඉහළ නැංවීමේ අරමුණෙන් කුඩා ප්‍රමාණයේ බැංකු ඵලදායී ලෙස සේවාවක් ලබාදීම සඳහා මෙසේ ඒකාබද්ධ කරන බවත් එහි පළමු පියවර ලෙස එන්ඩීබී බැංකුව ඩීඑෆ්සීසී බැංකුව හා ඒකාබද්ධ කිරීමේ කටයුතු මේ වන විටත් අරඹා ඇතැයි පැවසීය.මෙලෙස බැංකු හා මූල්‍ය සමාගම් ශක්තිමත් කිරීම තුළින් එම බැංකු හා මූල්‍ය සමාගම් බං‍කළොත් වීම ඉතා අඩු මට්ටමකට පත්වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401196</link>
    <topic>දැයට කිරුළෙන් කෝටි 6000 ක සංවර්ධන වැඩ</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙවර දැයට කිරුළ වෙනුවෙන් කෑගල්ල පුත්තලම හා කුරුණෑගල දිස්ත්‍රික්ක සඳහා රුපියල් කෝටි 6000 ක සංවර්ධන කටයුතු ක්‍රියාත්මක බව තොරතුරු තාක්ෂණ හා විදුලි සංදේශ ඇමැති රංජිත් සියඹලාපිටිය මහතා පවසයි.දැයට කිරුළ යටතේ ඉදිකළ කෑගල්ල විකල්ප මාර්ගය කෑගල්ල නිදහස් මාවත හා කෑගල්ල නව මහනුවර මාර්ගය 26 වැනිදා මහින්ද රාජපක්ෂ ජනාධිපතිතුමා අතින් ජනතා අයිතියට පැවැරීමට නියමිත බව ද ඇමැතිවරයා කීය. මේ නිසා කෑගල්ල නගරයේ වාහන තදබදය අවම වනු ඇත. මේ සඳහා වැයකර ඇති මුළු මුදල රුපියල් කෝටි 2000 කි. මීට අමතරව දැයට කිරුළ යටතේ ආර්ථික සංවර්ධන අමාත්‍යාංශය මඟින් කුරුණෑගල, කෑගල්ල, පුත්තලම දිස්ත්‍රික්කවල සෑම ග්‍රාමසේවා වසමකම ජංගම සේවා පවත්වා තිබේ. ඉන් එම ජනතාවගේ ප්‍රශ්න දහස් ගණනකට විසඳුම් ලබා දී ඇති බව ආර්ථික සංවර්ධන අමාත්‍යාංශය පවසයි.කුරුණෑගල හා පුත්තලම දිස්ත්‍රික්ක දෙකේ යටිතල පහසුකම් සංවර්ධනයට රුපියල් කෝටි 4000 ක් පමණ වැය කර තිබෙන බව ද ආර්ථික සංවර්ධන අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401197</link>
    <topic>බස්නාහිර-දකුණ ඡන්දෙට සියලු පක්ෂ සූදානම්</topic>
    <author/>
    <content>බස්නාහිර සහ දකුණ පළාත් සභා ඡන්දයට සියලු පක්ෂ සිය අපේක්ෂකයන් තෝරා පත්කර ගැනීමේ නාම යෝජනා මණ්ඩල සඳුදාට (20) පසුව පත්කිරීමට සූදානමින් සිටී.ඒ ඒ පක්ෂවලින් තරග වදින අපේක්ෂකයන් තෝරා පත්කර ගැනීම සඳහා ප්‍රධාන පක්ෂ විසින් නාම යෝජනා මණ්ඩල සඳහා පක්ෂයේ ජ්‍යෙෂ්ඨයන් ගෙන් සමන්විත පත් කැරෙනු ඇත.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයෙන් තරග වදින අපේක්ෂකයන් තෝරා ගැනීමට පත්කරන කමිටුවට ශ්‍රී ලංකා නිදහස් පක්ෂයේ ප්‍රධාන ලේකම් මෛත්‍රිපාල සිරිසේන, එක්සත් ජනතා නිදහස් සන්ධානයේ ප්‍රධාන ලේකම් සුසිල් ප්‍රේම්ජයන්ත යන මහත්වරු ඇතුළු ජ්‍යෙෂ්ඨ මැති ඇමැතිවරු කිහිප දෙනෙක්ම අයත් වනු ඇත.එක්සත් ජාතික පක්ෂයේ අපේක්ෂකයන් තෝරා ගැනී‍මේ කමිටුවට නායකත්ව මණ්ඩල සාමාජිකයන් ද ඇතුළත් වනු ඇත.බස්නාහිර හා දකුණු පළාත් සභා දෙකටම ප්‍රබල සටනක් ලබාදීමට එක්සත් ජනතා නිදහස් සන්ධානය මෙන්ම එක්සත් ජාතික පක්ෂය ද සූදානම් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401198</link>
    <topic>නෙදර්ලන්තයෙන් කිරි ගවයන් 20000 ක්</topic>
    <author/>
    <content>දේශීය කිරි නිෂ්පාදනය නැංවීමේ අරමුණින් මේ වසරට කිරි ගවයන් 20000 ක් නෙදර්ලන්තයෙන් ගෙන්වීමට යයි.දේශීය කිරි නිෂ්පාදනය ඉහළ නැංවීම සඳහා පිටරටින් කිරි දෙනුන් ගෙන්වීම වැඩසටහන යටතේ ඕස්ට්‍රේලියාවෙන් කිරි දෙනුන් 2000 ගෙන්වා ඇති අතර එම වැඩසටහනේ ඉතිරි කිරි දෙනුන් 2500 ඕස්ට්‍රේලියාවේ සිට මෙරටට ගෙන්වීමට‍ පියවර ගැනේ. මේ කිරි දෙනුන් වෙනුවෙන් හම්බන්තොට සහ රිදියගම ගොවිපළ වල යටිතල පහසුකම් ද වැඩි දියුණු කිරීමටත් පියවර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa1401199</link>
    <topic>බස්නාහිරට අලුත් අපරාධ කොට්ඨාස</topic>
    <author>කීර්ති මෙන්ඩිස්</author>
    <content>කීර්ති මෙන්ඩිස්අපරාධ මර්දනය සහ නීතිය හා සාමය රැකීම සඳහා බස්නාහිර දකුණ‍ පොලිස් කොට්ඨාසයට වෙනම අපරාධ විමර්ශන කොට්ඨාසයක් සහ රථවාහන කොට්ඨාසයක් ලබාදීමට පොලිස්පතිවරයාගේ අවධානය යොමු වී ඇත.කොළඹ දිසාව හා බස්නාහිර උතුර දිසාවට වඩා බස්නාහිර දකුණු දිසාවෙන් වාර්තාවන අපරාධ සංඛ්‍යාව ඉහළයාම මීට හේතුව වී ඇත. දැනට කොළඹ දිසාව සඳහා වෙනම අපරාධ කොට්ඨාසයක් හා රථවාහන කොට්ඨාසයක් වෙනම ම ස්ථාපිත කර ඇත. මේ වනවිට බස්නාහිර උතුර යටතට ගැනෙන, කැලණිය, මීගමුව, ගම්පහ පොලිස් කොට්ඨාසයන් ආවරණය වන පරිද්දෙන් වෙනමම අපරාධ හා රථවාහන කොට්ඨාස පිහිටුවා තිබේ.ගල්කිස්ස, කළුතර නුගේගොඩ හා පාණදුර යන පොලිස් කොට්ඨාස බස්නාහිර දකුණ දිසාව යටතට අයත් වේ.කොළඹ දිසාව බාර ජ්‍යෙෂ්ඨ නියෝජ්‍ය පොලිස්පති අනුර සේනානායක හා බස්නාහිර දකුණ නියෝජ්‍ය පොලිස්පති සුමිත් එදිරිසිංහ යන මහත්වරුන් විසින් පොලිස්පතිවරයා වෙත මෙම ඉල්ලීම කැර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa14011910</link>
    <topic>පාණදුර හෙළ කලා සංසදයේ අසිරිසර සංස්කෘතික දෙහෝරාව 25 දා</topic>
    <author>ගීත් ද මැල්</author>
    <content>ගීත් ද මැල්පාණදුර හෙළ කලා සංසදය මඟින් ප්‍රථම වරට ඉදිරිපත් කරන “අසිරිසර” නිර්මාණ සංස්කෘතික දැක්ම සංවේදී සහෘදයන්ගේ වින්දනීය දෙහෝරාව මෙම මස 25 දින සවස 6.30 පාණදුර ශ්‍රී සුමංගල විද්‍යාලයීය සෝමතිලක විතාරණ ශාලාවේදී පැවැත්වේ.මෙය පාණදුර ප්‍රදේශයේ ඉපිද දැනට කලා ක්ෂේත්‍රයේ නියැළෙන විවිධ කලා කෞෂල්‍යයන් හෙබි කලාකරුවන්ගේ එකමුතුවෙන් ඉදිරිපත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa14011911</link>
    <topic>දැයට කිරුළට සමගාමීව සුනිත්‍ය බලශක්ති අධිකාරියෙන් වැඩසටහන් රැසක්</topic>
    <author/>
    <content>සුනිත්‍ය බලශක්ති අධිකාරිය දැයට කිරුළ වැඩසටහනට සමගාමීව වැඩසටහන් කිහිපයක් ක්‍රියාත්මක කිරීමට සැලසුම් කර ඇත.ඒ අනුව මිනිසුන්ට භාවිත කළ හැකි ආකාරයේ ආදර්ශ සූර්ය බලශක්ති උද්‍යානයක් දැයට කිරුළ භූමියේ ස්ථාපිත කිරීමට පියවර ගෙන ඇත. මෙහිදී තාක්ෂණය, ජීව වායුව, සූර්ය ශක්තිය, සුළං ශක්තිය ආදිය එදිනෙදා ජීවිතයේදී භාවිත කරන ආකාරය පිළිබඳව මහජනතාව දැනුවත් කිරීමට අපේක්ෂා කෙරේ.එමෙන්ම ධීවර ප්‍රජාව ඉලක්ක කර ගෙන සූර්ය ශක්තිය උපයෝගී කර ගෙන කරවල වේලීම පිළිබඳ ව්‍යාපෘතියක් සුනිත්‍ය බලශක්ති අධිකාරිය මඟින් ආරම්භ කිරීමට නියමිතයි. දැයට කිරුළ වැඩසටහනට සමගාමීව මෙම ව්‍යාපෘතිය කල්පිටිය ප්‍රදේශයේ ක්‍රියාත්මක කිරීමට අපේක්ෂා කරන අතර දැයට කිරුළ වැසටහන ආරම්භ කරන පෙබරවාරි 04 වැනි දින මෙම වැඩසටහන සංකේතාත්මකව ආරම්භ කිරීමට ද සුනිත්‍ය බලශක්ති අධිකාරිය පියවර ගෙන ඇත.මේ වන විට සූර්ය කෝෂ භාවිත කරමින් සූර්ය බල ශක්තිය ලබා ගැනීමටත් එසේ ලබා ගන්නා විදුලි ඒකක ප්‍රමාණය ජාතික විදුලිබල පද්ධතියට මුදා හැරීමෙන් අනතුරුව එම විදුලි ඒකක නිවසේ හෝ ආයතනයේ පරිභෝජනය සඳහා යොදා ගත හැකි ක්‍රමවේදයක් (Net Metering System) විදුලිබල මණ්ඩලය මඟින් හඳුන්වා දී ඇත.මෙම ක්‍රමවේදය පිළිබඳව සහ ප්‍රායෝගිකව එය යොදා ගන්නා ආකාරය පිළිබඳව මහජනතාව දැනුවත් කිරීම දැයට කිරුළ භූමියේදී සුනිත්‍ය බලශක්ති අධිකාරිය මඟින් සිදු කරනු ඇත.එමෙන්ම තාක්ෂණ විෂය ඉගැන්වීමට ආරම්භ කර ඇති මහින්දෝදය පාසල් 1000 අතරෙන් නම් කරනු ලබන පාසලකට මෙම ජාලගත සූර්ය බල ශක්ති ක්‍රමය නොමිලේ සවි කරවා දීමට ද සුනිත්‍ය බලශක්ති අධිකාරිය කටයුතු කරනු ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=aa14011912</link>
    <topic>බස් - දොස් ස්කයිප් තාක්ෂණයෙන්</topic>
    <author/>
    <content>පෞද්ගලික බස් රථවල සිදුවන වැරදි සම්බන්ධ පැමිණිලි 071 - 6550000 යන ක්ෂණික දුරකථන අංකයටත් privatetransportservices ස්කයිප් ලිපිනයට ඉදිරිපත් කිරීමටත් දැන් ඔබට හැකිය. මේ සඳහා වන පැමිණිලි ඒකකය හා අමාත්‍යාංශයේ තොරතුරු ඇතුළත් www.ptsmin.gov.lk යන වෙබ් අඩවිය පුද්ගලික ප්‍රවාහන සේවා අමාත්‍ය සී.බී.රත්නායක මහතා විසින් අමාත්‍යාංශයේ දී විවෘත කෙරිණි.ස්කයිප් හා දුරකථන අංකය හරහා කෙරෙන පැමිණිලි පුද්ගලික ප්‍රවාහන සේවා අමාත්‍යාංශයේ ඉදිකර ඇති විශේෂ මෙහෙයුම් මැදිරිය විසින් ජාතික ගමනාගමන කොමිෂන් සභාවටත්, පළාත් මාර්ගස්ථ මඟී ප්‍රවාහන අධිකාරිවලටත් හා පොලිස් රථ වාහන අංශයටත් යොමු කර තාක්ෂණික විසඳුම් ලබාදීමට වැඩපිළිවෙළක් සකස් කර තිබෙන බව පැවසූ පුද්ගලික ප්‍රවාහන සේවා අමාත්‍ය සී.බී.රත්නායක මහතා මෙහිදී ප්‍රකාශ කළේ කුමන බාධක පැමිණියත් ගුණාත්මක හා ආරක්ෂාකාරී ප්‍රවාහන සේවාවක් සැපයීම සඳහා මෙම මස 15 වැනිදා සිට බස් රථ ඒකාබද්ධ කාල සටහනකට අනුව ක්‍රියාත්මක කිරීම ආරම්භ කරන බව සඳහන් කළේය.මෙම අවස්ථාවට අමාත්‍යාංශ ලේකම් පද්මසිරි ජයමාන්න මහතා, අමාත්‍යාංශ උපදේශක නිහාල් ප්‍රේමසිංහ මහතා හා අමාත්‍ය සම්බන්ධීකරණ ලේකම් සම්පත් ගුණරත්න මහතා ඇතුළු අමාත්‍යාංශ නිලධාරීහු සහභාගී විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=ab1401191</link>
    <topic>මංගල, ලැප්ටොප්  පරිගණකය, රට බීම හා ෂෙවාන්</topic>
    <author/>
    <content>මංගල සමරවීර මහතා තම සැමියා සමඟ පැවැත්වූ ලිංගික සබඳතා නැවැත්වීම සඳහා තම සැමියා නොකළ වරදකට හසු කළ බවත්, ලැප්ටොප් පරිගණකය හා රට බීම බෝතල් සමරවීර මහතාගේ නිවෙසින් තම සැමියා රැගෙන ආවේ ඔහුගේ අවසරය මත බවත් ෂෙවාන් ප්‍රියංකර නමැති සැකකරුගේ බිරිය ගල්කිස්ස මහේස්ත්‍රාත්වරයා වෙත ඉදිරිපත් කළ දිවුරුම් ප්‍රකාශයේ සඳහන් වෙයි.තම සැමියා හමුවීමට පාර්ලිමේන්තු මන්ත්‍ර‍ී මංගල සමරවීර මහතා තමන් පදිංචි වෙරළබඩ, රත්මලානේ, දුම්රියපොළ පාරේ නිවසට වරින් වර පැමිණ තිබෙන බවත්, තම සැමියා ද සමරවීර මහතා හමුවීමට පාණදුර කෙසෙල්වත්තේ පිහිටි ඔහුගේ නිවෙසට යන එන බවත් මංගල සමරවීර මහතා සමඟ සමලිංගිකව හැසිරෙන බව තම සැමියා පිළිගත් බවත් දිවුරුම් ප්‍රකාශය මගින් සැකකරුගේ බිරිය දන්වා සිටියා ය.මේ පැමිණිල්ල පාණදුර මහේස්ත්‍රාත් රුචිර වැලිවත්ත මහතා හමුවේ කැඳවූ අවස්ථාවේ සැකකරුගේ බිරිය ජනාධිපති නීතිඥ හේමන්ත වර්ණකුලසූරිය මහතා මඟින් මේ දිවුරුම් ප්‍රකාශය අධිකරණයට ඉදිරිපත් කැර ඇත.මේ සමලිංගික සම්බන්ධය මත ‍ඔහු නිතරම සමරවීර මහතාගේ නිවෙසට ගොස් මුළු රැයම පහන්කැර පැමිණෙන අතර ඒ පිළිබඳ ප්‍රශ්න කරන විට තම සැමියා අවස්ථා ගණනාවකදී තමාට පහරදුන් බව ද මේ පිළිබඳ මීට මාස කිහිපයකට පෙර ගල්කිස්ස පොලිසියේ කාන්තා හා ළමා කාර්යාංශයට පැමිණිලි කිරීමට ගිය අවස්ථාවේ තම සැමියා සමලිංගික සබඳතා පවත්වන්නේ මංගල සමරවීර මහතා සමඟ පැවසූ විට තම පැමිණිල්ල බාර ගැනීම පොලිසිය ප්‍රතික්ෂේප කළ බව ද දිවුරුම් ප්‍රකාශයෙන් සැකකරුගේ බිරිය වැඩිදුරටත් කරුණු දක්වා ඇත.මංගල සමරවීර මහතා පැමිණ ඔහුගේ නිවෙසට තම සැමියා කැඳවාගෙන යන බවත් ඔහුගේ නිවෙසේ තම සැමියාට වෙනම කාමරයක් වෙන්කර තිබූ අතර අවස්ථා දෙකකදී නවීන අධික මිලකින් යුත් ජංගම දුරකථන දෙකක් ද මිලට ගෙන දී තිබූ බවත් පවසා ඇති සැකකරුගේ බිරිය පසුගිය දෙසැම්බර් මාසයේ සිට මංගල සමරවීර මහතා වෙන්වී ඇතැයි සැමියා වරින් වර තමා සමඟ පැවසූ බවත් දන්වා සිටියා ය.එයට හේතු ලෙස සැමියා දන්වා සිටියේ ‘සමීර’ නමැත්තකු මංගල සමරවීර මහතාට සමීප වී සිටින බවයි. “මට බෝට්ටුවක් අරන් දෙන්න පොරොන්දු වුණා. දැන් සමීර අයියාට ගෙයකුත් අරන් දීලා. මරුටියකුත් අරන් දීලා තම සැමියා පවසා සිටි බව ද සැකකරුගේ බිරිය සිය දිවුරුම් ප්‍රකාශයෙන් පවසා සිටී.මේ සර්ගේ ගෙදර පාවිච්චි කළ ලැප්ටොප් එක. මම ඒක අරගෙන ආවා” යැයි තම සැමියා දිනක් පවසා සිටි බවත් එහි තම සැමියා හා මංගල සමරවීර මහතා සිටි ඡායාරූප ඇති අතර තොරතුරු රැසක් තිබුණ බවත් දිවුරුම් ප්‍රකාශයේ සඳහන් කැර ඇත.මුදල් අවශ්‍ය වී ඒ බව සමරවීර මහතාට දැන්වූ විට ලැප්ටොප් එක උකසට තබා මුදල් ගන්නා ලෙසත් ඊට පෙර එහි තිබූ මාතර විරෝධතාවට අදාළ දර්ශන හා මාගේ සැමියා සමඟ එකට ගත් ඡායාරූප මකා දමන්නැයි සමරවීර මහතා දැන් වූ බවත් ඉන් පසු දෙසැම්බර් 19 වැනිදා මොරටුවේ ස්ථානයකට එය උකස් කැර රුපියල් 12000 ක් ලබාගත් බවත් සැකකරුගේ බිරිය අධිකරණයට ඉදිරිපත් කළ දිවුරුම් ප්‍රකාශයෙහි සඳහන් වෙයි.රට බීම බෝතල් කිහිපයක් තිබෙනවා. විකුණලා මුදල් කරගන්න කියා සමරවීර මහතා කී නිසා සමරවීර මහතාගේ නිවෙසට ගොස් මේ රටබීම බෝතල් රැගෙන එනවිට තම සැමියා පොලිසියෙන් අත්අඩංගුවට ගෙන ඇතැයි දිවුරුම් ප්‍රකාශය මගින් පවසා සිටින සැකකරුගේ බිරිය සැමියා නිවෙසට හොරෙන් ඇතුළු වී රටබීම බෝතල් කිහිපය හා ලැප්ටොප් පරිගණකය රැගෙන ගිය බවට පැමිණිලිකැර ඇතැයි ද දන්වා ඇත.එම ප්‍රකාශය පොලිසියට කැර ඇත්තේ මංගල සමරවීර මහතා නම් එය සම්පූර්ණ අසත්‍යයක් බවත් තම සැමියාගෙන් වෙන්වීම සඳහා ඔහුට විරුද්ධව මෙවැනි අසත්‍ය ප්‍රකාශයක් කර ඇති බවත් දිවුරුම් පෙත්සමෙන් අධිකරණයට කරුණු දැක්වූ සැකකරුගේ බිරිය ලැප්ටොප් පරිගණකය හා රටබීම බෝතල් සැමියා ලබාගත්තේ මංගල සමරවීර මහතාගේ අවසරය මත බැවින් මේ සියල්ල හෙළි කිරීමට අදහස් කළ බව ද වැඩිදුරටත් දන්වා සිටියි.මේ දිවුරුම් ප්‍රකාශය සම්බන්ධව විධිමත් පරීක්ෂණයක් පවත්වා වාර්තාවක් ඉදිරිපත් කරන ලෙස පාණදුර මහේස්ත්‍රාත්වරයා පාණදුර කෙසෙල්වත්ත පොලිසියට ඉකුත් 13 වැනිදා නියම කළ බව ජනාධිපති නීතිඥ හේමන්ත වර්ණකුලසූරිය මහතා පවසයි.සැකකරුට විරුද්ධව කළ පැමිණිල්ල හුදෙක් ලිංගික ඊර්ෂ්‍යාව මත සිදු කළ පැමිණිල්ලක් බවට ජනාධිපති නීතිඥ හේමන්ත වර්ණකුලසූරිය මහතා විසින් අධිකරණයට කරුණු දක්වා ඇත.ඒ අනුව සැකකරු වූ ෂෙවාන් ප්‍රියංකර නැමැත්තා රුපියල් පන්දහසක මුදල් හා රුපියල් විසි පන්දහස බැගින් වූ ශරීර ඇප දෙකක් මත මුදා හැරිය බව ජනාධිපති නීතිඥ හේමන්ත වර්ණකුලසූරිය මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=ab1401192</link>
    <topic>88 වලපනේ දස පුද්ගල ඝාතනය</topic>
    <author>සංවාද සටහන</author>
    <content>ජ.වි‍.පෙ නුවරඑළිය දිස්ත්‍රික් හිටපුදේශපාලන මණ්ඩල සාමාජික සහදිස්ත්‍රික් ප්‍රචාරක ලේකම්පියසේන යාපාවලපනේ කොටඹේ නම් ගමට දැවැන්ත ප්‍රහාරයක් එල්ල කිරීමට තීන්දු කළ ජ.වි.පෙ නුවරඑළිය දිස්ත්‍රික් දේශපාලන මණ්ඩලයේ වාඩි ගෙන සිටි දේශපාලන මණ්ඩල සාමාජික පියසේන යාපා 1989 ජ.වි.පෙ කැරැල්ල පරාජයට පත් වු පසුව රහසිගතව දිවි ගෙවයි. ඉන්පසු හෙතෙම 1991 දී පදියපැලැල්ලේදී පොලිස් අත්අඩංගුවට පත් වෙයි. සිරගතව සිට නිදහස ලබා සිටී‍න හෙතෙම එදා ජ.වි.පෙ ගත් දේශපාලන තීන්දුව ගැන මෙතෙක් හෙළි නොවු තොරතුරු "සිළුමිණට" මෙසේ හෙළි කළේය.ඔබේ නම ?මං පියසේන යාපා.ජ.වි.පෙ දේශපාලන කටයුතුවලදී ඔබව හදුන්වපු නම?පියල්උපන් ගම් පළාත ?වලපනේ කළගංවත්ත ගමේ උපන්නේ.පාසැල් ගියේ?වළපනේ කළගංවත්ත මහා විද්‍යාලයට සහ නිල්දණ්ඩාහින්න මහා විද්‍යාලයෙන් අධ්‍යාපනය ලැබුවා.අධ්‍යාපන කටයුතු මොන තරම් දුරට කළාද?මං උසස්පෙළ විභාගය සමත් වුණා. ඊට පස්සේ පේරාදෙණිය විශ්ව විද්‍යාලයේ බාහිර උපාධි අපේක්ෂකයෙක් විදියට ලියාපදිංචි වුණා. නමුත් මට උපාධිය සම්පුර්ණ කරන්ඩ බැරි වුණා.මට ඔබේ උපන් දිනය අහන්ඩ බැරි වුණා?මං 1952 අගෝස්තු 17 උපන්නේ.ඔබ උසස්පෙළ විභාගයට පස්සේ මොනවද කළේ ?අධ්‍යාපන කටයුතුවලට පස්සේ මං දේශපාලන කටයුතුවල නිරත වුණේ. ඇත්තටම වළපනේ ශ්‍රී‍.ල.නි.ප දේශපාලන කටයුතුවල නිරත වුණා. වලපනේ ශ්‍රි.ල.නි.ප මැද පළාත කෝරළයේ ලේකම්වරයා විදියට වැඩ කටයුතු කළා. ඒ වගේම වලපනේ මැද පළාත කෝරළයේ තරුණ සමිතියේ සභාපතිවරයා විදියට වැඩ කටයුතු කළා.ඊට පස්සේ 1977 සිරිමාවෝ බණ්ඩාරණායක මැතිණියගේ ප්‍රජා අයිතිය අහෝසි කළාට පස්සේ පක්ෂයේ ඇතිවු අර්බුදයත් එක්කම ශ්‍රි.ල.නි.ප යේ නොයෙක් නොයෙක් ගැටුම් ඇති වුණා. ඊට පස්සේ වලපනේ ආසනයේ ආසන සංවිධායකවරු දෙදෙනෙක් පත් වුණා. එස්.එම් ප්‍රේමරත්න මහත්තයා වලපනේ උතුර ආසන සංවිධායක ලෙස පත් කෙරුණා.කේ.ටී.බී වික්‍රමසිංහ මහත්තයා වලපනේ දකුණ ශ්‍රි.ල.නි.ප ආසන සංවිධායක ලෙස පත් කළා. වලපනේ දකුණට පල්ලේ ගම්පහ , ඔය පළාත සහ මැද පළාත කියන කෝරළ තුන අයිති වුණා. උඩ පළාත සහ යටි පළාත කියන කෝරළ දෙක තමයි වලපනේ උතුර ආසනයට අයිති වුණේ. කේ.ටි.බී වික්‍රමසිංහ මහත්තයා ආසන සංවිධායක ධුරය දැරූ වලපනේ දකුණ ශ්‍රි.ල.නි.ප ආසනයේ ආසන බල මණ්ඩලයේ ලේකම් ලෙස මං පත් වුණා.ඒ වගේම ශ්‍රි.ල.නි.ප නුවරඑළිය දිස්ත්‍රික් කමිටුවත් මා නියෝජනය කළා. මැතිනියගේ ප්‍රජා අයිතිය අහෝසි වෙන වෙලාවේ මැතිනියගේ සම්බන්ධීකරණ ලේකම් මට මතක විදියට එතුමගේ නම ගුණදාස මහත්තයාගේ ප්‍රධානත්වයෙන් නුවරඑළියේ බැක්ෆුල්වල සාකච්ඡාවක් තිබුණා.ඒකට මාත් සහභාගී වුණා. ඒ සාකච්ඡාව ක‍ලේ මැතිනියගේ ප්‍රජා අයිතියට එරෙහිව ජනතාව සංවිධානය කරලා කොළඹට ගෙන යන්නේ කොහොමද කියලා. ඒ වෙනකොට ජේ.ආර් ගේ ආණ්ඩුවනේ තිබුණේ. නමුත් ඒ විදියට ජනතාව සංවිධානය කරලා කොළඹට ගෙන යන්ඩ බැරි වුනා.මොකද ඒ වෙනකොට මැතිණිය කේ.ටී.බී වික්‍රමසිංහ වලපනේ දකුණ ශ්‍රි.ල.නි.ප ආසන සංවිධායකවරයාට පණිවිඩයක් එවලා තිබුණා පාක්ෂකයෝ හිංසාවට ලක් වෙනවට තමන් කැමැති නැති නිසා ඒ වැඩපිළිවෙන නතර කරන්ඩ කියලා.ඔබ කොහොමද ජනතා විමුක්ති පෙරමුණට සම්බන්ද වෙන්නේ?මේ කථාව බොහොම වැදගත් දෙයක්. ඇත්තටම 1977 ට පස්සේ ජේ.ආර් ජයවර්ධනගේ අත්තනෝමතික දේශපාලන ක්‍රියාකාරීත්වයට කෙළින්ම ශ්‍රී.ල.නි.ප යට වැඩපිළිවෙලක් නැතිව ගියා. වර්තමාන ජනාධිපතිතුමා පාද යාත්‍රා වගේ දේවල් කළාට ශ්‍රි.ල.නි.ප යට නිශ්චිත වැඩපිළිවෙලක් තිබුණේ නෑ. මේ දේවල් දකිමින් ඉන්නකොට තමයි මට ජ.වි.පෙ මුණ ගැහෙන්නේ. ඊට පස්සේ මං ජ.වි.පෙ ට සම්බන්ද වුණා‍.ඔබ ජ.වි.පෙට ඔබ සම්බන්ද වෙලා කොහොමද වැඩ කළේ ?මං ජ.වි.පෙට සම්බන්ධ වුණාට පස්සේ කමිටු හරහා තමයි ජ.වි.පෙ සංවිධාන කටයුතු කෙ‍රුණේ.ඔබ ජ.වි.පෙ කටයුතුවලට සම්බන්ද වුණේ කොහොමද ?පක්ෂයේ සහෝදරවරු හරහා. වෙන දේශපාලන පක්ෂවල වගේ සංවිධාන හෝ නායකයෝ මගින් සමාජිකයෝ ඇතුළුකරගෙන සම්බන්ද වීමක් නෙවෙයි ජ.වි‍.පෙ තියෙන්නේ. ජ.වි.පෙ සහෝදරවරයෙක් ඇවිත් පංති පහ කරලා දැනුම ලබා ගත්තාට පස්සේ ජ.වි.පෙ වැඩපිළිවෙල සමග ක්‍රියාශීලි පුද්ගලයෙක් වුණා.ඒ කාලයේ ඔබ සමග කටයුතු කරපු නුවරඑළියේ ජ.වි.පෙ දේශපාලන නායකයෝ කවුද?රට පුරා විහිදුණ දේශපාලන පක්ෂයක් වු ජනතා විමුක්ති පෙරමුනේ පුර්ණකාලීන ක්‍රියාකාරීන් අර්ධකාලීන ක්‍රියාකාරීන් ඉන්නවා. ඒ ක්‍රියාකාරීන් රහසේ සංවිධානය වෙන අතරතුර එයාලාගේ අනන්‍යතාවය නම් ගම් හෙළි වෙන්නේ නෑ.ඔබ සමග කටයුතු කරපු ජ.වි.පෙ දේශපාලන නායකයන් හදුන්වපු අන්වර්ත නම් මොනවද?කපිල කියලා සහෝදරයෙක් ආවා. ආනන්ද කියලා සහෝදරයෙක් ආවා. හැබැයි මං කියන්ඩ ඕනේ ඒ ආනන්ද නෙමෙයි. ඒ කපිලත් නෙවෙයි. එයාලාගේ අන්වර්ථ නම විතරයි.ඔබට ජ.වි.පෙ යම් තනතුරක් හිමිවුණාද?මගේ ක්‍රියාශීලීත්වය නිසාම වලපනේ ජ.වි.පෙ ආසන කමිටුවට තේරී පත් වුණා. ආසන කමිටුව හරහා මං නුවරඑළිය ජ.වි.පෙ දිස්ත්‍රික් කමිටුව නියෝජනය කළා.එතකොට ඒ කාලයේ වලපනේ ජ.වි.පෙ ආසන කමිටුවේ කව්ද හිටියේ?අද ඉන්න අයගෙන් මට ඒ ගැන ඇත්තටම කියන්ඩ අමාරුයි. අනිත් එක ඒ අයගේ නම් ගම් කීම සුදුසු නෑ.කවුද ජ.වි.පෙ නුවරඑළිය දිස්ත්‍රික් කමිටුවේ හිටියේ?දිස්ත්‍රික් ලේකම් සහෝදරවරු වරින් වර වෙනස් වෙනවා.ඔබ සමග සිටි ජ.වි‍.පෙ දිස්ත්‍රික් ලේකම්වරයා කවුද?කස්තුරි හිටියා. හැබැයි එයා කස්තුරි නෙමෙයි. මාව එදා හැදින්වුවේ පියල් කියලා. මේකෙදී ඔබතුමා මාව අපහසුතාවයට පත් කරනවා.නෑ ඔබ කවුද කියලා හඳුන්වා දීමට මට අවශ්‍යයි. ඔබ හෙළි කරන්ඩ යන්නේ ජ.වි.පෙ කළ දස පුද්ගල ඝාතනයක් ගැනයි ?මං පැහැදිලිව කියන්නේ ඔය කාල සීමාවේ ජ.වි.පෙ පුර්ණ කාලීනව ඇප කැප වු සහෝදරයෙක් මංනුවරඑළියේ ජ.වි.පෙ ක්‍රියාකාරී වු දේශපාලන නායකයන් කවුද කියලා කිව්වොත් ඔබ කවුද කියලා අද ජ.වි.පෙට වුණත් දැන ගන්ඩ පුළුවන්?නෑ අද ජ.වි.පෙ ට ඒක දැන ගන්ඩ අවශ්‍ය නෑ.එතකොට ඔබට කියන්ඩ බෑ ඒ කාලයේ නුවරඑළියේ දිස්ත්‍රික් කමිටුවේ හිටපු ජ.වි.පෙ නායකයන් කවුද කියලා?මට කියන්ඩ අමාරුයි නෙමෙයි. විවිධ සහෝදරු විවිධ නම් වලින් කටයුතු කළා. ඒ අය ඒ ඒ අයගේ නම් නෙමෙයි.මොනවද ඒ වෙනත් නම් වලින් හඳුන්වපු දේශපාලන නායකයෝ?කස්තුරි හිටියා. කුමාර හිටියා. කපිල , ආනන්ද මේ වගේ අය හිටියා.දිස්ත්‍රික් දේශපාලන මණ්ඩලයට කී දෙනෙක් අයිති වුණාද?ඒකට එනවා අධ්‍යපන අංශය නියෝජනය කරන කමිටුව එක් ලේකම්වරයෙන්, ප්‍රචාරක අංශය නියෝජනය කරමින් ලේකම්වරයෙක්, ඊළඟට ඔත්තු සේවා පිළිබද එක් ලේකම්වරයෙක්, දේශප්‍රේමී ජනතා ව්‍යාපාරය නියෝජනය කරන ලේකම්වරයෙක් පසු කාලීනව සහභාගී වෙනවා. මේ වගේ විවිධ අංශ පිළිබද වගකීම් දැරූ සහෝදරවරු දිස්ත්‍රික් කමිටුව නියෝජනය කළා. එක තමයි දිස්ත්‍රික් දේශපාලන මණ්ඩල කමිටුව කියන්නේ.ලේකම්වරු සංඛාව කීයද?හතර පස් දෙනෙක් ඉන්නවා.ඔබතුමාලා කොහේදීද රැස් වෙන්නේ?තෝරා ගත් දිනයකදී රැස් වෙනවා. සාකච්ඡා කරනවා. කළ දේවල් ගනැ ස්වං විවේචනයක් කරනවා. ඉදිරියදී කරන දේවල් ගැන වගකීම් පවරනවා. ඒ තීන්දු තමයි දිස්ත්‍රික්කයේ ජ.වි.පෙ ක්‍රියාත්මක කරන්නේ.ප්‍රදේශවශයෙන් කීවොත් කොහේදීදි රැස් වෙලා තියෙන්නේ?වලපනේ , නුවරඑළිය , කඳපොළ , උඩුපුස්සැල්ලාව වගේ තැන් රාශියක රැස් වෙලා තියෙනවා.දිස්ත්‍රික් දේශපාලන මණ්ඩලය විදියට අද ජ.වි.පෙ ඉන්න නායකයන්ගෙන් කවුරු එක්කද ගනදෙනු කරලා තියෙන්නේ?අද ඉන්න ජ.වි‍.පෙ නායකයන් එක්ක කටයුතු කරන්ඩ මට අවස්ථාව ලැබිලා නෑ‍.ඒ කාලයේ කටයුතු කරපු නායකයෝ කව්ද?දිස්ත්‍රික් ලේකම් විදියට කස්තුරි හිටියා.ඔබ කවදාවත් ජ.වි.පෙ ජාතික තලයේ දේශපාලන නායකයෝ ඇසුරු කරලා නැන්ද ?නෑ‍. මට එහෙම අවස්ථාවක් ලැබිලා නෑ‍. මං විජේවිර සහෝදරයා දැකලා තියෙනවා නිල්දණ්ඩාහිණ්න ක්‍රිඩාංගනයට අවා 1982 ජනාධිපතිවරණයේදී. ඒ ශ්‍රී සුමංගල මහා විද්‍යාලයේ ක්‍රිඩාංගනයට‍.ජ.වි.පෙ නුවරඑළිය දිස්ත්‍රික් දේශපාලන මණ්ඩලයේ ඔබතුමාලා රැස් වෙලා සාකච්ඡා කරනකොට වලපනේ කොටඹේ ගම ගැන යම් සාකච්ඡාවක් වුණාද?කොටඹේ කියන්නේ මේ සාමාන්‍ය අහිංසක මිනිස්සු හිටපු ගමක් නෙමෙයි. කොටඹේ ගමට දේශප්‍රේමී ජනතා ව්‍යාපාරය විසින් මාරාන්තික ප්‍රහාරයක් එල්ල කරන්නේ ඒ නිසායි. රන්දෙනිගල ඩෑම් එක විවෘත කරපු දවසේ කොටඹේ ගමට වලපනේ ඩි‍පෝවේ බස් දෙකක් ගියා.ඒ ආයුධත් එක්ක. එදා රන්දෙනිගල ඩෑම් එක විවෘත කරලා කොටඹේ මැරයෝ ෆුඩු ‍‍බෝඩ් එකේ එන ගමන් කුඹල්ගමුවේදී වැන්ඩෝල් කියන ශ්‍රි.ල.නි.ප තරුණයකුට පිහියෙන් ඇනලා මැරුවා. කරඳගොල්ල කියන්නේ කොටඹේ ගමට මෙහා පැත්ත.වල‍පනේ උඩුපුස්සැල්ලාව පාරේ කරදගොල්ල , කෙටඹේ සහ රුපහා ගම්මාන තියෙන්නේ. මැද තමයි කොටඹේ. කෙටඹේ කියන්නේ කුල ගැටම් තියෙන තැනක්. කොටඹේ කියන්නේ යු.ඇන්.පී ය ප්‍රබලව තිබුණ තැනක්. දෙපැත්තේ ගම්වල සියයට හැත්තෑපහක් ශ්‍රි‍.ල.නි.ප සාමාජිකයෝ හිටියේ. යු.ඇන්.පී විරෝධීයි. ඊළඟට රුපහ මහා විද්‍යාලය ඉදිරිපිට හිටපු විජේ කියන ශ්‍රී.ල.නි.ප ප්‍රබලයා හවස බස් එකේ යද්දී කොටඹේ හරහා යනකොට කොටඹේ මැර‍යෝ බස් එක චෙක් කරලා ඔහුව එළියට අරගෙන ගහලා , පාගලා කෙටලා දැම්මා.මේ එ.ජා.ප ආණ්ඩු බලයෙන් වෙන දේවල්. ඊළඟට කරදගොල්ලේ දික්කුඹුරේ පනසලේ හාමුදුරුවෝ දිස්ත්‍රික්කයේම ප්‍රසිද්ධයි. ඝණ්ටාරය වගේ කටහඩ තියෙන හිමිනමක්. උන්වහනසේගේ පන්සලට පැනලා කොල්ලා කාලා පන්සලේ පුටුවකට තියලා උන්වහන්සේගේ කටට වෙඩි තියලා මරන්නේ කොටඹේ මීනී මරුවෝ. ඒවට නඩු නෑ. ඊට පස්සේ තමයි අපේ සිදු වීම වෙන්නේ.මොකක්ද ඒ සිදු වීම?ඒවෙනකොට කළගංවත්ත මහා විද්‍යාල‍යේ එච්.එම් රූපසිංහ කියලා පැසැල් ශිෂ්‍යයෙක් ජ.වි.පෙ සමග එක්ව ක්‍රියාකාරීව වැඩ කරනවා. මං ඒ පැසැල් ශිෂ්‍යයාට වැඩ පවරනවා. මොකද කරදගොල්ලේ හිටියා විශ්වවිද්‍යාල ශිෂ්‍යයෙක් ගාමිණී කියලා.එයා පුර්ණකාලීනව ජ.වි.පෙ සංවිධාන කටයුතු කරපු සහෝදරයෙක්. මං රූපසිංහ අතේ ගාමීණී සහෝදරයාට දෙන්ඩ කියලා කලගංවත්තේ ඉදලා ලීෆ්ලට් වගයක් යැව්වා. . හැබැයි රූපසිංහ කලගංවත්තේ ඉදලා කරදගොල්ලට ඇවිත් ගාමිණී මුණගැහෙන්ඩ එනකොට එයා හමු වෙන්නේ නෑ.හැබැයි රූපසිංහ සපත්තු අස්සේ ලීප්ලට් දාගෙන පයින් රුපහට යන්ඩ යනවා. අන්තිමට කෙටඹේදී මෙයාව චෙක් වෙනවා. ලීෆ්ලට් අහු වෙනවා. අන්තිමට ඔහුට ගහලා , ඇඳුම් ගලවලා පාගලා අන්තිමට කොටඹේ ගෑණු ඔහුගේ කටට මුත්‍රා කරනවා.ඒත් එක්කම නුවරඑළියෝ එක්තරා නෝනා කෙනෙක්ගේ තිබුණ ජංගම මොබයිල් එකෙන් රූපසිංහ අත්අඩංගුවට අරගෙන උඩුපුස්සැල්ලාව පොලීසියට බාර දෙනවා‍. කොහොමහරි උඩුපුස්සැල්ලාව පොලීසියේ මාස තුනක් ඉදලා රූපසිංහව කේ.ටී.බී වික්‍රමසිංහ හිටපු වලපනේ දකුණ ශ්‍රි‍.ල.නි.ප ආසන සංවිධායක මැදිහත් වෙලා බේරා ‍ගන්නවා. ඒ රූපසිංහගේ පවුලේ අය උග්‍ර ශ්‍රී.ල.නි.ප නිසා හිතවත්කමට වික්‍රමසිංහ මහත්තයා මැදිහත් වෙන්නේ.අද රූපසිංහ කොහේද ඉන්නේ?පසුකාලීනව කළගංවත්තේදී රූපසිංහ වෙඩි කාලා මැරුණා. ඔහු සමග සිටි අනෙත් ජ.වි.පෙ සහෝදරයාගේ බෙල්ල කපා ගෙන යු.ඇන්.පී රාජ්‍ය ත්‍රස්තවාදීන් අරගෙන ගියා.ඊට පස්සේ මොකද වෙන්නේ?ඊට පස්සේ අපේ නුවරඑළිය ජ.වි.පෙ දේශපාලන කටයුතු ගැන තීන්දු ගන්න දේශපාලන කමිටුව (දේශපාලන මණ්ඩලය ) තීන්දුවක් ගන්නවා කොටඹේ ගමට එරෙහිව මාරාන්තික ප්‍රහාරයක් එල්ල කළ යුතුයි කියලා.ඒකට හේතුව තමයි ජ.වි.පෙ රූපසිංහ කියන ක්‍රියාකාරී ශිෂ්‍යයාට කොටඹේ ගමේ මැරයෝ කරපු දෙයට පළි ගැනීමක් විදියට. ඒ විතරක් නෙමෙයි ඒ වෙලාවේ ජ.වි.පෙට තිබුණ අභියෝග ජය ගැනීම උදෙසා මෙවැනි ප්‍රහාර එල්ල කිරිමට සිදු වුණා. ඒ සඳහා වගකීම දේශප්‍රේමී ජනතා ව්‍යාපාරයට පැවැරුවා. ඒ තීන්දුව ගත් නුවරඑළිය දිස්ත්‍රික් දේශපාලන මණඩලයේ (දේශපාලන කමිටුවේ) මාත් වාඩි වෙලා හිටියා.දේශප්‍රේමී ජනතා ව්‍යාපාරයේ වගකීම වුණේ මොකක්ද?ඒක සටන්කාමී සංවිධානයක්. සන්නද්ධ කණ්ඩායමක්. ඒ කණ්ඩායම සමන්විත වෙලා තිබුණේ ජ.වි.පෙ සාමාජිකයන්ගෙන්. ඒක ජ.වි.පෙ සන්නද්ධ අංශය. ඒ වෙලාවේ නුවරඑළියේ ජ.වි.පෙ සන්නද්ධ අංශයේ නායකයා විදියට කටයුතු කළේ කුමාර කියලා සහෝදරයෙක්.හොඳයි කොටඹේ ගමට ප්‍රහාරය එල්ල වුණේ කොහොමද?ඒක කියන්ඩ මං දන්නේ නෑ‍. ඒක දේශප්‍රේමී ජනතා ව්‍යාපාරයේ වගකීමක්. එයාලා ඒක අකුරටම ඉටු කළා. මං ආයුධ දරාපු කෙනෙක්‍ නෙමෙයි. කොටඹේ ගමට ප්‍රහාරය එල්ල කරලා පහුවෙනිදා එළිවෙනකොට මේ ප්‍රහාරයේ වගකීම දේශප්‍රේමී ජනතා ව්‍යාපාරය බාර ගත් බවට පෝස්ටර් මගින් ප්‍රචාරය කරන්ඩ ප්‍රචාරක ලේකම් ලෙස මං කටයුතු කළා. කොහොමහරි පහු කාලීනව කොටඹේ ගමෙන් ජ.වි.‍පෙ සාමාජිකයන්ට තිබුණ ගැටළු නැති ගියා.හොඳයි මේ සිදු වීමට ශ්‍රි‍‍.ල.නි.ප වලපනේ ආසන සංවිධායකවරයා ඇතුළු පිරිසක් චෝදනා ලබන්නේ කොහොමද?ඒක මං දන්නේ නෑ. මං දන්නේ ජ.වි.පෙ මං හිටපු නුවරඑළිය දිස්ත්‍රික් දේශපාලන මණ්ඩල රැස්වීමේදි කොටඹේ ගමට ප්‍රහාරයක් එල්ල කරන්ඩ තීන්දු කළා. ඒක සිදු වුණා. නමුත් ඒ ප්‍රහාරයේ වගකීම ශ්‍රී‍.ල.නි.ප සංවිධායකවරයකු සහ බල මණ්ඩල සභාපති ,ලේකම් ඇතුළු පිරිසක පිටින් යවන්ඩ ජ.වි.පෙට උවමනාවක් තිබුණේ නෑ. නමුත් ඒ ජ.වි.පෙ ඝාතනවල වගකීම ශ්‍රී‍.ල.නි.ප ය පිටින් ගියා. ජ.වි.පෙ හැම විටම තිබුණ අභියෝගවලට මුහුණ දුන්නා. ඒකයි මෙතැන වුණේ.මේ සිදුවීම ගැන පොලීසියට පැමිණිල්ලක් ගියේ කොහොමද?ඒක මං දන්නේ නෑ‍.ඊට පස්සේ මොකද වුණේ?1989 වෙනකොට ජ.වි‍.පෙ නායක රෝහණ විජේවීර ඇතුළු දේශපාලන මණ්ඩලයේ විශාල පිරිසක් ඝාතනය වෙනවා. සටන පරාද වෙනවා. මං 1991 දී අත්අඩංගුවට පත් වෙනවා. මාව මතුරට පොලීසියෙන් පදියපැලැල්ලේ ළදුපිටදී අත්අඩංගුවට ගන්නේ. වලපනේ පොලීසියේ මාස නවයක් ඉදලා වීරවිල රැදවුම් කඳුවුරේ අවුරුදු දෙකක් ඉදලා පල්ලේකැලේ පුනරුත්ථාපන කඳවුරේ මාස තුනකින් පසුව1993 මැයි මාසයේ වගේ නිදහස් වෙනවා.කොටඹේ දස පුද්ගල ඝාතනයට වරදකරුවන් වෙලා ශ්‍රි.ල.නි.ප පිරිසකට මරණීය දණ්ඩනය නියම වෙනවා. ?කොටඹේ දස පුද්ගල ඝාතනය ගැන පැමිණිලි කළේ කවුද ඒ සිදුවීම ගැන සාක්ෂි දුන්නේ කවුද නඩු තීන්දුව මොකක්ද කියලා මට වැටහීමක් නෑ‍. නමුත් ඔය සිදුවීමට දැනට දඩුවම් ලබලා ඉන්න අය ගැන මං දන්නවා. චෝදනා ලැබු වලපනේ උතුර ආසන සංවිධායක එස්.එම් ප්‍රේමචන්ද්‍ර මහත්තයා හැර ශ්‍රි‍.ල.නි.ප ප්‍රබලයන් පිරිසක් ඒ සිදුවීමට දඩුවම් ලබා තියෙන බව නම් දන්නවා.කොහොමහරි ඔබ ජනාධිපතිතුමාට කොටඹේ ඝාතනයට වරදකරුවන් වු අයට ජනාධිපති සමාවක්ලබා දෙන ලෙස ඉල්ලා ලිපියක් යොමු කරනවා?මං එක් වරක් එස්.බි දිසානායක ඇමැතිතුමා හමු වුණ. ඒ වෙනකොට මේ පිරිසට මරණීය දණඩනය නියම වෙලා. මේ සිදු වීම ගැන මං ඇමැතිතුමා සමග කථා කළා. ඇත්තටම මේ චෝදනා ලබලා දඩුවම් විදින අය අහිංසක මිනිස්සු. ඒ අය කොටඹේ ඝාතනයට සම්බන්ද නැහැ කියලා මා දන්නවා. මොකද මේ ඝාතන කළේ දේශප්‍රේමී ජනතා ව්‍යාපාරය විසින්. ඒ ජ.වි.පෙ දේශපාලන මණ්ඩල තීන්දුවක් අනුව නිසා. ඒ අනුව තමයි මං ජනාධිපතිතුමාට මේ ලිපිය යොමු කළේ. ඒ අය අහිංසක මිනිසුසු නිසායි මං ඒක කළේ.කොහොමද ඔබ කියන්නේ කොටඹේ ඝාතනයට මේ මරණීය දණඩනය නියම වු පිරිස සම්බන්ද නැහැ කියලා?මං එක ‍හොඳාකාරවම දන්නවා. කොටඹේ ගමට ප්‍රහාරය එල්ල කළේ අපේ අර ජ.වි.පෙ ශිෂ්‍ය නියෝජිතයාට කල අමානුෂික පහරදීම සහ ජ.වි.පෙට තිබුණ අභියෝගයකට මුහුණ දීමටයි.ඒක කලේ ජ.වි.පෙ දේශප්‍රේමී ජනතා ව්‍යාපාරයෙන්. මා ඔබට කලිනුත් ඒ ගැන කිව්වා. ජ.වි‍.පෙ කළේ කොටඹේ ගමේ මිනී මරුවන්ට දඩුවම් කීරීම පමණයි. නමුත් නඩු තීන්දු ගැන අපිට කථා කරන්ඩ ඊට අභියෝග කරන්ඩ අපට අයිතියක් නෑ‍. අපි අධිකරණයට හිස නමා අචාර කරනවා.කෙටඹේ ප්‍රහාරයෙන් ජ.වි.පෙ අරමුණ සාර්ථක වුණා?මං හිතන්නේ කොටඹේ මැරයන් කොටු වුණා. නමුත් මේ මැරයන්ගේ ලීඩර් බුද්ධදාස කියන එකා අහුවුණේ නෑ. මිනිහා විනාඩි කීපයකට කලින් එතැනින් මාරු වෙලා තියෙනවා.කොටඹේ සිදු වීමට මරණීය දණ්ඩනය නියම වු පිරිසට ඇමැති එස්.බී දිසානායක මැදිහත් වෙලා ජීවිතාන්තය දක්වා සිර දඩුවමක් බවට පත් කිරීම ගැන ජ.වි.පෙ ප්‍රචාරක ලේකම් විජිත හේරත් දැඩි චෝදනාවක් කරනවා?විජිත හේරත් ජ.වි.පෙ අතීත දේශපාලනය ගැන දන්නේ නෑ. අනික ජ.වි.පෙ නුවරඑළියේ දිස්ත්‍රික්කයේ දේශපාලන කමිටුවේ ( දිස්ත්‍රික් දේශපාලන මණ්ඩලයේ ) තීන්දුවක් ගැන විජිත හේරත් දන්නෙ නෑ. 1988 විජිත හේරත් ජ.වි.පෙ පහළ මට්ටමේ වැඩ කරන්ඩ ඇති. නමුත් රටේ හැම තැනම ජ.වි.පෙ ගත් තීන්දු එයා දන්නේ නැහැනේ. විජිත හේරත් නොදන්න දේ කියන්ඩ ගිහින් වරිගේ නහ ගන්නවා.බෝගම්බර රැදවියන් පිරිසකගේ උපවාසයත් එක්ක තමයි මේ වලපනේ කොටඹේ දස පුද්ගල ඝාතනය එළියට එන්නේ. බෝගම්බර රැදවියන්ගේ උපවාසය සාධාරණද?සිරකරුවෝ නිදහස් වෙන්ඩ කැමැතියිනේ. නමුත් මෙතැන ඇමැති එස්.බී දිසානායකගේ පිරිසකට නෙමෙයි සාධාරණය ඉටු වෙන්ඩ යන්නේ. වෙන පිරිසක් කරපු දෙයකට තමයි මේ පිරිසට මරණීය දණඩනය නියම වෙලා තියෙන්නේ. ඒක බෝගම්බර රැදවියෝ දන්නේ නැතිව ඇති. එයාලා මේ සත්‍ය වටහා ගත යුතුයි.හොදයි ඔබ දැන් මොනවද කරන්නේ?මට නිශ්චිචත රැකියාවක් නෑ‍. මං දේශපාලනයෙන් හොඳට බැට කාපු මිනිහෙක්. ශ්‍රී.ල.නි.ප ය වෙනුවෙනුත් මං දර දිය ඇද්දා. ජ.වි.පෙ වෙනුවෙනුත් වැඩ කළා. නමුත් ආයුධ දැරුවේ නෑ. කිසිම ජීවිතයකට හානියක් කළේ නෑ. ඒ නිසා මට පසු තැවෙන්ඩ දෙයක් නෑ. දේශපාලනය කළා. හිරේ ගියා. ඉතින් දැන් මං දැන් මගේ ළමයි වෙනුවෙන් කැප වෙලා ඉන්නවා. මගේ දුව සම සෟඛ්‍ය උපාධිය හදාරනවා. පුතා ජීව විද්‍යා අංශයෙන් උපාධිය හදාරනවා. තව දුවක් උසස් පෙළ හදාරනවා. අනිත් පුතා ක්‍රිකට් ක්‍රිඩාවේ යෙදිලා ඉන්නවා.සංවාද සටහනචන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=ab1401193</link>
    <topic>කටුනායකදී ජෝන් හොරෙන්ම මාරු වෙයි</topic>
    <author> චන්දන බණ්ඩාර</author>
    <content>ජෝර්දානයේ සහ මැදපෙරදිග සංචාරය නිමවා ජනාධිපතිතුමා ගිය සතියේ සිකුරාදා ලංකාවට පැමිණියේය. ජනාධිපතිතුමා මව්බිමට පැමිණෙනවිට එතුමා පිළිගැනීමට ගුවන්තොටුපොළට බස්නාහිර පළාත් හිටපු මහ ඇමැති ප්‍රසන්න රණතුංග, බස්නාහිර පළාත් හිටපු ඇමැති නිමල් ලන්සා, සිවිල් ගුවන්සේවා ඇමැති ප්‍රියංකර ජයරත්න සහ සිවිල් ගුවන්සේවා අධිකාරියේ උප සභාපතිවරයා ගොස් සිටියහ.ජනාධිපතිතුමා ගුවන්තොටුපොළට පැමිණි පසුව සතුටින් ඇමැති ප්‍රියංකර ජයරත්නට කීවේ " මට කටුනායක ගුවන්තොටුපොළ දැක්කාම ගෙදර ආවා වගේ දැනෙනවා." කියාය. " සර් තරම් රටට ආදරය කරන කෙනෙක් මං දැකලා නැහැ." ඇමැති ප්‍රියංකර ජයරත්න ජනාධිපතිතුමාට කී‍වේය.ඉන් පසුව නිමල් ලංසා සහ බස්නාහිර පළාත් මහ ඇමැති ප්‍රසන්න රණතුංගගෙන් ජනාධිපතිතුමා විමසා සිටියේ " ආ දැන් ඔයාලා ඡන්දයට සුදානම්ද " කියාය. " ඔව් සර් බස්නාහිර විසුරවනකම් අපේ මහ ඇමැතිතුමා ඇඟිලි ගැන ගැන ඉන්නේ." බස්නාහිර පළාත් ඇමැති නිමල් ලංසා කියා සිටියේය." ලබන දොලොස්වෙනිදා පළාත් සභාව විසුරවන්ඩ පෙර නීතිමය තත්ත්වය බලන්ඩ ඕනේ. හැම දෙයකටම වගකීම් පැවරෙන්නේ රජයක් විදියට අපිටයි. ඒක මතක තියා ගන්ඩ එපැයැ. " ජනාධිපතිතුමා කියා සිටි‍යේය." සර් කොහොමද ටුවර් එක" ඇමැති ප්‍රියංකර ජයරත්න ජනාධිපතිතුමාගෙන් විමසා සිටි‍යේය." මං පලස්තීනයට යන්ඩ ආශාවෙන් හිටියේ. කරන්ඩ ඕනෑ දේ කරන්ඩ ඕනෑ කල් දාලා වැඩක් වෙන්නේ නැහැ. හැබැයි ඉතින් ඒ ව‍ගේ රටකට යන්ඩ ලැබීමත් වාසනාවක්. ඊශ්‍රායලය හුඟාක් දියුණු රටක්. අපේ අයට ‍ඉගෙන ගන්ඩ දේවල් ගොඩක් තියෙනවා. අපේ අය ඊශ්‍රායලයට යවලා හරි ඒ දැනුම ලබා ගන්ඩ ඕනේ. එහේ කෘෂිකාර්මික දැනුම ඉතා ඉහළයි. අපි දැනුම හවමාරු කර ගන්ඩ ඕනෑ. එහේ අය මෙහේ ඒවි. දැනුම හුවමාරු කර ගැනීම මොන තරම් හොඳද? " ජනාධිපතිතුමා විමසා සිටියේය.ජනාධිපතිතුමා එසේ කියමින් කීවේ " එහෙනම් තේ එකක් බොමු. කෝ මේ ජෝන් " එසේ විමසමින් ජනාධිපතිතුමා බැලුවේ ‍ජෝන් අමරතුංග මන්ත්‍රීවරයා ඉන්නේ කොහේද කියාය." සර් ජෝන් හෙමින් සිරුවේම මාරු වුණා." සිවිල් ගුවන් සේවා අධිකාරියේ සභාපතිවරයා ජනාධිපතිතුමාට කීවේය. " මෙයා තේ එකක් නොබීම ගියාද? මෙයාලා අසල්වාසීන් දකීවි කියලා ඉක්මනට යන්ඩ ඇති. " ජනාධිපතිතුමා බස්නාහිර මහ ඇමැති ප්‍රසන්න රණතුංග සහ පළාත් ඇමැති නිමල් ලංසා දෙස බලමින් කීවේය.කෑගල්ල මානියම්ගම රජමහා විහාරයේ වසරක් පාසා පැවැත්වෙන කරල් පෙරහැර මෙවරත් පැවැතියේ ජනාධිපතිතුමාගේ ප්‍රධානත්වයෙනි. වසරක් පාසා පැවැත්වෙන කරල් පෙරහර කරඩුව වැඩමවීමෙන් අනතුරුව පැවැත්විණි. ඉන් අනතුරුව පඩි සියයකින් යුතුව ඉදිකර තිබු ශ්‍රී පාදස්ථානයේ අනුරුවක් ජනාධිපතිතුමාගේ අතින් විවෘත කෙරිණි.අනතුරුව මානියම්ගම රජමහා විහාරයේ විහාරාධිපති අඹන්වල හේමාලංකාර හිමි ජනාධිපතිතුමාගෙන් ඉල්ලීමක් කළේය. " ජනාධිපතිතුමනි අපේ පෙරහැරට ඇතෙක් දෙන්ඩ බැරිද? " උන්වහන්සේ ඉල්ලා සිටියහ. " අපේ හාමුදුරුවනේ ඇතෙක්නම් දෙන්ඩ බැහැ. අැත්තු හොයා ගන්ඩ බැහැ. අලියෙක් නම් දෙන්නම්" ජනාධිපතිතමා කීවේය.විහාරස්ථානයේ පැවැති ආගමික උත්සවය අවසන් වීමෙන් අනතුරුව ජනාධිපතිතුමා තම රියට නියෝජ්‍ය ඇමැති එච්. ආර් මිත්‍රපාල නංවාගෙන ගියේ කැළණි වැලි වතු යාය මැදිනි." සර්ට පිං සිදු වෙන්ඩ සර්ගේ කරුණා මහිමයෙන් දැන් අපේ ගමේ කවරුත් දැන් කරුවලේ නැහැ. " නියෝජ්‍ය ඇමැති එච්. ආර් මිත්‍රපාල කීවේය." ඔයා ගමටම විදුලිය දුන්නාද? " ජනාධිපතිතුමා විමසා සිටියේය. " ඔව් සර් වර්ග කිලෝමීටර 400 ක් විතර ආවරණය වෙන්ඩ ට්‍රාන්ස්ෆෝමර් හතලිහක් විතර දාලා විදුලිය දුන්නා" මිත්‍රපාල නියෝජ්‍ය ඇමැතිවරයා කීවේය." එක නෙමෙයි ඇමැතිතුමා දැන් අපේ රජය ජනතාවගේ හැම ප්‍රශ්නයකටම විසදුම් දෙනවා. ජනතාවගේ ප්‍රශ්න ඉවර වුණාම ඔයා මොනවද කරන්නේ. " ජනාධිපතිතුමා විමසා සිටියේය." මට ඉතින් නිකම් ඉන්ඩ තමයි වෙන්නේ සර්" නියෝජ්‍ය ඇමැති එච්. ආර් මිත්‍රපාල කියා සිටියේය.2014 වසරේ අය වැය මගින් ආර්ථික සංවර්ධන අමාත්‍යාංශට ලබා දී තිබෙන ප්‍රතිපාදන එක් එක් මැතිවරණ ආසන සඳහා බෙදා දීමේ වැඩපිළිවෙල ගිය සතියේදී ආරම්භ වීය. ඒ හෙක්ටර් කොබ්බෑකඩුව ගොවි කටයුතු පර්යේෂණායතනයේදිය. ඒ අනුව ආසන 160 ක් සඳහා මේ මුදල් බෙදා දීම සිදු කිරීමට නියමිතය. මේ වැඩසටහන ලබන 24 වෙනිදා දක්වා පැවැත්වෙයි.මේ වැඩසටහන යටතේ එක් ආසනයකට පැයක කාලයක් හිමිවෙන අතර විනාඩි හතලිහක පමණ කාලයක් ආර්ථික සංවර්ධන ඇමැති බැසිල් රාජපක්ෂ මහතා විසින් මුදල් ආසනයේ යෙදවිය යුතු ආකාරය ගැන පැහැදිලි කිරීමක් කිරීම සිදු වේ.එක් එක් ආසනයට අදාල මුදල් ලබා දීමේ අවස්ථාවට අදාල ආසන සංවිධායකවරයා , එම ආසනයේ පාර්ලිමේන්තු මන්ත්‍රීවරයා , පළාත් සභා මැති ඇමැතිවරු , ප්‍රාදේශීය සභා නගර සභා සභාපතිවරු ඇතුළු මහජන නියෝජිත‍යෝ සහභාගී වුහ.ගිය සතියේදී මාතර දෙවිනුවර ආසනයට මුදල් ලබා දීමේ අවස්ථාවේදී එක්තරා මහජන නියෝජිතයකු කිවේ " සර් අපේ ගම්වල වැඩක් නැහැ. හැම වැඩක්ම වගේ කෙරිලා තියෙන්නේ කියාය. ඊට බැසිල් රාජපක්ෂ ඇමැතිතුමා දුන්නේ අපුරු පිළිතුරකි." මෙහෙමයි. මාත් හිතුවේ ගම්පහ තවත් කරන්ඩ වැඩක් නැහැ කියලායි. ඒත් උත්සවවලට ගියාම ජනතාව කියනවා සර් අර පාර හදලා දෙන්ඩ , සර් අර පාරේ කෙළවර කොන්ක්‍රීට් කරලා දෙන්ඩ කියලායි. ඔය ව‍ගේ ඉල්ලීම් ලැබෙනවා. ගරු මන්ත්‍රීතුමනි ඒ නිසා ගම්වල වැඩ නැති වෙන්නේ නෑ. ඒ නිසා ගමේ ඉන්න ජනතාව එක් රැස් කරලා ඒ අයගේ අදහස් ගන්ඩ. ඒ නිසා ගමේ වැඩවලට සහභාගීත්ව සංවර්ධන ක්‍රමවේදය අනුගමනය කරන්ඩ. මහජන නියෝජිතයෝ සහ රාජ්‍ය නිළධාරීන් එක් වුණාම අඩුපාඩු වෙන්නේ නෑ. කොන්ත්‍රාත් පදනමින් වැඩ කරන්ඩ එපා. " ඇමැති බැසිල් රාජපක්ෂ අවධාරණය කළේය.ඉන් අනතුරුව ඇමැති බැසිල් රාජපක්ෂ මහතා කියා සිටියේ ආසන මට්ටමින් මුදල් වෙන් කිරීමේදී වැඩිම දෙවෙනි මුදල් ප්‍රමාණයක් වෙන් කරලා තියෙන්නේ පොළොන්නරුවට කියාය. ඒ සමගම එතැන සිටි ශ්‍රි.ල.නි.ප මහ ලේකම් ඇමැති මෛත්‍රීපාල සිරිසේනට හිනාවක් ගියේය. ඒ සමඟම සභාවේ නැඟුණේ අත්පොළසන් හඩකි.මේ අතරතුර අයෙක් විමසා සිටියේ වැඩිම මුදලක් වෙන් කරලා තියෙන්නේ මොන ආසනයටද කියාය. " ගම්පහට නම් නෙමෙයි " ඇමැති බැසිල් රාජපක්ෂ කීවේ සිනාසෙමිනි. එම අවස්ථාවේදී ඇමැති බැසිල් රාජපක්ෂ කීවේ මුදල් වෙන් කිරීමේදී සිදුවු ගැටලුවක් නිසා මගේ ආසනයටත් කථානායකතුමාගේ අසනයටත් මුදල් වෙන් කිරීමට හැකියාවක් නොලැබුණු බවයි‍.ගිය සතියේදී එ.ජා.ප අත්තනගල්ල ආසන බලමණ්ඩල රැස්වීම පැවැත්විණි. ඒ එ.ජා.ප මහ ලේකම් තිස්ස අත්තනායකගේ ප්‍රධානත්වයෙනි. එ.ජා.ප අත්තනගල්ල ආසන සංවිධායක සරණලාල් අසනීප තත්ත්වයක් නිසා රෝහල් ගත කොට සිටියදී මේ අාසන බල මණ්ඩල රැස්වීම පැවැත්විණි. ගම්පහ දිසා එ.ජා.ප මන්ත්‍රී ජෝන් අමරතුංග , ජෝශප් මයිකල් පෙරේරා සහ එ.ජා. මාධ්‍ය ප්‍රකාශක පාර්ලිමේන්තු මන්ත්‍රී ගයන්ත කරුණාතිලක ඇතුළු පිරිසක් ඊට එක්ව සිටියහ." මං රට ගිහින් එන‍කොට විශාල ප්‍රචාරයක් දීලා තිබුණා. නමුත් මං එ.ජා. ප යෙන් යන අදහසක් නෑ." ජෝන් අමරතුංග මන්ත්‍රීවරයා කියා සිටියේය.හිටපු ඇමැති හේමකුමාර නානායක්කාරගේ පුත්‍රයකු මෙවර දකුණු පළාත් සභා මැතිවරණයට එ.ජා. ප ය යටතේ තරඟ කිරීමට නියමිතය. හෙතෙම ගිය සතියේ තම කාර්යාලය විවෘත කිරීමෙන් අනතුරුව විශේෂ රැස්වීමක් සංවිධානය කොට තිබිණි. එම අවස්ථාවට හිටපු ඇමැති හේමකුමාර නානායක්කාර සහ එ.ජා.ප මාධ්‍ය ප්‍රකාශක ගයන්ත කරුණාතිලක ඇතුළු පිරිසක් එක්ව සිටියහ.මේ අතරතුර ගිය සතියේදී එ.ජා.ප ජාතික නාමයෝජනා කමිටුව එ.ජා.ප නායකත්ව මණ්ඩල සභාපති කරු ජයසුරියගේ ප්‍රධානත්වයෙන් රැස් වීය. මේ අතරතුර එ.ජා.ප ජාතික නාමයෝජනා කමිටුවට අමතරව දිස්ත්‍රික් නාමයෝජනා කමිටු කීපයක්ද පත් කොට තිබිණි. ඒ අනුව කොළඹ දිස්ත්‍රික්කයට ජෝශප් මයිකල් පෙරේරාද, ගම්පහ දිස්ත්‍රික්කයට පී හැරිසන්ද, කළුතර දිස්ත්‍රික්කයට ගයන්ත කරුණාතිලකද, ගාල්ල දිස්ත්‍රික්කයට ගාමිණී ජයවික්‍රම පෙරේරාද , මාතර දිස්ත්‍රික්කයට විජේදාස රාජපක්ෂ සහ හම්බන්තොට දිස්ත්‍රික්කයට රංජිත් මද්දුමබණ්ඩාරද එක්ව සිටියහ.මේ අතරතුර එ.ජා.ප කෘත්‍යාධිකාරී මණ්ඩල රැස්වීමේදී තීරණය කොට තිබුණේ පාර්ලිමේන්තුව නියෝජනය නොකරන දකුණු පළාත් සභාවේ බස්නාහිර පළාත් සභාවේ සහ සියලුම ආසන සංවිධායකවරු එළඹෙන පළාත් සභා මැතිවරණයට තරඟ කළ යුතු බවටය. නමුත් මේ වන විට එ.ජා.ප අභ්‍යන්තර ආරංචි මාර්ගවලට අනුව මෙවර දකුණු පළාතේ සහ බස්නාහිර පළාතේ එ.ජා.ප ආසන සංවිධායකවරු කීප දෙනෙක් තරඟ නොකිරීමට තීරණය කොට ඇති බවය. ඒ අනුව දකුණු පළාතේ ගාල්ල සහ මාතර එ.ජා.ප ආසන සංවිධායකවරු කීප දෙනෙක්ම තම සංවිධායක ධුරයන් ආරක්ෂා කර ගැනීම උදෙසා මෙවර දකුණු පළාත් සභා මැතිවරණයට ඉදිරිපත් නොවීමට තීරණය කොට ඇති බවයි.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා සවස බත්තරමුල්ලේ පිහිටි ප්‍රධාන කාර්යාලයේ දී එහි නායක, ඇමැති විමල් වීරවංශ සහ ප්‍රධාන ‍ලේකම් ප්‍රියන්ජිත් විතාරණ ගේ ප්‍රධානත්වයෙන් රැස්වීය. එහිදී මුලින්ම අවධානයට යොමු වූයේ දෙමළ ජාතික සන්ධානයේ පාර්ලිමේන්තු මන්ත්‍රීවරයකු දෙමළ පුවත්පතකට සිදු කර ඇති ප්‍රකාශයක් පිළිබඳවය.“මඩකළපුව දිස්ත්‍රික් දෙමළ ජාතික සන්ධානයේ පාර්ලි‍ෙම්න්තු මන්ත්‍රී පී.සෙල්වරාසා එක්තරා දෙමළ පුවත්පතකට ඉතා බරපතළ ප්‍රකාශයක් කරලා තිබුණා. මේ ප්‍රවෘත්තිය සිංහල මාධ්‍ය පුවත්පත්වලට ලැබී තිබුණේ නැහැ. ඔහු කියා තිබෙනවා, තම පක්ෂය උතුරට හා නැ‍ඟෙනහිරට දේශපාලන විසඳුමක් ලබා දෙන තේරීම් කාරක සභාවට පැමිණෙන්නේ, ශ්‍රී ලංකාවට අන්තර්ජාතික බලපෑම් ප්‍රබලව එල්ල වූ පසුව බව. ‘ජිනීවාවලදී ශ්‍රී ලංකාවට එරෙහි ‍යෝජනාව සම්මත විය යුතුයි. ජනාධිපතිවරයා අන්තර්ජාතික අපරාධ අධිකරණයට කැඳවිය යුතුයි. යුද අපරාධ සිදු කළ සියලු දෙනාට දඬුවම් කළ යුතුයි. ඉන් පසුව අපි දේශපාලන විසඳුමකට ‍අදාළ සාච්ඡාවලට එනවා’ කියලයි පී.සෙල්වරාසා මන්ත්‍රීවරයා ඒ දෙමළ පුවත්පතට ප්‍රකාශ කර තිබුණේ.දෙමළ ජාතික සන්ධානය කුමක් වන තුරුද මේ බලාගෙන ඉන්නේ කියා මින් ඉතා පැහැදිලි වෙනවා. ‘බලය පාවිච්චි කරලා ශ්‍රී ලංකා රජය දණ ගැස්වූ පසු අපි ජයග්‍රාහී ලීලාවෙන් දේශපාලන විසඳුමක් ඉල්ලනවා.’ කියලා තමයි මේ කියන්නේ. ‘අපට ඕන කරන විසඳුම ලැබෙන්නේ, අන්න ඒ ජයග්‍රාහී ලීලාවෙන් පැමිණියොත් පමණයි, කියන එකයි දෙමළ ජාතික සන්ධානය කියන්නේ. මේක තමයි ඔවුන්ගේ ඇත්ත අරමුණ. අද ප්‍රභාකරන් සහ අවි ආයුධ පමණයි නැත්තේ. ඔහුගේ අරමුණ වූ දෙමළ ඊළමක් නිර්මාණය කරගැනීම, ඔහුගේ දේශපාලන පෙරමුණ වූ දෙමළ ජාතික සන්ධානය කිසිසේත්ම අත්හැර ‍නොමැති බව සක්සුදක් සේ පැහැදිලියි” විමල් වීරවංශ ඇමැතිවරයා පෙන්වා දුන්නේය.“එදා අරන්තලාවේදී මහා සංඝරත්නය කපා කොටා ඝාතනය කරන විට, කාත්තන්කුඩි මුස්ලිම් පල්ලියේ මුස්ලිම් බැතිමතුන් ඝාතනය කරන විට, ජය ශ්‍රී මහා බෝධීන් වහන්සේට ප්‍රහාර එල්ල කරන විට, ක්ලේමෝ බෝම්බ පුපුරුවා හරිමින් කැබිතිගොල්ලෑවේ සාමාන්‍ය මිනිසුන් ඝාතනය කරන විට ශ්‍රී දළදා මාලිගාවට ප්‍රහාර එල්ල කරන විට කොටි ත්‍රස්තවාදීන්ට එරෙහිව, අද ශ්‍රී ලංකාවට එරෙහිව යුද අපරාධ ‍චෝදනා එල්ල කරන ‘ස්ටීවන් ජේ.රැප්'ලා වචනයක් කතා කළේ නැහැ.” ජානිපෙ මාධ්‍ය ප්‍රකාශක මොහොමඩ් මුසම්මිල් පෙන්වා දුන්නේය.“යුද්ධයෙන් කොටි ත්‍රස්තවාදීන් ජයග්‍රහණය කලා නම් කිසිදු යුද අපරාධ චෝදනාවක් ඔවුනට එල්ල වන්නේ නැහැ. ජිනීවාවලදී යෝජනා සම්මත වන්නෙත් නැහැ. ශ්‍රී ලංකාවේ මානව හිමිකම් තත්ත්වය පිළිබඳ සොයා බැලීමට කිසිම නියෝජිතයකු එන්නෙත් නැහැ. මේ බටහිර බලවේග තමන් විසින් ශ්‍රී ලංකාව බෙද‍ා වෙන් කිරීමේ උවමනාව වෙනුවෙන් හදා වඩා පෝෂණය කළ කොටි ත්‍රස්තවාදය විනාශ කළ පළිය ගන්නයි, මේ සියල්ල ශ්‍රී ලංකා රජයට එරෙහිව සිදු කරන්නේ.” විමල් වීරවංශ අමාත්‍යවරයා අවධාරණය කළේය.කෙසේ වෙතත් මහියංගනය කරා ලගාවීමට මත්තෙන් මහ අමැතිවරයා ඇතුළු පිරිසට මහත් අකරතැබ්බියකට මුහුණ පෑමට සිදු විය.ඒ වන විට උදැසන 7 පසුවී විනාඩි කිහිපයක් ගෙවී තිබුණි. මහ ඇමතිවරයා හුන්නස්ගිරියේ තෙවෙනි වංගුව පසුකරනවාත් සමග පිරිසට දක්නට ලැබුණේ දැවැන්ත කළු ගලක් මහ පාර මුළුමනින් හරස් කර ගනිමින් මහනුවර මහියංගනය මාර්ගයට පතිත වී ඇති බවය. මාර්ගය අවහිර කරගනිමින් ඇද වැටී තිබූ දැවැන්ත කළු ගලේ තරාතිරම දුටු ආරක්ෂක නිළධාරීන් නැවත වරක් ආපසු හැරී මහනුවරට ගොස් පොළොන්නරුව බලා යමුයැයි මහ ඇමතිවරයාට යෝජනා කළේය. මට එහෙම යන්න පුළුවන් .ඒත් මේ පාරදෙපැත්තේ අතරමංවෙලා ඉන්න මිනිස්සු මෙතන දාලා මම යන්නේ කොහෙමද. එසේ සදහන් කළ මහ ඇමතිවරයා මහාමාර්ග අමාත්‍යංශයේ ලේකම්වරයා මෙන්ම මාර්ග සංවර්ධන අධිකාරියේ සභාපතිවරයාද වන රංජිත් ප්‍රේමසිරි දුරකථනය ඔස්සේ තමන්ට සම්බන්ධ කර දෙන්නැයි ආරක්ෂක නිළධාරීන්ට කීවේය.මේ අතරතුර එසේ පා ගමනින් තමන් පසුකර යන සුපුරුදු රුවක් මහ ඇමතිවරයාගේ නෙත ගැටිනි.ඒ අන්කිසිවෙකු නොව ජනතා විමුක්ති පෙරමුණේ ලේකම් ටිල්වින් සිල්වායි. මං දැක්කා දැන් ටිල්වින් සිල්වා මහත්තයත් මඩේ බැහැල මහියංගනය දිහාට යනවා.මෙයාලා කියන්න බැරි නෑ මේ ගල් ගෙඩිය පාරට පෙරළුනෙත් ආණ්ඩුවේ වරදින් කියලා. මහ අමැතිවරයා දුරකථනය විසන්ධි කරමින් කීවේ සිනා සෙමිනි.2014 නව වසරේ පළමු වසරට සිසුන් ඇතුළත් කිරීම දිවයින පුරා පාසල් රැසක පැවතියේ චාරිත්‍ර වාරිත්‍ර වලට මුල් තැන දෙමිනි. සබරගමු පළාත් උළෙල කෑගල්ල මහානාග මහා විද්‍යාලයේත්( රංවල) පැවතියේ සබරගමු මහ ඇමති මහීපාල හේරත්ගේ ප්‍රධානත්වයෙනි. එක වසරට අළුතින් පැමිණි සිගිති දරු දැරියන් පිළිගැනිමට ඊට වසරක් වයසැති දෙක වසරේ සිඟිිත්තෝ පෙළ ගැසී සිටි අතර ඔවුන් නවකයින් පිළිගත්තේ මහත් උණුසුමිනි. මේ පොඩිත්තන් නවකයින් පිළිගත් ආකාරය අපේ විශ්ව විද්‍යාල වල ලොකු අයියලාට ලොකු පාඩමක්. එම සංවේදී දසුන දුටු සැනින් මහ ඇමැතිවරයාට කියවුණේ නිරායාසයෙනි.රංවල මහානාග විද්‍යාලයේ විද්‍යා විෂය ධාරා ආරම්භ කිරීමෙන් පසු එළඹි පළමු අවස්ථාවේම වෛද්‍ය විද්‍යාලයට තේරුනු හපන් දරුවා මෙන්ම එම විද්‍යාලයෙන් නීති පීඨයට තේරී පත් වූ තවත් හපන් දරුවෙකුට උපහාර පිදීමද එදින මහ ඇමතිවරයා අතින් සිදු විය. චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=ab1401194</link>
    <topic>සංවාද මණ්ඩපය</topic>
    <author>සංවාද සටහන</author>
    <content>දකුණු පළාත් හිටපු මහ ඇමැතිශාන් විජයලාල්ද සිල්වා‍දකුණු පළාත් සභාව විසුරුවා හැරියා දැන් ඔබට මොකද හිතෙන්නේ?ඔව් දකුණු පළාත් සභාව විසුරවා හැරියා. මා ආණ්ඩුකාරතුමියගෙන් ඉල්ලීමක් කළා නියමිත කාලයට කලින් පළාත් සභාව විසුරවා හරින හැටියට. ඒ නිසා අපි දකුණු පළාතේ ජනතාවට නියමිත කාලයට කලින් තමන්ගේ මතය ප්‍රකාශ කරන්ඩ අවස්ථාව ලබා දී තියෙනවා.පසුගිය කාලයේ අපි විශාල වැඩ කොටසක් ඉටු කරලා තියෙනවා දකුණු පළාතට. ඒ නිසා ඉදිරියේදීත් අපි බලාපොරොත්තු වෙනවා පළාත් සභාවක් ලෙස උපරිම ශක්තියෙන් පළාත් සභාව මෙහෙයවන්ඩ. ඒ ගැන අපිට කිසිම සැකයක් නෑ. අපිට පුළුවන් ඉදිරි පළාත් සභා මැතිවරණයෙන් විශිෂ්ට ජයග්‍රහණයක් ලබා ගන්ඩ. ඒ සඳහා දකුණු පළාතේ ජනතාව අපට උපරිම සහයෝගය ලබා දෙන බව විශ්වාසයි.දකුණු පළාතේ ජනතාවට දැනෙන සේවයක් ඉටු කළා කියලා ඔබට සතුටු වෙන්ඩ පුළුවන්ද?ඇත්තටම සතුටු වෙන්ඩ පුළුවන්. පළාත් සභාවේ වැඩ කරන කොට අපිට ප්‍රධාන සාධක දෙකක් බලපානවා. ඒ තමයි පළාත් සභාව සතු බලතල සහ මුල්‍යමය ශක්තිය කියන දේවල්. මේ සියලු දේවල් පාවිච්චි කරමින් අපි දකුණු පළාතේ ජනතාවගේ ජන ජීවිතය හා සම්බන්ධ වෙලා තියෙන අධ්‍යාපන , සෞඛ්‍ය, ප්‍රවාහන , වාරිමාර්ග, කෘෂිකර්ම වැනි ක්ෂේත්‍රවලට බලපාන අංශ ශක්තිමත් කිරීමට අපි කටයුතු කරලා තියෙනවා.අපි බලාපොරොත්තු වු අරමුණු සියයට සියයක් සම්පුර්ණ වෙලා නැතත් ඉහළම ප්‍රශස්ත සේවාවක් ලබා දෙන්ඩ අපි කටයුතු කළා කියලා හිතට එකඟව සතුටු වෙන්ඩ පුළුවන්. දකුණේ ජනතාව ඒ සඳහා අපිට උපරි‍මයෙන් කෘතගුණ සලකාවී කියලා අපි විශ්වාස කරනවා.ඔබ දකුණු පළාත් මහ ඇමැතිවරයා ලෙස දකුණු පළාතේ ජනතාවට මතක හිටින යමක් කරලා තියෙනවාද?පැහැදිලිවම. මා අධ්‍යාපන ඇමැතිවරයා විදියට පාසල් දරුවන්ගේ ප්‍රධාන තරග විභාග තුනක් ලෙස හඳුනාගෙන තියෙන ශිෂ්‍යත්වය , සාමාන්‍ය පෙළ සහ උසස් පෙළ කියන විභාග තුන දකුණු පළාතේ ඉහළින්ම සමත් වෙන ශිෂ්‍ය ශිෂ්‍යාවන් උනන්දු කරවීමට වැඩසටහන් තුනක් හඳුන්වා දුන්නා.ශිෂ්‍යත්වය සමත් වෙන දරුවන්ට "ශිෂ්‍ය ප්‍රතිභා ප්‍රණාම "වැඩසටහන ආරම්භ කළා. ඒ අනුව ශිෂ්‍යත්වය ඉහළින්ම සමත් වෙන දරුවන් පිරිසකට වටිනා ශබ්ද කෝෂයක් , සහතිකයක් සහ පදක්කමක් ලබා දෙනවා. ඒ ව‍ගේම අ.පො.ස සාමාන්‍ය පෙළ ඉහළින්ම සමත් වෙන දරුවන් පිරිසකට "අතදෙමු දරුවන්ට" කියන වැඩසටහන ය‍ටතේ විවිධ පහසුකම් ලබා දෙනවා.ඒ ව‍ගේම අ.පො.ස උසස්පෙළ ඉහළින්ම සමත් වෙන ගාල්ල, මාතර සහ හම්බන්තොට කියන දිස්ත්‍රික්ක තුනේම ඉංජිනේරු , වෛද්‍ය , කලා සහ වාණිජ කියන විෂය ධාරාවන්ගෙන් ඉහළම ලකුණු ලබා ගන්නා දරුවන් දොළොස් දෙනෙකුට ලෝකයේ දියුණු රටක වාර්ෂිකව අධ්‍යන චාරිකාවක් ලබා දෙනවා.ඒ අනුව මැලේසියාව , සිංගප්පුරුව හෝ තායිලන්තය වගේ රටක විශ්වවිද්‍යාලයක අද්දැකීම් ලබා ගන්ඩ ඒ අයට හැකි වෙනවා. ඒ වගේම ගුරුවරු විදුහල්පතිවරු අගයන වැඩපිළිවෙළක් සහ ගුරු ක්‍රිඩා උළෙලක් අපි ඇති කළා. ඒ ව‍ගේම සෞඛ්‍ය අංශය ගත්තත් හොඳ සෞඛ්‍ය පුරුදු ඇති කරවන දක්ෂිණ ජීවනය වැඩසටහන ඉතා සාර්ථකව ක්‍රියාත්මක කර තියෙනවා. මේ විදියට භෞතික සම්පත් දියුණු කරන ගමන් ජනතාව වෙනුවෙන් සේවා රැසක් මා ඇති කර තිබෙනවා.ඔබ හිතන විදියට ඔබට දකුණු පළාතේ අතපසු වු වැඩ මොනවද?1993 ඉදලා අපි දකුණු පළාත් සභාවේ ශ්‍රී.ල.නි.ප ය විදියට පාලන කාලයන් පහක් සම්පුර්ණ කරලා තියෙනවා. ඒ අවස්ථා පහෙන් දෙකකම මහ ඇමැති විදියට මං කටයුතු කරලා තියෙනවා. ඒ නිසා මට අතපසු වැඩවලට වඩා නොනිමි මෙහෙවරක් ඉටු කරන්නට තිබෙනවා.ඒ නිසා තමයි මගේ මෙවර තේමා පාඨය වෙලා තියෙන්නේ " දකුණ පවරමු ඔහුගේ දෑතට නොනිමි මෙහෙවර ඉටු කරන්නට " කියලා. ඒ නිසා මා මහ ඇමැති ධුරය දැරූ පසුගිය පාලන කාල දෙකේම බොහෝ වැඩ කටයුතු ආරම්භ කළා. ඒ වගේම ඒ කටයුතු සාර්ථකව ඉදිරියට යනවා. ඒවා සම්පුර්ණ කිරීම තමයි මගේ ඉලක්කය. පසුගිය කාලයේ අපේ සාධනීය ලක්ෂණ සහ වැරැදි අඩුපාඩු අවම කරගෙන ගමනක් යන එක තමයි මගේ අරමුණ වෙලා තියෙන්නේ.ඊළඟ මහ ඇමැතිත් ඔබමද?ඒ තීන්දුව ගන්නේ පක්ෂයේ නායකයා විදියට ජනාධිපතිතුමා. ඒ නිසා එතුමා නිවැරැදි දේශපාලන තීන්දු හැම විටම ගත්තා. ඒ නිසා ඒ තීන්දුව ගැනීම එතුමාට පවරමු.ඔබ හිතන විදියට ඔබේ පළාත් සභා පාලන කාලයන්වලදී අඩු පාඩු වැරැදි සිදු වෙලාම නැද්ද?මෙහෙමයි පළාත් සභාවක් පාලනය කරන කොට වැරැදි අඩුපාඩු නොවෙනවා නෙමෙයි. ඒ වගේම හැමෝම සතුටු කරන්ඩත් අපිට බැහැ. හැබැයි අපේ අතින් අඩුපාඩු වැරැදි සිදු වෙන්ඩ අපි ඉඩක් තියලා නෑ.අපි නිකමට හිතලා බැලුවොත් පිට පිටම දකුණු පළාතේ බලය ශ්‍රී.ල.නි.ප ය ප්‍රමුඛ සන්ධානවලට දකුණේ ජනතාව ලබා දී තියෙනවා. 93, 94,99,2004 සහ 2009 කියන වසරවල අපිට බලය ලබා දී තියෙනවා. ඒ නිසා මෙවරත් හය වෙනි වතාවට අපිට දකුණු පළාතේ බලය ලැබේවි.හොඳයි ගිය වර දකුණු පළාත් සභාවේ එ.ජ.නි.ස යට තුනෙන් දෙකක බලයක් ලැබුණා. ඒ බලය රැක ගන්ඩ ඔබතුමාලාට හැකියාව ලැබේවිද?අපි මෙවර බලාපොරොත්තු වෙනවා ගිය වර අපි ලබා ගත් තුනෙන් දෙකේ බලයට එහා ගිය හයෙන් පහක බලයක් ලබා ගන්ඩ හැකියාව අපිට ලැබේවි කියලා. මොකද මේ වෙනකොට දකුණු පළාතේ එ.ජා.ප ය අන්ත අසරණ තත්ත්වයට පත් වෙලා ඉවරයි. ඒ වගේම විපක්ෂයක් දකුණු පළාතේ දකින්ඩ ලැබෙන්නේ නෑ. ඒ නිසා අපිට හයෙන් පහක බලයක් ලබා ගන්ඩ පුළුවන් කියන දැඩිවිශ්වාසයක් තියෙනවා.අපි දැක්කා වයඹ සහ මධ්‍යම පළාත් සභා මැතිවරණයේදී වෙනත් පක්ෂ තුන්වෙනි බලවේග විදියට මතු වෙලා එනවා. එය දකුණු පළාතේ ඔබේ කණ්ඩායමට අභියෝගයක් නෙමෙයිද?නෑ මං හිතන්නේ නෑ අපේ එ.ජ.නි.ස යට කිසිම අභියෝගයක් කිසිම පක්ෂයකින් එල්ල වෙයි කියලා. ඒ තරමටම එ.ජ.නි.ස ය දකුණු පළාතේ ශක්තිමත්. ගිය ජනාධිපතිවරණයේදී පොදු අපේක්ෂකයා විදියට ඉදිරිපත් වු පුද්ගලයා අම්බලන්ගොඩ මගේ ආසනයේ ඉපදුණු කෙනෙක්.නමුත් ඔහුටත් මගේ ආසනය ජය ගන්ඩ බැරි වුණා. ඒ නිසා එදා එ.ජා.ප සහ ජ.වි.පෙ පිහිටෙන් ඉදිරියට ආ ඔහුට මං හිතන්නේ නෑ දකුණේ යමක් කරන්ඩ පුළුවන් කියලා. ඔය තුන්වෙනි බලවේග යනවා එනවා. ඒක ඒ තරම් ගණන් ගත යුතු දෙයක් නෙමෙයි.දකුණු පළාතේ විපක්ෂයේ තත්ත්වය කොහොමද?දකුණු පළාතේ එ.ජා.පය අන්ත අසරණ වෙලා. ජනතා විමුක්ති පෙරමුණ අනාථම වෙලා. ඉතින් දකුණේ මොන විපක්ෂයක්වත් නෑ. ඉතින් අපිට අභියෝගයක් නැති ජ.වි.පෙ එජාපය දකුණේ අන්ත පරාජයක් ලබන බව නම් අපිට ඉර හඳ වගේ විශ්වාසයි.ඔබතුමාලා විපක්ෂයේ අවුල් ගැන කිව්වාට ඔබේ පක්ෂයේ ගාල්ලේ ආසන සංවිධායකවරියක් සහ පළාත් සභා මන්ත්‍රීවරයෙක් අතර තියෙන අවුල මොකක්ද?ඒවා එක එක්කෙනාගේ පෞද්ගලික ප්‍රශ්න. මං ඒවා අදාළ කර ගන්නේ නෑ. අනෙක මං පෞද්ගලික දේවල්වලට උත්තර බඳින එකත් හොඳ නැහැ.හැබැයි මහ ඇමැතිතුමනි, ඔබේ පක්ෂයේ පළාත් සභා මන්ත්‍රීවරයෙක් මෙහෙම බෙන්තර ඇල්පිටිය ආසනයේ ගැටුම් ඇති කර ගැනීම පාක්ෂිකයන් කල කිරීමට හේතුවක් වෙන්ඩ පුළුවන් නේද?මං හිතන්නේ ඔය ගැටුම ගැන මගේ අදහස වැදගත් වෙන එකක් නෑ. ඒක සම්පුර්ණයෙන්ම පෞද්ගලික ආරවුලක්. මං කිසිම කෙනෙක් එක්ක තරහා නෑ‍. ඒ නිසා මං හැමෝම එක්ක හිනා වෙලා ගමනක් යන්නේ. මං ගාල්ල දිස්ත්‍රික් ශ්‍රී.ල.නි.ප දිස්ත්‍රික් කමිටුවේ ලේකම් වරයා.ඒ වගේම ශ්‍රී‍.ල.නි.ප යේ උප ලේකම්වරයෙක්. ඒ නිසා මට පක්ෂයයේ ප්‍රතිපත්ති සහ පක්ෂ විනය රැකීමේ වගකීම තියෙනවා. අනෙත් පක්ෂයේ සාමාජිකයන්ගේත් අරමුණ වෙන්ඩ ඕනේ පක්ෂ විනය රැකගෙන දේශපාලන කටයුතු කිරීමයි.බෙන්තර ඇල්පිටිය ශ්‍රි‍.ල.නි.ප බලමණ්ඩලය රැස් වු මොහොතේ ඇති වු නොසන්සුන් තත්ත්වය ඔබ දකින්නේ මොන විදියටද?ඇත්තටම මේ වගේ ගැටුම් ඇති වීම පාක්ෂිකයන් කලකිරිමට පත් වීමට හේතු විය හැකියි. ඒ නිසා කවුරුත් වගකීමෙන් යුතුව හැසිරෙනවා නම් වැඩ කරනවා නම් තමයි පක්ෂයට ගැළපෙන්නේ. දේශපාලනය කරන කොට කවුරුත් ගැඹුරින් කල්පනා කරලා වැඩ කළ යුතුයි.එ.ජා.ප යේ ඉඳලා ආණ්ඩුවට ආපු ජස්ටින් ගලප්පත්ති මන්ත්‍රීතුමා ඇයි ආපසු එ.ජා.ප යට ගියේ?මට එතුමා කිව්වේ දේශපාලනමය හේතුවක් මත නෙමෙයි පෞද්ගලික කාරණයක් නිසා එතුමා එ.ජා.ප යට යළිත් එක් වුණා කියලයි. එතුමා ඒ ගත්තේ පෞද්ගලික තීන්දුවක්. නමුත් අපේ මිත්‍රශීලීත්වය ඒ විදියටම තිබෙනවා. එතුමා ගිහින් එක ඡන්දයක් හෝ අඩු වෙනවට අපි කැමැති නෑ. නමුත් දැන් මාතර දිසාවේ එ.ජා.ප යේ බුරුතු පිටින් අපිට එක් වෙනවා. ඒ නිසා අපිට ඒ තරම් ප්‍රශ්නයක් වෙන්නේ නෑ‍.කොහොමද ඔබතුමාගේ මේ දවස්වල මැතිවරණ කටයුතු?මං ඉතින් හැමදාම ජනතාව හමු වෙනවා. ඒ නිසා මට මැතවරණ කියන්නේ එක්තරා කඩ ඉමක් විතරයි. දිනපතාම මං ජනතාව වෙනුවෙන් වැඩ කරනවා. ඒ නිසා මට අමුතුවෙන් ඡන්දයකට සුදානම් වෙන්ඩ අවශ්‍ය නෑ‍‍. ඡන්ද කාලයට මං ජනතාවට අමුතු හිතවත්කම් පෙන්වන්නේ නෑ‍. මං හැමදාම ජනතාවට සුහදව වැඩ කරනවා. ඒ නිසා මට‍ මේ මැතිවරණයට අමුතුවෙන් වෙහෙසෙන්ඩ අවශ්‍ය නෑ‍.ඔබේ පළාත් සභාවේත් මහ ඇමැතිවරු ගොඩක් ඉන්නවාද?ඒක ඉතින් පෘථග්ජන මිනිස්සුන්ට ඇති වෙන ආශාවක්නේ. කාට වුණත් මමයි මහ ඇමැති කියාගෙන යන්ඩ පුළුවන්. නමුත් ඉතින් ජනාධිපතිතුමා තමයි අවසාන වශයෙන් ඒක තීරණය කරන්නේ. මං මේ වෙනකොට මහ ඇමැති කමේ දෙවරක් කටයුතු කරලා අද්දැකීම් රාශියක් ලබා ගෙන ඉන්නේ. ඒ වගේම මට මහ ඇමැතිකමට සුදුසු කම් ඕනෑ තරම් තියෙනවා. දැනට වුණත් ජනතාව මාව ආමන්ත්‍රණය කරන්නේ මහ ඇමැතිතුමා කියලා. ඒ නිසා මැතිවරණයට පස්සේ ඒ තීන්දුව ජනාධිපතිතුමා හරියටම ගනීවි.ඔබට ගිය වර වගේම ගාල්ලේ අංක එක රැක ගන්ඩ පුළුවන් වේවිද?මං පළාත් සභා සටන පටන් ගත්තේ 1993 දී ගාල්ල දිසාවේ මනාප 21000 ක් අරගෙන පළාත් සභාවට ඇතුළු වෙලා. ගිය පළාත් සභාවේ මං මනාප 91000 ලබා ගත්තා. ඒ නිසා හැමදාම මං මනාප වැඩි කර ගත්තා.ඒ නිසා මං මෙවරත් වැඩිම මනාප අරගෙන ගාල්ලේ ප්‍රථමයා බවට ජනතාව විසින් පත් කරාවි කියන බලාපොරොත්තුව මට තියෙනවා.අවසාන වශයෙන් ගාල්ලේ ජනතාවට ඔබට දෙන්ඩ තියෙන පණිවුඩය මොකක්ද?ගාල්ල කියන්නේ ප්‍රගතිශීලී ජනතාවක් ජීවත් වෙන බළකොටුවක්. ඒ නිසා 1993 ඉඳලා අපිට ලබා දී තියෙන බලය නැවැතත් මෙවර 2014 දීත් ගාල්ලේ ජනතාව අපිට ලබා දෙන බවට කිසිම සැකයක් නෑ‍. දකුණු පළාතේ ක්‍රියාත්මක වෙන්නේ මහින්ද චින්තනය වැඩසටහන. ඒ නිසා මහින්ද චින්තනයෙන් මේ රට ඉදිරියට ගමන් කරන නිසා අපි දකුණේ ජනතාවට ආරාධනා කරනවා ආසියාවේ ආශ්චර්ය දකින්නට මහින්ද චින්තනය යළිත් ඉහළින්ම ඔසවා තබන්ඩ කියලා.සංවාද සටහනචන්දන බණ්ඩාරඑජාප පාර්ලිමේන්තු මන්ත්‍රීවිපක්ෂයේ ප්‍රධාන සංවිධායකජෝන් අමරතුංගතම අභිලාෂය එක්සත් ජාතික පක්ෂයේ ආණ්ඩුවක් බලයට ගෙන ඒම බවත් සාධාරණ ඡන්දයක් පැවැත්වුවහොත් මේ ඡන්ද දෙකෙනුත් එජාපය ජයගන්නා බවත් එජාප පාර්ලිමේන්තු මන්ත්‍රී ජෝන් අමරතුංග මහතා කියයි.‘සිළුමිණ’ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේ ය.ජනාධිපතිතුමා සමඟ පලස්තීන ගමනට එක්වීම නිසා ජෝන් අමරතුංග මන්ත්‍රීවරයා ඉක්මනින් ම ආණ්ඩුවට එක්වෙනු ඇතැයි දිගින් දිගටම පුවත් පළ වුණත් මේ කතා මන්ත්‍රීවරයා එකහෙළා ප්‍රතික්ෂේප කරයි.මෙවන් වාතාවරණයක් මැද ජෝන් අමරතුංග මහතා සමඟ පැවැත්වූ සම්මුඛ සාකච්ඡාවේදී ඇසූ ප්‍රශ්න කිහිපයක් හා ඒවාට මන්ත්‍රීවරයා දුන් පිළිතුරු මෙසේ ය.ජනාධිපතිතුමා සමඟ ඔබ පලස්තීනයට ගිය ගමන නිසා පසුගිය කාලය තුළ ඔබට මාධ්‍ය හරහා විශාල ප්‍රචාරයක් ලැබුණා. ඔබ මේ රටට ආ ගමන් ආණ්ඩුවට එකතු වනු ඇතැයි මාධ්‍යවල නිගමනය වුණා. දැන් ඔබේ ස්ථාවරය කුමක්ද?ඒ පළවුණ කතා බොරුනේ. මගේ ස්ථාවරය මගේ පැතුම තමයි විපක්ෂයේ සිටිමින් එජාප ආණ්ඩුවක් බලයට ගෙන ඒම සඳහා කටයුතු කිරීම. මම ආණ්ඩුවට යන්න හැදුවෙත් නැහැ. ආණ්ඩුව මාව ගන්න හැදුවෙත් නැහැ. කතාව එච්චරයි.මට විශාල ප්‍රචාරයක් දුන්න මාධ්‍යවලට නම් මම ස්තුතිය පළ කරනවා.ඔබ නැහැ කිව්වත් ජෝන් ගේ සිහිනය යනුවෙන් කතා පළ කරමින් ඔබ ආණ්ඩුවට එකතු වනු ඇතැයි තවමත් මාධ්‍ය කියනවා?ඕක හැමදාම කියන කතාවක්. එහෙම අදහසකුත් නැහැ. ආණ්ඩුවට එකතු වෙන්නෙත් නැහැ.ඔබ ආණ්ඩුවේ කණ්ඩායම සමඟ ගිය ගමන නිසා ඔබ කියන දේ මාධ්‍යයට විශ්වාස නැති පාටයි...?මේකයි. මේ දවස්වල ජනමාධ්‍ය පුවත් මවා පානවා. ජනමාධ්‍යවල ඒ දවස්වල තිබුණ වගකීම දැන් මම දකින්නේ නැහැ. නැති දේවල් ඇති කර පෙන්වන්න හදනවා.ඇයි එහෙම කියන්නේ. ඔබ පාර්ලිමේන්තුවේ ඔබේ විපක්ෂ ප්‍රධාන සංවිධායක කාර්යාලයේ ඔබේ ලියකියවිලිත් අස් කරගෙන නේද මේ ගමන ගියේ...?ඒක තමයි මං කියන්නේ. ඒක තවත් අමූලික බොරුවක්. කාගෙද ලණුවක් කාලා. මගේ පින්තූර ෆයිල් තිබුණේ නැහැ කිව්වා. කවදත් අනවශ්‍ය ලියකියවිලි අයින් කරල තමයි මං පාර්ලිමේන්තුවෙන් යන්නේ. ඒක අමුතු දෙයක් නොවෙයි. මම හැමදාම කරන දෙයක්.විපක්ෂයේ ප්‍රධාන සංවිධායක ලෙස සිටිමින් ඔබ ආණ්ඩු පක්ෂය සමඟ ගිය ගමන කිසිසේත් අනුමත කළ නොහැකි බව විපක්ෂයේ ඉන්න අය කියනවා...?මට නම් කිසිකෙනෙක් අකැමැතියි කියල නැහැ.ඇයි මේක ජනතා විමුක්ති පෙරමුණ අනුමත කරන්නේ නැහැනේ...?ඒ මිනිස්සු අද ජනතා ප්‍රසාදයක් නැති පක්ෂයක් වෙලා. ඒව ඒ තරම් ගණන් ගන්න ඕන නැහැ.ඔබ ජනාධිපතිතුමාගේ වැය ශීර්ෂයෙන් මේ ගමන ගියා කියල අනුර දිසානායක ජවිපෙ මන්ත්‍රීවරයා චෝදනා කරනවා?ඒ කතාවත් වැරැදියි. ඒ ගුවන් යානය රජය වෙනුවෙන් වෙන් කරල තිබුණා. ඒකෙ ඕන තරම් හිස් සීට් තිබුණා. මමත් ඒ එක හිස් සීට් එකක ඉඳගෙන ගියා. එච්චරයි. මම කියන්නේ මම ගියා කියලා අමුතු අමතර වියදමක් ගියේ නැහැ. ඒ රටට ගියාට පස්සෙත් එහෙමයි. ඒ ඔක්කොටම පලස්තීනයේ රාජ්‍ය අනුග්‍රහය ලැබුණා.මේ අවස්ථාව ලැබුණේ විපක්ෂයේ ඔබට පමණයි...?ජනාධිපතිතුමා ශුද්ධ වූ දේශයේ රටවල් කීපයකට සංචාරයට යනවා කියලා මටත් එන්න කිව්වා. හිටපු ක්‍රිස්තියානි කටයුතු පිළිබඳ ඇමැතිවරයා ලෙස මට මේ අවස්ථාව දෙන්න ඕන කියල එතුමා කල්පනා කරන්න ඇති. ජනාධිපතිතුමාට මේ අවස්ථාවදීම ගැන ස්තුති කරනවා වගේ ම ඒ සඳහා අවසර දුන් අපේ නායකතුමාටත් ස්තුති කරනවා. මං තනිකරම වන්දනා ගමනක් ගියේ‍.ජෝන් අමරතුංග මහත්මය දඹුලුත් ගිහිල්ලා තලගොයිත් මරාගෙන එයි කියලයි මාධ්‍ය කල්පනා කරන්න ඇත්තේ...?ඒක කිතු බැතිමතකු ලෙස ජේසු තුමා උපන් ස්ථානයට යාමට අවස්ථාවක් ලැබීම විශාල දෙයක් ලෙසයි මා සලකන්නේ. සාමාන්‍ය කෙනකුට යන්න අවස්ථාව නොලැබෙන ස්ථාන කීපයකට මේ ගමනේ දී යන්න අවස්ථාව ලැබුණා.අපි වගේ නෙවෙයි ඒ රටේ ජේසු උපත සමරන්නේ දෙසැම්බර් 25 නෙවෙයි ජනවාරි 7 වැනිදා. ඒ දිනයේ ජනාධිපතිතුමාගේ පලස්තීන ගමන යෙදී තිබුණේ. ඒ මැදියම් රෑ දේව මෙහෙයට එක්වීමට අවස්ථාව ලැබීම ඉතාම උතුම් අවස්ථාවක් ලෙසයි මා සලකන්නේ.හැබැයි ඔවුන් කතෝලිකයන් නෙවෙයිනේ?මෙහෙමයි. ග්‍රීක ඕතඩොක්ස්. එතැන මිශ්‍ර පාලනයක් තියෙන්නේ. ඔවුනුත් ජේසු තුමන් හා එකම දෙවි කෙනෙක් විශ්වාස කරන්නේ.ජනාධිපතිතුමා සමඟ පලස්තීන ගමන එකට ගියා වගේ දේශපාලන ගමනත් එකට යන්න කල්පනා නොකරන්නේ ඇයි?ජනාධිපතිතුමා හොඳ පුද්ගලයෙක්. මා කාලයක ඉඳලා එතුමා ළඟින් ම ආශ්‍රය කළා. අපේ මිත්‍රත්වය එහෙමම තියෙනවා. හැබැයි අපේ දේශපාලන කටයුතු වෙනමයි. මම දේශපාලනය කරන්නේ විපක්ෂයේ.හොඳයි. දැන් ආණ්ඩුවට වගේ ම විපක්ෂයටත් අතිශයින් වැදගත් ඡන්ද දෙකක් බස්නාහිර හා දකුණු පළාත් සභා ඡන්ද ඉදිරියට එනවා. කොහොමද එජාපයට තියෙන ප්‍රවණතාව?මම මේ අවස්ථාවේ දකිනවා එජාපයට හොඳම ප්‍රවණතාවක් තියෙනවා. ඒක මැනගන්න හොඳම සාධකය තමයි මෙදා එජාපයෙන් නාම යෝජනා ලබාගන්න වෙනදාට වඩා පොරකමින් විශාල පිරිසත් ඉදිරිපත්ව සිටීම.මේ ඡන්දය එ‍ජාපයට දිනන්න පුළුවන් කියා හිතනවද?ඔව්. ආණ්ඩුව මෙදා සාධාරණ නිදහස් ඡන්දයක් පැවැත් වුවහොත් එජාපය දිනනවා.කෑලිවලට කැඩුණු එජාපයට මේ කපේ බලයට එන්න බැහැ කියල නේද ආණ්ඩුව පැත්තෙන් චෝදනා එල්ල වෙන්නේ?එහෙම කියන්න බැහැ. ඔහොමම තමයි ශ්‍රී ලංකා නිදහස් පක්ෂයටත් අසූගණන්වල අනූ ගණන් මුල කිව්වේ. ඒ කාලේ ශ්‍රී ලනිපයත් කෑලි කෑලිවලට කැඩිල තිබුණේ. එහෙම තියෙද්දීයි හදිසියේ ශ්‍රීලනිපය මතුවෙලා ආණ්ඩු බලයත් තමන් අතට ගත්තේ. එජාපයත් ඒ වගේ කොයි වෙලාවේ හරි මතුවෙලා බලය ගන්නවා.එජාප නායකයා වෙනුවට පත් කළ නායකත්ව මණ්ඩලය ගැන කියන්නේ කුමක්ද?ළඟදිනේ මේ මණ්ඩලය පත් කළේ. බොහොම හොඳ සංවිධාන සැලස්මක් ඔවුන් සකස් කරගෙන යනවා. ඒක හරියට ක්‍රියාත්මක වෙයි ද නැද්ද කියල නම් මම දන්නේ නැහැ.නායකත්ව මණ්ඩලය සක්‍රීය එකක් යැයි ඔබ පිළිගන්නවා...?ඔව්. ඔවුන් පක්ෂයට ජවයක් දෙන්න ක්‍රියා කරමින් සිටිනවා‍.හැබැයි ඔබ පක්ෂ ජ්‍යෙෂ්ඨයෙක් වෙලත් ඔය නායකත්ව මණ්ඩලයේ නැහැ...?එහෙම ප්‍රශ්නයක් නැහැ‍. එහෙම තමයි අපේ පක්ෂයේ. තනතුරු තියන අයටම තනතුරු දෙන්නේ නැහැ. මම විපක්ෂයේ ප්‍රධාන සංවිධායක වගේ ම එජාපයේ ගම්පහ දිස්ත්‍රික් සභාපති.පසුගිය ඡන්ද 29 ජයගත් ආණ්ඩුවම මේ ඡන්ද දිනනවා කිව්වොත්...?ආණ්ඩුව තව හුඟක් දේ කියනවා. සංවර්ධනය ගැන කතා කරනවා. ‍ අපි කියන්නේ එහෙම නැහැ. මිනිස්සුන්ට ‍ජීවත් වෙන්න බැරිවයි අද ඉන්නේ කියලා. මේ තියෙන ජීවන වියදම කොහොමටවත් ම ජනතාවට උහුලන්න බැහැ. ඡන්දෙදි කොහොමද ඡන්ද දායකයා ‍හිතන්නේ කියල හොයාගන්න පුළුවන් වේවි.අද සංවර්ධන වේගය සීයයට හයට උඩින් තියෙන්නේ. රැකියා වියුක්තිය ඉතිහාසයේ පහළම අගයට වැටිලා.ඉලක්කම් වලින් මවා පානවා. මා සම්බන්ධව ජනමාධ්‍යවලින් පුවත් මවනවා වගේ ඔය සංවර්ධන ඉලක්කම් ජන හා සංඛ්‍යාලේඛන දෙපාර්තමේන්තු මවා පෑමක් කියල දැනටමත් චෝදනා එල්ල වෙලානෙ තියෙන්නේ. ඒක ඇමැතිවරයෙක් පාර්ලිමේන්තුවේ කිව්වා රැකියා වියුක්තිය සියයට 18 ක් 19 ක් කියලා.ඔබ ඔහොම චෝදනා එල්ල කළත් කතානායක තනතුරේ හෝ නියෝජ්‍ය ආරක්ෂක ඇමැතිකමේ ඔබ දිවුරුම් දෙනු ඇතැයි කියලයි ඇතැම් පත්තර කිව්වේ...?ඔය මිනිස්සු ඔය සමහර මාධ්‍ය ජනාධිපති, අගමැති තනතුරු විතරයි මට සම්බන්ධ නොකළේ. මම ආයෙත් කියන්නේ මට ආණ්ඩුවේ තනතුරු ගන්න බලාපොරොත්තුවක් කොහොමවත් නැහැ.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401191</link>
    <topic>ශ්‍රී ලංකා ඉන්දීය ධීවර ගැටලුවට විසඳුම් දුන්</topic>
    <author>ටිරෝනි වෑවලගේ</author>
    <content>විශ්වාස්ත් නෞකාවෙන් පිටතට පැමිණී ශ්‍රී ලාංකේය ධීවරයෝ පනස් දෙදෙනෙක් ශක්ති නෞකාවට ගොඩ වූහ. ශක්ති නෞකාවෙන් පිටතට පැමිණී ඉන්දීය ධීවරයෝ පනස් එක් දෙනෙක් විශ්වාස්ත් වෙත ගියහ. ආචාර සමාචාර පැවැත්වූ දෙරටේ නාවික හමුදාවන්හි නෞකා යළිත් තම දේශයන් බලා ගමන් ආරම්භ කළහ.මේ ධීවර හුවමාරුව දෙරටේම ධීවර ජනතාවට සැනසුමක් ගෙන දෙන බවට කිසිඳු සැකයක් නැත. ‍උතුරු මුහුදු කලාපයේදී දෙරටේ මුහුදු සීමා උල්ලංඝනය කිරීම හේතුවෙන් දෙරටේම අත්අඩංගුවේ පසු වූ සහ තවමත් පසු වන ධීවරයන් සංඛ්‍යාව සිය ගණනකි.කිසිදු මුහුදු සීමාඑක්ස්පෝ ලංකා හෝල්ඩිංග්ස් සමාගමේ ප්‍රජා සත්කාරක වැඩසටහන වන එක්ස්පෝ මෙඩික්ස් වැඩසටහනේ සුවිශේෂී කඩඉමක් සනිටුහන් කරමින් පසුගියදා එම වැඩසටහන යටතේ 100,000 වැනි රෝගියාට ද ප්‍රතිකාර කෙරිණි. රෝගීන් වෙනුවෙන් නොමිලේ වෛද්‍ය සේවාව සැපයීම හා පහසු මිලට ඖෂධ ලබා දීමේ සංකල්පය මත ඇරඹුණු එක්ස්පෝ මෙඩික්ස් වැඩසටහන ඉතා ඉක්මනින් ව්‍යාප්ත වෙමින් පවතින වෛද්‍ය සායන මාලාවකි‍.එක්ස්පෝ ලංකා සමූහයේ අලෙවි, ආයතනික සන්නිවේදන හා ආයතනික සමාජ වගකීම් අංශයේ ප්‍රධානී පැඩී වීරසේකර මහතා පැවසුවේ “මට්ටක්කුලිය ප්‍රදේශයේ පැවැත්වුණු සරල සායනයකින් ආරම්භ වූ එක්ස්පෝ මෙඩික්ස් ව්‍යාපෘතිය අද වන විට ඉතා දිගු ගමනක් පැමිණ තිබෙනවා. සහය අවශ්‍ය වන ප්‍රජාවකගේ සුබසාධනය වෙනුවෙන් සැමවිටම ඉදිරිපත් වන වගකීම් සහගත ආයතනයක් වශයෙන් අප ආ ගමන් ම‍ඟේ විශේෂ මං සලකුණක් ලෙස මේ අවස්ථාව සඳහන් කළ හැකියි.අද වන විට එක්ස්පෝ මෙඩික්ස් යනු සුදුසුකම් ලත් වෛද්‍යවරුන් හා හෙදියන් සේවය ලබා දෙන සම්පූර්ණ වෛද්‍ය සායන මාලාවක් බවට පත්ව තිබෙනවා. මෙම සායන හරහා ‍වෛද්‍ය උපදෙස් ලබා දීම, රෝග නිධාන හඳුනාගැනීමේ සේවාවන් හා සුළු ශල්‍යකර්මයන් සිදු කිරීමත් එමෙන්ම අඩු මිලට ඖෂධ ලබා දීම සිදු කෙරෙනවා.”සාමාන්‍යයෙන් මිල අධික වන පෞද්ගලික සෞඛ්‍ය සේවාවන් ලබාගැනීමට අපහසු අඩු ආදායම්ලාභී ප්‍රජාවන්ගේ හදිසි සෞඛ්‍ය අවශ්‍යතා එක්ස්පෝ මෙඩික්ස් විසින් ඉටු කෙරේ. සෞඛ්‍ය සේවාවේ ගුණාත්මක බව හෝ කාර්යක්ෂමතාව අඩු නොකර ජනතාවට දැරිය හැකි මිලකට සේවාව ලබාදීමට හැකිවීම එක්ස්පෝ මෙඩික්ස් මඟින් එක්ස්පෝ ලංකා සමාගම ලැබූ ජයග්‍රහණයකි.වකට කොටු නොවෙමින් නිදහසේ මහ සයුරේ පීනා යන මසුන් පසුපස හඹා එමින් නොදැනුවත්ව හෝ දැනුවත් ව අන් රටක මුහුදු සීමා උල්ලංඝනය කිරීමේ වරදට සිර ගතව අපා දුක් විඳින ධීවරයන්ගේ ඉතිහාසය තරමක් ඈතට දිවෙන්නකි.එහෙත් එදා ඉන්දියාව සහ ශ්‍රී ලංකාව මෙන්ම විශේෂයෙන් දකුණු ඉන්දියාව සමග පැවති හොඳ හිත දෙරටේම ධීවරයන්ට මෙතරම් කණගාටුදායක ඉරණමක් උරුම කර දුන්නේ නැත. මුහුදු සීමාව උල්ලංඝනය කිරීමේ වරදට දෙරටේම නාවික හමුදාවන් හි අත්අඩංගුවට පත් වන ධීවරයෝ ඒකාබද්ධ විමර්ෂන කමිටුව නම් වූ මේ මුහුදු සීමා උල්ලංඝනය කරන ධීවරයන් වෙනුවෙන් ම ස්ථාපිත කර තිබූ කමිටුව හමුවට පමුණුවා සතියක පමණ කාලයකින් නිදහස ලැබූහ.එහෙත් දකුණු ඉන්දියානු පාලනය ශ්‍රී ලංකාවට එරෙහි ප්‍රතිපත්තියක් අනුගමනය කිරීම ඇරඹීමත් සමග වඩාත් පීඩාවට පත් වුයේ මසුන් පසු පස හඹා යන දෙරටේම අහිංසක ධීවර ජනතාව ය. තමිල්නාඩු මහඇමතිනිය මින් පෙර පැවති ක්‍රමවේදයන් කිසිවක් මායිම් නොකරමින් අත්අඩංගුවට පත් වන ශ්‍රී ලාංකීය ධීවරයන් ප්‍රාන්ත අධිකරණය හමුවට පැමිණවීමට ක්‍රියා කළාය. ඉන් පසු ධීවරයන්ගේ ඉරණම තීරණය කළේ තමින්නාඩු අධිකරණයන් ය.තමිල්නාඩුවේ මේ අන්තනෝමතික ක්‍රියා කලාපයට එරෙහි වූ ලංකාව ද මුහුදු සීමාව උල්ලංඝනය කරන ඉන්දීය ධිවරයෝ පෙර පරිදි නිදහස් කිරිමට ක්‍රියා කළේ නැත. මේ සිදුවීම් මාලාවේ අවසන් ප්‍රතිඵලය දෙරටේම සිරගෙවල් තම වෘත්තිය ද අහිමි වූ ධිවරයන්ගෙන් පිරී යාමය.දිනෙන් දින වැඩි වැඩියෙන් අත්අඩංගුවට පත් වන දෙරටේම ධීවරයන් වෙනුවෙන් පෙනී සිටිමින් ධීවර අමාත්‍ය රාජිත සෙනෙවිරත්න මහතා ඉන්දියාවේ මධ්‍යම රජයේ බලධාරීන් හමුවීමට තීරණය කරන්නේ මේ අතර ය. ඉන්දිය මධ්‍යම රජයේ බලධාරීන් මේ තීරණයට දක්වන්නේ ඉතා ම සුබවාදී ප්‍රතිචාරයකි.එරට කෘෂිකර්ම, ධීවර සහ ආහාර සැකසුම් අමාත්‍ය ශරඩ් පවර් මහතා ශ්‍රී ලාංකික ධීවර අමාත්‍යවරයාට එරටට පැමිණීමට ආරාධනා කරන අතර සාකච්ඡා සඳහා සුහද පසුබිමක් සකසා දෙනු වස් තමිල්නාඩු ප්‍රාන්ත රජය ශ්‍රී ලාංකේය ධීවරයන් විස්සකට නිදහස ලබා දුන්නේ ය.එයට ප්‍රතිචාර ලෙස යාපනයේ දීද ඉන්දීය ධීවරයන් විස්සකට නිදහස හිමි විය. මේ අතර ත්‍රිකුණාමල අධිකරණය ඉන්දීය ධීවරයන් තිස් දෙදෙනෙකුට නිදහස ලබා දෙන අතර තමිල්නාඩුවද එයට ප්‍රතිචාර ලෙස තවත් ශ්‍රී ලාංකීය ධීවරයන් තිස් දෙදෙනෙකුට නිදහස ලබා ‍දුන්නේ ය.මේ අතර පසුගිය පහළොස්වැනිදා දෙරටේ ධීවර අමාත්‍යවරුන් අතර සාකච්ඡා පැවති අතර එහිදී තමිල්නාඩු ප්‍රාන්ත රජය මෙතෙක් පැවති පිළීවෙත උල්ලංඝනය කරමින් ධීවරයන් සිරගත කිරීම වැරදි බව ශ්‍රී ලාංකේය ධීවර අමාත්‍යවරයා ඉන්දිය ධීවර අමාත්‍යවරයාට පැහැදිලි කර දුන්නේ ය. අවසානයේ දී ඉන්දීය මධ්‍යම රජයේ මැදිහත්වීමත් සමග දෙරටේම දැනට සිර ගතව සිටින සියලු ධීවරයන් නිදහස් කිරීමටත් ඔවුන් සමග ඔවුන්ගේ යාත්‍රා ද මුදා හැරීමටත් එකඟතාවක් ඇති විය.සාකච්ඡා අවසාන වී අමාත්‍යවරයා ඇතුළු පිරිස යළි ලංකාවට පැමිණීමත් සමග ම මුහුද මැද දී දෙරටේම ධීවර හුවමාරුව සිදු විය.ඒ අනුව විස්වාස්ත් නෞකාවෙන් රැගෙන ආ ශ්‍රී ලාංකේය ධිවරයන් පනස් දෙදෙනෙක් මේ වන විට දිවයිනට පැමිණ අවසන් ය. ධීවර අමාත්‍යාංශයේ මාධ්‍ය ලේකම් නරේන්ද්‍ර රජපක්ෂ මහතා පවසන අන්දමට මෙලෙස නිදහස ලබා මෙරටට පැමිණි ධීවරයෝ අතරින් බහුතරය රටේ දකුණූ ප්‍රදේශයේ පදිංචිව සිටින්නෝ ය.හලාවත, ත්‍රිකුණාමලය සහ දෙවුන්දර ප්‍රදේශවල ධීවරයන් බහුතරයක් ඒ අතර සිටින බව පවසන ලේකම්වරයා පෙන්වා දෙන්නේ යාපනය ප්‍රදේශයේ ඉන්දීය මුහුදු සීමාව වැඩි වශයෙන් උල්ලංඝනය කරන්නේ දකුණූ ප්‍රදේශයේ සිට පැමිණෙන ධීවරයන් බවයි.එමෙන් ම තවමත්ඉන්දීය ධිවරයන් 236 දෙනෙක් සමග යාත්‍රා 90ක් ශ්‍රී ලාංකේය අත්අඩංගුවේ ද ශ්‍රී ලාංකේය ධිවරයන් 129ක් සමග යාත්‍රා 34ක් ඉන්දීය අත්අඩංගුවේ ද පසුවන බව පැවසු ලේකම්වරයා ජනවාරි මාසය ඉක්මයාමට පෙර මේ සියලු ධීවරයන් සහ යාත්‍රා නිදහස් කිරීමට කටයුතු යෙදී ඇති බව පවසා සිටියේ ය.ටිරෝනි වෑවලගේඡායාරූප අනුග්‍රහයනාවික හමුදා මාධ්‍ය ඒකකයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401192</link>
    <topic>සුදු කැස්බෑවාට මොකද වුණේ?</topic>
    <author>ඉසවි</author>
    <content>අමල් පෙරේරාමෙය ලියන මොහොත වන විටත් පසුගිය දෙසැම්බර් දාසය වන දා සිට මෙරට අස්සක් මුල්ලක් නෑර කතාබහට ලක්වුණ විශේෂයෙන් ජනමාධ්‍යවලට පුවත් මැවූ සුදු කැස්බෑ ප්‍රශ්නය තවමත් ප්‍රශ්නයකි. එය තවමත් ප්‍රශ්නයක් වුවද ඒ වටා සිටි ඊට මුහුණ දුන් සුදු කැස්බෑවන්ගේ භාරකරු වූ චන්ද්‍රසිරි ආබ්‍රෙව් හා ඔහුගේ පවුලේ අය මුහුණ දුන් ගැටලු රාශියකි. තිස්හය වසරක් තිස්සේ කොස්ගොඩ, මුහුදට මායිම්ව පවත්වාගෙන ගිය කැස්බෑ සංරක්ෂණ මධ්‍යස්ථානය පුවත් මවන තැනක් බවට පත්වූයේ ජනප්‍රිය ගායක අමල් පෙරේරා විසින් රුපියල් ලක්ෂ තුන්සිය පනහක මිලකට ඇලි කැස්බෑවා ඉල්ලීමත් සමඟය. අමල් පෙරේරා පමණක් නොව තවත් බො‍‍හෝ අය විශාල මිල ගණන්වලට මෙම ඇලි කැස්බෑවා ඉල්ලූ බව කැස්බෑවා හිමිකරු පවසන්නේය.කෙ‍‍සේ වෙතත් ඉකුත් දෙසැම්බර් 15 දා කොස්ගොඩ කැස්බෑ පර්යේෂණ මධ්‍යස්ථානයේ සිටි දුර්ලභ ගණයේ සුදු කැස්බෑවකු නැති වූ බවට කොස්ගොඩ පොලිසියට පැමිණිලි කර තිබිණි. මෙම නැතිවූ කැස්බෑවා අමල් පෙරේරා විසින් රුපියල් ලක්ෂ තුන්සිය පනහකට ඉල්ලූ එකාම බව එහි හිමිකරු පොලිසියට පැමිණිලි කර ඇත්තේය.බොහෝ ඉසව් ඔස්සේ ඇදී ගිය කැස්බෑ ප්‍රශ්නය ඉකුත් දා අලුත් මුහුණුවරක් ගත්තේය. ඒ කැස්බෑ හිමිකරුගේ දියණියගේ නිවසේ ආරක්ෂාවට යැයි කියමින් රඳවා සිටි සුදු කැස්බෑවුන් දෙදෙනෙකු පොලිසිය විසින් සොයා ගැනීමත් සමඟය.දැන් කැස්බෑ ප්‍රශ්නය අලුත්ම මුහුණුවරක් ගෙන ඇත්තේය. මේ වන විට උසාවිය මඟින් ඒ පිළිබඳව කටයුතු කරමින් පවතින්නේය.“නැතිවෙච්ච සුදු කැස්බෑවා ඉඳලා තියෙන්නේ සංරක්ෂණ මධ්‍යස්ථානය අයිතිකාරයාගේ දුවගෙ ගෙදර”“අමල් පෙරේරා ඒ සුදු කැස්බෑවා අඳුනාගෙන”“අයිතිකරු පොලිසියට බොරු පැමිණිල්ලක් දාලා...”මේ ඉකුත් සතියේ අසන්නට ලැබුණ අලුත්ම ආරංචියයි.මේ කතාවේ ඇත්ත නැත්ත සොයන්නට අපි අම්බලන්ගොඩ පරණ පාරේ පිහිටි කැස්බෑ සංරක්ෂණ මධ්‍යස්ථානය හිමිකරුගේ දියණියගේ නිවෙසට ගියෙමු.“තාත්ති අසනීපෙන් ඉන්නෙ. මේ සිද්ධිය වෙච්ච දා ඉඳලා එයා හිතේ අමාරුවෙන් ඉන්නේ. දැන් තමයි ටිකක් නිදියන්න යන්නේ”චන්ද්‍රසේනගේ වැඩිමහල් දියණිය එසේ කියන අතරේ චන්ද්‍රසේන ද මඳකට නැවතී හිඳ නිවෙස තුළට ගියේය.“මුලින්ම අමල් පෙරේරා තමයි ඇවිත් සුදු කැස්බෑවා ඉල්ලා තිබුණේ. නමුත් තාත්තා දෙන්න කැමැති වුණේ නැහැ. මිල ගණන් වැඩිවුණා. ඊට පස්සේ එක එක අය ඇවිත් සුදු කැස්බෑවා ඉල්ලුවා. අන්තිමට ලක්ෂ හාරසීයකටත් ඉල්ලුවා. ඒත් තාත්තා ඌව දෙන්න කැමැති වුණේ නැහැ.කොස්ගොඩ පොලිසියේ රාළහාමි කෙනෙකුත් මේ කැස්බෑවා ඉල්ලලා තිබුණා. ඔහු කියා තිබුණා වැඩේට කැමැති නම් ඉරිදට ගනුදෙනු ඉවර කරමු කියා. නමුත් දෙසැම්බර් පහළොව රෑ අපේ සංරක්ෂණ මධ්‍යස්ථානයේ හිටපු කිලෝ 9.5ක් බර සුදු කැස්බෑවා නැතිවුණා.මේ ගැන කොස්ගොඩ පොලිසියට පැමිණිල්ලකුත් ඉදිරිපත් කළා. ඒ දැම්මේ දෙසැම්බර් 16දා. අපිට සුදු කැස්බෑවෝ හයදෙනෙක් හිටියා. මේ ඇලි කැස්බෑවෝ හදන්න හරි අමාරුයි. උන්ට ලෙඩ හැදෙනවා. නමුත් අපි බොහොම ප්‍රවේශමට උන්ව හදනවා. කාටවත් අඩුම තරමේ විදේශි‍කයෙකුට වත් මේ සුදු කැස්බෑවන් අල්ලන්නට දෙන්නේ නැහැ.කැස්බෑ ප්‍රශ්නය හරිම අවුලක් බවට පත්ව තිබේ. හිමිකරු පැමිණිල්ල කර ඇත්තේ කැස්බෑවන්ගේ මිල ගණනක් වැඩිකර ගැනීමේ උපක්‍රමයක් ලෙස බව මෙතෙක් කරන ලද පොලිස් පරීක්ෂණවලදී හෙළි වී ඇත්තේය. ඔහු මුලින් කිවූ සුදු කැස්බෑවා අතුරුදන්ය. බලපත්‍ර රහිතව කැස්බෑවන් ළඟ තබා ගැනීමට සත්ව හිංසාව යනචෝදනාව යටතේ හා බොරු පැමිණිල්ලක් කිරීම මත මාතර කොට්ඨාස දූෂණ මර්දන ඒකකය විසින් කැස්බෑ සංරක්ෂණ මධ්‍යස්ථානයේ අයිතිකරු හා එහි සේවකයකු අත්අඩංගුවට ගෙන බලපිටිය උසාවියට ඉදිරිපත් කළේය. අත්අඩංගුවට ගන්නා ලද සැකකරුවන්ට උසාවිය මඟින් ඇප නියම කරන ලදී. එමෙන්ම සුදු කැස්බෑවන් දෙහිවල සත්ත්ව උද්‍යානයට මුදාහැරීමට නියෝග කෙරිණි.අපේ හිටපු හය දෙනාගෙන් ‘රෝසි’ ගිය අවුරුද්දේ මැයි මාසේ තිබුණ සුළඟ වෙලාවේ ටැංකියට වැටිච්ච කුරුලු කූඩුවක් කාලා මැරුණා. ඌ මැරුණට පස්සේ තමයි අනිත් එක්කෙනා ‘රෝසි’ වුණේ.මේ රෝසි ඇරුණම අපිට තව සුදු කැස්බෑවෝ හතර දෙනෙක් හිටිය. සංරක්ෂණ ආයතනයේ හිටිය කැස්බෑවන් දෙන්නෙක්ම පරිස්සමට ගෙදර ගෙනාවා. අපි ඒ ගෙනාවේ පොලිසිය දැනුවත් කරලා. වනජිවී එකෙනුත් ඉල්ලීමක් කළා.(ඇය අපට ලිපියක් පෙන්වන අතරේ කියන්නීය)කොහොම හරි අ‍ෙප් කිලෝ 9.5ක් බර සුදු කැස්බෑවා නැතිවුණා. එදා රෑ මුරට හිටිය අය කියනවා ඒගොල්ලන්ට ඇහුණේ නැහැ කියලා. ඒ ‍ෙගාල්ලෝ දැන් එක එක ඒවා කියනවා.අපි මුහුදු වතුර දවස් තුනකට සැරයක් ගෙනාවා. ඒ කැස්බෑවන්ගේ වතුර මාරු කරන්න. අපි ඒ පිළිබඳව පොලිසිය දැනුවත් කළා. ඔවුන් ඊට පස්සේ තමයි අපේ ගෙදරට ආවේ. දැන් කැස්බෑවෝ ඉන්නේ පොලිසිය බාරයේ. චන්ද්‍රසේන ආබ්‍රෙව් ගේ දියණිය පවසන්නීය.අපි බුදු දහම පමණක් අනුගමනය කරන්නේ. නමුත් මේ සිද්ධියෙන් පස්සේ අ‍ෙප් හිතවත් අය අපිට විවිධ තැන් ගැන කිව්වා. මහත්තයත් මමත් ගැටබරු දේවාලයට, සීනිගම දේවාලයට ආදී තැන්වලටත් බාර වුණා.ඒ තැන්වල මේ නැතිවුණ කැස්බෑවාගේ ඡායාරූප තියලා තියෙනවා. අපි කියන්නේ නැහැ අමල් ‍කැස්බෑවා ගත්තා කියලා. අපි කිසිම කෙනෙක්ව සැක කරන්නෙත් නැහැ.අමල් අපේ පවුලේ හිතවතෙක්. මේ කැස්බෑවෝ අපිට වුණත් අඳුර ගන්න අමාරුයි. එහෙම එකේ අමල් කොහොමද කියන්නේ මේ ඉන්නේ එයා ඉල්ලපු කැස්බෑවමයි කියලා..”චන්ද්‍රසිරිගේ බිරිය කුමුදිනීගේ අදහස එසේය.“කවුරු මොනවා කිව්වත් අපිට අපේ සුදු කැස්බෑවා නැති වුණා.”චන්ද්‍රසිරිගේ පවුලේ අය පොහෝදා පෙරවරුවේ අපත් සමඟ කීවේය. එනමුදු එදිනම සවස චන්ද්‍රසිරි ප්‍රශ්න කිරීම සඳහා පොලිස් අත්අඩංගුවට ගනු ලැබුවේය. එහිදී කරනු ලැබූ ප්‍රශ්න කිරීම්වලින් පසුව ඔහුව පසුදා උසාවි ඉදිරිපත් කිරීමට නියමිත විය.“දිගින් දිගටම කළ පරීක්ෂණවලින් පසුව තමයි කැස්බෑ සංරක්ෂණ මධ්‍යස්ථානයේ හිමිකරු බොරු පැමිණිල්ලක් කලා ද කියන මතය ඇතිවන්නේ. ඔහු කියූ තොරතුරු පරස්පරයි. මේ අය කරපු මුල් පැමිණිල්ලේ තිබෙන්නේ සුදු කැස්බෑවන් හතරක් හිටිය බවයි.පසුව තමයි ඔවුන් කියන්නේ කැස්බෑවන් පහක් හිටියා කියලා. නමුත් අමල් පෙරේරා කැඳවා පරීක්ෂණ කිරීමේදී ඔහු හඳුනා ගත්තා තමන් මිලට ගැනීමට පැමිණි කැස්බෑවා මේ අයගේ නිවසේ සිටිනවා කියා. එහෙම බැලුවම කැස්බෑවෝ නැතිවෙලා නැහැ.මේ පරීක්ෂණ පැවැත්වූ පොලිස් කණ්ඩායමේ තීරණයයි. අත්අඩංගුවට ගන්නා ලද කැස්බෑ සංරක්ෂණ මධ්‍යස්ථානයේ හිමිකරු චන්ද්‍රසිරි ආබ්‍රෙව් මහතා හා සේවකයන් දෙදෙනාට උසාවිය මඟින් ඇප නියම කළ අතර ඔහුව අත්අඩංගුවට ගනු ලැබුවේ බොරු පැමිණිල්ලක් දැමීම මත හා සත්ත්ව හා වෘක්ෂලතා පනත උල්ලංඝනය කිරීමේ චෝදනාව මතය.පොහෝ දිනට පෙර දිනයේ පොලිස් කණ්ඩායම සමඟ චන්ද්‍රසිරිගේ දියණියගේ නිවෙසට ගිය අමල් පෙරේරා ඒ නිවසේ සිටි කැස්බෑවන් දෙදෙනා අතරින් එකෙකු හඳුනා ගත්තේය. ඒ තමන් මිලට ගැනීමට ඉල්ලූ එකා ලෙසය.කැස්බෑ සංරක්ෂන මධ්‍යස්ථානයේ හිමිකරු ඇප පිට නිදහස්කළ අවස්ථාව“පසුගිය කාලයේ මා පිළිබඳ බොහෝ දේ කියවුණා. කැස්බෑ හිමිකරු මගේ හිතවතෙක්. නමුත් මේ නිවසේ රඳවා තබාගෙන ඉන්නේ මම එදා ඉල්ලූ එකා. දැන් ඌ ඉන්නවා. මම දැන් ඒ ගැටලුවෙන් නිදහස්.” අමල් පෙ‍රේරා එසේ කියද්දී චන්ද්‍රසිරිගේ බෑනා වන සාගර පවසන්නේ අමල් පෙරේරා ලක්ෂ 400ට ඉල්ලූ කැස්බෑවාගේ ආරක්ෂාව සඳහා නිවෙසට ගෙන ආ බවය.”නිවෙසට ගෙන එන ලද කැස්බෑවාගේ බර කිලෝ ග්‍රෑම් 9.5ක් බවද ඔහු පවසන්නේය. අමල් පෙරේරා ඉල්ලූ කැස්බෑවා සිටී නම් චන්ද්‍රසිරි හා ඔහුගේ පවුලේ අය පවසන පරිදි කිලෝ ග්‍රෑම් 9.5ක් බර කැස්බෑවාට සිදුවූයේ කුමක්ද? මෙහි ඇත්තේ ගණිතමය ගැටලුවක්ද?එක් රෝසි කෙනෙකු මියගිය පසු යළිත් රෝසි නමින් ඇති දැඩි කළ කැස්බෑවා රැගෙන ගියේ කවුරුන්ද? පොලිස් අත්අඩංගුවට ගන්නා ලද මෙම ඇලි කැස්බෑවන් හතර දෙනා වනජීවී දෙපාර්ත‍මේන්තුව හරහා දෙහිවල සත්ත්ව උද්‍යානයට මුදා හැරීමට ද උසාවිය විසින් නියෝග කර ඇත.දැන් සියල්ල විසඳී ඇතැයි සිතා මේ කැස්බෑ ප්‍රශ්නයෙන් අත්මිදීමට පුළුවන්ද? දිගින් දිගටම පොලිස් පරීක්ෂණ සිදුකැරෙයි. එහෙත් චන්ද්‍රසිරි හා පවුලේ අය පවසන ආකාරයට කැස්බෑවුන් හයක් සිටියේ නම් ඉන් එකෙක් මීට මාස කිහිපයකට පෙර මියගියේ නම් ඒ අතර සිටි කිලෝ ග්‍රෑම් 9.5ක් බර කැස්බෑවාට සිදුවූයේ කුමක්ද?නැතැයි කියන සුදු කැස්බෑවා සොකරම් කළේද? එසේත් නැත්නම් මැරුණාද? ඒ කිසිවක් වත්ම නැත්නම් මේ වන විටත් අතුරුදන්වූ බව කියන කැස්බෑවා මස්කර කෑමට ගෙන ඇත්තේද?මේ කැස්බෑ ප්‍රශ්නය අවසානයේ අපට ඉතිරිවන විශාල ප්‍රශ්නයයි. එදා මෙන් අද මහෞෂධ පඬිවරු නැත. ප්‍රශ්නයට පිළිතුරු දිය හැක්කේ කාටද?සැබැවින්ම කැස්බෑවෙක් නැතිවුණේද? නැති වූවා නම් ඒ කැස්බෑවාට සිදුවුණේ කුමක්ද? එයට පිළිතුරු දිය හැක්කේ මීට සම්බන්ධ වූවන්ගේ හෘදසාක්ෂියටම පමණි. “සුදු කැස්බෑවා දුර්ලභයි. ඒත් මෙච්චරම මුදලක් වටිනවා කියලා අපි දැනගෙන හිටියේ නැහැ. පුංචි කාලේ ඉඳලම බොහොම අමාරුවෙන් හැදුවේ අපි. අපි නිතර ඌව දැක්කා. ඒ නිසා රෝසි නැතිවෙච්ච එක ගැන අපිට දුකයි.”චන්ද්‍රසිරිගේ බාල දියණිය මේ සියලු කතා අවසානයේ පවසන්නේ කනගාටුවෙනි.ඉසවිඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401193</link>
    <topic>කොළඹ තුරඟ තරග පිටිය</topic>
    <author/>
    <content>ජනපතිවරයා සහ ආරක්ෂක ලේකම්වරයා නවීකරණ කටයුතු නිරීක්ෂණය කරමින්“දැන් කොළඹ ලස්සනයි පිළිවෙළයි” මේ පක්ෂ විපක්ෂ භේදයකින් තොරව සැවොම පිළිගන්නා දෙයකි. කොළඹ පමණක් නොව රට පුරාම මේ පිළිවෙළ හා ලස්සන ක්‍රමානුකූලව ඇති වෙමින් තිබේ. ලංකාව පුරාම වරාය, ගුවන් තොටුපොළ, අධිවේගි මාර්ග, පාලම්, වාරිමාර්ග හා ජනතාවගේ සෞඛ්‍ය තත්ත්වය ගුණාත්මක කිරීම සඳහා සුවතා මංතීරු වැනි බොහෝ දේ ඉදිවී තිබේ.එසේ ම ඉදිවෙමින් පවතී. එහෙත් වසර තිහක් ‍ෙම් බිම පුරා පැතිර තිබුණේ ඊළාම් භීෂණයයි. ජනාධිපති මහින්ද රාජපක්ෂ මහතා නිවැරැදි දේශපාලන  තීන්දුවක් ගෙන රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ මෙහෙයවීමෙන් කොටි ත්‍රස්තවාදය පරාජය කිරීමෙන් පසු  ශ්‍රී ලංකාවට සංවර්ධනයේ මාවත විවර වී තිබේ. මෙම පිටුවේ  පළවෙන්නේ කැමරා ඇසට හසුව‍ූ සංවර්ධනයේ ආශ්චර්යයයි. කොළඹ 07 කුරුඳුවත්තේ තුරඟ තරග පිටිය නිල ලෙස ආරම්භ කරනු ලැබුවේ වර්ෂ 1893 දීය. ඊට පෙර තුරඟ තරග සඳහා භාවිත කරනු ලැබුවේ ගාලු මුවදොර පිටියයි. එවකට ඉංග්‍රීසි පාලකයින් කුරුඳුවත්තේ වැඩි පහසුකම් සහිතව තුරඟ තරග පිටිය ආරම්භ කළ පසු ගාලු මුවදොර පිටියේ තුරඟ තරග පැවැත්වීම අතහැර දමන ලදී.මෙම කොළඹ තුරඟ තරග පිටිය එවකට හැඳින්වුණේ පෙරදිග ලෝකයේ හොඳින්ම සැලසුම් සහගත, පහසුකම් සහිත සහ ප්‍රමාණයෙන් විශාලතම තුරඟ තරග පිටිය ලෙසය.පසුව වර්ෂ 1922 දී තරග පිටියට ලකුණු පුවරුවක් සවි කරනු ලැබුවේ එවැන්නක් සහිත පෙරදිග ප්‍රථම තුරඟ තරග පිටිය බවට පත් කරමිනි. මෙය වඩාත් ප්‍රකට වූයේ අසුන් පිට නැඟී යන තරග වලටත් වඩා කුඩා අශ්ව කරත්ත විශේෂයක නැඟී පවත්වන තරග (Harness Racing) විශේෂයක් සඳහාය.දෙවන ලෝක සංග්‍රාමය වර්ෂ 1941 දී ආරම්භ වීමත් සමඟ කොළඹ තුරඟ තරග පිටිය ගුවන් හමුදා කඳවුරක් බවට පත් කිරීමට යටත් විජිත පාලකයෝ ක්‍රියා කළහ. එම භූමියේ කුඩා ගුවන් පථයක් ද ඉදිකරන ලදී. දෙවන ලෝක සංග්‍රාමය අවසන් වීමත් සමඟ ගුවන් හමුදා කඳවුර ඉවත් කර නැවත තුරඟ තරග පවත්වනු ලැබීය.ගොඩනැගිලි ජරාජීර්ණ වීනවීකරණය කළ ගොඩනැගිලිශ්‍රී ලංකාවට නිදහස ලැබීමෙන් පසු අශ්ව රේස් වැනි සූදු තහනම් කිරීමත් සමඟ මෙහි තුරඟ තරග පැවැත්වීම නැවතිණි.පසු කාලීනව ශ්‍රී ලංකා රජය කොළඹ තුරඟ තරග පිටියේ විවිධ රාජ්‍ය ආයතන සඳහා පවරා දී තිබේ.භූමියේ දකුණු කොටස කොළඹ විශ්ව විද්‍යාලයටත්, උතුරු කොටස ලේඛනාරක්ෂක දෙපාර්තමේන්තුව, රාජකීය විද්‍යාල ක්‍රීඩා සංකීර්ණය, බ්ලුම්ෆීල්ඩ් ක්‍රිකට් සමාජයට හා වෙනත් ක්‍රීඩා සංගම්වලටත් ලබා දී ඇත.කෙසේ නමුත් කොළඹ තුරඟ තරග පිටියේ ප්‍රධාන ක්‍රීඩා සංකීර්ණය හා තවත් ගොඩනැඟිලි ගණනාවක් දශක ගණනාවක් පැවතුණේ නඩත්තුව අත්හැර දැමීම නිසා ජරාවාස වූ ගොඩනැඟිලි ලෙසය.පසුව රාජ්‍ය ආරක්ෂක අමාත්‍යාංශය යටතේ ඇති නාගරික සංවර්ධන අධිකාරිය, ශ්‍රී ලංකා යුද හමුදාවේ හයවැනි ඉංජිනේරු සේවා රෙජිමේන්තුව සහ මධ්‍යම ඉංජිනේරු උපදේශන කාර්යාංශයේ සහභාගිත්වයෙන් කොළඹ තුරඟ තරග පිටිය හා එහි ගොඩනැඟිලි ඒවායේ ඓතිහාසික වටිනාකම ආරක්ෂා කරමින් නවීකරණය කර එය ශ්‍රී ලංකාවේ ප්‍රථම අන්තර්ජාතික තත්ත්වයේ රග්බි ක්‍රීඩාංගණයක් බවට පත් කර ඇත්තේ කොළඹ නගරයට දඅලංකාරයක් එක් කරමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401194</link>
    <topic>තර්ස්ටන් තමයි ඉස්කෝලෙ ආදි සිසුන් නැවත පාසල් ගියදා</topic>
    <author>නීතිඥ අනුර හෑගොඩ</author>
    <content>නැවත පාසැල් පැමිණි ජනපතිවරයා සමකාලීනයින් හා නවක පරම්පරාව සමගඅවුරුදු ගණනාවක් තමන් ඉගෙන ගත් අවදියේ මිහිරිම කාලය ගත කළ පාසලට නැවත අඩිය ගහන්නට සිත් දෙන්නේ එහෙමත් වාසනාවක් තියෙන පුද්ගලයනට පමණය. අස්වීමේ සහතිකය රෝල් කරගෙන ගෙදර ගියදා පටන් නැවත පාසල් යන්නේ කුමකටදැයි සමහරු සිතනවා වන්නට ද පිළිවන. එහෙත් එවැන්නන් හටද තම සුමිහිරි පාසල් කාලය නැවත සිහියට නංවමින් පාසල පුරා පැය හත අටක් තිස්සේ පැරණි මිතුරන් හා සැරිසරන්නට මඟක් පසුගියදා පෑදුණි. ඒ නැවත පාසලට හෙවත් ‘බැක් ටු ස්කූල්’ නමින් කොළඹ තර්ස්ටන් මහා විද්‍යාලයය සංවිධානය කළ උත්සවය නිසාය.ගිය සෙනසුරාදා හිමිදිරි පාන්දර මා සොහොයුරු ලාල් ද සමඟ සුදු කලිසමින් හා සුදු කමිසයෙන් සැරසී විදුහල බලා ගමන් ඇරැඹුයෙමි. උදේ අට පසුවී පැමිණෙන ආදි ශිෂ්‍යයන් දඬුවමකට යටත් විය යුතු බව සඳහන් වූයෙන් එවැන්නකට මුහුණ නොපා සිටීම අපගේ අභිප්‍රාය විය.අප එහි ළඟා වන විට උදෑසන හතහමාර පසුවී තිබිණි. ඒ වනවිටත් සුදු ඇඳුමින් මෙන්ම මවිල් පිරුණු දෙකකුල් නිරාවරණය වනසේ නිල්කොට කලිසම් සහ සුදුකමිසවලින් සැරසුණු ආදි සිසුන් ද විදුහල් භූමියේ ඔබ මොබ සැරිසරමින් මිතුරන් සොයමින් සිටිනු දක්නා ලදී.විදුහල් භූමිය පිරෙමින් වාහන නොකඩවා ඇදී එයි. ඉන් එකක මහාචාර්ය ජේ.බී. දිසානායක මහතාය. ඔහු අනෙක් පස වූයේ එතුමාගේ ප්‍රිය බිරිඳ කුසුම් දිසානායක මහත්මියයි. ඇය අප විදුහලේ ගුරුවරියක ලෙස බොහෝ කලක් සේවය කළාය.ඔහු පැමිණ සිටියේ ඇය හැරලීමට වුවත් මා “සර් ආයෙත් ඉස්කෝලෙ ආවාදැයි” විමසීමි. “මට මේ වගේ හොඳ ඉස්කෝලෙකට යන්ට වාසනාව තිබුණෙ නෑ නේ” එතුමා සිනහවෙමින් දුන් පිළිතුර විය.1950 දී ආරම්භ කෙරුණු තර්ස්ටන් විදුහලේ ආදි ශිෂ්‍ය සංඛ්‍යාව ලක්ෂයද ඉක්මවා යයි. එදින පැමිණි ඔවුන් තුන් කොටසකට බෙදුණු අතර නිල් කහ සහ රතු ලේන්සු ආයා කටුවකින් ඔවුන්ගේ කමිස සාක්කුවලට අමුණන ලදී. 1950 - 1980 දක්වා ආදි සිසුන්ට නිල් ලේන්සු පැලඳු අතර අප දෙදෙනාම වැටුනේ එම ගණයටයි.උදේ අටේ කණිසම ළඟාවී ගෙන එයි. වැඩසටහන ඇරැඹීමට වේලාවයි. සියලු දෙනම සිටියේ නොඉවසිල්ලෙනි. ඒ අතර වසර තිස් හතළිස් ගණනක් නොදුටු මිතුරෝ යළි හමු වෙති. සමහරුන් හඳුනාගැනීමටත් නොහැකි වන අයුරින් වෙනස් වී සිටිති.රැළි ගැසුණු මුහුණු, ඉදී දික් වුණු ‍රැවුල්, කෙස් සිඳීගිය හිස් ගෙඩි, කළගෙඩි මෙන් වූ බඩවල් සහිත වූ සමහර පන්ති මිතුරන් හඳුනා ගැනීම ලෙහෙසි වූයේ නැත. මගේ සමකාලීනයන් වූ නෙවිල් සූරි සහ ලංකා එතරම් වෙනස් වී සිටියේ නැත. සාමාන්‍ය විදුහල් සැණකෙළියකට අවැසි විදුලි බුබුළු, කන පැලෙන සංගීතය අපට එදින අවශ්‍යව තිබුණේ නැත. ඒ හමුවන සෑම මුහුණකම විදුලි බුබුළු දහසක් දැල්වුණු අතර හද ගැස්ම සංගීතයම විය.පන්සිල් සමාදන් වීමෙන් ඇරැඹූ වැඩසටහනේ විශේෂත්වය වූයේ ආදි ශිෂ්‍ය දෙපළක් වූ චතුර අල්විස් සහ හෙන්නායක විසින් ‍ගෙන ආ ප්‍රවෘත්ති නිවේදනයයි. එම නිවේදනයනට අනුව ප්‍රමාදවී පැමිණෙන්නන් හට දඬුවම් පැමිණ වෙන්නේ නැත.කරළඟට දික්වූ කොන්ඩ කපන්නේ නැත. බෙල් බොටම් කලිසමේ යට කොටස කපා දමන්නේ ද නැත. වැවී තිබෙන රැවුල් කැපීම සඳහා බ්ලේඩ් තල සපයන්නේ ද නැත. බඩවල් වැඩි නිසා කලිසමට පටි පැලඳවීම තහනම් නැත. ජෙල් හොඳින් ගා කොන්ඩා මෝස්තර සහිතව ඒමද කළ හැකිය.එමෙන්ම කාන්තා විද්‍යාලයන්හී විදුහල්පතිනියන් හා සාකච්ඡා කොට, ස්ප්‍රේගසා චිත්‍ර ඇඳීම සහ යම්යම් දේ ලිවීමට ඒ විදුහල් තාප්පයන් හී ඇතුල් පැත්තේ කොටසක් වෙන්කර ගන්නා බවත් ය. එම නිවේදන බෙහෙවින් හාස්‍යොත්පාදක විය.විදුහල්පති දයා බණ්ඩාර ආදි ශිෂ්‍ය සංගමයේ ප්‍රධාන ලේකම් ප්‍රියා පරණවිතාන මහත්වරු සිත්ගන්නා දේශන පැවැත්වූ අතර ප්‍රමාද වී පැමිණි චිත්‍රපට සහ ටෙලි නාට්‍ය ශිල්පී සාරංග දිසාසේකර දඬුවම් වශයෙන් දණගසා තැබීම ද කරන ලදී.ප්‍රමාදවි පාසල් පැමිණි සාරංග දිසාසේකරට ලැබුණු දඩුවමආදි සිසුන් පිරිසක්මේ අතර ආදි ශිෂ්‍යයන් වූ හිටපු පොලිස්පති ජයන්ත වික්‍රමරත්න, මාලදිවයිනේ තානාපති ඩික්සන් දෑල බණ්ඩාර, නියෝජ්‍ය පොලිස්පති උපාලි දිවයින් හේවගේ ආදි රජයේ ඉහළ නිලධාරින් රැසක් සහ විද්වතුන් ගණනාවක් සිටි අතර දෑල බණ්ඩාරගේ නිල්කොට කලිසම ඉනේ රඳවා තැබීම සඳහා දිගින් වැඩි පටියක් අවශ්‍යව තිබූ බවද පෙනුණි.සැනෙකින් වාහන පේළියක් විදුහල් ගේට්ටුවෙන් ඇතුල්වනු දක්නා ලදී. ඒ එන්නේ සැවොම නොඉවසිල්ලෙන් බලාපොරොත්තුව සිටි තර්ස්ටන් විදුහලේ අභිමානවත් ආදි සිසුවාය. ශ්‍රී ලංකාව නැවත එක් සේසත් කළ වීරෝදාර නායකයාණන්ය. උස් පහත් භේදයක් නොතකා සැම වෙත සම දයාවෙන් සලකන සුහදාණන්ය. සිරිලක් පින් බිමට අධිපති අසමාන ජන නායක මහින්ද රාජපක්ෂයන්ය.බුදු මැදුර වෙත ගොස් මල් වට්ටියකින් බුදුන් පිදූ එතුමා විදුහල් භූමිය කරා ඇවිද එනවිට එක්රොක්වී සිටි ආදි සිසුහු ප්‍රීති ඝෝෂා නඟන්නට වූහ. ඒ පැමිණ සිටි මිතුරනට අත වනා සුබ පතන්නට එතුමා අමතක කළේ නැත. එතුමාගේ ජාතික ඇඳුමේ ආයා කටුවකින් නිල් ලේන්සුවක් අමුණන ලදී. ඊළඟට වූයේ එතුමාගේ කතාවයි. හාස්‍යයෙන් සහ විනෝදයෙන් පිරි එම කතාවේදී එතුමා කරුණු ගණනාවක් කීවේය.ඒ එකල සමහර සිසුන් විදුහල ඉදිරියේ තිබූ තර්ස්ටන් කැෆේ වෙතින් ආහාර ගෙන මුදල් නොදී පැන ගිය විත්තියයි. “මම කළා කිව්ව නෙමේ” සැවොම නැඟූ සිනහ මධ්‍යයේ එතුමා පැවසීය. විදුහල් වේලාවේ පැන ගිය සමහරු සිටි බව ද මහින්ද පාල සමරවීර නම් වූ ගුරුතුමාගේ බයිසිකලය කවුරුන් හෝ හිටි හැටියේ විදුහලෙන් රැගෙන යන බව ද, නමුත් “ඒ තමා නොවන” බව ද ජනාධිපතිතුමා පැවසූවේ පාසල් අවදියේ අහිංසක දඟකාර කමේ අවස්ථා සිහි ගන්වමිනි.අනතුරුව එතුමා අතින් විදුහල් උපන් දින කේක් කැපීමද, බාස්කට් බෝල පිටිය විවෘත කිරීමද සිදුවූ අතර පැමිණි ගුරු භවතුන් සමඟ සතුටු සාමීචියේ යෙදීමට ද එතුමා අමතක කළේ නැත.ජනාධිපතිතුමා පිටත්වයාමෙන් පසු තමන් ඉගෙන ගත් පැරැණි පන්ති කාමරයනට පිවිසි ආදි සිසුන් එකල ඉගැන්වූ ගුරුවරුන් සහ ආගිය තොරතුරු කියමින් සිටිනු දක්නා ලදී, මාගේ ගුරුවරුන් වූ පද්මා දළුවත්ත, විජේපාල, ජයසේකර යන මහත්මීන් මෙන්ම දිසානායක ගුරු යුවළ කලකට පසු දක්නට ලැබීම මහත් භාග්‍යයක් විය.අනතුරුව ගුරු උපහාර පැවැත්වුණු අතර රංගන ශිල්පී ආදි ශිෂ්‍ය මහේන්ද්‍ර පෙරේරා සහ සාරංග දිසාසේකර ප්‍රමුඛ ශිල්පීහු විවිධ අංග රඟදැක්වූහ.අවසන තර්ස්ටන් කැෆේ (වර්තමානයේ රහුමානියා) වෙත ගොඩවූ මාත් අයියාත් නෙවිලුත් සූරිත් සුපුරුදු රොටි (පරාටා) සහ පරිප්පු සංග්‍රහයක් භුක්ති විඳ ප්ලේන්ටී බී ගෙවල් බලා පිටත් වුණෙමු. අප පාසල් ගිය කාලයේ ප්ලේන්ටියක් බෙදා ගෙන බී සත පහක් ගෙවූ හැටි ද සිහිපත් ‍කළෙමු.වසර තිහක් පමණ තිස්සේ විදේශයක ජීවත්වන මා මවු බිමට පැමිණි විට ඉඩ ලද හැම විටෙකම විදුහලට යාමට අමතක නොකරමි. තම නෙත් පෑදූ විදුහල් මාතාව අමතක නොකළ යුතුය යන මතයේම සිටින ජනාධිපතිතුමා පැවසූයේ “මම පාසල් කීපයකට ගිහිල්ලා තියෙනවා. ඒත් කවුරු හරි ඇහැව්වොත් මගේ ඉස්කෝලෙ මොකක්ද කියලා මම ඉස්සෙල්ලම කියන්නෙ තර්ස්ටන් කියල.”නීතිඥ අනුර හෑගොඩ(ප්‍රධාන ශිෂ්‍ය නායක 1974 වසර)ඡායාරූපනලින් හේවාපතිරණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401195</link>
    <topic>විගමනිකයන්ගේ ගමන් බලපත්‍ර සවුදි හාම්පුතුන්ට තබාගන්න බෑ</topic>
    <author>සකස් කෙළේ</author>
    <content>සවුදියේ සේවයට යන ශ්‍රී ලාංකික සේවිකාවන්ට රැකියාවේ සුරක්ෂිතතාව හා සවුදි නීතිරීතිවල ආරක්ෂාව සැලසෙන පරිදි ඓතිහාසික ගිවිසුමකට සවුදි රාජ්‍යය හා ශ්‍රී ලංකාව පසුගිය දින එළැඹුණි.මේ නව නීතිරීති අනුව ශ්‍රී ලාංකික සේවිකාවන්ගේ ගමන් බලපත්‍රය සේවා ස්ථානයේ හාම්පුතා ළඟ නොව සේවිකාවන් ළඟම තබා ගැනීම ඇතුළුව සවුදි කම්කරු නීතිරීති රැසක ආරක්ෂාව සැලසෙනු ඇත.සවුදි රාජ්‍යයේ සංචාරයක යෙදුණු විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා සහ සවුදි රාජ්‍යයේ කම්කරු ඇමැති අඩෙල් එම්. ෆාකි මහතා අතර මෙම ගිවිසුමට අස්සන් තැබීම සිදුවිය.සවුදියේ සේවයට යන ශ්‍රී ලාංකික ගෘහස්ථ ගෘහ පාලිකා සහායිකාවන් මේ නව ගිවිසුම අනුව එරට කම්කරු නීතිරීතිවල ආරක්ෂාව සැලසෙන බව ද ඇමැතිවරයා පැවැසීය.ගෘහ සේවිකා යන නම ඉවත් කර ‘ගෘහස්ථ ගෘහ පාලිකා සහායිකා’ නමින් රට රැකියාවලට යන කාන්තාවන් එම තනතුරු සඳහා විදේශගත වීමට පෙර ජාතික වෘත්තිය පුහුණු පාඨමාලාවේ තෙවන අදියරේ පරීක්ෂණයට පෙනී සිට එයින් සමත්විය යුතුය. නව සේවා ගිවිසුම අනුව සවුදියේ සේවය කරන ශ්‍රී ලාංකික සේවිකාවන්ට එරට නීතියට අනුකූලව ඔවුනගේ මාසික වැටුප ඔවුන්ගේ නමින් පෞද්ගලික බැංකු ගිණුමක මාස්පතා තැන්පත් කිරීම ද ක්‍රියාත්මක වනු ඇතැයි ද ඇමැතිවරයා කීය.රටවිරුවන්ගේ මහ ගෙදර ලෙස හඳුන්වන ශ්‍රී ලංකා විදේශ සේවා නියුක්ති කාර්යාංශය මහරගම යූත් රඟහලේදී කාර්යාංශ සේවකයන්ගේ සහ රටවිරු දූ දරුවන්ගේ ගායන නර්තන හැකියා එළිදක්වන ‘තරු මල් විල’ නම් ප්‍රාසාංගික කලා උලෙළක් පසුගියදා පැවැත්වීය. මෙහිදී ඇමැති ඩිලාන් පෙරේරා කාර්යාංශයේ සභාපති අමල් සේනාධිලංකාර, පරිපාලන අධ්‍යක්ෂ සුසිල් රණසිංහ, සාමාන්‍යාධිකාරී හරිස්චන්ද්‍ර බටගොඩ, සේවක පිරිසක් සමඟ එක්ව දේශාභිමානී ගීයක් ගායනා කෙළේ මෙසේ ය.පිලිපීනයට පසුව සවුදි රාජ්‍යය සමඟ මෙවැනි ගිවිසුමකට අස්සන් තැබු එකම රට ශ්‍රී ලංකාවය.රැකියාවකට විදේශ ගත වීමට අදහස් කරන්නේ නම් ව්‍යාජ ලේඛන සකස් කර විදේශගත වීමට කිසි විටෙකත් උත්සාහ නොකරන්න. එසේම තමන් රට රැකියාවට යන රටේ නීතිය ගැනත් එරට සංස්කෘතිය හා භාෂාව ගැනත් සාමාන්‍යයෙන් හෝ කරුණු දැන ගැනීම වැදගත්ය.අවුරුදු දෙකක් සේවය කළාට පසු සේවා ගිවිසුම අවසන් වුවත් සේවය කළ ස්ථානයේම එම රැකියාවේම තවදුරටත් සේවය කිරීමට අවකාශ සැලසී ඇත්නම් කාර්යාංශයේ ලියාපදිංචිය අලුතෙන් සිදු කිරීමට අවශ්‍ය නැතත් නැවතත් පරණ ලියාපදිංචිය දීර්ඝ කර ගැනීම සිදුකර ගන්න. මේ ප්‍රශ්න ඇතුළුව තවත් ප්‍රශ්න හා ඒවාට ලැබෙන පිළිතුරු ද අද පළ වේ.නිවැරැදිව දැනුවත්ව ශ්‍රමිකයන් රට රැකියා සඳහා යොමු වෙනවා ද? එහෙම අයට දෙන උපදෙස් මොනවා ද?මේවා කරුණු ගණනාවකින් විස්තර කර දෙන්න පුළුවන්.රට රැකියාවකට යන්න බලාපොරොත්තු වෙන අයකු යන්නේ කුමන රැකියාවකට ද? එම රැකියාවේ ස්වභාවය, රැකියාවට යන රටේ නීති-රීති, සංස්කෘතිය භාෂාව පිළිබඳව කරුණු හොඳින් දැනගත යුතුයි.විදේශ රැකියාව, රැකියා නියෝජිතායතනයකින් සපයා දෙන්නේ නම් එම ආයතනය ශ්‍රී ලංකා විදේශ සේවා නියුක්ති කාර්යාංශයේ ලියාපදිංචි වී ඇත්දැයි සැක හැර දැන ගැනීම රට රැකියාවට යන ස්ථානයේ කරන රැකියාවේ සුරක්ෂිත භාවයට රුකුලක් වනු ඇත. රැකියාව අනුව තමන්ට ගෙවන වැටුප - රැකියා ස්ථානය පිළිබඳ අදාළ ඒජන්සිය සමඟ ගිවිසුමකට එළඹ එහි පිටපතක් හා එරට ඒජන්සියේ ලිපිනය, දුරකථන අංකය ළඟ තබා ගන්න. මෙහි පිටපතක් තම නිවෙසේ වැඩිහිටියකු ළඟ සුරැකිව තබා ගන්නට ලබා දෙන්න.ව්‍යාජ ලේඛන සකස්කර විදෙස්ගත වීමට කිසිම ආකාරයකින් උත්සාහ නොකරන්න.රට රැකියාවකට යාමේදී මවුපියන්ගේ ස්වාමිපුරුෂයාගේ බිරියගේ / දරුවන්ගේ අනුමැතිය ලබාගෙන විදේශගත වන්න. දරුවන් සිටින අය විශේෂයෙන්ම ඔවුන්ගේ රැකවරණය සහ ආරක්ෂාව තහවුරු කර විදේශගත වීමට වග බලා ගන්න. මවක් හෝ පියෙක් තම දරුවන්ගේ ආරක්ෂාව තහවුරු නොකර හිතුමතේ විදෙස්ගත වීම නුසුදුසුය.නිවැරැදිව සෞඛ්‍ය පරීක්ෂණයකට යොමුවීමත් වැදගත් වෙයි. පරීක්ෂණ පිළිගත් වෛද්‍ය පරීක්ෂණායතනයකින් සිදු කරන්න. ගැබ්ගෙන සිටින බව දන්නේනම් විදෙස්ගත වීමෙන් වළකින්න.විදේශ සේවා නියුක්ති කිර්යාංශය මඟින් ක්‍රියාත්මක පුහුණුව අනිවාර්යයෙන්ම ලබාගෙන යන්න.විදේශගත වීමට පෙර බැංකු ගිණුමක් ආරම්භ කර එය ළඟ තබා ගන්න. එහි පිටපතක් තම නිවෙසේ වැඩිහිටියකු ළඟ තබා ගැනීමට දෙන්න. රට සිට මුදල් එවීමේදී ඒ මුදල් එවන්නේ කාටදැයි දැනුවත් කර යන්න.විදේශ රැකියාවක යෙදී සිටින විට පිළිපැදිය යුතු කරුණු මොනවා ද?ඔබ රට ගියත් නිතර නිතර නිවෙස සමඟ සමීප සබඳතා ගොඩනඟා ගන්න.රට සිටිය ද දරුවන්ගේ හෝ පවුලේ අයට ඔබේ අඩුව දැනෙන්නට ඉඩ නොතබා කටයුතු කරන්න. ලිපි මඟින් හෝ දුරකථනයෙන් හැකි සෑම අවස්ථාවකම ඔවුන් හා සම්බන්ධතා පවත්වාගෙන යන්න.ඔබ රට සිටින විට ලබන වැටුප පවුලේ අයට නිවැරැදි ක්‍රමයට ලැබෙන්න සලස්වන්න.රට සිටියදී කිසියම් ගැටලුකාරී තත්ත්වයක් මතුවුවහොත් එරට අපේ තානාපති කාර්යාලයේ හෝ වෙනත් ආයතනයක සහාය ලබා ගන්න.සෑම අවස්ථාවකදී රට රැකියා ස්ථානයේ හොඳින් උපරීමයෙන් හා අවංකකමෙන් යුතුව සේවයට උනන්දු වන්න. රැකියාව කරන රටේ නීතියට හා සදාචාරයට ගෞරව කිරීමට පුරුදු වන්න. නීතියට පටහැනි දේ කිසි විටෙක නොකරන්න.රට රැකියාවක සේවා කාලය වසර දෙකයි. ඉන් පසුව එම සේවා ස්ථානයේදීම රැඳී සිට සේවය කරන්න අවකාශ තිබුණොත් කාර්යාංශයේ නැවත ලියාපදිංචි වීම අවශ්‍ය ද?අලුතෙන් ලියාපදිංචි වීමක් අවශ්‍ය නැහැ. නමුත් ලියාපදිංචිය දීර්ඝ කර ගැනීමක් සිදුකළ යුතුය.එය සිදුකළ යුත්තේ කෙසේ ද?මේ සඳහා ක්‍රම දෙකක් පවතිනවා. තමන්ට පහසුනම් සේවය කරන රටේ පිහිටා තිබෙන තානාපති කාර්යාලයට ගොස් ලියාපදිංචිය දීර්ඝ කරගන්න පුළුවන්.තානාපති කාර්යාලයට යාමට අපහසුනම් තම ගමන් බලපත්‍රය හා කාර්යාංශයේ මුල් ලියාපදිංචි පිටපතේ ඡායා පිටපතක් ලංකාවේ තම පවුලේ ඉන්න ළඟම ඥාතියකු වෙත එවා කාර්යාංශයෙන් ලියාපදිංචි කර ගැනීමය. මෙසේ සිදුකර ගැනීමේදී පළමුවැනි වරට රට රැකියාවට යාමේදී කාර්යාංශයේ ලියාපදිංචියට දරන්නට සිදුවූ මුදලම ගෙවන්න අවශ්‍ය නැහැ. මුලින් ගෙවන ලද මුදලින් අඩක් පමණයි දරන්නට සිදුවන්නේ.මේ ලියාපදිංචිය නැවත කර ගත්තාම තිබෙන ප්‍රතිඵලය කුමක් ද?රට රැකියාව කරන පුද්ගලයාට මෙන්ම දරු පවුලටත් නොමිලේ ජීවිත රක්ෂණය දරුවන්ගේ අධ්‍යාපනික කටයුතුවලට පහසුකම් ශිෂ්‍යත්ව පාසල් උපකරණ ලබා ගැනීම වෛද්‍ය පහසුකම්, රැකියා හා නිවාස ණය පහසුකම් මෙන්ම රැකියාවේ කිසියම් ප්‍රශ්නයකදී රාජ්‍ය තාන්ත්‍රික මට්ටමේ මැදිහත් වීමක් වුවද සිදුකළ හැකියි.රටවිරුවන් වෙනුවෙන් නිවාස තනා ගැනීමට ණය ආධාරයක් තිබෙනවා ද? විදෙස්ගතව සිටින තම පුතා අඩක් ඉදිකර ඉතිරි වැඩ සම්පූර්ණ කර ගැනීමට ණයක් ලබා ගැනීමට හැකිදැයි කඳුකර උයන කොටුගොඩ ස්වර්ණා අරංගල මහත්මිය විමසුමක් කර තිබෙනවා.ඔබේ ප්‍රදේශය, ප්‍රාදේශීය ලේකම් කාර්යාලයේ විදේශ රැකියා සංවර්ධන නිලධාරිවරයා වහාම මුණ ගැසී අවශ්‍යතාව සඳහන් කරන්න.රටවිරුවන්ට නිවාස ඉදිකිරීමට ණය ලබාදීමක් සිදු කරනවා. රුපියල් ලක්ෂ තුනක ණය ආධාරයක් ලබාදීමයි සිදු කරන්නෙ. මෙය සියයට දහයේ ‘හීනවන’ ශේෂය මතයි ලබාදීම සිදුවන්නෙ.ආර්ථික සංවර්ධන අමාත්‍යාංශයේ සහ විදේශ රැකියා ප්‍රවර්ධන හා සුබසාධන අමාත්‍යාංශයේ සහායෙන් ශ්‍රී ලංකා විදේශ සේවා නියුක්ති කාර්යාංශය හා සමෘද්ධි අධිකාරිය යන ආයතන දෙක එකතුව මේ නිවාස ණය ආධාර වැඩ පිළිවෙළ ක්‍රියාත්මක වෙනවා.ප්‍රාදේශීය ලේකම් කොට්ඨාස මට්ටමෙන් මේ නිවාස වැඩ සටහන ක්‍රියාත්මක වෙනවා. මේ කාර්යාලවලට අනුයුක්ත කර සිටින උපාධිධාරී සහකාරයන් නිවාස ඉදිකිරීම්වලදී පෙර විමසුම් හා පසු විපරම් කරනවා. නිවාස ණය ලබා ගැනීමට සේවය කරන රටේ ලංකා තානාපති කාර්යාලය හරහා ප්‍රකාශයක් ලබාදීම පමණක් ප්‍රමාණවත්.පසුගිය වසරේ ආරම්භ කරන ලද මේ නිවාස වැඩ සටහන යටතේ නිවාස 1000 ඉදිකිරීමේ වැඩ සටහන යටතේ දැනටමත් නිවාස 200 සාදා නිම කර තිබෙනවා. මේ වසරට නිවාස 2000 ක් ඉදිකිරීමට සහන ණය ලබා දෙනවා. දැයට කිරුළ වැඩ සටහනට සමගාමීව කුරුණෑගල, කෑගල්ල, පුත්තලම නිවාස 500 ක් හැදීමට ණය ආධාර සැපයීමට පියවර ගෙන තිබීමත් විශේෂත්වයක්.මැද පෙරදිගට වෙනත් රටවලට අපේ රටේ කාන්තාවන් රැකියා සඳහා නොයැවීම මහින්ද චින්තන ඉදිරි දැක්මේ ප්‍රතිපත්තිවල සඳහන් වී තිබෙනවා. කාන්තාවන් ගෘහ සේවයට යාම අඩු කරන්නේ ඒ ප්‍රතිපත්ති අනුව ද?වත්මන් රජයේ නායකත්වය දරන්නේ මහින්ද රාජපක්ෂ ජනාධිපතිතුමායි. එතුමා කම්කරු ඇමැතිවරයා ලෙසත් විදේශ සේවා නියුක්ති කාර්යාංශය එතුමා යටතේත් ක්‍රියාත්මක වූවා. ඒ නිසා එතුමා මේ වාගේ කටයුතු හා ප්‍රශ්න ගැන හොඳින් දන්නවා. ඒ නිසයි එතුමාගේ රජය යටතේ විදේශ රැකියා කටයුතු සඳහා නව අමාත්‍යාංශයක් පිහිටුවා තිබෙන්නේ. අමාත්‍යාංශය යටතේයි විදේශ සේවා නියුක්ති කාර්යාංශය මෙහි සියලු කටයුතු සිදු කරන්නේ.කාන්තාවන් විදේශ රැකියා සඳහා යොමු කරවීම අවම කරන්නේ කාරණා දෙකක් අනුවයි.අවුරුදු 18 න් කාන්තාවන් රට යාම නතර කර තිබෙනවා. රටවල් අනුව කාන්තාවන් රට යාමේදී අවුරුදු 21 - 23 - 25 යන අවම වයසේ පසුවිය යුතුයි.වයස අවුරුදු 5 ට අඩු දරුවන් හෝ වැඩි දරුවන් සිටිය ද එම දරුවන්ගේ වගකීම් දරන්නට කිසිවකු නැත්නම් මේ වගේ අයටත් රට රැකියාවකට යාමට අවස්ථාව අහිමි වෙනවා.එතකොට මේ අයගේ ආර්ථික ප්‍රශ්නවලට විසඳුමක් කාගෙන් ද ලැබෙන්නෙ?ඒ නිසයි අපි මෙවැනි අයට සුදුසුකම් අනුව වෘත්තීය පුහුණුවක් ලබා දෙන්නේ. මෙවැනි පුහුණුවක් ලබාදීම අපේ වගකීමටත් වඩා වෘත්තීය පුහුණු අමාත්‍යාංශයේත් වගකීමයි.කුඩා දරුවන් සිටින නිසා රට රැකියාවකට යාමට නිර්දේශ නොවන කාන්තාවන්ට පිළිසරණ ලැබෙන්නේ කොහොම ද?මෙහි වගකීම කාන්තාභිවෘද්ධි අමාත්‍යාංශය වෙතින් සිදුවිය යුතුයි.බලයලත් රැකියා ඒජන්සි වගේම බලය නොලත් එහෙත් රැකියා ඒජන්තකරුවාගේ බලයලත් නියෝජිතයන් ලෙස උප ඒජන්සි කරුවන් ද විදේශ රැකියා සැපයීමේ යෙදී සිටිනවා. මේ අයටත් යම්කිසි ක්‍රියාමාර්ගයක් ගන්නවා ද?රැකියා ඒජන්සිකරුවන් විදේශ රැකියා කටයුතු ව්‍යාපාරය පවත්වාගෙන යන්නේ බොහෝ විට අතරමැදියා සමඟයි. මෙහිදී මුදල් සුරාකෑම ලිංගික අල්ලස් ලබා ගැනීම හා විවිධ අකටයුතුකම් සිදු වෙනවා.අපේ අරමුණ සංගණනයක් මඟින් උප ඒජන්තලා හඳුනාගෙන මේ අය බලයලත් රැකියා ඒජන්සි කරුවන්ගේ බලයලත් සහායකයන් පිරිසක් බවට පත්කර ප්‍රයෝජනවත් අන්දමින් අපටත් සහායක් ලබා ගැනීමට හැකි වන පරිදි ක්‍රියාත්මක වන වැඩ පිළිවෙළක් සකස් කිරීමය. මෙයින් උප ඒජන්තවරු හැටියට හඳුන්වන උප ඒජන්සිකරුවන් ප්‍රධාන ප්‍රවාහයකට විදේශ රැකියා ක්ෂේත්‍රයේ යොමුකරගන්න පුළුවන්.රට රැකියාවට ගොස් සිටින ඔබේ බිරියට හෝ දියණියට රැකියා ස්ථානයේදී යම්කිසි ගැටලුවකට මුහුණ දී සිටිනවා නම් හෝ ඇය අසනීප තත්ත්වයකින් නැතිනම් විපතකට පත්ව සිටිනවා නම් ඔබේ ප්‍රශ්නය කාර්යාංශයේ අවධානයට මේ තීරුවෙන් ඉදිරිපත් කළ හැකිය.ඔබේ ප්‍රශ්නය කෙටියෙන් සඳහන් කර අප වෙත යොමු කරන්නඅපේ ලිපිනය - රටවිරු විමසුම් විසඳුම්සිළුමිණ, ලේක්හවුස් කොළඹ 10.සම්බන්ධීකරණය මංගල රන්දෙනියනියෝජ්‍ය සාමාන්‍යාධිකාරී (සමාජ සංවර්ධන)සහ මදුෂාන් කුලරත්න (ප්‍රවෘත්ති නිලධාරී)ශ්‍රී ලංකා විදේශ සේවා නියුක්ති කාර්යාංශයසකස් කෙළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401196</link>
    <topic>මාතර සුසාන භූමියේ මළවුන් සමඟ ගත කළ එක් රාත්‍රියක්</topic>
    <author>ලීලානන්ද වික්‍රමසිංහ</author>
    <content>අප තැනකට යන්නේ ආපසු ඒම සඳහා ය‍. එහෙත් ගිය පසු ආපසු නම් ඒමට නොහැකි තැනැක් ද ලොව ඇත. ඒ සොහොන් බිම ය.ඇතැමුන් නම අසන විටත් බය බිරාන්ත වුවත් රාත්‍රි කාලයේ එය නිසල සුන්දර තැනක් වෙයි. සඳ ඇති රැයක් නම් එහි ඇති චමත්කාරය කිව නොහැකි තරම් ය. මාතර ප්‍රධාන සුසාන භූමිය ඒ වගේ තැනක්. කලකට ඉහත ගරු ගම්භීරාකාරව ජීවත් වූ අය සෙසු අය සමඟ කිසිම හාහූවක් නැතිව සැතපී සිටින පූර්ණ සමාජවාදී තැනක් ඒක‍. කුලීන, කුලහීන, දුප්පත්, පොහොසත්, බාල මහලු, ගෑනු පිරිමි, මේ කාටත් සමානත්වය ඉහළින් තියෙන තැනක්. කිසිම වෙනසක් නෑ. අවසානයට එක්කෝ පොළොවෙ දූලි බවට පත් වෙනව. නැත්නම් අළු බවට හැරෙනව.මුලින් හිතට ටිකක් ගැස්මක් ඇති වුණත් බය වෙන්න කිසිම කාරණයක් තිබුණෙ නැහැ. මා එනකම් සුසාන භූමියේ රාත්‍රි මුරකරු එමිල් ප්‍රධාන දොරටුව ළඟ බලා ගෙන හිටිය. අහස වැහි අඳුරෙන් පිරිල. වෙනදාට වඩා කළුවර ගතියක් පැතිරිල.අපි සුසානයෙ ප්‍රධාන දොරටුවෙන් ඇතුළු වෙලා ඉදිරියට ඇවිද ගෙන ගියා. මීට දශක කීපයකට ඉහත මේ පොළොව මත ජීවත් වූ මනුෂ්‍ය ප්‍රාණින් බොහොමයක් මේ නවාතැනේ නිහඬව සැතපෙනව. කිසිම හාවක් හූවක් නෑ.එමිල් වැඩිය කතා බහට හුරු කෙනෙක් නෙවෙයි. බොහොම නිශ්ශබ්දයි. කාත් එක්ක කතා කරන්නද එහෙම ඉඳලම එයාට පුරුදු වෙලා. අවුරුදු 20 ක් කියන්නෙ පොඩි කාලයක් නෙවිනෙ. බොහොම කල්පනා සහිතවයි මා සමඟ ගමන් කරන්නෙ‍. අපි සුසාන භූමිය මැදින් වැටී ඇති පාර දිගේ දිගින් දිගට ඇතුළට ඇවිද ගෙන ගියා.දෙපැත්තෙම සොහොන් කොත් උස් වූ කුලුනු ලෙසින් හා දගැතිව පළලින් යුතුව අලංකාර කොට තනන ලද සොහොන් කොත්. ඉතාම චාම් ලෙස තනන ලද ඒවාත් තිබුණා. ඒ හැම එකකටම වාගේ මිය ගිය තැනැත්තාගේ ඡායාරූපයක් සහිත තොරතුරු ඇතුළත් පුවරුවක් කාවද්දල තිබුණා. එහෙත් ඒවායේ යට ඔවුන්ගේ සිරුරු තියෙනවා කියල හිතන්න බෑ. පස් වෙලා ඇති.‍එමිල්ට නම් මේවයෙ කිසි ගාණක් නෑ. දැකල දැකලම එපා වෙලා ඇති.“එමිල්ට බයක් හිතෙන්නෙ නැද්ද රෑට මේකෙ ඉන්න?” මගේ ප්‍රශ්නෙට එමිල් හිනා වුණා. කළුවරෙ මට පෙනුණේ එමිල්ගෙ බුලත් කසට බැඳි දක් ඇන්ද විතරයි.“මම කවදාවත් බය වෙලා නැහැ මහත්තය. දැන් මෙතන මට ගෙදර වගෙ. පුදුම නිස්කලංක බවක් මෙතන තියෙන්නෙ. තමන්ගෙ පාඩුවෙ නිවීහැනැහිල්ලෙ ඉන්න කියාපු තැන” අපි ආදාහනාගාරෙ ඉදිරිපිට ඇති ශාලාවෙ පඩිය උඩ ඉඳගෙනයි. ඒ වෙලාවෙ හිටියෙ. සුසාන භූමියට දකුණෙන් මහ පාර. මහපාරට එහායින් පන්සලක්. බටහිර පැත්තෙන් ඉස්කෝලයක්. උතුරෙන් කුඩා මහල් නිවාසයක්. ඒත් මනුස්ස පුළුටක් ඇති බවක් පේන්න නෑ. මම ප්‍රශ්න අහන්නෙ නැතිව එමිල්ට කතා කරන්න අනුබල දුන්න.“ඒත් දවසක් දා මගෙත් හිත ගැස්සිල යන වැඩක් වුණා. එදා අපි බෙල්ල වැල දා ගෙන මැරුණු තරුණ කෙනෙකුගේ සිරුරක් භූමදාන කළා. අපි දෙන්නෙක් එදා රෑ හිටිය. හිටි ගමන් අපට ඇහුණ කවුදෝ ඉකි ගසා අඬන ගෑනු කටහඬක්. අපි ඒ පැත්ත බැලුවම අපි දැක්කෙ සුදු ඇද ගත්ත තරුණ ගෑනු කෙනෙක් අර සොහොන ළඟ ඉන්නව. අපි ඒ පැත්තට යන කොට ඒ ගෑනු රුව ටිකෙන් ටික ඈතට යන්න පටන් ගත්ත. අන්තිමට අඳුරෙ නොපෙනී ගියා.”“මහත්තය අපි ගනුදෙනු කරන්නෙ මළවුන් එක්ක. ජීවත් වෙල ඉන්න අයට වඩා අපි ඒ අයට සලකන්න ඕන. මට තමයි ඒ ගොල්ලන් රෑට බලා ගන්න වෙලා තියෙන්නෙ. මම ඒක හරියට කරනවා.මම දැන් මේ රස්සාවට ඇවිත් අවුරුදු 20 කට වැඩියි. මම එන කාලේ මේක තිබුණේ මෙහෙම නෙවෙයි. හැම තැනම වල් බිහි වෙලා තිබුණෙ. මේ විදියට සොහොන් බැදල තිබුණෙ නෑ. මේ වගේ විදුලි පහන් නැති නිසා පට්ට කළුවරයි. අපිට හරි හමං ඉන්න තැනක් තිබුණෙත් නෑ. ඒ කාලෙ මම හොඳ හයි හත්තිය තියෙන හිතත් හයිය ගැටයෙක් නිසා යකෙකුටවත් බය වුණේ නෑ. දැන් සහමුලින් ම වෙනස් වෙලා. හැම දෙයක් ම බොහොම ඔපේට තියනව‍. තණ කොළ උදුරල බිම සකස් කරල තියෙන්නෙ.‍ බලන්න ලස්සනයි.”මාතර පොදු සුසාන භූමිය පිහිටි ඉඩම මුලින් අයිතිව තිබුණේ පල්ලියටය. භූමි ප්‍රමාණය අක්කර 5 කුත් රූඩ් 5 ක්. ඉන් පසුව 1979 දී මාතර නගර සභාවට පවරල තියෙනව.සුසාන භූමියේ ක්‍රිස්තියානුන් හා බෞද්ධයන් සඳහා වෙනම කොටස් වෙන් කරල තියෙනව. ප්‍රධාන දොරටුවෙන් ඇතුළු වූ විට ම හමුවෙන්නෙ ක්‍රිස්තියානු අය සඳහා වෙන් කරන ලද කොටසයි. අනතුරුව ඇති ප්‍රදේශය කලාප වශයෙන් කොටස් 6 කට වෙන් කරල තියෙනව. ඒවාට දමල තියෙන නම් අපූරුයි.සමන් පෙදෙස, අරලිය පෙදෙස, ඇහැල පෙදෙස, වතුසුදු පෙදෙස, බිනර පෙදෙස යනුවෙනුයි. ඒ හැම පෙදෙසකටම පහසුවෙන් ළඟාවිය හැකි සේ කොන්ක්‍රීට් යෙදූ මාර්ග සකසා තියෙනව.සුසානයට සිරුරක් රැගෙන ඒ‍මේ දී භූමදාන හා ආදාහන යන වශයෙන් දෙආකාරයකට ක්‍රියා කරනව. අදාහන කටයුතු සඳහා ආදාහනාගාර දෙකක් සොහොන් පිටියෙ තියෙනව. ආදාහන කටයුතුවලට ඉන්ධන යොදා ගන්නේ ගෑස්. දැන් කලින් වගේ බිම සිමෙන්තියෙන් බැඳ සකස් කරන්න අවසර ලැබෙන්නෙ නෑ. අවශ්‍ය නම් ස්මරණ පුවරුවක් සවි කළ හැකි යි. මේ දෙයාකාරයටම නියමිත ගාස්තුවක් තියෙනව. නගර සභා සීමාව තුළ අයෙකුගෙන් රුපියල් 4500 කුත් නගර සභා සීමාවෙන් පිටත නම් රුපියල් 5500 කුත් අය කරනව.සුසාන භූමියේ පසු කොටසේ අපූරු පවුරක් දකින්නට ලැබෙනව. ජීවත් වූ මිනිසුන් එම පවුරේ ඇති කවුළු තුළින් යන එන්නන් දිහා බලා සිනාසෙමින් කියන්නෙ ඔබටත් කවදා හරි වෙන්නෙ අපි වගේ පින්තූරයක් වෙන්න තමා කියලයි. මේ අපූරු පවුර හඳුන් වන්නේ අළු කවුළු කියලයි.අඩි 2 x 2 මේ කවුළුවක් සඳහා රු. 2000 ක් අය කරනව. මළ අයගේ වංහුං සහිත ඡායාරූපයක් සහ එම අයගේ අළු එහි තැන්පත් කළ හැකියි. එහි ඇති ඡායාරූපවල ඉන්නා රූමත් ළඳුන් හා තරුණ හා ළමා පිරිස් අපට ජීවිතය ගැන දෙවරක් හිතා බලන්න නොකියා කියනව.මාතර ප්‍රදේශයේ කලකට ඉහත දිවි ගෙවූ ගරු කටයුතු ප්‍රභූ අයගේ සොහොන් කොත් මෙහි දකින්නට ලැබෙනව. ඒ අතර පසිදු කිවිදියක වූ ගජමන් නෝනාගේ සොහොන විශේෂයි. ඒ වගේ ම මේ පළාතේ ජීවත් වූ දේශපාලනඥයන්, ප්‍රසිද්ධ ව්‍යාපාරිකයන්, කලාකරුවන් හා රට වෙනුවෙන් දිවි ‍පිදූ අභීත රණවිරුවන් මෙහි සොහොන් ස්මාරක යට සුවසේ සැතපෙනව.එමෙන් ම එක් ඓතිහාසික අගයක් ඇති සොහොන් කොතකුත් හමු වෙනව. ඒ නන්දිමිත්‍ර මහ සෙනෙවි පරපුරේ 35 වැනි මුනුපුරාගේ සොහොන් කොතයි. ඇතැම් ස්මාරක පුවරුවල ලියා ඇති සටහන් දැඩි සංවේදී බවක් හා කලාත්මක අගයක් ගන්නව.තම ජීවිතයෙන් බොහෝ වෙහෙසට පත් අය මෙන් ම සිත සන්සුන් කර භාවනා කිරීමට කැපවූ අය ද මෙහි පැමිණෙන බව ‍එමිල් අපට කිව්වා.එක් වයස්ගත යුවළක් සති ගණනාවක් තිස්සේ මෙහි පැමිණ ආදාහනාගාරය ඉදිරියේ ඇති නැවතුම් ශාලාවේ සක්මන් කරමින් භාවනාවේ යෙදුණු බවයි ඔහු අපට පැවසුවේ.ජීවිතයේ සැබෑව වටහා ගැනීමට නම් මිය යාමට පෙර එක් වරක් වත් සොහොන් බිමට පැමිණ මෙහි ඇවිද යා යුතු යයි එමිල් කියයි. එහෙම වුණොත් මිනිසුන් අනුන්ට අයහපත් දේ කරන එකෙන් බොහෝ දුරට වැලකීමට බොහෝ ඉඩ කඩ වැඩි බවකුයි ඔහු කියන්නේ.“ජීවිතය හරි නිස්සාර එකක් මහත්තය. කවදාවත් අපට ජීවිතය තේරුම් ගන්න බෑ‍. මොකද වැඩි හරියක් ඉන්නේ නොමැරෙන්න හිතාගෙන ඉන්න මිනිස්සුනේ මහත්තය.”එවිල් කියන්නෙ පරම සත්‍යයයකි. සැපයයි සිතමින් අනේකප්‍රකාර බෝ දුක් අනුභව කොට මෙතැනට එන්න නිකම්ම දූවිලි ගොඩකට හෝ අළු ගොඩකට හැරෙයි. මේ සටහන නිමා කරන්නට පෙර තම බිරියට බොහෝ ආදරය කළ එක්තරා සැමියෙකු ඇගේ සොහොන මත සිටුවා ඇති ස්මරණ පුවරුවක ලියූ අපූරු වැකියක් සටහන් කළයුතු යයි මට සිතුණා. ඒ වැකිය මෙසේ ය.“මගේ මල් උයනේ මලක් වී පිපෙන්න.”ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401197</link>
    <topic>ගිය වතාවෙ මල්ලිගෙ දානෙට දෙන්ඩ පුළුවන් වුණේ බත් පාර්සල් 3ක් විතරයි</topic>
    <author>උපාලි සමරසිංහ</author>
    <content>“සාජන්ට් නල්ලතම්බි‍” ගේ අක්කා පද්මිණි කියයිදවල්ට පායන චන්ද්‍රයා මේ ආවා මේ ආවාමමයි කනත්තේ බෘංගයා මේ ආවා මේ ආවාමේ ගීය ඇසෙන විට ඔබට නිතැතින්ම සිහියට එන්නේ කවුරුන් ද? ‘සාජන්ට් නල්ලතම්බි’ නාට්‍ය සඳහා තට්ටය තාලයට වනමින් කස්තිරම් නැටුමක යන මේ අපූරු රංගනය අපේ රසිකයනට මුලින්ම තිළිණ කළේ අන් කවරෙකුවත් නොව අද්විතීය වේදිකා නළු නිහාල් සිල්වාය.මොන තරම් ඩුප්ලිකේට්ලා බිහිවුණත් මේ ඔරිජිනල්ට අභියෝග කිරීමට කාටත් බැරි විය. අදත් නිහාල් නිසාම ජීවත්වන ඇතැම් නළුවෝ සිටිති.රටේ සුවහසක් ජනතාව ඒ රංගනය අදත් දැක සතුටු වෙද්දි කිරුළපනේ ඒ ඥාති නිවැසියන් හා මිතුරෝ ඒ දසුන් දැක හඬති. ඔහු එතරම් ම නෑසියනට හා මිතුරනට ආදරයෙන් සිටියේය.‘පුන්තිලා’, ‘නෙයිනගෙ සූදුව’ ‘සාජන්ට් නල්ලතම්බි’ ආදි නාට්‍ය හරහා අතිශය ජනප්‍රියත්වයට පත් මේ නළුවා සිනමා රංගනයේ ද නව ඉසව් සොයමින් සිටි මොහොතක, වසර 1989 ක් වූ දෙසැම්බර් 03 වැනිදා වැල්ලවත්ත විලියම් ග්‍රයින්ඩින් මිල්ස් හන්දියේදී රාත්‍රී 1 ට පමණ හමුදා වෙඩි ප්‍රහාරයකින් මිය ගියේය. ඒ අතීත කතාවයි. අපි නිහාල්ගේ අතීත අහුමුළු හරහා වත්මන් කතාව සොයමින් කිරුළපන හා ඒ අවට පෙදෙස් පීරමු.අනුර සුබසිංහ අද ත්‍රීවිලර් රථ රියැදුරෙකි. ඔහු පාසල් යැව්වේ නිහාල් ය. ඔහුගේ පොත පත පෑන පැන්සල ද ආහාර වේල සකස් කැර දුන්නේ ද නිහාල් ය. අම්මා තාත්තා හිටියත් අනුර හැදුණේ නිහාල් මාමා හා ආච්චි අම්මා සිටි පුංචි නිවසේය. හරියටම කිව්වොත් අනුර යනු නිහාල් සිල්වාගේ අක්කාගේ පුතාය.මම අනුර සම්මුඛ වෙමි.ඇත්තටම සිද්ධිය වෙලා අවුරුදු විසි ගණනක් ගියත් නිහාල් මාමා ගැන මතකය අපට ඒ විදියමයි. මගෙ ආච්චිගෙ ගෙදර මං හැදුණේ. නිහාල් මාමා තමයි මාව බලාගත්තේ. මාමා ජනප්‍රිය කාලේ ඒ පුංචි ගෙදර රාත්‍රියට මහ සෙනඟ. නිමල් ලක්ෂපතිආරච්චි, සමන්ප්‍රිය මාරසිංහ, පාලිත සිල්වා, ම‍හේන්ද්‍ර පෙරේරා මේ හැම කෙනෙක්ම නාට්‍ය අවසන් වී ඇවිත් එහි තමයි නිදාගත්තේ.අප මේ කතා කරමින් ඉන්නා තැනට පොඩ්ඩක් ඉහළින් ඒ ගෙදර තියෙන්නෙ...ඔහු එසේ කියමින් අප ඒ දෙසට කැඳවාගෙන යයි. ඒ නිවෙසට යාබදව නිහාල් මුදල් හම්බ කළ කාලයේ හැදු තරමක නවීන නිවෙස ද මට පෙනෙයි.මේ ගෙවල් අපිට විකුණන්න සිද්ධ වුණා. එයා ජීවත්ව සිටි කාලයේ නොසිටි නෑදෑයොත් මාමගෙ මරණයට පස්සෙ මේ පැත්තෙ ආවා. ජීවත්වෙන්ඩ බැරි හින්දා ආච්චිත් අනෙත් නෑදෑයොත් කතා කරලා ඒවා විකුණුවා. එදා රුපියල් ලක්ෂ 30 කට. අද ඒ ගෙදර කෝටියක් විතර වටිනවා.මාමා ඒ කාලෙ හුඟාක් “ඉමිටේට්” කළේ මේ පැත්තෙ සමහර මිනිස්සු. මුනියන්ඩි මාමා වගෙ කට්ටිය. කිරුළපන කොල්ලො මාමා ළඟින් හිටියා. මට මතකයි, ‘ටීක්’ ගහලා කීයක් හරි හම්බ කරන් ඇවිත් ඉස්සරහ මල් පෝච්චියෙ හංගනවා.බොහෝ වේලාවට සත 50 ක් 60 ක් මේක දකින මට කියනවා පුතා සද්ද නොකර හිටපන් කියලා. ඒ සල්ලි අරගෙන තමයි පහුවැනිදාට ඊරෝස් පාමංකඩ හෝල් එකට හරි සැපයාර් හෝල් එකට හරි දෙමළ චිත්‍රපටි බලන්ඩ යන්නෙ.මාමා හොඳට දෙමළ දන්නවා. අපෙ ආච්චි (නිහාල් මාමාගේ අම්මා) රජයේ රෝහලේ ඇටෙන්ඩන්ට්වරියක්. එතුමිය වටවල හොස්පිට්ල් එකේ වැඩ කරන කාලේ මාමා හයවැනි ශ්‍රේණිය දක්වා එහෙ ඉස්කෝලේ ගිහින් තියෙනවා.කොයිතරම් මානුෂික ගතිගුණ තිබුණත් එයාට හොඳ අධ්‍යාපන මට්ටමක් නොතිබුණු හින්දා සමහරුනට රැවටුණා. ඒත් රඟපෑම නම් ඉගෙන ගත්තට වඩා හොඳට කරනවා. අන්තිම කාලෙ ආරක්ෂක භටයො වටකරගෙන හිටියා. ඒ නිසා ගමේ අයගෙන් ඒ වෙලාවෙ තරමක් ඈත් වුණා.මාමා කිරුළපන පිට්ටනිය ළඟ වෙසක් නාට්‍යවල මුලින් රඟපෑවෙ. ඒවායෙ පොල්කොටන් වේදිකා ගැහුවෙ අපි. මාමගේ නාට්‍යවල පෝස්ටර් අලවන්නෙ මං. මාමගෙන් ජීවත් වෙච්ච එයාගෙන් හැදුණු අයට අද එයාව අමතකයි. නිමල් ලක්ෂපතිආරච්චි සම්පූර්ණ හැදුණෙ මාමාගෙන්.කොයිතරම්  මානුෂික ගතිගුණ තිබුණත් එයාට හොඳ අධ්‍යාපන මට්ටමක්  නොතිබුණු  හින්දා  සමහරුනට  රැවටුණා.- ඥාති පුතා අනුරනිහාල් කවරදාවත් කුණුහරුප කීවෙ නෑ. උපන් හැකියාවෙන් මිනිස්සු හිනැස්සුවෙ. ඔහු ‘පුන්තිලා’ වගෙ විශිෂ්ට නාට්‍යයකට සීරුමාරු වෙනකොට ඔහුට ඊර්ෂ්‍යාකාරයන් වැඩි වුණා.- කලා ශිල්පී සමන්ප්‍රිය මාරසිංහ එදා ඔහුටබෝම්බ සිල්වායැයි නමක් තිබුණා. ඒ ඔහු බෝම්බ ගැසු නිසා නොවේ. හැබැයි! ඔහු ඕනෑම ගුස්පිකාරයෙක් දැන සිටියා. මනුෂ්‍යත්වය වෙනුවෙන් තමයි ඔහු ‘ගුස්පි’ දැම්මෙ.-කොළඹ නියෝජ්‍ය පුරපති ටයිටස් පෙරේරාඑතුමාගේ ඇ‍ඟේ එල්ලිලා ලොකු මිනිස්සු වෙච්ච සමහර නළුවො අද මාමා ගැන කියන්නෙවත් නෑ. දුප්පත් අයට හරියට උදව් කළා. දීපාල් සිල්වාට මුල්ම වතාවෙ කැසට් එකක් කරන්ඩ මාමා රුපියල් 5000 ක් දුන්නා. පසු කාලයක කටුගස්තොට සාජන්ට් නල්ලතම්බි ‘ෂෝ’ එකට ගිහින් ඉන්දැද්දි නුවර හෝටලයක ඉන්න වෙලාවෙ දීපාල් ඇවිත් මාමාගෙ මුහුණට ඒ සල්ලි දමලා ගැහුවා.මාමා හිනාවෙලා ඒ සල්ලි ඒ වෙලාවෙ සර්ව් කරපු වේටරවරයාට දුන්නා. එදා දේශපාලකයො එයාව කරේ තියන් ගියත් අද එයාගේ උපන් දිනයට සැමරුම් දිනේට පින්කමක් කරන්න කෙනෙක් නෑ. පවුලේ අය බොහොම අමාරුවෙන් දාන මාන දුන්නේ. ලජ්ජා වෙන්ඩ දෙයක් නෑ මහත්තයො, ගිය වතාවෙ දානෙට දුන්නෙ බත් පාර්සල් 3 යි.එයා ආණ්ඩුවෙන් අමුතු දේවල් ඉල්ලුවෙ නෑ. ඒත් එයාට ප්‍රේමදාස මහත්මයා ‘ප්ලැට්’ එකක් දීලා තිබුණා. ‘සාජන්ට් නල්ලතම්බි’ චිත්‍රපටය හදපු වෙලාවෙ අපි සංස්ථාවට ලක්ෂ 35 ක් ණය වුණා. අඩුම තරමේ මාමාගේ කටහඬවත් චිත්‍රපටයේ චරිතයට ගන්ඩ බැරිවූ හින්දා ඒක අසාර්ථක වුණෙ.අන්තිමේ මේ මැරිච්ච මනුස්සයාට අගෞරවයක් වෙන්ඩ දෙන්ඩ බැරි හින්දා ඒකත් විකුණලා සංස්ථාවෙ ණය ගෙව්වා. මාමා වටේ හිටපු යාළුවො අද හොයන්නවත් නෑ. එදා හිටපු දේශපාලකයොත් එහෙමයි.අපට උදව් කරන්නේ මේ පළාතේ ඉන්න කොළඹ නියෝජ්‍ය නගරාධිපති ටයිටස් පෙරේරා මහත්මයා විතරයි. එයත් පොඩි කාලෙ ඉඳන් මාමා එක්ක හිටපු කෙනෙක්. පාරත් නිහාල් මාමා නමින් නම් කළේ එතුමාගේ මැදිහත් වීමෙන්.නිහාල් සිල්වා පදනමක්වත් හදාගන්නෙ නැත්තෙ ඇයි? ඔහුගේ භූමිකාවලින් හම්බ කරන අයට වැට බඳින්ඩත් ගාණක් අය කරගන්ඩත් ඒ හරහා පුළුවන් නේද?ඒවා ඔක්කොම බොරු. ඕවා මුලින් හදාගත්තා. ඒවයින් ඒ ඒ අයට වැඩ කරගත්තා මිසක් පවුලට වැඩක් වෙන්නෙ නෑ. අන්තිම මොහොතේ මාමා ළඟ හිටි අයත් ඒ රාත්‍රියෙම පැනලා ගිහින්. මාමා මෝචරියට ගේන වෙලාවෙ සාක්කුවෙ තිබුණු රුපියල් 6000 ත් කවුරුදෝ ගත් බව අපට ආරංචියි. මගෙ පුතා දක්ෂයෙක්.ලක්මාල්. ලංකාවට මීටර 400 දුවලා විදේශ ජයග්‍රහණ ගොඩාක් අත්කැර දුන්නා. සිංගප්පූරු ජයග්‍රහණයෙදි ප්‍රභූවරැන් එයාර්පෝට් ගිහින් පිළි අරන් එක්ක ආවත්. රස්සාවක් දෙන්ඩ කවුරුවත් ඉදිරිපත් වුණේ නෑ. දැන් එයා ඩුබායිවල සිකියුරිටි වැඩක් කරනවා. ඕකයි! නිහාල් සිල්වාගෙ අයට රටින් ලැබෙන අද දේ.නිහාල්ගේ අක්කා පද්මිණි ද සිල්වා පදිංචිව සිටින්නේ නාරාහේන්පිට රාමසාමි වත්තේය. ඇය හමුවීමට මම විහාරයකට ද ගියෙමි. ඒ පෝය දවසේ ඇය පන්සල් ගොස් සිටි බැවිනි.මගෙ මල්ලි, අපෙ පවුලට රජෙක්. එයා නිසා බොහෝ අය අදත් ජීවත් වෙනවා. ඒත් මල්ලිවත් අපවවත් මතක නෑ. මේ මගේ අහිංසක දරුවො සීයා ගැන අහලා දුක් වෙනවා. ටී. වී. එකේ චිත්‍රපටියක් ගියත් ඒ අය අඬනවා. මල්ලිට රෑ වෙඩි තියලා එදා රෑම එතැන ආරක්ෂක මුර කපොල්ලත් අයින් කරලා.ඒත් ප්‍රේමදාස ජනපතිතුමා ඒ වගේ වැඩකට සම්බන්ධ වුණා කියලා අපි විශ්වාස කරන්නෙ නෑ. ඒත් වැරැදි මත පතුරන අය ඉන්නවා. අද එයා හිටියානම් මගෙ දරුවො මේ තත්ත්වයේ නොවේ ඉන්නෙ. අපෙ ජීවිත සහමුලින්ම අඳුරු වුණා. එයා හරිම මානුෂිකයි. අම්මාව අපව බලා ගත්තා.අම්මා මියගියෙත් මල්ලි නැති දුකෙන්මයි. ආබාධිත දරුවන් ඉන්න මඩම්වල ළමයින්ටත් තමන්ගේ නාට්‍ය නොමිලයේ පෙන්නුවා. අන්තිම කාලේ එයා වට කරගත්ත අය එයාට විනාශය ගෙනාවෙ. මල්ලි වෙනුවෙන් අද කවුරුත් සොයා බලන්නෙ නැති එක ගැන කනගාටුයි.මල්ලිගෙ නාට්‍යවලින් එදා 250 ක් 350 ක් අරන් පවුල් නඩත්තු කරගත් අය එයාගෙ දානයක් ගැනවත් අද හිතන්නෙ නෑ. ගිය වතාවෙ අපට පුළුවන් හැටියට බත් පාර්සල් 3 ක් දුන්නා. මල්ලිට වෙඩි තැබුණු වෙලාවෙ ඒ කාරයේ ප්‍රියන්ත විජේකෝන් හා තවත් දෙන්නෙක් හිටියා. වෙඩි උණ්ඩය ගිහින් තිබුණෙ ප්‍රියන්තගෙ කෙස් පුච්චගෙන මල්ලිගෙ ඔළුවටයි. ඒ වෙඩිල්ල අපේ ජීවිත නැති කළා.සමකාලීන කිරුළපන පෙදෙසේ කලාකරුවන් අතර ප්‍රමුඛයෙක් වන ටෙලි නාට්‍ය හා සිනමා අධ්‍යක්ෂ දයාරත්න රටගෙදර මා සමඟ මේ සමීක්ෂණයට හවුල් විය.නිහාල් අතිදක්ෂයෙක්. අපි මුලින්ම බුලත්සිංහල කියලා මහත්මයෙක් හදපු ‘සාදු සිරිපා’ කියන වෙසක් නාට්‍යය සමඟ එකතු වෙන්නෙ. ඒකෙ අඬබෙරකරු චරිතෙ රඟපෑවෙ මමයි. ඊළඟට අසෝක සෙනරත් මුදලිගේ රචනා කළ ‘එකමත් එක කාලෙක’ නාට්‍යයට නිහාල් එකතු වුණා. ඊළඟට මා හැදු ‘අඳුරු රැය සඳ පහනයි’ නාට්‍යයේ නිහාල් ‘රජ්ජුරුවො’ චරිතය කළා. බ්‍රෙෂ්ට්ගේ පුන්තිලා නාට්‍යයේ නිහාල් කළ රංගනය ඔහු මහා විශිෂ්ටයකු බවට පත්කළා. සුන්දර නළුකම අස්සෙ ඔහු තුළ තිබුණු අධ්‍යාපන අඩුකම නිසා ඒ චරිතය අන්තිම කාලේ විසිරුණා.ඔහු මගේ ළඟ මිතුරෙක්. ඔහුගේ රංගන දක්ෂතාව ගැන මා කියන්නම ඕනෑ. ටයි මහත්තයා වරක් ‘රන් කහවනු’ නාට්‍යයට නිහාල්ව හදිසියේම මා හරහා ගෙනාවා. ඔහු කලින් සූදානමක් නැතිව හදිසියේම ගෙන ගියේ. ඔහුගේ රඟපෑම බලලා ටයි මහත්මයා පුදුම වුණා.මගේ ‘ගරු ලිසී’ නාට්‍යය සඳලංකාව ප්‍රදර්ශනයට යනකොට එතෙක් ඒ ප්‍රධාන චරිතය කළ ගාමිණි හෙට්ටිආරච්චි හදිසියේ අසනීප වුණා. ෂෝ එක කල් දාන්නත් බෑ. මං නිහාල්ගෙන් උදව් ඉල්ලුවා. පිටපත කියෙව්වෙ විනාඩි කීපයක්.පුදුමාකාර දක්ෂතාවකින් ඒ චරිතය හදිසියේම මැව්වා. අපට නැතිවුණේ විශිෂ්ට රංගධරයෙක්. ඔහු වටා සිටි සමහරුන් එයාව අන්තිම කාලෙ වෙනස් කළා. ඔහු ගමෙන් පවා ඈත් කරන්ඩ උත්සාහ ගත්තා. මනුෂ්‍යත්වයෙන් පිරි මේ නළුවා තුළ තිබුණු ඇතැම් දුබලතා නිසා ඔහු නැතිවුණා. ඒත් මා කීවෙ සුන්දර මිනිසකු තුළ තිබුණු යම්බඳු දුබලතාවක් ගැනයි.කොළඹ නියෝජ්‍ය පුරපති ටයිටස් පෙරේරා අපට අමතක කළ නොහැකිය. ඔහු නිහාල්ට බෙහෙවින් ළෙන්ගතුය. එනිසාම අප සමඟ මේ චාරිකාවේ ද ආවේය. නිහාල් සිල්වාගේ පවුලට ඇති එකම හයිය මේ දේශපාලනඥයාය. අපි ඔහු විමසමු.නිහාල් රඟපානකොට අපිත් හරිම ආසාවෙන් බලන් ඉන්නෙ. පොල් කොටන්වලින් වෙසක් නාට්‍ය වේදිකාව හදපු කෙනෙක් හැටියට මාත් නිහාල් ගැන බොහෝ දේ දන්නවා. එදා ඔහුට බෝම්බ සිල්වා යැයි නමක් තිබුණා.අපට නැතිවුණේ විශිෂ්ට රංගධරයෙක්. ඔහු වටා සිටි සමහරුන් එයාව අන්තිම කාලෙ වෙනස් කළා.- චිත්‍රපට හා ටෙලි නාට්‍ය අධ්‍යක්ෂ දයාරත්න රටගෙදරඒ ඔහු බෝම්බ ගැසු නිසා නොවේ. හැබැයි! ඔහු ඕනෑම ගුස්පිකාරයෙක් දැන සිටියා. මනුෂ්‍යත්වය වෙනුවෙන් තමයි ඔහු ‘ගුස්පි’ දැම්මෙ. අතිදක්ෂ නළුවෙක්. එතුමා වෙනුවෙන් පාරක් නම් කරන්ඩයි, කනත්තේ එතුමා වෙනුවෙන් තැනක් වෙන් කරන්ඩයි විතරයි ඒ පවුල ඉල්ලුවෙ.ඒත් අද ඒ පවුලෙ අය අසරණයි. එයා වෙනුවෙන් මට කළ හැකි යමක් ඇත්නම් හැමදාම කරනවා. නිහාල් මුළු කිරුළපනටම ආඩම්බරයක්. එයා නැති අඩුව කවරදාවත් වේදිකාවෙ පුරවන්ඩ හැකිවේදැයි දන්නේ නෑ.නිහාල් සමඟ එකට සිටි ප්‍රධාන යාළුවා සමන්ප්‍රිය මාරසිංහ හමුවීම ද වැදගත්ය. අපි ඔහු සොයා සුදර්ශියට ගියෙමු.නිහාල් මාත් සමඟ බොහෝ කාලයක් හිටි යාළුවෙක්. එයා තමයි මේ ගලාගෙන යන ප්‍රහසන වේදිකා රැල්ලේ ප්‍රමුඛයා.ප්‍රහසනය කියන්නෙ කුණුහරුප හෝ දෙපිට කැපෙන වචන නොවෙයි. නිහාල් කරවදාවත් කුණුහරුප කීවෙ නෑ. උපන් හැකියාවෙන් මිනිස්සු හිනැස්සුවෙ. ඔහු ‘පුන්තිලා’ වගෙ විශිෂ්ට නාට්‍යයකට සීරුමාරු වෙනකොට ඔහුට ඊර්ෂ්‍යාකාරයන් වැඩි වුණා.නිහාල් වේගයෙන් හීයක් වගේ ඉදිරියට ආවා. ‘සාජන්ට් නල්ලතම්බි’ හරහා රැල්ලක් නිර්මාණය වුණා. එදා බ්‍රෙෂ්ට්ගේ ඒ නාට්‍ය කරන්ඩ හෙලේනා ලෙහ්තිමකී නළුවන් තෝරා ගන්ඩ ස්ථානය හැටියට ගත්තෙ බණ්ඩාරනායක සම්මන්ත්‍රණ ශාලාව එහා පැත්තෙ තිබෙන කිතු සෙවණ.එදා ප්‍රධාන නළුවන් කීප දෙනෙක් තමන් එතෙක් නාට්‍යවල කළ විශිෂ්ටතම රංගනවල කොටසක් එදා එතැන රඟපෑවා. මට මතකයි හෙන්රි ජයසේනයන් හුණුවටයේ කතාවෙ අසඩක් චරිතෙන් කොටසක් හෙලේනා මැතිනිය ඉදිරිපිට කළා. ෆීලික්ස් ප්‍රේමවර්ධන “කළුවරේ ජරමරේ” නාට්‍යයේ ඒ චරිතය කළා. නීල් අලස් ‘කැලණි පාලමේ’ චුට්ටෙ චරිතය කළා.හෙලේනා මැතිනිය බලා සිටියා මිසක් තීන්දු කළේ නෑ. නිහාල් කිට්ටු වෙලා ඇහුව්වා මැඩම්, ෂැල් අයි ගෝ’ කියලා. මැඩම් ඕ. කේ. කිව්වා. නිහාල් ගියාට රඟපාන්න තිබුණේ නල්ලතම්බි විතරයි. ඔහු ඒක අතහැරලා බණ්ඩාරනායක සම්මන්ත්‍රණ ශාලාවේ වතුර ටැංකිය දිහා බැලුවා.මිනිසා හා වතුර අතර සම්බන්ධතාව ඔහු කදිමට ආංගිකව හා සාත්විකාභිනයෙන් නිරූපණය කළා. හෙලේනා මැතිනිය ඔහු ‘පුන්තිලා’ නාට්‍යයට තෝරා ගත්තා. ඒ තමයි නිහාල්. නිහාල් ජීවත්වුණානම් තව අවුරුදු 10 ක් වේදිකාවේ අංක එකේ නළුවා.විජය කුමාරතුංගයන් වරක් නල්ලතම්බි බලලා නිහාල්ට පිටට තට්ටු කරලා කීවා නිහාල්, ඔතැනට ගොඩ වෙන්න අමාරුයි. ගොඩ වුණාට ඔතැන රැ‍ඳෙන්ඩ අමාරුයි. ඒ දෙකම අද ඔබ කළා.ඒක හැමදාම රැකගන්ඩ. කාගේවත් ගොදුරක් වෙන්ඩ එපා” කියලා “නිහාල්ව මැරුණෙ හමුදාවෙ මිස්ෆයර් එකකින්.” පහුවැනිදා උදේ ත්‍රිවිධ හමුදා ප්‍රධානි ජනරාල් සිරිල් රණතුංග එහෙම ප්‍රකාශ කළා. ඊට පස්සෙ තවත් ඒ ගැන සාංකා කුමට ද?උපාලි සමරසිංහඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401198</link>
    <topic>ශාස්ත්‍රාලයීය බුද්ධිමතකුගේ නික්ම යෑම</topic>
    <author>සුනිල් මිහිඳුකුල</author>
    <content>මහාචාර්ය ඒ. වී. සුරවීරයන්ගේ වියෝගය මා දැනගත්තේ මහාචාර්ය ජේ. බී. දිසානායකගෙනි. දිසානායකයෝ මහත් සේ කම්පාබරව සිටියහ. තමාගේ සමකාලීන බුද්ධි ජිවියකුගේ නික්ම යෑම ඔහු කෙසේ විඳ දරා ගන්න ද? එය ඔහුට, අපට තවමත් ක්ෂතිමය අත්දැකීමකි.මහාචාර්ය සුරවීරයන්ගේ අවුරුදු 84 ක ජීවන චරිතය හැදෑරීම අංකූර කලාකරුවන්ට මෙන්ම විද්‍යාර්ථින්ට ද ගුරු තැන්හිලා සැලකිය හැකි පූර්වාදර්ශ රැසක් සපයා ගත හැකි යැයි මම සිතමි. 1930 දී ගම්පහ කොරසේ උපන් ඒ. (අලංකාරගේ) වී. (වික්ටර්) සුරවීර ප්‍රඥාසම්පන්න මිනිසකු වූයේ මහත් වෙර වෑයමිනි. එස්. එස්. සී. විභාගය සමත්වන තුරු තමාට පාඩම් කිරීම සඳහා තිබුණේ කුඩා ඩෙස් එකක්, මිටි පුටුවක් හා භූමිතෙල් ලාම්පුවක් පමණක් බව හෙතෙම කියා ඇත.ගම්පහ රජයේ ඉංග්‍රීසි පාසලෙන් ඔහු කොළඹ රාජකීය විද්‍යාලයට ආවේය. එතැනින් විශ්ව විද්‍යාලයට ගියේය. ආචාර්ය - මහාචාර්ය පදවි ලැබුවේය. ඒ සියල්ලට වඩා බුද්ධිය මෙහෙයවමින්, දැනුම රැස් කරමින් කීර්තිමත් ශාස්ත්‍රාලයීය බුද්ධිමතෙක් බවට පත් වූයේය. ඔහු ප්‍රගතිශිලී කලාකරුවෙක් වූයේය. ක්‍රියාකාරී දේශපාලනඥයෙක් වූයේය. මානව හිතවාදී සත් පුරුෂයෙක් වූයේය. (යුග පුරුෂයා නම් පට්ට ගැසූ වචනයකි) ඒ. වී. සුරවීර නම්වූ මහා වෘක්ෂය අති ඉතිලා සුහුඹුල්ව වැඩුණේ එලෙසය.මහාචාර්ය සුරවීරයන්ගේ චරිතය බහුවිධ කෞශල්‍යයකට හිමිකම් කියයි. එයින් වඩාත් අද්විතීය වන්නේ නිර්මාණ ලේඛකයා හා ශාස්ත්‍රීය පර්යේෂකයාය.මහාචාර්ය සුරවීර පූර්ව යුගයේ උනන්දුවක් දැක්වූයේ ඉතිහාසය, සම්භාව්‍ය සාහිත්‍ය වැනි විෂය ධාරා කෙරෙහිය. ඒ උද්යෝගය මත ඔහු පැරණි පොත් සංස්කරණය කළේය. ශිලා ලේඛන විමර්ශනය කළේය. සංස්කෘතික අධ්‍යයනයන්හී යෙදුණේය. ‘පූජාවලිය’, ‘අලකේශ්වර යුද්ධය’, ‘අනුරාධපුර සංස්කෘතිය’, ‘සිංහල කතිකාවත් සහ භික්ෂු සමාජය’ එහි ඉෂ්ට ඵල වෙයි. (මෙම විෂය ක්ෂේත්‍ර ගැන සුරවීරයන් අනුස්මරණය කරන වෙනත් විද්වතුන් මීට වැඩි යමක් ශාස්ත්‍රීයව ලියනු ඇතැයි සිතමි.)මහාචාර්ය සුරවීර නිර්මාණ ලේඛනයට ප්‍රවිෂ්ට වූයේ ඇමෙරිකාවේ අයෝවා විශ්ව විද්‍යාලයෙන් ‘සාහිත්‍ය නිර්මාණය’ පිළිබඳ විශේෂ පුහුණුවක් ලැබීමෙන් ඉනික්බිතිව යැයි අනුමාන කළ හැකිය. වාසනා ගුණය, ප්‍රතිභා ශක්තිය නොඑසේනම් උපන් ගෙයි හැකියාව ඇත්නම් ඕනැම අයකුට මෙබඳු පුහුණුවකින් පසු නිර්මාණකරණයෙහි යෙදිය හැකි ය යන කල්පනය ඔහු තුළ වැඩුණේ ඒ සමඟය.මහාචාර්ය සුරවීර මේ සංකල්පය අපේ රටට ගෙන ආවා පමණක් නොව එය ප්‍රායෝගිකවම අත්හදා බැලුවේය. ඒ; ශ්‍රී ජයවර්ධනපුර විශ්ව විද්‍යාලයේ සාහිත්‍ය නිර්මාණය පිළිබඳ පශ්චාත් උපාධි ඩිප්ලෝමා පාඨමාලාව ඇරඹීමෙනි. මහාචාර්ය සුරවීර ‘නවකතා නිර්මාණය හා අවබෝධය’ නම්වූ අනඟි ග්‍රන්ථය සම්පාදනය කළේ ද මෙම විෂය ක්ෂේත්‍රය තවදුරටත් ආවරණය කිරීමටය. එය නවකතා, කෙටිකතා ශිල්ප ධර්ම සහ විචාර විධි පිළිබඳ කෙරුණු අධ්‍යයනයක් ලෙස හඳුන්වා ඇත.නිර්මාණ ලේඛනය සම්බන්ධයෙන් ගතහොත් මහාචාර්ය සුරවීර නවකතාකරුවෙකි; කෙටිකතා කරුවෙකි; ළමා පොත් ලේඛකයෙකි.සුරවීරයන්ගේ නවකතා සමකාලීන අත්දැකීම්වලින් හා ඓතිහාසික අත්දැකීම්වලින් සමන්විතය. ‘අත්ත බි‍ඳෙයි පය බුරුලෙන්’ වැනි නවකතාවක් ශිල්පීය වශයෙන් ගත් විට අතිශය පිරිපුන්ය. ඉන් ඔහුගේ ලේඛන චාතුර්යය වඩාත් කැපී පෙනේ. එය එක් දිනක් තුළ විශ්ව විද්‍යාලය පසුබිම් කරගෙන විරචිත ප්‍රබන්ධයකි. ‘සදා මෙලෙස පුර දෙරණේ’ කාශ්‍යප යුගයත් ‘අඳුර දුරලන රැස්’ කාලිංග - මාඝ යුගයත් පසුබිම් කර ගනී.කෙටිකතාවලදී මොහු අත්දැකීම ගොඩනංවන හැටි, චරිත නිරූපණය කරන හැටි, අවස්ථා නාටකීය ලෙස මවාපාන හැටි විමසීම ආධුනික ලේඛකයන්ට මාහැඟි අභ්‍යාසයක් වැන්න.මහාචාර්ය සුරවීරගේ ශාස්ත්‍රීය මෙහෙවර අතීතයට පමණක් සීමා වූයේ නැත. සමකාලීන කලාව අළලා ද ඔහු ශාස්ත්‍රීය කෘති රැසක් සම්පාදනය කළේය. ඒ ස්වතන්ත්‍ර රචනා හා පරිවර්තන ලෙසිනි. ‘සමාජීය සාහිත්‍ය අධ්‍යයනය’ නම් වූ සංකල්පය අප රටට හඳුන්වා දෙන ලද්දේ මොහු විසිනි. එංගලන්තයේ කෙන්ට් විශ්ව විද්‍යාලය පැවැත්වූ ‘සමාජීය සාහිත්‍ය අධ්‍යයනය’ නම්වූ පාඨමාලාව හැදැරු මහැදුරු සුරවීර එය ලංකාවේ ද සංකල්පගත කළේය.පරිවර්තනකරණයෙන් මහාචාර්ය සුරවීර ඉතාම වැදගත් කෘති තුනක් සිංහල භාවයට පත් කළේය. එකක් ලියෝ ටෝල්සටෝයිගේ ‘කලාව යනු කුමක් ද’ යන්නයි. අනික ඇරිස්ටෝටල්ගේ ‘කාව්‍ය ශාස්ත්‍රයයි තුන්වැන්න ග්‍රැහැම් හෆ්ගේ සාහිත්‍ය විචාර රචනාය.’තම ආචාර්ය උපාධි නිබන්ධනය හතරට පහට කඩා පොත් බවට පත් කරන ජාවාරම්කාර සරසවි ඇදුරන්ට මහාචාර්ය සුරවීර අතුල් පහරක් ගැසුවේ තම බුද්ධිමය ශ්‍රමය වගුරා ඉහත සඳහන් ශාස්ත්‍රීය කාර්යාවලින් දිගින් දිගටම සමාජගත කිරීමෙනි.දේශපාලනමය වශයෙන් ගත් විට මහාචාර්ය සුරවීර සෝවියට් කඳවුරට පක්ෂපාති වූයේය. සමාජ සත්තා යථාර්ථවාදී සාහිත්‍ය සංකල්පය ප්‍රචලිත කිරීමෙහිලා ද ජනතා ලේඛක පෙරමුණ නම් වූ ප්‍රගතිශිලි සාහිත්‍ය කලා සංවිධානය ගොඩනැංවීමෙහිලා ද ඔහු දැක්වූ සක්‍රීය දායකත්වය ප්‍රශංසනීය වූවකි.1990 ගණන්වලදි මහාචාර්ය සුරවීර ක්‍රියාකාරී දේශපාලනයට ද යොමු වූයේය. ඉන් පෞද්ගලිකව සුරවීරයන්ටවත් පොදුවේ රටටත් වැඩදායක වී දැයි මම නොදනිමි. තමා පළමුවරට පාර්ලිමේන්තුවට ආ අවස්ථාවේ එක් තරුණ මන්ත්‍රීවරයෙක් තමාගෙන් මෙසේ විමසු බව සුරවීරයන් ලියා ඇත.“හලෝ අන්කල් මට නම් දැකලා පුරුදු නැහැ. මොකද්ද ආසනේ?”ඒ ප්‍රශ්නයෙන් මට තේරුම් යන්නේ එක් දෙයක් පමණි. ඒනම්; සුරවීරයන් ක්‍රියාකාරී දේශපාලනයට විත් ඊට වැඩි දෙයක් අසා නොගත් බවයි.මහාචාර්ය සුරවීර ඉතා අව්‍යාජ මිනිසෙක් වූයේය. ඒ බව මම පෞද්ගලිකවම පසක් කරගෙන ඇත්තෙමි. තම ජීවන අත්දැකීම් ලිවීමේදී පවා ඔහු ඇතැම් දේ නොසඟවා ප්‍රකාශ කර ඇත. එබඳු එක් අත්දැකීමක් මෙහිලා මට සිහිපත් වෙයි.තමා ගමේ අකුරු කියවු අය අතර බේබද්දන්, දාමරිකයන් හා ගෙවල් බිඳිමේ නම් දැරූ හොරුන් ද සිටින බවත් තමාගෙන් අකුරු කියවූ එක් පින්වතකු කසිප්පු බී වෙරි මරගාතේ “මං මෙහෙම හිටියට බොලව් මට අකුරු කියෙව්වේ අපේ සුරවීර මහත්තයා” කියමින් පාරේ ඇවිද ගිය බවත් ඔහු කියා තිබුණේ සදය උපහාසය ද පෙරදැරි කරගෙනය.ශාස්ත්‍රාලයීය බුද්ධිමතුන් අල්ප ස්වල්ප වී යන යුගයක, ඔවුන්ගේ බුද්ධි ගලනයක් සිදුවෙමින් පවතින සමයක මෑත කාලයේ මහාචාර්ය අනුරාධ සෙනෙවිරත්න, මහාචාර්ය සුචරිත ගම්ලත් මෙන්ම මහාචාර්ය සුරවීර ද මෙසේ අපෙන් සදහටම සමුගැනීම රටේ බුද්ධි භාෂණයට ඉමහත් පාඩුවක් වුව ඔවුන් ජීවතුන් අතර සිටියදී කළා වූ ශාස්ත්‍රීය කාර්යභාරයේ ප්‍රමාණය සලකා අපි එය මහත් අපහසුවෙන් විඳ දරා ගත යුත්තෙමු. අප කෙසේ නම් ස්වභාව ධර්මයට පිටුපාන්න ද?සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af1401199</link>
    <topic>ඩෙංගු මදුරු තර්ජනය ගැන සුළුවෙන් හිතන්න එපා</topic>
    <author>සකස් ‍ෙකළේ</author>
    <content>වසංගත රෝග අං‍ශයේනියෝජ්‍ය අධ්‍යක්ෂවිශේෂඥ වෛද්‍යහසිත තිසේරාඅද අපේ ඉස්කෝලේ ළමයකුට ඩෙංගු හැදිලා ඉස්පිරිතාලේ නතර කරලා. රුවනි දුව අම්මත් තාත්තත් හවස වැඩ ඇරිලා ගෙදර ආ විට ඉස්කෝලේ තොරතුරු ගැන එසේ කියමින් විස්තර කළා ය. අට වසරේ ඒ අක්කගේ පන්තියේ හරියට මදුරුවෝ ඉන්නවලු. පන්තියේ අනික් ළමයිනුත් දැන් බයේ ඉන්නවලු. මටත් බයයි අම්මෙ ඉස්කෝලේදී ඩෙංගු මදුරුවෙක් විදලා මටත් ‍ෙඩංගු හැදෙයි කියල.ගිය වාරේත් ඉස්කෝලේ මදුරු මර්දන වැඩසටහනට අම්ම තාත්ත ආවේ නැහැ. ඉස්කෝලේ මදුරු කරදරේ ගිය වාරෙටත් වඩා වැඩියෙන් තියෙනවා‍. ඩෙස්ක් පුටු යට ඉන්න මදුරු වෝ එළවන එක තමයි අපේ වැඩේ.රුවනි දුවගේ මේ කතාව වගේ ම දැන් රටේ තැනින් තැන ඩෙංගු රෝග තත්ත්වය හිස ඔසවා තිබීම ගැන කරුණු වාර්තාවේ. මේ වනවිට ලැබී ඇති වාර්තා අනුව කොළඹ නගර ස‍ීමාවේ ඉකුත් සති දෙකට පසුගිය 13 වැනිදාට ඩෙංගු රෝගීන් 314 වාර්තා වී ඇත.මේ ගැන වසංගත රෝග අංශයේ සහකාර අධ්‍යක්ෂ විශේෂඥ වෛද්‍ය හසිත තිසේරා මහතා දක්වන අදහස් මෙසේ ය.ඩෙංගු මර්දන වැඩසටහන් අංශ සහ මහජන සංවිධාන ආයතන හා පොදුවේ මහජනයා ද ඩෙංගු අඩුවන විට ඒ ගැන අමතක කරනවා නේද? ඒ නිසා ද නැවත වසංගත මට්ටමට එය ව්‍යාප්ත වෙන්නෙ.අපේ වැඩ සටහන් අපි නිරන්තරයෙන් ක්‍රියාත්මක කරනවා. කුණු කසල එකතු වන ගැන තැන් මදුරුවන් බෝවෙන තැන් ගැන මහජනතාව දක්වන උනන්දු පිරිසිදු කිරීම් විටින් විට ගිලිහී යනවා. අඩපණ වෙනවා.ඩෙංගු ගැන නිරන්තරයෙන් මතක තියාගෙන වැඩ කිරීම හා දැනුවත් කිරීම අවශ්‍යයි නේද?දෛනික කටයුතුවල දී ඩෙංගු අමතක නොකර ඒ ගැනත් උනන්දු වෙනවා නම් ‍ෙඩංගු මර්දන කටයුතු අපිට තවත් ඉදිරියට ගෙන යන්න පුළුවන්. අවධානයෙන් කටයුතු කළොත් ඩෙංගු හුඟාක් දුරට වළක්වා ‍ගන්න පුළුවන්.වැසි සහිත කාලගුණය නිසා මේ වර්ෂයේ ජනවාරි මාසයේ ආරම්භයේදීම ඩෙංගු තත්ත්වය වැඩිවෙලා තියෙනවා නේද?වැසි සහිත කාල ගුණ තත්ත්වය නිසා මේ මාසයේ ඩෙංගු කොළඹ සහ කොළඹ අවට ප්‍රදේශවල වැඩිවීමක් දකින්නට තියෙනවා.ප්‍රදේශ වශයෙන් සඳහන් කළොත්‍කොළඹ නගර සීමාව, දෙහිවල ගල්කිස්ස, මොරටුව, කඩුවෙල, බත්තරමුල්ල, නුගේගොඩ වැනි ප්‍රදේශවල ‍ඩෙංගු රෝගයේ වැඩිවීමක් සිදුවෙමින් පවතිනවා.දැන් මේ තත්ත්වය මර්දනය කරන්නට මොනවගේ ක්‍රියා මාර්ග ද ගෙන තිබෙන්නෙ.දැනුවත් වීමේ වැඩසටහන් කුණු කසල එක්වන තැන් හඳුනා ගෙන ඒවා නිසි අයුරින් ඉවත් කිරීම ජලය එක් රැස්වන තැන් හා මදුරුවන් බෝවන තැන් විනාශ කිරීම, බෙහෙත් ඉසීම ආදී මදුරු මර්දනයට අදාළ වැඩසටහන් ක්‍රියාත්මක කරනවා.ඩෙංගු පැතිර යාම දැන් එක ප්‍රදේශයක පමණක් සීමා වෙන්නේ නැහැ. මේ තත්ත්වය රටේ පවතින්නේ මර්දන වැඩසටහන්වල දුර්වලතාව නිසා ද?නැහැ. ඕනෑම ප්‍රදේශයක ඩෙංගු වාර්තාවීමේ හා ව්‍යාප්තවීමේ හැකියාව පවතිනවා. ඒවාට වැසි සහිත කාලගුණික තත්ත්වය මෙන් ම පාරිසරික හේතූන් ද බලපානවා.ඩෙංගු තත්ත්වයක් කෙනකුට හටගෙන තිබෙනවා නම් උණ පෙති අරගෙන ගෙදරට වී සිටීම ප්‍රමාණවත් ද?පවුලේ කෙනකුට උණ හැදී තිබෙනවා නම් දින දෙකකට වඩා මේ උණ තත්ත්වය පවතිනවා නම් පවුලේ වෛද්‍යවරයා වෙත හෝ ළඟම පිහිටි රජයේ රෝහලට ගොස් වෛද්‍යවරයකු හමු වී ප්‍රතිකාර ලබා ගැනීමයි සුදුසු. ඒ වගේ ම උණ තත්ත්වය දින තුනක් ම පවතී නම් විශේෂයෙන් ම එවැනි අය ප්‍රතිකාරවලට යොමු වීම අවශ්‍යයි.පවුලේ සාමාජිකයන් අතර ගැබිණි මවුවරු කුඩා ළමයින් හා දිගු කාලීන ලෙඩ රෝගවලින් පෙළෙන අය වයස් ගත අය සිටිනවා නම් ඒ අයටත් අප්‍රමාදව ප්‍රතිකාර ලබා දෙන්න. මෙවැනි කණ්ඩායම් උණ හට ගත් ‍මොහොත දැනගත් විගසම වෛද්‍යවරයකු වෙත යොමු කොට ප්‍රතිකාර ලබාදීම සිදුකළ යුතුයි.රෝගය සුව කර ගැනීමේ අරමුණින් වේදනා නාශක ඖෂධ ගැනීම සුදසු ද?වේදනා නාශක ඖෂධ උණ හටගත් අවස්ථාවකදී ගැනීම අනතුරුදායකයි. එය උණට අප නිර්දේශ කරන්නේ සාමාන්‍යයෙන් නියමිත මාත්‍රාව අනුව පැරසිටමෝල් ‍උණ පෙති ය.උණ ගතිය වැඩියෙන් පවතිනවා නම් කළ යුත්තේ කුමක්ද?උණු වතුරෙන් ඇඟ තෙත් මාත්තු කිරීම සිදුකළ යුතු ය. එවිට උණගතිය ඉක්මණින් අඩු වී යනවා.මීට අමතරව දියර ආහාර, සුප්, කැඳ, තැඹිලි වතුර ද ලවණ සහිත දේ ගැනීම ද සුදුසු ය. ජීවනී ගැනීමත් හොඳයි.ඩෙංගු අසාධ්‍ය වන මට්ටමකට එන අවස්ථා ද තියෙනවා. ඒ ගැන සඳහන් කරනවාද? ‍ෙඩංගු රක්තපාන තත්ත්වය. පත්වීමත් රෝගියාට අනතුරුදායකයි නේද?ඩෙංගු සාමාන්‍ය ඩෙංගු උණ ලෙස හා අසාධ්‍ය තත්ත්වයට පත් වූ විට ඩෙංගු රක්තපාත තත්ත්වයෙන් ද හඳුන්වයි. බහුතරයකට හැදෙන්නේ ‍ෙඩංගු උණ ය. එය සාමාන්‍යයෙන් දින 3 ක් හා 5 ක් අතර ‍පවතී. ඉන් පසුව සුවය ලබයි.එහෙත් සමහර අයට ඩෙංගු සෑදී තුන්වන දිනයට පසුව ශරීරයේ රුධිර නාලවලින් තරලය ශරීරයේ ඉන්ද්‍රයන්ට විස්තාරණය වීමත් සිදුවෙනවා. මේ නිසා රෝගියාගේ රුධිර ධාවනයට බාධක හට ගන්නවා. මෙවැනි අවස්ථාවන් ඇති වුණ විට ඩෙංගු කම්පන තත්ත්වයට රෝගියාට පත්වෙනවා.‍ෙඩංගු හැදෙන හැම රෝගියෙක්ම රෝහල් ගත කරන්න ඕනෙද?සියලුම උණ රෝගීන් ඩෙංගු යයි කියා රෝහල්ගත කිරීම අවශ්‍ය වෙන්නේ නැහැ. රෝග තත්ත්වය අනුව හඳුනාගත් ‍‍රෝගීන් පමණයි රෝහල් ගත කරන්නේ. ඩෙංගු ‍රෝගීන් රෝහල් ගත කරන්නේ සම්පූර්ණ රුධිර පරීක්ෂණ වාර්තා සැලකිල්ලට ගෙනයි. රෝගියාගේ යම් යම් ඇති අවදානම් රෝග ලක්ෂණ තිබෙනවා නම් අපි ඒවා හඳුනා ගන්නවා.ඩෙංගු රෝග තත්ත්වය සමහර විට පහව ගියත් උණ නැති වුණත් රෝගියා සායනික වාර්තා සතුටුදායක නැතිනම් මෙවැනි රෝගීන්ට ඩෙංගු රක්තපාත තත්ත්වය හටගන්න තිබෙන අවදානම වැඩියි.කෑම අරුචිය, ඇඟපත වේදනාව සමහර විට වමනය යාම වැනි රෝග ලක්ෂණ ද මෙවැනි ‍රෝගීන්ගෙන් පිළිබිඹු වෙනවා.ඩෙංගු කම්පන තත්ත්වයට පත්වන රෝගීන් ද ඉන්නවා. කම්පන තත්ත්වයට රෝගියකු පත් වෙනවා නම් ඉක්මණින් හඳුනා ගත යුතු ය. අත්පා රිදුම්දීම, මුත්‍රා සුළුවෙන් පිට වීම අධික ලෙස දහඩිය දැමීම ආදී ලක්ෂණ මෙවැනි රෝගීන්ගෙන් දකින්නට පුළුවන්.ඩෙංගු රෝගීන් වෙනුවෙන් පෙරට වඩා ප්‍රතිකාර ක්‍රම දියුණුයි නේද? වාට්ටු පහසුකම් ද පුළුල් කර ඩෙංගු ප්‍රතිකාර ඒකක පවා පිහිටුවා තිබෙනවා නේද?රෝහල් රාශියකම ඩෙංගු ප්‍රතිකාර ක්‍රම සඳහා පහසුකම් රැසක් ලබා දී වෛද්‍යවරු හෙද කණ්ඩායම්වලට වි‍ෙශ්ෂ පුහුණුවක් ද ලබා දී තිබෙනවා.අවශ්‍ය ප්‍රතිකාර ලබාදී රෝගීන් හොඳින් රැකබලා ගත් විට අතුරු ආබාධයකින් තොරව රෝගියා සුවපත් කරන්න පුළුවන්. ඩෙංගු අසාධ්‍ය තත්ත්වයට හා කම්පන තත්ත්වයට පත්ව සංතුලතා වැඩි වීම බොහෝ විට සිදු වන්නේ ප්‍රමාදවීම් සිදුවී ප්‍රතිකාරවලට යොමු වීම නිසා ය. නැතිනම් ඩෙංගු වැලඳී රෝහල් ගත වන රෝගීන් දැන් බහුතරයක් හොඳින් සුවය ලබා යනවා.ඩෙංගු රෝගීන් වැඩියෙන් හමුවන ප්‍රදේශවල ඩෙංගු වැඩිවීමට හේතු සොයනවාද?අප විසින් සෞඛ්‍ය කණ්ඩායම් යවා කරුණු සොයා බලනවා. බොහෝ විට එහිදී තහවුරු වන්නේ ‍ෙඩංගු රෝගීන්ට රෝගය වැලඳී ඇත්තේ තමන්ගේ නිවසින් නැතිනම් නිවස අසල පරිසරයෙන් කාර්යාලයෙන් ම බවයි.ඇතැම් නිවාස හා ගෙවතු ද ඩෙංගු මදුරුවන් බෝවීමට හේතුවී තිබෙනවාද?ඇතැම් නිවාස තුළ හා නිවාස අවට ගෙවත්ත පරිසරය කැළි කසල නිසි ලෙස ඉවත් කිරීම පිරිසිදු කිරීම් නොකිරීම ආදී හේතු නිසා මදුරු වර්ධනයට හේතු වී තිබෙනවා. දැනුවත් වී සිටීම පමණක් මදි. ඩෙංගු වළක්වා ගැනීමටත් ක්‍රියාකාරීව කටයුතු කිරීම තමන්ටත් පවුලේ අයටත් අසල්වාසීන්ටත් කරන යහපත් ක්‍රියාවකි.වතුර ටැංකි ද ඩෙංගු මදුරුවන් බෝවෙන බහුලව බෝ වෙන ස්ථාන බවට පත්වී තිබෙනවා නේද?වතුර ටැංකි හරි හැටි නොවසා තැබීම නිසයි මදුරුවන්ගේ බෝවීම වැඩි වී තිබෙන්නේ. වතුර ටැංකි පාවිච්චි කරන අය වතුර ටැංකිය නිසි ලෙස වසා තැබීම අවශ්‍යයි. මදුරුවන්ට බෝවීමට වතුර ටැංකි හොඳ ස්ථානයකි.ඩෙංගු ‍රෝගීන්ගේ මරණ සංඛ්‍යාව පෙර අවස්ථාවන්වලට වඩා අඩුවීම හොඳ ප්‍රවණතාවක් පෙන්නුම් කර තිබෙනවා. ඒ ගැන විස්තරයක් කළොත්‍.රෝහල් පද්ධතිය තුළ ඩෙංගු සෑදී ප්‍රතිකාරවලට යොමුවන රෝගීන්ට අප්‍රමාදව අවශ්‍ය ප්‍රතිකාර ලබාදෙනවා. දැනුවත්වීම් සිදු කිරීම නිසා උණ සෑදුණ අවස්ථාවේදී ම ප්‍රතිකාරවලට යොමුවීම නිසා ඩෙංගු වැළඳුණත් අවශ්‍ය ප්‍රතිකාර ලබාදීමෙන් සුවය ලබා දෙන්න පුළුවන්. අසාධ්‍ය තත්ත්වය පත්වන රෝගීන් වෙනුවෙන් රෝහල් රාශියක පවා ඩෙංගු දැඩි සත්කාර ඒකක පිහිට‍ුවා තිබෙනවා. වෛද්‍යවරු හා හෙද නිලධාරීන් 2000 ක් මේ සේවා වෙනුවෙන් පත් කර තිබේ.පසුගිය කාල පරිච්ඡේදයේ ඩෙංගු රෝග තත්ත්වය කෙබඳු ද?2012 වර්ෂයේ දී ඩෙංගු රෝගීන් 45000 ආසන්න සංඛ්‍යාවක් සිටියා. 2013 දී ඩෙංගු රෝගීන්ගේ මුළු සංඛ්‍යාව ලෙස වාර්තා වුණේ 31827 යි. මේ සංඛ්‍යාව 2012 වර්ෂය හා සසඳන විට සියයට 35 කින් අඩු වීමක්.‍මේ වසරේ ජනවාරි ඉකුත් 13 වැනිදා වනවිට කොළඹ නගර සීමාවේ ඩෙංගු රෝගීන් 100 ක් කොළඹ සෙසු ප්‍රදේශවල රෝගීන් 214 ක් සමඟ රෝගීන් 314 ක් ගැන වාර්තා වී ඇත.සකස් ‍ෙකළේසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011910</link>
    <topic>දූෂිත ඉන්දියානු දේශපාලනය වෙනස් කරන්නට තනන</topic>
    <author>රෝහණ ආර්යරත්න</author>
    <content>අර්වින්ද් කෙජ්රිවාල්අති දැවැන්ත මානසික මෙහෙයුමක් දූෂිත ඉන්දියානු දේශපාලන සටන් බිම හරහා දියත්වී ඇත. මෙතෙක් බලයේ සිටි හා බලයට ඒමට තැත් කරන දේශපාලන පක්ෂවල ක්‍රියාකාරකම් අඳුරෙන් අඳුරට පත්ව සිටි මිලියන ගණන් ජනතාවට ස්පර්ශ කළ හැකි බලාපොරොත්තුවක්, අපේක්ෂාවක් උදා කර දී ඇත. ඔවුන් එම නව අපේක්ෂාව ඔස්සේ උදම් අනමින් එක් රොක් වන්නේ තම ජීවිත සිහින සැබෑ කරගැනීමේ පරම චේතනාවෙනි.දූෂණයෙන් පිරුණු ඉන්දියානු දේශපාලන මඩවගුරෙන් උපන් මෙම නොඉඳුල් අරවින්දය ඔවුනට නව ආලෝකයක්, නව සදාචාරයක්, නව නැම්මක් ගෙන ඒමට සමත් විය.ඒ අරවින්දය කවුද? මෙතෙක් ඔහු සිටියේ කොහිද?මේ ප්‍රශ්නය කා තුළත් විමතිය දනවන සුළු විය. දිල්ලියේ මහ ඇමැතිනිය ලෙස කටයුතු කරමින් අන්ත පරාජයකට පත්වූ ශීලා ඩික්සිට් “කෙජ්රිවාල්! කවුද ඒ?” යනුවෙන් ප්‍රකාශ කිරීම මොහු හිටිහැටියේ දේශපාලන සටන් බිමට පැමිණි අයකු බව සනාථ කරනු ඇත.එහෙත් අරවින්ද් කෙජ්රිවාල් නැමැති මෙම කෙසඟ පුද්ගලයා දේශපාලන ක්ෂේත්‍රය තුළ අති දැවැන්ත විප්ලවීය වෙනසක් ජනිත කිරීමට සමත් විය.දේශපාලනය ව්‍යාපාරික කටයුත්තක් නොවන බව ජනතාවට කියා පෑමට ඔහු සමත් විය. එසේම දේශපාලනය යනු සාමාන්‍යයෙන් එදිනෙදා සිදුවන කාර්යභාරයක් නොව ජනතාවගේ උන්නතිය, දියුණුව, ගොඩනැඟීම සඳහා කළ යුතු යුතුකමක් බව පෙන්වා දීමට ඔහු සමත් විය.පසුගියදා පැවැත්වූ මැතිවරණයේ දී දිල්ලියේ මහ ඇමැති ලෙස පත්වීමට හැකිවූයේ සාමාන්‍ය ජනතාවගේ ඕනෑ එපාකම් හඳුනාගනිමින් එම කාර්යභාරයට එරෙහිව ඇති දූෂණය මුලිනුපුටා දැමීමේ අධිෂ්ඨානය ජනහිත තුළ පැලපදියම් වීම බව දේශපාලන විචාරකයින් පවසයි.දිල්ලිය ඉන්දියා‍වේ අතිශයින් වැදගත් නගරයක් සේ ම එම ප්‍රදේශය මෙතෙක් පාලනය කරනු ලැබූ දැනට ඉන්දියාව පාලනය කරනු ලබන කොංග්‍රස් පක්ෂය තුන්වැනි තැනට පත්වීමත් කෙජ්රිවාල්ගේ ආම් ආද්මි පක්ෂය දෙවැනි තැනට පත්වීම හා එහි ප්‍රධාන ඇමැතිනිය ලෙස කටයුතු කළ ශීලා ඩික්සිට් ඇයගේ කොට්ඨාසයෙන් ද පරාජයට පත්වීම දිල්ලි ජනතාව දූෂිත පාලනයට එරෙහිව ගැසූ අතුල් පහරකි. භාරත ජනතා පක්ෂය ප්‍රථම ස්ථානය ගත් නමුත් ඔවුනට මහ ඇමැති තනතුර ලබාගත නොහැකි නිසා කොංග්‍රස් පක්ෂයේ සහාය ඇතිව කෙජ්රිවාලාට මහ ඇමැති තනතුර ලබාගත හැකි විය.කුණු අතුගාන කොස්ස ඡන්ද ලකුණ ලෙස තෝරාගත් ආම් ආද්මි පක්ෂ නායක කෙජ්රිවාලාට කොංග්‍රස් සහාය ලැබුණු නමුත් කොස්සෙන් සිදු කළ යුතු කාර්යය අමතක කළ නොහැක. දූෂිත පාලනයට එරෙහිව ගත් පියවර ක්‍රියාත්මක කිරීම මෙන්ම අසහනයට පත්ව සිටි දිල්ලි ජනතාවගේ ඕනෑඑපාකම් ඉටු කිරීම ඔහුගේ දේව කාර්යය බව මහ ඇමැති වී කළ ප්‍රකාශයෙන් පැහැදිලි වේ.“කෙජ්රිවාල්? කවුද ඒ” යනුවෙන් පරාජයට පත්වූ ශීලා ඩික්සිට් ‍ෙ‍ග් එම විමතියට පිළිතුරු සෙවීම අවශ්‍ය වෙන්නේ අරවින්ද් කෙජ්රිවාල් ඉන්දියානු දේශපාලන පොර පිටියට පිවිසි අලුත්ම සටන්කරුවා වන හෙයිනි.වයස 45 දී ඔහුගේ ප්‍රථම ඡන්දයෙන්ම නවදිල්ලි ඡන්ද කොට්ඨාසයේ ඡන්ද 22,000 ලබාගෙන ශීලා ඩික්සිට් පැරදවීමට සමත් වූ කෙජ්රිවාල් දිල්ලියේ තරුණ මහ ඇමැතිවරුන් අතරට පත්වී ඇත.යාන්ත්‍රික ඉංජිනේරුවකු ලෙස කටයුතු කළ කෙජ්රිවාල් පසුව ඉන්දියානු බදු නිලධාරියකු ලෙස සේවය කිරීමට පටන් ගත්තේය. එහෙත් එම රැකියාව ද අත්හළ හෙතෙම දූෂණයට එරෙහිව මෙහෙයුමක් ඇරැඹීය. එය ජාතික වශයෙන් පිළිගැනීමක් ලබාගැනීමට පාදක වූ බව කිව යුතුය.රජයේ රැකියාව අත්හැරීමෙන් පසු තොරතුරු ලබා ගැනීමේ අයිතිය පිළිබඳ ප්‍රඥප්තිය 2005 වසරේ නීතිගත කිරීමට මුල්වීම නිසා රාමත් මැග්සේසේ සම්මානයෙන් ද කෙජ්රිවාල් පිදුම් ලැබීය.මේ අතර අන්නා හසාරේ නම් වූ දේශපාලන ක්‍රියාකරුවා සමඟ එක්වී ලෝක්පාල් නම් වූ දූෂණ මර්දන පනත සම්මත කරගැනීම සඳහා දැවැන්ත මෙහෙයුමකට සම්මාදම් වූ කෙජ්රිවාල්ට ඒ තුළින්ම ජාතික තලයේ දේශපාලන ක්ෂේත්‍රයට පිවිසීමට මඟපෑදුණි. පසුගියදා එම පනත සම්මත කරගනු ලැබූ නමුත් එම අවස්ථාවේ ජයග්‍රාහී කථාව පැවැත්වූ අන්නා හසාරේ කෙජ්රිවාල්ගේ දායකත්වය ගැන වචනයකුදු ප්‍රකාශ නොකළේ ඒ වන විට ඔවුන් දෙදෙනා අතර ඇතිව තිබූ මතභේදය නිසා විය හැක.කෙසේ වෙතත් ආම් ආද්මි පක්ෂය ඇරැඹීම හසාරේගේ කෝපය තවත් වැඩි කරන සුළු විය.මහත්මා ගාන්ධි යොදාගත් හිස්වැස්ම පැලඳ පක්ෂ සංකේතය වන කොස්ස ද රැගෙන ඉන්දියාවේ දූෂිත දේශපාලනය අතුගා දැමීමට කෙජ්රිවාල් ප්‍රධාන ආම් ආද්මි පක්ෂ සාමාජිකයින් පෙළපාලි යාම දූෂණයෙන් මහත් හිරිහැර විඳි අහිංසක ජනතාව තුළ නව බලාපොරොත්තුවක් ඇති කරන සුළු විය. “සුදු පැහැති ගාන්ධි හිස්වැස්ම එදා පැවැති අවංකකම රැඳුණු දේශපාලනයකට සම්බන්ධ කරනු ලබන සංකේතයක්” යනුවෙන් එදා කෙජ්රිවාල් ප්‍රකාශයට පත්කිරීම දුප්පත් අහිංසක පෑගුණු ජනතාව අතරේ මහත් උනන්දුවක් උද්යෝගයක් ඇති කිරීමට සමත් විය.එහි ප්‍රතිඵලය වූයේ රුපියල් කෝටි 20ක මුදලකින් එම පක්ෂයේ අරමුදල තරවීමයි. ඒ සියලුම මුදල් අහිංසක ජනතාව විසින් පරිත්‍යාග කරනු ලැබීම තවත් විශේෂයක් විය.ඔහුගේ ජනප්‍රියත්වය සෙසු පක්ෂවල දේශපාලන නායකයින්ට දරා ගත නොහැකි විය. සෝනියා ගාන්ධිගේ බෑනනුවන් වන රොබට් වඩේරා ආම් ආද්මි පක්ෂය “Mango people in a banana republic” යනුවෙන් ප්‍රකාශ කිරීම ඔවුන් තුළ පැවැති උදහස ලොවට හෙළිවීමක් ලෙස පෙන්විය හැකිය.මේ පක්ෂයත් සමඟ දේශපාලන කරලියට පිවිසි අරවින්ද් කෙජ්රිවාල් දිල්ලියේ මහ ඇමැති තනතුර බාර ගැනීම හා ඒ සඳහා අවශ්‍ය දිවුරුම් දීම සඳහා ආගමික උත්සව හා දේශපාලන උත්සව පැවැත්වීම සඳහා දිල්ලි‍ෙය් පවතින රාම්ලීලා මයිදාන් නම් වූ අති විශාල පිට්ටනිය යොදා ගෙන තිබූ අතර එදින එම ස්ථානයට නන්දෙසින් අතිවිශාල ජනගඟක් ගලා තිබිණි. එම ජන සන්නිපාතය ද කොංග්‍රස් හා ජනතා පක්ෂය ඇතුළු පවතින දේශපාලන පක්ෂ වල උදහසට ලක්වූවා නිසැකය.එසේම එම කටයුත්ත සඳහා අර්වින්ද් කෙජ්රිවාල් ආරක්ෂක භටයන් නොමැතිව දුම්රියෙන් පැමිණ තිබීම ඔහු ඉදිරිපත් කළ තවත් ආදර්ශයක් විය.ආම් අද්මි දේශපාලන පක්ෂයේ ක්‍රියාකාරිත්වය අතිශයින් යථාර්ථවාදී මෙන්ම ගෞරවනීය ආකාරයෙන් ජන හිත තුළ පැලපදියම් වූවා නිසැකය.44 හැවිරිදි ගුරුවරියක් වන නිම්මා ජයිරාම් තෙලිංගන ප්‍රදේශ‍ෙය් සිට පැය 28ක් පමණ කාලයක් ජනයාගෙන් පිරීගිය දුම්රියකින් කෙජ්රිවාල්ගේ දිවුරුම් දීම නැරැඹීමට පැමිණියාය. “දැනට පවතින දේශපාලනයත් ආම් අද්මි දේශපාලනයත් අතර වෙනස එන්න එන්නම වැඩිවනවාÓයි පැවසූ ජයරාම් “කෙජ්රිවාල් නියෝජනය කරනු ලබන නවීන එසේම සදාචාරාත්මක දේශපාලනය සඳහා දැනට පවතින සම්ප්‍රදායික දේශපාලනය මරණයට පත්වීම අවශ්‍යයි යනුවෙන් රාම්ලීලා මයිඅන් භූමියේ සිටි ලක්ෂ සංඛ්‍යාත ජනකාය අතර හිඳ ජයරාම් තවදුරටත් උද්වේගාත්මකව පැවසුවාය.ඉන්දියාවේ බොහෝ දෙනා ඔහු ගැන උදම් අනති. නවීන ඉන්දියාව තුළ මීට පෙර කිසිදිනෙක සිදු නොවූ දෙයක් වන එක් දේශපාලන මතයක් පිළිබඳව අහිංසක දුප්පත් ජනතාවත් ඉහළ පන්තියේ වැජඹෙන ජනතාවත් එකට එකතුවී සම්මුතියක් ඇති කර ගෙන සිටී. එම සම්මුතිය නම් අර්වින්ද් කෙජ්රිවාල් වර්තමාන ඉන්දියාවේ දැවැන්ත වීරයකු බව පිළිගැනීම යයි දේශපාලන විචාරකයින් පළකර සිටී.දිල්ලියේ මහ ඇමැතිවරයා ලෙස කෙජ්රිවාල්ට අතිවිශාල ගෘහයක් හිමිවේ. ඔහු එය ප්‍රතික්ෂේප කර ඇත. එසේම ඔහුගේ ආරක්ෂාවට අතිවිශාල ආරක්ෂක භට පිරිසක් ලැබීමට නියමිතය. එයද ඔහු ප්‍රතික්ෂේප කර ඇත.රට පුරා පවතින දේශපාලන දූෂණයන්ට එරෙහිව සටන් වැදී සිටින කණ්ඩායම් එකතු කිරීම ආම් ආද්මි පක්ෂය අරමුණු කරගෙන ඇත. නාගරික මධ්‍යම පන්තිකයන්ගේ අවධානය මෙම පක්ෂය කෙ‍රේ ක්‍රමයෙන් යොමුවීම පටන් ගෙන ඇත.දිල්ලියේ මහ ඇමැති ධූරයේ වැඩ බාරගත් විගසම කෙජ්රිවාල්ගේ මුල් පියවරක් වූයේ අල්ලසට එරෙහි ආධාරක සංසදයක් පිහිටුවීමයි. මේ හැර නව පාසල් ඇති කිරීමටත් හොඳ මහාමාර්ග තනාදීමටත් පියවර ගෙන ඇත. ඒ හැමටම වඩා දිල්ලි ජනතාවට නොමිලේ ජල ප්‍රමාණයක් ලබාදීමටත්, විදුලි බිල අඩු කිරීමටත් පොරොන්දු වී ඇත.එහෙත් දිල්ලිය වැනි ස්ථානයක් අවංක ලෙසටත්, විනිවිද අයුරින් ජනතාවට දැනෙන අයුරින් පාලනය කිරීමට තැත්කිරීම මෙතෙක් එහි මුල් ඇදගෙන සිටින බලවේගවලට එරෙහි වීමක් නිසා එතරම් ලෙහෙසි පහසු කාර්යයක් නොවන බව පවසන අජෝයි බෝන් වතුර බවුසර් මාෆියාව, පොලිස් මාෆියාව, දේශපාලන මාෆියාව ලෙහෙසියෙන් ඉවත් කිරීමට නොහැකි වන අතර පාලක කටයුතු අවුල් කරදැමීමේ හැකියාවක් හා ශක්තියක් එම බලවේග සතුව පවතින බව ද පවසයි.‍කෙසේ වෙතත් ආම් ආද්මි බලවේගය දැනට මුල් තැන ගෙන ක්‍රියා කරන පාලක කොංග්‍රස් පක්ෂයටත්, භාරතීය ජනතා පක්ෂයටත් එම පක්ෂවලට සම්බන්ධව සිටින පාතාල නායකයින්ට මෙන්ම ධනවත් පන්තියට ද අති දැවැන්ත තර්ජනයක් බවට පත්වී තිබීම පිළිගත යුත්තකි.මහත්මා ගාන්ධි තුමා අනුගමනය කළ අවංකකම හා ජනතා හිතවාදිත්වය අනුගමනය කරමින් කටයුතු කරන කෙජ්රිවාල්ට අතිමහත් තර්ජන රැසකට මුහුණ දීමට සිදුවිය හැකි යයි දේශපාලන විචාරකයින් මහත් බියකින් පසුවන බව ප්‍රකාශ වී ඇත.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011911</link>
    <topic>15 දෙනකු රෝහල් ගතකළ දෙයියන්දර අකුණු අනතුර</topic>
    <author>තමරසිරි විජේසේකර</author>
    <content>- උඩගොමඩියේ සුමනවංශ හිමිප්‍රදේශවාසීහු කියතිදුරුතු පසළොස්වක දා පනස් දෙනකු පමණ ගම්මැදගම නියඳගල ආරණ්‍ය සේනාසනයේ සිල් සමාදන් වී සිටියා. හවස් වරුවේ පැවැත්වීමට නියමිත භාවනා වැඩසටහනට සූදානම් වෙමින් මා කුටියේ හිටියේ. සවස 2.00 ට විතර එකපාරටම බෝම්බ පුපුරනවා වාගේ විශාල ශබ්දයක් ඇහුණා.ඒත් එක්කම මගේ ඇඟ හිරි වැටීගෙන ගියා. ඉන් පස්සේ මට සිහි නැති වුණා. විනාඩි පහකට විතර පස්සේ බණ මඩුව පැත්තෙන් මිනිසුන් විලාප ගහන ශබ්දයක් ඇහුණා. බොහොම අමාරුවෙන් කුටියේ ඉඳන් මා ඒ පැත්තට ගියා. ඒ වෙලාවේ සිල් සමාදන් වී සිටි උපාසක උපාසිකාවන් විශාල පිරිසක් තැන තැන වැටී කෙඳිරි ගාමින් හිටියා යැයි නියඳගල ආරණ්‍ය සේනාසනාධිපති උඩගොමඩියේ සුමනවංශ හිමියෝ පැවසූහ.උන්වහන්සේ එසේ පැවසුවේ ඉකුත් 15 වැනි දින නියඳගල ආරණ්‍ය සේනාසනයට අකුණු සැර වැදීමෙන් ඇති වූ බලවත් කම්පනයෙන් සිටියදීය. එම බිහිසුණු සිද්ධියෙන් උන්වහන්සේ ඇතුළු 15 දෙනකු පමණ බලවත් කම්පනයට පත්වී දෙයියන්දර රෝහලේ නේවාසික ප්‍රතිකාර ගත්හ.නියඳගල ආරණ්‍ය සේනාසනය පිහිටුවා ඇත්තේ දෙයියන්දර සිට හඳුගල ගම්මැදගම මාර්ගයේ කිලෝමීටර් 5 ක දුරක අඩි 300 කට වැඩි කඳු මුදුනකය.කිලෝමීටර් 1.5 ක් වාහනයක් යා නොහැකි දුෂ්කර මාර්ගයක ගොස් මෙම සේනාසනයට ළඟාවීමට පුළුවන. ප්‍රදේශයේ අවට ගම්මාන 20 ක පමණ බෞද්ධ ජනතාව භාවනා කටයුතු හා ආගමික කටයුතු සඳහා මෙම ස්ථානයට යති. බෞද්ධාගමික වැඩ සටහන් රැසක් මෙහි ක්‍රියාත්මක වේ. තරුණ පරපුරේ දැඩි භක්තියක් මෙම ස්ථානයට තිබේ. ඒ නිසා තරුණ ආකර්ෂණය වැඩිය.වැඩිදුරටත් අදහස් දැක්වූ සුමනමංශ හිමියෝ මෙසේ ද කීහ.මා මෙම විහාරස්ථානයට ඇවිත් වසර තුනක් විතර වෙනවා. මා මෙහෙයවූ භාවනා හා අනෙකුත් ආගමික වැඩසටහන් නිසා ගම්මැදගම හා අවට විශාල පිරිසක් දිනපතාම පැමිණෙනවා. එදා පසළොස්වක පෝය නිසා සිල් සමාදන් වීමටත්, චෛත්‍යයෙහි ඉදිකිරීම් කටයුතු සඳහා වැලි ගෙන ඒමටත් හැටදෙනකු පමණ ඇවිත් සිටියා.කුඩා ළමයකු දෙයියන්දර රෝහලේ ප්‍රතිකාර ලබමින්.රෝහලේ ප්‍රතිකාර ලබන පිරිසෙන් කොටසක්මේ ස්ථානයේ පහසුකම් අඩු වුවත් මාගේ ආගමික වැඩසටහන් නිසා ප්‍රදේශවාසීන් අතර විශාල පැහැදීමක් ඇතිවී තිබෙනවා. ඒ නිසා ඔවුන් එකතු වී මෙම ස්ථානය දියුණු කිරීමට ඉතා උනන්දුවෙන් කටයුතු කරනවා. මේ සිද්ධියෙන් විහාරස්ථානයේ චෛත්‍යය පිහිටි ස්ථානයේත්, විහාරයේත්, බණ මඩුවේත් විදුලි පද්ධතිය විනාශ වුණා.මිනිසුන්ට බරපතළ හානියක් සිදු නොවුණේ හාස්කමකින් වාගෙයි. ඉතා උස් කඳු මුදුනක, ගල් ලෙන් ආශ්‍රිතව පිහිටා තිබෙන ආගමික සිද්ධස්ථානයට පිවිසීමට මාර්ගයක් නැහැ. ධර්ම ශාලා ගොඩනැඟිල්ලක් නැහැ.ඉතා ඉක්මනින්ම අකුණු සන්නායක පද්ධතියක් සවි කළ යුතුයි. මෙම අනතුර පිළිබඳව අදාළ බලධාරීන් දැනුම්වත් කළා. මෙහි පවතින අඩුපාඩු පිළිබඳව, රජයේත්, අදාළ බලධාරීන්ගේත් අවධානය යොමු කරන ලෙස මා ඉල්ලා සිටිනවා යැයි ද උන්වහන්සේ පැවසූහ.පෙහෙවස් සමාදන් වී සිටි එච්. ඒ. මුණසිංහ මහතා (70) මෙසේ කීවාය.මා හැම පෝයටම සිල් සමාදන් වෙනවා. දුරුතු පෝ දිනයේදීත් මා ඇතුළු පනස් දෙනකු විතර සිල් සමාදන් වී සිටියා. හවස් වරුවේ පැවැත්වෙන භාවනා වැඩසටහනට සවන් දීමට අප බලාපොරොත්තුවෙන් හිටියේ. හවස 2.00 ට විතර අහස ගිගුම් දෙමින් මහා ශබ්දයක් ඇහුණා.විශාල ආලෝකයක් විහිදුණා. ඒත් එක්කම මා බිම වැටුණා. විනාඩි දෙක තුනකින් පියවි සිහිය ඇවිත් බලන විට සිල් සමාදන් වී සිටි පිරිස බිම වැටී කෑගහමින් සිටියා.ගමේ අය ඇවිත් කම්පනයට පත්වී සිටි අය රෝහලට ගෙන ගියා. අපට එතරම් හානියක් සිදු නොවුණත් බලවත් කම්පනයක් තිබෙනවා. මෙයට පෙර මෙවැනි සිද්ධියක් ඇතිවුණේ නැහැ.ගම්මැදගම පදිංචි එච්. ඒ. දයාරත්න මහතා (45) මෙසේ කීවේය.සිල් ඇත්තන්ට උවැටන් කිරීමටත්, චෛත්‍යයේ ඉදිකිරීම්වලට වැලි ගෙන ඒමටත් මා ඇතුළු දහදෙනකු පමණ එදින විහාරස්ථානයේ හිටියේ.සිල් සමාදන් වෙලා පනස් දෙනකු පමණ හිටියා. අපේ කණ්ඩායම වැලි අරගෙන යමින් සිටින විට හවස 2.00 ට විතර චෛත්‍ය පැත්තෙන් බෝම්බ පුපුරනවා වාගේ ශබ්දයක් සමඟ විශාල ආලෝකයක් විහිදුණා. බණ මඩුවවිදුලි මීටරය විනාශ වී ඇති හැටිඒ සමඟ මා වීසි වී ගිහින් බිම වැටුණා. විනාඩි කීපයකින් මට සිහිය ඇවිත් බලන විට බණ මඩුවේත්, විහාරයේත් සිටි හැම දෙනාම බිම වැටී කෑගහමින් සිටියා.ගමේ අයත් සමඟ එකතු වී ඔවුන් රෝහලට ගෙන ගියා. වාසනාවකට වාගේ කාටවත් කරදරයක් වුණේ නැහැ. ඉතාමත් අමාරුවෙන්, මේ ස්ථානය ගොඩනඟාගෙන යන්නේ. මේ සිද්ධියෙන් පස්සේ කවුරුත් බලවත් කම්පනයට පත්වී සිටින්නේ.විහාරස්ථ දායක සභාවේ සභික පත්මසිරි මුණසිංහ මහතා මෙසේ කීවේය.අපේ ප්‍රදේශයට විහාරස්ථානයක් නැති නිසා ගම්වාසීන් එකතු වී මේ ස්ථානයේ ආගමික වතාවත් ඉටු කරනවා. මෙතැන ගල්ලෙන සහිත පැරණි පූජනීය තැනක්. දැනට වැඩ සිටින සුමනවංශ හිමියන් දායකයන්ගේ ආගමික කටයුතුවලදීත්, ස්ථානය ගොඩනැගීමේදීත් ඉතා උනන්දුවෙන් කටයුතු කරනවා.දිනපතාම විශාල පිරිසක් මෙහි එනවා. පෝය දිනවලට සිල් සමාදන් වීමට 50 - 60 ක් විතර එනවා. 15 වැනි දින සවස 2.00 ට විතර අකුණු සැර වැදීමෙන් විශාල පිරිසක් බලවත් කම්පනයට පත්වුණා.ඉතා උස් කඳු මුදුනක, ගල් පර්වතයක මේ පුදබිම තිබෙන්නේ. අකුණු සන්නායකයක් මේ ස්ථානයේ තිබුණානම් මෙවැනි අනතුරක් සිදුවෙන්නේ නැහැ.මේ ස්ථානයේ පහසුකම් අඩුයි. මීටර් 500 ක් විතර ගලින් ගලට පැනගෙනයි එන්න සිදුවෙලා තියෙන්නේ. චෛත්‍යයක් ඉදිකර ගෙන යනවා. තාවකාලික ගොඩනැගිල්ලක ධර්ම ශාලාව තිබෙන්නේ, විහාර ගෙයක් නැහැ. මේ ප්‍රදේශයේ වෙනත් පන්සලක් නැහැ.ඒ නිසා මෙහි පවතින අඩුපාඩු සපුරා දීමට කවුරුන් හෝ ඉදිරිපත් වුණොත් ලොකු පිනක්. අකුණු සන්නායක පද්ධතියක් ඉක්මනින්ම සවිකළ යුතුයි. එදින අවට ගෙවල් තුනකටත් අකුණු සැර වැදී විදුලි උපකරණ විනාශ වී තිබුණා. මිනිසුන්ට කරදරයක් නොවුණේ මේ ස්ථානයේ තිබෙන අනුහස් නිසයි.තමරසිරි විජේසේකරදෙයියන්දර සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011912</link>
    <topic>දුප්පතුන්ගේ හාමුදුරුවෝ</topic>
    <author>දෙනගම සිරිවර්ධන</author>
    <content>ශාස්ත්‍රවේදී වකමුල්ලේ මහානාම හිමිසරම කැසපට කවාගත් කොලු පැංචෙක් ගලක් අතට ගෙන මහ පාර අද්දර පොල් ගසකට මුවා වී බලා සිටියේය. හරියට වෙලාවට බසය පැමිණියේය.පැංචාගේ අතේ වූ ගල මහ හඬක් නඟමින් බසයේ වහල මතට වැටිණි.පොත්තේ­වෙල පඤ්ඤා­සාර නාහිමිපොල් ගස් අතරින් ඈතට පලා යන පැංචා හඳුනා ගැනීමට බසයේ කොන්දොස්තරට හැකි විය.“ඊයේ අර ළමයා බසයට අත එසෙව්වා, අප නතර කළේ නැහැ. ඔන්න අපට දඬුවම් කළ හැටි” කොන්දොස්තර කීය.ඒ පැංචා ගමේ දඟ මල්ලක් ලෙස සැලකිණ. එහෙත් ඔහු කාගේත් සුරතලෙක් විය. ඒ දරුවාගේ නම චාල්ස්ය.1915 ඔක්තෝබර් මස 23 වෙනිදා හක්මන පොත්තේවෙල උපන් චාල්ස් ගම්පතිවරයකුගේ පුතෙකි. පස්දුන් කෝරළේ ආරච්චිගේ දොන් කරෝලිස් පියාගේ නමය. මව දෝන සිසිලියානා උබේසේකර මහත්මියයි.1920 දී චාල්ස් නිහිළුව පිරිමි විදුහලට ඇතුළු විය. ඔහුට ඉගැන්වීම ගුරුවරුන්ට පහසු විය. වරක් කී පමණින් යමක් සිත්හි නොමැකෙන සේ ඇඳී යාමේ පින ඔහුට වූ හෙයිනි. විදුහල්පති ද, ගුරුවරු ද චාල්ස්ට ප්‍රියමනාප වූහ. අටවෙනි පන්තිය වන විට මල්ලේ දඟකාරකම් හැලී, ගුණ නුවණ පිරී තිබිණි.පොත්තේවෙල සිරි නන්දාරාමය චාල්ස්ගේ සිත පහන් කළේය. එහි අධිපති ඕබඩකන්දේ සිරි සරණංකර හිමියෝ මේ කුඩා දරුවාගේ “හෙට” කෙබඳු වේදැයි දැන සිටියහ. ඔහුගෙන් සසුන් කෙත සරු වන බව දුටහ.කොරනේලිස් රාලහාමි සහ සිසිලියානා උබේසේකර හාමිනේ ද සිය පුතු සසුනට පිදීමට කැමති වූහ. චාල්ස් ආරාමයට, කහ සිවුරට, බුදු මැදුරට දැක් වූ ආදරය ඔවුන්ට ද වැටහි තිබිණි.1928 ජූලි 02 වෙනිදා ඕබඩකන්දේ සිරි සරණංකර හිමියන්ගේ ශිෂ්‍යයකු වශයෙන් චාල්ස් පැවිදි විය. මාතර ඥානින්දාසහ හිමියෝ උපධ්‍යායයන් වහන්සේ වූහ.චාල්ස් දරුවා පඤ්ඤාසාර පොඩි හාමුදුරුවන් බවට පත් විය.මාස කිහිපයකට පසු 1929 දී පඤ්ඤාසාර පොඩි හාමුදුරුවෝ බලගල්ලේ “ශ්‍රී සරස්වතී පිරිවෙනේ ශිෂ්‍යයෙක් වූහ.ගුරු නා හිමි සේයාරුව සම­ඟ වකමුල්ලේ මහානාම හිමිපිරිවෙන්පති රාමඤ්ඤ නිකායේ මහානායක හිස්සැල්ලේ ශ්‍රී ඥානෝදය හිමිපාණෝ සොඳ සේ සිතුමත්, සිතු දේ කීමත්, කී දේ කැරුමත් පිළිවෙත් කර ගත් උතුමෙක් වූහ. පඤ්ඤාසාර පොඩි හාමුදුරුවෝ පිරිවෙන්පති හිමි මඟ සිය මඟ සේ සැලකූහ. සැබෑ බුදු පුතෙකු කෙබඳුදැයි පිරිවෙන්පති හිමියන් ගෙන් පෙනිණ. ගුණ දහමින් හිත පිරුණු, බුදු දහමින් සිත හැදුණු උතුම් බුදු පුතුන් බිහි කරන සරස්වතී පිරිවෙන බුදු දහමේ ගැඹුරු අරුත් විමසන කාව්‍ය ශාස්ත්‍ර ඇගැයෙන වාද විවාද පිරුණු තැනෙක් විය. හක්මන බැන්ටිස් රණවීර, පී. මලල්ගොඩ වැනි කිවිවරු ද හේන්පිටගෙදර ඥානසීහ හිමි වැනි මහා පඬිවරු ද බිහි කළ පිරිවෙන පඤ්ඤාසාර පොඩි හාමුදුරුවන්ට මිහිරි විය. බුදු දහම ද, සිංහල, පාලි, සංස්කෘත භාෂා සාහිත්‍යය ද හිමියන්ගේ සිතට වහ - වහා පිවිස එහි ලැඟුම් ගති.පිරිවෙනේ ශිෂ්‍ය සංවිධාන කටයුතුවලදී ද, ගිහියන් සමඟ පවත්වන සබඳතාවලදී ද ශාස්ත්‍රීය වාද විවාදවලදී ද පඤ්ඤාසාර පොඩි හාමුදුරුවෝ පෙරමුණේ සිටියහ.පිරිවෙන් අධ්‍යාපනය අවසන් කැරුණේ රාජකීය පණ්ඩිත ගෞරව උපාධියෙන් අප හිමියන් පිදුම් ලබමිනි. ඥානෝදය හිමියෝ සිය ශිෂ්‍යයාට පිරිවෙනේ ඉගැන්වීමේ කටයුතු ද භාර දුන්නේය. අප හිමියෝ උගන්වන අතර ඉගනීමේ ද යෙදුණහ. සාමණේර නමක් වුවද කදිම ගුරුවරයකු ලෙස සිතට කා වදින අයුරින් ඕනෑම දෙයක් කීමේ සමතකු ලෙස එතුමා ශිෂ්‍යයන්ට ප්‍රියමනාප විය.1935 දී අප හිමියෝ උපසම්පදා වූහ. ඒ කැලණි නදී උදකුක්කේප සීමාමාලකයේදීය. මාතර ඥානින්දාසභ මහානායක හිමියෝ උපධ්‍යායයන් වහන්සේ වූහ. ආචාර්යයන් වහන්සේ ඕබඩකන්දේ සිරි සරණංකර හිමිපාණෝය.පණ්ඩිත පොත්තේවෙල පඤ්ඤාසාර හිමියෝ 1938 දී කුරුණෑගල බෞද්ධාලෝක පිරිවෙන ඇරඹූහ. දෙවසරකට පසු අප හිමියෝ 1940 දී යළි බලගල්ලේ පිරිවෙනට පැමිණ එහි ආචාර්යවරයකු වශයෙන් සේවය කළහ.මේ අවධියේදී එතුමන් ගමට අවශ්‍ය විය.“මේ පළාතේ පිරිවෙන්හි භික්ෂු අධ්‍යාපනය පිරීහිලා, ඔබ වහන්සේ දැන් පඬිවරයෙක්, ගුරුවරයෙක් වශයෙන් ප්‍රකටයි. ගමට වැඩම කොට පිරිවෙනක් පටන් ගන්න.”පඤ්ඤාසාර හිමියන්ට ගමෙන් ආ ලියුම, සරස්වතී පිරිවෙන්පති හිමියෝ ද කියවා බැලූහ.“මෙතැනට ඔබ අවශ්‍යයි, එහෙත් ගමට ඔබ වඩාත් අවශ්‍යව තිබෙනවා, ගමට ගොස් ඒ ඉල්ලීම ද ඉටු කරන්න.”සිය ගුරු හිමියන් පා වැඳ පඤ්ඤාසාර හිමියෝ පොත්තේවෙලට වැඩියහ. උන් වහන්සේගේ මා පියන් සතු ඉඩමක පොත්තේවෙල ජිනරාජ පිරිවෙන 1941 දී ඇරඹිණ. භාෂා සාහිත්‍ය, ආගම ධර්මය ප්‍රගුණ කළ භික්ෂුන් වහන්සේලා සසුනට පිරිනැමුණු ඉහළම විද්‍යාස්ථානයක් බවට මේ පිරිවෙන පත් විය. පසු කලෙක එය විශ්වවිද්‍යාල අනුබද්ධ ආයතනයක් විය.ප්‍රදේශයේ සිල්වත්, ගුණවත්, නැණවත් භික්ෂුන් වහන්සේලාගේ උදව් ලබා ගනිමින් ජිනරාජ පිරිවෙන උසස් ශාස්ත්‍ර ශාලාවක් බවට පත් කළ අප හිමියන්ගේ ජීවිතය වැඩ බහුල දවස්වලින් පිරිණ.මඩීහේ මහා නාහිමියන් සම­ඟඑක් අතකින් බුදු සසුන ද අනෙක් අතින් ජන ජීවිතය ද නඟා සිටුවීම හිමියන්ගේ අරමුණ විය.පැවිදි ශිෂ්‍යයන් මෙන්ම ගිහි ශිෂ්‍යයෝ ද සිය දහස් ගණනක් මේ පිරිවෙනෙන් එළිය ලැබූහ.1943 දී අප හිමියෝ හම්බන්තොට ප්‍රධාන සංඝ සභාවේ ලේකම් තනතුර ලැබූහ. 1953 දී කාරක මහා සංඝ සභාවට පත් වූහ.මේ අවධියේ තනිවම සිවුරු පොරවා ගත් තාපසයන් නමින් හැඳින්වෙන පිරිසක් බෞද්ධ ගිහියන් මුළා කරමින් භික්ෂුන් වහන්සේ හෙළා දැකීමේ ව්‍යාපාරයක් ඇති කළහ. මෙහිදී බොහෝ භික්ෂුහු බියපත්ව සමාජයට මුහුණ නොදී සිටියහ. අප පඬි හිමියෝ වියත්, ගුණවත් භික්ෂුන් වහන්සේලා පිරිවරා ගෙන තාපස නිකායට එරෙහිව බුදු සසුන රැක ගැනීම සඳහා පෙරමුණට ආහ. ඉතා සුළු කලකින් තවුසෝ අතුරුදන් වූහ. භික්ෂුහු යළි පෙරමුණට ආහ.හේන්පිටගෙදර ඥානසීහ මහා නාහිමියෝ අපවත් වීමෙන් පසු අප හිමියෝ රාමඤ්ඤ නිකායේ අධිකරණ සංඝනායක හිමියන් බවට පත් වූහ.1963 දී උන් වහන්සේ නිකායේ මහා ලේඛකාධිකාරී තනතුරට පත් වූහ. ඒ සමඟම නිකායේ මහා ප්‍රබෝධයක් ඇති විය. නව ව්‍යවස්ථා සංග්‍රහයක් තැනිණ. ප්‍රාදේශීය සංඝ සභා 20, 30 ක් දක්වා වැඩි කැරිණි. පර්යන්ති පාලක සභාව ප්‍රතිසංස්කරණය වී ඒ යටතේ නිකායේ ත්‍රිපිටක විභාගය යළි ඇරඹිණි.1964 දී රාමඤ්ඤ නිකායේ සියවස නිමිත්තෙන් මහ උලෙළක් කොළඹ නිදහස් චතුරස්‍රයේ දී පැවැත්විණි. දරුවන් සියයක් පැවිදි බව ලැබූහ. උපසම්පදා සංගීති පත්‍ර ලිවීමට පමණක් සීමා වී පැවැති සඤ්ඤාලේඛකාධිකාරී ධුරයට හිමි බලතල පුළුල් කොට විහාරාධිපති සම්මුති පත්‍ර නිකුත් කැරිණි. සියලු වාද බේද දුරු කොට රාමඤ්ඤ නිකාය එක්සත් කැරිණි.මේ මහා ප්‍රබෝධයට අප හිමියෝ මුල් වූහ.“සංඝ සමඟිය යනු සසුනේ දියුණුවය, අනෙක් නිකාය අතර ද අසමඟිකම් දුරුව සියලු නිකාය එක්ව සසුන තිර කළ යුතුය” හිමියෝ කීහ.අප හිමියෝ තනතුරු සොයා නොගියහ.රාමඤ්ඤ නිකායේ මහා නායක පදවිය අප හිමියනට පිරිනැමීමට එරෙහිව ප්‍රබල ගිහියෝ රාජ්‍ය නායකයෝ කුමන්ත්‍රණ කළහ. එතුමා කිසිදා දේශපාලන බලවතකුට හිස ‍නොනමන බව පළව තිබුණු හෙයිනි.හිටපු ජනාධිපති ඩී. බී. විජේතුංග මහතා අතින් ගෞරව උපහාරය ලබා...කාරක සංඝ සභාව, බලවත් තර්ජන නොසලකා ගිහි බලවතුන්ගේ රුපියල් ලක්ෂ ගණන් වන පූජා භාණ්ඩ නොතකා සිල්වත් ගුණයෙන්, වියත් බවෙන් අධික චින්තන ශක්තියෙන් යුතු අප හිමියන් නිකායේ මහානායක තනතුරට තෝරා ගත්හ.අප හිමි දෙසට ඇඟිල්ල දිගු කොට කිසිදා දොසක් පෙන්විය නොහැකි විය. රාමඤ්ඤ නිකායට අප හිමියන්ගේ නායකත්වය ආඩම්බරයට කරුණක් විය.1986 දී මහානායක තනතුර ලත් උන්වහන්සේට පසුව බුරුම රජය අග්ගමහා පණ්ඩිත උපාධිය ද පිදීය.පොත්තේවෙල සරණංකර විදුහල, පොත්තේවෙල පේෂකර්ම ආයතනය බිහි කිරීම ඇතුළු විවිධ සේවා රැසකින් ගමට වැඩ සලසා ඇති හිමියෝ මහානායක තනතුරට පත් වුවද පුරුදු අල්පේච්ඡ ජීවිතයෙන් නොමිදුණහ.අර්හත් ධජය - සිවුර - ලොව ඉහළම කොඩිය සේ සැලකූ නා හිමියෝ අන් කිසිවකට, අන් කිසිවකුට හිස නොනැමූහ.“ඇත්ත කියම්, ලාභ අලාභ නොසලකම්” හිමි මතය විය. ජාතික ප්‍රශ්නවලදී පිලකට නොගැතිව උන් වහන්සේ අදහස් ප්‍රකාශ කළ අයුරු විශිෂ්ටය.ප්‍රබල දේශපාලඥයින් සිටි රැස්වීම්වලදී එතුමා වැරැද්ද මුහුණටම පෙන්වා දුන්නා මිස දේශපාලනඥයින්ගේ මුහුණු ලොකු කිරීමට නොගියහ.එක රැස්වීමකදී දේශපාලන බලවතකු ළඟින් තබාගෙන හිමියෝ මෙසේ කීහ.“අනාගත පරපුර යහපත් මඟට යොමු කිරීමට නම් මේ දේශපාලනඥයින් ආදර්ශවත් විය යුතුය. පක්ෂ දේශපාලනය වර්තමාන සමාජ අසංවරයට හේතු වෙලා පක්ෂයට මිස බුද්ධියට අද තැනක් නැහැ.”1986 සිට 1997 දක්වා අප හිමියෝ රාමඤ්ඤ නිකායේ මහානායක ධුරයේ කටයුතු කළහ. ඒ සඳහා උන්වහන්සේට ගම් ප්‍රදේශයෙන් බැහැරව කොල්ලුපිටියේ පොල්වත්තේ ධර්මකීර්ති ආරාමයේ වැඩ විසීමට සිදුවිය. එහෙත් විටින් විට පොත්තේවෙල ජිනරාජ පිරිවෙනට වැඩමකොට එහි කටයුතු ද සොයා බැලූහ.බලන්ගොඩ ආනන්ද මෛත්‍රෙය හිමි, නාගොඩ අමරවංශ හිමි හා බුරුමයේ තානාපතිඋස, මහත, තේජවන්ත පෙනුමකින්, ගැඹුරු කටහඬකින් තියුණු බැල්මකින් යුතු අප නා හිමියන් පිළිබඳව උන්වහන්සේගේ ශිෂ්‍යයන් තුළ පැවැතියේ ගෞරව සම්ප්‍රයුක්ත බියකි. යමක් කරන්නැයි කිසිවකුට දෙවරක් කීමට උන්වහන්සේට අවශ්‍ය නොවීය. සියල්ලන්ම එක බසින් ම උන්වහන්සේට අවනත වූහ. උන්වහන්සේ පොහොසත් දායකයන් සොයා නොගියහ. දුප්පතුන් දෙන දානය ඇගැයූහ. දුප්පතුන්ට පිහිට වූහ. දුප්පතුන්ගේ හාමුදුරුවෝ වූහ.ගම්වල ප්‍රභු පවුල්වලින් ද, දුප්පත් පවුල්වලින් ද පැමිණි ළමයි උන්වහන්සේගේ ශිෂ්‍යයන් ලෙස පැවිදි වූහ. උන්වහන්සේ ඒ සියලු දෙනා සමාන කොට සැලකූහ. ඇතැම් නායක හිමිවරු සිය පැවිදි ශිෂ්‍යයන්ගේ පවුල්වල අයගෙන් මිල මුදල් ගෙන්වා ගැනීමේ පුරුද්ද අප හිමියනට නොවීය. ජිනරාජ පිරිවෙන වත් පොහොසත්කම් ඇති තැනක් නොවුවද ශිෂ්‍ය හිමිවරුන්ට අවශ්‍ය සියලු දේ අප හිමියෝ ම ලබා දුන්හ.බලවත් දේශපාලනඥයන් මායිම් නොකළ උන්වහන්සේ සියල්ලට ම වඩා ඉහළින් භික්ෂුන්ගේ ගෞරවය තැබූහ.අගමැති ආර්. ප්‍රේමදාස මහතා අප හිමියන් හමුවීමට පැමිණ පිරිවෙනට අවශ්‍ය මොනවාදැයි ඇසීය.පිරිවෙනේ ගොඩනැඟිලි ඉඩකඩ මදිය. ඇතැම් ගොඩනැඟිලි පැරැණිය. උන්වහන්සේ අගමැතිවරයාට ඒවා ගැන සඳහන් නොකළහ.“පිරිවෙනේ වැඩ අපි කරගන්නම්. ඔබතුමාට හැකිනම් අර ගංගොඩගම රෝහල හදා දෙන්න, මේ පළාතේ දුප්පත් මිනිසුන්ට ඒක සහනයක් වේවි. ඊළඟට අර උයන්වැව හදා දෙන්න... ගොවීන්ට ඒක සහනයක්... වෙන මුකුත් එපා...”අගමැති ඒ ඉල්ලීම් දෙක ම ඉටු කළේය.තමා සිටින තැන මහා මන්දිර ගොඩ නංවා ගැනීමට ලැබුණු අවස්ථාව බැහැර කොට දුප්පත් ගැමියන්ට රෝහලක් සහ වැවක් තනා දෙන්නැයි කී හිමිපාණන් පිළිබඳව අගමැතිවරයා සිය මවිතය පළ කළේය.“වෙනත් හාමුදුරුවරු නම් ඉල්ලන්නේ වාහන, ගෙවල්” ඔහු කීවේය.සිය පැවිදි ශිෂ්‍යයන්ට උන්වහන්සේ අසීමිත කරුණාවක් දැක්වූහ.“අම්ම තාත්තල අත ඇරල ආපු ළමයි මේ”උන්වහන්සේ මවක මෙන් පියකු මෙන් පැවිදි ශිෂ්‍යයන් රෝගී වූ විට සුව වන තුරුම ඔවුන් පිළිබඳව සැලකිල්ලෙන් සිටියහ.“සිතින්, කයින්, වචනයෙන් සංවර වී සමාජයට පා තබන්න, සසුන රැකෙන්නේ ඔබ සංවර වූ තරමටයි. විනය ගරුක වූ තරමටයි.”උන්වහන්සේ සිය ශිෂ්‍යයන්ට කීහ. තමාගේ පැවැත්මෙන් ද එය ඔප්පු කළහ.පැවිදි ජීවිතය අර්ථවත් වන්නේ භාවනාවෙන් බව උන්වහන්සේ සැලකූහ. මහානායක පදවිය ලැබීමට පෙර උන්වහන්සේ වැඩි කාලයක් භාවනාව සඳහා ද යෙදවූහ. නිකායේ කටයුතු බහුල වීමත් සමඟ භාවනාවට ලැබුණු ඉඩ අඩු විය. එහෙත් මෛත්‍රි භාවනාව තුළ උන්වහන්සේ හැම මොහොතකම රැඳී සිටියහ.ජිනරාජ පිරිවෙනේ භික්ෂුන් වහන්සේ අදත් දිනපතා ම පිණ්ඩපාතේ වඩිති.සිය ආචාර්ය පාදයාණන් වහන්සේ අනුදැන වදාළ උතුම් සංඝ චර්යාව උන්වහන්සේගේ ශිෂ්‍යයෝ දනිති. අප නා හිමියන්ගේ ප්‍රධාන ශිෂ්‍ය ශාස්ත්‍රවේදී වකමුල්ලේ මහානාම හිමියෝ සිය ශිෂ්‍යයන් සමඟ දිනපතා ම පිණ්ඩපාතේ වඩිති.“සංඝයා සාමාන්‍ය ගිහියාට පින් රැස් කරන කෙතක් විය යුතුය.”අප නා හිමියෝ වදාළහ.සංස්කෘත භාෂාව සහ ලෝක ඉතිහාසය පිළිබඳ ගැඹුරු දැනුමක් පැවැති අප නායක හිමි කවීන්ගේ හිත‍වතෙක් විය. පී. මලල්ගොඩ, බැන්ටිස් රණවීර, සෝමවීර චන්ද්‍රසිරි, වැනි කවීහු අප හිමියන්ට සමීප වූහ.උන්වහන්සේගේ පිරිවෙනේ නිතර සාහිත්‍ය උත්සව පැවැත්විණ.දිනක් එක් උලෙළකදී ක්ෂණික පද්‍ය බන්ධනයේ හපනකු වූ කෝකිල කුමාර ගොඩවෙල කවියා අප හිමියන් පිළිබඳව මෙසේ කීය.“පණ පොව පොවා හදවත් පුබුදුවන ලෙ ද දෙන ඔසු කොද විලට සතරෙහි තුසර පොද දින රද පිරුවන'ඹරෙහි පුන් සරද සඳ පැණ සර ම හිමි සඳයයි කිව වැරදි වෙදදැඩි කර හැඟුම් විවරණයෙන් මහ යෝද පොඩි සාදුලා කළ දස්කම් නොපෙනේ ද අඩියක් තැබු තැන පැතිරෙව් සිහ නාද පඬි හිමි රුවන ගැන කියනුව කවරේ ද”ශාසනික ප්‍රශ්නයක් මතු වූ හැම විටක ම රාමඤ්ඤ නිකායේ මෙන් ම අනෙත් නිකායවල හිමිවරු ද “මේ ගැන පොත්තෙවෙල නායක හාමුදුරුවන්ගෙ මතය මොකක්දැයි විමසන පුරුද්දක් තිබිණ.සෑම ප්‍රශ්නයකට ම උන්වහන්සේට යුක්ති සහගත, සාධාරණ විසඳුමක් තිබිණ.අසූවන විය පැමිණි පසු ද උන්වහන්සේ නිරෝගී ව, ප්‍රීතියෙන් සිටියහ. පන්සල් දාහතක් ජිනරාජ පිරිවෙනට අයිතිව තිබිණ. එහෙත් අප නාහිමියෝ ඒවා ගැන, ඒවායින් ලැබෙන දෙයක් ගැන නොතැකූහ. පැවිදි වූ දා සිට ම උන්වහන්සේ සියල්ල අත්හළ කෙනකු හෙයිනි ඒ. ඒ නිසාම උන්වහන්සේ ගේ සිත ප්‍රීතියෙන් පිරී තිබිණ.එහෙත් අසූ දෙවන වියේදී 1997 දී අප නා හිමියන්ගේ නිරෝගී බව දුරු විය. රෝගාතුර විය. දායකයෝ උන්වහන්සේ කොළඹ රෝහලකට ගෙන ගියහ. සුවපත් වූහ.“දැන් ඉතින් මම ගමට යන්න ඕනෑ...”උන්වහන්සේ කීහ. මේ සුවපත් බව අනියත බව, උන්වහන්සේට දැනිණ. ගමට යාම ඉක්මන් කළේ ඒ නිසා ය.1997 දෙසැම්බර් 31 වැනිදා රෝහලෙන් කොල්ලුපිටිය පොල්වත්තේ ආරාමයට වැඩම කළ උන්වහන්සේට ගමට යන්නට නොලැබෙන බව පෙනිණ. හදිසියේ ම ක්ලාන්තයක් මතු වී ඒ දෑස පියවිණ. යළි නො ඇරෙන පරිදි දෑස පියවුණ ද උන්වහන්සේ නිසා දෑස පෑදුණු ලක්ෂ සංඛ්‍යාත ජනකායක් කෘතගුණ සැලකීමට, ගරු බුහුමන් දැක්වීමට ජිනරාජ පිරිවෙනට පැමිණියහ.දෙනගම සිරිවර්ධනඡායාරූප - උදය සමරසිංහ(මූලටියන සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011913</link>
    <topic>සංවරකම භූතයාට දරා ගන්න බැහැ</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිපිරිත් සජ්ඣායනා කැරෙන්නේ මාත්‍රා පහෙන් පහටය.මාත්‍රා පහකට මනසකට ඇතුළුවීම පහසුය.උපාධිය ලබාගත් තරුණියක රැකියා විරහිතව දිළිඳුව සිටී. දෙමවුපියන්ට බොහෝ කීකරු නිසා ඇය ප්‍රේම සම්බන්ධතාවක ද පැටලී නැත. ඇයගේ නැගණිය යොවුන් වියේ දී ම ඉගෙනීම අතැර තරුණයකු සමඟ රහසේ ම විවාහ වෙයි. ඇය ගේ වාසනාවකට යහපත් සැමියෙක් ලැබේ. හොඳ ගේ දොර, යාන වාහන මෙන්ම දරු සම්පත් ද ඇයට හිමි ය. ඇය දකින වැඩිමල් සොයුරිය ද ‘මමත් මේ වගේ ගෙයක් හදන්නෙමි, වාහනයක ගමන් බිමන් යන්නෙමි'යි නිතර නිතර සිතන්නට පටන් ගනී. මේ අතෘප්ති කර ආශාව හේතුකොටගෙන මඇය ගේ මනස විකල් වේ. විකාර දේ කියන්නටත් කරන්නටත් පටන් ගනී. මේ දකින වැඩිහිටියන් සිතන්නේ අසල්වැසියන් තමන් ගේ උගත් දියණියට ඊර්ෂ්‍යාවෙන් කොඩිවිනයක් හෝ හූනියමක් කර ඇති බවයි. ඉඳින් කට්ටඩියන් ඇදුරන් පසුපස යමින් ඔවුන් තව තවත් පිරිහීමට ම වැටේ. මෙවැනි සිදුවීම්වල හානිය ඇත්තේ මෙතැනය.අපේ රටේ අනුරාධපුර, පොලොන්නරුව, තණමල්විල ආදි ප්‍රදේශවල ඈත එපිට ගම්මානවල ගොවිතැනින් ජීවත්වන පවුල්වල බොහෝ මවුවරුන්ට අස්වනු කපා ගෙට ගන්නා සමයේ ප්‍රේතයන්, භූතයන් ආරූඪ වීම සුලබ දසුනකි. මේ කලට රතු රෙදි ඉණ බැඳගත්, මොනර පිල් අතින් ගත් කට්ටඬියන්ගේත්, ගුරුන්නාන්සේලාගේත් අඩුවක් නැත. මේ ප්‍රේත දෝෂයන්ට භූත බලපෑම්වලට සැබෑ හේතුව කුමක් ද?කැලෑ බිම් හෙළි පෙහෙළි කොට, බිම් සකසා, බීජ වපුරා අස්වනු ගෙට ගන්නා මොහොත දක්වාම ඒ කටයුතුවල වැඩි බරක් පැටවෙන්නේ මවටය. හේනට කුඹුරට වතුර ටික ගෙනෙන්නේ, දර ටික කඩන්නේ, වැට කඩොලු බඳින්නට උදව් උපකාර කරන්නේ, ඒ අතර ම තමන්ගේ සැමියාට කෑම ටික උයා පිහා දෙන්නේත් ඒ මවුවරුන්මය. පීදීගෙන එන කුඹුරු යාය, සරුවට වැඩුණ කුරක්කන් හේන දකින ඔවුන්ගේ සිතේ උපදින්නේ මෙවර අස්වැන්නෙන් තමන්ගේ මියගිය මවට පියාට දානයක් දී පින් අනුමෝදන් කරවන සැටිය. එහෙත් අස්වනු කපා ගෙට ගැනීමත් සමඟ එහි අයිතිකරු වන්නේ සැමියා ය. මුදල් අතට ගන්නේ ඔහු ය. දානයක් ගැන කීව ද ඒ ගැන ඔහුගේ තැකීමක් නැත. එහෙත් මේ මවුවරුන්ගේ සිත කියන්නේ ම දානයක් දිය යුතු බවමය.‘අපේ අම්මා හීනෙන් දැක්කා. උන්දැ පින් ඉල්ලනවා ඇති’ ඇය නිතර සැමියාට ඇසෙන්නට කියන්නීය. එතැනත් ප්‍රතිචාරයක් නොවේ නම් ඇය බලාපොරොත්තු ඉටුකර ගන්නට වෙව්ලිල්ලක් ගනී. මනස දුර්වල වන විට මේ වෙව්ලිල්ල ස්වභාවිකවම ඇති වේ. ඒ සමඟම ඇයට ආරූඪයක් පැමිණේ. ‘බලන්නකෝ. අපේ අම්මා කුණු පාට රෙද්දකුත් ඇඳගෙන ඉන්න හැටි. සුදු රෙදි ඇන්ද අපේ අම්මට එහෙම වුණේ කොහොම ද?....’ මේ ආදි විකාර රූපී දේ ඈ කියවන්නට ගත් කල සැමියා බියට පත් වේ. එවිට දානයක් දී මළගිය ඥාතීන්ට පින් අනුමෝදන් කරවීමට සූදානම් වේ. දැන් අර මව ද සුවපත් ය.පිරිතත් එක්තරා යාග ක්‍රමයක්දානමය පිංකමක දී පින් අනුමෝදන් කරවීමේ දී මියගිය අය ගැන නැවත නැවත කියවීමක් සිදු වේ. ගුණ වර්ණනාවක් ද කෙරේ. එවිට දානය ලබාදෙන්නා තුළ නිතැතින්ම මානසික සුවපත් බවක් ඇති වේ. තොවිලයක දී කෙරෙන්නේ අදාළ චරිතය රූපමය වශයෙන් පෙන්වීමට උත්සාහ කිරීම ය. එයින් කෙරෙන්නේ ද මනසේ ඇති දේ එළියට ගැනීමයි. බුදුරජාණන් වහන්සේ ද දේශනා කොට වදාළේ හිතේ ඇති දේ කියන ලෙසය. චිත්තානුපස්සනාව ලෙස එය බුදු දහමේ හැඳින්වෙන අතර මනෝවිද්‍යාඥ සිග්මන් ප්‍රොයිඩ් මෙය හැඳින්වූයේ මනෝ විශ්ලේෂණවාදය යනුවෙනි. මානසික දුර්වලතාවයට ලක්වූ තැනැත්තා තනිවම කාමරයක රඳවා සිතේ ඇති දේ සියල්ල කියන ලෙස ඔහු කියයි. ඔහු ද ඒ සියල්ල හෙළි කරයි. හඬන්නට ඕනෑ තැන්වල හඬයි. ඒ අවසානයේ ඔහුගේ සිතට පුදුමාකාර සැනසීමක් දැනේ. ඔහු වැඩියෙන් ම කියවන තැන පිළිබඳ අවධානය යොමු කිරීමෙන් මනස ලෙඩ කරවූ හේතුව සොයා ගනී.මෙවැනි දුර්වලතාවන්ට තොවිල් පවිල් කිරීමෙන් යම් මානසික සහනයක් ලද නොහැකි යැයි කිව නොහැකිය. එහෙත් මේවා විකුණාගෙන කන තත්ත්වයට පත්කර ගැනීම හා ඒවාට රුකුල් දීම, රැවටීම නරකය. සැනසීම උදාකර දෙනවායැයි පවසමින් විවිධ යාග හෝම සඳහා අදාළ කපටි පුද්ගලයන් ඔබ යොමු කරවීම තුළම ධන හානියට පත්ව ඔබ තවත් පරිහානියට ලක් වේ.සමහර උගත් තරුණ දරුවන් හිටි හැටියේ මෙවැනි දෝෂ ස්වභාවයන් පෙන්නුම් කරන්නේ සිතිවිලිවල ඇතිවන ඝට්ටනයක් නිසා ය. කුඩා කල පටන් ඉගෙනීමට මුල් තැන දුන් දියණියක් උසස් විභාග සමත් වී, උපාධි සහතිකත් ලබාගෙන තවමත් රැකියා විරහිතව දිළිඳුව සිටී. දෙමවුපියන්ට බොහෝ කීකරු නිසා ඇය ප්‍රේම සම්බන්ධතාවක ද පැටලී නැත. එහෙත් ඇයගේ නැගණිය යොවුන් වියේ දී ම ඉගෙනීම අතැර තරුණයකු සමඟ රහසේ ම විවාහ වෙයි. ඇය ගේ වාසනාවකට යහපත් සැමියෙක් ලැබේ. හොඳ ගේ දොර, යාන වාහන මෙන්ම දරු සම්පත් ද ඇයට හිමි ය. ඇය දකින වැඩිමල් සොයුරිය ද ‘මමත් මේ වගේ ගෙයක් හදන්නෙමි, වාහනයක ගමන් බිමන් යන්නෙමි'යි නිතර නිතර සිතන්නට පටන් ගනී. මේ අතෘප්ති කර ආශාව හේතුකොටගෙන ම ඇය ගේ මනස විකල් වේ. විකාර දේ කියන්නටත් කරන්නටත් පටන් ගනී.හූනියමක්, කොඩි විනයක් වන්නේ තමන් ගේ ම මනසයිමේ දකින වැඩිහිටියන් සිතන්නේ අසල්වැසියන් තමන් ගේ උගත් දියණියට ඊර්ෂ්‍යාවෙන් කොඩිවිනයක් හෝ හූනියමක් කර ඇති බවයි. ඉඳින් කට්ටඩියන් ඇදුරන් පසුපස යමින් ඔවුන් තව තවත් පිරිහීමට ම වැටේ. මෙවැනි සිදුවීම්වල හානිය ඇත්තේ මෙතැනය.කෙනෙකුට හූනියමක්, කොඩි විනයක් වන්නේ තමන් ගේ ම මනස බව බුදුරජාණන් වහන්සේ දේශනා කොට තිබේ. හූනියම් වැනි දෙයක් ශබ්ද විද්‍යානුකූලව නැතැයි කිව නොහැකිය. අප නොදන්නා දෙයක් නොදන්නා බව ප්‍රකාශ කරනවා විනා ඇත හෝ නැත යනුවෙන් සනාථ නොකරන ලෙස ද උන්වහන්සේ පෙන්වා දුන්හ.පිරමීඩයක් සකස් කොට එහි එක්තරා ක්‍රමයක රික්තකයක් තබයි. ඒ රික්තකයේ කිසිම වායුවක් නැති නිසා මළ මිනියක් නරක් වන්නේ නැත. එහෙත් එතැන පිහියක් වැනි ආයුධයක් තැබු විට එය මුවහත් වේ. එසේනම් සොබාදහමේ වූ මේ අපූර්ව ලක්ෂණය කුමක් ද? නිවසක් තැනීමේ දී වාස්තු දෝෂ අනුව යම් යම් සිද්ධීන්ට මුහුණ දෙන්නට සිදු වේ. මෙවැනි බලපෑම් නැතැයි කිව නොහැකිය. මෙවැනි දේ ගැන මිනිසුන් තුළ විවිධ හැඟීම් ඇති වේ. එහෙත් හොඳම දේ මනසින් නොවැටී සිටීමය.මානසික රෝගියකුට තොවිල් පවිල් කිරීමෙන් පලක් නැතමා කුඩා කල ඉගෙනුම ලැබු විද්‍යාලංකාර පිරිවෙනෙහි එක් ගුරුවරයෙක් සති අන්තයේ සෑම දිනෙක ම තම නිවස බලා ගියේය. මහා පොල් වත්තකට හිමිකම් කීවත් කලක සිට එහි පොල් සොරු කඩන බව ගුරුවරයා අප සමඟ කීවේය. මේ පිළිබඳව පොලීසියට හෝ ග්‍රාමසේවක මහතාට දන්වන ලෙස කීවත් ගුරුවරයා පැවසුවේ ‘නෑ හාමුදුරුවනේ; පොල් සොරුන් ගැන මම දන්නවා. මම ඊට ප්‍රතිකර්මයක් කරලයි තියෙන්නෙ’ යනුවෙනි. ඔහු කළ එකම දේ ගොක්කොළ වලින් කුරවල්ලක් වියා එතුළ පොල් කටුවක් තබා එහි ඉටිපන්දමක් දල්වා තමන් සැක සිතූ සොරුන් සිටිනා ගේ දෙසට හරවා තැබීමය. දින කිහිපයක් ම මේ කාර්යය සිද්ධ වුණි. සතියක් යන්නට මත්තෙන් පොල් සොරකම නැවතුණි.එහෙත් අර නිවැසියන් ‘අපිට හූනියමක් කර ඇතැ'යි සිතා අංජනම් එළි බැලීමටත්, ශාස්ත්‍ර ඇසීමටත් එහේ මෙහේ රස්තියාදු වන්නටත් ඒ වෙනුවෙන් බොහෝ වියපැහැදම් කරන්නටත් විය. ඔවුන් ගේ සිත දැන් ඇත්තේ පොල් සොරා ගැනීම පිළිබඳව නොව තමන්ට කළ හූනියම පිළිබඳවය. වෙනම මානසික ප්‍රශ්නයකින් ඔවුන් දැවෙන්නට පටන් ගෙන ඇත. දෝෂ හා කරදර විපත් ලෙස සලකන බොහෝ සිතිවිලි පසුපස ඇත්තේ මෙවැනි අනවශ්‍ය බිය ගැනීම් ය. වියළි මිරිස් කරල් කිහිපයක්, ලුණු කැට කිහිපයක්, ඇණයක් දැමු බෝතලයක් ගෙවත්තේ දී ඇස ගැටුණේ නම් දුර්වල මනසක් ඇති පුද්ගලයා ගේ පරිහානියට එය ම ප්‍රමාණළුත් ය. ඔහුගේ අගතිගාමී සිතිවිලි විනාශයට ම හේතු වන්නේ ය. කළ යුතුව තිබුණේ එවැනි දෙයක් දුටුවානම් අතු ගා වීසිකර දමා සිත ශක්තිමත් කර ගැනීමය. එවිට ඔහු මානසිකව පරාජය කිරීමට කිසිවෙකුටත් නොහැකිය.ප්‍රේත දෝෂ, භූත දෝෂ ඇතත් නැතත් අප මිථ්‍යාව පසුපස නොයා යුතුය. අපට වැඩි බලපෑමක් කරන දේ ගැන මිස බලපෑමක් කළ නොහැකි දේ ගැන අනවශ්‍ය ලෙස සිතන්නට යාම තුළ අනිවාර්යයෙන්ම අප දුර්වල වේ. විය පැහැදම් අධික වේ.අපට බලපෑමක් කළ හැක්කේ සජීවී භෞතික සිරුරක් ඇති කෙනෙකුට මිස අජීවී භෞතික සිරුරක් නැති වළාකුලක් වැනි කෙනෙක් බලපෑමක් කරනවා නම් එසේ කළ හැක්කේ ශරීරයට ඇතුළු වීමෙන් පමණි.එවැනි, වසවර්ති නම් මාරයෙක් ගැන දහමේ සඳහන් වේ. ඔහු කෙනෙකුට හිංසා පීඩා කරන්නේ ශරීරයට ඇතුළු වීමෙනි. එක් අවස්ථාවක අග්‍රශ්‍රාවක මුගලන් හිමියන් ගේ කුසට පවා ඇතුළු වී වසවර්තී මාරයා පීඩා ගෙන දී තිබේ. වසවර්ති මාරයා දිව්‍ය රාජයෙක් වුවද මිනිසුන් පින් දහම් කොට දිව්‍ය ලෝකය පිරෙනවා දකින්නට අකැමැතිය. කුසල් කරන අයට කරදර කරන්නේ එහෙයිනි.මුගලන් හිමියන් ද දිව්‍ය ලෝකයේ දෙවි කෙනෙක්ව සිටියේය. එමෙන් ම එක් ආත්ම බවයක කකුසඳ බුදු රදුන් ගේ අගසව් වූ විදුර මදුර දෙනමගෙන් එක් නමකට ගලකින් පහර දීමට කටයුතු කරවීම නිසා අවුරුදු කෝටි ගණනක් නිරයේ දුක් විඳින්නට සිදු විය.කෙසේ වෙතත් අප මුහුණ දෙන විවිධාකාර සිදුවීම් පිළිබඳව එක්වරම තීරණ ගැනීම නුසුදුසුය. කෙනෙක් උකටලීව, කෑමක් බීමක් ගැන නොතකා, ඇඳුම් පැලඳුම් ගැන නොසැලකිලිමත්ව, රැකියාව ගැන පවා උනන්දුවක් නැතිව සිටිනවා නම් කුමක් හෝ වරදක් සිදුව තිබේ. ඔහු ගේ පරිහානිය ද නියත වේ. එතැන නිසැකයෙන් ම මානසික විකෘතිතාවක් ඇත. කළ යුතු වන්නේ කවර හේතුවක් නිසා එසේ සිදුවූයේ දැයි සොයා බලා නිවැරැදි ප්‍රතිකාරයට යොමු වීම ය. ප්‍රේත දෝෂයැයි කියා මානසික රෝගියකුට තොවිල් පවිල් කිරීමෙන් පලක් නැත. ඔහුට මනෝ වෛද්‍ය ප්‍රතිකාර අත්‍යවශ්‍යය. යම් හෙයකින් ප්‍රේත භූත දෝෂයකට ලක් වූවෙක් නම් අදාළ යාතු කර්ම, දානාදි පින්කම් කළ යුතුය. එහෙත් මේ සඳහා අනවශ්‍ය ලෙස විය හියදම් නොදැරිය යුතුය. එවැනි දොස් ඉතා සුළු පින්කමකින් වුවද දුරු කළ හැකිය.පිරිතේදී ද ඇතැම් අය ආරූඪ වේපිරිතක දී යම් යම් දෝෂ ඇති අය ආරූඪ වේ. පිරිත වීතරාගී දේශනාවකි. එහි රාගී තාල නැත. පිරිත ද යාග ක්‍රමයකි. මේ යාගයේ දී වැදගත්ම දේ මනසකට ඇතුළු වී ඒ මනස සක්‍රීය කිරීමය. එනම් පිරිත ශ්‍රවණය කරන අයගේ මනසට අන්තර්ගත වීමය. පිරිත් සජ්ඣායනා කැරෙන්නේ මාත්‍රා පහෙන් පහටය. මාත්‍රා පහකට මනසකට ඇතුළුවීම පහසුය.බුදු රජාණන් වහන්සේ දේශනා කොට වදාළේ හැකිනම් මාත්‍රා ගණන තවත් කෙටි කරන ලෙසටය. එවිට දෙවියන් පවා ප්‍රිය කරන බව කියැවේ. දම්සක් සූත්‍ර දේශනාවේ දී මාත්‍රා දෙකෙන් දෙකට ඛණ්ඩනය කොට කියන්නේ එහෙයිනි. එවිට කිසිම රාගයක් ඇති නොවේ. මේ ධර්මය ශ්‍රවණය කරන විට පුද්ගලයා තුළ ඒකාත්මික බවක් ඇති වේ. මනස සංවර වේ. එවිට ඔහු තුළ යම් ප්‍රේතයෙක් හෝ භූතයෙක් ප්‍රකෘතිව සිටිනවා නම් ඔහුගේ මනස සක්‍රීය වේ. සංවරකම භූතයාට දරා ගත නොහැකිය. අතපය විසි කරමින් දඟලන්නට පටන් ගන්නේ එහෙයිනි. එවිට පිරිත් හුය සිරස තබා ඔහු සුවපත් කෙරේ.පිරිතේ දී මෙන් ම තොවිලයේ දී ද ඇතැම් අය ආරූඪ වේ. හදවතේ රිද්මය ඇතිවන්නේ කෙටි මාත්‍රාවක් තුළය. නාදය මඟින් රුධිරයට බලපෑමක් කළ හැකිය. තොවිලයක දී බෙර පද වැයෙන්නේ පද දෙකෙන් දෙකටය. එවිට හදවතේ රිද්මයට බලපෑමක් සිදු වේ. ඒ තුළ උත්තේජනයක් ඇති වේ.තොවිලයකට ගන්නා ගඩා ගෙඩි, අමු දෙහි, පුවක් මල් හාල් යන මේ ආදි ද්‍රව්‍යයන් ද කෙනකුගේ සිතෙහි අමුතු හැඟීම් ජනිත කරයි. ඒ උත්තේජනයන් සමඟ උකටලීව සිටි තැනැත්තා තුළ නව ජීවයක් ඇති වේ. සතුටු සහගත සිතිවිලි උපදී. එවිට ඔහු නටන්නට පටන් ගනී.මේ ආකාරයට පිරිතේ දී මෙන්ම තොවිලයේ දී ද විවිධ ප්‍රේත භූත දෝෂයනට ලක්වූවන් ආරූඪ වේ.කෙසේ වෙතත් අප කළ යුතු වන්නේ මේ සියලුම දෝස පිළිබඳව හොඳ අවබෝධයකින් විමසා බලා නිවැරැදිවම ප්‍රතිකර්මයට යොමු වීමය. එවිට රෝගියා ඒ සියලු දෝෂයන් ගෙන් මුදවා යහපත් ජීවිතයක් උදාකර දීමට පුළුවන.මිනිසුන් ලෙඩ කරන භූතයින්පස්දෙනා හඳුනා ගන්න.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011915</link>
    <topic>පබළු ඇටයේ ඉවෙන් සැකකරු සොයා ගනී</topic>
    <author>පොලිස් පරීක්ෂණ ඇසුරෙන් ලිපිය සකස් විය.</author>
    <content>මේ වසරේ ජනවාරි පළමු වැනිදාය. හැම ගෙයකම කිරි බතක් ඉදෙන දිනයයි. සිනහමුසු මුහුණින් පිරි දෙනෝදහක් අලුත් අවුරුද්ද සමරන දිනයයි. වේලාව උදෑසන හය පසුවී තිබිණි. ඉංගිරිය පොලිස් ස්ථානාධිපතිවරයාගේ දුරකථනය නාද විය.“සර්... කොටිගල හන්දියේ මිනිහෙක් පාරේ වැටිලා ඉන්නවා... හිසේ ලොකු තුවාලයකුත් තියෙනවා.”ඔහු නිලධාරීන් ද කැටුව කොටිගල හන්දියට ගියේය.“සර්... මෙයා හඳපාන්ගොඩ ඉන්නේ... ටෙලිකොම් එකේ වැඩ කරන්නේ...”පාරේ තැනක මියගිය අය පැමිණි යතුරුපැදිය ද විය. එහෙත් මළසිරුරේ හෙල්මටයක් නොවීය.සර්. ඊයේ රෑ මෙතන රණ්ඩුවක් වෙලා තියෙනවා... සීදේවිත් ඔතැන ඉඳලා තියෙනවා.”“ඇත්තද වෙන කවුද ඉඳලා තියෙන්නෙ.”බුද්ධි අංශයේ නිලධාරීන්ට ලැබුණු හෝඩුවාව ඔස්සේ පරීක්ෂණ ඇරඹු ස්ථානාධිපතිවරයා සීදේවි යන අය සමඟ සිටි අනෙක් අය කවුදැයි සොයා දැනගත්තේය. ආරවුලට හතර දෙනකු සම්බන්ධ වී ඇති බව ද ස්ථානාධිපතිවරයා සොයා ගත්තේය. ඉන් දෙදෙනකු මීට පෙර ද පහර දීම් චෝදනාව මත අධිකරණයට ඉදිරිපත් කළ අය බව ද ස්ථානාධිපතිවරයා දැනගත්තේය.සිද්ධිය වූ ස්ථානය දැඩි සෝදිසියට ලක්කළ නිලධාරීන්ට වැටී තිබු පබළු ඇටයක් සොයා ගැනීමට හැකි වූයේ ඒ අතරය.“කොළපාට වයිරන් තියෙන පබළු ඇටයක්... කවුරුහරි අතේ බඳින පබළු වළල්ලකින් වැටිලා... මේක හොඳ හෝඩුවාවක්... .”පොලීසිය ඒ වන විටත් ‘සීදේවී’ නමැත්තා මෙම ඝාතනය සම්බන්ධයෙන් සැක කරමින් සිටියේය. පොලීසියේ ඊළඟ අරමුණ වූයේ සොයා ගත් පබළු ඇටය කාගේදැයි සෙවීමය. ඒ සඳහා බුද්ධි අංශයේ නිලධාරියකු යොදා ගැනිණි.“හරි සර්... ඕක සීදේවිගේ තමයි. මිනිහා පබළු පටියක් අතේ දාගෙනයි ඉන්නේ... ඔය රණ්ඩුවේදී ඒකේ ඇටයක් වැටෙන්න ඇති.”එම හෝඩුවාව ඇත්තදැයි දැනගැනීම ස්ථානාධිපතිවරයාට අවශ්‍ය විය. ඒ අනුව නිල සුනඛ ‘ග්‍රේරෝ’ සිද්ධිය වූ ස්ථානයට කැඳවිණි.“අපි පබළු ඇටය පොලිස් සුනඛයාට ඉව කරන්න දුන්නා... පුදුමය කියන්නේ බල්ලා කිලෝමීටර් දෙකහමාරක් ගිහින් කෙළින්ම ගේකට ගියා. කාගේ ද දන්නව ද ගේ... අපි සැක කරපු සීදේවීගේ ගෙදර... එයාගේ අම්මයි බිරියයි විතරයි හිටියේ. සීදේවි ගෙදරින් පැනලා ගිහිල්ලා...”පශ්චාත් මරණ පරීක්ෂණයේදී අනාවරණය වූයේ මොට ආයුධයකින් පහර දී මොහු මරා දමා ඇති බවය. මියගොස් ඇත්තේ දෙදරු පියෙකු වූ ගම්ලත් ආරච්චිගේ ගාමිණි සමන් ය. හතළිස් හැවිරිදි ඔහු හෝමාගම ටෙලිකොම් ආයතනයේ කාර්මික ශිල්පියකු ලෙස රැකියාව කළේය. .දිනපතා උදෑසන රැකියාවට යන සමන් රාත්‍රී අට පමණ වෙද්දී නිවෙසට පැමිණීම පුරුද්දක් කරගෙන තිබුණේය. තිස් එක් වැනිදා රාත්‍රී දොළහ පසු වුවද සමන් පෙරළා නිවෙසට පැමිණියේ නැත. ඒත් එදා මඳක් ප්‍රමාද වන බව සමන් බිරිය අයිරාංගනීට කීවේය. එහෙත් අලුත් අවුරුද්ද උදාවනතුරුත් සමන්ගේ නොපැමිණීම ගැන අයිරාංගනී සිටියේ දෙගිඩියාවෙනි.සමන්ගේ සිරුර බිරියට බාර දීමෙන් පසු පොලීසිය පරීක්ෂණ කඩිනම් කළේය. සමන් මරා දමන්නට පැමිණියේ කවුදැයි පොලීසිය ඒ වන විටත් හඳුනාගෙන තිබිණ. සීදේවි සමඟ තවත් තිදෙනකු මීට එක්වී ඇති බවත් ඔවුන් සියල්ලන්ම ඒ වන විටත් ගේදොර අතහැර ගොස් ඇති බවත් පොලීසිය සොයා ගත්තේය.සැකකරුවන් අල්ලා ගැනීම ප්‍රමාද යැයි කියමින් ගම්වාසීහු උද්ඝෝෂණයක් ද පැවැත්වූහ. එම උද්ඝෝෂණ සමථයකට පත්කරන්නට පොලිස් අධිකාරී කඩුපිටිය මහතාට සිදුවිය. ඒ ගාමිණිගේ සිරුර ආදාහනය කරන දිනය විය.“අපිට දවස් පහක් දෙන්න... මීට සම්බන්ධ සේරම අපි අල්ලනවා.”පොලිස් අධිකාරිවරයා ගම්වාසීන්ට තත්ත්වය තේරුම් කර දුන්නේය.“අපි සීදේවි කියන පුද්ගලයාගේ හොඳම මිතුරෙකු සොයා ගත්තා. මිනිහාට අපි උපදෙස් දුන්නා... අපි කිව්වා මිනිහට සීදේවිගේ ජංගම දුරකථනයට කතා කරලා හිතවත් වෙලා මේ ප්‍රශ්නය ගැන කතා කරන්න කියලා. සීදේවි ඒකට මාට්ටු වුණා.”“මචං... පොලීසිය උඹව හොයනවා... පොඩ්ඩක් කවර් වෙලා ඉඳපන්... මොනවාහරි කෙරෙන්න ඕනැනම් මට කියපන්...”“මුකුත් ඕන නැහැ. මට සල්ලි ටිකක් ඕන. ඉන්පස්සේ මම පොලීසියට බාර වෙනවා.”පාණදුර කොට්ඨාස බාර පොලිස් අධිකාරී කපිල කඩුපිටියඉංගිරිය පොලිස් ස්ථානාධිපති අයි. එම්. ඒ. උදය කුමාර“උඹට කොච්චර ඕනද... හරි උඹ කොහාට ද එන්නේ.”මිතුරත් සීදේවීත් අතර වූ දුරකථන ඇමතුම් ඔස්සේ සීදේවී කොටුකර ගැනීමට පොලීසිය සූදානම් විය.කොටිගල අරකාවිට ප්‍රදේශයේ සිටි ස්ථානයට ‘සීදේවි’ ආවේ ඉන් පසුවය. ඒ තවත් මිතුරකු ද සමඟ මෝටර් සයිකලයෙනි. එහෙත් සීදේවිට මිතුරා සමඟ කතාබස් කරමින් මුදල් ලබාගන්නට කාලයක් නොවීය. නිලධාරීහු සීදේවීත් ඔහු සමග ආ සගයාත් අල්ලා ගත්හ. එහෙත් ඒ අතරින් සීදේවි පලා ගියේය. මිතුරා නිලධාරීන්ට කොටු විය.“ඒ වෙලාවේ හොඳටම වැස්ස... මහ කළුවර... ඒ අස්සේ තමයි මේකා පැන්නේ. පස්සේ අපියි ගමේ මිනිස්සුයි සේරම එකතු වෙලා මිනිහව හෙව්වා. ඒත් හම්බ වුණේ නැහැ. පස්සේ අපි මිනිහත් එක්ක ආව නුවන්ගෙන් ප්‍රශ්න කළා. බලනකොට මිනිහත් සමන් මරා දමන්නට පැමිණි කෙනෙක්. අපි මිනිහයි සීදේවි ආව මෝටර් සයිකලයයි අත්අඩංගුවට ගත්තා.”පොලිස් ස්ථානාධිපතිවරයා කීවේය. සැකකාර නුවන්ගෙන් පොලීසිය දීර්ඝ ලෙස ප්‍රශ්න කරන්නට විය. නුවන් එදා සමන්ගේ ඝාතනයේ සුලමුල දිග හරින්නට විය.“ඔය අතරේ තමයි මට පාන්දර පහට විතර කෝල් එකක් ආවේ... ඉංගිරිය හෝටලයක් පිටුපස්සේ මිනිහෙක් ඉන්නවා කියලා. අපි වහාම එතැනට ගියා. ඒ වෙනකොටත් සීදේවි ගමේ අයට මාට්ටු වෙලා. ගමේ අය හොඳටම පහර දීලා කකුලකුත් කඩලා. කැලේ පැන්න සීදේවි එළිවෙනකොට බස් එකකින් පැනලා යන්න හදද්දී අහුවෙලා. අපි ඉන්පස්සේ සීදේවි අත්අඩංගුවට ගත්තා...”ඒ වන විට උද්ඝෝෂණය නිම වී තුන්වන දිනය උදාවී තිබිණි. ගාමිණිගේ ඝාතනයේ ප්‍රධාන සැකකරු සීදේවි හා තවෙකකු පොලීසියට කොටුවී හමාරය. ඒත් තව දෙදෙනකු ඒ වන විටත් නිදැල්ලේය. ඔවුන්ගෙන් ප්‍රශ්න කරද්දී එකෙකු කලවානේ සිටිනා බව දැනගත හැකි විය.උද්ඝෝෂණය නිමාවී හතරවැනි දවස උදා විය. පොලිස් අධිකාරිවරයාගේ පොරොන්දුව ඉටුකිරීමට ඇත්තේ තව පැය කිහිපයකි. ඒ වෙද්දී පොලීසියට අත්අඩංගුවට ගැනීමට සිටියේ එකෙකු පමණි. ඔහු ගමේ බොහෝ දෙනෙකු හැඳින්වූයේ “බුරුසුවා” නමිනි. ඒ වන විටත් “බුරුසුවා” ගමෙන් පැන ගොසිනි. සිය මිතුරන් තිදෙනාම පොලිස් අත්අඩංගුවට පත්වී ඇති බව දත් ‘බුරුසුවා’ ද සිටියේ පොලීසියට බාරවීමේ අදහසිනි.උසාවියට බාරවීමට එමින් තිබු බුරුසුවා අතරමඟදී අත්අඩංගුවට ගැනීමට නිලධාරීන්ට හැකි විය. හතර දෙනාගෙන් කරන ලද ප්‍රශ්න කිරීම්වලින් පසුව සමන් ඝාතනයේ සුලමුල හෙළි විය. ප්‍රහාරයට යොදාගත් ආයුධ සොයා ගැනීමට ද පොලීසියට හැකි විය.“ඇයි උඹලා සමන්ව මැරුවේ.” ස්ථානාධිපතිවරයා විමසීය.“ඒක පරණ කෝන්තරයක් සර්...”සැකකාර සීදේවි ඝාතනයේ සුලමුල හෙළි කළේය. ඒ මීට මාස කිහිපයකට පෙර වූ සිදුවීමකි. කොටිගල හන්දියේ සිටි සීදේවිට ගමේ එක්තරා කණ්ඩායමක් පහර දුන්නේය. සීදේවි එදා හොඳටම ගුටි කෑවේය.“හරි කවදාහරි මටත් දවසක් ඒවිනේ...” සීදේවි තනිවම සිතුවේය. කාලය මෙසේ ගෙවී ගියේය.ඒ 2013 දෙසැම්බර් 31 වැනිදාය. ගෙදරක් අලුත්වැඩියා කරමින් සිටි සීදේවි ඇතුළු දෙතුන් දෙනා මත්පැනින් සප්පායම් වූහ. එදා වොලිබෝල් තරගයක් ද පැවතිණ. මතින් සප්පායම් වූ ඔවුහු තරගය නැරැඹීමට ගියහ. ගෙදර යමින් සිටි සමන් එතැනට ආවේ ඔය අතරතුරය. ඔහු ද සිටියේ බීමතින්ය.“ඒයි කවුද සීදේවි කියන්නේ...”සමන් එතැන සිටි එකෙකුගෙන් ඇසීය. ඔහු සීදේවිව සමන්ට පෙන්නුවේය.“අඩෝ මතක ද එදා... උඹලට එදත් කිව්වා...”සමන් හා සීදේවි අතර වාදයක් ඇතිවිය. ඒ අතරතුරදී පොලිස් ජංගම රිය එතැන නතර කළේය.“මොකද උඹලා මෙතන කරන්නේ.”“අපි මේ වොලිබෝල් ටූනමන්ට් එකට ආවා සර්.”“හරි පලයල්ලා ගෙදර...”පොලීසිය පිරිස විසුරුවා හැරීය. සමන්ගේ ගෙදරට යන පාර තිබුණේ කොටිගල හන්දියේ රෑ කඩේ අසලින්ය. සමන් එතැන පසු කරද්දී සීදේවිලා ද එතැනට ආහ. යළි පරණ ප්‍රශ්නය ඇදගත් ඔවුහු අවසානයේ ලොකු ආරවුලකට මුල පිරූහ. සමන් මැරුම් කන්නේ එතැනදීය. පැළඳ සිටි හෙල්මටය ගලවා සමන් ද මොවුන්ට පහර දී ඇත. ඒ අතරතුර ගලකින් සමන්ගේ හිසට වැදුණු පහරකින් සමන් එතැනම ඇද වැටුණේය. පිරිස විසිර ගියේ ඉන් පසුවය.සමන් ඝාතනයට සම්බන්ධ වූ සියලුම සැකකරුවන් අත්අඩංගුවට ගැනීමට පොලීසියට හැකි විය. මේ අතර උද්ඝෝෂණ සිද්ධියේදී කලහකාරීව හැසිරුණු පුද්ගලයන් ද අධිකරණයට ඉදිරිපත් කිරීමට කටයුතු කරන බව පොලීසිය කීවේය. සමන්ගේ ඝාතකයන් අල්ලා ගැනීමට හිටපු නියෝජ්‍ය පොලිස්පති සුමිත් එදිරිසිංහ මහතාත් පොලිස් අධිකාරී කඩුපිටිය මහතාත් මහත් සේවයක් ඉටු කළහ.කළුතර දිසාව බාර නියෝජ්‍ය පොලිස්පති වී. කේ. ඉන්ද්‍රන් මහතාගේ අධීක්ෂණය යටතේ පාණදුර කොට්ඨාස බාර පොලිස් අධිකාරී කපිල කඩුපිටිය මහතාගේ මෙහෙයවීමෙන් සහකාර පොලිස් අධිකාරී ඩී. එම්. ජේ. බී. දසනායක මහතාගේ උපදෙස් මත ඉංගිරිය පොලිස් ස්ථානාධිපති අයි. එම්. ඒ. උදය කුමාර ප්‍රමුඛ අපරාධ අංශයේ ස්ථානාධිපති විජේරත්න, සැරයන් වරුන් වූ රූපසේන (55238), සිසිර (25230) හා කොස්තාපල් ධනපාල (59957), බුද්ධික (72230), මංජුල (58378) හා කාන්තා පොලිස් කොස්තාපල් කුමාරි (1524) යන අය පරීක්ෂණවලට එක්වූහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011916</link>
    <topic>මං කවදාවත් ඒ නිවෙසට යළි පය තියන්නේ නෑ</topic>
    <author>සේමාලි කැල්ලපත</author>
    <content>මිය ගිය දරුවන්ගේ පියා කියයි“ජෙයවානී තවමත් ඉන්නේ ප්‍රසූත නිවාඩු පිටයි. ඇගෙන් මට පෙරේදා දිගටම ඇමතුම් ලැබී තිබුණා. ඒත් මට ඇයට කතා කරන්න බැරිවුණා. ඇය මට කතා කරන්න ඇත්තේ උදව් ඉල්ලලා වෙන්න ඇති. මට ඇයට කතා කරන්න ලැබුණානම් මෙය නොවෙන්න තිබුණා. මට මේක මුළු ජීවිත කාලයටම දරාගන්න බැරි වෙයි.ශක්තිවේල් වාගීෂ්වරන් එංගලන්තයට පා තැබූයේ ජීවිතයේ බලාපොරොත්තු රැසක් සිතේ පොදි බැඳගෙනය. අපේ රටේ උතුරු කරේ පදිංචිව සිටි ඔහු එංගලන්තයට පැමිණ දස වසරකි. එහිදී ලන්ඩනයේ සවුත් බෑන්ක් විශ්ව විද්‍යාලයේ වැඩිදුර අධ්‍යාපනය හැදෑරූ වාගීෂ්වරන් ගණකාධිකාරීවරයකු ලෙස සුදුසුකම් සපුරාලීය.ඔහුගේ ජීවිතයේ එක් සිහිනයක් වූයේ තමාගේම කියා ගණකාධිකාරී ආයතනයක් ආරම්භ කිරීමය. ඒ සිහිනය සැබෑ කරගනිමින් ඔහු මීට තෙවසරකට පෙර උතුරු ලන්ඩනයේ හැරෝ ප්‍රදේශයේ ගණකාධිකරණ ආයතනයක් ආරම්භ කළේය.ශක්තිවේල්ගේ බිරිය ජෙයවානීය. ඇයට වයස අවුරුදු 31 කි. ඇය ද ලන්ඩනයේ රැකියාවක නිරත වූවාය. ඔවුන් පදිංචි වූයේ වයඹදිග ලන්ඩනයේ බ්‍රෙන්ට් ප්‍රදේශයේ වුඩ්ග්‍රෙන්ජ් - කෙන්ටන් හි තට්ටු නිවාසයක පළමු මහලේ ය. වුඩ්ග්‍රෙන්ජ් පළාත හරිම නිදහස් සාමකාමී පළාතකි. විවිධ ජනවර්ගවලට අයත් පිරිසක් පදිංචි මේ පළාතේ වැඩි දෙනෙක් එකිනෙකා හඳුනති.ශක්තිවේල් හා ජෙයවානීගේ වැඩිමල් පුතුට වයස අවුරුදු 5 කි. ඔහු අනූපම්. අනූපම් හරිම හුරතල්. ඒ වගේම දක්ෂයි. පළාතේ ළදරු පාසලක ඉගෙනීම ලැබු අනූපම්ට සම වයසේ මිතුරු මිතුරියෝ ද බොහෝ වූහ.මෑතදී අනූපම්ගේ පස්වැනි උපන්දින සාදය ඔවුන්ගේ නිවෙසේ පැවැත්වෙද්දී මේ පුංචි යහළු යෙහෙළියෝ ඔවුන්ගේ මවුපියන් ද සමඟින් සාදයට පැමිණියහ. අනූපම්ගේ පුංචි සොහොයුරා නජවාන්. ඔහුට තවමත් වයස මාස 8 යි. පුංචි හුරුබුහුටි දරු පැටියෙක්. ඔහු එදා උපන්දින සාදයට පැමිණි කාගේත් හුරතලා වූයේය.“කොච්චර ලස්සන දරු පැටවු දෙදෙනෙක් ද?” එදා පැමිණි අනූපම්ගේ යහළුවකුගේ මවක් එසේ පැවසුවාය.ශක්තිවේල් හැමදාම උදෑසන සිය කාර්යාලය බලා පිටත්වෙද්දී ජෙයවානි ඔහුට කෑම බීම සියල්ල ලකලෑස්ති කර දෙන්නේ එංගලන්තයේ ජීවත් වුවත් නියම ශ්‍රී ලාංකික බිරියකගේ යුතුකම ඉටු කරමිනි. පසුගිය ජනවාරි 9 වැනිදා උදෑසන අවදි වූ ජෙයවානී සැමියාට රැකියාවට යෑමට අවශ්‍ය සියලුම දේ සූදානම් කර දුන්නාය.ශක්තිවේල් රැකියාවට ගිය පසු නිවසේ තනි වන්නේ ජෙයවානී හා දරු දෙදෙනා පමණි. ශක්තිවේල් සවස නිවසට එන්නේ තම පුංචි සුරතලුන් දෙදෙනාගේ මුහුණු බලන්න ඉස්පාසුවක් නැතිවය. එදින ද සුපුරුදු ලෙසින් ශක්තිවේල් නිවසට පැමිණියේ පස්වරු 5.20 ට පමණය. ඔවුහු නිවසට එද්දී වෙනදා දකින කිරි සිනා එදින නිවසේ දක්නට නොලැබිණ. නිවසින් කිසිම හැල හොල්මනක් නැති ගාණය.“ජෙයවානි බබාලවත් අරන් පාක් එකටවත් ගිහින් ද?”ජෙයවානී එලෙස ලෙහෙසියෙන් පිටතට යන කෙනෙකු නොවූවත් ශක්තිවේල්ට එලෙස සිතිණ. ශක්තිවේල් පුංචි පැටවු සොයා ගෙන ඔවුන්ගේ නිදන කාමරයට ගියේය.“දෙවියනේ; මේ මොකද වෙලා තියෙන්නෙ. අනේ මගේ පුංචි පැටවු... ජෙයවානී... ජෙයවානී...”කාමරයේ දුටු දසුනින් කම්පාවට පත් ශක්තිවේල් මහ හඬින් කෑගැසීය. ඔවුන්ගේ පුංචි පැටවු දෙදෙනා කළු පැහැති කසළ ඉවත් කරන උර දෙකක. ජෙයවානීත් එතැනම වැටි සිටියාය. සිහි විකලින් මෙන් ශක්තිවේල් ගෙතුළ සිට කෑගසන හඬ ඇසුණු අසල්වැසියෝ ඔවුන්ගේ නිවෙස කරා දිව ආහා.පොලීසිය එතැනට ළඟාවීමට වැඩි වේලාවක් ගත නොවූ අතර පොලීසියේ දැනුම් දීම මත ගිලන් රියක් ද තට්ටු නිවාස සංකීර්ණය වෙත ළඟා විය. ගිලන් රියේ සිටි වෛද්‍යවරයා පැවසු දෙයත් සමඟ ශක්තිවේල්ට හැඟුණේ තම මුළු ලෝකයම දෙපා මුල කඩා වැටුණු බවකි.“දෙවියනේ! මං කොහොම මේ දේ අදහන්න ද? මගේ පුංචි පැටවු දෙන්නා. මගේ ජෙයවානී.... ඔයාලට මොකද වුණේ. මං තනියම මොකද කරන්නෙ...”පුංචි එවුන් දෙදෙනා සහ ජෙයවානී ඒ වෙද්දිත් මෙලොව හැර ගිහින් අවසන් බව දැනගත් මොහොතේ ශක්තිවේල් විලාප දී හැඬු අන්දම අසල්වාසීහු කම්පා වූ හදවතින් යුතුව බලා සිටියහ. එංගලන්තයේ ස්කොට්ලන්ඩ්යාඩ් පොලීසිය එතැන් සිට පරීක්ෂණ බාරගත් අතර සිරුරු මරණ පරීක්ෂණය සඳහා රැගෙන යනු ලැබීය.ශ්‍රී ලාංකික තරුණ මවක හා සිඟිති දරු දෙදෙනා මෙලෙස ඔවුන්ගේ නිවෙසේ මියගොස් සිටි පුවත මුළු ලෝකය පුරාම පතළ වීමට වැඩි වේලාවක් ගත නොවීය. මේ සිද්ධියෙන් සාමකාමී වටපිටාවකින් යුතු වුඩ්ග්‍රෙන්ජ් - කෙන්ටන් ප්‍රදේශයේ පදිංචිකරුවෝ කම්පනයට පත්ව සිටිති.ගෞතමී මහාදේව වසර 10 ක පමණ සිට ශක්තිවේල් සහ ජෙයවානී ඇසුරු කරන්නීය. සිද්ධිය වූ වහාම එතැනට දිව ආ ගෞතමී සිදුවූ දේ අදහාගත නොහැකිව රහස් පොලීසියට කටඋත්තරයක් දුන්නාය.“ජෙයවානී තවමත් ඉන්නේ ප්‍රසූත නිවාඩු පිටයි. ඇගෙන් මට පෙරේදා දිගටම ඇමතුම් ලැබී තිබුණා. ඒත් මට ඇයට කතා කරන්න බැරිවුණා. ඇය මට කතා කරන්න ඇත්තේ උදව් ඉල්ලලා වෙන්න ඇති. මට ඇයට කතා කරන්න ලැබුණානම් මෙය නොවෙන්න තිබුණා. මට මේක මුළු ජීවිත කාලයටම දරාගන්න බැරි වෙයි.ජෙයවානී පොඩි අය එක්ක හොඳින් හිටියා. පෙරේදා මගේ නැණාට කතා කර චූටි පුතාට කෑම දෙන විස්තරත් ඇහැව්වා. එයාලට මොනවා වුණා ද කියා මට හිතාගන්න බැහැ.” ඇය පැවසුවාය.සිරුරු සම්බන්ධ මරණ පරීක්ෂණය නෝර්ත්වීක් පාර්ක් මෘත ශරීරාගාරයේ පැවැති අතර දරුවන්ගේ මරණ මිනීමැරුම් බවටත් ජෙයවානී ගෙල සිරවී මියගොස් ඇති බවත් වාර්තා විය. ස්කොට්ලන්ඩ්යාඩ් පොලීසිය පරීක්ෂණයෙන් පසු දැනුම් දී ඇත්තේ මෙය මව දරුවන් මරා සියදිවි නසා ගැනීමක් බවය. ඒ සම්බන්ධයෙන් කිසිම පුද්ගලයකු සැක නොකරන බව ද ස්කොට්ලන්ඩ්යාඩ් පොලීසිය දැනුම් දී තිබේ.ශ්‍රී ලාංකික තරුණ මවක සිය ළාබාල දරු දෙදෙනා ඝාතනය කර ගෙල සිර කරගෙන දිවි තොර කරගැනීමට තරම් බලපෑ හේතු ගැන දැන් සැවොම අතර පැතිර ඇත්තේ දැඩි කුතුහලයක් මෙන්ම කම්පනයකි.තස්මා බ්‍රවුන් මේ ශ්‍රී ලාංකික යුවළගේ තට්ටු නිවාසයේ අල්ලපු ‍නිවසේ පදිංචිව සිටින්නීය. ඔවුන් ගැන ඇය ද මාධ්‍යයට තොරතුරු පැවසුවාය.“ඒ අය පෙරදී හොඳින් හිටියා. ඒත් චූටි පුතා ඉපදුණාට පසු ඒ ගෙදර පුංචි පුංචි ආරවුල් ඇතිවුණා. ගේ ඇතුළේ මහ හඬින් කෙරෙන බැණ ගැනීම් ඇහුණා. මාසෙකට තුන් හතර වතාවක්ම ජෙයවානී ඔවුන්ගේ භාෂාවෙන් කෑගහනවා. ශක්තිවේල් ඒ බොහෝ අවස්ථාවල නිවසින් පිටවී සියල්ල සමනය වනතුරු පිටතට වී ඉන්නවා.පුංචි බබා අඬන එක ගැන ජෙයවානී නිතරම හිටියේ කනස්සල්ලෙන්. ඒ පවුල වැඩිපුර එළිමහනේ ගැවසෙන්නේ නෑ. වෙන අය වගේ උද්‍යානයට යන්නෙත් නෑ. ගේ ඇතුළේමයි ඉන්නේ.මේ පුංචි දරුවෝ මල් වගේ. ලොකු දරුවා හරිම බුද්ධිමත්. මේ සිද්ධිය දැක්කාට පසු මට මෙහේ ඉඳීමත් එපා වුණා. මට ඕනෙ මෙහෙන් යන්නයි. මට මෙය දරාගත නොහැකියි.” බ්‍රවුන් පැවැසුවාය.ජෙයවානී මීට පෙර කා සමඟත් සිනාවී කතා කළ බවත් පසුව ඒ ස්වභාවය නැතිවූ බවත් ඔවුන්ගේ තවත් අසල්වැසියකු වන ජේ. මොයිසන් පවසා තිබිණ. ජෙයවානී නිතරම කනස්සලු ස්වභාවයෙන් සිටි බවක් පෙනුණේ යැයි ද ඔහු පැවැසීය.රෙග් කෙල්විල් ඔවුන් පදිංචි පළාතේ පළාත් පාලන සභිකයෙකි.“ඇය මානසික පීඩනය දරා ගත නොහැකිව මේ තත්ත්වයට පත්වෙන්න ඇති. පුංචි දරුවන් දෙදෙනා ගැන කනගාටුයි. මේ සිද්ධිය පළාතේ අයට දැඩි කම්පනයක් වෙලා.”ජෙයවානී පශ්චාත් ප්‍රසව විසාදය නම් වූ මානසික රෝග තත්ත්වයෙන් පෙළුණාදැයි මේ වනතුරු නිගමනයකට එළැඹ නැත. කෙසේ වෙතත් ශක්තිවේල් තවමත් සිය පුංචි දරු දෙදෙනාගේ ජීවිතය දෙවියන්ගෙන් යදිමින් හඬා වැලපෙන්නේය. ඔහු පවසන්නේ සිය පුංචි එවුන්ගේ සුරතල් සිනා හඬ නොමැති ඒ නිවසට යළි කිසිදා පා නොතබන බවයි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011917</link>
    <topic>නිබ්බුත පද පෙළක් වේවා!</topic>
    <author>කසුරි</author>
    <content>අත්තනගලු ඔය පිරී ඇත. එකල නම් ගමේ ළමුන්ට අත්තනගලු ඔයට වඩා දෙයක් නැත. දැන් ළමයින්ට ඒ ගැන වගේ වගක් නැත. අත්තනගලු ඔය ඔහේ ගලා බසිමින් තිබේ. ගමේ ළමෝ නාන කාමරවල නාති.දාරළුවත් අලුත්ගමත් වෙන්ව ඇත්තේ අත්තනගලු ඔයෙනි. බොහෝ කලකට පසු අත්තනගලු ඔයෙන් එගොඩ වී දාරළුවට යාමට පසුගියදා මට වාසනාවක් ලැබුණේය. වාසනාවක් යැයි ලියැවුණේ ඒ ගමන මසිත මහා සතුටකින් සහ තෘප්තියකින් පුරවාලූ බැවිනි.“මට කවදාවත් අත්තනගලු ඔය අමතක වෙන්නෙ නෑ. මං ජීවිතයේ කොච්චර වාරයක් අත්තනගලු ඔයේ එගොඩ වෙලා ගම්පහට යන්ඩ ඇද්ද....!”ඈ කීවාය. මම ඈ දෙස බලා සිටිමි. මා පමණක් නොව ගම්පහ මහ දිසාපතිතුමා ද ඈ දෙස බලා සිටී. අතිරේක දිසාපතිතුමා, අත්තනගල්ල ප්‍රාදේශීය ලේකම්තුමා පමණක් නොව සමෘද්ධි කොමසාරිස්තුමිය ද ඈ දෙස බලා සිටිති.ඉහළගම පන්ස‍ලේ ලොකු හාමුදුරුවෝ කරණෑකමුල්ල පන්සලේ ලොකු හාමුදුරුවෝ පමණක් නොව ගම්පහ ඉඳිගොල්ල ශාන්ත ජූඩි දේවස්ථානයේ පාලක පියතුමා ද ඈ දෙස බලා සිටිති.“මට මතක ඇති කාලෙක ඉඳල අද උදේ වෙනකල්... අද උදෙත් මගෙ කොණ්ඩ කරල් දෙක ගෙතුවෙ අම්මා..”ඈ කියයි. අම්මා ඈ දෙස බලා සිටී. තාත්තා ද එසේමය. ගමේ සියලුදෙනාම එසේමය. ඈ දෙස බලා සිටිති.පසුගිය සති කිහිපය තිස්සේ ශ්‍රී ලංකාවේ මවුපියෝ ද පාසල් දරුවෝ ද ඈ දෙස බලා සිටියහ.ඇගේ නම ද එරන්දිය. ඇඟපතින් බොහෝ පුංචිය. එහෙත් ආත්ම ශක්තියෙන් සහ ආත්ම ධෛර්යයෙන් ඈ යෝධ දියණියකි.ඔව්...! ඇගේ නම එරන්දි කාංචනාය.ගම්පහ රත්නාවලී බාලිකාවේය. උසස් පෙළ සමත් වූ‍වාය. ඒ ශ්‍රී ලංකාවේම පළමු වැන්නිය ලෙසිනි. වාණිජ අංශයෙනි.ඈ චතුර ලෙස කතා කරයි.“අම්මයි තාත්තයි හැමතිස්සෙම මගෙ පිටිපස්සෙන් හිටිය.”දාරළුව යනු අත්තනගලු ඔයට යාබදව ඇති සුන්දර ගම්මානයකි. වත් පොහොසත් කම් අතින් මහ විශාල හයිහත්තියක් ඇති මිනිසුන් සිටින ගම්මානයක් නොවේ. එහෙත් බොහෝ හොඳ මිනිස්සු එහි වෙසෙති.ඔවුහු එරන්දි කාංචනාට උපහාර උත්සවයක් සූදානම් කළහ. ඇරැයුමක් ලැබ මම ද එහි ගියෙමි.එරන්දි කතා කළේ මේ උත්සවයට ඒකරාශී වී සිටි ගමේ නැන්දලා මාමලාටය. අයියලා අක්කලාටය. නංගිලා මල්ලිලාටය.ඈ පණ්ඩිත කතා කිසිවක් නොකීවාය. “අම්මයි තාත්තයි මගෙ පිටිපස්සෙන් හිටියා. මං මහන්සි වුණා.. නංගියේ මල්ලියේ මහන්සි වුණොත් ප්‍රතිඵල ලැබෙනවා.”ඈ කීවාය. අපි අසාගෙන සිටියෙමු. මේ කතාකරන්නේ ශ්‍රී ලංකාවම ජයගත් පුංචි කෙල්ලය. ඒ තරමට පුංචිය. හත අටේ පන්තියේ වගේය. මා මුලින් කීවාක් මෙන් උත්සාහය අතින් යෝධ සිතකින් යුක්තය.ගම්පහ මහ දිසාපති රත්නසිරි මහතා ද අපූරු ප්‍රකාශයක් කළේය.“මා හම්බවෙන්ඩ ලොකු පෝසත් අය, ලොකු ලොකු වාහනවලින් එනව. ඒ ගොල්ලො මගෙ ළඟට එනව මිසක මං ඒ ‍ගොල්ලන්ගෙ ගෙවල්වලට ගිහිල්ල නෑ.. ඒත් දුවේ මං ඔයාගෙ ගෙදරට ආවා.”විවිධ තෑගි බෝග ඈට ලැබිණි. දාරළුව ගම්මානයෙන් එකතු කරන ලද රුපියල් හැට එක්දහසක මුදල පිරිනමන මොහොතේ අපි හැමදෙනාම නැඟී සිටියෙමු. අපට නැඟී සිටින්න යැයි අප සැමගේම සිත් අපට නියෝග කලාක් මෙනි.ඒ නැඟී සිටීම එරන්දි කාංචනා දියණියට සෙනෙහස පිරි උපහාරයක් වශයෙන් සිදු වූවක් මෙන්ම දාරළුව ගම්වාසීන්ට ගෞරවය පිරි උපහාරයක් බවට ද පත් විනැයි මසිත මට කීවේය.ගම මැද හිස් ඉඩමක තාවකාලිකව අටවන ලද ටකරන් මඩුවක කුලියට ගෙන ආ ප්ලාස්ටික් පුටු ද සහිත අහිංසක චාම් උත්සවයකි. එහෙත් චාම් බව පසුබිමෙහි තිබුණේ එරන්දිගේ ගමේ මිනිසුන්ගේ සිත්වල තිබුණ අභිමානවත් උදාරත්වය යැයි මසිත මට කියයි.ඒ චාම් උත්සවය, උත්සවයෙන් පසු ලැබුණු සව්දොදොල් සහ කිරිබත් සංග්‍රහය තරමටම රසවත් වීය.“දෙදහස් දාහතරේ නව අවුරුද්ද බොහෝ තෘප්තිමත් උත්සවයකින් ආරම්භ වී යැයි සතුට උතුරන මසිත යළි යළි සිහිපත් කරයි.“ස්ථිර රැකියාවක් නැති දුවගෙ තාත්තා, පලතුරු විකුණනවා. වැස්ස දාට විකිණෙන්නෙ නෑ... දුවගෙ ඉගෙනීමේ කටයුතුවලට අඩුවක් කරන්ඩ බැරි හින්ද මං ළමයි දෙන්නෙක් බලාගන්ඩත් ගියා.”දුප්පත් අම්මාගේත් තාත්තාගේත් අහිංසක උත්සාහයට මේ දියණිය සාධාරණයක් ඉටුකොට ඇත්තේය.නිබ්බුත පද පවසන්න‍ට ඈ‍ට සුදුසුකම් ඇත. එසේ කියන්නට කිසාගෝතමියක් නොමැති හෙයින් මේ සටහනම නිබ්බුත පද වැළක් වේවා!කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011918</link>
    <topic>අනුරපුරේ යෝධ ඇළේ වේල්ල ගඩොල්වලට කපයි</topic>
    <author>බණ්ඩාර ඒකනායක</author>
    <content>සමස්ත ලෝකයටම වාපී ශිල්පය කියා දුන් පණ්ඩුකාභය රජතුමා විසින් අනුරාධපුරයේ ප්‍රථම වරට ඉදිකරන ලද අභය වැව චෝල, මාඝ, ආක්‍රමණවලදී “බසවක්කුලම” වැව බවට පත් විය. ජාතික උරුමයේ දැලි ගෑවී ඇති මෙම නම ඉවත් කොට, වැවට හිමි නම වූ ‘අභය වැව’ යන නම නැවත වැවට යෙදීමට රටට නිදහස ලැබී 65 වසරක් ගෙවී යන තුරුත් පළාත් සභා පිහිටුවා 25 වසරක් ගෙවී යන තුරුත් නොහැකි විය.වාපී ශිල්පයේදී පමණක් නොව වාරි ශිල්පයේදී ද අපේ උරුමය මුළුමනින්ම විනාශ කර දමා ඇත. වාපි ශිල්පයේ මවු වැව අභය වැව වූවාක් මෙන් වාරි ශිල්පයේ මුල්ම වාරිය වූයේ ධාතුසේන රජතුමා විසින් පහත් බිමක පිහිටි කලා වැවේ සිට උස් බිමක පිහිටි තිසා වැවට සැතපුම් 54ක් දිගට ජලය ගෙන යාමට ඉදිකරන ලද ලෝකයේ අපූර්ව නිර්මාණයක් වූ ‘යෝධ ඇළයි'. අපේ ඉතිහාසයට අනුව මුල්ම වාරිය හැටියට සැලකෙන්නේ ධාතුසේන රජතුමා ඉදිකළ මෙම යෝධ ඇළයි.අභය වැවට සිදුකර ඇත්තේ සිංහල අභය වැව දෙමළ ‘බසවක්කුලම'’ බවට පත් කිරීම පමණි. නමුත් අපේ මුල්ම වාරිය වූ යෝධ ඇළට කර ඇත්තේ යළිත් ගොඩ එන්නට බැරි විදියට කෑලි, කෑලි වලට වෙන් කර දමා නටබුන් කර දැමීමය. මේ මහා ජාතික අපරාධය කළෝ කවුරුන්ද?යෝධ ඇළ නිකම්ම ඇළක් නොවේ. එය අතීත සිංහලයාගේ වාපී ඥානයත් වාරි ඥානයත් එකට මුහු කළ අපූර්වතම නිර්මාණයකි. පහත් බිමෙහි පිහිටි කලා වැවේ සිට උස්බිමෙහි පිහිටි තිසා වැවට සැතපුම් 54ක් දිගට දියවර ගෙන යන ලද්දේ මේ යෝධ ඇළ දිගේය.යෝධ ඇළ සැබැවින්ම ඇළක් නොව දික් වැවකි. යෝධ ඇළ ගමන් කරන්නේ ලා බෑවුම් සහිත බිමක් දිගේය. යටාවතින් පමණක් වැවක මෙන් බැම්මක් බැඳ තිබේ. මේ බැම්ම බැඳ ඇත්තේ ගල්, බොරළු, වැලි නැති පිරිසුදු පස්වලිනි. එය බදාමයක් බඳුය. වතුර කාන්දුවන්නේ නැත.යෝධ ඇළේ අඟලක දිය බැස්මක් ඇතැයි සමහරු කියති. නමුත් පවතින ජනප්‍රවාදයේ හැටියට ගැබ්බර වූ එලිච්චියක් ඉදිරියෙන් ගමන් කරවා ඇය ගමන් කළ ඉසව්ව අනුව යෝධ ඇළ ඉදිකර ඇති බවක් කියවේ. කෙසේ වුවද මේ සැතපුම් 54ක් දුර තරණය කිරීමේ දී යෝධ ඇළේ තැනින් තැන ‘දියකලි’ ඉදිකර තිබේ.උස්බිම තරණය කර ඇත්තේ මෙම දියකලි මුල්කරගෙනය. ඉදිරියේ සුළු උස්බිමක් පවතින විට ඊට යටාවතින් දිය වංගුවක් ඇති කොට වංගුව තුළ දිය කලියක් පිහිටුවා ඇත. මෙම දිය කලියේ ජල මට්ටම උතුරා ගලන විට ඉදිරියෙන් ඇති උස් බිම පහසුවෙන් තරණය කර ඇත. මෙවැනි දියකලි 48ක් පමණ පැවතියේ යයි ජනප්‍රවාදයේ කියවේ. මෙම දියකලියක අරමුණ උස් බිමකට ජලය ගැනීම වුවත් එම දියකලි අවට කැලෑබද අලි ඇතුන්ගේ සහ වන සතුන්ගේ දියකෙළියට ද මේවායින් ඉඩ සැලසී ඇත.කලා වැවේ සිට අනුරාධපුරය තිසා වැව දක්වා දියවර ගෙන යාමේදී අතර මඟ ඉහළ වැව්, මහ වැව්, සහ යාය වැව් 229කට යෝධ ඇළෙන් දියවර සපයා ඇත. යෝධ ඇළෙන් මේ වැව්වලට දියවර සැපයීමේ දී අප දන්නා දේට වඩා නොදන්නා ශිල්ප ක්‍රමයක් අනුගමනය කර ඇති බව පෙනේ. ‍යෝධ ඇළේ යටාවතේ බැම්මේ අඩි තුනක් හතරක් තරම් උසින් හොරොව් පිහිටා ඇත. ආචාර්ය පී.බී.ධර්මසේන මහතාට අනුව මෙම සොරොව් උසින් තබා ඇත්තේ යෝධ ඇළට රැස්වෙන ජලය තුළ පවත්නා ලවණ වර්ග යෝධ ඇළේ පතුලේ තැන්පත් වන්නට හැර ලවණ නැති මතුපිට ජලය වැව්වලට මුදා හැරීම සඳහාය. මොන තරම් වාරි ඥානයකින් යෝධ ඇළ ඉදිකර ඇද්දැයි මේ සාධකවලින් සිතා ගැනීමට පුළුවන. මෙහි අදහස ගොයමට ලවණ නැති ජලය මුදා හැරීමය.ක්‍රි.ව. 549 වැන්නේදී අනුරපුර අගනුවර රජ පැමිණි ධාතුසේන රජතුමා විසින් අනුරපුර දිය හිඟය පිරිමසා ගන්න, එතුමා විසින් ම ඉදිකරන ලද කලා වැවේ සිට අනුරපුර තිසා වැවට ජලට ගෙන යන්නට මෙම යෝධ ඇළ සැතපුම් 54ක් දුරට කපා නිම කරන ලදී.තිසා වැවට දියවර ගෙන යන ගමන්ම යෝධ ඇළ දෑලේ පිහිටි ගම්මාන බතින් බුලතින් සරු කරන්නට යටකී පරිදි වැව් 234ක් ඉදිකොට, ඒවාට ද දියවර දෙමින් ධාතුසේන නිම්නය ලෙස හැඳින්වෙන නුවර කලාවියේ මුල් කොටස සරුසාර කරනු ලැබීය. කලාවැව හරහා මහවැලි දියවර නුවර කලාවියට එනතුරුම මේ යෝධ ඇළ වසර 1500කට වැඩි කලක් මහා යෝධයෙකු සේ ඇළ දෑල සරුසාර කරමින් තිසා වැවට ජලය ගෙන යන ලදී.වැව් 234කට ජලය දුන්නා, දිග සැත­පුම් 54යි යෝධ ඇළේ බැම්ම කපා ගඩොලු සාදන අයුරු.ලෝක බැංකුවට ණය වී මහවැලි එච් කලාපය මහවැලි දියවරෙන් පෝෂණය කිරීමේ දී ලෝක බැංකු ශිල්පීන් උපදෙස් දෙන්නට මහවැලි ව්‍යාපෘතියට එකතු විය. පාරම්පරිකව මහවැලි එච් කලාපය තුළ විසූ ගොවි පවුල්වල ගව පට්ටි පාලනය ලෝක කෘෂිකර්ම සංවිධානයේ කෘෂිකර්ම අධ්‍යක්ෂ ආචාර්ය මුමා විසින් සපුරා තහනම් කරන ලදී.මහවැලි බිම්කඩවලට හරකුන් ගැනීම එතැන් පටන් සපුරා නැවතී ගොවි පවුල්වල උරුමයක් සේ පැවති සිය ගණනක් වූ ගව පට්ටි විකුණා දමා මහවැලි කුඹුරුවල වැඩ කරන්නට විදේශවලින් අත් ට්‍රැක්ටර් ගෙන එනු ලැබීය.මහවැලි ජලය එද්දී තවත් වැව් වලට බිම හිලව් කරන්නේ කුමට දැයි කියමින් විදේශීය වාරි ඉංජිනේරුවන්ගේ උපදෙස් අනුව කලාවැවේ සිට එප්පාවල දක්වා යාය වැව් 124ක් පමණ කපා බිමට සමතලා කොට ඒවායේ කුඹුරු අස්සැද්දූහ. මෙම ධාතුසේන නිම්නයේ වැව් කපා දැමීම ගැන ජනතාව දැඩි ලෙස විරෝධය දැක්වීම නිසා එප්පාවලදී වැව් කැපීම නවත්වන ලද නමුත් එච් කලාපයේ ඉතිරි වැව් සියයකට වැඩි ගණනක් නටබුන් වන්නට හරින ලදී.තුන්වැනිව අපේ ජාතික උරුමයක් වූ ඓතිහාසික යෝධ ඇළට විදේශීය වාරි ඉංජිනේරුවන් අත ගැසීය. වංගු වංගු සහිතව යන යෝධ ඇළේ දිය ගමන පරක්කු වැඩි යැයි කියමින් විදේශීය වාරි ඉංජි‍ෙන්රුවරුන්ගේ උපදෙස් පරිදි කලා වැවේ දියවර මහවැලි එච් කලාපයට ගෙන යන්නට එක එල්ලේ ජලය බැස යන ‘ජය ගඟ’ නමින් එවකට සිටි රාජ්‍ය පාලකයාගේ නමින් කලා වැවේ සිට බටුවත්ත දක්වා ජලය ගෙන යාමට ඇළක් කැපීය.මෙම ජය ගඟ එක එල්ලේ කලාවැවේ සිට බටුවත්ත දක්වා ගලා යෑමේ හේතුවෙන් සමහර උස් බිම්වල දී අඩි 50, 60, 70 ගැඹුරට ඇළ හාරන්නට සිදුවිය. එවැනි තැන්වල දෙපැත්තේ ගම්මාන වියළී ගිය අතර ළිංවල වතුර ද සිඳී ගියේය. ගහ කොළ මැරී ගියේය. එපමණක් ද නැත.මේ ජය ගඟ එක එල්ලේ ගලා යෑමේ දී මහඉලුප්පල්ලම සිට බටුවත්ත දක්වා වංගු සහිතව ගලා ගිය යෝධ ඇළ දෙබෑ කරගෙන කපාගෙන ගොස් ඇත. මේ නිසා යළි යෝධ ඇළ එක දිගට සම්බන්ධ කරන්නට බැරි විදිහට තැනින් තැන කෑලි කෑලි වෙන්කර දමා ඇත.ජයවර්ධන යුගයේ දී සිදුවී ඇති මේ ජාතික අපරාධය ගැන අද වන තුරු එකම දේශපාලකයෙකුවත් නිලධාරියෙකුවත් කතා කර නැත. ඔවුන් සියලු දෙනා ගොළු වෙමින් මේ ජාතික උරුමය වැළලී යන්නට ඉඩ හැර තිබේ. මතු පරපුර වෙනුවෙන් ආරක්ෂා කර තැබිය යුතු ජාතියේ උරුමය මෙසේ වැළලී යන්නේ සිංහල පාලකයන්ගේ යුගයේ දී වීම මහත් ඛේදවාචකයකි.එපමණක් ද නැත. මහඉලුප්පල්ලම සිට බටුවත්ත දක්වා කිලෝමීටර් 15ක තරම් දුරට යෝධ ඇළ තැනින් තැන දෙබෑ කරමින් අලුත් ජය ගඟ ගලා යයි. එසේ වෙන් වූ යෝධ ඇළේ කෑලි අසල්වැසි මිනිසුන් අල්ලාගෙන බුලත් කොටු, කෙසෙල් කොටු, කොහිල කොටු ආදිය දමාගෙන ඇති අතර සමහරු යෝධ ඇළේ වේල්ල කපා ගඩොල් කැපීම ද කරගෙන යයි. මෙය ජාතික අපරාධයකි. මේ අතර යෝධ ඇළ බැම්මේ නිවාස හදාගෙන ඇත. මේ වන විට මේ කොටස මුළුමනින්ම අයාලයට යාම නිසා යළිත් යෝධ ඇළක් ඇති කිරීම වෑයමින් කළ යුත්තකි.2010 දී එවකට වාරිමාර්ග හා ජල කළමනාකරණ නියෝජ්‍ය ඇමැති ලෙස කටයුතු කළ එස්.එම්.චන්ද්‍රසේන මහතා විශේෂ වියත් මණ්ඩලයක් ද පත් කොට යෝධ ඇළ පුනරුත්ථාපනය කරන්නට මුල පිරීය. මා ද එම මණ්ඩලයේ සාමාජිකයෙකි. වරක ජනාධිපතිතුම‍ාගේ ප්‍රධානත්වයෙන් අරලිය ගහ මන්දිරයේ දී මෙම මණ්ඩලය රැස්වී ජනාධිපතිතුමාගේ උපදෙස් ලබාගෙන යෝධ ඇළ ජාතික උරුමයක් සේ සංරක්ෂණය කරමින් පුනරුත්ථාපනය කිරීමට තීන්දු කරන ලදී.ඒ අනුව 2010 නොවැම්බර් 10 වැනිදා සිහිවටන මුල්ගලක් ද පිහිටුවා එවකට වාරිමාර්ග හා ජල කළමනාකරණ නියෝජ්‍ය ඇමැති එස්.එම්.චන්ද්‍රසේන මහතාගේ ප්‍රධාන්තවයෙන් මහවැලි කාර්ය මණ්ඩලය ද දායක වී උත්සවශ්‍රීයෙන් යෝධ ඇළ පුනරුත්ථාපනය කිරීමේ වැඩ කටයුතුවලට මුල පුරන ලදී.නමුත් යෝධ ඇළ හදන්නට මුල පිරුවේ එදා පමණි. ඊට පසු එස්.එම්.චන්ද්‍රසේන මහතා ගොවි ජන සේවා කැබිනට් ඇමැති ලෙස පත්වී යාමත් සමඟ යෝධ ඇළේ පුනරුත්ථාපනය ලත්තැනම ලොප් විය. ඒ වැඩ පිළිවෙළින් අදටත් ඉතිරි වී ඇත්තේ සද්දන්ත මුල්ගල හා ශිලා ලේඛනය පමණි. නමුත් අද වන විටත් යෝධ ඇළ තවදුරටත් අභාවයට ගියා මිස ප්‍රතිසංවර්ධනයක් සිදුවූයේ නැත.මෙහි වඩාත් සංවේදනීය ඛේදවාචකය වන්නේ ධාතුසේන රජතුමන් කලාවැව සහ යෝධ ඇළ වෙනුවෙන් ජීවිතය පුජා කි‍රීමයි. සිය පුතා කාශ්‍යප ධාතුසේන පිය රජුගෙන් ධනය ඉල්ලා සිටි විට “යමං පුතේ මා ඉපයූ ධනය දෙන්න” යයි කියමින් මහලු ධාතුසේන රජතුමා සිය පුත් කාශ්‍යප සමඟ කලා වැව බලා අසු පිටින් ගමන්කර ඇත්තේ යෝධ ඇළේ බැම්ම දිගේ බව අදටත් ජනප්‍රවාදයේ පවතී. ඒ ධාතුසේන රජතුමාගේ අවසන් ගමන මෙය විය.යෝධ ඇළ බැම්ම දිගේ ගිය ධාතුසේන රජතුමා කලා වැවට බැස දිය දෝතක් ගෙන උඩට විසිකර “මෙන්න පුතේ .. ඔබ වෙනුවෙන් මා ඉපයූ ධනය” යයි පෙන්වා දෙද්දී කුරිරු වූ කාශ්‍යප විසින් ධාතුසේන මරා දමන ලදැයි ජනප්‍රවාදයේ අදටත් පවතී. යෝධ ඇළ හදද්දී මෙන්ම ජීවිතයේ අවසන් ගමන යද්දී ධාතුසේන රජතුමාගේ දහසක් පිය සටහන් මේ යෝධ ඇළ බැම්මේ රැඳී තිබෙන්නට ඇත. එහෙව් උතුම් ‍යෝධ ඇළත්, යෝධ ඇළ බැම්මත් අද කීතු කීතු කර දමා ඇත.මේ පිළිබඳව බලන්න කවුරුවත් නැත. ඒ පිළිබඳව උතුරු මැද පළාත් වාරිමාර්ග අමාත්‍යාංශයේ මහැවලි අධිකාරියේ අවධානය යොමු කරවමි. නැත්නම් පෞරාණික කෘෂිකාර්මික හා වාරිමාර්ග වටිනාකමක් ඇති යෝධ ඇළට කාගේ පිහිටක්ද?බණ්ඩාර ඒකනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=af14011919</link>
    <topic>80 වෙනි සංවත්සරය සමරන මොරටු මහා විද්‍යාලය</topic>
    <author>කේ. ජී. ජයලත් මැණිකේ</author>
    <content>මොරටුවේ ක්‍රිස්තියානි පසුබිම තුළ බෞද්ධ පාසලක් ආරම්භ කිරීමේ මූලික පියවර තබන ලද්දේ ඇම්. ජේ. සී. ප්‍රනාන්දු මහතා විසිනි. මොරටුව ප්‍රදේශයේ ධනපතියකු වූ ඇම්. ජේ. සී. ප්‍රනාන්දු මහතා මොරටු මහා විද්‍යාලය පිහිටි අක්කර 7 කින් යුතු භූමි ප්‍රදේශය මිලට ගනු ලැබුවේ තමට හිමි රබර් ඉඩම් විකිණීමෙනි.මොරටු මහා විද්‍යාලය ආරම්භ කිරීමට පූර්ව යෙහි 1924 මැයි මස 11 වැනි දින, ඇම්. ජේ. සී. ප්‍රනාන්දු මහතා තවත් හිතවත් කිහිප දෙනකු සමඟ මොරටුව බෞද්ධ සමිතිය පිහිටු විය. මෙම සමිතියේ පරමාර්ථය වූයේ මොරටුව ප්‍රදේශයේ බෞද්ධයන්ට රැස්වීම උදෙසා ශාලාවක් පිහිටු වීම, බෞද්ධ දරුවන්ට අධ්‍යාපනය ලබාදීම උදෙසා පාසලක් ආරම්භ කිරීමයි. පහතරට මුහුදු බඩ ප්‍රදේශයේ ජීවත් වූ දේශීය වැවිලිකරුවන් මුදල් උපයා ගන්නා ලද මාර්ග වූයේ රේන්ද කර්මාන්තයෙන් හා රබර්, පොල් ආදි වැවිලි කර්මාන්ත තුළිනි.එසේ උපයා ගන්නා ලද ප්‍රාග්ධනය යොදා ගන්නා ලද්දේ ඉංග්‍රීසි පාලකයන් ගෙන් තනතුරු ලබා ගැනීම උදෙසාය. නමුත් 19 සියවසේ අගභාගයේදී මෙරට ක්‍රියාත්මක වූ බෞද්ධ පුනර්ජීවනය හේතු කොටගෙන දේශීය ධනවතුන් බෞද්ධාගම නගා සිටුවීමට උර දුන්හ.යටත් විජිතකරණයට විරුද්ධව දේශීය බෞද්ධ ධනවතුන් නැඟී සිටීම නව ප්‍රවණතාවක් ඇතිවීමට හේතුවක් විය. මෙකී දේශීය බෞද්ධ සලකුණු ක්‍රිස්තියානිකරණය වෙමින් පැවැති සමාජයක ප්‍රතිෂ්ඨාපනය කිරීමෙහිලා පුරෝගාමී වූවන් අතර ඇම්. ජේ. සී. ප්‍රනාන්දු මහතා ද සිටියි. තමාගේ පෞද්ගලික ධනයෙන් මිලට ගත් මොරටු නගරයේ අක්කර 07 කින් යුත් බිම් ප්‍රමාණය ඔප්පුවකින් බෞද්ධ සමිතියට පැවරීම කෙරෙහි නැඹුරු වන්නේ මෙකී උදාර ගත ලක්ෂණ හේතු කොටගෙනය. එසේ බෞද්ධ සමිතියට පවරන ලද ඉඩමෙහි 1925 සැප්තැම්බර් 10 දින මොරටු බෞද්ධ මන්දිර ශාලාව ගොඩනැගීමට මුල්ගල තබන ලදී.එසේම මොරටුව නගරය තුළ බෞද්ධ පුනර්ජීවනයේ සලකුණක් තැබීමට මෙම පුරෝගාමීයෝ අමතක නොකළහ. ජය ශ්‍රී මහා බෝධියේ බෝ පැළයක් මොරටුව බෞද්ධ සමිති භූමියේ රෝපණය කරන ලදී. මෙම බෝ පැළය සහිත බෝ මලුව ඉදිකිරීම සඳහා ධන පරිත්‍යාගය කරන ලද්දේ ද පාණදුරේ ජෙරමියෙස් දියෙස් මැතිනිය විසිනි. 1927 අප්‍රේල් මස 3 වැනි දින බෝ මළුව බෞද්ධයන්ගේ වන්දනාමාන කටයුතු සඳහා විවෘත කරන ලද.මොරටුව නගරයේ බෞද්ධ පුනරුදයේ මුදුන් මල්කඩ වන්නේ බෞද්ධ මන්දිරයයි. ඉතා අලංකාර මෙම මන්දිරය 1929 ජුනි 24 වැනි දින ලංකාණ්ඩුකාර හර්බට් ජේ. ස්ටැන්ලි මහතා විසින් විවෘත කෙරිණි. මෙදිනම බෞද්ධ ජනතාවට බෞද්ධ පාඨශාලාවක් ලබාදීම උදෙසා මුල්ගල තැබිණි.1934 ජනවාරි 19 දින මොරටු මහා විද්‍යාලය නමින් බෞද්ධ පාසලක් එක්විය. ආරම්භක දිනයේ ශිෂ්‍ය - ශිෂ්‍යාවන් 65 දෙනෙකු ඇතුළු වූ අතර මාස තුනක් පමණ වන විට එහි ශිෂ්‍ය සංඛ්‍යාව 2500 ක් පමණ විය. 1935 වර්ෂය වන විට රජයේ පිළිගත් ජ්‍යෙෂ්ඨ ද්විතීයික විදුහලක් දක්වා අභිමානවත් ගමනක් යෑමට මොරටු මහා විද්‍යාලයට හැකි විය. 1961 දී රජයට පවරා ගන්නා ලද මෙම පාසල මහා විද්‍යාලයක් වශයෙන් වර්තමානය දක්වා පෙරට පැමිණ ඇත. රජයේ පාසලක තිබිය යුතු සියලු අංශවලින් පරිපූර්ණ මෙම පාසලේ ශිෂ්‍ය සංඛ්‍යාව 2500 කි. ආචාර්ය මණ්ඩලය 100 ක් පමණ වේ.මොරටු මහා විද්‍යාලය තෙමහල්, දෙමහල්, ගොඩනැගිලි, බොල්ගොඩ ගඟට මායිම් වූ අලංකාර ක්‍රීඩා පිටිය, විද්‍යාගාර, පරිගණක විද්‍යාගාර, ඉංග්‍රීසි, සිංහල, පුස්තකාල ආදි භෞතික සම්පත්වලිනි පරිපූර්ණ වී තිබේ.මොරටු මහා විද්‍යාලයේ අභිමානවත් ගමන්මඟ තුළ කීර්තිමත් ආදි ශිෂ්‍ය ශිෂ්‍යාවන් බොහෝ පිරිසක් බිහි කොට තිබේ. හිටපු මහ බැංකු අධිපති වර්ණසේන රාසපුත්‍රම්, හිටපු ශ්‍රේෂ්ඨාධිකරණ විනිසුරු ඕ. එස්. එම්. සෙනෙවිරත්න මහතා ඇතුළු අධිකරණ නිලධාරීන්, වෛද්‍යවරුන්, චිත්‍රපට අධ්‍යක්ෂ ඩී. බී. නිහාල්සිංහ, රවීන්ද්‍ර ගුරුගේ, නිහාල් නෙල්සන් වැනි කලාකරුවන්, සුන්දර නිහතමානී ද මෙල් වැනි පුවත්පත් කතුවරුන්, මහාචාර්ය ටෙනිසන් පෙරේරා, මහාචාර්ය ඉන්ද්‍රලාල් ද සිල්වා වැනි බුද්ධිමතුන්, කොළඹ මහ නගර සභාවේ ප්‍රධානි ඉංජිනේරු වාස් ගුණවර්ධන මහතා ප්‍රධාන ඉංජිනේරුවරුන්, බ්‍රිගේඩියර් අශෝක පෙරේරා, වැනි හමුදා නිලධාරීන්, ව්‍යපාරිකයන් ද රටට ජාත්‍යන්තර අභිමානයක් ගෙන දෙන ක්‍රිකට් ක්‍රීඩක අජන්ත මෙන්ඩිස් වැනි ක්‍රීඩකයන් ද මොරටු මාතාව, රටට දායාද කරන ලද අනභිභවනීය මොරටු බෞද්ධ පුත්‍රයන් වේ.මොරටු මහා විද්‍යාලය අද (ජනවාරි 19) වසර 80 ක් සම්පූර්ණ කරයි. පුරා වසර 80 ක කාලය තුළ මොරටුව පුරවරයේ අභිමානවත් බොදු සලකුණ වන්නේ මොරටු මහා විද්‍යාලයයි. අනාගතයේත් අභිමානවත් ගමනක් පිය නැඟීමට මොරටු මහා විද්‍යාලයට හැකි වේවායි අපගේ ප්‍රාර්ථනයයි.කේ. ජී. ජයලත් මැණිකේවිදුහල්පතිමොරටු මහා විද්‍යාලයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401191</link>
    <topic>මිනියටත් අපහාස වන සේ ජීවත් වෙන්න එපා මළ කඳකට වුව ගෞරවයක් තිබිය යුතුයි</topic>
    <author>‍ඉනෝකා පෙරේරා බණ්ඩාර</author>
    <content>මිනියටත් අපහාස වන සේ ජීවත් වෙන්න එපා මළ කඳකට වුව ගෞරවයක් තිබිය යුතුයිකොළඹ විශ්‍රාමික නාගරික හදිසි මරණ පරීක්ෂකඑඩ්වඩ් අහංගම මහතාගේජීවන අත්දැකීම්මරණ පරීක්ෂකයකු සේ ගෙවා දැමූ 37 වසර තුළ ඔහු හමුවට ආ මළ මිනිසුන් ගණන 85,000 කට වැඩි මිස අඩු නැත.ඒ හැම මිනියකු පිටුපසම කතාවක් ද තිබිණි. ජීවිතවල සැඟවුණු මේ කතා, අතීතය විසින් වළ දමා තිබුණ ද ඔහු ඉදිරියේ නොවළහා දිග හරින්නට මළ මිනිසුන්ට ද සිදුවිය‍.ඒ දිග හැරෙන ජීවිත කතාවල බොහෝ විට තිබුණේ දුක සහ සන්තාපයයි. එසේත් නොමැති නම් නො‍හොබිනා ජීවිත රටාවක අනිසි ප්‍රතිඵලයි.‍මෙළොව ජීවිතය හැර දමා අවසන් ගමන් යන මළ කඳකට වුව ගෞරවයක් තිබිය යුතුය යන්න තරයේ අදහන අහංගම මහතා, මරණින් පසු ඒ ගෞරවය ලැබෙන අයුරින් ජීවත්විය යුතු බවත් එසේ නොමැති විට තමන්ගේ ම ලෙයින් උපන් දරුවන්ගෙන් පවා ප්‍රතික්ෂේප වන්නට සිදුවන බවත් පසක් කර දෙයි. ඒ සිය ජිවිත අත්දැකීම් ඇසුරිණි.මොරටුවේ පදිංචිව හුන් 42 හැවිරිදි රන්ජන් එවැනි ඉරණමකට මුහුණපෑවේ ද ජීවත්ව සිටි කාලයේ කළ නොකටයුතුකම් නිසා ය. ලේ වමනය කරමින් ඔහු ජාතික රෝහලේදී මිය ගියේ කාත් කවුරුත් නැති අසරණයකු ලෙසිනි.‍එහෙත් හදිසි මරණ පරීක්ෂණයේදී අහංගම මහතා ඉදිරියේ ඔහුගේ නිත්‍යානුකූල බිරිය සාක්ෂි දීමට පැමිණියාය. ඇගේ කතාව තුළ වූයේ ජීවිත කිහිපයක් ම බිලිගත් අඳුරු අතීතයක වේදනාබර කතාවකි.“මිය ගොස් සිටින්නේ මගේ සැමියා‍. අප විවාහ වුණේ 2003 අවුරුද්දේ. විවාහයට පෙර ඔහු කියා සිටියේ මත් පැන් නොබොන කෙනෙක් බවයි. නමුත් විවාහ වී සතියක් ඇතුළත ඔහු ‍ෙබාන්න පටන් ගත්තා. ඒ විදියට මත්පැන් බොන කෙනෙක් බව දන්නවා නම් කීයටවත් මේ විවාහයට මා කැමැති වන්නේ නැහැ.ඔහු රැකියාවට කළේ රෙදි පිළි වෙළෙඳාම. මා ගුරුවරියක්. වයස අවුරුදු 40 යි. ඔහුට දාව දරුවන් දෙදෙනෙක් සිටින අතර දැන් ඔවුන්ගේ වයස 7 යි සහ 5 යි. මගේ පුතා ඉගෙන ගන්නේ මා උගන්වන පාසලේමයි.ඔහු, අප හැර දමා ‍ගියේ දෙවැනි දරුවා මගේ කුසේ සිටියදී. එවිට මා අටමස් ගැබිණියක්. ලොකු දරුවාට වයස අවුරුද්දයි. ඔහු කිසි දවසක දෙවැනි දරුවා දැක නැහැ. පුතා දැක්කේත් අවුරුද්දක සිඟිත්තකු සේ පමණයි.දරුවො ටිකෙන් ටික ලොකු වෙද්දී තාත්තා ගැන අහන්නට ගත්තා. මොන්ටිසෝරියට තාත්තලා දරුවො අරන් එද්දී එයාලගේ තාත්තා කොහේද ඉන්නෙ කියල නිතර නිතර අහන්න ගත්තා. මට දෙන්න උත්තරයක් තිබුණෙ නැහැ. මං හුඟක් අසරණ වුණා. ‘පුතේ ඔයාලගේ තාත්තා රට ගිහින්... මං දරුවන්ට බො‍රු කිව්වා. ඒ වනවිට ඔහු බීමත් ජීවිතයක් ගත කරමින් කොළඹ සහ නාවලපිටියේ ඔහුගේ සහෝදරයාගේත් සහෝදරියගේත් නිවෙස්වල දවස ගත කළා. අවුරුදු පහක පටන් දරුවන් හෝ මා උන්නාද මළා දැයි සොයා බැලුවේ නැහැ. තාත්තා ගැන අසන දරුවන් රවටමින්, මා ගෙවූයේ ඉතාමත් දුෂ්කර ජීවිතයක්.ඒත් අවුරුදු 7 ක් වන ලොකු පුතා, දැන් තේරුම් බේරුම් ඇති වයසේ. පසුගිය සැප්තැම්බර් 26 වැනිදා ඔහු ජාතික රෝහලට ඇතුළත් කළ බවත් 27 වැනිදා මිය ගිය බවත් දැන ගත්තා. මගේ දරුවන්ට මෙපමණ දුක් දුන්, ඔවුන්ට රැකවරණය හෝ ආදරය නුදුන් ඒ පියා දැකීමට දරුවන් දෙදෙනාත් දැන් කැමැති නැහැ.ඔහු මිය ගිය පුවත මා දරුවන්ට පැවසුවා. තාත්තා පිට රට නොගිය බවත් අප අත් හැර ගොස් සිටි බවත් මා ඔවුන්ට කීවේ හඬමින්.අපි තුන්දෙනා මේ ලෝකෙ තනි වුණේ ඔහු ගෙදරින් පිටවී ගිය දවසේයි. මගේ පුංචි දරුවන් ඒ නරක තාත්තාව දකින්න කැමැති නැහැ. ඔවුන් හැර දමා යන්නට හිත හදාගත් එවැනි පියකු දරුවන්ට පෙන්වීමට මා කැමැතිත් නැහැ. ඒ නිසා මට ඔහුගේ මිනිය බාර ගන්නට බැහැ. ඔහු කෙසේ මිය ගියා දැයි මා දන්නේත් නැහැ...”එදා ආදරයෙන් සෙනෙහසින් බදා වැලඳ ගත්, ඔහුගේ උණුසුමෙහි දැවටී ආරක්ෂාව පැතූ ඒ බිරිය, සැමියාගේ මිනිය ප්‍රතික්ෂේප කළේ එලෙසිනි.“ඇත්තටම බිරියක් ලෙස ඈ දරුවන් සමඟ බොහෝ දුක් විඳ තිබුණා. පියකු ලෙස ඔහු ගෙවා තිබුණේ ඉතාමත් නිහීන ජීවිතයක්. රැකියාවෙන් ලැබෙන ආදායමෙන් ඔහු අධික ලෙස මත්පැන් බී තිබුණා. රන්ජන් නැමැති මේ පුද්ගලයාගේ මස්සිනා සාක්ෂි දෙමින් කීවේ, ඔහුට දිනකට අරක්කු බෝතලයකුත් මදි බවයි. ඔහු නැවැතී සිටි ගෙදරදී උදෑසන තේ වෙනුවට බී තිබෙන්නේත් අරක්කුමයි.ඒ බිම කොයි තරම් ද කීවොත් මිනිය කැපූ විට පෙනී ගියේ ඔහුගේ කැවුතු - අක්මා දියවී ගොස් ඇති බවයි. එපමණකුත් නොවෙයි, ඔහු තදබල ලෙස ක්ෂය රෝගයට ගොදුරු වී තිබුණා. ලේ වමනය කරමින් බොහෝ වේලාවක් විඳවමිනුයි, ඔහු මිය ගියේ. නිසි වෙලාවට අවශ්‍ය බෙහෙතක් ගන්නවත්, ඒ සඳහා ඔහු උනන්දු කරවන්නවත් කෙනෙක් ඉඳ නැහැ.අරක්කු විසින් ඔහුගේ ජීවිතයෙන් සියල්ල ඈත් කරලා. ආදරණීයයන් හුදෙකලා කරලා. හිඟන්නෙක් මෙන් මැරෙන්නටයි අවසානයේ ඔහුට සිදුවුණේ.මළ මිනියක් වෙනුවෙන් සාධාරණය ඉටුකරන්නට, අභිරහසක් ඇත්නම් ඒ පස්සේ හඹා යනවා වගේ ම මිය ගිය පුද්ගලයාගෙන් සිදුව ඇත්තේ අයහපතක් නම් එය කීමටත් මා මැළි වන්නේ නැහැ.මොකද, මනුෂ්‍යයෙක් වුණහම ජීවත්විය යුතු වන්නේ ගෞරවයක් ඇතිවයි. අනෙක් අයට කරදරයක් නොවන ආකාරයටයි. එහෙම නොවුණොත් වෙන්නේ, මිය ගිය පසු ඒ ‘මිනිය’ ත් අපහාසයට ලක්වන එකයි.‍ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401192</link>
    <topic>අවුරුදු එකසිය අසූවක් පරණ  පිටකොටුවේ බෝගහ සුද්දන්ට කපන්න නොදී බේරාගත්තේ දිවි පරදුවට තබලා</topic>
    <author>පීටර් කැනියුට් පෙරේරා</author>
    <content>අවුරුදු එකසිය අසූවක් පරණ  පිටකොටුවේ බෝගහ සුද්දන්ට කපන්න නොදී බේරාගත්තේ දිවි පරදුවට තබලාශ්‍රී ලංකාවේ ප්‍රධාන නගරය වන කොළඹ නගරයේ කේන්ද්‍රස්ථානය ලෙස හඳුන්වනු ලබන පිටකොටුවේ ප්‍රධාන මංසන්ධිය හඳුන්වනු ලබන්නේ ‍බෝගහ හන්දිය යනුවෙනි. ශ්‍රී ලංකාවේ හතර දිග්බාගයට ගමන් කරනු ලබන සියලුම බස් රථ ධාවනය අරඹන්නේ සහ අවසන් වන්නේ පිටකොටුවේ බෝගහ හන්දිය අවට ඇති බස් නැවතුම් ‍පොළවලිනි. එනිසා කොළඹ නගරයේ අතිශයින්ම ජනාකීර්ණ ස්ථානයක් ඇත්නම් ඒ පිටකොටුවේ බෝගහ හන්දියම වෙයි. පිටකොටුවේ මෙම හන්දිය මෙලෙස හඳුන්වනු ලබන්නේ, පිටකොටුවේ පස්වැනි හරස් වීදිය සහ ඕල්කට් මාවත සමීපයෙහි වැඩ වසන්නා වූ බෝගස නිසාය.මේ බෝගසට අවුරුදු එකසිය අසූවකට ආසන්න දීර්ඝ ඉතිහාසයක් හිමිය.ශ්‍රී ලංක‍ාවේ ඕලන්ද යුගය සමයේ දී, ඕලන්ද ජාතිකයින්ගේ පාලන කේන්ද්‍රස්ථානය පැවතුණේ කොළඹ කොටුව ඇතුළේය. එම අවදියේ බේරේ වැව අදට වඩා විශාලය. කොළඹ කොටුව දුම්රිය ස්ථානය පමණක් නොව, අද බෝගහ හන්දිය දක්වා ඇති ප්‍රදේශය දක්වාම බේරේ වැව පැතිරි තිබුණි.ඕලන්ද යුගය ආරම්භ වීමට ටික කාලයකට පෙර කොළඹ නගරයේ විශාලම විහාරය පිහිටියේ ආදුරුප්පු වීදිය කන්ද මුදුනේය. හරියටම කිවහොත් අද වුල්ෆැන්ඩල් පල්ලිය පිහිටි ස්ථාන‍ෙය්ය. කොළඹ මහා විහාරය යනුවෙන් එය හඳුන්වයි.සංඝමිත්තා තෙරණීන් වහන්සේ ශ්‍රී මහා බෝධිය ශ්‍රී ලංකාවට වැඩමවීමෙන් පසු එහි අංකුර අටක් හටගෙන එයින් බෝපැළ අටක් හැදී වැඩුණි. මේ අෂ්ටඵල බෝධීන් වහන්සේ ලංකාවේ ප්‍රදේශ අටක රෝපණය කෙරුණි. එයින් පසුව අනුරාධපුර සිරිමා බෝ සමිඳුන් වෙතින් තවත් අංකුර තිස් දෙකක් හටගෙන එයින් දෙතිස් ඵල බෝධීන් වහන්සේ බිහිවුණි. එම දෙතිස්ඵල බෝධීන් වහන්සේ ද ලංකාවේ නොයෙක් ප්‍රදේශවලට වැඩම කර රෝපණය කරන ලදී.එම දෙතිස් ඵල බෝධීන් වහන්සේගෙන් එකක් කොළඹ ආදුරුප්පුවීදිය කන්ද මුදු‍ෙන් තිබූ මහා විහාර භූමියේ පැළ කරන ලදී. පසුකාලයක ඕලන්ද ජාතිකයින් එම විහාරය විනාශ කර ඒ මත ඔවුන්ගේ පල්ලියක් ඉදිකරන ලදී.බස් ලොරි නොතිබුණත් එම යුගයේ කොළඹ නගරයේ පවා ප්‍රවාහන කටයුතු සිදුවූ‍ෙය් කරත්ත සහ රික්ෂෝවලිනි. එම කරත්තකරුවන් සහ රික්ෂෝකරුවන්ගේ නැවතුම් පොළ වූයේ බේරේ වැව අයිනෙහිය. ඔවුන් ආදුරුප්පුවීදිය කන්ද මුදුනේ තිබූ මහා විහාර භූමියේ ඇති දෙතිස්ඵල බෝධියෙන් පැළයක් ගෙනැවිත් බේරේ වැව අයිනේ රෝපණය කළහ. මුල්කාලයේ ඔවුහු මෙම කුඩා බෝධීන් වහන්සේ ඉදිරිපිට ගලක් තබා ඒ මත මල් පහන් තබා පූජා කළහ.ඕලන්ද යුගයෙන් පසුව ඉංග්‍රිසි පාලන යුගය ශ්‍රී ලංකාවේ ඇතිවිය. ඔවුන්ට කොළඹ නගරය විශාල කිරීමට අවශ්‍ය විය. ඒ සඳහා ඔවුහු බේ‍රේ වැවෙහි කොටසක් මූදු වැලි පුරවා ගොඩකරන්නට වූහ. කොටුව දුම්රිය ස්ථානය සහ මැනිං මාර්කට් (ගබඩාව) සෑදීම සඳහා බේරේ වැවේ කොටසක් ද, කයිමන් දොරකඩ සිට බේරේ වැව දක්වා වූ ඇළ මාර්ගය ද ගොඩ කරන්නට විය. එවිට කරත්තකරුවෝ හා රික්ෂෝ කරුවෝ බේරේ වැව ආසන්නයෙහි තිබූ බෝධීන් වහන්සේ එතැනින් ගෙනැවිත් අද බෝධීන් වහන්සේ ඇති ස්ථානයෙහි පැළ කළහ. කයිමන් දොරකඩ සිට බේරේ වැව දක්වා ඇති ඇළ මාර්ගය ගොඩ කළ ඉංග්‍රීසීහු එම ගොඩබිම දිගටම මාර වැනි විශාල ගස් වැවූහ.එක්දහස් අටසිය හතළිස් අට කාලය වන විට මෙම බෝධීන් වහන්සේ තරමක් විශාලව වැවී තිබුණි. අසල සිටින කරත්තකරුවන් සහ රික්ෂෝකරුවන් බෝධිය ඉදිරිපිට පහන් පැළක් සාදා එහි පහනක් දල්වා තමන්ගේ ගෞරවය බෝධිය වෙත දක්වන්නට විය.ගසක් ඉදිරිපිට පහනක් දල්වා එයට මිනිසුන් ගෞරව දැක්වීම ඉංග්‍රීසි පාලකයන්ට වටහා ගැනීමට නොහැකි විය. ඒ පිළිබඳව විමසා බැලූ ඔවුනට දැනගන්නට ලැබුණේ එය බෞද්ධාගමික පුද සිරිතක් බවය. එය නැති කිරීමට ඔවුනට අවශ්‍ය විය. එනිසා කයිමන් දොරකඩ සිට බේරේ වැව දක්වා ගොඩ කළ බි‍ෙමහි ඇති සියලුම ගස් කපා ඉවත් කරන ලෙස නියෝගයක් නිකුත් කෙරුණි. කම්කරුවෝ කයිමන් දොරකඩ සිට ඇති ගස් කපමින් ඉදිරියට එන්නට වූහ.මිගෙට්ටුවත්තේ ගුණානන්ද හිමිපාණන් එකල වැඩවාසය කළේ ඩයස් පෙදෙසේ දැනට බෝධිරුක්ඛාරාම විහාරය පිහිටි ස්ථානයේ කුඩා ආවාසයකය. එකල එතුමා විසිහය හැවිරිදි තරුණයෙකි. කරත්තකරුවෝ ඇති විය හැකි විනාශය පිළිබඳව මිගෙට්ටුවත්තේ ගුණානන්නද හිමියන්ට දැනුම් දුන්හ. උන්වහන්සේ වහාම එතැනට වැඩම කර තමන්වහන්සේ ගේ ජීවිතය නැතිව ගියත් බෝධීන් වහන්සේ කැපීමට ඉඩ නොදෙන බව පැවසූහ. උන්වහන්සේ ගේ උත්සාහය නිසා බෝධීන් වහන්සේ කැපීම නතරවුණි. එය සිදුවූයේ 1848 දීය.එක්දහස් නවසිය තිස් අටේ දී නැවත වරක් ඉංග්‍රිසි රජය මෙම බෝධිය කැපීමට උත්සාහ දැරීය. එකල මෙම බෝධිය සමීපයෙහි පස්වන හරස් වීදිය ආරම්භයෙහි වෙළෙඳ ව්‍යාපාරයක් කරගෙන පැමිණි එස්.ටී.සින්නදුරේ නැමැති ද්‍රවිඩ ජාතිකයා අහල පහල ව්‍යාපාරිකයින් කරත්තකරුවන් සහ චණ්ඩි විලියම් නම් පුද්ගලයකු ද සමඟ පැමිණ බෝධීන් වහන්සේ කැපීමේ ක්‍රියාව නතර කළහ.එම කාලයේ බෝධිය අවට ප්‍රදේශය වැසි කාලයට මඩ වගුරකි. එකල කොළඹ රජකරගෙන සිටි කරත්තකරුවන් රෑට ගොනුන් බැන්දේ බෝධිය වටාය. සින්නදුරේ මුදලාලි එය නතර කරන ලෙස පවසා බෝධිය වටා කුඩා වැටක් ඉදි කළේය. පසුව බෝධිය ඉදිරිපිට කුඩා කාමරයක් ඉදිකර අඩි දෙකක් පමණ උස කිරිගරුඬ බුද්ධ ප්‍රතිමාවක් තැන්පත් කරන ලදී. බෝධිය ඉදිරිපිට කුඩා කැටයක් ද තබන ලදී.එකල බෝධියෙහි කටයුතු සිදුකෙරුණේ, ඒ අසල පිහිටි වීර හෝටලයේ අධිපති සී.ජේ.ආරච්චි මහතාගේ ප්‍රධානත්වයෙන් පැවැති “වීර සමාජය” නමැති සංවිධානය මඟිනි. වෙසක් පෝය දිනට බෝධිය ඉදිරිපිට කවි මඩුවක් පැවැත්වීමත්, කිසියම් සුවිශේෂ අයෙකුට වීර පදක්කමක් පිරිනැමීමත් එයින් සිදුවිය. එවකට අගමැතිව සිටි ජෝන් කොතලාවලට ‘බැංඩුං වීරයා’ පදක්කම පිරිනැමීම ද, ගංවතුරක දී ජීවිත තුනක් බේරාගත් මැගිලින් නෝනාට ‘වීර කාන්තාව’ පදක්කම පිරිනැමීම ද වීර සමාජයෙන් සිදුකර ඇත. කාලයක් යන තුරුම බෝධිය ඉදිරිපිට ඇති කැටයෙහි මුදල් නිසි ලෙස පරිහරණය වීමත් බෝධිය අවට සංවර්ධනයත් නිසි ලෙස නොවීය.එනිසා පිටකොටුව බෝධීන් වහන්සේගේ කටයුතු සිදුකිරීම සඳහා සමිතියක් පිහිටවිය යුතු යැයි ලීලා ස්ටෝර්ස් හි සින්නදුරේ මුදලාලි බෝධිය අවට සිටින ව්‍යාපාරිකයින්ට මෙන්ම එකල ඒ අවට චණ්ඩින් වශයෙන් කැපී පෙනෙන පුද්ගලයන්ට ද පැවසීය. ඒ අනුව පූස පියදාස, පොළොං සයිමන්, ගවර පියදාස, කාපිරි සෝමෙ ආදී පුද්ගලයින්ගේ ද සහභාගීත්වයෙන් රැස්වීමක් පැවැත්විණි.සමිතියට ‘පිටකොටුව එක්සත් බෝධිරාජ සමිතිය’ යන නම යෝජනා කළේ එකල පිටකොටුවේ චණ්ඩියකු වූ පූස පියදාසය.මුල්ම සමිතියේ සභාපති වශයෙන් පත්වුයේ වරාය කම්කරුවකු වූ එන්.යූ.ගුණසේකරය. ලේකම් වශයෙන් පත්වූයේ සන්රයිස් ක්ලබ් හි තෝන් එකතු කරන්නා වූ විලියම් සිල්වාය. භාණ්ඩාගාරික ලීලා ස්ටෝර්ස් හි සින්නදුරේ මුදලාලි ය.සින්නදුරේ මුදලාලි භාණ්ඩාගාරිකව සිටි අවදියේ පිටකොටුව බෝධිය ඉදිරිපිට කැටයේ ඇති මුදල් ගණන් බැලුවේ සාමාජිකයන්ගේ සහභාගිත්වයෙන් ලීලා ස්ටෝර්ස් උඩුමහලේය.” ඒ කාලෙ කැටය කැඩුවම ඒකෙ සල්ලිවලට අමතරව රත්තරන් කරාබු, රත්තරන් පදක්කම් විතරක් නොවෙයි සිංගප්පූරු ඩොලර් නෝට්ටුත් තිබුණා.” මෙසේ පැවසුවේ සින්නදුරේ මුදලාලිගේ පුතෙකු වන දේශබන්දුය. එන්.යූ.ගුණසේකරගෙන් පසුව පිටකොටුව එක්සත් බෝධිරාජ සමිතියේ සභාපති වූයේ යූ.ඩබ්.සුමතිපාලය. ලේකම් සුමන අක්මීමනය. එයට පසු වාරයේ සභාපති වූයේ හතරවන හරස් වීදියේ තොග වෙළෙඳ ව්‍යාපාරිකයකු වූ ඇලෙක්සැන්ඩර් පෙරේරාය. සුමන අක්මීමන එවර ද ලේකම් විය. පිට‍ෙකාටුව එක්සත් බෝධිරාජ සමිතියේ වත්මන් සභාපති වී.ඩබ්ලිව්.සුනිල් ශාන්තය. ලේකම් ජේ.පී.සමරසිංහයි. භාණ්ඩාගාරික ඩබ්ලිව්.ඒ.ධර්මසිරිය.කාලය ගෙවී යද්දී පිටකොටුව බෝධියෙහි සංවර්ධන කටයුතු ක්‍රමයෙන් සිදුවිය. අඩි දෙකක් උස කුඩා කිරිගරුඬ බුද්ධ ප්‍රතිමාව වෙනුවට අඩි හයක් දිග සැතපෙන බුද්ධ ප්‍රතිමාවක් තැන්පත් කෙරුණි. අද දක්නට ලැබෙන බුද්ධ ප්‍රතිමාව ඉදිකරන ලද්දේ පිටකොටුව පොලිසියේ නිලධාරීන්ගේ අනුග්‍රහයෙනි.මේ බුද්ධ ප්‍රතිමාවෙහි සිරසෙහි සර්වඥධාතූන් වහන්සේ තැන්පත් කිරීමේ අදහසක් ඇතිවිය. එහිදී සමහර භික්ෂූන් වහන්සේ සර්වඥධාතූන් පිරිනැමීම සඳහා විශාල මුදලක් ඉල්ලා සිටියහ. එහිදී ලීලා පංචාංග දින දර්ශනයේ ආරම්භක කතුවරයා එම කටයුත්ත ඉටු කිරීමට ඉදිරිපත් විය.ඔහුගේ මැදිහත්වීමෙන් ඔහුගේ හිතවතෙකු වූ මහව ශ්‍රී මංගලාරාමාධිපති පළමු ගෙදර සෝමානන්ද නායක හිමියන් සර්වඥ ධාතූන් වහන්සේ සිය කැමැත්තෙන්ම පරිත්‍යාග කළ සේක. දැනට දක්නට ලැබෙන බුද්ධ ප්‍රතිමා වහන්සේගේ සිරසෙහි සර්වඥ ධාතූන් වහන්සේ තැන්පත් කරන ලද්දේ ද මහව ශ්‍රී මංගලාරාමාධිපති පළමුගෙදර සෝමානන්ද නායක හිමියන් විසිනි.දෙදහස වසරේ වෙසක් පෝය දින එවකට කම්කරු ඇමැතිව සිටි මහින්ද රාජපක්ෂ ජනාධිපතිතුමා විසින් පිටකොටුව බෝධිරාජයාණන් අසළ ඉදිකළ තෙමහල් ගොඩනැඟිල්ල සහ දහ අට රියන් බුදු පිළිමය විවෘත කරන ලදී.පිට‍ෙකාටුව පස්වන හරස් වීදිය ආරම්භයේ ඕල්කට් මාවත සමීපයෙහි ඇති මෙම බෝධීන් වහන්සේ අතීතයේ පටන් මහත් අනුහස් ඇති ස්ථානයක් වශයෙන් සලකනු ලැබේ. ආරම්භ කාල‍ෙය් පටන් කරත්තකරුවන් හා රික්ෂෝකරුවන් තමන්ගේ ජීවිතයේ අසීරු අවස්ථාවන්හිදී බෝධිරාජයාණන්ට බාර වූ විට එය ඉටු වී ඇත. බස් සේවය ආරම්භ වූ මුල් කාලයේ දුර ගමන් සේවා බස් රියදුරන් මෙම ‍ බෝධියට පඬුරක් දැමීමට අමතක නොකළේ බෝධීන් වහන්සේගේ පිහිටෙන් තමන්ගේ ගමනට අනතුරක් නොවන බව ස්ථිරවම දන්නා නිසාය.1987 අප්‍රේල් 21 දින පිටකොටුව බෝම්බය පුපුරා ගියේ බෝධීන් වහන්සේ සමීපයෙහිමය. එහිදී ද බෝධීන් වහන්සේට හෝ ගොඩනැඟිල්ලට කිසිදු අනතුරක් නොවීය.අදත් කොළඹ ජනතාව මෙන්ම පිටකොටුවට පැමිණෙන ලක්ෂ සංඛ්‍යාත ජනතාව බෝධීන් වහන්සේට ඉල්ලීම් ඉදිරිපත් කරති.“ගාල්ල පැත්තෙ නෝනා කෙනෙකුට නුගේගොඩ ඉඩමක් තිබුණා. අවුරුදු ගණනක් උත්සාහ කළත් ඒ ඉඩම විකුණාගන්න බැරිව ගිහිල්ලා. කවුද එයාට කියල පිටකොටුවෙ බෝධීන් වහන්සේට බාරයක් වෙන්න කියලා. නෝනා බාරයක් වෙලා මාසයක් යන්න ඉස්සරවෙලා හිතපු ගණනටත් වැඩියෙන් ඉඩම විකිණිලා. නෝනා අපිට රුපියල් විසිපන්දාහක් දීලා ගියා මෙහි සංවර්ධන කටයුතුවලට යොදන්න කියලා. තවත් තරුණයෙක් එයාගෙ පළමු පඩියෙන් රුපියල් දහදාහක් දීල ගියා බෝධියට බාරයක් වෙලා සම්මුඛ පරීක්ෂණයට ගිහිල්ල රැකියාව ලැබුණයි කියල” එවැනි තොරතුරු රාශීයක් කියන්නේ පිටකොටුව එක්සත් බෝධිරාජ සමිතියේ ලේකම්ය.ඉන්දු ලංකා ගිවිසුමට විරුද්ධව බෝධිය ඉදිරිපිට ඒ කාලෙ විපක්ෂයෙන් විරෝධතාවක් පැවැත්තුවා. ආණ්ඩුව ඒකට කඳුළු ගෑස් ගැහැව්වා. සිරිමාවෝ මැතිනියත් එතැන හිටියා. කඳුළු ගෑස් ගහපුවාම අපි වහාම මැතිනියට අපේ කුටියේ ආරක්ෂාව දුන්නා. දැන් ඉන්න එක ඇමැතිවරයෙක් කඳුළු ගෑස් වලින් බේරෙන්න බෝධිය උඩටම නැග්ගා.” ජේ.පී.සමරසිංහ පවසන්නේ පිටකොටුව බෝධිය ඉදිරිපිට පැවැත්වූ විරෝධතාවලදී සිදුවූ දේවල් පිළිබඳවය.වත්මන් සභාපති වයි.ඩබ්ලිව්.සුනිල් ශාන්තගෙ කාලයේ පිටකොටුව එක්සත් බෝධිරාජ සමිතියෙන් සද් කාර්යයන් රාශියක් සිදුවී ඇත. බෝධිය ඉදිරිපිට ඇති කැටවලින් මාසයකට සාමාන්‍යයෙන් රුපියල් ලක්ෂ හයක මුදලක් එකතු වෙයි. එම මුදල් යොදවා ඔවුන් කතරගම විශ්‍රාම ශාලාවක් සාදා ඇත. දහම් පාසල්වලට පොත් පරිත්‍යාග කර ඇත. දුප්පත් සිසුන්ට ශිෂ්‍යත්ව පිරිනමා ඇත.පිටකොටුව කොළඹ හදවත බඳුය. රටේ විවිධ පැතිවලින් බස්රථවලින් කොළඹට එන්නේත්, පිටත්ව යන්නේත් පිටකොටුව අවට ඇති බස් නැවතුම් පොළවලිනි. එසේ වුවද පිටකොටුවට පැමිණෙන භික්ෂූන් වහන්සේ නමකට මෙහෙණින් වහන්සේ නමකට දානය වැලඳීමට තැනක් තිබුණේ නැත. වැසිකිළි කැසිකිලි පහසුකම් තිබුණේ නැත. දැන් පිටකොටුවට වඩින ඕනෑම භික්ෂූන් වහන්සේ, මෙහෙණින් වහන්සේ නමකට එම පහසුකම් පිටකොටුව බෝධිය අසල එම ගොඩනැඟිල්ලේ ඇත.පීටර් කැනියුට් පෙරේරාසේයාරූ-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401193</link>
    <topic>තමුන්ගෙ මිනිබිරිය කුඩම්මා ළඟ දුක් විඳිද්දී ඇහැ කන පියාගෙන හිටියේ කොහොමද?</topic>
    <author/>
    <content>තමුන්ගෙ මිනිබිරිය කුඩම්මා ළඟ දුක් විඳිද්දී ඇහැ කන පියාගෙන හිටියේ කොහොමද?මෙතෙක් කතාවලිපිකරු‍වකු වන නිමල්ගේ බිරිය ලාලනී ඇඳුම් මැසීමෙන් අමතර ආදායමක් ඉපයීමට වෙහෙසේ. ඔවුන්ගේ දියණියන් දෙදෙනා වන නදී සහ චාපා පාසල් අධ්‍යාපනය හමාර කර සිටිති. ලාලනී චාපාට වැඩි ඇල්මක් දක්වන බවත් තමාට වෙනස්කම් කරන බවත් සිතන නදී අසහනයෙන් කල්ගෙවයි. එනිසා ම සුජිත් ගේ ප්‍රේමාරාධනාවද පිළිනොගනී. තමා සිය පියාගේ පළමු විවාහයේ දරුවා බව අහම්බෙන් දැන ගන්නා නදී තමා රවටන ලදැයි කෝපයටත් ශෝකයටත් පත්ව පියාගේ මහගෙදර යයි. මහගෙදර සියා මියයෑමත් සමග නදී තව තවත් වේදනාවට පත්වෙයි.අද එතැන් සිට...කෙසඟ, කාල වර්ණ ගැහැනියගේ විමසිලිමත් බැල්ම මහා හිරිහැරයකැයි නදීට සිතිණ. එසේ වුව ඒ බැල්මෙහි ගැබ්ව තිබූ සෙනෙහෙබර බව දැන හැඳිනගත් ඇය එයින් මිදෙන්නට මෙන්ම ඊට ගොදුරු වන්නට ද ප්‍රිය කළාය. කිසිවෙකු‍ගේ අවධානයට හෝ සැලකිල්ලට පාත්‍ර නොවූ නාඳුනන ගැහැනිය නිරතුරුව කිසියම් වැඩපළක නිරතව සිටියාය. ඇය අන්‍යයන්ගේ සැලකිලි හා සත්කාර අපේක්ෂා නොකළ බවක් පෙනිණ.“කවුද ඒ?Óයි නදී යළි යළිත් ප්‍රශ්න කළාය.ධර්ම දේශනාව නිම වීමත් සමඟ ඇරැඹුණු පුංචි පහේ සංග්‍රාමය ඇගේ කුකුස දුරු කළ සෙයකි. සැබැවින්ම රාත්‍රී භෝජනය සංග්‍රාමයක සිරි ඉසිළුවේය. බණ අසන්නට උනන්දුවක් නොදැක්වූ බොහෝ දෙනා රාත්‍රි ආහාරය පිළිබඳව නුඋවමනා උනන්දුවක් දැක්වූහ. කිසිදු සිතිවිල්ලකට ඉඩකඩක් නොවීය. නදී මහත් සේ වෙහෙසුණාය. නාඳුනන්නිය ද ඉසිඹුවක් නොලබාම ඒ මේ අත දුව පැන ඇවිදිමින් වැඩෙහි නිරත වූවාය.“අම්ම කෑවද?Óයි විමල් ඇය වෙත පැමිණ ප්‍රශ්න කළේ හිස ද මඳක් නැඹුරු කොට මහත් සේ ගරු සරු දක්වමිනි. ඒ දුටු නදී විමතියට පත්වූවාය. සිය පියා මේ සා ගෞරවයක් දක්වන ගැහැනිය කවුරුන්ද? කෙසඟ දුර්වර්ණ ගැහැනියක වෙත ඔහු හෙළන බැල්මෙහි ගැබ්වූ ගෞරවාහරය ඇය කලඹාලන සුළුය.“පස්සෙ කන්න බැරියැ පුතේ”“අම්මත් එක්ක හරියකට කතා කරන්නවත් බැරි වුණා..” යි කී විමල් සමාව අයදින්නාක් මෙන් බැගෑබර සිනාවක් පෑවේය.“ආ... ඒකට මොකද...? පුතා තියන වැඩක් කරගන්නකෝ...”“අම්ම හෙටත් ඉඳලනෙ යන්නෙ..,”“අනේ නෑ පුතේ.. දානෙ ඉවර වුණ හැටියෙ මං යන්න ඕනෑ. ගෝතමී විතරනෙ ගෙදර” විමල් මඳ සිනාවක් පෑවේය.“අපරාදෙ ... ගෝතමීවත් එක්කගෙන එන්න තිබ්බනෙ...”“එයා කොහෙ එන්නද... රත්තිට පැටියා හම්බ වෙන්න ඔන්න මෙන්න...”“ඉතිං අම්මෙ ගෝතමී තනිය‍මනෙ ගෙදර”නාඳුනන්නිය සිනාසුණාය.“මාත් ඕකම කිව්වා. එතකොට කිව්වෙ යකෙකුටවත් බය නෑ කියල.. වාද කර කර ඉන්න වෙලාවක් ඇතෑ.. මං ආවා එන්න...”විමල් හිස සැලුවේය.“සුනන්ද අයිය අල්ලපු වත්තෙ ඉන්න හින්ද බයක් නං නෑ ඉතිං..”“ඒ හින්ද නේන්නම් පුතේ මම මේ මෙච්චර දුරක් ආවෙ...”වටපිට බැලූ විමල් පිඟන් මත ඉටි කොළ අතුරන දියණිය දැක අස්වැසුණේය. ඇය වැඩක නිරතව සිටින අයුරු දක්නට ලැබීම භාග්‍යයකැයි ඔහුට සිතිණ.“ලොකු දූ...”ඇය හිස නඟා හෙළුවේ අවිහිංසක බැල්මකි. ඔහුගේ ළය දැවී ගියේය. නිර්මලාගේ අකල් මරණයෙන් පසු නැවතත් විවාහ වීම පිළිබඳව ඔහු පසුතැවුණේ ය. එහෙත් දඟකාර චාපා ඔහුගේ පසුතැවිල්ල සංසිඳුවා ලයි. ඇය වන් දියණියක ලැබීම පිළිබඳව සතුටු නොවී සිටින්නේ කෙලෙසද? ලාලනී පවා කදිම ජීවන සහකාරියක නොවේද? වඩා උසස් ජීවන මට්ටමක් පිළිබඳව සිහින මවන ඇය ආත්මාර්ථකාමී එකියක් තමා. එහෙත් ඇය තමාට දක්වන සෙනෙහස අමතක කළ නොහැක. ඇගේ සත්කාරය ඔහුගේ ජීවිතය වඩ වඩාත් පහසු කරවයි.“ඇයි තාත්තෙ?” පියා වෙත පැමිණි නදී සිහින් හඬින් ඇසුවාය.“දූ දන්නවද මේ කවුද කියල...”ඇය හිස දෙපසට සැළුවාය. පැය ගණනාවක් තිස්සේ තමා කල්පනා කරන්නේ ද මේ නාඳුනන්නිය පිළිබඳව බව හෙළි නොකළාය.“මේ දූගෙ ආච්චි අම්මා”යුවතියගේ දෙනෙත මහත් විය. දෙබැම ඉහළ නැංවූ ඇය විස්මයෙන් ගොළුව ගියාය.“දූගෙ අම්මගෙ අම්මාÓයි කියාගන්නට තරම් දිරියක් නොලද්දෙන් ඔහු වහා ඔවුන් වෙතින් ඉවත් විය.“සුදු ආච්චියි. ටීචර් ආච්චියි ඇරුණාම මට තවත් ආච්චි අම්මෙක් ඉන්නවද?Óයි අසන්නට උවමනා වුවද නදී නිහඬව බලා සිටියා පමණි.“මං නං දැක්ක ගමන් අඳුරගත්තා... අපේ නිර්මලාගෙ කපාපු පළුව...Óයි කී බණ්ඩාර මැණිකේ සෙනෙහෙබර සිනාවක් පෑවාය.නදී ගේ සිරුර වෙව්ලා ගියේය. නිර්මලා යනු තමාගේ මවයි. එසේ වී නම් මේ මවගේ මවයි. මෙපමණ කලක් ඇය සැඟවී සිටියේ කොහිද? වසර විස්සකට පසු ඇය තමා අබිමුව පෙනී සිටියි. කුමක් කිව යුතු දැයි නොදත් යුවතිය සැලෙන දෙතොල විවර කළාය.“දෙයියනේ... ඇයි මාව අමතක කරලම දැම්මේ..? තමුන්ගෙ දුවගේ එකම දරුවා දකින්නවත් ඕන වුණේ නැද්ද මේ තරම් කාලෙකට...?” එහෙත් එවදන් ඇගේ මුවින් පිට නොවීය.“මොන ආච්චි අම්මෙක් ද ඔයා..? තමන්ගෙ මිනිබිරී කුඩම්මා ළඟ දුක් විඳිද්දි ඇහැ කන පියාගෙන ඉන්න තරම් නපුරු වුණේ කොහොම ද?Óයි කෑගසන්නට ඇත්නම් තමා පෙළන පීඩාව මඳක් තුනී වනු ඇතැයි ඇය සිතුවා ය. එහෙත් සැලෙන දෙතොලත් ඉකියක් හිරවුණ උගුරත් තමාට අවනත නොවේ.“ඇයි දුවේ?”මිනිබිරියගේ චෝදනාත්මක බැල්ම ඉවසිය නුහුණු බණ්ඩාර මැණිකා සෝබර හඬින් ප්‍රශ්න කළාය.“මගෙ අම්මත් එක්කම මාත් මැරිල කියල වෙන්නැති මේ තරම් කල් හිතාගෙන ඉන්න ඇත්තෙ...Óයි කියාගන්නට නදී සමත් වූවාය.“අනේ නෑ රත්තරනෙ ඔයා පුංචිම දවස්වල අපි ඔයාව බලන්න ආවා. අ‍ෙප් ගෝතමී ඔයාව බාරගන්නත් කැමැති වුණා. ඒ වුණාට ඔයාගෙ තාත්තා කැමැති වුණේ නෑ ඔයාව අපිට දෙන්න...”ඒ හේතු කාරණා පිළිගන්නට නදී සූදානම් නොවූවාය.“මං මගෙ අම්මගෙ අම්මව දැක්කෙ අවුරුදු විස්සකට පස්සෙ... මොන තරම් පුදුමද..? මොන තරම් විහිළුවක් ද මේක?Óයි කෑ ගැසූ නදී ආපසු හැරුණාය. ඇය ඉක්මන් ගමනින් ගෙතුළට වැදුණාය. එහෙත් එකදු කාමරයක ‍හෝ හුදෙකලා වන්නට ඉඩක් නොවීය. ඇඳන් මත කුඩා දරුවෝ නින්දේ පසුවෙති. මුළු මහත් නිවසම එකම අවුල් ජාලයකි. පිළිවෙළ මහත් සේ අගය කළ සීයා මේ රැයෙහි දී සිය නිවෙස දුටුවේ නම් අප්‍රසාදයට පත් වනු නිසැකය.හුදෙකලාව සිටීම සඳහා තමා මිදුලේ ද අඳුරු අහුමුල්ලකට යා යුතු බව ඇය තීරණය කළාය. නැවත වරක් අර කෙසඟ දුර්වර්ණ ගැහැනිය දකින්නට ඇය කැමැති නැත.“දෙයියනේ මෙහෙමත් මිනිස්සු... තමන්ගෙ දුවගෙ දරුවව මෙහෙමත් අමතක කරල අතෑරල දාන්න පුළුවන්ද...?යි කොඳුරමින් ඇය විදුලි පහන් ආලෝකයෙන් ඈතට ගමන් කලාය. මිදුලේ එහා කෙළවරේ ජම්බු ගස ඇය සපැමිණෙන තුරු බලා සිටියා වැන්න. ඇය ජම්බු ගස යට හිඳගත්තේ සුදු ගවොම කිළිටි වනු ඇත්දැයි නොසිතාමය.“අනේ අම්මේ.. මට හරි පුදුමයි අම්මේ... ඔයාගෙ අම්මා... ඔයාගෙ ‍සහෝදර සහෝදරියො මේ තරම් නපුරු අයද? ඒ ගොල්ලො කොහොමද අපිව අමතක කළේ..?”දෙදණ මත හිස හොවා ගත් නදී හඬා වැටුණා ය.“නදී..”අඳුරේ වැලපෙන මිනිබිරිය වෙත බණ්ඩාර මැණිකා ළං වූයේ සැලෙන දෙපයිනි.“මොකද දරුවො මේ පුංචි ළමයෙක් වගේ..? නැඟිටින්න... දැං හුඟක් රෑ වෙලා.. අපි දෙන්නත් බත් ටිකක් කාල ඉම්මු..”නදී හිස එසෙව්වේ කෝපයෙන් ද ශෝකයෙන් ද වෙව්ලමිනි.“යන්න... මෙතනින් යන්න...Óයි ඇය හැඬුම්බර හඬින් කෑගැසුවාය.“මේ අහන්න නදී.. අපි ඔයාව අමතක කරල හිටිය නෙමේ..” බණ්ඩාර මැණිකා කරුණු පැහැදිලි කරන්නට තැත් කළාය.“එපා .. කිසි දෙයක් කියන්න එපා.. මට අහන්න ඕනෙත් නෑ කිසිම දෙයක්..”ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401194</link>
    <topic>නෙළුම්විල</topic>
    <author/>
    <content>නෙළුම්විලගුණසිංහ හෙට්ටිආරච්චිගිරිඋල්ලට යනු පිණිස කොටුගොඩින් මාර්ග අංක 5 කුරුණෑගල බසයකට නැගුණෙමු.බස් රථ වර්ජනයක් තිබුණු බැවින් පැවතියේ දැඩි තදබදයකි.පාපුවරුවේ හිරවී සිටි අප බසය තුළට නංවා ගන්නට කොන්දොස්තර මහතා දැරුවේ දැඩි උත්සාහයකි.‘අනේ අක්කෙ ඔහොම යන්ඩ බෑ නේද? අමාරුවෙන් හරි උඩට රිංගන්ඩකෝ ඔහු කීවේ ය.‘අනේ කවුරු කවුරුත් මෙයාලට උඩට එන්ඩ පුළුවන් තරමින් ඉඩක් දෙන්ඩ.’ ඔහු මගීනට ආයාචනා කළේය.‘බෑගුත් අරං ඔ‍හොම යන්ඩ බෑනෙ. දෙන්ඩ ඕක මෙහාට’ යැයි බෑගය ඉල්ලා ගත් ඔහු එය අමාරුවෙන්ම රාක්කයේ හිර කළේය. ‘කෝ දෙන්ඩ?’ යැයි සෙසු ගමන් මලු ද ඉල්ලා ගත් හේ ඒවා රඳවා ගැනීමට අසුන් ගෙන සිටි මගීන් ගේ සහයෝගය ලබා ගත්තේ ‘අනේ අයියේ, අනේ මල්ලියේ අනේ මාමේ’ යි ඔවුන් ආමන්ත්‍රණය කරමිනි. ‘අනේ අයියේ මේක ටිකක් තියා ගන්ඩකො තරහ නැතුව.’ ඔහු එසේ කියා බෑගය දෙන විට ම හිඳ සිටියෝ ද එය බාර ගත්තෝ ය.අප අතර තෙරපෙමින් සිටි මවක දුටු ඔහුගේ ළය උණු වෙන්නට ඇත.‘අනේ අම්මෙ අද මෙහෙම තමයි. ඉවසල අපි කොහොමහරි ඉඩක් ගන්ඩ බලමු’ ඔහු එසේ කියද්දී මව ‘කමක් නෑ පුතේ, මොනව කරන්ඩ’ දැයි ඇසුවාය.සැබවින් ම මේ කොන්දොස්තර අපට දැනුණේ අපේ ම අයකු සේ ය.ඒ පුරපසළොස්වක පොහෝ දිනයේ මගී අපට ඉතාම යහපත් ලෙස ආමන්ත්‍රණය කර අපේ සිත් නිවා ඔහු අත්පත් කරගත්තේ මහා පිනකි.හිරවී තෙරපී සිටිය ද අපේ සිත් රළු වූයේ නැත. ඔහුගේ වචනයෙන් අපි සැනසුණෙමු.කොළඹ කුරුණෑගල අයේෂ්මන්ත් පෞද්ගලික බසයේ කොන්දොස්තර මහතාණෙනි, රියැදුරු මහතාණනි, අපට වුවමනා ඔබ වැනි ගුණ යහපත් මිනිසුන් ය.ඔබලාට යහපත සැලසේවා!කොටුගොඩ, කඳුකර උයනේ, ස්වර්ණ අරංගල්ල මහත්මිය විසින් යොමු කරන ලද ලිපියක් ඇසුරිනි.පෙරවරුවේ මොර සූරන මහ වැස්සකි.ඒ වැස්සේ මම හන්දිය පැත්තට ගියෙමි.පොල් මෝලේ ගේට්ටුව හැර තිබිණි.මෝලෙ තරුණයා මැෂින් කාමරය පමණක් වසා කොහාටදෝ ගොසිනි.යාබද පොල් මෝල ද වසා තිබිණි. එහි තරුණයෝ දෙදෙනෙක් සිටියහ.මා ආපසු එන විට වැස්ස තුරල් වූයේය.බසයක් හදිසියේ නතර කළේය. තරුණියක් ඉන් බැස්සාය.මා මෝලේ ගේට්ටුව පසු කරන විට ම අර තරුණිය බියපත් දෑසින් මදෙස බැලුවා ය.මංතීරු දෙකකට ඉවුරු කැපී පුළුල් ව ඇති පාරේ මඩ වළවල්වල වැසි දිය සෙල්ලම් කරයි. වාහන මඩ දිය විසුරුවමින් දිව යයි.ඇය යමක් කියන තුරු මම බලා සිටියෙමි.ඇය නොදොඩයි. බියපත් දෑසින් බලා සිටියි.මෝල වහල ද?‘ඔව් සර්’‘උඩ තට්ටුවෙ නෝන ඇති. මෝලෙ අයියත් ළඟම එනව ඇති. දොර ඇරලනෙ. ගිහින් නෝනත් එක්ක කතා කර කර ඉන්න.’ඇය උඩට ගියාය.මම නොගොස්, නැවතී සිටියෙමි.මොහොතකින් ඇය ආපසු පැමිණියාය.‘ඇයි කවුරුවත් නැද්ද?’‘ඇතුළෙ ඉන්නව. මං කතා කෙරුව. සද්දයක්වත් නෑ.’ඇගේ හඬ ඇතුළට ඇසී නැතුවා විය හැකි ය.ඇගේ බිය තේරුම් ගත් තවත් අයකු මේ මොහොතේ ඈ දෙස බලාගෙන සිට ඇත. ඒ යාබද නිවෙසෙහි කාන්තාව ය.‘නංගි මෝලෙ අයිය එළියට ගියා. උදේ ඉඳල කවුරුත් ආවෙ නෑනෙ. එයාට කාංසි දැනිල ඔය කොහාට හරි යන්න ඇති, ඔය ළඟ කොහෙහරි ඇති’ ඇගේ හඬ නැඟුණේ ජනේලය තුළිනි.තරුණිය ජනේලය දෙස හැරුණා ය. හිතේ බිය පහවූවා සේය. මුවින් සිනා පොදක් නික්මිණ.මුදලාලිගේ බාල පුතුගේ වාහනය එනු පෙනිණ. මම එය නවතා පුතුට මේ ආරංචිය දුනිමි. ඔහු ගෝලයාට ඇමතුමක් ගෙන, කැඳවාගෙන ඒමට පිටත් විය.මේ තරුණයන් කවුරුත් නරක නැත. එහෙත් වැසි හුදෙකලාව විසින් තරුණිය බියපත් කර තිබිණ. ඇගේ බිය මට ද දැනිණ. රික්ටර් මාපකයක් සවිකර තිබිණි නම් එහි උපරීමය කම්පනය වනු ඇත.ඇගේ බිය දැන් තුරන් ය. ඇගේ තනියට ජනේලය ළඟ මහිලාව සිටී.දැන් ඉතින් මගේ සේවාව අවසන්ය. ජනේලය ළඟ මහිලාව ඉතිරිය බාර ගෙන තිබේ. මම මගේ ගමනට පය ඉස්සීමි.දියණිවරුනගේ බිය වැඩිහිටි අපට දැනෙන්නේ ජානවලිනි. මට එය දැනිණි. අර මහිලාවට ද එය දැනිණි.ඇය මගේ දියණියක නොවේ. අර මහිලාවගේ දියණියක ද නොවේ. රටේ දියණිවරු අපේ දරුවෝ ය. ඔවුනගේ හැඟීම් අපට දැනිය යුතු ය. එය සැබෑ වැඩිහිටිකමයි.මගෙන් ඒ වගකීම බාර ගත් අර මහිලාවට හිතෙන් පින් දෙමින් මම ගෙදර ගියෙමි.කිරිළපනේ පියදාස මුණසිංහ මහතා විසින් යොමු කරන ලද ලිපියක් ඇසුරිනි.ඔහු මගේ අසල්වැසියා ය.ඔහුගේ අසූ අට හැවිරිදි පියා නිතර අසනීප වෙයි. මව ද වියපත් ය.ඔහු රෝගී පියාට උවැටන් කරන ආකාරය බිතු සිතුවමක් සේ මහදෙහි කැටයම් වී තිබේ.ඔහු දිනපතා සිය පියා නහවා පිරිසිදු කරයි. අලුත් ඇඳුම් අන්දවයි. ඇඳ ඇතිරිලි සෝදා වේළා තබයි. වෙලාවට කවයි. පොවයි. බෙහෙත් ටික දෙයි. ඔහු පියා රැක බලා ගන්නේ බිලිඳු දරුවකු රැක බලා ගන්නා සේය. පියා ද පුතු ගේ උපස්ථාන විඳින්නේ උතුරා යන සතුටකිනි.ඔහු පියා දෑතෙහි දරා, තුරුලු කර ගෙන ගෙට යනු දිනක් මම දිටිමි. ඒ දසුන මා හද සනසාලීය. දෑසට කඳුළු නංවාලීය.දිනක් හදිසියේම පියා රෝගී විය. ඔහු වහාම පියා රෝහලට රැගෙන ගියේ ය. නරක නරක ආරංචියක් ඒදෝයි අපි බිය වීමු. එහෙත් පියා ගොඩ ආවේ ය. ගෙදර සිටි මව පාන්දර ජාමයේ අවසන් හුස්ම හෙළුවා ය. මේ හැඩි දැඩි පුතු ඒ ශෝකය දරා ගත නොහැකිව පොඩි එකකු සේ වැලපුණේ ය.මව ගේ වියොවින් දුක් වෙමින්ම ඔහු දැන් සිය පියාට උවැටන් කරයි.මෙබඳු පුතුන් වාසනාවන්!සිංගක්කුලියේ රංජිත් සුනිල් සාන්ත මහතාණනි, ඔබට දීගායු වේවා!සිංගක්කුලියේ යෝගියානේ ටී. කේ. රත්නසීලි මහත්මිය විසින් යොමු කරන ලද ලිපියක් ඇසුරිනි.දියණියගේ නිවෙසට ගොස් ආපසු එමින් සිටිය දී යතුරුපැදිය නතර විය. ඉන්ධන අවසන්ව ඇති වග මට වැටහිණ.අප අතරමං වූයේ ගාලු - ඇල්පිටි මාර්ගයේය.“මොකද වුණේ?” පිටුපස අසුනේ හිඳ සිටි බිරිය ඇසුවාය.“පැට්‍රල් ඉවරවෙලා වගේ” මට කියැවිණි.“දැන් මොකද කරන්නෙ? කොහෙන්ද පැට්‍රල් ටිකක් හොයාගන්නෙ?”“ඒක තමයි ප්‍රශ්නෙ”බිරිය පාරට බැස්සාය. මම ද බයිසිකලයෙන් බැස්සෙමි.බිරිය අත ලොකු මල්ලක් විය. හැම ගමනකදීම මෙන්ම මෙදින ද අප ආපසු එද්දී හාල්, පොල්, මඤ්ඤොක්කා ආදියෙන් මල්ල පිරවීම දියණියගේ සිරිතය. මෙවර ද මල්ල ඒ අඩුවැඩියෙන් පිරී තිබිණ.පාරේ යන කෙනෙක් අප දෙස බැලුවේය.මම ඔහුට අපට වූ ඇබැද්දිය ගැන කීමි.“තෙල් ටිකක් හොයාගන්ඩ කිලෝ මීටරයක් විතර තල්ලු කරගෙන ඉස්සරහට යන්න වෙයි” ඔහු උපදේශයක් දුන්නේය.මම යතුරු පැදිය ඉදිරියට තල්ලු කළෙමි. මඳක් දුර තල්ලු කර ආපසු හැරී බිරිය දෙස බැලීමි. ඇය මල්ල ද ඔසවාගෙන මා පසුපස එමින් සිටියාය. මට දුක සිතිණ.මම යළි යතුරු පැදියට වෙර දුනිමි. යතුරු පැදියක් මහමඟ තල්ලු කරගෙන යෑම මා බඳු විශ්‍රාමිකයකුට ලෙහෙසි නැත.පාරේ යමින් සිටි දරුවකුගේ අවධානය මා කෙරෙහි යොමු වී තිබිණ. මඟ යමින් සිටියේ මව යැයි සිතිය හැකි කාන්තාවක් ද සමඟය.“ඇයි මාමෙ බයිසිකලේ තල්ලු කරන්නෙ? පැට්‍රල් නැද්ද?” ඔහු ඇසුවේය.මහන්සිය නිසා ඊට එකවර පිළිතුරු දිය‍ නොහැකි වූ මම ගමන නතර කොට සුසුමක් හෙළීමි.“ඔව් පුතා. තෙල් ඉවර වෙලා! හරිම ප්‍රශ්නයක් තමයි වුණේ!”“එන්න මාමෙ යන්න මං දන්නව තෙල් තියන කඩයක්” දරුවා පැමිණ බයිසිකලයේ පිටුපසට අත තැබුවේ පුංචි පහේ තල්ලුවක් දීමටය.“කොහෙද පුතේ තෙල් තියෙන්නෙ?”“මාමෙ මේ කඳුගැටෙන් යමු. එතකොට ලේසියි. මං පස්සෙන් තල්ලු කරන්නං” දරුවා කීවේය.අපි වැර යොදා බයිසිකලය කඳු ගැටය ඔස්සේ තල්ලු කළෙමු.දරුවා කී හැටියටම කඩයක් හමුවිය. එහි පැට්‍රල් විකිණීමට තිබිණ.පැට්‍රල් ගසාගත් පසු මා ලද සහනය කොතෙක්දැයි කීමට වචන නැත.“අනේ පුතාට බොහොම ස්තුතියි. පුතාගෙ නම මොකක්ද පුතේ?”“මගෙ නම තරංග”“පුතා කොහෙ ඉස්කෝලෙ ද යන්නෙ?”“වඳුරඹ මධ්‍ය මහා විද්‍යාලෙට”දරුවාගේ මව බස් නැවතුම්‍පළෙහි නතර වූවාය. දරුවා ද ඇයට එකතු වුයේය. මම යතුරු පැදියට නැඟුණෙමි. බිරිය ද එහි නැඟුණේ ලොකු ඉස්පාසුවකිනි.මම අවසන් වරටත් දරු පැටියා දෙස බැලූවෙමි.ඔහුගේ මුහුණ මලක් සේ පිපී තිබිණ.“අපි ගිහිං එන්නං පුතේ. පුතාට ආයෙමත් බොහොම ස්තුතියි.”“හොඳයි මාමෙ” දරුවා සීනු හඬින් අපට සමුදුන්නේය.මේ දරුවා අපට යළි යළිත් සිහිපත්වේ. එසේ සිහිපත් වන වාරයක් පාසා අපේ හිත් සතුටින් පිරී යයි. ඒ සතුටින්ම අපි ඔහුටත්, ඔහු හැදූ වැඩූ මාපියන්ටත් ඔහුට අකුරු කරන ගුරුවරුන්ටත් ආසිරි පතමු.පුතුනි, මතු යම් දිනක ඔබ වෙනුවෙන් යම් යහපත් දෙයක් කිරීමට පැහැදීමෙන් සිටින වියපත් යුවළක් නුදුරු ගමක වෙසෙන බව මෙසේ ලියා තබමි.අක්මීමන, මදනායක මාවතේ, බුද්ධදාස මදනායක මහතා විසින් යොමු කරන ලද ලිපික් ඇසුරිනි.නෙළුම්විල,සිළුමිණ ලේක්හවුස් ,කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401195</link>
    <topic>අතේ පච්චයෙන්  වසර 24 කට පසු මවත් පුතාත් හමුවෙති</topic>
    <author>රෝහණ ආර්යරත්න</author>
    <content>අතේ පච්චයෙන්  වසර 24 කට පසු මවත් පුතාත් හමුවෙතිහය වැනි වියේ පසු වූ ගනේෂ් රඝුනාත් දන්ගදේ තම දෙමවුපියන් හා මිතුරන් සමඟ 1989 එක්තරා දිනයක දුම්රියට නැගුණේ මුම්බායි නගරයට යෑමටයි. එහෙත් ජනයාගෙන් පිරී ඉතිරී ගොස් තිබූ දුම්රිය මුම්බායි නගරයේ නවත් වන විට ගනේෂ්ට ඔහුගේ දෙමවුපියෝ හා මිතුරෝ සියල්ලෝම මඟහැරී සිටියහ. අස්සක් මුල්ලක් නෑර ඔවුන් සෙවු නමුත් ඔවුන් කිසිවකුත් සොයා ගත නොහැකි ව ගනේෂ් තෙරක් නොපෙනෙන සාගරය බඳු මුම්බායි නගරයේ අතරමං විය.හය වැනි වියේ පසුවන මේ දරුවා ආපසු යෑමට ද දැන නොසිටියා පමණක් නොව ඒ සඳහා ඔහුට මුදල් හදල් ද නොවීය.“මම කෙසේ හෝ ජීවිතය ගැට ගහගත්තා. කානු ශුද්ධ කළා සුළු සුළු වැඩ කරල හම්බ කළ මුදල්වලින් කෑම විතරයි කළේ.” ගනේෂ් පැවසීය.දිනක් පාර හරහා යෑමට ගිය ගනේෂ් මෝටර් රථයක හැපී සිහි නැති තත්ත්වයෙන් රෝහලට ගෙන යනු ලැබූ අතර එම රෝහලේ කාලයක් ගත කිරීමට ද සිදුවිය. ඔහු නැදෑ කෙනෙකු හෝ හිතවතෙකු නොමැති අසරණයකු වූ නිසා රෝහලේ නිලධාරින් විසින් අනාථ මඩමකට යවන ලදී. ඔහු ඇතුළත් කෙරුණේ වෝර්ලි නගරයේ පිහිටි ආනන්ද් ආශ්‍රමයටය. එහි සිටි අය ඔහු හොඳින් රැක බලා ගනු ලැබූ අතර ඉගෙන ගැනීමට මංපෙත් ද සකසා දුන්හ.දොළොස් වැනි පන්තිය දක්වා ඉගෙන ගත් ගනේෂ් ක්‍රියාශීලි සිසුවකු වූ නිසා ප්‍රාන්ත රාජ්‍යයේ හා ජාතික මට්ටමේ ක්‍රීඩා තරගවලට සහභාගි වී ජය ගැනීමට ද ඔහුට හැකිවිය.ඔහුගේ මේ කටයුතු සඳහා මුදල් වැය කරනු ලැබුවේ දක්ෂ ක්‍රීඩකයින්ට අතදීම සඳහා රජය මඟින් ඇති කර තිබූ ක්‍රීඩා ප්‍රබෝදිනි නම් වූ වැඩසටහනෙනි.මෙලෙස ජීවත් වූ ගනේෂ් 2011 දී මුම්බායි පොලිසියේ කොස්තාපල්වරයෙක් ලෙස පත්වීමක් ලබා ගත්තේය.2011 ජූලි 23 මුම්බායි පොලිස් ස්ථානයේ උසස් නිලධාරින්ට නවක කොස්තාපල්වරු හඳුන්වාදීම සඳහා උත්සවයක් පැවතිණි. එහිදී ප්‍රධාන පොලිස් පරීක්ෂක ශ්‍රීකාන්ති සොන්ඩේ සියලුම පොලිස්කොස්තාපල්වරුන්ගේ අලගිය තැන් මුල ගිය තැන් අසා දැන ගැනීමට උත්සුක විය. එහිදී ගනේෂ් තමන්ගේ දෙමවුපියන් හෝ ගම් බිම් ගැන කිසිවක් ප්‍රකාශ කිරීමට නොහැකිව ඔහුගේ කඳුළු කථාව දිගහැරියේය.ගනේෂ් දැන සිටියේ ඔහුගේ මවගේ නම පමණි. ඇය මන්ඩා ආර්. දන්ගදේ විය. එයත් ඔහුට දැන ගැනීමට ලැබුණේ ඔහුගේ අතේ එම නම පච්ච කොටා තිබූ බැවිනි.ඔහු‍ගේ කඳුළු කතාව අසා සිටි සොන්ඩේ පොලිස් පරීක්ෂකවරයා සහ ගනේෂ් ගේ සියලු මිතුරු පොලිස් කොස්තාපල්වරු ඔහුගේ මෑණියන් හා පවුලේ අය සොයා දීමට හැකි සියලු උදව් ලබාදීමට පොරොන්දු වූහ.මුම්බායි නගරයේ හා ඒ අවට පිහිටි සියලුම පොලිස් ස්ථාන හා එවැනි තැන් සොයා ගිය නමුත් ඉන් කිසිදු ඵලක් නොවීය. කිසිදු හෝඩුවාවක් සොයා ගැනීමට නොහැකි විය. තොරතුරු සොයා යද්දී වෝර්ලි අනාථ නිවාසයේ පැරැණි සේවකයෙක් කුඩා ගනේෂ් එම අනාථ නිවාසයට පැමිණි අවස්ථාවේ තමා මමු භන්ජා දර්ගා යන ප්‍රදේශයේ සිට පැමිණි බව කී අන්දම මතක් කළේය.මේ මමු භන්ජා දර්ගා නමැති ප්‍රදේශය සොයා ගනේෂ් හා ඔහුගේ මිතුරෝ ඉන්පසු මාස දෙකක් පමණ කාලයක් වෙහෙසුණහ. අවසානයේ තේන් ප්‍රදේශයේ පිහිටි මෙම ග්‍රාමය ඔවුනට හමුවිය. එහි මන්ඩා නමින් එක්තරා මහලු කාන්තාවක ඒ අසල පිහිටි කඳු මුදුනක සිය පවුල සමඟ සිටින බවට තොරතුරු දැනගැනීමට හැකිවිය.එම නිවසට ගිය ගනේෂ් “අවුරුදු 20 කට පමණ පෙර ඔයාගේ දරුවෙකු වුණාද” යි කාන්තාවගෙන් ඇසීය.එසේ සිදුවූ බව ඇය පැවසුවාය.ඒ ළමයා තමාගේම ළදරුවා බවට ඔප්පු කළ හැකි සාධක ගැන ඒ කාන්තාවගෙන් ඇසූවිට ඇය පැවසුවේ “දරුවාගේ එක් අතක මගේ නම පච්ච කොටා තිබෙනවා” යැයි කීවාය.ගනේෂ් තම අත දිග හැර ඇයට පෙන්විය.“ඒක හරිම සුන්දර මොහොතක්. මට හරියට විස්තර කරන්න බෑ. අපි දෙන්නා එකිනෙකා දෙස ඇසිපිය නොහෙළා බලා සිටිය. අපි දෙන්නගේ ම දෑස්වලින් කඳුළු කඩා වැටෙන්න වුණා. ඉන්පසුව අපි දෙන්නා එකිනෙකා බදාගෙන මහ හඬින් හඬමින් කොපමණ වෙලා හිටියද කියා මතක නෑ” යි කඳුළු පිරි දෙනෙතින් එම හමුවීම ගනේෂ් විස්තර කළේය.ඔහුගේ පොලිස් කාර්යාලයේ උසස් නිලධාරින්ටත් විශේෂයෙන් ම පොලිස් පරීක්ෂක සොන්ඩේටත් ඔහුගේ සියලුම මිතුරු කොස්තාපල්වරුන්ටත් නොසෑහෙන ලෙස ස්තුති කළ ගනේෂ් “දැන් ඉතින් මගේ අම්මටත් මගේ පුංචි සහෝදරියන්ට කිසිම දේකට බයවෙන්න ඕනේ නෑ. ඕනෑම දේකට මම ඉන්නවා. මට අම්මට හැම දේකින්ම උදව් කරන්න පුළුවන්. ඇයව හොඳින් බලාගන්න පුළුවන්.” යැයි පැවසූ ගනේෂ් තම මව න‍ිවෙස්වලට ගොස් උයාපිහා උදව් කිරීමෙන් පවුල නඩත්තු කිරීම නවත්වන බවත් පැවසුවේය.ගනේෂ්‍ ගේ මව ඇයගේ සැම දරුවෙකුගේ ම අතක ඇයගේ නම පච්ච කොටා තිබූ අන්දම ගනේෂ් ගේ කුඩා සොහොයුරෝ සිය අත්දිග හැර පෙන්වූහ.“මම අවුරුදු 10 ක්ම මගේ නැතිවෙච්ච පුතා හෙව්වා. නොගිය පොලිස් ස්ථානයක් නෑ. හැම පොලිස් ස්ථානයකට යද්දි මොකක් හෝ හෝඩුවාවක් ලැබේවි කියා මම හිතුවා. එදා පටන් අපි කිසිම උත්සවයක් පැවැත්වූයේ නෑ. දැන් මේ අවුරුද්දේ දීපවාලි උත්සවය ජයටම ගන්න පුළුවන්” යි ගනේෂ්ගේ මව මන්ඩා පැවසුවේ සතුට ඉතිරී ගිය සිනහවක් පාමිනි.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401196</link>
    <topic>ලොව කවුරුත් වැඩියෙන් අගය කරන පුද්ගලයා බිල් ගේට්ස්</topic>
    <author>සේමාලි කැල්ලපත</author>
    <content>ලොව කවුරුත් වැඩියෙන් අගය කරන පුද්ගලයා බිල් ගේට්ස්මයික්‍රසොෆ්ට් නිර්මාතෘ හා දානපතියකු වන බිල් ගේට්ස් ලොව වඩාත්ම අගය කරන පුද්ගලයා ලෙස ලෝක සමීක්ෂණයකදී හෙළි වී ඇත. ඔහු ඇමෙරිකානු ජනාධිපති බැරැක් ඔබාමාට වඩා ඉහළින් සිටී.මේ සමීක්ෂණයේ දී එංගලන්තය, චීනය, පකිස්ථානය, ඇමෙරිකාව ඇතුළු රටවල් ගණනාවක පදිංචි ජනතාවගෙන් ප්‍රශ්න විමසා තිබේ. සමීක්ෂණයට දායක කරගත් පුද්ගල සංඛ්‍යාව 15000කි. ලෝකයේ තෙවැනි ස්ථානයට වඩාත් අගය කරන පුද්ගලයා ලෙස රුසියානු ජනාධිපති පුටින් ද සිවුවැනි තැනට ෆ්‍රැන්සිස් පාප් වහන්සේ සහ පස්වැනි තැනට ක්‍රිකට් ක්‍රීඩක සචින් තෙන්ඩුල්කාර් ද ඇතුළත් කර ඇත්තේය.දකුණු අප්‍රිකානු එක්තරා ආගමික නිකායක පූජකවරයෙක් දෙවියන්ට වඩාත් සමීපවීම සඳහා තණ කොළ ආහාරයට ගන්නා ලෙසට සිය බැතිමතුන්ට නියම කර ඇත්තේය.උතුරු ප්‍රිටෝරියා හි ගරන්තුවා හි පල්ලියක දේවගැතිවරයකු වන මොහු දෙවියන්ගේ නාමයෙන් කරන මේ ආකාරයේ දරුණු ප්‍රකාශන සම්බන්ධයෙන් ප්‍රසිද්ධ වූවෙකි.කවුරුන් කුමක් කීවත් ඔහුගේ පල්ලියට අයත් බැතිමත්හු නිතරම මේ දේවගැතිවරයා ආරක්ෂා කිරීමට ඉදිරිපත් වෙති. ඔහු කී ආකාරයට ප්‍රධාන ආහාරයෙන් පසු තණකොළ ආහාරයට ගත් අයෙක් පැවසුවේ තමාට වසර ගණනක් තිස්සේ පැවැති උගුර වණවීම මේ නිසා සුවවූ බවය. ඇවිදීමේ අපහසුතාවෙන් පෙළුණු තවකෙනෙකු තණ කොළ ආහාරයට ගත් පසු ඇවිදීමට හැකි වූ බව ද කීවේය.“තණකොළ කෑමෙන් මට ශක්තිය ලැබුණා” ඔහු පවසයි.එසේ වුවද මේ දේවගැතිවරයාට විරුද්ධ පිරිසක් ද වෙති.“ඔවුන් මෝඩකම නිසා සෞඛ්‍ය පැත්තකට දමලා. අපට කළ හැකි එකම දේ ඔවුන් වෙනුවෙන් යාඥා කිරීමයි” ඔවුහු කියති.ලොව පැරැණිතම පොදු වැසිකිළිය ඊසාන දිග ආර්ජන්ටිනාවේ ලා රියෝජා ප්‍රදේශයෙන් සොයාගෙන තිබේ. එහෙත්, මේ වැසිකිළිය මිනිස් වැසිකිළියක් නොව වසර මිලියන 240කට එපිට විසූ ඩයිනසෝරයන් ගේ වැසිකිළියකි. එහි ගල්කුට්ටි මෙන් ඝන බවට පත්වූ ඩයිනසෝර් අසූචි ෆොසිල දහස් ගණනක් වෙතැයි විද්‍යාඥයෝ පවසති.ත්‍රියාසික යුගයේ (Triassic era) විසූ කොප්‍රොලයිට් වර්ගයේ ශාක භක්ෂක ඩයිනසෝරයන් සිය අසූචි විලෝපීයන් පලවා හැරීම සඳහා යොදාගෙන ඇතැයි මේ ෆොසිල සම්බන්ධයෙන් පරීක්ෂණ පවත්වන විද්‍යාඥයෝ අනුමාන කරති. ත්‍රියාසික යුගය වර්ෂ මිලියන 240කට එපිට දී අහවර වූ අතර එකල විසූ මේ ශාකභක්ෂක ඩයිනසෝරයන් හැඩයෙන් රයිනෝ සතුන්ට සමාන වූ බව ද පැවසේ. විද්‍යාඥයනට අනුව මෙතෙක් සිදුව ඇති විශාලතම ලෝක විනාශය ලෙස ද සඳහන් වන්නේ ත්‍රියාසික යුගය විනාශ වීමයි. ඒ ලෝක විනාශයේ දී එකල සිටි සත්ව ප්‍රජාවගෙන් සියයට 99ක්ම විනාශ වූ බව ද වාර්තා වේ.ඉහත අසූචි ෆොසිල හමුවූ ප්‍රදේශයේ කොප්‍රොලයිට් ඩයිනසෝරයන් 30000කට ආසන්න සංඛ්‍යාවක් විසිර සිට ඇතැයි විද්‍යා‍ඥයෝ අනුමාන කරති. හමුවූ අසූචි ෆොසිල ප්‍රමාණය, ස්වභාවය, හා හැඩය අනුව ඒවා වයස් කාණ්ඩ කීපයක විවිධ වර්ගවල ඩයිනසෝර අසූචි විය හැකි යැයි ද පවසති. සාමාන්‍යයෙන් අසූචි වැනි ද්‍රව්‍ය ඉතා පහසුවෙන් දිරා යාම සිදුවෙන බැවින් මේ සොයා ගැනීම ඉපැරැණි පරිසර පද්ධති පිළිබඳ හැදෑරීම සඳහා සාරවත් තොරතුරු ලැබීමක් බව ද විද්‍යාඥයෝ පවසති.දහස් ගණනින් දකුණු කොරියානුවෝ මේ දිනවල එරට මිදුණු ගංගාවක් වෙත ඇදෙන්නේ වසරකට වරක් එළඹෙන එරට ජනප්‍රිය තරගයකට සහභාගි වීම සඳහාය. ශීත සෘතුව එළඹෙද්දී දකුණු කොරියාවේ ප්‍රථමයෙන්ම හිම මිදී යන්නේ ගැංග්වොන් ප්‍රදේශයේ හ්වාචියොං ගංගාවේය. සෑම වසරකම ජනවාරි මාසයේ සති 3ක් මේ ගංග‍ාවේ ට්‍රවුට් නැමැති මසුන් බිලී බෑමේ උත්සවය පැවැත්වේ.මිරිදියේ ට්‍රවුට් මසුන් බෑමේ තරගයට සහභාගි වන දහස් ගණනක් වූ දකුණු කොරියානුවන්ගෙන් ඒ දින තුනේදී හ්වාචියොං ගංගාවේ ඝන අයිස් තට්ටුව පිරී යයි. ඝන අයිස් තට්ටුවේ අඟල් 16ක පමණ විශ්කම්භයකින් යුතු සිදුරක් සාදා ගන්නා ඔවුහු ඒ අසල දවස පුරා ඇනතබා ගෙන විවිධ ක්‍රම ඔස්සේ මාළු බාති. ඒ සඳහා බිලී කොකු හා සාම්ප්‍රදායික ඇම ද යොදා ගනිති.මේ සති තුන අවසානයේ මිලියන 3ක පමණ ජනතාවක් තරගයට සහභාගි වෙතැයි අ‍ෙප්ක්ෂා කෙරේ. මේ තරම් සංඛ්‍යාවකට සෑහෙන තරම් බාගත හැකි වන අයුරින් දිනපතා ගංගාවට ටොන් 32ක පමණ ට්‍රවුට් මාළු එකතු කරනු ලැබේ. මෙලෙස බාගන්නා මාළුන් ඔවුහු ගංගාව අවට ඉදිකෙරෙන විශේෂිත ස්ථානවල සිට පිස ආහාරයට ගනිති. තවත් සමහරු ජපානයේ ෂුෂි බෙන් මාළු අමුවෙන්ම ආහාරයට ගනිති.ජනවාරි 26 වැනිදා අවසන් වන මේ උත්සවයට හිම මත ලිස්සා යෑමේ ක්‍රීඩාව ඇතුළු හිම ක්‍රීඩා ද ඇතුළත් වේ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401197</link>
    <topic>අන්ධයන්ට උදව් කරන මෘදුකාංග තනන අන්ධ මහාචාර්යවරයා</topic>
    <author>දයා ඩී. ෆොන්සේකා</author>
    <content>අන්ධයන්ට උදව් කරන මෘදුකාංග තනන අන්ධ මහාචාර්යවරයාජොෂ් මිලේගේ මුහුණට හා දෑස්වලට ඇසිඩ් පහර එල්ල වන විට ඔහුට වයස අවුරුදු පහයි. එදා ඔහු ගෙදර ගේට්ටුවේ සීනුව නාද කරනු ඇසි ගියේ ගේට්ටුව අරින්නටය. ගේට්ටුව ළඟ හිටියේ අසල ගෙදරක තරුණයෙක්. 24 හැවිරිදි බැසිලියෝ. ඔහු ජෝෂ් ගේ දෑසට ඇසිඩ් විසිකරන තුරුම ජෝෂ් දන්නේ නැහැ.විලාප දුන් ඔහු වහා රෝහලට රැගෙන ගියේ මව විසිනුයි. හමුදාවේ වැඩ කළ පියා ඒ වන විට වොෂින්ටන් කරා ගොස් සිටියා. ඒ 1973 ඔක්තෝබර් 5 වෙනිදා.ඔහු වහා බෲක්ලීන් නගරයට ආවා. පුතුගේ මුහුණ හරියට වෙස් මූණක් වගෙයි. ඔහු වේදනාවෙන් කෑගහනවා.“මට හිතාගන්නවත් බැරිවුණා මේ මොනවද වෙලා තියෙන්නේ කියලා.”දරුවා වටා රැස්වුණු දොස්තරවරුන්ගේ උත්සාහය වුණේ ඔහුට දෑසේ පෙනීම කෙසේ හෝ ලබා දෙන්නටයි. ජෝෂ්ගේ පියා වහා තම දරුවා යුද හමුදා රෝහලට ගෙන යාමට සිය ප්‍රධානීන් සමඟ කතා කළා. ඊට හේතුව වූයේ ‍එවැනි පිළිස්සුම් තුවාල සඳහා හමුදා රෝහලේ ප්‍රතිකාර කිරීමට හැකියාව තිබීමයි.දරුවාගේ ශරීරයේ සියයට 17 ක්ම ඇසිඩ්වලින් පිළිස්සී තිබිණ. බොහෝ කොට පිළිස්සි තිබුණේ දෑස හා මුහුණයි. ඔහුගේ පාදවලින් කපාගත් කොටස් මුහුණට බද්ධ කරන ලදී. ජෝෂ්ගේ මව වන ඉසබෙලා මීලෝ චිත්‍ර ශිල්පිනියක්. ඇය සිය පුතු අසලින් ඉවත් නොවී මුළු කාලයම පුතු වෙනුවෙන් කැප කළාය.ජෝෂ්ගේ මව ඉසබෙලා ඔහු අන්ධයන් සඳහා වෙන්වූ කාර්මික පාසලකට ඇතුළු කළාය. එහිදී සුදු සැරයටිය භාවිත කරන අයුරු ඔහු උගත්තේය. මව ඉන්පසු පුතුගේ පුනරුත්ථාපනය ගැන උනන්දු වූවාය. ඇය ඔහුට යම් යම් භාණ්ඩ අල්ලා ඒවා මොනවාදැයි හඳුනාගන්නා අයුරු කියා දුන්නාය.1975 දී සැමියා ඇය හැර ගිය ද ඇය සිය පුතු හැර නොගියාය. පුතු ද සමඟ නගරයේ ඇවිදයන ඇය පුතුට බොහෝ දේ කියා දුන්නාය.අනතුරුව බේරිජ් හි පාසලට ඇතුළු වූ ජෝෂ් බේල් ක්‍රමයට සිය ඉගෙනුම ආරම්භ කළේය. මවගේ රැකවරණය යටතේ සිය අන්ධ බව අමතක කොට ඉගෙනීමට ඔහුට ශක්තිය ලැබිණ.මේ අතරේ වෙනත් සැමියකුගේ අත ගත් ජෝෂ්ගේ මව ඔවුන් සමඟ නිව්යෝර්ක් හි රොක්ලන්ඩ් ප්‍රාන්තයට ගියේ සිය දරුවන් ද රැගෙනය.මේ සියල්ල මැද බ්‍රේල් ක්‍රමයට ඉහළට ඉගෙනීමට ජෝෂ් ඉටා ගත්තේය.මේ අතර ඔහුට ඇසිඩ් වීසිකළ තරුණයා වන බැසිලියෝ අත්අඩංගුවට ගත්තත් ඔහු උමතු රෝගයකින් පෙළෙන බැවින් උසාවියෙන් ඔහුට දඬුවම් කළේ නැත. එහෙත් ඔහු දුක්විඳ අකාලයේ මියයද්දී ඇසිඩ් ප්‍රහාරයෙන් දෑස් අහිමි වූ ජෝෂ් ඉහළට ඉගෙන ගත්තේය.ඔහු මේ වන විට බ්‍රේල් ක්‍රමයෙන් උපාධිය ලැබ අන්ධ අයට කෞතුකාගාර පිළිබඳ අත්දැකීම් ලබා දෙන අයුරු අධ්‍යයනය කරමින් සිටී. ඔහුගේ පියා තාමත් ඔහු උපන් ගම වූ පාර්ක් ස්ලොවහි වෙසෙන අතර අක්කා ජුලියා මීලේ රොඩ්ස් දැන් මහාචාර්යවරියකි. ඇය ආබාධිත පුද්ගලයන්ට සාහිත්‍ය පාඩම් කියා දෙන්නීය. ජොෂ්ගේ අයියා ඡායාරූප ශිල්පියෙකි. ජොෂ් අද කැලිෆෝනියාවේ බර්කර්ලි පැරණි කාලේ ලස්සන නිවසක සිය බිරිය ලීස් හා දරු දෙදෙනා සමඟ වාසය කරන්නේ ඉතා සතුටිනි.භෞතික විද්‍යාව පිළිබඳව ආචාර්ය උපාධිය ලබාගෙන ඇති ඔහු සේවය කරන්නේ අන්ධ පුද්ගලයන්ට උදව් කළ හැකි පරිගණක මෘදුකාංග නිපදවීමේ සමාගමකය. ඔහු නාසා ආයතනයේ අඟහරු ගවේෂණ සඳහා අවශ්‍ය පරිගණක මෘදුකාංග වර්ධනය කිරීමේ කටයුතුවල ද යෙදී සිටියි.දයා ඩී. ෆොන්සේකාරීඩර්ස් ඩයිජස්ට්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=as1401198</link>
    <topic>ගුරු සේවයේ රස කතා</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>ගුරු සේවයේ රස කතාපංතියක ගුරුවරයකු නොමැති විට පංතියකට යෑම මගේ පුරුද්දකි‍. මෙහෙම යන විට විෂය හා ගුරුවරයා දැන ගැනීමට වාර සටහන් පොත නාමලේඛනය, මාසික පරීක්ෂණ ලකුණු ගොනුව ද ගෙන යමි. තවත් දෙයක් අතින් එල්ලා ගෙන යන්නේ අවශ්‍ය වූ විට වැඩ පැහැර හරින්නන්ට රිදවීමට ය‍.පළමුවෙන් නාම ලේඛනයේ පැමිණීම ද, දෙවනුව මාසික පරීක්ෂණ ලකුණු ද, කාලය තිබුණොත් වාර සටහන් පොත පංති වාර්තා පොත ද සමඟ සසඳා බලමි.අභ්‍යාසයක් කළුලෑල්ලේ දමා එක් එක් ළමයා ගැන බලන්නේ අපේ අවධානය යොදන විට ළමයින් ඉගෙන ගන්නා බැවිනි.නාම ලේඛනය අනුව පැමිණීම දුර්වල නම් හේතු සාධක දැන්විය යුතු ය. එදිනට නියමිත සටහනක් වුවොත් ලිවිය යුතු ය.මාසික පරීක්ෂණ ගොනුවේ එක් එක් විෂයට ඒ ඒ මාසවල කළ පරීක්ෂණ හෝ පැවරුම් ලකුණු විමසා බැලුවෙමි. (2000 දී පාසල් පාදක ඇගයීම නිසා මෙය ඉබේම දියවී ගියේ එහි ගුරුවරයාට හා ශිෂ්‍යයාට ලිඛිත කාර්යයක් වූ බැවිනි.වාර සටහනේ අද පෙර නියමිත ලෙස සැලසුම් කළ පාඩම් නිම කර ඇත්දැයි බලන්නේ පංති වාර්තා පොත ඇසුරෙනි. එහෙත් මන්දගාමී බව දුටු විට ගුරුතුමාගෙන් විමසා බලා අති‍රේක පංති හවසට පවත්වා හිලවු විෂය ඒකක ආවරණයට උපදෙස් දෙමි.මේ වැඩට නම් ගුරු සිසු දෙපිරිසම ඒ තරම් කැමැත්තක් නොවූයෙන් නිවාඩු ගැනීමක් ශිෂ්‍යයන්ගේ දුර්වල පැමිණීමක් අවම වූ නමුත් පෞද්ගලිකව නම් විදුහල්පතිට හිතවත්කම අඩුවීමට හේතු‍ෙවයි.එක් දිනක මම හතේ පංතියකට ගියෙමි.“ළමෝ පංතියට ඇතුළු වනවිට ම නැගිට ආචාර කළහ.“දැන් මොනවද තියෙන්නේ”“විද්‍යාව”“විද්‍යාවට දැන් මොනවද කරන්නේ”“ආහාර ජීර්ණ පද්ධතිය”“මේ ප්‍රශ්නයට උත්තර ලියන්න”“ආහාර ජීර්ණ පද්ධතියේ රූප සටහනක් ඇඳ කොටස් නම් කර ඒ කොටස්වල කාර්යය ලියන්න.”මම ‍නාම ලේඛනය අතට ගත්තෙමි.“සුනිල් නැඟිටින්න”“ගිය සතියේ දින තුනක් නෑ. ඇයි ඒ?”“සර් පුංචිගේ වෙඩින් එක”“හා, සම්පත් නැඟිටින්න”“ගිය සුමානෙ බදාදා නෑ. ඊළඟ සුමානෙත් බදාදා නෑ, මොකද හේතුව”“සර්, දත් කැක්කුම, ඊළඟ බදාදා හිසරුදාව.”“හා... මේ ගිය මාසෙත් බදාදා තුනක් ඇවිල්ල නෑ”“සර්... වමනෙ ගියා, කකුලෙ තුවාලයක්, බඩ රිදෙන්න ගත්තා.”“එතකොට දත්කැක්කුම, තව දවසක් හිස රුදාව, අයිමත් බඩරුදාව, එක එක ලෙඩ.”“එහෙම තමයි සර්... හැමදාම එකම ලෙඩක් හැදෙන්නෙ නෑ”. එක එක දවසට වෙනස් ලෙඩ හැදෙන්නෙ.”“හරි, ඒ වුණාට බදාදාට ම හැදෙන්නෙ ඇයි?”“සර් බදාදාට අම්මයි තාත්තයි දෙන්න ම පොළට බඩු අරන් යනවා. මං මල්ලි බලා ගන්නවා‍.”මෙය රස කතාවකට වඩා දුක හිතෙන කතාවකි. මෙහෙම දරුවෝ කොපමණ සිටිත් ද?විශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401192</link>
    <topic>ගෙයි ඇතුළ ආලෝකවත් වෙන්නේ හිරු එළියෙන්</topic>
    <author>තුෂාරි නේරංජා වික්‍රමසිංහ</author>
    <content>ගෙයි ඇතුළ ආලෝකවත් වෙන්නේ හිරු එළියෙන්විජය නන්දසිරි - දේවිකා මිහිරාණි යුවළට අපි කවුරුත් ආදරෙයි. ඒ ලංකාවේ පළමු ටෙලිනාට්‍ය රංගන ශිල්පිනිය ලෙසත් අද නිර්මාණය වන වේදිකා නාට්‍ය සහ ටෙලි නාට්‍යවල කාර්ය බහුලම හා ජනප්‍රිය රංගන ශිල්පියා ලෙසත් මේ දෙදෙනා හඳුන්වන්න පුළුවන් නිසා. පසුගිය දවසක ගල්කිස්සේ පිහිටි විජය නන්දසිරි දේවිකාගේ සොඳුරු කැදැල්ලට අපි ගොඩවැදුණා.විජයත් දේවිකාත් අපිව පිළිගත්තේ හරිම සෙනෙහසකින්. ඔවුන්ගේ සොඳුරු කැදැල්ලේ සුන්දරත්වය ගැන කතාබහ කරන්නට දෙදෙනාම අපිත් එක්ක එකතු වුණා. සුන්දර නිවහනේ වගතුග කියන්න පළමුව එක් වුණේ විජය නන්දසිරි.“අපි‍ මේ නිවහනට පදිංචියට ඇවිත් දැන් වසර 4ක පමණ කාලයක් වෙනවා. මට මතක හැටියට අපි මේ නි‍ෙවසට ගෙවැදුණේ 2009 වසරේදී.මෙතන තිබුණෙ පර්චස් දහයක පමණ බිම් කැබැල්ලක්. අපේ අදහස් අනුව නිවසේ සැලසුම ඇඳලා එය ගොඩනඟන්නට අපිට උදව් කළේ නුවර ප්‍රදේශයේ ගෘහ නිර්මාණ සැලසුම් ශිල්පියකු වන ගාමිණී දිසානායකයි. නිෙවස සැලසුම් කරත්දී දේවිකාගේ අදහස් එයට එක්වුණා.”මහල් තුනකින් යුතු මේ නිවහනේ ඉහළම මාලය වෙන්කොට තිබෙන්නේ අමුත්තන්ගේ නිදන කාමර සහ විජය - දේවිකාගේ ව්‍යායාම් කටයුතු වෙනුවෙනුයි. දෙවන මහලේ ඔවුන්ගේ නිදන කාමර සහ ඔෆිස් කාමරය සැලැසුම් කර තිබෙනවා.පහළ මාලය වෙන්වන්නේ ආලින්දය සඳහායි. විජය - දේවිකා නිවහනේ ආලින්දය අමුතුම ආකාරයේ සුන්දරත්වයකින් යුක්තයි. ඒ ගැන දේවිකා විස්තර කළේ මේ විදිහටයි.“ආලින්දයේ තිබෙන මේ සියලුම සෝපා, මේස පිටරටින් ආනයනය කරපු ලංකාවෙන් මිලදී ගත් ඒවා. නිවෙසට අවශ්‍ය හුඟක්ම ගෘහභාණ්ඩ මැලේසියා‍වෙන් තමයි ආනයනය කර තිබෙන්නේ. ඒ වගේම අපේ නිවෙසට හොදින් හිරු එළිය, සඳ එළිය නිබඳව ලැබෙන ලෙස විශාල ජනෙල් කවුළු (Open glass) යොදා තිබෙනවා.එනිසා දහවලටත් - රාත්‍රියටත් අපේ නිවහන ආලෝකවත්. රාත්‍රියට ගෙට ඇතුළුවන සඳ එළිය හරිම අලංකාරයක් නිෙවසට ලබාදෙනවා. හරිම සෞම්‍යයි. එය අපි සැලසුම් කරලමයි යෙදුවේ.”“අපේ ගෙදර උදෙන්ම අවදි වෙන්නේ දේවිකා. පාන්දර පහ වෙනකොට අපි සියලු දෙනාම අවදි වෙලා. මගේ කාමරයේ ඇ‍ඳේ ඉඳගෙනම පුරුද්දක් විදිහට මම බණ අහනවා.ඊට පස්සේ බැල්කනියට එන කුරුලු රංචුවට කෑම දානවා. උන් ඇවිත් පුංචි පුංචි තුඩු අගින් කෑම ඇහිඳන් කන හැටි හරිම අපූරුයි.” එහෙම කිව්වේ විජය නන්දසිරි.මේ සොඳුරු නිවහනේ සියලුම ගෘහ භාණ්ඩ හා ලී වර්ග සඳහා භාවිතා කර තිබෙන්නේ මැහෝගනී, කොහොඹ වැනි වටිනා ශාක වර්ගයි. ආලින්දයේ ඇති විශාල මේසය තේක්ක දැව භාවිතයෙන් නිර්මාණය වූවක්. ගෘහ භාණ්ඩ සඳහා ගැළපෙන අයුරින්ම නිෙවසේ බිත්ති වර්ණ ගන්වා තිබීමත් විජය දේවිකා නිවහනේ සුන්දරත්වය වැඩිකිරීමට හේතු වී තිබෙනවා.“අපි හුඟක් වෙලාවට නිෙවසේ වර්ණ සංකලනය ගැන හිතනවා. ඇහැට ප්‍රිය උපදවනවා වගේම ප්‍රමිතියෙන් උසස් බව කල් පැවැත්ම ගැන අපි නිෙවසට ගෘහභාණ්ඩ හා තීන්ත තෝරා ගැනීමේ දී හිතුවා. තව අවුරුදු පනහක් ගියත් මේ මෝස්තර යල් පැන යන්නේ නැහැ. ඒ අනුවයි අපි මේ නිවහන සැලසුම් කළේ.”“බිත්ති සඳහා ‍ගෝල්ඩ් කලර් එක. බ්‍රවුන් කලර් එක සහ බ්‍රික් කලර් එකත් වයිට් හා අයිවරි කලර් එකත් යොදා තිබෙනවා. කාමර සඳහා පර්පල් කලර් එකත් අපි භාවිතා කළා.බිත්තිවල වර්ණයන්ටම ගැළපෙන ආකාරයට ජනෙල් සඳහා අවශ්‍ය කර්ටන් භාවිතා කළා. ඒ ආකාරයෙන් තමයි නිෙවසේ අලංකාරත්වය බිත්ති ආලේපන හරහා වැඩිකරන්නට අපි උත්සාහ කළේ. ඒ වගේම පියගැට පෙළ සඳහා වූ අත්වැට සම්පූර්ණයෙන්ම මැහෝගනී දැවයෙන් නිර්මාණය කරලා තියෙන්නෙ‍.”“දැනට අපේ නිෙවසේ පදිංචිව ඉන්නේ මමත් දේවිකාත් පුතා රසාංජන සචිනුත් පමණයි. දියණිය නවාංජනා ඕස්ට්‍රේලියාවේ පදිංචිව ඉන්නවා.පුතාත් දියණියත් වෙනුවෙන් ඉදිවූ මේ නිවහනේ බොහෝ අංග ඔවුන්ගේ අභිමතය පරිදිත් නිර්මාණය වුණා. විජය පැවැසුවේ සුපුරුදු ‍ෙළන්ගතු කමින්. කොහොමින් හෝ විජය - දේවිකා සොඳුරු කැදැල්ලේ ගත කළ කාලය අවසන් කිරීමට අපිට කාලවේලාව එළැඹුණා. ඒ විජයට වේදිකා නාට්‍ය රංගනයකට බැහැර යාමට තිබූ නිසයි.තුෂාරි නේරංජා වික්‍රමසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401193</link>
    <topic>අපි ලස්සන වෙන්නේ හිත ලස්සන නම් විතරයි</topic>
    <author>ගාමිණී සුසන්ත</author>
    <content>අපි ලස්සන වෙන්නේ හිත ලස්සන නම් විතරයිනතාෂා මොනවගේ වැඩත් එක්කද මේ දවස්වල ඉන්නේ?පසුගිය කාලෙ මම විශේෂ කලා කටයුත්තක නම් යෙදුණේ නෑ. පසුගිය කාලෙම මම ගත කළේ මගේ අධ්‍යාපන කටයුතුත් එක්ක. මම මගේ නීති උපාධියේ වැඩ කටයුතු අවසන් කළේ පසුගිය අවුරුද්දේ. මේ දිනවල මම, නීතිඥවරියක් ලෙස දිවුරුම් දෙන්න පෙර කළ යුතු විභාගවලට සූදානම් වෙනවා. ඒ ව‍ාගේම ළඟදීම මගේ අලුත්ම ගීතයක් පටිගත කරල රූපරචනා කරල රසික රසිකාවියන් වෙත ඉදිරිපත් කරන්නත් බලාපොරොත්තුවක් තියෙනවා.ඇයි ඔබ නීතිය හදාරන්න හිතුවේ?මම පුංචි කාලේ ආශා කළේ වෛද්‍යවරියක් වෙන්න. නමුත් ඒ ආශාව කාලයක් ගත වන විට වෙනස්වුණා. නීතිය හදාරන්න මම තීරණය කළේ ඒ විෂයට ඇතිවුණු ආශාවක් නිසා. මම විශ්වාස කරන දේ තමයි, කලා ක්ෂේත්‍රයේ මොන යම් ක්ෂේත්‍රයක නිරත වුවත් හොඳ අධ්‍යාපනයක් ලබා තිබීම අවශ්‍යයි කියන එක.අනාගතයේ ඔබ පූර්ණකාලීනව යෙදෙන්නේ නීති වෘත්තියේද?මම හරිම ආශාවෙන් ඉන්නේ නීති වෘත්තියේ යෙදෙන්න. එහෙම වුණත් මම ගීත ගායනය, රංගනය වැනි කලා කටයුතුවල හැමදාම නිරත වෙනවා. මොකද නතාෂා පෙරේරාව මේ ලෝකය හඳුනාගත්තේ කලා ශිල්පිනියක් විදියටනෙ. කවදාවත් මම කලාව අතහරින්නේ නෑ.පසුගිය කාලේ ඔබට රංගනයට ආරාධනා ලැබුණේ නැතිද?ආරාධනා ගණනාවක්ම ලැබුණා. නමුත් ඒ හැම ආරාධනයක්ම මට ප්‍රතික්ෂේප කරන්න සිදුවුණේ, මගේ අධ්‍යාපන කටයුතු නිසා. රංගනය ගැන සඳහන් කරන විට ටෙලිනාට්‍යයක වුණත් චිත්‍රපටයක වුණත් රූපගත කිරීම්වලට විශාල කාලයක් කැප කරන්න ඕන. නමුත් එලෙස කැප කළ හැකි කාලයක් පසුගිය වකවානුවේ මට තිබුණේ නෑ. මට ආරාධනා කළ මම ප්‍රතික්ෂේප කළ චරිත රඟපෑ නිළියන් ඔවුන්් ඒ චරිත හොඳින් කළ නිසා අද රංගන ක්ෂේත්‍රයේ ගොඩක් දුර ගිහින් තියෙනවා. ඉදිරියේදී මම මගේ කා‍ලයෙන් වැඩි කොටසක් රංගන සහ ගායනා කටයුතුවලට යොදවන්න බලාපොරොත්තු වෙනවා.ඔබ ඔබේ ගීත එකතුවක් එළිදැක්වූවා නේද?මම ඒ ගීත ඇල්බමය ඉදිරිපත් කරල ගොඩක් කල්. නමුත් ඒ ගැන තවමත් ඉහළ ප්‍රතිචාර ලැබෙනවා. විශේෂයෙන්ම මම එඩ්වඩ් ජයකොඩි මාමා එක්ක ගායනා කළ “සුළඟක් වී මං එනවා” ගීතයට අවුරුදු 11ක් පමණ ගත වෙලත් ගොඩක් දෙනෙක් ආශා කරනවා. අදත් මාව හඳුන්වන්නේ “සුළඟක් වී මං එනවා” ගීතය ගායනා කළ නතාෂා කියලයි.ඔබ ඔබේ රූපය හොඳින් පවත්වාගෙන යන්න විශේෂයෙන් උනන්දු වෙනවද?නැහැ. මගේ බාහිර පෙනුම පවත්වාගෙන යන්න මම විශේෂ කිසිම දෙයක් කරන්නේ නෑ. මේ වනතෙක් මම ව්‍යායාම කරන්නවත් පෙලඹිලා නෑ. හැබැයි ඉදිරියේදී නම් ව්‍යායාම කරන්න හිතාගෙන ඉන්නවා. මම විශ්වාස කරන විදියට කෙනෙකුගේ බාහිර පෙනුම ලස්සන වෙන්නේ හිත ලස්සන වුණොත් විතරයි. හිත නිතරම දුකෙන් නම්, ඊර්ෂ්‍යාව, ක්‍රෝධය හිතේ තියෙනවා නම් බාහිර පෙනුමත් අවලස්සන වෙනවා. සමාජයේ කාටත් උදව් කරගෙන කාටවත් ඊර්ෂ්‍යා නොකර හිත සතුටින් තබාගෙන ඉන්නවා නම් බාහිර පෙනුම ලස්සන කරගන්න මේකප් කරන්න ඕන නැහැ.ඔබ ජනප්‍රිය ගීත කීපයකම රූප රචනාවලට දායක වෙලා තියෙනවා නේද?ඔව්. මම ගීත කීපයකට රූප රචනාවලට රංගනයෙන් දායක වෙලා තියෙනවා. ඒ බොහොමයක් ගීතවලට මම ගායනයෙන් ද සහාය වෙලා තියෙනවා. මගේම තනි ගීතවලට වඩා මම යුග ගායනයෙන් අනෙක් අයගේ ගීතවලට දායක වෙලා තියෙනවා. රිහාන්ගේ ‘යායක පායනා’ ගීතයටත්, ලහිරු පෙරේරාගේ ‘සුදු ගවුමේ’ වැනි ගීවලටත්, ජනප්‍රිය යොවුන් ගායකයින් වන ඉරාජ්, රනිඳු, හිරාන් වැනි අයගේ නිර්මාණවලටත් මම දායක වෙලා තියෙනවා.ප්‍රේක්ෂකයින් දක්වන ආදරය ගැන ඔබට මොනවද හිතෙන්නේ?කලාකරුවකුට ලැබෙන ලොකුම සතුට තමයි රසික රසිකාවන් දක්වන ආදරය ගෞරවය. කලාකරුවෙක් කියන්නෙ සමාජයේ පොදු වස්තුවක්. ඒ නිසා තමන්ට හිතවත්කමක් පෙන්වන තමන් එක්ක කතා කරන්න කැමැති රසික රසිකාවියන් සමඟ කතාබහ කිරීම කලාකරුවන්ගේ යුතුකමක් කියලයි මම හිතන්නේ. ගොඩක් දෙනෙක් හිතනව මම ආඩම්බර කෙනෙක් කියල. මාව ඇසුරු කරන අය හොඳින්ම දන්නව ඒක එහෙම නොවන බව. මාත් එක්ක හිනාවෙන අය එක්ක හිනාවෙන්නත් මාත් එක්ක කතා කරන අය එක්ක කතාකරන්නත් මම හැමවිටම උත්සාහ කරනවා.ඔබේ අනාගත සහකරුවා පිළිබඳවත් සඳහන් කරන්න...ඒ ගැන මම ඉදිරියේදී කියන්නම්.ඔබ විලාසිතාවලට කෙතරම් යොමු වුණු කෙනෙක්ද?මම ඇඳුම් විලාසිතාවලට නම් එතරම් යොමුවුණු කෙනෙක් නෙමෙයි. හැබැයි මම ලස්සනට අඳින්න ආසයි. කවුරුහරි හොඳ විලාසිතාවක් කරල තිබුණොත් ඒ දිහා බලල සතුටුවෙන්න මට පුළුවන්. මම විලාසිතා කරන්නෙ මගෙ කොණ්ඩෙට. සමහර කාලෙකට මම කොණ්ඩෙ පාට කරනව. සමහර කාලෙකට කොණ්ඩෙ කොටට කපනවා. සමහර කාලෙකට කර්ල් කරනවා.ඕපාදූප වෙබ් අඩවිවල පළවන පුවත් ගැන ඔබට මොනවද හිතෙන්නේ?මා පිළිබඳ විස්තරත් ඇතැම් අවස්ථාවල ඔය වෙබ් අ‍ඩවිවල පළවෙලා තිබුණා. මම ඒවාට කලබල වුණේ නෑ. මම ඒවායින් හිත රිදවාගන්නේ නෑ. කොයිතරම් සත්‍ය දෙයක් වුණත්, කොයිතරම් බොරු දෙයක් වුණත් වෙබ් සයිට් එකක ගිහින් සතියක් යන විට ඒක මිනිසුන්ට අමතක වෙලා යනවා. මම ඔය දේවල් දිහා බලන්නේ හරිම උපේක්ෂාවෙන්.ඔබ නිවේදන කටයුතුත් කරනවා‍ නේද?ගායිකාවක් ලෙස කලා ක්ෂේත්‍රයට ආව කාලෙ ඉඳලම මම රූපවාහිනී, ගුවන්විදුලි වැඩසටහන්වලට නිවේදනයෙන් දායක වුණා. විවිධ වැඩසටහන් ඉදිරිපත් කළා. රූපවාහිනී වැඩසටහන් ඉදිරිපත් කරන්නේ මම හරිම ආශාවෙන්. මේ වන විටත් මම දෙරණ නාළිකාවේ ‘විවාහ’ වැඩසටහන ඉදිරිපත් කරනවා.ගාමිණී සුසන්තඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401194</link>
    <topic>දෙපාවලට සත්කාර ගෙදරදීම කරගමු</topic>
    <author>හේමාලි</author>
    <content>දෙපාවලට සත්කාර ගෙදරදීම කරගමුනිවෙසේදීම තම දෙපාවලට සත්කාරයක් කරන්නේ කොහොම ද යන්න ගැන අද අපි පැහැදිලි කරන්නෙමු. ඒ සඳහා ඔබ සපයා ගත යුතු දේ ගැන අවබෝධයක් අපි පසුගිය සතියේ දී මේ ලිපියෙන් පැහැදිලි කළෙමු.දැන් ඔබ මුලින්ම කළ යුත්තේ ඔබ සපයා ගත් බේසමට මඳ රස්නය ඇති උණු වතුර ටිකක් ගෙන එයට හයිඩ්‍රජන් පෙරොක්සයිඩ් (hydregeon peroxide) 2% ප්‍රමාණයක් එක්කිරීමය. මේ වෙනුවට ඔබට සබන් වර්ගයක් හෝ ඩෙ‍ටෝල් වැනි විෂබීජ නාශකයක් වුවද භාවිත කළ හැකිය.මේ බේසමට ඔබේ දෙපා දමා මුලදී අපි සඳහන් කළ brush එක රැගෙන හොඳින් brush කළ යුතුයි. මෙය පටන් ගන්නේ යටි පතුලේ සිටය. යටි පතුලේ සිට දණහිස ගාවට වනතුරුම මේ brush එකින් අතුල්ලා හොඳින් පිරිසුදු කරගත යුතුයි.ඉන් පසු අපි මේ සඳහා අවශ්‍ය යැයි සඳහන් කළ තද පාට තුවායක් රැගෙන හොඳින් දෙපයේ තෙත මාත්තු කළ යුතුයි.දැන් සිදුකළ යුත්තේ ඔබ දෙපයේ නියපොතුවල කියුටෙක්ස් ආදිය ආලේප කර තිබුණේ නම් ඒවා ඉවත්කර ගැනීමයි.කියුටෙක්ස් නේල් පොලිෂ් ආදිය ඉවත් කරනවානම් ඔබ කළ යුත්තේ පළමුවෙන්ම වම් කකුලේ කුඩා ඇඟිල්ලේ සිට ඉදිරියට එය කරගෙන ඒමයි. මේ ක්‍රමය තමයි ජාත්‍යන්තරව පිළිගත් ක්‍රමවේදය වන්නේ.කියුටෙක්ස්, නේල් පොලිෂ් ආදිය ඉවත්කර ගත් පසු නැවත වතාවක් මඳ උණුසුම් ජලයට ඔබේ දෙපා බහා තැබිය යුතුයි. මෙවර විනාඩි 10 ක් වැනි කාලයක් උණුසුම් ජලයේ දෙපා බහාගෙන සිට කකුල් දෙක හොඳින් පෙ‍ඟෙන්න ඉඩ හරින්න.විනාඩි 10 න් පසු වම් කකුල බේසමෙන් ඉවතට ගෙන ඔබ වෙළෙඳපළෙන් මිලදී ගත් foot scraper එක ආධාර කරගෙන යටි පතුලේ මැරුණු සම ඉවත් කර ගන්න. මේ තෙරපීම ඔබ හැම විටම කළ යුත්තේ මධ්‍යම පීඩනයකින්ය.මේ මාර්ගයෙන් යටි පතුලේ ගොරෝසු හම, ගල් තැලුම් ඇතිනම් ඒවා ඉවත් වී සියුමැලි ස්වභාවයකින් යුක්ත වෙනවා.මේ මෘදු ගතිය ඇති වනතුරු කකුලේ සමට හානියක් නොවන අන්දමට මේ ක්‍රමයෙන් පිරිසුදු කළ යුතුයි. විශේෂයෙන් මතක තබා ගත යුතු කාරණයක් වන්නේ මේ හැම උපකරණයක්ම පාවිච්චියට ගැනීමට ප්‍රථම විෂබීජකරණය කරගත යුතුයි. මේ ආකාරයට ඊළඟට දකුණු කකුල ද වතුර බේසමෙන් රැගෙන මෘදු ගතිය ඇතිවනතුරු පිරිසුදු කරගන්න.ඉන්පසු නැවත වතාවක් වතුර බේසමට දෙපය දමා හොඳින් සෝදා ගන්න. දැන් වතුර බේසමෙන් එය ඉවතට ගෙන තුවායකින් හොඳින් පිසදමන්න.ඉන්පසු ඔබ අලුතින් නිය ආලේපන ආලේප කරනවානම් ඒක කළ හැකියි. එසේ නොමැතිනම් දෙපා scrub එකක් කර පැහැපත් කර ගත හැකියි. මේ සඳහාත් ඔබට නිවෙසේදීම වුණත් scrub එකක් සාදාගත හැකියි.මේ සඳහා හීනියට කුඩු කරගත් ලුණු කැට, සීනි, පෙරා ගත් වැලි ආදිය භාවිත කළ හැකියි. මේවා ක්‍රීම් ස්වල්පයක් සමඟ මිශ්‍රකොට කකුලේ තවරා සියුම්ව පිරිමැදීමෙන් ස්ක්‍රබ් කර ගත හැකියි. එසේ නොමැතිනම් කෝමාරිකා මදය සමඟ වෙනිවැල් ගැට කුඩු, සුදු හඳුන් කුඩු, කොකුම් පොතු කුඩු ආදිය මිශ්‍රකර දෙපයේ තවරා scrub එකක් හැටියට පාවිච්චි කළ හැකියි. මේ සියල්ලම ඔබට නිවෙසේදීම ඉතා පහසුවෙන් සකසාගත හැකියි.මෙසේ සකසා ගත් scrub එක දෙපතුලේ සිට දණහිස තෙක්ම තවරා ගත යුතුයි. ඉන් පසු සියුම්ව සම්බාහනය කරමින් දෙපයේ මැරුණු සම ඉවත් කර ගත හැකිය.මේ පිරිමැදීම විනාඩි 10 ක් වැනි කාලයක් කරගතහොත් ප්‍රමාණවත්, scrub එක ඉවත්කර ගැනීමෙන් පසු අපට පුළුවන් දෙපා සඳහා pack එකක් යොදාගන්න. ඒ සඳහාත් ඔබ වැඩි වියදමක් හෝ කරදරයක් විඳිය යුතු නැත. නිවෙසේදීම එය සකසා ගන්නා ආකාරයත් මෙහිදී අපි ඔබට පැහැදිලි කර දෙන්නෙමු.උපදෙස් - ‘දමයන්ති සැලෝන්’ හිප්‍රවීණ රූපලාවණ්‍ය ශිල්පිනි දමයන්ති විමලවීර ගෙන්හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401195</link>
    <topic>මා කැමැතිම පිරිමි දහදෙනා</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම පිරිමි දහදෙනා1.කැමැතිම දේශීය සිනමා අධ්‍යක්ෂවරයා -ලෙස්ටර් ජේම්ස් පීරිස්.මම මගේ ප්‍රථම සිනමා රංගනය සිදු කළේ එතුමා ගේ චිත්‍රපටයකින්.ලෙස්ටර් සර් හරිම සොඳුරු ප්‍රවීන අධ්‍යක්ෂකවරයෙක්. ‍ඉතාම සරල විදිහට නළුනිළියන් හසුරුවමින් ඔවුන්ගේ උපරිම රඟපෑම ලබා ගැනීමට ඔහු හරිම දක්ෂයි.ඔහු හරියටපිහාටුවකික් පිටට තට්ටු කරනවා වගේ ඉතාම සුමටවයි රංගන විධාන ලබා දෙන්නේ.2. කැමැතිම ගායකයා - පණ්ඩිත් අමරදේවමගේ ප්‍රියතම ගායකයා ඔහුයි. එතුමාගේ ගීතවලට,හඬට මම ආසයි. අමරදේවයන්ගේ ගීත භාවාත්මකයි.කනට මිහිරි ඇසීමට ප්‍රිය හඬක් එතුමා සතුයි.3. කැමැතිම රාජ්‍ය නායකයා - මහින්ද රාජපක්ෂ ජනාධිපතිතුමාඑතුමා ඉතාම එඩිතර පුද්ගලයෙක්. රාජ්‍ය නායකයෙක් සතු සියලුම ගුණාංග එතුමා සතුව පවතිනවා.4. කැමැතිම ක්‍රීඩකයා - ලසිත් මාලිංගඔහු දක්ෂ ක්‍රීඩකයෙක්. ඒ වගේම ලංකාවේ ක්‍රිකට් කණ්ඩායමනියෝජනය කරමින් ලංකා කණ්ඩායම අනෙකුත් ක්‍රිකට් කණ්ඩායම් අභියස අසීරුතාවට පත් වන විට ලංකා කණ්ඩායමදිනන පැත්තට මඟ හදන්නට ඔහු පෙරමුණ ගන්නා ක්‍රීඩකයෙක්.එවන් හැකියාවක් ඔහු සතුව තිබෙනවා.5. කැමැතිම නිවේදකයා - රංගන ද සිල්වානිවේදන කලාව තුළ ඔහුටම අනන්‍ය වු ශෛලියක් ගොඬනගාගත් නිවේදකයෙක්.ඔහුගේ කතා ශෛලිය හැමවිටම අලුත්.ඒවගේම අපූර්වත්වයෙන් යුක්තයි.6 . කැමැතිම සංගීතවේදියා - ප්‍රේමසිරි කේමදාසලංකාවේ සංගීතඥයන් සමඟ සංසන්දනාත්මකව බලත් දී කේමදාස මාස්ටර්ගේ සංගීතය ඉහළින්ම තියන්නට පුළුවන්.මාස්ටර්ගේ සංගීතය තුළ අමුතුම ආකාරයේ සුන්දරත්වයක් විදීමක් මට තිබෙනවා.ඒ සංගීතයට මම හැමදාමත් ප්‍රිය කරනවා.7. කැමැතිම ගීත රචකයා - වසන්ත කුමාර කොබවක.මගේ ටෙලිනාට්‍ය කීපයකටම ගීත රචනා ක‍ෙළ් ඔහුයි.ඒ ගීත හැමෝටම තේරුම් ගන්න පුළුවන් විදිහට සරලව සුමට බස්වහරකින් ඔහු රචනා කර තිබෙනවා.ඔහු ලියූ ‘සසරේ සදා සරණාතුරා ගඟ සේ ගලා බැස යයි සදා’ ගීතයට මම ‍හුඟාක් ආසයි.8. කැමැතිම විදේශීය සිනමා අධ්‍යක්ෂවරයා - යාෂ් චොප්රා‘වීර් සාරා’ අධ්‍යක්ෂණය කළ චොප්රාට මම හුඟක් කැමැතියි.ඔහුගේ චිත්‍රපටවල අවසානය ප්‍රීතිමත්.ඒවගේම ඒ චිත්‍රපට තුළ ආදරය හැමවිටම ඉස්මතු වෙනවා.8. කැමැතිම නවකතාකරුවා - කුමාර කරුණාරත්න.මම රංගනයෙන් දායක වූ ‘ඕලු’ ටෙලිනාට්‍යයේ කතා රචකයා ඔහුයි. එනිසා මම ඔහුගේ නව කතාවලට කැමැතියි.ඔහුගේ නවකතා තුළ විශේෂත්වයක් මම දකිනවා.10. කැමැතිම නළුවා - රවීන්ද්‍ර රන්දෙණියඔහු තුළ තිබෙන රංගන දක්ෂතාවයට වගේම නිහතමානීත්වයට මම කැමැතියි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401196</link>
    <topic>දරුවා දැක්ක දවසේ ඇතිවූ සතුට මිනිස්සු අත්පුඩි ගහද්දි මට දැනෙනවා</topic>
    <author>හේමාලි විජේරත්න</author>
    <content>දරුවා දැක්ක දවසේ ඇතිවූ සතුට මිනිස්සු අත්පුඩි ගහද්දි මට දැනෙනවා‘දෝණි’ මේ දිනවල කාගේත් කතාබහට ලක්වන චිත්‍රපටයක්. සුනිල් ටී. චිත්‍රපට වෙනුවෙන් සුනිල් ටී. ප්‍රනාන්දු නිෂ්පාදනය කළ ‘දෝණි’ චිත්‍රපටයේ අධ්‍යක්ෂවරයා පසුගිය දිනක අප හමුවුණා. සිංහල සිනමාවට නිර්මාණ 10 ක් දායාද කළ ඔහු ටෙලි නාට්‍ය 12 ක්ද අපේ රූපවාහිනී මාධ්‍යයට එක් කර තිබෙනවා. පුරා වසර ගණනාවක් සිංහල සිනමාවේ කාර්මික අංශයේ සේවය කිරීමෙන් ලද සුවිශේෂී අත්දැකීම් රැසකින් ද හෙබි ඔහු වී. සිවදාසන් ය. ‘දෝණි’ චිත්‍රපටය නිර්මාණය කිරීමේ අත්දැකීම් සමඟ ඔහුගේ සිනමා දිවියේ තවත් රසබර අත්දැකීම් ගැන කතා කරන්නට මෙවර අපේ පිළිසඳර ඔහු වෙනුවෙන් වෙන් වුණා.ඉතාම හොඳ ප්‍රේක්ෂක ප්‍රතිචාර මැද තිරගත වන ‘දෝණි’ චිත්‍රපටය ඔබ අතින් නිර්මාණය වුණු පසුබිම කෙබඳු ද?මීට වසර කිහිපයකට පෙර මම සුනිල් ටී ත් එක්ක ‘දරුවනේ’ චිත්‍රපටය හැදුවා. ඒක ළමා චිත්‍රපටයක්. සුනිල් ටී. හැදුව පළමුවැනි ළමා චිත්‍රපටය. ඒක හදන්න හේතුව වුණේ මම ඊට ඉස්සර වෙනත් නිෂ්පාදකයකු සමඟ චිත්‍රපටයක් කරල තිබුණ ‘දකින දකින මල්’ කියලා. මේ චිත්‍රපටය ප්‍රදර්ශනය කරන්න ඒ නිෂ්පාදකවරයාට එතරම් දැනුමක් තිබුණේ නෑ.ඊට පස්සේ මේ චිත්‍රපටය සුනිල් ටී. සල්ලිවලට අරගෙන ප්‍රදර්ශනය කළා. ඔය අවස්ථාවේ ඔහු කිව්වා “සිවා මට ආසයි ඔයත් එක්ක චිත්‍රපටයක් කරන්න” කියලා. ඒ අනුව තමයි, අපි ‘දරුවනේ’ චිත්‍රපටය කළේ. ඒ කාලේ සුනිල් ගේ දරුවා ‘රිකී’ නැතිවෙලා මාස කිහිපයයි ගිහින් තිබුණේ. සුනිල් මට රිකි ගේ චරිතය ඇසුරින් පොඩි කතාවකුත් කිව්වා. ඒක ඩිවලොප් කරලා තමයි ‘දරුවනේ’ හැදුවේ. මම තිර කතාවක් ලිව්වා. බර්නාඩ් ජයතුංග දෙබස් ලිව්වා. මේ චිත්‍රපටය අපි නොසිතූ විරු ලෙස ජනප්‍රිය වුණා. ආදායම් වාර්තා තිබ්බා. ඒකත් එක්ක අපිට හොඳ මොරාල් එකක් ආවා.සුනිල් ටි. ගේයි ඔබගේයි මිත්‍රත්වය බොහෝ ඈතට යන එකක් නේද?අපොයි ඔව්. අපි දෙන්නා එකට වැඩ කරන්න පටන් ගත්තේ මෑතකදී වුණත් දිගු කාලීන හොඳ මිත්‍රත්වයක් තිබුණා. මට මතකයි මම ආබ්දීන් සමඟ කළ ‘පවිත්‍රා’ කියන චිත්‍රපටය සුනිල් අරගෙන ‘එදත් චණ්ඩියා අදත් චණ්ඩියා’ නමින් තිරගත කළා. ඒ 1995 දී මම හිතන්නේ. ජීවන්, දිල්හානි, සොමී තමයි රඟපෑවේ.මුලින්ම සුනිල්ව මට මුණගැහෙන්නේ මම ‘විජය’ ස්ටුඩියෝ එකේ වැඩ කරන කාලෙදි මම හිතන්නේ. එදත් චණ්ඩියා තිරගත වෙන කාලෙත් සුනිල් මට යෝජනා කළා චිත්‍රපටයක් කරමු කියලා. නමුත් ඒ කාලේ සුනිල් එක්ක එක දිගටම චිත්‍රපට කළේ සුනිල් සෝම පීරිස්. ඒ සැබඳියාව බිඳින්න මම කැමැති වුණේ නෑ.ඔබ කිව්වා ‘දරුවනේ’ චිත්‍රපටය හොඳ පිබිදීමක් ඇතිකළා කියලා තවත් ළමා චිත්‍රපටයක් කරන්න. ඒ අනුව ද ‘දෝණි’ බිහිවුණේ.ඔව්. සුනිල් තවත් ළමා චිත්‍රපටයක් කරමු කියනකොට මගේ හුඟාක් කාලෙක ඉඳලා හිතේ තිබුණු අදහසක් මතුවෙලා ආවා. මම අවුරුදු ගණනාවකට ඉස්සර ඉන්දියාවේ දී නැරඹුවා ප්‍රංශ චිත්‍රපටයක්.මට නම හරියට මතක නෑ. ඒ චිත්‍රපටයේ හිටියා මන්ද බුද්ධික දරුවෙක්. ඒ සම්බන්ධ කතාවක් ගොඩනඟන්න මම ආසාවෙන් හිටියේ. ඒ අදහසත් එකතු කරගෙන තමයි ‘දෝණි’ චිත්‍රපටය හැදුවේ. සුනිල්ගේ විවිධ අදහසුත් අරගෙන ‘දෝණි’ තිර පිටපත ගොඩනැඟුවා.මේ චිත්‍රපටයට ළමා නිළියක් හොයන එක අසීරු කාර්යයක් වුණා කියන්නේ ඇත්ත ද?ඔව්. මෙහි වැඩිහිටි චරිත සඳහා අපි කමල් සහ සංගීතාව තෝරා ගත්තා. ඒ දෙන්නත් එක්ක මම වැඩ කරපු පළමුවැනි අවස්ථාව මේ. මටත් ලොකු ආශාවක් තිබුණා ඒ දෙන්නත් එක්ක වැඩ කරන්න. මේ වෙලාවේ මට මතක් වෙන්නේ ඔය වගේම මම කලක පටන් අඳුනන මගේ මිතුරු විජය කුමාරතුංගයන් එක්කත් මට වැඩ කරන්න නොලැබීම ගැන.විජය අන්තිම මුහුරත් එකට ආවේ මගේ ‘හොඳින් නැත්නම් නරකින්’ චිත්‍රපටයේ. ‘රන්මුතු’ හෝටලයට ඒක තිබුණේ ජනවාරි 22. පෙබරවාරි 16 විජය නැතිවුණා. ඔය වගේම තමයි ගාමිණී ෆොන්සේකා එක්කත් මගේ ළඟ හිතවත්කමක් තිබුණට වැඩ කරන්න ලැබුණේ නෑ. මම චිත්‍රපට කරන්න එනකොට එයා දේශපාලනේ නිසා කාර්ය බහුල වෙලා හිටියා.මේ චිත්‍රපටයේ ළමා චරිත ගොඩක් තිබුණා. අපි ඉන්ටර්වීව් රැසක් තියලා ළමයි ගොඩාක් තෝර ගත්තා. ඒ වුණාට මම බලාපොරොත්තු වෙච්ච මූණ එතැන තිබුණේ නෑ. ඔහොම ඉන්න අතරතුරේ තමයි වෙසක් පෝය දවසේ සුනිල් ටී ලා දුන්න දන්සැලට උදව් වෙන්න මමත් ආවේ. එදා එතැන ඉන්නකොට මම දැක්කා අම්මයි තාත්තගෙයි අත් දෙකෙන් අල්ලගෙන දරුවෙක් පේව්මන්ට් එක දිගේ එනවා.එදා නම් මට හිතුණා දෙයියෝ තමයි මෙයා අපිට එවන්නේ කියලා. මම සුනිල්ට පෙන්නුවාම එයාත් පුදුම වුණා. ඊට පස්සේ අපේ සම අධ්‍යක්ෂ කීර්ති යවලා මේ අයව ගෙන්වගෙන විස්තරේ කිව්වා. මුලින් එච්චර උනන්දුවක් දැක්වූයේ නෑ. මගේ නොම්මරේ ඉල්ලගෙන යන්න ගියා. දින තුන හතරකට පස්සේ තමයි ඒ දරුවගේ තාත්තා අපට කතා කළේ. ඇත්තටම ඒ දරුවා ඉතාම හොඳට රඟපෑවා. අනිත් දරුවන්ට දින තුනක වැඩ මුළුවක් තිබ්බත් මේ දරුවට ඒකට සහභාගි වෙන්න බැරි වුණා. නමුත් පස්සෙ පස්සේ ඉතාම හොඳ නිළියක් බවට පත්වුණා. මේ චිත්‍රපටයේ අනෙක් දරුවන් ගැනත් විශේෂයෙන් සඳහන් කරන්න ඕන. ඔවුන් හැම දෙනාම ඉතාම දක්ෂ දරුවෝ. හොඳට රඟපෑවා. චිත්‍රපටය ඉවර වෙලා ඔවුන් මගෙන් සමුගනිද්දී ඇත්තටම මට ගොඩාක් දුක හිතුණා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401197</link>
    <topic>සිනා කතා</topic>
    <author/>
    <content>සිනා කතා‍“මෙහෙම කිව්වට තරහා වෙන්ඩ එපාං ආයුබෝවන්. තමුන්නාන්සෙ තමයි මේ මරණෙට වග කියන්ඩ ඕනෙ...”නම නිවෙස කිට්ටුව පදිංචිව සිටි තරුණයකු ළිඳකට පැන සිය දිවි නසා ගෙන ඇතැයි ගමනක් යමින් සිටියදී ලැබුණු ආරංචියට අනුව එතැනට ළඟාවුණු මන්ත්‍රීවරයා දුටු විගස එතෙක් හිසේ අත් බැඳ ළතෝනි දෙමින් සිටි මිය ගිය තරුණයාගේ පියා, නොමනාපයෙන් මෙන් කීවේ උස් හඬිනි.“ඇයි බං, ඒක යස කතාවක්නෙ. උඹේ කොලුවා ළි‍ඳේ පැන්නට මේ මං මොනවා කරන්නද?”ඔහුගේ අභූත චෝදනාවෙන් වික්ෂිප්ත වූ මන්ත්‍රීතුමා තොලකට තෙමා ගනිමින් කීවේ ය.“ඇයි අර මහත්තයාගෙ මොකක්දෝ උත්සවේකට ගිහින් ඒකෙ තිබුණයි කියන විලම්භීත නැටුමක් බලලා ඇවිත්නෙ මේකා ළි‍ෙඳ් පැන්නෙ.” පියා තම කෝපය සඟවන්නට උත්සාහ නො කරමින්ම කීවේ ය.“අපෙ විභාග අංශෙ පැත්තට නැමිලා තියෙනවා නේද ලොකු අඹ අත්තක්. ආන්න ඒකට දැන් නිතර දෙවේලේ දෙමළිච්චෝ රංචුවක් එන්ඩ පුරුදු වෙලා දැන් එතැන නිස්කාංසුවේ වැඩක් කර ගන්ඩ හරිම අමාරුයි. උන්ගෙ කන්කරච්චලේ ඉවසගෙන ඉන්ඩ අමාරුයි.” උදේ කැන්ටිමේ තේ බොමින් සිටියදී, මනෝජ් තම මිතුරු අරුණ සමඟ කීවේ ය.“ඒක කොහොමටවත් වෙන්ඩ පුළුවන් දෙයක් නෙවෙයිනෙ මනෝජ්, ගිය මාසෙ මෙහෙන් මාරු වෙලා යනකං නිලූකා වැඩ කළේ උඹලත් එක්ක. ඔය අංශෙ නේද? නිලූකාට තිබුණොත් දෙමළිච්චන්ට පරාද නොවෙන තද බෙලෙක් හඬක් නෙ.” අරුණ පිළිතුරු දුන්නේ ය.  සිරිල්ගේ වෙ‍ෙළඳ ප්‍රදර්ශනාගාරය හදිසියේ ඇති වූ ගින්නකින් මුළුමනින් ම විනාශ වූයේ ය. සිරිල් කැටුව සමාජ සේවා සංවිධානයක ඉහළ නිලයක් දරන්නකු වෙත ගිය මනෝ ඔහු අමතා ඉතා හැඟුම්බරව මෙසේ කීවේ ය.“ගවනර්, මේ සිරිල් අපේ ක්ලබ් එකේ හොඳ ක්‍රියාකාරී සාමාජිකයෙක්. එයාගෙ බිස්නස් ප්ලේස් එක පහුගිය සතියේ ගින්නකින් සම්පූර්ණයෙන් ම විනාශ වුණා.”“මයිගෝඩ්! මට හරිම කනගාටුයි මේ සිදුවීම ගැන‍. මනෝ අපි, අපිට පුළුවන් හැම උදව්වක් ම කරන්නට මිස්ටර් සිරිල් ඔය වෙ‍ෙළඳ ප්‍රදර්ශනාගාරයේ තිබුණෙ මොන වර්ගයේ බඩු ද?” ගවනර් ඇසුවේ කම්පාවෙමිනි.“ගිනි නිවන උපකරණ” සිරිල් පිළිතුරු දුන්නේ දුක්බර හඬකිනි.  චමිල් ගේ විවාහයෙන් දෙසතියක් ඉක්ම ගිය දිනෙක, සැදෑවක චමිල හට ඔහුගේ මිතුරන් දෙදෙනකු වූ රොෂාන් සහ චන්ද්‍රසිරි මුණ ගැසිණ.“චමිල, අපරාදෙ කියන්ඩ බෑ උඹගෙ වෙඩින් එකේ වැඩ කටයුතු ටික බොහොම ලස්සනට සිද්ධ වුණා...! චන්ද්‍රසිරි සිනාසෙමින් කීවේ ය.“ඒත් ඇයි උඹ වෙඩින් එක දවසෙදි උඹට හුරුපුරුදු ඇස් කණ්ණාඩි දෙක අයින් කළේ. ඒකෙන්නෙ බං උඹගෙ අනන්‍යතාව ඉස්මතු වෙන්නෙ. උඹ කරපු ලොකු ම මෝඩ වැඩේ තමයි‍. කණ්ණාඩි දෙක නැතුව මංගල්ලෙට මූණ දුන්න එක” රොෂාන් කීවේ මහ දැනමුත්තකු ලෙසිනි.“නෑ... නෑ... ඒ කතාව වැරදියි රොෂාන්... චමිල කරපු ලොකු ම මෝඩ වැඩේ ඒක නෙමෙයි, කසාද බැඳපු එක” චන්ද්‍රසිරි කීවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av1401199</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමඅලුත්ම අලුත් 2014 පටන් ගත්තෙ තවත් එවෝඩ්ස් නයිට් එකක රිසල්ට්ස් එක්ක. මේක නම් එසේ මෙසේ එවෝඩ්ස් ෆෙස්ටිවල් එකක් එහෙම නෙවි ඕන්න. ස්ටේට් ටෙලි එවෝඩ්ස් ෆෙස්ටිවල් හෙවත් රාජ්‍ය ටෙලි සම්මාන උලෙළක්. රාජකීය වැඩක්.රෝයල් වැඩක රෝයල් රිසල්ට්ස් ගැන විජේ මල්ලි ලිප්ස්වලට ප්ලාස්ටර් අලෝගෙන ඉන්න නිසා නෝ කතා නෝ සිනා. කතාකාරයින්ගෙ කතා කෝටියක් තියේවි හෙට අනිද්දට. ඒව කියවල ආතල් එකක් ගන්න එක ශරීර සෞඛ්‍යයට හොඳයි නිකන් ෂයිඩ් එකක ඉඳලා තව එක්ස්පර්ට්ස්ලා සෙට් එකක ෆයිනල් සිලෙක්ෂන් ගැන කමෙන්ට් කරනවට වැඩිය.කො‍හොම වුණත් විජේ මල්ලි නම් එක දේකට සතුටුයි. මොකද 2012 ටෙලිවලට ටෙලිවිෂන් ප්‍රෝග්‍රෑම්ස්වලට 2013 දෙසැම්බර් වෙන කල් දෙන්න බැරිවෙච්ච එවෝඩ්ස් ටික 2014 ජනවාරියෙ මුලදි හරි දුන්න එකට. ප්‍රයිවෙට් සෙක්ටර් එකෙන් හරි ස්පොන්සර්ස්ලා හොයාගෙන කල්චරල් ඩිපාර්ට්මන්ට් එක ෆෙස්ටිවල් එක තිබ්බ එක නම් ග්‍රේට්.මෙන්න ‍විජේ මල්ලිගෙ සැලියුට් එක වැඩේ ඉවර කළාට. ඉවර ‍කළේ කොහොමද කින්ද මන්ද කියල විජේ මල්ලි ආතක් පාතක් දන්නෑ. ඉන්විටේෂන් තිබ්බත් කොහොම එන්නද මාධනී ළම‍යගෙ ඩ්‍රාමා ෆෙස්ටිවල් එකේ නෙළුම් පොකුණ සීන් එක, මහ සමයම ස්ටේජ් වුණෙත් එදාම නිසා.විජේ මල්ලිට තාමත් කියන්න වෙන්නෙ අපේ රටේ කල්චරල් ඩයරියක් එකක් නෑ කියන සීන් එක. එහෙම තියෙනව නම් ඔය වගේ ක්ලෑෂස් වෙන්නෙ නෑ. ටෙලි එවෝඩ්ස් වෙලාවෙම ලංකාවෙ පොපියුලර් ඇක්ටර්ස්ල ඇක්ට්‍රසස්ලා ඉන්න ස්ටේජ් ඩ්‍රාමා තුනක්ම කොළඹ කොළඹින් පිට.මහසමයම ලෝටස් පොන්ඩ් එකේ. ගුරු තරුව හංවැල්ල පැත්තෙ. ඉඩමේ දී විකිණේ, බල්ලොත් එක්ක බෑ තවත් කොහේද පළාතක.මේ ඩ්‍රාමාස් වල ඉන්න ඇක්ටර්ස්ල ඇක්ට්‍රසස්ල සෙට් එක ගැන කල්පනා කළාම, ඔය ටෙලි එවෝඩ්ස් නයිට් එකට ඉන්නම ඕන ‍‍ෙනාමි‍නේටඩ් වෙච්ච කට්ටියටවත් ඕවට යන්න අමාරුයි. ශ්‍රියන්ත මෙන්ඩිස්, ජයලත් මනෝරත්න, ජැක්සන් ඇන්තනී, මාධනී මල්වත්ත වගේම විජය නන්දසිරි, කුමාර තිරිමාදුර වගේ ලීඩින් කට්ටිය නැතුව මොන ෆෙස්ටිවල්ස්ද?විජේ මල්ලිලා නෙවි, මහා බ්‍රහ්මයා ඇවිත් කිව්වත් ඔය වගේ දේවල්වලට ප්‍රැක්ටිකල් සොලියුෂන් එකක් දෙන්න කියලා කාටවත් ඒව ගැන වුවමනාවකුත් නෑ. කවුරුවත් ඒව ගැන අහන්නෙත් නෑ. ෆෙස්ටිවල් දෙක තුනක්ම ඉවර වෙච්ච නිසා මේකෙ රිසල්ට්ස් පරණ ඒවත් එක්ක කම්පෙයාර් කරල බලයි ඔය පාර කට්ටිය එකතු වෙලා.රයිගම්, සුමති, අන්තිම ලාස්ට් එක ස්ටේට් ටෙලි එවෝඩ්ස්. බෙස්ට් ඇක්ටර් වුණා කියල ආරංචිය තියෙන ශ්‍රියන්ත මෙන්ඩිස්, එක එවෝඩ්ස් සීන් එකකදි නොමිනේට් වුණේවත් නෑ. ජජ් පැනල්ස්වල ඩිෂිසන්ස් එහෙම තමයි. එකක ලැබුණා කියල අනිත් හැම එකකම ලැබෙන්න ඕන කියල නීතියක් රීතියක් තියෙනවයැ.විජේ මල්ලි නම් ඔය මොන එවෝඩ්ස් නයිට් එකක් ගැන වුණත් බලන්නෙ වෙනස් විදියට.ඔය පැනල්ස්වල ඉන්න මහත්තුරු නෝනලා ඔය වගේ ජොබ් එකකට කොලිෆිකේෂන්ස් නැති අය වෙන්න බෑනේ. කෙම්පිටිෂන්ස්වලට ගියොත් දෙන රිසල්ට් එකට ඔළුව පාත් කරල ගන්න ඕන. ඒ වුණාට අපේ ඇක්ටර්ස්ලා, ඇක්ට්‍රසස්ලා හිතන් ඉන්නෙ ද බෙස්ට් එක ඒගොල්ලන්ටම ලැබෙන්න ඕන කියලයි.හැබැයි හැමෝම ළඟ ඔය ජාතියෙ මෝඩ කල්පනාවල් නෑ. එ‍වෝඩ්ස් නයිට් දෙක තුනක් තියෙන කොට ඒවයෙ ඉන්න ජජස්ලට ටෙලි ප්‍රොඩියුසර්ස්ල කීදෙනෙක් වලි ඇදල තියෙනවද?ජජස්ලගෙ කොලිෆිකේෂන්ස් ප්‍රශ්න කරන්න ඕනම කෙනකුට රයිට් එකක් තිබුණත්, පැනල් එකක කාට වුණත් තමුන්ගෙ කල්පනාව අනුව ඩිසිෂන්ස් ගන්නත් රයිට් එකක් තියෙන්න ඕන.අවුරුද්දකට එක එවෝඩ්ස් නයිට් එකක් නෙවි තුන හතරක් තිබ්බත් හොඳයි.එතකොට පැනල්ස් දෙක තුනක් එකම ඩ්‍රාමා එකක් බලලා මියුසිකල් ප්‍රෝග්‍රෑම් එකත් බලල එකිනෙකට වෙනස් ඩිසිෂන්ස් වලටත් එන්න පුළුවන්.එකම දේ ඩිසිෂන් එක ජස්ටිෆයි කරන්න තරම් හේතු පැනල් එකට තියෙනව නම් පෝස්ට් මෝටම් තියලා පැනල්ස්වල හිටපු කට්ටිය බයිට් එකට ගන්න එක ඉක්මනට නැවැත්වෙනව නම් නියමයි. ලංකාවෙ ඒ වගේ කල්චර් එකක් කවද ඇතිවෙයිද කියලා විජේ මල්ලි බලාගෙන ඉන්නවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av14011910</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාකලා ක්ෂේත්‍රයේ ඔහු වඩාත් ජනප්‍රිය ‘සුදු මල්ලී’ නමින්. කලා ලොවේ ‘සුදු මල්ලි’ වුණාට සැබෑ ලොවේ නම ජනක රණසිංහ. ජනක මේ දවස්වල ‘මහ සමයම’ නාට්‍යයේ ගුරුන්නාන්සේගේ ගෝලයාගේ චරිතයට පණදෙනවා. ඒත් එක්කම ජනක අලුත්ම ව්‍යාපාරයක් ආරම්භ කර ඇති බවත් අපිට දැනගන්නට ලැබුණා. මේ හැමදේම ගැන අපි ජනකත් එක්ක කතා කළා.“මේ දවස්වල වේදිකා නාට්‍ය කිහිපයකම මම චරිත නිරූපණය කරනවා. මේ වන විට මහ සමයම දර්ශන වාර 6කට මම දායක වුණා. ඒ වගේම ‘නරි බුරති’ වේදිකා නාට්‍යයේත් මම චරිතයක් රඟදක්වනවා.ඊට අමතරව මම රිදී භාණ්ඩ නිෂ්පාදනය කිරීමට පටන්ගත්තා. සුළු ව්‍යාපාරයක් ලෙස නිවෙසේ දීම රිදී බඩු නිර්මාණය කරනවා. මේ දවස්වල රිදී බඩු නිර්මාණය කිරීමේ කටයුතුවල තමයි වැඩියෙන්ම නිරත වී සිටින්නේ.එක දවසේ එකම වෙලාවේ ටෙලිනාට්‍ය දෙකක රඟපාන්න පුළුවන් නම් එය කලා ක්ෂේත්‍රයේ රංගන ශිල්පියෙක් හෝ ශිල්පිනියක් ලබන අභියෝගයක්. ඒ වගේම දුර්ලභ අවස්ථාවක්. මේ විදිහට ටෙලිනාට්‍ය දෙකක එකම දවසේ එකම වේලාවේ රඟපාන අභියෝගය භාරගත්තේ ජනප්‍රිය රංගන ශිල්පියෙක් වන මංජුල මොරගහයි. මංජුල එකපාර ටෙලිනාට්‍ය දෙකක රඟපෑ හැටි අප‍ට කිව්වෙ මේ විදිහට.“රංගනයේදී අපි හැමදාමත් කාර්ය බහුලයි. පසුගිය දවසක ‘මැදගෙදර’ ටෙලිනාට්‍යයෙයි ‘අයියයි නංගියි’ ටෙලිනාට්‍යයෙයි රූගත කිරීම් යෙදී තිබුණෙ එකම දවසක උදේ වරුවේ ස්ථාන දෙකකයි.එක ටෙලිනාට්‍යයක් බණ්ඩාරගමත්, අනෙක් ටෙලිනාට්‍යයේ රූගත කිරීම් පිළියන්දලත් යෙදිලා තිබුණා. කාලවේලාව උපරිමවම ප්‍රයෝජනයට අරගෙන පළමුවෙනියටම බණ්ඩාරගම ලොකේෂන් එකේ රූගත කිරීම් කරලා ඉක්මනින්ම පිළියන්දලට ගියා.එතනදිත් චරිතයට අවශ්‍ය විදියට මගේ රංගනයන් කර නැවත බණ්ඩාරගමට ආවා. මේ විදිහට කාලය නිසි ලෙස කළමනාකරණය කරගෙන රූගත කිරීම්වලට සාර්ථකව මම මුහුණ දුන්නා.කලා ‍ක්ෂේත්‍රයේ හැමෝම ගිරිරාජ් කෞෂල්‍යට ආදරේට කියන්නේ ගිරා කියලයි. ගිරිරාජ් කෞෂල්‍ය අලුත්ම චිත්‍රපටයක් නිර්මාණය කරන්නට සුදානම් වෙනවා. ඔහු මීට පෙර අධ්‍යක්ෂණය කළ සිකුරුහතේ චිත්‍රපටය අදටත් ප්‍රේක්ෂකයින් අතර ජනප්‍රියයි.ගිරා ගේ අලුත්ම චිත්‍රපටය ගැන ඔහුගෙන්ම විමසා බලන්නට අපි කටයුතු කළා. මම මේදිනවල මගේ නවතම චිත්‍රපට නිර්මාණය සඳහා සූදානම් වෙමින් ඉන්නේ. ම මීට පෙර අධ්‍යක්ෂණය කළ එතුමා ටෙලිනාට්‍ය නිර්මාණය ප්‍රේක්ෂකයින් අතර හුඟාක් ජනප්‍රිය වුණා.එතුමා ටෙලිනාට්‍යය මූලික කරගෙන චිත්‍රපටයක් නිර්මාණය කරන්න අදහස් කළා. නමුත් මේ චිත්‍රපටය නිර්මාණය වන්නේ එතුමා ටෙලිනාට්‍ය තුළ දුටු දේවල් හරහා නොවෙයි.එහි දැකපු කිසිම දෙයක් චිත්‍රපටයකට අන්තර්ගත වෙන්නේ නැහැ. එය වෙනස්ම අයුරකින් පිටපත ලියූ සිනමා නිර්මාණයක් වේවි. එතුමා ටෙලිනාට්‍යයේ රඟ පෑ නළුනිළියන් මෙයට දායක වෙනවා වගේම අලුත් නළුනිළියන්ද මෙයට දායක වෙනවා. ඒ වගේම එතුමා නමින් චිත්‍රපටය නම් කරන්නත් මගේ අදහසක් නැහැ.අලුත්ම නමක් චිත්‍රපටයට යොදන්න තමයි හිතමින් ඉන්නේ. එතුමා ටෙලිනාට්‍ය නරඹපු ප්‍රේක්ෂකයින් ගේ රසය තවත් වැඩි කරන්න මේ චිත්‍රපටය හරහා මම උත්සාහ ගන්නවා.කලා ලොවේ නිරන්තරයෙන්ම කතාබහට ලක්වුණු රංගන ශිල්පිනියක් තමයි සේමිණි ඉද්දමල්ගොඩ. සේමිණි ගැන කිසිම තොරතුරක් හෝ ඇය රඟපෑ ටෙලිනාට්‍යයක්වත් කාලෙකින් අපට දකින්න ලැබුණෙ නැහැ. මේ නිසාම සේමිණි ගැන හොයල බලන්නට අපිට හිතුණා.“මම ටෙලිනාට්‍යවල රඟපෑම් භාරගත්තේ නැහැ. මොකද අද හැදෙන මෙගා නාට්‍යවල රඟපාන්න මම කැමැති නැහැ. පසුගිය දිනවල මම රංගනයෙන් දායක වූ ප්‍රසන්න ජයකොඩි අධ්‍යක්ෂණය කළ ‘ටු‍ෙවන්ටි එයිට්’ චිත්‍රපටය නෙදර්ලන්තයේ ‘රොටර් ඩෑම්’ චිත්‍රපට උලෙළට තෝරාගෙන තිබෙනවා.මම එයට සහභාගී වෙන්නට සැලසුම් කර තිබෙනවා. ඒ වෙනුවෙන් තමයි මේ දවස්වල කාලය වැය වෙන්නේ.පසුගිය දවස්වල උදාරි වර්ණකුලසූරිය ගායිකාවක ලෙස කළඑළි බැස්සා. ඒ ඇය ගායනා කළ ‘දෙනුවන් පියා’ ගීතය ‍සමඟින්. මේ ගීතය ඇය ගායනා කළේ ඇගේ ආදරණීය සැමියා වෙනුවෙන්. නමුත් මේ ගීතය මේ වන විට වෙනත් ගායිකාවක් විසින් ද ගායනා කරනු ලබනවා. මේ ගැන උදාරි ඉන්නේ සිත් තැවුලෙන්. ඒ ගැන උදාරි අපිත් එක්ක කතා කළේ මේ විදිහට.“මම ගායනා කරපු ‘දෙනුවන් පියා’ ගීතය වෙනුවෙන් මම යම් වියදමක් දැරුවා. නමුත් අද වන විට මේ ගීතය වෙනත් ගායිකාවක විසිනුත් ගායනා කරනවා. ඒ ගැන ඇත්තටම කනගාටුයි.මම ගායනා කරමින් රසිකයින් අතර ජනප්‍රිය වුණු මේ ගීතය වෙනත් ගායිකාවක යොදා ගායනා කිරීම නිසා රසිකයන් අතරත් උදාරිම ද මේ ගීතය ගායනා කරන්නේ කියා කුකුසක් ඇතිවී තිබෙනවා. මේ නිසා තරමක සිත්තැවුලක් මගේ හිතේ තියෙනවා.”තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av14011911</link>
    <topic>නන්නත්තාරයන්ගේ ජීවිත කතාව ඇඩ්‍රස් නෑ</topic>
    <author>හේමාලි විජේරත්න</author>
    <content>නන්නත්තාරයන්ගේ ජීවිත කතාව ඇඩ්‍රස් නෑමේක කාටත් හිතාගන්න බැරි සන්ධ්‍යාවක්. නාසිවත්ත පුරාම පුදුම කලබලයක් තිබුණේ. වත්තේ හතර අතට ලණු ඇදලා, වෙසක් කූඩු හැඩයේ බම්බු ලයිට් හයි කරලා. මුඩුක්කු ගෙවල් පේළියේ නම් කවුරුවත්ම ඉන්නව පෙනුණේ නෑ. ඒත් දොරට දාලා තිබුණු සාරි රෙද්ද අස්සෙන් දැල්වුණු පුංචි එළියක් දෙකක් නම් ඉඳ හිටලා දැක්කා. වත්ත මැද්දේ දිගින් දිගටම පේළියට තියලා තිබුණේ කකුල් දෙකේ දිග බංකු කෑලි.ඒක මත ඉඳගෙන ඉන්න පිරිස් දැක්කම පරණ ඩිස්පෙන්සරියක බෙහෙත් ගන්න පෝළිමේ ඉඳගෙන ඉන්න කට්ටියක් මතක් වුණා. වටේ හැම තැනින්ම විවිධ වර්ගයේ කැමරා අටවලා.ඉස්සරහින් තිබුණු විශාල නුග ගහ යට බැම්ම මත ඉබේ හැදුණු වේදිකාව අද හැබෑම වේදිකාවක් වෙලා. ඒ මදිවට ඒ ළඟින්ම එල්ලපු දැවැන්ත තිරය මත මෙන්න මෙහෙම සටහනකුත් තිබුණා.“අහසත් නෑ පොළොවත් නෑඇඩ්‍රස් නෑ (No Address)Shooting ඉවරයි...”මටත් හිතාගන්න බැරි වුණා. ඇඩ්‍රස් නැති තැනකට කොහොම ආව ද කියලා. ආරාධනා පත්‍රයේ ඇඩ්‍රස් එක්ක දාල තිබුණට ඒ ඇඩ්‍රස් එකෙන් අපි මංමුළා වුණා. අන්තිමේ ඇඩ්‍රස් නැති නාසිවත්තේ හිට්ලර්ටම කතා කරලා තමයි තැන හොයා ගත්තේ.මෙතන හිටියේ මහ අමුතු පිරිසක්. නම්වල හැටියට නම් උන් ඔක්කෝටම ඇඩ්‍රස් නැති එකම හොඳයි කියලා හිතුණා. නාසිවත්තේ හිට්ලර්, හිඟා කන චැප්ලින්, සද්ගුණවත් පින්සාර, මුඩුක්කුවේ සන්ධ්‍යා, ඇඹිලිපිටියේ කරා, ගුම්බෑයමේ ගෝරිං, සුසා, කපිල, ජානකී, කාලිංග, නතාලියා, ස්ථානාධිපති, සිරිමල්, ගොඩ්ඩිං, සුන්දර, ගංගියා, සේන මල්ලි, විස්කි, අබිලිස්, රම්බෝ, උපාසක, මුම්ටාස්, පින්සාර හාමිනේ, ශ්‍රියා, ඇතුළු තව හුඟාක් අය. ටිකක් වෙලා යනකොට මේ හැමෝම අපේ ඉස්සරහට එන්න ගත්තා.ඔවුන් ඇවිත් කියපු කරපු දේවල්වලට සමහර වෙලාවට බයත් හිතුණා.සමහරු ඇවිල්ලා කිව්වේ අනිත් කෙනා එනකම් අපිට අර දැවැන්ත තිරය දිහා බලාගෙන ඉන්න කියලයි.ඇත්තටම ඒක බලත්දි අපිට ඉන්න තැනත් අමතක වුණා. නාසිවත්තත්, නාසිවත්තේ කට්ටියත් අබිලික් වුණාට තිරයෙන් පෙන්නපු කෑලි ටික නම් පංකාදුයි. කතාවේ තැනින් තැන කෑලි මෙහෙම නම් සම්පූර්ණ කතාව කොහොම වෙයි ද කියලා හිතුණා.අන්තිමේදී මේ ඇඩ්‍රස් නැති කතාවේ ඇඩ්‍රස් එක කියන්න ආවෙත් නාසිවත්තේ හිට්ලර්ම තමයි. ඔහු පාතාල මැරයෙක්. සිරගත වෙනකොට හරියටම ඔහුගේ පෙනුම ඇඩොල්ෆ් හිට්ලර් වගේම තමයි.ඒත් ඔහු හිරෙන් නිදහස් වෙන්නේ ‘වෙනස් මිනිහෙක්’ වෙන්න හිතාන. ඒක හරි යයි ද? මගේ ළඟ උන්නු කෙනෙක් ඇහුවා.අනේ මන්ද? මම කිව්වා...පින්සාර මුදලාලි නම් හරිම දානපතියෙක්. හොඳ උපාසක මහතෙක්. හිට්ලර්ව මෙහෙයවන්නේ ඔහුයි කියලා හැබැයි කවුරුත් දන්නේ නෑ.ඒ අස්සේ චැප්ලිනුත් එනවා. ඔහු අංග විකල ගොළු හිඟන්නෙක්. ‘චාලි චැප්ලින්’ විදියට රඟපාලා තමයි මුදල් එකතු කරලා ජීවත්වෙන්නේ. ‘සුසා’ කියන්නේ චැප්ලින්ගේ රූමත් දියණිය.පියාගේ හිඟන රස්සාව ගැන නොදන්නා ඇය නීති ශිෂ්‍යාවක්. සුසාගේ අත පතාගෙන එන කපිල නීති ශිෂ්‍යයෙක්. ඔහු පින්සාර මුදලාලිගේ පුතා බව සුසා දන්නේ නෑ.මේ අතරේ සන්ධ්‍යාත් අරහෙට මෙහෙට කැරකැවෙනවා. සන්ධ්‍යා නාසිවත්තේ රෑ මනමාලි. සුසා සන්ධ්‍යාගේ දියණියක් කියලා දන්නේ ගොළු චැප්ලින් විතරයි.මේ ඔක්කොම අස්සේ ඇඹිලිපිටියේ ‘කරා’ නාසිවත්තට කඩා පනිනවා. පරණ චණ්ඩි නුරුස්සන මේ අලුත් චණ්ඩියා වෘත්තිය මැරයෙක්, සල්ලාලයෙක්. ගොඩ්ඩිං, සිරිමල්, සුන්දර, ගංගියා, සේන මල්ලිලා අහිංසක වීදි දරුවන්.ඒත් ඔවුන්ගේ අනාගතය අහිංසක නෑ නේද? මට හිතුණා.ඔව්... ඇත්ත තමයි. මේ ඉන්නේ අනාගත පාතාලයේ උරුමකරුවන්. මළපොතේ අකුරක්වත් නොදන්නා.විස්කි, රම්බෝ, මුම්ටාස්, අබිලින් මේ ඔක්කොම ගුබ්බෑයමේ හිඟන්නෝ.මේ ඔක්කොම අපිට හමුවුණේ ඇඩ්‍රස් නැති තැනකදී. ඒත් හෙට දිනයේ මේ හැමෝටම ඉතාම සුපිරි ඇඩ්‍රස් හිමි වෙනවා කියලා අපිට හිතුණා. ඒ දවස උදාවෙන්නේ ‘ඇඩ්‍රස් නෑ’ තිරගත වුණදාට. අපි හිටියේ නාසිවත්තේ හිට්ලර්ගේ හෙවත් ප්‍රවීණ චිත්‍රපට අධ්‍යක්ෂ ජැක්සන් ඇන්තනී ගේ නවතම සිනමා පටය වන ‘ඇඩ්‍රස් නෑ’ මාධ්‍යයට විවර කළ මුල්ම හමුවේ. දැන් අපි ඉස්සරහ ඉන්නේ අපේ සුපුරුදු මාධ්‍ය හිතමිතුරා. ජැක්සන් ඇන්තනී.“ඇඩ්‍රස් නෑ වනාහි ජනප්‍රිය වීම සඳහා කෙරෙන ගුණාත්මක චිත්‍රපටයක්. ඔහු කියනවා.මේක රස්තියාදු වචනයක් තමයි, අපි මේ රස්තියාදු වචනය ලොකු සමාජ දේශපාලනික අර්ථයක් දෙනවා. කවුද ඇඩ්‍රස් නැති මිනිස්සු? සිඟන්නන්, වීදි දරුවන්, වීදි වෙසඟනන්, කුලියට මිනීමරන්නන්, සොරුන්, මංකොල්ලකරුවන්, ගැට කපන්නන් මේ අයට ජන සංගණනවලට අහුවෙන්නේ නෑ.ඡන්ද ලයිස්තුවලට ඇතුළත් වෙන්නේ නෑ. මන්ත්‍රීලා නෑ. ග්‍රාම සේවකලා නෑ. පල්ලි නෑ. පන්සල් නෑ. ඉස්කෝල නෑ. ලුම්පන් පන්තියට හෙවත් නන්නත්තාර නිර්ධන පන්තියට හෙවත් පාදඩ පන්තියට අලුත් වචනයක් “ඇඩ්‍රස් නෑ”දැන් ඉන්නේ ඇඩ්‍රස් නැතුව රඟපාන කට්ටිය. ජැක්සන් ඇන්තනී, මහේන්ද්‍ර පෙරේරා, කමල් අද්දරආරච්චි, සබීතා පෙරේරා, රොෂාන් රවීන්ද්‍ර, දර්ශන් ධර්මරාජ්, ශේෂාද්‍රි ප්‍රියසාද්, අඛිල ධනුද්ධර, මාධවී වත්සලා, හේමාල් රණසිංහ, අරුණි රාජපක්ෂ, බිමල් ජයකොඩි, චින්තක වාස්, රාජා ගනේෂන්, ශ්‍රිමන්ති නිලුෂා, කුමාරි මුණසිංහ, අංජලී ලියනගේ, උදය කුමාරි, දිනුෂා රාජපතිරණ, වසන්ත විට්ටච්චි, ඩී. බී. ගංගොඩතැන්න, ගාමිණි ජයලත්, දිමුතු චින්තක, අනෝමා පෙරේරා ඇතුළු තවත් හුඟාක් අය.‘ඇඩ්‍රස් නෑ’ කතාව, දෙබස්, තිර රචනය සහ අධ්‍යක්ෂණය ජැක්සන් ඇන්තනී ගෙන්. නිෂ්පාදනය ‘ජනිත ෆිල්ම්ස්’ වෙනුවෙන් ජනිත මාරසිංහ ගෙන්.හේමාලි විජේරත්නඡායාරූප - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av14011912</link>
    <topic>ජාත්‍යන්තර තිරසාර සම්මානය දිනූ වැව්තෙර ශාන්තිය</topic>
    <author>පරාක්‍රම කොඩිතුවක්කු</author>
    <content>ජාත්‍යන්තර තිරසාර සම්මානය දිනූ වැව්තෙර ශාන්තිය‘වැව් තෙර ඇවිද යන විටවලාකුළේ සුළඟේ හීතලකමිස අත්වල දැවටෙයිකුරුලු කූජනයෙහි ස්වරමල් එක්ක බැඳිලායමේ මුළු වැවමදෙවියන්ගෙන් බිංදුවකි!මේ ම‍ගේම ඉරක් හඳක් ඇතිපුංචි ලෝකයක්...’හෙන්රි තෝරෝ (1817 - 1861) අ‍ැමෙරිකානු කවියා සිදාදියේ යැංකි ජීවිතය එපා වී වනගතව ‘වෝල්ඩන්’ විල අද්දර ලෑලි කාමරයක් සාදාගෙන අවුරුදු දෙකක් ජීවත්වෙද්දී ලියූ කවි පද පෙළක් මසිත රැව් දුන්නේ මේ ‘ශාන්තී’ වැව් තෙර ගිමන් අසපුවට පැමිණි වේලෙහිය. රුවන්පුරයේ මේ වැනි තැනක් ඇතැයි තුන් සිතකින්වත් නොසිතූ මොහොතක මෙම ‘ලේක් සෙරනිටි’ (වැව් තෙර ශාන්තිය) සංචාරක නිවහන ‘ශ්‍රී ලංකාවේ හොඳම තිරසාර නිවාඩු නිකේතනය’ ලෙස බ්‍රිතාන්‍ය ජාත්‍යන්තර සම්මානය 2013 දිනාගත් පුවත අසන්නට ලැබුණේ.එම සම්මානය එහි නිර්මාතෘ ලලිත් ලියනගේ මහතාට යළි ප්‍රදානය කිරීමේ උපහාරය ඉකුත් දින පිරිනමන ලද්දේ ආර්ථික සංවර්ධන නියෝජ්‍ය ඇමැති ඒ.එල්.එම්.හිස්බුල්ලා මහතා විසිනි. බත්තරමු‍ල්ලේ ‘අපේගම’ පැවැති මෙම උත්සවය සංවිධානය කර තිබුණේ ශ්‍රී ලංකා සංචාරක මණ්ඩලය යි. මේ ව්‍යාපාරික තරුණයා මෙවැනි නිල් සිහිනයක් මිහිතලයට ගෙනාවේ කොහොමද යන කුහුල් සිතයි මා තුළ රැව් දුන්නේ. මේ සංචාරක අසපුව ගැන මේ රට තුළ එකම වෙළෙඳ ප්‍රචාරයක්වත් මා දැක නැත. ප්‍රචාරණයක් නැති ව්‍යාපාරයක් තිබිය හැකිද?“...අවශ්‍ය නැහැ. ‘වැව්තෙර ශාන්තිය’ ලාභය සඳහා ම නොවෙයි. මේ වැනි අසපුවක් ළමා වියේ සිටම මගේ සිතේ තිබුණු සිහිනයක්. රත්නපුරේ සීවලී විදුබිමෙන් සමුගත් විට දෙමාපියන් කීවේ ඔවුන්ගේ ව්‍යාපාරවලට සම්බන්ධ වෙන්නටයි. මට අවශ්‍ය වුණේ වැව් තෙරක උයන් බිමක නිවාඩු නිවහනක් මැවීමටයි.”ලලිත් කතා කරන්නේ වැව උඩ ඉදිකර ඇති නැරඹුම් මැදිරියෙහි සිට පැහැදුල් වැවේ වීදුරු දිය තලය දෙස බලාගෙන.“2009 දී අක්කර 18ක පාළු ඉඩමක් ගත්තෙ. අක්කර 12ක තේ උයනක් වැව්වා. අක්කර 6ක මේ සිහිනය හැදුවා. එදා තිබුණු මුඩු බිම අඩි 15ක් ගැඹුරට හාරා මේ වැව තැනුවෙ. වැව පිරෙන්නෙ පොළොවෙන්ම උනන වාසනාවන්ත දිය උල්පත්වලින්.”දැන් වැව නිපදවුණු වැවක් නොව ඉපදුණු වැවකැයි සිතේ. ඇස් පේන මානය තෙක් විහිද ගලන නදී ප්‍රවාහයක් මෙන් දිය තලය නිසලව කැලුම් විහිදවයි. දිය බැස්මක් ඇසට නොපෙනේ. දිය දහර නොසිඳී ගලමින් ඈත ගම් වළල්ලේ වෙල් එළි සරුසාර කරමින් කුරු ගඟට ගලා හැලේ. මා මෙය ලියන්නේ වැව් තෙර ශීත රශ්මියෙන් පොපි දෙන සිතකින්.“...මෙතැනට එන බොහොමයක් සංචාරකයින් දෙවැනි ගමනටත් එන අයයි. වරක් පැමිණි මඟීන් ජීවිත කාලයට ම වරින් වර මෙය සොයා එනවා. කටින් යන වචනය ලොකුම ප්‍රචාරණයයි. වෙබ් අඩවියෙන් ඔවුන් සම්බන්ධ වෙනවා. දේශීය සංචාරකයින් වෙනුවෙන් වැඩි ප්‍රචාරයක් නොකරන්නේ මේ නිහඬ කලාත්මක වින්දනය ආරක්ෂා කර ගන්නයි.”(ලලිත්ගේ වචනවල සැඟවුණු උපහාසයක් ද?)මෙහිදී අප ඉන්නේ තුරු මිනිසුන් සමඟ යැයි සිතේ... කිතුල්, තල්, තේක්ක, හොර, කරුවල, වෙරළු, බුලු, නෙල්ලි, නා, නුග, මිල්ල, කුඹුක්, ගොඩපර, සියඹලා, කදුරු, කුරුඳු, ‍ෙකාස්, පොල්, තැඹිලි, අඹ, රඹුටන් ආදී තුරු ළපල්ලෙන් සැදි මේ වන උයනේ පටු මංපෙත්වල සෙවණලු දිගේ ඇවිද යන මහලු ජෝඩුවක් ජීවිතයේ නිශාන්ත සන්ධ්‍යා ගැන කවියක්ය මට හඟවන්නේ. කුඩා නිවහනක පටු පියගැට පෙළ නැඟ කුටියට ඇතුළු වී සැඳැල්ලට ගිය විට ... හැම වීදුරු කවුළුවක්ම ඇරී ඉදිරියේ විරාජමාන වන්නේ නැඟෙනහිර කඳු වළල්ලෙන් අහසට එසැවී ගත් මනරංජන ශ්‍රීපාද කඳු සිඛරයයි! සංචාරක සටහන් පොතේ බටහිර වැසියකු ලියා තිබුණේ... ශ්‍රීපාදයයි, වැවයි, ගහ කොළ කුරුල්ලො.. තවත් මොනවද? කියාය.ළය සුදු කොරවක්කා, බැම සුදු කොණ්ඩයා, හැලි කොකා, පිට සුදු වී කුරුල්ලා, කහ මැටි කොකා, කළු කපුටා, රතු කෑරලා, රත්මල් කිරලා, රෑ කොකා, මල් පිළිහුඩුවා, තඹසේරුවා, නීල කොබෙයියා, අළුසබර ලිහිණියා, දහසක් කුරුල්ලෝ ඉසට උඩින් ඉගිළෙති. කුරුලු නාද සංගීත මංජරියකි. කාංචනා වීරකෝන් පරිසරවේදිනිය මේ වැව් බිමෙහි කල් ගෙවා වාර්තාකොට ඇත්තේ කුරුලු වර්ග 60ට වැඩියෙන් සංචාරක කුරුල්ලන් ද වැව ඉහත්තාවේ කඩොලානෙහි ලැගුම් ගන්නා බවය.“...මම රටවල් 45ක සංචාරය කර තිබෙනවා. යුරෝපීය රටවලදී පරිසර මිත්‍ර තාක්ෂණයක් හමුවුණා. මේ නිවාඩු නිකේතනය අයන්නේ සිට බිංදුව දක්වා ම ගොඩනැඟුවේ සොබාදම් සංකල්පය අනුවයි” මේ ශාන්තී අසපුව පරිසර ප්‍රේමීන්ගේ විවේකාශ්‍රමයක් වීමේ රහස ලලිත්ගේ මේ සංකල්පනය යි.මෙහි නිවහන් 14ම තනා ඇත්තේ එදා සිංහල ගෙවල ගෘහ නිර්මාණ ශිල්පය අනුවය.නිතරම පාහේ විදෙස් මඟියන්ගෙන් පිරී පවතින මෙහි මිනිස් වාසයක හාහෝවක් නෑසේ. පුදුමය එයයි. මේ ගෙවුයන ඇතුළට රථවාහන යා නොහැකිය. ඇවිද නොයන අයට සැහැල්ලු රථ විශේෂයකි.නවාතැන් බිමේ උස් ගෝසාවනට ඉඩ නැත. නවාතැන් ගන්නා සෑම දෙනාම නිහඬ හුදෙකලාවේ ගිවිසුමකට අස්සන් තබා ඇත්තා සේය. මධු රසයක් විඳින්නවුන් ට ද එහි වෙනසක් නොවේ.“...වෙළෙඳපොළේ වස විස ඇති ආහාර වර්ග කිසිවක් මෙහි කෑම සඳහා ගෙනෙන්නේ නැහැ. මගේ හරිත වගාවේ එළවුළු පලතුරු පමණයි සපයන්නේ. සංචාරකයින් වැවේ යන්නේ ඔරුපාරුවලින්. පීනුම් තටාකයේ ගෙළ දක්වා ගිලුණු විට පෙනෙන්නේ නොපෙනෙන ඉමකට විහිදෙන නිල් වෙල්යායයි.”සිරිපා - සිංහරාජ අඩවිය, නුවරඑළිය සංචාරයේ අතරමැද රත්නපුර - කුරුවිට දෙනුවර මැද පිහිටි විවේක නිවහන වූ මෙහි හෙළිකොප්ටර අංගණයක් ඇත.විනාඩි 20න් කොළඹය. වැව් තෙරට යාව පිහිටි ‍ෙත් උයනෙන් තේ වගාව ගැන දැනුමක් ලබාගන්නට විදේශ සංචරකයන් සඳහා වූ වැඩ සටහනක් ඇත. “මඟුල් දවසේ දී මනාල ජෝඩුව වැවේ ඔරුවක යන දසුන ලොවේ කොහේත් දැක නැහැයි සංචාරක සටහන්වල ලියැවී ඇත.නිල් අඳුර පාත්වෙත්ම නිසල වැව් දිය තලාවෙහි පතිත වන්නේ ශාන්තී අසපුවෙහි රන්වන් ඡායාවයි.කඩොලානේ දහස් තුරු හිස් අග්ගිස්වල රෑ නින්දට එන සිය ගණන් කුරුල්ලන් එල්ලී සිටින්නේ ලොකු මල් පොකුරු සේය. පෑනත් රෙකෝඩරයත් අරන් ගෙදර යන ගමන් මා සිතුවේ මේ අපේම සම්පත්තියක් නොවේද කියා ය.පරාක්‍රම කොඩිතුවක්කුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>19</day>
    </date>
    <link>http://www.silumina.lk/2014/01/19/_art.asp?fn=av14011913</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood News‘වන් ඩිරෙක්ෂන්’ සංගීත කණ්ඩායමේ ගායකයකු වන සෙයින් මලික් පසුගිය සතියේ තම සිරුරෙහි තවත් පච්චයක් සිතුවම් කර ගත්තා.මේ පච්චය ඔහු සිතුවම් කළේ එක් අතකයි. සෙයින් මේ කටයුත්ත කරගන්නට ප්‍රවීණ ශිල්පියකු වන පෝල් ඕ කොනර් ගේ පච්ච කෙටීමේ මධ්‍යස්ථානයකට ඇතුළු වුණා. ඔහු ඇතුළුවෙත්ම පච්ච සිතුවම් ශිල්පියා මුලින්ම කළේ තම ආයතනයේ ප්‍රධාන දොරටුව වැසීමයි. එයට හේතුව ඔහු මෙලෙස පැහැදිලි කළා.“පහුගිය වතාවෙදි සෙයින් මෙතනට ආවාම ගැහැනු ළමයි විශාල පිරිසක් මෙයාව බලන්න අපේ ආයතනය වට කරගෙන හිටියා. ඒක හරිම කරදරයක් වුණා. ඒ අය ඇතුළට එන්න පොරකෑවා.ඒ නිසයි මේ පාර දොර වැහුවේ. ඒත් ළමයි දෙන්නෙක් එළියෙ හිටියා සෙයින් එළියට එනතුරු.මේ වතාවෙ එයාට පැය එකහමාරක් විතර ගත කරන්න වුණා පච්ච ඇඳල ඉවර වෙනකන්” කොනර් පැවසුවා.  ‘දවුල්ෆ් ඔෆ් වෝල්ස්ට්‍රීට්’ මේ දිනවල ඇමෙරිකාවේ තිරගත කෙරෙන අලුත්ම චිත්‍රපටයයි. හාස්‍යය සහ ත්‍රාසය සංකලනය වූ මෙහි සුපිරි නළු ලියනාඩෝ ඩි කැප්රියෝ නිරූපණය කරන්නේ මූල්‍ය ගනුදෙනුවල නියැළි බ්‍රෝකර්වරයෙකුගේ චරිතයක්. ජනප්‍රිය නිළි මාර්ගොට් රොබී ද මෙහි ප්‍රධාන චරිතයක් නිරූපණය කරනවා.මේ චිත්‍රපටයේ එක්තරා දර්ශනයක නිරූපණය කරන්නට නියමිත වුණේ මාර්ගොට් විසින් ලියනාඩෝට කම්මුල් පහරක් එල්ල කරනු ලබන අවස්ථාවක්. අධ්‍යක්ෂවරයාගේ උපදෙස් අනුව ඇය, ලියනාඩෝට කම්මුල් පහර ගැසුවා.ඒ රංගනය හොඳින් රූගත වුණා. ඒත් ලියනාඩෝට නම් එය වේදනාකාරී පහරක් වූ බව ඔහුගේ විලාසය දුටු සියලු දෙනාටම තේරුම් ගියා. තත්පර කිහිපයක් නිහඬව සිටි ඔහු, කිසිවක් සිදු නොවූ ලෙස හොඳින් සිනාසුණා.“මම හිතුවෙ ලියනාඩෝ මට නඩු දමාවි කියලයි. මම එයාගෙන් සමාවත් ඉල්ලුවා.ඒත් එයා ඊළඟ දර්ශනයට ලෑස්ති වුණා මිසක කම්මුල් පාර ගණන් ගත්තෙ නැහැ” මාර්ගොට් අහිංසකව සිනාසෙමින් කීවා.ජනප්‍රිය ගායිකා ජෙනිෆර් ලෝපෙස්ගේ අලුත්ම ගීතය ‘සේම් ගර්ල්'. මේ ගීතය පසුගිය 16 දා එළිදැක්වූයේ ‘ඇ‍ෙමරිකන් අයිඩ්ල්’ නම් වූ ප්‍රකට රියැලිටි වැඩසටහනේදීයි.මේ ගීතමය වැඩ සටහනේ විනිශ්චය මණ්ඩලයේ සාමාජිකාවක් ලෙසින් ද ජෙනිෆර් කටයුතු කරනවා.‘සේම් ගර්ල්’ ගීතය වෙනුවෙන් දර්ශන රූගත කර ඇත්තේ ඇමෙරිකාවේ නිව්යෝර්ක් නගරයට ආසන්නව පිහිටි කාසල්හිල් ප්‍රදේශයේයි.මේ වන විට 44 වැනි වියෙහි පසුවන ජෙනිෆර්, මෙම ගීතමය වීඩියෝ පටයෙහි ජීන්ස් කලිසමක් සහ කළු පැහැති ජැකට්ටුවක් හැඳ කැප් තොප්පියක් පැලඳ මනහර රංගනයක යෙදී සිටිනවා.මෙම ගීතය ජෙනිෆර් ගේ මීළඟ ගීතමය ඇල්බමයට ඇතුළත් වනු ඇතැයි පැවසෙනවා. එය මේ වසරේ අග බාගයේ දී නිකුත් වේවි.ලින්ඩ්සේ ලෝහන්ට පසුගියදා චීනයෙන් ගෞරව සම්මානයක් හිමිවුණා. මෝස්තර නිරූපණය වෙනුවෙන් පිදෙන මේ සම්මානය හැඳින්වුණේ ‘Sohu Fashion Achievement Award’ යනුවෙන්. මේ සම්මානය පිළිගැනීමට චීනයට ගිය අවස්ථාවේදී ඇ‍ෙග් ලැප්ටොප් පරිගණකය නැතිවෙලා.කවුරුන් ‍හෝ සොරා ගත්තාද, නැතහොත් අමතක වීමෙන් කොහේ හෝ දමා ගියා දැයි ඇයට නිච්චියක් නැහැ. ඒත් මේ පරිගණකය චීන ගුවන් තොටුපළක දී නැතිවූ බව නම් ලින්ඩ්සේට හොඳින් මතකලු.තමන්ගේ පරිගණකය නැතිවූ බවට සැක කෙරෙන ගුවන්තොටුපොළේ බලධාරීන්ට පැමිණිල්ලක් කළ ලින්ඩ්සේ පැවසුවේ එය නැවත සොයා දෙන ලෙසයි.සොයා දුන්නොත්, ඒ වෙනුවෙන් වටිනා තෑග්ගක් පිරිනමන බවත් ඇය සඳහන් කළා. ඒත්, ඇගේ පරිගණකය නැවත හමුවුණා දැයි ඉන්පසුව දැනගන්නට ලැබුණේ නැහැ.මේළඟකදී, ලන්ඩනයේ දකුණු මෝල්ටන් ප්‍රදේශයේ ‘කෝන් ඩොලි’ නම් වූ අවන්හලට ගොඩවැදුණේ කවුරුත් හොඳින් දන්නා කියන අයෙක්. ඔහු සමඟ දැරියක් ද සිටියා.අවන්හලේ කාර්ය මණ්ඩලයට මේ තැනැත්තා හඳුනා ගන්නට අපහසු වුණේ නැහැ. ඔහු තමයි, ‘මිස්ටර් බීන්’ ලෙස රඟමින් රසික ජනතාවගේ ආදරය දිනාගත්, රෝවන් ඇට්කින්සන්. ලෝකප්‍රකට මේ රංගන ශිල්පියා වෙනුවෙන් ඒ මොහොතේ ආවතේව කරන්නට අවස්ථාව සැලසීම ගැන සතුටෙන් කතා කළේ එහි සේවිකාවක වන හානා විල්ක්ස්.“එදා මට පුදුම සතුටක් දැනුණා. ඇට්කින්සන් මහත්මයා ටූනා සැන්විච් එකක් තමයි කෑවේ. එයාගෙ දුව‍ත් හිටියා. මේ අය නිතරම ‘කෝන් ඩොලි’ එකට එනවා.”ඒ මොහොතේ එහි සිටි රසිකයකු ‘මිස්ටර් බීන්’ ගෙන් ඉල්ලා සිටියේ තමන් සමඟ ඡායාරූපයකට පෙනී සිටින ලෙසයි. ඒ ඉල්ලීම කාරුණිකව ප්‍රතික්ෂේප කළ ඔහු, රසිකයාගේ අතෙහි තිබූ සටහන් පොතක සමරු සටහනක් තැබුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post></root>