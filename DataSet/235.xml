<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111276</link>
    <topic>බුදුහිමියන් දේශනා කර තිබෙන්නේ රාජ්‍ය නීතිය ආරක්ෂා කරන ලෙසයි</topic>
    <author>බුද්ධිකා බ්‍රාහ්මණගේ</author>
    <content>රාජගිරිය සුදර්ශනාරාමාධිපති රාජකීය පණ්ඩිත වතුරවිල සුජාත හිමිභික්ෂුන් වහන්සේ ජාතියේ මුර දේවතාවුන්ය. අතීතයේ සිටම පැවත එන සම්ප්‍රදායන් අනුව බෞද්ධ සංස්කෘතිය ඇතුළත භික්ෂුන් වහන්සේට හිමි වන්නේ බරපතළ භූමිකාවකි. එය කෙතරම් බරපතළ ද යත් වගකීමෙන් යුතුව සමාජය හැසිරවීමේ වගකීම භික්ෂුන් වහන්සේ සතුය. මේ පිළිබඳව සංවාදයක නිරත වෙමින් අදහස් දක්වන්නේ රාජගිරිය සුදර්ශනාරාමාධිපති රාජකීය පණ්ඩිත වතුරවිල සුජාත හිමියන්ය.රටක් හැටියට ආර්ථිකය ශක්තිමත් කරගැනීම රාජ්‍ය ආරක්ෂාව තහවුරු කරගැනීම වගේම සමාජ දියුණුව පිළිබඳව කටයුතු කිරීම ඉතා වැදගත්. සමාජ දියුණුව ඇති කිරීමේදී අධ්‍යාත්මිකව සිදුවන දියුණුව පිළිබඳව විශේෂයෙන් සැලකිලිමත් විය යුතුයි.මෙහිදී ප්‍රධාන වශයෙන් භික්ෂුන් වහන්සේට විශේෂ වගකීමක් තියෙනවා. කුඩා දරුවාගේ සිට තරුණයින්, වැඩිහිටියන් නිසි මඟ පෙන්වීමක් ලබාදීමට. අද සමාජයේ අසහනකාරීත්වය වර්ධනය වී තිබෙනවා. සමාජය අසහනයෙන් මුදවා සමාජ දියුණුවට නිසි ප්‍රගමනයක් ලබාදීම සඳහා කටයුතු කළ යුතුව තිබෙනවා.අපේ සමාජය තිස් වසරක් පුරා කුරිරු යුද්ධයක පැටලී සිටියා. ඒ කාලයේ මූලිකම අවශ්‍යතාවය වූයේ ජීවිතය රැකගැනීමයි. ඒ වකවානුවේ වෙනත් දේ පිළිබඳව සිතන්නට කිසිවකුටත් ඉඩක් තිබුණේ නෑ. මිනිස්සු රැකියාවට ගියේ නැවත නිවෙසට පැමිණිමට හැකිවේ දැයි සැකයෙන්. කුඩා දරුවන් පාසල් යැව්වේ කිසියම් අනතුරක් වේදෝයි සැකයෙන්, පාසල් මුර කරන්න, ආයතන මුර කරන්න, ආරක්ෂාව ගැන හිතන්න හැමෝටම සිදුවුණා.දැන් ඒ යුගය අවසන්. රටේ නව ආලෝකයක් උදා වී තිබෙනවා. අපි සැවොම ජාති, ආගම්, කුල භේදයකින් තොරව එක්ව කටයුතු කළ යුතුයි. එසේ කටයුතු කිරීමෙන් පමණයි පවත්නා සාමකාමී වාතාවරණය ආරක්ෂා වන්නේ. අධ්‍යාත්මික දියුණුවක් ගැන සිතිය හැකි වන්නේ සාමකාමී පරිසරයකදී පමණයි.අපේ රට ලෝකයේ සෙසු රටවල් අතර කුඩා රටක් වුණත් අපි ලෝකයේ කැපී පෙනෙන රටක් බවට පත්වී ඇත්තේ අප සතු විශේෂ ගුණාංග නිසයි.සමාජයේ ප්‍රධාන ඒකකය ගිහි සමාජයයි. පැවිදි සමාජය සමාජයේ ඇති මූලික බලවේගයක්. සමාජය ඇතුළත සංහිඳියාව ආරක්ෂා කිරීමට පැවිදි සමාජයට විශේෂ වගකීමක් තියෙනවා. සමාජයේ ගැටුම් ඇති වන විට ඒවා වළක්වා නිසි මඟ පෙන්වීමක් ලබාදීම පැවිදි සමාජයේ යුතුකමක්. සාමයෙන් සාකච්ඡාවෙන් ගැටලු නිරාකරණය කරගැනීමට අවශ්‍ය ඉඩකඩ සලසා ගැනීම ඉතාමත්ම වැදගත් වෙනවා.නිදහස ලබා ගැනීමෙන් පසුව සමාජය විවිධ සමාජ දේශපාලන පෙරළිවලට මුහුණ දුන්නා. 1956, 1970, 1977 වශයෙන් විවිධ වකවානු පසුකළා. සමාජය වර්තමාන යුගයට මුහුණ දෙන ආකාරය විග්‍රහ කරන්නේ කෙසේ ද?අපේ රට සෞභාග්‍යවත් රටක්, මේ පොළොවේ නොවැවෙන දෙයක් නැති තරම්. අවුරුද්දේ මාස 12 ම හොඳින් හිරු උදාවී තිබෙනවා. මේ ස්වභාවික පිහිටීම වගේම අපේ රටේ විවිධ ජාතීන් මෙන්ම විවිධ ආගමිකයින් සුහදව සමඟියෙන් ජීවත් වෙනවා.එසේ වුවත් අතීතයේ සිටම විවිධ විදෙස් ජාතීන්ගේ මෙන්ම විජාතිකයින්ගේ බලපෑම්වලට අප රට නතු වුණා. ඒ සෑම අවස්ථාවකදීම ඒවාට මුහුණ දීම සඳහා අපි ශක්තිමත්ව නැඟී සිටියා. ඒ සෑම අවස්ථාවකදීම අපට විවිධ තහංචි සම්බාධක ඇති කරන බවට බලපෑම් ආවා. නමුත් රටක් ලෙස ජාතියක් ලෙස අපි අවශ්‍ය දේ අවශ්‍ය වෙලාවට නිවැරැදිව තීරණය කළා. ඉදිරියේදීත් එය එසේ සිදුකළ යුතුයි. රටේ යහපත සඳහා යම් තීරණයක් ගත යුතුනම් අප එයට පොදුවේ සහයෝගය දැක්විය යුතුයි.රටේ ප්‍රගමනය සඳහා යම් තීරණයක් ගත යුතුනම් දෙවරක් නොසිතා අප එය ඉටුකළ යුතුයි.ගැටුමක් යම් තැනෙක තියෙනවනම් ඒ ගැටුම නිසා ලාබයක් අත්වන්නේ නෑ. ගැටුමකින් අත්වන්නේ විනාශයක්. සමහර ගැටුම් ඉදිරිපත් වෙන්නෙ සාධාරණ ස්වරූපයෙන්. නමුත් ඒ සාධාරණ ස්වරූපය ඇතුළේ කුමන්ත්‍රණ ක්‍රියාත්මක ෂය හැකියි.බුදුන් වහන්සේ අපට පෙන්වා දුන්නේ ගැටුම් ඇතිවීමට පෙර සාකච්ඡාවෙන් ගැටලු විසඳා ගැනීමට කටයුතු කළ යුතු බවයි.අපට ධර්මයෙන් උගන්වන්නේ සමඟිව රැස්වී, සමඟිව සාකච්ඡා කර සමඟිව විසිර යාම පිළිබඳවයි. එසේ සිදුකිරීමෙන් කිසිවකුටත් හානි සිදුවන්නෙ නෑ.ගැටුම් නිර්මාණය වීමේදී අප සැලකිලිමත් විය යුතු තවත් දෙයක් තිබෙනවා. විශේෂයෙන්ම නොයෙකුත් අන්තර්ජාතික බලවේග අපිට විරුද්ධව ක්‍රියාත්මක වෙනවා. අප දන්නවා ලෝකයේ බොහෝ ප්‍රබලයින් කැමතියි අප රටවල්වල හැමදාමත් ගැටුම් ඇතිවී තිබෙනවාට. ඒවාගෙන් වාසි ලබාගන්නේ පිටස්තරයින්. මේ පිළිබඳව අවදියෙන් කටයුතු කිරීමට භික්ෂු සමාජයට විශේෂ වගකීමක් තියෙනවා.ජනතාව ආගමට සමීප කර ගනිමින් ආධ්‍යාත්මිකව දියුණු කරවීම වගේම රටේ ආර්ථික ප්‍රගමනය සඳහාත් සමාජය මෙහෙය වීමට භික්ෂුවට විශාල වගකීමක් තිබෙනවා. අතීතයේ සිටම අපගේ වෙහෙර විහාර රාජ්‍ය අනුග්‍රහය ඇතිව සංවර්ධනය වී තිබෙනවා. පන්සලත්, පොදු ජනයාත්, රජයත් අතර මහා බැඳීමක් අතීතයේ සිටම ගොඩනැඟී තිබෙනවා.භික්ෂු සංස්ථාවේ ආරම්භයත් සමඟම බුදුරජාණන් වහන්සේ ලබාදෙන උපදේශවල මේ වගකීම පිළිබඳව කියැවෙනවා. පොදුජනතාවගේ හිත සුව පිණිස ධර්ම චාරිකාවේ යෙදෙන ලෙසයි බුදුහිමියන් උපදෙස් දුන්නේ.භික්ෂුන් වහන්සේ පටු පෞද්ගලික අපේක්ෂාවන්ගෙන් යුක්ත පිරිසක් නොවේ. උන්වහන්සේ ගේ ඇති විශේෂත්වය එයයි. මුළු ජීවිතයම කැපවී තිබෙන්නේ පරාර්ථය වෙනුවෙන්මයි. භික්ෂුව කටයුතු කරන්නේ පුළුල් පරමාර්ථ ඇතිවයි. නිරතුරුවම පරාර්ථය පිළිබඳව සිතා කටයුතු කළ යුතුයි. මෙහිදී විශේෂයෙන් ම රටට ජනතාවට අවශ්‍ය නායකත්වය මඟ පෙන්වීම භික්ෂුන් වහන්සේ විසින් ලබාදිය යුතු යි. භික්ෂුන් වහන්සේ විසින් නිවැරැදි මඟ පෙන්වීමක් ලබාදීමට වගකීමෙන් යුතුව ක්‍රියා කළ යුතුයි. අප සමාජයේ භික්ෂුවට විශේෂ බලයක් තිබෙනවා. භික්ෂුන් වහන්සේට ඇති නායකත්වය නිසා පොදු ජනතාව භික්ෂුන් වහන්සේ කියන දේ නිවැරැදි බව පිළිගන්නවා. මේ නිසා නිවැරැදිව මඟ පෙන්වීමට වග බලාගත යුතුයි. එක් ගිහියකුට වඩා එක් භික්ෂුන් වහන්සේට ඇති බලය විශාලයි.රජයේ පවතින, නීතියට අනුගත වීම කාගේත් යුතුකමක් ඒ පිළිබඳව බුදුන් වහන්සේත් දේශනාකර තිබෙනවා. කොසොල් රජු බුදුහිමියන් සමීපව ඇසුරු කළා. රාජ්‍ය පාලනයේ ගැටලු පිළිබඳව බුදුහිමි වෙතින් උපදෙස් ලබාගත්තා.අපගේ බෞද්ධ සංස්කෘතිය ගොඩ නැඟී ඇත්තේ මේ දේවල් සමඟයි. මිහිඳු මහ රහතන් වහන්සේ ලංකාවට බුදුදහම ගෙන ඒමෙන් පසුව බුදුදහම ලංකාවේ ස්ථාපිත වුණේ දේවානම්පියතිස්ස රජතුමා ගේ විශේෂ අනුග්‍රහය නිසයි. එදා සිට අද දක්වා ම ඒ සම්ප්‍රදාය ක්‍රියාත්මක වෙනවා.මහින්ද රාජපක්ෂ ජනාධිපතිතුමා මේ තත්ත්වය හොඳින් අවබෝධ කරගෙන කටයුතු කරනවා. එතුමා දේශීයත්වයට මුල්තැන දෙන නායකයෙක් නිතරම භික්ෂුන් වහන්සේට කන් දෙනවා. උපදෙස් ලබාගන්නවා. භික්ෂුන් වහන්සේට ලෙන්ගතුව කටයුතු කරනවා.රාජ්‍ය නීතියට බුදුන් වහන්සේ නිතරම ගරුකර තිබෙනවා. ඒ නීති රීති වලට අනුව කටයුතු කිරීමට සහයෝගය දක්වා තිබෙනවා. රාජ්‍ය නීතියෙන් වැරැදිකරුවන් බවට පත්වෙන අය නීතියෙන් ආරක්ෂා වීමට පැවිදිවීමට පැමිණියා. බුදුන් වහන්සේ එය වැළැක්වීමට විනය නීතියක් පැනවූවා. විශේෂයෙන් ම වැරදි කරුවෙකු ලෙස දඬුවම් ලැබූ කෙනකුට උපසම්පදාව ලබා දෙන්නේ නෑ. එය විනය නීතියක්.පැවිදි ශාසනයේ පැවැත්ම සඳහා බුදු හිමියන්ටත් විවිධ විනය නීති පනවන්න සිදුවුණා. බුදුහිමියන් පැවසුවේ ශාසනයේ ආයුස විනය ආරක්ෂා කිරීම මත සිදුවනවා කියලයි.රටේ පැවැත්මට නීතිය අත්‍යවශ්‍යයි. රාජ්‍යයේ පවත්නා නීතිය සියලු දෙනාටම පොදු යි. රාජ්‍ය නීතියෙන් දඬුවම් ලබන කෙනෙකුගේ දඬුවම ලිහිල් කරන ලෙස හෝ දඬුවම ඉවත් කරන ලෙස හෝ දඬුවම් ඉවත් කිරීමට බෞද්ධ නීතියක් විශේෂයෙන් හඳුන්වා දී නෑ. බුදුහිමියන් දේශනා කර තිබෙන්නේ රාජ්‍ය නීතිය ආරක්ෂා කරන ලෙසයි.”ස්වාධීන රූපවාහිනියේ විකාශය වූ සාකච්ඡාවක් ඇසුරින් සකස් කෙළේබුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111277</link>
    <topic>මොරටුවේ “මඩම” ළදරු තවානක් ද?</topic>
    <author>සුභද්‍රා දේශපි‍්‍රය</author>
    <content>විශාල තාප්පයකින් වටවූ සුවිසල් නිවසේ නිල්පාට ගේට්ටුව නිතර වසා දමා ඇත. රාවතාවත්ත ප්‍රදේශයේ වැසියන් මෙම සුවිසල් මන්දිරය හඳුන්වන්නේ ‘මඩම’ නමිනි. විශාල තාප්පයෙන් ඇතුළට යන එන මිනිසුන් හැර සිදුවන්නේ කුමක් දැයි කිසිවකුට දැක බලාගත හැකි අවස්ථා විරලය.මේ විශාල තාප්පයෙන් ඇතුළු වූ පසු දක්නට ඇත්තේ විශාල දෙමහල් ගොඩනැගිලි දෙකකි. පළමු ගොඩනැගිල්ලේ බිම් මහලේ විශාල සාලයකි. දරුපැටව් නිදන කාමර ඉහළ මහළයේ පිහිටා ඇත. මේ දෙමහල් ගොඩනැගිල්ලට යාබදින් තවත් දෙමහල් නිවෙසක් පිහිටා ඇත. එහි දරුවන් ලැබීමට ආසන්න ගැබිනි මවුවරුය. කිරි අම්මාවරුය.එදිනත් පුංචි පැටව් සෙල්ලම් කරමින් දුව පැන ඇවිදිමින් සිටියෝය. සමහරෙක් අම්මාගේ තුරුළට වී කිරි උරති. සමහරෙක් කිරි සිහින දකිති. අම්මාවරු ද හඬති. සමහරු සිනාසෙති. දසමසක් කුස දරා ලේ කිරට හරවා පෙවු දරුවෝ නිවාසයේ දමා යති. කරන්නට යමක් නැතිව දරුවෝ මහමඟට දමා යනවාට වඩා එය එක් අතකින් හොඳය. පියකු නැති දරුවකු සමාජයට රැගෙන යනවාට වඩා ළමා නිවාසයේ වැඩෙන්නට හැරීම නම් යහපත් ක්‍රියාවකි.මොරටුව රාවතාවත්තේ “ප්‍රේම නිවස” නමින් සුවිසල් නිවසක ධර්මදාන පුණ්‍ය ආයතනයක් “Charity of Missionary” ආරම්භ කර තිබුණි. ළමා නිවාසයක් ලෙසින් 1984 දී ළමාරක්‍ෂක අධිකාරිය යටතේ ලියාපදිංචි වී ඇති මෙම නිවාසයේ දරුවන් පමණක් නොව කිරි දෙන මවුවරුද, ගැබිනි මවුවරු ද වෙසෙති. උපතේ සිට වසර පහ දක්වා දරුපැටව් මෙම කන්‍යා සොහොයුරියන්ගේ සෙවනේ වෙසෙති.පසුගිය 22 වැනි දින සවස ළමාරක්‍ෂණ අධිකාරියේ ළමා උපකාරක දුරකතන සේවා අංකය 1929 වෙත ලැබුණු දුරකථන ඇමැතුමක් අනුව මෙම ස්ථානයේ දරුවන් විකිණීමේ ජාවාරමක් පවත්වාගෙන යන බවට තොරතුරු ලැබිණි. 23 වැනි දිනයේදීත් එම දුරකථන අංකයට එවැනිම දුරකථන ඇමැතුමක් ලැබුණේ මේ ස්ථානය පිළිබඳවයි. මෙම ස්ථානය ළමාරක්‍ෂණ අධිකාරියේ සභාපතිනිය ඇතුළු කණ්ඩායමකගේ අධීක්‍ෂණයට ලක්වූයේ ඉන් අනතුරුවය.ධර්මදාන පුණ්‍යායතනය නමින් මෙම ආයතන ලංකාව පුරා විහිදී ගිය ශාඛා රැසකින් සමන්විත අතර ලෝකයේ විවිධ රටවල ද මෙම සංවිධානය ව්‍යාප්ත වී ඇත.ළමා නිවාසයේ පාලිකාව වූයේ නවසීලන්ත ජාතික කන්‍යා සොහොයුරියකි. දරුවන් හැටතුන්දෙනකු ළමා නිවාසයේ නේවාසිකව සිටියහ. විවිධ ප්‍රදේශවලින් පැමිණි දරුපැටව් ද ගර්භණී තත්ත්වයේ සිටින කාන්තාවන් දරුවන් බිහි කළ අම්මාවරුන් ඇතුළු පරිවාස දෙපාර්තමේන්තුවෙන් ලබා දුන් දරුවෝ ද මෙම ස්ථානයේ සිටිති. පරිවාස දෙපාර්තමේන්තුවේ ලියාපදිංචි වූ දරුවන්ට වඩා පිරිසක් මෙම ස්ථානයේ සිටින්නේ කෙසේදැයි ළමාරක්‍ෂණ අධිකාරියේ පරීක්‍ෂණයට ලක්වූ කරුණකි.විදේශික යුවළක් ද ශ්‍රී ලාංකික කාන්තාවක් ද මේ අවස්ථාවේ එම ස්ථානයේ සිටි අතර දරුවන් ලබා ගැනීමේ අපේක්‍ෂාවෙන් ඔවුන් පැමිණ ඇති බව සඳහන් වේ. ජාතික ළමාරක්‍ෂක අධිකාරියේ සභාපතිනි ඇතුළු කණ්ඩායමක් ද මොරටුව පොලිසියේ කණ්ඩායමක් ද මෙහි සේවය කරන අයගෙනුත් රැඳී සිටි කාන්තාවන්ගෙනුත් කට උත්තර ලබා ගත්හ.එම පරීක්‍ෂණ වාර්තා අනුව ගර්භණී මවුවරුන් විසි දෙදෙනෙක් ද මේ නිවාසයේ නේවාසිකව සිට ඇත. දරු ප්‍රසූතිය ආසන්නයේ සිටින මවුවරුන් වැඩි පිරිසක් මේ අතර වෙති. දරුවන්ට මෙන්ම ගැබිනි මවුවරුන්ට හොඳින් උවටැන් කරන බවත් අවශ්‍යතා සපුරා දෙන බවත් එම පිරිස පොලිසියට ප්‍රකාශ කර ඇත. කාන්තාවන් විසිදෙනකුත් මෙහි සේවය කරති. ළමා නිවාසය සතු වෑන් රථයක් ඇති අතර ගැබිනි මව්වරුන්ට ප්‍රතිකාර සඳහා ද දරුවන් පෙර පාසල් ගෙන යාම සඳහා ද එම වාහනය යොදවා ඇත.1984 දී මෙය ළමා නිවාසයක් ලෙස ජාතික ළමාරක්‍ෂණ දෙපාර්තමේන්තුවේ ලියාපදිංචි වී ඇති බවත් පරිවාස දෙපාර්තමේන්තුවේ නිලධාරිනියන් ද මෙම ස්ථානයට පැමිණෙන බවත් පැවසේ. මෙම ස්ථානයේ ළමයින් රඳවා ගැනීමට අමතරව දරුවන් මුදලට විකිණීම මෙන් ම ගැබිනි කාන්තාවන් රඳවා ගැනීම ඇතුළු වෙනත් විවිධ නීති විරෝධි කටයුතුවල යෙදෙන්නේ යැයි 1929 ළමා උපකාරක දුරකථන සේවයට පැමිණිලි ලැබී තිබිණි.දරුවන් ගෙනගොස් තිබේ ද ගැනුම්කරුවන් සිටීද යන්න පිළිබඳව අපරාධ පරීක්‍ෂණ දෙපාර්තමේන්තුව විමර්ශනය කරන බව ළමා රක්‍ෂණ අධිකාරිය කියයි. ළමයින් මුදලට විකිණීම සිදුවී තිබේදැයි අපරාධ පරීක්‍ෂණ දෙපාර්තමේන්තුව මේ වන විට විමර්ශන සිදු කරන බව ද සභාපතිනී අනෝමා දිසානායක මහත්මිය පවසයි.සුභද්‍රා දේශපි‍්‍රයඡායාරූප- රෝහණ සිල්වා රාවතාවත්ත සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af1111278</link>
    <topic>රේඛා</topic>
    <author>රූපාන්ති බුලත්සිංහල</author>
    <content>වැව්දිය කලහයකට සැරසේ. සිරිසිරි හඬ නැඟූ තුරුලිය කොළපත් දෙකක් තුනක් බිමට ඇද දැමීය. දිය මත සැරිසරන මින් රළ සමඟ කොක් පෙළ පොරයකය. හමායන වියළි සුළඟ එන්න එන්නම තම වේගය වැඩි කරයි. යක්‍ෂයාගේ හෝරාව එළඹීමට තව තිබුණේ මොහොතකි. අසුන්දර සියල්ල සුන්දරත්වයෙන් වසාගෙනය. පැහැදිලිව පෙනෙන දෙනයන මොහොතකින් අන්ධ විය. හොඳ නරක කුමක්දැයි හඳුනාගැනීමට නොහැකිය.ඔවුන් දියට බැස්සේ මෙවන් විපතක් බලාපොරොත්තුව නොවේ. දියෙහි කිමිඳ විඩාව සන්සිඳවා ගන්නා අටියෙනි. සිසිලස දැනුණේ මොහොතකි. හාත්පස විසිර පැවැති ජල රකුසා තම දිය වැල කරකවා පහරක් එල්ල කෙළේය. දිය කෙළිය සිනහ හඬ එතනින් නතර විය. සන්සුන්ව නොව පොර බදිමින් දියවැල සමඟ හයදෙනාම ඇදී ගියේ අසිහියෙනි.කවුරුවත් දියට පැනීමට අපොහොසත්ය. අවාරගොඩවත්තේ වැව් ජලය කැලඹිලා. අමනාපය මනාපයෙන් දිය පහස ලැබී ඔවුන්ගේ ඉරණම වෙනස් කෙළේ ක්‍ෂණිකවය. එහෙත් සිවුරු දෙණියේ නායක හාමුදුරුවන්ට මෙය කිසිසේත්ම බලාගෙන හිඳීමට නොහැකි විය.සිතුවමක් ලෙසින් ඇදීයන භයානක තත්ත්වය දෙස කිසිසේත් බලාගෙන සිටීමට නොහැකි විය. කෙබඳු වාතාවරණයක් උදා වුවත් හිමිනම වැව් දිය මතට පැන්නේ ජීවිතය ගැන පවා නොතකාය. තිදෙනෙක් ගොඩට ගෙන ඒමට හිමිනමට හැකිවිය. එහෙත් අවාරගොඩ වැව ඒ වෙනවිටද ඔවුන්ගේ ප්‍රාණය රැගෙන අවසන් බව වැටහුණේ පසුවය. හැම පුවත්පතක්ම මේ ඛේදවාචකය වාර්තා කැර තිබුණි.බුළු කූඩුව ළඟට ආවා. දෙපාරක් තුන්පාරක් වටපිට බැලුවා. මොනවදෝ භාෂාවකින් දේවල් ගොඩක් කිවුවා. ඒත් අපිට තේරුණේ නැහැ. ආයිත් පාරක් කූඩුවෙන් අත එළියට දැම්මා දැල් අතරින් කරපොවා ඈත බැලුවා. ඔරංඔටන් බුළු... මගේ මතකය අතීතයට ගියා.අපි එයා බලන්න ගියා මට හොඳට මතකයි. අවානක් වගේ එහාට මෙහාට රෝල්වෙවී කැරකෙන ඒ දඟකාරකම් මගේ හිතේ හොඳට සටහන් වුණා. ඒ මතකය අතීතයට යන්න තරම් දෛවය අකාරුණික වුණේ ක්‍ෂණයකින්. අද ඒ කූඩුව පාළුවට ගිහිං. බුළු පේනතෙක් මානෙක නැහැ. බුළු යන්නම යන්න ගිහිල්ලා. ලෝකෙ අතහැරලා දාලා. ආයිත් නොඑන්නම.සතුන් වත්තේ හැමෝම බුළුව සිහි කරලා පිං අනුමෝදන් කළා. හැම පුවත්පතකම බුළුගේ පිංතූරය පලවුණා. බුළුගේ හැසිරීම මතකයෙන් දකිනු විනා ආයිත් කවදාවත් බුළු දක්නට නොලැබේවි.අහස කළුවළාවන්ගෙන් පිරුණි. එකෙනෙහිම පතිත වූ වැස්ස මහ හඬ නංවා මිහිකත සිප ගත්තේ වියරුවෙනි. හඬා වැටෙන අහසට වඩා ඒ අම්මලාගේ දරු දුක සුවිශාලය. ඒ කඳුළු දිය කඳ ඉක්මවීය. කෙළවරක් නැත. අවසන කොතනකද? එය සෙවීමට අපහසුය. ඒ මල් කැකුළු තැලී පොඩි වී ගොස්ය. නැවත පුබුදුවාලිය නොහැකිය.වැටී මිලිනව ගිය මල් කැකුළු මත අම්මාගේ කඳුළු පිනි වැටී ඇත. ඉඳහිට ඉසින සුවඳ දියෙන් සිරුර පෙගෙයි. එහෙත් ඔවුන්ට නිනවුවක් නැත. උඩුකුරුව වැතිර සිටින ඔවුන්ගේ දෑඟිලි එකිනෙකට බැඳී ඇත. පා ඇඟිලිවලට මේස් දමා ඇත්තේ පාසල් යන්නට නොවේ. අවසන් ගමන යන්නය.අලුතින් සාදන නිවස ඔවුන්ට මරු කැඳවයි යැයි ඔවුන් නොසිතීය. එහෙත් මොනරාගල කොලොන්ලන්ද ගම්මානයට නම් ඔවුන්ගේ දඟකාරකම් අමතක කළ නොහැකිය. මතකයට එන හැමවිට දෙකම්මුල් තෙත් කරන අම්මාවරුන්ට නම් කවදාවත් හිත හදාගත හැකිවේද?මිනිසුන් නම් කහ ඉර ගැන සැලකිලිමත් නැත. කහ එළිය, රතු එළිය, කොළ එළිය කෙතරම් හුරුපුරුදු වුවත් අනතුරුවල නම් සීමාවක් නැත. පාර පැනීමේදී නොසැලකිලිමත් වන බොහෝදෙනා තම ජීවිතය පවා අහිමි කරගන්නේ තම කලබලය නිසාය. එහෙත් ඵලූට නම් සැලකිලිමත් විය. බොහෝ දුර බැහැර තම ස්වාමියා සමඟ ඇවිදින්න යන ඵලූ නම් සුනඛයා මාර්ග සංඥා ගැන සැලකිලිමත් විය.හදිස්සියේ ස්වාමියාගෙන් ඵලූ මඟහැරුණි. විඳගන්නට බැරි ශෝකය ඵලූ පෙළීය. දින ගණන් දවස් ගණන් ස්වාමියා සෙවීය. ස්වාමියා ද මඟහැරී ගිය ඵලූ සෙවීය. තෙදිනක් මුලුල්ලේ දුම්රිය දෙකකින් ගමන් කළ ඵලූ අවසානයේ හති වැටී ගියේය. ලංකාව මෙන් නොව විශාල ඉතාලිය පීරමින් තම ස්වාමියා සෙවීම එතරම් ලේසි නොවීය. අවසානයේ ඵලූ හති වැටුණි.ඉතාලියේදී අතරමං වූ ඵලූට තම ශ්‍රී ලාංකික ස්වාමියා සෙවීමට මං කිවුවේ කාන්තාවකි. ඇගේ කාරුණික මඟ පෙන්වීමෙන් ඵලූට තම ස්වාමියා ලැබුණි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=af11112710</link>
    <topic>සටන් බිමට නොබියව මුහුණදුන් ජනරාල් රත්වත්තේ</topic>
    <author>සුභාෂිණී ජයරත්න</author>
    <content>හිටපු අමාත්‍යවරයකු සහ ආරක්ෂක නියෝජ්‍ය අමාත්‍යවරයකු වූ ද, ශ්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයකු වූ ද අභාවප්‍රාප්ත ජනරාල් අනුරුද්ධ රත්වත්තේ මහතාගේ අවසන් කටයුතු අද මහනුවර නිත්තවෙල සුසාන භූමියේ දී සිදුකරයි. මේ ලිපිය ඒ වෙනුවෙනි.එදා උතුරු නැඟෙනහිර වෙළාගත් බිහිසුණු යුද්ධයට විරුද්ධව නොබියව යුද බිමට ගොස් යුද්ධයට නායකත්වය, ලබාදී යාපනය බේරාගැනීමට නායකත්වය ජීවය දුන් අනුරුද්ධ රත්වත්තේ මහතා පසුගියදා සදහටම අප අතරින් වෙන්ව ගියේය.මහනුවර ප්‍රදේශයේ ප්‍රභූ පවුලකට දාව 1938 ජූලි 14 වැනිදා උපන් අනුරුද්ධ රත්වත්තේ මහතා අධ්‍යාපනය ලැබුවේ මහනුවර ත්‍රිත්ව විද්‍යාලයෙනි. මහනුවර ත්‍රිත්ව විද්‍යාලයේ ඉගෙන ගන්නා කාලයේදී ඔහු දක්ෂ රගර් ක්‍රීඩකයකු විය. පාසල් අධ්‍යාපනය හමාර කළ ඔහු ආසියා පදනම යටතේ ක්‍රියාත්මක වූ මධ්‍යම ලංකා තරුණ සංවිධානයේ විධායක ලේකම්වරයා විය.මේ යටතේ ඔහුට විවිධ සමාජ සත් කාර්යයන්ට මුලපුරන්නට හැකිවිය. මධ්‍යම පළාතේ ග්‍රාමීය සංවර්ධනය මුල්කරගෙන විවිධ ව්‍යාපෘති ඔහු මෙහෙයවීය. ගමින් ගමට යමින් ජනතාවට සමීප වුවත් ජීවිතේ කවදා හෝ දිනක දේශපාලනයට අවතීර්ණ වීමේ කිසිදු අදහසක් ඔහුගේ සිත තුළ නොවීය.1961 වසරේදී තරුණ අනුරුද්ධ රත්වත්තේට නායකත්ව පුහුණුව ලබාගැනීමට අවස්ථාව උදාවිය. ආසියා පදනමෙන් ලද ශිෂ්‍යත්වයක් මත සිංගප්පූරුව, මැලේසියාව, තායිලන්තය, කම්පුචියාව, වියට්නාමය යන රටරටවල වසර දෙකක් පුරා ඇවිද සංචාරය කර නව අත්දැකීම් ලබා ගත්තේය. එය ඔහු තරුණ කාලයේ ලද භාග්‍යයකි.ලොව ප්‍රථම අගමැතිනිය ලෙස විරුදාවලි ලත් සිරිමාවෝ බණ්ඩාරනායක මැතිනියගේ සමීප ඥාතිවරයකු වුවත් අනුරුද්ධ රත්වත්තේ මුලින්ම දේශපාලනයට අත්පොත් තැබුවේ එක්සත් ජාතික පක්ෂයෙනි. මහනුවර මහ නගර සභාවේ නාගරික මන්ත්‍රීවරයකු වූ ඒ.සී.එල්.රත්වත්තේ, අනුරුද්ධගේ ඥාතිවරයකු විය. 1966 ඒ.සී.එල්. තානාපතිවරයකු ලෙස පත්වීම් ලැබ පිටරට ගියේය. මේ පුරප්පාඩු පිරවීමට තිබූ අතුරු මැතිවරණයේදී රත්වත්තේ පවුලෙන්ම ඉදිරිපත් විය යුතුය යන ප්‍රබල ජනමතයක් ගොඩනැඟූ නිසා රත්වත්තේ අතුරු මැතිවරණයට ඉදිරිපත් විය.නමුත් වැඩි ඡන්දයෙන් තේරාගත් පුද්ගලයා වෙනුවට වෙනත් අයකු නගරාධිපති තනතුරට පත්කරගන්නට එ.ජා.පක්ෂය හිතුවක්කාර තීරණයක් ගත්තේය. මේ නිසා සුළු කාලයක් තුළදීම ඔහු එ.ජා.පක්ෂයෙන් ඉවත්ව ශ්‍රී.ල.නි.පක්ෂයට එකතු විය.1970 මහ මැතිවරණය පැවැත්විණි. අනුරුද්ධ සෙංකඩගල ආසනය සඳහා ශ්‍රී ලංකා නිදහස් පක්ෂයෙන් තරග කළේය. ඡන්ද 325කින් පැරදුන ද මේ වනවිට ඔහු තවත් කාර්යයක නියැළෙමින් සිටියේය. ඒ ශ්‍රී ලංකා ස්වේච්ඡා බල සේනාංකයේ ලෙෆ්ටිනන්ට් කර්නල්වරයකු ලෙසය.1971 ජේ.වී.පී. කැරැල්ල ඇතිවිය. ඔහුට සමඟි පෙරමුණ රජය යටතේ ස්ථිර හමුදාවේ ලෙෆ්ටිනන් කර්නල් ලෙස උසස්වීම් ලැබීය. මීට අමතරව ඔහු අගමැතිතුමියගේ ආරක්ෂක සම්බන්ධීකරණ නිලධාරියා විය.1989 මැතිවරණය පවත්වන්නට යෙදුණත් ඔහු තරග බිමට පිවිසියේ නැත. මුළු රටේම ඡන්දය මෙහෙයවීම ඔහුට පැවරුණු කාර්යය විය. මේ මැතිවරණයෙන් ශ්‍රී.ල.නි.පක්ෂය පැරදුණත් ජාතික ලැයිස්තුවෙන් පාර්ලිමේන්තුවට යන්නට ඔහුට හැකිවීම ඔහුගේ දේශපාලන ජීවිතයේ ලද සුවිශේෂී ජයග්‍රහණයක් විය.1994 මහා මැතිවරණයෙන් පසු බිහිවූ පොදු පෙරමුණු රජයේ වාරිමාර්ග හා විදුලිබල කටයුතු ඇමැතිවරයා වෙන්නට අනුරුද්ධ රත්වත්තේට හැකිවිය. මේ තනතුරට අමතරව රත්වත්තේ මහතා 1994 සිට 2001 දක්වාම ආරක්ෂක නියෝජ්‍ය අමාත්‍ය ධූරය ද දැරීය. මේ තනතුරු දෙකම ඉතා භාරධූර වුවද සමබර ලෙස මෙහෙයවන්නට ඔහුට හැකිවිය.එදා අපේ හමුදා පලාලි කඳවුරේ සිට අලිමංකඩ දෙසට පහර දී ගෙනගොස් යාපනය අර්ධද්වීපයේ බලය තහවුරු කරගෙන ජයග්‍රාහී ලෙස කොළඹට පැමිණි අනුරුද්ධ රත්වත්තේ මහතා පිළිගත්තේ යාපා පටුන ජයගෙන පැමිණි දෙවැනි සපුමල් කුමාරයා වශයෙනි. මේ වනවිට කර්නල් වශයෙන් සිටි රත්වත්තේ ජනාධිපතිනිය විසින් ජනරාල් තත්ත්වයට උසස් කරන ලදී.මහනුවර දළදා මාලිගාවට කොටි ත්‍රස්තවාදීන් විසින් පහර දුන්විට සම්ප්‍රදායට අනුව යමින් ඔහු ආරක්ෂක නියෝජ්‍ය ඇමති ධූරයෙන් ඉල්ලා අස්විය. ඔහුගේ ඉල්ලා අස්වීමට විරුද්ධව මහා සංඝරත්නය, විවිධ ආගමික නායකයින් මෙන්ම ජනතාව පෙළගැසුණු නිසා නැවතත් එම තනතුර නිරහංකාරව භාරගන්නට ඔහුට සිදුවිය. වරෙක ඔහු මහත් අභිමානයෙන් ප්‍රකාශ කර සිටියේ තමාට පෙර සිටි ආරක්ෂක නියෝජ්‍ය ඇමැතිවරු සේ තමන් කොළඹ සීතල කාමර තුළට කොටුවී නොසිටි බවයි.අනුරුද්ධ රත්වත්තේ තුළ සුවිශේෂී ගුණාංග විය. ඔහු පිළිවෙළකට වැඩ කරන පුද්ගලයෙකි. එඩිතරය. කිසිවකුට කිසිදෙයකට බියසැක නොමැතිව මුහුණ දෙන්නට ඔහුට හැකි විය. වාරිමාර්ග හා විදුලිබල අමාත්‍යවරයා ලෙස වැව් 1035ක් අලුත්වැඩියා කරවන්නට ඔහුට හැකි විය. මීට අමතරව වයඹ පළාතේ පොඩි වැව් 600ක් හා ලොකු වැව් 29ක් අලුත්වැඩියා කළේ ආවට ගියාට නොව වාරිමාර්ග ඉංජිනේරු උපදෙස් මතය. මව්ආර යෝජනා ක්‍රමය යටතේ හම්බන්තොට දිස්ත්‍රික්කයේ අබලන් වූ වැව් 21ක් ප්‍රතිසංස්කරණය කිරීම ද ඔහු කළ මහඟු සේවයකි.විදුලිබල අමාත්‍යවරයා ලෙස ඔහු පත්වනවිට සියයට 42ක්ව පැවැති නිවාස විදුලිබල සැපයුම 2001 වර්ෂය වනවිට සියයට 62 දක්වා ඉහළ නැංවීමට ඔහුට හැකිවිය. 1994 සිට 2001 දක්වා වූ කාලය තුළ මහනුවර දිස්ත්‍රික්කයේ රැකියා විරහිත තරුණ තරුණියන් අටදහසකට පමණ ඛණිජ තෙල් සංස්ථාවේ හා විදුලිබල මණ්ඩලයේ රැකියා ලබාදුන්නේය.අනුරුද්ධ රත්වත්තේ ඉතා හොඳ බෞද්ධයකු විය. ඔහු ජීවිතයේ බොහෝ දේ උපේක්ෂාවෙන් විඳගැනීමට පුරුදුව සිටියේය. දවසේ සීමිත කාලයක් භාවනානුයෝගීව සිටීමෙන් සිතට සහනයක් ගෙන දෙන බව ඔහුගේ අදහස විය.මහනුවර සිය නිවසේ දී වැටීමෙන් තුවාල ලැබූ රත්වත්තේ මහතා රෝහල්ගත කරනු ලැබුවේ පසුගිය සඳුදාය. ඒ අවස්ථාවේ සිට දැඩි සත්කාර ඒකකයේ පසුවූ ඒ මහතා පැය පහක සැත්කමකට ද බඳුන් කරනු ලැබීය. වසර 73ක් ආයු වලඳා ඔහු පසුගිය බ්‍රහස්පතින්දා සදහටම නෙත් පියා ගත්තේය. එතුමාගේ අවසන් කටයුතු අද (27) මහනුවර නිත්තවෙල පවුලේ සුසාන භූමියේ දී සිදුකිරීමට නියමිතය.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111271</link>
    <topic>ලෝකෙට ගණන් පෙන්වූ අපේ පුංචි හපන්නු</topic>
    <author>සේමාලි කැල්ලපත</author>
    <content>ලෝකෙට ගණන් පෙන්වූ අපේ පුංචි හපන්නු‘මගේ පුතා හරිම ගණන්කාරයා; මෙහෙම කියන්න කොයි අම්මත් ආසයි. ඇත්තෙන් ම අම්මලා ආඩම්බර වෙන්නේ පුතුන් ගේ දස්කම් දැකීමෙනුයි. ඉතින්, ඒ අම්මලාට පමණක් නොවෙයි මුළු රටේ කාටත් සතුටුවෙන්න ආඩම්බර වෙන්න රටේ නම රැන්දූ පුංචි පුතුන් අට දෙනකු ගේ පුංචි දස්කමක් ගැනයි මේ කතාව.මේ පුංචි හපන්නු අටදෙනා පසුගියදා ලෝකයේ රටවල් 13 ක පුංචි ගණන්කාරයන් සමඟ තරගකර රටට පදක්කම් 8 ක් දිනා ගත්හ. නේපාලයේ පනාඋටී නගරයේ පැවැති ආසියානු අන්තර්ජාතික ගණිත ඔලිම්පියාඩ් යෞවන තරගාවලියේ දී රිදී පදක්කම් 2 ක් සහ ලෝකඩ පදක්කම් හයක් දිනා ගැනීමට මේ දරුවෝ සමත් වූහ. චීනය, පිලිපීනය, ඉන්දියාව, ඉරාණය, නේපාලය, බල්ගේරියාව, දකුණු කොරියාව, ඉන්දුනීසියාව, දකුණු අපි‍්‍රකාව සහ තායිලන්තය ඇතුළු රටවල් 13 ක ළමයි සීයකට වැඩි පිරිසක් මේ තරගාවලියට සහභාගිව සිටියහ.ගණිත ඔලිම්පියාඩ් තරගයකදී රටට රිදී පදක්කම් දෙකක් දිනාගත් ප්‍රථම අවස්ථාව මෙය බව අධ්‍යාපන අමාත්‍යංශයේ ගණිත අධ්‍යාපන අධ්‍යක්‍ෂ විජේදාස හේවාවිතාරණ මහතා පවසයි.කුමක් ද මේ ඔලිම්පියාඩ් තරගය? මේ ගැන අප හා විස්තර කළේ හේවාවිතාරණ මහතාය.”ලෝකයේ විවිධ රටවල විශ්ව විද්‍යාල කථිකාචාර්යවරුන් හා මහාචාර්යවරුන් කණ්ඩායම් වශයෙන් එක්වී විවිධ වයස් මට්ටම් හා විෂයන් අනුව ඒ ඒ විෂය ජනපි‍්‍රය කරවීම ඇතුළු අරමුණු කීපයක් මුල්කරගෙන සාදාගත් කමිටුවක් මගිනුයි මේ ඔලිම්පියාඩ් තරග සංවිධානය කරන්නේ. ගණිත ඔලිම්පියාඩ් තරගයෙන් ගණිත විෂය ජනපි‍්‍රය කරවීමත් අනාගතයේ ගණිතඥයන් බිහි කිරීමත් දරුවන්ගේ ගණිත දැනුම මට්ටම තීරණය කිරීමත් අපේක්‍ෂා කෙරෙනවා.මෙවර වයස අවුරුදු 19 න් පහළ ගණිත ඔලිම්පියාඩ් තරගාවලිය සංවිධානය කළේ නේපාලයයි. ගණිත ඔලිම්පියාඩ් තරගාවලියකට අපට ආරාධනා ලැබුණු ප්‍රථම අවස්ථාවත් මෙයයි. අප අපට ඇති මුල්‍ය ප්‍රතිපාදන අනුව වයස අවුරුදු 12 – 16 ත් අතර වයස් කාණ්ඩය සඳහා දරුවන් අටදෙනකු ඉදිරිපත් කළා. ඒ දරුවන් අට දෙනාම කේවළ තරගයෙන් රිදී පදක්කම් දෙකක් හා ලෝකඩ පදක්කම් හයක් දිනා ගැනීම හරිම සතුටක්.මේ වගේ තරග නිසා ජාත්‍යන්තරයේ දක්‍ෂ දරුවන් සමඟ මුසුවීමට අපේ දක්‍ෂ දරුවන්ට අවස්ථාවක් ලැබෙනවා. ඉන් ඔවුන්ට තම හැකියා තේරුම් ;ගන ලෝකයේ ඉදිරියට යෑමටත් හැකිවෙනවා. මේ දරුවන් වගේ සැඟවුණු මිණිකැට මතුවීමට මෙවැනි තරග ඉවහල් වෙනවා.” යැයිද හේවාවිතාරණ මහතා පැවසීය.ගණිතයට දක්‍ෂ දරුවන් තෝරා සංචිතයක් සකසා පුහුණු කර තරගය සඳහා යොමු කරනු ලැබුයේ අධ්‍යාපන අමාත්‍යංශයේ ගණිත අංශය මගිනි. මේ සඳහා කලාප, පළාත් සහ ජාතික මට්ටමින් දරුවන් තෝරා පුහුණු කරන අන්දම අප හා විස්තර කළේ ගණිත සහකාර අධ්‍යාපන අධ්‍යක්‍ෂිකා පී.පී. නිරෝෂි මෙනෙවියයි.”පහ වසරේ ශිෂ්‍යත්වය ඉහළ ලකුණු ලබා සමත් වූ ගණිතයට දක්‍ෂ සිසුන් මේ තරගය සඳහා සුදුසුකම් ලබනවා. මේ දරුවන් සියල්ලම වාර විභාගවලදී ගණිත විෂයට ලකුණු 90 ක් හෝ ඊට වැඩියෙන් ලබා ගත් අයයි. අමාත්‍යංශය මගින් මේ දරුවන්ට 6 – 7 සහ 8, 9, 10 ශ්‍රේණි වශයෙන් වෙන වෙනම ගණිතය තරග විභාග තුනක් පැවැත්වූවා. ඉන් උපරිම ලකුණු ලබාගත් දරුවන් තෝරා සංචිත දෙකක් හැදුවා.මෙලෙස තෝරා ගත් දරුවන් අප පිලිපීනයේ සහ ඉන්දුනිසීයාවේ පැවැති අන්තර්ජාතික විද්‍යා සහ ගණිත ඔලිම්පියාඩ් තරගාවලි සඳහා ඉදිරිපත් කළා. ඒ තරග දෙකෙන් ම පදක්කම් ලබාගත් දරුවන් තමයි මෙවර නේපාලයේ පැවැති ගණිත ඔලිම්පියාඩ් තරගයට ඉදිරිපත් කළේ.මෙවැනි ජාත්‍යන්තර තරගාවලි සඳහා ඉදිරිපත් කිරීමට පෙර අප මේ දරුවන් හොඳින් පුහුණු කරනවා. ගණිත ගුරුවරු, ගණිත ගුරු උපදේශකවරු, ගණිත විෂය බාර අධ්‍යාපන අධ්‍යක්ෂවරු සහ කොළඹ විශ්ව විද්‍යාලයේ ගණිත අංශයේ සහයෝගය අපට මේ පුහුණු කිරීම් සඳහා ලැබෙනවා.ප්‍රථම වරට අපට ආරාධනා ලැබුණු මේ තරගාවලියට අපට ඉදිරිපත් කරන්න කිව්වේ 1995 වසරේ සහ ඊට පසු ඉපදුණු දරුවන්වයි. අප ඉදිරිපත් කළ කණ්ඩායම ළාබාල කණ්ඩායමක්. අපේ මේ දරුවො දක්‍ෂතා පෙන්නුවේ ලෝකයේම ගණන්වලට උපරිම දක්‍ෂ ළමයින් සමග තරගකරලායි.මේ දරුවන්ට විශේෂ ගණිත හැකියා තියෙනවා. ඒ හැකියා අපට හිතා ගන්නවත් බැහැ. සමහර ගණන් දුන්නාම ඇතැම් කොටස් විසඳන එක අපටත් අමාරුයි. ඒත් මේ දරුවො ඒවා හදනවා. පුංචි වුණත් මේ දරුවො හරිම දක්‍ෂයි” යැයි ඇය කීවාය.මෙලෙස ගණිතයෙන් හපන්කම් පෙන්වූ සිසුන් අටදෙනා නම් කොළඹ රාජකීය විද්‍යාලයේ රුවිමාල් පතිරාජ (රිදී පදක්කම), අයූෂ ෆොන්සේකා (ලෝකඩ), ෂෙනාල් කොටුවේවත්ත (ලෝකඩ), පේරාදෙණිය රණබිම රාජකීය විද්‍යාලයේ කවීෂ ගිම්හාන (රිදී), කුරුණෑගල මලියදේව විද්‍යාලයේ යොහාන් අබේසිංහ (ලෝකඩ), රත්නපුර සීවලී විද්‍යාලයේ පසිඳු ලක්ෂිත (ලෝකඩ), කොළඹ මහානාම විද්‍යාලයේ චතුර හෙට්ටිආරච්චි (ලෝකඩ) සහ කෑගල්ල ස්වර්ණජයන්ති මහා විද්‍යාලයේ තමිඳු කිරිදෙන (ලෝකඩ) ය.මේ පුංචි හපනුන් හා කතාබහ කිරීමට අපට ද අවස්ථාව ලැබිණ. ඒ ඔවුන් පසුගියදා මවුබිමට පැමිණිදාය. අප හා මුලින්ම කතා බහට එක්වූයේ රිදී පදක්කමක් දිනාගත් රාජකීය විද්‍යාලයේ 7 වැනි ශ්‍රේණියේ ඉගෙනුම ලබන රුවිමාල් පතිරාජය. ඔහු ගැන මෙහිදී අපට ද යමක් කීමට ඇත්තේය. ඒ රුවිමාල් සිළුමිණ ටිකිරි හමුවට කුඩා කල සිටම නිර්මාණ යොමුකරන පුතකු ලෙසය. හම්බන්තොට ශාන්ත මේරි ජාතික පාසලේ තුන්වැනි ශ්‍රේණියේ ඉගෙනුම ලබන අවදියේ සිට මේ දක්වාම රුවිමාල් ටිකිරි හමුවට අපූරු ගද්‍ය, පද්‍ය සහ චිත්‍ර යොමු කරයි.”මං හයවැනි ශ්‍රේණියේ වෙනකම් ගණිතය විෂයක් විදිහට හැදෑරුවා. ගණිත ඔලිම්පියාඩ්වලට තේරුණාට පස්සෙ ගණිතය ගැන ඊට වඩා උනන්දුවක් දැක්වූවා. අන්තර්ජාලයේ ගණිතයට සම්බන්ධ ලිපි බලද්දී මට ගණිතය ගැන ආශාවක් ඇතිවුණා.ඊට පස්සෙ අම්මයි තාත්තයි මට ගණිතය ගැන කියලා දුන්නා. වෙබ් අඩවි ඔස්සේ යමින් ගණිත විෂය ගැනත් ගැටලු ගැනත් තව තවත් හැදෑරුවා. මං ගණන්වලට කොහොමත් කැමතියි. නිතර ගෙදරදී ගණන් හදලා ගැටලු විසඳලා වේගය දියුණු කරගත්තා. මේ වගේ ගණිත තරග ආවාම මං වැඩිපුර ගණන් හදනවා යැයි රුවිමාල් පවසයි.ඉදිරියටත් ජාත්‍යන්තර ගණිත තරගවලට සහභාගි වී ලොකුවී ගණිතඥයකු වීම රුවිමාල් ගේ අපේක්‍ෂාවයි.”පුතාගේ වයස අවුරුදු 1 – 2 කාලේ සිටම ගණිතය ගැන තියෙන විශේෂ උනන්දුව මට තේරුණා. එයා ඒ කාලෙ ඉඳන්ම හැමවිටම වැඩි දෙයක් කරන්නයි අපෙන් ඉල්ලන්නේ. පුංචි කාලෙ ඉඳන්ම පුතා වාහනවල යනකාට අප පහුකරගෙන යන වාහනවල නොම්මර තහඩුවේ ඇති අකුරු හතරේ අංකය ඉංගිරිසියෙන් හා සිංහලෙන් කියවනවා. ඒ දැනුම එයා වයසින් වැඩෙත්ම ටිකෙන් ටික දියුණු කරගත්තා.” යැයි රුවිමාල්ගේ මව වෛද්‍ය මාලතී පතිරාජ මහත්මිය පැවසුවාය.අනෙක් රිදී පදක්කම දිනාගත් සිසුවා පේරාදෙණිය රණබිම රාජකීය විද්‍යාලයේ 9 වැනි ශ්‍රේණියේ ඉගෙනුම ලබන කවීෂ ගිම්හාන සිසුවාය.”මං පුංචි කාලෙ ඉඳන්ම ගණන්වලට කැමතියි. ඒ වගේම ගණන් හදන්නත් පුළුවන්. ශිෂ්‍යත්වයෙන් පසු 6 වැනි ශ්‍රේණියට ඇතුළුවීම සඳහා පැවැති තරග විභාගයෙන් මධ්‍යම පළාතෙන් ගණිත විෂයට වැඩිම ලකුණු ලබාගත්තා. පුංචි කාලෙ ඉඳන්ම මට ගණිතයට තෑගි ලැබුණා. මේ තරගයට යන්න අපට අපේ ඉස්කෝලෙන් විදුහල්පතිතුමා, අංශභාර ගුරුතුමා හා ගණිත ගුරුතුමා උදව් කළා. නේපාලයේදී අපි තරග කළේ ලෝකයේ ගණිතයට දක්ෂම ළමයි එක්ක. තරගයෙන් මුළු ලකුණු ලබාගත්තේ බල්ගේරියානු ජාතික අයියා කෙනෙක්. එයා හැමදාම ඉගෙන ගන්නෙ ගණන්ලු. ඒ රටවල ගණිතයට විතරක් වෙනම පාසල් තියනවාලු. එයා ඉගෙන ගන්නෙ එහෙම පාසලක.නේපාල තරගය අපට ලැබුණු ලොකු අවස්ථාවක්. ඉදිරියේදී යහළුකම් පවත්වන්න යාළුවො ගොඩක් අපට එහිදී හමුවුණා.” ඔහු කීවේය.ලෝකඩ පදක්කමක් ලබාගත් පසිඳු ලක්ෂිත රත්නපුර සීවලී විදුහලේ 7 වැනි ශ්‍රේණියේ ඉගෙනුම ලබයි. “මං හැමදාම වාර විභාගවලදී ගණන්වලට ලකුණු 90 ට ඉහළ ලබාගත්තා. මං සාමාන්‍ය ගණිත පාඩම් හැරුණා ම ගණිත ගැටලු පොත් ප්‍රහේලිකා පොත්වල ගැටලු විසඳනවා. ලොකු වුණාම ගණිතඥයෙක් වෙන්න මං ආසයි.” යැයි පසිඳු පැවසීය.තමිඳු දම්රුවන් කිරිදෙන ඉගෙන ගත්තේ කෑගල්ල ස්වර්ණ ජයන්ති විදුහලේ 7 වැනි ශ්‍රේණියේය. පාසලේ දී ඔහු සෑම වාර විභාගයකදීම ගණිතයට ලකුණු 98 – 99 – 100 ත් ලබාගනී. මේ තරගාවලියේදී තමිඳු ලෝකඩ පදක්කමක් දිනා ගත්තේය.”මේ තරගාවලියේ කේවළ තරගයේදී තරගයට සහභාගි වූ සෑම වයස් මට්ටම්වල සිසුන්ට එක විභාගයක් දුන්නා. අපි ඒ ගණිත ගැටලුවලට උත්තර ලිව්වා. පුංචි කාලෙ ඉඳන් ගණන්වලට කැමති නිසාත් හොඳ පුහුණුවක් ලබපු නිසාත් මට ප්‍රශ්න පත්‍රය එතරම් අමාරුවුණේ නෑ. මගේ පාසල කුඩා පාසලක් වුණත් අපේ ගුරුවරු ගණන්වලට උදව් කරනවා. මං ගණන්වලට අමතර පන්ති යන්නේ නෑ. මං මේස පන්දු ක්‍රීඩාවෙත් යෙදෙනවා.” තමිඳු කීවේය.සමිත යොහාන් අබේසිංහ ඉගෙන ගන්නේ කුරුණෑගල මලියදේව විදුහලේය. ඔහු ද ලෝකඩ පදක්කමක් දිනා ගත්තේය.”මං හයවැනි ශ්‍රේණියේ සිට තරගවලට ගණන් හදනවා. මේ වසරේ මැයි මාසයේදී අමාත්‍යංශයෙන් මේ තරගාවලිය සඳහා තේරීමේ ගණිත තරග විභාගයක් තිබ්බා. මං ඒකෙන් ලංකාවෙන් ම පළමුවැනියා වුණා. මං ගණන් හදන්න වෙනම කාලය යොදවනවා. පත්තරවල තියෙන ගණිත ගැටලු ප්‍රහේලිකා විසඳනවා. චෙස් ක්‍රීඩාවෙන් මට පදක්කම් ලැබී තියෙනවා. අනික් විෂයන් පාඩම් කරලා නිදිමත එනකොට මං ගණන් හදන්න ගන්නවා.” යැයි සමිත පැවසීය.අපේ පුතුන් නේපාලයේ දී විදෙස් සිසුන් සමඟලෝකඩ පදක්කමක් දිනාගත් අයූෂ ෆොන්සේකා කොළඹ රාජකීය විද්‍යාලයට ඇතුළු වූයේ ගණේමුල්ල වැලිපිල්ලෑව ප්‍රාථමික විද්‍යාලයෙන් 5 වැනි ශ්‍රේණිය ශිෂ්‍යත්ව විභාගය සමත්වීමෙන් පසුය.”මං මේ තරගයට සහභාගි වුණේ හරිම ආශාවෙන්. මගේ බලාපොරොත්තුව කවදා හෝ මේ තරගාවලියෙන් අපේ රටට රන් පදක්කමක් ගන්නයි මට ඕනෑ. ඉස්සර නම් මං ආශා වුණේ ලොකු වුණාම ඉංජිනේරුවෙක් වෙන්න. ඒත් මට දැන් ඕනෑ කවදා හරි ගණිතඥයෙක් වෙලා මගේ ගම් පළාත ගම්පහෙන් නංගිලා මල්ලිලා මේ තරගාවලියට යවන්න දක්ෂ අයට මඟ පෙන්වන්නයි.” යනුවෙන් අයූෂ කීය.අයූෂ ගේ මව චාමලී උදයංගනී ගුරුවරියක වශයෙන් කටයුතු කර දැන් විශ්‍රාමිකව පසුවන්නීය. ඇය සිය පුතු ගැන අප හා කතාබහට එක්වූවාය.”පුතාගේ ගණිත හැකියාව කුඩා කල සිටම දැක්කා. ගෙදරදි ගණන් හදන්න ඉල්ලන්නේ එයාගෙ මට්ටමට වඩා ලොකු ගණන්. මට මතකයි වයස අවුරුදු 6 දි විතර මගෙන් ඇහුවා බිංදුවද ඍණ කෝටියද අගයෙන් වැඩි කියලා. මං ඒ ගැන එයාගෙ දැනුම අනුව පැහැදිලි කළා.කුඩා කාලෙ ලොකු පත්තර පිටුවල උඩ ඉඳලා පහළට පේළියට ලොකුවට ඉලක්කම් ලියලා එකතු කරනවා. කොටු රූල් පොත්වලත් මුල ඉඳ අගට පේළියට ලියලා එකතු කරනවා. ඒවාගේ පේළියක් එකතු කරන්න එයාට විනාඩි 5 ක්වත් යන්නෙ නෑ. පුතා මේ තරගාවලියට ගිහින් ඇවිත් කරන්නෙත් ගණිත ගැටලු පොත් තියාගෙන ගණන් හදන එකමයි. ගණිතය එයාට ජීවිතය වගෙයි.”ෂෙනාල් කොටුවේවත්ත ඉගෙනුම ලබන්නේ කොළඹ රාජකීය විදුහලේය. ලෝකඩ පදක්කමක් දිනාගත් ඔහු පාසලේ වාර විභාගවලදී නොකඩවා ගණිතයට ලකුණු 95 ක් ලබා ගනී. ඔහු වඩාත් පි‍්‍රය කරන්නේ වීජ ගණිතයට ය.”අපට මේ තරගයේදි විසඳන්න ලැබුණෙ ලංකාවේ එකොළොස්වැනි ශ්‍රේණියට ලැබෙන ගණනුයි. තරගාවලියට සහභාගි වූ අනෙක් රටවල ළමයි 18 – 19 වයස කාණ්ඩවල අයයි. ළාබාලම වයස් කාණ්ඩයට හිටියෙ අපේ කණ්ඩායමයි. මේ තරගයේදී අපි හැමෝම කණ්ඩායමක් වශයෙන් වැඩ කරන්න ඉගෙන ගත්තා. ගණිතයේ අලුත් ක්‍රම ඉගෙන ගත්තා. මෙහිදී ලද පුහුණුව මට ගොඩාක් වටිනවා. ඉන් මා තවත් ධෛර්යවත් වුණා.” ෂෙනාල් පැවසීය.රාගම බටුවත්ත කනිෂ්ඨ විද්‍යාලයෙන් ශිෂ්‍යත්ව විභාගය සමත්ව කොළඹ මහානාම විද්‍යාලයට ඇතුළු වූ චතුර සඳරුවන් හෙට්ටිආරච්චි ද තරගාවලියේ දි ලෝකඩ පදක්කමක් දිනා ගත්තේය.”මේ තරගය අපට ලොකු අභියෝගයක් වුණා. වීජ ගණිතය ජ්‍යාමිතය වැනි සෑම දෙයක්ම මිශ්‍රවූ ගණිත ගැටලු විසඳීමට ලැබුණා. මං ගණිතයට දක්ෂයි කියන හැඟීම මට මුලින්ම දැනුණෙ එක් වාර විභාගයකට ගණිතයට සීයෙන් සීය ගත්තමයි. ඊට පස්සේ දිගට ම අඩුම ගණනේ 90 න් ඉහළවත් ගණන්වලට ලකුණු ගන්නවා. මං ගණිත ගැටලු විසඳීමේ වේගය පවත්වා ගෙන යෑමට නිතර ගැටලු විසඳනවා. දවසට පැයක් දෙකක් විතර තාත්තාත් එක්ක ගණන් හදනවා.” යැයි චතුර පැවසුවේය.පදක්කම් දිනා සිනා පිරි මුවින් යුතුව මෙරටට පා තැබූ මේ පුතුන් රටට ආඩම්බරයකි. මේ ආගමන මෙතැනින් නතර නොවී ඉදිරියට ම යෑමට අධ්‍යාපන අමාත්‍යාංශය, දෙමවුපියන් හා පාසල වෙතින් ද ඔවුනට අගනා සහායක් ලැබේ. ඒ සියල්ලෙන් දිරිමත් ව තව තවත් හපන්කම් පෙන්වා ලක්මවගේ නාමය ලොව පුරා රැඳවීමට ශක්තිය හා වාසනාව ලැබේවායි අපි ද ඔබට සුබ පතමු.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111272</link>
    <topic>කොටි ගහද්දිත් මං මෙහෙ දාලා නොගියේ අම්මා ලබා දුන් යෝධ ආත්ම ශක්තිය නිසයි</topic>
    <author>යාපන අර්ධද්වීපයේ නාගදීපයේ සිට</author>
    <content>කොටි ගහද්දිත් මං මෙහෙ දාලා නොගියේ අම්මා ලබා දුන් යෝධ ආත්ම ශක්තිය නිසයි- උතුරු පළාතේ ප්‍රධාන සංඝනායක නාගදීප විහාරාධිපති නවඳගල පදුම කිත්ති හිමිඋතුරු පළාතේ මුහුද මැද පිහිටි කුඩා දිවයින් අතර නාගදීපයට හිමිවන්නේ අති විශේෂ ගෞරවනීය ස්ථානයකි. චූලෝදර – මහෝදර නාග රජවරුන් අතර මහත් බිහිසුණුව විශාල පිරිසක් සම්බන්ධ කැර ගනිමින් (මැණික් පුටුවක් බෙදාගන්ඩ බැරිව) සිදුවන්නට ගිය මහා ජීවිත විනාශය වළකන්නට එදා බුදුහු මේ ස්ථානයට අහසින් වැඩම කළහ.එසේ බෞද්ධ උරුමයක්ව පැවැති මේ පූජනීය ස්ථානයට විදේශීය ආක්‍රමණවලදී මහත් උවදුරු සිදුවූවත් ඊට වඩාත්ම තර්ජන එල්ල වූයේ පසුගිය වසර 30ක් පමණ උතුරේ පැවැති එල්.ටී.ටී.ඊ. ත්‍රස්තවාදීන්ගේ පාලනයෙනි. එම අවස්ථාවේ ඔවුන් සමඟ උරෙනුර ගැටී මේ පූජනීය ස්ථානය ආරක්ෂා කළේ පුරාණ නාගදීප රජමහා විහාරාධිපති උතුරු පළාතේ ප්‍රධාන සංඝනායක නවඳගල පදුම කිත්ති තිස්ස හාමුදුරුවෝය. මෙහි අද සිටින හත්දහසක් පමණ ජනතාවගේ නායකයා උන්වහන්සේය.එසේම මෙහි සිටින සිංහලයන් දෙදෙනාගෙන් එක් අයෙක් උන්වහන්සේය. නවඳගල තවත් හිමිනමක් මෙහි වැඩ වෙසෙයි. “පුරා වසර 39ක් පමණ එක දිගටම මෙහි රැඳී සිටීමේ මහා යෝධ ආත්ම ශක්තිය මට ලැබුණේ මා වැදූ අම්මාගෙන්. අපි දකුණේ බලපිටියෙ මිනිස්සු. කවුරු මොන දේකට ආවත් මං මේ බෞද්ධ උරුමය අත්හැර දුවන්නේ නෑ.” එසේ කියමින් මා අබිමුව සිට සාමීචියට එක්වන උන්වහන්සේ තම මෑණියන් ගැන මෙසේ සිහිපත් කරයි.බලපිටිය මොහොට්ටිවත්තෙ මුතුමුනි රොසලින් නෝනා කියන්නෙ මගෙ රත්තරං අම්මා. තාත්තා පාණදුර පින්වත්තේ අගම්පොඩි බීටින් මැන්දිස්. තාත්තාට සාමාන්‍යයෙන් ඉඩමක් දෙකක් තිබුණා. ඒත් අපේ පවුලෙ දරුවොම 8ක්. නවඳගල ඇල්පිටිය ගමේ තමයි අපේ අම්මයි – තාත්තයි දරුවොයි ජීවත්වුණේ. ඒ දෙන්නා මහන්සියෙන් හදාගත් ගෙයක. මට අක්කලා 3යි අයියලා 4යි හිටියා. පවුලෙ බඩපිස්සා මං. පුංචිම සන්දියෙ අම්මගෙ අතේ එල්ලිලා නවඳගල මහා විද්‍යාලයට ගිය ගමන මට තවම මතකයි. පුංචි කාලෙදි අනෙක් ළමයින්ට වඩා මං වෙනස් ළමයෙක්.අදත් ඒ වෙනස්කම මට තියෙනවා. පාසල ඇරිලා ගස් නඟින්න, කැලෑ පනින්න, වැල්වල එල්ලිලා ටාසන්ලා වගෙ කරණම් ගහන්න ඔරු පාරු තෙප්පම් තරගයට පදින්න – ගඟේ පිහිණුම් තරග කරන්න – මීහරක් පිටේ නැඟලා කොල්ලොත් එක්ක ලී හරඹ කරන්න මේ හැම දේම මාත් කළා. ඒත් පවුලෙ පොඩි එකා නිසා අම්මගෙ පුදුම රැකවරණයක් මට ලැබුණා. මං නිදාගන්නෙත් අම්මා එක්ක ගුලිවෙලා. ඇගෙ ඇඟේ ගෑවෙන්න අතක් හරි දාගන්න බැරිවුණොත් එදාට මට නින්ද යන්නෙ නෑ. අපෙ තාත්තා හරිම සැරයි. අම්මත් සැර වගෙ පෙනුණාට පළාතේ කා අතරත් ජනප්‍රිය කෙනෙක්. දරුවන් තාත්තට වඩා අම්මාට සමීපයි.හේතුව තමන්ගේ ආදරය හැමවිටම පෙන්වීම. ඒත් තාත්තා එහෙම නෑ. දුරින් ඉඳලා තමයි ඔහු ආදරය කරන්නේ. අම්මයි තාත්තයි වුණත් ගොඩාක් වෙලාවට කුරුල්ලයි කිරිල්ලියි වගෙ ඉන්නෙ. ගෙදර කටයුතුවලට දෙන්නම හොඳට මහන්සි වෙනවා. ඒත් තාත්තා පින්වත්තෙ. අම්මා බලපිටියෙ නිසා පොඩ්ඩක් දෙන්නා ඇවිළුණොත් අම්මා තාත්තව දාලා යනවා ඒ කාලෙ හලාවතට කසාද බැඳලා ගිය ලොකු අයියලගෙ ගෙදර. එහෙම වෙලාවට තාත්තා ගිහින් එක්කන් එනකම් අම්මා ආයිත් ගෙදර එන්නෙ නෑ. සමහර විටෙක මාසයක් විතර හලාවත ඉන්න ඇරලා අයියම අම්මා එක්කරගෙන එනවා. හැබැයි! එහෙම වෙලාවට වුණත් අම්මා ගෙයින් පිට යන්නෙ මාවත් අරන්. මට අම්මා නැතිව ඉන්න බෑ.එක වතාවක් එහෙම ප්‍රශ්නයක් වෙලා අම්මා මාවත් අරන් යන්න හදනකොට තාත්තා මාව අල්ලා ගත්තා. මට යන්ඩ බැරිවුණා. දවස් 1 1/2ක් විතර මං ගේ වහලෙ උළු ගැලවෙන්න කෑ ගහලා ඇඬුවා. කෑම බීම ගත්තෙත් නෑ. මගෙ විලාපය අහන් ඉන්න බැරිව ඒ වතාවෙ තාත්තා මාවත් අරන් හලාවත ගිහින් අම්මා එක්ක ආවා.1971 කැරැල්ල මට හොඳට මතකයි. උණුසුම් සිදුවීම් ගොඩක් සිදුවුණේ ඇල්පිටියෙ. හවස ඇඳීරියත් එක්කම අම්මා අක්කලයි – අයියලයි එකතු කරගෙන පහළ කැලේ ගල්ගුහාවක ගිහින් හැංගෙනවා. මං පොඩි එකා නිසා එහෙම ගිය අම්මා ඒ අයව හංගලා මාත් සමඟ ගෙදර නිදාගන්නවා. තාත්තාත් ගෙදර මුරට ඉන්නවා. හැබැයි! වටපිට පරෙස්සමට බලලා අම්මයි – තාත්තයි තේවතුර හුළං විස්කෝතු රාත්‍රි කෑම ආදිය අරගෙන රෑ එළිවන ජාමෙ වනතුරු ලොකු දරුවන් රකින්න මහ රාත්තිරියෙ අර කැලයට රිංගලා නැවත එනවා. ජේ.වී.පී. කියලා මේ අය ගෙනියාවි කියලා ඔවුන් බයෙන් හිටියෙ.1971 අප්‍රේල් 5දා රට පුරා ඇරැඹුණු ජේ.වී.පී. කැරැල්ල නිසා අපේ ගමේ මිනිසුන්ට කන්ඩත් නැතිවුණා. අපටත් එහෙමයි. අපේ අම්මා යෝධ ගැහැනියක් කියන්නෙ අපට තිබුණ පොඩි කුඹුරෙන් ලැබුණ සහල් ටික පරෙස්සම් කරලා අපට බත් කට කට හරි කැව්වා. ඒකත් ඉවර වුණාම කෙසෙල් බඩ අරන් පැපොල් හීනියට ඒකට කපලා දාලා දරුවන්ට සතියක් දෙකක් කන්ඩ දුන්නා. අපේ තාත්තා තරම් කුරුඳු තලන්න දක්ෂයෙක් ඒ ගම් මායිමේවත් හිටියෙ නෑ. අම්මා ඒ කුරුඳු හන්දි කරන්න දක්ෂයි.තාත්තාට තිබුණු කුරුඳු ඉඩමෙ අස්වැන්න කඩයට දීලා ටික දවසක් කෑවා. එහෙමත් බැරි දවසට මේ රත්තරං අම්මා අනුන්ගේ රබර් ඉඩම්වල කිරි කපන්ඩත් ගියා. නිල්පාට මලක් පිපෙන දියබෙරලිය නමින් හැඳින්වෙන කොළ ගෙනැවිත් මලවලා බත්කටක් එක්ක බත පිරිමැහුවා. අලුත් අවුරුද්ද එනකොට ගෙදර හාල් ඇටයක් නෑ. ඒත් ඔබ දන්නවාද? අම්මා අවුරුදු බතේ හාල් වෙන තැනක හංගලා අම්මයි තාත්තයි කතාවෙලා තමන්ට ඒ වනවිට තිබුණු වටිනාම පැට්‍රල් මැක්ස් එක (ඇව්රෝ ප්ලේන් එකක් කොටපු) රුපියල් 75කට විකුණුවා. ඒකෙන් තමයි රසකැවිලි ටික හැදුවෙ. මට ඒ වනවිට වයස අවුරුදු 10ක් විතර වුණාට සිද්ධි මතකයි.මුතුමුනි රොසලින් නෝනාකැරැල්ල නැඟලා ආවා. අපේ ගේ ළඟ තිබුණු ගස් කපලා බෝක්කු කට වහලා පාරත් වහලා පස්දාලා පොලිස් ජීප් එකට ගමට එන්ඩ බැරිවෙන්ඩ මහ විපරියාසයක් සිදුවුණා. ජේ.වී.පී.කාරයො රයිෆල් තුවක්කු අරගෙන ඇවිත් මේවා කෙළේ. තාත්තයි – අම්මයි ගෙදර හිටියෙ නෑ. අපේ ගේ ළඟින්මයි පාරත් වැහුවෙ. තාත්තා රාත්තිරියට හීන් අඩියක් ගහලා ගෙදර එන්නෙ. පාර වහලා තිබෙනවා දැක්කම එයාට කේන්ති ගියා. මරහඬ දීලා කෑගහලා අර ඔක්කොම අස්කළා. අම්මට තාත්තට දේශපාලනයක් නෑ.ඒක කරලා වැඩි වේලාවක් ගියේ නෑ. තරුණ ගැටව් පිරිසක් අපේ ගේ වට කළා. තුවක්කු ගල්කටස් අරගෙන. අම්මා තාත්තට කිව්වා කැත්තකුත් අරන් පිටිපස්සෙන් කැලයට පනින්න කියලා. අම්මගෙ කන් ඇහෙනවා අඩුයි. ඇස් පෙනීමත් දුර්වලයි. එයා හිතුවෙ ඇවිල්ලා ඉන්නෙ හමුදාවෙන් කියලයි. “කවුද? මේ වැඩේ කළේ. උන් අතර එකෙක් ගෝරනාඩුවක් දාලා අම්මගෙන් ඇහුවා. අම්මා බයේ පස්සට යන ගැහැනියක් නොවේ. “කරපු කෙනෙක් අල්ල ගන්නවාලා. මගෙ දරුවො මං හොඳට හදලා තියෙන්නෙ. අපිත් ගෙදර හිටියෙ නෑ. මේක කරලා තියෙන්නෙ තේකොල කල්ලියෙ මිනිස්සු” අම්මා එහෙම කීවෙ චේගුවේරා කාරයො කියන අර්ථයෙන්. ඇයට ඒ වචනය කියන්ඩ බෑ.අපෙ අම්මලා ගමට පෙනෙන්න බොරු සෝබනේට පන්සලට යන අය නොවෙයි. පන්සලට දානෙ දෙනවා. පෝයට යනවා. තොවිල් පවිල්, හදි හූනියම්, යන්තර මන්තර ඒ වගේ දේවල් විශ්වාස කරන්නෙත් නෑ. එහෙම බැලුවාම සාම්ප්‍රදායික ගැමි ගැහැනියගෙන් අපේ අම්මා වෙනස්. මාසයක දෙකකට සැරයක් හරි ගියොත් යන්නෙ අලුත්ගම කන්දෙ විහාරයට.අම්මා අක්කලා රකින්නෙත් ඇස් දෙක වගේ. ඒ කොයි හැටි වෙතත් අපේ එක් අක්කා කෙනෙක් කොල්ලෙක් එක්ක පැටැලිලා අමාරුවෙ වැටුණා. අම්මා මේක දැනගත්ත ගමන් වරම ගත්තු කපුහාමිනේ වගෙ කලබල වුණා. ඒත් තාත්තා කීවා “කලබල වෙන්ඩ එපා. උඹ රෙජිස්ට්‍රාර් එක්ක වරෙන්. මං ඉතිරිය බලාගන්නම්.” කියලා. අර කොල්ලා මේ සූදානම ගැන කිසිවක් දන්නෙ නෑ. මිනිහා අක්කා මඟහරින බව පෙනුණා. තාත්තා ගෙයි පෝටිකෝව ඉදිරිපිට මල් පඳුරෙ තියුණු කඩුවක් හංගලා ගෙයි ඉදිරිපිට හිටියා. අර කොල්ලා යන්ඩ ඕනෑ මේ පාරෙන්මයි. යන වෙලාවෙ කඩුව අරන් පෙන්නලා තාත්තා කතා කළා. කොල්ලා ගෙට ගත්තාම රෙජිස්ට්‍රාර්ට කියලා විවාහය සිදුකළා. විවාහයෙන් පස්සෙත් අම්මලා මේ අය ගැන බැලුවා. කොල්ලා අක්කට ආදරෙන් හිටියා. ඒ කොල්ලාත් අක්කට බයයි. අක්කත් අම්මා වගේම සැරයි.”මං 1973 දි මුල්වරට මහණ වෙන්ඩ ඕනෑ අම්මෙ” කියලා අම්මට නිකමට කීවා. අම්මයි – තාත්තයි විරුද්ධ වුණේ නෑ. අපිට ඥාතිත්වයක් තියෙන පුරාණ නාගදීප විහාරාධිපති අමරපුර මහ නිකායේ මහ නායක බ්‍රාහ්මණවත්තේ ධම්ම කිත්ති තිස්ස හාමුදුරුවො තමයි මාව මහණ කරවන්නෙ. මාව මුලින්ම අඬගහගෙන එන්නෙ දෙමටගොඩ ශ්‍රී නාග විහාරයට. මගේ කේන්දර එහෙම බලලා මහණෙට සුදුසුයි කියලා තීරණය කරලා ගෙනාවෙ. මට කලින් බ්‍රාහ්මණවත්තේ සීවලී හාමුදුරුවො මෙහි හිටියත් උන්වහන්සේ කොටි තර්ජන නිසා මෙහෙ දාලා ගියා. උන්වහන්සේ මගේ සහෝදරයෙක්. අම්මා නැතිව දවස් ගතකරන එක මට හරිම අමාරුයි. ඒත් අම්මා මට ධෛර්යය දීලා කතා කළා. ඒ නිසා ටික දවසක් යනකොට පුරුදු වුණා. මාව ඊළඟට ගෙනාවෙ යාපනයේ ටවුමෙ තිබුණු මහානාග විහාරයට. විජිතධම්ම හාමුදුරුවො එහි විහාරාධිපතිව හිටියෙ. අද දකින්නට නැති යාපනයේ සිංහල මහා විද්‍යාලයයේ උන්වහන්සේ ඉගැන්නුවෙ.ඊටත් ටික දවසකට පස්සෙ නාගපූරණී කියන බෝට්ටුවෙන් මාව නාගදීප රජමහා විහාරයට ගෙනාවා. ඊට අවුරුදු දෙකකට විතර පස්සෙ 1975 වෙසක් පෝය දවසෙ ඒ බෝට්ටුව මුහුදෙහි පෙරළිලා සිංහල 3 දෙනකුත් දෙමළ පිරිසකුත් මැරුණා. අද ඒ බෝට්ටුවත් නෑ.මෙහෙ එනකොට තවත් පොඩි හාමුදුරුවරු පිරිසක් හිටියා. ලොකු හාමුදුරුවන්ට පිළිවෙළට වැඩ ඕනෑ. මුලින්ම අම්මා ඒ ටික කියා දුන්නත් ලොකු හාමුදුරුවො අම්මට වඩා සැර නිසා කොළ කෑල්ලක් නොතිබෙන්න මං වත්ත අස්කරන්ඩ ඕනෑ. අනෙක් පොඩි හාමුදුරුවරු පන්සල් මිදුල අතුගානවා. මං ඒ කසළ ටික ඉවතට ගෙනයන්න ඕනෑ. ඒ කාලෙ නාගදීප පන්සලේ බල්ලො ගොඩාක් හිටියා. උන් හැමතැනම බෙටි ගහලා. මේවත් අස්කරන්න වුණේ මටයි. අනෙක් හාමුදුරුවරු බෙටි ටික වහලා උඩින් කොළ තියලා තිබුණාම මං අතින් අරන් දානකොට ඒ බෙටි අතේ තැවරුණා. මං ලොකු හාමුදුරුවන්ට පැමිණිලි කළාම උන්වහන්සේ ඇහුවෙ එක ප්‍රශ්නයයි. “ඇයි? තල්පත් දෙකක් ගන්නෙ නැත්තෙ” කියලයි. අම්මට ලිපියකින් දැන්නුවාම ඇය ලියා එව්වා,”පුතේ, ජීවිතය ජයගන්නෙ අභියෝග පරාද කරලා. මමත් එහෙමයි. “ ඇගේ වචන මා දිරිමත් කළා.මෙහෙට ඇවිල්ලා මාස දෙකහමාරකින් මාව මහණ කළා. ජේ.ආර්.ගේ ආණ්ඩුව පත්වුණා විතරයි 1977 දි මෙහෙ ලොකු ජාතිවාදී කැරැල්ලක් ආවා. ජාතිවාදීන් විහාරයට ගිනි දැම්මා අපිව පන්නාගන්න. අපේ අම්මයි - තාත්තයි දෙන්නම අපට කීවෙ බැන්නොත් – ගහන්ඩ ඕනෑ. ගැහුවොත් මරන්ඩ ඕනෑ” සංකල්පය බුද්ධ පුත්‍රයෙක් හැටියට මෙහෙම කතාකරන එක වැරැදියි කියලා ඔබට හිතුණත් මේ පළාතේ එහෙම නැතිව ඉන්ඩ බෑ. හැම ජාතියකම ඉන්නවා හොඳ වගේම නරක මිනිස්සු. මාත් නාවික හමුදාවෙ උදව්වෙන් ඒ අයට අවශ්‍ය පියවර ගත්තා. බුදුන්ගේ කාලෙ වුණත් රජවරු දාමරිකයන් උල තියද්දි බුදුන් ඒවාට මැදිහත් වුණේ නෑ. ඒත් මේ පළාතෙ දෙමළ මිනිස්සු මට ආදරෙයි. එදා හිටි ලොකු හාමුදුරුවන්ටත් ආදරෙයි. අපට පුරා අවුරුදු 68ක් දානය දුන්නෙ නාගදීපය ඉදිරිපිට ඉන්න රාමචන්ද්‍රන් පවුල.83දි රටේ කළු ජූලිය ගිය වෙලාවෙත් කැරැලිකාරයො අපට පන්සලට මෝටාර් ගැහුවා. වෙඩි තිබ්බා. රාත්‍රි 11ට විතර මා ස්නානය සඳහා යනකොට එක්කෙනෙක් මට ගහන්න වගේ ආවා. මාත් බාල්දියෙන් දීලා ඇරියා. පහුවදා ලොකු හාමුදුරුවො නාවික හමුදාවෙ මෙහෙ මූලස්ථානෙ කරෙයිනගර්වලට යන්ඩ, ගිහින් මේ ගැන කියන්ඩ කියලා මට කිව්වා. ලියුමකුත් දුන්නා. මාත් රුපියල් 55ක් ගෙවලා අලයිඅරසු බෝට්ටුවෙන් ගිහින් බැහැලා කරෙයිනගර්වලටත් පයින්ම ගියා. ඒ අසල හිටියා මල්ලිබාස් උන්නැහැ කියලා සිංහල මෝටර් බෝට්ටු ඇන්ජින් එහෙම හදන කෙනෙක්. එයාගෙ නම ලීලාරත්න. එයාගෙ මඩුව තිබුණෙ ඒ ළඟම.මං කොමාන්ඩර් ජයවර්ධනට (එදා අණදෙන නිලධාරියා) එතුමාට අපට ඇති තර්ජන කීවා. ඔබවහන්සේ රාත්‍රියෙ යන්නෙ කොහොමද? මෙහෙ නවතින්න කීවත් මං රාත්‍රියෙම ඇවිත් අර ලීලාරත්නගේ පුංචි මඩුවෙ නැවතුණා. පහුවදා ගාමිණී දිසානායක මහත්තයයි - ප්‍රේමචන්ද්‍ර මහත්තයයි හෙලිකොප්ටරයකින් ඇවිත් අපව ගෙන යන්ට කල්පනා කළත් අප ගියේ නෑ. ඊට පස්සෙ නාවික හමුදාවෙන් අද වනතුරු ආරක්ෂාව.සිවුපසය විතරක් නොවේ අද පන්සලේ සියලු කටයුතු කරන්නේ නාවික හමුදාව. මෙහි මුරපොළක් දාන්න නාවික හමුදාව එදා තීන්දු කළාම කැමැත්තෙන්ම ඒක බාරව ආවෙ අද නාවික හමුදාපති සෝමතිලක දිසානායක මහත්මයා. එදා එතුමා උප ලුතිනන්. එදා දුරකථන පහසුව නැති නිසා අම්මගෙ දුක සැප හොයා බැලුවෙ ලිපිවලින්. මම නාගදීප ලොකු හාමුදුරුවො වුණු දා ඇත්තටම සතුටු වෙන්ඩ ඇය ජීවතුන් අතර හිටියෙ නෑ. ඒත් මං අම්මව ගෙනැවිත් නාගදීපය වැන්දුවා. තාත්තා අම්මට පෙර මළා. ඒ නිසා එතුමාට සලකගන්න බැරිවුණා. ඒත් අම්මා මියගිය වෙලාවෙ පෙට්ටිය අරන් දුන්නේ මමයි. අම්මගෙ දානෙ කටයුතුත් ඉහළින්ම කළා.මගේ අම්මාගෙන් මට ලැබුණු ලොකුම දේ නිර්භීතකම. නොසැලී ඉදිරියටම යාම. එතුමිය නැත්නම් මං අද නාගදීපයේ ලොකු හාමුදුරුවො නොවෙයි.මෙහෙ පොලිසියක් නෑ. කයිට්ස් පොලිසියෙ මුරපොළින් එන පැමිණිලි ගොඩාක් විභාග වෙන්නෙ මා හරහා. මෙහෙ අද ඉන්නෙ සාමකාමී දෙමළ මිනිස්සු. ඒ අය ත්‍රස්තවාදයට විරුද්ධයි. ත්‍රස්ත කණ්ඩායම් මෙහෙ හැංගුණු වෙලාවට ඔත්තු දුන්නේ පන්සලට. මං නාවික හමුදාව හරහා ප්‍රශ්න විසඳුවා.මගෙ අම්මා තාත්තා වෙනුවෙන් මං පන්සලක් මෙහෙ හැදුවා. ගමෙත් පන්සලක් හදනවා. ගමේ අහිංසක දුප්පත් දෙමළ මුස්ලිම් පවුල් හොයලා දැන් ගෙවල් 14ක් වෝග් ජුවලර්ස් අනුග්‍රහයෙන් දුන්නා.අම්මා දඹදිව යවන්න බැරිවුණා. අපව දෙවැනි අම්මා වගේ බලාගත්ත අක්කාව ඒ වෙනුවට දඹදිව වන්දනාවෙ ඇරියා. අම්මා ලබාදුන් වරම අත්නොහැර මං තවත් බොහෝ වැඩ කරන්ඩ බලාපොරොත්තු වෙනවා.යාපන අර්ධද්වීපයේ නාගදීපයේ සිටඋපාලි සමරසිංහඡායා රූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111273</link>
    <topic>වෛරී සමාජයේ වුවද අපට අවෛරයෙන් ජීවත්විය හැකිය</topic>
    <author>සාකච්ඡා කෙළේ</author>
    <content>වෛරී සමාජයේ වුවද අපට අවෛරයෙන් ජීවත්විය හැකියසබරගමු අමරපුර සිරි සද්ධම්ම වංශ නිකායේ රාස්සගලපාර්ශවයේ මහනායක ශ්‍රී ධර්මානන්ද විද්‍යායතන පරිවේනාධිපතිකරගොඩ උයන්ගොඩ මෛත්‍රී මූර්ති හිමිපසුබිම් කතාවකිඹුල්වත්පුර හා කෝලියපුර පාලනය කළ රජ දරුවෝ නෑ හිතමිතුරෝ ය. ඔවුනොවුන් සමඟි සම්පන්නය. බුදුරජාණන් වහන්සේ ගේ ගිහි කළ නෑයෝ ය. කිඹුල්වත්පුර රජ දරුවෝ උන්වහන්සේ ගේ පිය පස නෑයෝ වූ අතර කෝලියපුර රජ දරුවෝ මවුපස නෑයෝ වූහ.මේ දෙනුවර අතරින් ගලායන රෝහිණී නදියේ දිය හරස් කොට අමුණු බැඳ එහි වැසියෝ කෙත්වතු සරු කළහ. ඒ බුදුරජාණන් වහන්සේ කිඹුල්වත්පුර වැඩ වෙසෙන සමයකි. කිඹුල්වත්පුර හා කෝලියපුර ගොවීහු සී සා කුඹුරු කරන්නට සූදානම් වූහ. යම් ප්‍රශ්නයක් ගැන ඔවුනොවුන් අතර මතවාදයක් ඇති වුණි. එය විසඳාගත නොහැකි වූයේ කලහයක් දක්වාම දුරදිග ගියේ ය. ඇමැතිවරු එය සංසිදුවීමට කොතෙකුත් උත්සාහ ගත්තද ව්‍යර්ථ විය. කලහය දිනෙන් දිනම වැඩි දියුණු වූයේ දෙපස රජවරුන් ගේ කුලමල හා අඩු පාඩු කියමින් දොස් පවරා ගන්නට වූහ.මේ ගැන රජවරුන්ට ද අසන්නට ලැබුණි. තම තමන්ට නඟන දොස් ඇසූ රජවරු ඒ ගැන කෝපව සිය නෑ සබඳකම් පවා අමතක කළහ. යුද්ධයකට සැරසුණහ.තථාගතයන් වහන්සේ අලුයම් වේලේ ලොව බලා වදාරණ මොහොතේ මේ රජවරු මහා යුද්ධයකට සැරසෙනවා දැක ඔවුන් කෙරෙහි කුලුණු සිතින් එහි වැඩම කළහ. රෝහිණී ගඟ මැද අහසෙහි වැඩ සිටි බුදුරජාණන් වහන්සේ දුටු රජ දරුවෝ යුද අවි බිම දමා වැඳ සිටියහ. ඉතා සමඟි සම්පන්නව සිට මෙසේ යුද වදින්නට තරම් වූ කරුණු කුමක්දැයි උන්වහන්සේ ඔවුන්ගෙන් විමසූහ. එහි නිසරු බව වටහා දී අවවාද කොට රජ දරුවන් මුලාවෙන් මුදවා කලහය සන්සිඳ වූහ.මේ සිදුවීම මුල් කර ගනිමින් වෛරී පුද්ගලයන් අතර අපි වෛර රහිතව සුවසේ ජීවත් වෙමු. වෛරී අය මැද අවෛරීව ජීවත් වෙමු යන අර්ථයෙන් මතු සඳහන් ගාථා රත්නය දේශනා කොට වදාළහ.මේ ගාථා රත්නයට අනුව අවෛරී පුද්ගලයන් යනු පංච දුශ්චරිතයෙන් තොර වූ අයයි. පංච දුශ්චරිතයෙන් තොර අවෛරී පුද්ගලයා සුවසේ වාසය කරන බව, සතුටින් සැනසීමෙන් දිවි ගෙවන බව එයින් අර්ථවත් කරයි.2600 වැනි සම්බුද්ධත්ව ජයන්තිය සමරන මේ කාල සීමාවේ ජනතාව අතර බෞද්ධ ප්‍රබෝධයක් ඇති කිරීම සඳහා, පිළිවෙතින් පෙළ ගැසෙන සමාජයක් ගොඩ නැඟීම සඳහා විසි වැදෑරුම් වැඩ පිළිවෙළක් හඳුන්වා දී තිබේ. එහි පළමුවැන්න පංච දුශ්චරිතයෙන් තොර පන්සිල් සුරකින නිවසක්, සමාජයක් ගොඩ නැඟීම ය. අද මිනිසා මිනිසා අතර ගැටුම්, පවුල් අතර, සමාජය හා රටවල් අතර ගැටුම් නිර්මාණය වී තිබෙන්නේ. එකිනෙකා අතර අසමගිය වර්ධනය වී තිබෙන්නේ පන්සිල් ආරක්ෂා කර ගැනීමට නොහැකි වීම නිසා ය. පන්සිල් සුරකින සමාජයක සමඟිය තිබේ. සතුට සැනසීම තිබේ.වනගතව භාවනාවේ යෙදෙන භික්ෂුන් වහන්සේ පිළිබඳ සොයා බැලීමට, භාවනා කටයුතුවල අඩුපාඩු ගැන සාකච්ඡා කිරීමට බුදුරජාණන් වහන්සේ නිතර එහි වැඩම කළහ. භාවනාවේ යෙදෙන භික්ෂුන් වහන්සේ රැස් කොට එක්වරම ගැටලු සාකච්ඡා නොකළහ. උන්වහ්නසේ ඒ සඳහා හොඳ ප්‍රවේශයක් ලබා ගත්හ.“මහණෙනි, ඔබ සුවසේ වෙසෙත් ද? සමගියෙන් සිටී ද?”බුදුරජාණන් වහන්සේ භික්ෂුන් වහන්සේගෙන් විමසන්නා හ.“එසේ ය භාග්‍යවතුන් වහන්ස. අපි සුවසේ වෙසෙමු. සමගියෙන් වෙසෙමු.”භික්ෂුන් වහන්සේ පිළිතුරු දුන් හ.“සම්මෝධ මානා”“සිනාවෙන්, සතුටින් සිටින්නේ ද?”“එසේය ස්වාමීනි, අපි සිනාවෙන් සතුටින් කල් ගෙවමු”“අවිවද මානා - විවාදයෙන් තොරව වෙසෙන්නේ ද?” එකිනෙකා අතර දොස් නඟා ගන්නේ ද?“බුදු හාමුදුරුවනේ, අපි විවාදයෙන් තොරව වෙසෙමු. එකිනෙකාට දොස් නොපරවමු.”“චී රෝධ ඛී භූතා - කිරියි වතුරයි සේ එකට බැඳී සිටින්නේ ද? හෘදයාංගමව ළබැඳියාවෙන් සිටින්නේ ද?එසේ ය ස්වාමීන් වහන්ස. අපි එකිනෙකා වෙත බැඳීමෙන් සිටිමු.“අඤ්ඤ මඤ්ඤං පිය චක්ඛුහි සම්පස්සන්තා විහරත - එකිනෙකා කෙරෙහි ප්‍රිය ඇසින් බලන්නේ ද?“එසේ ය ස්වාමීනි. අපි එකිනෙකා කෙරෙහි ප්‍රිය ඇසින් ම බලන්නෙමු.මේ සාකච්ඡාව අවසානයේ බුදුරජාණන් වහන්සේ භික්ෂුන් වහන්සේ ගෙන් මෙසේ විමසූහ.“මෙ පමණ පිරිසක්, මෙ පමණ කාලයක් එකට සිටියදී ගැටුම් ඇති නොකර එසේ සතුටින් වෙසෙන්නේ කෙසේ ද?”එවිට භික්ෂුන් වහන්සේ,“බුදුහාමුදුරුවනේ, අපි කතා කරන හැම වචනයක් ම මෛත්‍රිය පෙරදැරිව කතා කරමු. ආදරය කරුණාව පෙර දැරිව කතා කරමු. ඒ වගේ ම අපි කරන සෑම ක්‍රියාවක් ම මෛත්‍රියෙන් යුතුව ඉටු කරමු. සෑම සිතිවිල්ලක් ම ඔවුනොවුන් කෙරෙහි මෛත්‍රිය, ආදරය, කරුණාව පෙරදැරිය” යැයි පිළිතුරු දුන්හ.බුදුරජාණන් වහන්සේ භික්ෂුන් වහන්සේගෙන් මෙසේ තොරතුරු විමසූයේ ඇයි? පිරිසක් වෙසෙන තැන ගැටුමක් නිර්මාණය වීමේ ඉඩ වැඩි ය. භික්ෂුන් වහන්සේ ඔවුනොවුන් කෙරෙහි ක්‍රෝධයෙන් වෛරයෙන් පසු වූවා නම් , ගැටුම් ඇතිව වෙසේ නම් උන් වහන්සේට භාවනා පිළිබඳ උපදෙස් දීමෙන් ප්‍රයෝජනයක් නොවන නිසා ය. භික්ෂුන් වහන්සේ අතර වූ මේ බැඳියාව, සමඟි සම්පන්න බව අප ගේ නිවෙසකට ඉතා ප්‍රයෝජනවත් ය. පන්සිල් සුරකින නිවසකින් අපි බලාපොරොත්තුවන්නේ මේ සැනසිලි දායක පරිසරයයි.සාමාන්‍ය පවුලක් ගෙන බලමු. බොහෝ විට එහි සැමියා බිරිය අතර ගැටුම් ය. එසේත් නැතිනම් මවුපියන් හා දරුවන් අතර ගැටීම් ය. දරුවන් දරුවන් අතර ගැටුම් ය. මෙවැනි පරිසරයක සතුට, සැනසීම නැත. බොහෝ විට නිවෙස් ප්‍රශ්නවලින් ගිනි අරගෙන තිබේ. කෙසේ ගේ දොර ලස්සනට තබා ගනිමින්, ඇඳුම් පැලඳුම්වලින්, බාහිර ස්වරූපයෙන් තමන් ලස්සනට ජීවත්වන බව සමාජයට පෙන්වීමට උත්සාහ කළත් මානසිකව දැඩි පීඩනයකින් ජීවත් වේ. ඒ බාහිරව මිස අධ්‍යාත්මිකව ඔපවත් නො වීම නිසා ය.සුළු මොහොතක් අතීතය ආවර්ජනය කරන්න. ඔබ ගේ ඇස, කන, නාසය ආදී වූ ඉන්ද්‍රියයන් ප්‍රයෝජනයට ගත්තේ කුමක් සඳහා ද? අවැඩදායි ලෙස ද, වැඩදායි ලෙස ද? කෙනෙක් තම ඇසට පෙනෙන රූප, කනට ඇසෙන ශබ්ද බලන්නේ අසන්නේ ආශාවෙනි. එසේත් නැතිනම් වෛරයෙනි. ක්‍රෝධයෙනි. ඊර්ෂ්‍යා සහගත සිතිවිලිවලිනි. හොඳින් කල්පනා කෙළේ නම් මේ සිතිවිලි අප කෙරෙහි ද අඩු වැඩි වශයෙන් පවතින බව තේරුම් ගැනීම අපහසු නොවේ.මිනිසාට බොහෝ විට අසන්නට ලැබෙන්නේ සුබදායි නොවන අසුබවාදී දේ ය. එක්කෝ තම ජීවිතය අවුල් කරන, රැකියාව, පවුල් ජීවිතය, අවුල් කරන, වරදට යොමු කරවන දේ ය. කෙනෙක් මුළුමහත් සමාජයක් විනාශ කරන්නට තරම් තම වචනය වැරදි ලෙස ප්‍රයෝජනයට ගනී. අනෙකුත් ඉන්ද්‍රියයන් ද එසේ වැරැදි ලෙස ප්‍රයෝජනයට ගනිමින් තමන් ගේ ජීවිතයට පමණක් නොව පවුලේ සමාජයේ ද අවුල් නිර්මාණය කරයි. එහෙත් තමන් ගේ ඇස, කන, නාසය, දිව, ශරීරය යන ඉන්ද්‍රියයන් නිවැරැදි පැත්තට යොමු කරගත් පුද්ගලයා, හොඳ හිතක් ඇති පුද්ගලයා මෙලොවත් පරලොවත් සතුට සැනසීම උදාකර ගනී. තමන් හා ජීවත්වන අයට ද සැනසීම ලබා දේ.අවෛරී පුද්ගලයන් ලෙස සැලකෙන්නේ එසේ ඉන්ද්‍රිය දමනය කරගත් අයයි. වෛරී පුද්ගලයන් අතර අවෛරීව ජීවත්වීමට අප කළ යුතු වන්නේ කුමක් ද? පස් පවින් වැළැකී සිටීම ය. ප්‍රාණඝාතයෙන් වැළකී සිටිය යුතු බවට බුදු පියාණන් වහන්සේ අපට අවවාද කරන්නේ තමන් ගැන මෙන් ම අනුන් ගැන ද සිතන සමාජයක් ගොඩ නැඟීමට යි. බෝසත් චරිතය, බුද්ධ චරිතය පිළිබඳ අවධානය යොමු කරන්න. උන්වහන්සේ කටයුතු කළේ සියලු මිනිසුන් පිළිබඳව, සියලු සත්ත්වයන් පිළිබඳව සිතීමෙනි. සොබා දහම ගැන ද සිතීමෙනි.බුදුරජාණන් වහන්සේ ගිහියා වෙනුවෙන් අනුදැන වදාළ පංච ශීල ප්‍රතිපදාවේ එන ප්‍රාණඝාතයෙන් දුරුවීම යන්නෙන් සතුන් මැරීමෙන් වැළකීම පමණක් අර්ථවත් නොවේ. අනුන් ගැන සිතීම ද එහි දී ප්‍රධාන වේ. එහෙත් උදේ සවස පන්සිල් සමාදන් වන ඇතැම් අය කෙරෙහි නොවන්නේ ද එම ගුණාංගයම ය. තමන් පමණක්, තමන් ගේ අඹුදරුවන් පමණක් සතුටින් සිටීම බොහෝ දෙනා ගේ අරමුණ ය.අප ගේ පැරණි සමාජය තුළ මේ ගුණධර්මය මනාව පැවතුණි. දඩයම් යුගයේ පවා ගැබ්බර සතෙක්, ආහාර ගනිමින් සිටින සතෙක්, දරුවන් සමඟ සිටින සතෙක් මරණයට පත් කළේ නැත. එහෙත් අද දේපළවලට අම්ම තාත්තාත් විනාශ කරන තරමට ගුණමකු අය මේ සමාජයේ වෙති.මේ සමාජයේ වෙසෙන මිනිසා සර්පයන් සිව් දෙනකුට උපමා කරන බුදුරජාණන් වහන්සේ ඒ පිළිබඳ මෙසේ විස්තර කොට ඇත. සමහර සර්පයන් දෂ්ඨ කළ විගස විෂ නැත. පසුව විෂ ඇති වේ. එමෙන් සමහර මිනිසුන් යම් ප්‍රශ්නයක දී නිහඬ ව සිට පසුව පළි ගැනීමට කටයුතු කරයි.සමහර සර්පයින් දෂ්ඨ කළ මොහොතේත්, පසුවත් විෂ සහිත ය. සමහර පුද්ගලයන් ද එලෙස ය. තමන්ට සුළු හෝ වරදක් කළ කෙනකුට ඒ මොහොතේත්, පසුවත් වෛර සිත් ඇති කර ගනිමින් පළි ගැනීමට කටයුතු කරයි.සමහර සර්පයින් දෂ්ඨ කළ මොහොතේ විෂ වුව ද පසුව විෂ ගති නොපෙන්වයි. අප අතර වෙසෙන ඇතැම් අය ද තමන්ට වරදක්වූ විගස තරහ පෙන්වමින් දඬුවම් දීමට කටයුතු කළ ද පසුව එය අමතක කර දමයි.සමහර සර්පයින් දෂ්ඨ කළ මොහොතේ හෝ පසුව විෂ නොපෙන්වයි. එමෙන් ඉවසීම ප්‍රගුණ කළ පුද්ගලයා කෙනෙක් වරදක් කළ ද ඔහුට මෛත්‍රී කරයි. පළිගැනීමේ චේතනාවෙන් දුරුවෙයි. අප උත්සාහ කළ යුතු වන්නේ ද එබඳු ඉවසීමෙන් යුතු, මිනිස් ගුණ ධර්මවලින් පෝෂණය වූ මනුෂ්‍යයකු වීමට ය.දෙවැනි ශික්ෂාපදයෙන් අර්ථවත් කැරෙන්නේ සම්පත්වල සුරක්ෂිත බවයි. අප ජීවත් වන පරිසරය ඇතුළු සියලු දේ සුරක්ෂිත කිරීමට එහි දී අප බැඳී සිිටිය යුතු ය. අප ජීවත්විය යුතු වන්නේ අනුන් ගෙන් පැහැර ගත් දෙයින් නොව තමන් හරි හම්බ කරගත් දෙයින් ය. දහදිය මහන්සියෙන් හරි හම්බ කරන දේ බුදුරජාණන් වහන්සේ අගය කළහ. ළදරු පාසල් වියේ සිට ම අප ගේ දරුවන්ට ද මේ ගුණධර්ම පුරුදු කළ යුතු ය. අද සමාජයේ සමහර පවුල් අවුල් වී, දරුවන් අසරණ වී සිටින්නේ තෙවැනි සිල්පදය ආරක්ෂා නොකිරීම නිසා ය. මුසාවාදය, සුරාපානය ද පුද්ගලයා ගේ ජීවිතය ආපස්සට ඇද දමන, පරිහානිය කරා ගෙන යන සාධකයන් ය.අප ගේ ශාස්තෲන් වහන්සේ වන බුදුරජාණන් වහන්සේ දේශනා කොට වදාළ ධර්ම මාර්ගයේ ගමන් කිරීමට උත්සාහ ගන්නා අප අඩු ම තරමේ පන්සිල් පද පහ ආරක්ෂා කර ගැනීමටවත් කටයුතු කළ යුතු ය. එවිට මේ සමාජයේ වෛරී පුද්ගලයන් අතර අවෛරී අය ලෙස ජීවත් වීමට හැකියාව ලැබෙනු ඇත. ඒ ලබන්නා වූ අධ්‍යාත්මික සුවය අප ගේ මෙලොවත්, පරලොවත් සුගතිය උදා කරගැනීමට හේතුවනු ඇත.සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111274</link>
    <topic>අපිත් රකිමු ජය සිරි මහ බෝධිය</topic>
    <author/>
    <content>අපිත් රකිමු ජය සිරි මහ බෝධියබෞද්ධ ජනතාවගේ හදවත බඳු අනුරාධපුර ජය සිරි මහ බෝ සමිදුන්ගේ චිරස්ථිතිය පිණිස ඉටුකර ඇති කාර්යයන් බොහෝය. ඉටුකිරීමට ඇති කාර්යයන් ද බොහෝය.අනුරාධපුර ජය ශ්‍රී මහා බෝධි සංවර්ධන අරමුදල විසින් රුපියල් තිස්පන් කෝටියක වියදමින් සංවර්ධන කටයුතු රැසක් ඉටු කරන ලදි.ඒ අතර ශ්‍රී මහා බෝධිය වටා දෙවන රන් වැටක් ඉදි කරන ලදි. ඒ 2003 වසරේදීය. 2007 වසරේදී ශෛලමය බෝධි ප්‍රාකාරයක් ඉදිකළ අතර 2009 වසරේදී ශෛලමය විහාර ප්‍රාකාරයක් ඉදිකරන ලදි. 2010 වසරේ සත්සති මන්දිරය ඉදිකරන ලදි.මේ සියලු කර්තව්‍යන් ඉටුකරන ලද්දේ තවත් චිරාත් කාලයක් බෞද්ධ ජනතාවට වන්දනාමානයට පාත්‍ර කළ යුතු හෙයිනි. මේ වසරේදී අනුරාධපුර ජය ශ්‍රී මහා බෝධි සංවර්ධන අරමුදල තවත් මහා පරිමාණ පුණ්‍ය කර්මයකට අත ගසා ඇත.ඒ මහා ගල් ප්‍රාකාරයත් මහා විහාරයන් නවීකරණයටය. රුපියල් කෝටි විසිපහක් වැයවන මෙම පින්කම උදෙසා මහජන දායකත්වය ලබා ගැනීමට අරමුදල බලාපොරොත්තු වේ.මෙහි දැක්වෙන සේයාරූවලින් මහා ගල් ප්‍රාකාරය හා මහා විහාරය අද පවතින තත්ත්වය හා සංවර්ධන කටයුතු නිම කිරීමෙන් පසු දිස්වන අයුරු දැක බලා ගත හැකිය.මෙම අරමුදලට දායක වීමට කැමති පින්වතුන්ට කොළඹ 01 ලංකා බැංකු පෞද්ගලික ශාඛාවේ ගිණුම් අංක 0070038242 ට හෝ බොරැල්ල මහජන බැංකු ශාඛාවේ ගිණුම් අංක 078100290005575 ට ඕනෑම මුදලක් බැර කිරීමෙන් දායක විය හැකිය.මෙම බැංකු දෙකට මුදල් බැර කිරීම දිවයිනේ ඕනෑම ලංකා බැංකු හෝ මහජන බැංකු ශාඛාවකින් කළ හැකිය.මීට අමතරව නුගේගොඩ, පරණ කැස්බෑව පාර අංක 22/3 ස්ථානයේ පිහිටා ඇති ‘අනුරාධපුර ජය ශ්‍රී මහා බෝධි සංවර්ධන අරමුදල’ මඟින් ද ඔබට දායකත්වය දැක්විය හැකිය.එසේම අනුරාධපුර ජය ශ්‍රී මහා බෝ මළුවේ කාර්යාලයෙන් ද ඊට දායකත්වය ලබාදීමට හැකිය.රුපියල් 5000 ක් ආධාර ලබා දී ආධාර සහතිකයක් ලබා ගන්නා අයට ජය ශ්‍රී මහා බෝධින් වහන්සේගේ අඟල් 16 x 12 ප්‍රමාණයේ වර්ණ ඡායාරූපයක් පිරිනැමීමට කටයුතු යොදා ඇත. වැඩි විස්තර දුරකතන අංක 2854465 න් ලබාගත හැකිය.අපිත් වඳිමු ජය සිරි මහ බෝධියඅපිත් රකිමු ජය සිරි මහ බෝධිය  මහා ගල් ප්‍රාකාරය අද පවතින තත්ත්වය සහ ඉදිරියේදී ප්‍රතිසංස්කරණයෙන් පසු දිස්වන අයුරුමහා විහාරය අද පවතින තත්ත්වය සහ ඉදිරියේදී ප්‍රතිසංස්කරණයෙන් පසු දිස්වන අයුරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111275</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමා පුංචි මුනුබුරා පාසලින් කැන්දා ගෙන ආවේ ඔහු කී නොයෙක් දේට හූමිටි තබමිනි.පාසල් නිවාඩුව අවසන් වන තුරුම ඔහු මට නොයෙක් කතා කීවේ ය.ඒවා බොහෝ විට පාසල් මිතුරන් කී කතා විය. දිවා අහරින් පසු මම විවේකීව සිටියෙමි.පුංචි මුනුබුරා මා අසලට පැමිණ අසුනක හරි - බරි ගැසුණේ ය.ඔහු යමක් කීමට සැරසෙනු වැන්න. මම ඔහුට ඉස්සර වීමට ඉඩ දී බලා සිටියෙමි.‘ආත්තෙ, මම නිපුණතාවෙන් පන්තියෙ දෙවෙනිය. අසංක එක.’‘හොඳ පුතා. අයියටත් පුතා කියල දෙන්ඩ ඕනැ.’ මම ඔහු ගේ හිස පිරිමැද්දෙමි. අයියා යනු ඔහුට විනාඩි කිහිපයකින් වැඩිමහලු නිවුන් සොහොයුරා ය.පුංචි මුනුබුරා හිස සලා ටික වේලාවක් කල්පනාවක නිරතව සිටියේ ය. අනතුරුව ඔහු එකවර ම මදෙස බැලුවේ ය.‘ඇයි පුතේ?’‘ආත්තෙ, සීවලී හාමුදුරුවන්ගෙ නිපුණතාවෙ මොකක් ද?’ඔහු අසන්නට යන දේ මට වැටහිණ. එහෙත් මම එය නොවැටහුණු බව පෙන්වීමි.‘පුතේ, සීවලී හාමුදුරුවෝ දවසක් පිණ්ඩපාතය වැඩල දවල් දානය ගන්න ගහක් ළඟට වැඩියා. වාඩිවෙලා දානය වැළදුවා. දානය වළදනකොට වටපිට කොහේවත් බලන්නෙ නෑනෙ. දානය වළදල අවසන් වෙලා නැගිටින කොට දැක්කා උන්නාන්සේ ඉදිරියේ පැටව් දමපු බැල්ලියක්, කුස පොත්තට ඇලිලා හරිම කුසගින්නෙ, බලා ඉන්නවා.’‘ඉතින් පාත්තරේ බතුත් නෑ. සාදුට දුක හිතුණා. මොනවද කළේ දන්නවද? සීවලී හාමුදුරුවෝ අමාරුවෙන් උගුරට ඇඟිල්ල ගහල වමනය කළා. අර බැල්ලිට කන්න.’‘ඉතින් බැල්ලි කන්න ඇති නේද?’‘ඔව්. මේ කරපු කාර්යය හින්ද පුතේ සීවලී හාමුදුරුවන්ට කොහේ සිටියත් කවරදාකවත් දානය වරදින්නෙ නෑලු. ඔන්න ඕක තමා සීවලී හාමුදුරුවන්ගේ නිපුණතාවය.’මුනුබුරාගේ සිත දුරක ගිය බව මට තේරුණ හෙයින් ඔහුට කල්පනා කරන්නට ඉඩ දුනිමි.මෙදින සති අන්තයක් බැවින් දුරස්ථරව සේවය කරන මාගේ බාල දියණිය ද නිවසට පැමිණියා ය. ඈ කාමරයට වැදී වැඩි වේලාවක් ගත වෙන්නට පෙර ඒ තුළට ගිය පුතු ඇය ළඟට වී සීවලී හිමිගේ නිපුණතාව ගැන ඈට කියා දෙනවා මට ඇසුණි.එදින රාත්‍රී අපි සියලු දෙනා රාත්‍රී ආහාර ගනිමින් සිටියෙමු. කුඩා පුතු සීවලී හාමුදුරුවන්ගේ නිපුණතාව ගැන කීමට උත්සාහ කළේය.‘හා හා ඒ නිපුණතාව ගැන දැන් ඕනෑ නෑ.’ ඔහුගේ චූටි අම්මා තරවටු කරනු ඇසී මසිතට ආ සිනහව මැඩ ගතිමි.’මම යළි සිතමි. ‘පුත දැන් නුඹ මා නෙළුම්විලට යොමු කරන ලිපි හොඳින් කියවයි. ‘සිළුමිණ’ පුවත්පත් ගෙදර ගෙනා විගස නුඹ සොයන්නෙ නෙළුම්විලයි.‘මමත් ලොකු වුණාම පත්තරේට ලියනවා’ ඔහු කියයි. මම ඔහු දිරිමත් කරමි.  වාරියපොළ තඹරව, මලගනේ සෝමපාල කරුණානායක මහතා විසින් යොමු කරන ලද ලිපියක් ඇසුරිනි.පන්තියේ දරුවනට අදාළ පැවරුම පැහැදිලි කර දුන් මම ඒ කෙරෙහි ඔවුන් ගේ අවධානය යොමු කරවීමි.එක් දරුවෙක් පැවරුම් කාර්යයෙහි නිරත නොවී වෙනතක් බලා සිටියේ ය. ඔහු බලා සිටින්නේ කොහේ දැයි මම විමසිලිමත් වීමි. ඒ වෙනත් දරුවකු ගේ මවක්. ඇය කිසියම් කාර්යයක් සඳහා පාසලට පැමිණ සිටියා ය.වේලාවක් ඇය දෙස ම නෙතු රඳවා ගෙන සිටි දරුවා අසුනින් නැගිට්ටේ ය. ඔහු සෙමින් සෙමින් මට කිට්ටු කළේ ය.‘ටිචර්, අර ඇන්ටි අපේ අම්ම වගේ’මම ගොළු වීමි. ඔහු ගේ මව මිය ගොස් සිටියා ය. ඒ ලෙඩකින් නොවේ. පවුල් ආරවුලක් හේතුකොට ගෙන ගත් ක්ෂණික තීන්දුවකිනි.මගේ දෑස කඳුළින් පිරෙන්නට විය. මම ඒ සඟවා ගෙන දරුවා අස්වසාලීමි.‘ඔව් ඒ වගේ තමයි, පුතා දැන් ගිහින් පැවරුම කරන්ඩකො’ මම කීමි. ඔහු යළි අසුනට ගියේ ය.දින කිහිපයකට පසු අර මව මා හමුවට ආවා ය.‘ටීචර්, අර පුතා දැන් දවස් ගාණක ඉඳල ඉස්කෝලෙ ඇරුණම මා ළඟ දැවටෙනව. මං ඇහුව “ඇයි පුතේ” කියල. එතකොට කියනව “ඇන්ටි මගෙ අම්ම වාගෙ“ කියල.ඇගේ දෑසට කඳුළු නැඟිණ. මගේ දෑස ද කඳුළින් තෙමිණ.දරුවා ගේ මව දිවි නසා ගෙන ඇති බව ඇය ද දනී.පිළිතුරු සොයා නොගත හැකි ප්‍රශ්නයක් හමුවේ අපේ සුසුම් හඬ බිඳිණ.‘ටීචර්, මට මේ දරුව ගෙදර අරගෙන ගිහිං හදාගන්ඩ බැහැ. එයාගෙ ඕනෑ එපාකම් අහල ටීචර් මට කියන්ඩ, මං ඒව සලස්සල දෙන්නං!’ඉන් පසු දිනෙක පන්ති වේදිකාවේ දී දරුවා ගීයක් ගැයුවේ ය. ඒ අම්මා ගැන සහ වෙනස් වන තාත්තා ගැන ය. එය මා මින් පෙර අසා නොතිබු ගීයකි. ඔහු ගේ අම්මා මිය ගොස් ඇත්තේ තනිව ම නොවේ. ඔහු ද සමඟ ය.අහෝ අඹු සැමි ගැටුම් මෙතරම් දුර දිග යන්නේ ඇයි? වැඩිහිටියන් ගේ අනුවණ තීන්දු නිසා අහිංසක නොදරුවන් තනි වන්නෙ ඇයි?  මොනරාගල කේ. එස්. අත්තනායක මහත්මිය විසින් යොමු කරන ලද ලිපියක් ඇසුරිනි.කොළඹ විශ්ව විද්‍යාලයේ අධ්‍යාපනය ලබන ශිෂ්‍යාවක් එක්තැන් වූ තම පියාට සෙවණක් සාදා දෙන්නැයි අපගෙන් කාරුණික ඉල්ලීමක් කළාය. එම ඉල්ලීම අපි සිළුමිණ පුවත්පතේ නෙළුම්විලට යොමු කළෙමු. මීට මාස 08 කට පමණ පෙර එය එහි පළවූ අතර එය දුටු දේශීය විදේශීය බොහෝ පාඨකයෝ් අප අමතා උදවු කිරීමට ඉදිරිපත් වූහ.ලක්ෂ හයක පමණ මුදලක් එයින් එකතු වූ බැවින් නිවස තැනීම ආරම්භ විය. වැල්ලවාය ප්‍රදේශයේ ඉදි කළ මේ නිවසේ වැඩ කටයුතු බොහොමයක් දැන් නිමාවට පත්ව තිබේ. තවත් නොබෝ දිනකින් ඒ දියණියගේ සිහිනය මල්ඵල ගන්වමින් ආධාර කළ සියලු දෙනාට ද ආරාධනා කොට කොළඹ විශ්ව විද්‍යාලයේ සිංහල අංශයේ දී නිවසේ යතුරු භාර දීමට සූදානම් කර තිබේ.එහි සියලු කටයුතු නිමා කර ගැනීම සඳහා තවත් මුදලක් අවශ්‍යව තිබෙන අතර කාරුණික පුණ්‍යවන්තයන්ගේ අවධානයට මෙය යොමු වේවා! විමසීම් පූජ්‍ය අගලකඩ සිරිසුමන හිමි, සිංහල අංශය, කොළඹ විශ්ව විද්‍යාලය. දු. අ. 071- 4298850.  කොළඹ විශ්ව විද්‍යාලයයේ සිංහල අංශයේ මහාචාර්ය පූජ්‍ය අගලකඩ සිරිසුමන හිමියන් විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111276</link>
    <topic>ජලාශවල නෑම තහනම්</topic>
    <author>ජැක්සන් ඇන්තනී</author>
    <content>ජලාශවල නෑම තහනම්මම මකර තොරණ යට සිට ගත්තෙමි. සිරීපාදේ පාර දෙකේ මකර තොරණ දෙකක් ඇත. පලාබද්දල රජ මාවතේ ආඬියාමල තැන්නට ඇතුළු වන තැන අලංකාර මකර තොරණ යටින් පැමිණි මම ආපසු යන්නේ හැටන් පාරේ අභිනව මකර තොරණ යටින් ය. අභිනවයෙන් කීවාට එය ඉදි කරන්නේ 1950 වර්ෂයේදී ය.ඒ වන විට ආඬියාමල තැන්නේ ඓතිහාසික මකර තොරණ නිරුපද්‍රිතව තිබුණේ ය. රජ මාවතේ හෙවත් පැරණි මාවතේ ඇති සියලු ම ස්ථාන නාම හැටන් පාරටත් අනුකරණය වද්දී මකර තොරණට පමණක් ඉදි නොවී ඉන්නට බැරිය.එහෙත් හැටන් පාරේ සුවිශාල මකර තොරණ ඉදි කෙරෙන්නේ ශ්‍රීපාදස්ථාන භාරකාර මණ්ඩලය විසින් නොවේ. ඒ වන විට ශ්‍රීපාදයෙන් ආරම්භ වන කැලණි ගඟේ ලක්ෂපාන ජලාශය ඉදි වෙමින් පැවතියේ ය. එහෙත් මේ ඉදිකිරීමේ වැඩ කොටස් කොතෙක් කල්ගත වුවත් අවසානයක් වන්නේ නැතිව කල් මැරෙන්නේ ය. තරුණ ඉංජිනේරුවරුන්ට සබරගමුවේ වැඩිහිටියන් උපදේශයක් දුන්නේ ය.“මේ සමන් දෙයියන්ගේ අඩවිය. දෙයි හාන්දුරුවන්ට භාර හාර නොවී මොනයම්ම කටයුත්තක්වත් යා දෙන්නෙ නෑ”භෞතික විද්‍යාව ශාස්ත්‍රෝද්ග්‍රහණය කළ ශ්‍රී ලාංකේය තරුණ ඉංජිනේරු වරු සිරීපාදයට භාරයක් තැබුවේ ය. භාරයේ ප්‍රකාර ලක්ෂපාන ජලාශයේ ජලය පිරී එහි වැඩ කටයුතු සමාප්ත වුවහොත් ඉංජිනේරුවන් විසින් මේ ස්ථානයේ මකර තොරණ බැඳෙන්නේ ය.මෙන්න සෙන්ට් ක්ලෙයාර් ඇල්ලභාරයෙන් පසු ජලාශයේ වැඩ කටයුතු යළි ආරම්භ කෙරුණි. කිසිඳු අපල උපද්‍රවයක්, අකම්පාලයක්, අඬෝ ඇඬියාවක්, ඇස්වහක්, කටවහක, හෝවහක් නැතිව ලක්ෂපාන ජලාශයට වතුර පිරුණේ ය. 1950 වර්ෂයේ වහාම සිරිපා කරුණා කළ ඉංජිනේරු මහත්තුරු වන්දනාකරුවන්ට ආඩම්බරයෙන් ඇතුළු වී යා හැකි සාඩම්බර මකර තොරණ එහි නිර්මාණය කළේය.අතීතයේ අපේ රටේ මහවැලි බැන්දේ ද සමුද්‍ර හා සමාන ජලාශ ජලයෙන් පිරෙව්වේ ද දෙවි දේවතාවුන්නාන්සේලාට භාර හාර පිළිගන්වා අවසර ලබා ගෙන ය. මිහිකත කෝප නොගන්වා කඳු යා කොට, දැවැන්ත වේලි බැඳ, ජලය ඉදිරි කොටගෙන, කෙත් වතු සරු සාර කිරීමේ ශාස්ත්‍රය අපේ පැරැන්නෝ ප්‍රගුණ කොට තිබුණෝ ය. වැවක් බඳින්නට තැන නියම කර ගන්නට, වේල්ල බඳින්නට කඳු බෑවුම් තෝරා ගන්නට, සොරොව්ව තනන ඉම නිශ්චය කර ගන්නට අවශ්‍ය භූ ගර්භ විද්‍යා දැනුම ද අපේ පැරැන්නන් සතුව තිබුණේ ය.වරක් මා මාදුරුඔය ජලාශය සොයා කළ සංචාරය මගේ මතකයෙන් ගිලිහී නො යන්නේ කැනේඩියානු ඉංජිනේරුවරුන් විශ්මයට පත් කළ අපේ ආදී වාපී තාක්ෂණය එදා මා මගේ දෑසින් ම දුටු නිසා ය. මහවැලි ව්‍යාපෘතිය යටතේ මාදුරුඔය ජලාශය අභිනවයෙන් ම ඉදි කිරීමේ පළමු වැඩසටහන වනාහී පූර්ව පර්යේෂණ අවධියයි. මෙහිදී නූතන තාක්ෂණික මෙවලම් භාවිත කරමින්, හෙළිකොප්ටර් ආදිය යොදාගෙන ගනු ලැබු ගුවන් ඡායාරූප ද පිරික්සා බලමින්, මහත් පරිශ්‍රමයක් දැරූ කැනේඩියානු ඉංජිනේරු වරු වේල්ල බඳින ඉම සහ සොරොව්ව තැනීම සඳහා සුදුසු ම භූමිය තෝරා ගත්තේ ය.මේ ඉසව්වේ පැරණි වැවක් තිබු බවට මහාවංශික සාක්ෂි සාධක තිබුණත් ඒවා තහවුරු කොට ස්ථාන නියම කර නො තිබුණේ ය. එහෙත් ඉතාම විශ්වාසවන්ත නූතන යාන්ත්‍රික පර්යේෂණවලින් සොයා ගත් සොරොව්ව බැඳීමට සුදුසු ම තැන බැකෝ යන්ත්‍ර යොදා හාරන්නට නියම කරන ලදී.පුදුමයකි! ඒ නිශ්චිත ස්ථානය බැකෝ යන්ත්‍රයෙන් හාරද්දී හරියට ම ඒ ස්ථානයේ ම ක්‍රිස්තු වර්ෂයෙන් 1 වෙනි සියවසේ අක්බෝ රජු කළ මාදුරුඔය වැවේ සොරොව්ව හමුවිය. අභිනව සොරොව්ව හැරීම වහාම නතර කරනු ලැබූ කැනේඩියානු ඉංජිනේරුවන් ඒ ස්ථානයේ සිට අපේ රටේ අතීත වාපී ඉංජිනේරුවන්ට සැලියුට් කරනු ලැබුවේ ය. මේ ස්ථානය සොරොව්වට සුදුසු බවට ඔවුන් තීරණය ගනු ලැබුවේ නූතන භූ ගර්භ විද්‍යාව සොයාගෙන තිබු නූතන යන්ත්‍රෝපකරණ සහ ශාස්ත්‍රීය දැනුම ද හේතුකොට ගෙන ය. ශ්‍රී ලංකාවේ අතීත වාපී ඉංජිනේරුවන්ගේ භූ ගර්භ ඥානය පිළිබඳ පුදුම වූ කැනේඩියානුවන් පවසා ඇත්තේ ‘අපේ විද්‍යාවේ පුරෝගාමී ශිල්ප ඥානය මුලින් තිබී ඇත්තේ ලංකාවේ විය යුතුය’ යි කියාය.මාදුරුඔය ඉදිකිරීම් කාර්ය මඳ කලකට නැවැත්වූ ව්‍යාපෘතිකයෝ ඒ පරිශ්‍රයට පුරාවිද්‍යාඥයින් කැඳවා ගත්තෝ ය. මාදුරුඔය කැනීම් ආරම්භ විය. මාදුරුඔය සොරොව්වේ බිසෝ කොටු ලක්ෂණය අපූරුවට සොයා ගනු ලැබීය. අතීත සොරොව්වේ භූගත කුහරය වාපී තාක්ෂණික විශ්මයක් වනවා පමණක් නොව එහි අපූරු සංස්කෘතියක් ද සොයා ගනු ලැබීය. මේ භූගත කුහරය කිසිදු දිනෙක කිසිදු කෙනෙකුටවත් දකින්නට නො ලැබෙන බව අතීත වාපී ඉංජිනේරුවෝ දැනගෙන සිටියහ. එහෙත් මේ භූ ගතව ජලය ගලා යන කුහාරය තුළ අපූරු කැටයම් ද තිබී හමුවුණි. සොරොව්වේ භූගත කුහර බිත්තියේ ජාතක කථා කැටයම් කොට තිබුණි.කොන්ක්‍රීට් පොහොසත්කමවික්ටෝරියා වේල්ල ඉදි කොට යෝධ කොන්ක්‍රීට් සොරොව්වක් ද සකස් කළ ඉංජිනේරුවන් ඒ සොරොව් බිත්තියේ කැටයම් නෙලුවේ නැත. වික්ටෝරියා සොරොව්වේ සවි ශක්තියෙන් ම යුතුව මාදුරුඔය සොරොව්ව නිමැ වූ අපේ අතීත ඉංජිනේරුවරු මේ භූ ගත කුහරයේ ජාතක කථා කැටයම් කළේ ඇයි?අපේ පුරා විද්‍යාව, සමාජ විද්‍යාව සහ සංස්කෘතික විද්‍යාවන් එකතු වී මේ ප්‍රශ්නයට පිළිතුරු සෙවිය යුතුය. මිනිසා සඳ මත පා තැබු ඇපලෝ II රොකට් යානය හුස්ටන් මධ්‍යස්ථානයෙන් ගුවන් ගත කළ තත්පරය සොයා ගත්තේ නැකැත් බලා යැයි පුවතක් මා අසා ඇත.ලක්ෂපාන ඉංජිනේරුවන් සමන් දෙවියන්ට භාර වීමත්, ඇපලෝ II ගුවන් ගත කරන්නට තාරකා විද්‍යා නැකතක් සොයා ගැනීමත්, අතීත මාදුරුඔය සොරොව්වේ ජාතක කථා කැටයම් කිරීමත්, ආතර් සී. ක්ලාක් තම ජීවිතයේ අවසාන කාලය ගෙවා දැමීමට ලංකාව තෝරා ගැනීමත්, මට නම් එකම හේතු කාරකයක විවිධාකාර සංසිද්ධීන් පමණි. එහෙත් මාදුරුඔය සංසිද්ධිය ඊට එහා ගමන් කළේ වර්තමාන ශ්‍රී ලාංකේය පුරවැසියන් පිළිබඳ හිත බිඳුණු පුවතක් ද සමඟ ය. ඊට මාස කීපයකට පෙර කාලකණ්ණි ශ්‍රී ලාංකිකයින් පිරිසක් විසින් මේ ඓතිහාසික බිසෝ කොටුව ගල් බෝරෙ දමා පුපුරුවා හැර තිබුණි. ලංකාවේ පුරාවස්තු වනසන මළ පෙරේත නිධන් මංකොල්ලය මාදුරුඔය සංස්කෘතිය වැනසුවේ ය.අපේ වාපී විද්‍යාවේ තිබූ උත්තම සංස්කෘතිකාංග අතර තිබුණේ ජාතක කථා පමණක් නොවේ යැයි ආරංචි පැතිර තිබුණි. ලක්දිව පැරැන්නා වැව් ජලය කුඹුරු කරා යන සොරොව් බිත්තිවල නිල් මැණික්, රතු මැණික් ආදි වටිනා මාණික්‍යයන් එබ්බූ බවට අප විශ්වාස කරයි. පුද්ගලයකුගේ ග්‍රහ අපල දුරු කරන්නට නවරත්න එබ්බ වූ මුදුවක් පලඳින විශ්වාසය ද අපට උරුමය. එලෙසින් ම රටකට කන්න දෙන කෙත සරු කරන්නට ගලා යන වැව් ජලය සොරොව්ව තුළදී මැණික් ස්පර්ශයෙන් පුණ්‍යවන්ත කරන්නට ආදි ඉංජිනේරුවා සිතුවා ද විය හැක. එහෙත් වර්තමාන සමාජයේ අලුගුත්තේරු පුරවැසියන්ගේ ධන කෑදර නිධාන මංකොල්ලය විසින් සියලු සංස්කෘතික තාක්ෂණ සහ චින්තන පොහොසත්කම වැනසෙන බව නම් අතීත පුරවැසියා නො සිතන්නට ඇත.මාදුරුඔය සොයා ගැනීම්වලින් මා අවබෝධ කොට ගත් ඊළඟ සත්තාව වනාහී සිංහල ජන සමාජය බිහි කිරීමට පන්සිය පනස් ජාතක පොත මොනතරම් ඉවහල් වී ඇත්ද යන්නයි. ජාතක පොත අදට පැරණි වූ බණ පොතකි. වර්තමාන විධග්ධ පාර්ශවය ද ජාතක භාෂාවේ ඇති වියරණ සහ එහි සාහිත්‍ය පොහොසත්කම ගැන උදම් අනනවා මිස සිංහල ජන සමාජයේ හැඩය නිර්මාණය කිරීම සඳහා ජාතක පොත කොයිතරම් ඉවහල් වී ඇත්දැයි නො සිතයි. තව්තිසාවේ දේව කථා කැටයම් නො කොට බුදුන්ගේ පූර්ව ජන්ම කථා කැටයම් කරන්නට අතීත වාපී ඉංජිනේරුවා උත්සුක වූවේ ඒ නිසා විය යුතුය.මම යෝධයාගේ පැටියෙක්මම ලංකාවේ නූතන ජලාශ සහ වාරි ඇළ මාර්ග බොහොමයක සංචාරය කොට ඇත්තෙමි. ඊට සමාන්තරව අතීත ලංකාවේ වාපී සංස්කෘතිය හරහා ද සංචාරය කොට ඇත්තෙමි. නූතනයේත්, ඉතිහාසයේත් වාරි තාක්ෂණික සමානකම් සහ අසමානකම් මම දෑසින් දැක ඇත්තෙමි. අතීත ජලාශ සහමුලින් ම සකස් වූවේ කෘෂි ආර්ථික පදනම් කර ගෙන ය. වර්තමානිකයින්ට ඇති බලශක්ති අත්‍යාවශ්‍යතාව අතීත වාරි ඉංජිනේරුවන්ට නො තිබුණි. එහෙයින් අතීත ජලාශ සහ ඇළ මාර්ග සෘජු ලෙස ම මානවකරණයට ලක් වී ඇති අතර වර්තමාන ජලාශ මානවකරණය වන්නේ වක්‍රාකාරයෙනි.එක් උදාහරණයක් ලෙස මහවැලි ගඟේ මිනිපේ ජලාශයෙන් දෙපසට නික්මෙන පැරණි ඇළ සහ නූතන ඇළ ගෙන බලමු. පැරණි ඇළ මාර්ගය වනාහී ඓතිහාසික යෝධ ඇළයි. නූතන ඇළ වනාහී මිනිපේ සිට උල්හිටිය ජලාශය දක්වා දිවෙන දකුණු ඉවුරු මහවැලි ව්‍යාපෘතියක ඇළ මාර්ගයයි. මේ ඇළ මාර්ග තාක්ෂණික සිද්ධාන්තය එක සමාන ය. ඇළ මාර්ග දෙක ම සැතපුමකට අඟලක පමණ බෑවුමක් සටහන් කරමින් ගලා එයයි. ඓතිහාසික යෝධ ඇළ භූමියේ ස්වභාවික උස අනුව සකස් වූ සමෝච්ච රේඛා දිගේ එක් ව ගලා යයි. නූතන ඇළ තාක්ෂණික පොහොසත්කමින් ස්වභාවික භූමි සැලැස්ම උල්ලංඝනය කරමින් ගලා යයි.පළමු ඇළ ගං තොටවල් හරහා ගලන්නේ ගැමියන්ගේ, කෘෂි අවශ්‍යතා පමණක් නොව ස්නාන, පිහිනුම්, පානීය සහ ලොන්ඩරි අවශ්‍යතා ද පිරිමසිමින් ය. එහෙත් දකුණු ඉවුරු ඇළ ව්‍යාපෘතිය සිවිල් මිනිසුන්ට ළං විය නොහැකි තහනම් නියෝග මත ගලා යයි. ක්‍රි. ව. 571 සිට 604 දක්වා රජ කළ ධ් වෙනි අග්බෝ රජු විසින් කළහයි සෙල්ලිපි සාක්ෂි ඇතිව ශතවර්ෂාධික කාලයක් ගැලූ මිනිපේ යෝධ ඇළ ශිෂ්ටාචාරයේ ඥාතියකු වී ඇත. එහෙත් 80 දශකයේදී විවෘත කළ මහවැලි දකුණු ඉවුරු ඇළ යෝජනා ක්‍රමය උල්හිටිය සහ රක්කිඳ ආදී ජලාශවලට ජලය ගෙනයන රහසිගත බටයක් විය. එය අද වන විට ජන භාවිතයෙන් තොර තහනම් ඇළ මාර්ගයකි.වර්තමාන නාගරිකයන්ට ඇති පානීය ජල අවශ්‍යතාව සහ උග්‍ර බලශක්ති අර්බුදය වෙනුවෙන් අපේ ස්වභාවික ජල සම්පත වෙන් කරන්නට අපට සිදුවී තිබේ. මහවැලි ගඟ බොහෝ තැන් වලින් නවතා ජලාශ ඉදි කොට තිබෙන්නේ ප්‍රධාන කොට ම ජල විදුලි බලය ලබාගැනීම වෙනුවෙනි. “දුම්බර කෙතේ වැට බැඳලා රැකුම් බැලුම්” කරමින් සිංහලයේ කෘෂි හදබිම නිර්මාණය වූ දුම්බර මිටියාවත අද ජනශුන්‍ය තහනම් කලාපයකි. ලංකාවේ භූ විෂමතාවේ ඇති මධ්‍ය කඳුකර මහා නිම්නය හරහා ගලන මහවැලි ගඟ කටුගස්තොට පොල්ගොල්ල සිට ආරම්භ වන මහා ජලාශ ගණනාවක අයිතිකරුවෙක් බවට අද පත්ව ඇත.මා මහවැලි කේන්ද්‍රයෙන් අවසර ගෙන මේ හැම ජලාශයකම කරක් ගැසුවේ හදබිමේ ඇවිද යන්නට “ගඟ දිගේ” ගිය නිසා ය. වික්ටෝරියා, රන්ටැඹේ සහ රන්දෙනිගල ජලාශවලට යටවූ අතීත ගැමි උරුමය, වර්තමානිකයන්ගේ නාගරික බලශක්ති උවමනාව වෙනුවෙන් උන්හිටි තැන් නැති කර ගත්තේ ය.මම වික්ටෝරියා ජලාශයේ යෝධ කොන්ක්‍රීට් වේල්ල මතට නැග්ගෙමි. මේ ;ව්ල්ල වනාහී නගරයක හමුවන සුවිශාල තට්ටු බිල්ඩිමක් තරම් උසය, ගැඹුරු ය. එහි අභ්‍යන්තරයට ද පහසුවෙන් ගමන් කළ හැක. යෝධ ජලාශයේ ජල පතුලේ ඇති යාන්ත්‍රණය දකින්නට ද වේල්ල තුළට රිංගා යෑමේ හැකියාව ඇතිව මේ තාක්ෂණික කොන්ක්‍රීට්ටුව නිර්මාණය වී ඇත.මහවැලි ගඟේ ඉහළම ජලාශය ඉදි වී තිබුණේ කොත්මලේ දී ය. තිස්පනේ කන්දත්, කඩදොර කන්දත් යා කොට ඉදි කළ යෝධ කොන්ක්‍රීට්ටුව හේතුකොට ගෙන මේ කඳු පන්ති දෙක අතර මාළු වරලකට සමාන හැඩයකින් කොත්මලේ ජලාශය ඉදි වී තිබේ. ඉහළ කොත්මලේ ජලාශය විවෘත කළ පසු මහවැලියේ ඉහළම ජලාශය බවට පත් වන්නේ ඉහළ කොත්මලේ ජලාශයයි.මම ඉහළ කොත්මලේ ජලාශය ඉදි කරන්නට පෙර, 2005 වර්ෂයේදී ගඟ දිගේ ගිය හෙයින්, තලවාකැලේ කඳු අතරින් ගලා යන කොත්මලා ඔයේ රැළි ගල් සහිත ගං දියේ රාෆ්ටින් ඩිංකි පැද්දෙමි. දැන් එය ජලාශයකි. කිසිවෙකුටත් දැන් එහි බැස්ස නොහැක. එහෙත් මා එදා සෙන්ට් ක්ලෙයාර් දිය ඇල්ලට ඉහළින් තලවාකැලේදී ඩිංකියේ පැමිණ ඇල්ලේ නො වැටී බේරුනේ අනූ නවයෙන් ය. එය හරි අපූරු මරණාසන්න බියජනක අත්දැකීමක් විය.ලබන සතියේ :- අනූ නවයයි දශම නවයජැක්සන් ඇන්තනීwww.jacksonanthony.comඡායාරූප : කෝසල මකුලොලූවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=as1111277</link>
    <topic>ශනි මාරුවෙන් කාටද හොඳ?</topic>
    <author>කේ. සී.ජේ රත්නායක</author>
    <content>ශනි මාරුවෙන් කාටද හොඳ?“ශනි - හෙවත් සෙනසුරු ග්‍රහ මාරුව ගැන පහුගිය දවස්වල මුළු රටම කැලඹුණා. මුලින්ම කියන්න ඕනේ ඇත්තටම මේක විකාරයක්. සමහරුන් මේක වෙළෙඳාමක් කර ගත්තා.”ඡ්‍යොතිෂය පිළිබඳව උනන්දුවක්, විශ්වාසයක් පළ කරන අය පමණක් නොව, ඉන් පරිබාහිර පුද්ගලයන් පවා ශනි මාරුව සම්බන්ධයෙන් කලබල වූ ආකාරය සහ එහි යථාර්ථය පිළිබඳව මෙවර සිළුමිණට අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතා ය.“සෙනසුරු හෙවත් ශනි ග්‍රහයා සැළකෙන්නේ ඉතා ප්‍රබල ග්‍රහයෙක් හැටියටයි. ශනි ග්‍රහ මණ්ඩලයේ දාස ග්‍රහයෙක්. ඒ කියන්නේ දහදිය මහන්සියෙන් වෙහෙසන, පීඩිත පංතියේ ජනතාවට සමස්තයක් වශයෙන් මේ ග්‍රහ මාරුව සුබ පල ඇති කරනවා. වැඩ කරන මිනිහට, වෙහෙසෙන පුද්ගලයාට ශනි මාරුව හැම අතින්ම හොඳයි. වැඩ නොකරන යුතුකම්, වගකීම් ඉටු නොකරන කුසීන පුද්ගලයන්ට ඒකේ අනිත් පැත්ත. ඒ කියන්නේ තියෙන දේ පවා නැති වෙන්න පුළුවන්. අධි සුඛෝපභෝගී ජීවිත ගත කරන අය ඉතා පරෙස්සම් විය යුතු කාලයක්. රාශිය -කල දසාව මොකක් වුණත් වෙහෙසෙන - දුක් විඳින පුද්ගලයන්ට සුබ ඵල දෙනවා. ඒ අයගේ අසුබ පල හීන කරනවා.”“ශනි මාරුව පිළිබඳව පුවත්පත්, ගුවන් විදුලිය, රූපවාහිනිය වගේ මාධ්‍යවලින් විවිධ අනාවැකි, විග්‍රහ ඉදිරිපත් කෙරුණා. හැබැයි ඇත්ත කතාව මේකයි. ඒ පොදුවේ ඉදිරිපත් කරන ඡ්‍යොතිෂ විග්‍රහයන් හැමෝටම ඒ ආකාරයෙන් බලපාන්නේ නෑ. ජන්ම පත්‍රය බලන්න ඕනේ. ග්‍රහ ගෝචර ගමන, මහා දසා, අතුරු දසා, සහ සඳු යනාදී අනිකුත් ග්‍රහයින් පිහිටන ආකාරය අනුව සුබ අසුබ වෙනස් වෙනවා. අන්න ඒ සිද්ධාන්තයට යටත්ව; ශනි මාරුව ලග්න දොළොසට බලපාන ආකාරය ගැන සංක්ෂිප්ත විස්තරයක් ඉදිරිපත් කරන්න කැමතියි.”මේෂශනි 7 වැන්නට පැමිණියා. සය මහා පුරුෂ යෝගය උදා වුණා. සේනක නම් යෝගයක් උදා වුණා. ඒරාෂ්ඨයේ මුල් අවදිය පටන් ගත්තා වුණත් ශනි උච්ඡව සිටින නිසා එය අහෝසි වෙනවා. ඒ වෙනුවට මේෂ ලග්න හිමියන්ට ඇඟට දැනෙන යහපත් වෙනසක් පැහැදිලිව දකින්න ලැබෙයි.විශේෂයෙන්ම අවිවාහක අයට විවාහ වීමට ඉතා සුදුසු කාලයක්. චණ්ඩ, හිතුවක්කාර ශනි යටපත් වෙලා සැමියාට - බිරිඳට සෙනෙහස පෙන්වන ගෘහ ජීවිතයට ඉතා ලැදී සාමකාමී චිත්ත ස්වභාවයක් හට ගන්නවා. රැකියා, ධන ලාබ, තනතුරු, කිත් ප්‍රශංසා, නම්බු - නාම, යනාදි හැටියට හැම දේම ලැබෙනවා. දේවාලවලට ගිහිං කන්නලවු කරන්න ඕනේ නෑ. කපුටන්ට ගිතෙල් කිරිබත් කවන්න ඕනෙත් නෑ. ධාර්මිකව ජීවත්වෙන්න මේ මේෂ ලග්න හිමියන්ට ඉතා හොඳ කාලයක්.වෘෂභවෘෂභ ලග්න හිමියන් ගේ ශනි කියන්නේ 9 - 10 අධිපති. යෝගකාරක ග්‍රහයා. 6 වැන්නේ උච්ඡ වුණා. ඒ නිසා ඉතා ප්‍රබල තත්ත්වයකට පත් වෙනවා. පැහැදිලිවම සතුරන් විනාශ කිරීමේ බලය ලැබුණා.කලබලයෙන් - කලහයෙන් නෙවෙයි, සියුම්ව හා ස්ථාවරම සතුරන් මර්දනය කරනවා. අයථා හා අනපේක්ෂිත මාර්ගයන්ගෙන් ධනය, ආදායම් ලබන්න පුළුවන්. වෘෂභ ලග්න හිමියන්ටත් ශනි මාරුව ඉතා හොඳයි. ජීවිතයේ සරුසාර බව අත්පත් කර ගන්න පුළුවන්. මේ කාලයෙන් ධාර්මිකව යහපත් ප්‍රතිඵල ලබා ගන්න. කල්පනාවෙන් වෙහෙස නොබලා වැඩ කළොත් ජය නියතයි.මිථුනශනි කියන්නේ 8 - 9 අධිපති. මිථුන ලග්න හිමියන්ට සම ඵල උදා කරනවා. භාග්‍යස්ථානයට හා අෂ්ඨමාධිස්ථානයට ශනි ගේ බලපෑම වැටෙන නිසයි සම ඵල උදා කරන්නේ. ඒ වගේම සුඛස්ථානයටත් හොඳයි. ඒ කියන්නේ සිරුරට සැප දෙන කාලයකි. පෙර පින් බලය මතු කර දෙන බවත් සඳහන් කළ යුතුයි. මෙතෙක් යටපත්ව තිබු සැප සම්පත් - කීර්ති ප්‍රශංසා ආදිය නිතැතින්ම ලැබෙනවා. යාන - වාහන, ගෘහ භාණ්ඩ, යනාදිය අත්පත් වෙනවා.අධ්‍යාපනයට ඉතා හොඳයි. වෙදකම, ඡ්‍යොතිෂ්‍යය, යන්ත්‍ර - මන්ත්‍ර, පතල් කැණීම්, වැනි දුෂ්කර කාර්යයන්වල යෙදෙන අයට ඉතා හොඳ කාලයක්. අනියම් මාර්ගවලින් ධනය ලැබීමට ද හොඳයි. වෙහෙස මහන්සියෙන් වැඩ කළොත් තවත් සුබ ඵල ඇති කර ගන්න පුළුවනි. කල්පනාව - සිහි නුවණින් ක්‍රියා කළොත් සුබ ඵල වැඩි කර ගන්නත් අසුබ ඵල අවම කර ගන්නත් හැකි බව මතක තබා ගන්න.කටකකටක ලග්න හිමියන් ගේ 7 - 8 අධිපති. මේ මොහොතේ ශනි 4 වැන්නට පැමිණියා. සස යෝගය උදා වුණා. මේක පංච මහා සක්විති යෝගය යනුවෙනුත් හැඳින්වෙනවා. දේපළ ආරවුල් විසඳිලා ජය ලබන්න පුළුවන්. ප්‍රසිද්ධිය, බලය, රාජ යෝග බලය විද්‍යමාන වෙනවා. අනපේක්ෂිත ධනය, දේපළ ඥාතින් ගෙන් ලැබීමට හේතු වාසනා පෙන්නුම් කරනවා. සමස්තයක් හැටියට කටක ලග්න හිමියන්ට හොඳ කාලයක්.සිංහශනි 6 -7 අධිපති. ශනි දැන් තුන්වැන්නට පැමිණියා. සිංහ හිමියන් (රවි) ගේ නෛසර්ගික හතුරා හැටියට සැලකෙන්නේ ශනි. “අරශනේශ්වරඞ සදා වෛරඞ” මේ නිසා සිංහ ලග්න හිමියන් ඉතා කල්පනාවෙන් කටයුතු කළ යුතු බව සිහි තබා ගැනීම වැදගත්. කල්පනාවෙන් කටයුතු නොකළොත් ඉන්න තැනින් පවා පහළට වැටෙන්න ඉඩ තියෙනවා. ජන්ම පත්‍රයේ රවි තුන්වැන්නේ හිටියා නං තවත් නරක බව සිහි තබා ගන්න. කේලාම්, මුසා බස්, පර බස් නො අසා, ධර්මයෙහි පිහිටා ක්‍රියා කළොත් අසුබ මඟ හැර යන්න පුළුවන්.කන්‍යාශනි 5 - 6 අධිපති. පැමිණියේ 2 වැන්නට ඉතා කල්පනාවෙන් කටයුතු කළ යුතු බව සිහි තබා ගන්න. කේලාම්, මුසා බස්, පර බස් වලින් පරෙස්සම් විය යුතුයි. ගුණ ගරුකව - ධාර්මිකව, කල්පනාවෙන් ක්‍රියා කළොත් යහපත් ප්‍රතිඵල ලබා ගත හැකියි.තුලාශනි 4 - 5 අධිපති. යෝග කාරක ග්‍රහයා ශනි. ලග්නයේ උච්ඡයි. මේ කාලයේ සැප සම්පත් නැත්නම් ඉතිං නැහැම තමයි. මොකද ඒ තරම්ම හොඳ කාලයක්. සස යෝගය හෙවත් සක්විති පංච මහා පුරුෂ යෝගය උදා වුණා. ශනි මහා දසාව ගත කරන කෙනෙක් නම් අතිශයින්ම සුබයි. ධනය - බලය, ප්‍රසිද්ධිය, තනතුරු ලාබ, යන හැම දේම ලැබෙනවා. මේ වසර 2 1/2 තුලා ලග්න හිමියන් උපරීම ප්‍රයෝජන ලබා ගත යුතුයි. මොකද මේ වගේ කාලයක් නැවත උදාවෙන්නේ තවත් සෑහෙන කාලයකට පසුවයි. සමස්තයක් වශයෙන් ශනි මාරුව තුලා ලග්න හිමියන්ට හැම අතින්ම හොඳයි. වැල්ලේ ගැහුවත් බඹරය කැරකෙනවා.වෘශ්චිකශනි 12 වැන්නට පැමිණියා. 3 - 4 අධිපති. 12 වැයස්ථානය, ආර්ථිකයට එතරම් යහපත් නෑ. ඒරාෂ්ඨක කාලයක් බවත් සිහි තබා ගත යුතුයි. මුදල් ගනු-දෙනු, හවුල් ව්‍යාපාරවලින් ඉතා පරෙස්සම් වන්න. තනතුරුවලින්, අනතුරු ඇතිවන කාලයක් බව දැනගෙන ඉවසීමෙන් කටයුතු කරන්න. ගෘහ ජීවිතය පවා අවුල් විය හැකි නිසා ධාර්මිකව ජීවිතය පවත්වා ගත යුතුයි.ධනුශනි 2 - 3 අධිපති. ශනි මාරු වුණේ 11 වැන්න හෙවත් අයස්ථානයටයි. ධනය ලැබීමට ඉතා හොඳ කාලයක්. අයථා ක්‍රමවලින් පවා ධනය ලබා ගන්න පුළුවන්. හදිසි ලැබීම්වලට ඉතා හොඳයි. තනතුරු, උසස්වීම්, ශරීර සැපයට හොඳ කාලයක්. දෛනික ආදායම ඉහළ යයි. ධාර්මිකව - කල්පනාවෙන් කටයුතු කළොත් නරක පවා හොඳ අතට පරිවර්තනය කර ගත හැකියි. ඉවසීම, ගුණ ගරුක රැක ගත්තොත් ජයග්‍රහණ තහවුරු කරගන්න පුළුවන්.මකරසස හෙවත් පංච මහා පුරුෂ යෝගයක් වන සක්විති යෝගය උදා වෙනවා. විපුල ප්‍රයෝජන ලබා ගත හැකියි. ධනය - තනතුරු ලාබයට - උසස්වීම් - කීර්තිය - ප්‍රසිද්ධිය - යාන වාහන - යනාදී සියල්ලටම ඉතා හොඳ කාලයක්. පිය පාර්ශ්වයෙන් ලැබීම් සහිතයි. වෙහෙසෙන අයට ඉතා හොඳ කාලයක්.කුම්භ12 - 1 අධිපති. 9 වැන්න භාග්‍යස්ථානය. මෙතෙක් තිබුණු බාධක - කරදර - දුක් වේදනා නිමා වන කාලයක්. වින්ද දුකට වන්දි ලැබෙන කාලයක්. ආගමික පැත්තට නැඹුරු වුණොත් සුබ ප්‍රතිඵලම ලබා ගන්න පුළුවන්. ධනය, බලය, ප්‍රසිද්ධිය, විදේශ ගමන්, යනාදිය හොඳ කාලයක්.මීනමීන ලග්න හිමියන් ඉතා කල්පනාවෙන් කටයුතු කළ යුතුයි. ශනි උච්ඡයි. අෂ්ඨම ඒරාෂ්ඨකය. අස්ථානගත චෝදනාවන්ට ලක්වීමට ඉඩ ඇත. තනතුරු අනතුරු විය හැකි කාලයකි. ධාර්මිකව ඉවසීමෙන් කටයුතු කළ යුතු කාලයකි.සමස්තයක් වශයෙන් මේෂ - කුම්භ - වෘෂභ - මකර - කටක යන ලග්නයන්ට පොදු වශයෙන් ශනි මාරුව යහපත්. ධනු - මිථුන රාශි හිමියන්ට කල්පනාවෙන් ධාර්මිකව කටයුතු කළොත් අසුබ මඟ හරවාගෙන සුබ පල ඉස්මතු කර ගන්න පුළුවන්. මීන - වෘශ්චික යන ලග්න හිමියන් මේ වසර 2 1/2 ඉතා ඉවසීමෙන් ධාර්මික කාලය ගත කිරීමට වග බලාගත්තොත් නරක පවා සැපතට හරවා ගන්න පුළුවන්.කේ. සී.ජේ රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111272</link>
    <topic>යාත්‍රා</topic>
    <author>තුෂාරි</author>
    <content>යාත්‍රායෞවනයේ නෙත් සිත් පැහැරගත් නිරෝෂා පෙරේරා කලා ලොව් අමතක කරන්න බැරිම චරිතයක්. වසර පුරාම විවිධ වැඩසටහන් හරහා අප හමු වූ ඇය වැඩිදෙනාගේ කතාබහට ලක්වුණේ සිරස සුපර් ස්ටාර් හරහායි.සුපිරි තරු මාවතේ ජනප්‍රිය තරුවක් බවට පත්වූ ශිහාන් මිහිරංග සමඟ නිරෝෂා ඇගේ කුලුඳුල් ගීතය ගායනා කරමින් ගායිකාවක ලෙස කලඑළි බසින්නට සූදානම් වෙලා ඉන්නවා කියලා අපිට දැනගන්න ලැබුණා. මේ ගැන අපි නිරෝෂා ගෙන්ම ඇහුවා.”මම ශිහාන් එක්ක ගීතයක් ගායනා කාළා ‘ආදරේ කරන්න’ එහි නමයි. මේ ගීතය ලබන දෙසැම්බර්වල රිලීස් කරන්න තමයි අපේ බලාපොරොත්තුව. ඇත්තටම මම හිතනවා රසිකයන් අතර මේ ගීතය ජනප්‍රිය වේවි කියලා ඒ වගේම මේ දවස්වල මේ ගීතයේ රූප රචනය වෙනුවෙන් වෙහෙසෙනවා.”නිරෝෂා පැවසුවේ සුපුරුදු සිනහවෙන්.පසුගියදා පැවත්වුණු OCIC සම්මාන උලෙළේ දී ප්‍රවීණ සහාය අධ්‍යක්ෂවරයෙක් වන ඩොනල්ඩ් ජයන්ත වෙත සම්මානයක් හිමිවුණා. ඒ සහාය අධ්‍යක්ෂවරයකු ලෙස කටයුතු කරමින් ඔහු කළ සේවය අගය කිරීම වෙනුවෙන්. මේ පුවත බොහෝ මාධ්‍ය වාර්තා කර තිබුණේ සහාය අධ්‍යක්ෂවරයෙකුට මේ ආකාරයට සේවය අගය කරමින් පළමු වතාවට මෙවැනි සම්මානයක් පිරිනැමුණු බවයි.නමුත් මීට පෙර මේ සම්මානයම 1987 අප්‍රේල් මස 6 වැනිදා පැවැත්වුණු OCIC සම්මාන උලෙළේ දී එවකට මෙරට සිටි ප්‍රවීණතම සහාය අධ්‍යක්ෂවරයකු වූ ඇන්ටන් ග්‍රෙගරිටත් හිමිවුණා. ඒ ගැන කතා කරන්න ඇන්ටන් අපිත් සමඟ එකතු වුණා.”ඇත්තටම සහාය අධ්‍යක්ෂවරයෙක් විදිහට ඩොනල්ඩ් ජයන්ත ලබපු සම්මානයට මම මුලින්ම සුබ පතනවා. නමුත් මේ සම්මානය ලංකාවේ පළමු වතාවට එතුමාට නෙවෙයි හිමිවුණේ. දැනට වසර 24කට ඉහත මේ සම්මානයම මටත් හිමිවුණා. එහිදී ඒ සම්මානයේ සඳහන් වුණේ මේ විදිහටයි.සහාය අධ්‍යක්ෂවරයෙක් ලෙස චිත්‍රපට විශාල සංඛ්‍යාවක් නිර්මාණය කිරීමට දායක වීමෙන් දේශීය චිත්‍රපට කර්මාන්තයට කළ මහඟු සේවාව වෙනුවෙන් පිදෙන ප්‍රණාමයක්” ලෙසයි. මම ඒ නිසා මාධ්‍යයෙන් ඉල්ලා සිටිනවා මේ පුවත නිවැරැදි කරන ලෙස. මොකද සහාය අධ්‍යක්ෂවරුන්ගේ සේවය මුල් අවධියේ සිටම OCIC සම්මාන උලෙළේ දී ඇගයුමට ලක්වුණු නිසා.”ඇන්ටන් පැවසුවේ මීට වසර ගණනාවකට පෙර තමා ලද ඒ සම්මානයේ සතුට තවමත් හදවතේ රැඳී පවතින බැව් පසක් කරමිනි.මෙරට වේදිකා නාට්‍ය කලාවට ඇලුම් කරන ප්‍රේක්ෂකයන් ගේ මතකයෙන් ගිලිහී නොයන වේදිකා නාට්‍යයක් විදිහට “උමතුසං වරුසාව‘ හඳුන්වන්න පුළුවන්. හැත්තෑව දශකයේ මුල් භාගයේ ජනප්‍රියත්වයට පත්වුණු මේ වේදිකා නාට්‍යය යළිත් වරක් වේදිකාවට නැඟෙන බව අපිට ආරංචි වුණා. මෙහි නව නිෂ්පාදකවරයා විදිහට කටයුතු කරන්නේ මෙරට වේදිකාවේ නම් දැරූ ප්‍රවීණ රංගන ශිල්පියෙක්. ඒ ජය ශ්‍රී චන්ද්‍රජිත්.”ඇත්තටම මේ වේදිකා නාට්‍යය 1973, 74 කාලයේ වේදිකාගත වුණු ජනප්‍රිය වේදිකා නාට්‍යයක් . මෙය රචනා කළේ සෝමපාල ගුණධීර. නිෂ්පාදනය කළේ පද්මසීල ද සිල්වා. ඒ කාලේ මේකෙ චන්ද්‍රා කළුආරච්චි වගේ ප්‍රවීණ නළු නිළියන් රඟපෑවා. මමත් මෙයට අතිචාර කුමාරයාගේ චරිතයට පණපොවමින් රංගනයෙන් දායක වුණා. ජපන් කබුකි නාට්‍ය ක්‍රමය අනුව නිර්මාණය වූවක් නිසා රසිකයන් අතර මේ වේදිකා නාට්‍යය හුඟාක් ජනප්‍රිය වුණා.මට ආරාධනාවක් ලැබුණා මේ නාට්‍යය නැවත කරළියට නඟන්න කියලා. මම ලංකාවට ඇවිත් දැනට මාස දෙක තුනක් වෙනවා. මේ කාලසීමාව තුළ මේ නාට්‍යය නැවත නිෂ්පාදනය කරන්නට මම කටයුතු කෙරුවා. ලබන මාසෙ 7, 8 දිනවල ලුම්බිණි රඟහලේදී මෙය වේදිකා ගත කරන්නට අපි බලාපොරොත්තු වෙනවා. අත්තටම මේ වේදිකා නාට්‍යය නැවත නිෂ්පාදනය කිරීම අභියෝගයක් වුණත් එය සාර්ථකව ජයගන්න පුළුවන් වුණා කියලා මම විශ්වාස කරනවා.”ඩෙස්මන් රොද්‍රිගෝ අපේ රටේ ප්‍රවීණ ගායකයන් අතරේ පෙරමුණ ගත් ගායන ශිල්පියෙක්. ඔහු 1986 දී ඇමෙරිකාවේ පදිංචියට ගියත් ඔහු උපන් ලංකාවත් ඔහු ඇලුම් කළ සංගීතයවත් ඔහුගෙන් දුරස්ථ වුණේ නැහැ. අවුරුද්දකට දෙකකට සැරයක් ලංකාවට ඇවිත් යන්නේ ඒ ආදරය, ගෞරවය නිසාමයි. එදා මුළු රටේම ආන්දෝලනයක් ඇති කරමින් ඔහු ගැයූ බෲස්ලී, වෙඩිමුර තියලා... වගේ ජනප්‍රිය බයිලා ගීතවලට අදටත් රසිකයන් දක්වන්නේ පුදුමාකාර ආසාවක්. 5ශ්‍රී ලාංකේය ගායන ශිල්පියෙක් විදිහට ඇමෙරිකාවෙත් නමක් හදාගන්නට ඩෙස්මන් සමත්වෙලා. ඒ ඔහු ඇරැඹූ ‘ඩෙස් -රොඩ්’ (Des –Rod) සංගීත කණ්ඩායම හරහායි. පසුගිය දවසක ලංකාවට ආපු ඩෙස්මන් මාධ්‍ය මිතුරන් හමුවෙන්න අමතක කළේ නැහැ. ඔහු ගෙවන ඇමෙරිකානු ජීවිතය ගැන අපිත් එක්ක කතාබහ කළේ මේ විදිහට.”පසුගිය දිනෙක ඇමෙරිකාවේ ‘ස්ටැටස්’ දූපතේ පැවැත්වුණු පකිස්තානු ජාතික දින දවසෙ විශාල උත්සවයක් තිබුණා. එහිදී ඇමෙරිකානු ජාතික ගීය ගයන්න ආරාධනාව ලැබුණෙ මට. ශ්‍රී ලාංකිකයෙක් විදිහට මං හරිම ආඩම්බර වෙනවා ඒ ගැන. උදාවෙන නත්තල් සමයත් අපිට කාර්යබහුලයි. මොකද අපේ ප්‍රාන්තයේ නත්තල් කැරොල් ප්‍රසංගවලදී නොවැරදීම ගීත ගයන්න සිද්ධවෙනවා. නත්තල සමරන්න ලංකාවෙ නැති වුණත් හදවතින් ඒ දේවල් එක්ක සම්බන්ධ වෙන්නෙ අපි හැමෝම හුඟාක් සතුටින්.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111273</link>
    <topic>හිනා කතා</topic>
    <author/>
    <content>හිනා කතා’කවදාද අනේ ඔය දෙන්නා හනිමූන් යන්නෙ?’ සූරියා කලකට පසු හමුවූ තම මිතුරියක වූ ඉන්දිකාගෙන් ඇසුවේ ඇගේ පෙම්වතා මතක් කරමිනි.’අපි හනිමුන් නං ගියා සූරියා. බඳින්ඩ තමයි දැන් තියෙන්නෙ.’ ඉන්දිකා සූරියාට කීවාය.’මේක මහ පුදුම වැඩක් නෙ. දැන් බලන්ඩ අපි දෙන්නම රස්සාව කරනවා. හම්බ කරනවා. ඒත් අපිට කීයක් වත් ඉතුරු කර ගන්ඩ බැහැ නෙ.’ආරියසේන තම බිරිඳට කීවේ කම්පාවෙමිනි.’ඒක තනිකරම මේ අල්ලපු ගෙවල්වල ගෑනුන්ගෙ වැරැද්ද. ඒ ගොල්ලෝ අපිට දරන්ඩ බැරි වියදම් යන එක එක දේවල් නිතර කරනවනෙ.’ චන්ද්‍රවතී කීවාය.එක් ගායකයකු සුප්‍රසිද්ධ FM නාලිකාවක් සමඟ සම්මුඛ සාකච්ඡාවක යෙදී සිටියේය. එහිදී එම නාලිකාවේ නිවේදකයාගේ ප්‍රශ්නයක් හමුවේ ඔහු වෙනත් FM නාලිකාවකට දොස් තබමින් මෙසේ කීවේය.’මං මේක කියන්නෙ ලොකු වගකීමකින්. ඔය චැනල් එකෙන් මගෙ ගීත ලෝලියෝ, මගෙ ගීත ඉල්ලුවාම, ඒ අසන්නන් ගෙ නම් ප්‍රචාරය කරලා, වෙනින් ගායකයන්ගෙ ගීත ප්‍රචාරය කරනවා. ඒක මගෙ ජනපි‍්‍රයතාවයට විරුද්ධව හිතා මතා කරන නින්දිත වැඩක්.’’ඉතින් ඔබ කොහොමද ස්ථිරවම කියන්නෙ ඒ අසන්නෝ ඉල්ලුවේ ඔබේ ගීතමයි කියල?’ වෙනත් FM නාලිකාවකට එරෙහිව තම නාලිකාව ඔස්සේ නැඟුණු චෝදනාවෙන් අසීරුතාවයට පත් නිවේදකයා ඇසීය.’මොකෝ මං නොදන්නෙ? ඔය හුඟාක් අසන්නන් ගෙ නම් වලින් ඒ ගීත ඉල්ලන්නෙ මං මනෙ.’ ගායකයා කීවේය.නිලංක සෙනසුරාදා උදේ ම තම පෙම්වතිය වූ මනෝරිට දුරකථන ඇමතුමක් දුන්නේ ය.’ඔයාට අද හවස තියෙන පාටියකට එන්න පුළුවන්ද? මට ඇවිල්ලා ඔයාව ගන්න පුළුවන්. කන්න, බොන්න, නටන්න, ජොලි කරන්න, කිසිම දේකින් අඩුවක් නැති ග්‍රෑන්ඩ් පාටියක් මේක.’ නිලංක තලු මරමින් විස්තර කළේය.’ෂා...! නියමයිනෙ. මං එන්නං. ඉතින් අනේ වෙන කවුද ඔය පාටියට එන්නෙ?’ මනෝරි සතුටින් ඉපිලෙමින් ඇසුවාය.’වෙන කවුරුවත් නෑ, ඔයයි මමයි විතරයි.’ නිලංක පිළිතුරු දුන්නේය.’තමුසෙගෙ දිව කළුපාට වුණේ මක්වෙලාද?’වීරකෝන් සුගත්ගෙන් ඇසුවේ සිනාසෙද්දී සුගත්ගේ කටේ අමුත්තක් දුටු බැවිනි.’තැබෑරුමේ ඉඳලා අරක්කු බෝතලයක් අරගෙන එනකොට මේ හරස් පාරේ අලුතින් තාර දාපු හරියෙදි බෝතලේ බිම වැටිලා බිඳුණනෙ බං.’ සුගත් කීවේය.රාජගිරියේ සිනමා ශාලාවක උපකළමනාකරු වශයෙන් සේවය කරන තම ඥාතියකු හමුවීම සඳහා කරුණාදාස එහි ගොස් සිටියදී තම කාර්යාලයේ සේවය කරන පලිහවඩන කඩිමුඩියේ පැමිණ බැල්කනියට රිංගනවා දුටුවේය. එය උදේ 10.30 දර්ශනය ආරම්භ වීමට ආසන්න මොහොතකි. සිනමාහලේ පහත මාලයට හිස පොවා බැලූ කරුණාදාස එය මුළුමනින් ම පාහේ හිස්ව තිබෙනවා දුටුවේය.’ඇයි මිස්ටර් පලිහවඩන උදේ පික්චර් බලන්න යන කොට බැල්කනි ම යන්නෙ?’ කරුණාදාස කාර්යාලයේදී හමුවූ පලිහවඩන ගෙන් ඇසීය.’කවුද පික්චර් බලන්න යන්නෙ?’ පලිහවඩන පෙරළා විමසුවේ ගුප්ත සිනාවක් පාමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111274</link>
    <topic>රියැලිටි වැඩසටහන්වලදී අපේ නිළියන් විකිණෙනවා</topic>
    <author>ගාමිණී සුසන්ත</author>
    <content>රියැලිටි වැඩසටහන්වලදී අපේ නිළියන් විකිණෙනවාකාංචනා මෙන්ඩිස්කාංචනා මෙන්ඩිස් අපට සිටින දක්ෂ චරිතාංග රංගන ශිල්පිනියකි. රූපවාහිනී වෙළෙඳ දැන්වීම් හරහා කලාවට පිවිසි ඇය මේ වනවිට පුංචි තිරය සහ රිදී තිරය ඉතාම සාර්ථක ලෙස ජය ගෙන ඇත.මේ දිනවල ස්වාධීන රූපවාහිනියෙන් විකාශය වන “මේ වසන්ත කාලයයි” ටෙලිනාට්‍යයේ පවිත්‍රා ඇයයි. අද ‘තරුවක් සමඟ වරුවක්’ විශේෂාංගය වෙන්වන්නේ කාංචනා සමඟ කළ කතා බහ වෙනුවෙනි.කාංචනා කොහොමද තොරතුරු?හොඳින් ඉන්නව. ජාතික රූපවාහිනිය මගින් නිර්මාණය කරන මංජුල සිංහපෘථුවි අධ්‍යක්ෂණය කරන ‘සල්මල් ලන්ද’ ටෙලිනාට්‍යයේ රූපගත කිරීම්වලට මේ දවස්වල සහභාගි වෙනව. ඒ රූපගත කිරීම් කෙරෙන්නෙ වාරියපොළ තඹුත්තේගම කියන ප්‍රදේශවල. ඊට අමතරව ‘භාර්යාවෝ’ ටෙලිනාට්‍යයේ රූපගත කිරීම්වලටත් සහභාගි වෙනව.දැන් පුතාට වයස කීයද?පුතාගෙ වයස දැන් අවුරුදු දෙකයි. එයාගෙ වැඩ ගොඩක් දුරට කෙරෙන්නෙ මා අතින්මයි. පුතාගෙ වැඩකටයුතු පහසු වෙන විදියට තමයි එම රූපගත කිරීම්වලට සහභාගි වෙන්නෙ.ඔබේ සැමිය රොෂාන් මේ දිනවල ඉන්නෙ...?රොෂාන් ඉන්නෙ එංගලන්තයෙ. ඒත් පුතා ගැනත් මා ගැනත් තොරතුරු හැමදාම කතා කරල අහල බලනව.“මේ වසන්ත කාලයයි” ටෙලිනාට්‍යයට ලැබෙන ප්‍රතිචාර කොහොමද?ඇත්තටම ඉතාම හොඳ ප්‍රතිචාර ලැබෙනවා. මේ ටෙලිනාට්‍යයේ පිටපත කියවපු දවසෙම මට මෙහි රඟපාන්න ආශාවක් ඇති වුණා. ඒ වගේ ම මට දැනුණා මේකට හොඳ ප්‍රේක්ෂක ප්‍රතිචාර ලැබෙන බව. මේක කොටස් 75 ක ටෙලිනාට්‍යයක්. ක්‍රිෂ්ටි ෂෙල්ටන් ප්‍රනාන්දු තමයි අධ්‍යක්ෂණය කළේ. මෙහි කතාව හරිම ප්‍රබලයි. සාමාන්‍ය කතාවකට වඩා මෙහි තේමාව වෙනස්. බොහෝ ටෙලිනාට්‍යවල තියෙන ආදර කතාවලට වඩා වෙනස් කතාවක් තමයි මෙහි තිබෙන්නෙ. මෙහි මම රඟපාන්නෙ පවිත්‍රා කියන යුවතියගෙ චරිතය. ඇය උගත් තරුණියක්. සමාජය පිළිබඳ අවබෝධයක් තියෙන චරිතයක්. මේ චරිතයට ප්‍රේක්ෂකයින් ගොඩක් ආදරෙයි.මේ වනවිට ඔබේ රංගන හැකියාව හොඳින් පෙන්වන්න අවස්ථාව ලැබිල තියෙනවද?රංගනයේ උපරිමය තියෙන්නෙ සිනමාවෙ. මම කලාත්මක වාණිජ චිත්‍රපට දෙවර්ගයේ ම රඟපාල තියෙනව. මගෙ මුල්ම චිත්‍රපටය ‘රාජ්‍ය සේවය පිණිසයි.” එහි මගේ රංගනයට ජනාධිපති සම්මාන හිමි වුණා. ඕනෑම ක්ෂේත්‍රයක කලක් නියැළී සිටින විට තමයි එම විෂය පිළිබඳ අත්දැකීම් ලැබෙන්නෙ; ඒ විෂයේ පරිණත පුද්ගලයෙක් වෙන්නෙ. එම රංගනයට පිවිසි මුල් අවධියේට වඩා අද මට රංගනය ගැන හොඳ අවබෝධයක් තියෙනව. ඒ නිසා ඉදිරියේදී හොඳ රඟපෑම් ඉදිරිපත් කරන්න මට අවස්ථාව ලැබෙයි කියල හිතනව.ඔබේ මතයට අනුව නිළියකට වඩාත්ම අවශ්‍ය වන්නේ රූපය ද රංගන හැකියාවද?වඩාත්ම අවශ්‍ය රංගන හැකියාවයි. හැබැයි නිළියකට හොඳ රූප සම්පත්තියක් තිබීම වාසනාවක්.ඔබ ඔබේ රූපය හොඳින් පවත්වාගෙන යන්න විශේෂ සැලකිල්ලක් දක්වනවද?නිරෝගීකම ගැන ගොඩක් දුරට මම හිතනව. ඒ හැර රූපය ගැන විශේෂ උනන්දුවක් දක්වන්නෙ නෑ.නර්තනය ඔබේ ප්‍රියතම විෂයක් වුණත් පසුගිය කාලෙ විවිධ රූපවාහිනී නාලිකා සංවිධානය කළ රියැලිටි නර්තන වැඩසටහන්වලට ඔබ සහභාගි නොවුණේ ඇයි?ඒ වැඩසටහන් වලට මට ආරාධනා ලැබුණා. නමුත් මම ඒ ආරාධනා ඉතාම කාරුණිකව ප්‍රතික්ෂේප කළා. ඒ ගැන මගෙ මතය මේකයි. රටේ ජනප්‍රිය කලා ශිල්පීන් ශිල්පිනියන් එවැනි රියැලිටි වැඩසටහන්වලට සහභාගි වීම නුසුදුසුයි කියන එකයි මගෙ මතය. එම තරග වලදී අපේ ජනප්‍රිය ශිල්පීන් විකිණෙන බවයි මගේ හැඟීම. අලුතෙන් කලා ක්ෂේත්‍රයට එන අයට එම රියැලිටි තරග සුදුසු වුණත් ප්‍රවීණයින්ට ඒවා ගැළපෙන්නෙ නෑ. ඒක මගේ පෞද්ගලික මතය.කලාව තුළ ඔබට තිබෙන්නෙ මොනවගේ බලාපොරොත්තු ද?මගෙ මූලික අරමුණ හොඳ චරිතාංග නිළියක් බවට පත්වීම. ඒ වගේ ම කවදා හරි ටෙලිනාට්‍යයක්, චිත්‍රපටයක් අධ්‍යක්ෂණය කිරීමට බලාපොරොත්තු වෙනවා. ඒක මා තුළ තිබෙන ආශාවක්. ඒ ආශාව ඉටු කරගන්න නම් ඒ පිළිබඳ හොඳින් හදාරන්න ඕන. ඒ ආශාව ඉටුවන විට මට වයස අවුරුදු 60 ක් වෙන්නත් පුළුවනි.මොනවද ඔබේ පෞද්ගලික ජීවිතයේ බලාපොරොත්තු?මගෙ ලොකුම අරමුණ තමයි, මගෙ පුතා හොඳ මිනිසකු ලෙස සමාජයට ඉදිරිපත් කිරීම. ඒ වෙනුවෙන් රොෂානුත් මමත් ගොඩක් වෙහෙසෙනවා.ඔබේ සැමියාගෙන් ඔබේ රංගන කටයුතුවලට ලැබෙන සහයෝගය...?ඒ ගැන මම සඳහන් කළ යුතුමයි. පුතාගෙ වැඩ කටයුතු නිසා රංගන කටයුතු බාරගන්න බෑ කියන මතයට මම ආවත්, රොෂාන් කියන්නෙ හොඳ නිර්මාණවලට ඔයා යන්න කියලයි.ඒ වගේ ම එයා කියන්නෙ රංගන හැකියාව කලාව හැමෝටම පිහිටන්නෙ නැති නිසා ඔයා රංගනයෙන් ඉවත් වෙන්න එපා කියලයි. රොෂාන්ගෙ ඒ දිරි ගැන්වීමම මට පුදුම ශක්තියක්. එයාට කලාව ගැන හොඳ අවබෝධයක් තියෙනව. ඒ ගැන මට හරිම සතුටුයි.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111275</link>
    <topic>අවුරුදු අසූවේ කඩිසර කොල්ලා</topic>
    <author>ඉනෝකා පෙරේරා බණ්ඩාර</author>
    <content>අවුරුදු අසූවේ කඩිසර කොල්ලාඅද වෙනකල් ලෙඩකට කියල එක රැයක් මං ඉස්පිරිතාලෙක ඉඳලා නැහැ. කණ්ණාඩියක් පාවිච්චි කරන්නෑ. අදත් ඉතාම හොඳට වාහන පදවන හොඳ ඩ්‍රැයිවර්’ කෙනෙක් මං.චිත්‍රා බාලසූරිය අද පරපුරට එතරම් හුරු පුරුදු නැත. එහෙත් ශ්‍රී ලාංකේය සිනමා ඉතිහාසයේ සුවිශේෂී චරිතයකි. අපේ සිනමා වංශ කතාවේ එදා මෙදා තුර තිරගත වූ හොඳම චිත්‍රපට 10 අතුරින් දෙකකම හිමිකරුවා ඔහු ය. ඒ ‘පරසතු මල්’ සහ ‘තුංමං හන්දිය’ යි. 1966 දී ප්‍රථම වරට ප්‍රදර්ශනය වූ ‘පරසතු මල්’ හදද්දී චිත්‍රා තරුණයෙකි. ඔහු ‘තුං මං හන්දියට’ අත ගැසුවේ ඊටත් අවුරුදු හතරකට පසු එනම් 1970 වසරේදී ය.1931 ඔක්තෝබර් 22 වැනිදා උපන් චිත්‍රාට පසුගියදා 80 වැනි විය සම්පූර්ණ විය. චයිනීස් කොලරය යෙදූ අත් දිග සුදු කමිසය සහ දිග සුදු කලිසම කොහේ යතත් චිත්‍රාගේ ඇඳුම් කට්ටලයයි. ඉඳින්... සුදු වතින් සැරසුණු ඒ ‘මහත්මා’, ලේක්හවුස් පඩි පෙළ නඟියි. 80 වැනි වියක් මුහුණේ නැත. ගමන බිමනේ ද නැත. ‘රසඳුනේ’ නැවැතී මොහොතක් ආපසු හැරේ. ඒ ජීවිතයේ සොඳුරු තැන් විමසන්නට ය.“අවුරුදු 80 ක් වුණාට මං හුඟක් කාර්ය බහුලයි. විවේකයක් නම් ඇත්තේ ම නැති තරම්. අද මගේ සමකාලීන මිතුරන් කවුරුවත් ජීවතුන් අතර නැහැ. ගාමිණී - ජෝ - දෙන්නම නැහැ. ඒත් ‘පරසතු මල්’, ‘තුං මං හන්දිය’ කළ කාලෙ හරිම සුන්දර කාල පරිච්ඡේදයක්.අද නම් සල්ලි යට කරල ලාබ හොයන වෙළෙඳ භාණ්ඩයක් හැදුවා වාගේ දෙයක් චිත්‍රපට නිෂ්පාදනය කියන්නෙ. නමුත් මම නම් නිෂ්පාදක වුණේ මංගල දර්ශනය දවසෙ විතරයි. මං හිටියෙ වැඩ කරන මිනිස්සු එක්ක. ඉවර වෙන කල් ම ඒ චිත්‍රපටයෙ සියලු දේ එක්ක. වෙලාවකට වැඩ කරන අයට තේ ළඟට ගිහින් දුන්නෙත් මං. අනික මං වැඩ කළේ ගාමිණී ෆොන්සේකා, මහගම සේකර, ජෝ වගේ සිනමා කලාවෙ පතාක යෝධයො එක්ක. සොඳුරු නිර්මාණකරුවො එක්ක. චිත්‍රපටයට සල්ලි දැම්මා කියල පැත්තකට වෙලා ඉන්න මට ඕනෙ වුණේ නැහැ. නළු නිළියො ගෙනාවෙ ගිහින් දැම්මෙ පවා මං...”චිත්‍රපට කලාවට ඇති මේ ඇල්ම කොතරම් වුව, ඔහු ‘පරසතුමලින්’ හෝ ‘තුංමං හන්දිය’ ට පසු චිත්‍රපටයකට අත ගැසුවේ නැත.“අර වගේ විශිෂ්ට චිත්‍රපට දෙකක් කරල චිත්‍රපට ඉතිහාසයට යමක් එකතු කරපු දැන් තියෙන ගැටලුව කා එක්කද චිත්‍රපටයක් කරන්නෙ කියන එක.‘පරසතු මල්’ හෝ ‘තුංමං හන්දිය’ අභිබවා යන හොඳ පිටපතක් කරන නිර්මාණකරුවෙක් ඉන්නවා නම් ඒ චිත්‍රපටය මං හෙට පටන් ගන්නවා... මට තියෙන ගැටලුව තමයි ඔය. අද හැම දේම තීරණය කරන්නෙ මුදල්. චිත්‍රපට දෙකෙන් නොහිතපු ලාභයක් මාත් ලැබුවා තමයි, නමුත් ඒ මත්තෙ නෙවෙයි අපි වැඩ කළේ. සතුට තෘප්තිය එතැන තිබුණෙ...”සිනමා උණ ඇඟට දැනෙද්දී චිත්‍රා ගම්පහ බෞද්ධ පිරිමි පාසලේ කොලු පැංචෙකි. 1946 වසරේ ඔහු කොළඹ ආනන්දයට ආවේ ජ්‍යෙෂ්ඨය සමත් වී උසස් පෙළ හදාරන්නට ය. 20 හැවිරිදි වියේදී ඔහු ඡායාරූපකරණයට පිවිසෙන්නේ එකල අතිශය ජනප්‍රිය ‘චිත්‍රා ෆොටෝ’ ආරම්භ කරමිනි.“ඉස්සර මගේ ෆොටෝ සාප්පුව නිතර ආ ගිය අය තමයි ලයනල් අල්ගම, මහගම සේකර, දයානන්ද ගුණවර්ධන, ආචාර්ය පණ්ඩිත් ඩබ්.ඩී. අමරදේව, මහාචාර්ය එදිරිවීර සරච්චන්ද්‍ර වගේ කලාවේ පතාකයො. ‘කුරුලු බැද්ද’, ‘සිකුරු තරුව‘ තිර කතා ලියූ හක්ගල්ලේ පී.කේ.ඩී. සෙනෙවිරත්නත්, ඒ අතරේ හිටි කෙනෙක්. මේ අයට තමයි මට ‘පරසතු මල්’ කරන්න යෝජනා කළේ.ඒ කාලෙ මට ලක්ෂ හතර හමාරක් වියදම් වුණා ඒ වෙනුවෙන්. නමුත් පළමු එකතුවෙන් මං රුපියල් 29,300 ක් ගෙවල සන්බීම් ඇල්ෆයින් කාර් එකකුත් ගත්තා. ඊළඟට මහගම සේකරයන් මගෙන් ඉල්ලීමක් කළා ‘චිත්‍රා කැමැති නැද්ද මාත් එක්ක චිත්‍රපටයක් කරන්න’ කියල. මං කිව්වා මට සතියක් කල් දෙන්න කියල. ‘තුං මං හන්දිය’ ට මං සතියෙන් ලෑස්ති වුණා. අද මං හිතන්නෙ මේ චිත්‍රපට දෙක සිනමාවට දායාද කිරීම පමණකින් ම මං මහා පිනක් ලබා ගත්තා කියල...”කොයියම්ම හෝ පිනක් ඵල නොදුන්නා නම් 80 වැනි වියේදීත් කෙනකුට මෙසේ නිරෝගීව සිටින්නට ලැබෙන්නේ නැත.ඒ අතින් චිත්‍රා වාසනාවන්තය.“මට ඉන්නෙ එක දුවයි. ඒ අනුපමා. එයා වෛද්‍යවරියක්. බෑණා ඉංජිනේරුවෙක්. මමයි මගේ නෝනයි දෙහිවල අපේ ගෙදර බොහොම සතුටින් ජීවත්වෙනවා. අද වෙනකල් ලෙඩකට කියල එක රැයක් මං ඉස්පිරිතාලෙක ඉඳලා නැහැ. කණ්ණාඩියක් පාවිච්චි කරන්නෑ.අදත් ඉතාම හොඳට වාහන පදවන හොඳ ඩ්‍රැයිවර්’ කෙනෙක් මං. විෂ්ණු දෙවියො මගෙ ජීවිතේ. පන්සිල් නොගත්තට පංචශීලය නොකඩන කෙනෙක් මං. හැම දවසකම කාගෙ හරි පොතක් ‘දොරට වඩින, නාට්‍ය දර්ශනයක් හෝ චිත්‍රපට මංගල දැක්මක් සඳහා මට ආරාධනා ලැබෙනවා. මේ එකක්වත් මං මඟ හරින්නෑ. ඒ නිසා හැම දවසක් ම ගෙවෙන්නෙ මොකක් හෝ කලා කටයුත්තක් එක්ක.වෙනත් වෘත්තියක් නොකළට චිත්‍රපටයක් නොකළට මං හැමදාම හිටියෙ කලාව එක්ක. මගේ ගෙදර බළල්ලු පස් දෙනෙක් සහ බලු සුරතලුන් 6 ක් ඉන්නවා. මගේ නෝනටයි මටයි වගේ ම මේ අයටත් ගෙදර හොඳ කෑම වේලක් වරදින්නෑ.මගේ බිරිය මාලි මට වඩා අවුරුදු 16 ක් බාලයි. බොහොම සුන්දර - සුහද බිරියක් ඈ. ඈ අතින් ඉදෙන බණ්ඩක්කා, වැටකොලු කරිය වගේ ම කොළ මැල්ලුම, මාළු කිරි හොද්ද බොහොම රසවත්. හැබැයි මං හදන පොල් සම්බෝලේ නම් ඈට හදන්න බැහැ. සිගරට් - අරක්කු නොබොන හරක් මස් නුබුදින පුරුද්ද නිසා තමයි මට මේ නිරෝගී බව ලැබුණෙ... ඊටත් වඩා කලාවෙන් ලබන තෘප්තිය.ඒ සියල්ලටත් වඩා අවුරුදු 40 ක පටන් බෙල්ලන්විල විමලරතන හිමියන් හා ඇති ඇසුර. අදත් උන්වහන්සේට ගමනක් වඩින්න ඕනෙ වූ විට අඬගහන්නෙ මට. උන්වහන්සේවත් දැන උන්නෙ නෑ මගේ වයස. නමුත් මං එපමණකට විශ්වාසවන්ත හොඳ රියැදුරෙක් බව උන්වහන්සේ දන්නවා. වාහන පදින එක ඒ කාලෙත් මගේ පුරුද්ද...”ඉදින්, මේ හැම දේ චිත්‍රාට සැපයකි. ජීවිතය සුන්දරයි කියා හිතෙන දේ මිස දුකක් - කනගාටුවක් ඇත්තේ ම නැතිය.ඒ හැර තව කුමන නම් දේ ජීවිතයෙන් පතන්නද...ඉනෝකා පෙරේරා බණ්ඩාරඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111276</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඩේලේටස්ට්ම නිව්ස් එක ඕන්න තවත් ටෙලි නිළියක් මාට්ටු වෙලාලු ලෝකෙ පරණම ජොබ් එක කරන්න ගිහින්. පත්තර කට්ටියට, ඉන්ටර්නෙට් වෙබ් සයිට් කට්ටියට මාර ත්‍රිල් නිව්ස් එකක් වගේ. රිපෝට්ස්වල තියෙන විදියට හොඳටම ළාබාල නිළි පැංචියෙක් කියන්නෙ මේ සැරේ කොටුවෙලා තියෙන්නෙ. එක පත්තරේක ඉන්ටවීව් එකක් තිබුණා මේ ටෙලි ඇක්ට්‍රස් දීපු. ඒ ඉන්ටවීව් එකේදි එයා කියපු කාරණා ඇත්තද නැත්තද කියල විජේ මල්ලි නම් දන්නෙ නෑ. දැනගන්න ඕනත් නෑ.හැබැයි ඇත්ත නම් ඒ ළමය කියන කතාව මේ සීන් එකේ තවත් සෑඩ්ම අංශෙකුත් පේනව කියල තමයි විජේ මල්ලිට හිතෙන්නෙ. අසනීපවෙලා මොකුත් කරගන්න බැරුව ඉන්න තාත්තගෙ බේත් හේත් ටික ගන්න තමුන්ගෙ ඇස් ඉස්, මස් ලේ පූජා කරපු නංගියෙක් නම්, ඕනම කෙනෙකුට දුකක් ඇතිවෙනවා ෂුවර්. ඔය ඇඟපත විකුණලා වුණත් ඒ ළමය අරගෙන තියෙන්නෙ කොච්චර පුංචි සම්තින්ග් එකක්ද? රුපියල් පන්දාහක් කියන්නෙ අද කාලෙ කැරොකෙ යන, ක්ලබ්ස්වලට සෙට් වෙන, කැසිනෝ සෙල්ලම් කරන කළු සල්ලි තියෙන මෑන්ස් කෙනෙකුට නතින්ග්.දැන් ඉතින් බලන්නකො වෙච්ච සන්තෑසිය. පන්දාහට කෑදර වුණා. පොලිස් පොතේ නම ලියැවුණා. ෆීල්ඩ් එකේ කට්ටියට කතාකර රසකරන්න හොඳ බයිට් එකක් ලැබුණා. උසාවි ගානෙ, රිමාන්ඩ් එකේ වාත වෙන්න වුණා. අන්තිමේ හැටදාහක දඩයකුත් ගෙවන්න සෙට් වුණා. කතාව ෆුල්ම ෆුල් ට්‍රැජඩි ස්ටෝරි එකක් කියල හිතෙන්නෙ නැද්ද?විජේ මල්ලිටයි ඔයගොල්ලන්ටයි මේක ට්‍රැජඩි වුණාට, අපේ රටේ සදාචාරෙ, සංස්කෘතිය පණ පුදල හරි රැක ගන්න ඉන්න කට්ටියට, උපාසක නෝනලාට, නෝනලගෙ උපාසක හස්බන්ඩ්ස්ලට මාර අප්සෙට් සීන් එකක් වග විජේ මල්ලි දන්නවා. ඒ කට්ටිය අහන පළවැනි ප්‍රශ්නෙ තමයි, තාත්තගෙ අසනීපෙට බේත් ගන්නම ඕන නම් ඉතින් ඔය ජොබ් එකම කරන්න ඕනයැ. ඔය පාරෙ හිඟාකනවනේ කියලා. වැරදිලාවත් හිඟමනේ ගිහින් සල්ලි ඉල්ලුව නම් කියන්නෙ, මෙච්චර හොඳට ඇඟපත හයිය හත්තිය තියෙද්දි එනව මෙතන හිඟාකන්න, රස්සාවක් කරන්න බැරිද යෝදියේ වගේ කතා. ඉතින් ඔහොම බලාගෙන යනකොට මේක මාර අංජබජල් සීන් එකක්. කොහොම උත්තර දෙන්නද කවුරු උත්තර දන්නව ද කියල දෙයියො තමයි දන්නෙ.ඔය ලෝකෙ පළවැනි ජොබ් එක කරන්නෙ ටෙලි නිළියො විතරමද කියල කවුරුවත් අහන්නෙ නෑනේ හැබෑටම. ෆිල්ම් ස්ටාර්ලගෙ ඉඳල, තව හුඟක් ජොබ්ස්වල ඉන්න ඇන්ටිලා, අක්කලා, නංගිලා මේ ප්‍රොෆෙෂන් එකේ ඉන්නවා. ‘නිළියෙක් වෙන එකේ තියෙන ඩිස් ඇඩ්වාන්ටේජ් එක බලන්නකො මෙයාලා. බුදුහාමුදුරුවන්ගෙ කාලෙත් මේ ජොබ් එකේ හිටපු ලේඩීස්ලා ගැන ඔය ඕන තරම් කියවෙන්නෙ. අම්බපාලි කියපු ගමන්, ප්‍රොෆයිල් එක ඕපන් වෙනව.අම්බපාලිලාට කහවණුවලට ඇස් ඉස් මස් ලේ විකුණන්න පුළුවන් වුණා නම්, තාත්තගෙ බේත් හේත් ගන්න රුපියල් එක පන්දාහක් වගේ චීප් රේට් එකකට වහලෙ දිහා බලාගෙන හිටියම ඕකෙ තියෙන වරද මොකක්ද කියල විජේ මල්ලි අහන්නෙ නෑ. මොකද ඒ වගේ දේවල් කරන්න එපා, තහනම් කියල අපේ නීති පොත්වල පිටු ගණන් ලියල තියෙන නිසා. ඒත් ඔය ජොබ් එකම, රුපියල් තිස් හතළිස් දාස් ගාණට කන්ට්‍රෑක්ට් වෙලා, සිනමන්ඩ් ග්‍රෑන්ඩ්වල හරි හිල්ටන් එකේ හරි සිද්ධ වෙනව නම්, කවුරුවත් මාට්ටු වෙන්නෙ නෑ. පොලීසියේ ටොප් බ්‍රාස්ලගෙ පිත්තල බොත්තම් දිලිසෙන්නෙත් නෑ. ජීප්වල දොරවල් ඇරෙන්නෙත් නෑ. මූණු වහගෙන කූඩුවලට වැටෙන්නෙත් නෑ.එහෙම තමයි එක එක්කෙනා ලබා උපන් හැටි. මේ කතා බහ මොනව වුණත් හැම සතියකම වගේ, මේ ටෙලි නිළි කේසස්වලට ලැබෙන පබ්ලිසිටියෙ නම් කිසිම අඩුවක් නෑ. සල්ලිවලට ඔය ජොබ් එක කරන කට්ටියයි, ෆන්වලට සෙට්වෙන කට්ටියයි, ජොබ් එකක් නැති නිසා සම්තින්ග් එකක් හොයාගන්න ලජ්ජාව පැත්තක තියලා සීන් එකට එන්ටර් වෙන කට්ටියයි ආදී වශයෙන් ගත්තම, මේක මේ දවස්වල තදට පැතිරිලා යන උණක් වගේ ලෙඩක්.පොලීසියෙ එමර්ජන්සි රේඩින් ස්කොඩ්වලටත් මිනිස්සුත් එක්ක සල්ලිවලට නිදාගන්න ටෙලි නිළියො අල්ලලා හිරේ විලංගුවෙ දානව තරම් නම්බර් වන් ප්‍රයෝරිටි වැඩ නැද්ද කියල කවුරුහරි ඇහුවොත්, පොලිස් චීෆ්ලගෙ මල පනියිද දන්නෙත් නෑ. ඒ ගොල්ලො වුණත් කරන්නෙ ඒගොල්ලන්ගෙ ජොබ් එකනේ. අපිට පුළුවන්ද ඒකෙ හරි වැරදි හොයන්න. විජේ මල්ලිට නම් ඔය අන්තිමට කූඩුවෙ වැටිච්ච ටෙලිනිළිය ගැන නම් දුකයි. එයාගෙ කතාව පිළිගන්න නිසා නෙවි, මොනව වුණත් ඒ වයසේ දැරිවියෙකුට වෙච්ච දුක හිතෙන අප්සෙට් සීන් එකක් නිසා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111277</link>
    <topic>මගේ සින්දුව ශිහාන්ට වික්කේ රිංගින්ටෝන්වලට විතරයි</topic>
    <author>වසන්ත ජයසිංහ ආරච්චිගේ</author>
    <content>මගේ සින්දුව ශිහාන්ට වික්කේ රිංගින්ටෝන්වලට විතරයිනාමල් උඩුගම ගෙන්ශිහාන් මිහිරංගට පිළිතුරක්ශිහාන් මිහිරංගගේ හඬින් මේ දිනවල නිතර දෙවේලේ ඇසෙන, කලකට ඉහත නාමල් උඩුගම ගැයූ ‘රෑ සිහිනෙන්’ ගීතය පිළිබඳ පසුගිය දිනෙක ශිහාන් ‘රසඳුන’ සමඟ කතා කළා. එය නාමල් ගේ ලිඛිත අවසරයක් ඇතුව තමා ගායනා කරන බව ඔහු කියා සිටියා. ඒ සඳහා නාමල් උඩුගම ඔහුට ආරාධනා කළ බවත් එහිදී සඳහන් වුණා. ඊට පිළිතුරු සපයමින් නාමල් උඩුගම අප සමඟ මෙසේ කතා කළා.“පසුගිය සතියක ‘රසඳුන’ පුවත්පතේ මගේ ගීතය පිළිබඳ ශිහාන් මල්ලි ප්‍රකාශයක් කරලා තිබුණා. මෙතැනදී මම මුලින් ම කිවයුතුයි මගේ ගීත මම කාටවත් විකුණලා නැහැ. සමහර අය මගෙන් අහනවා මගේ ගීත මම කාට හරි පවරලා ද කියලා. නමුත් මා කිවයුතුයි එහෙම පැවරීමක් මම කිසිම කෙනෙකුට කරලා නැහැ. මොකද මගේ ගීත වැඩි හරියක් මම රචනා කරලා මගේ සංගීතයෙන් මම මහන්සිවෙලා හදපු ගීත තියෙන්නේ. ඒ නිසා මට අයිතියක් තියෙනවා මගේ ගීත පිළිබඳ තීරණයක් ගන්න. ශිහාන් මේ ගීය ගායනා කරන්න පටන් ගත්ත පසුව මගෙන් සමහරු ප්‍රශ්න කළා මොකද මේ වෙන්නේ කියලා.නමුත් මම කිවයුතුයි එක්තරා සමාගමක් සමඟ ශිහාන් මල්ලි ඇවිත් මගෙන් ඇහුවා මේ ගීතය (රෑ සිහිනෙන්) ගායනා කළාට කමක් නැද්ද කියලා. ශිහාන් කියන්නේ හොඳ හඬක් තියෙන වෙනම රේන්ජ් එකක ඉන්න හොඳ ගායකයෙක්. මමත් ඔහුගේ ගීත වලට කැමැතියි.ඒ නිසා සින්දුවක් වත් කියාගන්න බැරි කෙනෙකුට මම දෙන්නේ නැහැ. නමුත් ඔහු මේ කාලයේ ජනප්‍රියයි. ඒ නිසා ඒ සමාගමත් සමඟ තිබුණු ගිවිසුම කුමක්ද කියලා බලලා ඒ කටයුත්තට ගයන්න පමණයි මම ඔහුට ගීතය දුන්නේ. එහෙම නැතුව ඔහුට අවශ්‍ය පරිදි දිගටම එය ගායනා කරන්න අවසරයක් මම දීලා නැහැ. රිංගින් ටෝන්වලට පමණයි අවසර දීලා තියෙන්නේ.ඔබ ගැයූ ගීතය අද යම් වෙනසක් ඇතුවයි අපට ඇසෙන්නේ. ඒ පිළිබඳ අදහසකුත් ඔබට ඇති.ඔව් මම ඒ ගීතය ඇසුවා. ශිහාන් ගයන ගීතය තුළ මගේ මුල් ගායනයට වඩා යම් වෙනසක් තියෙනවා. මෙතනදී ගීතයට හානියක් සිදුවෙලා කියලා කියන්න මට බැහැ. මොකද එක් එක්කෙනාට ආවේණික ශෛලින් තියෙන්නේ. මම ශිහාන් ගේ ගීතයක් ගැයුවත් ඒ තුළ මතුවෙන්නේ මගේ ශෛලියක්. ඉතිං මගේ ‘රෑ සිහිනෙන්’ ගීතය ශිහාන් එයාට ආවේණික ශෛලියෙන් ගායනා කරලා තියෙනවා. වෙන කෙනෙක් ගැයුවත් එය එලෙසමයි. එක එක්කෙනා ගායනා කරන විදිහ පිළිබඳ අඩු පාඩු කියන්න අයිතියක් මට නැහැ. ශිහාන් කියන්නේ හොඳ ගායකයෙක්.මේ විදිහට ඔබේ ගීත ඉදිරියට වෙනත් ගායකයින්ට විකුණන්න අදහසක් ඔබට තියෙනවද?නැහැ. එහෙම කිසිම අරමුණක් මම ළඟ නැහැ. මුලදී මම කිව්වා වගේ වැඩි හරියක් මගේ ගීතවල ගී පද, සංගීතය, ගායනය සියල්ල මගේ. ඒ නිසා අදටත් මගේ ගීතවලට එදා වගේ ම ලොකු ඉල්ලුමක් රසිකයින්ගෙන් තියෙනවා. එහෙම එකේ කිසිදු අවශ්‍යතාවයක් නැහැ. මගේ ගීත වෙනත් අයට විකුණන්න. මෙතැනදී වුණත් සිද්ධ වුණේ යම් අත්හදා බැලීමක් විතරයි. ලොකු ලාභයක් මට නැහැ. යම් මුදලක් ඒ ගීතය වෙනුවෙන් මට ලැබෙනවා. ඇයි එහෙම දුන්නේ කියලත් මගෙන් දැන් බොහෝ අය අහනවා. ඉතිං නැවත නැවත මම කියන්නේ මේ ගීතය අත්හදා බැලීමක් විතරයි.තවකෙනකුට කියා මගේ ගීත ජනප්‍රිය කරවන්න මට කිසිම අවශ්‍යතාවයක් නැහැ.කොහොමත් මේ ගීතය ජනප්‍රිය ගීතයක්. අදටත් මෙහි සම්පූර්ණ අයිතිය තියෙන්නේ මට. කවුරු කොහොම කිව්වත් රසිකයින් කැමැති මුල් ගීතයේ හඬට. දැන් ජෝතිපාලගේ ගීත කී දෙනෙක් ගැයුවද? නමුත් අදටත් ජනප්‍රිය ජෝතිපාලගේ හඬ විතරයි. කවුරු කොයි විදිහට කිව්වත් ඒ ජනප්‍රිය ගායකයාගේ හඬ ගන්න කාටවත් බැහැ.දැන් ශිහාන්ට අවසර තියෙනවද ‘රෑ සිහිනෙන්’ ගීතය ඉදිරියට ගයන්න.ගීතය මම දුන්නේ ඔහුගෙන් හා පෞද්ගලික ආයතනයකින් ලැබුණු ඉල්ලීමකට. ඒ රිංගින් ටෝන්වලට ගයන්න. ඒ ඇර වෙනත් ප්‍රසංගවල ගයන්න අවසරයක් අපි අතර ඇති කරගත් ගිවිසුම්වල නැහැ. ඒ නිසා ඒක ශිහාන් දැන ගන්න ඕන. අනෙක් දේ ඔහුට මේ ගීතයම කියන්න අවශ්‍ය නැහැ. ඔහුගෙත් ලස්සන ගීත තියෙනවනේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111278</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නඇහැලියගොඩ බුලුගහපිටියේ පේ‍්‍රමසිරි බුලුගහපිටියප්‍රශ්නය - පැරැණි නිළි කාන්ති ගුණතුංගගේ ලිපිනය සොයා දෙන්න?පිළිතුර - 17, කීල්ස් නිවාස යෝජනා ක්‍රමය, ධර්මපාල මාවත, තලවතුගොඩ  යක්කල අනුර පද්මසිරිප්‍රශ්නය - මගේ පෙම්වතිය මට චපල වුණා. මා කළ යුත්තේ කුමක් ද?පිළිතුර - ඔබේ ජීවිතයෙන් ඇය මුළුමනින්ම නොතකා හරින්න. එච්චරනේ තියෙන්නෙ.  කෑගල්ලේ මොලගොඩ පාලිත බණ්ඩාර ජයකොඩිප්‍රශ්නය - මර්වින් පෙරේරා ගයන ‘මේ නගරය’ ගීතයේ පද රචකයා කවුද?පිළිතුර - පේ‍්‍රමකීර්ති ද අල්විස්  ඉහළ තල්දූවේ ආනන්ද වික්‍රමආරච්චිප්‍රශ්නය - සුනිල් අයියේ; ඇනස්ලි මාලේවනට පවා ගායනා කිරීමට ඉඩ නොදුන් ක්ලැරන්ස් විජේවර්ධනගේ ගීත දැන් සුපිරි තරු ලවා ගායනය වීමට හේතුව කුමක් ද?පිළිතුර - සල්ලි මල්ලි සල්ලි  නිට්ටඹුවේ සුසිලා කහඳවප්‍රශ්නය - ඉන්දීය සංගීතවේදී රවි ශන්කර් වර්මා ලංකාවට ගෙන්වූ උපාලි රාජපක්ෂත් ‘ගාමනි’ චිත්‍රපටයේ නිෂ්පාදක උපාලි රාජපක්ෂත් එක් අයෙක්ම ද?පිළිතුර - ඔව්.  වාද්දූවේ අමිල විජේසේකරප්‍රශ්නය - ලොව වෙසෙන භයානකම සතුන් දෙදෙනා කවුද?පිළිතුර - නැන්දම්මා සහ ලේලි  මැල්සිරිපුර කාන්ති රත්නායකප්‍රශ්නය - නව පරපුරේ නිළි මනීෂා නාමල්ගමගේ ලිපිනය පළ කරන්න?පිළිතුර - 430, රාජගිරිය පාර, රාජගිරිය  පොල්ගහවෙල පියදාස මාතොටආරච්චිප්‍රශ්නය - ‘ගාමනි’ අධ්‍යක්ෂ සරත් වීරසේකර හඳුන්වාදීමේදී රියර් අද්මිරාල් කියන තනතුරු නාමය සඳහන් කළ යුතුම ද?පිළිතුර - අවශ්‍යම නැහැ. සිනමාවේදී ඔහු තවත් අධ්‍යක්ෂවරයකු පමණයි. දත් දොස්තර කෙනකු චිත්‍රපටයක් හදනකොට දන්ත විශේෂඥ කියා විශේෂණ පදයක් යෙදිය යුතු නැහැ. මේකත් අන්න ඒ වගේ.  කොටුගොඩ දිසානෑගම තිස්ස කුමාරප්‍රශ්නය - තමා ගායනා කළ ‘විශ්වාසය නිදන් කෙරුව සිතක් බිඳුණු පසු’ ගීතය ගැන අද ක්‍රිස්ටෝපර් පෝල් මතක් නොකරන්නේ ඇයි?පිළිතුර - එයාට අමතක ඇති.  සියඹලාපේ සරත් පෙම්මාවඩුප්‍රශ්නය - ‘රසඳුන’ 15 වැනි සංවත්සරය දා ජ්‍යෙෂ්ඨ ගායන ශිල්පි හරූන් ලන්ත්‍රාට රුපියල් විසිපන් දහසක මූල්‍යමය පරිත්‍යාගයක් කළ ජානක මධුශංඛ නවක ගායකයා අපේ ප්‍රවීණ ගායක ගායිකාවන්ට දුන්නේ මහඟු ආදර්ශයක් නේද?පිළිතුර - ඔව් සරත්. පිටරට ගිහින් සංගීත ප්‍රසංග පවත්වලා සල්ලි හම්බු කරන, අනුන්ගේ සින්දු කියලා ලක්ෂ ගණන් සල්ලි හම්බු කරන එකම ගායකයෙක් ගායිකාවක් අසරණ හරූන් ලන්ත්‍රාට සතයකින්වත් උදව්වක් කරලා තියෙනව ද?කුරුණෑගල වඳුරාගල නයනා පෙරේරාප්‍රශ්නය - ජ්‍යෙෂ්ඨ වේදිකා නාට්‍ය නිළි පේ‍්‍රමා ගණේගොඩගේ ලිපිනය පළ කරන්න.පිළිතුර - ඇය දැනට ඉන්නේ එංගලන්තයේ. ඇය කෙටි නිවාඩුවක් සඳහායි පසුගිය දිනෙක ලංකාවට ආවේ.මේ සතියේ පහත නම් සඳහන් අයත් ප්‍රශ්න එවා තිබුණා. මැල්සිරිපුර කමණි පී. අක්මීමන, දෙණියායේ උක්කුං මහත්තයා, ගාල්ලේ ආර්. සී. සෝමතිලක, කුරුණෑගල චන්දිම බණ්ඩාර, තංගල්ලේ මල්කා සිරිවීර, ගම්පහ ඩබ්ලිව්. එම්. කල්පනි, කටුගස්තොට අසංග නිශාන්ත, මහරගම වික්ටර් විල්වල ආරච්චි.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av1111279</link>
    <topic>කිරිමුහුදේ චාරිකාවක් යමු</topic>
    <author>කේ.එස්.විජයවර්ධන</author>
    <content>කිරිමුහුදේ චාරිකාවක් යමුමහනුවරට පැමිණෙන කාගෙත් වෙහෙස නිවන්නේ නෙතට රසඳුනක් වන මහනුවර වැව හෙවත් කිරිමුහුදයි. රැළි මාලා නංවමින් නගරය සිසිල් කරනා මෙම ජල තලය මසුන්ට අභය භූමියක් වන අතරම ජලජ පක්ෂීන්ට වාසස්ථානයක් ද සපයයි. වැව් තලයෙහි පිහිනනා පැස්තුඩුවන්, දියකාවන් සහ තාරාවන් නිසා එයට සජීවී බවක් ලැබේ. සංචාරකයන් රැගත් මෝටර් බෝට්ටුවක් දිය කපාගෙන ඇදී යනු ද ඔබට දැකගැනීමට ලැබේ.ඔබටත් මෙම බෝට්ටුවක චාරිකාවක් ගොස් මහනුවර සුන්දරත්වය විවිධ පැතිකඩ ඔස්සේ විඳ ගැනීමට පුළුවන. ඒ සඳහා බෝට්ටු චාරිකා සපයන ආයතනයක් වැව රවුමේ පිහිටා තිබේ. චාරිකාවට ප්‍රමාණවත් තරම් පිරිසක් එකතු වූ විට ඔවුහු බෝට්ටු චාරිකාව අරඹති. මෙම චාරිකාවකට විනාඩි 20ක් වැනි කාලයක් ගතවේ. වැවෙහි දූපත අසලින් ගමන් කර ලේක්සයිඩ් පෙදෙසට ගොස් නැවත ආරම්භක ස්ථානයට පැමිණීම සිදුවේ.අප එක් පැහැබර දිනෙක උදෑසන බෝට්ටුවට නැඟ ගතිමු. එය ක්‍රමයෙන් ගමනාරම්භ කළේ ජල තලය දෙබෑකරමිනි. වැවෙහි මැද ඇති වතුර මල අහස උසට වතුර විදී. එම ජල වාෂ්ප අපගේ බෝට්ටුවට ද වැටෙයි. අපට දළදා මාළිගාව පෙනෙන්නේ වෙනස් සුන්දර කෝණයකිනි. වැවට නැවී ඇති විශාල මාර ගස්, දසුන වඩාත් සුන්දර කරයි. වසර 200ක පමණ කාලක් තිස්සේ මෙම වැව මහනුවර නගරයේ ආවේණික සලකුණක් බවට පත්ව තිබේ.වැව පුරාණයේ හැඳින්වූයේ කිරි මුහුද යනුවෙන් බව පුරාණ ලේඛනවලින් පෙනේ. ඒ සම්බන්ධ ජනප්‍රවාදය මෙසේය: වික්‍රමබාහු රජුගේ අණ පරිදි මෙම ස්ථානයේ කැනීම් කරන විට හුලංගමුවේ ආචාරියා නම් දෛවඥයාගේ අනාවැකිය සැබෑ කරමින් කිරි ඉබ්බකු හමු විය. දැනට ඇති වැවේ නැඟෙනහිර කෙළවර කුඩා පොකුණක් තනා මේ ඉබ්බාගේ වාසයට වෙන් කෙරිණි. ඊට පසු එය කිරි මුහුද යනුවෙන් හඳුන්වන ලද අතර එම පොකුණ අසුවන සේ තැනූ වැවට ද ඒ නමම යෙදිණි. කිරි මුහුද යන නාමයට රජු කැමැත්තක් දක්වා ඇත්තේ ඒ වන විට රට වටේ මුහුද ඉංග්‍රීසීන්ට අයත් ව තිබූ නිසා රට තුළ මුහුදක් තැනවීමට තමන්ට හැකියාවක් ඇති බව පෙන්නුම් කිරීමට වන්නටත් පුළුවන.පසුගිය දශක එකහමාරක කාලයක් මුළුල්ලේ වැවට අත්ව තිබුණේ ශෝචනීය ඉරණමකි. ඒ වැවෙහි ජල දූෂණය වීම නිසා ය. වැවෙන් එන දුර්ගන්ධය අවට ප්‍රදේශවලට තදින් දැනුණි. ඒ නිසා වැව අද්දර පිහිටි මහාමායා බාලිකා විදුහලේ දැරියන්ට විවිධ ලෙඩ රෝග පවා වැලඳුණු බව වාර්තා විය. (90 දශකයේ අග සහ 2000 දශකයේ මුල් භාගයේ මෙම සිදුවීම් වාර්තා විය.) මේ නිසා වැවෙහි මත්ස්‍යයෝ වාර්ෂිකව විශාල ප්‍රමාණයක් මියගියහ. ජල තලයෙහි නීල හරිත ඇල්ගී පැතිරීම නිසා ජලය තද කොළ පැහැයෙන් දිස්විය. අවට හෝටල ආදියේ අපද්‍රව්‍ය - ප්ලාස්ටික් බීම බෝතල් සහ වෙනත් අපද්‍රව්‍ය වැවට එක්කිරීම බහුලව සිදු කෙරිණි.අප ගමන් ගන්නා බෝට්ටුව දැන් ගමන් කරන්නේ වැව මැද ඇති දූපත ආසන්නයෙනි. එය එදා හඳුන්වා ඇත්තේ ජලතිලක මණ්ඩපය යනුවෙනි. එහි පිහිටි පාම් ගස්, අරලිය, දුනුකේ සහ වෙනත් මල් වර්ග දූපත අලංකාර කරයි. දූපතේ ඉදිකළ පැරණි ගොඩනැඟිලිවල ගඩොල් අත්තිවාරම් සංස්කෘතික ත්‍රිකෝණයේ කැණීම් මඟින් තහවුරු කර තිබේ. වැවේ නිර්මාතෘ වූ ශ්‍රී වික්‍රම රාජසිංහ රජු එකල මෙහි විවේක සුවයෙන් කල්ගත කරන්නට ඇත. රජුගේ නොසන්සුන් මනසට මෙම සුන්දර වටපිටාවෙන් මඳ සුවයක් හෝ ලැබෙන්නට ඇති බව නිසැක ය. රජුගේ විවේක ස්ථානයක් විය. ශ්‍රී වික්‍රම රාජසිංහ රජු විසින් සිය අවසාන කාලයේ දී නුවර වැව ඉදිකිරීමට පෙර නගරයේ පැවැති ජලාශය වූයේ බෝගම්බර වැවයි. එය නිර්මාණය වී තිබුණේ දුනුමඬලාව කඳුගැටයේ සිට ගලාගෙන එන ජල මාර්ගවලින් පෝෂණය වෙමිනි.කිරි මුහුද තනා නිම වුයේ 1812 දීය. දළදා මැදුර සහ මල්වතු විහාරය අතර තිබූ තිගොල්වෙල නම් කුඹුරු යාය හරහා බැම්මක් බැඳීමෙන් හෙක්ටයාර 18ක විශාලත්වයෙන් යුත් නුවර වැව ඉදිකෙරිණි.වැව වටා යන අලංකාර බැම්ම වලාකුළුවල ආකාරයෙන් තනා ඇති නිසා එය වලාකුළු බැම්ම නම් විය. මෙම ප්‍රාකාරයේ පහන් දැල්වීම සඳහා කුඩා කවුළු තබා ඇත. මෙම ප්‍රාකාරය නිසා වැවට ලැබුණේ ආකර්ෂණීය පෙනුමකි. එය අදටත් දැකගත හැකිය.අපගේ බෝට්ටුව වටයක් ගසමින් ආපසු හැරවීය. ඒ අස්ථාවේ ජල කැලඹීමේ වේගය නිසා පිහිනමින් සිටි දියකාවෝ රෑනක් වහා පියඹා ගොස් අසල වූ මාර ගසක වැසූහ. දියට වැටී තිබූ දිරාගිය ගස් කඳක අව්ව තපිමින් සිටියේ කිරි ඉබ්බන් තිදෙනෙකි. තවත් කඳක කබරගොයෙක් දිග ඇදී විවේක ගනිමින් සිටියේ ය. ඈත වැව් ඉවුරේ සිමෙන්ති බංකු මත හිඳගෙන පෙම්බස් තෙපලන පෙම්වතුන් කිහිපදෙනෙකි. තවත් බංකුවක හිඳ පොතක් කියවමින් සිටියේ විදේශිකයෙකි.වැව ඉදිකර තිබෙන්නේ රාජකීය ගෘහ නිර්මාණ ශිල්පියා වූ මූලාචාරියාගේ උපදෙස් මත බව පැවසේ. ඔහු පත්තිරිප්පුව ඉදිකළ සමයේ දී ම මෙය ද ආරම්භ කර ඇත. මෙයට විරුද්ධව මහජන මතයක් ඇති විය. එක් රාත්‍රියක අති දක්ෂ නිර්මාණ ශිල්පියකු වූ මූලාචාරිතුමා තමා විසින්ම නිර්මාණය කළ වැවේ ගිල්වා මරන ලදී. තම දක්ෂ මූලාචාරියා මරා දැමූ සාහසිකයන් සොයා ගැනීමට නොහැකි වූ රජතුමා මහත් සේ උදහස් විය. ඒ අතර සිල්වත් භික්ෂු නමක් පැමිණ රජුගේ කෝපය සංසිඳවූයේ මේ වැව තැනීමට පෙර මෙහි වෙල්යායේ සිටි දහස් ගණන් කටුස්සන් – හිකනලුන් සහ කක්කුට්ටන් වැව සෑදූ විට දියේ ගිලී මැරුණු නිසා උදහස් වූ දෙවිවරුන් මූලාචාරියාට දඬුවම් කළ බව පවසමිනි.වැව වටා මාර්ගය සෙවණ කරනා ගස්වැල් පක්ෂීන්ගේ සහ මාවවුලන්ගේ ලැගුම් පලවල් බවට ද පත්ව ඇත.බෝට්ටුව වැවේ ඉහළ අන්තයට පැමිණි විට වවුල් රාජධානි සහිත ගස්වැල් බහුලව දැකගත හැකිය. වවුලන් හිස පහළට සිටින සේ එල්ලී පැද්දෙමින් සිටින්නේ මේ නගරයේ කාර්යබහුලත්වය ගැන කිසිදු නිනව්වක් නැති සේ ය. අප ගමන් ගත් බෝට්ටුව යළිත් ආරම්භක ස්ථානයට පැමිණ ඇත. අප බෝට්ටුවේ සිට කුඩා ජැටියට පැනගත්තේ අපූරු චාරිකාවක මතකය සිත්හි රඳවාගෙන ය.කේ.එස්.විජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112710</link>
    <topic>පුවත්</topic>
    <author/>
    <content>පුවත්හේමන්ත ප්‍රසාද් අධ්‍යක්ෂණය කළ ‘නිර්වාණ’ ඒකාංග ටෙලිනාට්‍ය මාලාව ළඟදීම විකාශය වීමට නියමිතය.මෙහි උදේනි අල්විස්, වීණා ජයකොඩි, සමනලී ෆොන්සේකා, ප්‍රධාන චරිත රඟපාති. ඉදිරිපත් කිරීම සහ නිෂ්පාදනය පී ටූ බොඩි ඇන්ඩ් මයින්ඩ් රංගකලා නිවහනය.ශ්‍රී ලංකා ගුවන් විදුලි සංස්ථාවේ හඬ අනුමත බයිලා ශිල්පීන් වන බූස්සේ හැරල්ඩ් කේ. ජයතිස්ස සහ අම්බලන්ගොඩ පද්මසිරි ද සිල්වා ඉදිරිපත් කරන අලුත්ම බයිලා සංගත තැටිය, අද (27) සවස 6.37 ට හික්කඩුව සිංහ සමාජ ශාලාවේදී දොරට වඩී.නවතම බයිලා රිද්ම රටාවකින් හැඩවුණු මෙම සංගත තැටිය ‘ලස්සනයි ඔබේ සිනාව‘ ලෙස නම්කොට ඇති අතර එදින ප්‍රසංගයේදී මෙම බයිලා ගී ගැයෙනු ඇත.ශ්‍රී ලංකාවේ කොරියානු තානාපති කාර්යාලය ශ්‍රී ලංකා ජාතික චිත්‍රපට සංස්ථාව සමඟ සහයෝගීත්වයෙන් පවත්වන කොරියානු චිත්‍රපට උළෙල දෙසැම්බර් 05 වැනිදා සිට දෙසැම්බර් 09 වැනි දින දක්වා කොළඹ දී පැවැත්වීමට නියමිතය.2006 වසරේ රාජ්‍ය නාට්‍ය උලෙළේ දී සම්මාන නමයකින් පිදුම් ලද පරාක්‍රම නිරිඇල්ලගේ ‘චරන්දාස්’ වේදිකා නාට්‍යය දෙසැම්බර් 02 සිකුරාදා ප.ව. 3.00 ට සහ 6.30 ට කෑගල්ල ශාන්ත ජෝසප් ප්‍රාථමික විද්‍යාලයීය ශ්‍රවණාගාරයේදී වේදිකා ගත කෙරේ.මහාචාර්ය එදිරිවීර සරච්චන්ද්‍රයන්ගේ ‘සිංහබාහු’ නාට්‍යයේ ස්වර්ණ ජයන්තිය නිමිත්තෙන් සම්පාදනය වූ ‘සිංහබාහු සම්ප්‍රශංසා’ ග්‍රන්ථය පසුගියදා එළිදුටුවේ ය.මහාචාර්ය තිස්ස කාරියවසම් හා ආරියවංශ රණවීර සංස්කරණය කළ මෙහි මහාචාර්ය තිස්ස කාරියවසම්, ගුණදාස අමරසේකර, මහාචාර්ය ආර්.ඩී. ගුණරත්න, මහාචාර්ය වෝල්ටර් මාරසිංහ, ජයන්ත අරවින්ද, මහාචාර්ය රංජනී ඔබේසේකර, මහාචාර්ය සිරි ගල්හේනගේ, ආරියවංශ රණවීර, ආචාර්ය පණ්ඩිත් අමරදේව, මහාචාර්ය කේ.එන්.ඕ. ධර්මදාස, ගාමිණී සුමනසේකර, එරික් ඉලයප්ආරච්චි, ජයනි සී. පින්නවල, ගාමිණී විජේතුංග සහ සුනිල් මිහිදුකුල යන අයගේ ලිපි ඇතුළත්ව ඇත. ‘සිංහබාහු සම්ප්‍රශංසා’ මරදානේ ඇස්. ගොඩගේ සහ සහෝදරයන්ගේ ප්‍රකාශනයකි.ප්‍රවීණ ගායන ශිල්පියකු වූ අභාවප්‍රාප්ත අබේවර්ධන බාලසූරිය කලාකරුවාගේ 66 වන ජන්ම දිනය සමරමින් හා ප්‍රවීණ ගේයපද රචක අභාවප්‍රාප්ත ප්‍රේමකීර්ති ද අල්විස් සමරමින්, ඔහු රචනා කරන ලද ගී පද ඇතුළත් ප්‍රේම් – අබේ – නිරංජලා සුසංයෝගයෙන් නිම වූ, ‘අප ගැයූ ප්‍රේම් ගේ ගී’ සංයුක්ත තැටිය එළි දැක්වීම නිමිත්තෙන් පසුගියදා කොළඹ ජෝන් ද සිල්වා සමරු රඟහලේදී පැවති ’තුන්පත් රටා’ සැමරුම් ගී සැඳෑව මේ මස 29 දා රාත්‍රි 10.20 ජාතික රූපවාහිනියෙන් විකාශය වේ.නොමිලේ බෙදා හරින ප්‍රථම හා එකම ද්වි මාසික ඡායාරූප සඟරාව ලෙස හැඳින්වෙන ‘තෙවැනි ඇස’ සඟරාවේ 24 වැනි කලාපය (2011 ඔක්තෝබර්) පසුගියදා එළිදුටුවේය. මෙවර ද එහි හරවත් ලිපි හා ඡායාරූප රැසක් පළව ඇත.ගීත රචිකා අයිරාංගනී මද්දුම බණ්ඩාරගේ ‘සත් මහ සයුර’ සංයුක්ත තැටිය සහ ‘සඳ මඩලක් වී...’ ගීත හා කාව්‍ය සංග්‍රහය දොරට වැඩුම ලබන දෙසැම්බර් 01 වැනිදා සවස 5.00 ට කොළඹ ජෝන් ද සිල්වා සමරු රඟහලේදී පැවැත්වේ.සංස්කෘතික හා කලා කටයුතු පිළිබඳ ඇමැති ටී. බී. ඒකනායක සහ යෞවන සහ නිපුණතා සංවර්ධන ඇමැති ඩලස් අලහප්පෙරුම මහත්වරුන්ගේ ප්‍රධානත්වයෙන් පැවැත්වෙන මෙම උත්සවයේදී ඇගේ ගීත රචනා ඇගැයීමට ලක්වනු ඇත.විශාරද නන්දා මාලිනියගෙන් සංගීතය හදාළ, කෝට්ටේ ජනාධිපති විදුහලේ ආදි සිසු, නෙළුක දීමන්ත ලියනගේ ගේ ‘මලින් මලට’ ගී ප්‍රසංගය ලබන දෙසැම්බර් 04 වැනිදා සවස 6.30 ට කොළඹ ආනන්ද විද්‍යාලීය කුලරත්න ශාලාවේදී පැවැත්වේ.රෝහණ වීරසිංහ ප්‍රවීණ සංගීතවේදියාණන්ට උපහාර ලෙස මෙම ප්‍රසංගය පැවැත්වෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112711</link>
    <topic>ටෙලි චිත්‍රපටවලට වෙනමම වෙළෙඳ පොළක් තිබෙනවා</topic>
    <author>ඡායාරූපය - ප්‍රසාද් සමරවීර  </author>
    <content>ටෙලි චිත්‍රපටවලට වෙනමම වෙළෙඳ පොළක් තිබෙනවා‘දිනිත් එන්ටර්ටේන්මන්ට්ස්’ අධිපතිචමින්ද රණසිංහපැරැණි සිංහල චිත්‍රපට, ටෙලි චිත්‍රපට හා කවි බණ ඩිජිටල් සංගත තැටිවලට (DVD) නැඟීමේ ක්‍රියාවලියක නිරතව සිටින චමින්ද රණසිංහ ‘දිනිත්’ එන්ටර්ටේන්මන්ට්ස් හි අධිපතිවරයාය. මේ ඔහු සමඟ ඔහුගේ වෘත්තීය ක්ෂේත්‍රය අළලා කළ කතාබහකි.ඔබ මෙම ක්ෂේත්‍රයට පිවිසීමේ පසුබිම කුමක් ද?මම මුලින්ම කළේ දෙල්ගොඩ නගරයේ ‘දිනිත්’ යන නමින් විඩියෝ ක්ලබ් එකක් පටන් ගැනීමයි. මුලදි එහි විකිණීමට තිබුණේ ඉංගී‍්‍රසි චිත්‍රපටවලට ච්ඍච් විතරයි. ඊට පස්සේ මේ ව්‍යාපාරය තවදුරටත් වර්ධනය කරන්න මා අදහස් කළා. ඒ අනුව තමයි ටෙලි චිත්‍රපට නිෂ්පාදනයට, කවි බණ සංගත තැටි නිෂ්පාදනයට හා පැරැණි සිංහල චිත්‍රපට මිලට ගෙන ඒවා ඩිජිටල් සංගත තැටිවලට නැංවීමේ කටයුත්තට මුල පිරුවේ.ඔබ නිෂ්පාදනය කළ ටෙලි චිත්‍රපට මොනවා ද?මම මුලින්ම නිෂ්පාදනය කළේ ‘විශ්නු අඩවිය’ කියන ටෙලි චිත්‍රපටය. ඒ 2003 වසරේදි. මේ වන විට මා ටෙලි චිත්‍රපට 20 ක් පමණ නිපදවා තිබෙනවා. ‘අර්ජුන්’, ‘දියබුබුල’, ‘හොරුන්ගෙත් හොරු කම්බා හොරු’, ‘සුදු’ (ළමා ටෙලි චිත්‍රපටයක්) ‘සොයා ආවා ආදරේ’, ‘ ඔබ මගෙ නම්’ ඊට උදාහරණ. මගේ අලුත්ම ටෙලි චිත්‍රපටය තමයි ‘දිල්කා දේකා’. එය අධ්‍යක්ෂණය කළේ ජයසේකර අපොන්සු. අද ‘හෝම් තියටර්’ කියන සංකල්පය රටපුරා ව්‍යාප්තව තිබෙනවා. හුඟක් ගෙවල්වල ‘හෝම් තියටර්’ තිබෙනවා. ඒ නිසා අද ටෙලි චිත්‍රපටවලට වෙනමම වෙළෙඳ පොළක් තිබෙන බව කියන්න පුළුවන්.පැරැණි සිංහල චිත්‍රපට ඩිජිටල් තැටියට නැංවීම ගැනත් යමක් කියන්න?මම මේ වන විට පැරැණි සිංහල චිත්‍රපට 70 ක් පමණ ඩිජිටල් තැටියට නංවා තිබෙනවා. මම මේ ව්‍යාපාරය පටන්ගත්තේ ‘සන්සුන් නොසන්සුන්’ චිත්‍රපටයෙන්. ඉන්පසු සුනිල් සෝම පීරිස්, සුනිල් ටී. ප්‍රනාන්දුගේ චිත්‍රපට මිලට ගෙන DVD තාක්ෂණයෙන් ඉදිරිපත් කළා. ‘චණ්ඩාලි’, ‘ලස්සන දවසක්’, ‘සුසී’, ‘අනුපමා’, ‘සුභානි’, ‘සිනාසෙන්න රත්තරන්’, ‘අභියෝගය’, ‘චාන්දනී’ යනාදිය දැනට DVD මාධ්‍යයට නැඟු සිංහල චිත්‍රපට අතරින් කීපයක්. අපි මේ හැම චිත්‍රපටයක්ම එහි පරම අයිතිකරු වන නිෂ්පාදකවරයාගෙන් නිත්‍යානුකූලව අවසරය ඇතිව ච්ඍච් මාධ්‍යයට නැඟු බව මෙහිදී කිව යුත්තේ අවධාරණයෙන්.‘කවි බණ’ සංගත තැටි නිෂ්පාදනය වැඩපිළිවෙළ කෙබඳු ද?අපි දැනට කවි බණ DVD 07 ක් පමණ නිෂ්පාදනය කර තිබෙනවා. ‘තක්ක ජාතකය’, ‘ගමේ අපේ පන්සල’, ‘බුදුදහමයි ආදරයයි’, ඉන් කීපයක්. පූජ්‍ය ගාලෙකොටුවේ විජිතවංශ හිමි, පූජ්‍ය දන්තුරේ ඥානානන්ද හිමි වැනි ප්‍රකට කවි බණ හිමිවරුන් මේ සඳහා නිර්මාණාත්මකව එක්ව සිටිනවා. මෙය හුදෙක් ව්‍යාපාරයක් නොවේ. බුදුදහම ප්‍රචලිත කිරීමේ එය ජන හදවත්වලට සමීප කිරීමේ මඟක් විදියටයි අපි මෙය භාවිත කරන්නෙ.ව්‍යාජ සංගත තැටි නිෂ්පාදනය මේ ව්‍යාපාරය කෙරෙහි බලපාල තියෙන්නේ කොහොම ද?ඒක විශාල මාෆියාවක්. ඒ මාෆියාවත් එක්ක අපිට පෞද්ගලික මට්ටමින් හැප්පෙන්න අමාරුයි. මෑතදී ජනාධිපතිතුමාගේ අවධානය මේ කෙරෙහි යොමු වුණා. එහි ප්‍රතිඵලයක් වශයෙන් ව්‍යාජ සංගත තැටි නිෂ්පාදනය මඳක් පසුබැස තිබෙනවා. දැන් ක්ෂණික වැටලීම් බියුරෝවක් ද ක්‍රියාත්මකයි. එය ඉතා වැදගත්. මේ කෙරෙහි තම අවධානය යොමු කළ ජනාධිපතිතුමාට අපේ කෘතඥතාව අනිවාර්යයෙන්ම යොමුවිය යුතුයි.ඔබ පසුගියදා සිනෙ චිත්‍රපට නිෂ්පාදනයටත් පිවිසියා?ඔව්. මගේ කුලුඳුල් නිෂ්පාදනය තමයි ‘සීතා මං ආවා’. එය ජයසේකර අපොන්සුගේ දෙවැනි චිත්‍රපට අධ්‍යක්ෂණය. අපොන්සු, බන්දු සමරසිංහ, චංචලා වර්ණසූරිය හා රොඩ්නි වර්ණකුල මෙහි ප්‍රධාන චරිත නිරූපණය කරනවා. මෙය ‘සිරියස් කොමඩියක්’ විදියට හඳුන්වන්න පුළුවන්. ඉදිරියේදී වසරකට චිත්‍රපට තුනක්වත් නිෂ්පාදනය කිරීමට මා බලාපොරොත්තු වෙනවා.79, මීගහවත්ත, සියඹලාපේ, දෙල්ගොඩ චමින්ද රණසිංහගේ ලිපිනයයි.ඡායාරූපය - ප්‍රසාද් සමරවීර  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112712</link>
    <topic>එතුමයි-මෙතුමයි දෙන්නා හරියට ලණුවයි කණුවයි වගේ</topic>
    <author>හේමාලි විජේරත්න</author>
    <content>එතුමයි-මෙතුමයි දෙන්නා හරියට ලණුවයි කණුවයි වගේදෙන්නම එක උස. ස්වරූපයක් හරියට අයියයි මල්ලියි වගෙයි. දක්ෂතාවයනුත් එක වගේම තමයි. මේ දෙන්න මීට කලින් අපට වේදිකාවෙන් නිතර නිතර හමුවුණා. ඒත් මේ ඊයේ පෙරේදා දවසක මේ දෙන්න මුණ ගැසුණේ රිදී තිරයෙන්. මේ දිනවල තිරගත වන ‘එතුමයි - මෙතුමයි’ ඔබ නැරඹුවා නම් එකම අච්චුවේ මේ ජෝඩුව ඔබට මුණ ගැහෙයි. රොඩ්නි, පි‍්‍රයන්ත වර්ණකුල සමඟ පි‍්‍රයන්ත සෙනෙවිරත්න මේ ජෝඩුවයි.දෛවයේ හාස්කමකට ද මන්ද රොඩ්නිටත් පි‍්‍රයන්ත කෑල්ලකුත් එකතු වෙලා තිබෙනවා. ඉතින් පහුගිය දිනක අපට මේ දෙන්නම මුණ ගැසුණා. බොහෝ වෙලාවට එකට රඟපාන නිසා මේ කතාබහත් එකටම කළොත් හොඳයි කියලා අපිට හිතුණා.“එතුමයි - මෙතුමයි” චිත්‍රපටයේ මම රඟපාන්නේ වීරයාගේ චරිතය. මට නම දාලා තිබෙන්නේ ‘බෝතල් සිරා’ කියලයි. මම ජීවත්වෙන්නේ මුඩුක්කු පේළියක ගේකයි. බෝතල් සිරා හැම විටම මිනිස්සුත් එක්ක ඉන්න කෙනෙක්. මිනිස්සුන්ට උදව් කරන කෙනෙක්. මේ පිටපත මගේ අතට ලැබුණාම මට හිතුණා මේක අලුත් අත්දැකීමක් වෙයි කියලා. ඒ හින්දා තමයි බෝතල් සිරා ගේ චරිතය මම බාර ගත්තේ. අනිත් පැත්තෙන් මේ චිත්‍රපටයේ නිෂ්පාදක ආචාර්ය උපුල් ජයසිංහ එක්ක මම වැඩ කරන්නෙ පළවැනි අවස්ථාවට. අලුත් චිත්‍රපට අධ්‍යක්ෂවරයෙක් වූ නිශාන්ත වීරසිංහත් මට හමුවෙන්නේ පළවැනි වතාවට.රොඩ්නි අපිත් එක්ක කතාවට එකතු වුණා. රොඩ්නි බෝතල් සිරා වෙනකොට රොඩ්නිගේ ප්‍රාණ සම මිතුරා පි‍්‍රයන්ත තමයි කුසුම්සිරි සභාපතිතුමා විදියට මේ චිත්‍රපටයේ අනෙක් ප්‍රධාන චරිතයට එක්වෙන්නෙ. පි‍්‍රයන්තට රඟපාන්න තිබුණේ දේශපාලනඥයකුගේ චරිතයක්. ඔහු කියන්නේ ඒක ආසියාතික රටක සාමාන්‍යයෙන් දකින්න ලැබෙන දේශපාලනඥයකුගේ චරිතයක් කියලයි. රොඩ්නි වගේම පි‍්‍රයන්තත් කුසුම්සිරි වෙන්න කැමැති වුණා. ඒ හින්ද තමයි රොඩ්නි - පි‍්‍රයන්ත සුසංයෝගය බෝතල් සිරා - කුසුම්සිරි බවට පරිවර්තනය වෙන්නෙ.“මගේ දේශපාලන ගමනට උදව් කරන කෙනෙක් තමයි බෝතල් සිරා. ඒ වුණාට එක් අවස්ථාවකදී අපි දෙන්නම බෝම්බයකට අහුවෙලා තුවාල වෙනවා. ඔපරේෂන් එකේදී අපි දෙන්නගේ මූණ මාරු වෙනවා. ඊට පස්සෙ ඉතින් සිද්ධ වෙන දේ හිතාගන්න පුළුවන් ඇතිනේ.පි‍්‍රයන්ත කියන්නෙත් හිනාවෙන ගමන්. කතා කරන්න ගියත් රොඩ්නියි - පි‍්‍රයන්තයි දෙන්නා ජාඩියට මූඩිය වගේ. මේ දෙන්නගේම සාමාන්‍ය කතා බහෙත් තිබෙන්නේ හාස්‍යය. “අපි දෙන්නම වේදිකාවෙන් උපන් නළුවෝ දෙන්නෙක්. ඒ නිසා චිත්‍රපටයක ප්‍රධාන චරිතයකට ආරාධනය ලැබීමත් එක්තරා විදියක සුවිශේෂි දෙයක්. එක පැත්තකින් අපි දෙන්නටම සතුටුයි චිත්‍රපටයක ප්‍රධාන චරිතයකට අපි දෙන්නා තෝරා ගැනීම ගැන.හැබැයි ඉතින් මේ දෙන්නා චිත්‍රපටයක ප්‍රධාන චරිතය නිරූපණය කරන පළවැනි අවස්ථාව නම් මේක නොවෙයි.රොඩ්නි අපි දෙන්නා ඉස්සරලම එකට රඟපෑවේ රෝයි ද සිල්වාගේ ‘ක්ලීන් අවුට්’ චිත්‍රපටයේ නේද?පි‍්‍රයන්ත අහනවා රොඩ්නිගෙන්.‘මටත් මතක හැටියට ‘ක්ලීන් අවුට්’ තමයි. ඊට පස්සෙ ‘ධන - රින’ චිත්‍රපටයේත් ‘සිකුරු හතේ’ත් රඟපෑවා නේද? දෙන්නා අතීතේ මතක් කරනවා.වේදිකාව පසුපස්සේ මේ දෙන්නගේ ජීවිතේ බොහෝ සොඳුරු තැන් තිබෙනවා. ජීවිතේ දුක, සැප, සතුට හැම දෙයක්ම සමව බෙදාගත් මිතුරන් දෙදෙනෙක් විදියට. ඒ අතීතය බොහෝ දිගයි. එදා ඇතිකර ගත් ඒ ආදරණීය බැඳීම රොඩ්නිත්, පි‍්‍රයන්තත් අතර අදත් නොවෙනස්ව පවතිනවා.අපි දෙන්න එක කුස ඉපදුණේ නැතත් එක කුස උපන් සහෝදරයෝ වගේ බැඳීමක් තමයි තිබෙන්නෙ. පි‍්‍රයන්ත කියනවා. දෙන්නම එක ළඟින් තියලා මේ දෙන්නගේ වෙනස්කම් මොනවද කියලා දැනගන්න අපිට ඕන වුණා. ‘රොඩ්නි මට වැඩිය පොඩ්ඩක් උසයි. රොඩ්නිගේ කළු කෙස් තිබෙන්නේ පොඩ්ඩයි. මගේ කොණ්ඩෙ තිබෙන්නේ පොඩ්ඩයි. ඔන්න ඔය වගේ පුංචි පුංචි වෙනස්කම් තමයි අපි දෙන්නා අතර තිබෙන්නේ.’චිත්‍රපටය නරඹපු අයගෙන් මේ දිනවල හොඳ ප්‍රතිචාර ලැබෙනව කියලා තමයි පි‍්‍රයන්ත කිව්වේ. මේ අතරෙම රොඩ්නි කිව්වේ ඒ ප්‍රතිචාර ඒ විදියට රොඩ්නිටත් තියනව කියලයි. හැබැයි ඉතින් ඒ ප්‍රතිචාරත් එක්ක ‘එතුමයි - මෙතුමයි’ අමතක නොවෙන්න මතක සටහන් ටිකකුත් රොඩ්නිට තියනවා.“බෝතල් සිරා විදියට මම රඟපාද්දි එක තැනක තිබෙනවා මම පාර අයිනේ ඉන්නකොට මාව පැහැරගෙන යන දර්ශනයක්. වෑන් එකකින් ඇවිත් තුන් හතර දෙනෙක් බැහැල මාව උස්සගෙන ගිහින් තමයි වෑන් එක ඇතුළට දාගන්නේ. මේ දර්ශනය රූගත කරන්න ගිහින් නම් ලොකු අමාරුවක වැටුණා. එක පාරින් දර්ශනය රූගත කරගන්න බැරිවුණ නිසා තුන් හතර වතාවක්ම මාව උස්සගෙන යනවා. වෑන් එකට දානවා. අන්තිමේදී මගේ අතපය ඔක්කොම රිදෙන්න ගත්තා. දර්ශනය ඉවර වෙත්දි මට හොඳ ගණන්. නමුත් ඉතින් චිත්‍රපටය නරඹද්දි හිතෙනවා ඒකත් එක විදියක ආශිර්වාදයක් කියලා.”“මමයි පි‍්‍රයන්තයි දෙන්නා හරියට ලණුවයි - කණුවයි වගේ. අපි දෙන්නගේම සිතුම් පැතුම් දෙන්නට දෙන්නා හොඳින් අවබෝධ කරගෙන ඉන්නෙ. ඒ හින්දා අපි දෙන්නට එකට වැඩ කරන්න හරි පහසුයි.අද අපිට පි‍්‍රයන්තයි - රොඩ්නියි දෙන්නා සිනමාවෙන් හමුවුණත් දෙන්නම කිව්වේ පළමුවැනි තැන දෙන්නේ වේදිකාවට කියලයි. ඒ වුණාට සිනමාවේ දීර්ඝ ගමනක් යන්නට තමන්ට ආරාධනා ලැබුණොත් සතුටින් බාර ගන්නව කියලා තමයි දෙන්නම කිව්වේ.“අපි දෙන්නම ඉතින් small made මිනිස්සුනේ. සමහරුනම් කියනව තව ටිකක් උස ගියානම් හොඳයි කියලා. ඒ වුණාට මට නම් හිතෙන්නේ තව ටිකක් උස ගියානම් මේ තියන තත්ත්වය අපට උදාවෙන්නෙ නෑ කියලයි. උස අයට කරන්න බැරි බොහෝ දේවල් මිටි අපි දෙන්නා කරලා තිබෙනවා. ඒ හින්ද අපි හිතන්නේ මේක අපි ලබපු වාසනාවක් කියලයි.පි‍්‍රයන්ත මේ දවස්වල අපට ටෙලි නාට්‍ය දෙකකිනුත් හමු වෙනවා. ඒ ස්වාධීන රූපවාහිනීයේ විකාශය වන ‘සිහින පියාපත්’ සහ ස්වර්ණවාහිනියේ විකාශය වන ‘පියාඹන්න මං ආසයි’ ටෙලි නාට්‍යයෙන්. පසුගිය කාලය පුරාම බැලුවම පි‍්‍රයන්ත අපට හමුවෙන්නේ හාස්‍යය උපදවන චරිතවලින්. මේ සීමා වීම ඇත්තටම ඔහු වැනි වේදිකාවෙන් උපන් නළුවෙකුට හොඳ දෙයක් ද කියලා අපට හිතෙනවා.“ඇත්තටම කියනවා නම් ඒ විකට චරිතවලට ඒ සීමා වීමට මම කැමැතියි. ඒක මම කරන්නේ ආසාවකින්. මිනිස්සුන් හිනස්සලා සතුටට පත් කරන එක ලේසි පහසු කාර්යයක් නොවෙයි. අපි ජීවත්වෙලා ඉන්න ටික කාලය ඇතුළත මිනිස්සුන් සතුටට පත්කරන්න තිබෙනවා නම් ඒක කොයිතරම් දෙයක් ද? එක් පැත්තකින් බැලුවොත් ඒක පහසුවෙන් කෙනෙකුට ලැබෙන වාසනා ගුණයක් නොවෙයි. ඒ වාසනාව මට ලැබිලා තියෙනවා. ඉතින් ඇයි මං ඒකෙන් මිදෙන්නේ.රොඩ්නියි - පි‍්‍රයන්තයි ගැන කියන්න ගියොත් තව බොහෝ දේවල් කියන්න පුළුවන්. මේ දෙන්නම අපේ රසික රසිකාවියන් සතුටු කරන්නෙ තවත් රාජකාරියක නිරත වෙමින් කියලා ඔබ දන්නවා ද? රොඩ්නිත්, පි‍්‍රයන්තත් දෙන්නම වෘත්තියෙන් රජයේ රැකියාවල නිරතව සිටින අය. රොඩ්නි මිනුම්දෝරු දෙපාර්තමේන්තුවේ සේවය කරනවා. පි‍්‍රයන්ත කියන්නේ පාසල් දරු දැරියන් රැසකට අධ්‍යාපනය ලබා දෙන පාසල් ගුරුවරයෙක්.රැකියා දෙකම පරිස්සම් කර ගනිමින් ඔවුන්ගේ රසික රසිකාවියන්ටත් සතුට තිළිණ කරමින් ගත කරන මේ ජීවිතය සොඳුරුයි කියලයි දෙන්නම කිව්වේ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112713</link>
    <topic>අවසානයේ ආරම්භය BREAKING DAWN -1</topic>
    <author>කුමාර සිරිවර්ධන</author>
    <content>අවසානයේ ආරම්භය BREAKING DAWN -1ලොව පුරා මහත් ජනප්‍රියත්වයට පත් ‘ට්වයිලයිට්’ චිත්‍රපට පෙළ ආරම්භ වූයේ එනමින් යුත්, කැතරින් හාඩ්විකේගේ සිනමා පටය 2008 නොවැම්බර් 21 දා ලොව පුරා ප්‍රදර්ශනය වීමත් සමඟිනි. අද්භූත ප්‍රේම වෘත්තාන්තයක් සහිත මෙම චිත්‍රපට පෙළට පාදක වූයේ ඇමෙරිකානු ලේඛිකා ස්ටෙෆනි මේයර් ගේ කොටස් 4කින් යුත් වූ ‘ට්වයිලයිට්’ නවකතා පෙළයි.මෙම චිත්‍රපට පෙළේ දෙවැන්න ‘ද ට්වයිලයිට් සාගා නිව් මූන් තිරගත වූයේ 2009 දීය. එම චිත්‍රපටය ක්‍රිස් වෙයිට්ස්ගේ අධ්‍යක්ෂණයක් වූයේය. එහි තෙවැන්න ‘ඉක්ලිප්ස්’ පසුගිය වසරේ තිරගත වූ අතර ඩේවිඩ් ප්ලේඩ් එය අධ්‍යක්ෂණය කර තිබිණි.පසුගිය 16 වනදා සිට චිත්‍රපට පෙළේ සිවුවැන්න ’බ්‍රේකිං ඩෝන් – 1’ යන නමින් තිරගත වන අතර එය දැන් මෙරට ප්‍රේක්ෂකයන්ට නැරඹීමට ද අවස්ථාව සැලසී තිබේ. බිල් කොන්ඩන් අධ්‍යක්ෂණය කර ඇති ‘බ්‍රේකිං ඩෝන් – 1’, ට්වයිලයිට් චිත්‍රපට පෙළේ අවසානයේ ආරම්භය ලෙස සැලකෙයි. එහි අවසන් කොටස ‘බ්‍රේකිං ඩෝන් –2’ යන නමින් ලබන වසරේදී තිරගත වීමට නියමිතය.කොටස් පහකින් යුක්ත වූ ‘ට්වයිලයිට්’ චිත්‍රපට පෙළේ විශේෂත්වයක් වන්නේ ඒ ඒ කොටස්වලදී අධ්‍යක්ෂවරුන් වෙනස් වූවත් සෑම කොටසකම තිර රචනය මෙලිසා රෝසන්බර්ග් වෙතින්ම ලියැවීමයි.ඩොලර් ලක්ෂ 2630ක වියදමින් තැනී ඇති ‘බ්‍රේකිං ඩෝන් –1’ හි ක්‍රිස්ටෙන් ස්ටෙවර්ට් බෙලා ස්වෝන් ලෙස ද රොබට් පැට්සන් එඩ්වඩ් කුලෝ මෙන්ද චරිත නිරූපණය කරති. ජේකබ් බ්ලැක් ලෙස රගපාන්නේ ටේලර් ලෝට්ෆර්ය.බෙලා මිනිස් දියණියක වුවත් එඩ්වඩ් වැම්පයරයෙකි. චිත්‍රපට පෙළේ මුල් කොටස්වලින් දැක්වූණේ ඔවුන්ගේ ප්‍රේමයයි. ‘බ්‍රේකිං ඩෝන් –1’ ඇරඹෙන්නේ බෙලා සහ එඩ්වඩ් විවාහ වී මධුසමය ගතකිරීමට බ්‍රසීල වෙරළට නුදුරු දූපතක් වූ ‘අයිල් එස්මෙ’ වෙත යාමෙනි. එහිදී බෙලා වටහා ගන්නේ තමා ගැබ්ගෙන ඇති බවයි. අර්ධ මනුෂ්‍ය අර්ධ වැම්පයර දරුවකු කුසෙහි දරා සිටින ඇය දරු ප්‍රසූතියේදී මරණාසන්න තත්ත්වයට පත්වෙයි.එඩ්වඩ් බෙලාගේත් තම ලෙයින් ඉපදෙන්නට සිටින දරුවාගේත් ආරක්ෂාව සඳහා ගන්නා පියවර කුමක්ද? බෙලා ගේ රුධිරය පානය කොට ඇය හා දරුවා ද වැම්පයරයන් බවට පත් කිරීමද?බෙලා දරුවා ප්‍රසූත කරන තුරු ජේකබ් බ්ලැක් පමා වන්නේ ඇයි?ත්‍රාසය, කුතුහලය හා අද්භූතභාවය පිරීගත් ‘බ්‍රේකිං ඩෝන් –1’ ‘ට්වයිලයිට්’ චිත්‍රපට පෙළ දිගින් දිගටම නැරඹූ ප්‍රේක්ෂකයන්ට තවත් ආස්වාදනීය අත්දැකීමක් වනු නිසැකය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112715</link>
    <topic>ලැබිය යුතුව තිබූ සම්මාන පවා තාත්තාට ලැබුණේ නෑ</topic>
    <author>ජෝජ් රොබ්සන් ද සිල්වා</author>
    <content>ලැබිය යුතුව තිබූ සම්මාන පවා තාත්තාට ලැබුණේ නෑසරත් දසනායකගේ පුත් රංග දසනායක කියයිතාත්තා තනු නිර්මාණය කර සංගීතවත් කළ ගීත දවසකට සිය ගණනක් මේ රටේ විද්‍යුත් මාධ්‍යවලින් ප්‍රචාරය කෙරෙනවා. ඒත් තාත්තා එම ගීත නිර්මාණය කර ඇති බව ඒවා ප්‍රචාරය කරන මාධ්‍ය ආයතනවල වර්තමාන මාධ්‍යවේදීන් දන්නේ නැහැ. නොදන්නා දේ දැනගන්න හෝ වැරදි නිවැරැදි කරගන්න වත් ඔවුන්ට වුවමනා නැහැ.එම නිසා තාත්තාට වගේම ජීවතුන් අතර නැති බොහෝ නිර්මාණකරුවන්ට සිදුවෙන්නේ බරපතළ අසාධාරණයක්. එලෙසින් වර්තමානයේ සිටින බොහෝ මාධ්‍යවේදීන් මියගිය නිර්මාණකරුවන්ව නැවත මරා දමනවා” යැයි පවසමින් තරුණ සංගීතඥයෙකු වන රංග දසනායක සිය පියාණන් වූ ප්‍රවීණ සංගීතඥ සරත් දසනායක පිළිබඳ මතක අවදි කරන්නට ‘රසඳුන’ සමඟ එක්වූවේ පසුගිය 18 වැනිදා සරත් දසනායක වියෝ වී වසර දොළහක් ගතවීම නිමිත්තෙනි.සමහර නිර්මාණකරුවන්ගේ දරුවන් විසින් පියවරුන්ගේ නිර්මාණ අගැයුම් උපහාර ප්‍රසංග පවත්වනු ලබනවා. ඔබටත් එවැනි පියවරක් ගැනීමට නොහැකි ද?”ඔබ විමසන්නේ තාත්තා වෙනුවෙන් උපහාර ප්‍රසංගයක් මටම පවත්වන්න බැරිද කියලා නේ. ඔය දේ සංගීත ක්‍ෂේත්‍රයේ බොහෝ දෙනෙකු මට පවසනවා. ඕක මහා අසභ්‍ය යෝජනාවක්. පියෙකුගේ නිර්මාණ අගැයුමට උපහාර ප්‍රසංගයක් පවත්වන්නට දරුවෙකුට සිදුවීම මොන තරම් අවාසනාවන්තකමක් ද? සරත් දසනායක නම් සංගීතඥයාගෙන් මේ රටට, සංගීත ක්‍ෂේත්‍රයට කිසියම් මෙහෙවරක් සිදු වී තියෙනවා නම් ඊට උපහාර දක්වන්න ඕනේ මේ රටේ රජයයි. නැත්නම් සංගීත ක්‍ෂේත්‍රයේ රැඳී සිටීමට සරත් දසනායකයන්ගේ නිර්මාණ දායකත්වය ලබා ගත් පිරිසයි.”ඔබේ පියාගේ නිර්මාණ දායකත්වය ලැබූ විශාල පිරිසක් මේ රටේ සිටිනවා. ඔවුන් අතරින් කොපමණ දෙනකුට තාත්තාව මතකද?”ඉතාම ටික දෙනෙකුට පමණයි අද තාත්තාව මතක තියෙන්නේ. ඒ අය අතරින් සමන් අංකලුයි (සමන් චන්ද්‍රනාත් වීරසිංහ) ලතා ඇන්ටියි (ලතා වල්පොල) නිතර තාත්තාව සිහිපත් කරනවා. එදා නව පරපුරේ සිටි ශිල්පීන්ටත් තාත්තා නිර්මාණවලින් දායක වුණා. අද නව පරපුරේ ශිල්පීන් ද තාත්තාගේ නිර්මාණ දායකත්වය ලබාගෙන තියෙනවා. ඒත් නව පරපුරේ නම් තාත්තා ගැන මතක තියෙන කවුරුවත්ම නැහැ.”ඒ වුණාට තාත්තාගේ මිතුරන්ට නම් ඔහුව මතක ඇති නේද?”ඒ අය ගැනත් කියන්න තියන්නේ ඉහත කී දේම තමයි. හැබැයි විජය අංකල් (විජය කුමාරතුංග) හැර. ඔහු තමයි තාත්තාට චිත්‍රපට නිෂ්පාදනයට දිරිගන්වලා තියෙන්නේ. ඒ කාලේ මං පුංචි ළමයෙක්. තාත්තා නිෂ්පාදනය කරපු චිත්‍රපට තුනෙන් දෙකකම විජය අංකල් රඟපෑවා. ඔහු තාත්තාගේ පළමු නිෂ්පාදනයේ (‘මිහිදුම් සිහින’ චිත්‍රපටයේ) රඟපෑමට මුදල් අය කරලත් නැහැ. කොහොම වුණත් තාත්තාට හුඟාක් මිතුරෝ නම් උන්නා. ඔවුන්ව දෙකොටසකට බෙදන්න පුළුවන්. තාත්තාට හිතවත්ව සහෝදරත්වයෙන් ඇසුරු කරපු මිතුරන් සහ මත්පැන් උදෙසා මිතුරු වූ මිතුරන් වශයෙන්. සහෝදරත්වයෙන් ඇසුරු කරපු ටික දෙනෙකුට හැර අනික් හැමෝටම අද මේ වන විට තාත්තා වගේ කෙනෙකු මේ ලෝකයේ උන්නා කියලවත් මතක නැහැ.”ඔබ ඔබේ පියාව සාමාන්‍ය ජීවිතයේදී දුටුවේ කෙබඳු පුද්ගලයෙකු පරිදිද?”තාත්තා මුළු රටේම ගීත රසිකයන් කැමැති ගීත නිර්මාණය කළා. මේ රටේ ජනප්‍රිය සංගීතඥයාව උන්නත් ඉතාම සරල නිරහංකාර ගමේ හැදුණු මිනිසෙකු මෙන් සාමාන්‍ය ජීවිතයක් ගත කරන්නයි ආසා කෙරුවේ. විශාල ගේ දොර, යාන වාහනවලට ඔහුගේ වැඩි කැමැත්තක් තිබුණේ නැහැ. ඔහුගේ විශේෂ පුරුද්දක් තිබුණා නාරාහේන්පිට ජාතික පොළට යන, එහෙම ගිහිල්ලා එහිදී හමුවන විවිධ තරාතිරමේ මිනිස්සු සමඟ කතාබහ කරන්න ඔහු ආසා කළා. එමෙන්ම අම්මාටත් වඩා හොඳ රසට කෑම උයන්නත් පුළුවන්කම තාත්තාට තිබුණ. විවේකීව ගෙදර ඉන්නදාට තාත්තා උයපු කෑම කන්න අපිට ලැබුණා. තාත්තා මටයි, මල්ලිටයි, නංගිටයි හොඳ පියෙකු මෙන්ම අම්මාට හොඳ ස්වාමි පුරුෂයකු වුණා.”ඔබ ගමන් කරන්නෙත් පියාගේ අඩි පාරේමද?”නැහැ. තාත්තා ඉන්දීය රාගධාරී සංගීතයත්, ජන සංගීතයත් ආභාසයෙන් නිර්මාණ කළේ. මා නිර්මාණ කරන්නේ බටහිර සංගීතයට බරවයි. මගේ පරම්පරාවේ නිර්මාණයන්ට බටහිර ආර අවශ්‍යයි. තාත්තාගෙන් ලැබුණු ආභාසය තිබුණත් මම ඔහුගේ අඩි පාරේම යන නිර්මාණකරුවෙකු නෙමේ. මට තියෙන්නේ තාක්ෂණයත් සමඟ යා යුතු ගමන් මඟක්. තාත්තා මට කැමැති දේ තෝරාගෙන කරන්න ඉඩ දී තිබුණා.”ඔබේ පියාගේ ගී නිර්මාණ මංකොල්ල කෑමට ලක් වූ අවස්ථා තිබෙනවාද?”ඔව්. ඒ සම්බන්ධව නීතිමය පියවර ගෙන තිබෙනවා. ඒත් බොරු ව්‍යාපාර නම් යොදා නිෂ්පාදන එළිදක්වා ඇති අවස්ථා කීපයක් ද ඒ අතර තිබෙන නිසා වංචාකරුවන් නීතියේ රැහැනට අසු කරගන්න අපහසු වී තිබෙනවා. තාත්තාගේ ‘මිහිදුම් සිහින’ චිත්‍රපටයේ ගීත සහ ‘සරා සඳේ’ – ‘හිම රේණු’ – ‘පාට පොදක්’ – ‘ටජ් මහලක්’ වැනි ගී නිර්මාණ රැසක්ම එලෙස මංකොල්ලකෑමට ලක් වූ ගීත අතර තියෙනවා. දුරකථන සඳහා ගීත යොදාගැනීමේදී ද තාත්තාගේ ගීත විශාල ගණනක් වංචනිකව ලබාගෙන තියෙනවා. මෙවැනි වංචාකරුවන්ට විරුද්ධව තද නීති පනවා නිර්මාණ හිමිකරුවන්ට අයිතිය ලබා දීමට කටයුතු කළ යුතුයි.”කර්තෘභාග ගෙවීම කෙලෙසද?”ජනාධිපතිතුමා කළ නියෝගයෙන් පසු ඒ දවස් වලදීම රුපියල් එක්දහස් ගණනක් කර්තෘභාග ලෙස එකම එක වතාවක් ලැබුණා. එච්චරමයි. තාත්තාගේ ගීත සිය ගණනක් එක දවසකට ප්‍රචාරය වෙද්දී කර්තෘභාග ලෙස එවැනි මුදලක් ලැබීම හරිම විහිළුවක්. කර්තෘභාග හෝ නිසියාකාරව ගෙවනවා නම් එය නිර්මාණකරුවන්ට කරන ගෞරවනීය සැලකීමක්.”අවසාන වශයෙන් කියනවාද ඔබේ පියා මෙරට සංගීත ක්‍ෂේත්‍රයට කළ මෙහෙවරය වෙනුවෙන් ඔහුට ලැබී ඇති උපහාර සම්මාන පිළිබඳ ඔබ තෘප්තිමත් ද යන වග...?”කොහෙත්ම නැහැ. තාත්තා ජීවත්ව සිටිද්දී ඔහුට ලැබෙන්න සුදුසුකම් තිබුණු සම්මාන පවා ලබා දුන්නේ නැහැ. හොඳ ම ගීතයට, ගායන පාර්ශ්වයට සහ ගීත පද රචනා පාර්ශ්වයට සම්මාන ලැබුණු අවස්ථාවලදී පවා තාත්තාගේ නිර්මාණ දායකත්වය සම්මානයට පාත්‍ර නොකර ඕනෑකමින්ම නොසලකා හැරීම පිළිබඳව තාත්තා කලකිරීමෙනුයි උන්නේ. ජීවතුන් අතරේ සිටිද්දී බැරි වුණාට අගැයුමක් කරනවා නම් කරන්න දැන් අවුරුදු දොළහක්ම කාලය තිබුණා. තාත්තා මිය ගිය පසු අද වනතුරු කිසිම උපහාරයක් තාත්තා වෙනුවෙන් සිදු කෙරී නැහැ.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112716</link>
    <topic>ඇවිදින දිනපොත</topic>
    <author/>
    <content>ඇවිදින දිනපොත1974 රාජ්‍ය සාහිත්‍ය උත්සවය නිමිත්තෙන් සැප්තැම්බර් 7 සිට 13 දා දක්වා කොළඹ ජෝන් ද සිල්වා සමරු රඟහලේදී “සිංහල නවකතා චිත්‍රපට උළෙලක්” පැවැත්වුණි. එහි විස්තර පත්‍රිකාවේ චිත්‍රපට හඳුන්වා තිබුණේ ද අධ්‍යක්ෂගේ නමින් නොව කර්තෘ නාමයෙනි.මාර්ටින් වික්‍රමසිංහගේ ‘ගම්පෙරළිය’, ඩබ්ලිව්. ඒ. සිල්වාගේ ‘දෛවයෝගය’, මඩවල එස්. රත්නායකගේ ‘අක්කර පහ’ පියදාස සිරිසේනගේ ‘ඩිංගිරි මැණිකා’ කරුණාසේන ජයලත්ගේ ‘ගොළු හදවත’ මහගම සේකරගේ ‘තුංමං හන්දිය’ හා ඩබ්ලිව්. ඒ. සිල්වාගේ ‘හඳපාන’ එහිදි තිරගත කෙරුණි. ප්‍රවේශ පත්‍රයක මිල රුපියලක් විය.සිංහලයට නැඟුණු ප්‍රථම නවකතාව වූයේ ඩබ්ලිව්. ඒ. සිල්වාගේ ‘කැලෑ හඳ’ ය. 1985 දී ‘සිනෙසිත්’ සිනමා සංග්‍රහයට ‘නවකතාව හා සිනමාව‘ මැයෙන් ලිපියක් සැපයු සිරිල් බී. පෙරේරා මෙසේ සඳහන් කරයි.“...ලංකාවේ සිනමාව දකුණු ඉන්දීය දඬු කඳෙන් මිදීමට මුල්ම පියවර ගත්තේ ඩබ්ලිව්. ඒ. සිල්වාගේ සහ පියදාස සිරිසේනගේ ‘කැලෑ හඳ’, ‘හඳපාන’ හා ‘ඩිංගිරි මැණිකා’ වැනි නවකතා ග්‍රාම්‍ය චිත්‍රපට බවට පත් කිරීමෙනි. සිංහල සිනමාව සම්බන්ධයෙන් ගත් කල නවකතාව එක්තරා ඓතිහාසික කර්තව්‍යයක් ඉටුකොට ඇති බව කිව යුතුය.”සිංහල කෙටිකතාව ද සිංහල සිනමාවට අගය කළ යුතු දායකත්වයක් ලබා දුන්නේය. ඒ අතුරින්, ඉදිරියටම එන්නේ ආචාර්ය ලෙස්ටර් ජේම්ස් පීරිස්ගේ ‘නිධානය’ චිත්‍රපටයට මුල් වූ ජී. බී. සේනානායකයන් විසින් රචිත එනමින්ම යුත් කෙටිකතාවයි.බොහෝ ලේඛකයෝ තමන්ගේ නවකතා හෝ කෙටිකතා චිත්‍රපටයට නැඟුණු පසු ඒ පිළිබඳව දක්වා ඇත්තෙ ප්‍රසන්න ආකල්පයක් නොවේ. ප්‍රබන්ධකරුවාගේ මාධ්‍යය වන්නේ වචනයයි. සිනමාකරුවා ඒ සඳහා භාවිත කරන්නෙ රූපයයි. ප්‍රබන්ධකරුවාගේ සංකල්ප රූපත් සිනමාකරුවාගේ පරිකල්පනයත් අතර ගැටුම් සිදුවීම නිතර අසන්නට ලැබෙන්නකි. ඇතැම් විට මුල් රචකයාම තිර රචකයා ලෙසින් ද කටයුතු කරයි. එහෙත් එවිට ද පාඨකයින්, එය තමන් රස විඳි නවකතාව නොවේ යැයි චෝදනා කළ අවස්ථා ඇත.ධර්මසේන පතිරාජගේ ‘සොල්දාදු උන්නැහේ’ චිත්‍රපටය නිර්මාණය වූයේ, එච්. ඒ. සෙනෙවිරත්නගේ කෙටිකතාවක් ඇසුරිනි. චිත්‍රපටයෙන් ප්‍රකාශ වන්නේ, තමන් කෙටිකතාවෙන් කියන්නට ගිය අදහස නොවේ යැයි චෝදනා කළ සෙනෙවිරත්න අත්පත්‍රිකාවක් ද මුද්‍රණය කොට ‘සොල්දාදු උන්නැහේ’ පිළිබඳ සම්මන්ත්‍රණයකදී බෙදා හැරියේය.සිනමාවට නැඟුණු සිංහල නවකතා සම්බන්ධයෙන් ද විචාරක, පාඨක, පේ‍්‍රක්ෂක, තෙපිරිසෙන්ම විවිධ විවේචනය එල්ල වුණි. කෙනෙකුගේ අභ්‍යන්තර සිතුම් පැතුම් වචනයට නැඟිය හැකි වුවත් කැමරාවට හසුකර ගත නොහැකි වීම සිනමාකරුවකු සතු ප්‍රබලතම සීමාව යැයි ආචාර්ය තිස්ස අබේසේකර වරක් පැවසීය. ඔහු නිර්මාණය කළ ‘විරාගය’ චිත්‍රපටයේ ප්‍රචාරක දැන්වීමක තේමා පාඨය මෙසේ වීය. “නූතන සිංහල ප්‍රබන්ධ සාහිත්‍ය වංශයේ විශිෂ්ටතම චිත්ත චෛතසික විභාගය - විරාගය” ඉන්දියාව පසුබිම් කරගත් ඉංගී‍්‍රසි නවකතාවක් වූ, ඊ. එම්. ෆොස්ටර්ගේ ‘පැසේජ් ටු ඉන්ඩියා’ නවකතාව ඇසුරින් චිත්‍රපටයක් නොකරන්නේ ඇයිදැයි සත්‍යජිත් රායිගෙන් විමසනු ලැබු අවස්ථාවක ඔහු මෙසේ පිළිතුරු දුන්නේය.“මම හොඳට ඉංගි‍්‍රසියෙන් ලියන බව බොහෝ දෙනෙක් කියනවා. එහෙත් මට ඉංගි‍්‍රසියෙන් හිතන්න බැහැ. මම තවමත් හිතන්නෙ වංග භාෂාවෙන්”සිනමාව නඟනු ලැබු උසස් සිංහල නවකතා අසාර්ථක නිර්මාණ බවට පත්වී යැයි ඇතැමුන් නඟන චෝදනාවට හේතු වන්නේ ද ඉංගී‍්‍රසියෙන් හිතන අය විසින් එම චිත්‍රපට නිපදවනු ලැබීම ද? උසස් නවකතාවලින් අසාර්ථක චිත්‍රපට මෙන්ම අසාර්ථක නවකතාවලින් උසස් චිත්‍රපට නිපදවූ අවස්ථා ද සිනමා ඉතිහාසයේ දක්නට ඇත. ගැටලුව ඇත්තේ භාෂා දෙකකින් එකම කතාවක් රස විඳින්නට යාමෙහි ද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112717</link>
    <topic>17 වැනි කොල්කතා සිනමා උලෙළ</topic>
    <author/>
    <content>17 වැනි කොල්කතා සිනමා උලෙළඉන්දියාවේ කොල්කතා නුවර (කලින් කල්කටා) පවත්වන ලද 17 වැනි කොල්කතා සිනමා උලෙළ නොවැම්බර් 10 වැනිදා ආරම්භ වී 18 වැනිදා අවසන් විය. කොල්කතා නුවර සලකනු ලබන්නේ ඉන්දියාවේ සංස්කෘතික අගනුවර වශයෙන්. එය බටහිර බෙංගාලයේ ප්‍රධාන නගරයයි. රබින්ද්‍රනාත් තාගෝර්, බන්කිම් චන්ද්‍ර චැටර්ජි, විද්‍යාසාගර් වැනි සුවිශිෂ්ට කලාකරුවන් ද, පසු කලෙක සත්‍යජිත් රායි, රිත්වික් ඝටක්, ම්‍රිනාල් සෙන් වැනි සිනමා කරුවන් ද ඉන්දියානු සංස්කෘතියට දායාද කරනු ලැබුවේ බටහිර බෙංගාලයයි.කොල්කතා සිනමා උලෙළට රටවල් 50ක් පමණ නියෝජනය කරමින් චිත්‍රපට 150ක් පමණ ඉදිරිපත් කර තිබුණි. මෙම සිනමා උලෙළ සංවිධානය කරන්නේ බටහිර බෙංගාල ප්‍රාන්ත රජයයි. උලෙළ සඳහා මාධ්‍ය කේන්ද්‍රස්ථානය වුණේ ‘නන්දන්’ය. නන්දන් කේන්ද්‍රය සිනමා ශාලා කීපයකින්ම සමන්විත වුවත් මෙහි සමාරම්භක උත්සවය පවත්වන ලද්දේ නේතාජි ගෘහස්ථ රංගපීඨයේ දීය. එහි ප්‍රේක්ෂකයන් දස දහසකට පමණ අසුන් ගත හැකිය.උලෙළ විවෘත කරන ලද්දේ ශර්මිලා තාගෝර් සහ ෂාරුක් ඛාන් විසිනි. ප්‍රධාන ආරාධිතයා වූයේ බටහිර බෙංගාල රජයේ ප්‍රධාන ඇමැති මමතා බැනර්ජිය. සුප්‍රියා දේවි ගෞරවනීය ආරාධිතයා වූවාය. අපර්ණා සෙන්, ගෞතම් ගෝෂ්, මමතා ශංකර්, සන්දිප් රායි වැනි සුප්‍රකට සිනමාකරුවන් හා නිළියන් වේදිකාවට කැඳවා තිබිණ. සුප්‍රකට බෙංගාලි සිනමාකරු ම්‍රිනාල් සෙන් දේශපාලනමය හේතූ මත උලෙළ වර්ජනය කළ අතර බුද්ධාදෙව් දාස්ගුප්ත දුරස්ථ ප්‍රදේශයක ඔහුගේ අලුත්ම චිත්‍රපටයේ රූගත කිරීම්වල නියැළී සිටින බැවින් සහභාගි නොවීය.කෙසේ වුවද උලෙළේ එක් අංශයක් වශයෙන් තිබූ “SATYAJIT RAY : THE PHOTOGRAPHER” යන තේමාව යටතේ පවත්වන ලද සත්‍යජිත් රායි විසින් ගන්නා ලද ඡායාරූප අන්තර්ගත ප්‍රදර්ශනය විවෘත කිරීමට ප්‍රිනාල් සෙන් පැමිණ සිටියේ සත්‍යජිත් රායි ගේ පුතා වන සන්දිප් රායි විසින් කරන ලද විශේෂ ආරාධනාව මතයි.කොල්කතා සිනමා උලෙළ අංශ කීපයකින්ම සමන්විත වුණා. එහි ප්‍රධාන අංග වූයේ ජාත්‍යන්තර ආසියාතික හා ඉන්දියානු සිනමා අංශයය. ඊට අමතරව අශෝක් කුමාර් ගේ ජන්ම ශත සංවත්සරය හා උත්තම් කුමාර් වෙනුවෙන් ප්‍රණාම අංග ද ඊට අමතරව 1976 වර්ෂයේ මියගිය ලුෂිනෝ විස්කොන්ති හා මෙම වසරේ වියෝ වූ මනි කෞල් සහ චිදානන්ද දාස්ගුප්ත වෙනුවෙන් ඔවුන්ගේ චිත්‍රපට ඇතුළත් ප්‍රණාම උත්සව ද ජපන් සිනමාකරු ෂෝන් ඉමාමුරා ප්‍රත්‍යාවලෝකන සිනමා දැක්මක් ද අයත් වුණා.තවත් සුවිශේෂ අංග වූයේ තායිවාන හා ස්විස් සිනමා අංශය. උලෙළට සහභාගි වූ විදෙස් සිනමාකරුවන් අතර වඩාත්ම කැපී පෙනුණේ අද තුර්කියේ සිටින විශිෂ්ටතම සිනමාකරුවා වශයෙන් සැලකෙන නූරි බිලාජ් සේලාන්ය. මෙම වසරේදී බර්ලින් සිනමා උලෙළේ ගෝන් ප්‍රී සම්මානය හිමිවූ ONCE UPON A TIME IN ANTOLIA මෙම උලෙළේ දී තිරගත විය.ආසියාතික චිත්‍රපට අතර ප්‍රේක්ෂකයන්ගේ විශේෂ අවධානය යොමු වූයේ නසිරුද්දින් යූසුෆ් ගේ ‘ගරිල්ලා’ (බංග්ලාදේශය), ජියොන් කියු-හුවාන් ගේ “ඩාන්ස් ටවුන්” (කොරියාව) සහ ලිගාර් සෆාත් ගේ “ද ප්‍රීසින්ක්ට්” (අසර්බයිජානය) යන චිත්‍රපටය. හොඳම ආසියාතික චිත්‍රපටයට හිමි වන නෙට්පැක් සම්මානය බංග්ලාදේශය ඉදිරිපත් කර තිබූ නසිරුද්දින් යූසුෆ් ගේ ‘ගරිල්ලා’ චිත්‍රපටයට හිමිවිය. එය 1971 බංග්ලාදේශ විමුක්ති අරගලය ප්‍රස්තුත කොට ගත් ඉතා දැවැන්ත නිර්මාණයක් විය.උලෙළට සමගාමීව පැවැත්වූ සත්‍යජිත් රායි ගේ ඡායාරූප දැක්මට ඔහු විසින් 50 දශකයේ සිට හැත්තෑව දශකය තෙක් ඉන්දියාවේ මෙන්ම විදේශ රටවලදී ගත් කළු-සුදු ඡායාරූප රාශියක් ඇතුළත්ව තිබිණ. සිනමාකරුවකු මෙන්ම ඡායාරූප ශිල්පියකු වශයෙන් ඔහුගේ ප්‍රතිභාව මෙම ඡායාරූප තුළින් පැහැදිලි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112718</link>
    <topic>bollywood news</topic>
    <author>සුජීව තේවහෙට්ටිගේ</author>
    <content>bollywood newsබිපාෂා බාසු සහ දකුණු ඉන්දීය නළු රානා ඩාගුබට්ටි අතර ළෙන්ගතුකමක් ඇතිවී තිබෙන බවට කතන්දර පැතිරී ගියේ මීට මාස කිහිපයකට කලින්. ඔවුන් දෙදෙනා අත් අල්ලාගෙන ප්‍රසිද්ධියේ පෙනී සිටි බවටත් ආරංචි ලැබුණා. මේ නිසා බිපාෂා සහ රානා බොලිවුඩ්පුරයේ පෙම් යුවළක් හැටියටත් සමහරු හැඳින්වූවා.ඒ වුණත් ලබන අවුරුද්දේ පෙබරවාරි මාසය වන විට මේ සෙනෙහස වියැකී යන්නට ඉඩ තිබෙන බවයි දැනගන්නට ලැබෙන්නේ. එයට හේතුව අලුත්ම චිත්‍රපට දෙකක් පෙබරවාරි 24දා තිරගත වීම ආරම්භ කිරීමයි. මේ චිත්‍රපට දෙක තමයි, ‘ඩිපාර්ට්මන්ට්’ සහ ‘ජෝඩි බ්‍රේකර්ස්’ බිපාෂා, ‘ජෝඩි බ්‍රේකර්ස්’ චිත්‍රපටයේ ප්‍රධාන චරිතයක් නිරූපණය කරනවා. රානා ඩාගුබට්ටි, ‘ඩිපාර්ට්මන්ට්’ චිත්‍රපටයේයි ප්‍රධාන චරිතයක් නිරූපණය කරන්නේ. රානා රඟන දෙවැනි බොලිවුඩ් චිත්‍රපටය තමයි, ‘ඩිපාර්ට්මන්ට්’.මේ කාරණය නිසා රානා සහ බිපාෂා එකිනෙකා පරදවමින් මතුවෙන්නට උත්සාහ ගන්නවාට සැකයක් නැති බවත් ඒ හේතුවෙන් දෙදෙනා අතර මෙතෙක් පැවතුණු ළෙන්ගතුකම බිඳී යනු ඇති බවත් සමහරු පවසනවා.ආක්ෂේ කුමාර් සහ ප්‍රියංකා චොප්රා එක්ව රඟපෑවේ ‘අන්ද්‍රාස්’, ‘මුජ්සෙ ශාදි කරෝගි’ සහ ‘එට්රාස්’ කියන චිත්‍රපටවලයි. ඒ, මීට අවුරුදු හත අටකට කලින්. ඉන් පස්සෙ මේ දෙන්නා එකට රඟපෑවෙ නැහැ. ආක්ෂේ සහ පි‍්‍රයංකා සම්බන්ධ කරගෙන නොයෙකුත් කටකතා පැතිරෙන්නට පටන් ගත්තාට පසුවයි, ඔවුන් දෙදෙනා එකට රඟපෑවේ නැත්තේ. මේ හේතුවෙන් බොලිවුඩ් සිනමාව තුළ ආක්ෂේ - ප්‍රියංකා නම් වූ අපූර්වතම සුසංයෝගය ජනප්‍රියත්වයේ හිනිපෙත්තට ළඟාවුණේ නැහැ.ආක්ෂේ, ප්‍රියංකා සමඟ රඟපෑම නතර කිරීමත් එක්කම දෙදෙනා අතර තිබුණු හිතවත්කමත් අතුරුදන් වුණා. සමහරු ප්‍රකාශ කර තිබුණේ ආක්ෂේ සහ ප්‍රියංකා අමනාපව සිටින බවයි. නමුත්, පසුගිය සතියේ විශේෂ ප්‍රකාශයක් කළ ආක්ෂේ පවසා සිටියේ එවැනි අමනාපකමක් නැති බවයි.කට්රිනා කායිෆ් මේ දවස්වල මූණ බලන කණ්ණාඩිය ඉදිරිපිට වැඩි කාලයක් ගත කරනවාය කියලයි ආරංචි. ඒ මොකටද? මූණෙ හැඩ බලන්නද? එහෙමත් නැත්නම් මූණෙ ලප කැළැල් කොච්චර තියෙනවද කියල ගණින්නද? නැහැ. ඒ එකකටවත් නෙමෙයි. තමන්ගේ නර්තන හැකියාව තව තවත් වැඩි දියුණු කරගන්නලු. ඒ කියන්නෙ, කට්රිනා දවසේ වැඩි වේලාවක් කණ්ණාඩිය ඉස්සරහා නටනවාලු. කට්රිනා මෑතකදී තිරගත වුණු චිත්‍රපට කිහිපයකම නැටුම් ජවනිකා හොඳින් නිරූපණය කළ බවයි. බොහෝ දෙනකුගේ අදහස වුණේ. ඒ නිසා ඒ අගය කිරීම්වලින් ප්‍රබෝධවත් වූ කට්රිනා, තමන්ගේ නර්තන හැකියාව තවත් ඔප් නංවා ගන්නට කණ්ණාඩිය ඉස්සරහ නටන බවයි දන්නා කියන උදවිය ප්‍රකාශ කරන්නේ.ජනප්‍රිය නළු ගෝවින්දගේ දියණිය නර්මදා අහුජා දැන් බොලිවුඩ් සිනමාවට එක්වී සිටිනවා. ඇයගේ මුල්ම රංගනය දොරට වඩින්නේ ‘ටූටක් ටූටක් – ටූටියාන්’ නම් වූ චිත්‍රපටයෙන්. මෙහි රූපගත කිරීම් ආරම්භ කරන්නට නියමිතව ඇත්තේ දෙසැම්බර් මාසයේදීයි. චිත්‍රපටයේ ප්‍රධාන නිළිය නර්මදායි. ප්‍රධාන නළුවා හැටියට තෝරාගෙන තිබුණේ බොක්සිං ශූරයෙකු වන විජේන්දර් සිං බවයි ආරංචි පැතිරී ගොස් තිබුණේ. නමුත් ඔහු මේ චිත්‍රපටයේ රඟපෑමට අකමැති වූ නිසා එහි රූපගත කිරීම් දිනෙන් දින ප්‍රමාද වුණාලු.ඒ වුණත් චිත්‍රපටයේ අධ්‍යක්ෂ ලව්ලි සිං පැවසුවේ විජේන්දර් සිං මෙහි රඟපෑමට තෝරා නොගත් බවයි. ඔහුගේ නම යෝජනා වී තිබුණු බවත් පසුව තෝරා ගත්තේ අඛිල් කපූර් බවත් අධ්‍යක්ෂවරයා තවදුරටත් පැවසුවා. “අඛිල් කපූර්, විනෝද් ඛන්නාගේ ඥාති පුත්‍රයෙක්. එයා මේ චිත්‍රපටයේ ප්‍රධාන නළුවාගේ චරිතයට හොඳින්ම ගැලපෙන බව අපිට තේරුණා. එයා චිත්‍රපට කිහිපයකම සහයකයකු හැටියටත් වැඩ කරලා තියෙනවා. සිනමාව ගැන හොඳ අවබෝධයක් අඛිල්ට තියෙනවා.” අධ්‍යක්ෂවරයා පැවසුවා.ඉන්දියාවේ මෝටර් රථ ධාවන තරග දැන් දිනෙන් දින ජනප්‍රිය වෙමින් පවතිනවා. මේ නිසා මෙවැනි තරග සංවිධානය කරන්නට පෞද්ගලික ආයතන දැඩි උනන්දුවක් දක්වන බවයි පෙනෙන්නට තිබෙන්නේ.ලබන වසරේ ජනවාරි මාසයේදී එවැනි මෝටර් රථ ධාවන තරග මාලාවක් ඇරඹෙන්නේ එම ජනප්‍රියත්වය නිසයි. මේ තරග මාලාව ඉන්දියාවේත් විදේශයන්හිදීත් පවත්වන්නට නියමිතයි. ඉන්දියාවේ මච්ඩා මෝටර් ස්පෝට්ස් ආයතනය සංවිධානය කරන මේ තරගමාලාවට බොලිවුඩයේ සුපිරි තරුව, ශාරුක් ඛාන් ද එක්වී සිටිනවා. ‘ඉල් සුපර් සීරීස්’ යනුවෙන් හඳුන්වන මේ මෝටර් රථ ධාවන තරග මාලාවට ‘කිං ඛාන්’ ගේ දායකත්වය ලැබීම මච්ඩා මෝටර් ස්පෝට්ස් හි සතුටට කාරණයක් වෙලා.”ශාරුක් ගේ දායකත්වය ලැබෙන්නේ මුම්බායි නගරය නියෝජනය කරමින්. ශාරුක් වගේ සුපිරි නළුවෙක් මේ තරග මාලාවේ වගකීම් භාරගන්නට දායක වීම ගැන අපි ගොඩක් සතුටු වෙනවා. ඔහු, මේ දැවැන්ත කටයුත්ත ඉන්දියාවේ පවත්වන අති සුපිරි අත්දැකීම බවට පත්වේවිය කියලා විශ්වාස කරනවා.” තරග මාලාවේ සංවිධායකවරියක වන අන්ජානා රෙඩ්ඩි පැවසුවා.සුජීව තේවහෙට්ටිගේ1. සම්පූර්ණ නම – අයේෂා ටාකියා අස්මි2. උපන් දිනය – 1986 අප්‍රේල් 103. උපන් ප්‍රදේශය – මුම්බායි හි චෙම්බර් ප්‍රදේශය4. මව - ෆරීඩා (බ්‍රිතාන්‍ය - මහාරාෂ්ට්‍ර ජාතික කාන්තාවකි)5. පියා - නිශිට් (ගුජරාට් ජාතිකයෙකි)6. අධ්‍යාපන ලැබූ පාසල - චෙම්බර් හි ශාන්ත අන්තෝනි උසස් විදුහල7. නැගණිය – නටාෂා8. රංගන ක්ෂේත්‍රයට මුල පිරුවේ - ශාහිද් කපූර් සමඟ ‘කම්ප්ලාන්’ වෙළෙඳ දැන්වීමේ රඟපෑමෙන්9. මුලින්ම රඟපෑ චිත්‍රපටය – ‘ටාසන් : ද වොන්ඩර් කාර්’ (2004)10. දැනට රඟපා ඇති චිත්‍රපට සංඛ්‍යාව - 2511. මුලින්ම ලැබූ සිනමා සම්මානය – 2004 දී තිරගත වූ ‘ටාසන් : ද වොන්ඩර් කාර්’ චිත්‍රපටයේ රංගනය වෙනුවෙන් හොඳම නවක නිළියට හිමිවන ‘ෆිල්ම් ෆෙයාර්’ සම්මානය12. මෙතෙක් ලබා ඇති සිනමා සම්මාන -(i)හොඳම නවක නිළියට හිමිවන ‘අයිෆා’ සම්මානය : (2004)(ii)’දොර්’ චිත්‍රපටයේ රංගනය වෙනුවෙන් 2007 වසරේ හොඳම නිළියට හිමිවන විචාරක සම්මානය(iii)’දොර්’ චිත්‍රපටයේ රංගනය වෙනුවෙන් 2007 වසරේ හොඳම සහාය නිළියට හිමිවන ‘ස්ටාර් ඩස්ට්’ සම්මානය(iv)’දොර්’ චිත්‍රපටයේ රංගනය වෙනුවෙන් බෙංගාලි සිනමා මාධ්‍යවේදීන්ගේ සංගමයෙන් සහ සී සිනේ සම්මාන උළෙලේදී සම්මාන දිනා ඇත.13. සැමියා - ෆාර්හාන් අස්මි14. විවාහ වූ වසර - 200915. ලිපිනය - 420, Ayesha Takia Apartments Bollywood Boulevard Mumbai, Maharashtra, India  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112719</link>
    <topic>ජනප්‍රියම ටෙලිනාට්‍ය නිෂ්පාදක මමයි සුදත් දැන් මොකද කියන්නේ?</topic>
    <author/>
    <content>ජනප්‍රියම ටෙලිනාට්‍ය නිෂ්පාදක මමයි සුදත් දැන් මොකද කියන්නේ?දේශමාන්‍ය ආචාර්ය උපුල් ජයසිංහගෙන් සුදත් රෝහණ ට පිළිතුරක්සුදත් රෝහණ මහතා පසුගිය ‘රසඳුන’ කලාපයට ලියා තිබූ ලිපිය දැක මට මුලින්ම පහළ වූයේ සිනහවකි. ඒ ඔහු ඒ ලිපිය පුරාම මාධ්‍ය සදාචාරයක් රැකිය යුතු නිසා තමන් විසින් මා හට කිය යුතු දේ නොකියා සිටින බව පුන පුනාම ප්‍රකාශ කර ඇති නිසාය. ඔහු ‘රසඳුන’ පාඨකයන් මාධ්‍ය සදාචාරයට මුවාවී ගොනාට අන්දවන්නට තැත්කරන්නේ මාධ්‍ය සදාචාරය රකින සාධු චරිතයකට පණ පොවමිනි.සුදත් රෝහණ මහතාණෙනි, සමහර පුද්ගලයන් සැබෑ ජීවිතයේ දී හෝ තම වෘත්තීය ජීවිතයේ දී හෝ රකින සදාචාරයක්, මොන කෙහෙල්මලක්වත් නොමැතිව රටට පෙනෙන්නට අර සදාචාරය, මේ සදාචාරය රකිනවා යැයි ප්‍රකාශ කරමින් අහිංසක සාන්ත දාන්ත චරිත වීමට උත්සාහ කරන ආකාරය දැක ඇත්ත දන්නා ක්ෂේත්‍රයේ පුද්ගලයන් උපහාසාත්මකව සිනාසෙන අයුරු දන්නවාදැයි මම නොදනිමි. ඔබේ ලිපිය පුරාම ඔබ උත්සාහ කර තිබුණේ මෙගා ටෙලිනාට්‍ය නිෂ්පාදක උපුල් ජයසිංහ උපහාසයට ලක්කිරීමටය.සුදත් රෝහණ මහතාණෙනි, මම ටෙලි නාට්‍ය නිෂ්පාදකයෙක්මි. නමුත් මම මෙගා ටෙලිනාට්‍ය නිෂ්පාදනයේ පමණක් නිරත වූ, කොටු වූ නිෂ්පාදකවරයෙකු නොවෙමි. මේ යුගයේ තවමත් මිනිසුන් ඉල්ලන්නේ දීර්ඝ ටෙලි වෘත්තාන්තයි. ඒ නිසා මේ යුගයේදී මම වැඩිපුර නිෂ්පාදනය කරන්නේත්, නාලිකාවලින් මගෙන් ඉල්ලන්නේත් දීර්ඝ ටෙලිවෘත්තාන්තයි.ඔබ නොදන්නවාට මේ රටේ ටෙලිනාට්‍ය නරඹන බහුතරය අද සිටින්නේ චකිතයකින් සහ විමසිල්ලෙන් බව මා වෙත සහ මගේ ආයතන සමූහයේ කාර්යාල වෙත පැමිණෙන සහ ඇමතුම් දෙන පිරිස දෙස බැලූ විට පැහැදිලි වෙයි. ඒ අයගේ එකම ඉල්ලීම “ඔය මොන විරෝධතා ආවත් ඔබතුමා දීර්ඝ ටෙලි නාට්‍ය නවත්වන්න එපා. තාම අපි ඒවාට කැමැතියි” යන්නය. ඔවුන් පවසන්නේ වර්තමානයේ ඇති ජනතා රුචිකත්වය තවමත් දීර්ඝ ටෙලිනාට්‍ය නැරඹීම බව සනාථ කරමින් සහ තමන් රුචි දේ නැවතී තමන්ගේ වින්දනයට තිතක් තැබේ යැයි යන භීතිය නිසාය.සුදත් රෝහණ මහතාණෙනි, ඔබලා එදා මෙන්ම අදත් සිටින්නේ සාමාන්‍ය ජනතාවගේ විඥානයට ගව් ගණනක් ඉහළිනි. මගේ පෞද්ගලික රස වින්දනය ඔබේ රසවින්දනය දක්වාම ගමන් කරන නමුත් එහි පරාසය ඔබේ පරාසයට වඩා විශාලය. මගේ පරාසය තුළ මේ රටේ ජීවත්වන බහුතරයකගේ රස විඥානයට ද වැඩි ඉඩක් වෙන්වී ඇත.මම රස විඳින්නේ ‘දඬුබස්නාමානය’, ‘යශෝරාවය’, ‘කඩුල්ල’ ආකාරයේ ටෙලි වෘත්තාන්ත පමණක් නොවේ. මම ‘බොඳ මීදුම්’, ‘පබා’, ‘මුතුකිරිල්ලී’ ‘සිහින පියාපත්’ වැනි ටෙලි නාට්‍ය ද (නාට්ටිය ද) රස විඳින්නෙමි. ‘ගම්පෙරළිය’, ‘විරාගය’, රස විඳින මම ‘බොඳ මීදුම්’, ‘ගැහැනු ළමයි’ ද එක සේ රස විඳින්නෙමි. ඩීමන් ආනන්දගේ ජේම්ස් බණ්ඩා ද, ඩ්‍රැකියුලා ද තවමත් රස විඳින්නෙමි. ගාමිණී ෆොන්සේකාගේ ‘පරසතුමල්’ රස විඳින මම ඔහු රඟපෑ ‘එදත් සූරයා අදත් සූරයා’, ‘හතර දෙනාම සූරයෝ’ ද රස විඳින්නෙමි. සුදත් රෝහණලා සහ උපුල් ජයසිංහ අතර ඇති වෙනස එයයි.එදා නාමල් උඩුගමලා, අජිත් මුතුකුමාරණලා ආදී අයගේ අතිශය අලෙවි වූ කැසට්, සී.ඩී.වල ලාභයෙන් ඔබලා ප්‍රිය කරන ආකාරයේ ගායකයන්ගේ ප්‍රබුද්ධ යැයි ලේබල් ගැසූ මිලියන ගණනින් පාඩු ලැබූ නිර්මාණ නිෂ්පාදනය කළෙමි. මම රටට පේන්නට එකක් ප්‍රකාශ කොට පෞද්ගලික ජීවිතයේදී එයට හාත්පසින්ම ප්‍රතිවිරුද්ධ ජීවිතයක් ගත කරන්නෙකු නොවෙමි. ඒ බව ක්‍ෂේත්‍රයේ අයද, මා වටා ඇති පිරිස් ද හොඳින් දන්නා සත්‍යයකි. එදත් අදත් මා ජීවත්වන්නේ ප්‍රතිපත්තියකට අනුකූලවය.මේ ක්‍ෂේත්‍රයට පිවිසෙන නිෂ්පාදකවරුන් කලා නිර්මාණවලට යොදවන්නේ තම වෙනත් ව්‍යාපාරවලින් ලබාගන්න මුදල්ය. වැඩි පිරිසක් කලාවට පිවිසෙන්නේ තම වෙනත් පෞද්ගලික අභිමතාර්ථ සපුරා ගැනීමටය. මම කලාවට යොදවන්නේ බාර්වලින්, මස් කඩවලින්, උකස් කඩවලින් හෝ වෙනත් කිසිම ක්‍ෂේත්‍රයක් හරහා උපයන ලාභ නොවේ. උපුල් ජයසිංහ නිර්මාණය වුණේ ද කලාවෙනි. අද ජීවත් වන්නේ ද කලාවෙනි. ජීවත් කරවන්නේ ද, ජීවත් වන්නේ ද කලාව වෙනුවෙනි. කලාව උදෙසාමය.මේ ලියන මොහොත දක්වාම මට වෙනත් ක්‍ෂේත්‍රවලින් උපයන මුදල් නැත. සකල කලාවන් උදෙසා ජීවත්වන, කලාවෙන්ම පෝෂණය වන, කලාව පෝෂණය කරන ප්‍රමුඛ පෙළේ එකම නිෂ්පාදකවරයා උපුල් ජයසිංහ බැව් ඔබ ප්‍රසිද්ධියේ ප්‍රකාශ නොකළාට ඔබ ද පිළිගන්නා සත්‍යයකි. කලාව උපුල් ජයසිංහගේ ආත්මයයි. මම මුදල් පමණක් අතින් ගෙන කලාවට පිවිසි ඔල මොට්ටල, කළු කඩකාරයකු, මුදලාලියෙකු නොවන බව මේ ක්‍ෂේත්‍රයේ අය දනිති. විශේෂයෙන් සුදත් රෝහණ මහතා හොඳින් දනී.මම කලාව රස විඳිමින් කලා නිෂ්පාදනවල නියැළෙන්නෙක්මි. ඔබලා ඉහළින් පිළිගන්නේත්, තම නිර්මාණ සඳහා කිසිදු හාවක් හූවක් පිළිකුලක් නොමැතිව පසුපසින් ගොස් කන්කෙඳිරිගා සම්බන්ධ කර ගැනීමට ප්‍රිය කරන්නේත් මේ කලාව ඇඟේ ඇති, කලා ගායක්, කලා පිස්සුවක් ඇති උපුල් ජයසිංහ ආකාරයේ නිෂ්පාදකවරුන් නොව ඉහත මා දැක්වූ ආකාරයේ නිෂ්පාදකවරුන් බව මම පෞද්ගලිකව දන්නෙමි. ඒ ඔබලාගේ චරිත සහ ඒ චරිත අපූරුවට, තකට තක ගැලපීම නිසාය.දීර්ඝ ටෙලිනාට්‍යවලින් (නාට්ටිය වලින්) රැකෙන ලක්ෂ සංඛ්‍යාත පිරිස ඒ ගැන කටක් නොහොල්ලා සිටිද්දී, වෘත්තීය නිෂ්පාදකවරයකු වන මම ඒ අනවශ්‍ය වාදයට (වදයට) පැන්නේ පසුව ලැබෙන ප්‍රතිඵලය කුමක් වුවත් නොබියව රටට අවශ්‍ය දෙය ප්‍රකාශ කිරීම මගේ පිළිවෙත නිසාය. (උදේ හවා අසන්නේ මුමුණන්නේ ජෝතිපාලගේ ගී වුණත්, මා කැමැතිම ගායකයා අමරදේව යැයි ජනමාධ්‍යවලින් ප්‍රකාශ කරන ආකාරයේ බොරුකාරයන් මේ රටේ ජීවත්වන බව මම හොඳාකාරවම දන්නෙමි.)පසුගිය නොවැම්බර් 19 දා රාත්‍රියේ අති උත්කර්ෂවත් අයුරින් ‘බොඳ මීදුම්’ ටෙලිනාට්‍යය (නාට්ටිය)ට උණු උණුවේම ලැබුණු 2010 ජනප්‍රියම ටෙලිනාට්‍ය සඳහා වන සුමති සම්මානය මෙසේ ඔබ හමුවේ තබමින් මම මේ මෙගා වාදය (වදය) අවසන් කරන්නමි.නමුත් මට සතුටක් ඇත. ඒ බලධාරීන්ට සුදත් රෝහණලා ඇතුළු නඩය විසින් දේශීය ටෙලිනාට්‍ය ක්ෂේත්‍රය පිළිබඳව පෙන්වා තිබූ පිංතූරය ගැන දෙවරක් සිතීමටවත් මගේ ලිපි පෙළ හේතු වූවා යැයි මට හැඟෙන නිසාය.සුදත් රෝහණලාට ඇති ප්‍රශ්නයත් එය බව මම දනිමි. ඔවුන් මවා පෑ ව්‍යාජ පිංතූරය ගොඩනැඟූ ආත්මාර්ථකාමී, කුහක සංකල්පය රට හමුවේ බොරු කිරීමට මේ තනි මට හැකි වූ බැව් එම මෙගා වාදය කියැවූ දශලක්ෂ සංඛ්‍යාත පාඨකයන්ගේ මතය බැව් මම දනිමි. මම ආඩම්බර වෙමි.සුදත් රෝහණ මහතාණෙනි, ඔබ අවසානයේ දී පැවැසූ ආකාරයට එදා ද, අද ද, හෙට ද අපි මිතුරන් වෙමු. කවුරුන් කෙසේ වුවත් මේ උපුල් ජයසිංහ එසේ බැව් සැවොම දනිති. එදා ‘රසඳුන’ 15 සංවත්සරය දා මා ඔබ ආදරයෙන් වැලඳ ගත්තේ ඒ නිසාය. ඒ මගේ හැටිය. එහෙත් උපුල් ජයසිංහ යනු කලාවෙන් උපන්, කලාවට ළැදි කලාව උදෙසාම ජීවත්වෙන, එකම නිෂ්පාදකවරයා කිසි දිනෙක අධ්‍යක්ෂවරුන්ට, නළු නිළියන්ට, ගායක ගායිකාවන්ට හෝ කලාවේ වෙනත් කිසිවෙකුට ඇන්දෙන හෝ අන්දවාගත හැකි ඔලමොට්ටල සල්ලිකාරයකු නොවන බව මම අතීතයේ දී මෙන්ම වර්තමානයේදී ඔප්පු කර පෙන්වා ඇත්තෙමි.එය සත්‍ය වන්නේ පසුගිය වසර 25 තුළ නිෂ්පාදකවරුන් එන, යන, වැටෙන, දනගාන, නැතිවෙන, අතරමං වෙන මේ කලා කෙත තුළ මේ උපුල් ජයසිංහ තවමත් දෙපයින් නැඟී සිටින නිසාය. තම අභිමානය ගැන ආඩම්බරයෙන් මේ ආකාරයෙන් හෝ කතාකිරීමට කයිවාරුවක් ගැසීමටවත් ක්‍රියාශීලීව කලාවේ සැරිසරන නිසාය.සුදත් ෙරෝහණ මහතාණෙනි, ඔබ මේකත් දන්නවාද? පසුගිය 19දා පැවැත්වූ සුමති සම්මාන උලෙළේදී වසරේ ජනප්‍රියතම ටෙලිනාට්‍ය සඳහා නිර්දේශික ටෙලිනාට්‍ය නාමාවලිය දුටුවාද? එහි විශේෂයක් දුටුවේම නැද්ද? එහි සඳහන් ජනප්‍රියම ටෙලිනාට්‍යවලින් තුනක්ම ඔබ අද උපහාසයට ලක්කරන දේශමාන්‍ය ආචාර්ය උපුල් ජයසිංහගේ නිෂ්පාදනය. ‘බොඳ මීදුම්’, ‘ආදරණීය චංචලා’ සහ ‘ඉතිං ඊට පස්සේ’ ඒ දීර්ඝ ටෙලිනාට්‍ය (නාට්ටිය) තුනය. එය සමස්ත නිර්දේශිත අතර එකම නිෂ්පාදකවරයකුගේ වැඩිම නිෂ්පාදන සංඛ්‍යාවයි. ටෙලිනාට්‍ය තුනක් කෙසේ වෙතත් නිර්දේශිත අතර ටෙලිනාට්‍ය දෙකක් හෝ නිෂ්පාදය කළ නිෂ්පාදකවරයකු නොවීය.ඉතින් උපුල් ජයසිංහගේ ටෙලිනාට්‍යවල ජනප්‍රියත්වයට ඔබට නොව සක්කරයාටවත් අභියෝග කළ නොහැකි බව ඒ සම්මාන රාත්‍රියේදී ඇස් පනාපිට ඔප්පු වූ බව උලෙළට සහභාගි වූ බොහෝ දෙනෙක් මා හා පවසා සිටියහ. ශ්‍රී ලංකාවේ ජනප්‍රියතම ටෙලිනාට්‍යය වෙනුවෙන් සහ ජනප්‍රියම නළුවා සහ ජනප්‍රියම නිළිය සඳහා ‘බොඳ මීදුම්’ ටෙලිනාට්‍යයට (නාට්ටියට) හිමිවූ අභිමානවත් සුමති සම්මාන ත්‍රිත්වය උණු උණුවේම දෝත දරාගෙන එහි සතුට අහිංසකව විඳිමින් ඔබට මෙසේ ආයුබෝවන් යැයි පවසන්නෙමි.  තෙරුවන් සරණයි!දේශමාන්‍යආචාර්ය උපුල් ජයසිංහසභාපතිනිල්වලා සමූහ ව්‍යාපාරය(මෙගා ටෙලි නාට්‍ය විවාදයමෙතැනින් අවසන්ය)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112720</link>
    <topic>හරූන් ලන්ත්‍රාට මුදලින් උපකාර කළ ජානක මධුසංඛගෙන් අලුත් ගී එකතුවක්</topic>
    <author>ජෝර්ජ් රොබ්සන් ද සිල්වා</author>
    <content>හරූන් ලන්ත්‍රාට මුදලින් උපකාර කළ ජානක මධුසංඛගෙන් අලුත් ගී එකතුවක්මංමුලා වී සසරෙ යන ගමනේ අතරමඟදී සෙවණ දුන් සුවැතී ඔබ තරම් වෙන කෙනෙක් නෑ සොඳුරු හැඟුමින් මෙමා පුරවා සැනසූ හැඬවූ සිඹින්නට තහනම් - නිලුපුලී...!මගේ අලුත්ම ගීතය වන ‘නිලුපුලී’ තමයි මගේ ප්‍රථම මියුසික් විඩීයෝව ලෙස මා නිකුත් කළේ. ‘නිලුපුලී’ දැන් රූපවාහිනී නාලිකා මඟින් විකාශනය කෙරෙනවා. රිංගින් ටෝන්ස් රසිකයින් අතර ද ‘නිලුපුලී’ ගීතයට ඉල්ලුමක් ලැබී තියෙනවා. ‘නිලුපුලී’ ගීතය ලියැවී ඇත්තේ වර්තමාන සමාජයේ දුරකතන ග්‍රාහකයින් අතර බහුල අත්දැකීමක් පසුබිම් කරගෙනයි. මෙම ගීතය නිසා ගායකයකු ලෙස මට ගීතලෝලීන්ගේ ප්‍රසාදය ලැබෙමින් තිබෙනවා. ඒ හින්දා ‘නිලුපුලී’ මට වටිනාම වස්තුවක්!එලෙස පවසමින් ගායක ජානක මධුසංඛ “රසඳුන” සමඟ මෙම කතා බහට එක්වුණේ දෙසැම්බර් 02 දා ඔහු ගායනා කළ ගීත 14 ක් ඇතුළත් “නිලුපුලී” සංයුක්ත තැටිය එළිදැක්වීම නිමිත්තෙනි. සිය සමකාලීනයන්ට පූර්වාදර්ශයක් දෙමින් “රසඳුන” 15 වැනි සංවත්සරය දා ජ්‍යෙෂ්ඨ ගායක හරූන් ලන්ත්‍රා හට මූල්‍යමය උපහාර පිරිනැමීමේ සද්කාර්යයට ද දායක වූ මධුසංඛ කලකට ඉහත “සන්ෆ්ලවර් සමඟ ජානක මධුසංඛ” නමින් ගීත එකතුවක් ද ගීතලෝලීන්ට ඉදිරිපත් කර ඇති අතර “නිලුපුලි” ඔහුගේ දෙවන ගීත එකතුවයි.මගේ මේ ‘නිලුපුලී’ ගීත එකතුව එළිදක්වන දෙසැම්බර් දෙවැනිදාමයි මගේ උපන් දිනය යෙදි තිබෙන්නෙ. මගේ ‘නිලුපුලී’ බෙදාහැරීම කරන්නේ මා විසින්මයි.වර්තමාන සංගීත වෙළෙඳපොළේ ගී තැටියක් බෙදා හැරීම අභියෝගයක් නොවේ ද?සමහර විට මීට මාස කිහිපයකට ඉහත කළා නම් මෙය විශාල අභියෝගයක් වීමට ඉඩ තිබුණා. ඒත් පසුගිය කාලයේ ගෝඨාභය රාජපක්ෂ මැතිතුමාගේ උපදෙස් අනුව පිහිටුවා ඇති ව්‍යාජ ගී තැටි ජාවාරම්කරුවන් නීතියේ රැහැනට අසුකර ගන්නා ආරක්ෂක ඒකකය නිසා මා වැනි ගායකයකුට මෙසේ මගේම ගී එකතුවක් නිෂ්පාදනය කර බෙදාහැරීම එතරම් අභියෝගයක් නොවේ යැයි මට හිතෙනවා.රාජපක්ෂ මැතිතුමාගේ වැඩ පිළිවෙළ නිසා මේ වන විට ගායක ගායිකාවන් සහ ගී පද රචකයින් කිහිප දෙනෙකුම තමන්ගේ ගීත එකතු නිෂ්පාදනය කර බෙදාහැර තිබෙනවා. මගේ ‘නිලුපුලී’ මා විසින්ම බෙදාහැරීමට හේතු වූ තවත් කරුණක් ද තියෙනවා. ඒ කාරණය තමයි ව්‍යාජ ගී තැටි ජාවාරම්කරුවන් නිසා ගී තැටි, පට නිෂ්පාදකයින් අප වැනි නව පරපුරේ ගායකයකු වෙනුවෙන් අවදානමක් ගැනීමට පැකිළීම. ඉන්දික මියුසික් සෙන්ටර්, පි‍්‍රයංකා රෙකොඩ්බාර් සහ රත්නසිරි ස්ටෝර්ස් ‘නිලුපුලී’ බෙදාහැරීමේ දී මට සහාය වෙනවා.ඔබේ ගායන දිවියේ ආරම්භය සිදු වුණේ කොහොම ද?දෙවියන් වහන්සේගෙන් තමයි මට මේ ගායන හැකියාව ලැබී තියෙන්නේ. එමෙන්ම පාසල් අවදියේ ඉඳලාම මානව හිතවාදී විජය කුමාරතුංගයන්ගේ ආභාසය නිසා එතුමගේ ගීත ගායනා කරන්න මම ආසා කළා. පසුව එතුමාගේ ගීත ගයමින් ප්‍රසංග වේදිකාවට අවතීර්ණ වීමට මෙන්ම සංගීත ප්‍රසංග සම්බන්ධීකරණ ශිල්පියකු වශයෙන් කටයුතු කිරීමට ද මට අවස්ථාව ලැබුණා. එම නිසා ගායක ගායිකාවන්, සංගීත කණ්ඩායම් ඇතුළු සංගීත ක්ෂේත්‍රයේ විවිධ ශිල්පීන් දැන හඳුනාගන්න ලැබීමෙන් තමා, ගායකයකු ලෙස දිගටම කටයුතු කිරීමට උනන්දුවක් ඇති වුණේ. 1999 දී මගේ ගීත ඇතුළත් ප්‍රථම ගී එකතුව වූ ‘සන්ෆ්ලවර්ස් සමඟ ජානක මධුසංඛ’ එළිදැක්වූවා.එම ගී එකතුවට ලැබුණු රසික ප්‍රතිචාර කෙසේ ද?මගේ එම ගීත එකතුව එළිදැක්වූ වකවානුව මේ රටේ ප්‍රවීණ ගායක ගායිකාවන් පවා ‘සන්ෆ්ලවර්ස්’ සංගීත රිද්මයට තමන්ගේ ජනපි‍්‍රය ගීත රීමික්ස් කර ගායනා කළ වකවානුවක්. ඒ එතෙක් පැවති ‘හින්දි ගී රැල්ල’ අවසන් වී ‘සන්ෆ්ලවර් ගීත රැල්ල’ ඇරැඹුණු අවදියයි. නීල් වර්ණකුලසූරිය ප්‍රමුඛ ‘සන්ෆ්ලවර්ස්’ ලා තමයි හින්දි ගීත රැල්ලට එදා අභියෝගයක් කළේ. හැම ප්‍රවීණයෙක්ම සන්ෆ්ලවර් සමඟ ජනපි‍්‍රය ගීත ගායනා කරන විට මගේ ගීත එකතුවේ අඩංගු වූවේ අලුත්ම ගීත වීම විශේෂයක් වුණා. එමෙන්ම මගේ ගීත පටයේ නිෂ්පාදකවරයා එය හැඳින්වූවේ ‘සන්ෆ්ලවර් සමඟ අලුත් කොල්ලෙක්’ යන තේමාවෙනුයි. එහෙත් මගේ ගීත එකතුව (‘සන්ෆ්ලවර්ස් සමඟ ජානක මධුසංඛ’) ට රසිකයින් අතර විශේෂ ජනපි‍්‍රයත්වයක් ලැබුණේ නැහැ.එලෙස වුණේ ඇයි?ප්‍රවීණයින් ඔවුන්ගේ ජනපි‍්‍රය ගී ඉදිරිපත් කරන විට මා ‘සන්ෆ්ලවර්ස්’ සමඟ ඉදිරිපත් කළේ අලුත්ම නිර්මාණ වීම නිසා එසේ වූ බැව් මගේ අදහසයි. සියලුම විද්‍යුත් මාධ්‍යයන්ට බාර දුන්නත් මගේ ගී ප්‍රචාරය කෙරුණේ ද නැහැ. ඒ නිසා මට සිද්ධ වුණා රසිකයින් අතරට යාමට ප්‍රසංග වේදිකාව උපයෝගී කරගන්න.එදා ප්‍රසංග වේදිකාවේ මා ගැයු ‘මාල ගිරා රෑනේ’ සහ ‘කුලුඳුල් සෙනෙහේ’ ගීත අදත් ජනපි‍්‍රය යි. එම වකවානුවේ ඉල්ලුම \බුණේ ප්‍රවීණයන්ගේ රීමික්ස් කළ ජනපි‍්‍රය ගී සඳහායි. ඉතින් එවැනි වාතාවරණයක දී සන්ෆ්ලවර්ස්ලා සමඟ අලුත්ම ගී ගායනා කිරීමේ අභියෝගයට මුහුණ දී මෙවැනි සාර්ථකත්වයක් ලැබීමට හැකිවීම පිළිබඳ මා තෘප්තිමත්ව සිටිනවා.ජෝර්ජ් රොබ්සන් ද සිල්වාඩොනල්ඩ් මුණසිංහමෙරට සාහිත්‍ය කලාව පෝෂණය කිරීමෙහිලා පොත් ප්‍රකාශන ආයතන මඟින් සිදුවන මෙහෙවර සුළුපටු නොවේ. ප්‍රකාශන ආයතන නිසාම ජනාදරයට, ප්‍රසිද්ධියට පත් දංකොටුව පුරවරයේ එලෙස සාහිත්‍ය කලාව පෝෂණය කිරීම උදෙසා නව මුහුණුවරකින් ආරම්භ වූ පොත් ප්‍රකාශන ආයතනයක් ලෙස ‘සිතාරා’ ප්‍රකාශන ආයතනය හැඳින්විය හැකි ය.හාල්දඬුවන දංකොටුව පිහිටි සිතාරා පොත් ප්‍රකාශන ආයතනය මගින් මේ වනවිට සාහිත්‍ය කෘති බොහොමයක් ප්‍රකාශයට පත්ව ඇත. ඒ අතර නවකතා, කෙටිකතා, ළමා කතා, අධ්‍යාපනික ප්‍රකාශන බොහෝ ය. මෙහි හිමිකරු ඩොනල්ඩ් මුණසිංහ ය.“මේ ප්‍රකාශන ආයතනය මම ආරම්භ කරලා දැන් වසර කීපයක් වෙනවා. මේ කාල සීමාව තුළ පොත් ප්‍රකාශකයෙක් විදිහට මෙරට සාහිත්‍ය කලාවට යම් සේවයක් කරන්න ලැබීම ගැන මගේ හිතේ තියෙන්නේ ලොකු සතුටක්. මම මුල් අවධියේ ලංකාවේ තිබෙන දැවැන්තම පොත් ප්‍රකාශන ආයතනයක වසර 10 ක කාලයක් සේවය කළා. එයින් මා ලබාගත් දැනුම, අවබෝධය මත කෙදිනක හෝ පොත් ප්‍රකාශන ආයතනයක් ඇරැඹීමේ බලාපොරොත්තුව මා තුළ ඇති වුණා. කොහොමින් හරි 1999 දි මම විවාහවෙලා, විදේශගත වුණා.මම පදිංචි වුණේ ඉතාලියේ. අවුරුදු දහයකට ආසන්න කාලයක් එරටේ ජීවත් වන අතරතුරත් මුද්‍රණ කර්මාන්තය ගැන, ප්‍රකාශන ආයතන ගැන ඉගෙන ගන්න, ඒ සම්බන්ධව කටයුතු කරන්න මට අවස්ථාව ලැබුණා. එයින් ලැබූ පන්නරයත් සමඟ මෙරටට ඇවිත් මා ඇලුම් කළ ප්‍රකාශන කාර්යයට මම අත ගැහුවා. ඇත්තටම අද මේ හරහා මම ලබන තෘප්තිය ව්‍යාපාරික හැඟීමෙන් මනින්න බැහැ. ව්‍යාපාරයක් කරනවාට වැඩිය ඉදිරියට ගිය සේවයක් තමයි මේ ඔස්සේ සිදුවන්නේ කියන දෙයයි මගේ හැඟීම.අද වෙන කොට විවිධ පොත්පත් ‘සිතාරා’ ප්‍රකාශන ලෙස දොරට වඬිනවා. එයින් මට දැනෙන සතුට මිල කරන්න බැහැ. සෑම පොතකම ගුණාත්මක වටිනාකම පිළිබඳව අපේ ආයතනය හැමවිටම සැලකිලිමත් වෙනවා. හැමවිටම අපේ පාඨක ජනතාවට සියයට සීයකත් හොඳ පොතක් ලබාදෙන්න තමයි අපි බලාපොරොත්තු වන්නේ.‘සිතාරා ප්‍රකාශකයෝ’, හාල්දඞුවන, දංකොටුව ඩොනල්ඩ් ගේ ලිපිනයයි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=av11112721</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාසුප්‍රකට කපූර් පරපුරේ උරුමය පෙරට රැගෙන පැමිණි කරිස්මා කපූර්, ප්‍රේක්ෂකයන්ගේ සිත් තුළ මිහිරි මතකයන් ඉතිරි කළ කුසලතාවන්ගෙන් පිරිපුන් නිළියක්. ඇය තම සිනමා චාරිකාව අවසන් කළේ 2003 දී සන්ජේ කපූර් සමඟ විවාහවීමත් සමඟමයි. සන්ජේ, දිල්ලි නුවර ව්‍යාපාර කටයුතුවල නියැලී සිටින ධනවතෙක්. ඔහු බොලිවුඩ් සිනමාවට කිසිසේත්ම සම්බන්ධ අයෙකු නොවෙයි. සන්ජේ – කරිස්මා විවාහයෙන් මුලින්ම ඔවුන්ගේ කැදැල්ලට එක්වුණේ දියණියක් ඇය සමෙයිරා.දියණිය ලැබී මාස කිහිපයක් ගතවෙද්දී සන්ජේ - කරිස්මා විවාහය දෙදරා ගියා. හේතුව වුණේ සන්ජේ සහ වෙනත් කාන්තාවක් අතර තිබුණා යැයි කියැවුණු අයථා සම්බන්ධයක්. එය දැනගත් නිසා සැමියා වෙතින් ඈත්වූ කරිස්මා, දෙමව්පියන්ගේ සෙවණට පැමිණියා. ටික කාලයක් ගතවෙද්දී කරිස්මා, සන්ජේ ගේ නිවෙසට පැමිණියේ පෙර තිබූ ප්‍රශ්න අමතක කරමින්. නමුත් මාස කිහිපයක් ගතවෙද්දී නැවතත් දෙදෙනා අතර ප්‍රශ්න මතුවුණා. කරිස්මා දෙවැනි වතාවට සන්ජේගෙන් වෙන්වී දෙමව්පියන් වෙත පැමිණියේ තවත් දරුවෙකු කුසෙහි දරාගෙනයි.ඒ, මීට වසර පහකට කලින්. එදා සිට පසුගිය දීපාවලී දිනයට පෙර දින දක්වා ඇය තම දියණියත් පුත්‍රයාත් සමඟ විසුවේ දෙමව්පියන්ගේ නිවෙසේයි. සන්ජේගෙන් වෙන්වූ ඇය, තම සිනමා චාරිකාවේ ‘දෙවැනි වටය’ ආරම්භ කරන්නට තීරණය කළා. ඒ අනුවයි ඇය, වික්‍රම් භාට් ගේ ‘ඩේන්ජරස් ඉෂ්ක්’ චිත්‍රපටයේ රඟන්නට එකඟ වූයේ. මේ චිත්‍රපටයේ රූපගත කිරීම් දැන් සිදු කෙරෙනවා.ඔය අතරේදී හදිසියෙන්ම පැතිරී ගිය ආරංචියකින් කියවුණේ කරිස්මා තුන්වැනි වතාවටත් සන්ජේ වෙතට ගොස් ඇති බවයි. ඇය ඔහුගේ නිවහනට පැමිණ තිබෙන්නේ පසුගිය දීපවාලි දිනයේදීයි. තනිවම නොවෙයි දරු දෙදෙනාත් එක්කයි. කරුණු දන්නා අය ප්‍රකාශ කර තිබුණේ කරිස්මා තම දරු දෙදෙනා වන සමෙයිරා සහ කියාන් සමඟ සන්ජේගේ නිවෙසෙහි සතියක් පමණ ගත කළ බවයි. මේ සතිය තුළ ඇය ඉතාමත් සතුටින් කාලය ගත කළ බව ඇයගේ මිතුරු මිතුරියන් පවසා තිබුණා.ඒ සතියේදී ඇය තම දරු දෙදෙනා සහ සන්ජේ සමඟ ගන්නා ලද ඡායාරූප සොයුරිය කරීනාටත් යවා තිබෙනවා. ”කරිස්මා අවුරුදු පහකට පස්සෙ හොඳට හිනාවෙලා ඉන්නවා අපි දැක්කා. එයා සන්ජේත් එක්ක ගත්ත පින්තූර, ලන්ඩන්වල හිටපු කරීනාටයි යැව්වේ. කරීනා පහුගිය දවස්වල හිටියේ ලන්ඩන්වල මැඩම් තුසේඩ් කෞතුකාගාරයේ එයාගේ පිළිරුවක් විවෘත කරන උත්සවයකට සහභාගිවෙන්නයි.” කරිස්මාගේ හිතවතියක් එලෙස ප්‍රකාශ කර තිබුණා.නැවත එක්වීම ගැන කරිස්මාගෙන් සමහර මාධ්‍යවේදීන් කරුණු විමසුවත් ඇය එයට උත්තර දී නැහැ. නමුත් සන්ජේ නම් කරිස්මාගේ පැමිණිම තහවුරු කර තිබුණා.නොවැම්බර් 16දා අභිෂේක් – ඓශ්වර්යා යුවළගේ පැතුම් ඉටුවුණා. ඓශ්වර්යා මව් පදවිය ලැබුවේ සුරතල් දියණියක ලබමින්. මීට පෙර අභිෂේක් පවසා තිබුණේ ඓශ්වර්යාට ලැබෙන කුළුඳුල් දරුවා දියණියක වෙයි නම් තමන් ඉතා සතුටු වන බවයි.ඓශ්වර්යාට දියණිය ලැබුණේ බටහිර මුම්බායි නගරයේ පිහිටි සෙවන් හිල්ස් නම් වූ සුපිරි රෝහලේදියි. මීට දෙසතියකට පමණ කලින් බොලිවුඩ්පුරයෙන් දැනගන්නට ලැබුණේ නොවැම්බර් 10දා සිට 15දා දක්වා මෙම රෝහලේ විශේෂ කාමරයක් ඓශ්වර්යා වෙනුවෙන් වෙන්කර ඇති බවයි. නොවැම්බර් 11 දා ඓශ්වර්යාට දරුවා ලැබෙන්නට නියමිත බව වෛද්‍යවරුන් ප්‍රකාශ කර තිබුණු නිසයි, ඒ දින වෙන් කෙරුණේ.ඓශ්වර්යාට දියණියක ලැබුණු බව දැනගත්ත අභිෂේක්, සතුට ඉහවහා ගොස් තම ට්විටර් වෙබ් පිටුවෙහි සටහන් කළේ ... ‘මම දැන් හුරුබුහුටි දුවෙකුගේ තාත්තා කෙනෙක්. ඔව්. ඒ දුවක්’ යනුවෙන්. මීට මාසයකට ඉහතදී පැතිරී ගිය ආරංචියකින් කියැවුණේ ඓශ්වර්යාට නිවුන් දරුවන් ලැබීමට සිටින බවයි. නමුත් ඒ ආරංචි හුදු කටකතා පමණක් බව දැන් තහවුරු වෙලා.ගිය සතියේ කවුරු කවුරුත් බලා සිටියේ ඓශ්වර්යාගේ දියණියට නම් තබන උත්සවය පැවැත්වෙන තුරුයි. ප්‍රවීණ ඡ්‍යොතිෂවේදියකු වන භාවික් සන්ග්වි ප්‍රකාශ කළේ මේ සිඟිත්තිය උපන් වෙලාව අනුව ඇයගේ නම ‘කේ’ (ම්) අක්ෂරයෙන් පටන් ගැනීම සුදුසුය කියලයි.ඔහු තවදුරටත් පවසා ඇත්තේ භච්චන් පවුලට එක්වූ මේ දියණිය ඉතාම සංවේදී හදවතක් ඇත්තියක වන බවයි. භච්චන් පවුලේ සෙනෙහස නොඅඩුව ලබන ඇය, නිසැක වශයෙන්ම නිර්මාණාත්මක අදහස්වලින් යුතු මාධ්‍යවේදිනියක හෝ දෙමව්පියන් අනුගමනය කරමින් රංගන ක්‍ෂේත්‍රයෙහි දිදුලන තරුවක් වනු ඇති බවයි.භච්චන් පවුලේ අලුත් අමුත්තිය වෙනුවෙන් බොලිවුඩ් සිනමා ක්ෂේත්‍රයේ සුපිරි තරු රැසක්ම සුබ පැතුම් එවා තිබුණා. ඔය අතරේ සමහරු අමිතාබ් භච්චන්ගෙන් ප්‍රශ්නයක් ඇසුවේ යම් කරුණක් පැහැදිලි කරගන්නටයි. ඒ, ඓශ්වර්යා, රෝහලට ඇතුළත් කළ පසුව විද්යුත් සහ මුද්‍රිත මාධ්‍යවලට රෝහල අසලට පැමිණීමට ඉඩ නොදෙන්නැයි ඉන්දීය ප්‍රවෘත්ති සහ ගුවන් විදුලි අමාත්‍යාංශයෙන් ඉල්ලීමක් කළා ද යන්නයි. මෙයට උත්තර දුන්න අමිතාබ් පැවසුවේ තමන්ට එවැන්නක් කරන්නට තරම් බලයක් නැති බවයි.අමිතාබ් සහ ජයා භච්චන් දැන් මුණුපුරෙකුගේ සහ මිණිපිරියන් දෙදෙනෙකුගේ සීයා කෙනකු සහ අත්තම්මා කෙනකු බවට පත්වෙලා. අමිතාබ් සහ ජයාගේ වැඩිමලා, ශ්වේතා නන්දාට නව්‍යා නවේලි සහ අගස්ත්‍ය යනුවෙන් දියණියක සහ පුතෙකු සිටිනවා. මේ දෙදෙනාගේ සෙනෙහස ලබන පුංචි නංගීට නොබෝ දිනකින්ම ලස්සන නමක් තැබේවි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=am1111271</link>
    <topic>දරුවන්ට පාපැදි අරන් දෙන වැඩිහිටියන් මේ ගැනත් හිතන්න</topic>
    <author>සාගරිකා දිසානායක ජයසිංහ</author>
    <content>දරුවන්ට පාපැදි අරන් දෙන වැඩිහිටියන් මේ ගැනත් හිතන්නපාපැදි අනතුරුවලින් රිජ්වේ ළමා රෝහලට එන ළමයින් වැඩි පිරිසක් කකුල ස්පෝක් අස්සේ හිරකරගෙනකොළඹ රිජ්වේ ආර්යා ළමා රෝහලේ විශේෂඥ ශල්‍ය වෛද්‍ය ආනන්ද ළමාහේවාඅවශ්‍යතා සඳහා සැතැපුම් ගණනාවක් වුව ද දෙපයින් ඇවිද යාමට හුරු පුරුදු ව සිටි ජනතාව අද සැතැපුම් කාලක් වත් පයින් යන්නේ නැත. ඒ වෙනුවට ත්‍රිරෝද රිය හෝ යතුරු පැදිය වැනි වාහන යොදා ගැනීමට පුරුදුව සිටිති.වාහන භාවිතය මෙන් ම මාර්ගවල රථවාහන තදබදය ද උග්‍රය. මේ අතර අපරීක්ෂාකාරී ලෙස වාහන භාවිතය ද ශීඝ්‍රයෙන් ඉහළ යමින් පවතී. ප්‍රමිතියකින් තොර වාහන, නොසැළකිලිමත් රියැදුරන් සහ මඟීන් මෙන් ම පදිකයන් ද, ප්‍රමිතියකින් තොර මාර්ග ද වාහන අනතුරු ඉහළ යාමට බලපාන සාධකවේ.ළමයින් පාසල් වෙත ප්‍රවාහනය එක් අතකින් බොහෝ දෙනකුට රැකියා ලබාදෙන ව්‍යාපාරයක් බවට පත්ව තිබේ. ඒ සඳහා වැඩිහිටියකුගේ අධීක්ෂණයෙන් තොරව වාහන යොදවන පුද්ගලයෝ ද වෙති.වැඩිහිටියන් සඳහා සුදුසු ඇතැම් වාහන ළමයින් ප්‍රවාහනය කිරීම සඳහා බොහෝ විට සුදුසු නැත.කුඩා ළමයිනට පාපැදි ලබා දීම අද කල බහුලව දැකිය හැකි ය. පාපැදිය ළමයින්ට බොහෝ ප්‍රයෝජන ලබා දෙන බව සැබෑය. එහෙත් අනාරක්ෂිත ලෙස එය භාවිතා කිරීමෙන් බහුලව අනතුරු සිදුවේ. පාපැදියකට නොව යතුරු පැදියකටවත් හිස් වැස්මක් පැලඳීමට අද මගීහු මැලි වෙති.එහෙත් වෙනත් රටවල නම් පාපැදි නිෂ්පාදකයන් හැම විටම පා පැදියත් සමඟ හිස් වැස්මක් ලබා දෙන අතර පාපැදිකරුවන් මහ මඟදී එය පැලඳීමද අනිවාර්ය වේ.පාපැදිය පැදීමට පුරුදු වන ළමයි නිතරම පා පැදියෙන් වැටී අනතුරට පත් වෙති. එහෙයින් කුඩා කල සිටම හිස් ආවරණයක් පැලඳ බයිසිකල් පැදීමට හුරු වීම වඩා සුදුසු ය. හිස් වැස්මක් පැලඳීමේ අරුත අනතුරකදී හිසට සිදුවන තුවාල අවම කර ගැනීම ය.එහෙත් අද අපේ රටේ වැඩි දෙනා යතුරු පැදියේ ගමන් කරන විට පවා හිස් වැස්ම පලඳින්නේ නීතියෙන් බේරීමට මිස හිසෙහි ආරක්ෂාව සලකා ගෙන නොවේ.ළමයින්ට පාපැදි ගෙන දුන් විට ඒවා නිසි පරිදි පැදීමට හුරු වන තුරු වැඩිහිටියන් ගේ අධීක්ෂණය යටතේ පුහුණු විය යුතු ය. ඉතා හොඳින් පුරුදු වන තුරු රථ වාහන බහුල ප්‍රධාන මාර්ගවල පාපැදිය පදින්නට ළමයින්ට ඉඩ නොදිය යුතු ය.පා පැදියේ ගමන් කිරීමේ දී වළලුකර ප්‍රදේශයට සිදුවන තුවාලමේ තත්ත්වය ‘සයිකල් ස්පෝක් ඉන්ජරි’ යනුවෙන් හැඳින්වේ. වැඩිහිටියකු සමඟ පා පැදියක ගමන් කිරීමේදී කුඩා ළමයින්ගේ කකුල් පාපැදියේ ස්පෝක් අතර හිරවී කකුල් තුවාල වේ. කොළඹ රිජ්වේ ආර්යා ළමා රෝහලට දවසකට ළමයි දෙදෙනෙක්වත් එම අනතුරට ගොදුරු වී ඇතුළත් වෙති.මෙම අනතුර වළක්වා ගැනීම සඳහා පාපැදියේ රෝද තරමක් දුරට ආවරණය කර ගැනීමට යෝජනා කර ඇති නමුත් එය තවමත් ක්‍රියාවේ යෙදෙන්නේ නැත. ඇතැම් විට බයිසිකලයේ චේන් එකට කකුල සිරවීම ද සිදුවේ. පොඩි ළමයි බයිසිකලයේ පොල්ල මත හෝ ලගේජ් එක මත තබා ගෙන ගමන් කිරීමේදී ද වැටීමෙන් හෝ වෙනත් ආකාරයෙන් අනතුරට පත් වෙති. වළලුකර ආශ්‍රිතව විශාල ලෙස අනතුරට ලක් වූ විට එයින් බරපතළ සංකූලතා ඇති විය හැකි ය.මෙරට පවතින පාපැදි බොහොමයකම අවශ්‍ය තරම් ආලෝකයක් නැත. කරුවලේ ලයිට් නැති පාපැදිවලින් ගමන් කිරීම ඉතා අනතුරුදායකය.අනාරක්ෂිත ලෙස යතුරු පැදි ධාවනය ද මෙරට මහමග නිතර දැකිය හැකි ය. අද යතුරු පැදිය පවුලේ වාහනයක් බවට පත්ව තිබේ. සාමාන්‍යයෙන් යතුරු පැදියක ගමන් කළ හැක්කේ දෙදෙනකුට පමණි. එහෙත් මවුපියන් සමඟ කුඩා දරුවන් දෙතුන් දෙනකු යතුරු පැදිවල ගමන් කරනු බහුලව දැකිය හැකි ය. පියා යතුරු පැදිය පදවන අතර ඔහුට ඉදිරියෙන් හා පිටුපසිනුත් මවගේ උකුලේ මෙන් ම ඈට පිටුපසිනුත් හිස් ආවරණ ද නැතිව යතුරු පැදියේ ගමන් කරන පවුල් බොහෝ ය. මෙය නීති විරෝධී මෙන් ම ඉතා අනතුරු දායකය. කුඩා ළමුන්ට තම ප්‍රවාහන අවශ්‍යතා තනිව සපයා ගත නොහැකි ය. ඒ වගකීම වැඩිහිටියන් සතු ය.ප්‍රවාහනයේදී තමාගේ ම දරුවා වුව ද, කෙටි කාලයක් සඳහා තමා වෙත පැවරී ඇති වගකීම සුළු පටු නොවේ. වැඩිහිටියන්ට පහසුවන පරිදි අනාරක්ෂිතව ළමයින් ප්‍රවාහනය කිරීම නීති විරෝධීය. ඒ ළමයින්ට ද අයිතිවාසිකම් ඇති හෙයිනි.හතර පස් දෙනකු එකවර යතුරු පැදියක ගමන් කිරීමේදී විවිධ ගැටලු පැන නඟී. යම් කිසි සුළු ආපදා තත්ත්වයකදී කලබල වුවහොත් අනාරක්ෂිතව යතුරු පැදියේ ගමන් කරන ළමයි වහා අනතුරට පත් වෙති. විශේෂයෙන් තරමක් වේලාව ගතවන දිගු ගමනකදී ළමයින්ට නින්ද යාමෙන් දරුවා විසිවී වැටෙන්නට ඉඩ තිබේ. නින්දේ පසුවන ළමයින් හිරවීමෙන් හුස්ම හිරවීම; එවැනි අනතුරු අතරින් භයානක ඒවා ය.රථ වාහන තද බදය නිසා මාර්ග බාධක හා පෝලිම් පැන නීති විරෝධී අයුරින් වාහන අතරින් රිංගා යෑමට උත්සාහ කිරීමෙන් සිදුවන අනතුරු ඉතා වැඩි ය. යතුරු පැදිකරුවන් එසේ අනාරක්ෂිත ලෙස ගමන් කිරීමෙන් ඔවුන් ;මන් ම මහ මඟ යන්නෝ ද අනතුරට පත්වෙති.අද කුඩා ළමයි පමණක් නොව වැඩිහිටියන් පවා හිස් ආවරණ පැලඳීමට මැලි වෙති. නීතියෙන් ගැලවීමට වඩා හිස ආරක්ෂා කරගැනීම එහි අරුත බව වටහා ගත යුතු ය.යතුරු පැදියේ රත් වූ සයිලන්සරයට පිළිස්සීම ද නිතර දැකිය හැකිය. එසේ පිළිස්සුණු විට විනාඩි 20 - 30 ක් පමණ ගලායන ජලයට පිළිස්සුණු ස්ථානය නිරාවරණය කළ යුතු ය.ත්‍රිරෝද රථය මෙරට මහජනයා අතර වඩාත් භාවිතා කැරෙන වාහනයයි. එමගින් ජනතාවට මහත් සෙතක් සැලසුණ ද එමගින් සිදුවන අනතුරු සංඛ්‍යාව ද විශාල ය. ත්‍රිරෝද රථවලින් අනතුරට ලක්වී අනතුරු ලබා දිනකට ළමයි 3/4 ක් වත් ළමා රෝහලට ඇතුළු වෙති. එයට එක් හේතුවක් වන්නේ පසුපස අසුනේ ළමයින් තනිව හිඳුවා ගෙන ගමන් කිරීමය.ඇතැම් විට රියැදුරා තමන්ගේ කකුල් දෙක අතර හෝ ළමයා උකුලේ තබාගෙන වාහනය පැද වීම පුරුද්දක් කරගෙන තිබේ. ඒ දෙආකාරයෙන් ම කුඩා ළමයි අනතුරට පත් වෙති.අනාරක්ෂිත අයුරින් රිය පදවන විට එසේ ගමන් කරන ළමයින් ඉවතට විසිවිය හැකි ය. වංගුවක් ගන්නා විට වුව ද ළමයා වැටිමට ඉඩ තිබේ. පදිකයන්ට සහ අනෙකුත් මාර්ගය භාවිතා කරන්නන්ට ත්‍රිරෝද රථවලින් නිතරම අනතුරු සිදුවේ. ළමයින් ප්‍රවාහනයේදී වාහනය විවෘත වීම නිසා ළමයින් එළියට විසිවීමට ඇති ඉඩ වැඩි ය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=am1111272</link>
    <topic>කැරකිල්ල බොහෝ විට කනේ ප්‍රශ්නයක්</topic>
    <author>ගාමිණී සුසන්ත</author>
    <content>කැරකිල්ල බොහෝ විට කනේ ප්‍රශ්නයක්මොළේ ලෙඩක් හෝ වෙනත් භයානක ලෙඩක ලකුණක් යැයි හැමවිටම බයවෙන්න එපාකැරකිල්ල” සමාජයේ ඇතැමුන් මුහුණ දෙන තවත් එක් සෞඛ්‍ය ගැටලුවකි. කැරකිල්ල ඇතිවූ විට ඕනෑම අයෙක් බියට පත්වෙයි. ඒ මොළයේ කිසියම් රෝගාබාධයක් හෝ වෙනත් භයානක රෝගයක් හෝ නිසා තමාට කැරකිල්ල ඇතිවූ බවට සැක සිතීම නිසාය.කොළඹ ජාතික රෝහලේ උගුර කන නාසය පිළිබඳවිශේෂඥ වෛද්‍ය චන්ද්‍රා ජයසූරියතමන්ට කැරකිල්ල ඇතිවේ යැයි බිය වී ඇතැමුන් වාහන පැදවීමට දුර ගමනක් යාමට බියක් දක්වනු පෙනේ. එය ඔවුන්ගේ ආත්ම විශ්වාසය අඩුවීමට ද එක් හේතුවකි. කැරකිල්ල ඇති පුද්ගලයන් ජීවිත කාලය පුරාම එම රෝගී තත්ත්වයෙන් දුක් විඳිනු දැක ගත හැකිය. එහෙත් දැන් එය එසේ විය යුතු නැත. නිවැරැදි රෝග පරීක්ෂාවක් මඟින් රෝගය හඳුනාගත් පසුව අති බහුතරයකගේ කැරකිල්ල නම් මේ රෝගී තත්ත්වය ඉතා සුළු ව්‍යායාම මඟින් හෝ ඖෂධීය ප්‍රතිකාර මඟින් සුවපත් කර ගැනීමේ හැකියාව ඇත. ඒ සඳහා වඩාත් සුදුසු වන්නේ උගුර, කන, නාසය පිළිබඳ විශේෂඥ වෛද්‍යවරයකු හමුවීමය.“කැරකිල්ල” ඇතිවන්නේ ශරීරයේ සමතුලිතභාවය බිඳ වැටුණු විටය. අපගේ ශරීරය සමතුලිතව පවත්වාගෙන යාමට බොහෝ විට උපකාර වන්නේ කනය; කන තුළ ඇති කර්ණාලින්ද උපකරණය නමැති අවයවයය. එසේම ශරීරය සමතුලිතව පවත්වාගෙන යාමට අපගේ ඇස දෙක ද ප්‍රබල ලෙස දායක වේ. එපමණක් ද නොව අපගේ ශරීරයේ ඇති සන්ධි, අස්ථි මාංශපේශීන් ද ශරීරය සමතුලිතව පවත්වාගෙන යාමට දක්වන්නේ නොමඳ සහායකි. අපගේ ශරීරයේ සමතුලිතතාවය සඳහා 70% ක් උපකාරී වන්නේ පෙනීමය. 15% ක ප්‍රමාණයක් කන උපකාරී වන අතර අස්ථි සන්ධි සහ මාංශපේශි අපගේ ශරීරය සමතුලිතව පවත්වාගෙන යාමට 15% ක දායකත්වයක් ලබා දේ.කිසියම් පුද්ගලයකු පුටුවක හිඳගෙන සමතුලිතව සිටින අවස්ථාවක් සලකන්න. එම අවස්ථාවේ එම පුද්ගලයාගේ පසුපස ප්‍රදේශය පුටුව හා ගැටී ඇති අතර දෙපා බිම ගෑවී ඇත. ඒ බව දෙපා සන්ධි සහ මාංශපේශීන් මඟින් මොළයට දැනුම් දීමක් කෙරේ. එවිට එම පුද්ගලයා පුටුව මත සමතුලිතව හිඳගෙන සිටින බව මොළයට දැනේ. කන හොඳින් ඇසේ නම්, දෑස් හොඳින් පෙනෙයි නම්, මාංශ පේශීන්, අස්ථි, සන්ධි හොඳින් ක්‍රියා කරයිනම් ඕනෑම අයකුගේ ශරීරයේ සමතුලිතභාවය රැකේ.දෑස් නොපෙනෙන පුද්ගලයන් සුදු සැරයටියක් හෝ වෙනත් යෂ්ටියක් රැගෙන මහමඟ ගමන් කරනු ඔබත් දැක ඇති. දෑස් නොපෙනුණ ද කන් ඇසේ නම් සැරයටියක් වැනි ආධාරකයක් භාවිත කරමින් අන්ධ අයකුට මහමඟ ගමන් කළ හැකිය. එහිදී සැරයටිය මාර්ගය හඳුනා ගැනීමට උපකාරී වන අතරම ශරීරයේ මාංශපේශි, අස්ථි, සන්ධි මඟින් ශරීරය සමතුලිතව පවත්වාගෙන යාමට ලබා දෙන සංවේදීතාවය මොළයට ලබාදීමක් සිදු කෙරේ.යම් හෙයකින් දෑස් නොපෙනෙන අයකුගේ දෙකන් ද ඇසෙන්නේ නැතිනම් එම පුද්ගලයා ඉතා අසරණ භාවයට පත්වේවි. එවිට එම පුද්ගලයාට ශරීරය සමතුලිතතාව තබා ගැනීමට ඉතාම අපහසු වේ. කැරකිල්ල ඇති රෝගියකු උගුර කන නාසය වෛද්‍යවරයකු අක්ෂි වෛද්‍යවරයකු, ස්නායු වෛද්‍යවරයකු විසින් පරීක්ෂාවට භාජනය කළ යුතුය. ඒ කැරකිල්ලට නියම හේතුව කුමක් දැයි සැක හැර දැනගැනීම සඳහාය. එසේම කැරකිල්ලට නියම හේතුව කුමක්දැයි දැන ගැනීම සඳහා ස්කෑන් පරීක්ෂණ රුධිර පරීක්ෂණ වැනි පරීක්ෂණ කීපයක්ම ද කළ යුතුය. වඩාත් සුදුසු වන්නේ කැරකිල්ල ඇති රෝගියකු උගුර කන නාසය පිළිබඳ විශේෂඥ වෛද්‍යවරයකු වෙත යොමු වීමය.කැරකිල්ල සහිත රෝගියකුගේ රෝග ඉතිහාසය පිළිබඳව හොඳින් සොයා බැලීමෙන් සහ අනෙක් පර්යේෂණ වාර්තා මඟින් කැරකිල්ලට හේතුව පැහැදිලි ලෙස නිර්ණය කරගත හැකිය. එම රෝගය පිළිබඳව අධ්‍යයනය කරන විට පෙනී යන්නේ කැරකිල්ල ඇතිවීමට හේතූන් කීපයක්ම මුල් වන බවය. එසේම විවිධ හේතු නිසා ඇතිවන කැරකිල්ලේ ස්වභාවය එය ඇතිවන ආකාරය ද එකිනෙකට වෙනස් විය හැකිය. කැරකිල්ල ඇතිවන ඇතැම් රෝගීන්ට එම තත්ත්වය ඇතිවන්නේ එක් නිශ්චිත ඉරියව්වකදී පමණි.උදාහරණයක් ලෙස ඇතැමෙකුට ඇඳේ ඇලවන විට ඉතා සුළු මොහොතක් කැරකිල්ල ඇතිවේ. එසේ ඇතිවන කැරකිල්ල එම අවස්ථාවේදීම පහව යයි. එම පුද්ගලයාට කැරකිල්ල ඇතිවන්නේ ශරීරය ඇලවන අවස්ථාවේදී පමණය. මෙම රෝගී තත්ත්වය BPPV ලෙස හඳුන්වනු ලබන අතර කැරකිල්ල ඇති රෝගීන් අතර බහුලම රෝගී තත්ත්වය මෙයයි.රෝගියාගේ රෝග ඉතිහාසය පිළිබඳව සොයා බැලීමෙන් එම රෝගී තත්ත්වය පහසුවෙන් හඳුනාගත හැකිය. ගෙලට කරනු ලබන සුළු ව්‍යායාමයක් මඟින් එම රෝගී තත්ත්වය සඳහා ප්‍රතිකාර කළ හැකිය. එම ව්‍යායාමය සිදුකළ යුත්තේ වෛද්‍යවරයා විසිනි.එවැනි සුළු ව්‍යායාමයක් මඟින් බොහෝ කාලයක් දුක් විඳි කැරකිල්ල සුවකර ගත හැකි බව බොහෝ රෝගීහු නොදනිති. කැරකිල්ල ඇතිවන සියලුම රෝගීන්ගෙන් 1/5 කට පමණ සුළු ව්‍යායාම ප්‍රතිකාර මඟින් රෝගය සුවපත් කරගත හැකිය.කැරකිල්ල ඇතිවීමට බලපාන තවත් හේතුවක් වන්නේ කන තුළ ඇතිවන ආසාදනයන්ය. මෙම තත්ත්වය ද ඉතා පහසුවෙන් සුව කළ හැකිය. එහිදී කන තුළ ආසාදනයට ප්‍රතිකාර කළ යුතුය. ගෙලෙහි කශේරුකාවේ අස්ථි දිරීම නිසා ද සුළු පිරිසකට කැරකිල්ල ඇතිවේ. කශේරුකාවේ අස්ථි දිරීම ඖෂධීය ප්‍රතිකාර මඟින් සම්පූර්ණයෙන්ම පාලනය කළ නොහැකි වුවද එම හේතුව නිසා ඇතිවන කැරකිල්ල තත්ත්වය ව්‍යායාම මඟින් පාලනය කළ හැකිය.වෛරස් ආසාදන කැරකිල්ල ඇතිවීමට බලපාන තවත් එක් හේතුවකි. එහිදී ඇතිවන කැරකිල්ල තරමක් දරුණුය. සතියක පමණ කාලයක් ගතවන තෙක් හිස එසවීම හිස සෙලවීම පවා අපහසු වේ.එම කැරකිල්ල තත්ත්වයට ද ඖෂධ මඟින් ප්‍රතිකාර කළ හැකිය. මෙහි මුල් අවස්ථාවේදී කැරකිල්ල තරමක් දරුණු නම් එන්නත් ප්‍රතිකාර ද නියම කෙරේ.කැරකිල්ල ඇතිවීමට හේතුවන තවත් කරුණක් වන්නේ ඉරුවාරදයයි. ඉරුවාරදය ඇතිවිට කැරකිල්ල සමඟ අධික හිසරදය ඇතිවේ. එම තත්ත්වයට ද ඖෂධීය ප්‍රතිකාර භාවිතා කළ හැකිය.කන ආශ්‍රිතව ඇතිවන ආබාධ තත්ත්වයක් නිසා ද කැරකිල්ල ඇතිවේ. මේ රෝග තත්ත්වය ඇතිවන්නේ හදිසි කැරකිල්ලක් ලෙසය. මේ රෝග තත්ත්වය Meniere’s disease ලෙස හඳුන්වනු ලැබේ. එය ඇතුළු කන තුළ ඇතිවන රෝගී තත්ත්වයකි. එය උගුර කන නාසය පිළිබඳ විශේෂඥ වෛද්‍යවරයකුගේ විශේෂ අවධානය යොමු කළ යුතු රෝග තත්ත්වයකි.අභ්‍යන්තර කනේ පීඩනය වැඩිවීම ඇසේ ප්‍රෙෂර් (ග්ලූකෝමා) ලෙස හඳුන්වන අතර කනේ පීඩනය වැඩිවීම කනේ ප්‍රෙෂර් (Meniere’s disease) ලෙස හඳුන්වනු ලැබේ.ඊට හේතුවන ප්‍රධානම සාධකය වන්නේ අභ්‍යන්තර කන තුළ ඇති තරලයේ ප්‍රමාණය වැඩිවීමය. එයට හේතුව ලෙස අධික ලෙස ලුණු ආහාරයට ගැනීම දැක්විය හැකිය. ලුණු භාවිතය අඩු කළ විට ඇතැම් විටෙක එම රෝග තත්ත්වය මඟහැරී යනු ඇත.හදිසියේ ඇතිවන කැරකිල්ල විනාඩි 15ක පමණ කාලයක් පවතී. ඒ සමඟ කන ඇසීමේ අඩුවක් ද කන තුළ ඇතිවන ඝෝෂාවක් වැනි ස්වභාවයක් ද, කන පිම්බී ඇති ස්වභාවයක් ද දක්නට ලැබේ. එසේම රෝගියා වමනය කිරීමට ද ඉඩ ඇත. උගුර කන නාසය වෛද්‍යවරයකු විසින් මේ තත්ත්වය නිවැරැදි ලෙස හඳුනාගැනීමෙන් අනතුරුව ඖෂධීය ප්‍රතිකාර මඟින් හෝ සැත්කමක් කිරීමෙන් රෝගියා සුවපත් කළ හැකිය.හදිසියේ ඇතිවන එම රෝගී තත්ත්වය ඇතැමෙකුට නිතර නිතර ඇතිවිය හැකිය. තවත් අයකුට වසර ගණනාවකට සැරයක් ඇතිවිය හැකිය. එම රෝගය පිළිබඳව නිවැරැදි නිගමනයකට එළඹීමට ඇසීමේ පරීක්ෂණයක් මෙන්ම රුධිර පරීක්ෂණයක් ද කිරීමට සිදුවේ. ඇතැම් විටෙක මොළයේ ස්කෑන් පරීක්ෂණයක් ද මෙහිදී සිදුවිය හැකිය. එයට හේතුව වන්නේ මොළයේ රුධිර සැපයුම ස්වල්ප මොහොතකට ඇනහිටීම නිසාත්, මොළයේ රුධිර වාහිනීවල ඇතිවිය හැකි කිසියම් අවහිරතාවක් නිසාත් එවැනි හදිසි කරකැවිල්ලක් ඇතිවිය හැකි බැවිනි. “මන්ද තයිරොයිඩ්තාවය” ලෙස හඳුන්වනු ලබන තයිරොයිඩ් ග්‍රන්ථිය ආශ්‍රිතව ඇතිවන ගැටලු නිසා ද කැරකිල්ල ඇතිවේ. මෙය ඉතාම ස්වල්ප දෙනකුට ඇතිවන රෝගී තත්ත්වයකි.මොළයේ කුඩා රුධිර කැටියක් සිරවී රුධිර වහනයක් සිදුවීම මෙන්ම කුඩා මොළයේ ඇතිවන යම් යම් ගැටලු ද කැරකිල්ල ඇතිවීමට හේතුවක් විය හැකිය. නිවැරැදි රෝග පරීක්ෂණයකින් කැරකිල්ල ඇතිවීමට හේතුව පැහැදිලි ලෙස හඳුනාගත හැකිය. එවැනි රෝගියකු නිවැරැදි ලෙස පරික්ෂා කිරීමට අඩුම තරමින් පැය 1/2ක් පමණ ගතවේ. එසේ නිවැරැදි ලෙස රෝගය හඳුනාගැනීමෙන් අනතුරුව ඒ සඳහා ප්‍රතිකාර කිරීමෙන් කැරකිල්ල රෝගයෙන් පෙළෙන බහුතර පිරිසකගේ එම රෝගී තත්ත්වය සුවපත් කළ හැකිය. ප්‍රතිකාර මඟින් සුවපත් කළ නොහැකි කැරකිල්ල රෝගී තත්ත්වයන් ද සුළු ව්‍යායාම මඟින් සාර්ථකව පාලනය කළ හැකිය.යම් යම් ඉරියව් නිසා කැරකිල්ල ඇතිවන පුද්ගලයන් එම ඉරියව් මඟහැර සිටීමට උත්සාහ දරනු පෙනේ. පැත්තකට වී සිටීමට උත්සාහ කරනු පෙනේ. එය ඉතා නුසුදුසු ක්‍රියාවකි. අපගේ මොළය ඕනෑම දෙයකට කලක් ගතවනවිට හුරුවෙනවා සේම අපගේ මොළය ද කැරකිල්ලට හුරු විය හැකිය. එලෙස කැරකිල්ල මට්ටු කළ හැකිය. ඒ සඳහා සුදුසු ව්‍යායාම ඇත. භෞතචිකිත්සක ව්‍යායාම මෙහිදී ඉතා වැදගත් වේ. ඖෂධීය ප්‍රතිකාර ඉතා අඩුවෙන් ලබාදී ව්‍යායාම වැනි ක්‍රම මඟින් කැරකිල්ල සුවපත් කිරීමට උත්සාහ දැරීම නවතම ප්‍රවණතාවයි.ඖෂධීය ප්‍රතිකාර අවශ්‍ය වන්නේ කැරකිල්ල ඇතිකරන රෝගී තත්ත්වයන් කීපයක් සඳහා පමණි. ඇතැම් විටෙක ගෙලට කොළරයක් පැලඳීම වැනි ක්‍රියාවක් මඟින් ද කැරකිල්ල සුවපත් කරගැනීමේ හැකියාව ඇත. කොළඹ ජාතික රෝහලේ කැරකිල්ල පවතින රෝගීන් වෙනුවෙන් වෙනම සායනයක් ද පැවත්වේ. ඒ සඳහා ඕනෑම අයකුට සහභාගි විය හැකිය.කැරකිල්ලෙන් පීඩා විඳින ඇතැම්හු වාහන පැදවීම වැනි ක්‍රියාවන්ට බියක් දක්වති. එය එසේ විය යුතු නැත. කැරකිල්ල ඇතිවිට වාහන පැදවීම සුදුසු නැති වුවද කැරකිල්ල නැතිවිට වාහන පැදවීමට බියක් දැක්විය යුතු නැත. ඒ කැරකිල්ල ඇතිවීම සිහිය නැතිවීම සිදුවන්නාක් මෙන් එක්වරම සිදුවන්නක් නොවන බැවිනි. කැරකිල්ල ඇතිවීමට පෙර රෝගියාට ඒ බව දැනේ. එවිට වාහන පැදවීමෙන් ඉවත්වීමට හැකියාව ඇත.කැරකිල්ල සුවකළ නොහැකි භයානක රෝග තත්ත්වයක් ලෙස නොසිතිය යුතුය. නිවැරැදි ලෙස රෝගයට හේතුව හඳුනාගත්විට පහසුවෙන් ප්‍රතිකාර කර සුව කළ හැකිය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ay1111271</link>
    <topic>පාන්දරම පිං ළිඳෙන් නාලා ආවාම කිරි අම්මාගෙන් උණු උණුවේ ලුණු කැඳ කෝප්පයක්</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා සම්මානලාභී සාහිත්‍යධරයකු හා ප්‍රවීණ ලේඛකයකු වන අධිනීතිඥ ආචාර්ය ඩබ්ලියු. ඒ. අබේසිංහ මහතා. වීරඹුව මිශ්‍ර පාසලෙන් මූලික අධ්‍යාපනය සහ කුලියාපිටිය මධ්‍ය මහා විද්‍යාලයෙන් ද්විතීයික අධ්‍යාපනය ලත් ඒ මහතා කැලණිය විශ්වවිද්‍යාලයෙන් සිය ප්‍රථම උපාධිය ලබා ගත්තේය.කුලියාපිටිය මධ්‍ය මහා විද්‍යාලයේ ඉංගී‍්‍රසි පුහුණු ගුරුවරයකු වශයෙන් සිය වෘත්තිය ජීවිතය ඇරැඹු ඒ මහතා අධිනීතිඥයකු ලෙස ද කටයුතු කරයි. ජාතික පුස්තකාල සේවා මණ්ඩලයෙහි සහ සාහිත්‍ය මණ්ඩලයෙහි සභාපතිවරයා ලෙස ද ඒ මහතා කටයුතු කළේය.විජේසිංහ ආරච්චිලාගේ අබේසිංහ” ඒ ඔහුගේ සම්පූර්ණ නම. උපන්නේ නවසිය තිස් අටේ සැප්තැම්බර් දහතුන් වැනිදා. හලාවත දංකොටුවට ආසන්නව මා ඔය අසබඩ පිහිටි සුන්දර ගම්මානයක් වූ ඇටියාවල. ඔහුගේ අම්මාගේ මහ ගෙදරදි.විජේසිංහ ආරච්චිලාගේ මාර්ටින් සිඤ්ඤෝ ඔහුගේ පියා ගොඩමඩ දෙකම සරුවට අස්සද්දාපු දක්ෂ ගොවි මහත්තයෙක්. අම්මා ගෘහිනියක් වූ වනිගසූරිය හාමිනේ. අබේසිංහ පවුලේ වැඩිමලා. ඔහුට බාල නංගිලාම දෙදෙනයි. අබේසිංහල පදිංචිව හිටියේ කුලියාපිටිය නගරයේ සිට හැතැප්ම හතරක් විතර ගිය විට හමුවන මඩකුඹුරුමුල්ල ගමේ.අබේසිංහට මුලකුරු කියෙව්වේ ගමේ පන්සලේ නායක හාමුදුරුවෝ. මඩකුඹුරුමුල්ලේ ශ්‍රී සුදර්ශනාරාමාධිපති මැල්ලව වනරතන හාමුදුරුවෝ. මඩකුඹුරුමුල්ල බොහොම දුෂ්කර ගම්මානයක්. කොටින්ම කීවොත් ගමට පාසලක්වත් තිබුණේ නෑ. අබේසිංහලා අකුරු කරන්නට ගියේ අල්ලපු ගමේ පාසලට. ඒ වීරඹුව මිශ්‍ර පාසල. ඒ කාලේ ගම්වල තිබුණේ හැබෑම ගැමි පරිසරයක් අක්කර ගණනාවක් පුරා පැතිරුණු සරු සාර පොල් ඉඩම්. රන්වන් කරලින් බරවුණු කුඹුරු යාය. කාටවත්ම අයිතියක් නොතිබුණු කැලෑ ඉඩම් මා ඔය, ඇළ දොළ ගංගා. මේ සියල්ල ගමට එක්කළේ අපූරු සිරියාවක්. අබේසිංහලාගේ ළමා කාලේ ගතවුණේ මේ ඇළ දොළ ගංගා කුඹුරු හේන් වගේම කැලෑ ඉඩංවල කෙළි දෙළෙන් ගත කරමින්.බොහෝ වේලාවට ඔවුන් අහල පහල ළමා ළපටි එකතු වෙලා මේ කැලෑ ඉඩම්වල වැවිලා තිබුණු ගඩා ගෙඩි කඩාගෙන කෑවා. අඹ දඹ වෙරළු, දං, මාදං, හිඹුටු, පේර කැටකෑලියන, කිරිල්ල, කෝං, වගේම කුරුම්බා කඩාගෙන කෑමත් ඒ කාලෙ ළමයින්ට ලොකු විනෝදයක්.ගමේ ජීවත්වුණු වැඩි දෙනෙක් ගොවියෝ ඔවුන් කොයි කවුරුත් මේ කැලෑ ඉඩම්වල අක්කර හත අට අල්ලාගෙන කැලෑ කපා ගිනි ගසා වැසි වැටෙන කාලෙට ඒ ඉඩම්වල හේන් වගා කළා. මුං ඇට, තල, කව්පි, කුරක්කං වගේම අල බතල මඤ්ඤොක්කා, කොස්, දෙල්, මෑ, බටු, තක්කාලි, අමු මිරිස්, පතෝල, වැටකොළු, බණ්ඩක්කා, වට්ටක්කා, කැකිරි, පිපිඤ්ඤා වැනි පහතරට එළවළු මේ හේන්වල වගා කරනවා.මේ හේන් කොටන කාලෙට අප්පච්චිලාට උදව් පදව් වෙන්ට, බව බෝග සත්තුන්ගෙන් රැකගන්ට, ඇතැම් විට හේනක පැල් රකින්ට එහෙමත් පුංචි ළමයින්ට අවස්ථාව උදා වෙනවා.අම්මා අප්පච්චි එක්ක අබේසිංහ හැදුණේ වැඩුණේ ටික කාලයයි. පළමුවැනියට සමත් වුණාට පස්සේ අම්මාගේ අම්මා ඇවිත් පුංචි අබේසිංහ ඇටියාවල පිහිටි ඇගේ ගෙදරට එක්ක ගියා. කිරි අම්මාත් මාමලාත් ජීවත්වුණු ඇටියාවල ගෙදර නැවතිලා අබේසිංහ ඇටියාවල පිරිමි පාසලට පාසල් ගියා. ඇටියාවල නිවෙස පිහිටියේ මා ඔයට හැතැප්ම 1 1/2 ක් විතර දුරින්. හැම අවුරුද්දකම මා ඔය පිටාර ගලනවා. අබේසිංහලාගේ කිරි අම්මාගේ ගෙවත්තටත් ගං වතුර ගලනවා. ගමේ ගෙවල් බොහොමයක් කැඩෙනවා. ඒත් අබේසිංහලා ගංවතුර ගලනවා බලන්ඩ ආසයි.ගං වතුර බලන්ඩ යන්ඩ, ගං වතුරේ කෙසෙල් කොට පාරු හදලා පදින්ඩ හම්බ වෙන නිසයි ඒ. ගං වතුරට බැහැලා පීනන්ඩ නම් අබේසිංහට අවසර ලැබුණේ නෑ.කිරි අම්මලාගේ ගෙදර හිටියේ ලොකු මාමයි චූටි මාමායි, පුංචි අම්මායි, කිරි අම්මායි, අබේසිංහයි ටික කලක් යන විට ලොකු මාමා හදිසි අසනීපයකින් අන්ත්‍රා වුණා. පුංචි අම්මත් හදිසියෙම අන්ත්‍රා වුණා. කිරි අම්මයි අබේසිංහයි, චූටි මාමයි ගෙදර හිටියා. ලොකු අම්මාගේ පුතෙකුත් පාසල් යන්න එහෙම නැවතිලා හිටියා. කිරි අම්මා දරුවෝ හැදුවේ ඈටම ආවේණික නීති මාලාවකට අනුව.ඇගේ නීතියට අනුව උදේ පාන්දරම අවදි වෙන්ට ඕනැ. උදේ 6.30 වෙන විට පිං ළිඳෙන් වතුර ඇදලා නාගන්ට ඕනෑ. ඒ නාන්නේ බාල්දියකින් ඇදලා නොවෙයි. වතුර අදින්නේ ගස් මුට්ටියෙන්. කට කුඩා මුට්ටියක කට වටේ කොහු ලණු දෙපොටක් අඹරවා බැඳගත් බාල්ලියක් වගේ බඳුනක් එය. ගස් මුට්ටියෙන් පනහක් හැටක් ඔළුවට වතුර වක්කරගත්තාම හිසට හොඳයි කියලයි කිරි අම්මා කීවේ.පිං ළිඳේ වතුර ශීතලයි නිල් කැටේ වගේ ලස්සනට පිරුණු වතුරෙන් නිරන්තරයෙන් ළිඳ උතුරා ගියා. ඒ වතුර පාරෙන් හැඳුණු දිය කඩිත්තේ බේරුණු හීන් නිල් වැල්ලෙන් ඩිංගක් දබරැඟිල්ලේ තවරාගෙන ඒ වැල්ලෙන්ම දතකට මැද ගත්තා. ඒ කාලේ ළමයින්ට අද වගේ වෛවාරන්න දත් බේත් ජාති, සුවඳ සබන් තිබුණේ නෑ.කළු වැල්ලෙන් දත මැදලා හෝදාගෙන හොඳ හැටි ගස් මුට්ටියෙන් නාලා ගෙදර එන අබේසිංහට කිරි අම්මාගෙන් උණු උණුවේ දුම් දමන ලුණු කැඳ කෝප්පයක්ම ලැබෙනවා. හිස් බඩට ලුණු කැඳ බීවාම පුංචි ළමයින්ට හොඳට බඩගිනි වෙනවා කියලයි කිරි අම්මා කීවේ. පාසලට යන්ට ඇඳගෙන හොඳ හීල් බත් පිඟානකටත් වග කියලායි අබේසිංහ පාසලට පිටත් වෙන්නේ.කන්දාටිය පාරේ පුචි කඳු ගැටයක් මුදුණේ පිහිටි පිරිමි පාසලට. අබේසිංහ යන්නේ පයින්. සපත්තු මේස් නෑ. ළමයින්ගෙන් වැඩි දෙනෙක් ඇන්දේ සරමයි බැනියමයි අබේසිංහ ඇන්දේ ජංගියක් සපත්තු සෙරෙප්පු කාටවත්ම නෑ. ලොකු පන්තිවලට යන විට කොට කලිසමකුත්, කමිසයකුත් ඇන්දා. ඒත් ඒ සේරම මැහුවේ අම්මා. ඒ කාලෙ සාප්පු ඇඳුමක් ගන්න වත්කමක් තිබුණේ එහෙමත් කෙනෙකුට. ගමේ වුණත් පිරිමි පාසල ගැහැනු පාසල කියලා අංශ දෙකක්. ගෑනු පාසලේ ඉගැන්නුවේ ඉස්කෝලෙ හාමිනේලා. පිරිමි පාසලේ ඉගැන්නුවේ ඉස්කෝලෙ මහත්තුරු. ලොකු මහත්තය ඇන්දෙ රෙද්දයි කමිසෙයි. කෝට් එකයි. ඉස්කෝලෙ මහත්තුරු ටුවිඩ් රෙද්දක් ඇඳලා කෝට් එකක් දමාගෙන හිටියා. පන්තියේ වැඩ කරන විට කෝට් එක ගලවලා පුටු ඇන්දෙ එල්ලුවා.හයේ පන්තියේදී අලුතෙන් පාසලට ආපු ඉංගී‍්‍රසි ගුරුතුමා ඔහුට තවමත් මතකයි ඉංගී‍්‍රසි පුහුණු ගුරුවරයකු වූ ඒ මහත්තයා ඇන්දෙ ආරිය සිංහල ඇඳුම. නම පුංචි බණ්ඩාර. අබේසිංහලා මේ අලුත් ගුරුතුමා ගැන බොහොම ලොකු උනන්දුවක් දැක්වූවා. ඒ මහත්තයා එනතුරු පන්තියේ හැම වැඩක්ම ඉගැන්නුවේ පන්ති භාර ගුරුතුමා. ඉංගී‍්‍රසි ගුරුතුමා ආවට පස්සේ ඒ මහත්තයා හැම පන්තියටම ඉංගී‍්‍රසි උගන්වන්ඩ පටන් ගත්තා.පුංචි කාලේ පටන්ම අබේසිංහ ඉගෙනුමට හපන්. ඒ කාලේ වැඩිපුරම තිබුණේ කට පාඩම් කිරීම. ලෝවැඩ සඟරාව, සිදත් සඟරාව වගේ පොත් ඔහුට කට පාඩම් නැත්නම් ඉතින් වේවැල් කසාය ලැබෙනවා. පාසල පටන් ගත්තු වෙලේ පටන් මුල් කාල පරිච්ඡේද කිහිපය ගත කරන්නේ වතු වැඩට. තම තමන් ගේ එළවළු පාත්තිවල වගකීම තම තමන්ගේ අතේ. ළමයි හැමෝම ලොකු උනන්දුවකින් වතු වැඩ කළා. ඒ කාලේ ළමයි පාසල ඇරිලා ආපු වේලාවෙ පටන්ම කළේ සෙල්ලම තමයි. ගෙදර වැඩ, පැවරුම් ඒ කිසිවක්ම තිබුණේ නෑ.පාඩම් කරන්න කියලා කවුරුවත්ම බල කළෙත් නෑ. දහයට තේ විවේකයේදී ලැබුණේ පාන්කාලයි. නිවිති හොදියි.බෙලෙක් පිඟානකුයි තේ වතුර බොන්න පොල් කටුවකුයි හැම ළමයාම ඇරන් ගියා. වතු වැඩට පොහොර අහුලන්න පොහොර උරයක් පාසලට ගෙනිච්චා. ගොම ඇහිඳින්න අහල පහල ඕවිටවල ළඳුවල ඇවිදලා ගොම එකතු කරගෙන ඒමත් ඔවුන්ට ලොකු විනෝදයක් වුණා.අබේසිංහලා පහළ පන්තිවල හිටියේ දෙවැනි ලෝක යුද්දේ අවසාන කාල පරිච්ඡේදෙදි. හදිසි අවස්ථාවක් උදා වුණොත් ආරක්ෂාව පතා කටයුතු කළ යුතු ආකාරය පිළිබඳව හැම පාසලකම පුහුණුවක් ලබා දුන්නා. පාසල් වත්තේ කාටත් නොපෙනෙන පරිදි තැනු උමං තුළ සැඟවෙන හැටි, සතුරාට හසු නොවී බේරෙන හැටි අබේසිංහලාට පුහුණු කරනවා. අබේසිංහ හැමදාම පන්තියේ පළමුවැනියා. පෑනකින් ලියන්න ලැබුණේ හයේ පන්තියෙදි. ඒ උල්පත් පෑනෙන් හැම ළමයාම තීන්ත කුප්පියකුත් අරගෙන ගියා. තීන්තත් ළමයි ගෙදරදිම හදා ගත්තා. නිල්පාට කුඩු අරන් වතුර දාලා දියකරලයි තීන්ත හදා ගත්තේ.ගම්වල ළමයින්ගේ ක්‍රීඩාත් අද වගේ නොවෙයි. හරිම සරලයි අතට අහුවෙන දෙයකින් ඔවුන් ක්‍රීඩා භාණ්ඩ තනා ගත්තා. ඔට්ටුපාලු බෝල, කදුරු ගෙඩි බෝල, පොල්පිති බැට් වගේම පොල්පිති ඔළුවෙන් හදාගත්තු හරකුන් සෙල්ලමට යොදා ගත්තා. අඹ කොට්ට පැනීම, කල්ලි ගැහීම, වළ කජු ගැහීම, රෑණී ගැහීම (එල්ලේ ක්‍රීඩාව වැන ක්‍රීඩාවක්) කනා ගෙනියෑම, කොළපත් ඇඳීම ඒ කාලෙ ළමයි කළ ක්‍රීඩාවලින් කීපයක්.ඒ කාලෙ ළමයකුට තිබුණු ඉස්තරම්ම සෙල්ලම් බඩුවක් බයිසිකල් රිම් එක. කාගෙන් හරි ඉල්ලා ගත්තු බයිසිකල් රිම් එකක් ඇතුළට කෝටුවක් රඳවලා පදවාගෙන යාමට ළමයින් පි‍්‍රය කළා.පාසල් කාලෙදි අබේසිංහ වැඩිපුර හැදුණේ වැඩුණේ කිරි අම්මලාගේ ගෙදර. එහෙදි මාමලත් එක්ක කුඹුරු වැඩට උදව් වුණු හැටි ඔහුට මතකයි. දවසක් මාමා අබේසිංහට ගුරු පාට වසු පැටියෙක් ගෙනත් දුන්නා. එදා පටන් ඔහුගේ දවසෙන් වැඩි කාලයක් ගත වුණේ වහු පැටියාට සාත්තු සප්පායම් කරන්න. උදේ රැයින්ම නැගිටලා වස්සා තණකොළ තියෙන තැනක බඳින්න, ඌට වතුර දෙන්න; නාවන්න; තණකොළ කපන්න, හැන්දෑවට ගාල් කරන්න. මේ හැම වැඩක්ම ඔහු බොහෝම ආසාවෙන් ඉටු කළා. මාමා වගේම කිරි අම්මාත් ගෙවතු වගා කළා. ඔවුන්ට සරුසාර බුලත් කොටුවක් තිබුණා. මේ බුලත් කඩාගෙන මිටි බැඳලා මාමා දංකොටුවේ පොළට ;ගනයනවා. ගොන් කරත්තේ නැඟලා මාමාත් එක්ක පොළට යන්න අබේසිංහත් එකතු වෙනවා. ඒ කාලේ ගෙවල්වල විවිධාකාරයේ කරත්ත තිබුණා. බර කරත්තේ, බර බාගේ, දුනු කරත්තේ, මැංටු කරත්තේ, රේස් කරත්තේ වගේ එක එක ආකාරයේ ඒවා. බොහෝ විට ගමේ ගෙදරක කරත්තයක් දෙකක් තිබුණා. ඒවා හරියට දැං කාලේ ත්‍රීරෝද රිය වගේ. හැම දේටම ප්‍රයෝජනවත් වුණා.පුංචි කාලේ අබේසිංහලා කැමැත්තෙන් ගිය ගමනක් සිංගප්පුලියේ පත්තිනි දේවාලයේ පූජාව. පූජාව කාලෙට හැමෝම දුනු කරත්තෙක නැඟලා වන්දනාවේ යනවා. හැතැප්ම අටක් විතර දුරින් පිහිටි දේවාලෙට යන මේ ගමන හරිම විනෝදජනකයි. මාමාත් එක්ක මා ඔයට ගිහින් නානවා. කරත්තෙම වැලි පටවාගෙන එනවා.හතේ පන්තියේදී ඔහු කුලියාපිටිය මධ්‍ය මහා විද්‍යාලෙට ඇතුළු වුණා. ජ්‍යෙෂ්ඨය සමත් වෙලා අබේසිංහට විද්‍යා අංශය තෝරා ගන්න කියලා ගුරුවරුන් කිව්වත් ඔහු පි‍්‍රය කළේ කලා අංශයට. පාසලේදී ඔහු ක්‍රිකට් වොලිබෝල් වගේ ක්‍රීඩා කළා. රචනා තරගවලින් පළාතේ ප්‍රථම ස්ථානය දිනා ගත්තා. පාසලේ සාහිත්‍ය සමිතිවලට ක්‍රියාකාරීව සහභාගි වුණා. පාසල් සඟරාවලට කවි රචනා ලීවා. මධ්‍ය විද්‍යාලෙ විදුහල්පතිතුමා ලයනල් ලොකුලියන, චන්ද්‍රසේන පන්නිල, සෝමරත්න හේරත්, ඒ. එම්. සුමතිපාල සහ සිරිල් ඒකනායක යන ගුරුවරු ඔහුගේ දස්කම් ඔපවත් කරගන්නට අත දුන් ගුරුවරුන් අතරින් කිහිප දෙනෙක්.පාසලේ හැම පන්තියකම සාහිත්‍ය පන්තියක් තිබුණා. ඉංගී‍්‍රසි පිළිබඳ හොඳ දැනුමක් ලබා දුන්නා. අබේසිංහ ඉංගී‍්‍රසි මාධ්‍යයෙන් සාමාන්‍ය පෙළ විභාගය කරලා ප්‍රථම පන්තියේ සාමාර්ථ්‍යයක් සමඟ සමත් වුණා. විදුහල්පතිතුමා ගේ අවසර ලබා ගෙන සිංහල මාධ්‍යයෙනුත් සාමාන්‍ය පෙළ ලියලා සමත් වුණා.ඒ කාලෙ සාමාන්‍ය පෙළ සමතුන්ට ගුරු පත්වීම් දුන්නා. උසස් පෙළ කලා පන්තියේ වසරක් ඉගෙනුම ලැබු අබේසිංහ මහරගම ඉංගී‍්‍රසි ගුරු අභ්‍යාස විද්‍යාලේ පුහුණුවට ඉල්ලුම් කළා. 1958 දී ගුරු විද්‍යාල ප්‍රවේශය සමත් වෙලා 1959 දී පුහුණුව ලබා පිටවුණා.1960 දී කුලියාපිටිය මධ්‍ය මහා විද්‍යාලෙටම ඉංගී‍්‍රසි උප ගුරුවරයකු ලෙස පත්වෙලා ආවා. තම ඉගෙන ගත් පාසල තමන්ට උගන්වාපු ගුරුවරුත් එක්කම අබේසිංහ ළමයින්ට ඉගැන්වූවා. ඔහු ගුරු විද්‍යාලේ ඉන්න අතරේ විද්‍යාලංකාර සහ විද්‍යොදය විශ්ව විද්‍යාල ආරම්භ කළා. විශ්ව විද්‍යාලයට ඉල්ලුම් කළ අබේසිංහට විශ්ව විද්‍යාල දෙකටම ඇතුළු වීමේ වරම් ලැබුණා.විශ්ව විද්‍යාලයෙන් මධ්‍යම විභාගයට සමත් වුණා. කැලණියෙන් බාහිර ශිෂ්‍යයකු ලෙස කලා උපාධිය සමත් වුණා. 1969 උපාධිය ලබා ගත් අබේසිංහ ;ල්ක්හවුස් ආයතනයේ දිනමිණ පත්‍රයේ උප කර්තෘවරයකු ලෙස සේවයට එක් වුණා. ඒ කාලේ හිටපු කර්තෘ එම්. ඒ. ද සිල්වා මහතා. ආනන්ද ලැනරෝල් ප්‍රවෘත්ති කර්තෘ. එඩ්වින් ආරියදාස, බී. ඒ. සිරිවර්ධන, ජී. එස්. පෙරේරා සහ සෝමා වික්‍රමආරච්චි සෙසු කර්තෘ මණ්ඩල සාමාජික පිරිසට අයත් වුණා.දිනමිණ පත්තරේ මාස හයක් ඉඳලා අස්වෙලා ගියා. ඒ කාලේ අබේසිංහ තද කොමියුනිස්ට් වාදියා. මේ කාලයේ ඔහු වරින්වර විවිධ රැකියාවල යෙදුණා. කොළඹ බෞද්ධ කාන්තා විද්‍යාලයේ ඉගැන්නුවා. ගුවන් විදුලියට ළමා වැඩසටහන් කළා. අබේසිංහ ගීත රචනයට පිවිසුණේ ළමා ගීත ලියමින්. 1963 දී ඔහුගේ මුල්ම කවි පොත ප්‍රකාශයට පත් කළා. වරින් වර ඔහු රැකියා මාරු කළා. ඒ වගේම රැකියාවක නොයෙදී ගමට වෙලා හිටි කාලවලුත් තිබුණා. කෙසේ වෙතත් වරින් වර රැකියා පහළොවක පමණ නිරත වූ බවයි අද ඔහු කියන්නෙ.1972 දී ඔහු යළිත් කැලණියේ ගුරුකුල විද්‍යාලයෙන් ගුරු වෘත්තියට පිවිසුණා. මේ අතර ඔහු කොළඹ නීති විද්‍යාලයට බැඳී නීතිය ඉගෙන ගත්තා. 1973 දී එල් එල් බී උපාධිය සමත් වෙලා නිමල් සේනානායක නීතිඥ තුමා ළඟ වැඩ කළා.ඔහු යුග දිවි ඇරැඹුවේ 1972 දී ඇය ඔහු පෙර සිට දැන හැඳින ගත් රත්නා මැණිකේ. එවකට උඩුබද්දාව මහා විද්‍යාලයේ ගුරුතුමියක ලෙස සේවය කළා. ඔවුනට දියණියන්ම තිදෙනයි. වැඩිමල් දියණිය දීපචන්දි රජරට විශ්ව විද්‍යාලයේ කථිකාචාර්යවරියක්. දෙවැනි දියණිය අනූපමා මාර්ග සංවර්ධන අධිකාරියේ කළමනාකාරිනියක්. බාල දියණිය ලංකා බැංකු මූලස්ථාන ශාඛාවේ නීතිඥවරියක්.974 දී ගුරු වෘත්තියෙන් ඉවත් වූ අබේසිංහ මහතා අද දක්වාම කුලියාපිටිය උසාවියේ නීතිඥ වෘත්තියේ යෙදී සිටිනවා. දේශපාලනයටත් ඇල්මක් දැක්වූ ඔහු 1977 දී කොමියුනිස්ට් පක්ෂයෙන් ඡන්දය ඉල්ලා පරාජයට පත් වුණා.රුසියානු සාහිත්‍ය කෙරෙහි මහත් වූ ඇල්මක් දක්වන අබේසිංහ මහතා රුසියානු ලේඛකයන් ගේ ආරාධනාව මත රුසියාවේ කිහිප වරක්ම සංචාරය කළා. ආසියානු බෞද්ධ සාම සම්මේලනයේ ලේකම්වරයකු ලෙස වසර කීපයක්ම කටයුතු කළා. 1984 ශ්‍රී ලංකා මහජන පක්ෂයට සම්බන්ධ වෙලා එහි දේශපාලන මණ්ඩලයෙහි කටයුතු කළා.1995 දී ලේක්හවුස් ආයතනයට යළි ඔහු සම්බන්ධ වුණේ එහි කර්තෘ මණ්ඩල අධ්‍යක්ෂ සහ උපදේශකවරයකු ලෙස. 2000 වසර දක්වා එම තනතුර ඉසිලු ඔහු පුස්තකාල සේවා මණ්ඩලයේ සභාපති, සාහිත්‍ය මණ්ඩලයේ සභාපති සහ වයඹ ජනකලා කේන්ද්‍රයේ කළමනාකාර අධ්‍යක්ෂවරයා ලෙසත් කටයුතු කළා. ළමා පොත් 90 ක් පරිවර්තන කවි පොත් සහ ගීත සංග්‍රහ ඇතුළු පොත් 176 ක් ලියා ඇති අබේසිංහ මහතා ගේ හොඳ ළමයි, ගී සින්දු (ළමා ගී) ෆයර් බර්ඩ් (ඉංගී‍්‍රසි ළමා) යන කෘති සඳහා රාජ්‍ය සම්මාන හිමි වුණා.මෑතදී ලියු පොත් අතර මාර්ටින් වික්‍රමසිංහ චරිතාපදානය විශේෂයි. නීතිඥ වෘත්තියත් ලේඛන කලාවත් සාහිත්‍ය කටයුතුත් අතර තවමත් දැඩි අවිවේකී දිවියක් ගෙවන ආචාර්ය අධිනීතිඥ අබේසිංහ මේ දිනවල හර්මන් හෙසර් ගේ සිද්ධාර්ථ සහ වෝල්ටෙයර් ගේ කැන්ඩීඩ් යන කෘති දෙක සිංහලට පරිවර්තනය කරමින් සිටිනවා.සාගරිකා දිසානායක ජයසිංහඡායාරූපයදුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ay1111272</link>
    <topic>අධිවේගී මඟ අධිවේගයට පෙර</topic>
    <author>තාරක වික්‍රමසේකර</author>
    <content>මේ පුරුදු අයේ බෑඅද (27) වැනිදා විවෘත කෙරෙන මෙරට ප්‍රථම අධිවේඟී මාර්ගය වන කොට්ටාව - ගාල්ල (මාතර දක්වා) අධිවේගී මඟේ අලුත්ම තොරතුරු සොයා ගනු පිණිස පසුගිය 19 වැනිදා සෙනසුරාදා කොට්ටාවේ සිට අධිවේගී මඟ දිගේ ගමන් කෙළෙමු.අධිවේගී මඟ ආරම්භක ස්ථානයේ විශාල පිරිසකි. උත්සව සිරි ගත් එම ඉසව්ව පසු කර ගමන් ගත් අපට මඟ වැරැදුනා දැයි සිතුණි. පයින් ගමන් කිරීම කළ නොහැකි මාර්ගයේ පයින් ගමන් කරන්නන් රැසකි. අධිවේගයේ පයින් ගමන් කිරීමට තබා අනවසරයෙන් ඇතුළුවීම පවා තහනම්ය.මීට පස්සෙ මෙහෙන් ගියොත් ඉතින් අවසානෙ තමයිඒ අතරම අප ඉදිරියට ආවේ රියැදුරු පුහුණුවට යෙදූ වෑන් රියකි.අධිවේගයට කුමක් සිදුවී ද?අධිවේගී මඟ නිල වශයෙන් අද (27) විවෘත වුවත් එය මහජනතාවගේ දැක ගැනීම සඳහා පසුගිය 19, 20 දෙදින විවෘත කරන ලදි. පළමු හා අවසන් වතාවට පදිකයන්ට මෙන්ම පාපැදිවලට ද එදින මෙම මාර්ගයට ඇතුළුවීමට අවසර දී තිබුණි.ඒ අවසරය ප්‍රයෝජනයට ගත් අධිවේගී මඟ අවට ජනතාව අධිවේගී මඟට පැමිණිමට තමන් සතු වාහන යොදාගෙන තිබුණි. යතුරුපැදි, ත්‍රීරෝද රථ මෙන්ම වේගයෙන් යා නොහැකි තවත් වාහන රැසක් ද අධිවේගී මඟට පිවිස තිබුණි.රියැදුරු පුහුණුව සඳහා යොදවා තිබු වෑන් රථයක් ද ඒ අතර විය. කාගේත් මුහුණුවල දක්නට ලැබුණේ පී‍්‍රතිය උතුරා ගිය බවකි.බාල මහලු වයස් බේදයකින් තොරව සියලු දෙනාම අධිවේගයේ ලස්සන බලන්නට පැමිණ සිටියහ. කොට්ටාවේ සිට කහතුඩුව දක්වා වන දුර ප්‍රමාණය ගමන් කිරීමේදී කුඩා දරුවන් කර පින්නාගෙන යන මවුවරුන් මෙන්ම පා ගමනින් යන කුඩා දරුවන් ද අපගේ නෙත ගැටුණි.තද හිරු රශ්මියෙන් ඔවුන්ගේ ගත පීඩාගෙන දුන්න ද සිතට පීඩාවක් ඇති වූ බවක් නොපෙනුණි.කහතුඩුව මෙන්ම ගැලනිගමත් එමෙන්ම දොඩන්ගොඩත් එක සේ උත්සව සිරි ගෙන තිබුණි.කොට්ටාවේ සිට දොඩන්ගොඩ දක්වා වූ සෑම අන්තර් පිවිසුම් හුවමාරුවකම කුඩා දරුවන්ට මෙන්ම වැඩිහිටියන්ට විවිධාකාර වූ විනෝද ක්‍රීඩා රැසක් දක්නට තිබුණි.කුඩා දරුවන්ට බනිස් කෑම, චිත්‍ර ඇඳීම මෙන්ම බැලුම් පිපිරවීම ඇතුළු තරග රැසකි. මෙහි අරුමය මහ පාරේ මේ සියලු ක්‍රීඩා තරග පැවැත්වීමයි.මහ පාරේ චිත්‍ර ඇඳීම පුදුම විනෝදාකාරය අලුත්ම අත්දැකීමකි. කුඩා දරුවන් එක පෙළට අධිවේඟී මඟේ බිම අසුන් ගෙන චිත්‍ර අඳිති.කහතුඩුවේ සංගීත ප්‍රසංගයක්තවත් තැනක අධිවේඟී මඟේ බිම අසුන් ගෙන බැලුම් පුපුරවති. මේ සියලු තරග අධිවේගී මඟේ පවත්වන පළමු හා අවසාන අවස්ථාව ද මෙයයි.සිය ගණනක් වූ කුඩා දරු දැරියන් මේ තරග සඳහා සහභාගි වූහ. ඔවුන් සියලු දෙනාටම තිළිණ ප්‍රදානයට කටයුතු යොදා තිබුණි.පෙර පාසල් දරු දැරියෝ පවා මේ සඳහා සහභාගි වූහ. වැඩිහිටියන් උදෙසා ද මෙහිදී තරග රැසක් පැවැත්වුණි. ඒ අතර සුවිශේෂී ස්ථානයක් ගත්තේ අධිවේඟයේ වේගයෙන් ඇවිද යාමයි. වැඩිහිටියන්ටත් තිළිණ ප්‍රදානය කෙරිණි.කොට්ටාවේ සිට අලංකාර පෙරහරක් අධිවේගී මඟේ ගමන් කළ අතර කහතුඩුවේ සංගීත සන්ධ්‍යාවක් ද පැවැත්වුණි.ගැලනිගම අධිවේගී මගේ අලි රේස්ගැලනිගම දී අලි පස් දෙනෙක් ධාවන තරග සදහා යොදවන ලදහ. අලින් ද අධිවේඟී මඟේ ගමන් ගන්නා පළමු හා අවසන් අවස්ථාව එයයි.පාර්ලිමේන්තු මන්ත්‍රී නාමල් රාජපක්ෂ මහතා කොට්ටාවේ සිට කහතුඩුව, ගැලනිගම හා දොඩන්ගොඩ දක්වා වූ පිවිසුම් ස්ථානවලට ගමන් කර ජනතාව හා එක් වී තම සතුට බෙදා ගත්තේය.අධිවේඟී මග එදා සැමට විවෘත විය.ගැලනිගමදී අපට දක්නට ලැබුණේ වියපත් භික්ෂුන් වහන්සේ දෙනමක් ඉතා අසීරුවෙන් නමුත් අධිවේගයේ අලංකාරත්වය බැලීමට වඩිනා අයුරුයි.අධිවේගයෙන් ක්‍රිකට් ගසමින්... හැබැයි අද විතරයිමෙය සැමගේ දෙනෙතට හසු වූ අතර උන්වහන්සේ අපහසුවෙන් නමුත් සන්සුන් ගමනින් වැඩියහ.අධිවේඟී මාර්ග මධ්‍යයෙහිම එම දිනවල වෙළෙඳ සල් රැසක් විවෘත වී තිබුණි. පැමිණි පිරිසගේ ගමන් වෙහෙස නිවා ගනු පිණිස එම වෙළෙඳ සල් විශාල පිටිවහලක් විය.අධිවේගයේ තවත් තැනක ක්‍රිකට් පිටියකි. කීප දෙනෙක් එක්ව ක්‍රිකට් ක්‍රීඩා කරති. කාගේත් මුවග සතුට රැඳී තිබුණි. යළි නොලැබෙන අවස්ථාවකි එදින උදා වී තිබුණේ.රාත්‍රී 8.00 පමණ වන තුරු මේ උත්සවයන් පැවැති අතර වරාය හා මහාමාර්ග අමාත්‍ය නිර්මල කොතලාවල මහතා ද 20 වැනිදා පැවැති උත්සවයන්ට සහභාගි විය.අදින් පස්සෙ අපිට මේ පාරෙ මෙහෙම යන්න බැහැනෙ.අධිවේගයට අදින් පසු අධිවේගයෙන් ගමන් කළ හැකි වාහන හැර වෙනත් වාහනවලට හෝ ජනතාවට හෝ ඇතුළු විය නොහැකිය. අනවසරයෙන් එසේ ඇතුළු වුවහොත් රුපියල් 5000 ක දඩයක් නියම කෙරෙනු ඇත.අධිවේඟී මඟේ කළ යුතු හා නොකළ යුතු දේ මොනවා ද යන්න ගැන පැහැදිලි අවබෝධයක් අප ඇති කර ගත යුතුය.අධිවේගය ඒ සඳහා නිර්දේශිත වාහනවලට පමණක් බවත් අනෙක් අයට මින් පසු ගමන් කළ නොහැකි බවත් සිත්හි තබා ගැනීම බෙහෙවින් වැදගත් වේ.තාරක වික්‍රමසේකරසේයාරූ: දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=ay1111273</link>
    <topic>ඒෂියා ඇසට් ෆිනෑන්ස් කොටස් නිකුතුවක්</topic>
    <author>තාරක වික්‍රමසේකර</author>
    <content>සඳුදා දින කොටස් ගනුදෙනු ආරම්භ වූ මේ සතියේ කැපී පෙනෙන ලෙසින් ගනුදෙනු සංඛ්‍යාව පහළ ගියේය. පෙර සතියේ සිකුරාදා (18) දිනය අවසන් වන විට 12890 ක්වූ ගනුදෙනු සංඛ්‍යාව සඳුදා දින 6226 ක් දක්වා පහළ ගියේය.මිල ඉහළ යාම් අතුරින් එලායන්ස් සමාගම කැපී පෙනුණ අතර එම සමාගමේ කොටසක මිල රුපියල් 823.00 සිට 850 ක් දක්වාම ඉහළ ගියේය.සෙසු සමාගම්හි කැපී පෙනෙන මිල ඉහළ යාමක් දක්නට නොලැබුණි. මිල පහළ යාම් අතුරින් ලංකා අශෝක් ලේලන්ඩ් සමාගම කැපී පෙනුණි. පෙර දින රුපියල් 3700 ක් වූ සමාගමේ කොටසක මිල එදින රුපියල් 2750 ක් දක්වා රුපියල් 950 කින් අඩු විය. කළම්ෂෝ සමාගමේ කොටසක මිල ද රුපියල් 2300 සිට 2000 ක් දක්වා රුපියල් 300 කින් අඩු විය. දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ්, පෑන් ඒෂියන් පවර්, ජේ. කේ. එච්., එස් එම් බී ලීසිං සමාගම් විය.එසේ වුවත් පෙර සතියේ සිකුරාදා ගනුදෙනු සිදුවූ සමාගම් 220 ට වඩා එක් සමාගමක් (221) ගනුදෙනු සඳහා ඉවහල් වී තිබුණි.අඟහරුවාදා දිනයේ ගනුදෙනු සංඛ්‍යාව යළි වැඩි විය. ඒ 6687 ක් දක්වා ගනුදෙනු සංඛ්‍යාව ඉහළ යමිනි. මිලියනය ඉක්මවා කොටස් අලෙවි වූ සමාගම් සංඛ්‍යාව 8 ක් දක්වා ඉහළ ගොස් තිබුණි. ඒ අතර බ්ලු ඩයමන්ඩ්, ජේ. කේ. එච්., පීපල්ස් මර්චන්ට්, එස් එම් බී ලීසිං, සොෆ්ට්ලොජික් කැපිටල්, ටෙස් ඇග්‍රෝ, අමානා, සී ඒ එල් ෆිනෑන්ස් සමාගම් විය.මොරිසන්ස් සමාගමේ කොටස් මිල එදින කැපී පෙනෙන ලෙසින් ඉහළ ගියේය. පෙර දින රුපියල් 2850.10 කට අලෙවි වූ සමාගමේ කොටසක මිල එදින රුපියල් 3195 ක් දක්වා ඉහළ ගිය අතර දිනය නිමා වන විට එහි අගය රුපියල් 3073.80 ක් දක්වා රුපියල් 223.70 කින් ඉහළ ගියේය.මිල පහළ ගිය සමාගම් අතර කැපී පෙනුණේ යුනියන් කෙමිකල්ස් සමාගමයි. පෙර දින රුපියල් 884.90 ක් වූ සමාගමේ කොටසක මිල එදින රුපියල් 711.10 ක් දක්වා රුපියල් 172.90 කින් පහළ ගියේය. මිල පහළ ගිය සෙසු සමාගම් අතර ඔටෝඩ්‍රොම්, සෙලින්කෝ ඉන්ෂුවරන්ස්, කළම්ඹු ෆාමසි, ඉන්ඩස්ට්‍රියල් ඒ එස් පී එච් ලංකා අශෝක් ලේලන්ඩ් සමාගම් විය. ජේ. එල්. මොරිසන්ස් පුත්‍රයෝ සහ ජෝන්ස් (සිලොන්) පී එල් සී කොටස් 10 ක් ඇති ඡන්ද බලය සහිත සහ රහිත කොටස් හිමියන්ට එක් කොටසක් ලබා දෙනු ලබන බවට නිවේදනය කර තිබුණි.පෙර සතියේ සිකුරාදා සමස්ත කොටස් මිල දර්ශකය ඒකක 6140.52 වූ අතර සඳුදා දින එය ඒකක 6119.86 ක් බවට වාර්තා විය. අඟහරුවාදා එය ඒකක 6060.95 ක් දක්වා යළි අඩු විය.මිලංකා මිල දර්ශකය ද පෙර සතියේ සිකුරාදා ඒකක 5349.54 ක් වූ අතර සඳුදා එම අගය ඒකක 5357.45 ක් දක්වා වැඩි විය. අඟහරුවාදා මිලංකා මිල දර්ශකය යළි 5299.24 ක් දක්වා අඩු විය.ඒෂියා ඇසට් ෆිනෑන්ස් සමාගම මිලියන 425 ක ආදායමක් උපයා ගැනීමේ අරමුණින් රුපියල් 2.50 ක් බැගින් වූ මූලික කොටස් නිකුතුවක් අරඹා ඇත. මේ යටතේ පළමුවෙන් කොටස් 120,000,000 ක් නිකුත් කරනු ලබන අතර පසුව කොටස් 50160129 ක් නිකුත් කිරීමට යෝජිතය. කොටස් 1000 ක අවමයක් යටතේ කොටස් නිකුත් කෙරේ. ඒ අනුව නිකුත් කිරිමට අපේක්ෂිත සමස්ත කොටස් සංඛ්‍යාව 170160129 කි. 2011 මාර්තු මස 31 දිනෙන් අවසන් වූ වර්ෂය තුළ 185% ක ලාභාංශයක් පෙන්නුම් කළ ඒෂියා ඇසට් ෆිනෑන්ස් සමාගම, කල්බදු ෆිනෑන්ස් ඇතුළු සියලු මූල්‍ය කටයුතුවල නිරතව සිටී.කොටස් වෙළෙඳ පොළේ මේ දිනවල පවත්නා මන්දගාමී ස්වභාවය ඉදිරියේදීත් පවතින ස්වභාවයක් පෙන්නුම් කරන හෙයින් මූලික කොටස් නිකුතු සමාගම්හි කොටස් මිල වැඩි වශයෙන් ඉහළ යාමක් අපේක්ෂා කළ නොහැකි බව කොටස් වෙළෙඳ පොළ විසාරදයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111271</link>
    <topic>Foton මෝටර් රථ 4ක් වෙළෙඳ පොළට</topic>
    <author/>
    <content>Foton මෝටර් රථ 4ක් වෙළෙඳ පොළටශ්‍රී ලාංකීය වෙළෙඳ පොළ වෙත Foton වාහන 4 ක් හඳුන්වාදීම සිදුකරන ලදි.Foton සමාගම නියෝජනය කරමින් එහි චීන නියෝජිතයෝ පිරිසක්ද, ශ්‍රී ලංකාවේ Foton අලෙවි නියෝජිත ඉන්ද්‍ර ට්‍රේඩර්ස් ආයතනයේ සභාපති ඇතුළු අධ්‍යක්ෂ මණ්ඩල නියෝජිතයෝද අලෙවි ප්‍රවර්ධන නිලධාරින් ප්‍රමුඛ කාර්ය මණ්ඩලයද ඊට එක්වූහ.ශ්‍රී ලාංකීය වෙළෙඳපොළ වෙත නව පන්නයේ වාහන හඳුන්වාදීමේ ප්‍රමුඛයා වන ඉන්ද්‍රා ට්‍රේඩර්ස් ආයතනය වසර 40 ක් පුරා ශ්‍රී ලාංකිකයන්ගේ විශ්වාසය දිනාගත් වෙළෙඳ සමාගමකි.ඉන්ද්‍රා ට්‍රේඩර්ස් මඟින් මීට වසර 5 කට පෙර මෙරටට හඳුන්වා දෙනු ලැබූ Foton මෝටර් රථ කෙටි කලක් තුළ ඉතාම ශීඝ්‍රයෙන් රට පුරා ප්‍රචලිත විය.නව මෝටර් රථ ලෙස හඳුන්වා දෙනු ලැබුවේ  Van 2700cc, Double Cab 2700cc, ollin BJ1041 3500cc, BJ1056 3300cc මාදිලි වේ.ශ්‍රී ලංකා ටෙලිකොම් සමූහ ව්‍යාපාරය සැප්තැම්බර් 30 වැනිදායින් අවසන් වූ මාස නවය සඳහා සිය සමූහ ව්‍යාපාරයේ හා සමාගමේ මූල්‍ය ප්‍රතිඵල එළිදක්වා තිබේ. එම සමූහ ව්‍යාපාරයට ශ්‍රී ලංකා ටෙලිකොම් මවු සමාගම යටතේ සමාගමේ ජංගම දුරකථන ශාඛාව වන මොබිටෙල් (ප්‍රයිවට්) ලිමිටඩ් ද ඇතුළු උප සමාගම් හතක් වේ.එම සමූහ ව්‍යාපාරය විසින් 2011 වර්ෂයේ සැප්තැම්බර් මස 30 වැනිදායින් අවසන් වූ මාස නවයක කාල සීමාව සඳහා රුපියල් බිලියන 4.82 ක පෙර බදු ලාභයක් වාර්තා කර තිබේ. පසුගිය වර්ෂයේ එම කාල සීමාව සමඟ සසඳා බලන විට මෙය 29% ක වර්ධනයකි. සිය මෙහෙයුම් කාර්යක්ෂමතා වැඩි දියුණු කිරීමට ගෙන ඇති පියවර, සුපරීක්ෂාකාරී පිරිවැය කළමනාකරණ ප්‍රතිපත්ති හා ආදායම් පාදක පිරිවැය අවම වීම පියවර ආදිය හේතුවෙන් මෙහෙයුම් හා මූල්‍ය පිරිවැය පසුගිය වර්ෂයේ අදාළ කාල සීමාවට වඩා පහළ මට්ටමකින් කළමනාකරණය කර ගැනීමට හැකියාව ලැබී තිබේ.පසුගිය මාස නවයක කාලය ඇතුළත රුපියල් බිලියන 37.47 ක ආදායමක් වාර්තා කර ඇති අතර පුළුල් පත හා පියෝ ටීවී සබඳතා එම ආදායම වඩාත් වැඩි දියුණු කිරීමට සමත් වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111272</link>
    <topic>‘ඩෙනිම්’ වෙළෙඳ නියෝජිත ජාලයට පැසසුම්</topic>
    <author/>
    <content>‘ඩෙනිම්’ වෙළෙඳ නියෝජිත ජාලයට පැසසුම්ඩෙනිම් පළමුවරට ඔවුන්ගේ වෙළෙඳ ජාලය සඳහා සම්මේලනයක් පැවැත්වීය. උත්සවයේ අරමුණ වූයේ රටපුරා සිටින තම වෙළෙඳ ජාලය ඇගයීම සහ ඔවුන්ට මෙම වෙළෙඳනාමයත් එයට ඇති ගෝලීය තත්ත්වයත් ගැන වැඩිදුප අවබෝධයක් ලබාදීමයි.මෙම සම්මේලනය සඳහා දිවයින පුරා විසිරී සිටින විශාල පිරිසක් සහභාගී විය. මෙය වෙළෙඳ ජාලයට කළමනාකාරිත්වය හා කාර්යමණ්ඩලය සමඟ සබඳතා ගොඩනඟා ගැනීමටත් විනෝදජනක ලෙස සැඳෑවක් ගතකිරීමටත් අවස්ථාව උදා විය.එසේම මෙහිදී වෙළෙඳනාමය පිළිබඳව මෙන්ම ජාත්‍යන්තර තලයේ එහි කාර්යභාරය පිළිබඳවත් ශ්‍රව්‍ය දෘෂ්‍ය ඉදිරිපත් කිරීම් හා දේශන මඟින් වෙළෙඳ ජාලය දැනුවත් කිරීම සිදු විය.ප්‍රාදේශීය විකුණුම් කළමනාකරු ජැක් ටේ මහතා, “ශ්‍රී ලංකාව අපගේ ස්ථාවරව වර්ධනය වන වෙළෙඳ පොළක්, අවුරුදු එකහමාරකට පෙර අප මේ වෙළෙඳනාමය දේශීය වෙළෙදපොළට හඳුන්වා දුන් අතර එහිදී අපට ඉතා හොඳ ප්‍රතිචාරයක් ලැබුණා.ශ්‍රී ලංකා වෙළෙඳපොළ සඳහා අප සැලසුම් රැසක් සකස් කර ඇති අතර අපගේ වෙළෙඳ ජාලයට ලංකාවේ බෙදාහරින්නන් හරහා සහයෝගය දක්වමින් තවදුරටත් වර්ධනය කිරීමට අප කැපවී කටයුතු කරනවා.” යනුවෙන් සඳහන් කළේය.2009 වසරේදී ශ්‍රී ලංකාවට ඩෙනිම් නිලවශයෙන් හඳුන්වා දීමෙන් පසු එහි බෙදාහරින්නා වශයෙන් කටයුතු කරනු ලබන්නේ ලංකා ඩිස්ට්‍රිබියුටර්ස්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111273</link>
    <topic>ඔඩෙල් නත්තලට සැරසෙයි</topic>
    <author/>
    <content>ඔඩෙල් නත්තලට සැරසෙයිසෑම වසරකදීම එකිනෙකට වෙනස් තේමාවන් සමඟින් නත්තල් සාප්පු සවාරියට ඉහළින් සැරසෙන ලංකාවේ ජනප්‍රියතම විලාසිතා සන්නාමය වන ඔඩෙල් ජීවිතයට සිනහව සහ ආදරය එක් කරමින් මෙවරත් අති උත්කර්ෂවත් ලෙස නත්තල පිළිගැනීමට සූදානම්ව සිටී.ඇලෙක්සැන්ඩ්‍රා පෙදෙසෙහි පිහිටි ඔඩෙල් සාප්පු සංකීර්ණයත් ඉන් පිටතත් විවිධ වර්ණයන්ගෙන් යුතු විදුලි බුබුළු වලින් ආලෝකවත් කර ඇත.පාරිභෝගිකයින්ට අමතක නොවන නත්තල් සාප්පු සවාරියක මිහිරියාව ලබා දීම සඳහා මුළු ඔඩෙල් පරිශ්‍රයම ප්‍රධාන තේමාවට රූපාන්තරණය වී ඇති අතර ත්‍යාග වවුචර, ගමන් මලු සහ චොක්ලට් දවටන පවා එළැඹෙන උත්සව සමය වෙනුවෙන් රතු සහ කොළ පැහැයෙන් හැඩ ගැන්වී ඇත.කොමර්ෂල් බැංකුව 2011 වසරේ සැප්තැම්බර් 30 වන දිනයෙන් අවසන් වන මාස නවයක කාලය සඳහා රුපියල් බිලියන 8.717ක පෙර බදු ලාභයක් වාර්තා කර ඇත.පසුගිය වසරේ එම කාලය සහ සැසඳීමේදී මෙය රුපියල් බිලියන 2ක් හෙවත් සියයට 33.7ක වර්ධනයකි.සලකා බලන මාස 9ක කාලය තුළ බැංකුවේ ශුද්ධ ලාභය සියයට 63.56කින් වර්ධනය වී රුපියල් බිලියන 6 ඉක්මවීය. සමස්ත ආදායම රුපියල් බිලියන 32.9ක් වූ අතර තැන්පතු ප්‍රමාණය රුපියල් බිලියන 42.7කින් වර්ධනය විය.කඳානේ සීමාසහිත ස්වදේශී කර්මාන්තායතනය ‘ලේඩි’ සුවඳ විලවුන් පෙළ නව පෙනුමකින් වෙළෙඳපොළට හඳුන්වා දී තිබේ. පෙරදිග පුෂ්පයන් හි සුගන්ධවත් බව කැටි කරගත් නිපැයුම් 6 කින් සමන්විත ‘ලේඩි’ සුවඳ විලවුන් සඳහා යොදාගන්නා සුවඳ වර්ග ජාත්‍යන්තර වශයෙන් අනුමත වූ සුවඳ වර්ග වන අතර, ඒවා ලොව ප්‍රකට සුවඳ විලවුන් වෙළෙඳ නාමයන් නිපදවීමට භාවිත කරන බව සමාගම කියයි.මන්නාරම් ද්‍රෝණියේ තෙල් ගවේෂණයන්හි නියැළෙන කේන් ලංකා ආයතනයේ මවු සමාගම වන කේන් ඉන්දියා සමාගම ලොව වේගයෙන් සංවර්ධනය වන ගෑස් හා තෙල් ගවේෂණ ආයතන අතරට එක්ව සිටී.බලශක්ති ආයතන පිළිබඳ තොරතුරු සපයන්නන් ලෙසට ක්‍රියා කරන ප්ලැට් ආයතනය තම වාර්තා තුළින් අනාවරණය කර සිටින්නේ වසර තුනක වර්ධන වේගය මනින වාර්තාවන්ට අනුව 2010 වසර තුළ කේන් ඉන්දියා සමාගම 116.5% ක වර්ධන වේගයකින් වූ ඉහළ වාර්තා තබා ඇති බවයි.සොෆ්ට්ලොජික් හෝල්ඩිංස් හි අනුබද්ධ ආයතනයක් වන සොෆ්ට්ලොජික් ඉන්ෆොමේෂන් ටෙක්නොලොජීස් පුද්ගලික සමාගම නව Dell Inspiron R ලැප්ටොප් පරිගණක ශ්‍රී ලංකාවට හඳුන්වා දුන්නේය.Inspiron R යනු භාවිත කරන්නන්ගේ විවිධ වූ අවශ්‍යතා සපුරාලීමේ අරමුණින් නිකුත් කෙරුණු පූර්ණ අංගෝපාංගයන්ගෙන් සමන්විත මේ ලැප්ටොප් පරිගණක පෙළ හි ඩිසයින් ස්ටූඩියෝ එකතුව යටතේ හඳුන්වාදෙනු ලැබ ඇති SWITCH  විශේෂාංගය හේතුවෙන් ලැප්ටොප් පරිගණකයේ පියන තමන්ට අවශ්‍ය පරිදි හසුරුවා ගැනීමට භාවිත කරන්නන්හට හැකි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111274</link>
    <topic>ගොඩ්රිජ්-අබාන්ස් එක්වෙයි</topic>
    <author>ඡායාරූපය සුදම් ගුණසිංහ</author>
    <content>ගොඩ්රිජ්-අබාන්ස් එක්වෙයිගොඩ්රිජ් සමාගම ශ්‍රී ලංකාව තුළ සිය ව්‍යාපාර කටයුතු සාර්ථකව ඉදිරියට රැගෙන යෑම සඳහා අබාන්ස් සමාගම හා අත්වැල් බැඳ ගනී.ගොඩ්රිජ් අගුළු සමාගමේ විධායක උප සභාපති සහ ව්‍යාපාර ප්‍රධානී ශ්‍යාම් මොට්වානි මහතා ශ්‍රී ලංකාව පුරා ප්‍රදර්ශනාගාර 350 ක සහ අලෙවි නියෝජිතයන් 600 ක පමණ ජාලයකින් සමන්විත අබාන්ස් වැනි සමාගමක් හා එක්වන්නට ලැබීම ඔවුන්ගේ ඉමහත් ප්‍රසාදයට හේතු වී ඇති බව කීය. ඔවුන්ගේ ව්‍යාපාරික ජාලය හරහා ශ්‍රී ලංකාව පුරාම ආවරණය වන පරිදි පාරිභෝගික විශ්වාසය තහවුරු වන ලෙස සිය නිෂ්පාදන වෙළෙඳ පොළට වේගයෙන් රැගෙන යෑමේ හැකියාව ඇති ය යන්න ගොඩ්රිජ් සමාගමේ විශ්වාසයයි.ශ්‍රී ලංකා වෙළෙඳ පොළ තුළ ආසන්න වශයෙන් ඇමරිකානු ඩොලර් මිලියන 50 ක පමණ වටිනාකමක් ආසන්න වශයෙන් සිය නිෂ්පාදන සඳහා පවතින බව ද ඔහු කීය.අබාන්ස් සමාගමේ අධ්‍යක්ෂවරියක වන සරෝෂි ඩුබාෂ් මහත්මිය ගොඩ්රිජ් අගුළු නිෂ්පාදන පහසු මිල ගණන් යටතේ ලබා ගැනීමේ අවස්ථාව පාරිභෝගිකයන් වෙත ලබා දී ඇති බවත් අබාන්ස් සමාගමට තවදුරටත් පාරිභෝගිකයන් වෙතට ලංවීමේ අවස්ථාව මෙමඟින් ඇති වන බවත් කීවාය.ඡායාරූපය සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111275</link>
    <topic>ලාලිත ෆැෂන් රාජගිරියට</topic>
    <author/>
    <content>ලාලිත ෆැෂන් රාජගිරියට”ලාලිත ෆැෂන් ඇන්ඩ් ගිෆ්ට්” මිනි සුපර් සෙන්ටර්හි නවතම ප්‍රදර්ශනාගාරය රාජගිරියේ අංක 51, චන්ද්‍රා සිල්වා මාවත හි විවෘත කෙරිණ. එම සුබ මොහොතට එක් වූ සීමාසහිත මිලර්ස් සමාගමේ විධායක අධ්‍යක්ෂ ඩිලානෝ ඩයස්, ”ලාලිත ෆැෂන් අධිපති ලක්ෂ්මන් කුමාරතුංග, රත්මලාන කේ.සී.ටී.ත්‍රී ස්ටාර් ෆැෂන් හවුස් අධිපති උපාලි මෙන්ඩිස් මහතා සහ මහත්මිය ද මෙහි වෙති.සීමාසහිත CBL ෆුඩ්ස් ජාත්‍යන්තර සමාගමට ආහාර සුරක්ෂිතතාව වෙනුවෙන් පිරිනමන ප්‍රමිති සහතික 3 ක් හිමි වී ඇත. එම සහිතක වන්නේ අයිඑස්ඕ 22000:2005, උපද්‍රව විශ්ලේෂණ අත්‍යඅවදානම් ලක්ෂ්‍ය පාලනය ක්‍රමය සහ යහපත් නිෂ්පාදන පිළිවෙත් සහතිකකරණය යන්නයි.චොක්ලට් සහ කේක් නිෂ්පාදනය කරන කර්මාන්ත ආයතනයකට ජාත්‍යන්තර ප්‍රමිති ආයතනයේ 22000:2005, සහතිකය ඇතුළු සෙසු ප්‍රමිති සහතික ශ්‍රී ලංකා ප්‍රමිති ආයතනය විසින් පිරිනැමූ ප්‍රථම අවස්ථාව මෙය වීම විශේෂත්වයකි.ශ්‍රී ලංකා ප්‍රමිති ආයතනයේ සභාපති කාංචන රත්වත්තේ මහතා විසින් CBL ෆුඩ්ස් ජාත්‍යන්තර සමාගමේ සභාපති රම්‍ය වික්‍රමසිංහ මහතාට ප්‍රමිති සහතික පිරිනැමු අයුරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111276</link>
    <topic>හොඳම වෙළෙඳපොළ අවතීරණයට එටිසලාට් සම්මාන දිනයි</topic>
    <author/>
    <content>හොඳම වෙළෙඳපොළ අවතීරණයට එටිසලාට් සම්මාන දිනයිඑටිසලාට් සමාගම ඉතා කෙටි කලක් ඇතුළත අත්පත් කරගත් ජයග්‍රහණයන් නිසි ඇගයුමට ලක් කරමින්, ශ්‍රී ලංකා වරලත් අලෙවිකරුවන්ගේ සංගමය විසින් සංවිධානය කරන ලද 2011 වෙළෙඳනාම විශිෂ්ටතා සම්මාන උලෙළේදී වසරේ හොඳම වෙළෙඳපොළ අවතීරණය සඳහා වන රජත සම්මානයෙන් පිදුම් ලැබීය.එටිසලාට් සමාගම දේශීය වෙළෙඳපොළට අවතීර්ණ වූ සුවිශේෂි විලාසය හා ඉතා කෙටි කලක් ඇතුළත ඉතා පහසුවෙන් හඳුනාගත හැකි වෙළෙඳ නාමයක් බවට එටිසලාට් වෙළෙඳ නාමය පත්කළ ආකාරය මෙම සම්මානය එම සමාගමට හිමි වීමට බලපෑ ප්‍රධානතම සාධක විය.එටිසලාට් සමාගමේ ප්‍රධාන විධායක නිලධාරී දුමින්ද්‍ර රත්නායක මහතා පැවසුවේ, “ශක්තිමත් ලෙසින් ස්ථාවර වූ වෙළෙඳනාමවලින් යුත් ජංගම දුරකථන සේවා වෙළෙඳපොළ තුළට එටිසලාට් වෙළෙඳනාමය ගෙනඒම සැබැවින්ම අපට විශාල අභියෝගයක් වුණා. අපේ ප්‍රයත්නයන් මල්ඵල ගන්වමින් කෙසේ හෝ එටිසලාට් වෙළෙඳනාමය පාරිභෝගික මනස තුළ ස්ථාවර කිරීමට අපට හැකියාව ලැබුණා.පොදු ජනතාව තුළ වඩාත් නූතනවාදී මුල්‍ය සමාගමක් ලෙස ස්ථාපිත වී සිටින ඒෂියා ඇසෙට් ෆිනෑන්ස් ලිමිටඩ් සිය සමාගමේ කොටස් අයිතියෙන් 27.8% ක්, රු. මිලියන 425 ක වටිනාකමක් එක්රැස්කර ගැනීම සඳහා මහජනතාව වෙත මූලික කොටස් නිකුතුවක් ලෙස ප්‍රකාශයට පත්කරයි.2004 වර්ෂයේදී ඒෂියා කැපිටල් සමූහය විසින් මෙම සමාගම පවරාගනු ලැබීමෙන් අනතුරුව ඒෂියා ඇසෙට් ෆිනෑන්ස් ලිමිටඩ් ලෙස මෙහි නාමය වෙනස් වූ අතරම සමාගමේ වර්ධනය හා ස්ථාවරත්වය කෙරෙහි වැඩි අවධානයට යොමු කෙරිණි. 2011 මාර්තු 31 වන දිනෙන් අවසන් මුල්‍ය වර්ෂය තුළදී 185% ක ලාභදායීත්වයේ වර්ධනයක් අත්පත් කොට ගැනීමටද සමත් විය.ඒෂියා ඇසෙට් ෆිනෑන්ස් හි සභාපති දයානන්ද මුතුකුමාරණ මහතා පැවසුවේ, “ඉදිරියේදී අප තව තවත් දියුණුව කරා පියනගන බවට ජනතාව තුළ පැහැදිලි විශ්වාසහක් ඇතිවී තිබෙනවා.විශේෂයෙන්ම 185% ක ලාභදායීත්වයත්, අක්‍රීය ණය 67% කින් පහත දමා ගැනීමත්, අවසන් මුල්‍ය වර්ෂයට සාපේක්ෂව 95% ක සේවක රඳවා ගැනීමේ අනුපාතයක් පවත්වා ගැනීමත් විසින් වඩාත් සාර්ථක අනාගතයක පෙරමඟ ලකුණු විදහා දක්වනවා. යනුවෙනි.ඔරෙන්ජ් ඉලෙක්ට්‍රික් තම සමාජ වගකීම මැනවින් වටහා ගනිමින් ලොව දියුණුතම ප්‍රතිචක්‍රීයකරණ තාක්ෂණය යොදා ගනිමින් CFL විදුලි බුබුළු ප්‍රතිචක්‍රීයකරණය කිරීමට ඉදිරිපත් වී සිටී.මේ අනුව ස්කැන්ඩිනේවියාවෙහි විදුලි බුබුළු ප්‍රතිචක්‍රීයකරණයේ ප්‍රමුඛයා වන නෝඩික් රිසයික්ලින් සමඟ හවුල්ව අවිස්සාවේල්ල දිස්ත්‍රික්කයේ පිටිපන ග්‍රාමයෙහි CFL විදුලි බුබුළු ප්‍රතිචක්‍රීයකරණ කර්මාන්තශාලාවක් පිහිටුවීමට ඔරේන්ජ් ඉලෙක්ට්‍රික් කටයුතු යොදා ඇත.“අප බලාපොරොත්තු වෙනවා මේ මඟින් පරිසරයට රසදිය නිසා සිදුවන විනාශයට තිතක් තැබීමට. ඒ වගේම අපි ජනතාවගෙන් ඉල්ලා සිටිනවා පාවිච්චි කරන ලද CFL විදුලි බුබුළු බැහැර කිරීමේදී ඉතා වගකීමෙන් ක්‍රියා කරන ලෙස.ඕනෑම වෙළෙඳ නාමයකට අයත් CFL විදුලි බුබුළු ප්‍රතිචක්‍රීයකරණය සඳහා භාර ගැනීමට අප සූදානම් අතර ඒ මඟින් අපේ ජල මූලාශ්‍රවලට එක්වන රසදිය ප්‍රමාණය අවම කර ගැනීමට හැකිවෙතැයි අපි බලාපොරොත්තු වෙනවා.” ඔරෙන්ජ් ඉලෙක්ට්‍රික්හි ප්‍රකාශකයෙක් පැවැසීය.මේ ප්‍රතිචක්‍රීයකරණ කර්මාන්තශාලාවෙහි ක්‍රියාකාරිත්වය සඳහා අවශ්‍ය තාක්ෂණික ඥානය ස්වීඩන්හි නොර්ඩික් රිසයික්ලින් ඒඕ ආයතනය විසින් සැපයෙනු ඇති අතර ප්‍රතිචක්‍රීයකරණය සඳහා CFL විදුලි බුබුළු එකතු කිරීම සහ ප්‍රතිචක්‍රීයකරණ කර්තව්‍යයන් ඔරේන්ජ් ඉලෙක්ට්‍රික් ඉටු කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111277</link>
    <topic>ලෙඩකදී දුකකදී යුනියන් ඇෂුවරන්ස් පිහිට</topic>
    <author/>
    <content>ලෙඩකදී දුකකදී යුනියන් ඇෂුවරන්ස් පිහිටයුනියන් ඇෂුවරන්ස් සමාගම තම නවතම වෛද්‍ය රක්ෂණය වන යුනියන් ෆැමිලි හෙල්ත් නෙට් හඳුන්වා දෙයි. මෙම රක්ෂණය හරහා රෝහල් ගතවීම්, ඕපීඩී ප්‍රතිකාර හා තවත් කටයුතුවලදී සම්පූර්ණ ආවරණය සලසනු ලබයි.සමාගමේ දැක්ම වන රක්ෂිතයන්ට සම්පූර්ණ විනිවිද භාවයකින් හා පහසුවකින් යුතුව හොඳම සේවා සැපයීම උදෙසා, තම පාරිභෝගිකයන්ට වඩාත් උචිත වෛද්‍ය රක්ෂණය ලෙසට මෙම යුනියන් ෆැමිලි හෙල්ත් නෙට් හඳුන්වා දෙනු ලබයි.යුනියල් ෆැමිලි හෙල්ත් නෙට් යනු බරපතළ රෝගාබාධ සඳහා 150% ක වාර්ෂික සීමාවක් යටතේ රැකවරණය ලබා දෙනු ලබන ලංකාවේ දැනට ඇති එකම වෛද්‍ය රක්ෂණයයි. මෙම රක්ෂණාවරණය යටතේ බරපතළ රෝගාබාධ 30 කට වඩා ආවරණය ලබා දෙනු ලබන අතර අනතුරු වලින් සිදුවන මරණ සඳහා වාර්ෂික රක්ෂණ සීමාව මෙන් 200% ක ආවරණයක් ලබා දෙනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>11</month>
      <day>27</day>
    </date>
    <link>http://www.silumina.lk/2011/11/27/_art.asp?fn=aj1111278</link>
    <topic>ටොයොටා ලංකා සමාගමෙන් දුෂ්කර පාසල්වල චිත්‍ර වැඩමුළු</topic>
    <author/>
    <content>ටොයොටා ලංකා සමාගමෙන් දුෂ්කර පාසල්වල චිත්‍ර වැඩමුළුටොයොටා ලංකා සමාගමේ “සිහින කාරයේ ජාත්‍යන්තර චිත්‍ර තරගයට සමගාමීව දුෂ්කර පාසල්වල චිත්‍ර වැඩමුළු පැවැත්වීම හා චිත්‍රකර්ම උපකරණ බෙදාදීමේ ව්‍යාපෘතියක් අරඹයි.පළමු අදියර ලෙසින් සියඹලාණ්ඩුව මහා විදුහල, කාත්තන්කුඩි ජාතික පාසල හා දඹාන මහා විදුහලේ දී පැවැත්විණි. දුෂ්කර පාසල්වල සිසු සිසුවියන්ට චිත්‍රකර්මය පිළිබඳව දැනුමක් හා එයට අවශ්‍ය උපකරණ සැපයීමේ අරමුණෙන් දියත් කළ මෙම සමාජ සත්කාරක වැඩසටහනේ චිත්‍රකර්මය පිළිබඳව දැනුම ලබා දුන්නේ, එම විෂය සම්බන්ධයෙන් හසල දැනුමක් හිමි කැලණි සරසවියේ ප්‍රතිබිම්භ හා දෘෂ්‍ය කලාව පිළිබඳ බාහිර කථිකාචාර්ය හා ප්‍රවීණ ඡායාරූප ශිල්පී, ඉන්ද්‍රනාථ තේනුවර මහතාය. එහි දී විවිධ මාධ්‍ය භාවිතයෙන් සිතුවම් නිර්මාණය කිරීම පිළිබඳව පුළුල් දැනුමක් දරුවන්ට ලබා දුනි.චිත්‍ර වැඩමුළුවලට සහභාගි වූ සියලු සිසු දරුවන්ට චිත්‍රකර්මය සඳහා අවශ්‍ය අමුද්‍රව්‍ය සැපයූ අතර සෑම දරුවෙකුටම චිත්‍ර උපකරණ ද බෙදා දෙන ලදි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112041</link>
    <topic>වෙරළ දූෂණය කරන්නන්ට තරාතිරම නොබලා දඬුවම් දෙන්න</topic>
    <author>සුනිල් දයා අල්විස්</author>
    <content>හිතුමනාපෙට ඉදිකිරීම් බැහැමුහුදට අපද්‍රව්‍ය බැහැර කිරීම තහනම්ජනපති නියෝග කරයිසුනිල් දයා අල්විස්වෙරළ තීරය දූෂණය වන ආකාරයට අපද්‍රව්‍ය බැහැර කරන හා අනවසර ඉදිකිරිම් කරන අයට එරෙහිව තරාතිරම නොබලා නීතිමය පියවර ගන්නා ලෙස මහින්ද රාජපක්ෂ ජනාධිපතිතුමා උපදෙස් දී ඇත.වෙරළ කලාප කළමනාකරණය හා සංවර්ධනය පිළිබඳව අරලියගහ මන්දිරයේදී පැවැති සාකච්ඡාවකදී ජනාධිපතිතුමා මෙසේ උපදෙස් ලබාදුන්නේ ය.වෙරළ තීරයේ අනවසර ඉදිකිරීම් හා ඇතැම් හෝටල් මඟින් කරන අපද්‍රව්‍ය බැහැර කිරීම නිසා වන පරිසර හානිය ගැන සලකා බලා ජනාධිපතිතුමා මෙම තීරණය ගෙන ඇත.ධීවර වරායන් පිළිබඳ සාකච්ඡාවේදී උතුරේ ධීවර ජනතාව වැඩි වශයෙන් සිටින පේදුරුතුඩුව ධීවර වරායක් ලෙස සංවර්ධනය කරන ලෙස ද වෙරළාසන්න සංචාරක කර්මාන්තයට සම්බන්ධව සිටින ජනතාව සඳහා ඊට සුදුසු ස්ථානවල ක්‍රමවත් සැලසුමකට අනුව ව්‍යාපාර කරගෙන යාමට අවශ්‍ය පහසුකම් ලබාදෙන ලෙස ද ජනාධිපතිතුමා මෙහිදී නිලධාරින්ට උපදෙස් දුන්නේ ය. වෙරළ උද්‍යාන ඉදිකිරීම, එහි පටු ප්‍රදේශ සංවර්ධනය සහ වෙරළ තීරය හරිත තීරයක් ලෙස නිර්මාණය කිරීමට අදාළ ව්‍යාපෘති පිළිබඳව ජනාධිපතිතුමා මෙහිදී දැනුම්වත් කෙරිණි.ශ්‍රී ලංකාවේ ජනගහනයෙන් 24% ක් ද, ඉඩම් ප්‍රමාණයන් 25% ක් ද වෙරළ කලාපයට අයත් වේ. ධීවර කර්මාන්තයට 90% ක් මෙන් ම සංචාරක කර්මාන්තයෙන් 90% ක් කේන්ද්‍ර ගත වී ඇත්තේ ද වෙරළ කලාපයේ ය.දිගින් කි.මී. 1,520 ක් පමණ වන ශ්‍රී ලංකා වෙරළ තීරයෙන් කි.මී. 267 ක වෙරළ සංරක්ෂක බැමි ඉදි කර ඇති අතර, තවත් කි.මී. 350 ක ප්‍රමාණයක් වනජීවී සංරක්ෂක ප්‍රදේශ ලෙස වෙන් කර ඇත. ඉතා සංවේදී පරිසර පද්ධතියක් වන වැලි, මැටි, වැලි කඳු, කඩොලාන, මෝය සහ කළපු ප්‍රදේශ සඳහා තවත් කි.මී. 280 පමණ දුරක්ද, ධීවර වරාය හා නැංගුරම්පළවල් ලෙස කි.මී. 14 ක් ද වෙන් ව ඇත. ප්‍රධාන ලෙස සංචාරක කටයුතු සිදු කෙරෙන ප්‍රදේශය කි.මී. 40 කි. මේ අනුව ඉදිරි සංවර්ධන කටයුතු සඳහා ඉතිරිව ඇත්තේ තවත් කි.මි. 569 ක් පමණි.රටේ සංවර්ධන ඉලක්ක සපුරා ගැනීමේ දී වෙරළ කලාපයේ ඇති සම්පත් හා පරිසර පද්ධතීන් මනාව කළමනාකරණය කිරීම පිළිබඳව මෙන් ම වෙරළ ඛාදනය, වෙරළට පිවිසුම් මාර්ග නොමැති වීම, දේශීය සංචාරකයින්ට විනෝද වීම සඳහා ප්‍රමාණවත් පහසුකම් නොමැතිවීම යනාදී කරුණු පිළිබඳව ද මෙහිදී අවධානය යොමු විය.වෙරළට පිවිසුම් මාර්ග සැකසීම ආර්ථික සංවර්ධන අමාත්‍යාංශය මගින් සිදු කිරීමට මෙහිදී අමාත්‍ය බැසිල් රාජපක්ෂ මහතා එකඟ විය.මේ සාකච්ඡාව සඳහා අමාත්‍ය දයාශ්‍රිත තිසේරා, ආරක්ෂක ලේකම් ගෝඨාභය රාජපක්ෂ මහත්වරු ඇතුළු වෙරළ සංරක්ෂණ දෙපාර්තමේන්තුවේ ජ්‍යෙෂ්ඨ නිලධාරීහු පිරිසක් ද එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112042</link>
    <topic>දරුස්මාන්ට පිළිතුරු දෙන්න ත්‍රිවිධ හමුදාවෙන් නව වාර්තාවක්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාශ්‍රී ලංකා ත්‍රිවිධ හමුදාවට එරෙහිව මතභේදාත්මක දරුස්මාන් වාර්තාවේ සඳහන් සාවද්‍ය චෝදනාවලට පිළිතුරු දීම සඳහා ත්‍රිවිධ හමුදාව නව වාර්තාවක් සම්පාදනය කරමින් සිටින බැව් යුද හමුදාපති ලුතිනන් ජෙනරාල් ජගත් ජයසූරිය මහතා පවසයි.යුද හමුදාපතිවරයා මේ බව සඳහන් කෙළේ සපුගස්කන්ද ආරක්ෂක සේවා අණ හා මාණ්ඩලික විදුහලේ පැවති උත්සවයකදී ය. ත්‍රිවිධ හමුදාව විසින් මිනීමරු එල්.ටී.ටී.ඊ. ත්‍රස්තවාදය පරාජය කරන ලද්දේ සිවිල් වැසියන් ආරක්ෂා කැර ගනිමින් බව ද හමුදාපතිවරයා සඳහන් කෙළේ ය.ත්‍රිවිධ හමුදාව මානුෂීය මෙහෙයුම සිදු කළ ආකාරය විස්තර කරමින් දරුස්මාන් වාර්තාවට පිළිතුරු දෙන ආකාරයෙන් නව වාර්තාවක් සම්පාදනය කිරීමට ත්‍රිවිධ හමුදාවේ ජ්‍යෙෂ්ඨයින් ගෙන් සමන්විත කමිටුවක් පත්කැර ඇති බව ද හෙතෙම පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112043</link>
    <topic>අත්තුඩාවේ ශ්‍රී රාහුල නාහිමියෝ දේශයටත් සම්බුදු සසුනටත් උදාර මෙහෙවරක් ඉටු කළා</topic>
    <author/>
    <content>- ජනාධිපතිමහා විහාරවංශික ශ්‍යාමෝපාලි මහා නිකායේ ශ්‍රී රෝහණ පාර්ශ්වයේ මහානායක රුහුණු විශ්වවිද්‍යාලයේ කුලපති, දික්වැල්ල දොඩම්පහළ හිරිකැටිය ශ්‍රී සුභද්‍රාරාමාධිපති, පරියත්ති විශාරද, ශ්‍රී සද්ධර්ම චක්‍රවර්තී ත්‍රිපිටක වාගීශ්වරාචාර්ය, සාහිත්‍ය ශූරී, මහෝපාධ්‍යාය, රාජකීය පණ්ඩිත, අතිගෞරවාර්හ අත්තුඩාවේ ශ්‍රී රාහුලාභිධාන මහානායක මහා ස්වාමීන්ද්‍රයාණන් වහන්සේ අපවත් වූ බව ඇසීමෙන් බලවත් සංවේගයට පත්වූ බව මහින්ද රාජපක්ෂ ජනාධිපතිතුමා පවසයි.එතුමා ඒ බව පවසා සිටින්නේ අත්තුඩාවේ රාහුල නාහිමියන්ගේ අපවත්වීම පිළිබඳව ශෝක පණිවුඩයක් නිකුත් කරමිනි.එම ශෝක පණිවුඩයේ මෙසේද සඳහන් වේ.භික්ෂුව යනු තමන් නිවන් පසක් කරගන්නා අයෙක් පමණක් නොව අන් අයට ද දෙලොව වැඩ සාදා ගැනීමට මඟ හෙළි කරන අයෙකි. මේ බුද්ධ දේශනාව අනුව පැවිදි දිවියේ ඇති නියම අර්ථය වටහා ගෙන ලොවට අති උදාර මෙහෙවරක් ඉටු කරමින් තම ජීවිතය ද දෙලොව වැඩ සාදා ගැනීමට අවශ්‍ය පරිදි සකසා ගත් උන්වහන්සේ පරිපූර්ණ සංඝ පීතෘවරයෙකි.සහජ බුද්ධියත්, භාෂා ඥානයත්, ධර්මධර හා විනයධර බවත්, මහා නායකත්වයත් තුළින් ප්‍රකට කළේ තමා තුළ ඇති විවිධ දක්ෂතාවන් ය. විවිධ ග්‍රන්ථකරණයෙහි නිරත වූ උන් වහන්සේ රුහුණු පුරවරයට පමණක් නොව මුළුමහත් දේශයටත්, සම්බුදු සසුනටත් අතිඋදාර මෙහෙවරක් ඉටු කළ ආදර්ශවත් මහා ප්‍රාඥයෙකි. තවද උන්වහන්සේ මාගේ දේශපාලන ගමන් මඟ ශක්තිමත් කිරීම උදෙසා මා වෙත ලබා දුන් අවවාද අනුශාසනා මෙම සංවේග ජනක අවස්ථාවේ කෘතගුණ පූර්වකව සිහිපත් කිරීමට කැමැත්තෙමි.ශ්‍රී රෝහණ පාර්ශ්වයට පමණක් නොව මුළුමහත් රටටම උන්වහන්සේ ගේ අපවත්වීම පිරිමැසිය නොහැකි බලවත් පාඩුවක් ලෙස මම දකිමි.පුරා වසර 92 ක් ආයු වළදා ලොව්තුරු බුදු වදන සනාථ කරමින් අපවත් වී වදාළ අතිගෞරවාර්හ අත්තුඩාවේ ශ්‍රී රාහුලාභිධාන මහානායක මහා ස්වාමීන්ද්‍රයාණන් වහන්සේට උතුම් නිවන්සුව අත්වේවා! යි ප්‍රාර්ථනා කරන අතර, උන් වහන්සේ ගේ සහෝදර හා ශිෂ්‍ය භික්ෂුන් වහන්සේලාටත් විහාරස්ථ දායක සභාවටත්, ප්‍රදේශවාසී සැමටත් මාගේ බලවත් සංවේගය මෙයින් පුද කර සිටිමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112044</link>
    <topic>දෙසැම්බරයේ කාලගුණය අවදානම්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඅපේ රටට පසුගිය වසර 100 ඇතුළත ඇති වී ඇති සුළි සුළං තත්ත්වය සියයට 99 ක් ම ඇති වී ඇත්තේ දෙසැම්බර් මාසයේ බවත්, දැනට රට අවට පවතින පීඩන අවපාත, අනුව මේ මාසයේ සමහරවිට සුළි සුළං, පීඩන අවපාත අඩු පීඩන අවපාත, ගැඹුරු පීඩන අවපාත, වායුගෝලයේ කැළඹිලා ආදිය ඇතිවීමට ඉඩකඩ ඇති බව කාලගුණ විද්‍යා අධ්‍යක්ෂ ජනරාල් ජී.බී. සමරසිංහ මහතා පවසයි.මේ නිසා දැඩි සුළං දැඩි වැස්ස අකුණු අනතුරු ද ඇතිවිය හැකි ය. මේ අනුව නිවාස වල පියසි හා නිවස අවට ගහකොළ පිළිබඳව ද අවධානය යොමු කරන ලෙස ද අධ්‍යක්ෂ ජනරාල්වරයා ඉල්ලා සිටී.අනතුරුදායක ගහකොළ ඉවත් කොට කාලගුණය පිළිබඳව පණිවුඩ ගැන සැලකිලිමත් වීමෙන් අනතුරු මඟ හරවා ගත හැකි වනු ඇතැයි කාලගුණ විද්‍යා දෙපාර්තමේන්තුව පවසයි.මේ අතර මේ දිනවල අකුණු අනතුරු ද ටොනාඩෝ විනාඩි 3 - 5 අතර පවතින අධික සුළං තත්ත්ව වැනි තත්ත්වය ඉදිරියේ දී ඇතිවීමට ඉඩ තිබේ.ඒ පිළිබඳව මේ දිනවල සැලකිලිමත් විය යුතු බව ද කාල ගුණ විද්‍යා දෙපාර්තමේන්තුව අනතුරු අඟවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112045</link>
    <topic>ඉපැරැණි ලන්දේසි රෝහල සුපිරි වෙළෙඳ සංකීර්ණයක් වෙයි</topic>
    <author/>
    <content>කොළඹ කොටුවේ පිහිටි ඉපැරණි ලන්දේසි රෝහල සංචාරක ආකර්ෂණය සහිත වෙළෙඳ සංකීර්ණයක් බවට නවීකරණය කැර තිබේ.ආර්ථික සංවර්ධන ඇමැති බැසිල් රාජපක්ෂ සහ ආරක්ෂක ලේකම් ගෝඨාභය රාජපක්ෂ යන මහත්වරුන් ගේ ප්‍රධානත්වයෙන් එය ජනතා අයිතියට පත් කෙරිණ.මෙම ඉපැරැණි ගොඩනැඟිල්ල ආරක්ෂක ලේකම් වරයා ගේ උපදෙස් මත නාගරික සංවර්ධන අධිකාරිය යටතට පවරා ගැනීමෙන් පසුව ශ්‍රී ලංකා යුද හමුදාව මඟින් මෙම ගොඩනැඟිල්ලේ ප්‍රතිසංස්කරණ කටයුතු සිදුකරන ලදී. ශ්‍රී ලංකා සංචරණය හා නාගරික සංවර්ධන අධිකාරිය එක්ව ක්‍රියාවට නංවන ලද මෙම ව්‍යාපෘතිය සඳහා රුපියල් මිලියන සියයක් වැය කොට තිබේ.ඉදිරි වසර කිහිපය ඇතුළත කොළඹ කොටුවේ ග්‍රෑන්ඩ් ඔරියන්ටල් හෝටලයේ සිට ඩී.ආර්. විජේවර්ධන මාවතේ අවසානය දක්වාම සුපිරි සංචාරක පුරවරයක් ලෙස සංවර්ධනය කරන බව නාගරික සංවර්ධන ශ්‍රී ලංකා සංචරණයේ සභාපති ආචාර්ය නාලක ගොඩහේවා මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112046</link>
    <topic>‘බෝතල් වතුරට වඩා උණුකර නිවාගත් ජලය හොඳයි’</topic>
    <author>සාගරිකා දිසානායක</author>
    <content>සාගරිකා දිසානායකජාතික ජල සුරක්ෂිතතා සතිය දෙසැම්බර් මස 04 සිට 10 දා දක්වා පැවැත්වේ. ස්වභාවික ජල ප්‍රභව ආරක්ෂා කිරීම සහ පානීය ජල සුරක්ෂිතතාව පිළිබඳ මහජනතාව දැනුවත් කිරීමේ අරමුණින් පැවැත්වෙන ජාතික ජල සුරක්ෂිතතා සතියේ මෙවර තේමාව “උල්පතේ සිට පරිභෝජනය දක්වා ජලය සුරකින්නේ කෙසේද?” යන්නයි.සෞඛ්‍ය අමාත්‍යාංශය විසින් හතර වැනි වරට පවත්වන ලබන මෙම ජල සුරක්ෂිතතා සතියේදී අගනුවර මෙන් ම දිවයින පුරා විවිධ වැඩසටහන් රැසක් ක්‍රියාත්මක කැරෙන බව සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතා පැවසීය. ඒ නිමිත්තෙන් මේ මස 09 දා පානීය ජලය සුරැකීම පිළිබඳව ජනතාව දැනුවත් කිරිම සඳහා කොළඹ නිදහස් චතුරස්‍රයේ සිට මහවැලි කේන්ද්‍රය දක්වා පාගමනක් පැවැත්වේ.ජාතික ජල සම්පාදන හා ජලාපවහන මණ්ඩලය හා සෞඛ්‍ය අමාත්‍යාංශය එක්ව සංවිධානය කරන ලද මේ උලෙළේදී මහජනතාවට නොමිලේ සිය ජල සාම්පල පරීක්ෂා කරගැනීම සඳහා ජල සාම්පල පරීක්ෂා කිරීමේ ජංගම සේවාවක් පැවැත්වීමට ද කටයුතු යොදා ඇතැයි වෛද්‍ය මහීපාල මහතා පැවසීය.මෙවර ජල සුරක්ෂිතතා සතියේ සෞඛ්‍ය අමාත්‍යාංශයෙන් ජනතාවට ලබා දෙන ප්‍රධාන පණිවුඩ අතර යහපත් සෞඛ්‍යයක් සඳහා වඩාත් ම උචිත “උණුකර නිවා ගත් ජලය පානය කිරීම” බවත් බෝතල් කළ ජලය වෙනුවට හැම විටම නිවසේදී උණුකර නිවාගත් වතුර බෝතලයක් රැගෙන යෑමට හුරු පුරුදු වීම වඩාත් ප්‍රඥාගෝචර බව ද” වෛද්‍ය මහීපාල තවදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112047</link>
    <topic>‘දූපතෙන් දූපතට’ චාරිකා සටහන ලබන සතියේ සිට</topic>
    <author/>
    <content>යාපනය අර්ධද්වීපයට යාබද ඩෙල්ෆ්ට්, අනලතිව්, එළුවතිව්, මණ්ඩලතිව්, කරෙයිනගර්, පලෙයිතිව් ඇතුළු දූපත් වැසියන්ගේ අනුවේදනීය ජීවන තොරතුරු හා ත්‍රස්තවාදයේ ශාපලත් දේශයේ යළි පිබිදීම සනිටුහන් කරන සමාජ විද්‍යාත්මක දෘෂ්ටි කෝණයෙන් රචනා කැරෙන ‘දූපතෙන් දූපතට’ ‘අසීරු චාරිකාවක සංවේදී සටහන්’ ලබන සතියේ සිට සිළුමිණ ‘සම්පත’ අතිරේකයේ පළවේ.පසුගිය දින ගණනාවක් තුළ දූපතෙන් දූපතට සංචාරය කළ සිළුමිණ නියෝජ්‍ය කර්තෘ උපාලි සමරසිංහ විසින් මෙම ලිපි පෙළ රචනා කරන අතර, ඡායාරූපකරණය විමල් කරුණාතිලකගෙනි. මෙම ලිපි වැල ‘සිළුමිණ’ ට සමගාමීව තිනකරන් (යාපනය මුද්‍රණය) පුවත්පතට ද පරිවර්තනය වීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112048</link>
    <topic>රුපියල් මිලියන තුන්දහසක පෙළපොත් මිලියන 37ක් සිසු අයිතියට</topic>
    <author>සුභාෂිණී ජයරත්න</author>
    <content>සුභාෂිණී ජයරත්නලබන වර්ෂය සඳහා පාසල් සිසුන්ට පෙළපොත් බෙදාදීමේ ජාතික උත්සවය දෙසැම්බර් මස 06 වැනි අඟහරුවාදා පෙ.ව. 8.30ට අගමැති දි.මු.ජයරත්න මහතාගේ ප්‍රධානත්වයෙන් මහනුවර උසස් බාලිකා විද්‍යාලයේ දී පැවැත්වීමට අධ්‍යාපන ප්‍රකාශන දෙපාර්තමේන්තුව කටයුතු යොදා ඇත.ලබන වර්ෂය සඳහා සිංහල දෙමළ හා ඉංග්‍රීසි මාධ්‍යවලින් ලියැවුණු පොත් වර්ග 437ක පිටපත් මිලියන 37ක් පාසල් සිසුන් අතර බෙදාදීමට නියමිතය. මේ සඳහා රජය රුපියල් මිලියන තුන්දහසක් වියදම් කොට තිබේ. පෙළපොත් බෙදාදීමේ ජාතික උත්සවය සංකේතවත් කරමින් සෑම පාසලකම මෙන්ම පළාත් මට්ටමින් ද පෙළපොත් බෙදාදීමේ උත්සව සංවිධානය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa1112049</link>
    <topic>අතුරුදන්වූවන් සොයන්න පුහුණු සුනඛයන්</topic>
    <author>ඉන්දික පොල්කොටුව</author>
    <content>ඉන්දික පොල්කොටුවස්වාභාවික විපත් ඇතුළු හදිසි ආපදාවන්හිදී අතුරුදන් වන පුද්ගලයන් සිටින ස්ථාන නිශ්චිතව හඳුනාගනිමින් ඔවුන් නිරුපද්‍රිතව බේරා ගැනීම සඳහා මෙරට පළමු වරට පොලිස් නිල සුනඛ කණ්ඩායමක් පුහුණු කිරීමට ශ්‍රී ලංකා පොලිස් නිල සුනඛ මූලස්ථානය පියවර ගෙන ඇත.ජල ගැලීම්, නායයෑම්, දියේ ගිලීම් ඇතුළු ආපදාවන්හිදී විශාල පිරිසක් අතුරුදන් වන අතර බොහෝ අවස්ථාවන්හිදී ඔවුන් සිටින ස්ථාන නිශ්චිතව හඳුනාගැනීමට නොහැකිවීමෙන් මොවුන් නිරුපද්‍රිතව බේරාගැනීමේ හැකියාව අවම වී තිබේ.මෙවැනි අවස්ථාවන්හිදී අතුරුදන් වූ පුද්ගලයන් සිටින ස්ථාන නිශ්චිතව හඳුනාගැනීම සඳහා ඇමෙරිකාව, එංගලන්තය, ජර්මනිය යන රටවල සුනඛයන් පුහුණු කැර ඇති බවත් එවැනි විශේෂඥ පුහුණුව ලත් නිල සුනඛ කණ්ඩායමක් මෙරට පළමු වරට පුහුණු කරන බැව් පොලිස් නිල සුනඛ මූලස්ථානයේ නියෝජ්‍ය අධ්‍යක්ෂ සහකාර පොලිස් අධිකාරි සිසිර වීරකෝන් මහතා පැවැසීය.නෙදර්ලන්තයෙන් හා ජර්මනියෙන් ගෙන්වන ලද බෙල්ජියම් මලිනෝ හා ජර්මන් ෂෙපර්ඩ් යන උසස් වර්ගයේ සුනඛයන් හයදෙනෙකු සඳහා සයමාසික විශේෂ පුහුණුවක් මෙරටදී ලබා දීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa11120410</link>
    <topic>‘නෙළුම් පොකුණ’ 15 දා ජන අයිතියට</topic>
    <author>ටෙක්ලා කාරියවසම්</author>
    <content>ටෙක්ලා කාරියවසම්ලෝකයේ අග්‍රගණ්‍ය කලාගාර දහය අතරට ගැනෙන ‘නෙළුම් පොකුණ මහින්ද රාජපක්ෂ රංග ශාලාව‘ මේ මස 15 සවස 6.00ට විවෘත වේ. චීන රජයේ පරිත්‍යාගයක් ලෙස ඉදිවූ මෙම ප්‍රසාංගික රංග ශාලාව ලංකාවේ ඉදිවූ ප්‍රථම අන්තර්ජාතික රංග ශාලාවයි.සත් මහලකින් යුත් නෙළුම් පොකුණ ප්‍රාසාංගික කලාගාරයේ ඉදිකිරීම් සඳහා රුපියල් මිලියන 300ක් වැයවී ඇත. එහි ඉදිකිරීම් චීනයේ යැංකියැන් සමාගම විසින් සිදුකරන ලදී.ආරම්භක උත්සවයේදී ජයන්ත චන්ද්‍රසිරිගේ අධ්‍යක්ෂණයෙන්, රෝහණ වීරසිංහගේ සංගීතයෙන් හා චන්න විජේවර්ධනගේ නර්තනයෙන් හැඩ වූ “ගොඩබිම් සේද මාවත ඔස්සේ පාහියන් භික්ෂුවගේ පැමිණීම” දැක්වෙන ප්‍රසංගයක් ද, චීන නර්තන කණ්ඩායම විසින් මුහුදු සේද මාවත ඔස්සේ චීන ජාතිකයන් ගේ ලංකා ගමනය දැක්වෙන ප්‍රසංගයක් ද ඉදිරිපත් කෙරේ.නෙළුම් පොකුණ මහින්ද රාජපක්ෂ රංග ශාලාව විවෘත කිරීමේ උත්සවය මහින්ද රාජපක්ෂ ජනාධිපතිතුමා ගේ ප්‍රධානත්වයෙන් චීන නියෝජ්‍ය අග්‍රාමාත්‍ය ෂැයින්ග් නියැංග් මහත්මිය ඇතුළු දූත කණ්ඩායමක සහභාගිත්වයෙන් සිදුකෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa11120411</link>
    <topic>අධිවේගයේ විනය රැකීමට පොලිසියෙන් ක්‍රම හතරක්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහදක්ෂිණ අධිවේගී මාර්ගයේ නොසැලකිලිමත්ව රිය ධාවනය කිරීමේ සිද්ධීන් ගණනාවක් වාර්තා වී තිබීම හේතුවෙන් මාර්ග නීති කඩ කරන රියැදුරන්ට එරෙහිව පොලිසිය විසින් සිව් වැදෑරුම් නීතිමය වැඩපිළිවෙළක් ක්‍රියාවට නංවනු ලැබ තිබේ.මේ වනවිට අධිවේගී මාර්ගයේ දී රිය අනතුරු හතරක් සිදුවී ඇති අතර බීමත්ව රිය පැදවීමෙන් එක් අනතුරක් සිදුවී ඇති බව පොලිසිය කියයි. මෙම මාර්ගයේ වේග සීමාව 100 ඉක්මවා යමින් ධාවනයේ යෙදෙන්නන් අල්ලා ගැනීම සඳහා මාර්ගයේ පරිගණක පද්ධතියට අමතරව ලේසර් උපකරණ ද භාවිතයට ගැනීමට සූදානම් වෙයි.මාර්ගයට ප්‍රවේශ වීමේදී බීමත්ව සිටින අය පිළිබඳව දැඩි අවධානයෙන් සිටින අතර මාර්ග සංඥා නොසළකා ධාවනයේ යෙදෙන්නන් හා පරිසරයට කසළ බැහැර කරන අය ද නීතියේ රැහැනට ගනු ලබන බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa11120412</link>
    <topic>වැඩිම අනතුරු යතුරු පැදියෙන්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට සිදුවන රිය අනතුරුවලින් වැඩිම අනතුරු සංඛ්‍යාවක් වාර්තා වන්නේ යතුරු පැදිකරුවන් නිසා බව ප්‍රවාහන නියෝජ්‍ය ඇමැති රෝහණ දිසානායක මහතා පවසයි.මේ වසරේ ජනවාරි මස 01 වැනිදා සිට ජුනි 30 වැනිදා දක්වා කාලයේදී මාස හයකදී රිය අනතුරු 20713 ක් සිදුව ඇති අතර ඉන් යතුරු පැදි අනතුරු 4737 ක් බවද ඇමැතිවරයා පෙන්වා දුන්නේය. මෙය ප්‍රතිශතයක් ලෙස ගත් කළ 23% ක් පමණ වන බවද ඇමැතිවරයා පෙන්වා දෙයි. මෙය ආසන්න වශයෙන් දිනකට අනතුරු 27 ක් පමණ වේ.මෙම යතුරු පැදි අනතුරුවලින් 364 ක් මාරක අනතුරු වන අතර 1138 ක් බරපතළ අනතුරු ලෙසත් 2173 ක් සුළු තුවාල අනතුරු ලෙසත් 1062 අලාභ හානි සිදුවූ අනතුරු ලෙසත් වාර්තා වී ඇත. මේ වසරේ ජනවාරි මස සිට මැයි මස අවසානය දක්වා වූ මාස 5 ක කාලය තුළදී යතුරු පැදි අනතුරුවලින් පදිකයින් පමණක් 375 දෙනකු මියගොස් ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa11120413</link>
    <topic>විද්‍යාභිවර්ධන සංගමයේ 67 වැනි සැසි වාරය 5 වැනිදා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහශ්‍රී ලංකා විද්‍යාභිවර්ධන සංගමයේ 67 වැනි වාර්ෂික සමුළුව දෙසැම්බර් 5 වැනිදා පස්වරු 1.45 ට ශ්‍රී ලංකා පදනම් ආයතනයේදී පැවැත්වේ. මෙරට විද්‍යාඥයන් 5000 ක් පමණ සාමාජිකත්වය දරන ශ්‍රී ලංකා විද්‍යාභිවර්ධන, සංගමයේ මෙවර සැසි වාරයේ තේමාව අපේ රටේ මුහුදේ තත්ත්වය පර්යේෂණ” යන්නයි.මෙහිදී ප්‍රධාන දේශනය ඉන්දියාවේ ජාතික හා භෞතික පර්යේෂණ ආයතනයේ හිටපු අධ්‍යක්ෂ පද්ම ශ්‍රී ආචාර්ය හර්ෂ ගුප්තා විසින් පවත්වනු ලැබේ. ඉන්දියාවේ බැන්ග්ලෝර් සරසවියේ සමුද්‍ර භූ විද්‍යාව පිළිබඳ මහාචාර්ය ආර්. ශන්කර් මහතා විශේෂ අමුත්තා ලෙස මෙම සමුළුවට එක්වෙන බව ශ්‍රී ලංකා විද්‍යාභිවර්ධන සංගමයේ ප්‍රධාන සභාපති මහාචාර්ය ධම්මික තන්තිරිගේ මහතා පවසයි.මෙවර සමුළුවේදී මෙරට ප්‍රවීණතම ජ්‍යෙෂ්ඨ මහාචාර්යවරියක් වන මහාචාර්ය සාමිත්‍ර ගුණතිලක මහත්මියට හා ජ්‍යෙෂ්ඨ මහාචාර්ය කොල්වින් ගුණරත්න මහතාට ද මෙහිදී දිරිය සේවා සම්මාන පිරිනමනු ලැබේ. ප්‍රධාන තේමාවට සම්බන්ධ සම්මන්ත්‍රණයේ දෙසැම්බර් 6 වැනිදා ශ්‍රී ලංකා පදනම් ආයතනයේදී පැවැත්වේ.සැසි වාරයට සම්බන්ධ විද්‍යාත්මක සැසි 7, 8, 9 දිනවල දී ශ්‍රී ජයවර්ධනපුර විශ්ව විද්‍යාලයේදී පැවැත්වේ. පාසල් නව නිපැයුම් ප්‍රදර්ශනය 7, 8 දිනවල දී ශ්‍රී ජයවර්ධනපුර සරසවියේ දී පැවැත්වෙන අතර ශ්‍රී ලංකා විද්‍යාභිවර්ධන සංගමයේ මෙවර මහා සභාව දෙසැම්බර් 9 වැනිදා ශ්‍රී ජයවර්ධනපුර සරසවියේ දී පැවැත්වේ. මෙම සැසි වාරවලදී විද්‍යාත්මක පර්යේෂණ වාර්තා 200 ක් පමණ ඉදිරිපත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa11120414</link>
    <topic>දස සිල් රැකුණු දස දිනක් පිළිබඳ ඇමැති පාඨලිගෙන් පොතක්</topic>
    <author/>
    <content>2600 වන සම්බුද්ධත්ව ජයන්තියට සෑම බෞද්ධයකුම පෙළ ගැසුණේ, පිළිවෙතින් පෙළ ගැසෙමු යන තේමාව ද මූලික කර ගනිමිනි. එහෙත් පිළිවෙතින් සැරසීම යන්න කුමක් ද, ඒ වෙනුවෙන් අප කළ යුත්තේ කුමක් ද යන්න නිරතුරුවම ඉස්මතු විය. ඒ කෙසේ වෙතත්, 2600 සම්බුද්ධත්ව ජයන්තිය මූලික කර ගනිමින්, රාජ්‍ය ආයතන, පෞද්ගලික ආයතන, ධන පරිත්‍යාගශීලීන්, බෞද්ධ මෙන්ම අන්‍යාගමික සැදැහැවතුන් විවිධාකාරයේ වැඩ සටහන්, උත්සව, දානමාන කටයුතු මෙහෙයවීය.දන්සැල්, වෙසක් තොරණ, වෙසක් කලාප, කලා උලෙළවල් රට පුරා පැවැත්වෙද්දී, උතුම් 2600 වෙනි සම්බුද්ධත්ව ජයන්තිය තමන් ලැබූ උතුම්ම දායාදයක් යැයි වටහා ගත් විදුලිබල හා බලශක්ති අමාත්‍ය පාඨලී චම්පික රණවක මහතා ප්‍රමුඛ 18 දෙනෙක්, වෙසක් දින සිට දස දිනක කාලයක් හිස මුඩුකොට, සුදු වතින් සැරසී, ආරණ්‍යගතව දස සිල් සමාදන් වීමට තීරණය කළෝය. ඒ අනුව බියගම කඳුබොඩ ආරණ්‍ය සේනාසනයේ යෝගී දින 10 ක කාලයක් ගත කළේය.සමාජ වටාපිටාව ද, ලෝක ස්වාභාවය ද මැනවින් අවබෝධ කරගත්, උගත් විද්වතකු, දේශපාලනඥයකු ලෙස දස සිල් පිරි දස දිනක් යෝගාවචරව ගෙවුණු ආකාරයත්, ඒ සඳහා වූ මූල බීජයත් යෝගී දිවිය තුළ තමන් ලැබු අත්දැකීම් සහ තම ජීවිතයට ප්‍රායෝගිකව ලැබුණු දේ පිළිබඳව අමාත්‍ය පාඨලී චම්පික රණවක මහතා ලියූ එහි පස්සිකෝ පොත් පිංච පසුගිය නොවැම්බර් 25 වනදා සන්ධ්‍යාවේදී, කඳුබොඩ ආරණ්‍ය සේනාසන පරිශ්‍රයේදීම එළිදැක්විණ.කිසිදු මුදලක් අය නොකර, හුදෙක් ධර්ම දානය පිණිසම එහි පස්සිකෝ පොත් පිංච ලබාදීමට කටයුතු කර ඇත. එය, 0777225828 ඔස්සේ රොෂාන් ගුණතිලක අමතා ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aa11120415</link>
    <topic>යාපනයට නව ලේක්හවුස් ශාඛා කාර්යාලයක්</topic>
    <author>ඡායාරූපය - අමිල ප්‍රභාත්</author>
    <content>උතුරු පළාත් ආණ්ඩුකාර ජී. ඒ. චන්ද්‍රසිරි මහතා ගේ ප්‍රධානත්වයෙන් යාපනයේ ලේක්හවුස් ශාඛා කාර්යාලය විවෘත කළ අවස්ථාව. ලේක්හවුස් කර්තෘ මණ්ඩල අධ්‍යක්‍ෂ සීලරත්න සෙනරත්, මෙහෙයුම් අධ්‍යක්‍ෂ උපුල් දිසානායක, බෙදාහැරීම් හා ශාඛා කාර්යාල ප්‍රධානී සුනිල් සෙන්දනායක, යාපනයේ ලේක්හවුස් අලෙවි නිලධාරි ආර්. කේ. ජේකුමාර්, ඊ. පී. ඩී. පී. යාපනය සංවිධායක කමලේන්ද්‍රම් මහත්වරු මෙහි වෙති.ඡායාරූපය - අමිල ප්‍රභාත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ab1112041</link>
    <topic>සුබ සාධනය අඩපණ නොකර සංවර්ධනය කරා ගෙනයන අයවැයක්</topic>
    <author/>
    <content>2012 අයවැය දෙවැනි වර කියවීමේ විවාදය අවසානයේ රජය වෙනුවෙන් විවාදය අවසන් කරමින් ආර්ථික සංවර්ධන ඇමැති බැසිල් රාජපක්ෂ මහතා පැවැත්වූ කතාව ඇසුරෙනි.2012 වර්ෂය සඳහා ඉදිරිපත් කළ අය වැය විවාදයේ දී විපක්ෂයෙන් කිසිම ආකාරයක ඵලදායි විවේචනයක් නොකිරීම ගැන කනගාටු වෙනවා. එක්සත් ජාතික පක්ෂයේ අවාසනාවකට එහි හිටපු ප්‍රබල, බුද්ධිමත්, ජනතාව විසින් පාර්ලිමේන්තුවට පත් කර එවපු, තම කාර්ය භාරය අවංකව ඉෂ්ට කරන්නට උත්සාහ ගත් මන්ත්‍රීවරයෙක් අද රජයත් එක්ක අය වැයට පක්ෂව ඡන්දය පාවිච්චි කරන්නට එකඟ වුණා.ජනාධිපතිතුමා මේ රටේ ජනතාවගේ ජන වරමින් 2005 නොවැම්බර් 17 වැනිදා මේ රට භාර ගත්තා. නමුත් ඒ වේලාවේ එතුමා භාර ගත්තේ මේ රටේ භූමියෙන් තුනෙන් දෙකයි, මුහුදු තීරයෙන් තුනෙන් එකයි. ඒ වෙලාවේ උතුරේ බොහෝ දිස්ත්‍රික්ක, ඒ වාගේ ම නැඟෙනහිර දිස්ත්‍රික්ක තුනෙන් යම් යම් භූමි භාග එල්ටීටීඊ පාලන බල ප්‍රදේශ ලෙස රනිල් - ප්‍රභාකරන් ගිවිසුම මගින් පිළිගෙන තිබුණු අවස්ථාවක්. ඒවාට අපේ ජනාධිපති, අගමැති, මැති ඇමැතිවරුන්ට තියා, නිල ඇඳුම් ඇඳගත් හමුදා භටයන්ට ආයුධ රැගෙනවත් යන්න පුළුවන්කමක් තිබුණේ නැහැ.නිවාඩුවට එන හමුදා භටයෙක් හරි එනවා නම්, එම ගිවිසුම යටතේ එල්ටීටීඊ සංවිධානයෙන් අවසර ගන්න සිදුවුණු අවස්ථාවක්. ඒ වාගේ ම මුහුදු තීරයේ යාල අභය භූමිය, කුඹුක්කන් ඔය ඉඳලා අම්පාර හරහා දිගටම මඩකළපුව, ත්‍රිකුණාමලය, මුලතිව්, පොයින්ට් පේදුරු දක්වාත්, එතැනින් කන්කසන්තුරය දක්වා ඒ පැත්තෙන් බටහිර මුහුදු තීරයේ පුනරින් හරහා කල්පිටිය දක්වාම මුහුදු තීරය එල්ටීටීඊ මුහුදු තීරය හැටියටයි පිළිගෙන තිබුණේ.මේ රටේ නීතිය වාගේ ම මේ රටේ ජනතාවගේ ආරක්ෂාව, ජනතාවගේ දේපළවල ආරක්ෂාව සම්පූර්ණයෙන් ම නැති වෙලා තිබුණේ. හැම කෙනෙකුටම ආරක්ෂාවක් නැතිව තිබුණු තත්ත්වයක් යටතේ තමයි ජනාධිපතිතුමා මේ රට භාර ගත්තේ. ඒ වාගේ ම මේ රටේ තිබුණු යටිතල පහසුකම් සියල්ලක් ම වගේ විනාශයට පත් වෙලා තිබුණේ. අවශ්‍ය ප්‍රමාණයට විදුලිය දෙන්න බැරිව බොහෝ වෙලාවට අද දකුණු ආසියාවේ අනෙක් රටවල් කරනවා වාගේ විදුලිය කපා හරින අවස්ථාවකුයි තිබුණේ. බොහෝ මහා මාර්ග වාරි මාර්ග බවට පත් වෙලායි තිබුණේ. ඒ වාගේ ම ඒ වෙලාවේ තිබුණු වාරිමාර්ග මහාමාර්ග බවට පත් වන තරමට අබලන් වෙලා, ගොඩ වෙලයි තිබුණේ. ඒවා කරත්ත ගෙන යන තත්ත්වයට පත් වෙලායි තිබුණේ. ඒ වාගේමයි ජලය. විදුලි සංදේශ ක්ෂේත්‍රයේ අවශ්‍ය තරම් ආයෝජනයක් සිදු වෙලා තිබුණේ නැහැ. ඒ අතරම සමාජ යටිතල පහසුකම්, සෞඛ්‍යය, අධ්‍යාපනය, ප්‍රවාහනය වැනි දේවල් බොහොම දුර්වල වෙලයි තිබුණේ. පෞද්ගලික ප්‍රවාහන සේවය පමණක් නොවෙයි, ලංගම බොහෝ බස් තිබුණේ කොට උඩ. දුම්රිය සේවය අඩ පණ වෙලායි තිබුණේ.ඒක පුද්ගල ආදායම, ඒ වාගේ ම ආර්ථික වර්ධන වේගය වැනි දේ පමණක් නොවෙයි අපේ විදේශ සංචිත පවා එක්තරා දුරකට අඩු වෙලායි තිබුණේ. රටේ උද්ධමනය, පොලී අනුපාතය, දිළිඳුකම, රැකියා හිඟය වැනි දේ වැඩි වෙලායි තිබුණේ. තමුන්නාන්සේලා දන්නවා ඒ සුනාමිය නිසා රට විනාශ වෙලා තිබුණු අවස්ථාවක්. අවුරුදු 30 ක් තිස්සේ තිබුණු බෙදුම්වාදී ත්‍රස්තවාදය නිසා සියලු දෙනා පීඩනයට පත්වෙලා තිබුණු අවස්ථාවක රට භාර ගෙන ජනාධිපතිතුමා මුලින් ම කළේ එක අතකින් ඒ බෙදුම්වාදී ත්‍රස්තවාදය නැති කරන්න කටයුතු කරන ගමන් ඒක ආයුධයක් කරගෙන රටේ සුබසාධනය සංවර්ධනය අඩ පණ කරන්නේ නැතිව සැලැස්මක් අනුව රට ඉදිරියට ගෙන යන්න මහින්ද චින්තන වැඩපිළිවෙළ ක්‍රියාත්මක කරපු එකයි.අභියෝග ජයගැනීමඒ අනුව නිල වශයෙන් එතුමාගේ පළමු වැනි ධූර කාලය හැටියට ගත හැකි අවුරුදු 6 සම්පූර්ණ වුණේ පසු ගිය නොවැම්බර් 17 වැනිදා යි. ඒ ගෙවුණු කාලය තුළ අවුරුදු තුනයි, මාස හයයි, දින එකක් ඒ කියන්නේ, 2009 මැයි මාසයේ 18 වැනිදා වනකම් ත්‍රස්තවාදය මේ රටේ ක්‍රියාත්මක වුණා. ඊට පස්සේ ත්‍රස්තවාදය නැතිව එතුමාට රට පාලනය කරන්න පුළුවන් වුණු කාලය අදට අවුරුදු දෙකයි, මාස හයයි, දින දොළහයි.එතුමාගේ ධූර කාලයෙන් වැඩි කාලයක් මේ කටයුත්ත වෙනුවෙන් කැප කළා. නමුත් එතුමා ඒක මොනම ආකාරයකින්වත් අනෙක් අය කළා වාගේ ආයුධයක් කරගෙන රටේ සුබසාධනය, සංවර්ධනය පස්සට දැම්මේ නැහැ. අඩු කළේ නැහැ. එතුමාට ලෝකයේ තිබුණු වෙනත් අර්බුද රාශියකට මුහුණ දෙන්න සිද්ධ වුණා.විශේෂයෙන් ම පළමු වැනි වතාවට ඉතාම කෙටි කාලයක් තුළ ලෝකයේ අර්බුද දෙකක් ඇති වුණා.එක පැත්තකින් 2008 - 2009 කාල වකවානුව. ඒකෙන් යාන්තමින් ලෝකය ඔළුව උස්සාගෙන එනකොට නැවතත් 2010 - 2011 කාලයේ එවැනි අර්බුදයකට ලෝකය මුහුණ පා තිබෙනවා.අපි දන්නවා 2009 ලෝක ආර්ථිකය සියයට දශම හයකින් අඩු වුණු බව. දියුණු රටවල ආර්ථිකය 3.9 කින් අඩු වුණා.ඇමෙරිකාවේ 2.6 කින් අඩු වුණා. යුරෝපයේ 4.1 කින් අඩු වුණා. බ්‍රිතාන්‍යයේ 4.9 කින් අඩු වුණා. ජපානයේ 6.3 කින් ඍණ ආර්ථිකයකට ගමන් කළා.තෙල් අර්බුදය ඉතාම ඉහළ මිලකට ගියා. ඒ වාගේ ම ආහාර අර්බුදයට ලෝකයම මුහුණ දුන්නා, ලංකාව හැර. ඒ තත්ත්වය තිබියදී, ජනාධිපතිතුමා මේ රටට හඳුන්වා දීපු මහින්ද චින්තනය හරහා නව ශ්‍රී ලංකාවක් කරා 2005 අවසානයේ ඉඳලා 2010 දක්වා මේ රට ගමන් කර තිබෙනවා.මේක මේ රටේ ජනතාවගේ චින්තනය. මේ රටේ ජනතාවගේ හැ¼ඟුම්. මේ රටටම ආවේණික වූ ජාතික චින්තනයක්ය කියන එක මේ අවස්ථාවේදී සඳහන් කරන්න ඕනෑ. ඒක සමාජයීය, සාරධර්ම වාගේ ම ආර්ථික වශයෙන් ගොනු කරලා, මේ රටේ තිබෙන සම්පත් සියල්ල සලකා බලා ඇති කර ගත්ත වැඩ පිළිවෙළක්.නිෂ්පාදන වර්ධනයආර්ථික න්‍යාය අනුව වැඩි විය යුතු ඉලක්ක මොනවාද කියලා. අපි දළ දේශීය නිෂ්පාදන වර්ධන වේගය වැඩි කරන්න කටයුතු කළා. විවිධ කාලවලදී මේ රටේ වර්ධන වේගය තිබුණු හැටි කල්පනා කළොත් 1985 ඉඳලා 1990 දක්වා සියයට 3.7 යි. 1990 - 1995 දක්වා සියයට 5.5 යි; 1995 - 2000 දක්වා සියයට 5.1 යි; 2000 - 2005 දක්වා සියයට 4 යි. 2001 දී ඍණ ආර්ථිකයක් වාර්තා කළා. හැබැයි 2006 – 2010 දක්වා අවුරුදු පහේ දී සාමාන්‍ය ගණන සියයට 6.4 යි. විශේෂයෙන් ම 2010 සහ 2011 දී සියයට 8 ක වර්ධන වේගයක් වාර්තා කරන්න අපට පුළුවන් වුණා. යුද්ධය පැවති කාලයේදීත් අපි ඉහළ වර්ධන වේගයක් පවත්වාගෙන ගියා. තව එකක් තමයි ඒකපුද්ගල ආදායම. ඒකපුද්ගල ආදායම 2006 දී ඇමෙරිකානු ඩොලර් 1242 ඉඳලා 2010 දී ඇමෙරිකානු ඩොලර් 2399 දක්වා දෙගුණයකින් ඉහළ දැම්මා. 2002 - 2004 සාමාන්‍ය ගණන ඇමෙරිකානු ඩොලර් 918 යි. 2005 - 2010 සාමාන්‍ය ගණන ඇමෙරිකානු ඩොලර් 1792 යි. අපේ බලාපොරොත්තුව මේ අවුරුද්දේ මෙය ඇමෙරිකානු ඩොලර් 2850 දක්වාත්, 2012 දී ඇමෙරිකානු ඩොලර් 3200 දක්වා ඉහළ මට්ටමක් ළඟා කර ගන්නයි.ඒ වාගේ ම දළ විදේශ සංචිත ප්‍රමාණය 2006 දී තිබුණේ ඇමෙරිකා ඩොලර් මිලියන 2735 යි. 2010 දී අපි මේක ඇමෙරිකානු ඩොලර් මිලියන 7197 දක්වා වර්ධනය කළා. 2000 - 2004 දක්වා සාමාන්‍ය ගණන ඇමෙරිකා ඩොලර් මිලියන 1722 යි; 2005 - 2010 දක්වා සාමාන්‍ය ගණන ඇමෙරිකානු ඩොලර් මිලියන 4006 දක්වා ඒක අපි වැඩි කරගෙන තිබෙනවා.විදේශ ප්‍රේෂණරට තුළට එන විදේශ විනිමයෙන් දෙවන තැනට විශාල විදේශ විනිමයක් ගලා ගෙන එන්නේ අපේ ජනතාව පිටරටවලට ගිහින් සේවය කරලා එවන මුදල්වලිනුයි. මේ කාලය තුළ අපි අලුත් වෙළෙඳ පොළවලට යන්න කටයුතු කළා. ඒ වාගේ ම වෙනදා රැකියා සඳහා පිටරට යවන කාන්තා පක්ෂයේ සංඛ්‍යාව අඩු කරලා, පුරුෂ පක්ෂය වැඩිපුර යැවීමටත්, පුහුණු ශ්‍රමිකයන් යැවීමටත් කටයුතු කිරීම නිසා 2005 දී ඇමෙරිකා ඩොලර් මිලියන 1918, 2010 වනකොට ඇමෙරිකානු ඩොලර් මිලියන 4106 දක්වා වැඩි වුණා. 2000 - 2004 දී සාමාන්‍ය ගණන ඇමෙරිකානු ඩොලර් මිලියන 1316 යි; 2005 - 2010 දී ඇමෙරිකානු ඩොලර් මිලියන 2824 යි. ඒ වාගේ ම අපි රාජ්‍ය ආයෝජනය වැඩි කළා. දළ දේශීය නිෂ්පාදනයක් ලෙස එය 2006 දී සියයට 4.4 ක් වුණා. 2010 දී එය සියයට 6.4 දක්වා වැඩි කළා. 2012 දී රාජ්‍ය ආයෝජනය සියයට 6.6 දක්වා වැඩි කර තිබෙනවා. 2000 - 2004 අතර මෙහි සාමාන්‍ය ගණන සියයට 2.6 ක් වූ අතර 2005 - 2010 කාලය තුළ මෙය සියයට 5.5 දක්වා වැඩිවෙලා තිබෙනවා.ඒ වාගේ ම අපි වෙළෙඳ පොළ ප්‍රාග්ධනීකරණය වැඩි කරගෙන තිබෙනවා. 2005 දී රුපියල් මිලියන 584 සිට 2010 රුපියල් මිලියන 2211 දක්වා වැඩි කරගන්න පුළුවන් වෙලා තිබෙනවා. සාමාන්‍ය වශයෙන් බැලුවොත් 2000 - 2004 රුපියල් මිලියන 204 යි; 2005 – 2010 රුපියල් මිලියන 1005 යි. විශේෂයෙන් ම යුදමය වාතාවරණය අඩු වෙලා දේශීය හා විදේශීය ආයෝජකයන් තුළ විශ්වාසය වැඩි වීම නිසා වෙළෙඳ පොළ ප්‍රාග්ධනීකරණය හා දෛනික පිරිවැටුම ඉහළ ගොස් තිබෙනවා. අපේ අපනයනය ඉහළ ගොස් තිබෙනවා. 2000 - 2004 අපනයනය ඇමෙරිකන් ඩොලර් මිලියන 5186 යි; 2005 - 2010 ඇමෙරිකානු ඩොලර් මිලියන 7396 යි. මේ අපනයන වර්ධනය අපි ලබා ගත්තේ ජීඑස්පී ප්ලස් නැති වුණාටත් පසුවයි.අය - වැය හිඟය අඩු කිරීමවිශේෂයෙන් ම 2005 දී ඇමෙරිකන් ඩොලර් මිලියන 7,327 ඉඳලා 2010 වර්ෂයේ ඇමෙරිකන් ඩොලර් මිලියන 10, 723 දක්වා ඉහළ ගිහිල්ලා තිබෙනවා. මේක 2000 ඉඳලා 2004 දක්වා සාමාන්‍යයෙන් මිලියන 5, 344 යි. 2005 ඉඳලා 2010 දක්වා මිලියන 9, 340 යි. මේ ඉලක්ක අපි වැඩි කරගන්න කොට අනෙක් පැත්තෙන් අපි අඩු ඉලක්කත් කියන්න ඕනෑ. අපි උද්ධමනය සියයට 11 ඉඳලා සියයට 5.9 දක්වා අඩු කරලා තිබෙනවා. විරැකියාව 7.2 ඉඳලා 4.9 දක්වා අඩු කරලා තිබෙනවා. ඒ වගේ ම රාජ්‍ය ණය ප්‍රමාණය දළ දේශීය නිෂ්පාදිතයේ ප්‍රතිශතයක් හැටියට බැලුවොත් සියයට 90.6 ඉඳලා 81.9 දක්වා අඩු කරලා තිබෙනවා. මේක විශේෂයෙන් ම කියන්න ඕනෑ. 1989 ඉඳලා 1990 දක්වා 108 ක් වගේයි තිබුණේ. ඒ වගේ ම 2003 102.3 යි. මේක මේ අවුරුද්ද වන කොට සියයට 74 දක්වා අඩු කරලා තිබෙනවා. මේ අවශ්‍ය්‍යතාව වගේ ම අය වැය හිඟය අපි දළ දේශීය නිෂ්පාදිතයේ ප්‍රතිශතයක් ලෙස සියයට 8.6 ඉඳලා 7.6 දක්වා අඩු කර තිබෙනවා. ඇත්ත කථාව විපක්ෂය 2003 වොෂිංටන් ගිහිල්ලා ඒ කොන්දේසිවලට එකඟ වෙලා ගෙනාපු 2003 අංක 3 දරන මූල්‍ය කළමනාකරණ වගකීම් පනතෙන් ඔවුන්ගේ අවශ්‍යතාවක් ඉටු කරලා තිබෙනවා.මේකෙදි කියල තිබෙනවා, “වර්ෂ 2006 අවසානයේ දී අය වැය පරතරය ඇස්තමේන්තු කළ දළ දේශීය නිෂ්පාදනයෙන් සියයට 5 ක් නොඉක්මවන බවට සහ එම මට්ටමට ඉන් පසු දිගටම පවත්වාගෙන යවනු ලබන බවට වගබලා ගැනීමෙන් ආණ්ඩුවේ ණය දූරදර්ශ මට්ටම දක්වා අඩු කිරීම” කියලා. ඒ වගේ ම ණය පිළිබඳවත් මේ පනත යටතේ තිබෙනවා, “2013 ජනවාරි 1 වැනිදා දිනයෙන් ආරම්භ වන මුදල් වර්ෂය අවසානයේ දී එවකට පවත්නා විනිමය ප්‍රමාණය අනුව ගණන් බලා ලබන බාහිර ණය ඇතුළුව ආණ්ඩුවේ මුළු බැර කම ඒ මුදල් වර්ෂය සඳහා ඇස්තමේන්තු කරන ලද දළ දේශීය නිෂ්පාදිතයෙන් සියයට 60 ක් නොඉක්මවන බවට සහතික විය යුතු යි” කියලා. එක පැත්තකින් අපි ඒකට ගරු කරනවා. නමුත් මේක නීති පොතට දැම්මේ අපි නොවෙයි, එක්සත් ජාතික පක්ෂයේ ආණ්ඩුව කියන එක මේ අවස්ථාවේ දී සඳහන් කරනවා. අපි රජයේ ණය ප්‍රමාණය අඩු කරන්න උත්සාහ කරනවා. ඒක කරලා තිබෙනවා. ඒ වගේ ම අය වැය පරතරය අඩු කර ගන්නත් අපි උත්සාහයක් අරගෙන තිබෙනවා. නමුත් එකම සහනාධාරයක්වත් අඩු කළෙත් නැහැ. කැපුවෙත් නැහැ. එන්න, එන්න වැඩි කළා කියන එක මේ අවස්ථාවේ දී සඳහන් කරනවා. ඒ වගේ ම දරිද්‍රතාව - දුප්පත්කම - සියයට 15 ඉඳලා 8.9 දක්වා අඩු වුණා. මේක විශේෂයෙන් ම සඳහන් කරන්න ඕනෑ. වතු අංශයේ දරිද්‍රතාව සියයට 32 ඉඳලා සියයට 11.4 දක්වා අඩු වුණා. ග්‍රාමීය ක්ෂේත්‍රයේ දරිද්‍රතාව සියයට 15.7 ඉඳලා 9.4 දක්වාත්, නාගරික අංශයේ සියයට 6.7 ඉඳලා 5.3 දක්වාත් අඩු වුණා.ආයෝජන වියදම්ආරක්ෂක වියදම් හැටියට මෙතෙක් වාර්තා වෙලා තිබෙන වැඩිම වියදම වාර්තා වෙලා තිබෙන්නේ 2000 වර්ෂයේදීයි. ඒ, සියයට 5.6 යි. ඒක 2005 දී සියයට 4 යි. නමුත් 2010 වන විට සියයට 3.5 දක්වා අඩු කරලා තිබෙනවා. ඒකෙ දී මම විශේෂයෙන් ම කියන්න ඕනෑ ආරක්ෂක වියදම් කියන එක අපි සලකන්නේ ආයෝජනයක් හැටියට බව. මේ නොවැම්බර් මාසයේ 24 වැනිදා වන විට ලංකා ඉතිහාසයේ වැඩිම සංචාරකයින් ප්‍රමාණය වාර්තා වුණා. ඒ ප්‍රමාණය 750,000 ක්. 2010 වසරේ 654,000 යි. එය 2009 වසරේදී ලක්ෂ 5 යි. එහෙම නම් 750,000 ක් දක්වා වැඩි වුණේ ඇයි? ඒ , මේ රටේ ආරක්ෂාව, එහෙම නැත්නම් ජනතාවගේ ආරක්ෂාව, දේපළවල ආරක්ෂාව පමණක් නොවෙයි, සංචාරකයන්ට ලබාදුන් ආරක්ෂාව නිසායි. ඒ නිසා ආරක්ෂාවට යන වියදම් සෑම දෙයක් ම ආයෝජනයක් හැටියටයි අපි සලකන්නේ.ඇමෙරිකාව ඇති වුණු දවසේ ඉඳලා පිටින් ඇවිල්ලා ප්‍රහාර 2 යි ඒ රටට එල්ල කළේ. එකක් පර්ල් වරායට. අනිත් එක ලෝක වෙළෙඳ මධ්‍යස්ථානයට. ඒ දවස් දෙක වෙනුවෙන් ඔවුන් තවමත් ආරක්ෂක වියදම් වශයෙන් විශාල මුදල් ප්‍රමාණයක් වෙන් කරනවා. කිසිම ත්‍රස්තවාදී ප්‍රහාරයක් ඇති නොවුණු සිංගප්පූරුව අපි වගේ දෙගුණයක පමණ ආරක්ෂක වියදමක් දරනවා. අපේ හමුදාව මේ රටේ ජනතාවගේ හමුදාවක්. ඒ නිසා මේ රට එක භූමියක් හැටියට පිළිගන්නවා නම් ඒ හැම තැනකම හමුදා කඳවුරු තිබිය යුතුයි. එම නිසා ආරක්ෂක වියදම් අනිවාර්යයෙන් ම මේ රටේ සංවර්ධනයට, ජනතාවගේ ආරක්ෂාවට, ජනතාවගේ සුබසිද්ධියට අවශ්‍යයි.අපි පොලී අනුපාතය අඩු කළා. එදා පොලී අනුපාතය සියයට 30 දක්වා වැඩි වෙලා තිබුණා. ඒ නිසා විශේෂයෙන් ම ගොවීන්ට, සුළු ආර්ථිකයට කැප වන සුළු ව්‍යාපාරිකයන්ට,සුළු කර්මාන්ත හිමියන්ට විශාල බරක් යෙදුණා. ඒ වාගේම නිවාස ඉදි කරන අයට, වැඩ කරන ජනතාවට පීඩනයක් ගෙන දුන්නා. 2010 දක්වා පසු ගිය අවුරුදු 6 තුළ තිබුණු සියයට 24 - 32 ක පොලී අනුපාතය අද සියයට 8 - 16 දක්වා අඩු කරන්න හැකියාව ලැබුණා.ප්‍රථම වතාවට ආර්ථික වර්ධන වේගය උද්ධමනයට වැඩි අගයක් ගත්තා. 1991 දී ආර්ථික වර්ධන වේගය සියයට 4.6 යි. උද්ධමනය 12.2 යි.1996 දී ආර්ථික වර්ධන වේගය සියයට 3.8 යි. උද්ධමනය සියයට 15.9 යි. 2001 දී ආර්ථික වේගය සෘණ 1.5 යි. උද්ධමනය සියයට 9.6 යි. 2006 දී ආර්ථික වර්ධන වේගය සියයට 7.2 යි. උද්ධමනය සියයට 13.7 යි. 2010 දී පළමු වැනි වතාවට ආර්ථික වර්ධන වේගය සියයට 8 යි. උද්ධමනය සියයට 5.9 යි කියන එක මේ අවස්ථාවේ සඳහන් කරනවා. ඒ වාගේම 2011 දී සියයට 8 ක ආර්ථික වර්ධන වේගයක් බලාපොරොත්තු වනවා. උද්ධමන වේගය සියයට 6 ට පාලනය කරන්න අපට හැකි වෙලා තිබෙනවා. ඒ වාගේම 1977 ට පස්සේ අවුරුදු දෙකක් එක දිගට ආර්ථික වර්ධන වේගය එකම මට්ටමකත්, උද්ධමන වේගය ඒ මට්ටමට පහළින් තියා ගන්නටත් පුළුවන් වුණා.මාර්ග පද්ධතියආර්ථික වර්ධනය, මේ සියලු නිර්ණායක අනුව අපි අද ජයග්‍රහණ රාශියක් ලබා ගෙන තිබෙනවා. යටිතල පහසුකම් ගැන කතාකරන කොට අද මාර්ග පැත්තෙන් බැලුවොත් ප්‍රථම වතාවට අද ශ්‍රී ලංකාවේ ජනතාව සන්තකව අධිවේගී මාර්ගයක් තිබෙනවා. තවත් කොළඹ - කටුනායක අධිවේගී මාර්ගයත්, කොළඹ වටරවුම් අධිවේගී මාර්ගයත්, මාතර - හම්බන්තොට අධිවේගී මාර්ගයත්, ඒ වාගේම කොළඹ නුවර අධිවේගී මාර්ගයත් ඉතාම ඉක්මනින් සකස් කරන්නට කටයුතු කර ගෙන යනවා. සමහර ඒවා බොහෝ දුරට ඉදි වෙලා අවසන් වී ගෙන එනවා. ඒ වාගේම පසු ගිය කාලය තුළ මාර්ග සංවර්ධන අධිකාරිය යටතේ සම්පූර්ණ ගණන මහා මාර්ග කිලෝ මීටර් 3,753 ක් සියල්ලක්ම කාපට් කරලා සංවර්ධනය කර තිබෙනවා. ඒ වාගේම 2011 විදේශ ණය ආධාර මුදල් අරගෙන පළාත් සභා මාර්ග කිලෝ මීටර් 807.1 ක් හදලා තිබෙනවා. ජනාධිපතිතුමා පසු ගිය අය වැයෙන් වෙන් කළ මුදල්වලින් 2011 වර්ෂයේ ආර්ථික සංවර්ධන අමාත්‍යාංශය යටතේ සංවර්ධනය කළ පළාත් මාර්ග කිලෝ මීටර් 3,958 ක් වනවා. සම්පූර්ණ ගණන කිලෝ මීටර් 4,765 ක් වනවා. මේවා ඇඟට දැනෙනවා. ඒ වාගේම ගම නැඟුම යටතේ ග්‍රාමීය මාර්ග කිලෝ මීටර් 12,360 ක්ද, මඟ නැඟුම යටතේ කිලෝ මීටර් 8,779 ක්ද, පළාත් පාලන ආයතනවලින් අරමුදල්වලින් කිලෝ මීටර් 262 ක්ද වශයෙන් සම්පූර්ණයෙන් කිලෝ මීටර් 21,402 ක්, සම්පූර්ණ ගණනින් තුනෙන් එකකට සමාන ග්‍රාමීය පාරවල් සකස් කරන්නට රජයට හැකි වෙලා තිබෙනවා.විශේෂයෙන්ම 2005 දී ජල පාරිභෝගිකයන් 9,07,622 යි හිටියේ. නමුත් 2011 වන විට 14,22,657 ක් ඉන්නවා. ඒ කියන්නේ 5,15,035 කට අලුතින් ජල සම්බන්ධතා ලබා දී තිබෙනවා. ජල සම්පාදන හා ජලාපවහන මණ්ඩලයේ මහා සහ ග්‍රාමීය කුඩා ජල යෝජනා ක්‍රම යටතේ. ඉරණමඩු හරහා කිලිනොච්චිය සහ යාපනයට ජලය ලබා දීමට ඇමෙරිකන් ඩොලර් මිලියන 157 ක් වෙන් කරලා කොළඹ නගරයට පස්සේ ඇති වෙන විශාලතම ජල යෝජනා ක්‍රමය උතුරු පළාතේ, යාපනයේ සහ කිලිනොච්චියේ ජනතාව වෙනුවෙන් ඉදි කරන්න කටයුතු කරලා තිබෙනවා.වසර 2006 දී විදුලි බලය ලබා ගත් පවුල් 37,97,977 යි හිටියේ. 2011 වසරේ 9 වැනි මාසයේ 30 වැනි දා වෙන කොට එය 51,45,284 දක්වා වැඩි කරලා, අලුතින් විදුලිය දීලා, කුප්පි ලාම්පුවෙන් එළිය බලපු ජනතා පවුල් 13,47,307 ක දරුවන්ට අද විදුලි බුබුලෙන් පාඩම් කරන්න හැකියාව ලැබිලා තිබෙනවා. 2012 වසර අවසන් වෙන කොට මේ සියලු දෙනාටම විදුලිය ලබා දෙන්න ජනාධිපතිතුමා මෙවර අයවැයෙන් ප්‍රතිපාදන වෙන් කර තිබෙනවා. දැනටමත් ගම්පහ, කළුතර සහ හම්බන්තොට වැනි දිස්ත්‍රික්ක කීපයකට විදුලිය සියයට සියයක් දෙන්න හැකියාව ලැබී තියෙනවා. ඒ වාගේම විදුලිබල ජනනය සඳහාත් විශාල ආයෝජනයක් කරලා නොරොච්චෝලේ, ඉහළ කොත්මලේ වැනි බලාගාර අප ක්‍රියාත්මක කරලා තිබෙනවා. මේ අනුව කළුවර යුගයක් නැතිව මේ දකුණු ආසියාවේ දින තුන්සිය හැටපහේම පැය 24 පුරාම විදුලිය දෙන එකම රට බවට ශ්‍රී ලංකාව පත් වෙලා තිබෙනවා.අධ්‍යාපනයඅධ්‍යාපනයටත් විශාල මුදල් ආයෝජනයක් කරලා තිබෙනවා. 2005 දී ලංකාවේ ගුරුවරු 1,89,234 යි හිටියේ. 2010 දී එම ප්‍රමාණය 2,15,692 ක් දක්වා, අලුත් ගුරුවරු, ඒ කියන්නේ විශ්‍රාම ගිය අයත් නැතිව 26,458 කින් වැඩි වෙලා තිබෙනවා. ඒ වාගේම මේ සමානව පන්ති කාමර සහ අනිකුත් පහසුකම් සහ විද්‍යාගාර ලබා දී තිබෙනවා. ආර්ථික සංවර්ධන අමාත්‍යාංශය යටතේ පාසල් 6,895 කට මේ අවුරුද්දේ විතරක් වැසිකිළි කැසිකිළි පහසුකම් ලබා දීලා තිබෙනවා.අද විභාග ප්‍රතිඵල දෙස බැලුවොත් ඒ විභාග සමත් සංඛ්‍යාවේ පැහැදිලි වර්ධනයක් අපට දකින්න පුළුවන්. සියයට 47.7 ක් සමත් සංඛ්‍යාව 2010 දී සියයට 58.8 දක්වා වැඩි වෙලා තිබෙනවා. ඒ වාගේම විශ්වවිද්‍යාලයට සුදුසුකම් ලබන ගණන සියයට 59.2 ඉඳලා සියයට 61 දක්වා වැඩි වෙලා තිබෙනවා. ඒ වාගේම 2006 දී විශ්වවිද්‍යාලවලට ඇතුළු කළ ගණන 18,520 යි. 2005 දී එය 13,396 යි. 2010 දී එය 21,547 යි. 2011 දී එය 22,016 දක්වා ඉහළ නංවා තිබෙනවා.ද්විතීක පාසල් 1,000 ක් හා ප්‍රාථමික පාසල් 5,000 ක් යටතේ මේ රටේ පාසල් යන සියලු දරුවන්ට හොඳ අධ්‍යාපනයක් ලබා දීමට කටයුතු කිරීමටත්, ඒ වාගේම තොරතුරු තාක්ෂණය, සාක්ෂරතාව සියයට 14 කින් වැඩි කරමින් සියයට 30 දක්වා ඉහළ නංවන්නත් කටයුතු කරලා තිබෙනවා. ඒ වාගේම රැඳී සිටීමේ අනුපාතය 5 වන ශ්‍රේණියේ සියයට 97.7 සිට 98.6 දක්වාත්, 9 වන ශ්‍රේණියේ සියයට 96.9 දක්වාත් ඉහළ නංවන්න කටයුතු කරලා තිබෙනවා.සෞඛ්‍ය ක්ෂේත්‍රයේත් විශාල ප්‍රගතියක් ලබා තිබෙනවා. 2005 දී වෛද්‍යවරු සිටියේ 9,070 යි.2010 වන කොට වෛද්‍යවරුන්ගේ සංඛ්‍යාව 14,005 දක්වා වැඩි කර ගන්න පුළුවන්කම ලැබී තිබෙනවා.ඇඳන් සංඛ්‍යාව 61,937 සිට 69,501 දක්වා වැඩි කරන්නත්, අලුතින් ඇඳන් 7,564 ක් ලබා දෙන්නත් පුළුවන්කම ලැබී තිබෙනවා. ඒ වාගේම හෙදියන්ගේ සංඛ්‍යාවත් විශාල මට්ටමකින් ඉහළ දමා තිබෙනවා.මේ අනුව මහ රෝහල් දියුණු කරනවා වාගේම මේ අමාත්‍යාංශය යටතේ විතරක් නොවෙයි, අපේ ආර්ථික සංවර්ධන අමාත්‍යාංශයේ “ගම නැඟුම” වැඩසටහන යටතේ ළමා හා මාතෘ සායන සංවර්ධනයට තෝරා ගත් මාතෘ සායන 1,646 ක් සංවර්ධනය කිරීම සඳහා රුපියල් මිලියන 2,031 ක් වෙන් කරලා, මේ වන කොට ඒ කටයුතු කෙරී ගෙන යනවා.අපි විවිධ ක්ෂේත්‍රවලින් - කෘෂිකර්ම, කර්මාන්ත සේවා පැතිවලින් දියුණුවක් ලබා ගෙන තිබෙනවා.විශේෂයෙන්ම මහින්ද චින්තන වැඩ පිළිවෙළ යටතේ පුද්ගලයා ගොඩ නඟා, පවුල ගොඩ නඟා, ඒ තුළින් ගම හදලා, ගම හැදීම තුළින් රට හැදීම ඉලක්ක කර ගත් වැඩ පිළිවෙළක් දියත් වනවා. මේ යටතේ විශේෂයෙන්ම ගෘහස්ත ආර්ථික ඒකක 10,00,000 ක් හැදීම “දිවි නැඟුම” වැඩසටහන තුළින් මේ අවුරුද්දේ මුලදී ක්‍රියාත්මක කළා. මෙවර අය වැයෙන් එය 25,00,000 දක්වා වැඩි කරන්න කටයුතු කරලා තිබෙනවා. “දිවි නැඟුම” වැඩසටහන රජයේ වැඩක් නොවෙයි.පැරැණි ආර්ථික රටාවවිශේෂයෙන්ම උතුරු නැඟෙනහිර ඒ වාගේම දකුණ, බටහිර මේ සියලු ප්‍රදේශවල අපේ පැරැණි ආර්ථික රටාව, ජීවත් වීමේ රටාව නැවත ඇති කරන්නයි. තමන්ගේ වත්තේ පලතුරු ටික, තමන්ගේ වත්තේ එළවළු ටික ඒ වාගේම පස්ගෝරස ටික ඒ වාගේම තමන්ට අවශ්‍ය සුළු කර්මාන්තයක් තුළින් ඒ තමන්ගේ දිවිය නඟා සිටුවීමේ වැඩ පිළිවෙළක්. එම නිසා විශේෂයෙන් විපක්ෂය මේ සඳහා අවංකව සහයෝගය දිය යුතුයි. මේක ජාතික ව්‍යාපාරයක් හැටියට අප කටයුතු කරන නිසා.ජනාධිපතිතුමාගේ බලාපොරොත්තුව ආහාර සුරක්ෂිතතාවය රට තුළ පමණක් ඇති කිරීමට නොවෙයි. මේ රටේ ඉන්න හැම පවුලකටම, හැම පුද්ගලයාගේම ආහාර සුරක්ෂිතතාවය “දිවි නැඟුම” තුළින් ඇති කරන්නයි.එම නිසා ඒ තුළින් වස විෂවලින් තොර ආහාර ගන්න හැකියාව ජනතාවට ලැබෙනවා. ඒ වාගේම තමන්ගේ වියදම් ප්‍රමාණය අඩු කර ගන්න පුළුවන්කම ලබෙනවා. ඒ වාගේම නිරෝගී ජනතාවක් බිහි කරන්න, නැවුම් රසවත් ආහාර ලබා ගැනීමට මේ “දිවි නැඟුම” තුළින් කටයුතු කරන්නට පුළුවන්.ඒ වගේම “දිවි නැඟුම” තුළින් පවුල එහෙම නැත්නම් පුද්ගලයා, ආර්ථිකය ශක්තිමත් කරනකොට, පෝෂණ තත්ත්වය වැඩි දියුණු කරනකොට ඔවුන් ජීවත්වන සමාජය වන ගම නඟා සිටුවීමට “ගම නැඟුම” තුළින් කටයුතු කරනවා. ඒ සඳහා මේ අවුරුද්දේ පමණක් ග්‍රාමීය පාරවල් කිලෝ මීටර් 5162 ක් මේ අපේ මන්ත්‍රීවරුන්ගේ මාර්ගයෙන් අප හදනවා. ප්‍රජා ජල යෝජනා ක්‍රම 907 ක්, පෙර පාසල් 4769 ක් සංවර්ධනය කරනවා.ගම නැගුමගිය අයවැයෙන් ක්‍රියාත්මක කර දැනට පෙර පාසල් 4,769 ක් සංවර්ධනය කරනවා. අපේ ග්‍රාමීය ආර්ථිකය තුළ වැදගත් වන සුළු වාරිමාර්ග 5,074 ක් මේ “ගම නැඟුම” තුළින් අද ප්‍රාදේශීයව ක්‍රියාත්මක වෙනවා.ඒ වාගේම විදුලිය දීර්ඝ කිරීම්, සතිපොළ පමණක් නොවෙයි, මා කිව්වා වාගේ අද හැම ගමකම, හැම ආසනයකම සාමාන්‍ය වශයෙන් කිලෝ මීටර් 25 ත් කිලෝ මීටර් 50 ත් අතර පළාත් මාර්ග කාපට් කිරීමේ කටයුත්ත කෙරෙනවා. ඒ වාගේම මේ අය වැයෙන් අපට ප්‍රාදේශීය සංවර්ධනයට මුදල් ලබා දී තිබෙනවා.ඒ මඟින් ලබන අවුරුද්දේ - අපේ රටේ ජනතාවගෙන් සියයට 80 ක් අඩු ගණනේ සතියකට එක සැරයක්වත් යන තැනක් තමයි සති පොළ - ගොවි ජනතාව තමන්ගේ ද්‍රව්‍ය විකුණන්න ඒ වාගේම බඩු මිලදී ගන්න පාරිභෝගිකයන් යන ස්ථානයක් තමයි සති පොළ - ඒ සති පොළ සියල්ල දියුණු කරන්න ජනාධිපතිතුමා මුදල් ලබා දී තිබෙන බව මේ අවස්ථාවේදී සඳහන් කරන්නට ඕනෑ.බස් නැවතුම්පොළ වාගේම ස්වයං රැකියා දියුණු කිරීමට මේ අය වැයෙන් විශාල මුදල් සම්භාරයක් ලබා දී තිබෙනවා. රජය සංචාරක ව්‍යාපාරය සඳහා විශාල මුදල් සම්භාරයක් පෞද්ගලික අංශයෙන් ආයෝජනය කරනවා. විශේෂයෙන්ම මම සඳහන් කරන්නට ඕනෑ, මේ වෙලාවේ උතුරු ප්‍රදේශයට විශාල මුදල් ප්‍රමාණයක් ආයෝජනය කර තිබෙනවා. 2009 මැයි මාසයේ 18 වනදායින් පස්සේ ගුවන් යානා 28 ක් මේ රටට අලුතෙන් ඇවිත් තිබෙනවා.එයින් ආසන ප්‍රමාණය - මගී ආසන 4321 ක් වැඩි වෙලා තිබෙනවා. මේක 1978 ඉඳලා BOI එක පිහිටවපු දවසේ ඉඳලා, මේ රටට ඇවිල්ලා තිබෙන්නේ ඇමෙරිකන් ඩොලර් බිලියන 6,802 යි. හැබැයි 2008 සිට 2011 තුන්වැනි කාර්තුව දක්වා ඇමෙරිකන් ඩොලර් 4,024 ක් ලැබිලා තිබෙනවා.ලෝකයේ එක එක රටවල සංවිධාන විසින් කරපු ශ්‍රේණිගත කිරීම මඟින් Doing Business Index එක, Global Competitiveness Index එක, Human Development Index  එක, Basic Requirements Index එක, ඒ විධියට ආයතන රාශියකින් ගිනි සංගුණකය, මෝඩීස් ආයතනය, Standard and Poor’s. World Travel Market ආදී මේ සියලු ඒවායෙන් ශ්‍රී ලංකාව 2006 - 2011 තුළ විශාල ලෙස ඉදිරියට ගිහිල්ලා තිබෙන බව සඳහන් කර තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ab1112042</link>
    <topic>කන්නන්ගර මාදිලියේ අධ්‍යාපන හැරවුමක් අවශ්‍යයි</topic>
    <author>සුභාෂිණී ජයරත්න</author>
    <content>අධ්‍යාපන අමාත්‍ය බන්දුල ගුණවර්ධනමෙවර අයවැය ඇස්තමේන්තුව තුළ ඉතා පැහැදිලිව සිංහල, ඉංග්‍රිසි හා දෙමළ භාෂාවෙන් සඳහන් කර තියෙනවා, පාසල් හය දහසේ වැඩසටහනට 2012 වර්ෂයේ සිට මුදල් වෙන්කරන ආකාරය. ඒ අනුව බිම් මට්ටමේ තිබෙන ප්‍රාථමික පාසල් ළමා මිතුරු පාසල් (Child Friendly Schools) ලෙස ගොඩනඟන අතර ඒ ප්‍රාථමික පාසල් ජාලයේ පෝෂණය සඳහා සියලු භෞතික හා මානව සම්පත්වලින් පිරි ද්විතීක පාසල් දහසක් ගොඩනඟනවා.මුළු පාසල් ප්‍රමාණය හය දහසක්. 2012 සිට 2016 දක්වා නිශ්චිත කාල රාමුවක් තුළ කොළඹ, මහනුවර, කුරුණෑගල එසේත් නැතිනම් ගාල්ල, මාතර නගරවල ජනප්‍රිය යැයි සම්මත පාසලක තිබෙන සියලුම පහසුකම් ගමේ දරුවන්ට ලබා දෙමින් සෑම ප්‍රාදේශීය ලේකම් කොට්ඨාසයකම අවම වශයෙන් සපිරි ගුණාත්මක අතින් ඉහළ යහපත් පාසල් දහසක් ගොඩනඟනවා.නිදහස් අධ්‍යාපනය හඳුන්වා දුන් අවස්ථාවේ ආචාර්ය සී.ඩබ්.ඩබ්.කන්නන්ගර මැතිතුමා මෙවැනි පාසල් ජාලයක් එවකට පැවැති තත්ත්වය තුළ නිර්මාණය කළා. ඒ පාසල් හැඳින්වූයේ මැදි විදුහල්, මධ්‍ය මහා විද්‍යාල ලෙසයි. (Central Colleges) අද සිටින තරුණ දෙමවුපියන්ට, තරුණ පරම්පරාවට මේ පාසල් පද්ධතිය පිළිබඳව අවබෝධයක් නැහැ. අනවබෝධය තුළයි මේ ප්‍රශ්න කිරීම් විවේචන සිදුවන්නේ. ඒ නිසා අද කවුරුත් කන්නන්ගර මැතිතුමාට ගරු කරනවා. මන්ද එතුමා නිදහස් අධ්‍යාපනයේ පියා.එතුමා එ.ජා.පක්ෂයේ පමණක් නොවේ, රාජ්‍ය මන්ත්‍රණ සභා යුගයේදී සිංහල මහා සභාව නියෝජනය කරමිනුයි කටයුතු කළේ. එය කවුරු තමන්ගේ ගිණුමට බැර කර ගත්තත් කමක් නැහැ. මේ අවදිය තුළ රාජ්‍ය මන්ත්‍රණ සභාවේ තිබුණේ ආසන 50යි. ඒ ආසන 50 සියලුම පාසල්වලට එක හා සමාන සම්පත් බෙදන්න බැරි බව ඕනෑම අධ්‍යාපනඥයින් පවා පිළිගන්නා සත්‍යයක්. එතුමා අදහස් කළේ සෑම ප්‍රාදේශීය ලේකම් කොට්ඨාසයකම, සෑම මැතිවරණ කොට්ඨාසයකම එක පාසලක් හදා පාසල් 54ක් නිර්මාණය කරන්නයි.මැදි විදුහලඒ අනුව පොරමඬුල්ල, අනුරාධපුර, තෝලංගමුව, පැල්මඩුල්ල, වීරකැටිය රාජපක්ෂ, හංවැල්ල රාජසිංහ, රුවන්වැල්ල රාජසිංහ යනාදී වශයෙන් මධ්‍ය විද්‍යාල 54ක් කළා. මේ 54 තුළ විශේෂ ලක්ෂණ තිබුණා. ප්‍රාථමික අංශයක් තිබුණේ නැහැ. එය තිබුණේ ගම්මට්ටමින්. අද දරුවා හැතැප්ම 30-40 දුර යන්නේ හිමිදිරි පාන්දර නැඟිටලා මසට ගෙනියන බ්‍රොයිලර් කුකුළෙක් වගේ. නිදිමත දරුවෙක් පාසලට ප්‍රවාහනය කරලා, වටපිට සෞන්දර්යයක් විඳීන්නට නැතුව ළමා කාලය උදුරාගෙන, දෙමවුපිය උවමනාවට දරුවන් සිරකාරයන් බවට පත් කරන අධ්‍යාපනයක් කන්නන්ගර යුගයේ තිබුණේ නැහැ.එතුමා කිව්වේ ගලා යන දියදහර, පීදෙන ගස්වැල්, සතා සිවුපාවාගේ හඬ විඳිමින්, වෙල් ඉපනැල්ලේ දුව පැන විවිධ සිතුවිලි රටා එකතු කර ගනිමින් ගමේ දරුවන් සාමූහිකව එකතු වී ගමේ පාසලට යා යුතු බවයි. ඒ පාසල්වලට ළමයින් ඇතුළු කරන්න උප්පැන්න සහතික වෙනස් කරන්න, පගා දෙන්න, දේශපාලන මැදිහත්වීම් කිසිවක් නැහැ. ඒ දරුවෝ කුඩා කළ 1-5 දක්වා පාසලකට යනවා. මධ්‍ය මහා විද්‍යාල පටන්ගත්තේ 6 සිට 13 දක්වා. එයට ඒ පළාතේ සිටින දක්ෂ දරුවෝ, ශිෂ්‍යත්ව සමත් දරුවෝ, අවට දරුවෝ ඇතුළු වෙනවා. මේ පාසල පිහිටා තියෙන්නේ ඉතාම සුන්දර වටපිටාවක.පෙට්ටි ගහනවා වගේ ඒ ගොඩනැඟිලිවල තට්ටු ගහන්නෙ නැහැ. අක්කර 10, 15, 20 වගේ විශාල ඉඩමක් තිබුණා. කෘෂිකර්ම කටයුතු කරන්නත් ඉඩ තියෙනවා. හරියට පුංචි විශ්වවිද්‍යාලයක් වගේ. පේරාදෙණිය විශ්වවිද්‍යාලයට වඩා පොඩියි. නමුත් හරිම සුන්දරයි. ඒ දරුවාට මේ පාසල් භූමියට ඇතුළු වනවිටම දැනෙන්නේ සුන්දර හැඟීමක්. එදා පාසල් කාලය තමයි සුන්දරතම කාලය.මතක සිටින කාලයක් ගොඩනැඟුවා. මේ පාසල් මිශ්‍ර පාසල්. කුඩා කාලයේ දරුවෝ ජාති, ආගම්, වර්ණ, කුල, ලිංග භේද අනුව බෙදන්නෙ නැහැ. මිශ්‍ර පාසලේ ගෑනු, පිරිමි දරුවෝ හැදෙන්නේ එකට. අධ්‍යාපන මනෝ විද්‍යාඥයින් කියන ආකාරයට ලජ්ජාව හා භය යන දෙක ඇතිවීමත් ජීවිතයේ විවිධ අභියෝගවලට දැරිය හැකි ආකාරයට මුහුණ දීමටත් හැකියාව ලැබෙන්නේ මිශ්‍ර පාසල්වලින් බවයි පිළිගැනීම.මේ අය අද මෙසේ සිතනවිට රාජ්‍ය මන්ත්‍රණ සභා යුගයේදී කන්නන්ගර මැතිතුමා පැහැදිලිව තේරුම් ගෙන තිබුණා අධ්‍යාපනයට අවශ්‍ය උත්තේජනය ලබාගෙන සජීවී කරණයක් ඇති වන දරුවන් තැනෙන්න නම් මිශ්‍ර පාසල් තුළ ඒ අය හැදිය යුතු බව. අද පාසල් වෙන්කිරීම නිසා සිකුරාදා සෙනසුරාදා දින දෙක තුළ කිසිම කාන්තා පාසලකවත්, කිසිම පිරිමි පාසලකවත් දරුවන් පාසල් අධ්‍යාපනයෙන් එළියට යාම බැඳලා නතර කරන්න බැරි තත්ත්වයක්.මේවා මානසික සාධක. ඒවා ගැන විශ්ලේෂණයක් කර නැහැ. එදා එහෙම ප්‍රශ්නයක් තිබුණේ නැහැ. අදත් නගරවල මධ්‍ය මහා විද්‍යාලයට, හංවැල්ල රාජසිංහ මධ්‍ය මහා විද්‍යාලයට, පන්නිපිටිය ධර්මපාල විද්‍යාලයට ගිහින් බැලුවොත් මේවා මිශ්‍ර පාසල්. තෙවැනි ලක්ෂණය මේ පාසල් දරුවන් අටවැනි වසරේදී බෙදෙනවා. විද්‍යා, කලා, වාණිජ ද කියලා. දරුවාට මුලදී යන දිශාව තෝරාගන්නට ඉඩ දෙනවා.එවිට සාමාන්‍ය පෙළ පංතියට වාණිජ අංශය තෝරාගත් දරුවෙකුට වාණිජ විද්‍යාව, ආර්ථික විද්‍යාව, ගණකාධිකරණය, පොත්තැබීම, ලඝුලේඛනය හා යතුරු ලියනය ඉගැන්වෙනවා. මේ දරුවන් සාමාන්‍ය පෙළ හැලුනත් අඩුම තරමේ යතුරු ලේඛණය කරන්න පුළුවන් දරුවෙක් වෙනවා.මේ දරුවන් සියල්ල වඩු වැඩ කළ යුතුයි. විද්‍යා ගණිත අංශයේ සියලු දරුවන් වඩු වැඩ කළ යුතුයි. වඩු සර් කෙනෙක් ද ඒ සඳහා ඉන්නවා. අපි එදා වඩ්ඩා කියලත් කිව්වා. එහෙම කියන්න හොඳ නැහැ.එදා දරුවන්ට ලී ඉරන්න, යතු ගාන්න, ඇණයක් ගසන්න, අවබෝධ ලබාගන්න වඩු වැඩ කාල පරිච්ඡේදයක් තියෙනවා. පාසලට එනවිට මැටි අරගෙන එන්න ඕන. දරුවන් මැටි අනලා එක එක නිර්මාණ කරනවා. ඒ සඳහා මිස්ලා වෙනම හිටියා. අත්යන්ත්‍ර රෙදිපිළි කර්මාන්තය උගන්වන්න පාසලේ අත්යන්ත්‍ර ගෙනත් හයිකරලා තිබුණා.ඉඩකඩදරුවන් ඒවායින් රෙදි වියනවා. ලෝහ වැඩ, මෝටර් රථ යාන්ත්‍රික විද්‍යාව, ඉලෙක්ට්‍රොනික් විද්‍යාව උගන්වන්න පාසලේ ගුරුවරු හිටියා. කෘෂිකර්ම කටයුතු කරන්න විශාල ඉඩමක් තිබුණා. පැළයක් බද්ධ කරන්න, පැළයක් හිටුවන්න, පැළ පිළිබඳ ප්‍රායෝගික වෘත්තීය පුහුණුවක් සමඟ තමයි සාමාන්‍ය පෙළ මට්ටමේ දැනුම ලැබුණේ.මේ දරුවන් ඊට පසු උසස් පෙළට යනවා. එතැනදී උසස් පෙළ විද්‍යා, ගණිත, විෂය ධාරා තියෙනවා. සාමාන්‍ය පෙළ හැදෑරූ විෂයයන් ඊට වඩා ඉහළ මට්ටමකින් උසස් පෙළ දි ඉගෙන ගන්නවා. ඒවායින් සමහරු විශ්වවිද්‍යාලයයට ඇතුළු වෙනවා. අනිත් අය යම් කිසි පුහුණුවක්, දැනීමක්, හැකියාවක් සහිත නිර්මාණාත්මක මිනිසුන් වෙනවා.මේ අනුව එදා පොරමඬුල්ල මධ්‍ය මහා විද්‍යාලයෙන් උසස් අධ්‍යාපන අමාත්‍ය එස්.බී.දිසානායක, මහා රංගධර ජයලත් මනෝරත්න ද බිහිවී ලාංකීය සමාජයේ ඉහළටම ආවා.අගවිනිසුරු ශිරාණි බණ්ඩාරනායක මහත්මිය තෝලංගමුව හා අනුරාධපුර මධ්‍ය මහා විද්‍යාලයෙන් ද නිශ්ශංක දිද්දෙනිය පැල්මඩුල්ල මධ්‍ය මහා විද්‍යාලයෙන් ද නාවික හමුදාපති සෝමතිලක දිසානායක මහතා නාරංවල මධ්‍ය මහා විද්‍යාලයෙන් ද, පාපන්දු සංගමයේ සභාපති මනිලාල් ප්‍රනාන්දු කළුතර තිස්ස මධ්‍ය මහා විද්‍යාලයෙන් ද අමාත්‍ය විමල් වීරවංශ තිස්ස මධ්‍ය මහා විද්‍යාලයෙන් ද, සෝමවීර සේනානායක රුවන්වැල්ල මධ්‍ය මහා විද්‍යාලයෙන් ද, උපකුලපති බෙල්ලන්විල විමලරතන හිමි පිලියන්දල මධ්‍ය මහා විද්‍යාලයෙන් ද මම හංවැල්ල රාජසිංහ මධ්‍ය මහා විද්‍යාලයෙන් ද බිහිවූ අයයි. මේ මධ්‍ය විද්‍යාල පරම්පරාව හිතනවාට වඩා වැඩිපුර යමක් හිතිය හැකි පෙනෙනවාට වඩා වැඩිපුර යමක් පෙනිය හැකි, ඇසෙනවාට වඩා වැඩිපුර යමක් ඇසිය හැකි වෙනස්ම ජනතාවාදී මානවාදී මිනිසුන් පිරිසක් මේ මධ්‍ය විද්‍යාල සංකල්පය තුළින් බිහිවුණා.අවසානයේ කන්නන්ගර මහතා අසරණයෙක් බවට පත්වුණා. අද මල්මාල දාල ගීත ගයන්නේ ඔහු මැරුණට පසුයි. මම එතුමා 1961 ඔක්. 26දා ලියූ ලිපියක් කියවන්නම්.එය ලියා තිබුණේ ආර්.එම්.පැල්පොළ කියන කතානායතුමාට. “....ආයෝජන නිවාස, ඉඩම් හෝ වෙනත් ප්‍රවේශයකින් කිසිම පෞද්ගලික ආදායමක් නැතිව මා වසර ගණනාවක්ම ජීවත්වූයේ මාගේ මිත්‍රයින්ගේ හා හිතවතුන්ගේ ත්‍යාගශීලීත්වය මතය. මගේ සෞඛ්‍ය තත්ත්වය රැකගැනීම සඳහා අවශ්‍ය දේ සඳහා ගෙවිය යුතු බිල්පත් නොගෙවා ගොඩගැසී ඇත.මිත්‍රයින්ගෙන් හා නෑදෑයින්ගෙන් මූල්‍යාධාර ගැනීමට සිදුවීම ශතවර්ෂ තුනෙන් එකක කාලයක ඇමැති ධූරය දැරූ මා වැන්නෙකුගේ ගෞරවයට තරම් නොවන බව ඔබතුමා පිළිගන්නවා ඇතැයි සිතමි. ශතවර්ෂ කාලක් තරම් අසාමාන්‍ය ලෙස දීර්ඝ කාලයක් කාගේ පිළිගැනීමට අනුව රජයට සේවය කළ බව මා අවංකව කල්පනා කරන බැවින් මා දැන් සිටින තත්ත්වය සලකා රජයෙන් ක්ෂණික සහනයක් සලසන ලෙස මා ආයාචනා කරමි...”මේ නිදහස් අධ්‍යාපනයේ පියා ගේ ඉල්ලීමකි. එදා මේ පාර්ලිමේන්තුව රුපියල් ලක්ෂයක් දුන්නා. එතුමාට පසුව ජීවත්වන්න මසකට රුපියල් 500 දීමනාවක් දුන්නා. ඔහු පානදුර රෝහලේ අසරණයෙක් ලෙස මියයන තෙක්ම ජීවත්වුණේ මේ රු.500 දීමනාවෙන්.නිදහස් දරුවෝඅපි අද නිදහස් අධ්‍යාපනයේ දරුවෝ. අද අපිට තියෙන්නේ ප්‍රශ්න පත්‍රයේවත්, පෙළ පොතේවත් ගුණාත්මක බව පිළිබඳ ප්‍රශ්නයක් නොවෙයි. මේ අධ්‍යාපනයෙන් බිහිවන අයට ජීවිතයක් පාසල් අධ්‍යාපන ක්‍රමයෙන් උරුමකර නොදීමයි ඛේදවාචකය.කන්නන්ගර මහතාගේ මරණයෙන් පසු බටහිර අනුකරණවාදී අධ්‍යාපනඥයෝ නැවත වතාවක් කන්නන්ගර මහතා වැළලුවා. නැඟිටින්න බැරිවන ලෙස කොන්ක්‍රීට් දැම්මා. අපි නැවතත් එතුමා නැඟිටුවනවා මහින්ද චින්තන ජාතික පුනර්ජීවන වැඩ සටහන යටතේ. මේ රටේ 40 ලක්ෂයක් දරුවෝ ඉන්නවා. අම්මා තාත්තා තමන්ට යන්න බැරිවූ තැනකට දරුවා යවන්න හදන්නේ.තමන්ට අහිමිවූ ඔටුන්න දරුවාගේ හිස මත පලඳන්න තමයි හැම අම්මෙක් තාත්තෙක්ම අපේක්ෂා කරන්නේ.සෑම දෙමවුපියෙක්ම පාසලකට දරුවෙක් ඇතුළු කරන්න උනන්දු වෙනවා. ඒ නිසා ඉන්දියාව, පකිස්තානය, නේපාලය, භූතානය, වැනි සාර්ක් කලාපීය රටවල් සමඟ සාපේක්ෂව බැලීමේදී අපේ ඇතුළත්වීමේ අනුපාතය සියයට සියයි. පළමු ශ්‍රේණියට දරුවා ඇතුළු කළ පසු අපි ඊළඟට බලන්නේ පහේ ශිෂ්‍යත්ව විභාගය. මන්ද හොඳ පාසලකට ළමයා ඇතුළු කර ගන්නට.ශිෂ්‍යත්ව විභාගයෙන් පස්සේ හොඳ පාසල් කියලා ලංකාවේ තියෙන්නේ පාසල් 53යි. පාසල් 10000ක් අපේ රටේ තියෙනවා. එකම දරුවෙක් වත් ඇතුළු කරන්නට ඉල්ලන්නේ නැති පාසල් 124ක් තියෙනවා. දරුවෝ 50ට අඩු පාසල් 1552ක් තියෙනවා. නමුත් මේ පිළිණු ප්‍රවෘත්තියෙන් සමහර පුවත්පත්වල අලුත් ප්‍රවෘත්තියක් වෙලාත් පිටවෙනවා. ළමයි 2500ට වැඩි පාසල් තියෙන්නේ197යි. අපි අධ්‍යාපනය කියලා කතාකරන්නේ මේ පාසල් 197 ගැනයි. මොන තරම් වැරදිද බලන්න.විභාගමේ දරුවන් ශිෂ්‍යත්වයෙන් සමත්ව 6 සිට 11 වසර දක්වා එකම විෂය ධාරාවක් යටතේ ගොස් අ.පො.ස සාමාන්‍ය පෙළ විභාගයට තියෙනවා. එය විභාග දෙපාර්තමේන්තුවෙන් තියන්නේ. මේ බිත්තියේ හැපිලා ලක්ෂ ගණනක් දරුවෝ අසමත් වෙලා ඇදවැටෙනවා. මේ අවුරුදු 15 දරුවා අන්තිමේදී සමාජ ගතවෙනවා.මොනවද ඉගෙන ගත්තේ කියලා ඇහුවහම ඒ දරුවට කියතහැකි මම විද්‍යාව, ගණිතය ඉගෙනගත්තා කියලා. 8 ය8 කීයද කියලා ඇහුවහම දන්නෙ නැහැ. මන්ද චක්කර පාඩම් කරන්න ඕන නැහැ කියලා තියෙන නිසා. ඊට පස්සේ 8, 9 ශ්‍රේණිවලදි තමන්ට කැමති දිශාවකට බෙදෙන්නට හමුවන්නේ නැහැ. පොදු විෂය මාලාව තබා, පළමු බස, දෙවැනි බස, ආගම, විද්‍යාව, ගණිතය ඉතිහාසය බාස්කට් එකකින් ලේසියෙන් තෝරාගන්නවා. දරුවෝ හිතනවා ලේසියෙන් ‘ඒ’ සාමාර්ථයක් ගත හැකියි කියලා. අද විභාගය දරුවන්ට අභාග්‍යයක් වෙලා.දරුවන්ට ක්‍රීඩා කරන්න කතා කළහම විභාගය තියෙනවා කියනවා. නටන්න කතා කළහම කියනවා නැටුවා හොඳටම ඇති, දැන් තියෙන්නේ විභාගය කියනවා. නවකතාවක් කියවන කොට අම්මා එය අල්ලා විසිකරනවා. වීසි කරලා කියනවා දැන් තියෙන්නේ විභාගය කියලා. නිර්මාණයක් කරන්න ගියත් එහෙමයි. අන්තිමේදී විභාගය අභාග්‍යයක් වෙලා. ත්‍රිවිධ රත්නය තුන්තරා බෝධිය වගේ තමයි ශිෂ්‍යත්ව, සා/පෙළ, උසස් පෙළ විභාග.උසස් පෙළට අද තුන්ලක්ෂයක් යනවා; පතරංග ජාතකයක් වගේ විෂය නිර්දේශයක් තියෙනවා. මීට පෙර ඒ දරුවන් ඒ විෂය කර නැහැ. එක පාරටම වසර දෙකකදි දැවැන්තවිෂය නිර්දේශයක් දී එය කරන්න කියනවා. 13 වන වසරේ බලු කපුටෙක්වත් පාසලේ නැහැ. ළමයි දැනුම සොයාගෙන රටපුරා දුවනවා. මෙහෙම කර උසස් පෙළ විභාගයට වාඩි වන තුන් ලක්ෂයෙන් 22000 ක් විශ්ව විද්‍යාලයයට යනවා. අනිත් අය දෙතුන් සැරයක් කරනවා. පොපියන චමත්කාරය සහිත භද්‍ර යෞවනයෙන් අතරමංව කරන්නේ මොකක්ද? කියා අනිත් අය කල්පනා කරනවා. අවුරුදු 15 කට පසු අම්මලගේ තාත්තලගේ ඇස් ඇරෙන්නේ දැනුයි. දෙමව්පියන් හිතුවේ සරල මතුපිට දේයි.රැකියා අවස්ථාපස්සේ ඒ අය දේශපාලනඥයෝ ළඟට එනවා. ඇවිත් උසස් පෙළ සාමාන්‍ය පෙළ ගත් ප්‍රතිඵල කියනවා. මේ දක්ෂ දරුවෝ. නමුත් විශ්ව විද්‍යාලයයට තේරුණේ නැහැ. දැන් මොකද කරන්නේ. මුලින් ම පටන් ගන්නේ කොහොම හරි බැංකුවකට තල්ලු කර දෙන්න කියලයි. යන්න බැරි වුණාම කියනවා ලේ බැංකුවට හරි කමක් නැහැ කියනවා. පිරිමි දරුවෙක් නම් කියනවා වරායට තල්ලු කර දෙන්න, මුහුදට නැතුව කියලා.මා පස්සේ මගේ ළඟට ඇවිත් පාසල් කම්කරු, පර්යේෂණ සහකරු, පුස්තකාල සහායක තනතුරකට තල්ලු කරන්න බැරිද කියලා අහනවා. මට එහෙම තල්ලු කරන්න ක්‍රමයක් නැහැ. මහා භාණ්ඩාගාර කළමනාකාර දෙපාර්තමේන්තු එහෙම තල්ලු කරන්න දෙන්නෙත් නැහැ. මේ දරුවා පස්සේ තමන් හැදූ වැඩූ දෙමව්පියන්ට වෛර කරනවා.පාසලට, විදුහල්පතිට වෛර කරනවා. පසුව සමස්ත සමාජයට වෛර කරනවා. ඒ සඳහා උත්තේජනය ලබාදෙනවා. විවිධ දේශපාලන කණ්ඩායම් පොළොඹවනවා ගහපියව්, කඩ පියව්, මරපියව් කියලා. අන්තිමේදී විභාග වෙනුවට තුන්තරා බෝධිය බවට පත්වෙන්නේ පාප්ප, තාප්ප, පෝස්ටර්.මේ අය මේ කාල පරිච්ඡේදය තුළ මරාගෙන මැරෙන්න යනවා. 120,000 ක වටිනා මනුෂ්‍ය ජීවිත මේ ජාතියට අහිමි වෙනවා. අධ්‍යාපනයේ ඛේදවාචකය මෙයයි. අධ්‍යාපනය මේ සියල්ලටම ප්‍රධාන හේතුවයි. රටට සමාජයට ආදරය කරන විදුහල්පතිවරු පමණක් 52 මැරුවා. සමහර විදුහල්පතිවරු මරලා මිනී ඔළුව ගෙනත් වැටේ සවි කළා.ආදරයේ උල්පත වූ අම්මා... ගිතය ලියූ ප්‍රේමකීර්ති ද අල්විස් වත් බල්ලෙක් පූසෙක් වගේ වෙඩි තියලා මැරුවා. මේ ගොරෝසු කම ඇති කළේ පාසලයි, අධ්‍යාපනයයි.මම සඟරාවක දැක්කා මේ පාසල් දහසට විරුද්ධව කළ ප්‍රකාශයක්. “කෙක්කෙන් බැරි නම් කොක්කෙන් අධ්‍යාපන පනත සම්මත කර ගත යුතු ය. බන්දුල ගේ පාසල් දහස සුදු අලියෙක් ද? ආගමික අධ්‍යාපනය පාසලින් ඉවත් කළ යුතුමයි...” මිල රුපියල් 50 යි. යහපත් අධ්‍යාපනයක් සඳහා වූ ව්‍ය්‍යාපාරයේ ප්‍රකාශනයකි. මෙහි කියනවා ඊනියා ආගමික සිරකුටි දරුවන්ට උරුම කර දිය යුතු ද? යන්න. ලෝක අධ්‍යාපන ක්‍රමවේදය තුළ ආගම ආදිය ගැන කියැවෙනවා. මේ අයට ලෝකයේ කොහෙන් හරි ගනුදෙනුවක් ලැබී තියෙනවා.විරුද්ධ බලවේගඅපි පාසලේ බෞද්ධ, ක්‍රිස්තියානි, කතෝලික, ඉස්ලාම්, හින්දු, සිංහල, දෙමළ උගන්වනවා. මේ පාසල් දහසට විරුද්ධවන බලවේගය යහපත් අධ්‍යාපනයක් ගොඩනැගීම සඳහා කියලා බළලා එළියට පනිනවා. මේ අය අහනවා තමන් හැදූ මවට පියාට වදින්නේ ඇයි කියලා.අද අතරමං වෙන්නේ සල්ලි තියෙන අයගේ දරුවෝ. ඔබේ දරුවා තියන සල්ලි වියදම් කර පාසලට යවලා උසස් පෙළ දක්වාත් ගෙන ගොස් විශ්ව විද්‍යාලයට නොගිය නම් ඔබේ දරුවාගේ අනාගතයට මොකද වෙන්නේ. මුදල් තැන්පතුවක් තියන දෙමව්පියෝ නම්, හොඳ ව්‍යාපාරිකයෙක් නම්, ඉඩම් හිමියෙක් නම් දරුවාට හොඳ අනාගතයක් දෙන්න, ඔබට පුළුවන්. පිටරටක විශ්වවිද්‍යාලයට හෝ යවා වෛද්‍යවරයෙක් කරන්නට පුළුවන්.නමුත් පොඩි මුදලක් අවශ්‍යයයි වීසා ගැනීමට. එක දරුවෙකුට බැංකුවේ තැන්පතුව ලක්ෂ 50 - 150 පමණ අවශ්‍යයි. පවුලක් නම් ලක්ෂ 300 පමණ ස්ථාවර තැන්පතුවේ ඇත්නම් කතා කරන්නට කිසිම දෙයක් නැහැ.අගාධයටමනුෂ්‍ය ජීවිත දහස් ගණනක් අධ්‍යාපනය නිසා අගාධයට ඇදගෙන යනවා. විද්‍යා අධ්‍යාපනය ලබන්නේ ළමයි සියයට 22 යි. වාණිජ අංශයේ තමයි අද රක්ෂා තියෙන්නේ. සියයට 25 යි අධ්‍යාපනය ලබන්නේ. සියයට 53 ක් ලබන්නේ කලා අධ්‍යාපනය. විද්‍යා අධ්‍යාපනයක් නැතුව අපි ආසියාවේ ආශ්චර්යයයි බවට පත් වෙන්නේ කොහොමද? ලොව මහමේරු පර්වතයක් නම් අපේ රට කුරුම්බැට්ටියක් විතර ඇති.මේ කුරුම්බැට්ටියට පුළුවන් ද මේ මහමේරු පර්වතයත් එක්ක හැපෙන්න එයට අවශ්‍ය වෙනස නොකර. ගමේ දරුවන්ට වන මේ බලවත් අසාධාරණය නැති කරන්න අපි මහින්ද චින්තන ඉදිරි දැක්ම යටතේ ක්‍රියාත්මක වෙනවා. ජනාධිපතිතුමා මට මේ සඳහා අවශ්‍ය පහසුකම් ලබාදී තිබෙනවා, ප්‍රාථමික පාසල් 5000 සමඟ ද්විතික පාසල් දහක් හදන්න.මේ ද්විතියක පාසල් දහසට පරිගණක 50 කින් යුක්ත පරිගණක විද්‍යාගාරයක්, තොරතුරු තාක්ෂණාගාරයක්, නවීන තාක්ෂණික උපකරණවලින් යුත් භාෂාගාරයක්, ගණිතාගාරයක්, නැණස විද්‍යාගාරයක් ලැබෙනවා. මේ තුළින් තොරතුරු තාක්ෂණය, ගණිතය, ඉංග්‍රීසි හා විදේශ භාෂා, දුරස්ත අධ්‍යාපනය ආවරණය වෙනවා. පාසල තුළ විද්‍යාගාර තුනක් ඇති වෙනවා. ප්‍රායෝගික පරීක්ෂණ කළ හැකි ලෙස විභාග වෙනස් වෙනවා.පාසල් පදනමින්මේවාට අපි ගුරුවරු බඳවා ගන්නවා. අය වැය ලේඛනයේ දී ජනාධිපතිතුමා සඳහන් කළ මීළඟට ගුරුවරු බඳවා ගන්නේ පාසල පදනම් කරගෙනවීම. ඒ පළාතට පත්වීම රැගෙන යන්න කැමැති නම් පමණයි රජයේ පත්වීම ලැබෙන්නේ. ගුරුවරු එක පාසලකට තුන බැගින් 3000 යි බඳවා ගන්නේ. තොරතුරු තාක්ෂණ විද්‍යාගාරය දෙන්නේ පුහුණු ගුරුවරයකුත් සමඟයි.පොත්පත් සියල්ල වෙනස් වෙනවා. පෙළ පොත් අලුතින් ලිවීම ආරම්භ කර තියෙනවා. විෂය නිර්දේශ වෙනස් කරනවා. විද්‍යා කරන දරුවෙක් රසායන විද්‍යාව, කෘෂි විද්‍යාව, භෞතික විද්‍යාව සාමාන්‍ය පෙළට කරන්න ඕන. වාණිජ කරන දරුවෙක් ආර්ථික විද්‍යාව, වාණිජ්‍ය, ගණකාධිකරණය කරන්න ඕන. උසස් පෙළ විෂය ධාරා පහක් වෙනවා.ගණිත, විද්‍යා, වාණිජ, තාක්ෂණ, කලා යන අංශ මෙසේ අධ්‍යාපනයේ දැවැන්ත හැරවුමයි. මේ හැරවුමෙන් අපි බලාපොරොත්තු වන්නේ එකම දෙයයි. එනම් උපතින් යාන වාහන හරකා බාන අහිමි, අන්ත අසරණ ලක්ෂ ගණනක් දෙමව්පියන්ගේ දරුවෝ, දෙමව්පියන්ට රටට පමණක් නොව විශ්වයටම සම්පතක් බවට මානව ප්‍රාග්ධනය බවට පත් කිරීමේ වගකීම ඉෂ්ට කරන්නට තමයි මේ අධ්‍යාපනයේ වෙනස ඇති කරන්නේ.ලක්හඬ ‘හෙළිදරව්ව‘ ඔස්සේ සංජීව එදිරිමාන්නඅධ්‍යාපන අමාත්‍ය බන්දුල ගුණවර්ධන මහතා සමඟ පැවැත්වූ සාකච්ඡාව ඇසුරෙන් සකස් කෙළේසුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ab1112043</link>
    <topic>“ලජ්ජයි ලජ්ජයි” බාල්දිය</topic>
    <author/>
    <content> කරුණු කාරණාඑ.ජා.ප.යේ “ලජ්ජයි .. ලජ්ජයි” ව්‍යාපාරය උගුලක් බව ඕනෑම පොඩි එකකුට වුවද පැහැදිලිය. ඔවුන්ට අවශ්‍ය වූයේ බාල්දියකි. ආණ්ඩු පක්ෂය ඒ බාල්දියට දමාගෙන ජාත්‍යන්තරයට පෙන්වීමටය. එය හදිසියේ ඇතිවූ කලබලයක් නම් එය බාල්දියක් වන්නේ නැත. බාල්දියකට කලින් සූදානම් විය යුතුය. පෝස්ටර් හදිසියේ අතින් ලියූ ඒවා නොවේ. කලින් අච්චු ගසා හොරෙන් පාර්ලිමේන්තු සභා ගැබට ගෙන ආ ඒවාය.බාල්දිය අයවැයට කිසිම සම්බන්ධ කමක් නැත. ජනාධිපතිතුමා පැමිණ පන්සිය පනස් ජාතක පොතෙන් පිටුවක් කියෙව්වත් ඒ බාල්දිය අදිනවා අදිනවා ම ය. ඊට පසු ජාත්‍යන්තරයට පෙන්වනවාය. කියනවාය.දැන් එ.ජා.ප.යට ඡන්ද දිනන්නට බැරි බව ඔවුන් ද පිළිගන්නවා විය යුතුය. බාල්දි දේශපාලනයකට ඔවුන් අවතීර්ණ වී ඇත්තේ ඒ නිසා විය යුතුය.ආණ්ඩු පක්ෂය මේ තත්ත්වය තේරුම් ගෙන සිටිනවාද යන්න ගැටලු සහගතය. නැත්නම් එ.ජා.ප. බාල්දිවලට පැටලෙන්නේ නැත.එදා “ලජ්ජයි ලජ්ජයි” බාල්දියට ආණ්ඩු පක්ෂයේ තරුණ මන්ත්‍රීවරුන් වැටුණා ද කියාත් හිතෙනවාය.බාල්දියට වැටුණාද?එහෙම කිව්වාට තාරුණ්‍යය කියන්නේ ඒකට තමාය. තමන්ගේ නායකයාට ඉතාම අසාධාරණ විදියට බාධා කරන විට තරුණ සිතකට ඉවසා සිටින්නට අපහසුය. එ.ජා.ප.යේ බාල්දිය ඒ තරමටම අසාධාරණ එකකි. එ.ජා.ප.ය ඇද්ද බාල්දිය නිසා සරණ ගුණවර්ධන නියෝජ්‍ය ඇමැතිවරයාට සතියක තහනමක් පැනවිණි.එහෙත් මේ සිද්ධියේ පළමු වැරැදිකරු වන්නේ පාර්ලිමේන්තු සභාගැබට පෝස්ටර් ගෙනා අය ය. ඒවා පළමුවෙන් ඔසවා අයවැය කතාවට බාධා කළ අය ය. අනෙක් සියලුම ක්‍රියාවන් සිදුවන්නේ අන්න ඒ සිද්ධිය නිසාය. ඊට පසුවය.එබැවින් එ.ජා.ප.යේ බාල්දිවලට නොවැටී සිටින්නට ආණ්ඩුව වගබලාගත යුත්තේය. මේ පළමු බාල්දිය හෝ අවසාන බාල්දිය ;නාවන්නේය. ලජ්ජයි ලජ්ජයි වර්ගයේ ක්‍රියාකාරකම් ඉදිරියට ද ඇතිවනු නිසැකය. ඒ බාල්දිවලට හසු නොවී සිටින්නට තරම් ආණ්ඩු පක්ෂයේ තරුණ මන්ත්‍රීවරුන් පරිණත සහ උපක්‍රමශීලී විය යුතුය.අකාෂි ඇවිත්යසුසි අකාෂි තවත් වරක් ශ්‍රී ලංකාවට ආවේය. ඒ කාලයේ වැඩිපුරම ආවේ සෝල්හයිම්ය. එයා නම් ආවේ හොඳකට නොවේය. ආ ගමන් උතුරටම දිව්වේය. ඒ ආ විදියට සංවර්ධනයක් සිදුවූවා නම් මොනවා කරන්නට බැරිද? එහෙත් කොටි සංවිධානය සංවර්ධනය කළා මිසක උතුර සංවර්ධනය කළේ නැත.අකාෂිත් පැමිණ එක එක පණ්ඩිතකම් කිව්වා මතකය. එහෙත් මෙවර පැමිණි විට ඔහු විශ්මයට පත්වූ බවක් ආරංචි විය. ඒ ශ්‍රී ලංකාවේ සංවර්ධනය දැකලාය.”ත්‍රස්තවාදය නිමා කිරීමෙන් පසු ශ්‍රී ලංකාව පුදුම හිතෙන විදියට සංවර්ධනය වෙලා” අකාෂි පවසා ඇත. ඒ තරමටම ආහ්ලාදයකට පත්වෙලාය. ඒ වචන රනිල්ලාට කන්සක් පහරක් වූවාට සැකක් නැත. 18 වතාවක් කන්සක් පහරවල් කාලත් තවමත් පාඩමක් ඉගෙනගෙන නැතුවා වාගේය. එහෙම කිව්වාට ඉතින් අතපය අකුලාගෙන පැත්තකට වෙලා ඉඳලා බම්බු ගහන්ඩදැයි සිතෙනවා විය යුතුය.අයවැයෙන් පසු තවත් එක්කෙනෙක් ආවාය. ඒ මොහාන් ලාල් ග්‍රේරෝ ය. ටයි එක ගලවන කොට එක්කෙනෙක් ගියා නම් කමිසය ගැලෙව්වොත් කී දෙනෙක් යාවි දැයි කියලා හිතන්ඩත් බැරුවාය. ඔහොම ගලවලා ගලවලා අන්තිම එකත් ගැලෙව්වොත් පක්ෂයම පනින්ඩත් ඉඩ තියෙනවාය.ඇතුළත් ගෑස්පිටතත් ගෑස්ජ.වි.පෙ. පාරට බැස්සේය. කඳුළු ගෑස් ප්‍රහාරයක් එල්ල වීය. අධිආරක්ෂක කලාපයට පෙළපාළියකින් යාමට සැරසුණේය. එහෙම කරන කොට කඳුළු ගෑස් ප්‍රහාරයක් එල්ලවන බව හොඳටම දන්නවාය. සමහර විට වෙඩිල්ලක් පත්තුවෙන්ඩත් ඉඩ තියෙනවා කියලා පුංචි බලාපොරොත්තුවක් තියෙන්ඩත් ඇතිය. එහෙම වුණා නම් ජ.වි.පෙ. ගොඩ කියලාත් සිතා සිටින්නට ඇත. මොකද කියනවා නම් ඡන්දවලින් පල්ලම් බසින විදියට දැන්නම් මිනියක් නැතුවම බැරුවා වාගේය.කටුනායක මරණයේ උණුසුම දැන් නිවී ගිහිල්ලාය. ජ.වි.පෙ. පපුවල ඒ උණුසුම දැන් නැත. ඒ තරුණයාගේ දෙමවුපියන්ගේ පපු කැවුතු තවම ගිනිගන්නවාය. 71 ගිනි .. 89 ගිනි.. ජ.වි.පෙ. තුළ නැත. ඒ ගිනි ඒ දෙමවුපියන්ටය. ජ.වි.පෙ. දැන් තිබෙන්නේ ඇතුළේ කැරැල්ලේ ගිනි ය. මෙහෙන් කඳුළු ගෑස් ගහනවාය. ඇතුළෙන් කැරලි ගෑස් ගහනවාය.ටයි ගැලවීමරනිල් ටයි පටිය ගැලෙව්වේය. ග්‍රේරෝ ආණ්ඩුවට ගියේය. කමිසය ගැලෙව්වා නම් මේස් බැනියම ගැලෙව්වා නම් .. කලිසම ගැලෙව්වා නම් කොහොම වේවිද කියලා හිතාගන්ඩ පුළුවන්ය.පොදුරාජ්‍ය මණ්ඩලයීය ටයි එකක් කියලා කිව්වේ උජාරුවට දැයි ප්‍රශ්නයකි. ශ්‍රී ලංකාවේ බත් කන.. ශ්‍රී ලංකා පුරවැසියන්ගේ ඡන්දයෙන් .. ශ්‍රී ලංකා පාර්ලිමේන්තුවට තේරුණු රනිල් මහත්තයා පොදු රාජ්‍ය මණ්ඩලයීය ටයි එකකින් සැරසී පාර්ලිමේන්තු ගියේ ඇයිදැයි කියා ඇසුවොත් ඒක කිසිම වැදගැම්මක් නැති දේශීය ප්‍රශ්නයක් කියලා හිතෙන්ඩත් පුළුවන්ය. මොකද කියනවා නම් වැදගැම්මක් ඇත්තේ අන්තර්ජාතික ප්‍රශ්නවල විතරක් හින්දාය.විපක්ෂ නායකවරයාගේ ගෙලවටා ඇත්තේ පොදුරාජ්‍ය මණ්ඩලයීය ටයි එකක් වුණාට එතුමාගේ ප්‍රතිවාදියා වන මහින්ද රාජපක්ෂ ජනාධිපතිතුමාගේ කර වටා ඇත්තේ ගිරුවා පත්තුවේ ගොවීන් ගේ පාට වන කුරහන් පාට සාටකයක්ය. දෙන්නාගේ වෙනස ඒකෙන්ම දැනගන්ට පුළුවන්ය. රනිල් වික්‍රමසිංහ මහත්තයා 18 වතාවක් ජනතාවගෙන් කම්බස් වූයේ මෙන්න මේ වෙනස හින්දාය.එහෙම කියලා කරවටා කුරහන් සාටකයක් දැම්මාට හරියන්නේ නැත. මනස වටා දමාගන්ට ඕනෑය. පෙනෙන හැටියට මේ සම්මජ්ජාතියේදී නම් එහෙම දෙයක් සිදුවන්නේ නැත.අන්තර්ජාතික දේ ගැන කියන්ට ගිහිල්ලා ජී.එල්. ඇමැතිතුමාගෙන් බඩපුරා කෑවේය.අනේ බුද්ධික!බුද්ධිකට නැවතත් හොඳ ටොක්කක් වැදුණේය. සජිත් වෙනුවෙන් පෙනී සිටින්ට ගිහිල්ලා එක දිගට නොනැවතී ටොකු කන්නේ බුද්ධිකය. මොනවා වුණත් දයාසිරිලාට දැන් ටොකු නැත. ගාණට මිම්මට ෂේප්වෙලා ඉන්නවාය. ජයලත් දොස්තර මහත්තයාත් ඒ වගේමය. කවුරු කවුරුත් රනිල්ගෙන් ෂේප් වෙද්දී බුද්ධික බිලි බෝයි වෙලාය.මන්ද බුද්ධිකයින්ට මැදි වූ බුද්ධිකට පව් කියලාත් එකවෙලාවකට හිතෙනවාය. ප්‍රජාතන්ත්‍රවාදය ගැන ආණ්ඩුවට චෝදනා එල්ල කරන කරු මහත්තයලාගෙන් අහන්ඩ ඕනෑ මෙච්චරය.”කෝ පක්ෂයේ ප්‍රජාතන්ත්‍රවාදය..?” අනිත් අයගේ ඇස්වල තියෙන කෙස් ගහ ගැන කතාකරන්ට ඉස්සෙල්ලා තමන්ගේ ඇස්වල තියෙන පොල් පරාලය ගැන හිතුවොත් හොඳය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ab1112044</link>
    <topic>රට නිවීමට ජිනීවා යාම සහ රට ගිනි තැබීමට ජිනීවා යාම</topic>
    <author>සාකච්ඡා සටහන බුද්ධිකා බ්‍රාහ්මණගේ</author>
    <content>කොළඹ විශ්ව විද්‍යාලයේ දේශපාලන විද්‍යාව පිළිබඳජ්‍යෙෂ්ඨ කථිකාචාර්ය ධම්ම දිසානායකමානව හිමිකම් හා මිනිස් බව අතර ඇත්තේ අවියෝජනීය බැඳීමකි. ඉතිහාසයේ ‘මිනිස්කම’ පිරිහුණු සෑම අවස්ථාවකම මානව හිමිකම් සුරැකීම වෙනුවෙන් සමාජයේ විශාල පෙලඹවීමක් ඇතිවිය. මෙම පෙලඹ වීමේ ප්‍රතිඵලය වූයේ මානව හිමිකම් පිළිබඳ විශ්ව ප්‍රකාශනයක් බිහිවීමයි.1948 දෙසැම්බර් මස 10 දින එක්සත් ජාතීන්ගේ සංවිධානයට අයත් රටවල් 192 ක් මඟින් සම්මත කරගත් එම සම්මුතිය සුරැකීමට ඊට අස්සන් තැබු රටවල් සියල්ල බැඳී සිටී.ලෝක මානව හිමිකම් ආරක්ෂා කිරීමේ කාර්යය පහසුවීමට සඳහා එක්සත් ජාතීන්ගේ මහා මණ්ඩලය විසින් 2006 මාර්තු 15 දින ඊට සම්බන්ධ සුවිශේෂි ආයතනයක් පිහිටුවීය. මානව හිමිකම් කවුන්සිලය නමින් හඳුන්වන මෙම ආයතනය පිහිටා ඇත්තේ ස්විට්සර්ලන්තයේ ජිනීවා නුවරය. 1946 දී පිහිටවූ මානව හිමිකම් කොමිසමේ කාර්යභාරය වර්තමානයේ හිමි වී ඇත්තේ මේ ආයතනයටයි.වර්තමානයේ ‘මානව හිමිකම්’ බිඳ වැටීම් සම්බන්ධයෙන් ‘ජිනීවා’ යාම ජනපි‍්‍රය දේශපාලන සටන් පාඨයක් බවට පත්කරගෙන තිබේ. මේ පිළිබඳව කොළඹ විශ්ව විද්‍යාලයේ දේශපාලන විද්‍යාව පිළිබඳ ජ්‍යෙෂ්ඨ කථිකාචාර්ය ධම්ම දිසානායක මහතා අදහස් දක්වන්නේ මෙසේයි.කිසියම් රාජ්‍යයක බරපතළ අන්දමින් මානව හිමිකම් උල්ලංඝනය වීමක් කඩවීමක් හෝ බිඳ වැටීමක් සිදුවෙනවා නම් ඊට එම රාජ්‍ය ඇතුළතින් විසඳුම් ලබාගැනීමට ඇති සියලු අවස්ථා ඇහිරී ඇත්නම් එබඳු අවස්ථාවල ඊට විසඳුම් ලබාගැනීම අන්තර්ජාතික සංවිධාන හමුවට යාම ඉතිහාසය පුරාම සිදුවී තිබෙනවා.පළමු ලෝක යුද්ධය වගේම ලෝකයට මහා ව්‍යසනයක් අත්වූ දෙවන ලෝක යුද්ධයට පසුව එබඳු සංවිධානවල සහයෝගය සහ ශක්තිය ලෝකයට උවමනා වුණා. විවිධ ව්‍යසන හා බිඳ වැටීම් හමුවේ විශේෂයෙන් ප්‍රජාතන්ත්‍රවාදය හා මානව හිමිකම් බරපතළ ලෙස උල්ලංඝනය වීම් හමුවේ ලෝක සංවිධානවල මැදිහත්වීම වඩාත් වැදගත් වුණා.භීෂණයමේ පිළිබඳව අපිට සමීපම නිදසුනක් අපගේ රටෙන් හමුවන්නේ 1987, 90 කාල වකවානුවේදියි. මේ යුගය බරපතළ ලෙස නීතිය වල් වැදුණු කාල පරිච්ඡේදයක්. රටම භීෂණයකින් ඇළලී ගොස් තිබුණේ. රටේ තරුණ තරුණියන් දෙලක්ෂ හැටපන්දහසක පිරිසක් මේ කාලයේ අතුරුදන් වුණා. ඒ අතරින් විශාල පිරිසකට අදටත් මරණ සහතිකයක්වත් නෑ. මහ දවල් අමු අමුවේ ටයර් සෑයවල මිනිසුන් පුළුස්සා දැම්මා. ගංගාවල තරුණයන්ගේ සිරුරු පාවුණා.මේ කාලයේ උතුරු නැඟෙනහිර ප්‍රදේශයේත්, එල්ටීටීඊය වඩාත් ශක්තිමත් වෙමින් තිබුණා. එල්ටීටීඊ හා විවිධ ත්‍රස්තවාදී කල්ලි එකිනෙකා අතර ගැටුම් ඇතිකර ගනිමින් ඝාතන සංස්කෘතියක් ඇති කරමින් සිටියා. මේ කාල වාකවානුව රටක් හැටියට බරපතළ ලෙස භීෂණයට ලක්වූ යුගයක්. මහින්ද රාජපක්ෂ ජනාධිපතිතුමා එවකට විපක්ෂයේ පාර්ලිමේන්තු මන්ත්‍රීවරයකු ලෙස මේ තත්ත්වය විරුද්ධව ජිනීවා ජාත්‍යන්තර මානව හිමිකම් කොමිසමට කරුණු ඉදිරිපත් කළා.විසඳුම්එදා පැවැති රට අභ්‍යන්තරයේ පැවැති තත්ත්වයත් අද පවතින තත්ත්වයත් වෙනස්. එසේම එදා අන්තර්ජාතික සංවිධාන වෙතින් විසඳුම් සෙවීමට උත්සාහ දැරු, දේශපාලන සන්දර්භයක් අද පවතින දේශපාලනික සන්දර්භයට වඩා වෙනස්. රාජ්‍ය ඇතුළත දුර්වල වූ දේශපාලන පක්ෂ තම දුර්වලකම් වසා ගැනීමට නැතිනම් තම පාක්ෂිකයන් අතර ජනපි‍්‍රය වීම සඳහා ‘ජිනීවා යාම’ උපක්‍රමයක් බවට පත්කරගෙන තිබෙනවා. දිගින් දිගටම ප්‍රතික්ෂේප වන දේශපාලන පක්ෂයන් ජනතාවගේ ප්‍රසාදය දිනා ගැනීමට විවිධ උපක්‍රම අනුගමනය කරනවා.මේ තත්ත්වය එබඳු පටු අරමුණු පෙරදැරිව සිදුවන්නක්. විශේෂයෙන්ම තම පක්ෂයේ දුර්වලතාව වසා ගැනීම මූලිකම අරමුණක්. තමන්ගේ පාක්ෂිකයන්ගේ සිත් සතුටු කිරීම සඳහා තමන් ආණ්ඩුවට විරුද්ධව කිසියම් දේශපාලනික ක්‍රියාවලියක යෙදී සිටින බව පෙන්වීම තවත් අරමුණක්.මානව හිමිකම් ආරක්ෂා කරගැනීම සඳහා ජිනීවා යාම පිළිබඳව තවත් වැදගත් අර්බුදයකට මේ වන විට ලෝකයක් වශයෙන් අපි මුහුණ දෙමින් සිටිනවා. මානව හිමිකම් පැමිණිලි භාරගන්නා සංවිධානවල ඇති පාරිශුද්ධභාවය හා අවංක භාවය පිළිබඳව ගැටලුවක් පවතිනවා.අර්බුදයමේ වන විට අන්තර්ජාතික සංවිධානවල කාර්ය භාරය බරපතළ ලෙස අර්බුදයට ලක්වෙලා ඉවරයි. මේවා කටයුතු කරන්නේ ඇමෙරිකාව හා යුරෝපා සංගමයේ රටවල මෙන්ම නේටෝ වැනි සංවිධානවල න්‍යාය පත්‍රවලට අනුව බව අද ලෝකයම දන්නා කරුණක්.උත්තරාර්ධ ගෝලයේ ධනවත් රටවල් දේශපාලනික හා ආර්ථික අරමුණුවලට අනුව ඒවායේ අවශ්‍යතා ඉටුකරන සංවිධාන බවට මේවා පත්වී තිබෙන බවට ඕනෑ තරම් සාක්ෂි තිබෙනවා. පසුගිය කාලයේ, ලෝකයේ රටවල් බොහොමයක ඇතිවූ අර්බුද හා ගැටුම් මෙන්ම සමාජ අස්ථාවර වීම් හමුවේ මේ සංවිධානවල ක්‍රියාකාරිත්වය නිරීක්ෂණය කරන විට ඒ බව පැහැදිලි වෙනවා.පළමු හා දෙවන ලෝක යුද්ධවලට පසුව පිහිටුවා ගත් මේ ආයතනවලින් ලෝකය අපේක්ෂා කළේ ලෝක සාමය ආරක්ෂා කිරීම සඳහා කැපවීමයි. නමුත් මේ වන විට ලෝකයේ බොහොමයක් රටවල අර්බුද නිර්මාණය කිරීමට ජන සංහාරයන් ඇති කිරීමට මේ සංවිධාන සෘජු හා වක්‍ර ලෙස සහයෝගය දෙමින් සිටිනවා.මේ තත්ත්වය ලෝකයක් විදිහට ඉතාමත් කනගාටුදායක තත්ත්වයක්. සමාජ අසමානතාව හේතුවෙන්, සූරා කෑම හේතුවෙන්, ලෝකයේ අන්ත අසරණ බවට පත් මිනිසුන් මිලියන ගණනක් සිටිනවා. ලෝකය පුරා විවිධ ආකාරයෙන් මිනිසුන් දුක් විඳිනවා. මේ තත්ත්වය නිසා එබඳු මිනිසුන්ට අත්වී තිබෙන්නේ මහත් ව්‍යසනයක්. බොහෝ විට රාජ්‍යයන් ඇතුළතින් විසඳුමක් නැති මිනිසුන්ට පිටතින් ද විසඳුම් සොයා ගත නොහැකි වාතාවරණයක් උදා වී තිබෙනවා.මානව හිමිකම්මේ වන විට ජිනීවා යාම සඳහා ඉදිරිපත් වී සිටින පුද්ගලයන් පිළිබඳව විමසන විට එයම හාස්‍ය තුඩු දෙන හේතුවක් බවට පත් වෙනවා. මේ රටේ මානව හිමිකම්, මෙන්ම ප්‍රජාතන්ත්‍රවාදය උල්ලංඝනය කිරීම පිළිබඳව චූදිතයන් බවට පත්වූ අයයි දැන් ජිනීවා යාමට ඉදිරිපත් වී සිටින්නේ.අපරාධ, දූෂණය හා භීෂණයට පාර කැපූ අය අද මානව හිමිකම් බිඳ වැටීම් සම්බන්ධ චෝදනා ගොනු කිරීමේ නියෝජිතයන් බවට පත්වී සිටිනවා. මේ පැමිණිලිකාර පාර්ශ්වය වගේම මුලින් කී පරිදි පැමිණිලි භාරගන්නා පිරිසත් ඝාතකයෝ දෙගොල්ලෝම ඝාතන සංස්කෘතියකට උරුමකම් කියන අය. මේක තවත් අතකට නරින් හා වෘකයින් අතර ගනුදෙනුවක් වගේ.අප රට අවුරුදු තිහක් පුරාම බිහිසුණු යුද්ධයක් පැවතුණා. මේ කාලය මරණය සාමාන්‍ය තත්ත්වයක් බවට පත්වී තිබුණා. ඉපදීම වගේම මරණයත් සාමාන්‍ය දෙයක්. නමුත් ඒ කාලයේ මරණය සාමාන්‍ය වූයේ විසූත දස්සන ඇති කරමින් තැන තැන මිනිස්සු මිය ගියේ මස් වැදලි බවට පත් වෙමින්.දැන් මේ තත්ත්වය මුළුමනින්ම අවසන් වී තිබෙනවා. අප සිහිපත් කළ යුතුයි. ඒ බිහිසුණු තත්ත්වය අවසන් වූයේ දැනට වසර දෙකහමාරකට පෙර බව. එපමණ බිහිසුණු යුද්ධයක් පැවැති රටක විවිධ අන්දමේ පශ්චාත් යුද ප්‍රතිඵල පැවැතිය හැකියි. නමුත් අප සිහිපත් කළ යුත්තේ මෙම වසර දෙක හමාර ඇතුළත අප මොන තරම් ජයග්‍රහණ අත්කරගෙන තිබෙනවා ද යන්නයි.බලපෑම්දැන් රටේ ආර්ථික වර්ධනය ඉහළ මට්ටමකට පත්වී තිබෙනවා. රටක් ලෙස අපි ලෝකයේම අවධානයට ලක්වී තිබෙනවා. මේ වන විට අප අපගේ ජාතිකවාදය දැක්ම ඉතාමත් යහපත් මාවතකට යොමුකර ගනිමින් සිටිනවා. මෙබඳු රටක් තමයි දැන් අස්ථාවර කිරීමට ඇතැමුන් උත්සාහ කරන්නේ.විපක්ෂ මන්ත්‍රීවරු කියනවා එදා මහින්ද රාජපක්ෂ ජිනීවා ගිහින් කළ දේ තමයි අද අප කරන්නේ කියලා. මහින්ද කළ දේ කරන්න ඕන නම් ඔවුන් කරන්න ඕන ආණ්ඩුවට එකතු වෙන එක. මහින්ද ජිනීවා ගියේ රටම භීෂණයෙන් ගිනි ගත් යුගයක. විපක්ෂය ජිනීවා යන්නේ රට ඉතාමත් හොඳ දේශපාලන ස්ථාවරයක පවතින සාමකාමී වකවානුවක.ලෝක දේශපාලනය පිළිබඳව අවධානය යොමු කරන විට පෙනී යන්නේ එය ඉතාමත් බිහිසුණු තත්ත්වයකට ඇද වැටී ඇති බවයි. ස්වාධීන රාජ්‍යයන් වෙත කරන බලපෑම් වැඩි වී තිබෙනවා.විශේෂයෙන්ම ආර්ථික හා දේශපාලන ස්ථාවරත්වයට පත් වෙමින් සිටින ස්වාධීන රටවලට තිබෙන බලපෑම නොයෙක් ආකාරයෙන් වැඩි වී තිබෙනවා. මේ තත්ත්වය හඳුනාගෙන කටයුතු කිරීම ඉතාමත් වැදගත්.අපගේ රටේ පිහිටීම නිසාම ලෝක බලවතුන් නිතරම අප රට ඔවුනට පහසුවෙන් පාවිච්චි කිරීමට හැකි තැනක් බවට පත්කර ගැනීමට කැමැත්තෙන් සිටිනවා. විශේෂයෙන්ම ආසියාවේ නැගී එන නව ආර්ථික බලවතුන් වන චීනය, ඉන්දියාව වැනි රටවලට බලපෑමක් කිරීමේදී අප රටේ පිහිටීම බටහිරට වැදගත් සාධකයක්.ආර්ථිකයවිපක්ෂය ජිනීවා ගොස් උදවු කරන්නේ කාට ද? ලබ්බට තියපු අත තමයි පුහුලටත් තියන්නෙ කියලා ගම්වල හොඳ කතාවක් තියෙනවා.තම රටවල ආර්ථිකය ශක්තිමත් කරගැනීම සඳහා ලෝකයේ බොහෝ රටවල ආර්ථිකය අස්ථාවර කරමින්, ගැටුම් ඇති කරමින් රට රටවල අභ්‍යන්තර අර්බුද ඇති කරන බලවත් රටවල උවමනාව වෙනුවෙන් කටයුතු කරන සංවිධානවලින් පිළිසරණක් ලබාගත හැකි ද? ආණ්ඩු පෙරළීමේ පටු දේශපාලන න්‍යාය පත්‍රයන්ගෙන් මිදී පවතින යථාර්ථය අවබෝධ කරගත යුතුයි.සාකච්ඡා සටහන බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ab1112045</link>
    <topic>අඩි පාරේ සිට අධිවේගී මාර්ගය දක්වා</topic>
    <author>රංජිත් සියඹලාපිටිය</author>
    <content>රටක සංවර්ධන හා මාර්ග පද්ධතිය සමඟ ඇත්තේ බිඳලිය නොහැකි තරම් දැඩි සම්බන්ධයකි. ආර්ථික විද්‍යාඥයින් කියන්නේ ආර්ථිකය යනු මිනිස් ශරීරයක් නම් එහි නහරවැල් පද්ධතිය මාර්ග බවයි. ශීඝ්‍රයෙන් දියුණු වූ ලොව බොහෝ රටවල ඊට සමානව මාර්ග පද්ධතියේ දියුණුව ද සිදුවී ඇත.1922 ඉතාලිය විසින් ප්‍රථම වරට හඳුන්වා දුන් අධිවේගී මාර්ග රටවල දැවැන්ත ආර්ථික ගමනක වාහකයා බව පසුකාලීනව පත්විය. මෑතකදී ආර්ථික දැවැන්තයින් වූ චීනය, මැලේසියාව, කොරියාව වැනි රටවල ආර්ථික වර්ධනයත් සමඟම අධිවේගී මාර්ගවල සම්බන්ධතාවය ඉතා ඉහළ මට්ටමක පැවතිණි. ඇමෙරිකා එක්සත් ජනපදය හැරුණු විට වැඩිම අධිවේගී මාර්ග ප්‍රමාණයක හිමිකරුවා චීනය වේ. ඇමෙරිකා එක්සත් ජනපදය සතු අධිවේගී මාර්ග ගණන කිලෝ මීටර් 643,000 වන අතර චීනයේ අධිවේගී මාර්ග කිලෝ මීටර් 74,000 පමණ වේ. මැලේසියාව ශීඝ්‍ර ආර්ථික දියුණුවක් කරා ගෙන ආ මහතීර් මොහොමඩ් ජනාධිපතිවරයා ද අධිවේගී මාර්ග කෙරෙහි දැක්වූයේ සුවිශාල උනන්දුවකි. ඒ සඳහා ඔහුට දැඩි තීරණ ගැනීමට සිදුවූ බව ද කියයි. අවශ්‍ය ඉඩම් ලබාගැනීමේ දී ජනතාව ඉවත් කිරීම සඳහා ඉතා සෘජු ප්‍රතිපත්තිවල පිහිටමින් ඔහු ගත් තීරණ නිසා මැලේසියාව කෙටි කලක් තුළ ශීඝ්‍ර දියුණුවක් ලබාගත් බව කියවේ.වර්තමාන යුගය ලංකාව මහින්ද චින්තනය හරහා ඉතා ශීඝ්‍ර ආර්ථික වර්ධනයක් ඉලක්ක කර ගමන් ගන්නා යුගයකි. වසර 2ක් තුළ අඛණ්ඩ 8%ක ආර්ථික වර්ධනයක් පවත්වා ගෙන යාමේ අභියෝගය ද අපි ජයගෙන ඇත. මෙවැනි වකවානුවක රටක ආර්ථික වර්ධනය ගුවන් යානයක් ගුවන් පථයක් දිගේ ගමන් කොට ගුවන් ගත වීම සඳහා ඉහළට නඟින මොහොතේ ලබාදෙන සුවිශාල ජවය හා සමාන විය යුතු යයි සමහරු කියති. ඒ ජවය ලබා ගැනීමට මාර්ග පද්ධතියේ දියුණුවට ඉතා අවශ්‍යය. අපේ රටේ මාර්ග, මහා මාර්ග සංවර්ධන අධිකාරිය යටතේ පාලනය වන මහා මාර්ග, පළාත් සභාව යටතේ පාලනය වන මාර්ග, පළාත් පාලන ආයතන යටතේ පාලනය වන මාර්ග යන මේ ආයතන කිසිවකටත් අයත් නොවන මාර්ග ලෙස කොටස් කිහිපයකි. කෙසේවුවත් මෙම මාර්ග පද්ධතිය කෙරෙහි මහින්ද චින්තනයෙන් තරම් ඇල්ම බැල්ම ලක් වූ වැඩපිළිවෙළක් කිසිම දිනක තිබුණේ නැත.2012 අයවැය ලේඛනය මඟින් මහාමාර්ග සංවර්ධනය සඳහා රු. බිලියන 198ක් වෙන්වී තිබූ අතර ආර්ථික සංවර්ධන අමාත්‍යාංශය සඳහා රුපියල් බිලියන 102කි. පළාත් පාලන අමාත්‍යාංශය පළාත් සභා හා අනෙක් අමාත්‍යාංශ හරහා මාර්ග සංවර්ධනය සඳහා යොදවන මුදල ගණනය කළහොත් 2012 වර්ෂයේදී බිලියන 400කට ආසන්න මුදලක් රටේ මාර්ග සංවර්ධනය සඳහා ඉලක්ක කර ඇති බව පෙනේ. ඒ ගමේ දෙවැටේ අඩි පාරේ ඒදණ්ඩේ සිට අධිවේගී මාර්ග දක්වාම පැතිරී පැවතීම සමස්ත රටේ දියුණුවට හේතුවනු ඇත.කලක් සිහිනයක් ව තිබූ පළමු අධිවේගී මාර්ග පසුගිය 27 වැනිදා ජනාධිපතිතුමා ජාතියට ලබාදුන්නේය. එහි මුලු වියදම රු. කෝටි 7,000 ඉක්මවා ඇත. ජපන් රජයෙන් රු. බිලියන 47.2ක සහ ඉතිරිය ආසියානු සංවර්ධන බැංකුවෙන් මූල්‍ය පහසුකම් ලබාගෙන ඉටු කළ මේ දැවැන්ත ව්‍යාපෘතිය ගාල්ලෙන් මාතරටත් මාතරින් මත්තල ගුවන් තොටුපළ දක්වාත් නුදුරේදී දීර්ඝ වනු ඇත. රටෙහි දකුණු කලාපයේම දැවැන්ත සංවර්ධනයකට මෙයින් මඟ පෑදෙනු ඇතැයි අපි බලාපොරොත්තු වෙමු. එය කාලය, ඉන්ධන මහා පරිමාණයෙන් ඉතිරිවීමට අමතරව රටට ආයෝජන ගලා ඒම ද එය තුළින් බලාපොරොත්තු වේ.අධිවේගී මාර්ග පිළබඳ සිත්ගන්නා වාර්තා ලෝ පුරා තිබේ. ලොව දිගම අධිවේගී මාර්ගය උතුරු ඇමෙරිකාවේ සිට දකුණු ඇමෙරිකාව දක්වා රටවල් 14ක් පසුකරමින් ඇදී යන පෑන් ඇමෙරිකා අධිවේගී මාර්ගයයි. එහි දිග කිලෝ මීටර් 47958කි. එක රටක් තුළ දිගම අධිවේගී මාර්ගයට හිමිකම් කියන්නේ ඕස්ට්‍රේලියාවයි. ඕස්ට්‍රේලියාවේ හයිවේ අංක 1 නමින් නම් කර ඇති එම මාර්ගයේ දිග කිලෝ මීටර් 14,500කි. ලොව පළලතම අධිවේගී මාර්ගය කැඩ්රිය. එහි මංතීරු 26ක් ඇති බව කියවේ.අපේ පළමු අධිවේගී මාර්ගය වන දක්ෂිණ අධිවේගී මාර්ගය E –01 නමින් හැඳින්වෙයි. ඉදිරියේදී එය E, 2, 3, 4 වශයෙන් කන්ද උඩරටට, උතුරට, නැඟෙනහිරට දක්වා දීර්ඝ වනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ab1112046</link>
    <topic>“කොහේද මේ ගෝර්ඩන් උද්‍යානය තියෙන්නේ දරුවෝ මගෙන් අහනවා”</topic>
    <author>චන්දන බණ්ඩාර</author>
    <content>ජනපතිගේ ප්‍රශ්නවලින් අධ්‍යාපන බලධාරීහු නිරුත්තර වෙතිසෑම දිනකම පාහේ අරලියගහ මැදුර බැලීමට පාසල් දරුවෝ පැමිණෙති. එසේ පැමිණෙන දරුවන් සමඟ කථා බහ කිරීමට ජනාධිපතිතුමා අමතක නොකරයි. ගිය සතියේ මෙලෙස එක්තරා පාසලක දරුවන් පිරිසක් පැමිණියහ. එහි සිටි එක් පාසල් ශිෂ්‍යාවක් ජනාධිපතිතුමාගෙන් ඇසුවේ අමුතුම ප්‍රශ්නයකි.“ජනාධිපතිතුමනි ගෝර්ඩන් උද්‍යානය කොහේද තියෙන්නේ” එක්තරා ශිෂ්‍යාවක් විමසා සිටියා ය. “ඇයි ඔයා දුවේ එහෙම අහන්නේ” ජනාධිපතිතුමා විමසා සිටියේ ය. “නෑ ජනාධිපතිතුමනි අපේ ඉතිහාස පොත්වල තියෙනවා ලොරොන්සෝ ද අල්මේදා ලංකාවට ගොඩ බට ස්ථානය සිහි වීමට ගලෙන් කෙටූ ලකුණක් සහිත ස්ථානයක් තියෙනවා කියලා. මේක ගැන ඇහුවාට ගුරුවරු දන්නෙත් නැහැ” පාසල් ශිෂ්‍යාව කියා සිටියා ය.“ඕක තියෙන්නේ ජනාධිපති මන්දිරය කිට්ටුව“ ජනාධිපතිතුමා පිළිතුරු දුන්නේ ය. “ජනාධිපතිතුමනි, අපේ ඉතිහාසය පොත කියවන්ඩ අමාරුයි. අපේ අප්පච්චිලා සහ සීයලා වගේ වැඩිහිටියෝ කියන්නේ ඒ පොත්වල වැරැදි හා අඩුපාඩු තියෙනවා කියලායි” තවත් ශිෂ්‍යාවක් කියා සිටියේ ය.“ජනාධිපතිතුමනි, භූගෝල විද්‍යා පොතේ තිබෙනවා කෘෂි කර්මාන්තය කරන රටවල් ශක්තිමත් නොවෙයි කියලා. ඒ වගේ ම වී වලට සහතික මිලක් ලැබෙන්නේ නැහැ කියලා තියෙනවා” තවත් පාසල් ශිෂ්‍යාවක් කියා සිටියා ය.“ඔයාලාට තිබෙන ඉතිහාසය පොත කියවන්ඩ ආසා හිතෙන විදියට නෙමෙයිද තියෙන්නේ. අපේ රටේ ඉතිහාසයේ කොච්චර ලස්සන කථා තිබෙනවාද? ඒවා කොච්චර රසවත් ද?” ජනාධිපතිතුමා පාසල් ශිෂ්‍යාවන්ගෙන් විමසා සිටියේ ය.ඉන් අනතුරුව ජනාධිපතිතුමා පාසල්වල 6, 7, 8, 9 යන වසරවල පාසල් පෙළ පොත් ගෙන්වා ගත්තේ ය. ඉන් අනතුරුව එම පොත්වල අඩංගු කරුණු සොයා බලා ගිය බ්‍රහස්පතින්දා උදෑසන ජනාධිපතිතුමා අධ්‍යාපන අමාත්‍යාංශ නිලධාරීන් අරලියගහ මැදුරට ගෙන්වා ගත්තේ ය.ඉන් අනතුරුව ජනාධිපතිතුමා අධ්‍යාපන අමාත්‍යාංශ බලධාරීන් සමඟ සාකච්ඡාවට පැමිණියේ 6,7,8, 9 වසර වල ඉතිහාසය ඇතුළු පාසල් පෙළ පොත් ටික ද රැගෙන ය. ඉන් අනතුරුව ජනාධිපතිතුමා විමසා සිටියේ කොහේද ගෝර්ඩන් උද්‍යානය තියෙන්නේ කියා ය. එහෙත් අධ්‍යාපන බලධාරීන්ට ඊට පිළිතුරු දීමට නොහැකි වීය. ඉන් අනතුරුව ජනාධිපතිතුමා ගත්තේ 9 ශ්‍රේණියේ භූගෝල විද්‍යාව පොත ය. එය මුද්‍රණය කොට තිබුණේ 2009 වසරේදී ය. එහි දකුණු පළාතේ සංවර්ධන කටයුතු ගැන ද සඳහන් කොට තිබිණි. එහෙත් එහි දකුණු අධිවේගී මාර්ගය, මත්තල ගුවන් තොටුපල සහ හම්බන්තොට වරාය ගැන සඳහන්ව නොතිබිණි. මේ නිසා ජනාධිපතිතුමා අධ්‍යාපන බලධාරීන්ගෙන් විමසා සිටියේ එම සංවර්ධන ව්‍යාපෘති ගැන භූගෝල විද්‍යාව පොතට ඇතුළත් විය යුතු නැති ද කියා ය.ඉන් පසුව ජනාධිපතිතුමා ගත්තේ 7 වන ශ්‍රේණියේ සිංහල භාෂාව හා සාහිත්‍ය පොත ය. ඒ සමඟම ජනාධිපතිතුමා විමසා සිටියේ තුන්පත් රෑන දන්නවාද කියා ය. මේ පොතේ තියෙනවා අලි අම්මා, අලි තාත්තා හා අලි පුතා කියා ය. ඒත් මං අහලා තියෙන්නේ තුන්පත් රෑන කියන්නේ ඇතින්නයි පැටව් දෙන්නයි කියලායි” පාසල් දරුවෝ අරලියගහ මැදුර බලන්න ආවාම මේවා ගැන අහනවා, ඊළඟට මේ පොත්වල තියෙනවාලු කෘෂි කර්මාන්තය දියුණු කරලා රටකට ගොඩ එන්ඩ බැහැ කියලා.” ජනාධිපතිතුමා කීවේ එවැනි වැරැදි තොරතුරු පාසල් පෙළ පොත්වල නිවැරැදි විය යුතු බව ය.“දැන් බලන්න ඉතිහාසය ගැන තියෙන කතාවල උතුරේ සටන, මුල්ලේරියා සටන, ගන්නෝරුව සටන සහ රන්දෙනිගල සටන වගේ මහා සටන් වුණ ආකාරය මේ ඉතිහාසය පොත්වල ලියවෙලා තිබෙනවා. ඒත් ඒවා ලියවිලා තියෙන්නේ කියවන කෙනාට ඉතිහාසය ගැන ආදරය හිතෙන විදියට නෙමෙයි. ළමයින්ට කියවන්ඩ ආසා හිතෙන විදියට නෙමෙයි. මම අධ්‍යාපන උපදේශකයෙක් නෙමෙයි. මේ පෙළ පොත් ලියන විශාල උපදේශක පිරිසක් සිටිනවා. ඒ අයගේ නම් ගම් මේ පොත්වල තිබෙනවා. මං මහාචාර්යවරයෙක් නොවුණාට දරුවෝ කියන දේවල් අහගෙන ඉඳලා එයාලාට සාධාරණය ඉෂ්ට කරන්න මං බැදිලා ඉන්නවා.” ජනාධිපතිතුමා ඉතා තදින් කියා සිටියේ ය.ඒ සමඟම අධ්‍යාපන අමාත්‍යාංශයේ නිලධාරියෙක් ඉල්ලා සිටියේ ජනාධිපතිතුමා සතුව තිබෙන පෙළ පොත් ටික ලබා දෙන ලෙසට ය. එහෙත් ජනාධිපතිතුමා එම පෙළ පොත් ලබාදීමට නොහැකි බව කීවේ ය. ඒ එම පොත් ජනාධිපතිතුමාට ලබා දුන් දරුවාට යම් අගතියක් විය හැකි නිසා ය.එම රැස්වීම හමාර කොට ජනාධිපතිතුමා පෙළ පොත් ටික ද ගෙන රැස්වීමෙන් පිටව ගියේ ය.පාර්ලිමේන්තුව 28 වැනිදා රැස්වූ අවස්ථාවේ පක්ෂ –විපක්ෂ බොහෝ දෙනකුගේ කතාබහට ලක්වූයේ පෙර දින දකුණු අධිවේගී මාර්ගය විවෘත කිරීම ගැනය. පක්ෂ විපක්ෂ භේදයක් නැතිව සුහද කතාබහ වන තැනක් වන්නේ ජනාධිපතිතුමාගේ පාර්ලිමේන්තු කාර්යාලය. එතැනට පැමිණි හැමදෙනාම කීවේ ජනාධිපතිතුමා රිය පදවමින් අධිවේගී මාර්ගයේ ගිය ගමන ගැනය. විමල් වීරවංශ, ඩිලාන් පෙරේරා, ප්‍රියංකර ජයරත්න, දයාශ්‍රිත තිසේරා, මහින්ද යාපා අබේවර්ධන, නාමල් රාජපක්ෂ, උජිත ලොකු බණ්ඩාර, ශාන්ත බණ්ඩාර, මාලනී ෆොන්සේකා, හේමාල් ගුණසේකර යන මැති –ඇමැතිවරු ද මේ කතාබහට එක්වූහ.”එදා කොහොමද ටුවර් එක. ජනාධිපතිතුමා වේගෙන් යනව දැක්කද?” විමල් වීරවංශ ඇමැතිවරයා විමසුවේ නාමල් රාජපක්ෂ මන්ත්‍රීවරයාගෙනි.”ඒක නියම ගමනක්. අවුරුදු 10කට විතර පස්සෙ අපි පවුලේ අය එකට මේ විදියට ගිය ගමනක් වුණේ. ඒත් පොඩි මල්ලි හිටියෙ නෑ. ඒකත් ඇඟට දැනුණා.” නාමල් මන්ත්‍රීවරයා කීවේ හැඟුම්බරවය.”කියන්නකො ඒ ගමන ගැන විස්තර.” මැති – ඇමැතිවරු විස්තර විමසූහ.”තාත්තා ඩ්‍රයිව් කරගෙන ටිකක් දුර යනකොට වේගෙත් වැඩිවෙන්න ගත්තා. අම්ම කිව්ව ළමයි දෙන්නත් පිටුපස්සෙ හිමිං යං කියල. එහෙම කිව්වෙ 100 ගියාට පස්සෙ.” මන්ත්‍රී නාමල් කීවේය.”බ්රේක් කළේම නැද්ද?” ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ ඇසුවේය.”ජනාධිපතිතුමාගෙ ගමන දිහා බැලුවම බ්‍රේක් ගහපු තැන් නෑනේ” කීවේ ඇමැති ඩිලාන් පෙරේරාය.පාරෙ දෙපැත්තෙ මිනිස්සු ආචාර කරන කොට තාත්තට ඒකට ප්‍රතිචාර දක්වන්න බැරිවුණේ ඩ්‍රයිව් කරමින් සිටි නිසා. එතකොට අම්ම කිව්වෙ ඔයා පරිස්සමින් වාහනය ඩ්‍රයිව් කරන්න. මම මිනිස්සුන්ට ආචාර කරන්නම් කියල. අම්ම වැඩිම වේගෙකට යන්න දුන්නෙම නෑ.” නාමල් රාජපක්ෂ මන්ත්‍රීවරයා දිගටම කියාගෙන ගියේය.ජනාධිපතිතුමා අධිවේගී මාර්ගයේ තවදුරටත් යද්දී යෝෂිත රාජපක්ෂ විදේශ විශ්වවිද්‍යාලයක ඉගෙනුම ලබන සිය සොයුරු රෝහිතට දුරකථන ඇමතුමක් දෙමින් කීවේ “අපි ට්‍රිප් එකක් යනවා. ඔයා නැතුව පාලුයි” කියාය.”ඔය ගමනෙදි අමාරුවක් දැනුනෙම නැද්ද?” තවත් මන්ත්‍රීවරයෙක් විමසද්දී නාමල් රාජපක්ෂ කීවේ “කිසිම අමාරුවක් නෑ. මැදක් හරියෙදි ආරක්ෂක අංශයෙන් කිව්වෙ දැන් ඇති ආපහු හරවගමු කියලයි. ඒත් තාත්ත යන්න ඕන තැනටම ගියා” කියායි.පසුගිය බදාදා ජනාධිපතිවරයා පාර්ලිමේන්තුවට පැමිණියේ කලින් දැනුම්දීමකින් තොරවය. එය දැන සිටියේ කීපදෙනෙක් පමණි. මාර්ග සංවර්ධන අධිකාරියේ සභාපතිවරයාගේ පුතාගේ විවාහ මංගල්‍යයට සහභාගිවීමෙන් අනතුරුව ජනාධිපතිතුමා පාර්ලිමේන්තුවට පැමිණෙන විට සවස 2.30 පමණ විය.ඒ වනවිට එ.ජා.ප.යේ ග්‍රේරු මන්ත්‍රීවරයා ආණ්ඩුවට සහයෝගය දක්වන බවට පොරොන්දු වෙමින් කළ කතාව ජනාධිපතිතුමාට කුමාරසිරි හෙට්ටිගේ දැනුම් දුන්නේය.”අපට වැඩක් ගන්න පුළුවන් මන්ත්‍රීවරයෙක්”. ජනාධිපතිතුමා කීවේ බොහෝ ළෙන්ගතුවය. ජනාධිපතිතුමා පැමිණි බව දැනගත් මැති – ඇමැතිවරු එතැනට ඇදී එන්නට වූහ. නිමල් සිරිපාල ද සිල්වා, මෛත්‍රීපාල සිරිසේන, දිනේෂ් ගුණවර්ධන, ප්‍රියංකර ජයරත්න, මහින්දානන්ද අලුත්ගමගේ, නිර්මල කොතලාවල ඇතුළු මැති ඇමැතිවරු ද ඒ අතර වූහ. ජනාධිපතිවරයා සිටියේ සතුටිනි. රසබර කතාබහ ද අඩුවක් නොවීය. ග්‍රේරු මන්ත්‍රීවරයා පැමිණ ජනාධිපතිතුමාට ආචාර කළේය.”මං ලොකු පීඩනයකින් මිදුණා. මට ආසයි ඔබතුමා එක්ක මේ රටට යමක් කරන්න. මගේ අදහස්වලට ගැළපෙන්නෙ ඔබතුමා” ග්‍රේරු මන්ත්‍රීවරයා හැඟීම්බරව කීවේය.”අපි වැඩ කරමු. ඔයාට වගකීමක් ලැබේවි” ජනාධිපතිතුමා කීවේය.අධ්‍යාපන ඇමැති – බන්දුල ගුණවර්ධන, නි. අමාත්‍ය විජිතමුණි සොයිසා ද ඒ අතරට එක්වූහ.”බන්දුල දැන් අර පාසල් 1000 වැඩසටහන කොහොමද? ජනාධිපතිතුමා විමසීමක් කළේය.”කරගෙන යනව සර්! වෙලා තියෙන්නෙ හොඳ විදුහල්පතිවරුන්ගෙ අඩුවක්.””දක්ෂ තරුණ පිරිසක් අරගෙන ට්‍රේනිං කරන්න. දක්ෂයො ඉන්නව. ඒ අය සොයාගන්න.” ජනාධිපතිතුමා උපදෙස් දුන්නේය. ඒ අතර ඇමැති මර්වින් සිල්වා පැමිණියේ මේ අපට ආ අලුත් “ප්‍රඥාවන්තයා”නේයි ග්‍රේරු මන්ත්‍රීවරයාට තට්ටුවක් දමා සුබ පතමිනි.”ඇයි ඔයත් ආචාර්යවරයෙක්නේ” ජනාධිපතිවරයා කියද්දී හැමෝම සිනාසුනහ.”සර්! උගත් අය, ප්‍රඥාවන්තයො කියල දෙගොල්ලක් ඉන්නව. ග්‍රේරු මන්ත්‍රීතුමා ප්‍රඥාවන්තයෙක්. ලේසියෙන් ප්‍රඥාව පහළ වෙන්නෙත් නෑ. ඒ වගේම ඔබතුමා ප්‍රඥාවන්තයෙක් වුණ නිසා තමයි අපි සියලුදෙනා නිදහසේ අද පාරෙ යන්නෙ. මට චන්ද්‍රිකා නෝනා බැන බැන යනවලු” ඇමැති මර්වින් කීවේය.ජනාධිපතිතුමා ඊට පිළිතුරු දෙමින් කීවේ ඕව ගණන් ගන්න එපා. මටත් එක එක්කෙනා ඇවිත් නොයෙක් දේවල් කියනව. මං ඒව ගණන් ගන්නෙ නෑ. අපිට වැඩ තියෙනවනේ” ජනාධිපතිතුමා කීවේය.ගිය සතියේ දී එ.ජා.ප මන්ත්‍රී කණ්ඩායම් රැස්වීම පැවැත්විණි. වෙනදා පාර්ලිමේන්තු දිනවල එ.ජා.ප මන්ත්‍රී කණ්ඩායම් රැස්වීම පැවැත්වූයේ පාර්ලිමේන්තුවේ කමිටු ශාලා අංක දෙකේ දී ය. එහෙත් ගිය සතියේ එ.ජා.ප. මන්ත්‍රී කණ්ඩායම රැස් වූයේ පාර්ලිමේන්තුවේ එ.ජා.ප නායකයාට හිමි විපක්ෂ නායක කාර්යාලයේදී ය. මේ මන්ත්‍රී කණ්ඩායම් රැස්වීමට එ.ජා.ප මන්ත්‍රීවරු අතරින් සහභාගි වූයේ මන්ත්‍රීවරුන් 16 දෙනකු පමණි.එ.ජා.ප මන්ත්‍රී කණ්ඩායම් රැස්වීම ආරම්භ වෙද්දීම දැනට එ.ජා.ප පක්ෂ තහනමට ලක්වී සිටින මන්ත්‍රී බුද්ධික පතිරණ ද එ.ජා.ප මන්ත්‍රී කණ්ඩායම් රැස්වීම පැවැති ස්ථානයට ගියේ ය. ඒ සමඟම එ.ජා.ප නායකයා මන්ත්‍රී බුද්ධික දුටුවේ ය. “බුද්ධික ඔයාට මේ රැස්වීමේ ඉන්න අයිතියක් නැහැ. එළියට යන්න” එ.ජා.ප නායකයා කීවේ ය.ඒ සමඟම මන්ත්‍රී බුද්ධික එ.ජා.ප නායකයාට දුන්නේ තරු විසිවෙන පිළිතුරකි. “මට මේ කණ්ඩායම් රැස්වීමට සහභාගි වෙන්න කියලා ටෙලිග්‍රෑම් එකක් ලැබිලා තියෙනවා. ඊළඟට ත්‍රී ලයින් කොළය ලැබිලා තියෙනවා. ඊළඟට අය වැයේ දී මට කියනවා ආණ්ඩුවට එරෙහිව ඡන්දය දෙන්න කියලා. මේ හැම දෙයක් ම මං එ.ජා.ප ය කියන විදියට කරනවා. එහෙනම් මට මේ කණ්ඩායම් රැස්වීමේ ඉන්න අයිතියකුත් තියෙනවා.” මන්ත්‍රී බුද්ධික එ.ජා.ප නායකයාගේ මූණටම කියා සිටියේ ය.ඒ සමඟම නැඟී සිටියේ එ.ජා.ප නියෝජ්‍ය නායක සජිත් ප්‍රේමදාස ය. “නායකතුමනි මේ විදියට මන්ත්‍රීවරුන්ගෙන් පළිගන්ඩ එපා. මෙහෙම කරන්ඩ එපා. දැන් බලන්න මොහාන්ලාල් ග්‍රේරු මන්ත්‍රීතුමාත් ආණ්ඩුවට ගියා. අපේ පාර්ලිමේන්තු මන්ත්‍රීවරු දිනෙන් දිනම ක්ෂය වෙලා යනවා. ජනාධිපතිතුමා අයවැය පාර්ලිමේන්තුවට ඉදිරිපත් කරන වෙලාවේ බුද්ධිකත් අපේ පස්සෙන් එළියට ආවා. ඊළඟට අයවැයට විරුද්ධ ව ඡන්දය දුන්නා. ඒ නිසා ඔබතුමාගේ තීන්දු වෙනස් කර ගන්ඩ” නියෝජ්‍ය නායක සජිත් ප්‍රේමදාස කියා සිටියේ ය.ඉන් අනතුරුව මන්ත්‍රීනී රෝසි සේනානායක එ.ජා.ප මන්ත්‍රී කණ්ඩායමට අදහස් දැක්වූයේ ය. “නායකතුමනි, මේක ඉවරයක් කරලා දාන්න. බුද්ධික මන්ත්‍රීතුමාට එළව එළවා පහර දෙන එක නවත්වන්න” මන්ත්‍රීනී රෝසි ඉල්ලා සිටියේ ය.ඒ සමඟම නැගී සිටියේ මොනරාගල දිසා එ.ජා.ප මන්ත්‍රී රංජිත් මද්දුම බණ්ඩාර ය. “නායකතුමනි, මේ කෙහෙම්මල් වැඩවල ඉවරයක් නැද්ද? මොනවද මේ වැඩවල තේරුම. එකෙක් දෙන්නෙක් ගහන කැලෑ පත්තරවලට විනය පරීක්ෂණ තියනවා. මේ වෙලාව අපේ පක්ෂයේ මන්ත්‍රීවරු ගෙදර යවන වෙලාවක් නෙමෙයි. මේක මන්ත්‍රීවරු රැක ගන්ඩ ඕනේ වෙලාවක්.” මන්ත්‍රී රංජිත් මද්දුම බණ්ඩාර කියා සිටියේ ය.ඒ වෙනවිට එ.ජා.ප මන්ත්‍රී කණ්ඩායම් රැස්වීම දැඩි උණුසුම්කාරී තත්ත්වයකට පත්වී තිබිණි. එම උණුසුම වැඩි වූයේ යාපනය දිසා මන්ත්‍රීනී විජේකලා මහේෂ්වරන් ගේ නොසිතූ විරූ ප්‍රකාශයක් නිසා ය. “බුද්ධික මන්ත්‍රීතුමා ඔබතුමා යන්ඩ එපා. ඔබ තුමා මෙතින් යනවා නම් අපි හැමෝම ඔබතුමා එක්ක එනවා.” මන්ත්‍රීනී විජයකලා මහේෂ්වරන් කීවා ය.“මට මේ වෙලාවේ යෝජනාවක් කරන්ඩ තියෙනවා.” මන්ත්‍රී හර්ෂ ද සිල්වා කීවේ ය. “නැහැ නැහැ මෙතන යෝජනා කරන්ඩ බැහැ. අදහස් දක්වන්ඩ විතරයි පුළුවන්” එ.ජා.ප නායකයා කීවේ ය. “එහෙම නම් නායකතුමනි, බුද්ධික මන්ත්‍රීතුමා නිරීක්ෂණ මට්ටමේ මන්ත්‍රීවරයෙක් විදියට තියා ගමු.” මන්ත්‍රී හර්ෂ ද සිල්වා කියා සිටියේ ය.ඒ සමඟම එ.ජා.ප නායකයාට කේන්ති ගියේ ය. “පිට අය දාගෙන මන්ත්‍රී කණ්ඩායම් රැස්වීම් තියන්ඩ බැහැ” එ.ජා.ප නායකයා කීවේ ය. “බුද්ධික කොහොමද පිට කෙනෙක් වෙන්නේ නායකතුමනි. එයා පක්ෂය වෙනුවෙන් වැඩ කරනවා. එයා පිට කෙනෙක් නෙමෙයි” එ.ජා.ප නියෝජ්‍ය නායක සජිත් ප්‍රේමදාස කීවේය.ඒ සමඟම එ.ජා.ප නායකයා සජිත් ප්‍රේමදාසට කීවේ “සිට් ඩවුන්” කියා ය. ඒ සමඟම නියෝජ්‍ය නායක සජිත්ට ද කේන්ති ගියේ ය.“නායකතුමනි මතක තියා ගන්ඩ. මේ මන්ත්‍රීවරු මොන්ටිසෝරි ළමයි වගේ පාලනය කරන්ඩ හදන්න එපා. මං මේ පක්ෂයේ නියෝජ්‍ය නායක. මාව ‘සිට් ඩවුන්’ කරන්න ඔබතුමාට නෙමෙයි කිසිම කෙනකුට බැහැ” නියෝජ්‍ය නායක සජිත් ඉතා තදින් කීවේ ය.“මං දන්නවා ඔය හැමෝම ගැන. එදා හයිඩ් පිටියේ අපේ උද්ඝෝෂණයට අනෝමා ෆොන්සේකා එන එක නැවැත්තුවෙ සජිත්ගේ උවමනාවට. අන්තිමට ඒක පත්තරවලට ලොකු ඉසියු එකක් කළා.” එ.ජා.ප නායකයා මන්ත්‍රී සජිත්ට චෝදනා කළේ ය.එහෙත් එම ප්‍රකාශය නියෝජ්‍ය නායක සජිත් ප්‍රතික්ෂේප කළේ ය. ඉන් පසුව නැඟී සිටියේ මන්ත්‍රී රංජිත් මද්දුම බණ්ඩාර ය.“නායකතුමනි ඔබතුමාම නේද කියලා තිබුණේ පක්ෂයේ දේශපාලන කටයුතු ගැන සාකච්ඡා කරන්නේ කෘත්‍යාධිකාරි මණ්ඩලයේදී විතරයි කියලා. මෙතන පාර්ලිමේන්තු මන්ත්‍රී කණ්ඩායමේ කතා කරන්නේ පාර්ලිමේන්තුවේ දේවල් විතරයි කියලා ඔබතුමා ම නේද කියලා තිබුණේ” මන්ත්‍රී රංජිත් මද්දුම බණ්ඩාර ප්‍රශ්න කළේ ය.ඒ වගේ ම තමයි ඔබතුමා පොරොන්දු වුණා බුද්ධිකගේ ප්‍රශ්නයට සති දෙකකින් විසඳුමක් දෙනවා කියලා. ඒක තවම වෙලාත් නැහැ” මන්ත්‍රී රංජිත් මද්දුම බණ්ඩාර කියා සිටියේ ය.“ඇත්තටම සති දෙකකින් දෙනවා කියපු විසඳුම ගැන මාත් සාක්කි කරුවෙක්. අනික මෙහෙම අපේ පක්ෂයේ මන්ත්‍රීවරුන්ට හිරිහැර කරලා තලලා පොඩි කරලා අපේ පක්ෂයට ගමනක් යන්ඩ බැහැ” එ.ජා.ප නියෝජ්‍ය නායක කරූ ජයසූරිය කියා සිටියේ ය.“ඒ සමඟම මන්ත්‍රීනී අනෝමා ගමගේ ට ද කේන්ති ගියේ ය. “මේ මනුස්සයා එක්ක මෙහෙම වැඩ කරන්න බෑ. මෙයා හදන්නේ මේ වගේ දක්ෂ කොල්ලෝ එළවා දාලා පිස්සු නටන්න අපිත් නැගිටලා යමු” මන්ත්‍රීනී අනෝමා ගමගේ කීවා ය.මේ සමඟම එ.ජා.ප නායකයාට තේරුම් ගියේ ජෝන් අමරතුංග, රවි කරුණානායක, මංගල සමරවීර සහ ජයලත් ජයවර්ධන හැර අන් කිසිවකු තමා සමඟ නොසිටිනු බව ය. ඒ සමඟම එ.ජා.ප නායකයා කලබල වූයේ ය. යළිත් නැගී සිටියේ නියෝජ්‍ය නායක සජිත් ප්‍රේමදාස යි.“නායකතුමා දන්නවාද පුත්තලම ප්‍රාදේශීය සභාවේ අපේ පක්ෂයේ විපක්ෂනායකයාට තිබෙන නඩුවකට පක්ෂයෙන් නීති ආධාර ඉල්ලා තිබෙනවා. අපේ පක්ෂයේ කෘත්‍යාධිකාරි මණ්ඩලයේ සහ විනය කමිටුවේ ප්‍රබලයෙක් ඒ නඩුව කතා කරන්න ලක්ෂ 5 ක් ඉල්ලා තියෙනවා. මෙයා පක්ෂයේ ඉහළම කෙනෙක්. මේවා ලජ්ජා නැති වැඩ. පක්ෂයේ ප්‍රාදේශීය නායකයන්ට සලකන්නේ මෙහෙමද?” නියෝජ්‍ය නායක සජිත් ප්‍රේමදාස විමසා සිටියේ ය.“ඒ සමඟම එ.ජා.ප මන්ත්‍රී කණ්ඩායමේ පිටුපස සිටි මන්ත්‍රීවරයකු කියා සිටියේ ‘මාර පොරක්’ කියායි.එ.ජා.ප. පාර්ලිමේන්තු කණ්ඩායම් රැස්වීම අසාර්ථක වීමෙන් පසුව එ.ජා.ප. නියෝජ්‍ය නායක කරු ජයසූරියගේ පාර්ලිමේන්තුවේ පිහිටි කාර්යාලයේ රහස් සාකච්ඡාවක් පැවැත්විණි. එ.ජා.ප. රත්නපුර දිසා මන්ත්‍රීනී තලතා අතුකෝරාළ, කුරුණෑගල දිසා මන්ත්‍රී අශෝක් අබේසිංහ සහ රංජිත් මද්දුමබණ්ඩාර එ.ජා.ප නියෝජ්‍ය නායක කරු ජයසූරිය සමඟ එම සාකච්ඡාව පැවැත්වීය.”සර් මෙහෙම යන්ඩ බැහැ. මොකටද අපි මන්ත්‍රීවරු විදියට මෙහෙම පාච්චල් වෙන්නේ. සර් පක්ෂ නායකත්වය බාර ගන්ඩ” මන්ත්‍රීනී තලතා අතුකෝරාළ නියෝජ්‍ය නායක කරු ජයසූරියගෙන් ඉල්ලා සිටියාය.”සර් නායකත්වය ගත්තොත් පක්ෂයේ ලොකු වෙනසක් වේවි.” මන්ත්‍රී අශෝක් අබේසිංහ කීවේය. “කලබල වෙන්න එපා. අපි මෙහෙම පක්ෂය ඇතුළේ ගහගෙන තුවාල කරගත්තාම අපේ පක්ෂයට ගමනක් නැහැ.” නියෝජ්‍ය නායක කරු ජයසූරිය කියා සිටියේය.”සර් හැමදාම මෙහෙම යන්ඩ බැහැ. එ.ජා.ප. මන්ත්‍රී කණ්ඩායම කියන්නේ රටක් කරවපු පිරිසක්. වෙනදා පාර්ලිමේන්තුවේ කමිටු ශාලා අංක 30 අපේ පක්ෂ කණ්ඩායම රැස්වෙන්නේ. ඒත් අද එ.ජා.ප. නායකයාගේ කුඩා කාමරයේ පක්ෂයේ මන්ත්‍රී කණ්ඩායම රැස්වෙන තරමට කුඩා වෙලා. ඒ මදිවට පක්ෂයේ ඉන්න මන්ත්‍රීවරුත් එළවන්න හදනවා” කුරුණෑගල දිසා මන්ත්‍රී අශෝක් අබේසිංහ කියා සිටියේය.මේ අතරතුර කරු ජයසූරියගේ කාර්යාලයේදී එ.ජා.ප. මන්ත්‍රීනී තලතා අතුකෝරාළ විසින් එ.ජා.ප. මහ ලේකම් තිස්ස අත්තනායකට දුරකථන ඇමැතුමක් ලබා දුන්නේය. ඒ පසුගියදා ලිෆ්ටන් වටරවුමේදී පැවැති එ.ජා.ප. විරෝධතා රැළියට අනෝමා ෆොන්සේකාගේ පැමිණීම වැලැක්වූයේ සජිත් ප්‍රේමදාස බව එ.ජා.ප. නායකයා කී කථාවත් එය මහලේකම් තිස්ස දන්නා බවත් එ.ජා.ප. නායකයා මන්ත්‍රී කණ්ඩායමේදී කළ ප්‍රකාශය ගැන තොරතුරු දැනගැනීමටය.එහෙත් එ.ජා.ප. මහ ලේකම්වරයාගේ දුරකථන ඇමතුමට පිළිතුරු දුන්නේ ඔහුගේ ආරක්ෂක අංශයේ නිලධාරියෙකි. “සර් අද කොළඹ නැහැ. ඒ නිසායි ආවේ නැත්තේ” එ.ජා.ප. මහලේකම්වරයාගේ ආරක්ෂක අංශ නිලධාරියා කීවේය. එ.ජා.ප. නියෝජ්‍ය නායකයාගේ කාර්යාලයේ පැවැති රහස් සාකච්ඡාව නිමා වූයේ විනාඩි හතළිහකට පමණ පසුවය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශට සිය කතාව යෙදී තිබුණේ අය-වැය දෙවන වර කියවීමේ විවාදයේ පස්වන දිනයේයි. එනම් පසුගිය සඳුදාය.එදින විවාදය අරඹමින් අදහස් දැක්වූයේ, එක්සත් ජාතික පක්‍ෂ පාර්ලිමේන්තු මන්ත්‍රී ජෝෂප් මයිකල් පෙරේරාය. ඉන්පසුව විවාදයට එක් වෙමින් විමල් වීරවංශ ඇමැතිවරයා අදහස් දක්වමින් සිටියදී ඇතැම් එජාප මන්ත්‍රීවරු බාධා කරන්නට පටන් ගත්තේ,තමන්ට පාර්ලිමේන්තු විශේෂ ප්‍රකාශයක් කිරීමට කථානායකවරයා අවසර නොදුන්නැයි පවසමින් විපක්‍ෂ නායක රනිල් වික්‍රමසිංහ පසුගිය අඟහරුවාදා (29) ඊට විරෝධය දැක්වූයේ පැළඳ සිටි පොදු රාජ්‍ය මණ්ඩලයීය පාර්ලිමේන්තු සංගමයේ නිල ටයිපටිය ගලවමිනි. මේ පිළිබඳව සභා ගර්භය තුළ මෙන්ම, ඉන් පිටතද බොහෝ කතාබහ ඇතිවිය.”ටයිපටිය පොදු රාජ්‍ය මණ්ඩලයේ කියලා එතුමා පිළිගත්තා. අනෙක්වා පෙන්ටගනයේද දන්නේ නැහැ.” විපක්‍ෂ නායකතුමන්ගේ ඇඳුම් ගැන ලොබියේදී ඇතිවූ කතාබහකදී විමල් වීරවංශ පැවසුවේ කවුරුත් සිනහ ගන්වමිනි.බදාදා ද පාර්ලිමේන්තුවේදී මේ විපක්‍ෂ නායකතුමන්ගේ ටයිපටිය ගැලවීමේ සිදුවීම පිළිබඳ බොහෝ වාද විවාද ඇති විය. එහිදී රීති ප්‍රශ්නයක් මතු කළ විමල් වීරවංශ අමාත්‍යවරයා විපක්‍ෂ නායකවරයා ටයිපටිය ගැලවීමෙන් වැරදි ආදර්ශයක් ලබා දී ඇති බවට කරුණු දැක්විය.”ටයිපටිය ඇඳුමේම අංගයක්. එය ගැලෙව්වාම ඇඳුම ගැලෙව්වා වෙනවා. ඇඳුමේ පිළිවෙළ නැති වෙනවා. එසේ කිරීම යහපත් ලක්‍ෂණයක් නොවේ. විපක්‍ෂ නායකවරයා අන් අයට ආදර්ශවත් විය යුතුයි. විනය විරෝධි ක්‍රියාවක් නිසා මේ වන විට මන්ත්‍රීවරයකුට සභාව අත්හිටුවා තිබෙනවා.” එහිදී විමල් වීරවංශ අමාත්‍යවරයා පෙන්වා දුන්නේය. ඒ කීවේ විපක්‍ෂ නායකවරයා සිය විශේෂ ප්‍රකාශය සිදු කිරීම සඳහා මුලසුනෙන් අවසර ඉල්ලා සිටියදීය.”අපට අද නම් විපක්‍ෂ නායකතුමාගේ කතාවට ඉඩ නොදී ඉන්න බැරි වේවි. ඊයේ ටයිපටිය ගැලෙව්වා. අද මොන ඇඳුම් ගලවයිද, කියලා හිතාගන්න බැහැනේ.” විමල් වීරවංශ අමාත්‍යවරයා එසේ පැවසුවේ කවුරුත් සිනහ ගන්වමිනි.විමල් වීරවංශ සිදු කර තිබූ ප්‍රකාශයක් පිළිබඳව එදින සභා ගර්භයෙන් පිටතදී මන්ත්‍රීවරු පිරිසක් ඔහුගෙන් විමසුවේය.”එජාපයට විදෙස් වෛරසයක් බෝවෙලා කියලා ඔබතුමා කියලා තිබුණා. ඒක පළමුවෙන් බෝ වුණේ විපක්‍ෂ නායකතුමාට කියලයි කියා තිබුණෙ.””ඔව්! ඉතිං කතාව ඇත්තනේ. එතුමා රට ගැන හිතලා නොවෙයිනේ වැඩ කරන්නේ. ප්‍රශ්නයක් ආපුවාම කෙළින්ම ජිනිවා යනවා කියලානේ කියන්නේ.” එතැන සිටි මන්ත්‍රීවරයකු පෙන්වා දුන්නේය. ඒ කතාබහ අතරතුර ඒ අසලට එජාප මන්ත්‍රී බුද්ධික පතිරණ ද පැමිණියේය.”හැබැයි ඉතිං බුද්ධිකට රනිල් මහත්තයාගෙන් සිද්ධ වෙන දේ එක්ක, එයාට ළඟදීම රනිල් මහත්තයාට විරුද්ධව ජිනිවා යන්න වෙයි වගේ.” විමල් වීරවංශ පැවසුවේ කවුරුත් සිනහ ගන්වමිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112041</link>
    <topic>නිවැරැදි කාලගුණ අනාවැකි ප්‍රකාශ කිරීමේ වගකීම පැවැරෙන්නේ කාටද?</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>පසුගියදා දකුණු පළාත ඇතුළු පළාත් කිහිපයක දිස්ත්‍රික්ක 14 කට බලපෑ දරුණු වැසි කුණාටු තත්ත්වය නිසා පුද්ගලයින් 29 දෙනකුට ආසන්න සංඛ්‍යාවක් මිය ගොස් තවත් විශාල පිරිසක් අතුරුදන් වී ඇත. තවත් පැත්තකින් සිදුවූ දේපළ හානිය ද අති මහත් ය. බොහෝ දෙනා මේ තත්ත්වය ගැන දොස් පවරන්නට වූයේ කාලගුණ විද්‍යා දෙපාර්තමේන්තුවටයි. මෙහිදී කාගෙන් හෝ අතපසු වීමක් සිදුවී ඇති බව පැහැදිලි ය. දැන් සියල්ල සිදුවී අවසන් ය. මින් ඉදිරියටත් එවැනි දේ සිදු නොවන්නට වගබලා ගැනීම කාගේත් වගකීම ය. කඩුල්ලෙන් අද කතා බහට ලක්වන්නේ මේ පිළිබඳවයි.ආපදා කළමනාකරණ මධ්‍යස්ථානයේනියෝජ්‍ය අධ්‍යක්ෂ (මාධ්‍ය)සරත් ලාල් කුමාරආපදා කළමනාකරණ මධ්‍යස්ථානය තාක්ෂණික ආයතනයක් නොවෙයි. අපිත් සමඟ සම්බන්ධ වන ආයතන කිහිපයක් තිබෙනවා. සුනාමි තත්ත්ව දැනුම්දෙන කාල ගුණ විද්‍යා දෙපාර්තමේන්තුව, ජල ගැලීම් අනතුරු හඟවන වාරිමාර්ග දෙපාර්තමේන්තුව, භූ චලන දැනුම් දෙන භූ විද්‍යා පතල් දෙපාර්තමේන්තුව, නායයාම් දැනුම් දෙන ගොඩනැගිලි පර්යේෂණ සංවිධානය යන ආයතන ගණනාවක් සම්බන්ධීකරණ කටයුතු කරන්නේ අපියි. අපිට මත ප්‍රකාශ කරන්න බැහැ. ඒ අය දෙන නිවේදන එලෙසින් ම නිකුත් කරන්නේ අපියි. මේ ආයතන හරහා අපිට නිවේදන නිකුත් කෙරෙනවා. නිවේදනයක් අපිට ලැබුණ සැනින් අපි ක්‍රියාත්මක වෙනවා. තොරතුරු දැනුම් දීමට අපිට ජාතික යාන්ත්‍රණයක් තියෙනවා. මේ හරහා ග්‍රාම සේවා මට්ටම දක්වා සුළු වේලාවකදී පණිවිඩය දැනුම් දෙන්න පුළුවන්. මීට අමතරව අපේ වෙරළ තීරයේ අනතුරු ඇඟවීම් කුලුනු 61 ක් ස්ථාපිත කර තියෙනවා. එම නිසා සුනාමි තත්ත්වයන් පිළිබඳ නිවේදන වහාම දැනුම් දෙන්න පුළුවන්.කාලගුණ විද්‍යා දෙපාර්තමේන්තුව දිනපතා අපිට නිවේදන නිකුත් කරනවා. පැය විසි හතර පුරා ම වැඩ කරන හදිසි මෙහෙයුම් මැදිරියක් අපට තියෙනවා. එහි සිටින නිලධාරින් නිවේදනයක් ලැබුණු සැනින් ක්‍රියාත්මක වෙනවා. එවන නිවේදනයේ වෙනසක්, එනම් සුළං වේගයේ පවා වෙනසක් සඳහන් වෙනවා නම් අපි සැලකිලිමත් වෙනවා. ජාතික යාන්ත්‍රණය හරහා වෙනසක් ඇත්නම් අදාළ ප්‍රදේශයේ ජනතාව දැනුම්වත් කරනවා.පසුගියදා සුළං ඇතිවූ අවස්ථාවේදීත් අපිට කාලගුණ විද්‍යා දෙපාර්තමේන්තුවෙන් සුපුරුදු පරිදි ලැබෙන නිවේදනය ලැබුණා. එහි පැහැදිලිව තිබුණා සමහර ප්‍රදේශවලට තද වැසි, සුළං, ඇති වන බව. නමුත් තද සුළං තත්ත්වයක් ඇති බවට පැහැදිලි ප්‍රකාශයක් කර තිබුණේ නැහැ.කාලගුණ විද්‍යා දෙපාර්තමේන්තුවට එහි වරදක් කියන්න බැහැ. ඒ අය බලාපොරොත්තු වුණේ නැහැ අඩු පීඩන තත්ත්වයක් මත මේ වගේ ක්ෂණික තද සුළඟක් ඇති වන බව අපි සුළං වැසි තියෙන බව ජාතික යාන්ත්‍රණය හරහා, දැනුම්වත් කළා. නමුත් එය ප්‍රමාණවත් වුණේ නැහැ, ජනතාවගේ අවධානයට යොමු වන්නට. මේ වගේ තත්ත්වයක් විනාඩි ගණනාවක් තුළ උද්ගත වූ තත්ත්වයක්. කාලගුණ විද්‍යා දෙපාර්තමේන්තුව සුළං වැසි තත්ත්වයක් කීවත් ඊට වඩා තද සුළං තත්ත්වයක් සුළු මොහොතකදී ඇති වුණා. නමුත් මුල් නිවේදනයට ජනතාව එතරම් ප්‍රතිචාර දැක්වූයේ නැහැ. කාලගුණ විද්‍යා දෙපාර්තමේන්තුව පවා තේරුම්ගත නොහැකි තත්ත්වයකුයි ඇති වුණේ.මේ නිසා කාලගුණ විද්‍යා දෙපාර්තමේන්තුව අපට දැනුම් දෙන දේ මිස අලුත් දෙයක් කියන්න අපිට බැහැ. මත ප්‍රකාශ කරන්න අපිට බැහැ. ඒ නිසා කාලගුණ විද්‍යා දෙපාර්තමේන්තුව එවන නිවේදන අපි එලෙසින් ම ලබා දෙනවා.--ආපදා කළමනාකරණඇමැති මහින්ද අමරවීරමීට මාස කීපයක සිට ම මේ දිනවල ඇතිවිය හැකි තත්ත්වය පිළිබඳව අප සාමාන්‍ය අවබෝධයකින් සිටියා. නමුත් අප වැඩිපුර ඉන් බලාපොරොත්තු වුණේ ගංවතුර තත්ත්වයක් මතුවේය කියන එක ගැනයි. අධික සුළි සුළං තත්ත්වයක් මෙසේ මතුවේ යැයි අප බලාපොරොත්තු වුණේ නැහැ.කෙසේ වෙතත් කාලගුණ විද්‍යා දෙපාර්තමේන්තුව යම් ඉඟියක් කරලා තිබුණා මේ පිළිබඳව. එහෙත් එය ධීවරයන්ට විශේෂයෙන් දැනුම් දීමක් ලෙස සඳහන් කර තිබී නැහැ.අන්තර්ජාතික වශයෙන් එවැනි තොරතුරක් ලැබුණා ය කියන දේ ගැන අප මේ වනවිට පරීක්ෂණ කරගෙන යනවා. නමුත් අපේ කාල ගුණ විද්‍යා දෙපාර්තමේන්තුවේ තිබෙන තත්ත්වය මත උපරිම වශයෙන් තොරතුරු ලබා දුන්නා කියලයි මම හිතන්නේ.ඒ වගේ ම අන්තර්ජාතික මට්ටමේ තොරතුරු ඇතුළු සියල්ල අධ්‍යයනය කළ පසු කවුරු හෝ වරදක් කළ බවට තහවුරු වනවා නම් ඊට එරෙහිව කටයුතු කිරීමට අප සූදානම්.බදාදා ලැබුණු කාලගුණ විද්‍යා දෙපාර්තමේන්තුවේ වාර්තා සහ අදාළ කරුණු සියල්ල අප ජනාධිපතිතුමාට බාරදුන්නා. එතුමා ඒ කරුණු අධ්‍යයනය කර ඉන් පසු අපට අවශ්‍ය උපදෙස් ලබා දේවි.ලබන මාර්තු මාසයේ ඩුප්ලෝ රේඩාර් යන්ත්‍රය සවි කිරීමට කටයුතු යොදා තිබෙනවා. ඉන් පසු මීට වඩා හොඳින් අපට අනාවැකි ඉදිරිපත් කිරීමට හැකියාව ලැබෙතියි විශ්වාස කරනවා.කාලගුණ විද්‍යා දෙපාර්තමේන්තුවේ වෙබ් අඩවිය ක්‍රියාත්මක කරන්නේධ්ඛ්ඊඒ ආයතනයයි. ඒ නිසා වෙබ් අඩවිය යාවත් කාලීන කිරීමේ ගැටලු රැසක් මතුව තිබෙනවා. එම ආයතනයත් රජයේ ආයතනයක්. ඒ වගේ ම කාලගුණ විද්‍යා දෙපාර්තමේන්තුවට අමතරව තවත් ආයතන රැසක වෙබ් අඩවි යාවත් කාලීන කිරීම මේ ආයතනයේ ගැටලුවක් නිසා ප්‍රමාද වී තිබෙන බව අපට දැනගන්නට ලැබුණා.විවිධ අය විවිධ මත ඵල කළත් ඉන්දියාවේ හෝ විදේශිකයන් මගින් හෝ එවැනි දැනුම් දීමක් ලැබී ඇති බව තවමත් තහවුරු වී නැහැ. ඒ වගේ ම සමහර අය මේ මොහොතේ ක්ෂණික වෙබ් අඩවි තනා අනවශ්‍ය ගැටලු ඇති කිරීමට උත්සාහ කරනවා.ඒ ගැනත් අප දැන් පරීක්ෂණ පවත්වා ගෙන යනවා. ඊට අමතරව අප පැවැත්වූ මාධ්‍ය හමුවට ඒ ගැටලු සියල්ල ඉදිරිපත් කරන ලෙසත් ඒ සඳහා පිළිතුරු දෙන ලෙසත් අදාළ අයට ආරාධනා කළා. ඉන් පසුව වුවත් අප මේ පර්යේෂණ කටයුතු තවම නවත්වා නැහැ.ඩුප්ලෝ රේඩාර් යන්ත්‍රය සවි කිරීමට අමතරව සමස්ත කාලගුණ විද්‍යා දෙපාර්තමේන්තුවට ම අයත් වන පරිදි ව්‍යාපෘතියක් අප ආරම්භ කිරීමට කටයුතු යොදා තිබෙනවා. ඒ අනුව එම ආයතනය නවීකරණයට කටයුතු යොදා තිබෙනවා.ඒ වගේ ම ජනතාව දැනුම්වත් කිරීමේ කටයුතු වේගවත්ව කිරීමට අප පසුගියදා තීරණය කළා. මොකද සමහරවිට ධීවරයන් වුණත් කාල ගුණ දෙපාර්තමේන්තුව කියන දෙයට සවන් නොදී කටයුතු කරන අවස්ථා තිබෙනවා. ඒ නිසා අප ධීවර ඇමැතිතුමා, සමඟත් සාකච්ඡා කළා. ධීවරයන්ට ජීවිතාරක්ෂක ජැකැට්ටුවක් අනිවාර්ය කිරීමට. මොකද ගොඩබිම පෙනි පෙනී අනතුරට ලක්වූ අය තමයි වැඩිපුර දකින්නට ලැබෙන්නේ.වැසි කුණාටු තත්ත්වය නිසා අනතුරට පත් වූ අය වෙනුවෙන් රජය මූලිකව මරණාධාර හා තුවාල වූවන්ට ප්‍රතිකාර හා ආධාරත් වියළි සලාකත් ලබා දී තිබෙනවා. ඊට අමතරව දිසාපතිවරුන්ට ප්‍රතිපාදන ලබා දී තිබෙනවා. අවශ්‍ය පහසුකම් සැපයීම සඳහා. ඒ වගේ ම රජයෙන් ලබාදිය යුතු සහන සියල්ල සැපයීමට කටයුතු කරනවා.දේශගුණ විපර්යාස සමඟ මෙරට ඇතිවිය හැකි මෙවැනි ආපදාවන්ට මුහුණ දීම සඳහා අවශ්‍ය පියවර ගැනීමට රජය කටයුතු කර තිබෙන්නේ. ඉදිරියේ දී නව තාක්ෂණික ක්‍රම ආදිය යොදා ගත් පසු බොහෝ විට ඉදිරි සතියකට පමණ පූර්ව දැනුම්දීමක් කළ හැකි වේ යැයි අප විශ්වාස කරනවා.--අපේ ඉන්ජිනේරු මහත්මයෙක් නිල නොවන හරි ආරංචියක් දුන්නාමාතර දිසාපතිනිඩබ්ලිව්. කේ.කේ. අතුකෝරාලඑදා ඇති වුණු සුළි කුණාටු තත්ත්වය පිළිබඳව අපි දැනුම්වත් වෙලා හිටියේ නැහැ. අපේ දිස්ත්‍රික් ලේකම් කාර්යාලයේ පැය 24 පුරාම ක්‍රියාත්මක වන ආපදා කළමනාකරණ මධ්‍යස්ථානයක් තියෙනවා. එය මේජර්වරයෙක් යටතේ පාලනය වෙන්නේ. මාතර දිස්ත්‍රික්කයේ කුමන දෙයක් වුවත් අපේ මධ්‍යස්ථානය දැනුවත් කෙරෙනවා.සුනාමි, සුළං තත්ත්ව පමණක් නොව ගංවතුර, ගිනි ආදී ආපදා සියල්ලම මේ මගින් දැනුම්වත් කැරෙනවා. මීට අමතරව අපේ දිස්ත්‍රික්කයන්හි වෙරළබඩ තීරයන් හි පූර්ව සුනාමි අනතුරු ඇඟවීම් සංඥා කුලුනු ඉදිකර තියෙනවා. මේ සියල්ල තිබුණත් මේ සිදුවීම ගැන අපට කිසි කෙනෙකු පූර්ව අනතුරු ඇඟවීමක් කළේ නැහැ.නමුත් අපේ ඉංජිනේරු මහත්මයෙක් වෙබ් අඩවියක දැක හිතවත් කමට පෞද්ගලිකව අපිට කිව්වා එදා කාලගුණ තත්ත්වය තරමක් අයහපත් බව. මෙය නිල නොවන ආරංචියක් වුවත් එය දැනගත් සැනින් අපේ ආපදා කළමනාකරණ ඒකකය සමඟ මම සාකච්ඡා කළා. මේ පිළිබඳව අපේ ප්‍රාදේශීය ලේකම්වරු සමඟ කතා කළා.සූදානමින් සිටින්න කියා ප්‍රාදේශීය ලේකම්වරු දැනුම්වත් කළා. මේ සියල්ල වුණේ සුළි කුණාටු තත්ත්වය ඇතිවීමට පැය භාගයකට පමණ පෙරයි. පැය භාගයක කාලය තුළ වුණත් අපි මේ සිදුවීම සම්බන්ධව පාසල්වලට දුරකතන මාර්ගයෙන් දැනුම් දුන්නා. ප්‍රදේශයේ පොලිස් නිලධාරින්ට දැනුම් දුන්නා. පාසල් දරුවන් ආරක්ෂක ස්ථාන කරා ගෙනියන්න කියලා. නමුත් දුර පාසල්වලට මේ දැනුම්දීම කරන්න බැරි වුණා. මිදිගම මහ විදුහල් දරුවන් කිහිප දෙනෙක් තුවාල වුණා. ගසක් කඩා වැටීමෙන්.අපිට මේ සුළු කාලය තුළ මුහුදු ගිය පිරිසට දැනුම් දෙන්න බැහැ. ඒ අය මුහුදු යන්නේ උදේ පාන්දර. මේ සිදුවීමෙන් පසුව දුරකතන පවා විසන්ධි වුණා. විදුලිය විසන්ධි වුණා.කාලගුණ විද්‍යා දෙපාර්තමේන්තුව අපිට කල්තියා මේ තත්ත්වය දැනුම් දුන්නා නම් පොලිස් හා හමුදා නිලධාරීන් යොදවා මේ ව්‍යසනය ගැන ජනතාව දැනුම්වත් කරන්න තිබුණා. පසුගිය 30 දා වනවිට මාතර දිස්ත්‍රික්කයේ පවුල් 4361 ක් අවතැන්. මරණ 20 යි. තුවාල කරුවන් 25 යි. 13 ක් අතුරුදන්. පූර්ණ හානි වූ නිවාස 517 යි. අර්ධ හානි නිවාස 3770 යි.මේ අයට සහන සැලසීමේදී කඩා වැටුණු ගස් ඉවත් කිරීමත්, විදුලිය විසන්ධි වීමත් ප්‍රධාන ගැටලු වුණා. අපි අද වනවිට මේ දේවල් යථා තත්ත්වයට පත් කරමින් සිටිනවා.මේ වනවිට අවශ්‍ය ප්‍රතිපාදන හා සහන ලැබී තියෙනවා. අපි දැනටමත් ඒවා කරගෙන යනවා. ආපදා කළමනාකරණ අමාත්‍යාංශය, ආර්ථික සංවර්ධන අමාත්‍යාංශය අවශ්‍ය මුදල් ප්‍රතිපාදන අපිට ලබා දුන්නා.--කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල්ජී.බී. සමරසිංහපසුගිය සතියේ කාලගුණික වශයෙන් පීඩාකාරී තත්ත්වයක් ඇති වුණා. එය අප දෙපාර්තමේන්තුවට ජාතික වශයෙන් බැදුණු වගකීමක්. අප ලබාගත් දත්ත සමූහය පදනම් කරගෙන අඩු පීඩන ප්‍රදේශයක් ඇතිවන බවට කාලගුණ අනාවැකියක් නිකුත් කළා. සාමාන්‍යයෙන් දෛනිකව තුන් වරක් අප කාලගුණ අනාවැකි නිකුත් කරනවා. ඒවා ජනමාධ්‍යයට, ආපදා කළමනාකරණ මධ්‍යස්ථානවලට හා විශේෂ කාලගුණ අනාවැකි ජනාධිපතිතුමාටත් යොමු කරනවා.”“අපට බොරුවක් කියන්න බැහැ. වැරැද්දක් වුණා නම් එයට හේතු වුණේ අප බලාපොරොත්තු වූ සිදුවීමට වඩා වෙනස් දෙයක් වුණ නිසයි. අඩු පීඩන ප්‍රදේශයක් ඇති වන බවටත් සුළඟේ වේගය මුලින් පැයට කිලෝ මීටර් 20 - 30 අතර පැවතී, පසුව ඊට වඩා බොහෝ වැඩි වන බවත් අප සඳහන් කර තිබුණා. ඒ සුළඟේ වේගය ධීවරයකුට කෙසේවත් මුහුදු යෑමට සුදුසු සුළං වේගයක් නොවේ. නමුත් අපට හැකියාවක් නැහැ එදිනෙදා තම රැකියාවට යන අයට රැකියාවට යන්න එපා කියන්න. ධීවරයන් සාමාන්‍යයෙන් දන්නවා අපි 24 වැනිදා ලබාදුන් අනාවැකිය අනුව එහි තේරුම අවදානමක් ඇති බව ඇඟවීමයි කියා.”“එයින් මම අදහස් කරන්නේ නෑ වැරැද්ද වෙන අයගේ කරට පටවා අපි නිවැරැදියි කීමට. අපි කැමැතියි වැරැද්ද බාර ගන්න, නමුත් ඒ අතර නිවැරැදි විය යුතු දේත් තිබෙනවා.”“විශේෂයෙන් වෙබ් අඩවිවල පළවන තොරතුරු පිළිබඳව විශ්වාසයෙන් කතා කිරීමට පෙර ඒවා සපයන්නේ කවුද යන්න පිළිබඳව ද තීරණය කළ යුතුයි. මොකද අන්තර්ජාලයට ඕනෑම කෙනකුට තොරතුරු ඇතුළත් කළ හැකියි. ඇතැම් විට පෞද්ගලික ආයතනවලින් පවා කාලගුණ තොරතුරු ඇතුළත් කරන අවස්ථා තිබෙනවා.”“ඒ වගේ ම අපට සිදුවූ කාලගුණික වෙනස්කම පිළිබඳව විවිධ වෙබ් අඩවිවල පළ වී තිබුණු බව කීවත් ඉන් සමහර ඒවා සිදුවීමෙන් පසු ප්‍රතිනිර්මාණය කළ ඒවා බව අපට තහවුරු වී තිබෙනවා.”“කාලගුණ අනාවැකියක වැරැද්දක් වුණ නිසා මේ දේවල් ඉස්මතු කරමින් කීවාට නිවැරැදි අනාවැකි ගැන කිසිම දෙයක් කියන්න කිසිවෙක් ඉදිරිපත් වන්නේ නෑ. ඒ වගේ ම වෙබ් අඩවිවලිනුත් වරද්දන ඒවා එලෙසින් ම යටපත් වනවා විනා ඒ ගැන සොයා බලන්න ක්‍රමයක් හෝ උනන්දුවක් කිසිවකුට ඇත්තෙත් නෑ.”“චෙන්නායිවලින් ලබාදුන් තොරතුරු ගැන පුන පුනා කීවත් ඒවා ද ලබාදී තිබෙන්නේ 25 වැනිදා දහවල වනවිටයි. අනෙක මේ බලපෑවේ පීඩන අවපාතයක් මිස සුළි කුණාටුවක් නොවේ.”“විද්‍යාත්මක වචනවලට මුවා වී මේ දේවල් කතා කරන්නට අකමැති වුවත් මේ දෙය කිව යුතුමයි. මේ විපත සිදුවුණේ සුළි කුණාටුවක් නිසා නොවෙයි. එයට කියන්නේ ‘ස්කෝල් ලයින්’ කියලායි. එහි තේරුම තද සුළං සහිතව එන්නා වූ වැස්ස යන්නයි. මෙය මෝසම් වර්ගයට අයත් දෙයකුත් නොවෙයි. මෙය ඇති වන්නේ කෙටි ප්‍රදේශයකට පමණයි.”“සුළි කුණාටුවක් නම් කිලෝමීටර් සිය ගණනක පැතිරිය යුතුයි. නමුත් මෙය එහෙම වුණේ නැහැ.” අනිත් කාරණය 26 වැනිදා වන විටත් ඒ අඩු පීඩන තත්ත්වය වර්ධනය වුණා. නමුත් එයින් හානියක් ඇති වුණේ නැහැ.”“අනාවැකි පළ කිරීමේදී සිදුවන ඇතැම් අඩුපාඩු එක් අයකුගේ වරදින් සිදුවන දෙයක් නොවේ. අපේ දෙපාර්තමේන්තුවේ අනාවැකි අංශයක් වෙනමම තිබෙනවා. ලෝකයේ කිසිම රටක සියයට සියයක් අනාවැකිය නිවැරැදි වීමේ හැකියාවක් නැහැ. සොබා දහම හඳුනා ගන්න හෝ එහි ඊළඟට සිදුවන දේ කියන්න අනාවැකි මඟින් උත්සාහ කළත් ඇතැම්විට ඒවා නිවැරැදි නොවෙන්නත් පුළුවන්.මේ යුගයේ ඊට හේතු වී තිබෙන්නේ මිනිසුන් විසින් ම පරිසර පද්ධතියේ සමතුලිතතාව බිඳ හෙළීම නිසා පෙර මෙන් සිද්ධාන්තයට අනුව අප සිතන ආකාරයටම දේවල් සිදු නොවීමයි. එය කාලගුණ විද්‍යාඥයන්ටත් අභියෝගයක් වී තිබෙනවා.”“කාලගුණ විද්‍යාඥයකු විය යුත්තේ කුමක් හෝ රැකියාවක් මගින් වැටුපක් ලබාගැනීමට අදහස් කරන අය නොවේ. ඒ සඳහා උනන්දුව කැපවීම වගේ ම හැකියාවක් තිබිය යුතුයි.එවැනි මානව සම්පත් වගේ ම භෞතික සම්පත්වලත් යම් වර්ධනයක් මේ ආයතනයේ ඇතිවිය යුතුයි කියා විශ්වාස කරනවා. නමුත් එය ඉතා මිල අධික වැඩපිළිවෙළකි.මොකද අපට අමාත්‍ය මණ්ඩල අනුමැතිය ලැබුණු ව්‍යාපෘතියට පවා රුපියල් මිලියන 1200 ට වඩා ඇස්තමේන්තු කර තිබෙනවා. දැන් අපට තිබෙන අභියෝගය ඒ මුදල සොයාගෙන මේ අඩුපාඩු සකස් කර ගැනීමයි. හේතුව කාලගුණ විද්‍යාව සඳහා යොදාගන්නා උපකරණ ස්ථාපනය කිරීමට ලොව ඕනෑම රටකට ඉතා විශාල පිරිවැයක් යෙදීමට සිදුවීමයි.” “කෙසේ වෙතත් ලබන මාර්තු මාසය වනවිට අප ඩොප්ලර් රේඩාර් යන්ත්‍රයක් ස්ථාපනය කිරීමට කටයුතු යොදා තිබෙනවා. මේ මගින් සුළි කුණාටු, අයහපත් කාලගුණ තත්ත්වයන්, සුළං ගෙන යන පද්ධති ආදිය පැයකට පමණ පෙර හඳුනාගත හැකියි. නමුත් මේ එක පද්ධතියකින් පමණක් සමස්ත දිවයිනම ආවරණය කිරීම අපහසුයි. පළමුවැන්න දෙනියාය ගොංගල ස්ථාපනය කළ පසු දෙවැන්න මාතලේ රිවර්ස්ටන් හි පිහිටුවීමටත් අප යෝජනා කර තිබෙනවා. එවැනි පද්ධති දෙකකින් හොඳින් රටම ආවරණය කළ හැකියි.”“ඒ වගේ ම කුඩා මට්ටමේ සන්සිද්ධි පවා හඳුනාගත හැකි නිරීක්ෂණ ජාලයක් ද තිබීම අත්‍යවශ්‍යයි. එවැනි මානව හා භෞතික සම්පත් වැඩි දියුණු කළ පසු වැටුපට වඩා සේවය ගැන කැපවූ පිරිසකුත් මේ ආයතනයේ ගොඩනැඟෙනවා නම් මෙවැනි ශෝක ජනක සිදුවීම් යම් තරමකින් හෝ වළක්වා ගන්න පුළුවන්.”“අපේ වෙබ් අඩවිය යාවත් කාලීන වීම පිළිබඳ ඇතැම් අය විමසනවා. නමුත් මුල් කාලයේ එය පවත්වාගෙන ගියේ අපේ ආයතනය විසින්මයි.නමුත් මෑතකදී එය ධ්ඛ්ඊඒ ආයතනය මගින් යාවත් කාලීන කිරීමට උපදෙස් ලැබුණා. ඒ නිසා ඔවුන්ගේ ප්‍රමාද දෝෂය සඳහා අවසාන චෝදනාව එල්ල වූයේ ද අපේ ආයතනයටමයි.”“මේ සංසිද්ධිය නිසා ජීවිත හානි සහ දේපළ හානි සිදු වූවා තමයි. නමුත් වැරැදි තොරතුරු ජනතාවට සපයමින් ජනතාව මංමුලා කිරීමෙන් වැළකීමට ඇතැම් මාධ්‍යායතන ද වගකිව යුතුයි. මොකද අප රැස් කරන තොරතුරු අදට වඩා ඉදිරියටත් ප්‍රයෝජනවත් විය හැකි නිසා.”“සිදුවූ දෙය පිළිබඳව අප ඉතාමත් කනගාටුවට පත් වනවා. ඉදිරියේදීත් එවැනි දේ සිදු නොවීමට වගබලා ගැනීමට අපට ජාතික වගකීමක් තිබෙනවා.ඒ වගේ ම මේ ආයතනයේ අඩුපාඩු සකසා නවීන තාක්ෂණය සහිත ආයතනයක් බවටත් දැනුම හැකියාව හා කැපවීම සහිත වැටුපට වඩා සේවය අගයන පිරිසක් ගොඩනැඟීමටත් අවධානය යොමු කළ යුතු බව මගේ හැඟීමයි.”සාකච්ඡාකෙළේ සුභාෂිණී ජයරත්න / අරුණි මුතුමලීඡායා - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112047</link>
    <topic>කඳුළ ම සිනාවට හරවා ගත් සරසවි සිසුවිය සිත්තරී</topic>
    <author>ඉනෝකා සමරවික්‍රම</author>
    <content>‘සිත්තරී’ මේ විශ්ව විද්‍යාලයේ යහළු යෙහෙළියන් ඇයට යෙදූ සුරතල් නාමයයි. ‘සිත්තරී’ කොළඹ විශ්ව විද්‍යාලයට ආවේ දහසකුත් එකක් බාධක අවහිරතා මධ්‍යයේය. උපතින්ම ආබාධිත දැරියක වූ ඇය අපට සුවිශේෂි වන්නේ ඇගේ දෙමවුපියන් ද අන්ධභාවයෙන් පෙළෙන බැවිනි.මේ කතාව කොතැනින් පටන්ගෙන ඔබට කියන්න ද කියා සිතාගත නොහැක. එහෙත් මෙය ඔබට කිව යුතුමය. ඒ මේ අහිංසක මිනිසුන්ගේ අප්‍රමාණ වූ උත්සාහය ධෛර්යය ඇගැයීමටය. අපේ රටේ ඕනෑතරම් බෝසත් මවුපියවරු සිටිති. දුක දුකක් නොව දුකම සැපතක් යැයි සිතා තම දූ දරුවන්ගේ ජීවිත සුවපත් කිරීමට වෙහෙසෙන අම්මාවරු, පියවරු රටේ අහුමුළුවල සැඟව සිටිති. මේ එවන් මාපිය යුවළකගේ අප්‍රතිහත ධෛර්යයේ කතාවයි.මේ කතාවේ කතා නායකයෝ කිහිප දෙනෙකි. මුලින්ම අපට හමුවූයේ නිමාලි සෙනෙවිරත්න හා ජෝතිපාල පතිරණ යුවළයි.මිනුවන්ගොඩ බඩල්ගම අලුතැපොල ප්‍රදේශයේ වෙසෙන ඔවුන් සොයා පසුගිය දිනෙක අපි එහි ගියෙමු. ඔවුන්ගේ නිවෙසට යන පාර පෙන්නුවේ හා ඔවුන් පිළිබඳ හෝඩුවාව අපට දෙනු ලැබුවේ නිල්පනාගොඩ ශ්‍රී සුදර්ශනාරාමාධිපති මිනුවන්ගොඩ කලාප අධ්‍යාපන කාර්යාලයේ සිංහල ගුරු උපදේශක මාවිල අනෝමදස්සි ස්වාමින් වහන්සේය.ඉකුත් දිනෙක හැන්දෑ වරුවක අපි ජෝතිපාල යුවළගේ නිවෙසට ගොඩ වූයෙමු.“එන්න”අපි පැමිණි හඬ හා අපේ කටහඬ ඇසු ඔවුහු අප නිවෙස තුළට කැඳවූහ.‘ආ ඒක කොයිතරම් හොඳ ද?’ඔවුහු යුහුසුලුව නිවෙසේ එහා මෙහා යමින් අපට අසුන් ගැනීමට පුටු රැගෙන එති. භික්ෂුන් වහන්සේ දෙනමට අසුන් ගැනීමට පුටුවලට සුදු රෙදි අතුරති. දෑස නොපෙනුණත් ඔවුහු තම කාර්යයන් නිවැරැදිව කරති.ඉතින් ඔවුන්ගෙන් අපි කුමක් අසන්න ද?මේ දෙදෙනාම අන්ධය. නිමාලි පනස් හැවිරිදිය. ජෝතිපාල පනස් එක් හැවිරිදිය. ඔවුන්ට දරුවන් තිදෙනෙකි. වැඩිමලී කොළඹ විශ්ව විද්‍යාලයේ කලා පීඨයේ පළමු වසරේ ඉගෙනුම ලබන්නීය. දෙවැනි පුතු මෙවර ජීව විද්‍යා අංශයෙන් උසස් පෙළ විභාගයට ලියා ප්‍රතිඵල එනතුරු බලා සිටින්නේය. බාල දියණිය අලුතැපොල වළගම්බා විද්‍යාලයේ හයවන ශ්‍රේණියේ ඉගෙනුම ලබන්නීය.මතුපිටින් කියනවාට වඩා දුක්බර කතාවක් ඔවුන්ගේ ජීවිත තුළ සැඟව ඇත. එහෙත් දුක දුකක් නොව දුකම සැපතට හරවා ගත් මේ මාපිය යුවළ දරුවන්ගේ දස්කම් ඉදිරියේ නොසැලි සිටින්නේය. ඔවුහු නොහඬති. එහෙත් කඳුළු සඟවා සිනාසෙති.“මම අන්ධ වුණේ උපතින්මයි. මම මහවැව සිරිරාජ අන්ධ විද්‍යාලයේ සාමාන්‍ය පෙළ දක්වා ඉගෙන ගත්තා. ඊට පස්සේ සීදුව අන්ධ විද්‍යාලයට ගිහිල්ලා පුටු වියන්න, ඉගෙන ගත්තා. ඔය කාලෙදි තමයි මට නිමාලි හමුවුණේ. එයත් ඒ විද්‍යාලයට ඇවිත් හිටියා ඉගෙන ගන්න. මම දවසක් එයාගෙන් ඇහුවා මාව පිළිගන්න කැමැති ද කියලා. එයා කැමැතියි කිව්වා. ඊට පස්සෙ අපේ තාත්තා එයාලගෙ ගෙදරින් ඇහුවා. අපි විවාහ වුණා.”ජෝතිපාල අතීතය සිහිපත් කරන්නේ හිනැහෙමිනි. නිමාලි ද ඒවාට පසෙක සිට හූමිටි තියන්නීය.“මගේ ඇස් පේන්නේ නැතිව ගියේ අවුරුදු පහක් හයක් කාලේ. ඒත් මට රෑ, දවාල වෙනස අඳුන ගන්න පුළුවන්. අපි විවාහ වුණාට පස්සේ දරුවෙක් ගැන හුඟක් බලාපොරොත්තු තියාගෙන හිටියා. මට මුලින්ම ලැබුණේ දුව. එයා ඉපදුණේ එක්දහස් නවසිය අනූවේ අවුරුද්දේ. දුව ඉපදුණාම මම ඉස්සෙල්ලාම දොස්තර මහත්තයගෙන්, නර්ස්ලගෙන් ඇහුවේ මගේ දුවගේ ඇස් පේනව ද කියලා. එයාලා කිව්වා කිසිම දේකට බයවෙන්න එපා එයාගේ ඇස් දෙක හොඳයි කියලා.“අපි දෙන්නට පුදුම සැනසීමක් දැනුණේ.” ඒත් මිසි කිව්වා කකුලේ පොඩි ඇදයක් තියෙනවා කියලා.එදා ඉඳලා අපි දෙන්නා දරුවගේ කකුලේ ආබාධය වෙනුවෙන් නොකරපු දෙයක් නැහැ. දුවගෙ කකුල් දෙක සනීප කරගන්න රට වටේ ඉස්පිරිතාලවලට ගියා.දියණියගේ උපතත් සමඟ අලුත් වූ ඔවුන්ගේ ජීවිතය තුළට කඳුළක් එක්වූයේ එලෙසය. එහෙත් දියණිය ගැන සිතා තැවෙන්නට කාලයක් වෙන් නොකළ ජෝතිපාල හා නිමාලි ඈ සුවපත් කරගැනීමට වෙහෙස වූහ.අපි කාලයක් දුව අරගෙන මිනුවන්ගොඩ ඉඳලා කරාපිටිය රෝහලට ගියා. ඒ යද්දි රෑට කන්න බත්මුලක් බැඳගෙන යනවා. හවසට අලුත්ගමට ගිහිල්ලා ස්ටේෂමේ රෑට නිදියලා පාන්දර කෝච්චියේ ගාලු යනවා. ඒත් කාලයක් ගියාට පස්සේ තේරුණා දුවගේ පාදයන් හදාගන්න බැරි බව. ඊට පස්සේ රාගම පුනරුත්තාපන රෝහලෙන් ප්‍රතිකාර කළා. ටික කාලයක් යන විට තේරුණා එයත් සාර්ථක වෙන එකක් නැහැ කියලා. අන්තිමට මම හිතාගත්තා මෙහෙම ගියොත් දුවගේ අධ්‍යාපනය කඩාකප්පල් වෙනවා කියලා. අපිට ඕන වුණේ දුවට හොඳට උගන්නන්න. අවුරුදු පහෙන් පස්සේ අපි එයාට ප්‍රතිකාර කරන්න යන එක අත්ඇරලා දැම්මා. දුව ඉස්කෝලෙකට යැව්වා. එයා මුලින් ගියේ අලුතැපොල වළගම්බා විද්‍යාලයට. මම එයාව වඩාගෙන ඉස්කෝලේ කැඳවාගෙන ගියා. දුව මට පාර කියනවා. දුව ඉගෙන ගන්න දක්ෂකමක් පෙන්නුවා. මම හැම විටම දුවට කිව්වේ ඔයා හොඳට ඉගෙන ගන්න කියලා. එයා ලොකු වුණාට පස්සේ අපි වෙළෙඳාමේ ගිහින් එනකොට රෝද පුටුවේ ඉඳගෙනම ගෙවල් අස්කරලා තියන්න, කෑම උයලා තියන්න පුරුදු වුණා. එයා අදටත් ගෙදර වැඩ කරනවා. රෙදි සෝදනවා. එයා අපේ බලාපොරොත්තුව ඉටුකළා. ඇය දියණිය ගැන එසේ සිතා සැනසේනීය.දියණියට ජීවිතයේ මුල් තැන දුන්න ද ඔවුන් තම ජීවනෝපාය කටයුතු ද කරගෙන ගියහ. ඔවුන් පුටු විවීම කරගෙන යන අතරම අවට ගම්වලට යමින් ඇඳුම් විකුණන්නට ද ගත්තේය. ඒ ලැබෙන ආදායමින් දියණියගේ කටයුතු කරන අතරේම අනෙත් දරුවන්ට ද ඉගැන්නුවේය.“පුතා පෙර පාසල් යන කාලේ ඉඳලම මගෙ තනියට ආව ගියා. කරදඬු උස්වුණා කියලා නෑ අදටත් මයෙ පුතා මගෙත් එක්ක රෙදි විකුණන්න යනවා. කුලී වැඩ කරන්න යනවා. ගඩොල් බාන්න යනවා. ඒ ලැබෙන මුදල් අපට ගෙනැත් දෙනවා. මට මගෙ පුතා ගැන ආඩම්බරයි. එයා ඉගෙන ගන්න දක්ෂයි. අපේ ලොකුම බලාපොරොත්තුව පුතා. හොරකම් මැරකම්වලට යොමු නොවී ගුණගරුක දරුවෙක් වූ තම පුතු පවුල වෙනුවෙන් කරන කැපවීම ගැන ඇය ආඩම්බර වන්නීය.අපිට හුඟක් අය උදව් කළා. නම් ගම්වලින් කියන්න ගියොත් පොතක් ලියන්න පුළුවන්. පන්සලේ හාමුදුරුවෝ ඇතුළු බොහෝ දෙනා අපිට උදව් කළා. දුව විශ්ව විද්‍යාලයට තේරුණා කිව්වමත් එයාගේ ඉගෙනීම් කටයුතුවලට බොහෝ අය උදව් උපකාර කළා. මේ අය කරපු උදව් අපිට ජාති ජාතිවත් අමතක වෙන්නෙ නැහැ.ජෝතිපාල පවසන්නේ හැඟීම්බරවය. ඔහු විනෝදයෙන් කල් ගෙවීමට කැමැති අයෙකි. ඉඳහිට ඔහු තම සංගීත භාණ්ඩ රැගෙන පැදුරු සාජ්ජවලට මෙන්ම මංගල උත්සවවලට ද සහභාගි වෙයි.“මංගල උත්සවවලට එහෙම ගියාම සමහර දවස්වලට රුපියල් දෙදාහක් විතර ලැබෙනවා. එහෙම නොයන දවස්වලට පුටු වියනවා. දැන් වේවැල් ගණන්. ඒ නිසා සින්තටික්වලින් තමයි වැඩිපුරම වියන්නේ. අපි දෙන්නට පුතාගෙ උදව් තියෙනවා. පුතත් අපි එක්ක එකතු වෙලා පුටු වියනවා. අපි දුවටත් උගන්නන්න හැදුවා. ඒත් එයා හැමදාම කිව්වේ “මම කැම්පස් යනවා” කියලා.ඔවුහු දෛනිකව වෙළෙඳාමේ ගොස් ලැබෙන මුදලින් දරුවන්ට උගන්නන අතරම නිවෙස ගොඩ නඟා ගැනීමට ද උත්සුක වූයේය. එහෙත් එහි බොහෝ අඩුපාඩුකම් ඇත්තේය.“අද අපි මෙහෙම ඉන්නේ අපේ අම්මලා තාත්තලාට පිංසිද්ධ වෙන්න. අපිට ඇස් පේන්නේ නැහැ කියලා ඔවුන් අපිව අතරමං කළේ නැහැ. අපිට නැඟි සිටින්න ඔවුන් උදව් කළා. ඒ නිසයි අපි අද මෙහෙම ඉන්නේ. අපි අපේ දරුවන්ටත් ජීවිතේ නැඟි සිටින්න පුළුවන් උදව්වක් කරනවා.උත්සාහය අත්නොහළ නිමාලි හා ජෝතිපාල තම දරුවන්ගේ අනාගතයන් ගොඩනැඟුවේ එසේය. ආබාධිතයි කියා අතරමඟ අතරමං නොකළ වැඩිමල් දියණිය උසස් අධ්‍යාපන පියගැටපෙළ දක්වා කැඳවාගෙන ආවේය. ඔවුන් අද තම උත්සාහයේ සතුට විඳින්නේය. “නොහැක්කක් නොමැත” යන පදනම මත සිට ක්‍රියා කරන ඔවුන් ජීවිතය ජයෙගන ඇති සෙයකි.බාල දියණිය හා පුතු සමඟ නිවෙසේ සිටින මේ මාපිය යුවළ දියණිය විශ්ව විද්‍යාලයේ නිවාඩු ලබා නිවසට පැමිණෙනතුරු ඇඟිලි ගනින්නාහ.දියණිය ද ගමට යන්නට ඇඟිලි ගනිමින් සිටින්නීය. එහෙත් අලුතෙන් හමුවූ යහළු යෙහෙළියන්ගේ ආදරය කරුණාව මොහොතකට හෝ අමතක කර දමා යාමට ද ඈ මැලිකමක් දක්වන්නීය.අපි ඇය සොයා කොළඹ විශ්ව විද්‍යාලයට ගියෙමු. දේශනයක් අවසාන වීමෙන් පසුව නවාතැන් පළට යාම සඳහා ඇය විද්‍යා පීඨය අසල රැඳී සිටියාය. ඒ තනිවම නොවේ ඇගේ යෙහෙළිය ද සමඟය. යෙහෙළිය ද ආබාධිතය. අපේ කතා නායිකාව ජෝතිපාල හා නිමාලිගේ වැඩිමහල් දියණිය ඉෂානි කුමාරි පතිරණය. ඇගේ යෙහෙළිය තරණි. ඇය බණ්ඩාරවෙල පදිංචිකාරියකි.“මම උසස් පෙළ ලිව්වේ දෙදහස් හත අවුරුද්දේ. මම පාසල් කිහිපයකටම ගියා. අලුතැපොල වළගම්බා විද්‍යාලයේත්, මරඳගහමුල ආනන්ද විද්‍යාලයේත්, තලාහේන මහා විද්‍යාලයේත් ඉගෙනුම ලැබුවා. අපේ අම්මා පුංචි කාලේ මා වඩාගෙන ඉස්කෝලේ ගෙනිච්චා. තේරෙන වයස එනකොට මට බෙහෙත් කරන එක අත්ඇරල තිබුණේ. අම්මා හැම විටම උනන්දු කළේ “දුව හොඳට ඉගෙන ගන්න, නංගිට මල්ලිට බරක් වෙන්න එපා. දුව තමන්ගෙ දේවල් කරගන්න කියලා” අම්මගේ ඒ උනන්දුව තමයි අද මාව මේ තැනට ගෙනාවේ. තාත්තා මට කිසිම විටෙක ජීවිතේ දුක පසුතැවීම දැනෙන්න ඉඩ තිබ්බේ නැහැ. තාත්තට සින්දු කියන්න පුළුවන්. තාත්තා මාව විනෝදයෙන් තිබ්බා. මගෙ මල්ලි මට අයියා කෙනෙක්. එයා තමයි අපේ පවුලේ ලොකුම සවිය. නංගිට හොඳට උගන්නන්නයි මගේ බලාපොරොත්තුව. විශ්ව විද්‍යාල ආචාර්යවරියක් වීමයි මගෙ අරමුණ. මගෙ අම්මා තාත්තා මං වෙනුවෙන් හුඟක් කැප වුණා. එයාලගෙ ජීවිත රැකගන්න මම ඉගෙන ගෙන රස්සාවක් කරනවා.”රෝද පුටුවේ සිටියද ඇය දහසකුත් එකක් පැතුම් පොදි පවසන්නීය. ඇය ජීවත් කරන්නේ ඈ සිත තුළ පවත්නා උත්සාහයයි ධෛර්යයි.“මට හුඟක් අය උදව් කළා. නම් ගම් වලින් සඳහන් කරන්න ගියොත් එක නමක් හරි මඟ හැරුණොත් කියලා බයයි. එදා ඉඳලම මට උදව් කරපු අයගෙ මතකය මගේ හිතේ තියෙනවා. කැම්පස් ආවට පස්සේ ගුරුවරු වගේම අපේ බැච් එකේ යහළු යෙහෙළියන්ගෙනුත් හොඳ සහයෝගයක් ලැබෙනවා. මම ඉන්නේ හැව්ලොක් ටවුන් නේවාසිකාගාරයේ.උදේ හවස යන්නේ එන්නේ ත්‍රීරෝද රථවලින්. මමයි මගෙ යෙහෙළියයි එක කාමරේ ඉන්නේ. හොස්ටල් එකේ හැමදෙනාම වගේ අපිට උදව් කරනවා. කැම්පස් එකේදී වුණත් උඩ තට්ටුවල පන්තියක් තිබුණොත් යාළුවෝ මාව උස්සගෙන යනවා. මේ යාළුවන් දාලා මට ගෙදර යන්න දුකයි.ඇය දෑසේ කඳුළු පුවරාගෙන පවසන්නීය. ත්‍රීරෝද රථයක් අප වාඩිගෙන සිටි බංකුව අසලටම පැමිණ නතර කළේය.‘අපි යන්නම්.’ඇය රෝද පුටුව එදෙසට පදවාගෙන ගියාය. අනෙක් තරුණිය ද කිහිලි කරු දෙකෙන් එදෙසට ගියාය.අප අසලම නිසොල්මනේ අසුන්ගෙන සිටි සුන්දර තරුණියක ද කඩිනමින් ඒ දෙසට ගියාය. අපි පුදුම වූයෙමු.එතෙක් වේලා ඒ තරුණිය රැඳී සිට ඇත්තේ ඉෂානිට හා ඇගේ යෙහෙළියට ත්‍රිරෝද රථයට ගොඩවීමට උදව් කිරීමටය.සමාජය උඩුයටිකුරු වී ඇතැයි කියන කලෙක මෙවන් වූ ළෙන්ගතු හදවත් ඇති තරුණ තරුණියන් විශ්ව විද්‍යාලය තුළ සිටීම කෙතරම් නම් සහනයක් ද?ස්තුතිය- නිල්පනාගොඩ ශ්‍රී සුදර්ශනාරාමාධිපති මාවිල අනෝමදස්සි ස්වාමින් වහන්සේට.ඉනෝකා සමරවික්‍රමඡායාරූප දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112042</link>
    <topic>ලැබෙන ගෞරවය පාවිච්චි වෙන්නෙ වැරැදි විදිහටයි</topic>
    <author>අරුණි මුතුමලී</author>
    <content>සුළං පාරට පත්තර කොළ විසිරිලා. ආච්චී නිකටට අතකුත් තියාගෙන ලෝකේ එහා කෙළවර දිහා බලාගෙන ඉන්නවා.ඉඳ හිට හූල්ලන සද්දෙකුත් ඇහෙනවා. මම නම් කාරණය කල්තියා දැනගත් නිසා වැඩිය හාරාවුස්සන්න ගියේ නැහැ.ඒත් මල්ලී කිසි වග විභාගයක් නැතුව එතැනට කඩාපාත් වෙලා ආච්චිගෙන් ප්‍රශ්න අහන්න පටන් ගත්තා.”මොකද ආච්චියේ දාහට අරන් සීයට දීලා වගේ? මොකක් හරි ප්‍රශ්නයක් ද? අපිත් දෙන්නම් ෆුල් සපෝට් එක විසඳන්න. ඔහොම හූල්ලන් නැතිව කියන්නකෝ අපටත් මොකද වෙලා තියෙන්නේ කියලා...?””අනේ මන්දන්නෑ ළමයෝ මේවා...” ආච්චි උන්නු විලාසය වෙනස් නොකරම සුසුමකට වචන මුසු කළා.”මොකක්ද දන්නෙ නැත්තේ... කියන්නකො බලන්න මං දන්න දෙයක් නම් කියල දෙන්නම්...” මල්ලි වගේ වගක් නැතිව කියවන හැටි මං බලාගෙන හිටියේ ආච්චිගෙන් කොයි වේලාවේ ප්‍රහාරයක් එල්ල වේවිද කියන බයෙන්.”ඔය තියෙන්නේ ඕං තියෙනවා පත්තර පිටු පුරාම...” පත්තර දිහාට අත දිගු කරමින් ආච්චි කීවා. මල්ලී පත්තර ටික එකතු කරමින් ආච්චී කියන දේ සෙව්වා.”විශේෂ යමක් තියෙනවද?” මල්ලී මගේ දිහාත් බලා එසේ ඇසුවේ එක් පිටුවක් දෙස අවධානයෙන් බලන ගමන්.”ඇයි බොලාගෙත් ඇස් පොට්ට වෙලාද?” එවර ආච්චිගේ ස්වරය තරමක් දැඩි වී තිබුණා.”ඉතිං ආච්චියේ මේ දේවල් එදා ඉඳන් වෙන බව අපි දන්නවානේ. මේ ශාසනේ විනාශ කරන්න ආපු පිරිසක් එදා ඉඳන්ම හිටියනේ. දේවදත්ත කෙනකුත් හිටිය එකේ මේවා මොනවද” මල්ලි ගාණකට නොගෙන කියමින් පුවත්පත රාක්කයට අතහැරියා.”අබුද්දස්ස කාලේ ලබුත් තිත්ත වේලු කියන්නේ ඒකනේ.” මල්ලී මොනවා කියන්නද නොදැන ඔහේ කීවා.”අද හවස පන්සලට යනවනේ අපේ හාමුදුරුවෝ බැහැදකින්න. එතකොට මං අහන්නංකො මොකක්ද මේකේ තේරුම කියලා.” ආච්චි නෝක්කඩු ස්වරූපයෙන් කීවාම මල්ලි මෙහෙම කීවා.”ආච්චි හරියට කතා කරන්නේ අපේ හාමුදුරුවො වරදක් කරලා වගේනේ.”ටිං.. ටං...”ගුණදාස මාමලා වෙන්නැති” ආච්චි දොර ගාවට ගියා.”ආ... එන්න එන්න. දැන් හරියට දායක සභාවම මෙතන වගේනේ.” කියමින් තාත්තා ඇවිත් පිරිස පිළිගත්තා.”ටිකකින් හාමුදුරුවොත් වඩින්න බැරි නෑ.” සිරී අංකල් ඉඟි කළේ ගේට්ටුව ඇර තබන ලෙසයි. ආච්චි එකවරින් එය වටහාගෙන සුදු ඇතිරිල්ලක් ගෙනැවිත් ටීපෝව මත තැබුවා.”උත්සවේට ලෑස්ති කරන හින්දා පන්සලේ නැතුව මෙහෙ කතා කරන එක හොඳයි. නැත්නම් බාධක වැඩියි.” ගුණදාස අංකල් ෆයිල් කීපයක් සකසන ගමන් කීවා.”මං කීවේ අපේ හාමුදුරුවෝ මේ වැඩේට හරිම උනන්දුයි.” ඈත වඩින අපේ හාමුදුරුවන් දැක ග්‍රාමසේවක මාමා කීවා.තැන්පත් ගමනින්, ප්‍රසන්න මුහුණකින් හා ගැඹුරු බැල්මෙන් යුතුව අපේ හාමුදුරුවන් වඩිනකොට දැනුණේ හරියට ගෙදර පහනක් දැල්වුණා වගේ. අපි හැමෝම කටපුරා හාමුදුරුවනේ කියමින් සිතපුරා උපන් සැදැහැවෙන් උන්වහන්සේගේ දෙපා ළඟ දණ නමා වැන්දා.”සුවපත් වේවා” නිවුණු හඬින් ආශිර්වාද කරද්දී ඇත්තටම දැනෙන්නේ සිතත් කයත් සුවපත් වෙනවා වගේ.”අනේ ඇයි ඉතිං හැමෝටම මේ වගේ ඉන්න බැරි?” මගේ හිත මටම කීවා.”ඔබ වහන්සේ පයින්ම වැඩියේ? පාවහන්වත් නැතිව?” ග්‍රාමසේවක අංකල් කියද්දි අපි ඔක්කොම ඒ දිහා බැලුවා.”අපි හිතුවා පන්සලේ වැඩ නිසා වඩින් නැති වෙයි කියලා. නැත්නම් වාහනේ එවනවානේ අපේ හාමුදුරුවනේ.” සිරි අංකල් කීවේ තමන් අතින් වැරැද්දක් වුණා වගෙයි.සීරුවෙන් අසුන්ගත් හාමුදුරුවෝ මද සිනහවක් පා “බුදු හාමුදුරුවෝ ගව් ගණන් වැඩියේ වාහනවලින් ද මහත්තයා? ඉතින් මේ පොඩ්ඩ මොකක්ද?””ඔබවහන්සේ වගේ හැමෝම හිතනවනං කොච්චර දෙයක් ද අපේ හාමුදුරුවනේ.” සිරි අංකල් මගේ හිතේ නැඟුණු වචන හඬට පෙරළා කීවා. හාමුදුරුවෝ මුකුත්ම කීවේ නෑ.ගිලන්පස සූදානම් කරගෙන ආ ආච්චි තාත්තාට එය පූජා කරන්නට සන් කළා.”අවසර අපේ හාමුදුරුවනේ” ආච්චි එකත්පස්ව ඉදිමින් කීවා.”උපාසකම්මේ?””අනේ අපේ හාමුදුරුවනේ මොකක්ද මේ වෙන්නේ? අපි මොනවද අපේ මේ පොඩි එවුන් අහන දේවලට කියන්නේ? මේවා අනිත් මිනිස්සු දැක්කාම සාසනේ ගෞරවේ?””හිත සන්සුන් කරගන්න උපාසකම්මා, ඔයිට වඩා දේවල් බුදු හාමුදුරුවන්ගේ කාලෙත් වෙලා තියෙනවා. සාසනේ ඉන්න ගමන් වැරැදි කරපු කොයිතරම් අය ඉන්නවද? පරාජිකා පාලියක් ලියන්න තරම් දේවල් සිද්ධවෙලා තියෙනවනේ. අපි ඕවයින් කලබල නොවී සුදුසු විදිහට කටයුතු කරන එකයි අවශ්‍ය.””අනේ හාමුදුරුවනේ එක කාලයක් සපත්තුවලයි, කාන්තා යට ඇඳුම්වලයි, වැසිකිළිවලයි බුද්ධරූප යොදලා විනාසයක් කළා. යන්තම් ඒවායින් බේරීගෙන එනකොට මේ අපේ අයම කරන දේවල්? මේවා අරවගේ මිනිස්සුන්ට හොඳ උදව්වක්නේ හාමුදුරුවනේ?” ගුණදාස මාමා සඟවාගත් ආවේගයෙන් කීවා. ඒක ඌනපූරණය කළේ සිරි අංකල්.”අපේ හාමුදුරුවනේ කීවට අමනාප වෙන්න එපා. සමහර වෙලාවට මහමඟදි, බස් එකේදි වුණත් අපේ උන්නාන්සේලා හැසිරෙන විදිහ ටිකක් මීට වඩා... මං කීවේ මේ දැන් කොහොමත් අසුන පිරිනමනවාමනේ හාමුදුරුවනේ. ඒත් හුඟාක් වයසක ආච්චි අම්ම කෙනෙක් වැරැදිලාවත් ඉඳගෙන හිටියොත් ඒ මනුස්සයා නැගිටලා ඉඩදෙනකල් තරුණ උන්නාන්සේලා බලාගෙන ඉන්න එක එහෙම ටිකක් හරි මදි නේද? චීවරයට තියෙන ගෞරවයට මුකුත් නොකීවාට මිනිස්සු කුටු කුටු ගානවා මට ඇහිලා තියෙනවා.”මොහොතක් නිහඬව බලාගෙන සිටි අපේ හාමුදුරුවෝ “බොහොමයක් තැන්වල ලැබිලා තියෙන වරප්‍රසාද ගෞරවය වැරැදි විදිහටයි පාවිච්චි වෙන්නේ මහත්තයා. සමහර උන්නාන්සේලා දන්නේ නෑ ගෞරවය ලබා ගන්න. ඒ අය බලහත්කාරෙන් චීවරයේ පිහිටෙන් වැඳුම් පිදුම් ලබන්න හදනවා. පස්සේ සාසනේටත් අවමන් වෙන විදිහට වැඩ කරනවා. එක මකුණෙක් නිසා ඔක්කොම මකුණන්ට නිග්‍රහ වෙනවා වගේ තමයි.””දැන් ඔය ජනපි‍්‍රය සංස්කෘතියට ගිය සමහර උන්නාන්සෙලා අනේ මන්දන්නේ නෑ හාමුදුරුවනේ මොනවද කියන්නේ කියලා.” ග්‍රාමසේවක මාමා කීවා.”මහත්තයෝ බුදු රජාණන් වහන්සේ කාය වාග් සංවරය ගැන අපට බොහෝ දේ විනය නීති පනවලා තියෙනවා. එහෙම කරන්න වුණේ ඒ කාලෙත් ඔය වගේ පිරිස මේ ධර්මය අවබෝධ කරගෙන සසරින් එතෙර වෙනවා වෙනුවට චීවරේ ඇපයට තියලා වැරැදි ප්‍රයෝජන ලබන්න ගිය එකයි. කුහනා ඒ කියන්නේ මිනිස්සුන් පුදුමයට පත් කරවන ආකාරයේ කටයුතු කිරීම, ලපනා ලාබ ලැබීමේ අපේක්‍ෂාවෙන් බොරු ආටෝපවලින් උපාසක උපාසිකාවන්ගේ සිත් ඇද ගැනීම, නිපෙපසිකතා ඒ කියන්නේ සිව් පසය නොදෙන ඇත්තන් බය කරලා පවිටු චේතනාවෙන් දායකයන්ගෙන් ඒවා ලබා ගැනිම, නෙමිත්තිකතා ඒ කියන්නේ අංග චලනයෙන් අභිනයෙන් වගේ දේවලින් බඩගිනි බව පෙන්වා දායකයන් ඉදිරියේ හැසිරීම, ලාභෙන ලාභංතිජි ගිංසනතා ඒ කියන්නේ කවුරුන් හෝ දුන් දෙයක් වර්ණනා කර අනෙක් කෙනාගෙන් ඊට වඩා යමක් ගන්නා පාපකාරී චේතනාවෙන් හැසිරීම වගේ දේවල් හුඟක් කියාදීලා තියෙනවනේ. ඕවා කළාම අවසානයේ ඒ අකුසල කර්මයෙන් ම දුගතියේ උපදිනවා.ඉතින් ඒවා ඉගෙන ගත්තු අය හැටියට තම තමන් කරන දේ ගැන උන්නාන්සෙලාම දැන ගන්න ඕන මිසක් අනික් අය මොනවා කරන්නද?””ඒත් හාමුදුරුවනේ ඒ වගේ පිරිස් ගැන මීට වඩා පිළිවෙලක් මං කීවේ හොයා බලලා යමක් කරන්න වෙයි නේද නැත්නම් දිගටම අපිරිසිදු දේවල් පැතිරෙන්න වුණොත්?” ග්‍රාමසේවක මාමා එහෙම කියද්දි ගුණදාස මාමා තවත් කතාවක් කීවා.”ඇයි හාමුදුරුවනේ මට තව ආරංචියක් ආවා අර තව තැනක තමුන්ගේ ෆොටෝ එකක් ගහලා වටේ බුදු රැස් විහිදෙන්න දාලාලු. සාස්තර කියන වේලාවට සිවුරක් දාගන්නවලු. අනික් වේලාවට ගිහි විදිහට ඉන්නවලු. ඒ පැත්තේ මිනිස්සුත් මුකුත් කරන්න බයයිලු කොඩිවින කරයි කියලා.””සබ්බේ පුථග්ජනා උම්මත්තකා, තම තමන් කරන දේවල් ඒ අය විඳවයි. ඒත් මේ අපේ ඇත්තෝ මේවාට මේ තරම් රැවටෙන එකයි පුදුමේ’ කවුරු හරි මොනවා හරි කීවොත් ඒ පස්සේ ගිහිං අන්තිමට කන කරත් පූජා කරලා පුදුම දේවල්නේ මේ ඇත්තෝ කරන්නේ. ටිකක්වත් හොයලා බලන්නේ නැතිව ඕන දේකට රැවටිලා පස්සේ තමයි බැන බැන යන්නේ. මිනිස්සු හරිදේත් එක්ක එකතු වෙනවා නම් ඕවා නතර කරන එක මහ වැඩක් නෙමෙයි මහත්තයා.” සන්සුන්ව කීවත් තරමක බරක් ඒ වචනවල තිබුණා.””අනෙක අපේ සමහර උන්නාන්සේලාත් දුප්පත් මනුස්සයාගෙන් පවා දේවල් ගන්න යන නිසා තමයි මේවා මේ තරම් වැනසෙන්නේ. බලන්න දැන් අපි මේ කරන්න යන වැඩසටහන දැනටමත් කිසිම ප්‍රචාරයක් නැතිවම කොයිතරම් ප්‍රසිද්ධ වෙලාද කියලා. අපෙනුත් ධර්මදානයට අමතරව මේ ඇත්තන්ට පුළුවං උදව්වක් කරනවා නම් ගමේ අය සතුටුයි.””ඒක ඇත්ත අපේ හාමුදුරුවනේ. පිං කැටේට එකතුවෙන මුදල් ටික මේ වගේ දුප්පත් ළමයින්ට ශිෂ්‍යත්වයකට යොදවනවා කියලා දැනගත්තාම එකතු වෙන මුදලත් වැඩි වුණා.” ගුණදාස මාමා කීවෙ සතුටින් පිරිලා.”තව එකක් ග්‍රාමසේවක මහත්තයා, අපේ සමහර උන්නාන්සේලා මේ වගේ සමාජ සේවා වැඩ ඕන තරම් කරනවා. හැබැයි ප්‍රසිද්ධ වෙන්නේ නෑ. ඒත් එක්කෙනෙක් හරි එක වැරැද්දක් හරි කළොත් ඒකට පිහාටු ඇවිත් ලෝකේ පුරා ප්‍රචාරය වෙනවා. ඒ ගැනත් හිතන්න ඕනා.” අපේ හාමුදුරුවෝ මද සිනාවක් පාමින් කීවා.”එහෙමයි හාමුදුරුවනේ. ඒ නිසා තමයි හැම මොහොතෙම හැම දෙනාම පරිස්සම් වෙන්නත් ඕනේ.” තාත්තා කීවෙත් ප්‍රවේසමෙන්. ආච්චි කතාව පටන් ගත්තත් ඉතිරි ටිකට සහභාගි වුණේ නෑ. අපිත් එක්කම පැත්තකට වෙලා අහන් හිටියා විතරයි.”හොඳා. හොඳා.. දැන් අනෙක් අයටත් ආදුරුසයක් වෙන්න කියලා මේ වැඩේ අපි හොඳට කරමුකෝ. ග්‍රාමසේවක මහත්තයා නම් ලැයිස්තුව හරියටම අපක්‍ෂපාතිව හැදුවා නේද?” ගිලන්පස හිස් වූ බඳුන තාත්තා වෙත පෑ අපේ හාමුදුරුවෝ පන්සලෙන් ගමට විය යුතුදේ ගැන අපේ ගෙදර සිටි පිරිසත් සමඟ ගැඹුරු සාකච්ඡාවකට එළඹුණා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112043</link>
    <topic>දෙන්නෙක් බේරාගත් සුපුන් තුන්වැනියා බේරන්න ගිහින් ගං පතුළේ සැඟවුණා</topic>
    <author>අමල් යශෝමන් ජයසිංහ</author>
    <content>වැස්ස...! වැස්ස...! අනෝරා වැස්ස...!දින ගණනාවක් තිස්සේ නොකඩවා ඇද හැලෙන ධාරාණිපාත මහ වරුසාවෙන් බුත්තල ප්‍රදේශයේ මහාමාර්ග වගේම අතුරු මාර්ගත් ජලයෙන් යට වී ගියා... මැණික් ගඟ, කිරිඳි ඔය, කුඩා ඔය උතුරා පිටාර යමින් තිබුණා. දියලුම දියකඳ සැඩ වී කොස්ලන්ද ප්‍රදේශයත් වරුසාවෙන් දියබත් ව තිබුණා. ගොවිතැන් බතින් දිවි සරි කරගත් එගම්වැසියෝ අහස දිහා බලා හූල්ලන්න වුණා. වගා බිම් සහමුලින් වතුරින් යට වුණා... වියපත් ගැමියන්ගේ මුවින් ‘අනේ දෙයියනේ’ යැයි කියැවුණා.ලීලසේන සහ ඉන්ද්‍රාණි මවුපියනට පුතුන්ම තුන්දෙනයි. 24 හැවිරිදි ලොකු පුතා මංජුල. එයත් අප්පච්චී වගේම කළේ ගොවිතැන. එයාගෙ දෙවැනි මල්ලි දර්ශන. පවුලේ බඩපිස්සා සුපුන් ප්‍රදීප්. වයසින් අවුරුදු 21 යි. මේ සහෝදරයො දෙන්නා එකට වැඩ කළේ ගමේ පිහිටි පෞද්ගලික ආයතනයක. එය කෙසෙල් වවා පිටරටට අපනයනය කරන ව්‍යාපාර ආයතනයක්. එහි 500 ක් පමණ පිරිසක් වැඩ කළා. පරිගණක ක්‍රියාකරවන්නකු ලෙසින් සේවයේ නියුතු සුපුන් ප්‍රදීප් කාගේත් ආදරයට පාත්‍රව සිටියා.මහ වැස්සෙන් ගං ඔය උතුරා පිටාර ගලා යන බව ආරංචි වුණු සුපුන්ගේ ලොකු අයියා බාල මල්ලි සුපුන්ට ජංගම දුරකථනයෙන් කතා කළා. ඒත් දුරකථනය වැඩ නැහැ. මැණික් ගඟත් කුඩා ඔයත් එකතු වන දෙමෝදර කියන්නෙ පාරුවෙන් එගොඩ - මෙගොඩ වන තැනක්. දැන්නම් පාරුවේ නැඟී එන්නට හොඳම නැති වෙලාවක්. ගෝනගංආර ප්‍රදේශයට අයිති මේ දෙමෝදර වර්ෂාවෙන් අති බිහිසුණු වෙලා. ලොකු අයියාගෙ හිතට මහ බරක් දැනුණා. ලොකු මල්ලිට කතා කළා.‘ලොකු මල්ලි, සුපුන් මල්ලිට කියන්ඩ ඔයා එක්කම අද වැඩපළේ නවතින්ඩ කියලා... පාරුවෙන් එන්න හිතන්නවත් එපා කියන්ඩ... වතුර පහර සැරයි... මල්ලිට කියන්ඩ.’‘මල්ලි දැන් වැඩ පොළේ නැහැනෙ. මං විතරයි. එයා ගෙදර යනවැයි කියල කලින් ගියා.’ දර්ශන මල්ලිගෙ පිළිතුරින් ලොකු අයියා කැලඹී ගියේ එගොඩ - මෙගොඩ වන දෙමෝදර ජලකඳ සැඩ වී දිය සුළි නඟන අයුරු මතක් වීමෙන්.මෙහි පාරුවෙන් එගොඩ මෙගොඩ වන්නටයි ගම්වල කොයි කවුරුත් පුරුදුව හිටියේ. නැත්නම් බුත්තල, වන්දම හරහා ගම්වලට යා යුතුයි. ඒක සෑහෙන්න දුෂ්කරයි. දුරයි. දෙමෝදරින් එගොඩ මෙගොඩ වන්නන්ට තිබුණේ බැරල් කීපයක් එකට අමුණා තැනු පාරුවක්. තවත් ඔරු දෙක තුනකුත් තිබුණා. මේ පාරුවට එගොඩ - මෙගොඩ කඹයක් ඇද තිබුණා. වැඩපළේ පිරිසත් එක්ක ඒ වෙනකොට සුපුන් ගෙදරට යන්න දෙමෝදර ඉවුරට ඇවිත් සිටියේ. ඒ ඉකුත් 25 දා හවස 3.55 ට විතර ඇති.කාන්තාවන් කිහිප දෙනකුත් නංවාගෙන එගොඩ බලා ගිය පාරුව නිසොල්මනේ ආපහු මෙගොඩට ආවා. පිරිමි ඈයො 17 දෙනෙක් පාරුවට නැඟුණා. ඒ එක්කලම යතුරුපැදි 6 කුත් පාරුවට ගත්තා. එගොඩ බලා යන ගමන ඇරැඹුණා. පාරුවේ යන අය දිහා බලා හුන් සුපුන් එක තැන කැරකි කැරකී බිය උපද්දන සුලු ජලකඳ දිහාත් බලා දෑස් ලොකු කරගත්තා. සුපුන් වගේම එගොඩ බලා යාමට බලා හුන් සැවොමත් ඒ වියරු නියායෙන් ගලා යන සැඩ ජලකඳ වගේ ලොකු කැලඹිල්ලකට පත්වුණා.මොකක්දෝ තිගැස්මක් දැනී ගියා. එක්කෙනාට එක්කෙනා මුහුණු බලා නිරුත්තරවම ජලකඳ දිහා බලා උන්නා... දහහත් දෙනකුත් යතුරුපැදි හයකුත් නංවාගෙන වරින්වර උස් පහත් කරවන නොසන්සුන් පාරුව දිහා හැමෝම වගේ බලා උන්නා. නොදැනීම පාරුවෙ පැත්තක් ඇලවුණා. ටිකෙන් ටික පාරුවට වතුර එන්න ගත්තා. එතකොටම තවත් බලා සිටිනු බැරි වූ සුපුන් ළඟ උන්නු අයගෙත් උදව් අරන් එක හුස්මට කඹය අදින්න වුණා. වැඩක් වුණේ නැහැ.පාරුවෙ සිටි හැමෝගෙම මුවින් විලාප නැඟී පළාතම දෝංකාර දුන්නා. ‘බුදු අම්මෝ... අපිව බේරාගනියෝ...’ තවත් දේ කියා විලාප නැඟුවා. බේරාගන්න කියල කවුරුන් මහ ජලකඳ මැද්දට පනින්න ද? ජල රකුසා දෑත් විහිද දෙපාවලින් ජලකඳට ඇදල ගත්ත වගේ යතුරුපැදි එක්කලම 17 දෙනාවම ජලකඳට වැටුණා. කෑගහන්නටවත් ඉඩක් නෑ.වතුරින් ඉහළට එසැවුණු දෑත් පමණක් පිළිසරණ ඉල්ලා යදිනවා. දඟලනවා. ඒත් බලා ඉන්දැද්දීම ඒ දෑත් නොපෙනී ගියා. පිහිනන්නට දන්න ඈයො පාරුවෙ බැරල් බදාගෙන, පාවී ආ කොටයක්, අත්තක් ආධාරයෙන් මහ සටනකට වැදිල යන්තමින් දිවි ගලවා ගත්තා. ඒ 17 දෙනාගෙන් තුන් දෙනෙක් නම් ඒ විදිහට ගොඩට ආවෙ නැහැ.ඉවුරේ හිටපු අපේ සුපුන් එකපාරටම මහ ජලකඳට පැන්නා. වියරු ජලකඳ ඩැහැගන්න වළි කන එක්කෙනෙක්ව සුපුන් දන්න දහිරිය අරන් පළමුවෙන් ගොඩට ගත්තා. පිහිනන්න, කිමිදෙන්න සුපුන් හපනා... දියකඳත් එයාට ගොඩබිම වගේ... ජලකඳ හා පොර බදන දෙවැන්නාත් ගමේ එක්කෙනෙක් වගේම වැඩ පළේ එක්කෙනෙක්... ඔහුව පෙනෙනවා... නොපෙනෙනවා... ආයෙත් සුපුන් දියට පැන්නා. තම ජීවිතය ද නොතකා චණ්ඩ ජලකඳට පැන මහත් වෙහෙසක් දරා ඔහුවත් බේරාගත් සුපුන් ඔහු ද පිරිසට බාර දී ඉවුරෙහි හිඳ ගිමන් හරින්නට වුණා.“අන්න... අන්න අපේ කුමාර මහත්තයා ගහගෙන යනෝ...”දෙපස ඉවුරේ උන්නු ආයතනයේ පිරිසක් හිස අත් බදා එසේ කෑ මොර දෙන්නට වුණා. සුපුන් වැඩ කරන තැන සුපවයිසර් මහත්තයා කුමාර... කුමාර මහත්තයා මහ ජලකඳට මැදිවෙලා මීටර කිහිපයක්ම පහළට ඇදි ඇදී ගිහින්... තවත් එහාට යනවා... දඟලනවා...‘කුමාර මහත්තයා’ යි කෑගසාගෙනම ඉවුර දිගේ පහළට දුවගෙන ගිය සුපුන් තුන්වැන්නා වූ කුමාර මහත්තයාවත් දියෙන් බේරාගන්න ජලකඳ මැද්දට පැන්නා. පුදුම එඩිතර හිතක්. තමන්ට වඩා අනුනට ආදරය ඇති හදවතක්. කලින් දෙවතාවෙ වගේම මේ සැරෙත් සුපුන් කුමාර මහත්තයාවත් බේරාගෙන ගොඩට ඒවි කියල හැමෝම වගෙ බලා උන්නා. ඒත් සැඩ ජලකඳ සුපුන් එක්ක කුමාර මහත්තයත් බදලා අල්වා ගත්තා වාගෙ පහළටම පෙනි පෙනී ඇදගෙන ගියා.එකපාරටම බලන් උන්නු හැමෝගෙම විලාප හඬ මූසල පරිසරයෙ මහ වැස්සෙ ඈතට විහිදී ගියා. ඒ දෙන්නාම සැඟවී ගියා. වහා දෙමෝදර ඉවුරට දුවගෙන ආපු සුපුන්ගේ අම්මා, අප්පච්චී, ලොකු අයියා ජලකඳ දිහා බලාන ළයට දෑත් ගසා ගනිමින් මහ හඬින් වැලපෙන්නට වුණා. ඒ දුක අවට ගස්ගල් වලටත් දැනී යන්න ඇති... අනුමානයක් නෑ... ඒ තරම් ශෝචනීයයි...බුත්තල දුටුගැමුණු විදුහලේ ඉගෙනුම ලැබු සුපුන් පුතුට ගෙදර අය විතරක් නෙවි ගමේ, වැඩපළේ කවුරුත් ගොඩක් ආදරය කළා. හැමදා උදෑසන වැඩට යන්න සූදානම් වෙලා අම්මා, අප්පච්චිගේ දෙපා වඳින සුපුන් පුතු මිදුලේ බුදු පහනටත් මල් පුදා වැඳ පිටත්ව යාම සිරිතක්ව තිබුණා. එදත් එහෙමයි... සුපුන්ගෙ හොඳකම් මතක් කර කර කිය කිය හැමෝම වගේ වැලපුණා. හිස අත් බදාගත්තා.25 දා මේ විපත සිද්ධ වුණේ... 26, 27 දා දින තුනක් ගත වී ගියා. තමන් අතින් සිද්ධ වුණේ මහ වස වැරැද්දක් ය කියන්න වගේ දෙමෝදර ජලකඳ වෙනදා නැති ශාන්ත පෙනුමකින් නිසලව ගලා ගියා... ඒත් දවස් තුනක් තිස්සේ කුමාර මහත්තයා එක්කලම සැඟවී ගිය කාටවත්ම වරදක් නැති සුපුන් පුතා සොයා ගම්මු වගේ ම පොලීසිය ඇතුළු ආරක්ෂක අංශ නිලධාරී මහත්වරුත් බොහොම වෙහෙසුණා. ඒත් හමුවුණේ නැහැ... ඉකුත් 28 දා සඳුදා උදේ මාළු අල්ලන්න ගිය ගමේ කෙනෙකුට සුපුන් හමුවුණා... නිසලව වතුරේ පාවෙනවා... අනේ ඒත් කිසි කතාබහක් නෑ.වෙනදා වගේ පිහිනා ගොඩට එන්න උවමනාවක් නෑ වගේ. ජීවිත දෙකක් බේරා දී තවත් ජීවිතයක් බේරාගන්න ගිහින් හැමෝගෙන්ම සදහටම වෙන් වී අපේ සුපුන් පුතු... කොහේදෝ යන්නම යන්න ගිහින්. බුත්තල පාරේ 14 කණුව ආරණ්‍ය හන්දියෙ පිහිටි සුපුන්ගෙ ගෙදර බිත්තියෙ පින්තූර කණපිට හරවද්දි ගෙමිදුලේ සුදු කොඩි ගැට ගසද්දී සුපුන්ට සිද්ධ වෙච්ච විපැත්තිය දරාගන්න බැරිව මහ පොළොවට දුක කියු සුපුන් පුතුගේ අම්මා සිහිසුන්ව ඇද වැටුණා.සුපුන් පුතු ජීවිතය දුන්නෙ තමන්ගෙ සේවා ආයතනයෙ සුපවයිසර් මහත්තයාගෙ ජීවිතේ බේරගන්න ගිහින්... අච්චර පිරිසක් බලා ඉද්දි ජලකඳ එක්ක පොර බදලා ජීවිතේ බේරාගන්න කුමාර මහත්තය ජීවිතය යදිද්දි තමන් ගැනවත් නොසිතා දියට පැන්න සුපුන් පුතු ජීවිත දෙකක්ම අනේ බේරා දුන් හැටි... අනේ අපි සුපුන් මල්ලිට ණයගැතියි කිය කියා ඒ තරුණයන් දෙන්නත් ගෙමිදුලේ හඬා වැලපෙනවා... සුපුන් පුතුට වෙච්චි විපත හුළඟ වගේ අහල ගම් පුරා පැතිරී ගියා.එසැණින් සුපුන්ගේ ගෙදරට වැල නොකැඩී දිව ආ මහ සෙනඟ වැලපුණු හැටි... සුපුන් ගැන හොඳ කී හැටි... ඒ දරුවගෙ යහපත් ගතිගුණ මතක් කර කර හඬා වැලපුණු හැටි... පපු ........ හෝස් ගා පත්තු වෙලා... අනේ මේ මුකුත් ම සුපුන් පුතු දන්නෙ නෑ... ලොකු අයියා හඬලාම හෙම්බත් වුණු අම්මාව සනසන්නට වුණා. අප්පච්චී නිහඬයි.ඒත් මහමෙර හිස මත තබා සිටි ගානයි. මගේ පුංචි සුපුන් පුතා... බාල පුතා ජීවිත දෙකක් බේරාගෙන තුන්වැනි ජීවිතය බේරාගන්න ගිහින්... ජීවිතය දුන්නා... අනුන් වෙනුවෙන් හිතන හිතක් බාල පුතුට තිබුණේ කියල ඒ අප්පච්චි මේ ලොකු දුක අතරෙත් හීන් ආඩම්බරයකින් හිත පුරවා ගන්න ඇති...මුළු ගමම එකම මළගෙයක්... එහි තැනින් තැන කතා වුණේ සුපුන් පුතුගෙ තිබුණු හිතේ හයිය ගැන... අම්මා අප්පච්චිට තිබුණු කීකරුකම ගැන... ආගම දහමට තිබුණු ලැදියාව ගැන... පවුලේ හැමෝටම දී තිබු ළෙන්ගතුකම ගැන... පසුබිම් වාර්තා හා පින්තූරපේ‍්‍රමතිලක බණ්ඩාරවැල්ලවායඅමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112044</link>
    <topic>පොළඟා බිලිගත් කැදැල්ල</topic>
    <author>රූපාන්ති බුලත්සිංහල</author>
    <content>පුංචි දූ සාරියක් ඇඳගත්තාය. බෑගය සීරුවට කරේ දමා ගත්තාය. මාල පොට අමුණා ගැනීමට ඈ කණ්ණාඩිය දෙස බලයි. අම්මා දොර රෙද්දෙන් එබිකම් කර දියණිය දෙස බැලුවාය. හොරෙන් දමාගත් අම්මා ගේ අඩි උස සෙරෙප්පු දෙක ගැලවීමට ඈ කලබල වූයේ නැත. පාට සායම් ගෑ දෙතොල රත් පැහැතිය. දෙකම්මුල්වල තැවැරූ පුයර නිවස සුවඳවත් කරයි.“කොහෙද මේ අපේ ටීචර් නෝනා යන්න හදන්නේ” අම්මා විමසුවේ සිනහව මැඬ ගනිමිනි.“මං ඉස්කෝලෙ උගන්නන්න යනවා”අම්මා ඈ දෙස බලා සිටියාය. දියණියගේ පැතුම අම්මා ගේ පැතුම ද විය. මල් වැටුණු සාරි පොඩිත්ත ඈට හොඳට ගැලපේ. අත් බෑගය ඇයට වඩා ලොකුය. තරු කැට දෙකක් වගේ දිලිසුණු දෑස්වල සතුට ඉතිරී යයි.“මගේ පුංචි ටීචර් නෝනා” අම්මා දියණිය ගේ හිස සිප ගත්තාය. ගත වූයේ නිමේෂයකි. සතුට ඉතිරී ගිය පුංචි කැදැල්ල කැඩී විසිරී ගියේය. සතුට ලබා දුන් පුංචි කිරිල්ලිය පොළොං විෂෙන් සිහි මුර්ජා විය. තත්පර කීපයක නිමේෂයකින් ඈ සදහටම නිහඬ විය.ඈ නිසොල්මන් ය. යාළුවන් ඇය වටකර ගෙනය. එහෙත් සුවපහසු දෙනක ඇය වැතිරී සිටියි. ඇස් ඇරියේ නැත. අම්මේ, කිවුවේ නැත. මල් සාරි සොයා ගේ එහා මෙහා දිව්වේ නැත.“මුගේ චූටි දුව“ අම්මා වරින්වර එසේ කිවුවාය. එදා දුව එයාගේ අතින්ම කැලණි විහාරයට මල් වට්ටිය පූජා කෙළේ” අම්මා ගේ කෑ ගැසීමට දුව නො ඇහැරේ.දුව ඇඳ සිටියේ දිග ගවුමකි. පාට සායම් ගාගෙන තිබුණේ ඇය නොවෙයි. එදා මෙන් ඇය හැඩය. එහෙත් හැඩ බැලීමට ඈ කණ්ණාඩිය ළඟට දිව නොගියා ය. කවුරුත් හඬවා ඈ මේ යන්න හදන්නේ කොතනකට ද? අම්මාගේ තාත්තාගේ සතුට ඈ දෝතින් රැගෙන ඈ නික්මුණි. ඇගේ සේයාරුව සමඟ කතාව අපට කිවුවේ දිවයින.සුළං පහර කැරකැවී විත් සයුරු දිය මත නතර විය. එකෙනෙහිම හඬ නැඟු මහ සයුර විලාප නැගීය. වේගයෙන් පැමිණි රළ ගෙඩි වෙරළ පුරා විසිර ගියේ කලබලයෙනි. සයුරට ගිය ඔවුන් ගැන හිතේ තිබුණේ කනස්සල්ලකි. මසුන් නෙළා නැවත පැමිණීමට නොහැකි විය.එහාට මෙහාට වියරුව ඇදෙන දළ රළවල වියරුව මහා ඛේදවාචකයක් වීමට ගත වූයේ නිමේෂයකි.සයුර සමඟ පොර බැදීමට ඔවුන්ට නොහැකි විය.මාරාවේෂ වූ රළ ගෙඩි ඔවුන්ගේ ජීවිතය උදුරා ගත්තේ සැණෙකිනි. බෝට්ටු පෙරළී ගියේ සුළං පහරට අසුවය. අරමුණ වෙනතකට හැරවුණි.ජීවිතය බේරා ගැනීම උදෙසා ඔවුන් මහ රළ සමඟ තරග කෙළේ වියරුවෙනි. ජීවිතය බේරා ගැනීම විනා අන් කිසිවක් ගැන කල්පනාවක් නොවීය.කාල වර්ණ වළාකුළු රැසක් විත් අහස් කුස අරක් ගත්තේය. වේගය වැඩි වුණා මිස අඩුවක් නොවීය. වැස්ස කෙළවර නොවීය.භීතය එන්න එන්නම වැඩි විය. පරක් තෙරක් නොපෙනෙන මහ සයුර මැද ඔවුන්ගේ දිවි තොර කරමිනි කෑගසා කියන්නට කිසිවෙක් නොසිටියත්, හදවතේ, වේදනාවන් සිර කරගනිමින් ඔවුහු අවසන් නින්දට වැටුණහ.ධීවරයින් දහතුන් දෙනෙක් මිය ගොස් ඇති බව සෑම පුවත්පතක්ම වාර්තා කැර තිබුණි.ඈ ප්‍රසන්නය. පියකරුය. වරක් නොව දෙවරක් බැලීමට වටී. කඩිසරය. අනලස්ය.දියුණුවට සැලැසුම් හදයි. දියුණුවේ රහස ඇය විය යුතු ය.ඇගේ කතාබහ ළෙන්ගතුය. එහෙත් පුදුමයකි.හදිස්සියේ පැමිණි පොලිස් කණ්ඩායමක් ඇගේ නිවස කඩිමුඩියේ පරීක්ෂා කරන්නට විය. ඈ තැබු පිළිවෙළ අවුල් විය.මේ කුමක් සොයන්නේ ද? අන් අයට ගැටලුවකි.එහෙත් පුදුමයකි. සැකය සනාථ වී ඇති බව අපට කියා තිබුණේ 29 වැනිදා දිනමිණයි.ඇගේ මුළුතැන්ගෙයි තිබී හෙරොයින් ග්‍රෑම් 14 ක් හමු විය.අදහාගන්නට නොහැකි වුවත් ඈ වදරකාරියක් විය. දුටු පමණින් ඈ කෙලෙසක ක්‍රියා කරයි ද හඳුනාගත නොහැකි වුවත්, ඇගේ ස්වරූපය පැහැදිලිව පෙනෙන විට සිදුවෙන්නට අවශ්‍ය බොහෝ දේ සිදු වී හමාරය.නිවැරැදි ලෙසින් සමාජයේ සැරිසරන ඇය වැනි වැරැදිකාරියන් සිටින්නට හැකිය. එහෙත් හඳුනා ගැනීම පහසු නොවේ. වෙස්වලාගෙන සොඳුරු ලෙස ඔබ අසලින් ගිය ද මායාවක් ලෙස ඔබ රවටා ගත්ත ද? මත්කුඩු ළඟ තබා ගැනීම හෝ තව කෙනෙක් ඒ වෙතට යොමු කිරීම වරදකි.කෙදිනක හෝ නීතියෙන් සමාව ලැබුණ ද? හෘද සාක්ෂිය සමාව දෙයි ද?හැම දේම අද මෝස්තරයක් වෙලා. සාස්තරය නොදැන හෝ මෝස්තරයට කරන බොහොම දේවල් තියෙනවා. ඒත් මේ හැම දෙයක්ම ජීවත්වෙන්න කළත්, ඒවායේ සුදුසු නුසුදුසු දේ බොහෝ තියෙනව.දරුවන් විකිණීම, මහ මඟ දමා යාම මේ මොන දේත් කරන්නෙ හිත් පිත් නැති ආකාරයට. හැම බරපතළ දෙයක්ම සුළුවෙන් සිතීමට ලෝකෙ මිනිස්සු පුරුදු වෙලා.ඒ හින්ද මේ හැම දෙයක්ම ගාණක් වෙලා නැහැ. මේ ලෝකෙ දකින්න වරම් නැති කරන්න තරම්ම අද අම්මාවරු දරුණු වෙලා. 28 වෙනි දා දිවයින කියන ආකාරයට ජාඇළ ගබ්සා මධ්‍යස්ථානයක් පොලීසිය වැටලෙව්වේ මේ අවාසනාවේ සුලමුල හෙළි කරගන්න අටියෙන්.දරුවෙක්ට ජීවත්වෙන්න අයිතියක් දෙන්න ඇයි මේ අම්මලා අකමැති? ඒ වරද ඔවුන්ගේ ද සමාජයේ ද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112045</link>
    <topic>දරුණුම සතුන්ගේ හදවතට තට්ටු කළ ඉන්ද්‍රපාල</topic>
    <author>ටිරෝනි වෑවලගේ</author>
    <content>ඉන්ද්‍රපාල හදිසියේම කතාව නතර කළේය. ඊට පෙර ඔහු විස්තර කරමින් සිටියේ බුලු නම් වූ ඔරංඔටන් ගැනය. හේතුව කුමක්දැයි විමසීමට මම මොහොතක් ගත කළෙමි.”බුලු ඊයෙ මැරුණා. මම බලන්නවත් ගියේ නෑ. යන්න හිතක් නෑ. පුංචි කාලෙ මම බුලු බලාගත්තා. මේ එක පාරක් ඇඟිල්ලේ අස්ථිය කැඩෙන්න මාව හැපුවා...”ඔහු තම සුරතේ මහපට ඇඟිල්ල දිගු කර පෙන්වයි. එහි දිගු අතට පැතිර ඇති කැළලකි. කැළලේ ප්‍රමාණය තුවාලය ගැන දෙස් දෙයි.”මේක වුණේ 83 ගම් උදාව දවස්වල. එතකොට බුලු ලංකාවට ඇවිත් සතියක් විතර ඇති. එහෙම්මම අනුරාධපුරේ ගෙනාවා. ගම් උදාවට. ගොඩක් දුර එහේ මෙහේ ගිය නිසාද දන්නෙ නෑ. සතා දවසක් රෑ කූඩුවේ යකඩ කූරු දෙකක් ඈත් කරලා එළියට පැන්නා. දැන් ඌ පිට්ටනිය පුරාම දුවනවා. අපි හැමෝම බුලු අල්ලන්න, වටකරන්න හදනවා. මම එක පාරක් බුලුව අල්ලගන්න හදනකොට පැනලා මගේ අත කෑවා. එතකොට තමයි මේ තුවාලෙ වුණේ. අතෙන් හොඳටම ලේ ගලනවා. මම වේදනාව අමතක කරලා බුලුව අල්ලගන්න අනෙක් කට්ටිය එක්ක ගියා. අන්තිමට බුලු ගස් උඩට නැග්ගා. ඒ හරියෙ වෝල්ට් තිස්තුන්දාහේ විදුලි කම්බි තිබුණා. අපි බයවුණා බුලුට කරන්ට් වදියි කියලා. ඉක්මනටම දැල දාලා කොහොම හරි අල්ල ගත්තා. ඊට පස්සෙ තමයි මම ඉස්පිරිතාලේ ගෙනියන්න ඉඩ දුන්නේ. අන්තිමට මට සිහිය නැතිව ගියා....”ඉන්ද්‍රපාල නැවැතිල්ලේ අතීතය ආවර්ජනය කරයි. බුලු වෙනුවෙන් වන තම ශෝකය සැඟවීමට ඔහු උත්සාහ දරන්නේ නැත. කුඩා පැටවකු ලෙස දෙහිවල සත්වෝද්‍යානයට පැමිණි බුලු අවුරුදු පහක් පමණ කාලයක් ලොකු මහත් වූයේ ඉන්ද්‍රපාලගේ සාත්තු සප්පායම මැද්දේය.අවුරුදු පහක් යනු ඉන්ද්‍රපාලගේ මෙන්ම බුලුගේ ජීවිත කාලයෙන් සැලකිය යුතු කාලසීමාවක් නොවේද? එබැවින්ම බුලු මෙලොව හැර යාම ඉන්ද්‍රපාලට ශෝකය දැනවීම පුදුමයක් නොවේ.හෙට්ටිආරච්චිගේ ඉන්ද්‍රපාල දෙහිවල සත්වෝද්‍යානයේ ස්ථිර සේවකයෙකි. නැදිමාලේ වාසය කරන ඔහුගේ වයස අවුරුදු පනස් හතකි.සත්වෝද්‍යාන සේවකයකු ලෙස ඔහුගේ සේවා කාලය දශක දෙක ද ඉක්මවයි. මේ දශක දෙකකට වැඩි කාලයේදී ඔහුගේ සාත්තු සප්පායම නොලැබූ සතකු දෙහිවල සත්තුවත්තේ නොමැති තරම්ය.”මගේ සීයලා, මාමලා, තාත්තා මේ ඔක්කොම සත්තුවත්තේ වැඩ කළේ. ඉස්සර සුද්දගේ කාලේත් මගේ නෑදෑයෝ මෙතැන වැඩ කරලා තියෙනවා. 1981 දී මම වැඩ පුරුදු වෙන්න මෙතනට ආවා. මුලින්ම කළේ පැටව් අංශයේ වැඩ. පස්සේ මට මේ රස්සාව බෑ කියලා හිතුණා. ඒ නිසා දමල ගහල ගියා. පස්සේ අපේ මාමා ඇවිත් මට බැනලා ආයෙම මාව එක්කගෙන ගියා. ඒ 1982 අවුරුද්දේ. එදා ඉඳන් මම තවමත් මෙතැන වැඩ.”අද ඉන්ද්‍රපාල සත්තුවත්තේ සිටින ජ්‍යෙෂ්ඨ සේවකයෙකි. තම සේවය උපරිමයෙන් ලබා දෙන අතර සිදු කළ දේශපාලන කටයුතු, දඬුවම්, සේවය අත්හිටුවීම් මෙන්ම රසබර අත්දැකීම්වලින් ද ඔහුගේ සේවා දිවිය පිරී ගොස් ඇත. වෘත්තීය සමිති නියමුවකු මෙන්ම කරුණාබර හදින් යුතුව සතුන්ට සලකන්නකු ලෙසින් ද ඉන්ද්‍රපාල ප්‍රසිද්ධය.”මම දැනට වැඩිම කාලයක් බලාගෙන තියෙන්නේ දරුණුම සත්තු. ඒ කියන්නේ කොටි, සිංහයෝ, ව්‍යාඝ්‍රයෝ, හැබැයි මට ඒ කිසිම සතෙක්ගෙන් සීරීමක් වත් වෙලා නෑ. එක පාරක් මගේ කකුල කිඹුලෙක් කෑවා.”ඔහු තම කකුලේ වළලුකර ප්‍රදේශයේ ඇති දරුණු තුවාළ කැළලක් පෙන්වයි.”එතකොට මම කිඹුලන් බලාගන්න කාලෙ. දවසක් අලුතෙන් ගෙනා කිඹුලෙක් හවස ටැංකියට දාලා තියෙනවා. මට ඒ ගැන කවුරුවත් කිව්වේ නෑ. මම උදේ ටැංකිය සුද්ද කරන්න ඇතුළට බැස්සා. මේ අලුත් කිඹුලා කේන්තියෙන් නේ ඉන්නේ. එකපාරටම පැනලා කකුලෙන් කෑල්ලක් කඩා ගත්තා. මම වේදනාව දරාගෙන ම කොහොම හරි ටැංකියෙන් එළියට ආවා. ලේ ගලන තුවාලේ පිටින් ගිහින් නිලධාරි මහත්මයෙකුට විස්තරේ කිව්වා. ඊට පස්සේ මාව ඉස්පිරිතාලේ ගෙනිච්චා. ඉස්සර සත්තුවත්තේ පැටවුන්ට වෙනම අංශයක් තිබුණා. ඒකේ වැඩ කරන කාලේ රානි කියලා කොටි පැටියෙක් කූඩුවකට දාන්න හදද්දී යකඩයකට අහුවෙලා කකුලේ ඇඟිල්ලක් කැඩුණා.”ඉන්ද්‍රපාල සේවා කාලය තුළ තමාට සිදුවූ අතුරු ආන්තරා විස්තර කරයි. එහෙත් අතිශයින් දරුණු සතුන් ඔහුට දක්වන ප්‍රතිචාර පුදුම සහගතය. ඒ ප්‍රතිචාර සියැසින් දැක ගැනීමට මම ද වාසනාවන්ත වූයෙමි. විශේෂිත කූඩුවක වැතිරී සිටින දැවැන්ත කොටියෙකි. ඌගේ වලිගය අග ප්ලාස්ටරයක් ඔතා ඇත. ඉන්ද්‍රපාල මේ බිහිසුණු සතාගේ මුහුණ ඉදිරියෙන් හිඳ ගත්තේය.”මේ තමයි රාජු. ගොඩක් කල් ඉඳලා සත්තුවත්තේ ඉන්නේ. මාත් එක්ක හරි යාළුයි. මට හීලැයි.”ඉන්ද්‍රපාල කූඩුවේ යකඩ කූරු අතරින් අත දමා රාජු ගේ හිස අතගායි. රාජු ගේ හැසිරීම මට සුරතල් පූස් පැටවකුගේ හැසිරීම සිහිපත් කරයි.”රාජු හීලැයි. බයවෙන්ඩ එපා. ඔලුව අතගාන්ඩ.”ඉන්ද්‍රපාලගේ ඒ ආරාධනය මටය. දරුණු කොටියකු අතගෑමට මට ඇතිවන්නේ ඉමහත් ආශාවකි. එහෙත් වරින් වර කට බලියා ඈනුම් යවන රාජු තමාගේ දත් දෙපෙළ ද නිය පහුරු ද මට නොඅඩුව ප්‍රදර්ශනය කරයි.”කොටි, ව්‍යාඝ්‍රයෝ ඉන්න යකඩ කූඩුවල සිංහයෙක් ඉන්නවා. මම මේ කූඩු බලාගන්න වෙලා දැන් අවුරුදු දෙකයි. ඒත් ඒ සිංහයා දැන් මාත් එක්ක හොඳටම යාළුයි. මට ඌ අතගාන්නත් දෙනවා. මම ඌට ආදරේට ‘මල්ලි’ කියල කියන්නේ.”සියල්ල සැබෑය. ‘මල්ලි’ නමින් හැඳින්වෙන දැවැන්ත සිංහයා තම කේෂර අතගාන ඉන්ද්‍රපාල දෙස ඉවසිල්ලේ බලා සිටියි. යාබද කූඩුවේ සිටින කොටි ධේනුව රාජුගේ බිරියයි. බෙහෙත් කිරීම පිණිස තම සැමියා තමාගෙන් වෙන්කිරීම ගැන ඇය පසුවන්නේදැඩි කෝපයෙනි. එහෙත් ඉන්ද්‍රපාල ඇයට කරුණාවෙන් කතාකරයි.”රාජුට ආතරයිටීස් හැදුණා. සිංහල බෙහෙත් කළේ. හන්දිපත්වල ගාන්න බෙහෙත් දුන්නා. ඒත් බෙහෙත් ගාන්න කව්රුවත් යන්නේ නෑ. අන්තිමට මම ඉදිරිපත් වුණා. රාජුත් මට අනතුරක් කළේ නෑ. මම බය නැතිව තෙල් බෙහෙත් කළා. දැන් රාජුට සනීපයි. මම රාජුව හොඳට තේරුම් ගන්නවා. ඌ කන බොන හැටි. කන්න කැමැති විදිහ. රාජු නාවනකොට කූඩුවේ අයිනට ඇවිත් ඉන්නවා. හේත්තුවෙලා. මට ඇඟ අතුල්ලන්න දීලා. ජරා කළාට ඉක්මනට ඒවා අයින් කරන්න ඕනේ. ඒවට රාජු හරි අප්පිරියයි. මම ළඟපාතක හිටියේ නැත්නම් මට විතරක් අඳුර ගන්න පුළුවන් සද්දයක් කරනවා මම ඇවිත් ඒවා අරන් දානකම්.”ඉන්ද්‍රපාල රාජුගේත් ඔහුගේත් මිත්‍රත්වය පැහැදිලි කරයි. ඒ අතරේ සෙසු කූඩුවල ඉන්නා අමාරුකාරයෝ නොයෙක් ශබ්ද නඟති. ඉන් බහුතරයක් අලස ඈනුම්ය. සත්තුවත්තට ආභරණයක් වැනි වූ කළු ව්‍යාඝ්‍රයා ගැන මම ඉන්ද්‍රපාලගෙන් ඇසුවෙමි.”අම්මෝ එයාල නම් මක් කරලවත් හීලෑ කරගන්න බෑ.”සිරියාවේ වලහා දෙහිවල සත්තු වත්තේ සිටින තවත් අපූරු සතෙකි. දුඹුරු පැහැ දිගු ලෝමවලින් වැසී ගිය මහත සිරුරේ ඇති සුරතල් පෙනුම නිසා ඌගේ වාසභවන අසල නරඹන්නන්ගෙන් අඩුවක් නැත. මේ සිරියන් වලහා සහ වැලහින්න බලා කියා ගන්නේ ද ඉන්ද්‍රපාලය.මේ දෙදෙනාගේ ආහාරයට තැම්බූ කුකුල් මස් (මාසයකට දෙවරක්) පාන් සමඟ ඇපල් ගෙඩි හතරක් ද වේ. පස්වරුව ඇරඹුණු හැටියේ කෑම බෙදාගෙන යන ටුැක්ටරය වලසුන්ගේ වාසභවන අසලින් ආහාර කොටස තබා යයි. ඉන්ද්‍රපාල කොහේ හිටියත් ඒ මොහොතේදී වලසුන් ළඟට පැමිණිය යුතුය. නැතහොත් ආහාර අතර උඩින්ම තබා ඇති ඇපල් ගෙඩි හතර අතුරුදහන් වේ. සැකය නිතැතින්ට එල්ලවන්නේ නැරඹීමට පැමිණෙන ප්‍රේක්ෂකයන් වෙතය. හුරතල් පෙනුමැති දැවැන්තයා ගේ ආහාරය ප්‍රවේසම් කරදීම වෙනුවෙන් ඉන්ද්‍රපාල යුහුසුළු වෙයි. එයට තුති ලෙස ඔහුගේ කටහඬ ඇසුණු ඇසිල්ලේ වලස් දැවැන්තයා ජලය කළඹමින් ඉන්ද්‍රපාල සිටිනා ඉසව්වට පැමිණේ.”මම මෙයාට කතා කරන්නෙ බිංදු කියලා. ඒ මම මෙයාට දාපු නම. බලාකියා ගන්න සතෙක්ට නමක් දැම්මාම හිතවත්කමක් ඇතිවෙනවා. සත්තු බලා ගන්න එක හදවතින්ම කරන්න ඕනෙ රස්සාවක්.මේ සත්තුන්ට හැම දෙයක්ම හොඳට තේරෙනවා. හරිම බුද්ධිමත්. ඒ නිසාම අපි සත්තුන්ට ගෞරවයෙන් සලකන්න ඕනේ. හිතවත් වෙන්න ඕනේ. ආදරය, කරුණාව දක්වන්න ඕනේ. එහෙම කළොත් සතාත් අපට ගෞරව කරන්න, කරුණාව දක්වන්න පටන් ගන්නවා...”සතුන් සහ තමා අතර ඇති ළබැඳියාවේ රහස ඉන්ද්‍රපාල කියා දෙයි. ඒ අතරම ඔහු නරඹන්නන්ට චෝදනා කරන්නේ සතුන්ට අකාරුණික ලෙස සලකන බව පවසමිනි.සතුන් නැරඹීමට පැමිණ ඔවුන්ට ගල්මුල්වලින් දමා නොගසන ලෙසත්, පොලිතීන් බෑග්වල දමා කෑම නොදෙන ලෙසත් ඉන්ද්‍රපාල නරඹන්නන්ගෙන් ඉල්ලා සිටී. සතුන්ට හිංසා කරන පිරිස අල්ලා දඩ ගසන ලෙසට සත්වෝද්‍යාන සේවක මණ්ඩලයට උපදෙස් ලැබී තිබුණ ද ඔවුන් බැනවැදීමෙන්, දොස් කීමෙන් පමණක් නවතින බව ඉන්ද්‍රපාල පවසයි.රාජු සහ මල්ලි ඇතුළු මාංශ භක්ෂක මහා බළලුන්ට ඉන්ද්‍රපාල ආහාර දෙන්නේ කිසිදු බියකින් හෝ චකිතයකින් තොරවය. එක් දැවැන්තයකුට දිනකට හරක් මස් කිලෝ දෙකයි.වැඩි පෝෂණය වෙනුවෙන් මෝර තෙල් ද තවරා තිබේ. බඩගින්නේ මොර දෙන මහා දඩයක්කරුවෝ වෙත කූඩුවේ යකඩ දැල් අතරින් තම අත බේරාගෙන මස් විසිකිරීම තරමක වීර ක්‍රියාවකි. එහෙත් මේවා ඉන්ද්‍රපාලගේ දෛනික රාජකාරිය.ජයවර්ධනපුර රෝහලේ සේවය කරන ජී.ඩී.ශිරානි ඉන්ද්‍රපාලගේ ආදරණීය බිරියයි.ඔවුන්ට දරුවෝ දෙදෙනෙකි. ඉන්ද්‍රපාලලාගේ පවුලේ ඓතිහාසික සත්වෝද්‍යාන රැකියාව දිගටම කරගෙන යාමට අදහස් නොකළ ඔහුගේ පුත්‍රයා විදෙස් ගත වී සිටිය ද දියණිය සත්වෝද්‍යාන සේවක මහතකු සමඟ විවාහ වී සිටින්නීය. ඇයගේ දරුවන් දෙදෙනාට කොටි, සිංහයන්ට සාත්තු සප්පායම් කරන තම සීයා වීරයෙක් ලෙස පෙනෙනු නොඅනුමානය.”මේ රස්සාව වෙනස්. හරි වැටුපක් එක්ක පහසුකම් ලැබෙනවා නම් ගොඩක් හිත සතුටෙන් කරන්න පුළුවන් රස්සාවක්. මගේ මුළු ජීවිත කාලෙම ගෙවුණේ මේ සත්තුවත්තේ. අපේ දරු පවුල් ජීවත් වුණේ මේ සත්තු නිසා ලැබෙන මුදලින්. ඒ වෙනුවෙන් මේ තිරිසන් සත්තු ගැන කෘතඥ හැඟීමක් මගේ හිතේ තියෙනවා. මේ සත්තුවත්තේ එදා මෙදා පාලනයට ආ මහත්වරුන් එක්ක මම සහයෝගයෙන් වැඩ කළා. වත්මන් අධ්‍යක්ෂතුමා මේ ස්ථානය වැඩි දියුණු කරන්න දරන්නේ සෑහෙන වෙහෙසක්. සේවා කාලයෙන් මට තවත් ඉතුරු අවුරුදු කීපයයි. ඊට පස්සේ විශ්‍රාම සුවයෙන් ගෙදර ඉන්නයි කල්පනවා. ඒත් මේ සත්තු නැතුව මට පාළුවක් දුකක් දැනෙයි.”ඉන්ද්‍රපාල තමා නියුතු දුර්ලභ වෘත්තියේ හැඟීම් බර පැතිකඩ වචන කිහිපයකින් එසේ කියා පෑවේය.ටිරෝනි වෑවලගේඡායාරූප සුරන්ජිත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112046</link>
    <topic>බිත්තිය ඇද වැටී ජීවිතයෙන් සමුගත් ඉමාෂා - ඉෂාණි සොයුරියෝ</topic>
    <author>සුභද්‍රා දේශපි‍්‍රය</author>
    <content>මොනරාගල දඹගල්ලේ සිට සැතැපුම් දෙකහමාරක් දුරක් ගල්බොක්ක ගමට පයින් යා යුතුය. ගුරුපාර දෙපස සුළඟට දඟකරන කිරි වැදුණු ගොයම් යායකි. ගම්මුන්ගේ ජීවනෝපාය ගොවිතැනයි. මාදන්ගහ කුඹුරු යාය මැදින් ගමට යන ඕනෑම කෙනකුට ඉමාෂාගේ නිවෙස දිස්වෙයි. එදා දවසම එකදිගට ඇද හැලෙන වරුසාව යාන්තමට තුරුල් වන තුරු බලා සිටි ඉමාෂාගේ පියා අනුන්ගේ අත්තමකට නිවෙසින් පිටව ගියේය. ඉමාෂාගේ මව හේනේ වැඩට ගියාය. ආච්චි අම්මාත් දරුවෝත් නිවෙසේ රැඳී සිටියහ. හීන්මැණිකා තම මිණිපිරියන් පිළිබඳ විමසිල්ලෙන් සිටියාය.ඉමාෂාගේ නිවෙස සැදීමට පටන් ගත්තේ මීට වසර හතරකට පෙරය. බිත්ති හතරකොන ඉහළට නැඟීමට ඉමාෂාගේ පියා නොගත් උත්සාහයක් නැත. වසර හතරක් ගෙවී ගියද වහළයක් සෙවිලි කිරීමට ඔවුන්ට මුදල් සොයා ගැනීමට නොහැකිය. ඒ නිසා තාවකාලිකව අටවා තිබූ නිවෙසේ ඉමාෂාත් ඇගේ දෙමවුපියනුත් ජීවත් වූහ. අලුතින් සාදාගෙන එන නිවසේ බිත්ති වහලයක් නොමැතිකමින් වැස්සට තෙමී තෙතබරිත වී තිබිණි.ුපුරුදු පරිදි ඉමාෂාත් ඇගේ ඥාති සොහොයුරිය වන ඉෂාණිත් අලුතින් සාදන නිවෙස තුළට වී අකුරු කරන්නට වූහ. වහළය නොමැති නිසා අහසේ අඳුරුපාට දරුවන්ගේ නෙත් ගැටිණි. ගතවූයේ හෝරාවකටත් අඩු කාලයකි. මහ හඬක් නගමින් අඩිදහතුනහමාරක් පමණ උස බිත්තිය බිමට පතිත විය. මහ ගඩොල් බැම්ම පුංචි ඉමාෂාත් ඉෂාණිත් යටකරගෙන බිමට පතිත විය. හීන්මැණිකා මිණිබිරියන් දෙදෙනා අසලට දිව එනවිටත් ඒ පුංචි මල්කැකුළු පරවී ගොස්ය.ඉෂානි මධුසංකී (10) ජයන්ත දිසානායක සහ බුලත්සිංහලගේ ඉන්දු දමයන්තිගේ වැඩිමහල් දියණියයි. ඇය මෙවර ගල්බොක්ක කණිෂ්ඨ විද්‍යාලයේ 5 වසරේ ඉගෙනුම ලබන්නීය. මෙවර ශිෂ්‍යත්වයෙන් ලකුණු 112 ක් ලබා ගැනීමට ඇය සමත් වූවාය. ඉෂාණි ඉමේෂා බුලත්සිංහලගේ හේමන්ත සමරසිංහ සහ ජයන්ති ප්‍රදීපිකා මහත්මියගේ වැඩිමහල් දියණියයි. ඉමේෂා සහ ඉෂාණි පුරුදු පරිදි නිරන්තරයෙන් පාසලේ වැඩ කිරීම සඳහා එදිනත් නිවසේ ඉදිරිපසට පැමිණ තිබේ. සිදුවීම වන අවස්ථාවේ මිත්තනිය වන ඩී.එම්. හීන්මැණිකා පමණක් නිවසේ සිට ඇත.”මගේ පුතාගේ තාවකාලික ගෙදර තමයි එයාලා ජීවත් වුණේ. වැඩ ආරම්භ කරලා තිබුණ නිවෙසේ වහල ගහලා තිබුණේ නැහැ. වැඩ නිම කරන්න මුදල් තිබුණේ නැහැ. එදා දරුවෝ දෙන්නා පාඩම් කරමින් හිටියා. එක පාරටම විශාල ශබ්දයක් ඇසුණා. බිත්ති කඩාගෙන වැටිලා දරුවෝ දෙන්නා යටවෙලා තිබුණා. වැස්ස නිසා බිත්ති තෙතබරිත වෙලා තිබුණේ. හවස පහයි දහයට විතර මේ සිදුවීම වුණේ යැයි දරුවන්ගේ මිත්තණිය වන ඩී.එම්. හීන්මැණිකා පැවැසුවාය.වසර හතරක් පුරා මේ නිවසේ වැඩ ටිකෙන් ටික නිම කරමින් තිබුණි. මුළුමනින් ම නිම කිරිමට තරම් ආර්ථික හැකියාවක් ඔවුන් සතුව නොතිබිණි. වැස්සට වේලෙන අව්වට තෙමෙන බිත්ති කොයි වෙලේ හෝ කඩා වැටෙතියි බියක් ඔවුනගේ සිත් තුළ නොතිබෙන්නට ඇත.”කුඹුරේ වැඩට ගිහින් 5.30 විතර මට ආරංචි වුණා අපේ නිවසේ කරදරයක් කියලා. මම කුඹුරේ වැඩ නිම කරමින් නිවස බලා එනවිටයි මට මේ විපත ආරංචි වුණේ. ගෙදර සෙනඟ පිරිලා හිටියා. මම හිතුවේ නැහැ දරුවන්ට මේ වගේ විපතක් වෙලා කියලා. මගේ නිවෙසේ ඉදිරිපස ඉස්තෝප්පුවක් හැදීමට අඩි දහතුනහමාරක් උසට තිබුණු බිත්තිය නිවසේ ඉදිරිපස දකුණු අතට පෙරළිලා තිබුණා. ඉමාෂා දුවගේ හිස ගඩොල්වලට යටවෙලා තිබුණා. අඩි හතරකට පමණ ඉහළින් මගේ දුව මුනින් අතටවැටිලා හිටියා. මගේ දුව ඉගෙන ගන්න දක්‍ෂයි. ඇයට මෙවර ශිෂ්‍යත්වයෙන් ලකුණු 112 ක් තිබෙනවා.ඇය හැමදාම මගේ ඥාති සොහොයුරාගේ දියණිය වන ඉමාෂාට අකුරු කියලා දෙනවා. අපේ දුව අපිට නැතිවුණා යැයි ඉෂාණිගේ පියා ඩී.එම්. ජයන්ත දිසානායක මහතා කීය.දියණියන් දෙදෙනා සුපුරුදු පරිදි අකුරු කරමින් සිටියහ. අවදානමක් පිළිබඳ සේයාවක් හෝ දරුවන්ගේ දෙමාපියන්ට දැනී තිබුණේ නම් දරු දෙදෙනාට නිවෙසේ ඉදිරිපස අකුරු කරන්නට ඉඩනොදෙනු ඇත. සියල්ල සිදුවීමට ගතවූයේ නිමේෂයකි. ඉෂානිගේ මවත් ඉමාෂාගේ මවත් දරුවන් යදිමින් හඬන්නට වූහ.”මම හේනට ගියා. මම මගේ සුදු දුවට කිව්වා හේනට යමු කියලා. දුව පාසලේ වැඩට උනන්දුයි. ඒ නිසා පාසල් වැඩ කරන්න නිවසේ නතර වුණා. අම්මා නිතර දරුවෝ ගැන සොයා බලනවා. හවසට හැමදාම වහින නිසා බිත්ති හොඳටම තෙමිල තිබුණේ. දරුවෝ දෙන්නා නිතර පාඩම් කරන්න යන්නේ වහල ගහලා නැති ඉස්තෝප්පුවට. දරුවෝ දෙන්නගේ ඇඟට පෙරළිලා තියෙන්නේ අඩි දහතුනහමාරක් උස බිත්තිය කෙන්ක්‍රීට් කුට්ටියකට මගේ දුව ඉමාෂි යටවෙලා හිටියා. අපේ දරුවා නැතුව අපිට ඉඳලා වැඩක් නැහැ.” මව හඬා වැටුණාය.සියල්ල සිදුවී දින සති ගණන් ගතවී ඇත. පුංචි මල් කැකුළු පිළිබඳ මතකය තාම මැකී ගොස් නැත. මෙහිදී සිතට ගතයුතු දෙයක් මේ දරු පැටව් දෙදෙනා අපට ඉතිරි කර ගොස් ඇත. එය නම් දරුවන් වැඩිහිටියන්ගේ ඇස් මානයේ තබාගත යුතුය යන්නය.උළු සෙවිලි නොකළ නිවසේ ඉදිරි ඉස්තෝප්පුව නිතර වැස්සට තෙමී තෙත බරිත වී තිබුණ නිසා එය කඩා වැටීමේ අවදානමක් කාටත් නොදැනීම පුදුමය. මෙවැනි තත්ත්වයක් තිබියදී දරුවන් එවැනි ස්ථානවල රැඳවීම ගැන වැඩිහිටියන්ට දෙවරක් සිතන්නට තිබුණි.නිවසේ වැඩ නිමා කර ගැනීමට ඉමාෂාගේ තාත්තට මුදල් තිබුණේ නැත. නිවසක් සෑදීමට ඉමාෂාගේ පියා උපයන මුදල කිසිසේත් ප්‍රමාණවත් වූයේ නැත. වසර ගණනාවක් පුරා ටිකෙන් ටික ගොඩනැඟූ නිවෙසේ පදිංචි වීමට ඉමාෂාට වරම් ලැබුණේ ද නැත.හැමෝගේම නොසැලකිල්ලෙන් හා අතපසුවීමෙන් පුංචි මල්කැකුළු දෙකක් අකාලයේ පරවී ගියේය. ගල්බොක්ක මාදන්ගහ කුඹුරුයාය මැදින් හමන සිසිල් සුළඟේ ඉමාෂාගේ සහ ඉෂාණිගේ අම්මලාගේ සෝ සුසුම් සැඟවී තිබිණි. ගල්බොක්ක ඔය ගුරුපාර දිගේ ඉමාෂාගේ අතින් අල්ලාගෙන ඉෂාණි යළිත් කිසිදිනක අකුරට නොයන බව නම් ඒකාන්තය.සුභද්‍රා දේශපි‍්‍රයඡායාරූපය දඹගල්ල සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112048</link>
    <topic>ටෙලි නිළියගේ අවසන් රංගනය</topic>
    <author>කීර්ති මෙන්ඩිස්</author>
    <content>ඒ ඉකුත් ජූනි මස පස් වැනිදාය. නාරම්මල පොලීසියට ලැබුණු පණිවිඩයකින් කියැවුණේ නාරම්මල මිණිකුකුළවත්තේ ගොවිපොළක එහි හිමිකරු කපා කොටා ඝාතනය කර ඇති බවය. වහා සිද්ධිය වූ ස්ථානයට ගිය නාරම්මල පොලීසිය ගොවිපොළේ මහල් තුනක නිවෙසේ උඩුම මහලේ ලේ විලක් මැද මැරී වැටි සිටි හිමිකරුගේ සිරුර සොයා ගත්තේය.මරා දමා තිබුණේ කෝටිපති ව්‍යාපාරිකයෙකි. නිට්ටඹුව ප්‍රදේශයේ ද ඔහුට ගොවිපොළ කිහිපයක් තිබිණි. මිණිකුකුළවත්ත ද ඔහු සතුය. පොලීසිය පරීක්ෂණ ඇරැඹීය. වත්තේ සේවය කළ කාන්තාවක් හා මුරකරුගෙන් ද පොලීසිය ප්‍රශ්න කළේය.“කවුද දන්නෙ නැහැ සර්... හතර පස් දෙනෙක් ආවා... මගේ අතපය ගැටගහලා මාව මරනවා කියලා තර්ජනය කළා... මට කියලා නිදාගෙන හිටිය මහත්තයාට කතා කෙරෙව්වා. මහත්තයා නින්දෙන් නැගිටලා ඉස්සරහට ආවා... ඉන්පස්සේ අපිව ඇඳ යටට දැම්මා... ඉන් පස්සේ තමයි මහත්තයා මරලා තියෙන්නේ.”“ඒ කවුද කියලා හඳුනගන්න පුළුවන් ද?”“බැහැ සර්... කළුවරේ හරියට හඳුනාගන්න බැරිවුණා...”වත්තේ මුරකරු පොලීසිය හමුවේ කීය. නිවෙසේ මෙහෙකාරියක වූ අනෙක් තැනැත්තිය ද ඝාතනයන් හඳුනාගත්තේ නැත. පහත මාලයේ සිටි පැරැණි සේවකයකුගෙන් ද පොලීසිය ප්‍රශ්න කළ කෝටිපති ව්‍යාපාරිකයාගේ ඝාතනය පිළිබඳ කිසිදු හෝඩුවාවක් සොයාගත නොහැකි විය.මේ වන විට වයඹ පළාත බාර ජ්‍යෙෂ්ඨ නියෝජ්‍ය පොලිස්පති ලෙස සේවය කළේ ජගත් අබේසිරිගුණවර්ධන මහතාය. ඔහු මේ පිළිබඳව අවධානයෙන් සිටියේය. නාරම්මල පොලීසියේ පරීක්ෂණවලින් සෙතක් නොවන බව දත් හෙතෙම ප්‍රදේශය භාර සහකාර පොලිස් අධිකාරී පියසිරි ප්‍රනාන්දු මහතා කැඳවීය. ඔහුට උපදෙස් දුන්නේ පෞද්ගලිකවම මෙම ඝාතනය පිළිබඳ සොයා බලා ඝාතකයන් අත්අඩංගුවට ගන්නා ලෙසය. ඒ අනුව කෝටිපති ව්‍යාපාරිකයාගේ ඝාතනය පිළිබඳ පරීක්ෂණ සඳහා පොලිස් පරීක්ෂක කසුන් ඇතුළු නිලධාරීන් කණ්ඩායමක් පත් කෙරිණ. කසුන් ඒ වන විට කුලියපිටිය පොලිස් අපරාධ පරීක්ෂණ බාර අංශයේ (සොකො) ස්ථානාධිපතිවරයා ලෙස සේවය කළේය.පොලිස් පරීක්ෂකවරයා සිය කණ්ඩායම සමඟ පරීක්ෂණ ඇරැඹීය. ඒ අනුව ඔහු කළේ කෝටිපති ව්‍යාපාරිකයාගේ ජීවිත කතාව සොයා බැලීමය.ඒ අනුව ඔහුගේ පවුලේ සැඟවුණු තොරතුරු රැසක් හෙළිදරව් කරගත හැකි විය. මොහු විවාහ වී සිටියේ ටෙලි නාට්‍ය නිළියක සමඟය. ඇය පාණදුරේ පදිංචිකාරියක් වූවාය. ව්‍යාපාරිකයා ඇය සමඟ විවාහ වන්නේ මංගල යෝජනාවකිනි. ඒ වන විට ඇගේ වයස අවුරුදු විසි එකක් විය.රූමත් පෙනුමකින් යුතු ඇය ඒ වන විට ටෙලි නාට්‍ය කිහිපයක චරිත රැසකට පණ දුන්නාය. ගායනා ලෝකයට ද පිවිස සිටියාය. ඇගේ දෙමව්පියෝ මීට එකහෙළාම විරුද්ධව සිටියහ. හැකි ඉක්මනින් ඇයට විවාහයක් කර දිය යුතු යැයි සිතු ඔවුන් ගෙනෙන ලද යෝජනාවක් මඟින් මෙකී කෝටිපති ව්‍යාපාරිකයාට ඇය විවාහ කොට දෙන්නේ ජයට මංගල උත්සවයක් ද පැවැත්වීමෙන් අනතුරුවය. ඉන් පසුව ඇය ටෙලි රංගනයෙන් ඉවත් වූවාය. ඒ සැමියාගේ ඉල්ලීම මතය.විවාහයෙන් පසු ඇය දරුසුරතල් බැලීමට කළ උත්සාහයට ද සැමියා එතරම් කැමැත්තක් දක්වා නැත. ඊට අමතරව සැමියාගේ චර්යාව පිළිබඳව ද ඇය එතරම් සතුටකින් සිටියේ නැත. ඒ නිසාම සතුටුදායක පවුල් ජීවිතයක් ඇය ගතකර නැත. මේ බව තවත් තහවුරු වූයේ ඇගේ කුළුඳුල් දියණිය ලැබීමත් සමඟය.පෞද්ගලික රෝහලක දී උපත ලබන ඇගේ කුළුඳුල් දියණියගේ උප්පැන්නයට විස්තර දෙද්දී තම සැමියාගේ නියම වයස ඇය දැනගත්තාය. ඒ අනුව තමාට වඩා වසර විස්සකින් පමණ ඔහු වැඩිමහල් බව දැනගත් ඇය ඔහු තමා හා විවාහ වී ඇත්තේ ව්‍යාජ වයසක් ඉදිරිපත් කරමින් බව ද දැනගත්තාය. ඒ අනුව එදා සිට ඇයත් සැමියාත් අතර ඇතිවූයේ ආරවුල්ය. පාණදුරේ සිට පැමිණ නිට්ටඹුවේ සිය සැමියාගේ නිවෙසේ ජීවත් වුවත් ඇය ගත කළේ පී‍්‍රතිමත් ජීවිතයක් නොවේ.මේ අතර මේ කාලය තුළදී තම සැමියාගේ අනියම් සබඳකම් කිහිපයක් ද ඇය දැනගත්තාය. මේ නිසා ඇය වරින් වර සැමියා සමඟ ආරවුල් ඇති කරගත්තාය. කෙසේ වෙතත් වසර කිහිපයක්ම ඔහු සමඟ පවුල් කෑ ඇය දරුවන් තිදෙනකු ද ලැබුවාය.සිය බිරිය සමඟ ඇති ආරවුල් මැද්දේ ව්‍යාපාරිකයා නාරම්මල මිණිකුකුළ වත්තේ අක්කර ගණනක ගොවිපොළක් මිලදී ගත්තේ ඔය අතරය. සත්ත්ව ගොවිපොළක් වූ එමඟින් ද හොඳ ආදායමක් ලැබිණි. එහි ඇති තෙමහල් නිවසේ පදිංචි වන මොහු සිය බිරිය හා දරුවන් දැක බලාගන්නට නිට්ටඹුවට ආවේ ගියේ ඉඳහිටය. එහෙත් ඔවුනට ජීවත්වීම සඳහා ප්‍රමාණවත් මුදලක් යැවීමට ඔහු අමතක කළේ නැත.බිරියට මුදල් යැවීම සඳහා ඔහු යොදාගත්තේ වත්තේ සේවය කරන තිස් දෙහැවිරිදි රියදුරාය. නාරම්මල සිට නිට්ටඹුවට පැමිණෙන ඔහු මහත්තයාගේ බිරියට මුදල් දෙන අතරතුර මහත්තයාගේ ජීවිතයේ ඇතුළු පැත්ත ද ඇයට විටින් විට හෙළි කළේය.සැමියා ගැන සැඟවුණු තොරතුරු ඇය දැනගත්තේ ඔහුගෙනි. රියදුරාත් ඇයත් අතර කිසියම් හිතවත්කමක් ඇතිවන්නේ මේ නිසාය. මේ ගැන සැමියා කිසිත් නොදත්තේය.මේ අතර සැමියා ගතකරන රහස් ජීවිතය ගැන ඇයට නොයෙකුත් තොරතුරු ලැබෙන්නට විය. වත්තේ සේවය කරන කාන්තාවක සමඟ ද ඔහු අනියම් සබඳකමක් පවත්වන බව ද ඇය දැනගත්තාය.ඒ අනුව මරා දැමුණු ව්‍යාපාරිකයාත් ඔහුගේ බිරියත් අතර ඇති ගැටුම් පොලීසිය විසින් මෙසේ හඳුනාගත්තේය. ඒ අනුව යමින් විශේෂ පොලිස් කණ්ඩායම මෙවැනි තොරතුරු රැසක්ම අනාවරණය කරගත්තේය. ලැබුණු තොරතුරු මත ඝාතනයට සම්බන්ධ යැයි සැක කෙරෙන සැකකරුවකු පසුපස පොලීසිය සිවිල් ඇඳුම් ලාගෙන ලුහු බැන්දේ ඉන් පසුවය.“ඔය අතරේ තමයි අපිට දැනගන්න ලැබුණේ මත්පැන් පානය කරන ස්ථානයකදී එක් පුද්ගලයකු කී කතාවක් ගැන. අපි ඒ පසුපස ගියා. ඔහු වත්තක සේවය කරන්නෙක්. අපි සිවිල් ඇඳුම්ලාගෙන වත්තේ සේවය කළා. තොරතුරු සෙව්වා. ඉන් පස්සේ දැනගන්නට ලැබුණා සැකකරුගේ මාමාලා දෙදෙනකුගේ තොරතුරු.”“ඉන් අයෙක් පන්සලක සේවය කරන කෙනෙක්. ඔහුව අපි අත්අඩංගුවට ගත්තා. ඔහු ගෙන් ප්‍රශ්න කිරීමේදී අනෙක් ප්‍රධාන සැකකරු ගැන තොරතුරු ලැබුණා. ඔහු ව්‍යාපාරිකයාගේ ඝාතනයෙන් පසු පිටරටකට ගොස් නැවත ලංකාවට පැමිණ සැඟවී සිටින අයෙකු බවත් හෙළි වුණා.”ජංගම දුරකථන තාක්ෂණය ඔස්සේ සැකකරු ගැවසෙන ස්ථාන පිළිබඳ තොරතුරු හෙළිදරව් කරගත් පොලිස් කණ්ඩායම ඔහු යන එන තැන් කිහිපයක් ඔස්සේ ද පරීක්ෂණ පැවැත්වූහ. ඉන් අනතුරුව සැකකරුගේ හැඩරුව ඔස්සේ ගිය පොලීසිය සැකකරු මැටියගනේ ප්‍රදේශයට පැමිණ සිටියදී අත්අඩංගුවට ගත්තේය. ඒ ව්‍යාපාරිකයා මරා දමා මාස පහකට පසුවය.මුලින් ව්‍යාපාරික ඝාතනය පිළිබඳ කිසිත් නොදත්තකු ලෙස සිටි සැකකරු පොලීසියේ ප්‍රශ්න කිරීම් හමුවේ පසුව ඇත්ත වමාරන්නට විය.“මිනිහා අපිට කිව්වේ ව්‍යාපාරිකයා මිනිහට කොන්ත්‍රාත්තුවක් දුන්නා. එයාගේ තරුණ බිරිය මරන්න... මැරුවොත් උඹට සල්ලි දෙන්නම් කිව්වා කියලා... ඒත් මිනිහට ඒ වැඩේ කරන්න දුක හිතුණා... ඒ නිසා මිනිහා ගිහින් මේ බව ව්‍යාපාරිකයාගේ තරුණ බිරියට කිව්වා කියලයි”පොලිස් පරීක්ෂක කසුන් සිද්ධියේ සුලමුල හෙළි කළේ එලෙසය.මේ අතර පොලිස් කණ්ඩායම අල්ලාගත් ප්‍රධාන සැකකරුගෙන් තවත් ප්‍රශ්න කරන්නට විය.ඒ අනුව තවත් වැදගත් තොරතුරු රැසක් අනාවරණය විය. සැමියා විසින් බිරිය මරන්නට දුන් කොන්ත්‍රාත්තුව ඇයට කී ඔහු ඊළඟට ඇයට කියා ඇත්තේ ජීවිතය බේරාගන්නට දරුවන් සමඟ පිටරටකට යන ලෙසය. ඒ වන විට ඔහු සිය හාම්පුතාගේ සේවයෙන් ඉවත් වී සිටියේය. ඒ නිසා තමාට ද මරණ තර්ජන එල්ලව ඇතැයි ඔහු ඇයට කීවේය.“ඔයා මරන්න බැහැ කිව්වම මාව මරනවා කියලා මහත්තයා කියලා තියෙනවා. ඒ නිසා මාත් පිටරට යනවා”ඔහු ව්‍යාපාරිකයාගේ බිරියට පවසා ඇත.මේ සියල්ලම ප්‍රධාන සැකකරුගේ සැලසුම් විය. හාම්පුතා සතුව විශාල ධනයක් ඇති බව දත් ඔහු ව්‍යාපාරිකයා ඝාතනය කොට එම මුදල් ලබාගත හැකි බව ඔහු දැන සිටියේය.මේ අතර 2011 මැයි මස 21 වනදා දරුවන් ද සමඟ ඇය සිංගප්පූරුව බලා පිටත්ව ගියාය. ඒ සිය ජිවිතය බේරා ගැනීම සඳහා බව සැකකරු පොලීසියට කීවේය. ඉන් පසුව තමා ද සිංගප්පූරුවවට ගිය බව ද ඔහු පොලීසිය හමුවේ කීවේය. එලෙස ගිය ඔහු නැවත ලංකාවට එන්නේ ඔය අතරය.“ඉන් දින තුනකට හතරකට පස්සේ තමයි ඔය ප්‍රධාන සැකකරු ආයේත් ලංකාවට ඇවිත් තවත් හතර දෙනෙක් එකතු කරගෙන ව්‍යාපාරිකයා මරා දමන්න නාරම්මල මිනිකුකුළ වත්තට යන්නේ.”මේ අය දින දෙක තුනක්ම මහ රෑ වත්තට ගිහින් ව්‍යාපාරිකයා නිවෙසින් එළියට එනකම් මඟ රැකලා ඉන්නවා. ඒත් ඔහු නිවෙසින් පිටතට ආවෙ නැහැ.”“ඉන් පස්සෙ වත්තෙ මුරකරු අල්ලගෙන මිනිහගේ අතපය ගැට ගහලා මිනිහව තට්ටු තුනේ ගෙදර උඩ තට්ටුවට අරන් ගිහිල්ලා... සර්පයෙක් කෑවා කියලා ව්‍යාපාරිකයාව අවදි කරවගෙන ඔහු කාමරයෙන් පිටතට එනකොටම ප්‍රධාන සැකකරු ව්‍යාපාරිකයාට කඩුවෙන් කොටනවා. තව එකෙක් යකඩ පොල්ලකින් ගහනවා...”ව්‍යාපාරිකයා ලේ විලක් මැද මැරී වැටුණාට පස්සේ වත්තේ මුරකරුයි ඒ වෙලාවේ උඩු මහලේ සිටි හැට හැවිරිදි සේවිකාවගෙයි අත් බැඳලා ගැට ගහලා දාලා මේ අය පැනලා ගිහින්.”පොලීස් පරීක්ෂකවරයා සිද්ධියේ සුල මුල අනාවරණය කළේ එලෙසය.කෝටිපති ව්‍යාපාරිකයා ඝාතනය කළ ප්‍රධාන සැකකරු ඉන් පසුව යළි සිංගප්පූරුව බලා ගොස් ඇති අතර එහිදී තමා කළ දේ සිංගප්පූරුවේ සිටින ව්‍යාපාරිකයාගේ බිරියට කියා ඇත. ඒ අනුව දින කිහිපයකට පසු ඇය තම දරුවන් සමඟ යළි මව්රටට පැමිණ කිසිත් නොදන්නියක් මෙන් සැමියාගේ නිට්ටඹුවේ නිවසේ පදිංචියට යන්නේ ඉන් අනතුරුවය.මේ කිසිත් කරුණු පොලීසියට අනාවරණය නොවීම හේතුවෙන් සිංගප්පූරුවට ගොස් සිටි ප්‍රධාන සැකකරු ද කිසිදු බියක් සැකයකින් තොරව යළි මෙරටට පැමිණියේය. සිය හාම්පුතාගේ බිරියගෙන් ලැබෙන මුදල්වලින් සිය ජීවිතය ගත කරමින් සිටියදී විශේෂ පොලිස් කණ්ඩායම මේ පිළිබඳව සොයන බව නොදත් ඔහු මැටියගනේ ප්‍රදේශයට පැමිණ සිටියදී කොටුවන්නේ අපරාධයක් සිදුකොට කිසිදා සැඟවී සිටිය නොහැකි බව යළි යළිත් පසක් කර දෙමින්ය.දිගින් දිගටම ප්‍රශ්න කිරීමෙන් අනතුරුව කෝටිපති ව්‍යාපාරිකයාගේ ඝාතනයට සම්බන්ධ වූ අනෙක් සැකකරුවන් ද ඝාතනයට යොදාගත් කඩුව, යකඩ පොල්ල ද පොලිසිය සොයා ගත්තේය. සැකකරුවන් සමඟ ව්‍යාපාරිකයාගේ තරුණ බිරිය ද පොලිසිය මඟින් අත්අඩංගුවට ගෙන අධිකරණයට ඉදිරිපත් කරන්නට පියවර ගත්තේය.ප්‍රධාන සැකකරු හා ව්‍යාපාරිකයාගේ තරුණ බිරිය ද මේ මස 14 වැනිදා දක්වා රිමාන්ඩ් බන්ධනාගාර ගත කිරීමට අධිකරණය නියෝග කොට ඇත. වයඹ පළාත් භාර ජ්‍යෙෂ්ඨ නියෝජ්‍ය පොලිස්පති පූජිත් ජයසුන්දර මහතාගේ අධීක්ෂණය මත නියෝජ්‍ය පොලිස්පති රවී විජයගුණවර්ධන, කොට්ඨාස භාර ජ්‍යෙෂ්ඨ පොලිස් අධිකාරී එස්. පී. සිරිවර්ධන යන මහත්වරුන්ගේ මෙහෙයවීමෙන් නාරම්මල සහකාර පොලිස් අධිකාරී පියසිරි ප්‍රනාන්දු මහතාගේ උපදෙස් මත කුලියාපිටිය පොලිස් අපරාධ පරීක්ෂණාගාරයේ ස්ථානාධිපති පොලිස් පරීක්ෂක කසුන් විජේසේකර ප්‍රමුඛ උප පරීක්ෂක තිස්ස බණ්ඩාර, නාරම්මල පොලීසියේ උප පරීක්ෂක ජයරත්න කුලියාපිටිය අපරාධ පරීක්ෂණ අංශයේ සැරයන් විමල සුරේන්ද්‍ර (24604), වික්‍රමනායක (58424), සිරිසෝම (31567), පි‍්‍රයන්ත (49022), ඥානරත්න (49120), චමල් (37523), සුමේධ (36231), මිහිරානි (8616) ඇතුළු කණ්ඩායමක් මේ පිළිබඳ පරීක්ෂණවලට එක්ව සිටියහ.පොලීසිය කළ විමර්ශනය අනුව ලිපිය සකස් විය.කීර්ති මෙන්ඩිස්පිංතූර - රංජිත් දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af1112049</link>
    <topic>ළඳු කැලෑවෙන් ඇසුන ටීචර්ගේ කෙඳිරිය</topic>
    <author>කීර්ති මෙන්ඩිස්</author>
    <content>ත්‍රීකුණාමලය කින්නියා පෙදෙසට ඇද හැළෙන ධාරානිපාත වරුසාව නිසා බොහෝ පෙදෙස් වතුරෙන් යට වී තිබුණි. වළ ගොඩැලිවලින් පිරි මාර්ගය හරහා ගලා යන වැසි ජලය නිසා ද අවට ගම්මාන රැසක වැසියෝ බොහෝ පීඩා විඳිති. බොහෝ පාසල් ද පවත්වාගෙන යා නොහැකි තත්ත්වයක පවතී. කෙතරම් වැසි තිබුණ ද ශි‍්‍රමදනීගේ හිත ඇත්තේ පාසලේ බව ඇගේ මව දනී.“පුතේ... අදත් වහිනවානේ... ඒ නිසා අද ගෙදර ඉන්න” මව ශි‍්‍රමදනීට කියන්නේ ඇය අසනීප වී ලෙඩ වන නිසාය.“බැහැ අම්මේ... එහෙම කියලා කොහොමද... පොඩි දරුවෝ පව්නේ...”ශි‍්‍රමදනී සිසු දරුවන්ට බොහෝ ආදරය කළාය. ඇය සාම්පූර්හි පාඨලිපුරම් විද්‍යාලයේ ගුරුවරියක් වූවාය. තිස්තුන් හැවිරිදි ඇය උදය හවා පාසල් ගියේත් ආවේත් ඇයගේම මෝටර් සයිකලයෙනි. මේ නිසා සාම්පූර් ගමේ බොහෝ දෙනෙක් පාසල් ගුරුවරියක වූ ශ්‍රීමදනි හොඳින් දැන සිටියහ. එලෙසම ඇයට ගෞරව ද කළහ.ත්‍රිකුණාමල කින්නියා මුතූර් හරහා සාම්පූර්වලට ඇත්තේ කිලෝමීටර හතළිහක පමණ දුරකි. සාම්පූර් ගමේ බොහෝ දෙනා ජීවත්වනුයේ ධීවර කර්මාන්තයෙනි. නැතහොත් කුලියක් මලියක් කරගනිමිනි. නැත්නම් ගොවිතැනෙනි.ශි‍්‍රමදනිගේ පියා ජීවතුන් අතර නැත. ඇත්තේ මව පමණි. නංගිලා හා මල්ලිලා හතර දෙනකුගෙන් යුත් පවුලේ වැඩිමලා ශ්‍රීමදනීය. මේ නිසා පවුලේ බර පැටවී ඇත්තේ ඇයටය. උපාධිධාරිනියක වූ ඇය රස්සාවෙන් ලැබෙන මුදලින් ගෙදර නඩත්තු කළාය. අම්මාටත් නංගිටත් මල්ලීටත් සැලකුවාය. කොටින්ම කිවහොත් ගෙදර අම්මා වූයේ ශි‍්‍රමදනීය. සහෝදරයන්ට ඇය දැක්වූයේ පුදුමාකාර සෙනෙහසකි. ඔවුහු ද පෙරළා ටීචර් අක්කාට ආදරය කළහ.“අක්කේ අදත් වහිනවා නේද...”“ඔව්... නංගි ඒත් මම යනවා. තව පොඩ්ඩකින් පායාවි...”ශ්‍රීමදනී එදා ද බයිසිකලයේ නැග ගෙදරින් පිටව ආවේ නංගිට ද අවවාද දීමෙන් අනතුරුවය. ඒ 2011.11.24 වැනිදාය. උදෑසන හතයි තිහට පමණ ඇය ගෙදරින් පිටත් වූවාය.පාඨලීපුරම් විද්‍යාලයට ආ යුත්තේ සාම්පූර් සිට නල්ලූර් හරහා දිවෙන මාර්ගය ඔස්සේය. එය වළවල්වලින් යුක්තය. සමහර තැන්වල අතරින් පතර ළඳු කැලෑය. පාර තැනින් තැන පාළුය.හෙල්මටයක් ද පැලඳ සිය මෝටර් සයිකලයේ යන ශ්‍රීමදනී ගමේ අය ද දුටුවහ. මග දිගට හමුවන කාටත් ඇය සිනහවකින් සංග්‍රහ කළාය. ඇය එනතුරු දරුවෝ පෙරමඟ බලා සිටියහ. පහේ පන්තියේ සිට නවය වසර දක්වා දරුවන්ට ඇය සිප් සතර කියා දෙන්නීය.ඇය සයිකලයෙන්ම ඉදිරියට ඇදුණද ඇයට ගමන් කළ හැකි වූයේ ටික දුරකි. හදිසියේම මෝටර් සයිකලය නතර විය. ඇන්ජිම යළි පණ ගන්වන්නට ඇය කිහිප වතාවක්ම උත්සාහ ගත්ත ද එය හරි ගියේ නැත.පාරේ ගමන් ගත් තරුණයෙක් මේ බව දැක ඇය අසලට පැමිණ මෝටර් සයිකලය පණ ගැන්වීමට උදව් කළේය. එහෙත් එය ද අසාර්ථක විය. පාසලට නොගොස් ගෙදර යන්නට ඇය තීරණය කළාය. යළි සයිකලයට නැග ගනිද්දි හිටිහැටියේ සයිකල ඇන්ජිම පණ ගැන්විණි. සිතට සතුට ඇතිවිය. ඇය යළි පාසල කරා පිටත් වූවාය. ඒත් ඇයට වැඩි දුරක් යන්නට අවකාශ නොලැබිණ.“වැස්ස නිසා එන්න නැතිව ඇති” කවුරුත් සිතුවේ එසේය. සුපුරුදු පරිදි පාසල ද ඇරැඹිණි. පාසලේ වැඩ කටයුතු පෙර පරිදි කරගෙන යන්නට විය.මේ අතර නල්ලූර් මාර්ගය දෙපස ඇති කුඹුරට හරක් බඳින්නට ගිය තරුණයකුට කිසියම් කෙඳිරිලි හඬක් ඇසුණේය.“සතෙක් වගේ”ඔහු සිතුවේය. ඒත් කෙඳිරිලි හඬ නොනවත්වා ඇසිණ. හරක් බඳින එක පැත්තකට තැබු ඔහු ඒ අසල වූ ළඳු කැලෑවට එබිකම් කළේය.“දෙවියනේ... ගෑනියෙක් නේද...”ලේ පෙරාගත් කෙල්ලක් කුඹුරේ මුනින් අතට වැටී සිටියාය. ඇය හිස් වැසුමක් ද පැලඳ සිටියාය. ඔහු සිතුවේ රිය අනතුරකින් ඇය විසිවී වැටී ඇති බවය. මහ හඬින් කෑ ගසා දෙතුන් දෙනකු ගෙන්වා ගත් ඔහු ඇයව වත්තන් කරන්නට උත්සාහ කළ ද හෙල්මටය පසාරු වී යන සේ වැදුණු තියුණු පහරක් නිසා ඇගේ මුළු මුහුණම ලෙයින් නැහැවී තිබුණාය. සාම්පූර් පොලීසියට මේ පිළිබඳව තොරතුරු ලැබෙන්නේ ඉන් අනතුරුවය.ස්ථානාධිපති රාමනායක ඇතුළු කණ්ඩායමක් වහා සිද්ධිය වූ තැනට ගොස් පරීක්ෂණ අරඹා තුවාල ලත් තැනැත්තිය රෝහල් ගත කළ ද ඇය ඒ වන විටත් මියගොස් සිටියාය.ශි‍්‍රමදිනි ටීචර් මරා දාලා...”ගුරුවරියගේ ඝාතන ආරංචිය ගම පුරා වේගයෙන් පැතිර ගියේය. පාඨලීපුරම් විද්‍යාලයේ විදුහල්පති, ගුරු මණ්ඩලය ඇතුළු දරු දැරියන්ට මෙය අදහාගත නොහැකි විය. කවුරුත් ඇයට වූ විපතෙන් කම්පාවට පත්ව සිටියහ.“ශ්‍රීමදනී මරා දැමුවේ ඇයි?”ඇයට අතවරයක් කිරීමේ අදහසින් ශ්‍රීමදනී මරා දැම්මා ද? පොලීසියට ද ප්‍රශ්නයකි.සිද්ධිය වූ තැනට පැමිණි පොලිස් නිලධාරීහු සිද්ධිය සම්බන්ධයෙන් පුළුල් පරීක්ෂණයක් ඇරැඹූහ. ඒ අවට ළඳු කැලෑ සෝදිසි කරද්දි ඇය පැදගෙන පැමිණි මෝටර් සයිකලය ද සඟවා තිබියදී සොයා ගැනීමට හැකි විය.ඇගේ හිස හරහා වූ කැපුම් තුවාලයට අමතරව ඇයට පිහියකින් ද ඇන ඇති බව නිරීක්ෂණයට ලක්විය. ශ්‍රීමදනී සිරුර හඳුනාගත්තේ මවය. පොලිසිය ඇගේ මවගෙන් ප්‍රකාශයක් ලබාගත්තේය. ඒ කිසියම් හෝඩුවාවක් ලබාගැනීම සඳහාය.“ශ්‍රීමදනීට පෙම්වතෙක් සිටියා ද?”පොලීසිය නොයෙකුත් සැකමුසු ප්‍රශ්න ඇගේ මව වෙත ඉදිරිපත් කළේය. ඒත් ඒ කිසිවකින්වත් සාර්ථක හෝඩුවාවක් ලබාගත නොහැකි විය. බුද්ධි අංශයේ නිලධාරීන් ද යොදවා පරීක්ෂණ තීව්‍ර කළ ස්ථානාධිපතිවරයා හෝඩුවා කීපයක් ඔස්සේ පරීක්ෂණ පැවැත්වීය.“ඔන්න ඔය අතරේ තමයි අපිට තොරතුරක් ලැබුණේ උදේ වරුවේ ඔය පාරේ ඔය සිද්ධිය වුණු තැන හිටියා කියන පුද්ගලයකු ගැන. ඔහුගේ හැඩරුව අනුව අපි සැක කළා එක් පුද්ගලයෙක්. ඔහුගේ හැසිරිම් රටාව නිරීක්ෂණය කළා... මිනිහා ගෙනත් ප්‍රශ්න කළා... මුලින් මෙහෙම කිසිම දෙයක් දන්න බවක් කීවේ නැහැ... පස්සෙන් පස්සේ අපේ ප්‍රශ්න කිරීම්හමුවේ මිනිහට තවත් බොරු කියන්න බැරි වුණා.”“අපි මිනිහත් එක්ක ගිහින් මිනිහගේ ගෙදර සෝදිසි කළා. ඔය අතරේ තමයි මිනිහා හංගලා තිබුණු මරා දැමු ගුරුවරියට අයත් රන් වළල්ලක් සොයාගත්තේ.” සිද්ධිය සම්බන්ධයෙන් විමර්ශන ඇරැඹි ආකාරය ස්ථානාධිපති රාමනායක මහතා ‘සිළුමිණ’ට විස්තර කළේය. පොලිස් පරීක්ෂණය බෙහෙවින් සාර්ථක විය. සැකකරුගෙන් තවදුරටත් ප්‍රශ්න කිරීමේදී ශ්‍රීමදනී ගුරුවරිය මරා දැමු ආකාරය ඔහු පොලීසියට හෙළි කළේය.ශ්‍රීමදනී පාසලට ආවේත් ගියේත් කණකර පැලඳගෙනය. ඇගේ කරේ රන් මාලයකි. අතේ වළලු කිහිපයකි. කනේ රත්රන් කරාබුය. මෙය කාටත් හුරු දර්ශනයක් විය.“සර් අපි හතර දෙනා කතා කරගත්තා. ටීචර්ව බය කරලා අතේ කරේ තියෙන රත්තරන් ගන්න.”සැකකරු පොලීසියට කියන්නේ මෙවන් කතාවකි. මොවුන් ජීවත් වනුයේ කුලී වැඩ කරමින්ය. ශ්‍රීමදනී බියකොට ඇය සතු රත්රන් පැහැර ගැනීම සඳහා 24 වැනිදා උදෑසන ඇය පාසලට යන මාර්ගයේ මොවුහු රැක සිටියහ. එකෙකු අත පොරවකි. අනෙකා අත පිහියකි. එය පෙන්වා බිය කොට ඇය සතු රන් අබරණ පැහැර ගැනීම මොවුන්ගේ අදහස විණි.“එදා උදේ ඉඳන් මුරුගසන් වරුසාව... ඒ වන කොට වැස්ස පායලා තිබුණේ... අපි දැක්කා ටීචර් නල්ලුර් පාර දිගේ එනවා. අපි පාළු තැනකට වෙලා මඟ රැකගෙන උන්නෙ. ඉස්සරහට ආව ටීචර්ගේ බයිසිකලේට අත දාලා නතර කරගත්තා.”“අපි ටීචර්ට ආයුධ පෙන්නලා බය කරලා රත්රන් බඩු ඉල්ලුවා... ඒත් ටීචර් දෙන්න කැමති වුණේ නැහැ. එයා කෑගහන්න හැදුවා. එතකොට තමයි අපිත් එක්ක හිටිය... පොරොවෙන් ටීචර්ගේ ඔළුවට ගැහැව්වේ. ටීචර් බයිසිකලයත් එක්කම වැටුණා.”සැකකරු පොලීසියට කීවේය. වැටුණු ශ්‍රීමදනීගේ හිසෙන් ගලා ආ රුධිරය ඇගේ මුළු සිරුරම තෙත් කරද්දි මේ පාපතරයෝ මිය යන්නට වෙර දරන ඇගේ රන් මාලය කඩා ගත්හ. අත බැඳි වළලු කිහිපයත් උදුරා ගත්හ. කරාබු ගලවන්නට ගියොත් සිද්ධිය කිසිවකුත් දකින්නට පුළුවන් බව සිතූ ඔවුහු ඇයගේ සිරුර ළඳු කැලෑවේ සඟවා ඇය පැමිණි බයිසිකලය ද එතැන සඟවා පලා ගියහ. එසැණින් ඔවුනට ඇසුණේ ඇය නඟන කෙඳිරිලි හඬය.“මේකි තවවත් කෙඳිරි ගානවා.”“මැරිලා නැහැ වගේ. තවත් පිහි පහරක් එල්ලවිය.සියල්ල අවසන් කළ ඝාතකයෝ එතැනින් පලා ගියහ. පාළු තැනකට ගිය මොවුහු කොල්ලකෑ රන්බඩු කොටස් හතරකට බෙදා ගත්හ.අත්අඩංගුවේ පසුවූ සැකකරු සිද්ධිය මෙලෙස එකින් එක කියද්දී අනෙක් සැකකරුවෝ ගමෙනුත් පලා ගොස් සිටියහ.“මිනිහගෙන් ප්‍රශ්න කරලා අපි තවත් එක්කෙනෙකු ඇල්ලුවා. ප්‍රශ්න කරලා ටීචර්ගේ චේන් පට සොයා ගත්තා. චේන් පට පොලිතින් කොළයක ඔතලා කළපුවක හංගලා තියෙද්දි තමයි අපිට අහුවුණේ.” යැයි කී ස්ථානාධිපතිවරයා මාලය කඩා ගන්නා අවස්ථාවේදී එහි තිබු පෙන්ඩනය ඇගේ සිරුරට යට වී තිබියදී සොයා ගැනීමට හැකි වූ බව ද කීවේය. සැකකරුවන් ගෙන් තව දුරටත් ප්‍රශ්න කිරීමේදී ගුරුවරියගේ චේන්පට හතරකට කඩා කොටස් හතර, හතර දෙනා බෙදාගත් බව ද ඔවුහු පොලීසියට පැවසූහ. මේ වන විට චේන් පටේ කොටස් දෙකක්, මුද්දග් හා වළල්ලක් සොයාගෙන ඇති අතර ඉතිරි රත්රන් දැනට සැඟවී සිටින දෙදෙනා අතර ඇති බවට පොලීසිය සැක පහළ කරයි. මේ සියල්ලේම වටිනාකම ලක්ෂ 4 ක් පමණ වෙතැයි ද සාම්පූර් පොලීසිය කියයි.සැකකරුවන් දෙමළ කුලී කරුවන් බවත් අතමිට මුදල් නැතිකම නිසා ගුරුවරිය සතු රන් අබරණ කොල්ලකෑමේ අදහසින් මෙය කර ඇති බවත් පොලීසිය කීය.සැකකරුවන් මුත්තූර් මහේස්ත්‍රාත් හමුවට ඉදිරිපත් කොට රිමාන්ඩ් ගත කරනු ලැබූහ. පලා ගිය දෙදෙනා සොයා ගැනීමට පොලීසිය පුළුල් මෙහෙයුමක් දියත් කර ඇත.ත්‍රිකුණාමලය කොට්ඨාස බාර ජ්‍යෙෂ්ඨ පොලිස් අධිකාරී රන්මල්වින්න බණ්ඩාර මහතාගේ අධීක්ෂණයෙන් මුතූර් සහකාර පොලිස් අධිකාරී පරාක්‍රම ඒකනායක මහතාගේ උපදෙස් මත සාම්පූර් පොලිස් ස්ථානාධිපති ඒ. ඩබ්ලිව්. පී. රාමනායක මහතා ඇතුළු කණ්ඩායමක් මේ පිළිබඳව පරීක්ෂණ මෙහෙය වූහ.පොලිස් විමර්ශන අනුව ලිපිය සකස් විය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=af11120410</link>
    <topic>තනතුරු නොසොයා සසුන බැබළ වූ අත්තුඩාවේ නා හිමියෝ</topic>
    <author>රමණී සුබසිංහ</author>
    <content>සියම් මහා නිකායේ ශ්‍රී රෝහණ පාර්ශ්වයේ මහානායක රුහුණු විශ්ව විද්‍යාලයේ කුලපති, සාහිත්‍යසූරී මහෝපාධ්‍යාය, අත්තුඩාවේ ශ්‍රී රාහුල හිමියෝ පසුගියදා අපවත් වී වදාළහ. දික්වැල්ල දොඩම්පහළ හිරිකැටිය ශ්‍රී සුභද්‍රාරාම පුරාණ විහාරස්ථානයේ තැන්පත් කොට තිබු ශ්‍රී දේහය උන්වහන්සේගේ ඉල්ලීම පරිදි 03 වැනිදා සෙනසුරාදා ගාල්ල කරාපිටිය වෛද්‍ය විද්‍යාලයට බාර දීමට නියමිතව තිබුණි. මේ ලිපිය උන් වහන්සේගේ ශාසන දිවිය පිළිබඳ කෙටි සටහනකි.“මම මට හැකි උපරීම අයුරින් පැවිදි දිවියේ අරමුණ කරා ගමන් කළෙමි. හොඳින් ඉගෙන ගත්තෙමි. ඉගෙන ගත් දේ අන් අයට ද ඉගැන්වූයෙමි. මා ලද දැනුමින් පොත පත ලීවෙමි. භාෂා සාහිත්‍යයේ පෝෂණය වෙනුවෙන් සේවය කළෙමි. රට පුරා ගම් දනව්වල ධර්ම චාරිකාවේ යෙදුණෙමි. කිසිම දිනෙක ඒ වෙනුවෙන් මුදල් අය නොකෙළෙමි. මා එකතු කරනු ලැබුවේ පොත පත පමණි. තනතුරු පසුපස ද නොගියෙමි. මහනායක පදවියත්, විශ්ව විද්‍යාලයේ කුලපති පදවියත් නිරායාසයෙන් හිමි වූ තනතුරුය. ඒවායේ ද ගෞරවය ආරක්ෂා කරමින් සේවය කරමි. ආපසු හැරී බලන විට මගේ ජීවිතය පිළිබඳ මට දැනෙන්නේ පුදුමාකාර නිරාමිස පී‍්‍රතියකි...”මීට වසරකට පමණ පෙර සිය අනූ දෙවැනි ජන්ම දිනය වෙනුවෙන් කළ පුවත්පත් සාකච්ඡාවක දී අත්තුඩාවේ ශ්‍රී රාහුල මහ නා හිමියෝ එසේ ප්‍රකාශ කොට තිබුණහ. වචනයේ පරිසමාප්ත අර්ථයෙන් ම උන්වහන්සේ බුද්ධ ශාසනයේත්, භාෂාව හා සාහිත්‍යයේත් සමාජයේත් උන්නතිය වෙනුවෙන් අනූපමේය මෙහෙයක් ඉටුකළ ධර්මධර, විනයධර බහුශ්‍රැත හිමිනමකි.මාතර අත්තුඩාවේ ඉපිද වයස අවුරුදු දහතුනේ දී පැවිදි දිවියට එළඹුණු උන්වහන්සේ පැවිදි ජීවිතය පුරා ම ජාතිය, ආගම, භාෂාව හා සාහිත්‍ය වෙනුවෙන් කළ සේවාව මිල කළ නොහැකි ය.1919 දෙසැම්බර් මස 19 දා මෙලොව එළිය දුටු උන්වහන්සේ පැවිදි දිවියට එළඹුණේ 1932 වසරේ දීය. ඒ මාතර පාලටුව බෞද්ධෝදය පිරිවෙනේ දී බැදිගම පියරතන නා හිමි සහ දෙබොක්කාවේ පියදස්සි නා හිමියන් ගේ ආචාර්යත්වයෙනි. පසුව ගෝනගල සුධර්මාකර පිරිවෙනට ඇතුළු වූ අත්තුඩාවේ රාහුල හිමියෝ එහි දී ඉතා දක්ෂ ලෙස බණ දහම් උගත්හ. පූජ්‍ය යගිරල පඤ්ඤානන්ද නාහිමියන් උන්වහන්සේ ගේ ආචාර්යයන් වහන්සේ වූහ. එහිදී ශාස්ත්‍රීය දක්ෂතා මනාව පෙන්වූහ. රාහුල හිමියන් ගේ පද්‍ය පන්තියක් ‘සූර්යෝදය’ නමින් ‘සරසවි සඳරැස’ පත්‍රයේ පළවීමත් සමඟ උන්වහන්සේ ගේ නිසඟ කාව්‍ය හැකියාව රට පුරා පතළ විය.කාව්‍යකරණයේ දස්කම් පෙන් වූ රාහුල හිමියෝ සිය දක්ෂතා ඔප් නංවා ගන්නට විශේෂයෙන් සිළුමිණ වැනි පුවත්පත්වලින් ලද සහය නිරන්තරයෙන් ම අගය කළහ. ඒ පිළිබඳ නොබියව ප්‍රකාශ කළහ.“සිළුමිණ කවි පිටුව කවීන්ට තෝතැන්නක් විය. එයින් බිහි වූ කවියන් අතර මීමන පේ‍්‍රමතිලක, හොරණ කුමාරසිංහ, හක්ගල්ලේ සෙනෙවිරත්න, උඳුගොඩ නවරත්න සහ හඳපාන්ගොඩ උපනන්ද බටුගෙදර විශේෂයෙන් සඳහන් කළ යුතුය. මම ද ඒ කාලයේ සිළුමිණට කවි ලීවෙමි. බොහෝ අවස්ථාවල මගේ කවි පෙළ කාව්‍ය තීරයේ මුල් තැන පළවීම මට ලොකු ධෛර්යයක් විය.” වරක් උන්වහන්සේ පුවත්පතකට එසේ ලියා තිබුණි. අත්තුඩාවේ රාහුල හිමියන් උපසම්පදා සීලයට පත්වූයේ 1940 වසරේ දී මල්වතු මහා විහාරයේ දී ය. රත්මලාන ගුරු අභ්‍යාස විද්‍යාලයෙන් ද ධර්ම ශාස්ත්‍රීය පුහුණුව ලැබු උන්වහන්සේ රාජකීය පණ්ඩිත උපාධිය ද සමත් වූහ. මාලිගාකන්ද විද්‍යෝදය පිරිවෙනෙන් ගෞරව ශාස්ත්‍රවේදී උපාධිය හිමිකර ගත්හ. පසුව ගෝනගල සුධර්මාකර පිරිවෙනෙහි සහ වලස්ගල සිරි සරණංකර පිරිවෙනෙහි පරිවේණාධිපති ධූරයත් ඉසිලූහ. අම්බලන්ගොඩ දේවානන්ද විදුහල ගොඩඋඩ විදුහල, දික්වැල්ල මහ විදුහල යන රජයේ පාසල්වල දරු දැරියන්ට දිගු කලක් අධ්‍යාපනය ලබා දුන්හ.ප්‍රදේශයේ විහාරස්ථානවල දියුණුවටත්, දහම් පාසල් දරුවන් ගේ අධ්‍යාපනය නඟා සිටුවීමටත් නිරන්තරයෙන් ම ඇප කැප වී කටයුතු කළ රාහුල හිමියෝ වසර පහළොවක් පුරා දික්වැල්ල ප්‍රාදේශීය ශාසනාරක්ෂක මණ්ඩලයේ ලේඛකාධිකාරී ධූරය ඉසුලූහ. විචිත්‍ර ධර්ම කථිකයකු හා ග්‍රන්ථ කතුවරයකු ලෙස ද උන්වහන්සේ ජනතාවගේ ආදරයට හා ගෞරවයට පාත්‍ර වූහ.සියම් මහා නිකායේ ශ්‍රී රෝහණ සංඝ සභාව පිහිටුවීම සඳහා ද මූලිකත්වය ගෙන කටයුතු කළේ අත්තුඩාවේ රාහුල නාහිමියන්ය. රුහුණේ මහ සඟ රුවන වෙනුවෙන් සිදු කළ මෙහෙය අගය කරනු වස් ශ්‍රී රෝහණ සංඝ සභාව අධිකරණ නායක, අනුනායක ආදි පදවිවලින් පුද ලබා සිටි උන්වහන්සේ කඹුරුපිටියේ වනරතන මහ නාහිමියන් අපවත් වීමෙන් පසු එම නිකායේ මහනායක ධූරයට පත් වූහ.ජාතික හා ආගමික වශයෙන් ශාසනික හා සංස්කෘතිකමය වශයෙන් කළ විශිෂ්ට සේවාව ඇගැයීම සඳහා උන්වහන්සේ දෙවන වරටත් රුහුණු විශ්ව විද්‍යාලයේ කුලපති පදවියෙන් පිදුම් ලැබූහ. රුහුණු විශ්ව විද්‍යාලයෙන් සාහිත්‍ය සූරි උපාධිය, දකුණු පළාත් සභාවෙන් රුහුණු රන්සිළු සම්මානය, සියම් මහා නිකායේ අස්ගිරි පාර්ශවයෙන් ත්‍රිපිටක වාගීශ්වරාචාර්ය සම්මානය ද උන්වහන්සේ තම සිය උත්කෘෂ්ට සේවාවන් වෙනුවෙන් ලද සම්මානයන්ය. මීට අමතරව ප්‍රවන විසාරද, පරියන්ති විසාරද, සාහිත්‍ය ශිරෝමණී යන සම්මාන ද උන්වහන්සේට හිමි වූහ. 2600 ශ්‍රී සම්බුද්ධත්ව ජයන්තිය වෙනුවෙන් ද උන්වහන්සේ වෙතින් සිදු වූ ශාසනික සේවය සුවිශාලය. සිල්වත්, සමාජයක් බිහි කිරීම සඳහා උන්වහන්සේ නිරන්තරයෙන්ම ඇප කැප වූහ.අත්තුඩාවේ ශ්‍රී රාහුල හිමියන් තම පැවිදි දිවිය පුරා බෞද්ධ ජනතාවටත්, සංඝ සමාජයටත් ලබා දුන් ආදර්ශය උත්කෘෂ්ටය. ආගමට, ජාතියට, සංස්කෘතියට කළ සේවාව උත්කෘෂ්ටය. අපවත් වී වදාළ මේ ශ්‍රේෂ්ඨ සංඝ පීතෘ වරයාණන් වහන්සේට අපි අමා මහ නිවන් සුව ප්‍රාර්ථනා කරමු.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=as1112041</link>
    <topic>අනේ අපි හැමදාම එක් වෙමුද මේ ලෙසේ</topic>
    <author>කරුණාතිලක හඳුන් පතිරණ</author>
    <content>අනේ අපි හැමදාම එක් වෙමුද මේ ලෙසේබෙදුම්වාදීන් හා ඔවුන්ට සෘජුව හෝ වක්‍රව උදව් දෙන රටවල් හා සංවිධාන දෙමළ පොදු ජනතාව තුළ ද ඇතිකර තිබුණේ වැරදි ආකල්පය. විශේෂයෙන් ම සිංහල හා මුස්ලිම් ජනතාව පිළිබඳව වැරදි ආකල්ප යි. අමානුෂික, ම්ලේච්ඡ ජාතියක් ලෙස යි. අද ඒ ආකල්ප මඳින් මඳ තුරන් වන අන්දම මෑතක දී දැක ගන්නට ලැබිණ. ඒ කිලිනොච්චිය යොවුන් මිතුරු මිතුරියන් 62 ක් හා කුරුණෑගල, පුත්තලම දිස්ත්‍රික්ක වලින් යොවුන් තරුණ තරුණියන් 66 පමණ එක්ව දින හතක් තිස්සේ මාවතගම ප්‍රදේශයේ වටරැක නම් වූ දර්ශනීය කඳුකර ගම්මානයේ පැවතී යොවුන් මිතුරු හමුවකදීයි. මේ පිළිබඳව අත්දැකීම් ලැබීමට යෑම සඳහා මට හෝඩුවාව සැපයූවේ වයඹ පළාත් අධ්‍යාපන දෙපාර්තමේන්තුවේ සාම අධ්‍යාපන සහකාර අධ්‍යක්ෂ වසන්ත හේරත් මහතා ය.“අද හැන්දෑවෙ අපේ හොඳ රසවින්දන වැඩසටහනක් තියනව... පුළුවන්නම් ඇවිත් යන්න බලන්න...”, යැයි ඔහු මට කීවේ ය. එදින සවස 6 වන විට මම මාවතගමට ගියෙමි. මාවතගම බස් නැවතුම්පොළින් හරියට ම 6.10 ට පිටත් වූ කුඩා වෑන්රියේ නැගී මා වටරැකට යන විට යම්තම් ඇඳිරි වැටෙමින් තිබුණි. තැනින් තැන කැඩී කළුගල් කෑලි මතු වී තිබු ඒ පටු පාර යම් අයුරින් නුවරඑළිය වැනි සිසිල් කඳුකර පරිසරයක පාරකට නෑකම් කියන්නාක් වැනි ය.කිලිනොච්චියේ සින්දු සහ පුත්තලමේ හර්ෂණීඋස් කඳු නො වූවත් කඳුගැට මතට නැගෙමින් ද, කඳුගැට වටා යමින් ද ඇතැම් විට තියුණු බෑවුම් හා නැඟීම් සහිත පාර දිගේ වාහනය වේගයෙන් යන විට වාහනය තුළ වූ අප භාජනයක දමා ලූ යමක් කලත්තන්නාක් වැනිව හැම අතට ම පැද්දෙනු නැමෙනු කැරකෙනු දැනුණේ අලුත් පරිසරයේ අලුත් බවට සාක්ෂි දරමිනි.පුංචි කඳුගැට අතරින් ඒ වන විට හිරු අස්ථංගත වී හමාර ය. ගංගාවකට කුඩා දිය පාරවල් එකතු වෙන්නාක් වැනිව මේ පටු තාර පාරට ඒ දෙපසින් ම කුඩා අඩි පාරවල් එකතු විය. ඒවායේ වළ ගොඩැලි නැග බැස පැන ගනිමින් ඈත සිට තරුණ තරුණියෝ සතුටු සාමිචියේ යෙදෙමින් මේ ප්‍රධාන පාරට පිළිපන් හ. මේ අය එකතු වූ සැන්දෑවේ රසවින්දන වැඩ සටහනට සහභාගි වීම සඳහා යනුයේ වසන්ත හේරත් මහතාගේ නිවසට බව පසුව මට අවබෝධ විය.මා එහි යන විට කුඩා තණ පිටියක් වැනි වූ අලංකාර මිදුල උත්සවශ්‍රීයෙන් යුක්තව තිබුණි. එය තණ පලසක් එළූ කලක මෙනි. කෙමෙන් ඇඳිරි වැටෙමින් තිබුණ අතර තැන තැන දල්වාලූ පන්දම් එළිය ගෙමිදුල පෙදෙසට මඳ ආලෝකයක් ගෙනාවේ ය. ගමේ කුඩා ළමයි කුඩා කණ්ඩායම් ගැසී මිදුලේ ඉදිරියෙන් ම වාඩි වූහ. වයස අවුරුදු 18 - 25 අතර තරුණ තරුණියෝ ඊට පිටුපසින් වාඩි වී සිටියහ. ඒ දෙමළ සහ සිංහල තරුණ තරුණියෝ ය. මේ වැඩසටහනෙහි ඉදිරිපෙළ කාර්යභාරයක් කරමින් සිටි වටරැක ග්‍රාම නිලධාරී එම්. ජී. පී. බී. විජේකෝන් මහතා මේ ගැන දීර්ඝ විස්තරයක් මා සමඟ කළේ ය.“දැන් බලන්න කිලිනොච්චියෙ ළමයි මෙහෙ වටරැක, වයඹ පළාතෙ ළමයි කියල මෙතන වෙනසක් පේනව ද? එහෙන් පිරිමි ළමයි 51 යි ගැහැනු ළමයි 11 යි, ඔක්කොම 62 ක් ආවා. මෙහෙ වයඹින් යෞවන සමාජ නියෝජනය කරමින් ළමයි 66 පමණ ආව. මේ අයව අපි නැවැත්තුවෙ ගමේ ම ගෙවල්වල. එහෙන් ආව දෙන්නයි මෙහෙන් දෙන්න හෝ එක්කෙනයි විදියට ළමයි 3 ක් හෝ 4 ක් එක ගෙදරක නැවැත්තුව. එහෙම කරන්න කලින් ගමේ පන්සලේ ලොකු හාමුදුරුවො බෝගස්වැවේ සුමේධ හාමුදුරුවොත් එක්ක අපි කණ්ඩායමක් ම එකතු වෙලා ඒ ගෙවල්වල පරිසරය පසුබිම හොඳට හොයල බැලුව. ගමේ ගෙවල්වල අම්මල තාත්තලගෙන් අහල කැමැත්ත බැලුව.සෙලීන්සමහරු මුලදි තරමක් මැලි වුණත් අද වෙනකොට ඒව මඟ ඇරිල දැන් හරි ආශාවෙන් ඒ අයට සංග්‍රහ කරනව. ඕනැ එපාකම් හොයා බලනව. යාළු මිත්‍රකම් ඇතිකරගෙන තියනව. මුලදි අපට දන්වල තිබුණෙ එහෙන් එන්නෙ 50 විතර ගැහැනු ළමයි, පිරිමි ළමයින් 10 විතර ටික දෙනයි කියල. අපි ඒ අනුව නවතින්න ගෙවල් හොයල තිබුණෙ පිරිමි ළමයි නැති, ගැහැනු ළමයි ඉන්න ගෙවල්. ඒත් හදිසියේ ම බැලින්නම් ඇවිත් හිටියෙ ගැහැනු 11 යි අනිත් ඔක්කොම පිරිමි. හදිසියේ කර කියාගන්න විදිහක් තිබුණේ නෑ.ඒත් ගමේ අය කවුරුත් ආ හැටියට කැමැත්තෙන් බාර ගත්ත. පිරිමි ළමයි නවත්වන්න අපට සිද්ධ වුණේ ගැහැනු ළමයි ඉන්න ගෙවල්වල. ඒත් ඒක කිසි ප්‍රශ්නයක් වුණේ නෑ. මේ තරුණ තරුණියො කව්රුත් පුදුම සංයමයකින් නම්බුකාර විදිහට ඉන්න හිටින්න දන්න අයයි. “අර බලන්න එකට වාඩිවෙලා ගොත ගස ගසා කතා කරන්නෙ දෙමළ ළමයයි සිංහල ළමයයි කොච්චර ඕනැකමක් තියනවද හැඟීම් පළ කරන්න...” ඔහු කීවේ ය.ප. ව. 7.00 පමණ වන විට සිවු දෙසින් පැමිණෙමින් සිටි ගමේ වැඩිහිටි අය ද තරුණ තරුණියෝ ද ළමයි ද මිදුල හා අවට රැස්ව සිටියහ. මේ අතර හදිසියේ ම වේදිකාව යැයි සලකුණු කර තිබු ස්ථානයට මයික්‍රොෆෝනයක් රැගත් අයකු එනු දුටුවෙන් මම ඒ දෙස බැලුවෙමි. මුහුණ එතරම් පැහැදිලි නො වූයේ මඟ පන්දම් එළිය නිසා ය. එහෙත් ඔහු මයික්‍රොෆෝනය මුවට ළං කර ගනිමින් දෑස් අඩවන් කරමින් හිස තරමක් ඉදිරියට පහත් කරන විට ඒ දෙස ඕනෑ කමින් බැලුවෙමි.“ආ රා රෝ... අ... රා... රෝ...” උච්ච ස්වරයෙන් කෙළින් ම ඔහු ගායනා කළේ ය. ඒ මිහිරි ගායනයෙන් පරිසරය ම දැඩි නිහඬතාවකට පත්විය. ගායනයේ රසයෙන් කුල්මත් වූ පිරිස් ඔල්වරසන් දෙමින් පී‍්‍රති ඝෝෂා කළහ. නිල් තණ මිදුලේ පැදුරක් වත් එළා නො ගෙන තම තරුණ සැමියා සමඟ වාඩි වී සිටි තරුණ මව අත දඟලමින් කෙනෙහිලිකම් කරමින් සිටි කිරි දරුවා ගායනය අවසන් වන විට සුව නින්දකට වැටී සිටිනු දුටු මගේ දෑස් ද තෙත් විය.ඒ මවත් පියාත් දරුවාත් වටරැක ගමේ සිංහල පුංචි පවුලකි. ඒ දරුවා නින්දට පත් කළේ දෙමළ නැළවිලි ගීයක් බව එය ගායනා කළ ගායක විශ්වනාදන් සදානන්දන් පැහැදිලි කළේ ය. සංගීතය විශ්ව භාෂාවක් යැයි ඇතැම් විට හැඳින්වෙනුයේ එහි ඇති මේ ගුණය නිසා විය හැකිය.ශ්‍රමදානයේ යෙදෙමින්සිංහල බස ද සෑහෙන තරම් හොඳින් හසුරුවන විශ්වනාදන් සදානන්දන් සංගීතවේදියා බෙල්හුඩ් සෞන්දර්ය ආයතනයේ සංගීත අධ්‍යක්ෂවරයා ය. ඔහු ඊළඟට ප්‍රකාශ කළේ තමා අද මෙහි පැමිණියේ විවිධ මාධ්‍යවලින් නිතර දෙවේලේ ඇසෙන විකාර ගී කියන්නට නොව ජීවිතයට වටිනා යමක් කියා දෙන අර්ථවත් ගීත කීපයක් ගායනා කරන්නට බව ය. “මා දැන් ඊළඟට ගායනා කරන ගීතයේ තේරුම මෙයයි, පැළයක් මහ පොළොවෙ රෝපණය වන විට එය පොළොව පලාගෙන මතු වෙනව.ඒ වගේ තමා අපෙ අම්ම අපව ලෝකෙට බිහි කර තියෙන්නෙ...” “මම දැන් ගායනා කරන්නෙ මගේ මාතෘ භූමිය ගැන ලියවුණු දේශාභිමානී ගීයක්. මෙහි දී මට වාදනයෙන් සහාය වෙන්නෙ වාදක මණ්ඩලය, සිංහල සහෝදරයින්,” විශ්වනාදන් සංගීතවේදියා උද්දාමයෙන් කීවේ අසන නරඹන සැමගේ පී‍්‍රතිඝෝෂා මධ්‍යයේ ය. ඉදිරිපත් කළ සිංහල ගීතවල අරුත් දෙමළ බසටත් දෙමළ ගීතවල අරුත් සිංහල බසටත් පරිවර්තනය කරමින් වැඩසටහන මෙහෙයවූයේ සෙන්දිල් ශිවඥානම් මහතා ය.කිලිනොච්චියේ යෞවන සමාජ 66 ක් නියෝජනය කරමින් 62 ක් ද වයඹ පළාත නියෝජනය කරමින් 62 ක් ද ලෙස තරුණ තරුණියෝ මේ සඳහා සහභාගි වූහ. කිලිනොච්චියේ තරුණ සේවා නිලධාරී ජයවීර තෙන්නකෝන් මහතා එම කණ්ඩායම බාරව පැමිණ සිටියේ ය. සත් දිනක් පුරා පැවැත්වෙන හැඟීම් දනවන සංවේදී වැඩසටහනක සිවුවන දින රාත්‍රියයි මේ. සත් දිනක මේ බැරැරුම් වැඩසටහනේ ප්‍රධාන මෙහෙයුම්කරු වූයේ කුරුණෑගල දිස්ත්‍රික් තරුණ සේවා කාර්යාලයයි. ඒ හා අත්වැල් බැඳගත් මාවතගම ප්‍රාදේශීය සභාව, පොලීසිය, එක්සත් වෙළෙඳ සංගමය, වටරැක මෙත්මල් සමාජය ඇතුළු සංවිධාන රැසක් මීට සහාය විය.සිංහල ක්‍රමයට දිවා ආහාරයවටරැක ගමේ ළමා, වැඩිහිටි, යොවුන්, මහලු මේ කව්රුත් සහභාගි වී සිටි මේ සංගීත රසවින්දන වැඩසටහන මැදියම් රැය ඉක්මයන තෙක් පැවති අතර මෙහිදී සිංහල දෙමළ තරුණ තරුණියෝ කීප දෙනෙක් ද වටරැක ගමේ වැඩිහිටි, වියපත් කීප දෙනෙක් ද ගායනා ඉදිරිපත් කළහ. වටරැක ඒකනායක මහතා අවස්ථාවෝචිත පරිදි “අමතක කරලමු පැරණි කතා එක්වෙමු ජාතික දියුණ පතා” නමැති එදා මොහිදීන් බෙග් ගැයු ජනපි‍්‍රය ගීතය ගයන විට ඊට ද ඉහළ ජන ප්‍රසාදයක් තිබුණි. මේ ගීතවලට තරුණ තරුණියන් පමණක් නොව ගමේ කුඩා දරුවන් හා වැඩිහිටි, වියපත් අය ද එක්ව නටනු දක්නට ලැබුණි.ශ්‍රී ලංකාවේ සාමය ගොඩනැංවීම පිළිබඳ අධ්‍යයන ගවේෂණයක් සඳහා මෙරටට පැමිණ සිටි ඕලන්ද ජාතික ශිෂ්‍යාවක වූ සෙලීන් මෙනෙවිය ද මේ වැඩසටහන නිරීක්ෂණය කරමින් සිටි අතර ඇගේ අදහස ද වූයේ මේ වැඩසටහන ඉතා ම සංවේදී ප්‍රයෝජනවත් වැදගත් එකක් බව ය.මේ අතර සාම අධ්‍යාපන සහකාර අධ්‍යාපන අධ්‍යක්ෂ වසන්ත හේරත් මහතාගේ නිවස දන්සලක සිරියක් ගෙන තිබුණි. සෑම දොරක් ජනේලයක් ම විවෘත ය. සිංහල, දෙමළ, මුස්ලිම් වේවා කාටත් විවෘත ය. කුසගිනි වූ අයට අවශ්‍ය විට ගොස් කෑම ගැනීමට ද, පිපාසිත වූ අයකුට වතුර හෝ තේ පානය කිරීමට ද නිවැසියෝ පහසුකම් දුන්හ. මෙවැනි සංග්‍රහශිලි බිරින්දෑවරුන්, මව්වරුන් ඇති රටකත් ජාතිවාදී කෝලාහල ඇතිවූ බව ඇසීමත් පුදුමයක් නො වේ ද?“එක්ව නටන යෞවන යෞවනියෝයොවුන් පාර්ලිමේන්තු මන්ත්‍රී මංජුල බණ්ඩාර මහත්තයල සම්බන්ධීකරණය කරල තමයි මේ වැඩසටහන මේ ගමට අරගත්තෙ...” විශ්‍රාමික විදුහල්පති ගුණතිලක මහතා කීය.ඊළඟට මට ඔවුන්ගේ ශ්‍රමදාන කඳවුරට සහභාගි වීමට හැකි වූයේ වැඩසටහනේ සයවැනි දින උදේ වරුවේ ය. වටරැක විහාරස්ථානය පිහිටි කුඩා කඳුගැටය වට කරමින් පහළින් ගලා යන සිසිල් දිය ඇළකි. තැන තැන කෙසෙල් පඳුරු ද වූ අතර පරිසරය සුවදායක සිසිලක් ගෙනාවේ ය. ශ්‍රමදානයට යොදාගෙන තිබුණේ පහළ ඇළ පාරේ වූ වැලි කන්ද මුදුනෙහි වූ පන්සල් භූමියට ගොඩ දැමීම යි.මේ සඳහා ළමයින් 130 පමණ වූ පිරිස කන්දෙහි සිට ඇළ පාර තෙක් පෙළ ගැසී සාමූහිකව එය කරනු පෙනිණ. විටින් විට විඩාවට පත් තරුණ තරුණියන් එකා දෙන්නා තුරු සෙවණක් යට ගිමන් හරිනු දක්නට ලැබුණි. එසේ ගිමන් හරින තරුණියකගෙන් මා ඇසුවේ, “එහාට වැඩිය මෙහෙ හොඳ ද?” කියා ය. “අම්මෝ... හරි කූල්... සැපයි... දාල යන්න හිතෙන්නෑ...” බිඳුණු සිංහලෙන් ඇය කීවා ය.“ඇයි ඔයාල... ගෑනු ළමයි 50 ක් එනවයි කියල 11 ක් ආවෙ...” මම ඇසුවෙමි.“අම්මල බයයි... අපිව එවන්න... හුඟක් කට්ටිය එන්න හිටියත් ගී‍්‍රස් යක්කු ගැන කටකතා අහල අම්මල බයයි” වැඩි දෙනා කීවේ එය යි.“මහත්තයො මේ දෙමළ ළමයි තාමත් බයෙන් සැකෙන්... ඉන්නෙ... ආව දවසෙ එහෙම හරියට අපට තේරුණා ඒක... මුල් දවසෙ එක තරුණියක් කෝප්පයක් හෝදල වතුර ටිකක් විසි කරනකොට මගෙ සිවුරට විසි වුණා Qකක්.... ඒක නොදැක වෙච්චි දෙයක්. ඒ ළමය හොඳට ම බයවෙලා දිගින් දිගට අඬන්න ගත්ත... පස්සෙ මම ඒක නො දැන වෙච්ච දෙයක් නිසා මොකුත් වරදක් වුණේ නැති බව කියල තමයි යම්තම් ඒ බය ඇරල අකාමකා කර දැම්මේ...” එසේ කීවේ සුමේධ හිමියෝ ය.දෙමළ ජනගීයකට සවන් දෙමින්ශ්‍රමදානයෙන් පසු හැන්දෑවේ මේ තරුණ තරුණියන් නවත්වාගෙන සිටින නිවෙස් කීපයකට මා ගියේ විශ්‍රාමික විදුහල්පති ගුණතිලක මහතා සමඟ ය. ගම්වැසියකු වූ ඩී. එම්. පී. බී. දිසානායක මහතාගේ නිවසේ නවතාගෙන සිටි ගැහැනු ළමයන් තිදෙනාගෙන් දෙදෙනකු කිලිනොච්චියේ රේණුකා හා දර්ශිකා ය.ඒ අයගේ සත්කාරක මිතුරිය පුත්තලම් දිස්ත්‍රික්කයේ නියෝජිත ආශා තිළිණි ය. අප එම නිවස ඉදිරියට යන විට “අපේ අම්ම ඉල්ලෙ... තාත්ත ඉල්ලෙ...” යැයි කියූ එහි මිදුලේ සිටි තරුණිය, “ආශා...” යැයි හඬ ගැසුවේ සිංහල තරුණියට ය. දර්ශිකාගේ දකුණු පාදයේ කිසියම් ආබාධිත බවක් පෙනුණි. ඇයට වයස අවුරුදු තුනේ දී මහ පාරේ යන විට වේගයෙන් ආ එල්ටීටීඊ ජීප් රියක් හැප්පුන බවත් එයින් තම පාදයට හානි වූ බවත් කීවා ය.ඊළඟට අප ගියේ වර්නුතෝබන් මයුරි හා කෝනීශ්වරනාදන් ගෞෂිකා සහ දංකොටුව යොවුන් ශාඛාවේ සුරංගි පි‍්‍රයදර්ශනී නැවතී සිටි ඊ. එම්. නිහාල් ඒකනායක මහතාගේ නිවසට ය. නිවසට ඇතුළු වන විට ම ඇස ගැසුණේ ඒකනායක මහතා යුද හමුදාවේ නිල ඇඳුමකින් සැරසී ගත් ඡායාරූපයකි. විසිහත් වසරක් යුද හමුදා සේවයෙන් පසු විශ්‍රාම ගොස් සිටින ඒකනායක මහතා සම එම මහත්මිය සැබැවින් ම මේ දෙමළ තරුණියන්ට ද මව්පියන් වැනි ව කටයුතු කර තිබුණි. සත් දින පුරා ම අනෙකුත් වැඩ අතපසු කර හෝ මේ අයට රැකවරණය දීමට ක්‍රියා කර තිබුණි. ගෞෂිකා තරමක් ඉංගී‍්‍රසි දත් හෙයින් එය අපට පහසුවක් විය. ඇය සිටියේ සතුටින් ඉපිලී ගිය ස්වභාවයෙනි.“අම්ම, තාත්ත මොකද කරන්නෙ?”“මගෙ අම්ම ජොබ් නෑ... තාත්ත ආමි... රිටයර්...” ඇය කීවා ය.“නෑ නෑ එයා ඔය කියන්නෙ මෙහෙ අම්ම, තාත්ත ගැන. එයාගෙ අම්මයි තාත්තයි දෙන්නම නෑ... මැරිල...” එසේ කීවේ සුරංගි පි‍්‍රයදර්ශනී ය.“ආ... ඔව්... මේ මයෙ අම්ම තාත්ත. මගෙ අම්ම අප්ප යුද්ද කාලෙ මළා. මේ මගෙ අම්ම... මේ මගෙ තාත්ත...” යැයි කියමින් ගෞෂිකා, ඒකනායක මහතා ගේ හා එම මහත්මිය ගේ අත් අල්ලා ගනිමින් ඔවුන් දෙදෙනා මැදට වූවා ය. “අපට දුවක් ඉන්නව මේ වයසෙ ම... එයා ටියුෂන් පන්ති ගිහින්... මේ දෙන්නත් ඉතින් දැන් අපට අලුත් දුවල දෙන්නෙක් ම තමා...” ඒකනායක මහත්මිය එසේ කීවා ය. “අහස් යාත්‍රාවක් යන විට සද්දෙට බයවෙලා මිදුලට දුවනව... මේක ළඟට බායිද කියල අහනව. තාමත් අහස් යානාවලට බයයි.”මේ අයට සිංහල සිරිත් විරිත් ගැමි ජන ජීවිතය, ආගම දහම සංස්කෘතිය වැනි හැම අංශයකින් ම අත්දැකීම් ලැබෙන සේ දින හත සැලසුම්කර තිබුණි. මේ අතර ඉඟුරුවත්ත, කොටවෙහෙර විහාරස්ථානයේ දී උඩුනුවර ඉන්දරතන හිමියන් විසින් දෙමළ බසින් දෙසන ලද පැයක ධර්ම දේශනාව ද ඔවුන්ට අලුත් අත්දැකීමක් විය. මේ වැඩ පිළිවෙළ දකින විට ශ්‍රී ලංකාවේ අනාගතය සැබවින් ම වාසනාවන්ත වනු ඇතැයි අපට සිතිය හැකි ය.කරුණාතිලක හඳුන් පතිරණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=as1112042</link>
    <topic>ඉන්ද්‍රිය පාලනයෙන් ජීවිතයේ මනා පැවැත්ම අත්කරගත හැකියි</topic>
    <author>සාකච්ඡා කෙළේ -රමණී සුබසිංහ</author>
    <content>ඉන්ද්‍රිය පාලනයෙන් ජීවිතයේ මනා පැවැත්ම අත්කරගත හැකියිකොළඹ නව කෝරළයේ හා නව තොටමුණේ ප්‍රධාන සංඝනායක කෝට්ටේ පාරේ ශ්‍රී ජයවර්ධනාරාමාධිපතිශාස්ත්‍රපති දේවහන්දියේ පඤ්ඤාසේඛර නාහිමිධම්ම පදය නම් වූ අගනා ධර්ම ග්‍රන්ථයෙහි භික්ඛු වග්ගයට අයත් මුල් ම ගාථා දෙක මෙහි සඳහන් වේ. ඇස, කන, නාසය, දිව, ශරීරය, වචනය, මනස යන දොරටුවල හෙවත් ඉන්ද්‍රියයන් ගේ සංවරය. ජීවිතයක් මනාව සකස් කර ගැනීමට, ධර්මානුකූල බවට පත් කර ගැනීමට පමණක් නොව සසර දුක් නිමා කර ගැනීමට ද අතිශයින් උපකාරී වන බව එයින් අර්ථවත් වේ. ඇස, කන, නාසය ආදිය දොරටු නමින් මෙන් ම ඉන්ද්‍රියයන් යන නමින් ද බුදු දහමේ හැඳින්වේ.ඇසට රූප ගෝචර වේ. එසේ ගෝචර වන රූප ප්‍රිය උපදවන අරමුණක් වූයේ නම් එයට ඇල්මක්, ලෝබයක් උපදී. කැමැත්තක් ආශාවක් උපදී. ඒ රූපය කෙරෙහි හිත ඇදී යාමක් බැඳීමක් ඇති වේ. එයින් අකුසල් පහළ වීමට මූලික හේතුවක් වූ ලෝබයෙන් සිත වෙළී යයි. ලෝබය අකුසල මූලය වන බැවින් එය පාපයක් උපදවයි.ඇසට ගෝචර වන රූප අනිෂ්ටාරම්මනයක් අප්‍රිය ජනක අරමුණක් වූයේ නම් ඒ අරමුණ සමඟ සිතේ ගැටීමක් ඇති වේ. එය අප්‍රියජනක වේ. එහිදී එම පුද්ගලයා ගේ සිතෙහි ද්වේෂයක් උපදී. කෝපයක් වෛරයක් උපදී. මේවා ද අකුසල මූලයන් ය. සිතට ගෝචර වන මේ අරමුණු සදාකාලික වන්නේ නැත. ඒවා ඇති වී, කලක් පැවතී නැති වී විනාශ වී යයි. එබැවින් මේ අරමුණු සුබාරම්මන ලෙස වැලඳ ගැනීම හෝ මගේ ය, මට අයිති විය යුතු ය යනුවෙන් ඒ පිළිබඳව සිත් යොමු කර ගැනීම සුදුසු නොවේ.මේ අරමුණු සදාකාලික නොවන බැවින් අනිත්‍ය වේ. වෙනස් වන බැවින්, විනාශයට පත්වන බැවින් දුක් උපදවන සුළු වේ. මමය, මාගේ ය යනුවෙන් මමත්වයෙන් සැලකීම මුලාව නිසා සිදුවේ. එහිදී මෝහය උපදී. මෝහය ද අකුසල මූලයකි.මෙසේ ඇස නමැති දොරටුවෙන් සිතට යොමු කරන, සිතට ඇතුළු කරන රූපයන් හි ඇති තතු, හරියාකාරව අවබෝධ කර ගැනීමට ශක්තියක් නොමැති පුද්ගලයා ඒ රූප අරමුණු කර ගනිමින් අකුසල් මුල් උපදවා ගනී. ඒවා පාපයට සිත යොමු කරයි. එය සසර දුක් ඇති කරයි. නැවත නැවතත් ඉපිද, ඉපදී අනාදිමත් කාලයක් පුරා දුක් සහිතව සසර සැරීමට හේතු උදා කරයි. මේ නිසා අපි ඇස සංවර කර ගැනීමට උත්සාහ කළ යුතුය.‘චක්ඛුනා සංවරො සාධු’ යන ධර්ම පාඨයෙන් අපට උගන්වන්නේ ඒ අදහසයි.ඇස සංවර කරගත් කල්හි ලෝබ, දෝෂ, මෝහ යන අකුසල් මුල්වලින් සිත දූෂිත වීම වළකයි. අලෝබ, අදෝෂ, අමෝහ යන කුසල් සිතුවිලි උපදවයි. එවිට පිනට, කුසලයට සිත යොමු වේ. කුසලයට සිත යොමු වීමෙන් නිවනට මඟ සැදෙයි. මෙස නිසා ඇසට ගෝචරවන රූපයන් හි නො ඇලී නොගැටී එය සිතින් වෙන්කර ගැනීමට උත්සාහ කළ යුතු ය. එයට නිදසුන් කතාවක් මෙසේ ය.පෙර මිහින්තලයේ විසූ මහා තිස්ස නම් තෙර නමක් අනුරාධපුරයෙහි පිඬු සිඟා වඩිමින් සිටියේ ය. ඒ මඟ ගමන් ගත් ස්ත්‍රියකි. ඇය ‘සිය සැමියා සමඟ අමනාපව සැමියාගෙන් වෙන් ව විසීම මැනවයි සිතා සැමියාට ද නොදන්වා මිහින්තලය දෙසට ගමන් කරමින් සිටියා ය. පිඬු සිඟා වඩිමින් සිටි මහා තිස්ස හිමියන් දුටු ඒ ස්ත්‍රිය උන්වහන්සේ දෙස බලා ශබ්ද නඟා මහ හඬින් සිනාසී ය. එවිට මහාතිස්ස හිමියෝ ඇය ගේ දත් දෙපළ දුටුවහ. සිය බිරිය සොයමින් ඈ ගිය මඟ ඇය ගේ සැමියා ද පැමිණියේ ය. ඔහුට ද මහා තිස්ස හිමියන් හමුවන්නේ උන්වහන්සේගෙන් ‘මේ මඟ කාන්තාවක් ගමන් කරනු දුටුවේද?” යි ඇසුවේ ය. එවිට මහාතිස්ස හිමියෝ“පින්වත, ගියේ ගැහැනියක් ද, පිරිමියෙක් ද යි නොදනිමි. මහ මඟ ඇට ගොඩක් නම් ගමන් කරනු දුටුවෙමි’ යි පැවසූහ. මහාතිස්ස හිමියෝ අස්ථික කර්මස්ථානය වැඩූ හෙයින් කාන්තාව ගේ දත් දෙපෙළ දැකීමෙන් එම කර්මස්ථානය සිහියට නැඟූහ. ඇය ගේ ඇස්, කන්, නාසා දී ඉන්ද්‍රියයන් ගැන හෝ ඇය ගේ සිනහව ගැන හෝ අරමුණු වශයෙන් නොගත්හ.ඇසට පෙනෙන රූප සේ ම කනට ඇසෙන ශබ්ද, දිවට දැනෙන රස, නාසයට දැනෙන ගන්ධය, කයට දැනෙන ස්පර්ශය ආදී ඉන්ද්‍රියයන්ට ගෝචර වන අරමුණු ප්‍රියජනක හෝ අප්‍රිය ජනක වශයෙන් නොසැලකීමට අප උත්සාහ කළ යුතු ය. ඒ ඒ අරමුණුවල රස විඳ ගැනීම් වශයෙන් නොපිළිගෙන, හැඩරුව වශයෙන් නොපිළිගෙන, නැවත නැවත සිහිපත් කිරීමක් නොමැතිව, මෙනෙහි කිරීමක් නොමැතිව, ඒවා පිළිබඳ සිතෙහි සටහන් තබා නොගෙන සිටිය යුතු ය. රූපයෙහි, ශබ්දයෙහි, ගන්ධයෙහි, රසයෙහි, ස්පර්ශයෙහි ඇලීමෙන්, බැඳීමෙන් තොර විය යුතු ය.ඒ ඒ අරමුණු අමතක කිරීමට දුරු කිරීමට, සිතින් ඉවත් කිරීමට හැකිවන සේ අප ගේ ඇස, කන, නාසය ආදී වූ ඉන්ද්‍රියයන් පාලනය කරගත යුතු ය. සංවර කරගත යුතු ය. මේ ගාථා රත්නයන්ගෙන් බුදුරජාණන් වහන්සේ උගන්වා වදාළේ එයයි. එසේ ඉන්ද්‍රියයන් ගේ පාලනයක් ඇති කර ගැනීමෙන් ජීවිතය මනා පැවැත්මකින් යුතුව ගත කිරීමට අවස්ථාව උදාවේ. කුසල් උපදවා ගත හැකිවේ. පාපයට බිය ඇති වේ. එවිට ජීවිතය දැහැමිව ගත කිරීමට මාර්ගය උදාවේ. අකුසලයෙන් මිදී, පාපයෙන් මිදී, කුසලයට යොමු වූ ජීවිතයක් ගොඩ නඟා ගැනීමට මෙන් ම සසර දුක් නසා නිර්වාණ මාර්ගයට ප්‍රවිෂ්ඨ වීමට ද ඇස, කන, ආදී වූ ඉන්ද්‍රියයන් ගේ සංවර බව අතිශයින් ම උපකාරී වන බව මේ අනුව පැහැදිලි වේ.යම් පුද්ගලයෙක් ඇස සංවර කොට අනෙකුත් ඉන්ද්‍රියයන් සංවර කර නොගත්තේ යැයි සිතන්න. මෙසේ එක් දොරටුවක් හෝ දොරටු දෙකක් තුනක් හෝ පමණක් සංවර කර ගැනීමෙන් නියම ප්‍රතිඵලයක් ලබාගත නොහැකි ය. ඒ සඳහා ඇස, කන, නාසය, දිව, ශරීරය, වචනය, මනස යන සියලු දොරටුවල ඒකාකාර පාලනයක්, ඒකාකාර සංවරයක් ඇති කර ගත යුතු ය. හැම කල්හිම සංවර කරගත යුතු ය. නියම ඉන්ද්‍රිය සංවරය වන්නේ එයයි. එයම උතුම් සංවරය වන්නේ ය. මේ ගාථා රත්නයන් දේශනා කිරීමට පසුබිම් වූ කරුණු විමසීමෙන් ඒ බව පැහැදිලි කර ගත හැකිය.පසුබිම් කතාවඒ තථාගතයන් වහන්සේ සැවැත් නුවර දෙව්රම් වෙහෙරෙහි වැඩ වෙසෙන සමයෙකි. එකල එහි වාසය කළ භික්ෂුන් වහන්සේ පස් නමක් ඇස, කන ආදී ඉන්ද්‍රියයන් සංවර කර ගැනීමෙහි උත්සාහවත් වූහ. එක් නමක් ඇස සංවර කර ගත්හ. සෙසු දොරටු සංවර කර ගැනීමෙහි උත්සුක නොවූහ. මේ ලෙස එක් එක් භික්ෂුන් වහන්සේ කන ද, නාසය ද, වචනය ද, මනස ද ආදී වශයෙන් එක් ඉන්ද්‍රියය බැගින් සංවර කර ගැනීමෙහි උත්සාහවන්ත වූහ.මේ භික්ෂුන් වහන්සේ පස් නම දිනක් මේ පිළිබඳව සාකච්ඡා කළහ. ඇස සංවර කරගත් භික්ෂුන් වහන්සේ එයම උසස් යැයි ද අනෙකුත් ද්වාර සංවර කර ගැනීම එතරම් උසස් නොවන්නේ යැයි ද පැවසූහ. ඒ ලෙස ම සෙසු භික්ෂුන් වහන්සේ ද තම තමන් සංවර කරගත් ඉන්ද්‍රියයන් හි අගයම පළ කළහ. මේ ගැන නිවැරැදි තීරණයකට එළඹීමට නොහැකිව බුදුරජාණන් වහන්සේ වෙත ගොස් ඒ බව දැන්වූහ. එහිදී බුදුරජාණන් වහන්සේ ඇස, කන ආදී වූ සියලුම ඉන්ද්‍රියය ද්වාරයන් සංවර කරගත යුතු බවත්, එහි වැදගත්කමත් පහදා දෙමින් යථෝක්ත ගාථා රත්නයත් දේශනා කොට වදාළහ.ද්වාර යන්නෙන් අදහස් වන්නේ කුමක්ද? නගරයකට හෝ ගෘහයකට ඇතුළුවීමට හා පිටවීමට ඇති ස්ථාන ද්වාර හෙවත් දොරටු නම් වේ. එසේ ම සිතේ පැවැත්මට උපකාරී වන අරමුණු සිතට යොමුකර, එම අරමුණු සිතට ඇතුළු කරවීමට උපකාරී වන බැවින් ඇස, කන, නාසය, දිව, ශරීරය, මනස ආදී ශරීර අවයව දොරටු හෙවත් ද්වාර යනුවෙන් හැඳින්වේ. ඒ අනුව ඒ ඒ ද්වාරයන්ට අරමුණු වන රූප, ගන්ධ, රස, ස්පර්ශ ආදියේ නොඇලී, නොබැඳී කටයුතු කළ යුතු ය. ඒ වායෙහි අනිත්‍ය, දුක්ඛ, අනාත්ම බව ආදී වශයෙන් සලකා ඒ ඒ අරමුණුවල සිත නොබැඳෙන සේ දොරටු හෙවත් ඉන්ද්‍රිය ද්වාරයත් ආරක්ෂා කරගත යුතු ය. සැනසිලිදායක ජීවිතයක් ගත කිරීමටත්, සසර දුක් නසා ලීමටත් එය අතිශයින් ම වැදගත් වන බව මේ ගාථාවන්ගෙන් මනාව පෙන්නුම් කරයි.මේ ගාථා රත්නයන් හි ‘කායෙන සංවරො සාධු, සාධු වාචාය සංවරො, මනසා සංවරො සාධු යන පාඨ ගැන ද අපි අවධානය යොමු කළ යුතු ය. ‘කායෙන සංවරො සාධු’ යනුවෙන් අදහස් කැරෙන්නේ කාය ද්වාරය මනාව සංවර කරගත යුතු බවයි. කය මුල් කරගනිමින් සිදුවන පාප ක්‍රියා තුන් ආකාර වේ. එනම් ප්‍රාණඝාතය, අදත්තාදානය, කාම මිථ්‍යාචාරය යන අකුසල් ය.“නැති කරමි, ඝාතනය කරමි යන වධක චේතනාවෙන් යුතුව යම් කිසි සත්ත්වයකු ගේ ජීවිතය විනාශ කෙරේ නම් එය ප්‍රාණඝාතය නම් වේ. කායික ශක්තිය මුල් කොට ගෙන සිදුවන බැවින් එය කය මුල් කරගනිමින් සිදුවන අකුසලයක් වේ. එබැවින් ප්‍රාණඝාතයෙන් වෙන්ව කායික ශක්තිය සංවර කර ගැනීම ද කාය සංවර ගණයට වැටේ.අදත්තාදානය හෙවත් සොරකම ද කය මුල් කරගෙන සිදුවන අකුසලයන්ගෙන් එකකි. අන්සතු, වස්තුවක්, අනුන්ට අයත් බව දැන දැනම අයිතිකරු ගේ අනුමැතියකින් තොරව වංචනික චේතනාවෙන් යමෙකු විසින් පැහැර ගත්තේ නම් එය අදත්තාදාන නම් වේ. කය මුල් කරගනිමින් සිදුවන මේ අකුසලයෙන් වෙන්ව යම් පුද්ගලයකු ජීවිතය සකස් කර ගනී නම් එය ද කාය සංවරයට අයත් වේ.කාමයෙහි වරදවා හැසිරීම ද කය මුල් කොට ගෙන සිදුවන අකුසලයකි. එවන් දුසිරිතකට නොපෙලඹී, කය සංවර කර ගැනීම කාය සංවරයට අයත් වේ. කායික සංවරය මෙන් ම වාචසික සංවරය ද ඉතා වැදගත් වේ. වචනය මුල්කොට ගෙන සිදුවෙන අකුසල කර්ම සතරකි. බොරු කීම, කේළාම් කීම, පරුෂවචන හා සම්පප්‍රලාප කීම යන සතරයි. දැන දැනම සත්‍යය විකෘති කොට අසත්‍ය ප්‍රචාර කීම, සත්‍ය වශයෙන් ම සිදුවූ දෙයක් සිදු නොවූයේ යැයි පැවසීම මුසාවාදයයි.කෙනෙක් තවත් කෙනකු ගේ හදවත වේදනාවට අසහනයට, පීඩනයට පත් කරවන ආකාරයේ කර්කශ වචන පවසන්නේ නම්, යමෙකු ඉලක්ක කොට එවන් වාග් ප්‍රහාරයක් සිදු කරයි නම් එය ‘පරුෂා වාචා’ නම් වේ. වචනය මුල් කොට සිදුවන තෙවන අකුසල ‘පිසුණාවාචා’ යන්නයි. එකිනෙකා අතර අසමගිය ඇති කොට, භේද භින්න ඇති කොට කළහ ඇති කිරීමේ අරමුණින් කෙනෙක් කේළාම් බස් කියයි නම් එබඳු වදන් ‘පිසුනාවාචා’ නම් වේ. එමෙන් ම කිසිවෙකුටත් ප්‍රයෝජනයක් නැති, නිකරුණේ කාලය විනාශ කරන ඕපාදූප කතා පවසයි නම් එබඳු වදන් ද පිසුණාවාචා නම් වේ. මෙසේ මුසා බස් දෙඩීම, පරුෂ වචන, කේළාම් කීම යන මේ අකුසලයන් වචනය මුල් කොට ගෙන සිදුවන බැවින් ඒවායින් වැළකී සිටිය යුතු ය. එය වාග් සංවරය නම් වේ.මනස මුල් වීමෙන් සිදුවන අකුසල කර්ම තුනකි. එනම් අභිද්‍යා, ව්‍යාපාද, මිථ්‍යා දෘෂ්ඨි ආදියයි. අන් අය ගේ සම්පත්, යස ඉසුරු පිළිබඳ දැඩි ලෝබ සිතින් යුතු වූයේ නම් එය අභිද්‍යා නම් වේ. කෙනකු ගේ ජීවිතය ‘විනාශ වේවා’, ඔහුට ‘ශාප වේවා’, ආදී ලෙසින් කෙනකු වෙතින් කුරිරු අදහස්, කුරිරු සිතුවිලි පහළ කෙරේ නම් එබඳු වදන් ‘ව්‍යාපාද’ නමින් හැඳින්වේ. එය ද්වේෂය මුල් කොටගෙන සිදුවේ.යහපත්, ධාර්මික සිතුම් පැතුම්වල හරයක් නැති බව ද, දන්දීම, සිල් රැකීම, භාවනා කිරීම, මවුපිය උපස්ථානය, වැඩිහිටියන් සැලකීම, ධර්මයට ඇලුම් කිරීම, ආදී යහපත් ක්‍රියා කිසි වැඩකට නැති, අර්ථ ශුන්‍ය දේ යැයි ප්‍රකාශ කිරීම ද මෙලොවත් නැත, පරලොවත් නැත ආදී වශයෙන් ප්‍රකාශ කිරීම ද මිථ්‍යා දෘෂ්ඨි නම් වේ. යමෙකු ගේ සිත සාවද්‍ය සිතුවිලිවලට යොමු කරවන මනස කිළිටි කරවන හැඟීම් ප්‍රකාශ කිරීමෙන් වැළකී සිටීම මානසික සංවරය වේ.මේ ආකාරයට යම් පුද්ගලයෙක් දස අකුසලයන්ගෙන් මිදී තම ජීවිතය හරවත් කර ගැනීමට දස කුසල් උපදවා ගැනීම පිණිස කායික, වාචසික හා මානසික සංවරය ඇති කර ගැනීම ඉතා වැදගත් වේ. එසේ බුද්ධිමත් ව කටයුතු කරන පුද්ගලයා ගේ ජීවිතයට නිතැතින් ම සැනසීම උදාවේ. සසර දුක් නැති කර ගැනීමේ මාර්ගය ද උදාවේ.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=as1112043</link>
    <topic>මගෙ අම්මා විඳි වේදනාව මං කිසිම ගැහැනියකට විඳින්න දෙන්නේ නෑ</topic>
    <author>යාපනයේ සිටඋපාලි සමරසිංහ</author>
    <content>මගෙ අම්මා විඳි වේදනාව මං කිසිම ගැහැනියකට විඳින්න දෙන්නේ නෑයාපනය මහ දිසාපතිනි එමිල්ඩා සුකුමාර්යාපන අර්ධද්වීපයේ මුහුද මැද පිහිටි දූපත් සමූහයේ මතු නොව ඒ හැම බිම් අගලකම උරුමක්කාරකම පොල්මක්කාරකම ගැන හරියට ම කියන්නට දන්නෙ ඇයයි. ඒ හැම ඔප්පු තිරප්පුවකම භාරකාරත්වය ඇය සතු වන නිසාය. එහෙත් ඇය කුඩා වියේදී අනන්තවත් දුක් විඳි ගැහැනියකි.තමන්ගේ ආදරණීය මෑණියන් තමන්ට අවුරුදු 8 ක් පමණ පුංචි සන්දියේදී තමා අතහැර මිය පරලොව යන්නේ තාත්තා නිරන්තරයෙන් කරන ලද විවිධ මානසික පීඩන නිසාම බව ඇය අදහන්නීය. දැඩි පුරුෂාධිපත්‍යයට යටත්ව ළතැවුල් විඳි ඒ අම්මාගේ අකල් මරණය හා ඇගේ මරණ මංචකයේ වදන් තමා අද ඉන්නා දිසාපතිනි ධුරය දක්වා එසැවූ එකම හිණිමඟ බව ඇය ඉඳුරා ම කියයි.එල්ටීටීඊ කරදර මැද්දේ පවා පරිපාලන සේවයේ කටයුතු අත් නොහළ ඈ තම ආදරණීය මෑණියන් ගැන අපට කියන්නේ අමුතුම කතාවකි. ඒ කතාව ඉතාම අව්‍යාජය. යාපනයේ මහ දිසාපතිනි එමිල්ඩා සුකුමාර් දැන් මා අබිමුව හිඳී.මගේ රත්තරං අම්මා ලුර්දම්මා ඉම්මෑනුවෙල්. යාපනය සුදුමලෙයි කියන ගමේ ඉපැදුණු කෙනෙක්. තමන්ගේ හිතුමතයට අවුරුදු 18 දී තාත්තත් එක්ක කසාඳ බැඳලා පවුලෙන් වෙන් වුණා. එනිසාම අම්මාගේ පවුලේ අය අපේ ගෙවල්වල ආ ගියේවත් නෑ. තාත්තා ඉම්මෑනුවෙල්. මං පියාට දොස් නඟනවා නොවේ. ඒත් මගේ පුංචි මනසට නිතරම දැනුණෙ මේ දෙන්නාගෙ අඬදබර. අම්මා අහිංසකයි. තාත්තා ප්‍රචණ්ඩකාරියි. අම්මාගේ පවුලේ කට්ටියගෙන් ඈ වෙන් වෙලා සිටියෙ තාත්තා එක්ක විවාහයට ආවාට පස්සෙ වුණත් තාත්තා ඒ ගැන මායිම් කළේ නෑ. ඒ නිසා තමන්ගේ ළතැවුල් කරදර කියාගන්ඩවත් බැරිව ඇය මේ ලෝකෙ තනිවෙලා හිටියා.මාව ලස්සනට අන්දලා කරල් දෙකට කොණ්ඩෙ ගොතලා මල් ගහලා අම්මා කියන දේවල් දැනුත් මට ඇහෙනවා වාගෙයි. “දුවේ, ලෝකෙ ලස්සනම දේ චරිතෙ. ඒක රැකගන්ඩ ඇස් දෙක වගේ. අනෙක දෙමව්පියන්ට කවරදාවත් විරුද්ධ වෙන්ඩ එපා. ඒකෙ විපාකය ලැබෙනවාමයි.” ඇය ඒ වගේ වෙලාවට මේ වගේ වචන කීවත් ඇය කවරදාවත් දරුවන්ට තාත්තා ගැන වැරැදි වැටහීමක් ඇතිවන විදියට කතා කළේ නෑ.අපෙ පවුලේ දරුවන් 6 දෙනයි. මං පවුලෙ 3 වැන්නා. අම්මා කළේ සියලු දේ අමතක කරලා දරුවන් වෙනුවෙන් දුක් විඳපු එක විතරයි. තාත්තට තවත් සම්බන්ධකම් තිබුණා කියලා අම්මත් අපිත් දන්නවා. ඒත් ඉගෙන ගත් ගැහැනියක් හැටියට අම්මා ඒවා අපට තහවුරු කරලා තාත්තා ගැන විරෝධාකල්ප නැඟෙන්න දුන්නේ නෑ. යාපනයේ නගරයට කිට්ටු තැනක තමයි අපේ ගෙදර තිබුණේ.අම්මා මැහුම ගෙතුමටත් හරිම දක්ෂයි. ඒවා අපට කියා දිදී ඇය වින්දනයක් ලැබුවා. වටින් පිටින් කොයිතරම් කරදර තිබුණත් ඇය කිරිල්ලක් දරු පැටවුන් රකිනවා වගේ අපව බලාගෙන කටයුතු කළා මිසක් තාත්තා ගැන අවසන් කාලේ සෙව්වේ නෑ. ඒත් ගැහැනියක් හැටියට ඇගෙන් ස්වාමි පුරුෂයාට ඉටුවෙන්ඩ තිබුණු සියලු යුතුකම් කළ බව මං දන්නවා.මට අවුරුදු 8 - 9 කාලේ අම්මට අවුරුදු 32 යි. කොච්චර මහපොළොව වගේ දරාගෙන හිටියත් ඇයට එන්ඩ එන්ඩම තාත්තගේ කරදර වැඩි වුණා. ටික දවසක් ඇය ඔහේ බලාගත් අතේ බලාගෙන හැල හොල්මනක් නැතිව සිටි දවස් තිබුණා. ඊට පස්සේ ඇය හිටි හැටියෙම නැති වුණා. අම්මගේ වියෝව දරාගන්ඩ බැරිව අපි විලාප ගහනකොට තාත්තගෙ සහෝදරයන් ආවා. ඒ අය තාත්තාට වැඩිය හොඳයි. තාත්තාගේ අම්මා අපෙ ආච්චිත් හරිම කරුණාවන්තයි. ඒ අයගෙ සෙනෙහස අපට ලැබුණා. මං ගියා ‘සුදුමලෙයි’ අම්මලගෙ මහගෙදර.තාත්තා යාළුවෙලා හිටපු ගෑනිව අපේ ගෙදර ගෙනාවා. ඒ මනුස්සයා දරුවන්ට හිරිහැර කළා. ‘සුදුමලෙයි’ හිටපු නැන්දයි මාමයි හරිම කරුණාවයි. මාමා තමයි මට ඉගෙන ගන්ඩ පොත පත පෑන පැන්සල පාට කූර පවා අරන් දුන්නෙ. මුල්ම කාලෙ හිටන් සාමාන්‍ය පෙළ දක්වා මං ගියේ ශාන්ත අන්තෝනි විදුහලට. ඒක ගමේ ඉස්කෝලෙ. උසස් පෙළදි මාමා මාව ඇතුළු කළා ස්ටැන්ලි කොලීජියට.මං ඉගෙන ගත්තෙ ලන්තෑරුම් එළියෙන්. පාඩම් කරන්න අපට විදුලි එළිය නෑ. එදා යාපනයේ බොහෝ තැන් තිබුණෙ අඳුරෙ. ඉගෙන ගන්ඩ ගියාම ‘අම්මා’ ගැන රචනා ලියන්ඩ ටීචර් කී වෙලාවට මට ඉබේටම ඇඬුණා. අනෙත් ළමයින් ඒ රචනා ආසාවෙන් ලියද්දි මගෙ හදවත වේදනාවෙන් පුපුරු ගැහැව්වා. අම්මා අපට හදා දුන් රස කෑම, කියා දුන් රස කතා මට සිහි වුණා.ලුර්දම්මා ඉම්මෑනුවෙල් මාතාවඒ විදියට මං අමාරුවෙන් ඉගෙන ගන්නකොට තාත්තා ඇවිත් කීවෙ, ‘ඉහළට ඉගෙන ගැනීමෙන් වැඩක් නෑ. උඹ දැන් උසස් පෙළත් සමත්. නර්සින් කරලා හෙදියක් වෙයන්’ කියලයි. ඒත් මට ඕනෑ කළේ පරිපාලන විභාගෙත් කරන්ඩ. තාත්තා ඕවර්සියර්වරයෙක් විදියට ඉස්පිරිතාලෙ වැඩ කළ නිසා එයාට ඕනෑ කළේ මාව හෙදියක් කරන්ඩ විතරයි. ඒ හැම වෙලාවෙම මට අම්මා සිහි වුණා.අම්මා නිතරම කීවෙ, “දුවේ, තමන්ට යන්ඩ පුළුවන් දුරක් ඉගෙන ගන්ඩ ඕනේ. ස්වාධීනව කාටවත් යටත් නැතිව ජීවත්වෙන්ඩ පුළුවන් රක්ෂාවක් කරන්ඩ පුළුවන් තරමට ඉහළටම ඉගෙන ගනින්. නැත්නම් රක්ෂාවක් මුදලක් නැතිව ස්වාමියෙක් ළඟට ගියොත් උඹ ඒ ස්වාමියාගේ අත්අඩංගුවේ” කියලයි.අම්මා මැරෙනකොට මං ලොකු මහත් දැරිවියක් නොවුණත් මගේ පුංචි මනසට අම්මා මේ කතා කීවෙ ඇය කලින් මියයන බව දැන සිටියා වගේමයි. මං කොහොම හරි පරිපාලන විභාගෙත් පාස් කළා. චෙට්ටිකුලම් උප දිසාපතිනිය හැටියට පත්වීමකුත් ලැබුණා. ඒ කාලෙ මට උදව් කළ මාමා අපට නැති වුණා. ඒ කාලෙ මට මතකයි. මේ පළාත පාලනය කළේ ඉන්දියන් හමුදාව.ඇඳිරි නීතිය වෙලාවෙ යාළුවෙක් හම්බ වෙන්න එයා ගියෙ ලොකු අවශ්‍යතාවකට. ඉන්දියන් හමුදාව මාමාට වෙඩි තිබ්බා. එයා එතැනම මැරුණා. අම්මා දිව්‍ය ලෝකෙ ඉඳලා මා වෙනුවෙන් දිගු කළ සෙනෙහසේ දෑතත් මට නැති වුණා. ඒ මදිවට එල්ටීටීඊය අපෙ වාහන අරගෙන ඒ අයගෙ වැඩ කරන්ඩ පටන් ගත්තා. අපටත් රක්ෂාවට යන්ඩ එපා කියලා තර්ජන ගෙනාවා.මං බයිසිකල් පැදගෙන ගිහින් රජයේ වැඩ කළා. ගවුම් ඇඳගෙන ගියේ සාරි ගලවලා දාලා. වැඩට නොයනවා වගේ ගිහින් ගවුම් ඇඳගෙන වැඩ කළා. මගෙ අම්මා ඈතින් ඉඳගෙන මට ධෛර්යය දෙනවා කියලා හිතුණා. පාසලෙදි අපෙ ගුරුවරු, විදුහල්පති විශේෂයෙන් සිස්ටර්ස්ලා මට කරුණාව දක්වපු විදියටම මාත් ජනතාවට කරුණාව දැක්වූවා. ඒ ගුරුවරුන්ගේ කරුණාවත් අම්මලාගේ කරුණාව වගේමයි. ඒකෙන් මගේ නිද්‍රාශීලි ගතිය, ලජ්ජාශීලි ගතිය, බිය පහ වුණා.මං යුනිවර්සිටි යද්දිත් මට ලෝකෙන් ලැබුණු කරුණාව මගේ අම්මා වෙනුවෙන් මාත් ලෝකෙට බෙදා දුන්නා. අපේ අම්මට ජාති කුල ගොත් නෑ. ඒක මටත් කෙළින්ම බලපෑවා. මං පොඩි කාලේ අපේ ගෙවල් ළඟ සිංහල පවුලක් හිටියා. මට මතකයි ඒ ගෙදර හිටියෙ ස්වර්ණා කියලා මාතාවක්. ඒ අය එක්ක කතා කරලා මටත් සිංහල ටිකක් පුළුවන්. අම්මා ආශ්‍රය කළේ ඒ පවුලෙ අය විතරයි. අම්මා මොනම දේකටවත් ඉක්මනට කිපෙන කෙනෙක් නොවේ. ඇය තුළ තිබු මහා ඉවසීම මගේ ජීවිතයත් හැඩ කළා.මට අවුරුදු 24 දී මාත් විවාහ වුණේ මගෙ කැමැත්තට. අවුරුදු 10 ක් ඒ දීගය කෑවා. දරුවො ඒ දීගයෙන් නෑ. ඒ මනුස්සයාට මාව හැමදාම සැකයි. මොන තරම් යහපත්ව ඉවසීමෙන් හිටියත් ඒ මනුස්සයාගේ සැකය තුරන් කරන්ඩ බැරි වුණා. මට අම්මගෙ ජීවිතේ සිහි වුණා. මේ විදියට ගියොත් මාත් අමාරුවේ වැටෙයි කියලා කල්පනා වුණා. මං ඔහුගෙන් දික්කසාද වුණා. ඊළඟට කාලයක් ඉඳලා මං දෙවැනි විවාහයකට යන්නෙ මාව හොඳට තේරුම් ගත්ත මහත්මයෙක් එක්ක. මගෙ දුව දැන් මෙඩිකල් කොලේජ් එකේ තුන්වැනි වසරේ. පුතා සයිප්‍රසයේ ඉඳලා ඊයෙ පෙරේදා ආවෙ. අපට ලොකු බලාපොරොත්තු නැතිව අල්පේච්ඡව ජීවත් වෙන්ඩ අම්මා කියා දුන් පාඩම් වැදගත් වුණා. මගෙ දරුවන් වුණත් බොහොම චාම්.කලබල වැඩිවුණු කාලේ මං වවුනියාව උප දිසාපතිනි. මුලතිව් ඉස්කෝලෙ ළඟ ජීවත්වුණු අහිංසක පවුලක් හිටියා. එතැනත් ළමයි දෙන්නෙක් එක්ක අසරණ වුණු අම්මා කෙනෙක්. මං ඒ ළමයින්ට උගැන්නුවා. අන්තිමේ කසාද බන්දලත් දුන්නා. සෙට්ටිකුලම් හිටපු අසරණ පවුලකටත් මං ගොඩාක් උදව් කළා. ඒව ඔක්කොම කරන්නෙ මගෙ අම්මට සිද්ධ වුණු අකල් මරණෙ ගැන හිතලයි. මං ආයිත් ඉපදෙන්න කල්පනා කරන්නෙ නෑ. මේ මගේ අන්තිම ආත්මෙ. මගෙ අම්මත් එහෙමයි. ඒත් ලෝකෙ දුක් විඳින අම්මලා වෙනුවෙන් අපි වැඩ කරන්ඩ ඕනේ. මගේ බාප්පා වෙන කෙනකුගේ මල්ලි හදිසියෙම මැරුණා. ඒ දුවත් මගෙ පුංචි දවසෙ වගේම අසරණ වුණා. ඒ දුවත් බලාගන්නෙ මමයි.මගෙ පළාතෙ කවරදාවත් ගැහැනුන්ට ප්‍රචණ්ඩකාරි දේවල් වෙන්ඩ මං ඉඩ තියන්නේ නෑ. කාන්තාවන් වෙනුවෙන් පුළුල්ව වැඩ පිළිවෙළ සකස් කරනවා. දුප්පත් අහිංසක අම්මා කෙනෙකුට වුණත් ඕනෑම වෙලාවක මාව හමුවෙන්නත් පුළුවන්.අම්මා කියන්නෙ ලෝකෙ සුන්දරම වචනය. ඒ අම්මා කියන වචනයට අගෞරව වෙන විදියට කටයුතු කරන අයටත් මං කැමැති නෑ. පොලීසිය හමුදාවෙ මහත්වරුන් සමඟ මං සහයෝගයෙන් වැඩ කරලා දැඩි පුරුෂාධිපත්‍යයට වැට බැඳලා තියෙනවා.අද මං යාපනයේ කරන මේ මෙහෙවර අම්මා දිව්‍ය ලෝකෙ ඉඳන් බලන් ඉන්නවා. මං කවරදා හරි ඇය ළඟට යන්ඩ ඕනෑ ඇයට සිදුවූ වරද නොවෙන්නට කාන්තාවන්ට විමුක්තිය උදා කරලයි.යාපනයේ අහිංසක ගැහැනු විඳින දුක මං දන්නවා. ඒ අයට යහපත් අනාගතයක් හදා දෙන්ඩ මට පුළුවන්නම් මගෙ අම්මා තවත් සතුටු වේවි. අද යාපනය සුන්දරයි. ත්‍රස්තවාදය නෑ. අම්මාවරුන් විතරයි දරුවන් වෙනුවෙන් සියලු දේ කරලා පෙරළා යමක් බලාපොරොත්තු නොවන දෙවිවරුන්. මං වෙනුවෙන් විතරක් නොවේ. දරුවන් 6 දෙනෙක් වෙනුවෙන් අපෙ අම්මා හුඟක් දුක් වින්දා. ඒ දුකට ණය ගෙවන්න අපට බෑ. ඇය බලාපොරොත්තු වූ දේ ඉටුකිරීම විතරයි අපට පුළුවන්.ලන්තෑරුම් එළියෙන් පාඩම් කරලා දුක් මහන්සියෙන් ඉගෙන ගෙන මං මෙතැනට ආවෙ අම්මට සිදුවූ දේ දැකලා. අපේ දරුවන් ඒ විදියට හිතලා නැඟී සිටින්න ඕනෑ.මං මේ වියළි පොළොවේ ගහක් වෙලා තියෙනවානම් ඒ මහා ගසේ මුදුන් මුල අම්මා.සාකච්ඡාව දෙමළ බසින් සිංහලට පරිවර්තනය කළ චන්දන මිල්ලවාන මහතාට ස්තුතියි.)යාපනයේ සිටඋපාලි සමරසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=as1112044</link>
    <topic>ගුරු සේවයේ රසකතා</topic>
    <author>විශ්‍රාමලත් ආචාර්ය</author>
    <content>ගුරු සේවයේ රසකතාඑකල කැලෑබද ප්‍රදේශවල සේවය කරන මුල් ගුරුන්නාන්සේලා සතුව බොහෝ විට ගිනි අවියක් තිබූ අතර ඒ හුදෙක් රුදුරු වන සතුන්ගෙන් ආරක්ෂා වීම සඳහාය. මේ කියන පාසලේ මුල් ගුරුන්නාන්සේ සතුව ද එලෙස ගිනි අවියක් තිබූ අතර මුල් ගුරුන්නාන්සේගෙන් ගිනි අවිය ඉල්ලා ගන්නා උප ගුරුතුමා දිනපතාම පාහේ එය කරපින්නාගෙන සවස් යාමයේ වනගත වන්නේ හුදෙක් විනෝදය සඳහා වළි කුකුළෙකු, හාවෙකු හෝ වෙනත් සතෙකු දඩයම් කිරීම පිණිසය.දිනක් මෙලෙස දඩයමේ ගිය උප ගුරුතුමා දේවාලයක් පිහිටි කැලෑවකට පිවිසියේ එහි බොහෝ සෙයින් සිටි වළි කුකුළන් දඩයම් කිරීම පිණිසය. වනයට පිවිසෙත්ම විශාල වළි කුකුළෙකු දුටු ගුරුන්නාන්සේ එකවරම කලබලයෙන් හදිසියේ වැරැදි කුරුමානමක් අල්ලමින් වළි කුකුළාට වෙඩි තැබීය. තම නහයට කෙළින් කුරුමානම අල්ලමින් වෙඩි තැබු ගුරුන්නාන්සේට තමාගේ නහය ගැන මතක් වූයේ තුවක්කු බඳ ආපස්සට විත් තම නහයේ වැදීමෙන් පසුවය.නහස් පොල්ල කඩාගත් උප ගුරුතුමා ගස්වල කොළ කඩමින් වැගිරෙන ලේ පිස දමමින් දිවවිත් වැටී සිටි වළි කුකුළා අතට ගත්තේය. ක්ෂණිකව තම ඇඟට පතට දැනුණු තද සීතල ගතිය හා ක්ලාන්ත ගතියෙන් යුක්තව ගුරු නිවාසය වෙත ඇදුනේ පිටුපසින් පැමිණෙන යක්ෂ රූපය දෙස වරින්වර බලමිනි.ගුරු නිවාසයට ගොස් තම ඇඳෙහි දිගාවූ ගුරුතුමා තද සීතලෙන් ගැහෙමින් තද උණෙන් යුතුව ඒ මේ අත පෙරළෙමින් මර ළතෝනි දුන් අතර ගුරු නිවාසය වටා දුවන හොල්මනෙහි අඩි ශබ්දයට බියෙන් ඔහු වරින් වර සිහි විකල්ලෙන් කෑමොර දෙන්නට විය. දත් විලිස්සාගෙන ඔහු දෙස බලා සිටින යක්ෂ රූපය දුටු ගුරුතුමා නිදි වර්ජිතව කල් ගෙවූයේ මරළතෝනි දෙමිනි.පසුදා ප්‍රදේශයේ ප්‍රසිද්ධ යකදුරෙකු ගෙන්වා මහ සෙත් ශාන්තියකින් පසු සුවය ලබා ගැනීමට හැකි වූ ජයසිංහ ගුරුතුමාට මහ සොහොන් අවතාරයෙන් අත් මිදෙන්නට හැකි වූයේ අරුම පුදුම ලෙසකිනි. මහ සොහොන් අවතාරයට හසුවූ ජයසිංහ ගුරුතුමාගේ විනෝදාත්මක දඩයම ද ඉන් අවසන් විය. දේවාල භූමියක දඩයම් කිරීම මේ සියලු නස්පැත්තියන්ට මුල් වූ බැව් පසුව ප්‍රදේශවාසීහු පවසන්නට වූහ.විශ්‍රාමලත් ආචාර්යඩී. එන්. දිසානායකකොස්වත්ත - බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=as1112045</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිගුරු සේවාවෙන් සමුගන්නා අවසන් හෝරාව එළඹියේ ය.පාසල් දරු පිරිස ද ගුරු මඬුල්ල ද ඇමතූ මම රාජකාරි කටයුතු නිමවා විශ්‍රාමික විදුහල්පතිවරයකු ලෙස කාර්යාලයයෙන් පිටතට පියමං කරන්නට වීමි.දශක තුන හමාරක මගේ ගුරු සේවාව නිමාවී තිබේ. හදවතේ දුකක් උපදියි.පියගැට පෙළ හෙමිහිට බැසගත් මම පාසල් මිදුලට පය තැබීමි.පුංචි දැරියක් මවෙත දිව එනු පෙනිණ.මම නැවතී බලා සිටියෙමි.ඇය මා ඉදිරියේ නැවතුණා ය.ඇගේ දෑතේ මල් පැළයකි.’සර්, මේ මල් පැළේ සර්ට’පුංචි මල් පැළය මා දෝතෙහි තැබූ ඇය ආපසු හැරී දිව ගියාය.මගේ නෙතුª බොඳවී ගියේය. ඇගේ රුව ද බොඳවිණ.මම මල් පැළය දෙස බැලුවෙමි. එය පරසතු මල් පැළයකි.නිවෙසට ආ හැටියේම මා කළේ පරසතු මල් පැළය සිටුවීම ය.අද එය මලින් බර වී ඇත. එහි සුවඳින් පරිසරය සැනසෙයි.අද ඒ දැරිය කොතැනක සිටී දැයි මම නොදනිමි. එහෙත් එදා මේ මල්පැළය මට තිළිණ කළ පුංචි දැරිය අද ද මගේ සිතෙහි සැරිසරන්නීය. ඈ පිළිබඳ මතකය ද මේ පරසතු මල් මෙන් සුවඳ ය.ගුරුවරුන් වන අපි සැබෑ වාසනාවන්තයෝ වෙමු.  කුරුණෑගල, මාවීදළුපොත, 8 වැනි පටුමඟේ විජේරත්න දාහිගමුව මහතා විසින් යොමු කරන ලද ලිපියක් ඇසුරිනි.එන්ඩ මහත්තය ඇතුළට! ඇවිත් ඉඳගන්ඩ!’ උඩුකය නිරුවත් මැදිවියේ පුද්ගලයෙක් මා කැඳවීය. මම ‘ප්ලාස්ටික් නාම පුවරු’ වෙළෙඳ සලට ඇතුළු වීමි.එතුළ වූයේ කුඩා ඉඩකි. හැම තැනම පාහේ නාම පුවරු ගොඩ ගසා තිබිණි.‘අද බොහොම රස්නෙයි. ඇතුළෙත් ඉන්ඩ අමාරුයි නේද?’ ඔහු ලෑලි බංකුව පිස දා ඒ මත කාඩ් බෝඩ් කැබැල්ලක් එළුවේ ය.මම හිඳ ගතිමි. ඔහු වැඩ කරමින් මා හා කතාවට වැටුණේ ය. කුඩා ඇඳක්, වැල් පුටුවක්, ලියන මේස කෑල්ලක් හා පරණ පත්තර මිටියක් දක්නට ලැබිණ.‘අව්ව අඩුවෙනකං පත්තරයක් බලන්ඩ! මගෙ කවි පෙළත් තියනව ඉහළින්ම!’ ඔහු මා වෙත පත්තරයක් පෑවේ ය. මම ඒ ‘අකාරුණික දෛවය’ කියැවීමි. ඊට තේමා වී තිබුණේ මාපියන් රැක ගැනීමට රැකියාවක් සොයා දුන් දෛවය ම, දේශපාලන අතපෙවීම් නිසා රැකියාවෙන් දොට්ට දැමීමට තරම් අකාරුණික වීම ය.‘මේක මට ම ලිව්ව වගේනෙ’ මට කියැවිණ.මගේ ජීවිත කතාව ඔහුට කීමට මට සිදුවිය. ඔහු වැනි කිවියකු හඳුනා ගැනීමට ලැබීම මා ලැබු භාග්‍යයකි.‘මම ඔයාගෙ නම දන්නව. මම ඔයා ගෙ රසිකයෙක්.’ මම කීමි. ඔහුගේ මුහුණෙහි අහිංසක සිනා රැල්ලක් නැඟිණ.සෞම්‍ය ලෙස ගලා යන මිනිස් දිවි පැවැත්ම අනිසි අත පෙවීම් නිසා සුන්ව යන හැටි ඔහු විග්‍රහ කරන්නට වූයේ ව්‍යක්ත ලෙස ය.‘දුප්පත් මගෙන් බොන්ඩ මහත්තය කහට උගුරක්’ ඔහු කිතුල් හකුරු සමඟ කහට වීදුරුවක් මට පිළිගැන්වීය.එතැන් පටන් අපි මිතුරෝ වීමු.විටින් විට ජීවිතයේ දුක්කම්කටොලු ඔසොවා ගෙනැවිත් ඔහු ඉදිරියේ තබන්නට මම පුරුදු වීමි. ඔහු උපහැරණ කියා මා සන්සුන් කළේ ඒවා කාටත් පොදු සාමාන්‍ය දේවල් බව මට පසක් කර දෙමිනි.ඒ වූකලි වටිනා මානසික සත්කාරයකි. මට පමණක් නොව සිය පාරිභෝගික ජනයාටත් අහම්බෙන් සිය සෙවණට ගොඩවන කාටත් ඔහු ගේ මානසික සත්කාරය ලැබෙන බව මම පසුව දැනගතිමි. කලින් කලට සිය ප්ලාස්ටික් නාම පුවරු වෙළෙඳ සල තැනින් තැනට ගෙන යෑමට ඔහුට සිදු විය. ඒ හැම විටම ඔහු හරි හම්බ කරගත් සහෘදයන්ගේ හොඳ හිත ඔහු පසුපස ආවේ ය.වරෙක කඩපිළක දී මට ඔහු ගේ කවි හඬ ඇසිණි. වරෙක ඒ හඬ පන්සල් කුටියකින් නැඟිණි. වරෙක කලා උලෙළක දී ද, රැස්වීමක දී ද ඒ හඬ නැඟිණි. වරෙක මා ඒ හඬ ඇසුවේ තොරණක් අබියස දී ය.‘සමාජය හදන්න අමාරුයි මහත්තය, ඒත් උත්සාහය අත්අරින්ඩ නරකයි. සේරම දේවල් දෛවයට බාර දීල බලා ඉන්න එක මිනිස්කමට නින්දාවක්. අපි පුළුවන් විදියට සටනක් දීල බලමු. අපි සේරම නිර්ධනයොනෙ.’ඔහු ගේ වදනින් මගේ තේ කහට එක රසවත් වෙයි.ජීවිතය විනිවිද දුටු ඒ නිහඬ දැක්ම, මිනිසුන් වසඟ කර ගත් රණ හඬ පසුගිය දා නිහඬ විය.‘ගෝනවල ඇතුගල්පුර කවි සෙන්පතියාණනි, ඔබ මගේ මතකයේ බිතුසිතුවමකි. ‘මහත්තය, කහට උගුරක් බොමු’ යන වදන් වැල මට යළි යළිදු ඇසෙන්නා සේ ය.  වරාගොඩ කැලණියේ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.අපේ අත්තම්මා වියපත් වුව ද දිරිමත් කෙනෙකි.ඇය වැලිමඩට කිලෝ මීටර් පහළොවක් පමණ දුරින් පිහිටි දිඹුලන ගමේ පිහිටි සිය නිවෙසෙහි තනිව ම වෙසෙන්නී ය.අප සමඟ විසීමට කොළඹ එන්නැයි ඇරියුම් කළ ද ඇය ඊට අකැමැති ය. කොළඹ ප්‍රදේශයේ පවතින උෂ්ණත්වයට ද, මදුරු කරදරයට ද ඇය මනාප නැත.අත්තම්මා තරුණ කාලයේ දී අප සීයා සමඟ හේනේ කුඹුරේ හරි හරියට වැඩ කළා ය. ඇය දිරිමත් ව ජීවිතයට මුහුණ දෙමින් තම දරුවන් වූ මපියාට ද, නැන්දාට ද හොඳින් ඉගැන්නුවා ය.අත්තම්මා අකුරු ඉගෙන ගෙන ඇත්තේ ද තනිවම ය. ඇය කිසිදා පාසලකට ගොස් නැත. ඇය අද බණ පොත් කියවමින් කල දවස ගෙවන්නීය. මදුරුවකු ඇෙඟ් වැසුවොත් අත්තම්මා ඌ නොමරා පන්නා දමන්නීය.’අත්තම්ම ඩෙංගු බෝකරනවා’යි මම එවිට සිනාසෙමි.’අපි සියලු සත්වයන්ට මෛත්‍රී කරන්න එපායැ පුතේ.’ එවිට ඇය කියන්නීය.ඇය පෝ දාට පන්සල් ගොස් සිල් සමාදන් වෙන්නීය; තමා කියැවූ බණ කතා සෙස්සන්ට කියා දෙන්නීය; පන්සලේ ශබ්ද විකාශනයෙන් බණ කියන්නීය. ගමේ හැමෝම, ඇයට ගරු කරති.අත්තම්මා ගේ ගෙදරට අප යා යුත්තේ අඩි පාරක් ඔස්සේ ය. ඇගේ නිවෙසට සහ ඒ අසල ඇති සෙසු නිවෙස් වත යෑමට අඩි තුනක පාරක් සිතියම් ගතවී තිබේ. පාර කැපීමට ගම්මුන් ගියත් පිරිසක් ඊට ඉඩ නොදෙති.මේ නිසා අත්තම්මා ඇතුළු ගම්මුන් පිරිසකට හදිසියකදී වුව ද කිලෝ මීටර් බාගයක තරම් දුර පයින් ඒමට සිදුව ඇත.මෙය මානුෂීය තත්ත්වයකි. බලධරයනි පිහිට වන්න. අත්තම්මාගේ ලිපිනය මෙසේය. ඩී.එම්.රන්මැණිකා මහත්මිය, කරඳේගෙදර, අඹගස්දෝව හරහා, දිඹුලන. දුරකථන අංකය 0574909336.  කොළඹ ඩී.සී.දසනායක මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=as1112046</link>
    <topic>අනූ නවයයි දශම නවය</topic>
    <author>ජැක්සන් ඇන්තනී</author>
    <content>අනූ නවයයි දශම නවයමගේ සංචාරවලදී මා ජීවිත අවදානමකට ලක් වූ වාර අනන්තය. මා අබියස මරණය පෙනී පෙනී තිබියදී යළිත් මා ජීවත්වීම වෙත ගොඩ ආවේ දේව වරයකින් මිස මගේ ශක්තියකින් නම් නොවේ. “ඔන්නොහේ මැරිද්දාවෙ. මම යන එක යනවාමයි” කියා මෝඩ ගමන් නම් මා ගොස් නැත. “චරණය” යනු ගමන් කිරීමයි. “සං +චරණය” යනු වඩාත් නිවැරැදිව ගමන් කිරිම යැයි මම විශ්වාස කරමි.එහෙයින් “ඔළුව හැරුණු අතේ යෑම” වනාහී සංචාරය කිරීම නොවේ. සංචාරකයාට සැලැස්මක් ඇත. “දැන ගියොත් කතරගම, නො දැන ගියොත් අතරමඟ” යැයි අපේ පැරැණියෝ අපට උගන්වා තිබේ. එහෙයින් සංචාරය යනු දැනගෙන යෑමයි. නො දැන යෑම “ඉබාගාතේ යෑමක්” මිස සංචාරයක් නම් නොවේ.මා මහවැලි “ගඟ දිගේ” සංචාරය කළේ යන මඟ පිළිබඳ හොඳින් දැනගෙන බව සැබවි. කොළඹ මහවැලි කේන්ද්‍රයේ පර්යේෂණ නිලධාරි සුනිල් විජේසිරි මහතා (එතුමන් මෑතකදී අභාවප්‍රාප්ත විය. එතුමන්ට නිවන් සැප ලැබේවා!) මට ලබා දුන් පර්යේෂණ වාර්තා සියල්ලක් ම මම පරිශීලනය කෙරුවෙමි. මගේ සංකල්පයක් වූ “ගඟ දිගේ” ස්වර්ණවාහිනී වැඩසටහන අධ්‍යක්ෂණය කිරීම සඳහා මා තෝරාගත් කෝසල මකුලොලුව මහතා ද වාර්තා වැඩසටහන් පිළිබඳ මනා නිපුණතාවන් තිබු දක්ෂ අධ්‍යක්ෂවරයෙකි. මේ විෂයට අදාළ පොත්පත් රාශියක් ම මගේ පොත් රාක්කයේ තිබුණි. ගඟ දිගේ ගෙන ගිය ගමන් මල්ලේ මගේ ගමනට අදාළ සිතියම්, අඟලේ සිතියම් සහ පොත් පත් රාශියක් ද විය.වැටෙන්නට මොහොතකට පෙරගඟ දිගේ ඩිංගි පැද යන්නට මා තෝරා ගත් “White Water Rafting” කණ්ඩායම සහ එහි නායක චන්න පෙරේරා මහතා ද ඉතා පැසුණු අත්දැකීම් ඇති වෘත්තීය රාෆ්ටින් නායකයෙකි. කරුණි සියල්ල එසේ වී තිබියදී ද මම ගං දියේ මරණාසන්න වුණෙමි.කොත්මලේ ජලාශය සංචාරය කළ මා තිස්පනේ කන්දත්, කඩදොර කන්දත් අතර ඉදි වී තිබූ යෝධ තටාක වේල්ල මත සිට “මළ ගඟ” දෙස බැලුවෙමි. හැම තටාක වේල්ලක් ඉදිරියෙන් ම හමුවන හිස් නිම්නය වනාහී මළ ගඟකි. යෝධ වේල්ල තරණය කොට මළ ගඟට බැස ගත් මට ගඟ ගැලූ කාලයේ ගං පතුලේ සැදී තිබූ “ගල් වන” සිදුරු විශාල ප්‍රමාණයක් දැක ගන්නට ලැබුණි. වේල්ල ඉදිවන්නට පෙර සුදු පෙණ නගමින් විශාල ජල කඳක් ගලා ගිය කොත්මලා ඔය ජලාශය ඉදි කළ පසු හිස් නිම්නයක මළ ගඟක් සේ ගලා යයි.මහවැලි ගඟේ හැම වේල්ලක් ඉදිරියෙන් ම ගලන මළ ගඟ දිගේ මම සංචාරය කර ඇත්තෙමි. එහෙත් වික්ටෝරියා, රන්දෙණිගල සහ රන්ටැඹේ ආදි ජලාශවලින් ජල විදුලි බලාගාර සඳහා ගන්නා වතුර කඳ, වේල්ල අසලින් ම ගඟට මුදා හරින නිසා ඒ වේලි අතර ඇති මළ ගඟ සුළු දුරකින් ම යළි පූර්ණ ගඟ බවට පත්වෙයි. එහෙත් කොත්මලා ජල විදුලි බලය උත්පාදනය කරන්නේ භූගත ජල විදුලි යාන්ත්‍රණයකින් ය.ජලාශය යටින් කඩදොර කන්ද තුළට කුහරයක් විද ඒ දිගේ ගලා යන මහා ජල කඳ කන්ද තුළදී භූගත ටර්බයින් යන්ත්‍ර හරහා ගලා ගොස්, විදුලිය උත්පාදනය වූවාට පසු, යළිත් කුහරයක් දිගේ ගලා ගොස් දොළොස්බාගේ කඳු අතරින් එළියට එන්නේ ප්‍රවේගාත්මක ජල ධාරාවක් වශයෙනි. වේල්ල අසලින් මළ ගඟක් වූ කොත්මලේ නිම්නය පූර්ණ ගඟක් බවට පත් වන දොළොස්බාගේ ඉසව්වේදී ගඟ කලබලකාරී ය.ඉන් එහාට ගඟ අති ධාවනකාරීව ගලා යයි. උලපනේ හරහා ගලා යන කොත්මලා ඔය බෝල්ඩර ගල් ගොඩවල් මැද්දෙන් බෑවුම් සහිත නිම්නයක වේගයෙන් ගලා යන නිසා ඒ ඉසව්ව රාෆ්ටින් ක්‍රීඩාවට සුදුසු යැයි චන්න පෙරේරා තීරණය කළේ ය. ගල් ගොඩවල් මැද්දෙන් පෙණ නගමින් ගලා එන සැඩ පහර උලපනේදී දකුණට ළඟ වංගුවක් ගනියි. එතනින් එහාට පළල් නිම්නයකට පත්වන ගංගා තොමෝ හෙමින් සීරුවේ ගලා යති.මේ වංගුව ඉවුරේ සිට බැලූ කෙනෙකුට නො කැලඹුණු, ගඟ හරහා ඉදි වී ඇති උලපනේ පාලම අපූරුවට පෙනෙයි. මේ යකඩ පාලමට උලපනේ ගම් වැසියන් කියන්නේ “මෝඩ පාලම” කියා ය. අප දැක ඇති වෙනත් පාලම්වල කවාකාර ඇන්ද තියෙන්නෙ පාලමට උඩින් වුවද උලපනේ පාලමේ යකඩ ඇන්ද පාලමට පහළින් දෙබර වදයක් සේ ගඟට බරි වී තිබේ. මෙබඳු පාලම් මා වෙනත් රටවලදී දැක තිබුණ ද ලංකාවේ ඇති හැම පාලමක්ම පාහේ ඇන්ද උඩට හරවා පිහිටුවා ඇත.මරණයෙන් බේරී ගොඩ අවුත්පාලම පිළිබඳ ගම්මුන්ගේ ජන කථාවේ ඇත්තේ ඉංජිනේරුවාට වැරදී පාලම කණපිටට සවිකර ඇති බවයි. උලපනේ ඉවුරේ සිට මම මේ සුන්දර පාලම චිත්‍රයකට නැගුවෙමි. ගඟ දිගේ මා ඇඳි ස්වාභාව සෞන්දර්ය චිත්‍ර අතර මගේ වඩාත් ම සිත් ගත් චිත්‍රය ඇඳුණේ උලපනේ පාලමේදී යැයි මම සිතමි.කොත්මලේ, උලපනේ ප්‍රදේශ වනාහී නිරන්තර වර්ෂා සහිත, ආර්ද්‍ර වායුගෝලයකින් හෙබි, ශීත තෙත් දේශගුණයක් ඇති කඳුකර ප්‍රදේශයන් ය. මා චිත්‍රය ඇඳ හමාර කරන විට ම ඇද හැළුණු ධාරාණිපාත වර්ෂාවේ හේතුවෙන් අපේ රූපගත කිරීම් පැය දෙකක පමණ කාල පමාවකට ලක් වූවේ ය. ඒ කාලය තුළ දිවා භෝජනය ගෙන මඳක් විවේකීව සිටි අපි වැස්ස තුරල් කළ සැණින් ඩිංගියේ නැග මේ ගල් ගොඩැලි සහිත බෑවුම් නිම්නය දිගේ රාෆ්ටින් ක්‍රීඩාවේ යෙදීමට සූදානමින් සිටියෙමු.එහෙත් වැස්ස තුරල් කළ සැණින් ගඟ මහත් බියකරු විලාශයකට පරිවර්ථනය විය. නිම්නයේ ඉහළ ප්‍රදේශවලට වැසි වැටී තිබූ හේතුවෙන් කඳුකර මහ පොළොව සෝදාගෙන පැමිණ බොර පැහැති සැඩ පහරින් ගඟ රෞද්‍ර වෙස් ගත්තේ ය. කෝසල මකුලොලුව මා වෙත අවුත් ගැටලුව ඉදිරිපත් කළේ ය.“ජැක්සන් අයියා, මොකද කරන්නෙ? ගඟ දරුණු වුණා”මට ද එය සිතී තිබූ නමුත් හෙට දිනයේ වෙනස් කළ නොහැකි සේ ඉදිරි සංචාරය සැලසුම් වී තිබූ හේතුවෙන් මම ගැටලුව චන්න පෙරේරා වෙතට මාරු කිරීම සඳහා ඔහු දෙසට හැරුණෙමි. එතුමන් කිසිදු වෙනසක් නැතිව ඩිංගියට ආවතේව කරමින් සිටියේ ය. සෑම දිනයකම ඩිංගිය ගඟට දැමීමට පෙර ඔවුන් වතාවතක් පූරණය කරයි. දෙවියන්ට භාරහාර වී ගසක කොළ ඉත්තක් කඩා ඩිංගියේ ඉදිරි දරණුවේ අමුණා හබල් පිරියම් කොට මොහොතක් එකත්පසව සිටීම ඔවුන්ගේ සිරිතකි. කෝසලටත් මටත් අපේ යෝජනාව ඔහුට ඉදිරිපත් කිරීමට දිව නො නැමෙන්නේ චන්න පෙරේරාගේ පිළිවෙත් සහිත වතාවත් අප තුළ ද ධෛර්යවන්ත විශ්වාසයක් ගොඩ නගා තිබූ බැවින් ය. එහෙත් මා යමක් කිව යුතුව ඇත.“චන්න, ගඟේ සැඩ පහර වැඩි වුණා” ඊට චන්න පෙරේරා දැක්වූයේ වෙනත් ප්‍රතිචාරයකි.“ඔව්, දැන්නම් ගඟ නියමයි!”උලපනේ පාලමේ සිතුවම්එපමණකි! අපි ඉතා විශ්වාසවන්ත ලෙස ඩිංගියට ගොඩ වුණෙමු. චන්න සුක්කානම් හබල දරයි. පොඩ්ඩා සහ කසුන් ඉදිරි දෙපසින් හබල් දරා සිටිති. මමත් මන්නාත් (මනෝජ් ලක්සිරි) පසුපස හබල් දරා සිටිමු. මේ පස් දෙනා අතරින් මමත් මන්නාත් හැර සෙසු තිදෙනා ම ඉතා පළපුරුදු රාෆ්ටින් ක්‍රීඩකයන් ය.චන්න පෙරේරාගේ රාෆ්ටින් ටීම් එක කේන්ද්‍ර ගත වී සිටින්නේ කිතුල්ගල කැලණි ගං මිටියාවතේ ය. ලක්ෂපාන, ගිණිගත්හේන, පසුකරගෙන කිතුල්ගලට පල්ලම් බහින කැලණි ගඟ එතැන් සිට යටියන්තොට, කරවනැල්ල දක්වා අපූරු සුන්දරත්වයක් නිර්මාණය කොට ගලා බසී. කිතුල්ගල වන සීමාවේ ගඟේ පිහිටා ඇති බෝල්ඩර ගල් රෑන් අතරින් වේගයෙන් පල්ලම් බසින සුදු පෙන සහිත ගඟේ White Water Rafting ක්‍රීඩාව හොඳින් පැවැත්විය හැක.මා පළමු වරට ඩිංගි බෝට්ටුවකට නැග්ගේ කිතුල්ගලදී ය. මා මිත්‍ර සුනිල් ෆොන්සේකා විසින් ඒ විනෝද චාරිකාවේදී මට චන්න පෙරේරා හඳුන්වා දෙන ලදී. ඊට පසු තවත් දිනයක මම කිතුල්ගල සිට කරවනැල්ල උණබට පහුරකින් ද ගඟ තරණය කර ඇත්තෙමි. ඒ චිත්‍රපටයක් සඳහා ය. බෙනට් රත්නායකගේ “අස්වැසුම” චිත්‍රපටයේ හතුරන් විසින් වෙඩි තබමින් පස්සෙන් පන්නා එද්දී මා සංගීතා වීරරත්නව ද පහුරේ ඉන්දවාගෙන පවනට බඳු වේගයෙන් ගඟ පහළට පාරු ගෑවේ හබලෙන් නොව උණ රිටෙනි.මා පළමු වරට හබල් ගසා කොල්ලෑ ඔරුවක් පැදයන හැටි නිවැරැදිව ඉගෙන ගත්තේ කළුතර පැලුංගල අසල කළු ගඟේදී ය. පැලුංගලේ මෝනිස් අයියා මට අත්දැකීම් බහුල පැසුණු තොටිරාල කෙනෙකු මුණ ගැස්වීය. නිවැරැදිව හබලට අත හුරු කරගත් කල ඔරු බඳේ නො වැදී හොඳින් දිය බදා හබල් ගැසිය හැකි බව මම එතුමන්ගෙන් ඉගෙන ගතිමි. කළු ගඟේ තොටිරාලගේ හබල් ශාස්ත්‍රය මට කොත්මලා ඔයේ රාෆ්ටිං ක්‍රීඩාවට ද හව්හරණ සැපයූවේ ය.සෙමෙන් ආරම්භ කළ උලපනේ රාෆ්ටිං සංචාරය ක්‍රමයෙන් වේගවත් වූවේ ය. අප දොරු නිම්නයක ඩිංගිය පැද එන නිසා ඉවුරු හෙළ මුදුනේ රැඳී සිටි ලලිත් මඩිහේ ගජමන් ඇතුළු කැමරා නඩයට අප හොඳින් රූපගත කළ හැක. එහෙත් ගඟේ සැඩ පහර ක්‍රමයෙන් වේගවත් වුණි. චන්න පෙරේරාගේ විධාන හඬ උස් ස්වරයක රැඳෙන්නේ අවදානම වැඩි වූ විට දීය. අපි සියලු දෙන ම තුන් කාල් කලිසම් හැඳ ලයිෆ් ජැකට් සහ හෙල්මට් පැලඳ සිටිමු. ගල් ගොඩවල් උඩින් වේගවත්ව සැඩ පහර ගලන නිසා අපේ ඩිංගිය දරුණු ලෙස උස් පහත් වේ. ඩිංගිය ඉවුර වෙත ළං කරන්නට චන්නගෙන් අණ ලැබුණේ තත්ත්වයේ බරපතළකම ඔහුට දැනුණු නිසාය. එහෙත් අප කොතෙක් වෙර දැරුව ද සැඩ පහරට හබල් පහර පරදී. එක්වරම ඉදිරියට හමු වූ ගල් පරයක් මතින් ගමන් කළ රබර් ඩිංගිය ගැස්මක් සහිතව උඩ විසි විය. චන්න මහ හඬින් බෙරිහන් දෙනු මට යන්තමට ඇසුණි.“Jackson, Cafeful!”මට මතක එපමණකි. මා ඩිංගියෙන් වෙන් වී උඩින් විසි වී ගොස් බොර ජලය මත ගිලී ගියේය. ඒ ක්ෂණයෙන් මා දළ රළ පෙළ තුළ වේගයෙන් ගසා ගෙන යයි. ගං දිය තුළදී මා දෑස් හැරියෙමි. කහ පැහැති බොරදිය තුළින් අධික වේගයෙන් ගසාගෙන යන මා ඉදිරියට බරපතළ ගල් ගෙඩි හමුවෙයි. ඒවාවල ඔළුව හැපුණහොත් මගේ හෙල්මටය තිබුණ ද ඔළු කටු කුඩුවේ යැයි සිතෙන තරම් ගසාගෙන යෑම වේගවත් වී තිබේ.මම හොඳින් පිහිනීම ප්‍රගුණ කොට සිටින්නෙක්. එහෙත් ලෝකයේ හොඳ ම පිහිනුම් සූරයා වුවද මේ ගැඹුරු සැඩ පහරේදී මකුණෙකු, මදුරුවෙකු තරම්වත් ශක්ති නැත්තෙකු බවට පත්වෙයි. මට මා බේරාගත නො හැක. මට මගේ ධෛර්යයෙන් පලක් නැත. මේ වේගයෙන් ගෙවී යන්නෙ මගේ අවසන් තත්පර කිහිපය යැයි මම සිතා ගත්තෙමි.මට මගේ අතපය වලංගු නැත. දැන් දැන් මගේ හිස ගලක වැදී කුඩුපට්ටම් වී යන අයුරු මට සිතෙයි. එහෙත් මා ඉදිරියට හමු වූ කිසිදු ගල් පරයක මා වැදුණේවත් නැත. ක්ෂණියෙන් මා දිය ඇල්ලෙන් පහළට ඇද වැටෙන බව මට දැනිණි. ඉන් පසු මා ගැඹුරු දියේ යටට ම ගිලී ගියේය. ලයිෆ් ජැකට්ටුවේ පිහිටෙන් ඊළඟ තත්පරයේ යළිත් මා උඩ මතුවන විට මරණාසන්න මගේ අවසන් හුස්මට පෙර හුස්ම වායු ගෝලය හා ගනුදෙනු කළේ ය. මගේ දිවි රැකී තිබුණි. මා දැන් නො කැලඹුණු ජල තලයක පා වෙමින් සිටී. ඩිංගිය සෙසු අය ද සහිතව මොහොර ඉවුරේ රැඳී සිටිනු දුටු මම වහ වහා ඒ වෙත පීනා ගියෙමි. පුදුමයකි! අනූ නවයයි දශම නවයෙන් මගේ දිවි බේරී තිබේ.ලබන සතියේ :- හෝටර්ටන් තැන්නට පයින් ගියෙමි.ජැක්සන් ඇන්තනීwww.jacksonanthony.comඡායාරූප - කෝසල මකුලොලුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112041</link>
    <topic>යාත්‍රා</topic>
    <author>තුෂාරි</author>
    <content>යාත්‍රාසිංහල සිනමාවේ ප්‍රවීණතම, අති දක්‍ෂතම චරිතාංග රංගන ශිල්පිනියක වන ගීතා කුමාරසිංහ පසුගිය දිනෙක සුවිශේෂී කාර්යයක නිරත වූ බව අපට දැනගන්නට ලැබුණා.කලාකාරිනියක, දේශපාලනඥවරියක ලෙස කොතෙකුත් විනිශ්ච මණ්ඩලවල කටයුතු කළද ප්‍රථමවරට පුංචි තිරයේ මහා කලා මංගල්‍යය වන සුමති ටෙලි සම්මාන උළෙලේදී ටෙලිනාට්‍ය සඳහා වූ විනිශ්චය මණ්ඩලයේ සාමාජිකාවක ලෙස සුවිශේෂී කාර්ය භාරයක් ඇයට ඉටු කරන්නට ආරාධනා ලැබිලා.මේ සුවිශේෂී අත්දැකීම ගැන ඇය අපත් සමඟ කතාබහ කළා. “ඇත්තටම මේ සම්මාන උළෙලේ ටෙලිනාට්‍ය විනිශ්චය කිරීම සඳහා සම්බන්ධ වෙන්නට මට ආරාධනා කිරීම ගැන මම සතුටු වෙනවා.මේ උලෙළට ඉදිරිපත් කර තිබුණු සෑම ටෙලි නාට්‍යයක්ම ඉතාම හොඳින් නරඹලා අධ්‍යයනය කරලා අපක්‍ෂපාතීව හොඳම ටෙලිනාට්‍ය නළුවා, නිළිය, සහාය නළුවා, නිළිය, හොඳම ටෙලිනාට්‍යය, ටෙලිනාට්‍ය අධ්‍යක්‍ෂණය වැනි ඉසව් බොහෝ ප්‍රමාණයකට සම්මාන ලබාදීමට අපිට හැකිවුණා.”ඇත්තටම කියන්න සතුටුයි මේ ටෙලිනාට්‍යවල රඟපෑ නළු නිළියන්ගේ දක්‍ෂතා, රංගන වින්‍යාස, ඉරියව්, රඟපෑමේ තාත්විකත්වය, ස්වභාවිකත්වය මේ හැමදේම ඉතාම හොඳින් නිරීක්‍ෂණය කරලයි සම්මාන ලබා දුන්නේ.මම යෝජනා කළ අයම සම්මානයට පාත්‍රවීම ඇත්තටම මට සතුටක්. මෙවැනි අර්ථවත් දෙයකට දායකවීමට ලැබීම ගැන මම ඉන්නේ සැබෑම තෘප්තියකින්.ගීතා එහෙම කිව්වේ නිරහංකාර සුන්දර හිනාව මුවේ පුරවගෙන.සම්මානයක් ලැබුණු ගමන්නිෂ්පාදකයෙක් හමුවෙලාතමන් නිර්මාණය කළ පළමු ටෙලි වෘත්තාන්තයෙන් ම සම්මානයට පාත්‍රවීම තරම් අධ්‍යක්‍ෂවරයෙක් ලබන සතුටක්, වාසනාවක් කලා ජීවිතේ තවත් තිබෙනවාද? එවැනි භාග්‍යයක් ලබපු අධ්‍යක්‍ෂවරයෙක් ගැන පසුගිය දා අපට ආරංචි වුණා.ඒ චාමර පීරිස්. චාමරගේ කුලුඳුල් ටෙලිනාට්‍ය අධ්‍යක්‍ෂණය ‘අයාල්’ ප්‍රධාන සම්මාන උළෙල දෙකකදීම ඇගැයුමට ලක්වීම ඔහුට වගේම ‘අයාල්’ ටෙලිනාට්‍යය නරඹපු ප්‍රේක්‍ෂකයන්ටත් සතුටක් වුණා.”මම අධ්‍යක්‍ෂණය කළ ප්‍රථම ටෙලිනාට්‍යය මේ විදිහට සම්මානයට පාත්‍රවීම ඇත්තටම ලොකු සතුටක්. ප්‍රවීණ අධ්‍යක්‍ෂවරුන්ගේ ටෙලිනාට්‍ය අතරට මගේ ටෙලිනාට්‍යයත් නිර්දේශ වීම සහ සම්මාන ලැබීම විශාල ජයග්‍රහණයක් ලෙසයි මම දකින්නේ.සුමති සම්මාන උළෙලේදී හොඳම කැමරා අධ්‍යක්‍ෂණය, හොඳම සංස්කරණය වගේ ම ප්‍රශස්ත ඇගැයීම් සම්මානයක්, කුසලතා සම්මානයක් අපිට හිමි වුණා. ඒ වගේම විවිධ සම්මාන සඳහා ද නිර්දේශ වුණා.මම හිතාගෙන හිටියේ පළමු ටෙලිනාට්‍යයේ සාර්ථකත්වය මත දෙවැනි ටෙලිනාට්‍යය නිර්මාණය කරනවා කියලා. එහි පිටපත් රචනා කරලා අවසන්. මම සම්මානය අරගෙන වේදිකාවේ ඉඳලා මීටර් පනහක්වත් ඉදිරියට එන්න ලැබුණෙ නැහැ. දෙවන ටෙලිනාට්‍යයට නිෂ්පාදකවරුන් කිහිප දෙනෙක් ම ඉදිරිපත් වුණා. ඇත්තටම මගේ දෙවැනි ටෙලිනාට්‍ය නිර්මාණයට මේ සම්මාන විශාල ශක්තියක්.ප්‍රියයන්ගෙන් වෙන්වීමේ දුකකල්‍යාණ මිත්‍රයෝ ඇසුරු කරන්න ලැබීම වාසනාවක් හැටියට සලකනවා. එවැනි මිතුරන් අපට හමුවෙන්නෙත් කලාතුරකින්. ඒ කලණ මිතුරෙක් හදිසියේ වියෝ වූවොත් අපට කොයිතරම් කම්පනයක් දැනෙයිද? අපේ සිනමාවේ ජනප්‍රිය චිත්‍රපට නිෂ්පාදකවරයකු සේම චිත්‍රපට අධ්‍යක්ෂවරයකු ද වන සුනිල් අරුණ වීරසිරි ට මේ කම්පනය පසුගිය සතියේදී විඳින්න සිදුවුණා.ඔහු ඉතාම සමීපව ඇසුරු කළ මිතුරකු වූ ‘නිලේකා ජුවලර්ස්’ සමූහ ව්‍යාපාරයේ අධිපති වූ ජී.ජී.ඒ.ගුණසේන මහතා පසුගියදා අප අතරින් වියෝ වුණා.”මා මිතුරු ගුණසේනයන් මට හමුවෙන්නේ මගේ ගමේදී. ඔහු මාතර ප්‍රදේශයේ උපන් සුප්‍රසිද්ධ ව්‍යාපාරිකයෙක්. ඔහුගේ ජුවලරි ෂොප් මාතර, ගාල්ල, නුගේගොඩ, කුරුණෑගල, කිරිබත්ගොඩ ආදී ප්‍රදේශ රැසකම තිබෙනවා. නමුත් ඔහු මනුෂ්‍යයෙක් වශයෙන් ගත්තම හරිම සරල නිහතමානී සුන්දර මිනිසෙක්. මම ගමේ ඉන්න කාලේ මගේ ආදර්ශය වුණෙත් ඔහුයි.ඔහු දනට පිනට ළැදි සංවේදී මනුෂ්‍යයෙක්. මට මතකයි සුනාමි ආපු වෙලාවේ ඔහුගේ වියදමින් ගෙවල් ගණනාවක් හදල දුන්නා. ඒ වගේම තමයි ඔහු කලාවටත් හරියට ආදරය කරපු කෙනෙක්. ස්වාධීන රූපවාහිනී සේවයෙන් සෑම පෝයකටම විකාශය වන ‘යොවුන් සිතට දහම් සිසිල’ වැඩසටහනට නිෂ්පාදන අනුග්‍රහය දැක්වූයේ ඔහුයි.ඒත් එක්කම පසුගියදා අප අතරින් වෙන්වුණු ප්‍රවීණ නළුවෙකු වූ ස්ටැන්ලි පෙරේරා අධ්‍යක්ෂණය කළ ‘දිය බෙදුම’ ටෙලි නාට්‍යය නිෂ්පාදනය කළෙත් ඔහු. ඔහුගේ ලොකු බලාපොරොත්තුවක් තිබුණා ඉදිරියේදී හොඳ චිත්‍රපටයක් නිෂ්පාදනය කරන්න.කොහොම වුණත් ඔහුගේ මේ හදිසි වියෝගය මගේ හදවතට තදින්ම දැනුණු දෙයක්.අපේ පවුලේ ඥාතියෙක්, සමීපතම හිතවතකුගේ වෙන්ව යාම දැඩි විදියට හිතට දැනෙනවා.ඔහු වගේ සරල නිහතමානී ආදර්ශවත් චරිත ජීවිත කාලයේදී අපට මුණගැසෙන්නේ බොහොම අඩුවෙන්. ප්‍රියයන්ගෙන් වෙන්වීම සැබැවින්ම දුකක්.උමයංගනා ඇඟලුම් කර්මාන්තයේ ප්‍රවර්ධනයටමේ දිනවල විශේෂ කාර්යක නිරත වෙන රංගන ශිල්පිනියක් තමයි උමයංගනා වික්‍රමසිංහ.උමයංගනා ටෙලිනාට්‍ය හා විවිධ වැඩසටහන් හරහා පසුගිය කාලය පුරාම අප හමුවට ආවත් මේ දවස්වල ඇය ඇඟලුම් කර්මාන්තයේ ප්‍රවර්ධනය උදෙසා වන වැඩසටහනක බරටම වැඩ කියලා අපිට ආරංචි වුණා.මේ ගැන උමයංගනාගෙන්ම අපි විමසා බැලුවා. “මේ වැඩසටහන ඒකාබද්ධ ඇඟලුම් සංගම් සංසදය මඟින් සිදුකෙරෙන කාර්යයක්. එහිදී ලංකාව පුරාම ඇඟලුම් කර්මාන්ත තිබෙන දිස්ත්‍රික්කවලට ගිහින් එම කර්මාන්තයේ නියැලිලා සිටින සියලු දෙනාගේ ම වෘත්තීය මට්ටම එහි වටිනාකම ගැන දැනුම්වත් කරමින් එය ප්‍රවර්ධනය කිරීම තමයි සිදුවෙන්නේ. මෙයට මාත් සමඟ කලාකරුවන් කිහිප දෙනකුම එක්ව සිටිනවා.ඒ නිසා ඒ වෙනුවෙන් මේ දිනවල වෙහෙසෙනවා. ඊට අමතරව ටෙලිනාට්‍ය කිහිපයකටම රංගනයෙන් දායක වුණා. උමයංගනා පැවසුවේ කාර්ය බහුලත්වයෙන් මඳකට මිදෙමින්.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112042</link>
    <topic>හිනා කතා</topic>
    <author/>
    <content>හිනා කතාහන්දියේ නුග ගහ යට තෙල් බෙහෙත් වෙළෙන්දා රසකතා කියමින් තෙල් බෙහෙත් වෙළෙඳාම ජයටම කරගෙන යමින් සිටියේය. එතැනින් යන්නට ආ සෙනරත් සෙනඟ අතරින් හිස පොවා ඔහු ගේ කතාවට මඳක් ඇහුම්කන් දුන්නේය. තට්ට හිසක් ඇති තෙල් බෙහෙත් වෙළෙන්දා විකුණමින් සිටියේ කේශාවර්ධන තෛලයකි.’තමුසෙ මහ ලොකුවට ඔළුවේ කෙස් වැවෙන තෙල් විකුණුවට තමුසෙගෙ ඔළුවේ එක කෙස් ගහක්වත් නැහැනෙ’ සෙනරත් කීවේ ඔලොක්කුවට මෙනි.බෙහෙත් වෙළෙන්දා ද සාවඥ සිනාවක් මුවඟ රඳවා ගනිමින් මෙසේ පිළිතුරු දුන්නේය.’ඉතින් මොකද වෙන්නෙ?’ අපේ තාත්තා කළෙත් මේ වගේම වෙළෙඳාමක්. හැබැයි එයා විකුණුවේ බ්‍රෙසියර්’යකඩ බඩු කඩයේ පිටුපසට වී කෑම කමින් සිටි දැදිගම තමා ආහාර ගන්නා තෙක් මුදල් කවුන්ටරයේ වාඩිවී සිටි තම බිරිඳට ඇසෙන සේ මෙසේ කීවේය.’මට හරි ප්‍රශ්නයක්නෙ ඒයි මේ වෙලා තියෙන්නෙ. හැමදේම අමතක වෙනවා.’’ඔන්න ඕක අමතක කරලා දාන්ඩ අනේ.’ බිරිඳ කවුන්ටරයේ සිට පිළිතුරු දුන්නාය.ඒක තමයිවෛද්‍යවරයා වෙත ගිය ලකී තම කමිසය ගලවා සිරුර පුරා මතුවී තිබූ බිබිලි වෙත ඔහුගේ අවධානය යොමු කරවමින් මෙසේ ඇසීය.’ඩොක්ටර්, මට මේ හැදිලා තියෙන්නෙ පැපොල ද, එහෙමත් නැත්නම් සමාජ රෝගයක්ද?’’මේක නං සමාජ රෝගයක්. පැපොල් වෙන්ඩ බැහැ’ වෛද්‍යවරයා ලකී තියුණු ලෙස පරීක්ෂා කර බලා කීවේය.’ඒක තමයි මට පැපොල් හැදෙන්න විදියක් නැහැ..’ ලකී කීවේය.ජයවර්ධන මුදලාලි හට තම කඩයේ කටයුතු බලා කියා ගැනීම සඳහා අවංක අතවැසියකු අවශ්‍ය විය. ඉරිදා පුවත්පතක ඒ පිළිබඳ දැන්වීමක් පළකිරීමෙන් පසුව කීපදෙනකුම පැමිණි නමුත් ඔවුන් කිසිවකු මුදලාලිගේ හිතට ඇල්ලුවේ නැත.’තමුසෙ කැමැතිද මහන්සි වෙලා වැඩ කරන්න?’ අන්තිමට ආ චන්ද්‍රසේන ගෙන් මුදලාලි ඇසීය.’අපොයි නෑ’ චන්ද්‍රසේන ගත්කටටම පිළිතුරු දුන්නේය.’හරි, තමුසෙ හෙට ඉඳලා වැඩට එනවා. මෙහේ ඇබෑර්තුවට ආපු අයගෙන් තමුසෙ විතරයි බොරු කිව්වේ නැත්තෙ’ මුදලාලි කීවේය.’මට හරිම අමාරු වුණේ මගේ 35 වැනි අවුරුද්ද පහුකරගන්ඩ..’ නිලූකා කාර්යාලයේ තේ බොමින් සිටියදී සේපාලිකා සමඟ කීවාය.’මොනවා! හරි පුදුමයිනෙ එහෙම වෙන්නෙ කොහොමද?’’ඔයාට කියන්ඩ මෙයා, මට 35 වැනි අවුරුද්ද පහු කරන්ඩ හරියටම අවුරුදු 10ක් ගියා’ නිලූකා බෙලෙක් හ¼ඩින් තෙපලාය.ලියනගේ තම පුතාත් ලේලිත් සමඟ මංගල සාදයකට සහභාගි වී නිවෙස බලා ආවේ රාත්‍රී දහයට පමණය. ටොපියක් හපමින් පැමිණි හෙතෙම තම නිවෙස වෙත දිවෙන පටු පාරේ නැවතී බිම අතගාමින් යමක් සොයනු දුටු ඔහුගේ පුතා මෙසේ ඇසීය.’මොනවද තාත්තෙ බිම වැටුණේ?’’මේ ටොෆී කෑල්ලක්’ සැහැල්ලුවෙන් කී ලියනගේ නැවතත් පහත්වී බිම අතගාන්නට විය.’ඕක හොයන්ඩ ලැජ්ජා නැද්ද? ඔන්න ඔහෙ යමු ගෙදර’ පුතා කීවේය.’එහෙම කොහොමද? මගෙ දත් කුට්ටම ඒකෙනෙ’ ලියනගේ කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112043</link>
    <topic>විඳින්න ඕනෙ උපරිමය මම විඳලා තියෙනවා</topic>
    <author>ගාමිණී සුසන්ත</author>
    <content>විඳින්න ඕනෙ උපරිමය මම විඳලා තියෙනවාඅභිෂේකා විමලවීරඇය සුභාෂිණී අභිෂේකා විමලවීර. බොහෝ දෙනෙක් ඇයව හඳුන්වනු ලබන්නේ අභිෂේකා නමින්. අභිෂේකා කලා පරපුරක එක් පුරුකක්. පුංචි අවධියේම ස්වාධීන රූපවාහිනී සේවයේ “ළහිරු මඬළ” ළමා වැඩසටහන මෙහෙයවමින් කලා ලොවට පිවිසුණු ඇය; මේ වන විට කලා ක්ෂේත්‍රයේ බොහෝ දුරක් ඇවිදින්. “අද තරුවක් සමග වරුවක්” විශේෂාංගය වෙන්වන්නේ අභිෂේකා සමග කළ කතාබහ වෙනුවෙන්.අභිෂේකා ඔබේ පවුලේ තොරතුරු මුලින්ම කතා කළොත්...?මගෙ තාත්තා සුනිල් විමලවීර. අම්මා දමයන්ති විමලවීර. තාත්තා ගීත රචකයෙක්. ඒ වගේ සිනමාවට සම්බන්ධ කෙනෙක්. මගෙ අම්ම රූපලාවණ්‍ය ක්ෂේත්‍රයේ ඉදිරියෙන්ම සිටින කෙනෙක්. මගෙ ලොකු තාත්තා සරත් විමලවීර. ඔහුත් ජනපි‍්‍රය ගීත රචකයයෙක්; ඒ වගේම දක්ෂ ගුවන් විදුලි නිවේදකයෙක්. අපේ පවුලේ එකම දරුවා මම.ඔබ සංගීතයට යොමු වුණේ කොහොමද?මම පාසල් ගියේ ගාල්ලේ ශ්‍රී ගාර්හා කන්‍යාරාමයට සහ ශාන්ත පාවුළු බාලිකා විදුහලට. පාසල් යන කාලෙත් මම ගීත ගායනයට කැමැතියි; තරමක් දක්ෂයි. ඒ අභාසය මට ලැබුණෙ දෙමව්පියන්ගෙන්. මගෙ දෙමව්පියන්ට ගීත ගයන්න පුලුවනි. සනත් නන්දසිරි සර් යටතේ මම සංගීතය වැඩිදුරටත් ඉගෙන ගත්තා. සංගීත විශාරද විභාගයත් මම කළා.කලා ක්ෂේත්‍රයට එන්න පුංචි කාලෙ ආශාවක් තිබුණද?මගේ පවුලෙ වැඩිහිටියන්ගේ කලා හැකියාවන් මට උපතින්ම උරුම වෙලා තියෙනව කියල හිතෙනවා. පුංචි කාලෙ මගෙ ආශාව වුණේ වෛද්‍යවරියක් වෙන්න. උසස් පෙළට මම තෝරාගත්තෙ ජීව විද්‍යා විෂයන්. උසස් පෙළ පන්තියෙ අවුරුදු දෙකෙන් පළමු අවුරුද්ද ජීව විද්‍යා විෂයයන් ඉගෙනගෙන දෙවැනි අවුරුද්දෙ මම කලා විෂයයන් කළා. විභාගයට මම ඉදිරිපත් වුණේ කලා විෂයන්ගෙන්. එකවරම මට විශ්ව විද්‍යාලයට යන්න ලැබුණා. කොළඹ විශ්ව විද්‍යාලයෙන් මම සාමාන්‍ය උපාධිය පසුගිය දවස්වල ලබාගත්තා.එතකොට ඔබ නිවේදිකාවක් වුණේ?එක දවසක් ගෙදර ඉන්නවිට ස්වාධීන රූපවාහිනියෙන් ප්‍රචාරණයවුණු දැන්වීමක් දැක්කා ළමා නිවේදක නිවේදිකාවන් බඳවා ගන්නවා කියල. ඒකට ඉල්ලුම් පත්‍රයක් දමල මම ඒ ගැන තාත්තාට කිව්ව. තාත්ත තමයි මගෙ අතින් අල්ලගෙන ස්වාධීන රූපවාහිනියට එක්කගෙන ගියේ. ඒ පරීක්ෂණයෙන් මම සමත් වුණා. ‘ළහිරු මඬල’ තමයි මම මුලින්ම ඉදිරිපත් කළ වැඩසටහන. ඊට පසුව සමනල උයන, සෙල්ලම් ගෙදර, හැඩකාර හැන්දෑව, දේදුනු හැන්දෑව, ලස්සන ගෙදර වැනි වැඩසටහන් ඉදිරිපත් කිරීමට දායක වුණා. මගේ කලා දිවියේ මහගෙදර තමයි ස්වාධීන රූපවාහිනිය.ගායිකාවක් ලෙස මේ වන විට ඔබ කොතෙක් දුරක් පැමිණ තිබෙනවාද?මගෙම ගීත කීපයක් ම මේ වන විට මම ගයල තියෙනව. උදයකාන්ත වර්ණසූරිය මහතා අධ්‍යක්‍ෂණය කළ ‘චැලෙන්ජර්’ චිත්‍රපටයේ ගීතයක් ගයන්න මට අවස්ථාව ලැබුණා. ඒ වගේම “අමා” ටෙලි නාට්‍යයේ, “චරිතයකට පාට දෙන්න” සිරස රූපවාහිනියේ ‘රැජින’ ටෙලි නාට්‍යයේත් තේමා ගීත ගයන්න මේ වන විට මට අවස්ථාව ලැබිල තියෙනව. ‘අමා’ ටෙලි නාට්‍යයේ තේමා ගීතය මගේ ගායන දිවියේ සන්දිස්ථානයක්. ඒකට මාව තෝරා ගැනීම ගැන සාන්ත සොයිසා මහතාට සහ ළහිරු අයියට ස්තුති වන්ත වෙනවා. මීට මාස කීපයකට පෙර ”සීමා නෑ” නමින් ඒක පුද්ගල ගීත ප්‍රසංගයක් පවත්වන්න මට හැකි වුණා. ඒක තිබුණේ කොළඹ විශ්ව විද්‍යාලයේ.ඒ ප්‍රසංගය සාර්ථක වුණාද?හිතුවාටත් වැඩිය හොඳට ඒක සාර්ථක වුණා. මට ඕනෑ කළා විශ්ව විද්‍යාලයෙන් පිටවෙන්න ඉස්සර වෙලා කලා අංශයෙන් යමක් කරන්න. ඒ අරමුණයි, “සීමා නෑ” ප්‍රසංගය පැවැත්වීමෙන් මම ඉටු කරගත්තේ. විශ්ව විද්‍යාලයෙන් පිට වුණාට පස්සෙ විශ්ව විද්‍යාලය ඇතුලේ සංගීත ප්‍රසංගයක් පවත්වන්න ඉඩ ලැබෙන්නේ නෑ. ඒ ප්‍රසංගය පවත්වන්න මට ගොඩක් දෙනෙක් උපකාර කළා. ලංකාවේ විශ්ව විද්‍යාල බොහොමයකින් ප්‍රසංගය බලන්න ආව. නව පරපුරේ කලා ශිල්පීන් වගේම ප්‍රවීණ කලා ශිල්පීන් රැසක්ම මගෙ ප්‍රසංගය නරඹන්න ආව. ඒ ගැන මට තියෙන්නෙ නිහතමානී ආඩම්බරයක්.මේ දවස්වල ඔබ මොනවද කරන්නෙ?මේ දවස්වල නිවේදන කටයුතුවලට වඩා මම වැඩි අවධානයක් යොමු කරන්නෙ ගායන කටයුතුවලට. ‘සංහිඳ’ වැඩසටහනේ ගීත ගයනව. ඒ වගේම මගේ “සීමා නෑ” ගීතය සඳහා රූපරචනාවක් කරන්න මේ දිනවල සූදානම් වෙනවා.රංගනයට යොමුවෙන්න බලාපොරොත්තුවක් නැතිද?කොහෙත්ම නෑ.රූපලාවණ්‍ය ක්ෂේත්‍රය ගැන ඔබේ ආකල්පය...?මගේ අම්ම දක්ෂ රූපලාවන්‍ය ශිල්පිනියක්. ඇය භාවිතා කරන්නෙ ඉන්දියානු රූපලාවණ්‍ය ශිල්පීය ක්‍රම. එය වෙනමම හදාරන්න ඕන විෂයක්. මගෙ ආශාවක් තියෙනව ඒ විෂයත් ඉන්දියාවට ගිහිං ඉගෙනගන්න.ඔබ පොතකුත් එළිදැක්වූවා නේද?නිසඳැස් ලියන්න මම හරිම කැමැතියි. මම ලියපු නිසඳැස් කිහිපයක් තමයි ”නොහිමි” නමින් එළි දැක්වුණේ.යෞවන ප්‍රේමය ඔබට සමීපද?ඇත්තෙන්ම ඔව්. පුංචි කාලෙ ඉඳලම මම ඒ ඒ වයසෙදි විඳින්න ඕන හැමදේම මම උපරිමයෙන් විඳල තියෙනව. පවුලේ එකම දරුවා නිසා දෙමව්පියන්ගෙ ආදරය මට උපරිමයෙන් ලැබුණා. ඒ ගැන මට හරිම සතුටුයි. මේ වනවිට මම යෞවන ප්‍රේමය උපරිම විදියට ලබමින් ඉන්නවා. ලබන වසරේ මගේ විවාහය සිදුවේවි.ගාමිණී සුසන්තඡයාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112044</link>
    <topic>සිංහයා උමතුසං වරුසාවට පණ දෙයි</topic>
    <author>තුෂාරි වික්‍රමසිංහ</author>
    <content>සිංහයා උමතුසං වරුසාවට පණ දෙයිගල්ලෙන බිඳලා... ලෙන් දොර ඇරලා...සිංහ... බා... සිංහ... බා... සිංහ... බා..වරෙක ප්‍රේක්‍ෂක හදවත් ප්‍රකම්පනය කරමින් තවත් වරෙක නිවා සනසවමින් ඔහු මුවඟින් මේ ගී දස දහස් වතාවක් ගැයුණේ, රැඟුණේ වේදිකාව මතයි. ඒ සොඳුරු යුගය ගෙවී ගිය අතීතයට අයිති වුණත් ජය ශ්‍රී චන්ද්‍රජිත් ගේ හදවතේ ගැඹුරුම තැනක ඒ මතකය අදටත් දිවිමන්ව ඇතුවාට සැක නැත.මෙරට නාට්‍ය වංශ කතාවේ අග්‍රගණ්‍ය නාටකය වූ ‘සිංහබාහු’ හි ‘සිංහයා’ ලෙස අතිශය ප්‍රබල නිරූපණයක යෙදෙමින් එහි කලාත්මක හා සාහිත්‍යමය අගය මැනැවින් නිරූපණය කළ ‘ජය ශ්‍රී චන්ද්‍රජිත්’ සිංහබාහු නාටකය ස්වර්ණ ජයන්තිය සමරන මේ වසරේ වේදිකා නාට්‍ය නිෂ්පාදකවරයකු ලෙස කල එළි බැසීම සුවිශේෂී කාරණයක් වෙයි.සෝමපාල ගුªණධීරයන් රචනා කරමින් පද්මශීල සිල්වා මුලින් නිෂ්පාදනය කළ ‘උමතු සං වරුසාව‘ නාටකය යළිත් වරක් කරළියට ගෙන එමින් වේදිකාවේ සොඳුරු ආඥාදායකයෙකු ලෙස අත්පොත් තබන මේ කලාකරුවා සමග ‘සිංහබාහු ස්වර්ණ ජයන්තිය’ සහ ‘උමතුසං වරුසාව‘ නාටකය පිළිබඳ කළ කතාබහකි මේ.වසර 30 කට අධික කාලයක් ඔබ සිංහයා ලෙස රඟ පෑ ‘සිංහබාහු’ නාටකයට අඩසිය වසක් සපිරීම පිළිබඳ ඔබේ අදහස කුමක්ද?”ලංකාව වගේ රටක වේදිකා නාට්‍යයක් අවුරුදු 50 ක් සපුරනවා කියන්නේ මං හිතන විදිහට එය ලොකු භාග්‍යයක්. මොකද දීර්ඝ කාලීනව එවැනි නාට්‍යයක් එක දිගට අවුරුදු 50 ක් සක්‍රීයව වේදිකාගත කිරීම ලෙහෙසි පහසු කටයුත්තක් නෙමේ.වෙනත් දියුණු රටවල නම් දිනපතා, අවුරුදු විසිපහ, තිහ එක දිගට වේදිකාගත වෙන නාට්‍ය තිබෙනවා. විශේෂයෙන් එංගලන්තය ගත්තොත් ශේක්ෂ්පියර් නාට්‍ය එහි දිනපතා වේදිකාගත වෙනවා. නමුත් ලංකාව වැනි රටක එවැනි වාතාවරණයක් නැතිව ‘මනමේ’, ‘සිංහබාහු’ නාටක දෙක තමයි පළමු වතාවට අඩසිය වස පූර්ණය වාර්තා කරන්නේ.ඒ වසර පනහ තුළ යම් යම් හේතු මත මාස දෙක තුන මේ නාට්‍යයන් වේදිකාගත නොවී නැවතිලා තිබුණට හුඟාක් වේලාවට ප්‍රසිද්ධ වේදිකාවේ රංගගත වුණා. එය ඉතාම සුවිශේෂී දෙයක්. අවුරුදු පනහක් නොකඩවා වේදිකා නාට්‍යයක් පවත්වා ගෙන ආවා කියන්නේ අපේ නාට්‍ය ක්‍ෂේත්‍රයේ අපි ලැබූ සුවිශේෂී ජයග්‍රහණයක්.”සිංහබාහු නාටකයේ තුන්වැනි සිංහයා ඔබ ඔබට පෙර එම චරිතය නිරූපණය කළ අය ගැන සඳහන් කළොත්?”මම නාට්‍ය ක්‍ෂේත්‍රයට අවතීර්ණ වෙන වකවානුවේ මේ නාට්‍ය නැරඹීමට මට එතරම් පුරුද්දක් තිබුණේ නැහැ. මට පෙර මාක් ඇන්ටනී ප්‍රනාන්දු සහ සමන් බොකලවෙල කියන රංගන ශිල්පීන් තමයි සිංහයා චරිතය නිරූපණය කළේ. මම දැකල නැහැ මුල් සිංහයන් දෙදෙනාම ‘සිංහයා’ චරිතය රඟ දක්වනවා. නමුත් සමන් බොකලවෙල මේ චරිතය නිරූපණය කරනවා වරින් වර මගේ යහළුවන් සමඟ නාට්‍ය පුහුණුවන ස්ථානයට ගියාම දැකල තිබෙනවා. ප්‍රේක්‍ෂකයෙක් විදිහට ප්‍රේක්‍ෂකාගාරයේ ඉඳගෙන ඒ අයගේ රඟපෑම් මම හරියටම දැකල නැහැ. නමුත් මට එකම එක වරක් භාග්‍යය ලැබුණා මාක් ඇන්ටනී සිංහයාට රඟපානවා බලන්නට. ඔහු එංගලන්තෙ ඉඳල ආපු වේලාවක (එතකොට සිංහයා චරිතය නිරූපණය කළේ මම) සරච්චන්ද්‍ර මහත්තයගෙන් අවසර අරගෙන එක වරක් ලයනල් වෙන්ඩ්ට් එකේදී සිංහයා චරිතය නිරූපණය කළා. මම ඒ වෙලාවෙ ප්‍රේක්‍ෂකාගාරයේ ඉඳගෙන ඒ දිහා බැලුවා. ඒ ඇරෙන්න ඒ දෙදෙනාගේ රඟපෑම් ගැන මට විශේෂයෙන් යමක් කියන්න බැහැ. ඒත් මම හිතන දෙයක් තමයි මෙවැනි නාට්‍යයක පළමු වැනි නළු කණ්ඩායමට ඇතුළත්වීම ඒ අය ලැබූ භාග්‍යයක් කියලා. ’ඔබට ‘සිංහබාහු’ නාට්‍යයේ ‘සිංහයා’ ලෙස චරිත නිරූපණය කිරීමට අවස්ථාව ලැබුණේ කොහොමද?1980 දි තමයි සිංහයා ලෙස චරිත නිරූපණය කරන්නට මට අවස්ථාව ලැබුණේ. මම නාට්‍ය ක්‍ෂේත්‍රයට අවතීර්ණ වෙන්නේ 1971 ‘රට බාරයි නුඹට පුතේ’ වේදිකා නාට්‍යය හරහා. ඉන්පසුව මම කොළඹ විශ්ව විද්‍යාලයට ඇතුළත් වුණා. දයානන්ද ගුණවර්ධන මගේ නාට්‍ය නරඹලා මාව ඔවුන්ගේ නාට්‍යවලට ගත්තා. ඒ අතරම මම විශ්ව විද්‍යාලෙ ඉන්න කාලේ ධම්ම ජාගොඩ රංග ශිල්ප ශාලිකාව ආරම්භ කළා. ඒ කාලෙ ‘මහාසාර’ නාට්‍යයට නළුවන් තෝරනවා. ඉතින් මමත් ඒකට ගියා. ධම්ම ජාගොඩ තමයි එය නිෂ්පාදනය කළේ. ධම්ම මාව සරච්චන්ද්‍ර මහත්තයා ගාවට එක්කගෙන ගිහින් ‘මහාසාර’ නාට්‍යයට සම්බන්ධ කෙරුවා. එතැනින් පස්සේ ‘මනමේ’, ‘එලොව ගිහිං මෙලොව ආවා’, ‘රත්තරං’ වගේ සරච්චන්ද්‍ර මහත්තයගේ බොහෝ නාට්‍යවල රඟපෑවා. එහෙම ඉන්දැද්දී තමයි ‘සිංහබාහු’හී සිංහයාට හිඩසක් ඇති වන්නේ. එතැන දී සරච්චන්ද්‍ර මහත්තයා මට කතා කළා සිංහයා චරිතය කරන්න. මම එයට කැමැති වුණා.ඔබ ඒ වෙනුවෙන්ම නර්තනය හැදෑරුවාද?”ඔව්. මම සරච්චන්ද්‍ර සිංහයාට රඟපාන්න කියලා යෝජනාව ගෙනාව හැටියෙම ඉල්ලුවේ මට අලුතෙන් නැටුම් පුරුදු කරන්න කියලයි. ඒ අනුව ඉඹුල්ගොඩ කියල මාස්ටර් කෙනෙක් මුල් අඩිතාලමේ ම ඉඳන් මට නැටුම් ඉගැන්නුවා. ස්ටෙප්ස් ඉගැන්නුවා. එනිසාම චරිත නිරූපණයේදී මුල් සිංහයන්ට වඩා වැඩි වෙහෙසක් මට දරන්න සිදුවුණා. ඔහු ඉගැන්වූ දේ හදාරමින් ඒ ලබපු නැටුම් පුහුණුව චරිතයට සම්බන්ධ කරමින් චරිතය ඉතා හොඳින් ගොඩනගන්න මට හැකිවුණා.”’සිංහබාහු’ අඩසිය වස සමරන මොහොතේ ඔබ වේදිකා නාට්‍ය නිෂ්පාදකවරයෙකු විදිහට දොරට වඩිනවා. ඒ ‘උමතුසං වරුසාව“ හරහා. මේ ගැනත් කතා කරමු.”මම නාට්‍ය ක්‍ෂේත්‍රයට පැමිණියේ දැනුම ලැබුවේ මේ රටේ නාට්‍ය කලාවේ ප්‍රවීණයන් ඇසුරින්. ඔවුන් සමඟ එකතුවෙලා වැඩකරන්න, ඒ වගේම මම වැඩකරපු හැම ප්‍රවීණයකුගෙන්ම මට යම් දෙයක් ඉගෙන ගන්න පුළුවන් වුණා. හැමදාමත් මට ආසාවක්, පුරුද්දක් තිබුණා ඔවුන් දුන් දේ අධ්‍යයනය කිරීමට. ඒ වගේම ඕනෑම නාට්‍යයක ඕනෑම චරිතයක් රඟපාන්න මට හැකියාව තිබුණා. රංගන ශිල්පියෙකු වුණාම එහෙම තියෙන්න ඕන කියලා මම විශ්වාස කරනවා. මගේ මේ කුලුදුල් නිෂ්පාදනනය සිදු කරන්න පෙරාතුව මම වේදකා නාට්‍ය අධ්‍යක්‍ෂණය ගැන හුඟාක් දේ ඉගෙන ගත්තේ දයානන්ද ගුණවර්ධනයන්ගෙන්. එතුමා නිතරම හැමදේම කියලා දෙන කෙනෙක්. ඒ වගේම ප්‍රායෝගිකව එය කරන්න ඉඩදෙන කෙනෙක්. මම එතුමාගෙ ‘ගජමන් පුවත’ සහාය අධ්‍යක්‍ෂවරයා විදිහට වැඩ කළා. ඉන්පසුව ධර්මසිරි බණ්ඩාරනායකගෙ ‘ට්‍රොජන් කාන්තාවෝ’, කේ.බී. හේරත්ගේ නාට්‍යවලත් මම සහාය නිෂ්පාදකවරයා විදිහට කටයුතු කළා. ඒ අත්දැකීම් මත විශේෂයෙන් මගේ කියවීම හා දැකීම එක්ක මා ලැබූ හැදෑරීම් සමඟ ඕස්ට්‍රේලියාවට ගියාට පසුවත් මම නිකන් හිටියෙ නැහැ. නාට්‍ය නිෂ්පාදනය, ගැන කරුණු හැදෑරුවා. මේ නිසා මට මෙය කියන එක ඒ තරම් අමුත්තක් නෙමෙයි.”උමතුසං වරුසාව“ 70 දශකයේ ජනපි‍්‍රය වූ වේදිකා නාට්‍යයක්. මෙහි මුල් පසුබිම ගැන මතකය අවදි කළොත්?”මේ වේදිකා නාට්‍යය මුල්වරට නිෂෟපාදනය කළේ පද්මශීල සිල්වා. මෙය රචනා කළේ සෝමපාල ගුණධීර. මේ නාට්‍යයේ ඒ දවස්වල ප්‍රවීණ නළු නිළියන් රැසක් රඟපෑවා. චන්ද්‍රා කළුආරච්චි, සමන් බොකලවෙල, මියුරි සමරසිංහ, චන්ද්‍රසෝම බිංදුහේවා, නිලන්ති හීන්දෙණිය වගේ අය. මම රඟපෑවේ අතිචාරු කුමාරයාගේ චරිතය.මේ නාට්‍යයේ තිබෙන විශේෂත්වය කුමක්ද?”මේකෙ විශේෂත්වයක් තිබෙනවා. මේකෙ පාවිච්චි කළා ජපානයේ නෝ කබුකි නාට්‍යවල තිබෙන හනමිචිය. ඒ හනමිචිය පාවිච්චි කළ නිසා තමයි මේ නාට්‍යය බොහෝ ජනපි‍්‍රය වුණේ. එසේම මේකෙ සංගීතය ගැනත් කිව යුතුයි. ඔස්ටින් මුණසිංහ සංගීතවේදියාගේ සංගීතයත් මේ නාට්‍යයේ ජනපි‍්‍රයත්වයට බලපෑවා.”ඔබේ නිෂ්පාදනයේදිත් මේවා ඒ ආකාරයටම සිදුවෙනවාද?ගොඩක් දේවල් මම වෙනස් කළා. ඒ මගේ අත්දැකීම් එක්ක. ඒ කියන්නෙ අද කාලයට ගැලපෙන උචිත විදිහට නාට්‍යයට කිසිදු හානියක් නොවන විදියට වෙනස් කිරීමකට ලක්කළා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112045</link>
    <topic>ලොකයේ ශ්‍රේෂ්ඨතම ජීවමාන සිනමාකරු කවුද?</topic>
    <author/>
    <content>ලොකයේ ශ්‍රේෂ්ඨතම ජීවමාන සිනමාකරු කවුද?ග්‍රෑන්ඩ්පාස් හී විමල් රණසිංහප්‍රශ්නය – ‘දෛවයෝගය’ චිත්‍රපටයේ ‘උඹෙ නාඹර තැඹිලි පාට රූපය මට ලැබුණදාට’ ගීතය මොහිදින් බෙග් සමඟ ගායනා කරන ගායිකාව කවුද?පිළිතුර - සිරිමති රසාදරීඉහළ තල්දූවේ ආනන්ද වික්‍රමආරච්චිප්‍රශ්නය - ටෙලිනාට්‍ය නිළි දුලීකා මාරපන ගැන යමක් කියන්න?පිළිතුර – ඇය දක්ෂ චරිතාංග නිළියක්. ඒත් ඇය දැන් තවත් මර්සි එදිරිසිංහ කෙනෙක් වීම ගැන කනගාටුදායකයි.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘දෝ බිගා සමින්’ හින්දි චිත්‍රපටය ගැන හැඳින්වීමක් කරන්න? එම නමේ සිංහලාර්ථය මොකක්ද?පිළිතුර – බිමල් රෝයි අධ්‍යක්ෂණය කළ මේ චිත්‍රපටයේ බාල්රාජ් සහ්නි, නිරූපා රෝයි, රතන් කුමාර්, නසීර් හුසේන්, නානා පල්සිකාර්, මීනා කුමාරි රඟපෑවා. මෙහි තිරනාටකය ලීවේ සෘෂිකේෂ් මුඛර්ජි. කමල් බෝස් කැමරාව මෙහෙයවූවා. සංගීතය සැපයුවේ සලීල් චෞද්රි. තිරගත වුණේ 1953 දී. සිංහලාර්ථය ‘අක්කර දෙකේ ඉඩම’ යන්නයි.ඉත්තෑපානේ මුදිත පෙරේරාප්‍රශ්නය – ඔබ කැමැතිම ගායක, ගායිකාව හා අකැමැතිම ගායක, ගායිකාව කවුද?පිළිතුර – කැමැතිම ගායකයා එච්.ආර්. ජෝතිපාල අකැමැතිම ගායකයා - පුන්සිරි සොයිසා. කැමැතිම ගායිකාව ලතා වල්පොල. අකැමැතිම ගායිකාව ස්වර්ණලතා කවීශ්වර.තෙබුවන ප්‍රේමදාස කන්දෙගමප්‍රශ්නය – ‘සෝක සැනසුම් වේදනාවන්’ ගීතය ගයන ගායකයා කවුද?පිළිතුර – ආචාර්ය වික්ටර් රත්නායකනිවිතිගල පද්මා කාරියප්පෙරුමප්‍රශ්නය – දැනට ජීවතුන් අතර සිටින ලෝකයේ ශ්‍රේෂ්ඨතම සිනමාකරුවා කවුද?පිළිතුර – මම හිතන විදියට නම් රොමාන් පොලාන්ස්කි.වත්තල හුණුපිටියේ පී.ජී. කමල් පද්මලාල්ප්‍රශ්නය - හොඳම විකට නළුවන් පස්දෙනා අතරට ඇල්.ඇම්. පෙරේරාත් ක්‍රිස්ටි ලෙනාඩ් පෙරේරාත් නම් නොකිරීම ඔබ කළ බලවත් වරදක් නේද?පිළිතුර – අදාළ පාඨකයා ඇසුවේ පස්දෙනෙක් ගැනයි. හත්දෙනෙක් ඇසුවා නම් ඔවුන් දෙදෙනාගේ නමත් මා සඳහන් කරනවා කමල්.මාවරමණ්ඩියේ අනුෂා දාබරේප්‍රශ්නය – උපුල් ශාන්ත සන්නස්ගල පසුගිය දිනෙක හපුතලේ ජනානන්ද විදුහලේදි කළ කතාව ගැන ඔබ මොකද හිතන්නේ?පිළිතුර – ඉතාම විශිෂ්ට කතාවක්. ඒ පාසලේ ඉන්න ගුරුවරු, ගුරුවරියන් වගෙ අය ලංකාවේ හැම පාසලකම අඩුවැඩි වශයෙන් ඉන්නවා. නැත්තේ ඔවුන් මෙසේ නිර්දය ලෙස විවේචනය කරන්න පිටකොන්දක් තිබෙන සන්නස්ගල වගේ ආදි ශිෂ්‍යයන් විතරයි.අත්තනගල්ලේ අසිත කාරියවසම්ප්‍රශ්නය - කොළඹ ජෝන් ද සිල්වා රඟහල විවෘත කළේ කවදා ද?පිළිතුර – 1974 ජනවාරි මස 31 වැනිදාමහරගම සිරිමා විජේනායකප්‍රශ්නය - සමහර ආචාර්ය, මහාචාර්යවරුන් විශ්ව විද්‍යාලවල සාහිත්‍යය, නවකතා කලාව උගන්වනවා. නමුත් ඒ අය ලියන නවකතාවලට ස්වර්ණ පුස්තක සම්මාන නොලැබෙන්නේ ඇයි?පිළිතුර – ඉගැන්වූවාට ලියන්න දන්නෙ නැතුව ඇති.මේ සතියේ පහත නම් සඳහන් අයත් ප්‍රශ්න එවා තිබුණා. කහටෝවිට නිශාන්ත භද්‍රශීල, සිංගක්කුලියේ ටී.කේ. රත්නශීලි, මත්තෙගොඩ කිත්සිරි ඒ. මද්දෙවිතාන, හාරිස්පත්තුවේ ආර්. ජී. ධර්මසේන, කළුතර කිතුලාවේ සිරිසේන කංකානම්ගේ, පෝද්දල කංචක කරුණානායක, කුරුණෑගල රදීගම දුලාංජන අබේසේකර.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112046</link>
    <topic>මොන තරම් ආදරේ කළත් ආත්මීය සහකරුවකු තාම නෑ</topic>
    <author>ජෝජ් රොබ්සන් ද සිල්වා</author>
    <content>මොන තරම් ආදරේ කළත් ආත්මීය සහකරුවකු තාම නෑනිරෝෂා විරාජිනී  නිරෝෂා විරාජිනී ය. උප්පැන්න සහතිකයේ හැටියට නම් විරාජිනී ලාලිත්‍යා ද සිල්වා ය. දශක දෙකක් පුරා අපේ ගී ලොව විරහිනිය ඇය ය. විරහ ගීයෙන් සුවහසක් ගීතලෝලීන්ගේ ආදරය දිනා සිටින නමුත් ආත්මීය සහකරු සොයා යන වන්දනා ගමනේ දී සිය ආත්මය තේරුම් ගැනීමට නොහැකි මිනිසුන්ට පෙම් කොට අද හුදකලා වී දිවි මඟ යනෙන ඈ “රසඳුන” සමඟ හෘදයාංගම කතා බහකට එක්වූවේ මෙසේ ය.”මම ආදරය කරද්දී සීමාවක් නැතුව ආදරේ කරන ගැහැනියක්. එවිට මම මගේ මුළු ජීවිතෙන්ම ආදරෙයි. ඒත් මගේ ජීවිතය, මාව සහ මගේ ඇතුළාන්තය හරිහැටි තේරුම් ගත් කිසි කෙනකු නැහැ. මං මොනතරම් ආදරේ කළත් මට අද මේ වනතුරු තවමත් ආත්මීය සහකරුවකු නැහැ.”ජීවත් වෙන්න ආත්මීය සහකරුවකු අවශ්‍යම ද?”ඔව්, මට මගේ ජීවිතය බෙදාගන්න විශ්වාසනීය කෙනකු ඕනේ. ආදරය, විවාහය වැනි දේවල් මේ ලෝකයේ පවතින්නේ ඒ අවශ්‍යතාවය නිසා තමයි.”ආදරය, විවාහය වැනි ඒවා ඔබේ ජීවිතයේදි කෙටි දුර ධාවන තරග වගේ වේගයෙන් ඇරැඹි වේගයෙන්ම අවසන් වෙනවා. ඒ ඇයි?”ඊට ප්‍රධාන හේතුව මට ආත්මීය සහකරුවකු හමු නොවීමයි. හොඳ සිතුවිලි ඇතුව තමයි ආදරයෙන් බැඳිලා විවාහයට එකතු වෙන්නේ. එකිනෙකාව ලබා ගන්න, අයිති කරගන්න ඉක්මන් වුණාට එකතු වුණාට පසුවයි තීරණය වෙන්නේ ‘අපිට එකට යන්න පුළුවන් ද කියලා. කොහොම වුණත් මට දුක තුළ ඉන්න පුළුවන් ප්‍රමාණය අඩුයි. ඉන්න පුළුවන් නම් ගහ බැණ ගෙන හරි අල්ලා ගෙන ඉන්න මම සූදානම්. හැබැයි පීඩනයකට මැදි වී අසහනයෙන් ඉන්නත් මම කැමැති නැහැ.”ඔබ පවසන්නේ කුමනාකාර පීඩනයක් පිළිබඳව ද?”ප්‍රධාන වශයෙන්ම සැකය නිසා ඇති වන පීඩනයට මම කැමැතිම නැහැ. විශේෂයෙන්ම මගේ වෘත්තීමය පැත්තෙන් වන බලපෑම් නිසා හෝ සමාජයෙන් ලැබෙන තොරතුරු නිසා මාව සැක කරනවා නම් එවැනි පීඩන තත්ත්වයන් විඳවන්න මට බැහැ. මේ සමාජයේ සැකයක් ඇති නොවී ජීවත් වෙන්න බැරි බව ඇත්ත. සැකයක් ඇති වුණෝතින් ‘මෙයා මගේ ආදරවන්තිය නේද’ කියා හිතලා කතාබහ කරලා ප්‍රශ්න විසඳගන්න ආදරවන්තයකුට පුළුවන් වෙන්න ඕනේ. අර මං මුලින් කිව්ව ආත්මීය සහකරුවා ජීවිතයට අවශ්‍යම වෙන තැනක් මේ. ඒ වුණාට ඔය ටික තේරුම් ගත්ත කෙනකු මගේ ජීවිතේට තවම හමුවෙලා නැහැ.”ඔබට වැරැදීම් සිදු වුණේ ඔබ ඉක්මන් හිතුවක්කාර තීරණ ගත් නිසා නොවේද?”ඒ නිසා පෞද්ගලික ජීවිතයේ නම් මට වැරැදීම් වී තිබෙනවා තමයි. ඒත් මං සැලැස්මකට වැඩ කරන කෙනෙක්. සැලැස්මක් නැතුව නම් කිසිම දෙයක් කරන්නේ නැහැ. වැරැදුණා හෝ හරි ගියා හෝ මං කරන්නේ මට හිතුණු දේමයි. කාටවත් ඕන ඕන විදිහට මාව මෙහෙයවන්න බැහැ. එකම දේට දෙන්නෙක් මුහුණ දෙන්නේ දෙවිදිහකට නිසා කාටවත් බැහැ තව කෙනකුව විවේචනය කරන්න. කොහොම වුණත් අපේ රටේ පිරිමි කැමැති නැහැ පිරිමියා අභිබවා යන කාන්තාවන්ට.”ඔබ හිතන්නේ කාන්තාව පිරිමියා අභිබවා යා යුතු බවද?”නැහැ. මම කියන්නේ මේ රටේ සමාජයේ ඉහළට යන කාන්තා චරිතයට පිරිමි අකැමැති වගයි. පිරිමි මූලික සමාජ පරිසරයක අපි ජීවත් වෙන නිසයි එසේ වී තියෙන්නේ.”ඈත් වූ ආදරයක් නැවත ඔබට ලැබෙනවා නම්...?”මම කැමැති නැහැ. මම මුළු ජීවිතෙන්ම ආදරය කරද්දී එය රැකගන්න උත්සාහ ගන්නේ නැතුව ඈත්වෙලා ආපසු ඇවිත් මට ආදරය දුන්නට මට ඕන නැහැ. මගේ ආදරේ බිඳුණොත් බිඳුණාමයි. සමාව දිදී ඉන්නේ නැහැ මම.””මවක් වෙන්න” ඔබ ආසයි. ආසාව ඔබ ඉටුකර ගන්නේ කෙදිනකද?”කවදාද කියලා හරියට කියන්න බැහැ. හැබැයි කෙදිනක හෝ මම අම්මා කෙනෙක් වෙනවා. මට තවම අවස්ථාව තියෙනවා. විද්‍යාව අද හුඟාක් දියුණුයි. ඒ ආසාව මොන විදිහට හරි මම ඉටු කරගන්නවා.””ඔබේ දුරකථනයේ ස්ක්‍රීන් එකේ ඉන්න දරුවා කවුද?”ඩැනියෙල් නවීත්, මගේ නංගිගේ පුතා. මම එයාගේ ලොකු අම්මා. මම දැන් වැඩියෙන්ම ආදරේ කරන්නේ එයාට තමයි.”ඔබේ හිතට දැනෙන මිතුරුකම් ඇති මිතුරු මිතුරියන් කවුරුන් ද?”මේ ජීවිතයේ අද වෙනකම් එහෙම කවුරුවත් නැහැ. සාමාන්‍යයෙන් මිතුරු මිතුරියන් ඉන්නවා. ඒත් මට මමමයි වැඩියෙන්ම මිතුරු.”ඔබට දිනාගන්න බැරි වූ දේවල් මේ ලෝකයේ තිබෙනවාද?”ඔව්. ආදරණීය බිරියක් සහ මවක් වීම තමයි මට මේ ලෝකයේ දිනාගන්න බැරි වූ දේවල්. ඒත් ඒවා දිනාගන්න මම උත්සාහ කරනවා හැමදාමත්.”පරිසරයට ඔබ ආදරෙයි ද?”ආදරෙයි. පිරිසුදුවට පරිසරය තියාගන්න මම කැමැතියි. සතුන්ට, ගහකොළට පවා මං ආදරෙයි. මම මලක් වුණත් කඩන්නේ නැහැ. පරිසරයේ පැවැත්මට ගහ කොළ මල් ඕනේ.”පොත්පත් කියවනවාද?”ඉස්සර නම් කියෙව්වා. දැන් කාලය මදි. ඒත් කාලීන ප්‍රවෘත්ති දැන ගන්න උනන්දු වෙනවා.”ඔබ දෙවියන් වහන්සේව විශ්වාස කරනවාද?”මම දෙවියන් වහන්සේව විශ්වාස කරනවා. හැබැයි අන්තවාදීව ආගම අදහන්නේ නම් නැහැ. මට දෙවියන්ගෙන් බොහෝ දේ ලැබී තියෙනවා. මට දුක් වේදනා වූ විටදී දෙවියන් මට ශක්තිය දුන් අවස්ථා තියෙනවා. ‘අබ ඇටයක පමණ ප්‍රමාණයක් මම අදහනවා නම්’ එය මම මට ශක්තියක් කරගෙන තියෙනවා.”අපි දැන් සංගීත ක්ෂේත්‍රය පිළිබඳව තොරතුරු බිඳක් කතා කරමු. අවුරුදු විස්සක් පුරා ඔබ සාර්ථකව මෙම ක්ෂේත්‍රයේ රැඳී සිටින්න අනුගමනය කළ ක්‍රියාමාර්ග මොනවාද?”රැඳී ඉන්නම කියලා අනුගමනය කළ කිසිම ක්‍රියා මාර්ගයක් නැහැ. අධිෂ්ඨානය, ධෛර්්‍යය, කැපවීම තිබුණා. ගී ගයද්දී ඒ ගීත තුළ ජීවත් වෙන්න මා වෑයම් කළා. සහජයෙන්ම උරුම වූ ගායන හැකියාව, උපතින්ම ලැබිලා තියෙන කල්පනා ශක්තිය තුළින් පන්නරයක් ලැබුණා. අමරදේව සර්, නන්දා ඇන්ටි වැනි ප්‍රවීණයන්ගේ ගී ශ්‍රවණය කිරීමෙන් පොත්පත් වලින් සහ විදේශයන්ගෙන් ඉගෙන ගත් දේවල් බොහෝමයි. මට ඕන කළේ හොඳ ගායිකාවක් වෙන්න මිස ජනපි‍්‍රය ගායිකාවක් වෙන්න නෙමේ.”නව පරපුර පිළිබඳව කියන්න කැමැති මොනවද?”දක්ෂයින් ඉන්නවා. ඒත් ඔවුන්ගේ පැවැත්මේ ප්‍රශ්නයක් තිබෙනවා. හේතුව ඔවුන්ට තමන්ව තේරුම් ගැනීමේ හැකියාවක් නැතිකම. නාලිකා බලන්නේ ඔවුන්ට ජනපි‍්‍රය වැඩසටහනක් නිර්මාණය කරගන්නයි. නව පරපුරේ ශිල්පීන් දැන ගන්න ඕනේ තමන්ට පැවැත්මක් ඇති කරගන්න.”ජනපි‍්‍රය ගී නැවත ගැයීම සුදුසුද?”පැරැණි ජනපි‍්‍රය ගී නිර්මාණ යළි ප්‍රතිනිර්මාණය වීම සුදුසුයි. එවිට අලුත් ගීත රසික පරම්පරාවන්ටත් එම ගීත රස විඳින්න ලැබීමෙන් නිර්මාණයට පැවැත්මක් ඇති වෙනවා. සාර්ථක නිර්මාණ එලෙස යුගයෙන් යුගයට ප්‍රතිනිර්මාණය වෙමින් පැවතීම සුදුසුයි.”ඔබේ ‘හදවතේ රිද්මය” ගැන කියනවා නම්...?”ම්, ම්... මම අරඹන ශ|”Beats of Heart”  (හදවතේ රිද්මය) සංගීත ඇකඩමිය ගැන - නේ. ඒ ගැන නම් අපි කතා කරන්නම ඕනේ. මෙයින් මම කිරීමට බලාපොරොත්තු මේ රටේ සංගීත ක්ෂේත්‍රයේ මෙතෙක් කිසිවකු නොකළ දෙයක්. අපේ රටේ විශාරද අයත් ඉන්නවා ගායනයේදී දුර්වල. එමනිසා මතු පරපුරට මඟ පෙන්වීමක් දීමටයි මගේ අරමුණ. ඉන්දියානු සහ බටහිර සංගීත තාක්ෂණ අභ්‍යාස සමඟ ශාස්ත්‍රීය, සරල, ජන, නූර්ති ආදි විවිධ ගී ගායන ශෛලීන් අනුව හඬ පාලනය මෙන්ම හඬ වර්ධනය කරගැනීමේ අභ්‍යාස සහ වේදිකා මතදී පෞරුෂ ආකර්ෂණය ලබා ගැනීමට වැඩ මුළුවලින් මූලික දැනුමක් මගේ මෙම ඇකඩමියේදී ලබා දෙනවා. ප්‍රාසාංගිකව ගීතයක් නිවැරැදිව ගයන්න, තමන්ම තමන්ව හඳුන්වා දෙන්න, තමන්ගේ හැකියාව හඳුන්වා දෙන්න මෙන්ම ගායන ශිල්පියකු ලෙස සමාජයේ හැසිරෙන විට කටයුතු කළ යුතු ආකාරය ඇඳුම් අඳින පලඳින අයුරු පටන් මේ විෂයට ආදරය කරන මතු පරපුරට දැනුම ලබා දීමට මම බලාපොරොත්තු වෙනවා. මෙය බොහෝ දුරට විනෝදජනක පාඨමාලාවක් වේවි සහභාගි වන සැමට.””Beats of Heart” ඇකඩමියට ඇතුළත් වෙන්නේ කොහොමද?”වයස් භේදයකින් තොරව කවියක් හෝ ගැයීමේ හැකියාව ඇති ඕනෑම අයකුට මෙම ඇකඩමියට ඇතුළත් වීමට හැකියි. ඒ සඳහා උනන්දුව දක්වන සැමට මම ඇරියුම් කරනවා, 0777 676333 හෝ 071 5266333 දුරකථන අංකයකට අමතන්න කියා.”ජෝජ් රොබ්සන් ද සිල්වාඡායාරූපය- ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112047</link>
    <topic>ඕස්ට්‍රේලියාවේදී මා පිළිගත් ආකාරය මට හරියට හීනයක් වගෙයි</topic>
    <author>හේමාලි විජේරත්න</author>
    <content>ඕස්ට්‍රේලියාවේදී මා පිළිගත් ආකාරය මට හරියට හීනයක් වගෙයිඔබේ චිත්‍රපටය විදේශයක තිරගත කළ පළමු අවස්ථාවද මේ?ඔව්. මීට ප්‍රථම මට එවැනි අවස්ථාවක් ලැබී තිබුණේ නෑ. මේ ආරාධනය මට ලැබුණේ ඔස්ට්‍රේලියාවේ පන්සල්වලිනුයි. එහි තිබෙන සියලුම පන්සල්වල ස්වාමීන් වහන්සේලා සමඟ දායක සභාව එකතුවෙලා තමයි මේ චිත්‍රපට දර්ශන සියල්ල සංවිධානය කරල තිබුණේ. ඒ ආරාධනාවට අනුව චිත්‍රපටයක් රැගෙන මම ඕස්ට්‍රේලියාවට ගියා. මෙල්බර්න්, සිඩ්නි, බ්‍රිස්බේන් කියන ප්‍රාන්තවල ‘මහින්දාගමනය’ චිත්‍රපටය පෙන්නුවා.චිත්‍රපටයට ලැබුණු ප්‍රතිචාර කොහොමද?කියන්න සතුටුයි. චිත්‍රපටය පෙන්නපු හැම සිනමා ශාලාවක් ම අතුරු සිදුරු නැතිව ප්‍රේක්ෂකයින්ගෙන් පිරී ඉතිරී ගියා. සමහර ප්‍රේක්ෂකයින්ට චිත්‍රපටය නැරඹීමේ අවස්ථාව ගිලිහී ගිය ආකාරයකුත් දකින්නට ලැබුණා. ඒ රටේ සියලුම ගුවන්විදුලි, රූපවාහිනි නාලිකාවලින් සහ පුවත්පත්වලින් හොඳ ප්‍රචාරයක් මේ චිත්‍රපටය වෙනුවෙන් ලබා දුන්නා.සමහරු චිත්‍රපටය නරඹලා ඒ පුවත්පත්වලට විචාර ලිපි පවා ලියලා තිබුණා. චිත්‍රපටය නරඹලා ඉවර වුණාම හුඟ දෙනෙක් එළියට ආවේ ඇස්වල කඳුළු පුරවාගෙන. එහි වෙසෙන බොහෝ ශ්‍රී ලාංකේය මවුවරු පියවරු කිව්වේ ඔස්ට්‍රේලියානු සංස්කෘතිය තුළ හැදෙන තමන්ගේ සිංහල දූ දරුවන්ට තමන්ගේ රටේ ඉතිහාසය ආගම, දහම ගැන මතක් කරල දෙන්න මේ ලැබුණු අවස්ථාවට ඉතාම වටිනව කියලයි.අනිත් කාරණාව තමයි මේ චිත්‍රපටය පෙන්නුවේ ඒ රටේ හැම පන්සලකටම ගොඩනැගිලි හදන්න ආධාර පිණිස. හැම දර්ශනයක් ම අතිශයින් සාර්ථක වුණා. සංවිධායකවරුන් පැවසුවේ මෑත ඉතිහාසයේ චිත්‍රපටයක් පෙන්වල මෙවැනි ලාබ ලබපු එකම චිත්‍රපටය ‘මහින්දාගමනය’ කියලයි.‘මහින්දාගමනය’ කියන්නේ ඔබේ පළමු චිත්‍රපටය. සනත් අබේසේකර කියන ඔබට මේ සමාජය තුළ වටිනාකමක් ලබාදෙන්න මේ චිත්‍රපටය හේතු වුණා නේද?“ඔව්. කොටින් ම කිවුවොත් අද මම විදේශ සංචාරයකට පවා එක් වුණේ මේ චිත්‍රපටය නිසාවෙනුයි. මම ඔස්ට්‍රේලියාවට ගිය පළවැනි අවස්ථාව මේ. මේ ගමනේදී මම ලබපු සුවිශේෂම භාග්‍යය තමයි කුවින්ස්ලන්ත මූවී එකට ගිහින් bat man, Scoobydoo වැනි වැඩසටහන් රූගත කරන ආකාරය සහ හොඳ ඉංග්‍රීසි චිත්‍රපට රූගත කරන ආකාරය දැකගන්න ලැබීම. අනිත් එක තමයි ජීවිතේ ප්‍රථම වතාවට 3D සහ 4 D සිනමාපට නැරඹීමට අවස්ථාව ලැබුණා. එයින් ලංකාවේ තිබෙන සිනමාවෙයි ලෝක සිනමාවෙයි ඇති පරතරය කොයිතරම් ද කියලා මට දැනුණා. හරියට ම මාසයක් මම ඕස්ට්‍රේලියාවේ ගත කළා. දර්ශන 12 ක් පැවැත්වූවා. ඒ අතර රටතොට දැක බලා ගන්න මට අවස්ථාව ලැබුණා.ලෝකයේ ලොකුම සිනමා තිරය තිබෙන 'Imax’  සිනමා ශාලාවේ චිත්‍රපට නැරඹීමේ අවස්ථාව මට ලැබුණා. මේ සෑම දෙයක් ම මට ලැබුණේ ‘මහින්දාගමනය’ නිසයි. බුද්ධ ශක්තිය කියන එක මහා බලයක් වෙලා මගේ ජීවිතේට ලොකු ආශිර්වාදයක් එක්කරනවා කියලා මම විශ්වාස කරනවා. හොඳ දෙයක් කළාම ආකර්ෂණය නොඅඩුව ලැබෙනවා. ඕස්ට්‍රේලියාවෙදි මාව පිළිගත් ආකාරය මට හීනයක් වගේ. අනිත් අතට චිත්‍රපටය නරඹලා ඒ ප්‍රේක්ෂකයන් සතුටට පත්වෙලා මට ලබාදුන්න තෑගි ගැන පුදුම හිතෙනවා. සමහරු ඩොලර් දෙනවා. ටී.වී., කැසට්, කැමරා, ඇඳුම්, පැලඳුම්, වීඩියෝ මේ ආදී නොයෙක් වටිනා දේ මට තිළිණ කළා.ඔබ අද විදේශයක ලැබුණ මේ ප්‍රතිචාර ගැන උදම් අනනවා. නමුත් ඔබට ලංකාවෙදි නම් මේ චිත්‍රපටයට විචාරකයන් දිගින් දිගටම පහර ගැහුවා නේද?ඔව්. මම කෙළින් ම කියන්නේ ලංකාවේ විචාරය මම පිළිගන්නේ නෑ. මගේ චිත්‍රපටයට ලියපු බොහෝ විචාර ලිපිවලින් මට හැඟී ගියේ මා කෙරේ ද්වේෂ සහගතව ඊර්ෂ්‍යාවෙන් පෙළන පිරිසක් ලියපු ඒවා කියලයි. පුංචි දරුවෙක් ලියපු විචාරයක් තිබුණ ඒකෙන් විතරයි මට සතුටු වෙන්න පුළුවන්. මම හිතන හැටියට විචාරයෙන් විය යුත්තේ සිනමාකරුවාට පමණක් නොව ඒ ක්ෂේත්‍රයට සම්බන්ධ සියලුම දෙනා මෙන් ම ප්‍රේක්ෂකයින්ට ද නිසි අවබෝධයක් ලබාදිය යුතුය කියලයි. මේවා දකින කොට ජයවිලාල් විලේගොඩලා, මාර්ටින් වික්‍රමසිංහලා, මහාචාර්ය එදිරිවීර සරච්චන්ද්‍රලා ගොඩ නඟපු විචාර කලාව දැන් කොහෙද තියෙන්නේ කියලා හිතෙනවා.නමුත් ඒ ගැන මම හිතන්නේ නෑ. මම චිත්‍රපටයක් හැදුවා. එය ඉතාම සාර්ථක වුණා. මේ වෙනකොට ලක්ෂ 16 ට අධික ලාංකේය ප්‍රේක්ෂක පිරිසක් මෙය නරඹලා තිබෙනවා. ඒත් එක්කම ‘මහින්දාගමනය’ නිසා ලංකාවේ වැසී ගිය සිනමා ශාලා රැසක් නැවත ප්‍රතිසංස්කරණය වුණා. ඒ ගැන මට සතුටුයි.ඔබේ ප්‍රථම චිත්‍රපටය කරල දැන් අවුරුද්දකුත් ගතවෙලා. නැවත චිත්‍රපටයක් කරන්නේ කොයි කාලෙද?ළඟදීම. ඒ සඳහා සියලු කටයුතු දැන් සූදානම්. මගේ අලුත්ම චිත්‍රපටය ‘සිරි දළදා ගමන’. දැන් තිර නාටකය ලියා අවසන්. ඒ සඳහා අතිගරු ජනාධිපතිතුමන්ගේ සහ මහනායක ස්වාමීන් වහන්සේගේ ආශිර්වාදය ලැබිලා තිබෙනවා.ඇයි ඔබ දිගින් දිගටම ඓතිහාසික පුරාවෘත්ත තෝරා ගන්නේ?මේ ලබන ප්‍රතිචාර නිසා තව තවත් මාව ඒ පැත්තට නැඹුරු වෙනවා. මේ තුළින් මම උත්සාහ කරන්නේ අපේ රටේ කාර්ය බහුල ජනතාවට අපේ රටේ සත්‍ය ඉතිහාසය පිළිඹිබු කරන්නයි. තුන්වැනි තිර පිටපතකුත් මගේ අතින් ලියවිලා ඉවරයි. ඒ ගැන වැඩි විස්තර පසුවට කියන්නම්.පසුගියදා ඔබට ගෞරව නාමයකින් පිළිගත්තා නේද?ඔව්. මම ඔස්ට්‍රේලියාවේ ඉඳලා ලංකාවට එන මොහොතේ කටුනායක ගුවන් තොටුපළේ දී තමයි එය ලබාදුන්නේ. අස්ගිරි පාර්ශ්වයේ මහා නායක හිමියන් හා දරණාගම කුසලධම්ම හිමියන් විසින් උත්තම ගෞරව ප්‍රණාම සහතිකයක් ප්‍රදානය කළා. ශ්‍රී ලංකාවේ ප්‍රථම හා එකම බෞද්ධ රූපවාහිනි නාලිකාව වන ‘බෞද්ධයා’ නාලිකාව විසින් 2600 වැනි ශ්‍රී සම්බුද්ධත්ව ජයන්තිය නිමිති කොට ගෙන දෙස් විදෙස් බොදුනුවන්ගේ බුද්ධාලම්භන ප්‍රීතිය උපදවාලනු වස් එළිදක්වන ලද ‘මහින්දාගමනය’ නම් වූ සම්භාව්‍ය බෞද්ධ චිත්‍රපටය අධ්‍යක්ෂණය කිරීම වෙනුවෙන් සහ එකී කලා නිර්මාණ කුසලතාව ඇගැයීමට ලක්කිරීමෙන් ‘කලා කීර්ති ශ්‍රී’ යන උත්තම ගෞරව නාමය මට ප්‍රදානය කළා.හේමාලි විජේරත්නඡායාරූපය - ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112048</link>
    <topic>දක්ෂ චිත්‍රශිල්පීන් තාමත් ඉන්නවා</topic>
    <author>ඉඳුනිල් වීරරත්න</author>
    <content>දක්ෂ චිත්‍රශිල්පීන් තාමත් ඉන්නවාඇන්ටන් බී.පෙරේරාජී.ඇස්.ප්‍රනාන්දු චිත්‍ර ශිල්පියාගේ ‘නීලා’ චිත්‍ර කතාව එළිදැකීමත් සමඟම ශ්‍රී ලංකාවේ නව ක්‍ෂේත්‍රයක් බිහිවිය. මිනිසාට පහසුවෙන් රසවිඳිය හැකි කතා කලාවක් වූ ‘චිත්‍ර කතාව‘ අපේ සමාජයේ විශේෂයෙන් තරුණ පරපුර අතර වේගයෙන් පැතිර ගියේය.ඉන්පසු සුසිල් ප්‍රේමරත්න, ඩබ්ලිව්.ඒ.කරුණාරත්න, සුරවිජය ෆොන්සේකා සහ තවත් ශිල්පීහු රැසක් එක්ව චිත්‍ර කතාවට අපේ සමාජයේ අතිවිශාල ජනප්‍රියත්වයක් ලබා දුන්හ.පත්තර කලාවේ මහගෙදර ලේක්හවුස් ආයතනය චිත්‍ර කතාවට නව පණක් දෙමින් 1972 වසරේ ‘සතුට’ චිත්‍රකතා පත්‍රය එළිදැක්වීමත් සමඟ චිත්‍රකතා පුවත්පත් කලාව ද මෙරට ජන ජීවිතයේ පංගුවක් බවට පත්විය.එලෙස බාල, තරුණ, මහලු කොයි කාගේත් හදවත්හි ජීවත්වුණු චිත්‍රකතාව ජනප්‍රිය වූ වේගයටත් වඩා වැඩි වේගයකින් මෙරට සමාජයෙන් ඈත්වී ගියේය. මෙලෙස ඈත්ව ගිය චිත්‍රකතා කලාව යළි ගොඩගන්නට චිත්‍ර කතා ඇඳි චිත්‍රශිල්පීහු එක්ව ’ජාතික චිත්‍රකතා පදනම’ ගොඩනඟා ගත්හ.ජාතික චිත්‍රකතා පදනම එළඹෙන 06 වැනිදා සිට 09 වැනිදා දක්වා ‘සිත්තරු ඇඳි රූ’ නමින් දින 4ක් පුරාවට දැවැන්ත චිත්‍ර ප්‍රදර්ශනයක් පැවැත්වීමට සූදානම්ව සිටී.ජාතික චිත්‍රකතා පදනමේ නිලධාරියකු ලෙස කටයුතුª කරන ඇන්ටන් බී.පෙරේරා සමඟ අනුර ශ්‍රීනාත් සහ ගුණපාල ජයලත් යන චිත්‍රශිල්පීන් පසුගියදා ‘රසඳුන’ කර්තෘ මණ්ඩලයට පැමිණියේ ‘සිත්තරු ඇඳි රූ’ චිත්‍ර ප්‍රදර්ශනය පිළිබඳව තොරතුරු රැගෙනය.අපේ චිත්‍රකතා කලාවේ ඉතිහාසය ගැන සැකෙවින් කතා කළොත්?ජී.ඇස්.ප්‍රනාන්දු ශිල්පියා ‘නීලා’ චිත්‍රකතා පොත නිර්මාණය කිරීමෙන් ඇරැඹුණු අපේ රටේ චිත්‍රකතා කලාව වේගයෙන් ජනප්‍රිය වුණා. මීට හේතු වුණේ එය මිනිසාට පහසුවෙන් රසවිඳිය හැකි කලාවක් වීම. බාල තරුණ මහලු භේදයකින් තොරව ජනප්‍රිය වුණු මෙය අත්‍යාවශ්‍ය සාධකයක් බවට පත්වුණා.ඒ නිසාම බන්ධුල සමරසිංහ මහතාගේ සංස්කාරකත්වයෙන් 1972 වසරේ ලේක්හවුස් ආයතනය මඟින් ‘සතුට’ පුවත්පත එළිදක්වනවා.1972 අගෝස්තු 29 වැනි අඟහරුවාදා සුබ මොහොතින් එළි දුටු ‘සතුට’ පත්‍රයේ අනුර විජේවර්ධන (වසන්ත), හර්බට් රන්ජිත් පීරිස්, කැමිලස් පෙරේරා, පී.වික්‍රමනායක, බලන්ගොඩ සරත් මධු, බන්ධුල හරිශ්චන්ද්‍ර, ජී.සමරසිංහ, එස්.එම්.ජයසේකර, කේ.ඩී.සිරිපාල, ගුණපාල හේමචන්ද්‍ර, නන්ද දසනායක, එස්.ගුණසේකර, සිරිපාල කත්‍රිආරච්චි, නොයෙල් ලසන්ත, පර්සි මායාදුන්න, ඩබ්ලිව් හෙන්රි, බී.බී.ඕපාත, හේමේන්ද්‍ර ඩයස්, ඩී.සී.කරුණාරත්න, බන්ධුල කුමාර, ගුණදාස සපුතන්ත්‍රී, රුවන් තරස්වින්, තලංගම ජයසිංහ සහ දයා රාජපක්ෂ ඇතුළු තවත් ශිල්පීහු රැසක් එදා තරුණ පරපුරට වසර ගණනාවක් පුරා ජනප්‍රිය නිර්මාණ රැසක් තිළිණ කළහ. ඉන්පසු ‘සිත්තර’, ‘සුහද’, ‘සත්සිරි’, ‘චිත්‍රමිත්‍ර’, ‘ජීවිතය’, ‘නෙත්සර’, මධුර’, ‘දසුන’, ‘හිතවත’, ‘සුමිහිර’, ‘හීසර’, ‘සිව්රස’, ‘සුරත’ වැනි චිත්‍රකතා පුවත්පත් විශාල ගණනාවක් බිහිවුණා. නමුත් කනගාටුවට කරුණ වුණේ දශක 5ක් යනවිට ජනප්‍රිය වුණු වේගයටත් වඩා වැඩි වේගයකින් චිත්‍රකතාව සමාජයෙන් ඉවත්ව යාමයි.ඇයි එහෙම වුණේ?මෙයට විවිධ හේතු කාරණා රාශියක් බලපෑ නමුත් එය රැක ගැනීමට අපට නොහැකි වුණේ ඇයිද යන්නට පිළිතුරු අපට තවමත් හොයාගන්නට බැහැ.චිත්‍රකතා පදනමේ ආරම්භය ඇතිවුණේ?උත්තම ගණයේ චිත්‍ර කලාව තුළින් බිහිවී එම කලාව තුළම සැඟවී ගිය චිත්‍රකතා කලාව නැවත පණගැන්වීමට අපේ ශිල්පීන් ගන්නා උත්සාහයක පවිත්‍රත්වය වර්තමානයේ නැවතත් ඉස්මතු වුණා. මෙහි ප්‍රතිඵලය තමයි ‘චිත්‍රකතා පදනම’ බිහිවීම. මෙහි සභාපතිත්වය දරන්නේ දයා රාපක්ෂ චිත්‍ර ශිල්පියා. අනුර ශ්‍රීනාත්, ඇන්ටන් බී.පෙරේරා, ජනක රත්නායක, ආනන්ද දිසානායක, දීගොඩ කුමාර, දුමින්ද සංජීව බාලසූරිය, පුලස්ති එදිරිවීර, පියල් උදය සමරවීර, හා මහේන්ද්‍ර බටුවත්ත මෙහි නිලධාරීන් ලෙස කටයුතු කරනවා.මෙහි අරමුණු ගැන පැහැදිලි කළොත්?චිත්‍රකතාව අපේ සමාජයට ආවේ මීට දශක 6කට පෙර. මේ චිත්‍රකතාව යළිත් මිනිස්සු අතරට ගෙනයාම අත්‍යාවශ්‍ය වෙලා තියෙනවා. ඊට හේතු කාරණා ගොඩයි. පළමුවැන්න තමයි අද අපේ රටේ චිත්‍රශිල්පීන් බිහිවීමේ අඩුකම. එදා චිත්‍රකතා තුළින් දැක්ක ප්‍රවීණයන්ගේ චිත්‍ර බලාගෙන ඇඳලා තමයි බොහෝ චිත්‍රශිල්පීන් බිහිවුණේ. නමුත් වර්තමානයේ අපේ දරුවනට අනුකරණය කරන්නට කෙනෙක් නැහැ. එදා සිටි ප්‍රවීණ චිත්‍රශිල්පීන් තවමත් සිටියත් ඔවුන්ගේ නිර්මාණ ළමා පරපුරට දකින්නට චිත්‍රකතා නැහැ. මේ තත්ත්වය මේ විදිහට ගියොත් අනාගතයේදී මානව රූප අඳින්නට දක්ෂ ට්ත්‍ර ශිල්පියෙක් සොයාගන්නවත් බැරිවේවි.ඒ වගේම දරුවනට සෞන්දර්ය පිළිබඳ අගය කියාදෙන්න ඉන්න හොඳම මාධ්‍යයත් චිත්‍රකතාවයි. ඒ වගේම ඒකාකාරී ටෙලිනාට්‍ය බලලා හෙම්බත් වෙලා ඉන්න අපේ ජනතාවට චිත්‍රකතා හොඳ විකල්පයක්.’සිත්තරු ඇඳී රූ’ ගැනත් කියමු.එදා චිත්‍රකතා කලාව තුළ මහඟු සේවයක් කළ, චිත්‍රකතා කලාවට ආදරය කළ චිත්‍රශිල්පීන් රැසක් එක්වී සිය පූර්ණ දායකත්වය යොදා අනාගතයට නැවතත් ‘චිත්‍රකතාව‘ ගෙන ඒමේ වෑයම පණගැන්වීමක් ලෙස තමයි මේ ප්‍රදර්ශනය පැවැත්වෙන්නේ. බන්ධුල හරිශ්චන්ද්‍ර, තලංගම ජයසිංහ, මහාචාර්ය සිරිමල් අබේරත්න, පී.වික්‍රමනායක යන විශිෂ්ටයන්ගේ උපදෙස්වලට අනුව පැවැත්වෙන මේ ප්‍රදර්ශනයේදී චිත්‍රශිල්පීන් 60කට අධික සංඛ්‍යාවකගේ චිත්‍ර දහසකට අධික ප්‍රමාණයක් ප්‍රදර්ශනය කෙරෙනවා. දිය සායම්, තෙල් සායම්, ඇක්‍රලික්, පිටකවර, මියුරල්, මූර්ති වැනි නිර්මාණ මීට ඇතුළත්.ලබන 6 වැනිදා සවස 3ට ආරම්භ කෙරෙන මේ ප්‍රදර්ශනය 7 වැනිදා සිට 9 වැනිදා දක්වා සෑම දිනකම පෙරවරු 9 සිට රාත්‍රී 9 දක්වා නැරඹිය හැකියි. එහිදී ජී.ඇස්.ප්‍රනාන්දු, සුසිල් ප්‍රේමරත්න යන දිවංගත ප්‍රවීණ චිත්‍රශිල්පීන්ගේ චිත්‍ර ද ප්‍රදර්ශනය කෙරෙනවා. ‘ලන්දේසි හටන’ වැනි පැරැණි චිත්‍රකතා පොත් ද එහිදී සහන මිලකට ලබාගන්න පුළුවන්.මෙහි ප්‍රදර්ශනය කෙරෙන චිත්‍ර මිලදී ගැනීමේ අවස්ථාවත් හිමිවනවා. එහෙම මිලදී ගන්න අපහසු අයට එම චිත්‍ර කැන්වස් රෙද්ද මත ලාභදායී මිලකට මුද්‍රණය කර දීමටත් කටයුතු යොදා තිබෙනවා.පුංචි දරුවන් වෙනුවෙන් විශේෂ යමක් තිබෙනවද?සැබැවින්ම අපට අවශ්‍ය මේ ප්‍රවීණ ශිල්පීන්ගේ දැනුම, හැකියාව, කුඩා දරුවන්ට ලබා දී ඔවුන් තුළ ඇති චිත්‍ර ශිල්පීය හැකියාව පුබුදු කරවීමයි. ඒ සඳහා විශේෂ වැඩසටහන් තියෙනවා. ප්‍රවීණ ශිල්පීන් හමුවී කතාබස් කිරීමට, ඔවුන්ගේ උපදෙස් ලබාගැනීමට එක්ව ඡායාරූප ගැනීමට අවස්ථාව තිබෙනවා. ඒ වගේම පුංචි දරුවන් වෙනුවෙන් චිත්‍ර තරග පවත්වා ත්‍යාග සහ සහතික ලබා දෙනවා.විශේෂයෙන් පුංචි දරුවන් වෙනුවෙන් සැඟවුණු පොඩිත්තා සෙවීමේ තරගයක් පැවැත්වෙනවා. ඒ වගේම එදාට අප මුද්‍රණය කරන ‘සමරු කලාපය’ ප්‍රවීණ චිත්‍ර ශිල්පීන්ගේ තොරතුරු සමඟ චිත්‍රකතා 60ක් ඇතුළත් සම්පූර්ණ චිත්‍රකතා පොතක්. එය තමන් කැමැති චිත්‍ර ශිල්පීන්ගේ අස්සන් යොදාගෙන සිහිවටනයක් ලෙස තබාගන්න පුළුවන්.ඔබේ උත්සාහය සාර්ථක වේවිද?අපට ගරු ජනාධිපතිතුමාගේ ආශිර්වාදය මේ සඳහා තිබෙනවා. ඒ වගේම සමාජයට යළිත් චිත්‍රකතා මාධ්‍යය අවශ්‍යයි කියන තැන මහජනතාව ඉන්නවා. එදා මෙදා තුර සිටි ප්‍රවීණ ශිල්පීන් සියලු දෙනා එකාවන්ව එකට එක්වී සංවිධානගත වී තිබෙනවා. ඒ නිසා අපි මුළුමහත් ශ්‍රී ලංකාවාසී ජනතාවටම ආරාධනා කරනවා ලබන 6 වැනිදා සිට කොළඹ ජාතික කලා භවනේ පැවැත්වෙන ‘’සිත්තරු ඇඳි රූ’ ප්‍රදර්ශනය නැරඹීමට එන්න. අපි යළිත් ඒ ලෝකය ගොඩනඟා අනාගතයට හොඳ සිත්තරු පිරිසක් බිහිකරමු.658/26, මහවිල උද්‍යානය, දෙමටගොඩ, කොළඹ 9 ජාතික චිත්‍රකතා පදනමේ ලිපිනය වන අතර 0112674730 සහ 0773720025 දුරකථන අංකයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av1112049</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේමල්ලි රේඩියෝ කරකවාගෙන සින්දු අහන්නෙ නෑ. හැබැයි ඇහෙනවා ඔය ගමන් බිමන් යන අතරෙ. ටී.වී. එක වුණත් එහෙමයි. බලන්නෙ නෑ. ඉඳහිට බැලෙනවා. මේක නම් ටීවී වැඩක් නෙවි, විජේ මල්ලිට ළඟදි අහන්න ලැබිච්චි සින්දුවක් ගැන. හැබැයි මේකෙ වීඩියෝ එකකුත්, සොරි මියුසික් වීඩියෝ එකතුත් ටීවී චැනල්ස්වල යනවලු. විජේ මල්ලි නම් තාම දැක්කෙ නෑ. විජේ මල්ලි මේ සින්දුව ඇහුවෙ ලැප්ටොප් එකේ ෆේස් බුක් එකට යාළුවෙක් අහන්න කියලා ටැග් කරල තිබුණු නිසා. ඇහුව මුල් ම දවසෙ ඉඳල අද තව වෙනකල් විජේ මල්ලිට ඒ සින්දුව අමතක කරන්නම බැරි මාර ෆිට් සින්දුවක් වෙලා.විජේමල්ලිට විතරක් නෙෙමි ඔය ගොල්ලන්ට වුණත් කාලෙන් කාලෙට මීටර් වෙන ෆිට් සින්දු ඕන තරම් ඇතිනේ. සමහර වෙලාවට එහෙම ෆිට් වෙන සින්දුවක්, සින්ගින්ස්, මියුසික්, මෙලඩි, ලිරික්ස් මේ කෑලි බෑලි හැම එකකින් ම ෆිට් ඒවා. තවත් වෙලාවක සින්දුව මාර සීනිබෝල සයිස් බොළඳයි. ඒත් ෆිට් වෙනවා. කාලෙකට ඉස්සර ඉඳලා දැන් වුණත් කුලරත්න ළමයා ලියපු මිල්ටන් මාලිනී සින්ග් කරපු ‘සීත අරණේ’ මාර ෆිට් සින්දුවක්. ඒ වාගේ ගොඩක් තියෙනවා විජේ මල්ලිගෙ ෆිට් ලිස්ට් එකේ. එය ඔක්කොම කියන්න ලියන්න ඉඩ නෑ මේ කොලොමෙ. නන්දාල අමරදේවල ගෙ සයිස් එකේ කට්ටියගෙ ෆිට් සින්දු ගැන නෙවි විජේමල්ලි විජේමල්ලි මේ කියන්නෙ. අපේ අලුත් කට්ටිය කියපුවා.සමහර වෙලාවට සින්දුවයි දෙකයි ෆිට් කියන්නෙ සුපර්. බන්දුල නානායක්කාර වැනි ලියල නිරෝෂා කියපු ‘සිනා තොටක්’ සින්දුව තාමත් විජේ මල්ලිගෙ චාර්ට් එකේ එහේ මෙහේ කර කැවෙනවා. එතකොට සපුතන්ත්‍රිගෙ සුනිල් කියන සින්දුව. ‘හදේ කොතැනක හෝ හිඳි ඔබ නිදා නොනිදා ඉන්නෙ කොහොමද මෙයාලා? ධම්මික බණ්ඩාරගෙ සින්දුව, අමරසිරි ගෙ පොපියුලර්ව හිට් එක. ‘හන්තානට පායන හඳ ලස්සනයි ද කියන්න’ තව එකක් දෙකක් මතක් වෙනවා දීපිකා ප්‍රියදර්ශනී සින්ග් කරන කුමාර කවිරාජ් ලියපු ‘විකසිත හසරැලි’ යි සමුද්‍ර වෙත්තසිංහ ලියපු ‘මම ආදරයේ පළමු පහන පත්තු කරන්නම්’ වගේ සින්දු විජේ මල්ලිගෙ චාර්ට් ෂෝ එක සෑම තිස්සෙම ටැග් වෙනවා.එතකොට තව ඩිංගෙන් අමතක වෙනවා සන්නස්ගල ලොක්කගෙ ලිරික් එක අර ඉන්දිකා උපමාලි සින්ග් කරන්නෙ. ‘මේ සඳ පහන් රැයේ’. අනේ මම රාත්‍රිය වුනා නම්...’ මේ ලිස්ට් එකේ තියෙන සින්දු අහල තියෙන ඕනම කෙනෙක් විජේ මල්ලිම එගේන්ස්ට් වෙන එකක් නෑ. මොනවද මේ මෑන්ස්ගෙ චාර්ට් එකේ තියෙන්නෙ කියලා. ඒත් ඉතින් විජේ මල්ලිගෙ ලිස්ට් එක විජේ මල්ලිගෙ චොයිස් එක ටේස්ට් එකනේ.කමක් නෑ දැන් ආපහු නියම ස්ටෝරි එකට එමුකො මොකක්ද මේ දවස්වල විජේ මල්ලිගෙ ආතල් එකට ෆිට් වුණ සින්දුව කියල. මේ ෆීමේල් වොයිස් එක ඉස්සර වෙලාම විජේ මල්ලිට ඇහුණෙ භාතිය සන්තුෂ්ල එක්ක ෆිල්ම් එකකට සින්ග් කරපු කාලෙ. ඕන්න කට්ටිය මාත් එක්ක ෆයිට් එකට එන්න බෑ මොකක්ද මේ ෆිට්වෙලා තියෙන සින්දුව කියලා අප්සෙට් එකෙන් එහෙම. සින්දුව තමයි ‘වස්සානයට අත වනලා ඉමු මඟ බලන් උද්යානයක කෙළවරට වී - ඔබ ඈතින් ඉඳන් ඉන්නවද රත්තරන්... මං ගාවින් ම උණුහුම නොදී...” සින්ග් කරන්නෙ උමාර සිංහවංශ කියන මාර සෙක්සි වොයිස් එකක් තියෙන ගෑණු ළමයෙක්. ඒ වොයිස් එක උමාරටම විතරයි. unique වොයිස් එක. ඒ වගේ තව ෆීමේල් වොයිසස් විජේමල්ලිට මතක් වෙනවා. චන්ද්‍රලේඛා, උරේෂා රවිහාරි, දීපිකා ඒ වොයිසස් ඒ ගොල්ලන්ට විතරමයි. උමාරටත් එහෙමයි.මේ සෝන්ග් එකේ ලිරික් එක එස්. මාධවගෙලු. මියුසික් අමිල දිල්හාන්ගෙ කියලයි හිතන්නෙ. විජේ මල්ලිට ඇස් දෙක පියාගෙන මේ සින්දුව අහගෙන ඉන්න පුළුවන්. හැබැයි වචන සෙට් එක නම් සීනි බෝල වගේ තමයි. හාදු දෙන වැස්සේ දේදුන්න අස්සේ අපි හැංගෙමුද තුරුලට ම වී - ඔබේ ඇස් අස්සේ මං මාව දැක්කේ - සංසාරයම නුඹ මගෙ ම... කිසිම තේරුමක් නැති වචන කියල හිතෙයි. තේරුමක් නැති වචන වුණත් උමාරා ළමයා පණ පොවලා කියන්නෙ නැද්ද? වැට කඩොලු අස්සේ - මල් පිපුණු බිස්සේ - අපි උණුහුමට වී - සමනල්ලු පස්සේ දුව පැනපු කාලේ - දැන් මට දෙන්න නුඹ මගෙ ම වී - ඇයි ඈතින් ඉඳන් ඔය තරම් රත්තරන් මං ආවොත් ද නුඹ මට හිමී. මියුසික් එක මෙලඩි එක මාර ලස්සනට මික්ස්වෙලා තියෙනව‘ කියලයි විජේ මල්ලිගෙ අයිඩියා එක. වචන බොළඳ තමයි. ඉතින් ආදරෙත් බොළඳයි නේ වෙලාවකට. ආදරේට ප්‍රබුද්ධ පීචං කියල වෙනසක් තියෙනවද කියල විජේ මල්ලි දන්නෑ.ඔය අනං මනං කියා මොනව වුණත්, ඔය ගොල්ලොත් නිකමට අහල බලන්නකො විජේ මල්ලිගෙ ලේටස්ට් ෆිට් සින්දුව, චාර්ට් එකේ මුලින් තියෙන උමාරගෙ වොයිස් එක. ‘වස්සානයට අත වනල ඉමු මඟ බලන්’ ඕඩියෝ එක ඇහුවත් වීඩියෝ එක බැලුවත්, ෆුල්ම ෆුල් සොමි සින්දුවක් කියල තමයි දැනෙන්නෙ. වස්සානයට අත වනාගෙන, මඟ බලන් ඉන්න උචාරා නංගිට චෙරියෝ, ගුඩ් ලක් කියාගෙන විජේමල්ලි ෂේප් වෙන්නම්. ආයෙ ෆිට් සින්දුවක් ඇහුනොත් ඒ ගැන ඔයගොල්ලො එක්ක කතා බහ කරන්න එන්නම් කො.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120410</link>
    <topic>සෙල්වම් ප්‍රභාකරන්ට බනින තැන ප්‍රභාකරන්ගේ ඥාතීන් පවා හිටියා</topic>
    <author/>
    <content>සෙල්වම් ප්‍රභාකරන්ට බනින තැන ප්‍රභාකරන්ගේ ඥාතීන් පවා හිටියාඅපි අතීතයට එබී බැලුවොත්, පුරා දශක තුනකටත් අධික කාලයක් තිස්සේ මේ රටේ මිනිස්සුන්ගේ ජීවිත හැඩ ගැහිලා තිබුණේ ත්‍රාසය, භීතිය, කුතුහලය මුසු අවිනිශ්චිත දින චර්යාවකින්.ඒකට ප්‍රධාන හේතුව වුණේ මේ රටේ පැවැති කුරිරු ත්‍රස්තවාදී යුද්ධය. උතුරේ ජන ජීවිතය සම්පූර්ණයෙන් ම අවුල් කළා සේම, බෝම්බ පුපුරවමින් සිය දහස් ගණන් ජීවිත අහිමි කරවමින් දකුණේ ජනතාවගේ ඛේදනීය ඉරණමකට පත් කරන්නට රුදුරු ත්‍රස්තවාදීන්ට හැකි වුණා.අද අපට තිබෙන්නේ එවන් වූ බියකරු යුගයක අතීත මතක සටහන් පමණයි. ඒ අතිගරු ජනාධිපතිතුමන් විසින් රුදුරු ත්‍රස්තවාදයෙන් මේ රට නිදහස් කරගත් නිසාවෙන්. අප අතීතයට මඳක් එබී බැලුවේ ඒ දුර්භාග්‍ය සම්පන්න කාලය ගැන යළි ඔබට සිහිපත් කිරීමට නොවෙයි.යුද්ධයේ අළු දූවිලි මතින් නැඟී සිටිමින් ආශ්චර්යවත් අනාගතයකට පියමං කරන අපි මේ දිනවල නරඹන චිත්‍රපටයක් නිසාවෙන්. යුද්ධය ගැන වැඩි සඳහනක් කළේ මෙය යුද්ධය නොපෙන්වා යුද්ධය ගැන සාකච්ඡා කරන සිනමා පටයක් වූ නිසාවෙන්.‘සෙල්වම්’ මේ දිනවල දිවයිනේ ප්‍රදේශ රැසක සිනාම ශාලාවල තිරගත වෙමින් පවතිනවා. චිත්‍රපටය අධ්‍යක්ෂණය කළේ අපේ සිනමා ක්ෂේත්‍රයේ ප්‍රවීණ තිරකතා රචකයා මෙන්ම නළුවකු ද වන සංජය ලීලාරත්න විසින් ය. ‘සෙල්වම්’ සංජය ගේ කුලුඳුල් සිනමා නිර්මාණයයි. අපේ කතා බහ යොමු වූයේ ඒ වෙනුවෙනි.‘සෙල්වම්’ වැනි චිත්‍රපටයක් නිර්මාණය කරන්න හිතුවේ ඇයි?මගේ නිර්මාණය හරහා මට ඕන වුණේ ආකල්පමය වශයෙන් මිනිසා තුළ වෙනස්කමක් කරන්න. මේ රුදුරු ත්‍රස්තවාදී ක්‍රියා හේතුවෙන් අපේ රටේ දෙමළ - සිංහල කියන ජනවර්ග අතර කාලාන්තරයක් තිස්සේ කිසියම් වූ අසංවේදීතාවයක් තිබුණා.නමුත් ආපසු කිසිදාක එවැනි තත්ත්වයක් ඇති නොවන්න තමයි ඉදිරියේ දී අපි කටයුතු කළ යුත්තේ. ඒ පසුබිම ඇති කරන එක මේ නිර්මාණයේ එක අරමුණක්.අනිත් පැත්තෙන් වර්තමානයේ අපේ රටේ යුද්ධය තුරන් කරපු අතිගරු ජනාධිපතිතුමන්ව යුද අධිකරණයට ගෙන යන්න සමහර පිරිස් උනන්දුවෙනවා.මානුෂීය මෙහෙයුම් කරන කාලේ උතුරේ සිවිල් ජනතාවට අපේ යුද්ධ හමුදාව කොයිතරම් උදව් කළා ද? ඒ වෙනුවෙන් ඔවුන් දක්වන කෘතවේදීත්වය කොයිතරම් ද? කියන කාරණාව ඔප්පු කරන්නත් මේ චිත්‍රපටය හොඳ සාක්ෂියක් වෙනවා.ඔබ මේ චිත්‍රපටය රූගත කළේ සම්පූර්ණයෙන් ම යාපනය ප්‍රදේශයේ නේද?ඔව්. මම මේ චිත්‍රපටය කරන්න යාපනයට ගියේ යුද්ධය ඉවර වෙනවාත් එක්කමයි. අවුරුදු තිස් ගණනකට පසු චිත්‍රපටයක් කරන්න යාපනයට ගිය පළමු චිත්‍රපට කණ්ඩායම වෙන්නේ මං හිතන්නේ අපියි. යාපනේ ජනතාව අපේ කණ්ඩායම ඉතාම ආදරෙන් පිළිගත්තා. හොඳ ආගන්තුක සත්කාර ලබා දුන්නා.අපේ හමුදාව මේ අයට අකරුණාවන්තව සලකලා තිබුණා නම් දකුණෙන් ගිය අපට මේ අය මේ තරම් ළෙන්ගතු වෙයිද? මේ චිත්‍රපටය සම්පූර්ණයෙන් රූගත කළේ යාපනේ වැල්වැටිතුරේ සහ තොණ්ඩමනාරු අවටයි. මේ අවට සම්පූර්ණයෙන් ම ඉන්නේ දෙමළ ජනතාව. අනික් කාරණාව තමයි වැල්වැටිතුරේ කියන්නේ ප්‍රභාකරන්ගේ උපන්ගම. ගමේ අවට සිටි හැම දෙනෙක් ම ප්‍රභාකරන්ගේ ඥාතීන්.අපි දවස් 60 ක් මේ ප්‍රදේශයේ හිටියා. ප්‍රභාකරන්ගේ ඉස්කෝලෙ දර්ශන කීපයක් ම රූගත කළා. මේ අය දකුණේ අපි ගැන අපැහැදීමකින් හිටියා නම් ඒ තරම් සහයෝගයක් අපට ලබා දෙන්නේ නෑනේ. ප්‍රභාකරන්ගේ ඉස්කෝලෙ ඉඳගෙන පුංචි සෙල්වම් ප්‍රභාකරන්ට බනින දර්ශනයක් අපි රූගත කළා. ප්‍රභාකරන්ගේ ඥාතීන් පවා මේ දර්ශන බලන්න ඇවිත් හිටියා. ඔවුන් හැමදෙනාම අපේ වැඩේට ආශිර්වාද කළා.යුද්ධය පසුබිම් කරගෙන නිර්මාණය වුණු චිත්‍රපට කිහිපයක් ම බිහිවුණ බව ඔබ දන්නවා. ‘සෙල්වම්’ මේ අතරින් වෙනස් වෙන්නේ කොහොමද?‘සෙල්වම්’ චිත්‍රපටයේ කොතැනකවත් මම යුද්ධය පෙන්වන්නේ නෑ . වෙඩි තබා ගන්නවා. ඇණ කොටා ගන්නවා. මරා ගන්නවා. බෝම්බ පිපිරෙනවා මේ චිත්‍රපටයේ කොහෙවත් නෑ. ඒ අඳුරු ඉතිහාසයෙන් අනාගතය වෙන් කරන රේඛාවක් විදියටයි ‘සෙල්වම්’ නිර්මාණය වුණේ. ඒකයි මම මුලින් ම කිව්වේ මේ චිත්‍රපටයෙන් කරන්න හදන්නේ ආකල්පමය වෙනසක් කියල. චිත්‍රපටය නරඹන කොට හිතෙනවා ඇයි අපි මේ විදියට ජාතීන් වශයෙන් බෙදිල ඉන්නේ කියලා.ඔබේ චිත්‍රපටයේ ප්‍රධාන නළුවා කලක් එල්.ටී.ටී.ඊ. සංවිධානයේ හිටපු දරුණු ත්‍රස්තවාදියෙක් නේද?ඔව්. එතැනින් ම තමයි ආකල්පමය වෙනස ඇති කරන්න පටන් ගන්නේ. ශාන්තලිංගම් ගෝකුලන් තමයි මගේ චිත්‍රපටයේ ප්‍රධාන නළුවා. ඔහු අවසන් සටන දක්වාම එල්.ටී.ටී.ඊ. සංවිධානයේ රැඳී සිටිය එල්.ටී.ටී.ඊ. තරුණයෙක්. යුද්ධය ඉවර වෙන්නෙ මැයි 18 වැනිදා නම් ශාන්තලිංගම් ගෝකුලන්ව අත්අඩංගුවට පත්වෙන්නේ. 2009 මැයි 16 වැනිදා.ඒ කියන්නේ එතෙක් ඔහු එල්.ටී.ටී.ඊ. සංවිධානය වෙනුවෙන් කැපවුණු ත්‍රස්තවාදියෙක්. නමුත් ශාන්තලිංගම් අත්අඩංගුවට අරන් ඔහුව පුනරුත්ථාපනය කරලා අද මේ රටේ ජනප්‍රිය චිත්‍රපට නළුවෙක් බවටත් පත් කරලා තිබෙනවා. අපේ ගුණ ගරුක හමුදාවේ උත්කෘෂ්ට බව කියා පාන්න තවත් උදාහරණ ඕන ද? මේකම ඇතිනේද?ශාන්තලිංගම් ගෝකුලන් මට හමුවුණේ පුනරුත්ථාපන කඳවුරකදී. ඔහු ඉදිරිපත් කළ නැටුමක් දැකලා තමයි ඔහුව මේ චරිතයට තෝරා ගත්තේ. මුල් කාලයේදී සිනමා මානසිකත්වය ගෝකුලන්ගේ හිතට දාන්න ටිකක් අමාරු වුණා.එහෙත් පස්සේ පස්සේ ඔහු ඉතාම හොඳට අපිත් එක්ක පෑහුණා. සමහරවිට අද ගෝකුලන්ට මේ දකින්නේ හීනයක් ද කියලත් හිතෙනවා ඇති. එදා අපේ හමුදා බාරයට පත්වෙද්දී ඔහුට මේ වගේ අනාගතයක් හිමිවෙයි කියලා ඔහු කෙදිනකවත් හිතන්න නැතුව ඇති.එදා තුවක්කු අරන් කැලෑ අස්සේ හැංගි හැංගී ජීවිතය පරදුවට තියලා සටන් කරපු ගෝකුලන් අද මල් ගස් වටේ දුවන, සින්දු කියන, ආදරය කරන සිනමා නළුවෙක්. මේ අදහගන්න බැරි පරතරය තමයි සිනමා පටයෙත් තිබෙන්නේ. ලෝක ඉතිහාසයේ කිසිම දවසක ත්‍රස්තවාදියෙක් චිත්‍රපට නළුවෙක් වෙලා නෑ. එහෙම වුණානම් වුණේ ශාන්තලිංගම් ගෝකුලන් විතරයි.ඔබ සිනමා ක්ෂේත්‍රයට පැමිණෙන්නේ මීට බොහෝ කලකට පෙරාතුව. ප්‍රවීණ තිරකතා රචකයෙකු, නළුවකු වශයෙන් මීට ප්‍රථම අපි ඔබ හඳුනා ගන්නවා. සිනමා අධ්‍යක්ෂවරයෙකු වන්නට ඇයි මෙතරම් ප්‍රමාද වුණේ?මීට කලිින් චිත්‍රපටයක් අධ්‍යක්ෂණය කරන්න කියලා මට බොහෝ නිෂ්පාදකවරුන්ගෙන් ආරාධනා ලැබුණා. නමුත් මට හිතුණේ නෑ. හින්දි චිත්‍රපට අමු අමුවේම කරපු ඒ කාලේ මම තමයි ස්ව නිර්මාණ තිර කතා ලියලා හින්දි රැල්ල වෙනත් මාවතකට යොමු කළේ.තිරකතා 16 ක් මම ලියලා තිබෙනවා. මේ අතරින්, මල්සර දෝණි, දෙමෝදර පාලම, හිතට දුකක් නැති මිනිසා, පාරාදීසය, වැනි චිත්‍රපට බොක්ස් ඔෆිස් වාර්තා පිහිටෙව්වා. නමුත් ඉතින් මම චිත්‍රපටයක් අධ්‍යක්ෂණය කරන්න පස්මහ බැලුම් බැලුවා. යුද්ධය නිමා වුණාම මට හිතුණා දැන් තමයි නියම වෙලාව කියලා. යුද්ධය කොතැනකවත් නොපෙන්නුවත් ‘සෙල්වම්’ දුවන්නේ යුද්ධයේ නටඹුන් අතරිනුයි.දැනට ලැබෙන ප්‍රතිචාර කොයි වගේ ද?ඉතාම හොඳ ප්‍රතිචාර ලැබෙමින් පවතිනවා. පවුලේ හැම දෙනාටම එකට ඉඳගෙන මේ චිත්‍රපටය නැරඹිය හැකියි. ළමයෙක් චිත්‍රපටය නරඹනවා නම් මේ යන්නේ මගේ කතාව කිව්ව හැකියි. අම්මා, තාත්තා නරඹනවා නම් මේ යන්නේ අපේ කතාව කියන තරමට හැමෝටම සමීපයි.මේ රටේ යුද්ධය හා හමුදාව මූලික කරගෙන චිත්‍රපට දෙකක් නිෂ්පාදනය වුණා. නමුත් ඒ චිත්‍රපට වලින් අපේ හමුදාවේ මානසිකත්වය බිංදුවට දාලයි තිබුණේ.ඒකට සම්මානත් ලැබුණා. නමුත් මේ චිත්‍රපටයේ හැම තැනකම හමුදා නිල ඇඳුමට ගරුත්වය දීලා තිබෙනවා.ඔබ නළුවෙක් විදියටත් මේ චිත්‍රපටයට එක් වෙනවා නේද?ඉතාම සුළු කොටසක් රඟපානවා. මේක මට රඟපාන්න හදාගත්ත චිත්‍රපටයක් නොවෙයි. තිර පිටපත මම ලිවුවත් මට චරිතයක් මේකෙ තිබුණේ නෑ. හදිස්සියේ පොඩි චරිතයකට හිටපු නළුවකුට එන්න බැරි වුණ නිසා මම ඒ චරිතය කළා.සිනමා අධ්‍යක්ෂවරයකු වශයෙන් ඉදිරි ගමන ඔබ සැලසුම් කරලද තිබෙන්නේ?නැවත චිත්‍රපටයක් කරන්න සැලසුම් කරමින් ඉන්නව. කතා පිටපත් දෙකක් දැනට තෝරාගෙන ඉන්නවා. කොයි එක කරයිද කියලා දැන්ම කියන්න බෑ. ඒක යුද්ධය පසුබිම් කරගත් එකක් නොවෙයි.‘සෙල්වම්’ තිරයට පැමිණෙන කොට අපේ රටේ බොහෝ දෙනකුට යුද්ධයක් තිබුණද කියන තත්වයත් අමතක වෙලා. ඒ නිසා මේක අදට කොයිතරම් ගැළපෙනවද?මේක අදට විතරක් නොවෙයි. තව අවුරුදු 100 ට පස්සේ පෙන්නුවත් ගැළපෙනවා. මේකට කාලයක් නෑ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120412</link>
    <topic>අපි මේවා විකුණලා ඕස්ට්‍රේලියාවට යමු</topic>
    <author/>
    <content>අපි මේවා විකුණලා ඕස්ට්‍රේලියාවට යමුත”මුසෙ හදන්නෙ මාව ‘බ්ලැක්මේල් කරන්නද?””කැමැති විදියට හිතා ගත්තට කමක් නැහැ.. ඇමැතිතුමා... මං තමුන්නාන්සේට කරපු උදව් පදව්වලට ද මෙහෙම මගෙන් පළිගන්න හදන්නෙ? මං මේ සේරම හෙළිදරව් කරනවා.. මට දැන් උන්නත් එකයි .. මළත් එකයි.””අයිසෙ ඩගී..තමුසෙ නිකන් කලබල වෙලානෙ?.. මං කුසුම්ට කියන්නම් ඔය පැමිණිල්ල ඉල්ලා අස්කර ගන්න කියලා. එතකොට ප්‍රශ්නෙ ඉවරයිනෙ..””ඔය ඇත්තමද කියන්නෙ..?””ඔව්.. අයිසෙ.. ඔව්.. තමුසෙට මගෙ වචනෙ විශ්වාස නැද්ද?””හොඳයි අපි උසාවියෙදි බලමුකො මොකද වෙන්නෙ කියලා?..” දුරකථනය විසන්ධි කරමින් ඩග්ලස් කට කොනකින් සිනාසුණේය.”මිනිහා නිකම්ම සරෙන්ඩර් වුණා නේද?” තම උපාය සාර්ථක වූ බව හැ¼ගුණ හෙක්ටර්, කටහඬ බින්දේ සතුටිනි.”ඒත් මට ඔය මිනිහව සත පහකට විශ්වාස නැහැ හෙක්ටර් මල්ලි””මං ඔයිට වඩා දළ ඇත්තුන්ව උසාවියෙදි දණගස්සවලා තියෙනවා ඩගී අයියෙ... එහෙනම් මං යන්නම්.. සේරම හරියයි. බය වෙන්න එපා” ඔහුගේ පිටට සෙමින් තට්ටු කළ හෙක්ටර් ආපසු යාමට සැරසුණේය.සැමියාගේ සුවදුක් බලන්නට වැලිකඩ බන්ධනාගාරයට ගිය හෙක්ටර් ආපසු එනතුරු සේරා බලා සිටියේ නොඉවසිල්ලෙනි. ඔහු කුමන ක්‍රමයකින් හෝ ඊළඟ නඩු දිනයේදී සිය සැමියාට ඇප ලබාගනු ඇතැයි යන සහනදායී සිතුවිල්ල ඇගේ හදපතුලේ අත්තටු ගසමින් තිබිණ.ඩග්ලස් දැරණියගල දුරකථන ඔස්සේ තමාට කළ තර්ජනයට බතලගොඩ ඇමැතිතුමාගේ මුළු සර්වාංගයම ගිනිගත්තේය. ඔහු තමන්ට එබඳු තර්ජනයක් කරනු ඇතැයි ඇමැතිවරයාට තුන් සිතකින්වත් සිතුණේ නැත.එදා තම බිරියට හොර රහසේ කුසුම්රානි සමඟ බණ්ඩාරවෙල ගිය ගමනේ සියලු තොරතුරු ඩග්ලස් හොඳාකාරව දනී. එහිදී ගත් ඡායාරූප පවා ඔහු සතුව පවතී. මේවා ඔහු එළියට දැමුවහොත් සිදුවන්නේ මහා විනාශයක් බව සිතෙත්ම ඇමැතිවරයාගේ ඇඟ යළි කිළිපොලා ගියේය.මේ වෙලාවේ තමා ක්‍රියාකළ යුත්තේ හැඟීමෙන් නොව බුද්ධියෙනි. ඉන්පසුව කළ යුතු හරිය කුමක්දැයි ඔහු හොඳින් දැන සිටියේය. පාතාලය සමඟ සමීප සබඳකම් ඇති තමාට ඩග්ලස්ව අතුරුදන් කිරීම එතරම් කජ්ජක් නොවන බව ඔහු පුටු ඇන්දට හිස තබාගෙන කල්පනා කරන්නට විය. බිරිය ඔල්ගා රෝද පුටුව දෑතින් තල්ලු කරගෙන ඒ අසලට ආවේ ඔහු මෙවන් අවුල් සිතුවිලි ගොඩක පැටලී සිටියදීය.”මොකද ඔයාගෙ මුහුණ නිකන් අමුතු වෙලා?” සැමියාගේ මුහුණ දෙස එක එල්ලේ බලමින් ඔල්ගා දෑස් විවර කළාය.”ඉලෙක්ෂන් එකත් ළඟ ළඟම එනවනෙ ඔල්ගා.. මං ඒ ගැනයි මේ කල්පනා කළේ..” එකවරම මුහුණේ ඉරියව් වෙනස් කළ බතලගොඩ කටුස්සකු මෙන් හිස සෙලෙව්වේය.”ඇයි ඔයා මේ පාර පරදියි කියලා බය හිතෙනවද?””මේ ජරා මනාප කෙළියනෙ උහුලන්න බැරි ඔල්ගා. එකම පක්ෂෙ එවුන්ට මේ ජරා මනාප ක්‍රමේ හින්දා ගහමරා ගන්න සිද්ධවෙලා.””ඉතින් ඕගොල්ලන්ට පුළුවන් නෙ ඕක වෙනස් කරන්න?””අනේ මන්දා ඔල්ගා.. මටත් දැන් මේ දේශපාලනේ කරලා ඇතිවෙලා.. හැමදාමත් මේ බලු පොරේ කරන්න පුළුවන් කාටද?””අපි මේවා විකුණලා දාලා ඇමෙරිකාවට හරි ඕස්ට්‍රේලියාවට හරි පදිංචියට යමු ඩාලිං.ඔයාට බැරියැ ලොක්කට කියලා ඒ වගේ රටක තානාපතිකමක් ඉල්ලගන්ඩ?””ඒවත් හිතන තරම් ලේසි නැහැ ඔල්ගා?””ඒක නෙමේ අර ඩග්ලස් කාරයගෙ කේස් එකට මොකද වෙන්න යන්නෙ?... මිනිහා රිමාන්ඩ් කියලා පත්තරේ දාලා තිබුණෙ?””ඔව්.. මිනිහා මගෙ ළඟම ආධාරකාරයෙක්.. යාළුවෙක් විත්තිය ඇත්ත... ඒත් ඔල්ගා අපි කව්රුත් නීතියට හිස නමන්න ඕනෑ. මිනිහා එදා කෙරුවෙ ලොකු වැරැද්දක්?.. පැමිණිල්ල දාලා තියෙන්නෙ අර කුසුම්රානි කියන නිළිය..””මට නම් ඔය ගෑනිව පේන්න බැහැ.. මහ සක්කරවට්ටමක්” මුහුණ කළු කරගනිමින් ඇය තරහින් හිස ඉවතට හරවා ගත්තාය.”ඩග්ලස් දැන් ටිකකට ඉස්සෙල්ලා මට ෆෝන් කළා... මිනිහා කියනවා පැමිණිල්ල ඉල්ලා අස්කර ගන්නලු.. වෙලාවකට මට මිනිහා ගැන කනගාටුත් හිතෙනවා.. පසුගිය ඉලෙක්ෂන් එකට මට මැරීගෙන වැඩ කෙරුවා..””ඔයාට කුසුම්රානිව අඳුනගන්න ලැබුණෙත් මිනිහා මාර්ගයෙන්නෙ?””ඔව්.. ඒකනම් එහෙම තමයි..””එහෙනම් ඉතින් ඒකට කළගුණ සලකන එකයි යුතුකම?” ඇය ඒ වචන ටික පිටකළේ ඇනුම් පදයක ස්වරූපයෙන් බව ඔහුට වටහාගන්නට අපහසු නොවීය. ඊට පිළිතුරක් දෙන්නට නොගිය බතලගොඩ ඇමැතිතුමා නිහඬව ඉවත බලාගෙන සිටියේය.ඩග්ලස් දැරණියගල ඊළඟ නඩු දිනයේදී උසාවියට ආවේ දහසක් බලාපොරොත්තු හද තුළ රඳවාගෙනය. ඔහුගේ හිත මිතුරන් බොහෝ දෙනෙක් අලුත්කඩේ උසාවි පරිශ්‍රයේ රැඳී සිටියහ. පත්තර වාර්තාකරුවන් හා රූපවාහිනී වීඩියෝ කැමරා ශිල්පීහු ද ඒ අතර වූහ. සේරා හා තිසරු කල්වේලා ඇතිවම උසාවිය වෙත පැමිණ සිටියහ.වගඋත්තරකාර පාර්ශ්වය වෙනුවෙන් නීතිඥ හෙක්ටර් කෑරගල පෙනී සිටි අතර, පැමිණිල්ල වෙනුවෙන් අපරාධ විමර්ශන අංශයේ පොලිස් පරීක්ෂක ජගත් බාලසූරිය පෙනී සිටියේය.. චාම් සාරියකින් සැරසී සිටි කුසුම්රානිගේ රුව ඇස ගැටෙත්ම සේරාගේ දෑසින් කෝපයේ ගිනිදලු පිටවන්නට විය. කුසුම්රානි ඇයව නුදුටුවාක් මෙන් ඉවත බලාගෙන සිටියාය.නඩුව විභාගයට ගැනුණු සභා ගර්භය තුළ අසුන්ගෙන සිටි තිසරු දස අතට දෑස විහිදා සෙව්වේ සඳුන් කළුපහනගේ දයාබර මුහුණය.එහෙත් ඒ වනවිටත් සඳුන් උසාවියට පැමිණ සිටියේ නැත.ඩග්ලස්ට විරුද්ධව පවරා තිබූ නඩුව විභාගය සඳහා කැඳවන විට දහවල දහය පසුවී තිබිණ. කව්රුත් දෑස් දල්වාගෙන නොඉවසිල්ලෙන් බලා සිටියේ කුමකින් කුමක් සිදුවේදැයි යන කුහුලිනි. ඩග්ලස් විත්තිකූඩුවට ගොඩ වී බයාදු බැල්මෙන් යුතුව බලා සිටියේය.පැමිණිල්ල මෙහෙය වූ පොලිස් පරීක්ෂකවරයා විනිසුරුවරයාගෙන් අවසර ගෙන කරන ලද ප්‍රකාශය හැම කෙනකුගේම විස්මයට හේතුවිය.”ගරු ස්වාමීනි... ඩග්ලස් දැරණියගල නැමැත්තාට විරුදධව පවරා ඇති පැමිණිල්ල අප ඉල්ලා අස්කර ගන්නවා.. ඒ සඳහා අපට අවසර දෙනු මැනවි..”උසාවිය මීයට පිම්බාක් මෙන් දැඩි නිශ්චලතාවයක ගිලී සිටියේය. සේරාගේ මෙන්ම තිසරුගේ දෑසට ද සතුටු කඳුළු පිරුණේ ඉබේය. එබඳුම දැඩි සතුටක් ඩග්ලස් දැරණියගලගේ හදවතට ද දැනුණේය. ඔහු ජයග්‍රාහී ඉරියව්වෙන් යුතුව සභා ගැබ දෙස බලා සිටියේය. හෙක්ටර් කෑරගල පවසා සිටියේ නඩුව ඉදිරියට ගෙනයාමට තරම් පිළිගත හැකි සාක්කි නොමැති කමින් පැමිණිල්ල ඉල්ලා අස්කර ගන්නට පොලීසියට සිදුවූ බවය.ඩග්ලස් දැරණියගල පවුලේ උදවිය හා හිතවතුන් පිරිවරාගෙන උසාවියෙන් පිටවූයේ ජයග්‍රාහී ලීලාවෙනි. බොහෝ දෙනෙක් ඔහු වටකරගෙන ඔහුට ශුභ පතන්නට වූහ. එහි රැස්ව සිටි මාධ්‍යවේදීන් අතර සඳුන් කළුපහන ද සිටිනු ඔහුගේ දෑසට හසුවිය. එහෙත් ඩග්ලස් ඔහු නුදුටුවාක් මෙන් සිටියේය.ළා කහ පැහැති චාම් සාරියකින් සැරසී සිටි කුසුම්රානි වටා ද සෑහන පිරිසක් රැඳී සිටියහ. කැමරාකරුවන් එහාට මෙහාට දුව පනිමින් ඇගේ පියකරු රූපය සිය කැමරා කාචවල සටහන් කරගන්නා අයුරක් දිස්විය.ඩග්ලස් ඒ මොහොතේ අරඅඳිමින් සිටියේ ඇගේ කට වැහෙන්නට හොඳවැයින් දෙකක් කතාකරන්නටය. ඒ මොහොත උදාවෙනතුරු ඔහු නොඉවසිල්ලෙන් යුතුව බලා සිටියේය.”අපි දැන් යමු ඩගී.. ඔය අම්මණ්ඩිට බැනලා මෙතැන ආයෙ අනවශ්‍ය ප්‍රශ්නයක් ඇතිකරගන්න එපා. අනිත් එක මේක උසාවිය?”සේරා ඔහු පසු පසම රැඳෙමින් ඔහුගේ අතින් ඇද්දාය.”ඔව්.. අප්පච්චි.. අපි යමු..” තිසරු ද අයැද සිටියාය.”පොඩ්ඩක් ඔයගොල්ලො කලබල නොකර ඉන්නකො.. මට ඔය ගෑනිට දෙකක් කියන්න ඕනෑ..”ඩග්ලස්ට ඒ අවස්ථාව උදාවූයේ උසාවි පරිශ්‍රයෙන් පිටත වූ ප්‍රධාන ගේට්ටුව අසලදීය. ඔහුගෙන් ගැලවී වාහනයට ගොඩවෙන්නට කුසුම්රානි උත්සාහ ගත්ත ද එය නිෂ්ඵල විය.”තමුසේ මහ ගුණමකු ගෑනියෙක් ඕයි.. කන්ඩ දුන්න අත හපා කන්න පුරුදු වෙන්න එපා.. තමුසෙට මට වඩා ඇමැතියව ලොකු වුණා.. නේද? මං මේක ලේසියෙන් අරින්නෙ නැහැ.. අන්න ඒක හිතා ගන්නවා.. මං එහෙම කිව්වයි කියලා ඇමැතියටත් ගිහින් කියනවා” ඩග්ලස් කියාගෙන කියාගෙන ගියේ කෝපයෙන් ආවේශ වූවෙක් මෙනි.ඔවුන් වටා රොක්වී සිටි හැමෝම බලාසිටියේ තුෂ්ණීම්භූතවය.කුසුම්රානි ඔහුට එරෙහිව එක වචනයක් හෝ කීවේ නැත. තම මිතුරිය සමඟ වහාකැබ් රථයට ගොඩවූ ඇයගේ මුහුණ විළියෙන් හා කම්පාවෙන් බරවී තිබිණ. සෙනඟ අතරින් ඉවතට ඇදී ගිය කැබ් රථය දෙස ඩග්ලස් බලා සිටියේ කෝපයේ ගිනිදලු පිටකරමිනි.මතු සම්බන්ධයි. ලියන්නේ නිව්ටන් ගුණසේකර අඳින්නේ හර්ෂ ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120413</link>
    <topic>තරුවක වගතුග</topic>
    <author/>
    <content>තරුවක වගතුගඅමීර් ඛාන්1. සම්පූර්ණ නම – අමීර් හුසේන් ඛාන් 2. උපන් දිනය – 1965 මාර්තු 14 3. උපන් ස්ථානය – බන්ද්‍රා ප්‍රදේශයේ ශුද්ධ වූ පවුලේ රෝහල 4. පියා - චිත්‍රපට නිෂ්පාදකවරයෙකු වූ තහීර් හුසේන් 5. මව - සීනත් හුසේන් 6. සහෝදරයා - ෆයිසාල් 7. සහෝදරියන් – නිඛාට් සහ ෆාහඩ් 8. බිරිඳ – රීනා දත් (1986 විවාහවී 2002 දී වෙන්වීය.) (මේ වනවිට විවාහ කරගෙන සිටින්නේ කිරන්රාඕ) 9. දරුවන් – ජුනයිඩ් (පුතා) ඊරා (දුව) පළමු විවාහයෙනි. 10. කුලුඳුල් සිනමා රංගනය – 1973 දී තිරගත වූ ‘යාසෙන් කි බාරාත්’ චිත්‍රපටයේ ළමා චරිතයක් නිරූපණය කිරීම. (චිත්‍රපටය අධ්‍යක්ෂණය කළේ මාමා කෙනෙකු වූ නසීර් හුසේන්) 11. ජනපි‍්‍රය වූ චිත්‍රපටය – 1988 දී තිරගතවූ ‘ක්්‍යාමත් සෙ ක්්‍යාමත්ටක්’ චිත්‍රපටයේ රඟපෑමෙන් 12. මෙතෙක් රඟපා ඇති චිත්‍රපට - 43 13. නිෂ්පාදනය කළ චිත්‍රපට - 07 14. අධ්‍යක්ෂණය කළ චිත්‍රපට - 01 15. මෙතෙක් ලබා ඇති සිනමා සම්මාන - 09 16. නිෂ්පාදනය කළ ජනපි‍්‍රය චිත්‍රපට – ‘ලගාන්’ (2001) ’තාරෙ සමීන් පර්’ (2007)(මෙම චිත්‍රපට වෙනුවෙන් වසරේ හොඳම චිත්‍රපටවලට පිරිනැ මෙන ‘ෆිල්ම් ෆෙයාර්’ සම්මාන හිමිවිය.) 17. ලිපිනය - 11 Bela Vista Apts., Palli Hill, Bandra, Mumbai 400 050කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120415</link>
    <topic>මට ලැබුණු සම්මාන ගැන නිහතමානීව ආඩම්බර වෙනවා</topic>
    <author>ටානියා මෝසස්</author>
    <content>මට ලැබුණු සම්මාන ගැන නිහතමානීව ආඩම්බර වෙනවාහොඳම වාර්තා වැඩසටහනට සම්මාන දිනූ විනීතා කරුණාරත්නගුවන් විදුලියෙන් හා පුවත්පත් කලාවෙන් සිය මාධ්‍ය ජීවිතය ඇරඹූ ඇය අද වනවිට ජාතික රූපවාහිනියේ ජ්‍යෙෂ්ඨ නිෂ්පාදිකාවකි. ඇය විනීතා කරුණාරත්නයි. ‘ආලකමන්දාව’, ‘සෙනෙහසේ නවාතැන’ වැනි ගුණාත්මක වැඩසටහන් රැසක් ප්‍රේක්ෂකයන්ට දායාද කරමින් ඒ නිර්මාණ ජාත්‍යන්තර මට්ටමේ ඇගයීමට පවා පාත්‍ර කිරීමට ඇය සමත් වී ඇත.විනීතා, ඔබ නැවතත් සම්මානයට පාත්‍ර වී තිබෙනවා?ඔව්. මෙවර සුමති ටෙලි සම්මාන උලෙළේ හොඳම වාර්තා වැඩසටහනට හිමි සම්මානය ජාතික රූපවාහිනියේ විකාශය වූ ‘ආලකමන්දාව‘ වැඩසටහනට හිමිවුණා. ප්‍රවීණ මාධ්‍යවේදී සුනිල් මිහිඳුකුලගේ තිර පිටපතට අනුව ලාංකේය මුද්‍රා නාට්‍ය කලාවට පුරෝගාමී මෙහෙවරක් ඉටුකළ වසන්ත කුමාර මහතාගේ ජීවිතය හා නිර්මාණ අළලා “ඉඟි නළු සම්ප්‍රදායක නර්තන රචකයාණෝ” යන මැයෙන් වූ වැඩසටහන වෙනුවෙනුයි මේ සම්මානය මට හිමි වුණේ.මේ වැඩසටහන වෙනුවෙන් ඔබ තෙවරක් සම්මානයට පාත්‍ර වී තිබෙනවා?මේ නිර්මාණය මුලින්ම සම්මානයට පාත්‍ර වුණේ 2010 රයිගම් සම්මාන උලෙළේ දී. ඉන්පසු එය පසුගිය 7 වැනි දා නවදිල්ලයේදී පැවැත්වූ‘ ඒඕඋ ර්‍ථඅධ්ඛඡ්ඉ’ 2011 තරගාවලියේ ජාත්‍යන්තර වශයෙන් සුවිශේෂී ඇගැයීමකට පාත්‍ර වුණා.මේ තරගාවලිය සඳහා ජපානය, චීනය, ඉන්දුනීසියාව, මොංගෝලියාව වැනි රටවල් ද සහභාගී වුණා. 94 වියැති මුද්‍රානාට්‍ය ශිල්පියකු මුල් කර ගනිමින් එවැනි වැඩසටහනක් ඉදිරිපත් කිරීම සහ එවැනි වයෝවෘද්ධ ශිල්පියකු ඒ වැඩසටහන සඳහා හැසිරවීම පිළිබඳ අවසන් තරගයේදී මා විශේෂ ඇගැයීමකට පාත්‍රවුණා. එසේම සහතිකයක් ලැබුණා. මෙම වැඩසටහන ජාත්‍යන්තර තලය තෙක්ම ඇගැයීමට ලක්වීම විශාල ජයග්‍රහණයක් වගේම සතුටක්.ඔබ සම්මාන ලැබූ අනෙක් වැඩසටහන් ගැනත් කතා කළොත්?මේ වනවිට සම්මාන 06ක් මට හිමි වී තිබෙනවා. ඒ අතරට ‘ආලකමන්දාව‘ යටතේ ආචාර්ය ප්‍රේමසිරි කේමදාස, එච්.එම්.ජයවර්ධන අළලා කළ වැඩසටහන් සඳහා සුමති සම්මාන සහ රාජ්‍ය සම්මාන ලැබුවා. සංගීතවේදී සරත් දසනායකයන් මුල් කර ගනිමින් නිර්මාණය වූ ‘ශ්‍රී ලාංකේය සංගීතයේ නිම් නැති නිම්නය’ යන වැඩසටහන ද සම්මානයට පාත්‍ර වී තිබෙනවා.’ආලකමන්දාව‘, ඔබේ අර්ථකථනයට අනුව කිනම් ආරක වැඩසටහනක්ද?එය වාර්තාමය සහ අධ්‍යාපනික වැඩසටහනක්.මේ සඳහා තිර පිටපත් සොයා ගැනීමේ අපහසුවක් තිබේද?’ආලකමන්දාව‘ මසකට වරක් විකාශනය කෙරෙන වැඩසටහනක්. එය ඉතාමත් අවබෝධයකින් කළ යුතු කාර්යක්. ඒ තුළයි එහි ගුණාත්මක බව රැඳී තිබෙන්නේ. එවැනි ගුණාත්ම තිර පිටපත්වල අඩුවක් නම් තිබෙනවා. හොඳ තිර පිටපතක් ලියන්න තිර රචකයන්ට තිබෙන කාල වේලා මඳකම එයට හේතු වෙන්න පුළුවනි. කෙසේ වෙතත් මෑත කාලයේදී අපට ලැබුණු ගුණාත්ම තිර පිටපත් වැඩිම ප්‍රමාණයක් රචනා කළේ සුනිල් මිහිඳුකුල විසින්.ඔබ නිෂ්පාදනය කළ අනෙක් වැඩසටහන් ගැනත් යමක් දැනගන්න කැමැතියි.’සෙනෙහසේ නවාතැන’ ඉන් එකක්. මෙය විවිධ කලාකරුවන් ගැන බොහෝ අය නොදන්නා කරුණු, ඔවුන්ගේ සුන්දර මතක පිළිබඳ විමසා බැලෙන වැඩසටහනක්. ‘සුහානි රාත්’ හෙවත් ’සුන්දර රාත්‍රිය’ තවත් වැඩසටහනක්. එය භාරතීය සිනමාවේ ජනප්‍රිය ගී එකතුවෙන් නිර්මාණය වූ වැඩසටහනක්. එය ජාතික රූපවාහිනිය ඔස්සේ සෑම බ්‍රහස්පතින්දා දිනකම රාත්‍රි 10.20ට විකාශය වෙනවා.ජාතික රූපවාහිනියෙන් ඔබට ලැබෙන සහාය හා අනුබලය මොනවගේද?ජාතික රූපාවහිනියේ සභාපති මොහාන් සමරනායක මහතාගෙන් විශාල ධෛර්යයක් සහ සහායක් ලැබෙනවා. එසේම මේ හැම වැඩසටහනක්ම සුන්දරවත් ගුණාත්මකවත් නිමකර ගැනීමට ලැබෙන සහායත් වැදගත්. ඔවුන් සියලු දෙනාටම කෘතඥතාපූර්වක වන්ට මා මෙය අවස්ථාවක් කරගන්නවා.ඔබ මෙතෙක් ආ ගමන ගැන තෘප්තිමත්ද?ඔව්. ඉතාමත් තෘප්තිමත්. 1989 දී රූපවාහිනියේ නිෂ්පාදිකාවක ලෙස මා ඇරඹි ගමන අද වන විට ජ්‍යෙෂ්ඨ නිෂ්පාදිකාවක් තෙක් රැගෙන විත් තිබෙනවා. මට ලැබුණු සෑම සම්මානයක් ගැනම මා තුළ තිබෙන්නේ නිහතමානී ආඩම්බරයක්.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120416</link>
    <topic>රාජ්‍ය සම්මානයකට වඩා මේ සම්මානය මට වටිනවා</topic>
    <author>ඉනෝකා පෙරේරා බණ්ඩාර</author>
    <content>රාජ්‍ය සම්මානයකට වඩා මේ සම්මානය මට වටිනවා2011 සිරිල් බී. පෙරේරා අනුස්මරණ සම්මානය දිනූ බුද්ධදාස ගලප්පත්තිමෙවර, සිරිල් බී.පෙරේරා අනුස්මරණ සම්මානය පිරිනැමෙන්නේ, බහුවිධ කලා කෞශල්‍යයකින් හෙබි ප්‍රබල නිර්මාණශීලියකුටයි.ඔහු, මිනිස් හදවතත්, සියුම් මානව සම්බන්ධතාත්, විනිවිද දකිමින්, පාඨක ආත්මය දෙදරවන පද්‍ය නිර්මාණයේ යෙදෙන්නේය. රසිකයන් නව නිම්වළලු දෙස යොමු කරන, තීරු ලිපි නිබන්ධනයෙහි නිරත වන්නේය. සුහද සමාගමයන්හි දී විචිත්‍ර අල්ලාප - සල්ලාපයෙන් සහෘදයන් පිනවන ශක්තියක් ඔහු සතුය.හෙතෙමේ, දිගුªකලක් මුළුල්ලේ කලා විචාරයෙහි යෙදෙමින්, අභීතව ස්ව මතය ප්‍රකාශ කරන්නට හුරු - පුරුදු වී සිටී.සිනමා උලෙළ, රූපවාහිනී උත්සව මාලා හා සෙසු කලාත්මක ව්‍යාපෘතී ආශ්‍රිත විනිශ්චය මණ්ඩලවලදී ඔහුගේ හඬ ඉතා ව්‍යක්ත ලෙස ප්‍රකාශ කෙරෙන්නේය.සමාජ සේවයෙහි සහ කලා මෙහෙයෙහිත් යෙදෙන බොහෝ දෙනා ජන අවධානයට යොමු කිරීමෙහිලා, ඔහු ඉටු කරන මානව රාජකාරිය ප්‍රශස්තය.ගද්‍ය පද්‍ය ග්‍රන්ථ පද්ධතියක් ලෝකයා අතට පත් කළ ඔහු බසෙහි රසත්, රසෙහි අපූරුවත් මොනවට ප්‍රදර්ශනය කරන ප්‍රතිභා පූර්වක, මානව හිතවාදී ආවර්ජනයේ යෙදෙමින්, අද ශ්‍රී ලංකා සමාජයෙහි වැජඹෙන්නේ නිත්‍ය අවධානයෙන් ලොව දෙස බලන ඇසක් සහිතවයි.ඔහු විසින් මෙතෙක් කරන ලද එමෙන්ම මත්තේදීත් කෙරෙන, මානව මෙහෙය වෙනුවෙන් 2011 වසරේ සිරිල් බී.පෙරේරා අනුස්මරණ සම්මානය පිදෙන්නේ බුද්ධදාස ගලප්පත්ති නිර්මාණ වේදියාටය..’ඕ.සී.අයි.සී. සම්මාන අවසන් ජූරියේ සාමාජිකයකු වූ හෙයින්, සම්මාන උලෙළට පැමිණීම අනිවාර්ය බව දන්වා තිබුණෙන් මෙහි පැමිණිය ද සිරිල් බී.පෙරේරා අනුස්මරණ සම්මානය තමාට යැයි ඔහු කිසි විටෙකත් නොසිතීය.මුදල්මය වටිනාකමක් නොමැති මේ සම්මානය ඔහුට කෝටියක් වටින්නේ ඔය හේතු පාඨය ද එක්වූ කලය. බුද්ධදාස ගලප්පත්ති, ජ්‍යෙෂ්ඨ නිර්මාණකරුවා සමඟ මේ කතා බහ ඔය සියලු කාරණා අරභයායි.සම්මානයේ උණුසුම තවම වියැකී නැහැ...ඇත්තටම ඒ සතුට තවම තියෙනවා. මොකද මේ තමයි මගේ සකලවිධ කලා ඉසව් අගයපු වෙලාව. හොඳම විචාරක, හොඳම කවියා ආදී සම්මාන කොතෙක් ලැබුණත් රාජ්‍ය සම්මානයකට වඩා මට මේ සම්මානය වටින්නෙ ඒ නිසා. ඒ විතරක් නෙවෙයි සිරිල් බී.පෙරේරා වගේ ජ්‍යෙෂ්ඨ, විශිෂ්ට රැඩිකල් සිනමා ලේඛකයකු, මාධ්‍යවේදියකු නමින් නම් කළ අනුස්මරණ සම්මානයක් පුදන්නට මගේ ලේඛන කලාව ස්වාධීන වීම ගැන මටත් සතුටුයි. සිරිල් බී.පෙරේරා නාමය ඈඳීමත් මුදල් ත්‍යාගයක් නොමැතිවීමත් නිසා තමයි මෙහි වටිනාකම වැඩි වුණේ. අනික සිරිල් බී.පෙරේරා මහත්මිය අතින් එම සම්මානය ලැබීමත් මා ලද භාග්‍යයක්.ජීවිතයේ එක් වරක් හෝ ඔබට ඔහු මුණගැසී තිබෙනවද...ඔව්. ඩී.බී.වර්ණසිරි එකල සංස්කරණය කළ ‘පරසතු’ සිනමා පුවත්පත වෙනුවෙන් මට වරක් අවස්ථාව ලැබුණා එතුමන් සමඟ සම්මුඛ සාකච්ඡාවක් පවත්වන්න. ඔහු වැනි ජ්‍යෙෂ්ඨයකුල විශිෂ්ටයකු ගැන ලියන්න ලැබීම පවා මට සතුටක්. ගෞරවයක්. මොකද ඔහුත් ස්වාධීන – නිර්භීත සිනමා ලේඛකයෙක් වන නිසා.ඔබේ සිනමා ලේඛන කලාව ඇරැඹුණු ආකාරය...1960 ගණන්වල විශ්වවිද්‍යාල සිසුවකුව සිටි සමයේ. එදා පටන් අඛණ්ඩව අදත් මා සිනමා සාහිත්‍ය ලේඛනයේ යෙදෙනවා. සිනමා විචාරය, තීරු ලිපි, සාකච්ඡා ගිණිය නොහැකි තරමක් මා අතින් ලියැවිලා ඇති. ලෙස්ටර් ජේම්ස් සූරීන්ගේ පටන් ලංකාවේ විශිෂ්ට ගණයේ සිනමාකරුවන් ප්‍රමුඛ පෙළේ නළු නිළියන් කැඳවා ස්වාධීන රූපවාහිනියේ අවුරුදු දෙකක් පුරා කළ ‘සිනමා රිද්ම’ වැඩසටහන අදත් මට බොහොම සුන්දර අත්දැකීමක්.අනික එකල ‘සරසවිය’ පුවත්පතේ ආධුනික විචාර පිටුවක් තිබුණා කෙටි විචාරයකට ඒකෙ ඉඩක් ලැබුණා. විශ්වවිද්‍යාල ශිෂ්‍යයෙක් ලෙස මං ‘දෙලොවක් අතර’ පිළිබඳ විචාර ලියද්දි අද මහාචාර්ය සුනිල් ආරියරත්නයන් එකල පාසල් සිසුවකුව ‘පරසතු මල්’ පිළිබඳ විචාරයක් ලිව්වා. අපි දෙන්නම එකම පිටුවෙ.විශ්වවිද්‍යාල ජීවිතයේ ගමනට සාපේක්ෂව ඔබ කලා ලොවෙහිත් වපසරිය හදා ගත්තා...ඔව්. මං විශ්වවිද්‍යාලයෙන් පිටවුණේ මගේ උපාධියත් එක්ක. කලක් මං සිමෙන්ති සංස්ථාවේ නියෝජ්‍ය සාමාන්‍යාධිකාරිවරයා. අද මං සීමාසහිත හෝල්සිම් ලංකා සමාගම ලෙස නම වෙනස්වූ එම ආයතනයේම උපදේශක ‘මාධ්‍ය හා මහජන සම්බන්ධතා’ තනතුරෙහි වැඩ කරනවා. 1989 සිට අද දක්වාම මේ ආයතනයෙ මං වැඩ. ඔවුන්ට මාව ආඩම්බරයක්. මගේ රාජකාරිය 100%ක් ඉටුකරන ගමන්මයි මං මේ කලාවෙ නියැළෙන්නෙ.සිනමා කලාවෙ ඔබේ අත්දැකීම් මොනවද?විශ්වවිද්‍යාලෙ ඉන්න ගමන් සිනමා විචාර ලියන්න ගත් මං නොකඩවා සරසවිය’ට විචාර ලියූ කෙනෙක්. ප්‍රසිද්ධ රැඟුම් පාලක මණ්ඩලයේ අවුරුදු 10ක් වැඩ කළා. ජාතික චිත්‍රපට සංස්ථාවේ අවුරුදු තුනක් අධ්‍යක්ෂ මණ්ඩල සාමාජිකයෙක්. ඒ වගේම ඒ ඉතිහාසයේ ප්‍රථම වතාවට අධ්‍යක්ෂ මණ්ඩලයෙන් ඉල්ලා අස්වුණෙත් මං. ‘අහස් ගව්ව‘ චිත්‍රපටය වෙනුවෙන් කළ සමරු කලාපයේ සහය සංස්කාරකවරයා විදියට වැඩ කරන්න ලැබීමත් හොඳ අත්දැකීමක් වුණා. ඒ වගේම සරච්චන්ද්‍ර සමරක්කොඩි ප්‍රමුඛ අහස් ගව්වෙ ප්‍රචාරණ කටයුතු වෙනුවෙන් ලොකු වැඩ කොටසක් කළා. කලක් මම ‘විකසිත පරසතු’ වගේම ‘වනිතා විත්ති’ හා ‘ශ්‍රී’ සඟරාවටත් ලිව්වා.චිත්‍රපට සංස්ථාවෙන් කළ ජනාධිපති සිනමා සමරුව සංස්කරණය කළේ මම එහි අධ්‍යක්ෂ මණ්ඩලයේ සිටියදීමයි.ඔබේ දයාබර බිරිය ගීතාගෙ අකල් වියෝව ඔබට බලපෑවේ කොහොමද...ගෙදර ගියාම ජීවිතයේ දරුණු හුදෙකලාවක් මට දැනෙනවා. සුනාමියෙන් අසරණ වූ දරුවන්ව සතුටු කරවන සුනාමි වර්ෂ පූර්ණ සැමරුමකට යමින් සිටියදීයි මොරටුව අලුත් පාරෙදි ඇගේ රිය දරුණු අනතුරකට පත්වුණේ. මගේ නිර්මාණ ජීවිතය නිදහසේ ගලා ආවේ විටෙක ඈ මගේ වගකීමත් කරට ගත් නිසා. කවියක් ලියැවුණත් විටෙක ඒ කවියෙ ඈ ඉන්නවා. ජීවිතයෙ දුක සැප සතුට බෙදා ගෙන ආ අත්වැල ලෙහී ගියදාටයි ඒ හුදෙකලාව පාළුව දැනෙන්නෙ. වැඩි වැඩියෙන් නිර්මාණය කිරීමෙන් හා වැඩක යෙදීමෙන්ම පමණයි ඒ දුක තුනී කරගන්න පුළුවන්.ඔබේ දූ දරුවෝ...ඊශ්වරී දූ මෙල්බර්න්වල කළමනාකරණ උපාධිය සඳහා උසස් අධ්‍යාපනය හදාරනවා. පුතා තොරතුරු තාක්ෂණය හදාරනවා. මට වගේම ඔවුන්ටත් මේ හුදෙකලාව දරාගන්න අමාරු ඇති.ඒ දුක අතරින් වුවත් සැනසෙන්න පුළුවන් දේ ඔබ කළා...‘තරුණි’ පත්තරෙන් එදා පටන් කවි තෝරපු එක එවැනි අත්දැකීමක්. ඒ තෝරපු කිවිඳියො අද මාධ්‍ය ආයතනවල ප්‍රධානීන් වෙලා. ප්‍රසිද්ධ කිවිඳියන්වෙලා. ඒ අයගෙ කවි තෝරලා දුන් නිවැරැදි තින්දුව පිළිබඳ සතුටුයි. රත්න ශ්‍රී විජේසිංහ, තරුණ සේවා සභාවේ හොඳම කවියා ලෙස තෝරපු විනිශ්චය මණ්ඩලයෙ මාත් හිටියා. ඒවා වැරැදි නැහැ. ‘කවි මිහිර’ ඔස්සේ අලුත් කවියෙක් කිවිඳියක් හඳුන්වා දෙන්න ලැබීම අදත් මට සතුටක්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120417</link>
    <topic>නැවත උපන් සාලි මාස්ටර්</topic>
    <author/>
    <content>නැවත උපන් සාලි මාස්ටර්සිංහල සංගීතයට මාස්ටර්ලාගෙන් අඩුවක් නොවීය. ගවුස් මාස්ටර්, රූපසිංහ මාස්ටර්, හියුගෝ මාස්ටර් ආදීන්ගෙන් පටන් ගත්තු නම් ලැයිස්තුවේ අගටම සිටින්නේ කේමදාස මාස්ටර්ය.මේ කාලයේ සංගීතඥයන්ට හෝ ගායකයන්ට ‘මාස්ටර්’ කියා ඇමතීමක් නැත. රෝහණ වීරසිංහට හෝ නදීක ගුරුගේට ‘මාස්ටර්’ කෑල්ලක් නැත්තේ එහෙයිනි.බටනළාවක් හෝ පිඹගන්නට බැරි මට ද ‘මාස්ටර්’ කියා අමතන රසිකයෙක් කුරුණෑගල පැත්තේ සිටී. නමින් සෙනෙවිරත්න වන ඔහු, පිරිවෙනක ඉංග්‍රීසි උගැන්වීමේ යෙදෙන අතරම, ටෙලි නාට්‍යවල රඟපෑමෙහි ද උනන්දු වෙයි. සෙනෙවිරත්න මට ‘කපිල මාස්ටර්’ යැයි අමතන්නේ මක්නිසාද යැයි මම කිසිවිටෙකත් ප්‍රශ්න නොකළෙමි. සමහරවිට, කලාකරුවකුට කෙරෙන ගෞරවාර්ථයක් එතුළ ගැබ්ව තිබෙනවා විය හැකිය. ඈත ගමකදී, ගොක් කලාකරුවාටත් ‘මාස්ටර්’ ආමන්ත්‍රණය ලැබෙන්නේ එහෙයිනි.කලා අධ්‍යක්ෂවරයකු මෙන්ම ඡායාරූප ශිල්පියකු වූ රැලෙක්ස් රණසිංහටත් කවුරුත් කතාකළේ ‘රැලා මාස්ටර්’ යනුවෙනි. සංගීතයටම සම්බන්ධ නැති, එහෙත් කලාවේ විවිධ ශානරයන්ට අයත් උදවියටත් ‘මාස්ටර්’ යෙදීම පොදු සමාජ සම්මතයක්ව තිබිණි. එසේම ටියුෂන් ගුරුවරයාත්, ‘මාස්ටර්’ කෙනෙකි. ‘මාස්ටර්’ යන ඉංග්‍රිසි වචනයේ අර්ථයට අනුව එය වරදක් නොවේ. ‘මාස්ටර් සර් මට හිමි තැන දෙන්නැයි’ කියන විට, ඒ අමතන්නේ හාම්පුතාටය. යම් වැඩක විශේෂඥයාත්, ඒ වැඩේට මාස්ටර් කෙනෙකි. ශ්‍රේෂ්ඨ කලාකෘති ‘මාස්ටර් පීස්’ ය.සංගීතඥයාට ‘මාස්ටර්’ යන්න යොදන්නට ගත්තේ ’ගුරු’ අර්ථයටත් වඩා, මෛස්ට්‍රෝ (Maestro) යන ඉතාලි යෙදුමේ ආභාසයෙන් විය හැකිය. රැලෙක්ස් මාස්ටර්, බොහෝ විට වෙනත් කලාකාරයන් ඇමතුවේ ‘මෛස්ත්‍රෝ’ යනුවෙනි.වචනයක උපත, අරුත හා භාවිතය සොයා යාම රස වඩන වැඩක් වුවත්, ‘මාස්ටර්’ කතාවට මා සිත යොමු කළේ ඒ නිසා නම් නොවේ.පසුගිය ඉරිදා, ස්වාධීන රූපවාහිනියෙන් දක්නට ලැබුණු, ‘සංහිඳ’ නම් රසාලිප්ත වැඩසටහනෙන්, මොහොමඩ් සාලි නොහොත් සාලි මාස්ටර් නැවත උපදිනු දක්නට ලැබුණු නිසාය.සරසවිය’ කර්තෘ අරුණ ගුණරත්න, ප්‍රියංකර පෙරේරා, රූපා ඉන්දුමතී හා ලක්ෂ්මන් රුද්රිගෝ සමඟ සාලි මාස්ටර්ගේ බිරිය හා දියණියකත්, ‘සංහිඳේ’ කතාබහට එක්වූහ. කිත්සිරි ජයසේකර, ලලිත් පොන්නම්පෙරුම, අභිෂේකා විමලවීර, ආදීන්ගේ මියුරු නිදසුන් ගායනයන්ගෙන් අලංකාර වූ ‘සංහිඳ’ මෙහෙය වූ ඉන්ද්‍රසිරි සුරවීර, එබඳු වැඩසටහනක නිවේදකයාගේ කාර්යභාරය කුමක්දැයි මනාව ප්‍රදර්ශනය කළේය.සාලි මහත්මිය සහ දියණිය, කඳුළු අතරින් අතීත මතක තුළට යාම, ඉතා හැඟීම්බර අවස්ථාවක් විය. ඔවුන් හැඬුවේ රටට පෙනෙන්නට නොවේ. ගෙවල් දොරවල්, රැකී රක්ෂාවල් ලබා ගන්නට නොවේ. තමන්ට අහිමි වූ ආදරණීය සැමියා - පියා පිළිබඳ සැබෑ ශෝකයෙනි.යුගයේ අසාධාරණයට ලක්වූ බොහෝ කලාකරුවන්ට මෙන්ම (ශ්‍රී ලංකාවේ පමණක් නොවේ) සාලි මාස්ටර්ට ද, ආර්ථීක ප්‍රශ්න නොතිබුණා නොවේ. එහෙත් ඔහු අදීන මිනිසකු මෙන් ජීවත් වුයේය. ප්‍රේමදාස අගමැතිතුමා නිවෙසක් පිරිනැමූවිට, ඔහු එය ප්‍රතික්ෂේප කළේ “මට නිවෙසක් තිබියදී තව එකක් මොකට’දැයි කියමිනි.රූපා ඉන්දුමතී සිහිපත් කළ ආකාරයට ඒ කාලයේ ගුවන්විදුලියේ සරල ගී වැඩසටහනක ශිල්පියාට ලැබුණේ රුපියල් 15කි. එයින් තනු නිර්මාපකයාට හෝ ගීත රචකයාට ගෙවීමක් කළ නොහැකිවිය. සාලි ට ලයිට් බිල, වතුර බිල ගෙවීම ප්‍රශ්නයක් වූ කාලයේවත් ඔහු තමන්ගේ සංගීත නිර්මාණ සඳහා මිලක් නියම කළේ නැත. “ඔහු අපට ඉතිරි කළ දෙයක් නැහැ. ඔහු හැමෝටම උදව් කළා” සාලි මහත්මිය, ‘සංහිඳේ’දී එසේ කීවේ, සැමියාගේ දුර්ගුණයක් වශයෙන් නොවේ.මිල්ටන් පෙරේරා, රූපා ඉන්දුමතී, ලක්ෂ්මන් රොද්රිගෝ, මිල්ටන් මල්ලවාරච්චි වැනි ගායක ගායිකාවන් රැසකගේ ජනප්‍රිය ගී පිටුපස තිබෙන්නේ, සාලි ගේ දෑතය.යුගයේ සහ අධ්‍යක්ෂවරුන්ගේ අවශ්‍යතාව මත හින්දි ගී තනු කොපි කරන්නට සිදු වුව ද, සාලි මාස්ටර්ගේ වඩාත්ම ජනප්‍රිය ගීරැසක්ම, ස්වතන්ත්‍ර නිර්මාණවිය. රූපා ඉන්දුමතීගේ ‘එක ගඟක ඉවුරු, වසන්ත ගීතය හෝ මිල්ටන් මල්ලවාරච්චිගේ ඔරුවක පාවෙන, ඈත එපිට දුර ආකාසේ වැනි ගී, ඊට නිදසුන් කීපයකි.මොහොමඩ් සාලි පිළිබඳ අතීතාවලෝකනයක යෙදෙන අතරම, ඔහුගේ මධුර ගී තනු, නව පරපුරට හඳුන්වාදීම ද ‘සංහිඳෙන්’ වූ අගනා මෙහෙවරක් ලෙස පසසනු කැමැත්තෙමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120418</link>
    <topic>තාරුණ්‍යයේ මහගෙදරින් සමාජ සේවයට</topic>
    <author>ඉඳුනිල් වීරරත්න</author>
    <content>තාරුණ්‍යයේ මහගෙදරින් සමාජ සේවයටයොවුන් විය සුන්දරයි. ඒ වගේ ම දඟකාරයි. බොහොමයක් තරුණ තරුණියන් ජීවිතයේ මේ සමනළ වයසේදී කෙළි දෙලෙන් විනෝදයෙන් ගත කරන්නට උත්සාහ ගනිද්දී සමාජ සේවයට යොමු වී ඒ තුළින් තරුණ තරුණියන්ගේ හෙට දවස පැහැබර කරන්නට සැරසෙන්නෝ ද සිටිති. අපේ රටේ තරුණ පරපුරේ ක්ෂේම භූමිය වූ මහරගම උපන් අසංක රාජපක්ෂ එවන් එක් සුවිශේෂී තරුණයෙකි.මහරගම ජනාධිපති විද්‍යාලයෙන් සහ කොළඹ ඩී.එස්. සේනානායක විද්‍යාලයෙන් සිප් සතර හැදෑරූ ඔහු යොවුන් විය අර්ථවත් කර ගැනීම සඳහා මහරගම තරුණ සේවා සභාවට සම්බන්ධ වනවා. ඒ අනුව මහරගම යොවුන් සමාජයේ නායකයා ලෙස භාෂ්වර සේනාංක මහතාගේ මඟ පෙන්වීම අනුව 2009 වනතෙක් ම ව්‍යාපෘති ගණනාවක් දියත් කරනවා.‘මහරගම පුරෝගාමී තරුණ නායකයා’ ලෙස ඔහු සම්මානයට පාත්‍ර වෙන්නේ ඔහුගේ මේ ක්‍රියාශීලී බව නිසාවෙන්. එහෙත් ඔහු තම හැකියාව තුළින් ප්‍රදේශයේ තරුණ තරුණියන් වෙනුවෙන් බොහෝ දේ කළ හැකි බව තේරුම් ගන්නවා. මෙහි ප්‍රතිඵලය වන්නේ අසංකගේ සභාපතිත්වයෙන් ‘මහරගම තාරුණ්‍යය’ සංවිධානය බිහිවීම. මෙහි සභාපතිවරයා වටා ඒකරාශි වී සිටින තරුණ පිරිස දහසකට ආසන්නයි.“මම තරුණ සේවා සභාවට සම්බන්ධ වෙලා වැඩ කළ කාලයේ ලැබුණු පන්නරයෙන් තරුණ අපිට අපේ හැකියාවන් ගෙන් බොහෝ දේ කළ හැකි බව තේරුම් ගත්තා. යෞවනයින්ගේ මහගෙදර මහරගම නිසා මෙය මහරගමින් ම ආරම්භ කරන්නට මම හිතුවා. ඒ අනුව තමයි ‘මහරගම තාරුණ්‍යය’ බිහිවන්නේ.මුලින් ම කළේ දන්සල් ව්‍යාපෘති. ඉන්පස්සෙ යුද්ධය පැවැති කාලයේ ලේ දන්දීමේ ව්‍යාපාර කිහිපයක් ම සංවිධානය කළා. මීට අමතරව ක්‍රීඩා තරගාවලි සංවිධානය කළා.”මෙලෙස ඇරැඹි සමාජ සද්කාර්යයන් මේ වනවිට වඩාත් පුළුල් ලෙස කරන්නට අසංකට හැකි වෙලා.“අපට මේ වනකොට තේරුණා අසරණ අයට පිහිට වීම ක්‍රමවත්ව සහ විධිමත්ව කළ යුතුයි කියන දෙය. ඒ අනුව මහරගම ප්‍රදේශයේ අඩු ආදායම් ලාභීන්ගේ ජීවන තත්ත්වය නඟා සිටුවීම ඉලක්ක කර ගනිමින් අපි වඩාත් ක්‍රමවත්ව වැඩ කටයුතු ආරම්භ කළා. මහරගම ග්‍රාම සේවා වසම් 41 ක් තිබෙනවා. මේ සෑම ග්‍රාමසේවා වසමකින් ම තරුණ තරුණියන් රාශියක් අපිත් සමඟ සම්බන්ධ වෙලා ඉන්නවා. ඔවුන් හරහා අඩු ආදායම් ලාභී පවුල් මොනවාද කියලා හඳුනා ගැනීමට දැනටමත් ලොකු වැඩ පිළිවෙළක් සූදානම්.මේ වනවිට එලෙස තෝරාගත් පාසල් දරු දැරියන්ට නොමිලේ අභ්‍යාස පොත් බෙදාදීම ආරම්භ කර තිබෙනවා. ඒ වගේ ම මහරගම ප්‍රදේශයේ සෑම දහම් පාසලකම දරුවන්ට මාසයේ එක් ඉරිදාවක කිරි ආහාර වේලක් ලබාදෙන්න සැලසුම් කර තිබෙනවා. මෙය මහින්ද චින්තන ප්‍රතිපත්ති ප්‍රකාශනයට අනුව පෝෂණය නැංවීම සඳහා සිදු කරන්නක්.”අසංකගේ ඉදිරි සැලසුම් වලට අනුව ඉදිරියේ ඉලක්ක ගණනාවකට ළඟාවිය හැකි බව ඔහු පවසනවා. ඒ අතරින් රැකියා නැති තරුණ තරුණියන් වෙනුවෙන් නව රැකියා අවස්ථා ඇති කර දීමත්, උසස් පෙළ සිසු දරු දැරියන් වෙනුවෙන් උපකාරක සම්මන්ත්‍රණ පැවැත්වීමත් ප්‍රධාන වෙයි.“මගේ මීළඟ අරමුණ කොළඹ දිස්ත්‍රික්කයටම මහරගම තාරුණ්‍යය සංවිධානය ව්‍යාප්ත කිරීමයි ඒ සඳහා කොළඹ දිසාවේ සෑම ආසනයකින් ම තරුණ තරුණියන් දහ දෙනා බැගින් බඳවාගෙන ඒ හරහා මත්ද්‍රව්‍ය වලට ඇබ්බැහිවුණු තරුණ තරුණියන් ඉන් මුදවා ගැනීමටයි.”අසංකගේ අරමුණ සහ අධිෂ්ඨානය ඉතාම පැහැදිලි එකක්. එහෙත් මේ සඳහා විශාල ලෙස ප්‍රතිපාදන අවශ්‍ය වනවා.“මගේ මේ කාර්යය තුළ දේශපාලන අරමුණක් නෑ. නමුත් දේශපාලන ආශිර්වාදය සහයෝගය සෑම විටම ලැබෙනවා. මගේ පෞද්ගලික මිල මුදල් වගේ ම හිත මිත්‍රාදීන් ගෙන් ලැබෙන ආධාර උපකාර තිබෙනවා. මහරගම නගරයේ ව්‍යාපාරික ප්‍රජාව, අන්තර්ජාලය හා ෆේස් බුක් මගින් විදෙස් ගත මිතුරු මිතුරියන් ද මෙයට දායක වෙනවා.”තරුණ තරුණියන්ගේ මහගෙදර මහරගම ඉපිද ප්‍රදේශයේ තාරුණ්‍යයට ආදර්ශයක් වන අසංක කලාවට ළැදි අයෙක්. ‘වෙඩි වගේ වැඩ’ චිත්‍රපටයේ මෙන් ම ‘මහින්දාගමනය’ චිත්‍රපටයේ චරිත නිරූපණය කරමින් රංගනයට ද එක්ව සිටී.මහරගම තාරුණ්‍යය සංවිධානය 247/1, දඹහේන පාර, මහරගම. 0773411221 අසංකගේ ලිපිනය සහ දුරකතන අංකයයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120419</link>
    <topic>දශක පහක් ඉවසා හරවත් ගී නිර්මාණ ගෙනෙන</topic>
    <author>ඉඳුනිල් වීරරත්න</author>
    <content>දශක පහක් ඉවසා හරවත් ගී නිර්මාණ ගෙනෙනමාතලේ දිස්ත්‍රික්කයේ ගලේවෙල උපන් ඔහු කුඩා කල සිට සංගීතයට තිබුණු ආසාව නිසා උපතින් ගෙනා හැකියාව ඔප් නංවාගන්නට අවස්ථාවක් සොයමින් සිට ඒ සිහිනය සැබෑ කරගන්නට ඉවසීමෙන් ගත කළ කාලය දශක පහක්.රැල්ලක් ලෙසින් ගායකයින් බිහිවන වත්මන් සංගීත ක්ෂේත්‍රයට අසා විඳින්නට හැකි ගීත රැසක් ම රැගෙන නවකයකු ලෙසින් එක්වුණු ඔහු නමින් හරේන්ද්‍ර වික්‍රමසිංහ.ස්වතන්ත්‍ර ගීත 16 ක් ඇතුළත් ‘හඳ තාමත් තරුණයි’ සංයුක්ත තැටිය එළි දක්වමින් සංගීත ක්ෂේත්‍රයේ උඩුගං බලා පිහිනන ඔහු ඒ පිළිබඳ හඬ අවදි කළේ මෙහෙමයි.“මම මුලින් ම අකුරු කළේ යටිගල් පොත්ත මහා විද්‍යාලයෙන්. ඉන්පස්සෙ වැඩිදුර අධ්‍යාපනය සඳහා ගලේවෙල මධ්‍ය මහා විද්‍යාලයට ඇතුළත් වුණා. සංගීතයට ආසාවක් තිබුණත් හදාරන්නට අවස්ථාවක් පාසල් කාලයේදී ලැබුණේ නෑ.”පාසල් අධ්‍යාපනයෙන් පසුව ඔහු වෘත්තිය ලෙස තෝරා ගන්නේ ශ්‍රී ලංකා පොලිස් සේවය. ඒ අනුව 1969 කොළඹට පැමිණෙන ඔහු ඉන්පසු නුගේගොඩ ත්‍රිකුණාමලය සහ අනුරාධපුර පොලිසිවල කාර්ය බහුල ලෙස රාජකාරියේ යෙදෙනවා. “රැකියාවේ තිබුණු කාර්ය බහුලකම නිසා මට ඒ යුගයේදීත් සංගීතය ඉගෙන ගැනීමේ ආසාව යටපත් කරන්න සිද්ධ වුණා. එහෙත් උපතින් ම තිබුණු ගායන හැකියාව නිසා පොලිස් සංගීත සංදර්ශනවල ගීත ගායනා කළා. පොලිස් සේවයෙන් ඉවත් වෙලා අලෙවිකරණ ක්ෂේත්‍රයේ රැකියාවකට බැඳුණා. ඉන්පස්සෙ මීපෙ පාදුක්ක ප්‍රදේශයේ නිවෙසක් හදල 1990 දී විවාහ වුණා.”මේ ආකාරයට ජීවිතය ක්‍රමවත් කරගත් හරේන්ද්‍ර ඔහුගේ සිතේ සැඟවී තිබුණු සංගීතය ඉගෙන ගැනීමේ කාර්යයට යොමු වෙනවා.“2007 වසරේදී මම විශාරද නන්දසේන කටුවාවල මහතාටගෙන් උත්තර භාරතීය සංගීතය ගායනා අංශයෙන් හැදෑරීම ආරම්භ කළා. ඉන්පස්සෙ සංගීතඥ සමන්ත පෙරේරා මහතා ගෙන්. අමරසිරි පීරිස් මහතා යටතේ වසර 2 ක් පමණ කටහඬ පුහුණු කිරීමේ අභ්‍යාසවල යෙදුණා. මේ අතර චම්මින්ද වෙලගෙදර කියන පාසල් මිත්‍රයා මගේ හැකියාව දැකලා කලා ක්ෂේත්‍රයේ ගීත රචකයින් සහ සංගීතඥයින් හඳුන්වා දුන්නා. එහි ප්‍රතිඵලයක් ලෙස තමයි ‘හඳ තාමත් තරුණයි’ නමින් ගීත 16 ක් ඇතුළත් වුණු මගේ කුලුදුල් ගීත ඇල්බමය එළි දකින්නේ.”“වර්තමාන සංගීත ක්ෂේත්‍රයේ තිබෙන තරුණ සංගීත රැල්ල දෙස බලන විට මම කළේ උඩුගං බලා පිහිනීමක්. එහෙත් කුඩා කාලයේ තිබුණු සිහිනයක් මගේම උත්සාහයෙන් සැබෑ කරගත්තා කියන සතුට සිතට දැනෙනවා.අද අපේ රටේ ඇති වී තිබෙන තරුණ සංගීත රැල්ල නිසාවෙන් සුභාවිත ගීතය හරිම ඛේදජනක තත්ත්වයකට පත්වෙලා. අද එළි දකින බොහෝ ගීතවල ගුණාත්මක භාවයක් නෑ කියන දේ මට දැනෙනවා. අන්න ඒ රික්තය පිරවීම යන පොදු අරමුණින් තමයි මේ ගීත මම ගැයුවේ. එහෙම නැතිව මෙතැන පෞද්ගලික අරමුණු කිසිවක් නැහැ.අසංකා කුමාරි මගේ බිරිය කල්පනී දිල්හානි දියණිය. මේ දෙදෙනාම මගේ කලා කටයුතු වලට සම්පූර්ණ සහයෝගය ලබා දෙනවා.ඉදිරියේදී සංගීතය වැඩිදුරටත් හදාරමින් නිර්මාණ කරණයේ යෙදී ශ්‍රී ලංකා ගීත ක්ෂේත්‍රයට හරවත් දායකත්වයක් ලබාදීම තමයි මගේ එකම අරමුණ.”21/ 3/ ඒ සෝමානන්ද මාවත පිටුම්පෙ, පාදුක්ක ඔහුගේ ලිපිනයයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120420</link>
    <topic>දවස් 30 යි; ලක්ෂ 20 යි චරිත්ගේ ජීවිතේ ඔබේ අතේ</topic>
    <author>වසන්ත ජයසිංහ ආරච්චිගේ</author>
    <content>දවස් 30 යි; ලක්ෂ 20 යි චරිත්ගේ ජීවිතේ ඔබේ අතේජීවිතේ කියන්නේ මහ පුදුමාකාර දෙයක්. ඒක හරියට පහදලා දෙන්න අපි කාටවත් බැහැ. වෙලාවකට හරිම නිසොල්මනේ අපේ ජීවිත ගලා යනවා. තවත් වෙලාවකට මහා කුණාටුවක් වගේ. ඒ මොන දේ වුණත් කාගේ හිත්වලට ද ජිවිත බලාපොරොත්තු නැත්තේ. ඒ හැම බලාපොරොත්තුවක්ම සුන්දර කරගන්න ඔබ අපි හීන දකිනවා.ඔව්. අන්න ඒ වගේ ම සුන්දර පැතුම් ගොන්නක් හදවතට මැදි කරගෙන සිහින දකින රත්තරන් පුතෙක් තමයි ‘චරිත් මිතුන් විශ්වනාත්’ කියන්නේ. මහවත්ත, හත්තක, පිටිගල නම් දකුණු පළාතේ සුන්දර ගමක උපන් චරිත්ගේ එකම බලාපොරොත්තුව කොම්පියුටර් අංශයෙන් ඉහළම රැකියාවක් කරන එක.ඔබට මට වගේ ම ඒක ජීවිතේට උදව් බලාපොරොත්තුවක්. රැකියාවක් කරලා රටට බරක් නොවී කාටත් අත නොපා ජීවත් වෙන්නයි අපි හැමෝම බලන්නේ. ඒත් අද චරිත් ඉදිරියේ ඒ බලාපොරොත්තුව ඉටු කරගන්න ලොකු බාධකයක් තියෙනවා. අන්න ඒ බාධකය ඉවත් කරන්න නම් ඔබටත් මටත් මේ ඔබ දකින දරුවා වෙනුවෙන් යහපතක් කරන්නම වෙනවා. ඒ ගැන පසුව අපි ඔබට කියන්නම්. නමුත් ඊට පෙර චරිත් පුතා වෙනුවෙන් අද ඇඬූ කඳුලෙන් ජීවත්වෙන චරිත්ගේ අම්මා අජන්තා වගේ ම තාත්තා සාගර කියන කතාව අපිට ඔබ ඉදිරියේ ලෙහා දමන්නම වෙනවා.“අපි දෙන්නගේ සිත්වල මහා ලොකු බලාපොරොත්තු තිබුණේ නැහැ. දරුවෝ හදාගෙන කාටවත් කරදරයක් නැතිව ජීවත්වෙන්නයි අපි හිතුවේ. අපි හරිම සරල විදිහට ජීවත්වෙන මිනිස්සු මහත්තයෝ. අපේ ලොකු පුතා චරිත් මිතුන් පුතා පවුලට එකතු වුණේ ඔය අතරෙදියි.ඊට පස්සේ අපිට තවත් පුතාලා දෙන්නෙක් ලැබුණා. කොල්ලොම තුන් දෙනෙක් නිසා ජීවිතේ ගැන අපිට ලොකු බයක් තිබුණේ නැහැ. අපේ පවුල හුඟක් සතුටින් හිටියේ. දැන් ලොකු පුතාට අවුරුදු 19 ක්. දෙවැනියා මේ පාර සාමාන්‍ය පෙළ විභාගයට ලියනවා. තුන් වැනි පුතා හත වසරේ.”අජන්තාත් සාගරත් තම ආදරණීය පවුල පිළිබඳ සරල බලාපොරොත්තු ගොන්නක් පොදි බැදගෙන හිටියා. අජන්තා තම පුතාලා තිදෙනා සමඟ ජීවිකාව ගෙන යද්දී සාගර මේ පවුල ජීවත් කරන්න දවස තිස්සෙම කුලී වැඩ කරනවා. ඒ හොයාගන්න පුංචි මුදලෙන් මේ පවුලම ජීවත් වුණා විතරක් නෙමෙයි දරුවො තුන්දෙනාම ඉස්කෝලෙත් ගියා. ඔය වෙනකොට මේ පවුලේ ලොකු පුතා චරිත් අපොස උසස් පෙළ විභාගයට පෙනී ඉන්න හිටියෙත් මේ අවුරුද්දේ.“පුතා ස්කෝලේ ගියේ ගාල්ල හඳුගල මහා විද්‍යාලයට. මේ පාර උසස්පෙළ කරන්න හිටියේ ගොඩක් බලාපොරොත්තු තියාගෙන. ඒත් මහත්තයෝ පුතාගේ උපන්දිනය තිබුණු අගෝස්තු 18 දා පුතා ඔළුව බදාගෙන කෑගැහැව්වා ඔළුව රිදෙනවා කියලා. ඊට පස්සේ වමනේ ගියා. අපි ඒ බයට දොස්තර මහත්තයා ළඟට අරගෙන ගියා. එතැනදී බෙහෙත් දුන්නත් අඩුවක් නැති නිසා කරාපිටිය රෝහලට අරන් ගියා. පුතා බැලුවේ නිශාන්ත ගුණසේකර දොස්තර මහත්තයා. MRI ස්කෑන් එකක් කරලා කිව්වා පුතාගේ මොළේ මැද විශාල ගෙඩියක් තියෙනවා කියලා.”මේ වනතෙක් කිසිදු අසනීපයක් නොතිබුණු චරිත් පුතා හිටියේ පාසලේ කැපී පෙනෙන සිසුවෙක් විදිහට නමක් දිනාගෙන. පාසල් ශිෂ්‍ය නායකයකු වගේ ම ගමේ තිබුණු හැම උත්සවයකදීමත් ක්‍රීඩා උළෙලවලදීත් පදක්කම් හා ත්‍යාග රැසක් දිනාගන්න දරුවෙක්. ඒත් අද ඔහු ජීවිතේ කාත්කවුරුත් නොපතන නොසිතන අන්ත අසරණ තත්ත්වයට ඇදගෙන වැටිලා.“කරාපිටිය ඉස්පිරිතාලෙන් පුතාව කොළඹ ජාතික රෝහලට මාරු කළා. 81 වාට්ටුවේ පුතා මාසයක් විතර හිටියා. එතැනදී පුතා බැලුවේ හිමාෂ කුලරත්න දොස්තර මහත්තයා. එතැනදී කළ පරීක්ෂණවලින් කිව්වේ මොලේ මැද ගෙඩියක් තියෙන නිසා එය ඉවත් කරන්න ඕන කියලයි. ඒත් ඒක ලෙහෙසි පහසු සැත්කමක් නෙවෙයි කියලා කිව්වා, පසුව සුනිල් පෙරේරා වෛද්‍යතුමත් පුතාගේ සැත්කම සාර්ථකව කරන්න පුළුවන් කියලා කිව්වා. ඒත් ඒ වෙනුවෙන් ලොකු මුදලක් හොයාගන්න වෙනවා. ඒ මුදල හොයාගත්තොත් ජීවිතේට කිසිදු අවදානමක් නැතිව මේ සැත්කම කරන්න පුළුවන් කියලා කිව්වා.”ඒ මුදල මත අද චරිත් පුතාගේ ජීවිතය දෝලනය වෙන්න පටන් අරන්. මේ අසරණ අම්මයි තාත්තයි මල්ලියි ඉන්නේ චරිත් වෙනුවෙන් සොයා ගත යුතු මුදල ඉදිරියේ අසරණ කමේ අගාධයට ඇදගෙන වැටිලා. එදා වේල හොයාගෙන යන්තමින් ජීවිතය දෙස බැලූ මේ පුංචි පවුල ඉදිරියේ ලන්සු තබා ඇති මුදල රුපියල් ලක්ෂ 20 ක්.“පුතාගේ සැත්කමට ලක්ෂ 20 ක් හොයාගන්න අද අපිට සිද්ධ වෙලා. ඒක අපිට ලොකු හීනයක් මහත්තයෝ... අද අපි දස අතේ දුවනවා ඒ මුදල හොයාගන්න. ජනාධිපති අරමුදලට දැන්නුවා. ටිකට් පොත් ගැහැව්වා. අපිට කිව්වේ මාසයක් වගේ ඇතුළත මේ සැත්කම කරන්න කියලයි. මොන දේ වුණත් අපිට තියෙන එකම ශක්තිය පුතා. එයා කියන්නේ බය වෙන්න එපා එයාට සනීප වෙනවාමයි කියලයි.මේ වෙනකොටත් චරිත්ගේ මොළය හරහා බටයක් මුත්‍රා මාර්ගය දක්වාම ඇතුළත් කර තිබෙනවා. එහෙත් තවමත් ජීවිතය ගැන සුබ සිහින දකින්න සිතින් ශක්තිමත් චරිත් පුතාට හැකිවී තිබෙනවා. අපි චරිත් ගේ හැඟීම් වලට කන්දෙන්න උත්සාහ කළා.“මම දන්නවා මට ඉක්මනින් ම සනීප වෙනවා. දැනට මගේ ඔළුව රිදෙන එක විතරයි තියෙන්නේ. මට ඕන පරිගණක අංශයෙන් ඉගෙන ගෙන ඉහළට යන්න. තාමත් මම ඒ බලාපොරොත්තු අත්හැරලා නැහැ. කොහොමහරි මට ඒ ඉලක්කෙට යන්න මාව සනීප කරලා දෙන්න කියලා ලියන්න.ඒ අහිංසක ඉල්ලීම හැරෙන්න ඔහු තවත් මොනවා ඔබෙන් ඉල්ලන්නද? අද ඔහු හදවතින් හුඟක් පෝසත්. ඒ ගමන් ම ඔහුට සිය ජීවිතය රුපියල් ලක්ෂ 20 ක් ඉදිරියේ දෝලනය වෙන හැටි බලා ඉන්න සිද්ධ වෙලා. අපි දන්නවා අපේ රටේ කොතෙකුත් මෙවැනි අහිංසක ජීවිත වෙනුවෙන් දෑත් දිගු කරන දෙවි දේවතාවුන් වැනි මිනිසුන් ඉන්න වග. මේ මොහොතේ චරිත් පුතාගේ ජීවිතයට එවැනි මිනිසුන්ගේ ශක්තිය ලැබිය යුතුම වෙලාව බව කියන්නම වෙනවා. දවස් 30 ක් වැනි කෙටි කලක් ඇතුළත විශාල මුදලක්. පුළුවන්නම් මේ පුතාගේ අනාගතය දකින්න එයාට අවස්ථාව හැකි විදිහට සලසලා දෙන්න. එහෙම වුණොත් මේ අහිංසක පවුල වගේ ම චරිත පුතාත් ජීවිතය වෙනුවෙන් සැනසුම් සුසුම් හෙළාවි. ඒක එහෙම වෙනවා නම් ඒක ඔබට ආත්ම ගාණකට ලැබෙන ලොකු පිනක්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120421</link>
    <topic>සිනෙමායා</topic>
    <author/>
    <content>සිනෙමායාකිසියම් රටක චිත්‍රපට සංරක්ෂණය යනුවෙන් අදහස් කරන්නේ එම රටෙහි සිනමා සංස්කෘතිය, අනාගතය වෙනුවෙන් සුරක්ෂිත කර තැබීමයි. ප්‍රථම ඉන්දියානු නිහඬ චිත්‍රපටය වූ ‘රාජා හරිස්චන්ද්‍ර’ තැනූ ඩී.ජී. පාල්කේ විසින් එම චිත්‍රපටය රූගත කරන ආකාරය ද සිනමාවට නඟන ලදී. ‘රාජා හරිස්චන්ද්‍ර’ මෙන් ම එය රූපගත කිරීම අළලා නිපදවූ විත්ති චිත්‍රපටය ද ඉන්දියානු චිත්‍රපට සංරක්ෂණාගාරයේ සුරක්ෂිතව ඇත. ඉන්දියානු චිත්‍රපට සංරක්ෂණාගාරය, සංරක්ෂණය කරනු ලබන්නේ ඉන්දියානු චිත්‍රපට පමණක් නොවේ; ලෝක සිනමාවේ වැදගත් මංසලකුණු ද ඊට අයත් ය.ශ්‍රී ලංකාවේ සිනමා සංරක්ෂණාගාරයක අවශ්‍යතාව මතු කරන ලද්දේ 50 දශකයේ අග භාගයේ සිට ය. යථාර්ථවාදීව සලකනු ලබන්නේ නම් චිත්‍රපට සංරක්ෂණය (Film Preservation) අධික වියදම් සහගත ක්‍රියාවලියකි. එයට හේතුව වන්නේ ආර්ද්‍රතාව(Humidity) වාතයේ ඇති තෙතමනය හා උෂ්ණත්වය (Temperature) අදාළ ප්‍රමිතීන්ට අනුව අඛණ්ඩව පාලනය කළ යුතු බැවිනි. එමෙන්ම සංරක්ෂණයේ පවතින චිත්‍රපට රීල් නිරන්තර පරීක්ෂාවට ද ලක්විය යුතු ය. ඇතැම් සිනමාකරුවන් හා රජයේ චිත්‍රපට අංශය මගින් සුරක්ෂිත කිරීම සඳහා ජාතික චිත්‍රපට සංස්ථාවට භාර දුන් ඇතැම් චිත්‍රපට ඔවුන් විසින් ම නාස්තිවන්නට ඉඩ දී බලා සිටියේ ‘පරෙස්සමට තිබූ දේ ඈලියාවට ගියා මෙන් ය”, ශ්‍රී ලාංකේය සිනමාවේ අතිශය වැදගත් මංසලකුණු වශයෙන් සැලකිය හැකි වෘත්තාන්ත, වාර්තා හා කෙටි චිත්‍රපට රාශියක් අද සිනමා ඉතිහාසයට අහිමි වී ඇත.මෙවැනි ඉතා අවාසනාවන්ත තත්ත්වයක් තුළ හේමප්‍රිය කණ්ඩම්බි නමැති අපූර්ව මිනිසා විසින් ඉටු කරනු ලබන කාර්ය භාරයට ජාතියේ ප්‍රණාමය හිමිවිය යුතු ය. ඔහු සිනමාවට අවතීර්ණ වූයේ 1984 වර්ෂයේ තැනූ ‘ජය කොතැනද’ චිත්‍රපටයේ විකට චරිතයක් නිරූපණය කිරීමත් සමඟ ය. ඉන්පසු මෙතෙක් තිරගත නොවූ 1986 දී නිෂ්පාදනය ඇරඹූ කේ.ඩී. නික්ලස්ගේ ‘වෙස්වළාගත් තරුණිය’ චිත්‍රපටයේ සහාය අධ්‍යක්ෂවරයා වශයෙන් කටයුතු කළ අතර පසුව දිනේෂ් ප්‍රියසාද්ගේ “අපායේ තත්පර අසූ හතර දාහක්” චිත්‍රපටය සඳහා කීප අංශයකින් ම දායක විය. සිනමාවට සම්බන්ධව අතට අසුවන සියලු දෙයක්ම එකතු කිරීම ඔහුගේ විනෝදාංශයක් වූ අතර පසුකලෙක එම විනෝදාංශය වඩාත් අර්ථාන්විත වී ඒවා කිසියම් ක්‍රමවේදයකට අනුව එකතු කොට ආරක්ෂා කිරීම කෙරෙහි ඔහු උත්සුක විය.ඔහු පදිංචිව සිටින කිරිල්ලවල, කඩවත පිහිටි නිවෙසේ 80% ක් ම ඉඩ අහුරාගෙන ඇත්තේ ඔහුගේ සංරක්ෂණාගාරය ය. ඔහු නීත්‍යානුකූලව අයිතිය ලබා ගෙන ඇති සිංහල වෘත්තාන්ත චිත්‍රපට 80 ක් පමණ ද සිංහල චිත්‍රපටවල පූර්ව ප්‍රචාරක පට 400 ක් පමණ ද ඔහු භාරයේ පවතී. එපමණක් නොව මි.මී. 8 පටන් මි.මී. 70 දක්වා වූ ප්‍රක්ෂේපණ යන්ත්‍ර ග්‍රැමෆෝන් තැටි යුගයේ සිට ඡ්ර්‍ථ, ඹ්ර්‍ථ තැටි හරහා ර්ර්‍ථ3 දක්වා වූ උපකරණ, නිශ්චල ඡායාරූප, චිත්‍රපට ගීත පොත් ඔහු සතුව ඇත. ආර්ද්‍රතාව හා උෂ්ණත්වය පාලනය කරන උපකරණ නොමැති වීම නිසා ම තමා භාරයේ ඇති චිත්‍රපටවල තත්ත්වය පිළිබඳ තියුණු නිරීක්ෂණාක්ෂියකින් පසුවීමට ඔහුට සිදුවී ඇත.අනෙක් වැදගත්ම කාරණය වන්නේ ඔහු භාරයේ ඇති සියලුම උපකරණ ක්‍රියාත්මක කළ හැකි තත්ත්වයක පැවතීමයි. චලන රූපයේ හා ශබ්ද පටයේ පරිණාමය පිළිබඳ ඔහු සතුව ඇති උපකරණ හා දැනුම සිනමාව පිළිබඳ උනන්දුවක් දක්වන සරසවි සිසුන්ට හා පාසල් සිසුන්ට බෙදාදීම සඳහා ද ඔහු විසින් වැඩපිළිවෙළක් ක්‍රියාත්මක කරගෙන යනු ලබයි. එනම් සරසවි හා පාසල්වලට ගොස් චලන චිත්‍රයේ හා ශබ්ද තාක්ෂණයේ පරිණාමය පිළිබඳ ඔවුන් දැනුම්වත් කරන අධ්‍යාපනික වැඩසටහන් ඉදිරිපත් කිරීමයි. හේමප්‍රිය කණ්ඩම්බි දේශීය වෘත්තාන්ත චිත්‍රපට රූපවාහිනී නාළිකාවන්ට අලෙවි කර මුදල් උපයන ව්‍යාපාරිකයකු නොවේ. ඔහු සිනමාවට අවංකව ආදරය කරන, සිනමාවට අදාළ සෑම සියලු දෙයක් ම සුරක්ෂිත කරන අරුම පුදුම මිනිසෙකි. රාජ්‍ය ආයතනයක් කළ යුතු සුවිශාල කාර්ය භාරයක් හුදෙකලාව ඉටු කරන මේ මිනිසා ජාතික සම්පතකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=av11120422</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාමුළු ලොවම ජයගත් අසිරිමත් රැජන, ඓශ්වර්යා රායි ගැන, ඇයගේ දූ ස¼ිගිත්ත ගැන ගිය සති කිහිය තුළ කතා නොකළ කෙනෙකු නැති තරම්. භච්චන් පවුලේ අලුත්ම සාමාජිකාව වන අලුත් උපන් බිලිඳියට තවමත් නමක් තබා නැහැ. ඒ වෙනුවෙන් විශේෂ උත්සවයක් චාරිත්‍රානුකූලව පැවැත්වෙන්නේ දෙසැම්බර් මාසයේ දීයි. නත්තල් උත්සව ආසන්න දිනයකදී එය පැවැත්වීමට අදහස් කරගෙන සිටින බවයි, පිය පදවිය ලද අභිෂේක් භච්චන් පැවසුවේ. එදින තම දියණියට නම් තබන බවත් ඒ වෙනුවෙන් පැවැත්වෙන්නේ පවුලේ සාමාජිකයන් පමණක් එකතුවන උත්සවයක් බවත් ඔහු පැවසුවා.මේ පුංචි දියණියට තැබිය යුතු නම කුමක්දැයි තවමත් තීරණය කරලා නැහැ. ඇය වෙනුවෙන් මේ වනවිට විවිධාකාර නම් රැසක්ම අභිෂේක් අතට ලැබී තිබෙනවා. පවුලේ ඥාතින්ගෙන් විතරක් නොවෙයි, අභිෂේක් ගේත් ඓශ්වර්යා ගේත් සමීප යහළු යෙහෙළියන්ගෙන් ද නම් විශාල ප්‍රමාණයක් අන්තර්ජාලය හරහා අභිෂේක්ගේ ට්විටර් පිටුවට ලැබී තිබෙන බවත් පැවසෙනවා. කොහොම වෙතත් දියණියට සුදුසු නම තීරණය කරන්නේ සීයා, අමිතාබ් බවයි දැන ගන්නට ලැබී තිබෙන්නේ. මේ තීරණයට අභිෂේක් සහ ඓශ්වර්යා යුවළ කැමැත්ත පළකර තිබෙනවා. තම දියණිය වෙනුවෙන් නම් එවූ සියලු දෙනාටම අභිෂේක් ස්තුති කර තිබුණා. නත්තල ළං වන විට මේ දියණියගේ නම කාට කාටත් දැනගන්නට ලැබේවි. එතෙක් ඇයව හඳුන්වන්නේ ‘බෙටී බී’ යනුවෙන් බවයි අභිෂේක් පැවසුවේ.අයිශ්වර්යා මව් පදවිය ලද දවසේ ලොව පුරා ලක්ෂ සංඛ්‍යාත බොලිවුඩ් සිනමා රසික රසිකාවියන් උනන්දු වුණේ අලුත උපන් බිලිඳියගේ හැඩ රුව දැක ගන්නටයි. ඒත් ඉන්දියාවේ කිසිදු ජනමාධ්‍යයකට අභි-අයිශ් යුවලගේ දියණිය ඡායාරූපයකට නඟන්නට භච්චන් පවුලෙන් අවසර ලැබී තිබුණේ නැහැ. ඒ විතරක් නොවෙයි. ඓශ්වර්යා රෝහල්ගතව සිටින දර්ශනයක් හෝ ඇයට දරුවා ලැබුණු මොහොත විශේෂ ප්‍රවෘත්තියක් ලෙසින් විකාශය කරන්නට හෝ භච්චන් පවුලෙන් අවසර ලැබී තිබුණේ නැහැ. ඒ නිසා කිසිවෙකුට ඒ පිළිබඳ උණුසුම් පුවත් දැනගන්නට හැකිවුණේත් නැහැ.ඒ කොහොම වෙතත්, එක්තරා වෙබ් අඩවියක් අයිශ්වර්යාගේ දියණිය යැයි සඳහන් කරමින් බිලිඳෙකුගේ ඡායාරූපයක් පළකර තිබුණා. මෙය බොහෝ දෙනා විශ්වාස කළා. එයට හේතුව වුණේ ඒ බිලිඳා ඓශ්වර්යා ගේ උණුසුමට තුරුලු වී නිදමින් සිටින අයුරින් පෙන්නුම් කර තිබීමයි. නමුත්, අභිෂේක් සහ අමිතාබ් පැවසුවේ එම ඡායාරූපය ව්‍යාජ එකක් බවයි. අන්තර්ජාලයෙන් ලබාගත් සිඟිත්තෙකුගේ රුවක් ඓශ්වර්යා ගේ තුරුලෙහි සිටින අයුරින් ව්‍යාජ ලෙස නිර්මාණය කර ඇති බවත් මේ වනතුරු එවැනි ඡායාරූපයක් තමන් විසින් කිසිදු මාධ්‍යයකට නිකුත් නොකළ බවත් අභිෂේක් අවධාරණය කර තිබුණා.අභි-අයිශ් යුවළගේ දූ කවුරුන් වගේද? බොලිවුඩ්පුරයේ බොහෝ දෙනෙකු විමසා තිබුණා. එයට උත්තර දුන්නේ සීයා.. “දුව මට නම් පෙනෙන්නෙ හූඟක් දුරට ඓශ්වර්යා වගේය කියලයි. දුවගෙ මූණ දවසින් දවස වෙනස් වෙනවා. අපේ පවුලෙ සමහරු කියනවා එයා අභිෂේක් වගේය කියලා. කිසිම සැකයක් නැහැ, මගේ දෙමව්පියන්ගෙ ආශිර්වාදයක් මේ දෝණිට ලැබෙන බවට. මම විශ්වාස කරන්නෙ මේ කෙළි පොඩ්ඩිත් එක්කම අපේ ගෙදරට ලක්ෂ්මී දෙවියනුත් වැඩියා කියලයි. දුව එදා ගෙදරට එක්කගෙන ආපු දවස අපි හැමෝටම අතිවිශේෂ දවසක් වුණා. අභිෂේක් එදා පුදුම සතුටකිනුයි හිටියේ. දැන් අපේ ජීවිත ආයෙමත් අලුත් වෙලා.” අමිතාබ් මෙලෙස පැවසුවේ උතුරා ගිය සතුටකින්.සෝනම් කපූර්ගේ මෝටර් රථ ධාවන ශෛලිය ගැන ඇයගේ පියා, අනිල් කපූර්ට නම් කිසිම ප්‍රශ්නයක් තිබුණේ නැහැ. ඒ, ඇයට හොඳින් මෝටර් රථ ධාවනය කිරීමේ හැකියාවක් ඇති නිසා වෙන්නට පුළුවනි. ඒ වුණත් ඒ සිතුවිල්ල වැරදියි කියල අනිල්ට හිතෙන්න ඇති, එක්තරා අනපේක්ෂිත සිද්ධියක් නිසා. මොකක්ද මේ සිදුවීම?සෝනම් පැදවූ මෝටර් රථයක් හිටිහැටියේම විදුලි පහන් කණුවක් දිගේ ධාවනය වන්නට ගිහින්. මේ සිද්ධිය වුණේ අලුත්ම, චිත්‍රපටයක රූපගත කිරීමකට කලින්. චිත්‍රපටයේ නම, ‘ප්ලේයර්ස්’. මීට කලකට ඉහත දී අතිශය ජනප්‍රිය වූ ‘ඉටැලියන් ජොබ්’ චිත්‍රටපටයේ කතා තේමාව පාදක කරගනිමින් මේ චිත්‍රපටය නිර්මාණය කෙරෙන බවයි දැනගන්නට ලැබුණේ. චිත්‍රපටය අධ්‍යක්ෂණය කරන්නේ අබ්බාස් සහ මස්තාන් නම් වූ ප්‍රවීණ චිත්‍රපට අධ්‍යක්ෂවරුන් දෙදෙනායි. මෙහි ප්‍රධාන චරිත රඟන්නට තෝරාගෙන සිටින්නේ සෝනම් කපූර්, අභිෂේක් භච්චන්, බිපාෂා බාසු සහ බොබි ඩියොල්.අධ්‍යක්ෂවරුන් දෙදෙනාගෙන් එක් අයෙකු වන අබ්බාස් බර්මවාලා මේ චිත්‍රපටයේ තිරනාටකය සෝනම්ට පැහැදිලි කළා. එහි එක් දර්ශනයක මිනිකූපර් මෝටර් රථයක් පදවාගෙන යන්නට තිබෙන බව ඔහු පැවසුවේ ඊට අයත් දර්ශනය හොඳින් පැහැදිලි කරමින්. දර්ශනයේ රඟපෑමට සෝනම් කැමැති වුණා. එහි රූපගතකිරීම් යොදාගෙන තිබුණේ නවසීලන්තයේ. අධ්‍යක්ෂවරුන් සෝනම්ට කියා සිටියේ රූපගත කිරීම්වලට නවසීලන්තයට යන්නට පෙර මිනිකූපර් රථයක් පදවා හොඳින් පුහුණුවන ලෙසයි. ඒ අනුව සෝනම්, එවැනි මෝටර් රථයක් කිහිපවතාවක් පැදවූවා.දින කිහිපයකට පසුව චිත්‍රපට කණ්ඩායම නවසීලන්තයට පිටත්ව ගියා. ඒ රටේදී සෝනම්ට ලැබුණේ වෙනත් මිනිකූපර් රථයක්. අධ්‍යක්ෂවරුන්ගේ උපදෙස් අනුව ඇය, එහිදී ද දර්ශනයට අදාළව පෙර පුහුණුවීම් කිහිපයක් කරන්නට මෝටර් රථයට ගොඩවුණා. අධ්‍යක්ෂ අබ්බාස් ඇයට පැවසුවේ තරමක වේගයකින් මෝටර් රථය පසුපසට ධාවනය කරන ලෙසයි. පසුපස විදුලි පහන් කණුවක් තිබෙන බවත් ඔහු පැවසුවා. සෝනම් පසුපස යන්තමින් බලා මෝටර් රථය පණගන්වා, එක්වරම ඇක්සලේටරය පෑගුවේ ඉදිරිපස බලාගෙනයි. වේගයෙන් පසුපසට ඇදී ගිය මෝටර් රථය, අර පහන් කණුවෙහි හැපුණා. වාසනාවට මෝටර් රථයට වැඩි අලාභහානියක් සිදුවුණේ නැහැ. ඒත් අධ්‍යක්ෂවරුන්ට සිද්ධ වුණේ තරමක් කැඩුම් බිඳුම්වලට ලක්වූ මෝටර් රථය අලුත්වැඩියා කරන්නටයි. සෝනම්ටත් අනතුරක් සිද්ධ වුණේ නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=am1112041</link>
    <topic>කුඩා ළමයින් අනතුරට පත්වෙන්නේ තමන්ගේම වාහනයෙන්</topic>
    <author>සාගරිකා දිසානායක ජයසිංහ</author>
    <content>කුඩා ළමයින් අනතුරට පත්වෙන්නේ තමන්ගේම වාහනයෙන්කොළඹ රිජිවේ ආර්යා ළමා රෝහලේශල්‍ය වෛද්‍ය විශේෂඥආනන්ද ළමා හේවාවාහන බඳපටියක් පැලඳිය හැකි හැම ළමයකුම එය පැලඳිය යුතුය. එසේ කළ නොහැකි ළදරු වයසේ පසුවන දරුවන් ළදරු ආසනයක රඳවා ආරක්‍ෂිතව වාහන බඳපටියට සවිකළ යුතුය. එම නීතිය මෑත කාලයේදී මහජන ආරක්‍ෂාව පතා ක්‍රියාත්මක කර තිබේ. එහෙත් කනගාටුවට කරුණක් වන්නේ ලංකාවේ ජනතාව මෙම ක්‍රියාව මෙන්ම හිස් ආවරණය පැලඳීම ද කරනුයේ පොලිසියෙන් බේරීමට මිස ඔවුන්ගේ ආරක්‍ෂාව පතා නොවීමයි. නියමිත පරිදි ආසන පටි නොපැලඳීම නිසා අනතුරකදී තමන්ගේ ආරක්‍ෂාව සඳහා යමක් කරගන්නට නොතේරෙන ළමයි විශාල ලෙස අනතුරට ලක් වෙති. ළමයිනට නින්ද යාම හෝ සෙල්ලම් කිරීමෙන් අවධානය අඩු වීමෙන් ද සිදුවන අනතුරුවල බරපතළ බව වැඩි විය හැකිය.මෝටර් රථයේ ළමයින් ගමන් කරන විට ළමයින් සඳහා චයිල්ඩ් ලොක් දමා ගැනීම වැදගත්ය. චයිල්ඩ් ලොක් එක නොදැමූ විට ළමයින් හදිසියේම වාහනයේ ගමන් කරන විට දොර ඇරීමට ඉඩ තිබේ. එවිට දරුවා වාහනයෙන් එළියට විසි වෙයි. වාහනවලට නැඟීම හා බැසීමේදී ළමයා නිරුපද්‍රිතව නැග්ගාද, බැස්සාද යන්න බලා රිය පණ ගැන්විය යුතුය. අද කාලයේ නිතර අසන්නට ලැබෙන මහා ඛේදවාචකයක් වන්නේ තමාගේම රියට තම දරුවා හසුවීමයි. මෙය බොහෝ විට සිදු වන්නේ තමාගේම නිවසේදීය.දරුවන් ගේ දෙනෙත්වලට පි‍්‍රයතම වස්තුව වන්නේ දෙමවුපියෝය. උදේ පිටවී යන මව හෝ පියා සවස ගෙදර එනු දකින ඕනෑම දරුවකු ඔවුන් පිළිගන්නට පෙර මගට දිව යයි. දුවන පනින දරුවා මෙන්ම යාංතම් දණගාන දරුවා ද මව හෝ පියා දුටු විට ඒ දෙසට ඇදී එයි. වාහනවලටද කුඩා දරුවෝ පි‍්‍රය කරති. පියා හෝ මව හෝ සමීපතමයකු රිය පදවාගෙන එනු දකින දරුවා අනිවාර්යෙන් ම ඒ දෙසට දිව යයි. එහෙයින් වාහනය නිවසට ඇතුළු කරන විට මෙන්ම රිවර්ස් කරන විට, හරවන විට හෝ ගරාජයට ඇතුළු කරන විට රිය අසල හෝ පසුපස දරුවන් සිටිනවාදැයි විශේෂයෙන් විමසිලිමත් විය යුතුය.දරුවා කුඩා නම් මව හෝ රැකබලාගන්නා කෙනකු විසින් ඔහු හෝ ඇය වඩාගෙන ඉවත් විය යුතුය. පියා ගේ වාහනය වුවත් හිතු මතේට දුව විත් නැඟීමට බැසීමට දරුවනට ඉඩ නොදීම ආරක්‍ෂාකාරී වේ. පාසල් වෑන් රථවල දරුවන්ට අමතරව පාලිකාවක හෝ භාරකාරියක සිටීම වැදගත්ය. කුඩා ළමයින්ට තමා විසින්ම රථයේ දොර ඇරගෙන නැඟීමට හෝ බැසීමට ඉඩ හැරීම අනතුරුදායකය.පාසල් වෑන් රථයෙන් දරුවා නිරුපද්‍රිතව බැස භාරකරුවන් වෙත ළඟාවේද යන්න සොයා බැලීම වෑන් රථයේ රියැදුරු හෝ පාලිකාව ගේ වගකීමයි. වගකීමෙන් තොරව කටයුතු කරන රියැදුරන් සමඟ දරුවන් නොයැවීම බුද්ධිමත් මවුපියන් ගේ වගකීමය. අද දවල් කාලයේ බොහෝ මවුපියන් රාජකාරීවල යෙදෙන හෙයින් තම දරුවාගේ ජීවිත වගකීම වෑන්කරුට පැවරෙයි. එම වගකීම හරියට ඉටු වන්නේ නම් අද මෙතරම් අනතුරු හා විවිධ අපචාර පාසල් වෑන් හේතුකොටගෙන සිදු වන්නේ නැත.පාසල් අසල රථ වාහන පැදවීමේදී රියැදුරන් බොහෝ ආරක්‍ෂාකාරී විය යුතුය. පාසල් ඇරැඹෙන වේලාවට හා ඇරෙන වේලාවට පාසල් ළමයින් පාර හරහා පැනීම, බස් රථ හෝ වෑන් රථය වෙත දිවීමේදී අනතුරට පත් වෙති. ළමයින් කටයුතු කරන්නේ අනතුරු පිළිබඳ වැඩි අවධානයකින් නොවන හෙයින් රියැදුරන් හා වැඩිහිටියන් ඔවුන් ගේ ආරක්‍ෂාව පිළිබඳව සැලකිලිමත් විය යුතුය.අදින් දශක කිහිපයකට පෙර පාසල් ළමයින් ප්‍රවාහනය සඳහා මෙරට පැවැති ප්‍රධානතම මාධ්‍ය වූයේ පාසල් බස් රථයයි. වර්තමානයේ පාසල් වෑන් රථ ඒ තත්ත්වයට පත්ව ඇතත් තවමත් “සිසු සැරිය” නම් වූ පාසල් බස් රථ සේවාවක් ක්‍රියාත්මක වේ. එදා පාසල් බස් රථවල ගමන් කළ සිසු සිසුවියන් මෙන්ම රියැදුරන් ද වර්තමානයේ ඒ දෙපිරිසටම වඩා තරමක් විනය ගරුක බවක් දැකිය හැකිය. වර්තමානයේ දකින පාසල් ළමයින් බහුලව මුහුණපාන අනතුරුවලින් එකක් ලෙස පාසල් බස් රථයෙන් වැටීම හෝ අතපය තුවාල කරගැනීම දැකිය හැකිය.පාසල් බස් රථවල ගමන් කරන යොවුන් වියේ පිරිමි දරුවෝ බොහෝ විට එසේ අනතුරට පත් වෙති. ඊට හේතුව පාපුවරුවේ ගමන් කිරීමයි. බස් රථය තුළ ඉඩකඩ තිබුණද ඔවුහු පාපුවරුවේ ගමන් කරති. බස් රථයේ හිඳ ගැනීමට ආසන තිබුණද හිටගෙන එකා පිට එකා පොරබදිමින් යනු හෝ ජනෙල්වලින් ඔළු එළියට දමාගෙන පිටත යනවුන්ට උසුළු විසුළු කරමින් යනු ද දැකිය හැකිය.මෙවැනි අවස්ථාවල ඔවුන් පිටතින් එන වාහනවල ගැටීමෙන් හෝ බස් රථය තුළම ඇද වැටීමෙන් අනතුරට පත්වෙති. බස් රථය පිටත්වන තුරු බලා සිට දුව ගොස් පාපුවරුවේ එල්ලීම හා බස් රථය නවත්වන්නට පෙර පාපුවරුවෙන් පැනීම නිසාද මේ දරුවෝ අතපය කඩා ගනිති. ඇතැම් විට මේ අනතුරු මාරාන්තික විය හැකිය.දුම්රියේ ගමන් ගන්නා පාසල් ළමයිද විශාල පිරිසක් වෙති. දුම්රිය ළමයින්ට ගමන් කිරීම සඳහා එතරම් ආරක්‍ෂිත වාහනයක් නොවේ. වැඩිහිටියන් සමඟ වුවද දුම්රියේ ගමන් කිරීමේදී ළමයින් විශේෂයෙන් ආරක්‍ෂා විය යුතුය. දුම්රියට නැඟීමේදී හා බැසීමේදී ඉතා සැලකිලිමත් වීම වටී. දුම්රිය වේදිකාවට පැමිණ එහි නතරකරන තුරු ඉවසිලිමත්ව සිට පරෙස්සමෙන් දුම්රියට ගොඩවිය යුතුය.පොර බදිමින් දුවන දුම්රියට නගින්නට යාම ඉතාම අනතුරුදායකය. දුම්රියත් වේදිකාවත් අතරට වැටීමෙන් අතපය බිඳී යාමට මෙන්ම දුම්රිය ගමන් කරමින් තිබුණොත් එයට යට වී මරණයට පත්වීමට ද ඉඩ ඇත. දුම්රියෙන් බසින විටද කොතරම් හදිසි වුවත් ඉතා පරෙස්සම් විය යුතුය. දුම්රිය නතර කරන්නටත් පෙර ඉක්මනින් බැසීමට පොරබදිනවිට අත ගිලිහී දුම්රිය පීල්ල හා වේදිකාව අතරට වැටෙන්නට ඉඩ තිබේ.දුම්රියේ ගමන් ගන්නා යොවුන් වියේ පාසල් සිසුන් දුම්රිය පා පුවරුවේ ගමන් කිරීම වීරකමක් සේ සලකති. එහි කිසිදු වීරත්වයක් ගැබ්වී නැති අතර මහා අනතුරකට මුල පිරීමක් බව සිහි තබා ගත යුතුය. වේගයෙන් ඇදී යන දුම්රිය රේල් පාර පටු තැන්වල පස් කණ්ඩිවල, ගස්, ගල්වල ගැටීමෙන් එවැන්නකු මරණයට පත් විය හැකිය.අත ලිස්සා වැටුණත් මරණයට පත් විය හැකිය. දුම්රියේ පෙට්ටියෙන් පෙට්ටියට මාරු වෙමින් කිසිවක් නො අල්ලා ගමන් කිරීම ද ළමයි වීර ක්‍රියාවක් හෝ සෙල්ලමක් ලෙස සලකති. එයද ඉතා අනතුරුදායක අනුවණදායී සෙල්ලමකි. දුම්රියෙන් වැටුණොත් එම අනතුර බොහෝ විට කෙළවර වන්නේ මරණයෙනි.යමකු දුම්රියෙන් වැටුණු සැණින් දුම්රිය නවතා ගත නොහැකිය. අනතුරු හඟවන සීනුව නාද වුවද දුම්රිය නතර වන්නේ මද දුරක් ඒ වේගයෙන්ම ඇදී යාමෙන් පසුවය. එවිට බොහෝ විට වැටුණු තැනැත්තා ඒ දුම්රියටම යට වී මිය යයි.පාසල් සිසුන් මෙන්ම ළමයිනට සිදුවන අනතුරු අතර වාහන හේතුකොටගෙන සිදුවන අනතුරු බොහෝය. අනතුරෙන් පසු සිදුවන තුවාල සුව කළ ද ඒවායෙන් ඇති විය හැකි පසු විපාක අනිසි විය හැකිය. එහෙයින් වාහන භාවිතා කරන්නන් මෙන්ම පදිකයන් විසින් ද පිළිපැදිය යුතු මාර්ග නීති රීති ඒ අයුරින්ම පිළිපැදීම මේ අනතුරු වළක්වා ලීම සඳහා ඇති හොඳම පිළියමයි. පාසල් වියේ පටන්ම දරුවාට මාර්ග නීති සහ සිරිත් විරිත් පිළිබඳ මනා වැටහීමක් ලබා දිය යුතුය. අපරික්‍ෂාකාරී රියැදුරන් ගෙන් හැකිතාක් පරෙස්සම් වීමට එය ඔවුනට උපකාරී වනු ඇත. හදිසි අනතුරු කවදා කොයි මොහොතක සිදුවේ දැයි කාටවත් කිව නොහැකිය. එහෙයින් කළ යුත්තේ ඒ පිළිබඳව වැඩිහිටියන් මෙන්ම කුඩා ළමයින් ද හැකි තරමින් දැනුවත්ව කටයුතු කිරීමයි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=am1112042</link>
    <topic>හිතට දුක ද? එහෙනම් තනි වෙන්න එපා</topic>
    <author/>
    <content>හිතට දුක ද? එහෙනම් තනි වෙන්න එපාමහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චි* මගේ ජීවිතය හිස්. මට කිසිම බලාපොරොත්තුවක් නෑ. හැම වේලෙම මගේ හිත දුකට කලකිරීමට පත්වෙනවා.”* කන්නාඩියෙන් මුහුණ බලන්ඩත් මං කැමැති නෑ. මට හිතෙන්නේ මම නොවටිනා අවලංගු කාසියක් කියලා. මං ජීවත් වෙනවා කියලවත් මට හිතෙන්නේ නෑ.”* අනෙක් අයට මාව තේරුම් ගන්න බෑ. මට හිතෙන්නේ මං අනෙක් අයට වඩා වෙනස් කියලා.”* මං හැම පැත්තෙන්ම තැළෙනවා. ජීවිතය කඩා වැටුණා වගේ දැනෙනවා. මං ලබපු දෙයක් නෑ. කොටින්ම මං පරාජිතයෙක්.ඉහත දැක්වෙන්නේ මා සොයා පැමිණි අය අතරින් කීප දෙනකු තමා පිළිබඳ පැවසූ අදහස්ය.ඔබ ඔවුන් පිළිබඳ හිතන්නේ මොනවාද?ඔවුන් කිසිසේත්ම සතුටින් සිටින පිරිසක් නොවන බව ඔබ කියනු ඇත. සැබවින්ම ඔවුහු ජීවිතය විඳින පිරිසක් නොව විඳවන පිරිසකි.ඔවුන්ට තිබෙන පොදු ගැටලුව කුමක් ද? මොනයම් හෝ හේතුවක් නිසා ඔවුන්ගේ ජීවිතවලින් ‘සතුට’ පලා ගොස් තිබේ. ඒ වෙනුවට දුක ඔවුනට සමීප වී තිබේ.ඕනෑම කෙනෙකුගේ සිතේ දුක්මුසු හැඟීම් ඇතිවීම ස්වභාවිකය. එම සිතිවිලි ස්ථිර නැති බැවින් බොහෝ දෙනකු ඒ පිළිබඳ කරදර වෙන්නේ නැත.එහෙත් සමහර අයට නිතර නිතරම දුක්මුසු හැඟීම් සිතට නැගෙයි. එසේම එම සිතිවිලි බොහෝ කාලයක් හිතේ රැඳෙමින් පීඩා ඇති කරයි. එසේ දිගින් දිගටම පීඩා විඳීමෙන් සිදුවන්නේ ඔවුන්ගේ කායික මානසික සෞඛ්‍යය පිරිහී යාමය.එම දුක්බර හැඟීම් දිගමට පැවතුණහොත් විශාදය (DEPRESSION) නමින් හඳුන්වන මානසික රෝගි තත්ත්වයට පත්විය හැකිය. අවපීඩනය ලෙස හඳුන්වන්නේ එම රෝගී තත්ත්වයමය.කවර ආකාරයක හෝ මානසිකව පීඩා දෙන ගැටලුවක් ඇති අයකු එහිම ගිලී කල් බලා නොඉඳ දැනඋගත් අයකුගෙන් උපදෙස් ගන්නේ නම් එම මානසික ගැටලුව මානසික රෝගයක් වීමට පෙර විසඳාගත හැකිය.යමෙකු තම හිතට වද දෙන මානසික ගැටලුවක් කිසිවෙකුටත් නොකියා තනිවම විසැඳුම් සෙවීමට පෙලඹීම අන්තිම නරකය.සිතේ නිරන්තරව මෙන්ම අධිකව දුක්මුසු කලකිරිණු ස්වභාවයක් පැවතීම බලාපොරොත්තු රහිතබව, කිසිවෙකුගේ හවුහරණක් නැතැයි යන හැඟීම විෂාදය රෝගීන්ගේ ලක්‍ෂණය.ඔවුන්ගේ මනෝභාවයන් නිතරම පවතින්නේ ඍණාත්මක චින්තනයකය. ඔවුනට තමාගේ කිසිම වැඩක් උනන්දුවෙන් කිරීමට සිත් නොදෙයි. හැම දේම එපා වෙයි. උදාසීන බව කම්මැළිකම නිසා එදිනෙදා තම කටයුතු අඩපණ වෙයි.එමෙන්ම ඔවුනට යම් කාර්යයක සාර්ථකත්වය පිළිබඳ විශ්වාසයක් නැති වෙයි. විෂාදය බලපාන්නේ මනසට පමණක් නොවේ. එය ශරීරයට ද තදින්ම බලපායි. විෂාදය රෝගීන්ට නින්ද යන්නේ නැත. හිස කැක්කුම හෝ හිසේ බරගතියක් දැනේ. පපුවේ ද එසේමය. කෑම අරුචිය, අතපය හිරිය, මලබද්ධය නිතරම දැකගත හැකිය.දිගින් දිගටම හිතට කරදර වන දෙයක් තිබේ නම් එය එපා වීම ස්වභාවිකය. ජීවිතය පිළිබඳව ද එසේමය. විෂාදය රෝගීන්ට මුළු ජීවිතයම ප්‍රහේලිකාවකි. ඔවුහු අවසානයේ දිවි නසා ගැනීමට පවා පෙලඹෙති.යම් පුද්ගලයකුගේ සිතේ සතුට නැතිවීමට හේතු මොනවාද? වෙනත් අයුරකින් කියනවා නම් හිතේ කනගාටුව වැඩීවීමට හේතු මොනවාද? සැබවින්ම ඊට ඍජු හෝ පැහැදිලි පිළිතුරක් නැත.පුද්ගලයකුගේ මොළයේ රසායන ද්‍රව්‍ය සහ විද්‍යුත් තරංග, ඔහුගේ මනෝභාවයන් කෙරෙහි බලපෑමක් ඇති කරන බව සොයා ගෙන ඇත. ජානවල බලපෑම හෝ පරිසර සාධක ඒ කෙරෙහි බලපාන බවද පැහැදිලිය.සිතට නිරන්තරයෙන් ම දුක ඇතිවන්නේ යම්කිසි සිදුවීමක් නිසා නම් එම කාරණය ඉවත් කිරීමෙන් හෝ ඊට පිළියම් යෙදීමෙන් විසැඳුමක් ලබාගත හැකි ය. එහෙත් අතීත සිදුවීම් සහ අත්දැකීම් එසේ වෙනස් කළ නොහැකි ය.ඒ නිසා ඒ සඳහා විකල්ප යෙදීම හෝ වෙනත් දෙයක් වෙත නැඹුරු වීම පිළිබඳ සිතා බැලිය යුතු ය.යම් ප්‍රශ්නයකට විසැඳුමක් කාලය තුළ තිබේ යැයි කියමනක් වේ. ඒ කියමනේ සත්‍යතාවයක් නැත්තේද නොවේ. කාලය ගත වීමට ඉඩ හැරීමෙන් හිතට වද දෙන සමහර ප්‍රශ්න විසැඳී යන බව අපි අත්දැකීමෙන් ම දනිමු. එහෙත් එය ප්‍රශ්නයේ ස්වභාවය සහ ප්‍රශ්නයට මුහුණ දී සිටින්නාගේ පෞරුෂය අනුව තීරණය වන්නෙකි.තම දුකට හේතුවන දෙයක් තිබේ නම් එයින් හෝ එම පරිසරයෙන් ඉවත්වීම සුදුසු ය. එසේ ඉවත්වීමට නොහැකි නම් තාවකාලිකව හෝ ඒ දෙයින් ඈත් වී විවේක ගත යුතුය. දුකෙන් තොර සතුටින් පිරි ජීවිතයක් ගත කිරීමට යමෙකුට අවශ්‍ය නම් එම සතුට ද වෙහෙස මහන්සි වී ගොඩනඟා ගත යුතු දෙයකි. එබැවින් දුක නැති කිරීම සඳහා ද යම් දුකක් විඳිය යුතු බව මතක තබා ගන්න.දුක අමතක කිරීමට මත්පැන්, මත්ද්‍රව්‍ය භාවිත කිරීම තරම් අනුවණ කමක් තවත් නැත. මත්පැන් මත්ද්‍රව්‍ය භාවිතය මානසික කඩා වැටීමට ඍජුව ම බලපායි.මානසික වශයෙන් වැටී සිටින අවස්ථාවල බොහෝ අය කරන්නේ හුදකලා වී, ඔහේ කල්පනා කරමින් සිතින් විඳ වීමයි. එයට ද හේතුවක් තිබේ.දුක යනු එක්තරා රසයකි. දුකට පත් වුණු සමහරුන් හුදකලා වී දුක රස විඳිමින් සිටීමෙන් සිදුවන්නේ තවත් දුකට පත්වීම ය. ඒ නිරන්තර දුක කෙළවර වන්නේ සමහර විට විෂාදයෙනි.විඳවමින් ජීවත්වීම ඇතැම් අය පුරුද්දක් කරගෙන ඇති බව පෙනේ. කවුරුන් මොන උපදෙස් දුන්නද ඒ පුරුද්ද අත් හැරීමට ඔවුහු කැමැති නොවෙති. දුක සහ අවුල් වියවුල් පිරුණු ටෙලි නාට්‍ය සහ චිත්‍රපටවලට ඇතැමෙක් පි‍්‍රය කරති.ඇතැම් පුද්ගලයන්ගේ සිත ශක්තිමත් ය. ඇඟෙන් කෑල්ලක් ගියත් ගණනක් නැත. දුක් කරදර තඹේකට මායිම් නොකරති. තවත් සමහරු ඉතා සංවේදී ය. චංචල මනසක් ඇති අය වෙති. ඔවුන්ට වෙනත් කෙනකුගේ එක බැල්මකින් හෝ ක්‍රියාවකින් විශාල කම්පනයක් ඇතිවෙයි. එවැනි අයට අමිහිරි සිදුවීමක් දරා ගැනීමට නොහැකි ය.දුක් කරදර දරා ගැනීමට ශක්තියක් ඇති අයකුට වුණත් දිගින් දිගටම දුක ඇතිවෙන විට එය දරා ගැනීමට අපහසු තත්ත්වයක් උදා විය හැකි ය.දුක දරාගත නොහැකි පුද්ගලයන් කළ යුත්තේ තවදුරටත් සමාජ ඇසුරෙන් ඉවත් වී හුදකලා වීම නොවේ. සමාජයේ තමාට හිතවත් ප්‍රිය මනාප පුද්ගලයන් සමඟ වඩ වඩාත් සමීපව කටයුතු කිරීමයි.තමාගේ ගැටලු හිතවත් අයට පැවසීම කණ්ඩායම් ක්‍රියාකාරකම්වල යෙදීම, තමා කැමති විනෝදාංශවල යෙදීම දුක තුනීකර ගැනීමට මඟකි. ශාරීරික ව්‍යායාම්වල යෙදීම ද මානසික පීඩනය නැති කර ගැනීම හොඳ ක්‍රමයකි.ඉහත ක්‍රම මඟින් ඉවත් කරගත නොහැකි දුක සහ මානසික පීඩනය දුරු කර ගැනීමට මෝහන ක්‍රමය යොදාගත හැකි ය. පුද්ගලයකුගේ යටි හිතින් පැලපදියම් වී ඇති දුක් මුසු හැඟීම් මෝහනය මඟින් ඉවත් කර ධනාත්මක සිතිවිලි යටි සිතට ඇතුළු කළ හැකි ය.දුක තුළ සිර වූ කෙනෙකුට එයින් පිට ලෝකයක් හෝ විසැඳුමක් පෙනෙන්නේ නැත. ඒ හිරෙන් පිටතට ඇවිත් බුද්ධිමත්ව සිතා බැලීමට හැකි නම් ලෝකයේ අනෙකුත් සෑම ප්‍රශ්නයක් මෙන් ම දුක ද නැති කළ හැකි බව පෙනී යනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ay1112041</link>
    <topic>ආශ්චර්යයේ පිවිසුම විවර වනු දුටුවෙමි</topic>
    <author>තාරක වික්‍රමසේකර</author>
    <content>මල් වැසි මැදින් ආ ප්‍රභූ රිය පෙළ ගාලු පාරෙන් දෙවට හන්දියේ සිට උඩුගම නව මාර්ගයට පිවිසුණේය.සිනාමුසු මුහුණින් රියෙන් බැස ගත් සුදෝ සුදු වතින් සැරසුණු යුග පුරුෂයෙක් මල් වැසි මධ්‍යයේම ගොස් ගාල්ල දෙවට පිවිසුමේ වූ සමරු ඵලකය නිරාවරණය කෙළේය. තිස් වසරක ශාපලත් යුද්ධය නිමා කර රට වේගවත් සංවර්ධනයක් කරා යොමු කිරීම උදෙසා උර දුන් ඒ යුග පුරුෂයා මහින්ද රාජපක්ෂ ජනාධිපතිතුමාය.දෙවට මංසන්ධියෙන් අධිවේගී මඟේ පිවිසුම් මාර්ගයට පැමිණි ජනාධිපතිවරයා පින්නදූවට පැමිණ අධිවේගී මඟට අවතීර්ණ වීමට පෙර රථයෙන් බැස රැස්ව සිටි පිරිසට ආචාර කළේය. අධිවේගී මඟේ පළමු ප්‍රවේශ පත්‍රය එහිදී ලබාගත් ජනාධිපතිතුමා මහා සංඝරත්නයේ ආශිර්වාදය ද ලබා ගත්තේය.අධිවේගී මඟේ දියුණුවට සෙත් පිරිත් සජ්ඣායනය කළ මහා සංඝරත්නය එහිදී ජනාධිපතිවරයාට පිරිත් පැන් ලබා දුන් අතර පිරිත් නූල් බැඳ ආශිර්වාද කළහ.පින්නදූවේදි අධිවේගී මාර්ගයේ ජනාධිපතිතුමා පළමු ප්‍රවේශ පත්‍රය ලබාගත් අවස්ථාවශිරන්ති රාජපක්ෂ ජනපති ආර්යාව, අග්‍රාමාත්‍ය දි. මු. ජයරත්න, පාර්ලිමේන්තු මන්ත්‍රී නාමල් රාජපක්ෂ, ජපානයේ විශේෂ නියෝජිත යෂුසි අකාශි මහත්වරු ද එම අවස්ථාවට සහභාගි වී සිටියහ.එතැන් සිට අධිවේගී මඟේ මෝටර් රථයෙන් ඉදිරියට පැමිණි ජනාධිපතිතුමා ප්‍රමුඛ පිරිස් කුරුදුගහහැතැක්ම සහ බද්දේගම පිවිසුම් මධ්‍යස්ථාන පසු කරගෙන වැලිපැන්න හුවමාරුව පසුකර කිලෝමීටර් දෙකක් දුරින් පිහිටා ඇති සේවා මධ්‍යස්ථානයට පැමිණියහ.අධිවේගි මඟ විවෘත කිරීමේ නිල උත්සවය පැවැත්වුණේ එහිදීය.ජනාධිපතිතුමා සමඟ අධිවේගී මඟේ සමරු ඵලකය විවෘත කිරීම සඳහා ජපන් රජයේ විශේෂ නියෝජිත යෂුසි අකාෂි මහතා ද වරාය හා මහාමාර්ග නියෝජ්‍ය අමාත්‍ය නිර්මල කොතලාවල මහතා ද සහභාගි වූහ.සමරු ඵලකය විවෘත කෙරුණේ මධ්‍යහන 12.00 ටය. එම අවස්ථාවේදී සියලු පළාත් ධජ අතින් ගත් පිරිසක් එක් පසෙක උන්හ. තවත් පසෙක සේසත් අතින් ගත් පිරිසකි.උත්සවයේ විශේෂ දසුන වූයේ බෙරකරුවන් හා හේවිසිකරුවන් දහසක් විසින් අධිවේගී මඟ විවෘත කිරීමේ පණිවුඩය බෙර හා හේවිසි මඟින් වා තලයට මුසු කිරීමයි. හේවිසි බෙර හා හොරණෑ ශබ්දයෙන් පළාතම දෝංකාර දුන්නේය. අධිවේගී මඟේ වැටට ඔබ්බෙන් අතිවිශාල ජනකායක් එක්රොක්ව එම ඓතිහාසික අවස්ථාව දෙස නෙත් අයාන සිටියේ සේවා මධ්‍යස්ථානයේ රැස්ව සිටි පිරිසට අමතරවය.සේනානායක වේරලියැද්ද ඇතුළු පිරිසගේ අලංකාරත්වයෙන් සුන්දර වූ උත්සවයෙන් පසු ජනාධිපතිතුමා වාහනය තමන් විසින්ම පදවාගෙන පැමිණ දොඩම්ගොඩ පිටවීම් දොරටුවේදී අධිවේගී මඟේ ප්‍රථම ගෙවීම සිදු කෙළේය.එතැන් සිට ඈත තමන් දෙස බලා සිටි ජනතාවට ආචාර කළ ජනාධිපතිවරයා බද්දේගම පිවිසුමෙන් කරන්දෙණිය දක්වා තම වාහනය පදවාගෙන කරන්දෙණිය ටී. ඩී. සමරවීර ක්‍රීඩාංගණය දක්වා පැමිණියේය.මෙරට ප්‍රථම අධිවේගී මඟ වැලිපැන්නේදී ජාතියට පැවරූ අවස්ථාවමෑත ඉතිහාසයේ රාජ්‍ය නායකයකු තම වාහනය ප්‍රධාන මාර්ගයක තමන් විසින්ම පදවාගෙන ආ අවස්ථාව එයයි. කරන්දෙණිය අවට රැස්ව සිටි පිරිස ඔල්වරසන් දෙමින් ජනාධිපතිතුමාට ආචාර කළ අතර ජනාධිපතිවරයා ද තම කෘතඥතාව ඔවුනට පිරිනැමුවේය.කරන්දෙණිය ක්‍රීඩාංගණයේදී ජනතාව අතරින්ම වේදිකාවට පිවිසුණු ජනාධිපතිතුමා සෙනෙහෙබර සිනහාවක් රැස්ව සිිටි ජනතාවට පෑවේය.නැවත පදිංචි කිරීමේ අමාත්‍ය ගුණරත්න වීරකෝන් මහතා විසින් ජනාධිපතිතුමා ප්‍රමුඛ පැමිණ සිටි සියලු ආරාධිත අමුත්තෝ පිළිගනු ලැබූහ.එහිදී කතා කළ ජනාධිපතිවරයා කියා සිටියේ මන්නාරමේ රදගුරුවරයාගේ ඉල්ලීම පරිදි මඩු දේවස්ථානය දක්වා යන මාර්ගය ඉදිකර දුන්නද එය විවෘත කිරීමට යාමට එල්ටීටීඊ සංවිධානයෙන් අවසර ගත යුතු බවට දැනුම් දීමක් ලැබුණු බවත්, තමා එවැනි අවසරයක් ලබා නොගන්නා බවත් එහෙත් ළඟදීම කිසිවකුගේ අවසරයක් නැතිව තමන් මඩු දේවස්ථානයට පැමිණෙන බව දැන්වූ බවත් එය එලෙසම ක්‍රියාත්මක කළ බවය.රටක සංවර්ධනය රඳා පවතින ප්‍රධානම සාධකය මහාමාර්ගය. දඹදෙණි යුගයේදී අඩි 200 ක් පළල මහාමාර්ග පවා තිබූ බව ඉතිහාසයේ දැක්වෙන බවද මෙහිදී ජනාධිපතිවරයා පැවසුවේය.ඉදිරියේදී රට පුරාම අධිවේගී මාර්ග ජාලයක් ඇති කරනු ලබන බවත් 2013 වසරේදී කොළඹ – කටුනායක අධිවේගී මාර්ගය කොළඹ – මාතර අධිවේගී මාර්ගය හා සම්බන්ධ කරන බවත් ජනාධිපතිවරයා කීය.එමෙන්ම යාපනයට ද පැය 3 කින් පමණ ගමන් කළ හැකි අධිවේගී මඟක් ඉදිකරන බවත් එවිට උතුර – දකුණ අතර ඉතා හොඳ සබඳතාවක් ඇතිවන බවද ජනාධිපතිවරයා මෙහිදී පෙන්වා දුන්නේය. අධිවේගී මඟ රටේ ජනතාවගේ සංවර්ධනයේ එක් පියවරක් බවත් ඉදිරියේදී එවැනි යෝධ සංවර්ධන පියවර රැසක් ආරම්භ කරන බවත් ජනාධිපතිවරයා පෙන්වා දුන්නේය.ඒ අතර මත්තල ගුවන් තොටුපළ මුල්තැනක් ගන්නා බවත් ඒ අනුව අධිවේගී මාර්ගය මාතර සිට හම්බන්තොට – මත්තල දක්වාම දීර්ඝ කරන බවත් ජනාධිපතිවරයා මෙහිදී කියා සිටියේය. ඉදිරියේදී එම මාර්ගය මඩකළපුව දක්වාම දිව යනු ඇතැයිද එතුමා මෙහිදී පෙන්වා දුන්නේය.කරන්දෙණිය පැවැති උත්සවය අවසානයේදී ජනාධිපතිතුමා යළිත් පෙර මාර්ගයේම පැමිණ අධිවේගී මඟට අවතීර්ණ වී කොට්ටාව දක්වාම අධිවේගී මඟේ පැමිණියේය. කොට්ටාවේදී අති විශාල ජනතාවක් සහභාගි වූ උත්සවයක් විය.ජනාධිපතිතුමාගේ පැමිණීමත් සමඟම අධිවේගී මඟේ පිරිත් සජ්ඣායනය කරමින් රථ පෙළක්ද පැමිණි අතර කොට්ටාවේදී සියලු රථවාහන ගමන නිමා විය.අධිවේගී මඟ එදින පස්වරු 6.00 සිට ජනතාවට විවෘත විය. පසුදා උදෑසන 6.00 වන විට එතුමා අධිවේගී මඟ වාහන ධාවනයට ආරම්භ කර පැය 12 ක් තුළදී එම මඟේ වාහන 4600 ක් ගමන් කර තිබිණි.ප්‍රවේශපත් අලෙවියෙන් උපයාගත් ආදායම රුපියල් මිලියනයකි. ජනතාවගේ මූලිකම අවශ්‍යතාවක් ලෙස අධිවේගී මඟ සැලකෙන බවට එයම සෑහෙනු ඇත. ඒ සඳහා තවත් සාධක කුමට ද?තාරක වික්‍රමසේකරසේයාරූ - සුදත් සිල්වාසුදත් මලවීරසුලෝචන ගමගේමෙරට රාජ්‍ය නායකයකු දිගු කලකට පසු මහමඟ තමන් විසින්ම මෝටර් රථයක් පදවාගෙන ආ දුලභ අවස්ථාවඅධිවේගී මඟේ උත්සවයට පැමිණි පිරිස් වැසි නොතකා....ජපන් විශේෂ නියෝජිත අකාශි මහතා ජනාධිපතිතුමා සමඟ වැලිපැන්න උත්සවයේදීවැලිපැන්නේ සමාරම්භක උත්සවයට සහභාගි වූ දහසක් වූ බෙර වාදන ශිල්පීන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ay1112042</link>
    <topic>චිත්‍රසේන නැටුම් පන්තිය දැම්මේ අපේ ගෙදරමයි</topic>
    <author>සාගරිකා දිසානායක ජයසිංහ</author>
    <content>ඇයත් එක්ක පැයක්’ අපේ අලුත්ම විශේෂාංගයේ විශේෂත්වය වන්නේ එදිනෙදා කථිකාවතට එක් වන ශිල්පිනිය නිරතවන ප්‍රධාන මාධ්‍ය පිළිබඳ කතාබහ නොකිරීම. ඒත් යම් ක්‍ෂෙත්‍රයක උපරිම සාර්ථකත්වයට පත්වූවකු සමඟ ඒ මාතෘකාවෙන් තොරව කතා බහ කිරීමත් තරමක අභියෝගයක්.ස්වකීය ආත්මය කොටගත් මාතෘකාව පිළිබඳ වැඩි අවධානයක් යොමු නොකර සිටීම ඒ අයගේ සිත් පාරවන්නක් වෙන්නටත් පුළුවන්. ඒත් ඒ අභියෝගය සියුම්ව ජය ගනිමින් ඈ අපේ කතාබහට එක් කරගන්නට මෙවර මට සිදුවුණා.උඩරට නර්ථන කලා ක්‍ෂෙත්‍රයෙන් බිහිවුණු විශිෂ්ටතම අග්‍ර ඵලය ඇයයි. ඒ ප්‍රවීණ නර්ථනාචාරීනී වජිරා චිත්‍රසේන.නාරාහේන්පිට ලංකා රෝහලට යාබද ඉඩමේ අලුතින් ඉදි කැරුණු චිත්‍රසේන – වජිරා කලායතනයේ ශිල්ප ලබන ආධුනිකයනට නර්තනය උගන්වන්නට ඒ සැඳෑවේත් ඈ පැමිණෙන බව අපට කීවේ ඇගේ මිනිබිරිය උමී.උමී ඇගේ එකම පුතණුවන්ගේ දියණිය. චිත්‍රසේන පරම්පරාවේ තෙවැනි පුරුකෙන් කෙනෙක්. චිත්‍රසේන කලායතනයේ පරිපාලන කටයුතු සියල්ල දැනට බලාකියා ගන්නේ උමී. ඡායාරූප ශිල්පී සුදම් සමඟ මා චිත්‍රසේන කලායතනයට ගොඩ වැදුණේ හරියටම උමී අපට වෙන්කරලා දීපු හෝරාවට මොහොතකට කලින්. නාරාහේන්පිට පොල්හේන්ගොඩ හන්දියේ හතරමං හන්දියට ආසන්නව බොහොම ජනාකීර්ණ පරිසරයක පිහිටියත් චිත්‍රසේන වජිරා රංග ශිල්ප ශාලිකා භූමියට පිවිසුණාම විඩාපත් ගතට සිතට එකවරම දැනෙන්නේ සුවයක්.තැනින්තැන ගහක් යට ඉදිකරන ලද සිමෙන්ති බංකු මත අසුන් ගෙන අපූරු ළයාන්විත ස්වරයකින් ගායනා පුහුණුවන යෞවනියන් පිරිසක්. භද්‍ර යෞවනයේ ජවයෙන් පිරිපුන් දෑතින් වෙර යොදා බෙර වයන ශිල්පියාගෙන් බෙර වාදනය ඉගෙනගන්නා දුහුනන් පිරිසක්. වරින්වර තැනින් තැන එකිනෙකා පරයා උස් හඬින් වැයෙන බෙර පදයත් විඩාපත් සිතට එක්කරන්නේ නැවුම් මිහිරියාවක්.”කරුණාකර පාවහන් ගලවා ඇතුළු වන්න!” ලී පුවරුවේ සඳහන් ඉල්ලීම කළත් නැතත් අලංකාර ලෙස ඔපවත් කොට දිස්නය දෙන ලී පොළොවකින් යුතු ඒ රංග ශාලාවට කාටවත්ම පාවහන් නොගලවා ඒ මත පා තබන්නට සිතෙන්නේ නැතිව ඇති. ලී පොළොව මත තැබූ නිරුවත් දෙපාවලට දැනෙන සුවයම ගත සිත ඒකාග්‍ර කරගන්නට හොඳ උදව්වක්. උස්වූ වහලයෙන් ද විවෘත වූ කෙටි බිත්තියෙන් ද යුත් දීර්ඝ වූ රංග ශාලාවේ බිත්ති විශාල ප්‍රමාණයේ වීදුරු කැටපත්වලින් අලංකාර වෙලා. ඒ විශාල කැටපත් අබියස නෙක විධ රංග ශෛලීන් මවමින් අභිනය පාන යොවුන් නාට්‍යාංගනාවන් දෙනෙත්වලට රසඳුනක් මවනවා.ශාලාවේ කොනක හිඳගත් තරුණ ගුරුතුමියක් බෙරයක් වයමින් නව යෞවනියන් තිදෙනකුගේ රංගනයට තාලය අල්ලනවා. මේ සියලු දසුන් කෙරෙන් වසඟ වූ මගේ දැහැන බිඳිමින් පට පට ගාමින් පැමිණෙන්නේ ත්‍රිරෝද රියක්. ඇගේ පැමිණීම පිළිබඳ මහත්වූ බලාපොරොත්තුවෙන් දැල්වුණු මා දෑස් මොහොතකට රැවටෙනවා.නෑ. ඒ උපේකා! චිත්‍රසේන පරපුරේ දෙවැනි පුරුක. අම්මාගේත් තාත්තාගේත් උරුමය ලොවට හඬගා කියන ආදරණීය දියණිය.ආච්චි අම්මාගේ තරුණ කාලෙ ඡායාරූප කිහිපයක් රැගෙන උමී ආයෙත් ඇවිත්. සුදම් ඒවා ඔහුගේ කැමරා කාචයේ සටහන් කරගන්නට වෙහෙසෙනවා. “තේ එකක් බීලා ඉඳිමුද?” උමී මගේ නො ඉවසිලිමත් සිත හඳුනාගෙන.සිතේ කලබලය උණුසුම් තේ කෝප්පෙකින් සංසිඳුවා ගන්නා අතරේ මෙන්න ඈ ඇවිත්. උපේකාත් උමීත් දිවගොස් ඈට ත්‍රිරෝද රියෙන් බිමට බහින්නට අත දෙනවා. ඇත්දළ පැහැති චාම් කුරුතාවකින් සැරැසී බෑගයක් අතින් ගත් ඈ උපැස් යුවළ සකස්කරමින් අප ගැන විමසිලිමත් වෙනවා. උපේකා දුවත් උමී මිනිබිරියත් දණ නවා වඳිමින් ඈ පිළිගත්තා. සිංහල සිරිතට ආයුබෝවන් කියා මා අප ඈට හඳුන්වා දුන්නා. රංග ශාලාවේ ඉදිරිපස කන්තෝරු කාමරේ තිබුණු දිගු සෝපාව අපටත් දක්වමින් ඈ සුව පහසුව වාඩි වුණා.”ඉතින් මොනවද මගෙන් කෙරෙන්න ඕනෑ?” ඇගේ ස්වරය මෘදුයි. මා මගේ අරමුණ පැහැදිලි කළා. “අපොයි මා ගැන කොයිතරම් ලියැවිලා තියෙනවද? ඔයා ඒවා දැකලා නැද්ද?” මගේ මුනිවත ඇගේ කතාවට රුකුලක්. මදහසින් ඇගේ පැනය ඉවසූ මා නිදහසේ අදහස් පළ කරන්නට ඇයට ඉඩ දුන්නා.මම වජිරා. වජිරා පෙරේරා. මගේ ගම කළුතර. අපි පදිංචි වෙලා හිටියේ කළුතර බෝධියට ආසන්නයේම නිවසක. මා උපන්නේ නවසිය තිස් දෙකේ මාර්තු මාසේ පහළොස් වැනිදා. තාත්තා එන්. සී. පෙරේරා. කළුතර නගරසභාවේ සේවය කළා. අම්මා ලිලියන්. ඈ ගුරුතුමියක්. ඈට හොඳට නැටුම් ගැයුම් මැහුම් ගෙතුම් සියල්ල පුළුවන්. උඩරට නැටුමට ඈ බොහෝම කැමතියි.මගේ පවුලේ අක්කයි, මල්ලිලා දෙන්නයි, නංගිලා දෙන්නයි. අපිට හොඳ අධ්‍යාපනයක් වගේම කලා කුසලතා දියුණු කරවන්නත් අම්මාට ලොකු වුවමනාවක් තිබුණා. විශේෂයෙන්ම උඩරට නැටුම් කලාව පිළිබඳ ඈ තුළ ලොකු කැමැත්තක් තිබුණා. ගැහැනු දරුවන්ට නැටුම් උගන්වන්නට අම්මාට ලොකු ඕනෑකමක් තිබුණා.මම මුලින්ම ගියේ කළුතර බාලිකා විද්‍යාලෙට. අපිට නැටුම් උගැන්නුවේ අනංගලාල් අතුකෝරල ගුරුතුමා සහ නිමල් වෙල්ගම යන ගුරුවරු. අපේ අම්මා ඈ ඉගැන්වූ පාසල්වල විවිධ ප්‍රසංග සඳහා නැටුම් නිර්මාණය කළා. ඒවාට ඇඳුම් මැහුවා. අපිත් ඒවාට සහභාගී වුණා. මගේ අක්කත් මම වගේම පුංචි කාලේ ඉඳන්ම නැටුම් ඉගෙන ගත්තා. ඒත් ඈ පසු කලෙක වෛද්‍ය විද්‍යාලෙට තේරුණා. පස්සේ නැටුම්වලින් ඉවත්වී අධ්‍යාපනයට වැඩිපුර යොමු වුණා. ඔය කාලේ ඉන්දියාවේ ශාන්ති නිකේතනයේ ආභාසය සහිතව ඒ වගේම සෞන්දර්ය කලාවන්ට මුල් තැන දෙමින් හොරණ ‘ශි‍්‍ර පාලි විද්‍යාලය’ නමින් අලුත් පාසලක් ආරම්භ කළා. මගේ වයස අවුරුදු එකොළහේදි වැඩිදුරටත් නැටුම් ඉගැන්වීමේ අදහසින් මා හොරණ ශ්‍රී පාලියට ඇතුළු කළා.මම නේවාසිකාගාරයේ නැවතිලා පාසල් ගියා. ටික කලක් යනවිට මම ආයෙත් කළුතරට ඇවිත් බාලිකාවට ඇතුළු වුණා. මේ කාලේ තමයි කළුතර නගර ශාලාව හදන්න පටන් ගත්තේ. අපේ තාත්තා නගර ශාලා වැඩ බිමේ වැඩ බැලුවා. චිත්‍රසේන මහත්තයා නගර ශාලාව හැදුවට පස්සේ එහි නැටුම් දර්ශන පැවැත්වුවා. තාත්තා අපිත් එක්ක මේ නැටුම් දර්ශන බලන්න ගියා. පවුලේ හැමෝම චිත්‍රසේන මහත්තයා සමඟ යාළු වුණා. ඔය අතරේ චිත්‍රසේන මහත්තයා වැඩිදුර ඉගෙන ගන්න ඉන්දියාවට ගියා. ආපහු ඇවිත් අපේ ගෙදර නැටුම් පන්තියක් දැම්මා. අපි ළමයි හැම දෙනාම ඒ පන්තියේ ඉගෙන ගත්තා. අම්මාගේ යාළුවන්ගේ දරුවො, අම්මාගේ අක්කගේ දරුවොත් මේ පන්තියට ආවා.”ඉරණම්කරුවා ඈ සොයා ගෙදරටම ඇවිත්. ඈ ඇගේ කතාව නිදහසේ කියාගෙන යනවා. ඈට බාධාවක් නොවී මා ඈට සවන් යොමු කරනවා.”මම පාසලේ දි නෙට්බෝල් ගැහුවා. වෙනත් බාහිර වැඩත් කළා. නැටුම්වලට මගේ ලොකු කැමැත්තක් තිබුණෙත් නෑ. පාසල ඇරිලා ඇවිත් ඇතැම් දවසට නැටුම් පන්තියට නොයා මග ඇරලාත් ඉන්නවා. ඇත්තටම මට වඩා මා නර්තනයට යොමු කරන්න වුවමනාව තිබුණේ අම්මාට. මේ කාලෙවෙන විට අක්කා ඉංග්‍රීසි මාධ්‍යයෙන් ඉගෙන ගන්නට කොල්ලුපිටියේ මෙතෝදිස්ත බාලිකා විද්‍යාලයට ඇතුළු වුණා. ඇයට නවාතැනක් හොයන විට චිත්‍රසේන මහත්තයා ගේ ගෙදර නවතින්නට අවස්ථාව ලැබුණා. චිත්‍රසේනලාගේ පවුල පදිංචි වෙලා හිටියේ කොල්ලුපිටියේ මෙතෝදිස්ත විද්‍යාලය ඉදිරිපිට නිවසක.“චිත්‍රසේන ගේ තාත්තා ඒ කාලේ සුප්‍රකට ටවර් හෝල් නළුවෙකු වූ සීබට් ඩයස්. එකල ටවර් රඟහල බදු අරගෙන ඔවුන් නාට්‍ය රඟ දැක්වූවා. ශේක්ස්පියර්ගේ හැම්ලට්, මැක්බත්, වැනිසියේ වෙළෙන්දා වැනි නාට්‍යවල ඔහු රඟපැවා. ඒ පවුලම කලා කටයුතුවලට සම්බන්ධයි. චිත්‍රසේන මේ නාට්‍යවලට රංගනයෙන් දායක වුණා.චිත්‍රසේන ඉන්දියාවට ගිහින් ආවේ. මනිපුරි, කතක්, කතකලි යන නැටුම් සාම්ප්‍රදායයන් හොඳින් ඉගෙන ගෙන ඔහු ලංකාවට ඇවිත් මේ නැටුම් සහ උඩරට නැටුම් අතර පවතින සමානතා විමසුමට ලක් කළා. ඒ නර්තන සම්ප්‍රදායයන් ආශ්‍රයෙන් උඩරට නැටුම් කලාවෙහි නව නිර්මාණ කරන්නට පටන් ගත්තා. අපේ රටේ ශාන්තිකර්ම, බලි තොවිල් වගේ ගමට සීමා වෙලා තිබූ සාම්ප්‍රදායක නැටුම් ගැයුම් නිර්මාණ ශීලීව ඉදිරිපත් කරමින් ප්‍රසිද්ධ වේදිකාවට ගෙන ආවා. විදුර නාට්‍ය රාමායනය වැනි මුද්‍රා නාට්‍ය වේදිකාවට ගෙන ආවේ චිත්‍රසේන. මේ නාට්‍ය හෙළ නර්තන සාම්ප්‍රදායයේ නව ඉසව් කරා නැටුම යොමු කරන්නට සමත් වුණා.වජිරා සොයා ගෙන වරක් ඉරණම්කාරයා ඇගේ නිවසට පැමිණියා. මෙවර ඒ ඉරණම්කරුවා සොයා ගෙන ඈ ඔහුගේ නිවෙසට ගොඩ වැදුණා.“මටත් ඉංගී‍්‍රසි උගන්වන්න හිතාගෙන අම්මලා මාවත් මෙතෝදිස්ත කොලිජියට ඇතුළු කළා. මාත් අක්කත් එක්කම චිත්‍රසේනලාගේ ගෙදරම නවාතැන් ගත්තා. ඒ වන විට ඒ ගෙදර හරියට නර්තන නිකේතනයක්. පැත්තකින් නැටුම් පන්ති, පැත්තක නාට්‍ය පුහුණුවීම් චිත්‍රසේන ගේ තාත්තා නිෂ්පාදනය කළ දුටුගැමුණු සහ පරාක්‍රමබාහු යන නාට්‍ය දෙකේ අංක දෙකක්ම චිත්‍රසේනට බාරවෙලා තිබුණා. චිත්‍රසේන බොහොම කැපවෙලා ඒවා කළා.තරුණ වියේදීචිත්‍රසේනගේ අම්මා, අක්කලා හැමෝම මේවාට උදව් කළා. අක්කලාත් නැටුවා. නාට්‍යවල රඟන හැම දෙනාටම ආහාර පාන දුන්නා. එයාගේ අම්මාට හරි රසට උයන්න පුළුවන්. ආපු හැමෝටම කෑම දුන්නා. මමත් උදේට පාසල් ගියා. හවසට නැටුම් පන්තිවලට සහභාගි වුණා.ඒ කාලේ නාට්‍යවලට අවශ්‍ය ඇඳුම් පැලඳුම් ආභරණ පවා නිර්මාණය කළේ ඒ ;ගදර. ඒ ගෙදර හරියට කම්හලක් වගේ. පැත්තක ඇඳුම් මහනවා. පැත්තක නාට්‍යාභරණ හදනවා. පැත්තක පසු තල හදනවා. බෙර දවුල් තම්මැට්ටම්වල හඬ සකස් කරනවා. මගේ යෞවන කාලෙත් මේ නැටුම් වැයුම් ගැයුම්, බෙර දවුල් හඬ මධ්‍යයේ ඉබේම ගතවෙලා යනවා. චිත්‍රසේන ගේ අක්කලාත් මමත් ඔහුගේ මුද්‍රා නාට්‍යවල රංගනයට එක් වුණා. ඔහුගේ නල දමයන්ති මුද්‍රා නාට්‍යයේ හංසයාට නැටුවේ මම.විපුලි නංගි දමයන්තිගේ චරිතය කළා. ඒ කාලේ චිත්‍රසේන ගේ සහය නාට්‍යාංගනාව ඔහුගේ නංගී. මුනි රාණි. චිත්‍රසේන ගේ පවුලේ සහෝදර සහෝදරියො හත් දෙනයි. අපි දෙන්නයි නාට්‍යවල නළු නිළියොයි එකම විනෝද සාගරයක්. ඒ අම්මා තාත්තා මට සැලකුවේත් කිසිම වෙනසක් නැතුව.. මට චිත්‍රසේනලාගේ ගෙදරත් මගේ ගෙදර වගේමයි. චිත්‍රසේන ඒ කාලේ රටේ ප්‍රසිද්ධ නර්තන ශිල්පියෙක්. ඔහුත් සමඟ නැටුවේ චන්ද්‍රලේඛා වැනි ප්‍රවීණ නාට්‍යාංගනාවන්.කිරිගණිත ගුරුනාන්සේගේ හොඳම ගෝලයා පණීභාරත. ඔහු මුලින් ම ආවෙ චිත්‍රසේනගේ නිර්මාණවලට බෙර ගහන්න. සෝමබන්දු විද්‍යාපති චිත්‍ර ඇන්දා. පසුතල නිර්මාණය කළා. ශේෂා පළිහක්කාර අංග රචනය කළා. අපේ රංගනය සඳහා ඉරියව් නිර්මාණය කළා. ප්‍රේමකුමාර එපිටවෙළත් අපි එක්ක සම්බන්ධ වුණා. ආනන්ද සමරකෝන් සුනිල් ශාන්ත, අමරදේව, ඩබ්ලියු.බී. මකුලොලුව වගේ කලාකරුවන් නිතර හමුවූ තැනක් කොල්ලුපිටියේ චිත්‍රසේනලාගේ නිවෙස.වජිරාට නර්ථනයෙන් තොර ජීවිතයක් නෑ. ඈ ඇගේ කතාව කියන්නේ ඉතා සතුටින්. මා ඇයට සවන් දුන්නේ ඊටත් වඩා සතුටින්. “මම මුලින් ම ප්‍රසිද්ධ වේදිකාවේ ප්‍රධාන භූමිකාවකට පණ පෙව්වේ 1948 පැවැත්වුණ ‘පැජන්ට් ඔෆ් ලංකා’ සන්දර්ශනයෙන්. එදා පටන් මෑතක් වන තුරුම මගේ ජීවිතය වුණේ නර්තනය. අද මගේ දියණිවරුත් මිනිබිරියොත් ඒ නැටුම ඉදිරියට ගෙන යනවා.චිත්‍රසේන මහා රංගධාරියාගේ හොඳම ගෝලයා වගේ ම ප්‍රියම්බිකාව වෙන්නටත් ඔබ භාග්‍යවත් වුණා. ඔබට කිසිම තරගයක් තිබුණේ නැද්ද?ලජ්ජාශීලී ඒත් නිහතමානී සුන්දර මදහසකින් ඇගේ වතකමල ප්‍රභාමත් වුණා. වඩාත් සුවපහසු ඉරියව්වකට මාරු වෙමින් ඈ යළිත් සිය කටහඬ අවදි කළා.“නෑ. මම හිතන්නේ එදා ඔහුට පෙනෙන්නට ඇත්තේ මා වෙන්න ඇති. තරගයක් තිබුණා ද නැද්ද යන්න ගැන මා උනන්දුවක් දැක්වූයේ නෑ. මට ඕන කළේ මටත් හොඳ නිර්මාණ කරන්නට පුළුවන් බව ඔහුට ඔප්පු කර පෙන්වන්නටයි. ගෝලයකු වශයෙන් චිත්‍රසේන ගුරුතුමා සතුටු කරවීම ලේසි පහසු අභියෝගයක් නොවෙයි.“ඔබ ඒ අභියෝගය ජය ගත්තා?“මම හිතන්නේ ඔව්. මගේ පළමුවන මුද්‍රා නාට්‍යය කුමුදුනී. එය ළමයින් සඳහා වූ ළමයින් සහභාගි කරගත් මුද්‍රා නාට්‍යයක්. ඉන් පසුව ඔහු මට දිගටම මුද්‍රා නාට්‍ය නිර්මාණය කරන්න අවසර දුන්නා. ඉන් මා තේරුම් ගත්තා මා ඒ අභියෝගය ජය ගනිමින් සිටින බව . ඒත් මගේ හැම අලුත් නිර්මාණයක් ම මටම අභියෝගයක් වුණා. ඒ හැම නිර්මාණයක් ම චිත්‍රසේන ගේ දෝෂ දර්ශනයට ලක් නොවන්නට කිරීමයි මගේ මූලික ම අරමුණ වුණේ.”අම්මයි දුවයි මිනිපිරියොයි. උපේකා, වජිරා සමඟ උමී සහ තජී“ඔහු සමඟ ගෙවූ යුග දිවියත් ඔබට අභියෝගයක් වුණා ද?නෑ එය අභියෝගයක් වුණේ නෑ. අපි 1950 දී විවාහ වුණා. එවිට මගේ වයස අවුරුදු දහ අටයි. චිත්‍රා මට වඩා අවුරුදු දහ අටක් වැඩිමල්. මුලින් ම මගේ වයස අඩු නිසා මගේ අම්මලා ඒ හැටි කැමැති වුණෙත් නෑ. ඒත් අප දෙදෙනාගේ එක් වීමෙන් නැටුම් කලාවට හොඳ මෙහෙවරක් ඉටු වුණා කියා මට හිතෙනවා.ඔබ දෙපළ ගේ විවාහ ජීවිතයට අඩ සියවසකටත් වැඩි තරම්. ඒ අඩ සියවසේ මතක සටහන් බොහොම ප්‍රේමණීය ඇති.ඉතාම ළාමක ප්‍රේමණීය අත්දැකීම් පිරුණු සැහැල්ලු යුග දිවියක් කියන්නට බෑ. ඒත් එය ඉතා ගෞරවාන්විත, අන්‍යොන්‍ය අවබෝධයෙන් යුතු සාර්ථක යුග ජීවිතයක්. ඔහු ඉතා ආදරණීය පියෙක්. මටත් දරුවාටත් ඉතාම ආදරෙයි. දරුවන් පිළිබඳ කොතෙක් සැලකිලිමත් වුණා ද කියනවා නම් ඔවුන් නහවා, කවා, පොවා, අත පය තෙල් ගා පිරිමැද සෞඛ්‍ය සම්පන්නව, ශක්තිමත්ව උස් මහත් කරගන්නට ඔහු උනන්දු වුණා. වේදිකාවෙදිත් රංගනයේදිත් ඔහු බොහොම දැඩියි. අපි කවුරුවත් ඒ අවස්ථාවල ඔහුට ඉහළින් කටයුතු කළේ නෑ.දූ දරුවන් ඔබ දෙපළගේ පැතුම් ඉටු කළා යැයි සැනසෙනවාද?“අපොයි ඔව්. අද මට මේක අතහැරලා කිසිම ලෝභ කමකින් තොරව මෙළොවින් සමුගන්න පුළුවන්. දූ දරුවො විතරක් නොවෙයි. මුනුපුරු මිනිබිරියොත් අපි දෙන්නා දිවි හිමියෙන් රැකගත් සාම්ප්‍රදායක නැටුම් කලාව රැකගෙන ඒ අයුරින් ම අපේ රටේ අනාගත පරපුරට දායාද කර දෙන්නට සූදානම්.එදා චිත්‍රසේන මහතා වැනි මහා කලාකරුවන්ටත් යම් යම් හිත් රිදීම් ඇති වුණු බව වරෙක වාර්තා වුණා.මමත් චිත්‍රාත් අපේ මුළු ජීවිතේම කැප කළේ නැටුමට. හොඳ නිර්මාණ රටට ඉදිරිපත් කරන්න. ඒ අවස්ථාවල අපි අපේ අතේ තිබෙන සියල්ල ඒ සඳහා කැප කළා. හොඳ නිර්මාණයක් කරන්න හරි අමාරුයි. වාසනාවට අපේ රටේ තවමත් හොඳ දේ අගය කරන ඊට අත හිත දෙන දානපතියන් ඉන්නවා.චිත්‍රසේනලාගේ පදිංචිව සිටි නිවෙස අයිතිව තිබුණේ ඊ.පී.ඒ. ප්‍රනාන්දු පවුලට. ප්‍රනාන්දු මහත්තයා කලාවට බොහොම ආදරය කළා. ඔහු අපට ;ලාකු අනුග්‍රහයක් දැක්වූවා. ඔහුගේ මරණයෙන් පසුව අපිට කොල්ලුපිටියේ නිවෙසින් ඉවත් වෙන්නට සිදුවුණා. චිත්‍රසේනට ඒ වෙනුවට යම් මුදලක් දුන්නා. ඔහු ඒ මුදලින් කඩවත ඉඩමක් අරන් ගෙයක් තනාගෙන එහි පදිංචි වුණා. ඒත් අපිට පන්ති පවත්වන්නට තැනක් නැතිව අවුරුදු ගාණක් තැන් තැන්වල පන්ති පැවැත්වූවා.චන්ද්‍රිකා කුමාරතුංග මහත්මිය කලක් චිත්‍රසේන ගෙන් උඩරට නැටුම් ඉගෙන ගත්තා. එතුමිය ජනාධිපතිනිය බවට පත් වුණාට පසුව මෙතැන මේ ඉඩම් කෑල්ල අපට ලබාදුන්නා. 2006 දී චිත්‍රසේන - වජිරා කලායතනය මෙතැන ඉදිකර අද දක්වා එහි පන්ති පවත්වනවා. මෙයට ආධාර උපකාර කළ පිරිස බොහොමයි. වැඩි දෙනෙක් මේ රටේ සැබෑ හෙළ නැටුම් කලාවට ආදරය කරන පිරිස.අද මගේ වැඩිමල් දියණිය උපේකාත් දෙවැනි දියණි අංජලිකාත් පුතා අනුදත්තත් ඔවුන්ගේ දූ දරුවෝත් මේ නැටුම් පාසල පවත්වාගෙන යනවා. විවිධ වයස් කාණ්ඩවල දරු දැරියන් රාශියක් අද අපෙන් ඉගෙන ගන්නවා. ඒ හැර නැටුම් උගන්වන ගුරුවරුන්ටත් අපි උගන්වනවා. පියසාර ශිල්පාධිපති ගුරුතුමාගෙන් මමත් මගේ දූලාත් බෙර වාදනය ඉගෙන ගත්තා. ඒ වගේ ගුරුවරුන් ගෙන්වා අපි ගුරුවරුන්ට දැනුම ලබා දෙනවා. ඒ ගුරුවරුන්ට වගේම මටත් ඔවුන් පොඩි වැටුපක් ගෙවනවා. මහා ලොකු ගාණක් නොවෙයි. මගේ වැඩකටයුතුවලට මට ඒ ඇති.“ජීවිතේ දෙස හැරී බැලුවොත්?”“හරිම සතුටුයි. මගේ හැකියාවෙන් රටට ණය නොවී හොඳ සේවයක් කළා කියලා හිතෙනවා. අපි මහත් කැපවීමෙන් රැකගත් ශිල්පය විකුණාගෙන කන සමාජයක් බිහි වී තිබෙනු දැකීම කනගාටුවට කරුණක්. එය අපේ ක්ෂේත්‍රයේ පමණක් නොවේ සමස්ත සමාජයේ ම පිරිහීමක් ලෙසයි මම හිතන්නේ.මේ දවස්වල අලුත් නිර්මාණයක් කරන්නේ නැද්ද?“උපේක්ෂාත් අංජලිකාත් ඇගේ දියණියත් එකතු වී ඉන්දියානු ඔඩිසි නැටුම් හා උඩරට නැටුම් සාම්ප්‍රදායයන් එක්කර “ඉන්දියා ශ්‍රී ලංකා සම්හාර” නම් වූ අලුත් ම ප්‍රසංගයක් ඉදිරිපත් කරන්නට මේ දිනවල පුහුණුවීම් කරගෙන යනවා. මෙය 2012 අප්‍රේල් මාසයේ ඇමෙරිකාවේ දී මුලින් ම ඉදිරිපත් කරනවා. මැයි මාසයේදී ලංකාවේ ප්‍රදර්ශනය කරන්නට සැලසුම් කර තිබෙනවා.“2012 මාර්තු මාසේ ඔබට අසූ විය පිරෙනවා”“ඔව්. ඒ ගැන සතුටුයි. මගේ අසූ වැනි උපන් දිනය වෙනුවෙන් මා නිර්මාණය කළ ‘ගිනි හොරා සහ රං කිකිළි” සහ “නල දමයන්ති” වගේ මුද්‍රා නාට්‍ය මාලාවක් ප්‍රදර්ශනය කරන්නට චිත්‍රසේන වජිරා කලායතනයේ දූ දරුවන් සූදානම් වෙනවා.2012 දී චිත්‍රසේන මහත්තයා ඔබ හැර ගිහින් අවුරුදු හතක් පිරෙනවා.“චිත්‍රා නැති පාළුව මට හැමදාම දැනෙනවා. ඒ අඩුව පුරවන්න කාටවත් ම බෑ. එදා මම හැමදේම කළේ ඒ දේ හොඳින් කළ හැකි බව චිත්‍රාට ඔප්පු කරලා පෙන්වන්න. අද එහෙම අභියෝගයක් නෑ. ඒත් මගේ දූ දරුවන්ට මුනුපුරු මිනිබිරියන්ට තවමත් මම යමක් හොඳටම කළ හැකි බව පෙන්වන්න යමක් කරන්න හිතෙනවා. ඒත් දැන් ඔවුන්ගේ වාරය. මම ඔවුන්ට ඉඩ දීලා සතුටු වෙනවා. ලොකු බලාපොරොත්තු නැති නිසා එදාට වඩා අද ජීවිතේ හරි සැහැල්ලුවෙන් ගෙවී යනවා” ඈ අපට සමුදෙමින් නැඟී සිටියා.සාගරිකා දිසානායක ජයසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=ay1112043</link>
    <topic>කොටස් වෙළෙඳ පොළ ජනාධිපතිතුමාගේ අවධානයට</topic>
    <author/>
    <content>දින කිහිපයක් තිස්සේ පහළ යමින් තිබු කොටස් වෙළෙඳ පොළ පසුගිය 28 වැනිදා සඳුදා යළි ඉහළ ගියේය.එදින ගනුදෙනු සිදුවූ සමාගම් අතුරින් 11 ක හැර සෙසු සමාගම්හි කොටස් මිල ඉහළ යාම කලකට පසු දක්නට ලැබුණු විශේෂිතම සිදුවීමකි. දිනයේ වැඩිම කොටස් අලෙවි වූයේ බ්ලූ ඩයමන්ඩ් (ඡන්ද බලය රහිත) සමාගමේය. අලෙවි වූ කොටස් ගණන 15115400 කි. ඊට අමතරව මිලියනය ඉක්මවා කොටස් අලෙවි වූ සමාගම් අතර කළම්ඹු ලෑන්ඩ්, ඊස්ට් වෙස්ට්, ලක්ෂපාන, පෑන් ඒෂියන් පවර්, පී සී හවුස්, රිචඩ් පීරිස්, එස් එම් බී ලීසිං, සෙලාන් ඩෙව්ට්ස්, අමානා, ඊ චැනලින්, එම් ටී ඒ ෆුඩ්ස්, ඔරියන්ට් ගාමන්ට්, ටෙස් ඇග්‍රෝ විය.දිනයේ මිල ඉහළ යාම් අතුරින් කැපී පෙනුණු සමාගම වූයේ කළම්ෂෝ සමාගමයි. පෙර දින රුපියල් 2000 කට අලෙවි වූ සමාගමේ කොටසක මිල එදින රුපියල් 2800 ක් දක්වා ඉහළ ගියේය. එච් ඩී එෆ් සී කොටසක මිල ද රුපියල් 1348 සිට 1488.90 ක් දක්වා රුපියල් 140 කින් ඉහළ ගියේය. කළම්ඹු ෆාමසි කොටසක මිල ද රුපියල් 957.70 සිට රුපියල් 1200 ක් දක්වා ඉහළ ගියේය. දිනය නිමා වන විට එම සමාගමේ කොටසක මිල රුපියල් 1063.10 ක් දක්වා රුපියල් 105.40 කින් ඉහළ ගියේය. මිල ඉහළ ගිය සෙසු සමාගම් අතර ඔට්‍රෝ ඩ්‍රොම්, සෙලින්කෝ ඉන්ෂුවරන්ස්, ඩිමෝ ඉන්ඩස්ට්‍රියල්, ඒ එස් පී එම්, සමාගම් විය.එදින මිල පහළ යාම් විශාල ලෙසින් සිදු නොවූ නමුත් ටී සර්විසස් කොටසක මිල රුපියල් 40 කින් ද සී අයි ටී කොටසක මිල රුපියල් 29.00 කින් ද ඉහළ ගියේය.කොටස් වෙළෙඳ පොළේ මෙසේ මිල ඉහළ යාමට හේතුව වූයේ පසුගිය දිනවල සිදුවූ මිල පහළ යාම් සම්බන්ධව තැරැව්කාර සමාගම් හා ජනාධිපතිවරයා අතර ඇතිවූ සාකච්ඡාවන්ය.පෙර සතියේ සිකුරාදා 12159 ක් වූ ගනුදෙනු සංඛ්‍යාව එදින 20890 ක් දක්වා ඉහළ ගියේය. පසුදින එනම් 29 වැනිදා අඟහරුවාදා ගනුදෙනු සංඛ්‍යාව 21067 ක් දක්වා ඉහළ ගිය ද වෙළෙඳ පොළේ සමස්ත කොටස් මිල දර්ශකය සුළු ලෙසින් අඩුවීමක් දක්නට ලැබුණි. අඟහරුවාදා වැඩිම කොටස් ප්‍රමාණයක් අලෙවි වූයේ බ්ලූ ඩයමන්ඩ් (ඡන්ද බලය රහිත) සමාගමේය. අලෙවි වූ කොටස් සංඛ්‍යාව 16223400 කි.දිනයේ මිල ඉහළ යාම් අතුරින් කැපී පෙනුණේ මොරිසන්ස් සමාගමයි. මොරිසන්ස් (ඡන්ද බලය රහිත) කොටසක මිල එදින රුපියල් 274.40 කින් ඉහළ ගිය අතර මොරිසන්ස් කොටසක මිල ද රුපියල් 110 කින් ඉහළ ගියේය.හන්ටර්ස් සමාගම බුකිට් ඩරා සමාගම් මිල ඉහළ ගිය සමාගම් අතර විය.මිල පහළ ගිය සමාගම් අතර කළම්ඹු ෆාමසි සමාගම කැපී පෙනුණි. පෙර දින රුපියල් 1063.10 ක් කොටසක මිල එදින රුපියල් 965 ක් දක්වාම පහළ ගියේය. දිනය නිමා වන විට එහි අගය රුපියල් 980 ක්ව පැවතුණි. ඒ පෙර දිනට සාපේක්ෂව රුපියල් 83.10 ක මිල පහළ යාමකි. ඩිමෝ සමාගම් මිල පහළ යාම් අතුරින් කැපී පෙනුණි. ඒ පෙර දිනට සාපේක්ෂව රුපියල් 60.70 ක මිල පහළ යාමක් පෙන්නුම් කරමිනි.දිනයේ මිලියනය ඉක්මවා කොටස් අලෙවි වූ සමාගම් අතර ආසිරි, ඩයලොග්, ඊස්ට් වෙස්ට්, මුලර්ස්, පෑන් ඒෂියන් පවර්, පී සී හවුස්, රිචර්ඩ් පීරිස්, එස් එම් බී ලීසිං, එක්ස්පෝ ලංකා, සෙලාන් ඩෙව්ට්ස්, යුනියන් බෑන්ක්, අමානා, බ්‍රවුන්ස් ඉන්වෙස්ට්මන්ට්, ඊ චැනලින්, එන්ට්‍රස්ට්, ෆී‍්‍ර ලංකා, ඔරියන්ට් ගාමන්ට්, ටෙස් ඇග්‍රෝ සමාගම් විය. සින්ග් ලංකා ෆිනෑන්ස් පී එල් සී කොටසකට ශත 53 ක් බැගින් ලාභාංශ ගෙවනු ලබන බවට නිවේදනය කර තිබුණි.පෙර සතියේ සිකුරාදා සමස්ත කොටස් මිල දර්ශකය ඒකක 5805.76 ක් වූ අතර සඳුදා දින එය ඒකක 6022.24 ක් විය. අඟහරුවාදා එම අගය ඒකක 6020.08 ක් විය. මිලංකා මිල දර්ශකය එම සිකුරාදා ඒකක 5052.91 ක් වූ අතර 28 වැනිදා සඳුදා දින ඒකක 5233.23 ක් දක්වා ඉහළ ගියේය. අඟහරුවාදා එම අගය ඒකක 5246.62 ක් දක්වා ඉහළ ගියේය.පසුගිය දිනවල වෙළෙඳ පොළේ අඩුවීම හා සම්බන්ධ හේතු සොයා බලා ඊට සුදුසු පරිදි විසඳුම් ලබා දීමට ජනාධිපතිතුමා කටයුතු කිරීමට බලාපොරොත්තු වන නිසා වෙළෙඳ පොළ ලබන සතියේ සිට කැපී පෙනෙන වෙනසකට භාජනය වනු ඇතැයි වෙළෙඳ පොළ නිරීක්ෂකයෝ පවසති.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aj1112041</link>
    <topic>රාජ්‍ය වාණිජ නීතිගත සංස්ථාවෙන් සෑම ශ්‍රී ලාංකිකයකුටම පරිගණකයක්</topic>
    <author/>
    <content>රාජ්‍ය වාණිජ නීතිගත සංස්ථාවෙන් සෑම ශ්‍රී ලාංකිකයකුටම පරිගණකයක්සෑම ශ්‍රී ලාංකිකයකුම පරිගණකයක හිමිකරුවෙකු බවට පත් කර ජනතාව අතර පරිගණක සාක්ෂරතාව වර්ධනය කිරීමේ රාජ්‍ය ප්‍රතිපත්තියට අනුව යමින් ශ්‍රී ලංකා රාජ්‍ය වාණිජ විවිධ නීතිගත සංස්ථාව දැන් සහනදායී ණය පදනමක් මත ලොව සුපතල ඉන්ටෙල් ප්‍රොසෙසරය සහිත පරිගණක ලබාදීමේ විශේෂ ව්‍යාපෘතියක් දියත් කර තිබේ.HP ලංකා සමාගම සහ ශ්‍රී ලංකා රාජ්‍ය වාණිජ විවිධ නීතිගත සංස්ථාව එක්ව දියත් කරනු ලබන මෙම ව්‍යාපෘතිය මඟින් පැය 08 ක් වැනි කෙටි කාලයක් තුළ, අවම ලියකියවිලි ප්‍රමාණයක් ඉදිරිපත් කර, මසකට රුපියල් 2,341ක් වැනි අවම වාරිකයක් යටතේ පරිගණකයක හිමිකරුවෙකු වීමේ මහඟු අවස්ථාව දැන් ශ්‍රී ලාංකිකයන්ට උදාවී ඇති අතර, මේ සඳහා ඉන්ටෙල් සමාගම සුවිශේෂී දායකත්වයක් ලබා දී ඇත.HP නාමය යටතේ නිපදවන ලද සුවිශේෂී ඩෙස්ක්ටොප් හා ලැප්ටොප් මාදිලි 05ක් ප්‍රථම වරට ශ්‍රී ලාංකිකයන්ට හඳුන්වාදෙයි. එමෙන්ම මේ සියලු පරිගණක සඳහා වසර 3ක පූර්ණ වගකීමේ සහතිකයක් හිමි වෙයි.සෑම ලැප්ටොප් මිලදී ගැනීමක් වෙනුවෙන්ම HP e- club හි සාමාජිකත්වය නොමිළේ හිමිවීම පාරිභෝගිකයන්ට සැලසෙන අමතර වාසියකි.ඉහත සියලු පරිගණක මාදිලි මිලදී ගත්විට මයික්‍රෝමැක්ස් වෙතින් දුරකථන මිලදී ගැනීම සඳහා සුවිශේෂී වට්ටම් පිරිනමයි. රාජ්‍ය වාණිජ විවිධ නීතිගත සංස්ථාව, දුරකථන ප්‍රයිවෙට් ලිමිටඩ් සියලු ශාඛාවන් සහ දිවයින පුරා පිහිටි සියලුම සෙල්සිටි ඩයලොග් සේවා මධ්‍යස්ථාන මඟින් මෙම අපූරු වාසි අත්විඳිමින් පරිගණකයක හිමිකරුවකු වීමට දැන් ශ්‍රී ලාංකික ජනතාවට අවස්ථාව උදාවී ඇත. මාධ්‍ය හමුවට එක්වූ සෙල්සිටි අධ්‍යක්ෂ උපුල් ප්‍රනාන්දු,HP ලංකා කළමනාකාර ලක්ෂ්මීන්ද්‍ර ප්‍රනාන්දු, රාජ්‍ය වාණිජ විවිධ නීතිගත සංස්ථාවේ සභාපති ප්‍රදීප් ගුණවර්ධන, මයික්‍රොසොෆ්ට් හි ශ්‍රියාන් ද සිල්වා විජේරත්න, ඉන්ටෙල් දේශීය කළමනාකරු ඉන්දික ද සොයිසා මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aj1112042</link>
    <topic>බ්‍රදර් ඩිජිටල් මහන මැෂින් වෙළෙඳපළට</topic>
    <author/>
    <content>බ්‍රදර් ඩිජිටල් මහන මැෂින් වෙළෙඳපළටබ්‍රදර් ඩිජිටල් මහන මැෂින් ලාංකීය වෙළෙඳපොළට හඳුන්වා දෙයි. ජපානයේ බ්‍රදර් ආයතනයෙහි ශ්‍රී ලාංකීය නිල සහ එකම නියෝජිතයන් වන ඔෆිස් නේට්වර්ක් ලිමිටඩ් ආයතනය පවසන්නේ නවීනතම ඩිජිටල් තාක්ෂණයෙන් අනූන බ්‍රදර් මහන මැෂින් පරිගණක ආධාරයෙන් ක්‍රියාත්මක වන බවය. පහසු සහ කාර්යක්ෂමව භාවිතය සහ නොයෙකුත් එම්බ්‍රොයිඩර් රටා මේ නව මහන මැෂිමෙහි ප්‍රධානතම ලක්ෂණයය.“මෙතෙක් කල් සාම්ප්‍රදායික මහන මැෂින් සහ සාම්ප්‍රදායික තාක්ෂණය භාවිත කරන ලාංකීය වෙළෙඳපළට නව පරම්පරාවේ ඩිජිටල් තාක්ෂණයෙන් හෙබි බ්‍රදර් මහන මැෂින් මෙරට වෙළෙඳපළට හඳුන්වා දීමට පෙරමුණ ගැනීමට හැකි වීම සතුටට කරුණක්” ඔෆිස් නෙට්වර්ක් ආයතනයේ අලෙවි ප්‍රධාන අනුරුද්ධ අමරසේකර මහතා කියයි.ස්වයංක්‍රීය ලෙස ඉදිකටුවට නූල් ඇමිණීම සහ බොත්තමක් එබූ සැණින් පණ ගැන්වී ක්‍රියාත්මක වීම මෙම මැෂින්හි විශේෂම ආකර්ෂණයයි.කොමර්ෂල් ක්‍රෙඩිට් සමාගම සිය නව ශාඛාව ගම්පහ මංගල පාරේ අංක 06 දරන ස්ථානයේදී විවෘත කළේය.ඊට දින කිහිපයකට පෙර නුගේගොඩ හයිලෙවල් පාරේ අංක 231 දරන ස්ථානයේ ද මොරටුව නව ගාලු පාරේ අංක 115 දරන ස්ථානයේ ද නව ශාඛා විවෘත කළේය. කොමර්ෂල් ක්‍රෙඩිට් සභාපතිනි වාග්දේවි ප්‍රනාන්දු මොරටුව ශාඛාව විවෘත කළ අවස්ථාව. අධ්‍යක්ෂිකා ජී. එගොඩගේ මහත්මිය සහ ප්‍රධාන විධායක නිලධාරී රොෂාන් එගොඩගේ මහතා ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aj1112043</link>
    <topic>බ්‍රැන්ඩික්ස් ව්‍යාපාරික මෙහෙයුම් දෙගුණ කරයි</topic>
    <author/>
    <content>බ්‍රැන්ඩික්ස් ව්‍යාපාරික මෙහෙයුම් දෙගුණ කරයිබ්‍රැන්ඩික්ස්, තම ව්‍යාපාරික මෙහෙයුම් ඉදිරි සිව් වසර තුළදී දෙගුණ කිරීමට අපේක්ෂා කරන බවත් මෙම වර්ධනය සිදුවන්නේ ස්වභාවික සම්පත් භාවිතය සැලකිය යුතු මට්ටමෙන් අවම කරමින් සහ කාබන් මුදා හැරීම හැකිතාක් අඩු කරමින් බවත් කියයි.රටවල් 15 කින් කොළඹ රැස්වූ බ්‍රැන්ඩික්ස් සමූහයේ සැපයුම්දාම හවුල්කරුවන්ගේ සමුළුවක් අමතමින් පසුගිය දස වසර තුළ සමූහය ලද වර්ධනය සහ මෙම ක්ෂේත්‍රයෙහි අනාගතයේදී පවතින අවස්ථා පිළිබඳව ද බ්‍රැන්ඩික්ස් නියෝජිතයන් විසින් ඉදිරිපත් කිරීම් කරන ලදි.බ්‍රැන්ඩික්ස් සැපයුම්දාම සමුළුවේදී සමූහයේ වසරේ වෙළෙඳ හවුල්කරුවන් අභිසෙස් ලබමින්. (වමේ සිට) රෙදි පිළි ක්ෂේත්‍රය සඳහා වසරේ හොඳම හවුල්කරු ලෙස සම්මාන දිනා ගත් පැසිෆික් ටෙක්ස්ටයිල්ස් හි රයන් චෑන්ග්, සෙයි - හොයි හි ක්‍රිස් සිම්, බ්‍රැන්ඩික්ස් සමූහයේ සභාපති කෙන් බාලේන්ද්‍ර සහ ස්ට්‍රෙච්ලයින් හි නිරන්ජන් විජේසේකර මහත්වරු. සෙයි - හොයි සහ ස්ට්‍රෙච්ලයින් විසින් ආයිත්තම් සඳහා වසරේ හොඳම හවුල්කරුවන්ට හිමි සම සම්මානය දිනා ගන්නා ලදී. ඊසිස් ටෙක්නොලොජිස් සියලුම ට්‍රාන්ස්සෙන්ඩ් නිෂ්පාදන සහ ශ්‍රී ලංකාවේ එකම අලෙවි නියෝජිතයා ලෙස පත් කරන ලදි.ට්‍රාන්ස්සෙන්ඩ් ඉන්කෝපරේෂන් සමාගමේ අලෙවිකරණ අධ්‍යක්ෂ ඔස්ටින් හන්ග් මහතා මාධ්‍ය අමතමින් “ට්‍රාන්ස්සෙන්ඩ් යනු මතකයන් සහ පාරිභෝගික ඉලෙක්ට්‍රොනික ක්ෂේත්‍රයේ ලෝකයේ ප්‍රමුඛයා වන අතර එය ඔබගේ හෙට ;ලීකය අදම ඔබ වෙත ගෙන එයි. අපිට සියලු ප්‍රධාන වෙළෙඳපොළවල්වලට භාණ්ඩ සැපයීමටත් අපගේ පාරිභෝගිකයන් අපේක්ෂා කරන ඉහළම තත්ත්වයේ සේවා සැපයිහ හැකියි” යැයි පැවසීය.ට්‍රාන්ස්සෙන්ඩ් යනු උපාය මාර්ගික ලෙස ඒකාබද්ධ කරනු ලැබු අධිතාපණ සමාගමක්. අප අපගේ වෙළෙඳනාම යටතේ වන නිෂ්පාදන නිර්මාණය කිරීම, සංවර්ධනය, නිෂ්පාදනය පමණක් නොව ඒවා අලෙවිකරණය හා බෙදා හැරීම ද සිදු කරනවා” යැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aj1112044</link>
    <topic>පැඩී-නාග්පාල් එක්ස්පෝලංකා හෝල්ඩිංග්ස් කළමනාකරණ කණ්ඩායමට</topic>
    <author/>
    <content>පැඩී-නාග්පාල් එක්ස්පෝලංකා හෝල්ඩිංග්ස් කළමනාකරණ කණ්ඩායමටඑක්ස්පෝලංකා හෝල්ඩිංග්ස් සිය කාර්ය මණ්ඩලය සඳහා ප්‍රමුඛතම වෘත්තීයවේදීන් දෙදෙනකු නොබෝදා එක්කර ගනු ලැබීය. ඒ උපක්‍රමික සැලසුම් හා ව්‍යාපාර සංවර්ධන අංශයේ ප්‍රධානියා වශයෙන් ශාන්තනු නාග්පාල් සහ අලෙවිකරණ හා ආයතනික සන්නිවේදන අංශයේ ප්‍රධානියා වශයෙන් පැඩී වීරසේකර යන ප්‍රමුඛ පෙළේ වෘත්තීයවේදීන් දෙදෙනායි.ඒෂියන් පේන්ට්ස් ජල රෝධක ආලේපන වර්ග 2 ක් හඳුන්වා දෙයි. මේ නව ‘සීලර්’ නිෂ්පාදන ද්විත්වය ජලයේ දිය කළ හැකි සහ වෙනත් ද්‍රාවකයක් සමඟ භාවිත කළ හැකි ජල රෝධක ආලේපන වර්ග 2 ක් ලෙස වෙළෙඳපොළට ඉදිරිපත් කෙරෙන අතර ජලයට නිතරම නිරාවරණය වන මතුපිටකට පූර්ණ ආරක්ෂාව සලසන පහසුවෙන් ආලේප කළ හැකි නිෂ්පාදනයන් දෙකකි.මේ ජල රෝධක ආලේපන ද්විත්වය ආවරණය නොකළ බිත්ති, නාන කාමරවල ඇතුළත සහ පිටත බිත්ති මත මෙන්ම සමුද්‍රාසන්නයෙහි ඉදිකරනු ලබන ගොඩනැගිලි සඳහා ද නිර්දේශ කෙරේ.දසක ගණනාවක සිට පිරිමි ඇඟලුම් නිෂ්පාදකයන් අතර ඉහළින්ම වැජඹෙන එමරල්ඩ් ඉන්ටර්නැෂනල් ආයතනයේ තවත් විශේෂ විලාසිතා කලඑළිය ගැන්වීමක් “Fit and the label launch” නමින් පසුගියදා කොළඹදී පැවැත්විණි. මෙහි විශේෂත්වය වූයේ පාරිභෝගිකයාට ඔහුගේ සිතුම් පැතුම් අනුව, ඔහුගේ බාහිර පෙනුම නිර්මාණය කරගැනීමට අවශ්‍ය ඇඳුම් තෝරා ගැනීමට අවස්ථාව ලබාදීමයි.එමරල්ඩ් ඉන්ටර්නැෂනල් ආයතනයේ කළමනාකාර අධ්‍යක්ෂ ඒ. එෆ්. එම්. ඉක්‍රම් මහතා ප්‍රකාශ කළේ “අතීතයේ මෙන් ඇඟලුම් සඳහා භාවිත කරන රෙදි පමණක් විශේෂිත වීම අද පාරිභෝගිකයාට ප්‍රමාණවත් නැහැ. බාහිර වශයෙන් ඔහුගේ පෙනුම ගොඩනඟා ගැනීමට අවශ්‍ය ඇඟලුම් තෝරා ගැනීමේ අවස්ථාව ඔහුටම ලබාදිය යුතුයි. ඒ සඳහා ඇඟලුම් නිෂ්පාදනය වඩාත් තරගකාරී වී තිබෙනවා.ඒ නිසා ඕනෑම අවස්ථාවකට, ශරීරයේ පෙනුමට සහ ප්‍රමාණයට ගැළපෙන පෞරුෂය ගොඩනඟන ඇඟලුම් නිර්මාණය අපේ වගකීමයි. ඒ අනුව ප්‍රමාණයෙන් හා හැඩරුවින් වෙනස් වන ශරීරවලට ගැළපෙන විවිධ නිෂ්පාදන 264 ක් අප වෙළෙද පොළට නිකුත් කර තිබෙනවා.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aj1112045</link>
    <topic>ද ෆිනෑන්ස් ඉතුරුම් වාසියෙන් මෝටර් රථ වරම්</topic>
    <author/>
    <content>ද ෆිනෑන්ස් ඉතුරුම් වාසියෙන් මෝටර් රථ වරම්ද ෆිනෑන්ස් සමාගම හඳුන්වා දුන් ඉතුරුම් වාසි සමඟ ඉතිරි කරන ගනුදෙනුකරුවන්ට ගෘහ විදුලි උපකරණවලට අමතරව අලුත්ම අලුත් මෝටර් රථයක් දිනා ගැනීමටත් වරම් දැන් හිමි වේ.මේ සඳහා සුදුසුකම් ලැබීමට කළ යුතු වන්නේ සාමාන්‍ය හෝ ළමා ඉතිරි කිරීමේ ගිණුමක් රු.1000/-කින් ආරම්භ කිරීමයි. තැන්පතු මුදල වැඩි වන තරමට ලැබෙන දිනුම් අවස්ථා ගණන ද වැඩි වේ.එපමණක් නොවේ, අලුතින් අරඹන හෝ නැවත ආයෝජනය කරන සෑම රුපියල් 100,000/-ක තැන්පතුවකටම එක් දිනුම් අවස්ථාවක් හා තැන්පතු මුදල අනුව වැඩි වැඩියෙන් දිනුම් අවස්ථා හිමිකර ගැනීමට ද හැකියාව ලැබේ.මේ ප්‍රවර්ධනය නොවැම්බර් 01 වැනිදා සිට ජනවාරි 31 වැනිදා දක්වා මාස 3ක කාලයක් ක්‍රියාත්මක වන අතර දිවයින පුරා පිහිටි ශාඛා හා සේවා මධ්‍යස්ථාන 60කින් ජයග්‍රාහකයන් බිහි කිරීම ද ෆිනෑන්ස් සමාගමේ අරමුණ වේ.දැනට මාසිකව මිලියන 850ක් පමණ තැන්පතු ලබාගන්නා ද ෆිනෑන්ස් සමාගම, හයර් පර්චෙස්, උකස් සේවාව, දේපළ වෙළෙඳාම වැනි සේවා හරහා ජනතාවට උසස් සේවාවන් සපයමින් සිටියි. ඊට අමතරව දැන් ඉතුරුම් වාසි හරහා වැඩි ප්‍රතිලාභ ගනුදෙනුකරුවන්ට අත්කරදීම ඔවුන්ගේ අරමුණයි.”ඉතුරුම් වාසිවලට අමතරව නුදුරු අනාගතයේදී තවත් අලුත් අත්දැකීම් ගනුදෙනුකරුවන්ට සමීප කරනවා” ද ෆිනෑන්ස් සමාගමේ අධ්‍යක්ෂ/ ප්‍රධාන විධායක නිලධාරි කමල් යටවර මහතා කියයි.ද ෆිනෑන්ස් සමාගම මෑතකදී පොලොන්නරුව, අනුරාධපුර, මඩකළපුව, නෙල්ලිඅඩි සහ බදුරලිය යන ප්‍රදේශයන්හි නව සේවා මධ්‍යස්ථාන පිහිටුවා ඇත. මෝදර සහ ත්‍රිකුණාමලය ඇතුළු තවත් ප්‍රදේශ ගණනාවක උකස් සේවා මධ්‍යස්ථාන ද අරඹන ලදී.කඳුරට කුඩ සමාගම පෙන්ගුයින් ලාංඡනය යටතේ මේස් නිෂ්පාදන වෙළෙඳ පොළට ඉදිරිපත් කරයි.ජාත්‍යන්තර ප්‍රමිතීන්ට අනුකූලව නිෂ්පාදනය කරන එකම දේශීය මේස් නිෂ්පාදනය වන කඳුරට මේස් මේ වන විට දේශීය මේස් වෙළෙඳ පොළේ 40% ක ප්‍රමාණයක් අත්පත් කර ගැනීමට සමත්ව සිටී.නවීන තාක්ෂණික ශිල්ප ක්‍රම යටතේ නිෂ්පාදනය වන කඳුරට මේස් සඳහා ඉහළ අපනයන ඉල්ලුමක් ද පවතින බව ආයතනය ප්‍රකාශ කරයි. ජාත්‍යන්තර ප්‍රමිතීන්ට අනුකූලව දේශීය කාලගුණ තත්ත්වයන්ට සහ දේශීය පාරිභෝගික අවශ්‍යතාවන්ට ගැළපෙන පරිදි පෙන්ගුයින් මේස් නිපදවා තිබේ.Hewlett - Packard විසින් නෝට්බුක් පාරිභෝගිකයින් සඳහා HP AdvantagePlus හඳුන්වා දෙන ලදී. පසුගිය වසර ගණනාවක් මුළුල්ලේ HP  ශ්‍රී ලංකා ආයතනය සිය පාරිභෝගිකයන්ට නවීන තාක්ෂණික සේවා ලබාදීමේ කාර්යයෙහි ප්‍රමුඛතාවය ගෙන කටයුතු කළේය. ශ්‍රී ලංකාවේ තොරතුරු තාක්ෂණ ක්ෂේත්‍රයෙහි වර්ධනයත් සමඟින් HP ආයතනය මෙරට වෙළෙඳපළට නෝට්බුක් පරිගණක ලබාදීමේ පුරෝගාමියා වශයෙන් කටයුතු කළේය.ඒ අතරින් මෑත කාලීනව වෙළෙඳපළට හඳුන්වා දුන් HPE -CLUB පාරිභෝගික ප්‍රසාද දීමනා සැලසුම් වැඩසටහන සහ කඩිනම් අලුත්වැඩියා සේවාවක් ලබා දෙන ‘RapidRepair’ සේවා මධ්‍යස්ථාන මඟින් HP පාරිභෝගිකයින්ට ප්‍රතිලාභ රැසක් අත්විඳීමට අවස්ථාව සැලසිණි.HP ආයතනය මෙරට රක්ෂණ ක්ෂේත්‍රයේ දැවැන්තයකු වන ශ්‍රී ලංකා රක්ෂණ සමාගම සමඟ එක්ව මෙම දැවැන්ත කාර්යයට පියවර තබා ඇත. “අපගේ පාරිභෝගිකයන්ට ප්‍රතිලාභ රැසක් අත්විඳිය හැකි මේ Advantage Plus ප්‍රවර්ධන දීමනාව හඳුන්වා දීම පිළිබඳව ඉතා සතුටට පත්වෙනවා” HP පර්සනල් සිස්ටම්ස් සමූහයෙහි මෙරට කළමනාකරු ලක්ෂ්මින්ද්‍ර ප්‍රනාන්දු මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>04</day>
    </date>
    <link>http://www.silumina.lk/2011/12/04/_art.asp?fn=aj1112046</link>
    <topic>සිංගර් ගනුදෙනුකරුවන්ට ජනශක්ති වාහන රක්ෂණය</topic>
    <author/>
    <content>සිංගර් ගනුදෙනුකරුවන්ට ජනශක්ති වාහන රක්ෂණයජනශක්ති ඉන්ෂුවරන්ස් සහ සිංගර් ශ්‍රී ලංකා එක්වී සිය ගනුදෙනුකරුවන්ට මෝටර් රථ රක්ෂණයක් ලබා ගැනීමට නව ක්‍රමයක් නොබෝදා හඳුන්වා දුන්නේය.ජනශක්ති කළමනාකාර අධ්‍යක්ෂ ප්‍රකාශ් ෂාෆ්ටර්, සිංගර් සමාගමේ දිවයින පුරා පිහිටි වෙළෙඳසල් 350 මුළුමනින්ම අන්තර් ජාලය මඟින් ජනශක්ති ප්‍රධාන කාර්යාලය හා සම්බන්ධකොට ඇතැයි පැවසීය. “ජනශක්ති ෆුල් ඔප්ෂන් රථවාහන රක්ෂණය දැන් මොහොතකින් ලබා ගත හැකි දෙයකි. සිංගර් අලෙවි හලකින් මෝටර් සයිකලයක් හෝ ට්‍රැක්ටරයක් මිලදී ගැනීමේ දී රක්ෂණය සිංගර් ශ්‍රී ලංකා වෙතින් ම ලබාගැනීමට හැකි වන නිසා ඔහුට ජනශක්ති කාර්යාලයට යාමට අවශ්‍ය නොවේ.”  විරේෂ් ගෝමස් (ජ්‍යෙෂ්ඨ කළමනාකරු මූල්‍ය සේවා), කුමාර් සමරසිංහ (අලෙවි අධ්‍යක්ෂ සහ මහන මැෂින් අලෙවි), පි‍්‍රයත් සල්ගාදු (මුදල් අධ්‍යක්ෂ), අශෝක පීරිස් (ප්‍රධාන විධායක නිලධාරී / සිංගර්), ප්‍රකාශ් ෂාෆ්ටර් (කළමනාකාර අධ්‍යක්ෂ ජනශක්ති ඉන්ෂුවරන්ස්) ග්‍රැහැම් ලැබ්රෝයි (නියෝජ්‍ය සාමාන්‍යාධිකාරී සාමාන්‍ය අලෙවි) සහ එම්. ටී. ෆාරුක් (සහකාර සාමාන්‍යාධිකාරී සාමාන්‍ය අලෙවි / සිටි) යන මහත්වරු.K - Zone දිළිදු දරුවන් සඳහා නත්තල සැමරීමට දල්වා තිබු නත්තල් ගසින් ඔවුන්ගේ පැතුම් පලගන්වීමට අවශ්‍ය පියවර ගෙන තිබිණ. එම දරුවන්ට තමන් කැමති පැතුමක් එයින් තෝරා ගත හැකි විය. මෙහි අරමුණ දිළිදු දරුවන් සඳහා යහපත් අනාගතයක් සලසාලීමය.එම අවස්ථාවට සහභාගිවූ ජෝන් කීල්ස් හෝල්ඩිං ආයතනයේ විධායක උප සභාපති හා සිල්ලර වෙළෙඳ අංශයේ ප්‍රධානී රොෂානි ජයසුන්දර මොරායස් මහත්මිය කියා සිටියේ, මේ වැඩසටහනේ අරමුණ නත්තලේ සැබෑ අරුත සඳහා සියලු දෙනා සහභාගි කරවා ගැනීම බවය.දෙසැම්බර් මාසය පුරාවට ළමයින් සඳහා විවිධ ක්‍රියාකාරකම් පැවැත්වෙන අතර සංගීත මැජික් දර්ශන ඇතුළු ළමයින්ගේ විනෝද ක්‍රීඩා ද සෑම සෙනසුරාදාවකම පැවැත්වීමට නියමිතය.මොරටුව, කටුබැද්ද ජනසෙත සංස්කෘතික මධ්‍යස්ථානයේ පිහිටි මහජන පුස්තකාලයට අනුබද්ධිතව අධ්‍යාපනික පර්යේෂණ මධ්‍යස්ථානයක් ආරම්භ කිරීමට කටයුතු කර ඇත.මෙමඟින් ප්‍රදේශවාසී පාසල් දූ දරුවන්ට, වැඩිදුර අධ්‍යාපනයේ නියැලෙන්නන් හට, රැකියාවල නියුතු අයට මෙන්ම ගෘහණියන්ට ද ඕනෑම ක්ෂේත්‍රයක් පිළිබඳ අවශ්‍ය දැනුම ලබාගැනීම පිණිස කටයුතු සලසා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112111</link>
    <topic>කරු තවම නිල වශයෙන් දැනුම් දී නැහැ!</topic>
    <author>අරුණි මුතුමලී</author>
    <content>‘නැටුමකුත් නැති බෙරේ පළුවකුත් නැති’ විසඳුමක් ලැබේවි- එජාප මහලේකම්අරුණි මුතුමලීකරු ජයසූරිය මහතා එජාප නායකත්වයට තරග වදින බවට මෙතෙක් නිල දැනුම් දීමක් කැර නැති බවත් මීට පෙර ඇති වූ සිදුවීම් මෙන් මේ සිද්ධිය ද නටපු නැටුමකුත් නැති බෙරේ පළුවකුත් නැති ලෙස විසඳෙනු ඇති බවත් එජාප මහ ලේකම් තිස්ස අත්තනායක මහතා සිළුමිණට පැවසීය.කරු ජයසූරිය මහතා එජාප නායකත්වයට ඉදිරිපත් වන බව සඳහන් පුවත්පත් නිවේදනයක පිටපතක් පමණක් තමන් වෙත ලැබී ඇති මුත් එය නිල දැනුම් දීමක් ලෙස සැලකිය නොහැකි බවත් එජාප මහ ලේකම්වරයා පෙන්වා දුන්නේය.කෙසේ වෙතත් එජාප නායකත්වය සඳහා තරගයක් ඇති වුවහොත් ව්‍යවස්ථානුකූලව ඊට මුහුණ දීමට සූදානම් වන බවත් එහිදී ඡන්ද විමසීමක් පැවැත්වීමට ඉඩ ඇති නමුත් තමන් අපේක්ෂා කරනුයේ පක්ෂයේ දෙකඩ වීමක් හට ගැනීම වළක්වා ගැනීමට බවත් හෙතෙම අවධාරණය කෙළේය.මෙවැනි ගැටලුවලදී එජාපයේ සිදුවන්නේ නටපු නැටුමකුත් නැති බෙරේ පළුවකුත් නැති ආකාරයෙන් පිළිතුරු සොයා ගැනීම බවද අත්නායක මහලේකම්වරයා ප්‍රකාශ කෙළේය. මේ අතර 2012 වසර සඳහා එ.ජා.ප. යේ නව නිලධාරින් පත් කැර ගැනීම දෙසැම්බර් 31 ට පෙර සිදු කළ යුතු අතර ඒ සඳහා කෘත්‍යාධිකාරි මණ්ඩලය ලබන 18 දා රැස් කිරීමට නියමිත බවද ඒ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112112</link>
    <topic>කාන්තාවන්ට ඡන්ද බලය දුන් ආසියාවේ මුල්ම රට ශ්‍රී ලංකාවයි</topic>
    <author>දයා ඩී. ෆොන්සේකා</author>
    <content>- ජනාධිපතිදයා ඩී. ෆොන්සේකාශ්‍රී ලංකාව, ආසියාවේ පමණක් නොව ලෝකයේ ම ප්‍රජාතන්ත්‍රවාදය ක්‍රියාත්මක කළ පැරැණිම රාජ්‍යයක් බව මහින්ද රාජපක්‍ෂ ජනාධිපතිතුමා ඉන්දුනීසියාවේදි පැවසීය.කාන්තාවන්ට ඡන්ද අයිතිය ලබා දුන් ආසියාවේ පළමු වැනි රට ශ්‍රී ලංකාව බවත් ජනාධිපතිතුමා පැවසුවේ හතරවැනි බාලි ප්‍රජාතන්ත්‍රවාදි සංසදයේ ප්‍රධාන දේශනය පවත්වමිනි.ශ්‍රී ලංකාවේ ප්‍රජාතන්ත්‍රවාදය ගොඩනඟා ඇත්තේ සඟ වෙද ගුරු ගොවි කම්කරු යන පංච ස්තම්භ මත බවත් ප්‍රකාශ කළ ජනාධිපතිතුමා, ප්‍රජාතන්ත්‍රවාදය වඩාත් අර්ථ ගැන්වීමට නම් රජය ජනතාවට වඩාත් සමීප විය යුතු බවත් අවධාරණය කළේ බාලී සංසදයට සහභාගී වූ රාජ්‍ය නායකයන්ගේ දැඩි පැසසුමට ලක්වෙමිනි.ඉන්දුනීසියා ජනාධිපති ආචාර්ය සිසිලියෝ බැම් බැංග් යුධොයුනෝ මහතාගේ ආරාධනයෙන් හතරවැනි බාලි ප්‍රජාතන්ත්‍රවාදි ඍජුවට සහභාගී වූ ශ්‍රී ලංකා ජනාධිපතිතුමා එහිදි රාජ්‍ය නායකයන් කීප දෙනකු සමගම ද්විපාර්ශ්වික සාකච්ඡා පැවැත්වීය.ඉන්දුනීසියානු ජනාධිපතිවරයා සමඟ මෙන්ම කටාර් අගමැති ෂෙයික් හමඩ් බින්ජසීම් බින් පබාර අල් බෲනායි සුල්තාන් හසන් අල් බොලිනෝයි සමඟ ද ශ්‍රී ලංකා ජනාධිපති තුමා පැවැත්වූ ද්වී පාක්‍ෂික සාකච්ඡා සාර්ථක විය.මෙවර බාලි සංසදයට ආසියානු රටවල රාජ්‍ය නායකයින් 15 දෙනෙකු සහභාගි වූ අතර ජපානය, ඔස්ට්‍රේලියාව නවසීලන්තය ඇතුළු රටවල් 54 ක නියෝජිතයෝ ද නිරීක්‍ෂක මට්ටමින් සහභාගී වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112113</link>
    <topic>මෙරට දැවැන්ත ආයෝජනයකට කටාරය පෙරට එන ලකුණු</topic>
    <author>සුනිල් දයා අල්විස්</author>
    <content>සුනිල් දයා අල්විස්‘කටාර් ආයෝජකයන් ශ්‍රී ලංකාවේ දැවැන්ත ආයෝජනයකට සූදානම් බව එරට අගමැති ෂික් හමාඩි බිත් ජසීම් ඛින් ජවාර් අල් තානි පවසයි.සිවු වැනි බාලි ප්‍රජාතන්ත්‍රීය සංසදයේ සමාරම්භක උත්සවය අවසානයේ මහින්ද රාජපක්ෂ ජනාධිපතිතුමා සමඟ ‘බාලි වෙස්මින්’ හෝටලයේ පැවැති ද්විපාර්ශ්වීය සාකච්ඡාවේදී කටාර් අගමැතිවරයා මේ බව පවසා ඇත.කටාර් අගමැතිවරයා නොබෝ දිනකින් ම ශ්‍රී ලංකාවේ සංචාරය කිරීමට සූදානම් ව සිටින බවත්, එම සංචාරය සඳහා කටාර් රාජ්‍යයේ ආයෝජකයින් ද සහභාගි වීමට නියමිත බවත් ඔහු වැඩිදුරටත් පවසා ඇත.ශ්‍රී ලංකාවේ නැඟී එන ආර්ථික දියුණුව හමුවේ එම රාජ්‍යයේ ආයෝජකයන්ට වැඩි අවස්ථාවක් හිමිවනු ඇතැයි ඒ මහතා විශ්වාසය පළකර ඇත. බාලි ප්‍රජාතන්ත්‍රීය සංසදයේ සමාරම්භක උලෙළින් අනතුරුව මහින්ද රාජපක්ෂ ජනාධිපතිතුමාත් බෲනායි සුල්තාන් (රජු) හසක් අල් බොල්කෙයාත් අතර සුහද සාකච්ඡාවක් ද ඇති විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112114</link>
    <topic>ශ්‍රී ලාංකේය විද්‍යාඥයෝ රටේ දියුණුවට එක්වෙති</topic>
    <author>බුද්ධිකා බ්‍රාහ්මණගේ</author>
    <content>බුද්ධිකා බ්‍රාහ්මණගේලොව පුරා විසිරී සිටින ශ්‍රී ලාංකේය විද්‍යාඥයින්ගේ විද්‍යා හා තාක්‍ෂණික දැනුම මෙරට ආර්ථික සංවර්ධනය සඳහා උපයෝගී කර ගැනීමේ නව වැඩසටහනක් ඇරැඹෙයි.මෙම මස 13, 14, 15 දිනවල පැවැත්වෙන ශ්‍රී ලාංකේය විද්‍යාඥයින්ගේ ලෝක සම්මේලනයේ මූලික අරමුණ බවට පත්වී ඇත්තේ ඔවුන්ගේ අත්දැකීම් හා දැනුම මෙරට විද්‍යාඥයින් සමඟ හුවමාරු කර ගැනීමයි.ජාතික විද්‍යා පදනම හා යුනෙස්කෝ සංවිධානය ඒකාබද්ධව මෙම වැඩසටහන මෙහෙයවනු ලැබේ. නැනෝ තාක්ෂණය, ජෛව තාක්‍ෂණික විද්‍යාව, තොරතුරු හා සන්නිවේදන තාක්ෂණය, හරිත ශක්ති තාක්‍ෂණය, උසස් සැලසුම් හා නිෂ්පාදනය, ස්වාභාවික සම්පත්, ආහාර හා පානීය ජල සුරක්‍ෂිතතාව යන මාතෘකා යටතේ ලෝකයේ භාවිතා වන නව තාක්‍ෂණික ක්‍රමවේද පිළිබඳව දැනුම බෙදා ගැනීම මෙම සම්මේලනයේ ඉලක්කගත අරමුණයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112115</link>
    <topic>ඩෙංගු ප්‍රතිශතය පහළට අවදානම ඉහළට</topic>
    <author>සාගරිකා දිසානායක</author>
    <content>සාගරිකා දිසානායකපසුගිය වසර හා සංසන්දනය කරන විට ඩෙංගු රෝගය ව්‍යාප්ත වීමේ ප්‍රතිශතය මේ වසරේ 29% කින් පහත බැස තිබෙන මුත් ඩෙංගු රෝගය පැතිර යෑමේ අවදානම පිළිබඳව දැඩි අවධානය යොමු කළ යුතු යැයි සෞඛ්‍ය බලධාරීහු පවසති.මේ වන විට ඩෙංගු මදුරුවන් පානීය ජලය සහිත ළිංවල පවා බිත්තර දමන බව අනාවරණය වී ඇත. කොළඹ, ගම්පහ, කෑගල්ල, මඩකළපුව, අනුරාධපුර යන දිස්ත්‍රික්ක ඩෙංගු රෝගය පැතිර යෑමේ ඉහළ අවදානමක් සහිත කලාප ලෙස හඳුනාගෙන ඇති හෙයින් දැඩි අවධානයෙන් සිටින ලෙස ද සෞඛ්‍ය බලධාරීහු කියති.පසුගිය වසරේ වාර්තා වූ ඩෙංගු රෝගීන් සංඛ්‍යාවට වඩා 2011 වසරේ අග වන විට වාර්තා වූ ඩෙංගු රෝගීන්ගේ සංඛ්‍යාව 29% කින් අඩු වී ඇතැයි සෞඛ්‍ය නියෝජ්‍ය ඇමති ලලිත් දිසානායක මහතා පවසයි. මේ වසරේ දෙසැම්බර් මාසය වන විට වාර්තා වී ඇති ඩෙංගු මරණ සංඛ්‍යාව 167 කි. රටපුරා ඩෙංගු මදුරුවන් බෝවීම පිළිබඳව කරන ලද කීට විද්‍යාඥ සමීක්‍ෂණවලින් හඳුනා ගෙන ඇත්තේ මදුරුවන් බෝවීමේ සම්ප්‍රදායික ස්ථාන වෙනසකට බඳුන් වී ඇති බවයි.ඩෙංගු මදුරුවන් බිත්තර දමනුයේ පිරිසිදු ජලය සහිත ස්ථානවලය. මේ වන විට ඔවුන් පිරිසිදු ජලය රැඳෙන පානීය ජලය සහිත ළිංවල පවා බිත්තර දැමීමට හුරු වී ඇත. පසුගියදා එරාවුර් ප්‍රදේශයේ කරන ලද සමීක්‍ෂණවලින් එම ප්‍රදේශයේ පිහිටි පානීය ජලය ලබා ගන්නා ළිං 9000 කින් 2000 කම ඩෙංගු මදුරු කීටයන් බෝ වී ඇති බව සොයා ගන්නා ලදී.මේ තත්ත්වය පිළිබඳ ප්‍රදේශයේ ජනතාව දැනුවත් කොට පොලිසිය, මහජන සෞඛ්‍ය පරීක්‍ෂකවරුන් සහ ප්‍රදේශයේ ජනතාව ඇතුළු 400 කින් යුතු ස්වේච්ඡා ඩෙංගු මර්දන කණ්ඩායම් 30 ක් එරාවුර් ප්‍රදේශයට පත්කොට තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112116</link>
    <topic>ළදරු කිරි ආහාර වෙළෙඳපොළට මවුකිරි දීමේ අගය සිහි ගන්වයි</topic>
    <author/>
    <content>මෙරට නිපදවන හා බෙදාහරින සියලුම ළදරු කිරි ආහාර අඩංගු ඇසුරුම්වල මවුකිරි දීමේ වැදගත්කම දැක්වෙන ලේබලයක් ඇලවීම අනිවාර්ය වේ.මවුකිරි දීමේ වැදගත්කම පිළිබඳව පසුගියදා පැවැති සමුළුවක දී මේ බව සඳහන් කළ පවුල් සෞඛ්‍ය ඒකකයේ ප්‍රජා සෞඛ්‍ය නිලධාරී වෛද්‍ය එස්. ගොඩකන්දගේ මහතා වයස අවුරුදු 6 ට අඩු දරුවන් සඳහා ආහාර තේරීමේදි මවුපියන් වඩාත් සැලකිලිමත් විය යුතු බවද පැවසීය.ළදරු කිරි ආහාර අඩංගු භාජනවල ඇති ලේබලවල මවු කිරි සඳහා ඒවා ආදේශකයන් වන බව සඳහන් කිරීම ද වරදකි. එමෙන්ම එමඟින් එම පිටිකිරි වර්ග පිළිබඳ වැරදි තොරතුරු දැක්වීම ද තහනම්ය. අත්‍යවශ්‍ය කිරි ආහාර වුවද ප්‍රචාරය කළ යුත්තේ සෞඛ්‍ය අමාත්‍යාංශයේ අවසර ඇතුව බවද මේ සමුළුවේදි අනාවරණය විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112117</link>
    <topic>මේ ආයතන පාඩු නෑ - කෝප් සභාපති</topic>
    <author/>
    <content>පාඩු ලබන රාජ්‍ය ආයතන ලැයිස්තුවෙන් ආයතන 9ක් ඉවත් කරයි.ශ්‍රී ලංකා තේ මණ්ඩලය, ශ්‍රී ලංකා පදනම, රාජ්‍ය ඖෂධ නීතිගත සංස්ථාව, රාජ්‍ය ඖෂධ නිෂ්පාදන සංස්ථාව, ශ්‍රී ජයවර්ධනපුර රෝහල, විජය කුමාරණතුංග රෝහල, ජලසම්පත් මණ්ඩලය, ශ්‍රී ලංකා ආයුර්වේද ඖෂධ සංස්ථාව සහ ශ්‍රී ලංකා තාක්ෂණ අධ්‍යාපන ආයතනය එම ආයතන නවයයි.පොදු ව්‍යාපාර පිළිබඳ කාරක සභා වාර්තාවේ පාඩු ලබන රාජ්‍ය ආයතන ලෙස ඉහත ආයතන නවය සඳහන් වී ඇත්තේ වැරැදීමකින් බව එහි සභාපති ඇමැති ඩිව් ගුණසේකර මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112118</link>
    <topic>සා/පෙළ විභාගයට උපදෙස් මාලාවක්</topic>
    <author>සුභාෂිණි ජයරත්න</author>
    <content>සුභාෂිණි ජයරත්නඉතිහාසයේ වැඩිම පාසල් අයැදුම්කරුවන් පිරිසක් පෙනී සිටින අ.පො.ස සාමාන්‍ය පෙළ විභාගය හෙට (12) ආරම්භ වෙයි. මෙවර පාසල් අයැදුම්කරුවන් 385000 ක්ද පෞද්ගලික අයැදුම්කරුවන් 147000 ක්ද විභාගයට පෙනී සිටින අතර විභාගය මධ්‍යස්ථාන 3961 කදි පැවැත්වෙයි. සම්බන්ධීකරණ මධ්‍යස්ථාන සංඛ්‍යාව 532 කි.හෙට සිට විභාගයට පෙනී සිටින ළමයින් සඳහා විභාග කොමසාරිස් ජනරාල් අනුර එදිරිසිංහ මහතා විසින් උපදෙස් මාලාවක් ප්‍රකාශයට පත් කර ඇත. විභාග මධ්‍යස්ථානයේදි විෂයන් හෝ මාධ්‍යයන් වෙනස් කිරීමට කිසිවෙකුටත් ඉඩ ලබා නොදේ’* අනන්‍යතා පත්‍රය – ජාතික හැඳුනුම්පත හෝ විදේශ ගමන් බලපත්‍රය අනිවාර්ය වේ. මේ දෙකම නැති අය එනම් ඔක්තෝබර් 31 දාට වයස අවුරුදු 16 සම්පූර්ණ නොවූ විභාග අපේක්ෂකයන්ට තැපැල් හැඳුනුම්පත භාවිතා කළ හැකියි.* තැපැල් හැඳුනුම්පත භාවිතා කරන සෑම අයෙකුම එම හැඳුනුම්පතේ දෙවැනි හා තෙවැනි පිටුවේ ඡායා පිටපතක් පළමු දිනයේදීම විභාග ශාලාධිපතිට බාර දිය යුතුය.* කිසිම පෞද්ගලික අයැදුම්කරුවකුට තැපැල් හැඳුනුම්පත භාවිතා කරන්නට ඉඩ නොදේ.* විභාගය උදේ 8.30 ට පටන් ගන්නා නිසා සිසුන් උදේ 8 වන විට විභාග මධ්‍යස්ථානයට පැමිණීම සුදුසුය.* කළු හෝ නිල් පාට පෑන්, පැන්සල්, මකන කෑලි, කවකටු පෙට්ටි, චිත්‍ර උපකරණ යනාදිය පමණක් විභාග ශාලාවට රැගෙන යා හැකිය.*මුදල් පසුම්බි, ගණක යන්ත්‍ර, ජංගම දුරකථන, සටහන්, කොළ කැබලි, පත්‍රිකා, ගණක යන්ත්‍ර සවිකළ ඔරලෝසු, රතු පාට පෑන්, දම් පාට පෑන්, කොළ පාට පෑන්, මකන දියර හා හයිලයිට් පෑන් යනාදිය කිසිසේත් ගෙන ඒමට ඉඩ නොදේ.*විභාග මධ්‍යස්ථානයේදී තහනම් භාණ්ඩ ළඟ තිබී හසු වුවහොත් විභාගයට පෙනී සිටීම තහනම් කෙරේ.* කොපි කිරීම, අන් අයට උදව් දීම, විභාග මධ්‍යස්ථානයේ අවිනීත ලෙස හැසිරීම, විභාගයෙන් පසු අන් අයට කරදර වන ලෙස හැසිරීම, පාසල් දේපලවලට හානි කිරීම දඬුවම් ලැබිය හැකි වැරැදි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa1112119</link>
    <topic>අලි හානිවලට රක්ෂණයක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙවර අයවැයෙන් මහින්ද රාජපක්ෂ ජනාධිපතිතුමා වෙන් කළ රුපියල් ලක්ෂ 1000 හා වනජීවී සංරක්ෂණ අරමුදලේ රුපියල් ලක්ෂ 500 ක් වෙන් කර රුපියල් ලක්ෂ 1500 ක මුදලකින් අලි හානි රක්ෂණ අරමුදලක් මෙරට ප්‍රථම වරට ආරම්භ කරන බව වනජීවී හා ගොවිජන සේවා අමාත්‍යාංශය පවසයි.මේ අනුව අලි ඇතුන්ගෙන් වන හානි වැඩිපුර ඇති ප්‍රාදේශීය ලේකම් බල ප්‍රදේශ 52 ක් සඳහා මේ අලි ඇතුන් හානි රක්ෂණ අරමුදල මෙරට එම ප්‍රථම වරට ක්‍රියාත්මක වන බැව් වනජීවී හා ගොවිජන සේවා ඇති එස්.එම්. චන්ද්‍රසේන මහතා පවසයි.මේ සඳහා රක්ෂණ භාර අරමුදලේ පූර්ණ සහාය ලැබෙන බව ද ගොවිජන සේවා දෙපාර්තමේන්තුවේ කෘෂිකර්ම පර්යේෂණ හා නිෂ්පාදන සහකාරවරුන්ගේ මෙහෙයවීම මත මෙම අලි ඇතුන්ගෙන් සිදුවන හානි පිළිබඳව වන්දි ගෙවීමේ වැඩ කටයුතු ක්‍රියාත්මක කරන බව ද ඇමැතිවරයා කීය.මේ සඳහා ඉතා කුඩා වාරිකයක් ගෙවීමක් අවශ්‍ය බවත් ඉතිරි සියලු මුදල් රජයෙන් වැය කරන බවත් මේ වැඩපිළිවෙළට ජනතාව බඳවා ගැනීම ඉදිරි මාසය ඇතුළත ආරම්භ කරන බවත් ඇමැතිවරයා පවසයි.මේ යටතේ ජීවිත හානි සඳහා රුපියල් ලක්ෂ 5 කට වැඩි මුදලක් ගෙවීමට අපේක්ෂා කෙරෙන බව ද වන ජීවී හා ගොවිජන සේවා අමාත්‍යාංශය පවසයි.ම් අතර අලි ගම් වැදීම වැළැක්වීම සඳහා වනජීවී උද්‍යානවල සියලු වැව් ප්‍රතිසංස්කරණය කරන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa11121110</link>
    <topic>මහජනතාවට හිරිහැර කරන බොරු උද්ඝෝෂණවලට වැට</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහතම වැරදි වසාගැනීමේ අරමුණ ඇතිව ප්‍රධාන නගර ආශ්‍රිතව මහජනතාවගේ අයිතිවාසිකම් උල්ලංඝනය වන අයුරින් නීති විරෝධී උද්ඝෝෂණවල යෙදෙන විශ්වවිද්‍යාලීය සිසුන් මින් ඉදිරියට තරාතිරම නොබලා අත්අඩංගුවට ගන්නා බව පොලිසිය පවසයි.සිසු ප්‍රජාවගේ අයිතිවාසිකම් පිළිබඳව පොලිසියේ විරුද්ධත්වයක් නොමැති බව ද ඉගෙනුම වෙනුවට අවි සංස්කෘතියක් මවාපෑමේ සිද්ධීන් පේරාදෙණිය හා ජ’පුර විශ්වවිද්‍යාලවලින් හමුවූ බෝම්බ සහ පතරොම් ආදියෙන් තහවුරු වන බවද පොලිසිය සඳහන් කරයි.මින් ඉදිරියට මහජනයාට අවහිර වන අයුරින් විනය විරෝධීව හැසිරෙන සිසුනට විරුද්ධව නීතිය තදින් ක්‍රියාත්මක කැරෙන බව ද පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa11121111</link>
    <topic>අනුරපුරේ පාසල් වෑන් රථ 75% ක් අවදානම් ගමනේ</topic>
    <author>තාරක වික්‍රමසේකර</author>
    <content>තාරක වික්‍රමසේකරඅනුරාධපුර දිස්ත්‍රික්කයේ පාසල් සිසුන් ප්‍රවාහනය කරනු ලබන පාසල් බස් රථ හා පාසල් වෑන් රථවලින් 75% ක්ම ධාවනයට නුසුදුසු තත්ත්වයේ පවතින බව අනුරාධපුර මෝටර් රථ අධීක්ෂණ නිලධාරි ඩී.එස්.බී. දිසානායක මහතා පවසයි.දැයට කිරුළට සමගාමීව මෝටර් රථ ප්‍රවාහන දෙපාර්තමේන්තුව විසින් කරනු ලබන කාර්යයන්ගේ එක් පියවරක් ලෙස මෙම සෝදිසිය පොලිසියේ ද සහායෙන් සිදු කරනු ලැබූ අතර එහිදී වාහන 15 ක්ම කිසිදු ආකාරයක ධාවන තත්ත්වයක නොතිබුණ අතර වාහන 12 කට තහනම් නියෝග ලබා දී ඇත්තේ අවශ්‍ය විශාල අලුත්වැඩියාවන් සිදුකර යළි ධාවනයට එක්කරන ලෙසයි.තවත් වාහන 20 කට පමණ තහනම් නියෝග ලබාදී ඇත්තේ එම වාහනවල අඩුපාඩු සකස් කර යළි ධාවනයට එක්කරන ලෙසයි.ධාවනයට සුදුසු තත්ත්වයේ වාහන තිබී ඇත්තේ 25% ක් පමණ සංඛ්‍යාවක් බවද දිසානායක මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa11121112</link>
    <topic>සිරි පා අඩවියේ පොලිතින් මත්පැන් තහනම්</topic>
    <author>රමණී සුබසිංහ</author>
    <content>රමණී සුබසිංහඋඳුවප්පුර පසළොස්වක පොහොය උදාවත් සමඟ මෙවර ශ්‍රී පාද වන්දනා සමය ඇරැඹිණ. මේ නිමිත්තෙන් පැල්මඩුල්ල ගල්පොත්තාවල ශ්‍රී පාද රජමහා විහාරස්ථානයේ තැන්පත් කැර තිබු සධාතුක කරඬුව, සමන් දේව ප්‍රතිමාව සහ අනෙකුත් පූජා භාණ්ඩ ශ්‍රී පාදස්ථානාධිපති පූජ්‍ය බෙංගමුවේ ධම්මදින්න නා හිමියන්ගේ මූලිකත්වයෙන් ශ්‍රී පාදස්ථානය දක්වා වැඩම කරවන ලදී.සිරිපා වන්දනාකරුවන්ගේ පහසුව පිණිස ‘තාරුණ්‍යයට හෙටක්’ සංවිධානය මඟින් ගිමන් හලක් ද විවෘත කර ඇති අතර නල්ලතන්නිය දක්වා බස්රථ සේවාවක් ද ආරම්භ කිරීමට කටයුතු යොදා ඇත.වන්දනාකරුවන් පොලිතින් ගෙන ඒමෙන් වළකින ලෙස ඉල්ලා සිටින අතර මත්පැන් රැගෙන එන පුද්ගලයන් හා මත්පැන් පානය කර පැමිණෙන පුද්ගලයන් අත්අඩංගුවට ගැනීමට පොලීසිය කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa11121113</link>
    <topic>රත්න විද්‍යාඥ සංගමයේ “ජුවෙල්ස් 2011” ප්‍රදර්ශනය 17 සිට</topic>
    <author/>
    <content>ශ්‍රී ලංකා රත්න විද්‍යාඥයන්ගේ සංගමය “ජුවෙල්ස් 2011” නමින් ප්‍රදර්ශනයක් ලබන 17 සහ 18 දිනවල බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේදී පැවැත්වීමට විධි විධාන යොදා තිබේ.මැණික් සම්බන්ධ විවිධ පැතිකඩ පිළිබඳ ජනතාව දැනුම්වත් කිරීමේ අරමුණින් පැවැත්වෙන මෙම ප්‍රදර්ශනය මැණික්, ඛනිජ වර්ග, ආභරණ සහ රත්න විද්‍යාත්මක උපකරණවලින් සමන්විත වෙයි.මෙයට සමගාමීව මෙම වසරේ ඔප දමන ලද හොඳම මැණික් ගල මැණික් එබ්බ වූ ආභරණය, මැණික්මය ස්ථිටිකය සහ රත්න විද්‍යාත්මක ඡායාරූප තේරීමේ තරගාවලියක් ද පැවැත්වේ.මෙම ප්‍රදර්ශනයේ විශේෂත්වය වන්නේ සෑම ඇතුළුවීමේ ප්‍රවේශ පත්‍රයක් (රු. 100) සමඟ වටිනා මැණිකක් ත්‍යාග වශයෙන් ලබාදීම බව රත්න විද්‍යාඥයන්ගේ සංගමයේ ලේකම් උදය සෙනරත් යාපා කියයි.වැඩි විස්තර සඳහා www.gemmology.lk වෙබ් අඩවියට පිවිසෙන ලෙස ද යාපා මහතා ඉල්ලීමක් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=aa11121114</link>
    <topic>පිහිටවන්න</topic>
    <author/>
    <content>මාලබේ, මිහිඳු මාවත 560/5 බී ලිපිනයේ කේ. පි‍්‍රයල් ප්‍රනාන්දු දරුණු වකුගඩු රෝගයකින් පෙළෙයි. ඔහුට ඕ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව වෛද්‍ය විශේෂඥයෝ පවසති. වකුගඩු පරිත්‍යාගශීලියකුට ඉහත ලිපිනයෙන් හෝ පහත දුරකථන අංකවලින් විමසන මෙන් ඉල්ලා සිටිනු ලැබේ. 0777 881915, 071 8270343.නො. 412/3, ගැඩබුවාන පාර, මිරිස්වත්ත, පිළියන්දල පදිංචි දෙදරු පියෙකු වන ජී.එච්.එල්.එච්. විජේපාල මහතා වකුගඩු ආබාධයකින් පෙළෙයි. ඔහු සුව කර ගැනීම සඳහා ඕනෑම ලේ වර්ගයක වකුගඩුවක් අවශ්‍ය බව ජාතික රෝහල පවසයි.ඕනෑම ලේ වර්ගයක වකුගඩුවක් පරිත්‍යාග කිරීමට කැමැති අයෙක් වෙතොත් දුරකථන අංක 0755956215, 0112606626 දැනුම් දෙන ලෙස ඉල්ලා සිටියි.හලාවත එගොඩවත්තේ නො. 1/42 ලිපිනයේ අවු. 36 වයසැති ජූඩ් රොම්ලස් ප්‍රනාÁදු හට පොසිටිව් හෝ නෙගටිව් වකුගඩුවක් බද්ධ කිරීමට අවශ්‍යව ඇත. එම වකුගඩුව ඔහුට ලබාදීමට කැමැති පිංවත් අය 0777479241 දුරකථන අංකයෙන් අමතන ලෙස ඉල්ලීමක් කෙරේ.කළුතර, හීනටියංගල, නිම්තෙර අසපුව අංක 153 ලිපිනයේ එච්.එම්. සිරිල් දරුණු වකුගඩු ආබාධයකින් පෙළෙයි. ඔහුට ‘ඕ’ පොසිටිව් වර්ගයේ වකුගඩුවක් බද්ධ කළ යුතු බව වෛද්‍ය විශේෂඥයෝ කියති. වකුගඩු පරිත්‍යාගශීලියකුට ඉහත ලිපිනයෙන් හෝ 072 5811417 ලිපිනයට ඇමැතීමෙන් වැඩි විස්තර ලබාගත හැක.අංක 473, පැලෑන, වැලිගම යන ලිපිනයේ පදිංචි කේ. ඒ. පේ‍්‍රමරත්න මහතා දරුණු වකුගඩු ආබාධයකින් පෙළෙන අතර කොළඹ මහ රෝහලේ විශේෂඥ වෛද්‍ය ඒ. එල්. එම්. නසාර් මහතා ඒ පොසිටිව් වර්ගයේ වකුගඩුවක් ඉතා ඉක්මනින් බද්ධ කළ යුතු බව නිර්දේශ කර ඇත.ඒ පොසිටිව් වර්ගයේ වකුගඩුක් ප්‍රදානය කිරීමට කැමැති පරිත්‍යාගශීලීන් වෙතොත් ඉහත ලිපිනයට හෝ 0719119100, 0412250044 යන දුරකථන අංකවලට අමතන මෙන් ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=ab1112111</link>
    <topic>“කරුගේ වෙබ් එකේ ජනපතිගේ දෑත් ශක්තිමත් කරන්ඩ ගිය කතාව නෑ”</topic>
    <author>චන්දන බණ්ඩාර</author>
    <content>රනිල් කියයිකථානායක අභියෝගතා කුසලාන ක්‍රිකට් තරගාවලිය’ පැවැත්වීමට නියමිතව ඇත්තේ අදය. මෙහිදී අමාත්‍යවරුන්ගේ පිලත්, මන්ත්‍රීවරුන්ගේ පිලත් කථානායක කුසලානය සඳහා තරග වැදීමට නියමිතය. තරගය ඇරඹෙන්නේ සවස 2.00ට ටොරින්ටන් ක්‍රීඩා අමාත්‍යාංශ ක්‍රීඩාංගණයේදීය.අමාත්‍යවරුන්ගේ පිල මහින්දානන්ද අලුත්ගමගේ, ඩලස් අලහප්පෙරුම, විමල් වීරවංශ, රෝහිත අබේගුණවර්ධන, නිර්මල කොතලාවල ඇතුළු අමාත්‍යවරුන්ගෙන් සැදුම් ලද්දකි.මන්ත්‍රීවරුන්ගේ පිල, ආණ්ඩු පක්ෂයේ සහ විපක්ෂයේ මන්ත්‍රීවරුන්ගේ සංයෝජනයකි. අර්ජුන රණතුංග, සනත් ජයසූරිය ක්‍රිකට් ක්‍රීඩකයන් දෙපළ ද නාමල් රාජපක්ෂ, දයාසිරි ජයසේකර ඇතුළු තරුණ පාර්ලිමේන්තු මන්ත්‍රීවරුන් රැසක් ද එම පිලට අයත්ය.මේ දිනවල එම දෙපිලට අයත් මැති ඇමැතිවරු ටොරින්ටන් ක්‍රීඩාංගණයට දිනපතා පැමිණෙති. බොහෝ දෙනකු හරියටම උදෑසන 6.30 වනවිට ක්‍රීඩාංගණයේය. ක්‍රීඩාංගණය වටා වට දෙක තුනක් දුවමින්, ව්‍යායාමයන්හි යෙදෙමින් දෙපිල බෙදෙමින් පුහුණු තරගවල නිරත වන අයුරු දකින්නට අපූරුය.මේ දිනවල මේ පුහුණුවීම් බැලීමට ටොරින්ටන් වෙත බොහෝ පිරිස් පැමිණෙති. ඒ අතර මාධ්‍යවේදීහු ද වෙති. ඩලස් අලහප්පෙරුම ඇමැතිවරයා කඩුලු රකින අන්දම ද විමල් වීරවංශ ඇමැතිවරයා පන්දු යවන ආකාරය ද මහින්දානන්ද අලුත්ගමගේ ක්‍රීඩා ඇමැතිවරයා පන්දුවට පහර දෙන අන්දම ද දැක්වෙන ඡායාරූපයක් ජාතික පුවත්පත් කිහිපයක පළ වූයේ ඒ අනුවය.පසුගිය සතියේ පාර්ලිමේන්තු ලොබියේ දී විමල් වීරවංශ ඇමැතිවරයා ගැන පළවූ ඡායාරූප වාර්තා ඉහත කී ඡායාරූප ගැන සහ පුහුණුවීම් පිළිබඳව බොහෝ මැති ඇමැතිවරු විමසූහ.”ඇමැතිතුමා, ඇමැති පිල කොහොමද?” බොහෝ අය විමසූහ.”අපේ අය බොහෝම උනන්දුවෙන් පුහුණුවීම්වල නිරත වෙනවා. සමහරුන් ඒ නිසාම දැනටමත් ආබාධවලට ලක්වෙලා. තරග කිරීමට එදාට එන්න පුළුවන් වෙයිද කියන එකයි දැන් ඇතැම් අයට මතුවී තිබෙන ප්‍රශ්නය” විමල් වීරවංශ ඇමැතිවරයා කීවේ සිනහ වෙමිනි.”අපේ පාර්ලිමේන්තු මන්ත්‍රී කණ්ඩායම කොහොමද?” තවත් ඇමැතිවරයෙක් විමසුවේය.”ඒක ඉතාම ප්‍රබල කණ්ඩායමක් ලෝක ප්‍රකට ක්‍රිකට් ක්‍රීඩකයන් දෙදෙනෙකුත් ඒ පිලේ සිටිනවා. බොහෝ දෙනෙක් තරුණයන්. ඒත් අපි හොඳ තරගයක් දෙනවා. කථානායක කුසලානය දිනාගැනීමට” විමල් වීරවංශ ඇමැතිවරයා කීවේය.”ආ මට මේ තව දෙයක් කියන්න බැරි වුණානේ” විමල් වීරවංශ ඇමැතිවරයා කුතුහලය අවුස්සමින් කීවේය.”ඒ මොකක්ද?” කවුරුත් විමසූහ.”මේකනේ, අපි ඊයේ පුහුණුවීම්වල යෙදෙනකොට කාල්ටන් සුපර් ස්පෝට් නෙට්වර්ක් එකෙන් ආවනේ. පෙර ප්‍රචාරය සඳහා රූගත කරන්න. අපි පුහුණුවන ආකාරය ඒගොල්ලො හොඳට රූගත කළා. ඒගොල්ලො ඉරිදාට මැච් එක සජීවීව විකාශනය කරනවානේ. ඉතිං මේ විදිහට පෙර ප්‍රචාරයට රූගත කරන එක ගැන පොඩි සැකයක් තියෙනවා” ඇමැතිවරයා කීවේය.”ඇයි මොකද ඔබතුමාට තියෙන සැකය” කවුරුත් යළිත් විමසුවේය.”දැන් මෙහෙම කරන රූගතකිරීම්වලින් අපේ පිතිකරණය පන්දු යැවීම ආදිය පිළිබඳ අධ්‍යයනය කරන්න පුළුවන්. මට සැක හිතුනේ අපේ නාමල් මන්ත්‍රීතුමා ඇමැතිවරු ක්‍රීඩා කරන විධිය ගැන ඔත්තු බලන්න මේ කැමරා කණ්ඩායම් එව්වාද කියලයි” විමල් වීරවංශ ඇමැතිවරයා පැවසුවේ තම කතාව අසා සිටි මැති ඇමැතිවරු සියලුදෙනාම සිනහගන්වමිනි.විපකෂ නායක රනිල් වික්‍රමසිංහ පාර්ලිමේන්තුවේදී සිය ටයි පටිය ගැලවීම බොහෝ මැති ඇමැතිවරුන්ට තවමත් රසවත් මාතෘකාවක් වී තිබේ. ගෙවී ගිය සතියේත් පාර්ලිමේන්තුව තුළ මේ පිළිබඳව විවිධ අදහස් පළවනු දක්නට ලැබිණි.පසුගිය සඳුදා පාර්ලිමේන්තු ලොබියේ සුදර්ශිනී ප්‍රනාන්දුපුල්ලේ, මාලනී ෆොන්සේකා සහ තලතා අතුකෝරාල මන්ත්‍රීවරියෝ කතාබහ කරමින් සිටියහ. විපක්ෂ නායක රනිල් ඒ අසලින් යනු දුටු මාලනී “අරයා එදා ටයි එක ගැලෙව්වා. අද මොනවා ගලවයිද දන්නෙ නැහැ බයේ බැහැ” යැයි කීවාය.මේ අතර පසුගිය අඟහරුවාදා පාර්ලිමේන්තු අයවැය කාරක සභා අවස්ථාවේදී සුදර්ශනී ප්‍රනාන්දුපුල්ලේ මන්ත්‍රීවරිය කාන්තාවන් සහ දරුවන් අපචාරයට ලක්වීම පිළිබඳව අදහස් පළ කළාය. කතා කිරීමෙන් අනතුරුව සුදර්ශනීට පාර්ලිමේන්තු ලොබියේදී උපේක්ෂා ස්වර්ණමාලි (පබා) මන්ත්‍රීවරිය මුණ ගැසිණි. “මොකද ඔබතුමිය පැත්ත මාරු කරන්නවත් හදනවා ද?” උපේක්ෂා සුදර්ශනීගෙන් විමසුවාය.“මගෙ තුන් හිතකවත් එහෙම අදහසක් නැහැ ඇයි ඒ?” සුදර්ශනී ඇසුවාය.“නැහැ... ඔබේ කතාව විපක්ෂයේ මන්ත්‍රීවරියකගේ වගේ මම කවදාවත් හිතුවෙ නැහැ ඔබතුමිය එහෙම විවෘතව කතා කරයි කියලා” උපේක්ෂා කීවාය.“මගේ මහත්තයා කිව යුතු දේ කිව යුතු වෙලාවට කියපු කෙනෙක් මට තියෙන්නෙත් ඒ ආභාසය” සුදර්ශනී පිළිතුරු දුන්නේ හැඟිම්බරවය.අම්බලන්ගොඩ මැතිවරණ කොට්ඨාසයේ සුභද්‍රාරාමයේ ධර්ම ශාලාව විවෘත කිරීම පසුගිය දා මහින්ද රාජපක්ෂ ජනාධිපතිතුමා විසින් සිදු කෙරිණි.බටපොළ සුභද්‍රාරාමය ශ්‍රී ලංකා නිදහස් පක්ෂයේ ආරම්භක සාමාජික හිමිනමක වූ බටපොළ අනෝමදස්සී හිමියන්ගේ විහාරස්ථානයයි. අතීතයේ සිට ශ්‍රී ලංකා නිදහස් පක්ෂයේ බොහෝ නායක කාරකාදීන් සමඟ සමීප සම්බන්ධතාවක් පැවැති මේ විහාරස්ථානයේ මේ වන විට බටපොළ නන්ද හිමියෝ විහාරාධිපති ධූරයේ කටයුතු කරති.එදින ජනාධිපතිවරයා දිවා ආහාරය ගත්තේ ගාල්ල දිස්ත්‍රික් පාර්ලිමේන්තු මන්ත්‍රී සහ ජනාධිපති විදේහ කටයුතු ලේකම් සජින් ද වාස් ගුණවර්ධන ගේ අම්බලන්ගොඩ පිහිටි නිවෙසේ දී ය. මොහාන් පී. ද සිල්වා, රමේෂ් පතිරණ, නිශාන්ත මුතුහෙට්ටිගම, මනූෂ නානායක්කාර ආදි ගාල්ල දිස්ත්‍රික් පාර්ලිමේන්තු මන්ත්‍රීවරු හා දකුණු පළාත් ප්‍රධාන අමාත්‍ය ෂාන් විජේලාල් ද සිල්වා ද ඇල්පිටිය ශ්‍රී. ල. නි. ප. ප්‍රධාන සංවිධායිකා ගීතා කුමාරසිංහ ඇතුළු දේශපාලනඥයෝ එම අවස්ථාවට සහභාගි වී සිටියහ.ප්‍රධාන අමාත්‍ය ෂාන් විජයලාල් පාර්ලිමේන්තු මන්ත්‍රී සජින් වාස් ගුණවර්ධනගේ නිවසේ පැවැති මේ දිවා භෝජන සංග්‍රහයට එක් වී සිටීම ප්‍රදේශවාසීන්ගේ කතාබහට ලක්වූ විශේෂ සිදු වීමක් විය. පසුගිය මැතිවරණවල සිට මොවුන් දෙදෙනා අතර දේශපාලනික විරසකයක් පැවතීම එයට හේතුවයි.කෙසේ වෙතත් සුභද්‍රාරාමයේ පැවැති උත්සවයට සහභාගි වීම සඳහා ප්‍රධාන අමාත්‍ය ෂාන් විජයලාල් හා සජින් ද වාස් ගුණවර්ධන මන්ත්‍රීවරයා ගමන් කරන ලද්දේ ජනාධිපතිතුමාගේ නිල රථයෙනි.“ඊළඟට පළාත් සභා ඡන්දෙ තියෙනවා දෙන්නටම ලෑස්ති වෙන්න වේවි” යි ජනාධිපතිතුමා වාහනයේ ගමන් කරන අතරතුර ප්‍රධාන අමාත්‍යවරයාට හා සජින් වාස් මන්ත්‍රීවරයාට කීවේය.ගිය සතියේදී එජාපයේ අර්බුදය තව තවත් දරුණු අතට හැරෙන ලකුණු පහළ විය. ඒ එජාප නියෝජ්‍ය නායක කරු ජයසූරිය, එජාප නායකත්වයට තරග කරන බවට කළ ප්‍රකාශයත් සමඟය. ඒ සමඟම පසුගිය සඳුදා එජාප නායකයා මාධ්‍ය හමුවක් ද කැඳවා තිබිණි.ඒ එජාප මන්ත්‍රී මොහාන් ලාල් ග්‍රේරු එජාපයේ සිට ආණ්ඩුවට යාම පිළිබඳව අදහස් දැක්වීමටයි. ගිය සතිය අවසානය වෙන විට ද එජාප නායකයා මාධ්‍ය වෙත කියා තිබුණේ එජාප නියෝජ්‍ය නායකයා පක්ෂ නායකත්වයට තරග කරන බව තමන්ට නිල වශයෙන් දන්වා නැති බවය.මේ අතර ගිය සතියේදී එජාප නියෝජ්‍ය නායක කරු ජයසූරියගේ නමින් වෙබ් අඩවියක් විවෘත කෙරිණි. එම උත්සවයට එජාප නායකයා සහභාගි නොවන බව දන්වා තිබුණ ද උත්සවය ආරම්භ වීමට විනාඩි දහයකට පෙර එජාප නායකයා පැමිණියේය.එජාප නායකයා පැමිණි පසුව උත්සව සංවිධාන කමිටුව එජාප නායකයා අසලින් අසුනක් සකස් කළේය. එහි අසුන් ගත්තේ නියෝජ්‍ය නායක සජිත් පේ‍්‍රමදාසය. කෙසේ වෙතත් රනිල් වික්‍රමසිංහ, සජිත් පේ‍්‍රමදාස සමඟ කිසිදු කතාබහක් කළේ නැත.එජාප නායකයා කරු ජයසූරිය සමඟ ද වචන දෙක තුනකට වඩා කතාබහ කරනු දක්නට නොලැබිණි.මේ අතර ගිය අඟහරුවාදා දින සවස එජාප බස්නාහිර පළාත් මන්ත්‍රී ශිරාල් ලක්තිලකගේ නිවෙසේ විශේෂ සාකච්ඡාවක් පැවැත්විණි. ඒ පසුදින පැවැත්වෙන කෘත්‍යාධිකාරී මණ්ඩල රැස්වීමට මුහුණ දෙන ආකාරය ගැනය. එම සාකච්ඡාවට එජාප නියෝජ්‍ය නායක සජිත් පේ‍්‍රමදාස, රංජිත් මද්දුම බණ්ඩාර, දයාසිරි ජයසේකර යන මන්ත්‍රීවරු සහභාගි වූහ.මේ අතර එජාප නියෝජ්‍ය නායක කරූ ජයසූරිය ගිය සඳුදා නිකුත් කළ මාධ්‍ය නිවේදනයේ සඳහන්ව තිබුණේ එජාපය ඇතුළත කිසිවකු නොසිතන ආකාරයේ ආඥාදායකත්වයක් තිබෙන බවය.ඊට එරෙහිව විනය පියවර ගැනීමට එජාප නායකයා සැරසුණ ද යළිත් එම තීරණය හකුළා ගැනීමට සිදු විය. ඒ එජාප දකුණු පළාත් සභා මන්ත්‍රී මෛත්‍රී ගුණරත්න විසින් එජාප නායකයාට එරෙහිව විනය පියවර ගන්නා ලෙස ඉල්ලමින් ලිංගික චෝදනා ඇතුළු චෝදනා 16 ක් සහිතව ඉදිරිපත් කොට ඇති චෝදනා පත්‍රය නිසාය.එසේ වුවහොත් එජාප නායකයාට එරෙහිව ද විනය පියවර ගැනීමට සිදුවන නිසා නියෝජ්‍ය නායක කරූට එරෙහි විනය පරීක්ෂණය හකුළා ගැනීමට එජාප මහ ලේකම් තිස්ස අත්තනායක කටයුතු කොට ඇති බව වාර්තා වෙයි.ගිය සතියේ සඳුදා වෙළෙඳ හා පාරිභෝගික කටයුතු ඇමැති ජොන්ස්ටන් ප්‍රනාන්දුගේ උපන් දිනය යෙදී තිබිණි. ඒ වෙනුවෙන් කොළඹ තරු පංතියේ හෝටලයක විශේෂ සුහද හමුවක් සංවිධානය කොට තිබිණි. ඒ ඇමැති ජොන්ස්ටන්ගේ ඉතා සමීප හිතවතුන් පිරිසක් විසිනි.ඇමැති ජොන්ස්ටන් එදින එම සාදය පැවැත්වෙන බවක් දැන සිටියේ නැත. ඇමැතිවරයා සවස් වරුවේ අමාත්‍යාංශයට පැමිණි පසුව ඇමැතිවරයාගේ හිතවතුන් පිරිස ඇමැතිවරයාට කියා සිටියේ උපන් දිනය නිමිත්තෙන් විශේෂ සාදයක් සංවිධානය කොට ඇති බවය.ඇමැතිවරයාව අදාළ තරු පංතියේ හෝටලයට කැඳවාගෙන යන විට එම සාදයට නියෝජ්‍ය කථානායක චන්දිම වීරක්කොඩි සහ නියෝජ්‍ය ඇමැති නියෝමාල් පෙරේරා ද පැමිණ සිටියහ.මේ අතර එම සාදයට පැමිණ සිටි එක්තරා ව්‍යාපාරිකයකුගේ බිරියක් කියා සිටියේ “ඇමැතිතුමා ඔබතුමා එක්ක ඡායාරූපයක් ගන්ඩ ඕනේ” කියාය.ඒ සමඟම එම ව්‍යාපාරික බිරියගේ ස්වාමියා කියා සිටියේ “කොල්ලෙක් වයසක නෝනා කෙනෙක් එක්ක පොටෝ ගන්නවා” කියාය. ඒ සමඟම ඇමැතිවරයාගේ තවත් හිතවතකු විමසා සිටියේ ඇමැතිතුමා ඇත්තටම වයස කීයද කියාය.“ඇයි මං කොල්ලෙක් කියලා ඔයාලාම නේද කිව්වේ. ඒ නිසා කොල්ලෙක්ගේ වයස හිතා ගන්න.” ඇමැති ජොන්ස්ටන් කියා සිටියේ සියලු දෙනාම සිනහ ගන්වමිනි.ඇමැති ජොන්ස්ටන් වෙනුවෙන් උපන්දින කේක් ගෙඩියක් ද සකසා තිබු අතර එහි සටහන් කොට තිබුණේ හැපි බර්ත් ඩේ ජොනී බෝයි කියාය.මේ දිනවල රටේ බොහෝ දෙනාගේ අවධානය දිනාගත් ඡන්දයක් එයි. එනම් ක්‍රිකට් පාලක මණ්ඩලයට නිලධාරීන් පත්කර ගැනීම සඳහා ජනවාරි මුල් සතියේ පැවැත්වෙන නිලවරණයයි.ක්‍රිකට් අතුරු පාලක මණ්ඩලයේ හිටපු සභාපතිවරයකු වන උපාලි ධර්මදාස මේ වනවිට ද ක්‍රිකට් නිලවරණයට නාමයෝජනා බාරදී තිබේ. එමෙන්ම ක්‍රිකට් පාලක මණ්ඩලයේ හිටපු සභාපතිවරයකු වන තිලංග සුමතිපාල ද මෙවර ක්‍රිකට් නිලවරණයට තරග වදින බව ප්‍රකාශ කොට තිබේ.ගිය සතියේ දී ද ක්‍රිකට් නිලවරණය ගැන කතාබහට ලක් විය. ඒ ප්‍රකට සිවිල් සංවිධාන ක්‍රියාකාරිකයකු වන හර්ෂ කුමාර නවරත්නගේ දියණියගේ විවාහ මංගල උත්සවයේදීය.ආර්ථික සංවර්ධන ඇමැති බැසිල් රාජපක්ෂ මහතා සහ පාර්ලිමේන්තු මන්ත්‍රී තිලංග සුමතිපාල මංගල උත්සවයේදී සුහද කතාබහක නිරතව සිටින අතරතුර එතැනට ආවේ කොළඹ මහනගර සභාවේ නගරාධිපති මොහොමඩ් මුසම්මිල්ය. ඒ ඔහුගේ බිරිය ද සමඟිනි.”මේ සැරේ ක්‍රිකට් නිලවරණයේදී කොළඹ මහ නගර සභාවේ සහයෝගය උපාලිට ද තිලංගට ද” ඇමැති බැසිල් රාජපක්ෂ මහතා කොළඹ මහ නගර සභා පුරපතිවරයාගෙන් විමසා සිටියේය. ඊට කොළඹ පුරපතිවරයා දුන්නේ අපූරු පිළිතුරකි.”නගර සභා මැතිවරණය වෙලාවේ උපාලි ධර්මදාස මට හැම අතින්ම උදව් කළා. ඒ නිසා එතුමා තරහ කර ගන්නත් බැහැ. ඒ වගේම තිලංග මන්ත්‍රීතුමාත් ක්‍රිකට් ක්‍රීඩාවට විශාල සේවයක් කරපු කෙනෙක්. ඒ නිසා මට උපාලිත් තිලංගත් දෙන්නම තරහ කර ගන්න බෑ. ඒ නිසා මං මෙවර ක්‍රිකට් නිලවරණයේදී කාගේවත් පැත්තක් ගන්නේ නැහැ. දෙන්නටම සහාය නොදී මධ්‍යස්ථව ඉන්නවා”. කොළඹ පුරපති මොහොමඩ් මුසම්මිල් කියා සිටියේය.මාතර මුලටියන තොටපොළ මාර්ගය කාපට් අතුරා සංවර්ධනය කිරීම ගිය සතියේ ආරම්භ විය. ඒ කථානායක චමල් රාජපක්ෂ මහතාගේ ප්‍රධානත්වයෙනි.කථානායකතුමාට මේ උත්සවය සඳහා ආරාධනා කොට තිබුණේ නියෝජ්‍ය ඇමැති ලක්ෂ්මන් යාපා අබේවර්ධනය.එම මාර්ගය සංවර්ධනය සඳහා වෙන්කොට ඇති මුදල රුපියල් ලක්ෂ 3600කි.මේ උත්සවයට රාජ්‍ය පරිපාලන නියෝජ්‍ය ඇමැති විජය දහනායක ද එක්ව සිටියේය. මේ උත්සවයේදී කථානායකතුමා කළ කතාව කාගේත් අවධානයට යොමු විය. “මේ දවස්වල පාර්ලිමේන්තුවේ අයවැය විවාදයන් තිබෙන නිසා මට බොහොම කාර්යබහුලයි. ඒත් මං මේ උත්සවයට ආවේ මුලටියන මගේ ජීවිතයේ සුවිශේෂී සන්ධිස්ථානයක් වුණ නිසායි.මං තරුණ කාලේ මගේ මුල්ම රස්සාව වතු අධිකාරි විදියට වැඩ කළේ දිද්දෙනිපොත වත්තේ. ඒ දවස්වල මුලටියන හන්දියේ තැපැල් කාර්යාලයක් තිබුණා. ඒ දවස්වල මං මේ හන්දියේ ඉඳලා පයින් වත්තට ගියේ. මං යනවා එනවා දැකලා තැපැල් ස්ථානාධිපති එක දවසක් අත්පුඩියක් ගහලා කතාකළා.උන්නැහේ මට කිව්වා පොලිසියට උප පොලිස් පරීක්ෂකවරුන් බඳවා ගන්නවා හෙට අවසාන දිනය ඒකට ඉල්ලුම් කරන්න කියලා” කථානායකතුමා අතීතය සිහිපත් කළේය.”මං එදා පොලිසියට ඉල්ලුම් කරා. උප පොලිස් පරීක්ෂක වුණා. සිරිමාවෝ මැතිනියගේ ආරක්ෂක අංශයේ හිටියා. එහෙම ඉඳලා තමයි දේශපාලනයට ආවේ. ඒ නිසා මුලටියන මගේ ජීවිතයේ හැරවුම් ලක්ෂයක්” කථානායකතුමා කීවේ කාගේත් අවධානය දිනාගනිමිනි.ගිය සතියේදී බදුල්ල නගරයේදී සිප්සතර උදානය ශිෂ්‍යත්ව ප්‍රදාන උත්සවය පැවැත්විණි. එය සංවිධානය කොට තිබුණේ ඌව මහ ඇමැති ශෂින්ද්‍ර රාජපක්ෂ විසිනි. උත්සවයේ ප්‍රධාන ආරාධිතයා වූයේ කථානායක චමල් රාජපක්ෂය. එහිදී කථානායකතුමා මවුපියන්ට ආදර්ශවත් කතාවක් කළේය.”මේ රටේ මවුපියෝ දරුවෝ ගැන බොහොම හොඳ අවධානයෙන් ඉන්ඩ ඕනේ. දරුවෝ මොන තත්ත්වයේ හිටියත් ඔවුන් ගැන මවුපියෝ සොයා බැලිය යුතුයි. මේ දිනවල පාර්ලිමේන්තුවේ අයවැය විවාදය තියෙද්දිත් මම මේ උත්සවයට ආවේ මගේ ලොකු පුතා මොනවද මේ ප්‍රදේශයේ කරන්නේ කියලා හොයලා බලන්න” කථානායකතුමා කීවේය.එ.ජා.ප. මන්ත්‍රීවරු රැසකට අමාත්‍යාංශ කීපයකම වැය ශීර්ෂයන්හි සමාරම්භක කතා පාර්ලිමේන්තුවේදී සිදු කිරීමට නොහැකි විය.ඒ විපක්ෂ නායක කාර්යාලය සහ විපක්ෂයේ ප්‍රධාන සංවිධායක ජෝන් අමරතුංග විසින් අදාළ එ.ජා.ප. මන්ත්‍රීවරුන්ට අමාත්‍යාංශ වැය ශීර්ෂ විවාද පැවැත්වෙන දින පිළිබඳව දැනුවත් නොකිරිම නිසාය.ගිය සඳුදා විවාදයට ගැනුණේ අධ්‍යාපන අමාත්‍යාංශ වැය ශීර්ෂයයි. එදින විපක්ෂය වෙනුවෙන් එම වැය ශීර්ෂයේ කතාව ආරම්භ කළ යුතුව තිබුණේ එ.ජා.ප. මන්ත්‍රී දයාසිරි ජයසේකරය.එහෙත් ඒ ගැන විපක්ෂ නායක කාර්යාලය හෝ විපක්ෂයේ ප්‍රධාන සංවිධායකවරයා මන්ත්‍රී දයාසිරිට දන්වා තිබුණේ නැත.ගිය අඟහරුවාදා පැවැතියේ වාරිමාර්ග හා ජල කළමනාකරණ අමාත්‍යාංශ වැය ශීර්ෂය විවාදයට ගැනීමය.ඒ සඳහා විනාඩි 20ක කාලයක් වෙන්කොට තිබිණි. එදින එම විවාදය සම්ප්‍රදායානුකූලව ආරම්භ කළ යුතුව තිබුණේ එ.ජා.ප. මන්ත්‍රීවරයකු විසිනි. එදින ඒ සඳහා නම් කොට තිබුණේ මන්ත්‍රී සුජීව සේනසිංහය. නමුත් විපක්ෂ නායක කාර්යාලය එය මන්ත්‍රී සුජීව සේනසිංහට දන්වා තිබුණේ නැත.පක්ෂ - විපක්ෂ මන්ත්‍රීවරුන්ට තිබෙන ප්‍රශ්න - ගැටලු විවිධාකාරය. සමහරුන්ට තමන් නියෝජනය කරන පක්ෂයේම අයගෙන් කැපිලිය. සමහරුන්ට විරුද්ධ පක්ෂයෙන් කැපිලිය.සමහරුන් ඒවා විඳ දරාගෙන සිටින අතර සමහරු ඒ ගැන එළිපිට කතා කරති.එජාපයෙන් ආණ්ඩුවට එක් වූ ග්‍රේරු මන්ත්‍රීවරයාටත් එජාප මන්ත්‍රී බුද්ධික පතිරණ මන්ත්‍රීවරයාටත් පසුගිය සතියේ මුහුණපෑමට සිදු වූයේ එවැනි පීඩාවකටය.පක්ෂ - විපක්ෂ සමහර මන්ත්‍රීවරුන් සිය දුක වේදනාව කියා ගෙන එන්නේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ වෙතය.“ආණ්ඩුවට ආව විතරයි මට පුදුම විදියට මඩ ගහනවා. මං ආණ්ඩුවට එකතු වුණේ කිසිම වාසියක් බලාගෙන නෙවෙයි. මේ රටේ දරුවො වෙනුවෙන්. මොනවහරි කරන්න කියලා” දැඩි කනස්සල්ලෙන් යුතුව ග්‍රේරු මන්ත්‍රීවරයා හෙට්ටිගේට කීය.සියලු දෙනාගේම ප්‍රශ්න, දුක් ගැනවිලි අසා සිටි හෙට්ටිගේ කීවේ “මේ දේශපාලන සංස්කෘතියේ ඉන්නව නම් ඕව බලාපොරොත්තු වෙන්න ඕනැ. අද හොඳින් ඉන්න කෙනා හෙට අමනාප වෙනවා. මේ මනාප ඡන්ද ක්‍රමයෙන් වෙලා තියෙන්නෙ අපිව එකතු කිරීම නෙවෙයි තව තවත් ඈත් කිරීමයි. සමහරු ඊර්ෂ්‍යාවෙන් පෑහෙනවා. ඒ නිසා හොඳම දේ පීඩාවට, අසාධාරණයට ගොදුරු වූ මිනිස්සුන්ට මොනව හරි කරලා සිත සතුටු කර ගන්න එකයි.” හෙට්ටිගේ කියා සිටියේය.බැසිල් රාජපක්ෂ, ඩිලාන් පෙරේරා, මහින්දානන්ද අලුත්ගමගේ, මහින්ද යාපා අබේවර්ධන, නාමල් රාජපක්ෂ, උදිත ලොකු බණ්ඩාර, ඇතුළු මැති ඇමැති වරුන් පිරිසක් එක්ව කතා කරමින් සිටියේ ග්‍රේරු මන්ත්‍රීවරයා ආණ්ඩුවට එක්වීම ගැනය.“අපට ආ හොඳ කෙනෙක්. ග්‍රේරු මන්ත්‍රීතුමාට ඉන්නෙ හොඳ පිරිසක්.” අමාත්‍ය ඩිලාන් පෙරේරා කීවේය.“තවත් කීප දෙනෙක් එජාපයෙන් එන්න හදන්නෙ” අමාත්‍යවරයකු කීවේ අමාත්‍ය බැසිල් රාජපක්ෂ මහතාගේ මුහුණ බලමිනි.“ඔව්! ඔව්! ඒව සිද්ධ වෙයි” බැසිල් රාජපක්ෂ අමාත්‍යවරයා කීවේ සිනහ වෙමිනි.පසුගිය 09 වැනිදා පාර්ලිමේන්තුවේ සෝපානයේ දී විපක්ෂ නායක රනිල් වික්‍රමසිංහට ලසන්ත අලගියවන්න, දුලිප් විජේසේකර යන නියෝජ්‍ය අමාත්‍යවරුන් හමු විය.“විපක්ෂ නායක තුමා කොහොම ද? ඔබතුමා කරු ජයසූරිය මන්ත්‍රීතුමාගේ වෙබ් අඩවිය විවෘත කිරීමේ අවස්ථාවට සහභාගි වෙලා ඉන්නව දැක්කා.”“ඔව්! ඔව්! මං ගියා. හැබැයි එදා කරු ජනාධිපතිතුමාගේ දෑත් ශක්තිමත් කරන්න කියලා ගිය ගමන ගැන සඳහනක් තිබුණේ නෑනේ...” විපක්ෂ නායකවරයා කීවේය.“එතුමා 17 දෙනෙක් එක්ක ආවේ අපේ පැත්තෙ නායකකම ගන්න කියලා කවුද කිව්වා. ඒක බැරි වුණාම එතුමා ආයේ තනියම යන්න ගියා” නියෝජ්‍ය අමාත්‍ය ලසන්ත අලගියවන්න කියද්දී විපක්ෂ නායකවරයා සිනාසුණේය.මහත්මා ගාන්ධි සම්මානයෙන් පුද ලද සබරගමු මහ ඇමැති මහීපාල හේරත් එම සම්මානය බාර ගැනීමට පසුගිය සතියේ ඉන්දියාවේ උත්තර ප්‍රදේශයේ ලක්නව් නුවරට යන අතර තුර කර්නාටක ප්‍රාන්තයේ තවත් උත්සව කීපයකට සහභාගි විය.එම උත්සව සභාවට ඉන්දීය දේශපාලනඥයෝ දෙදෙනෙක් ඇරයුම් ලැබ සිටියහ. ඒ භාරතීය ජනතා පක්ෂයේ ලොක් සභා මන්ත්‍රී විජායි හහධූර්සිං සහ කොන්ග්‍රස් පක්ෂයේ ලොක් සභා මන්ත්‍රී ජගදාම්බිකා පල් යන මහත්වරු ය.ජගදාම්බීරම් කලක් උත්තර ප්‍රදේශයේ ප්‍රධාන අමාත්‍යවරයා ලෙස කටයුතු කළේ ය.මහීපාල හේරත් දෙපස භාරතීය ජනතා පක්ෂය හා කොන්ග්‍රස් පක්ෂයේ මන්ත්‍රීවරු දෙදෙනාට අසුන් පනවා තිබූ අතර කෙසෙල්පත්වල දිවා භෝජනය ගනිමින් ඉන්දීය මන්ත්‍රීවරු දෙපොළ කොතෙකුත් එකිනෙකාට ඇනුම්පද කියන්නට වූහ.උත්තර ප්‍රදේශයේ ප්‍රාන්ත මැතිවරණය ඔවුන් දෙදෙනාගේ ඇනුම්පද සඳහා පසුබිම වීය.වත්මන් මහ ඇමැතිනී මායාවතී ගැහැනියක් බව කියමින් කොන්ග්‍රස් මන්ත්‍රීවරයා බී.ජේ.පී. මන්ත්‍රීවරයාට සරදම් කළේ ඔවුන් ගැහැනියක් පසුපස යන පක්ෂයක් බවට අවලාද නඟමිනි.රි අපි යන්නේ මායාවතී නමැති මේ රටේ උපන් ගැහැනියක් පසුපස, ඒත් ඔබතුමාලා යන්නේ පිටරටකින් ගෙන්වපු ගැහැනියක් පසුපස. බී.ජේ.පී. මන්ත්‍රීවරයාගේ ප්‍රතිප්‍රහාරයත් සමඟ මතු වූ උණුසුම් තත්ත්වය නිවාදැමීමට වරක් නොව කිහිපවරක් ම මහීපාල හේරත්ට මැදිහත් වීමට සිදු විය.මහත්මා ගාන්ධි සම්මානය රැගෙන කටුනායකින් දිවයිනට පැමිණි සබරගමු මහ ඇමැති මහීපාල හේරත් පිළිගැනීමට එතැන් සිට කෑගල්ල රඹුක්කන සහ අවසානයේ රත්නපුරයේ ද උත්සව ගණනාවක් සංවිධානය කර තිබිණි.කටුනායකට බර්ටි පේ‍්‍රමලාල්, සරත් ඒකනායක මහ ඇමැතිවරු ද, මර්වින් සිල්වා ඇමැතිවරයා ද පැමිණි සිටි අතර කෑගල්ලේ පැවති පිළිගැනීමේ රැස්වීම අගමැති දි.මු. ජයරත්න මහතාගේ ප්‍රධානත්වයෙන් පැවැත්විණි.මහීපාල හේරත් නියෝජනය කරන රඹුක්කන පිළිගැනීමේ උත්සවයේ විශේෂත්වය වූයේ ඔහුගේ දේශපාලන ප්‍රතිවාදියා වූ චම්පිකා ප්‍රේමදාස පාර්ලිමේන්තු මන්ත්‍රීවරයා මහත් උණුසුමින් මහීපාල හේරත් පිළිගැනීම ය.මහීපාල හේරත් පැමිණෙන තුරු බුලත් හුරුල්ලක් ද අතැතිව රඹුක්කන උත්සව භූමියේ රැඳී සිටි චම්පිකා ප්‍රේමදාස මහීපාල හේරත් දැඩි ළෙන්ගතුකමින් වැලඳ ගත්තේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=ab1112112</link>
    <topic>කපුටකු නොවූ මිනිසා</topic>
    <author/>
    <content>කරුණු කාරණාඑ.ජා.ප.ය අර්බුදයෙන් අර්බුදයට යයි. මෙතෙක් කල් ලිස්ස ලිස්සා පල්ලම් බැස්ස එ.ජා.ප.ය දැන් තීරණාත්මක පාතාලයක් අසබඩටම පැමිණ තිබේ.රනිල් මහත්තයා නායකත්වය අත්හරින්නේ නැත. තවමත් එ.ජා.ප.ය මුදුනේ බලය රනිල්ටය. ව්‍යවස්ථාව රනිල්ගේ පිහිටට සිටී.ව්‍යවස්ථාව අනුව නායකත්වයට ඇත්තේ අසීමිත බලයකි. මේ ව්‍යවස්ථාව එ.ජා.ප.ය විසින්ම සම්මත කරගන්නා ලද්දකි. ඒ නිසා රනිල්ට දොස් කියා වැඩක් නැත. සාමාජිකත්වය විසින් සම්මත කරගත් පක්ෂ ව්‍යවස්ථාව රනිල්ව ගලවා ගැනීමට ඉදිරිපත්ව සිටී.අනෙක් අතට එ.ජා.ප.යේ පදනම එනම් ව්‍යාපාරික ප්‍රජාව සහ අන්තර්ජාතික සබඳතා සහිත ප්‍රජාව සිටින්නේ රනිල් සමඟය. ඒ නිසා රනිල්ව පළවා හැරීම තවමත් සිහිනයක සීමාවෙන් මෙපිටට ඇවිත් නැත.විපක්ෂයටකොකා පෙන්වීමඒ හැරෙන්නට රනිල්ගේ නායකත්වයට අභියෝග කරන කරු මහත්මයා ගැන පාක්ෂිකයන් තුළම ඇත්තේ දුප්පත් හැඟීමකි. මොනවා වුණත් රනිල් පක්ෂය හැරගියේ නැත. පක්ෂය හැරගොස් ඇමැතිකම් ගත්තේ නැත. පක්ෂය තුළ ස්ථාවරව සිටියේය. කරු මහත්තයා පක්ෂය හැර ගියේය. පක්ෂයට කොකා පෙන්නුවේය. යා යුත්තේ පක්ෂය එපා වෙලාය. පක්ෂයෙන් ගොස් ඇමැතිකම් ගත්තේය. එ.ජා.ප.යේ ප්‍රබලයින් 17 දෙනකු සමඟ ගොස් ඉතිරි සියලු දෙනාම ආණ්ඩුවට ගැටගසා පැදුරටත් නොකියා ආයිමත් ආවේය.රනිල් නොවන්නට, කරු මහත්තයා එ.ජා.ප.යේ පැත්ත පළාතකට ගන්නේ නැත. ඒත් රනිල් ඔහු පැමිණිවිට නියෝජ්‍ය නායක තනතුරක් ද දී තමන් ළඟට ගත්තේය.දැන් තමන්ට මේ අභියෝග කරන්නේ එදා තමන් විසින්ම සමීප කරගත් පුද්ගලයා නොවේදැයි රනිල් සිතනවා විය යුතුය. එදා ළඟට නොගෙන සිටියා නම් මේ වනවිට කිසිම ගැම්මක් නැති දේශපාලන අනාථයකු වනවා නොවේදැයි දැන් හිතෙනවා විය යුතුය.ඒ කෙසේ වෙතත් එ.ජා.ප. පාක්ෂිකයන්ට මේවා අමතක නැත. ඊළඟ මැතිවරණයේදී ආධුනිකයන් වශයෙන් දේශපාලන සටන් බිමට පිවිසි රුවන්ටත් පබාටත් පහළින් සිටින්නට කරු මහත්තයාට සිදුවූයේ එබැවිනි. පක්ෂය හැර නොයන පුද්ගලයකුට මිසක පක්ෂය හැරගිය පුද්ගලයකුට පක්ෂ නායකත්වය දීමට එ.ජා.ප. පාක්ෂිකයන් කැමැතිවේදැයි සැක සහිතය.පිළිකාවක් වගේසජිත් මහත්තයා දැන් සිටින්නේ පසෙකින්ය. කරු මහත්තයා සටනට දමා සපෝට් එකක් දෙමින් බලා සිටී. ඇතැම් දෙනා පවසන්නේ කරු මහත්තයා ද බලයට දමා ඔහු අසාර්ථක වනවිට නායකත්වය ගැනීමේ අපේක්ෂාවක් ඔහු තුළ ඇති බවය. එහෙත් පසුගිය සටන්වලදී නම් සජිත් මහත්තයා අවසාන මොහොතේ ද කඩුව කොපුවෙහි දමා ගත්තේය. මෙවර තත්ත්වය කුමක්වේදැයි මේ හුටපට ගැන උනන්දුව ඇත්තෝ බලා සිටිති.තමන් වෙනුවෙන් සටනට පිවිසි බුද්ධික; ශිරාල් වැනි සහායකයින් බේරාගැනීමටවත් සජිත්ට නොහැකිවීම ඔහුගේ දුර්වල පෞරුෂය විදහා පෙන්වන කදිම සාක්ෂියකැයි ඇතැම්හු පවසති.”සමහරු පහුගිය අප්‍රේල් මාසෙත් නායකත්වයට ආවා නොවැ”රවි මහත්තයා සදය උපහාසයක් සහිතව එවැනි ප්‍රකාශ කරන්නේ සජිත් මහත්තයාට බව නොදන්නා කෙනෙක් නැති තරම්ය.සජිත්ලා ආවොත් රවිට දුවන්ඩ දෙන එක ෂුවර්ය. ඒක හින්දා රවිටත් බකංනිලාගෙන සිටින්නට නොහැකිය. රනිල් රැකගැනීම හැරෙන්නට වෙනත් ගැලවීමක් නැත.ඒ නිසා එ.ජා.ප.යේ අර්බුදය පිළිකාවක් සේ හැම මුල්ලක්ම ආක්‍රමණය කොට තිබේ. මේ කිසිකෙනකුට ගැලවීමක් නැත.”මඟ හිටියොත් තෝ නසී. ගෙදර ගියොත් අඹු නසී”වැනි කියමනක් මෙතැනට ගැළපෙනවාදැයි කල්පනා කර බැලිය යුතුය.තිස්ස මහත්තයා කොහොමටත් ඇල්වතුරත් සීතල කරලා වාගේය. ෂේප් න්‍යාය මෙතරම් ප්‍රගුණ කළ දේශපාලකයෙක් මෑත කාලයේදී නම් බිහිවෙලාම නැත.කවුරුත් බලා සිටින්නේ දෙසැම්බර් 31 එනතෙක්ය. එදාට පොඩි පොඩි කෙළි අවසන් කොට මහ කෙළියම නටන්නට එ.ජා.ප.යට සිදුව ඇත.සෘජු පිළිතුරක්ටී.එන්.ඒ. එකට අතපත නොගා, වංගුවලින් හැරි හැරී නොයා රජය කෙළින් පිළිතුරක් දුන්නේය. එනම් උතුරු නැඟෙනහිර ද අපේම රටේ කොටසක් වශයෙන් මිසක දේශපාලන විසඳුම් යැයි කියමින් කඩා වෙන් කරන්නට තමන් එකඟ නොවන බව ප්‍රකාශ කිරීමය.එබැවින් මෙතෙක් අතපත ගගා සිටි ප්‍රශ්නයට සෘජු පිළිතුරක් ලැබුණේය. දිය නොහැකි බලතල ඉල්ලා අරගල කිරීම නැවත ඛේදනීය තත්ත්වයකට රට ඇද දැමීමක් වනු ඇතැයි රජය, ටී.එන්.ඒ. එකට අවධාරණය කෙළේය. අමිර්තලිංගම් ඇතුළු දෙමළ නායකයින් ඝාතනය කෙරුණේ කොටින් විසින්ම ය යන්න ටී.එන්.ඒ. එකට යළි යළිත් මතක්කර දිය යුත්තේය.ගතියක් නැහැවිපක්ෂයේ කථිකයන් පාර්ලිමේන්තුවට පැමිණ නොසිටි නිසා අයවැය විවාදය නවත්වා පාර්ලිමේන්තුව කල්දැමීමට සිදුවිය.පාර්ලිමේන්තුවට එන්නට නම් නොකරන දෙයක් නැත. ජයගත් පසු ඒ උනන්දුව නැත.විවාදයක් නැත්නම් අපටද ගතියක් නැත. විපක්ෂය කියන්නේ තමන්ට අදහස් ප්‍රකාශ කරන්නට තැනක් නැත කියාය. මේ විවාදයේ උණුසුම් කොටස් පෞද්ගලික නාළිකාවලින් අපූරුවට විකාශය වේ. ඇත්තටම බලා සිටින්නට ආසා හිතෙනවාය. ටෙලි නාට්‍යවලට වඩා ආකර්ෂණීයය. ඒ නිසා විපක්ෂය සහභාගිවීම අත්‍යවශ්‍යව තිබේ. නැතිනම් ඇත්තටම ගතියක් නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=ab1112113</link>
    <topic>නවක වදය නවත්වන්නේ කොහොම ද?</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>නවක වදය විශ්වවිද්‍යාල ජීවිතයේ සුන්දර අත්දැකීමකි. නමුත් ඒ සුන්දර අත්දැකීම අසුන්දර, අප්‍රසන්න සිදුවීමක් වූ අවස්ථා ද අනන්තය. මේ නිසා නවක වදය විශ්වවිද්‍යාල පද්ධතියෙන්ම තුරන් කළ යුතු ය යන අදහස විවිධ කාල වකවානු තුළ කතාබහට ලක්විය. මේ ආකාරයටම පසුගිය දින කිහිපයේදී නවක වදයේ තවත් බිහිසුණු අසුන්දර සිදුවීමක් වාර්තා වූ අතර එයට ගොදුරු වූ ශිෂ්‍යයා අද රෝහල් ගතව සිටී. කඩුල්ලෙන් අද කතාබහට ලක්වන්නේ විශ්වවිද්‍යාල පද්ධතියෙන් සදහටම තුරන් කළ යුතු අප්‍රසන්න නවක වද සිදුවීම්ය.උසස් අධ්‍යාපන අමාත්‍යඑස්. බී. දිසානායකවිශ්වවිද්‍යාලවල නවක වදය අප සියයට 90 කින් අඩුකර තිබෙනවා. ඉතුරු ප්‍රමාණයත් අඩු කරගන්නට විශ්වවිද්‍යාල උප කුලපතිවරුන්ට ආචාර්යවරු උදවු කළ යුතුයි. නමුත් පේරාදෙණියේ හා රුහුණු විශ්වවිද්‍යාලවල එහෙම උදව්වක් පෙනෙන්න නැහැ. නවක වදය නැති කරන්න උප කුලපතිවරුන්ගෙන් ලැබෙන්නේ අඩු දායකත්වයක්.මට පෙනෙන්නේ සමහරු මේ නවක වද සිදුවීම් වසන් කරන්නට උත්සාහ කරන බවයි. සබරගමුව, වයඹ, ජයවර්ධනපුර, කැලණිය, කොළඹ, කටුබැද්ද අද නවක වදය නැති තත්ත්වයටම ඇවිත් තියෙනවා.ගියවර හොරණ ශ්‍රී පාලියේ නවක වදය ඉතාම දරුණු ආකාරයට සිදුවුණා. පසුගිය දවස්වල පේරාදෙණියේ කලා පීඨයේ ආචාර්යවරු එකතු වී නායකත්ව පුහුණු පාඨමාලාවට විරුද්ධව කතා කළා. ඒ පිළිබඳ තීන්දු ගත් ආකාරය වැරැදියි, ව්‍යවස්ථාවට විරුද්ධයි, විශ්වවිද්‍යාල අධිකාරියට තර්ජනයක් කියලා කලා පීඨයේ ආචාර්යවරු වාර්තාවක් පවා සකස් කළා.මේ ආචාර්යවරු රෙදි ඇඳගෙන ද ඉන්නේ කියලා මට ප්‍රශ්නයක් තියෙනවා. ඔය විශ්වවිද්‍යාලයේ නවක වදයට විරුද්ධ දරුවන්ට නේවාසිකාගාර එකකටවත් යන්න බැහැ. ආචාර්යවරු මේවට මොනවද කළේ. මේ දරුවන්ට විවෘත ශාලාවේ (වලේ) නාට්‍යයක් බලන්න බැහැ. කැන්ටින් එකට, පුස්තකාලයට යන්න දෙන්නෙ නැහැ.විශ්වවිද්‍යාලයේ අරකට විරුද්ධයි, මේකට විරුද්ධයි කියන අය නවක වදය නැති කරන්න උප කුලපතිවරුන්ට උදව් කරනවානම් ඔය ප්‍රශ්න නැහැ. පේරාදෙණියේ සිදුවීමට ගොදුරු වූ දරුවාට ලිංගික හිංසා පවා කර ඇතැයි වාර්තා වී තිබෙනවා.ඒ දරුවාට දස වද දීලා. අපි උප කුලපතිතුමාට හා අදාළ බලධාරීන්ට කතා කර කිව්වා සිද්ධියට සම්බන්ධ ශිෂ්‍යයන් විශ්වවිද්‍යාලයෙන් ඉවත්කර දමන්න කියලා. මේ ප්‍රශ්නයේදී උප කුලපතිවරු තදින් සිටිය යුතුයි. ආචාර්යවරු ඔවුන්ට උදව් කළ යුතුයි.පේරාදෙණියේ කලා පීඨයේ මහාචාර්යවරයෙක් පසුගිය දිනෙක කියා තිබුණා දවස් 21 කට නායකත්ව පුහුණුව දුන්නට විශ්වවිද්‍යාලයට ආවහම ජ්‍යෙෂ්ඨ ශිෂ්‍යයන් ඔවුන් අඹරවා ගනියි කියලා. ඒ ආචාර්යවරයාගේ උනන්දු කිරීම මත තමයි, විශ්ව විද්‍යාල අධිකාරයන් ගැන කතා කරන අයගේ උනන්දුව මත තමයි මේ වගේ නවක වද දීම සිදුවන්නේ.මෙය ඉතාම අවාසනාවන්ත තත්ත්වයක්. මේ තත්ත්වය තවම තියෙනවා හෝමාගම බෞද්ධ හා පාලි විශ්වවිද්‍යාලයේ. අපි මේ තත්ත්වය තිබු අනුරාධපුර බෞද්ධ ශ්‍රාවක විශ්වවිද්‍යාලයේ ඒ තත්ත්වය වෙනස් කළා.මේ නවක වද තත්ත්වයෙන් මට පෙනෙන්නේ එය නැති කිරීමට ආචාර්යවරුන්ගේ තියෙන අඩු උනන්දුවයි. සබරගමුවේ, කැලණියේ, කොළඹ විශ්වවිද්‍යාලයේ ආචාර්යවරු එකතු කර ගෙන උප කුලපතිවරු මේ තත්ත්වය නැතිකර ගත්තා. පේරාදෙණියේ මේ සිදුවීම ඉතා අවාසනාවන්ත සිද්ධියක්.උප කුලපතිතුමා මෙයට දැඩි දඬුවම් ගෙන දෙන බව කිව්වා. එය ඉතා හොඳයි. මේ දරුවන්ට සුමානයක් දෙකක් පන්ති තහනම් කරලා හරියන්නෙ නැහැ. අපි පොලිසිය යොදවා නීතිය පැත්තෙන් කටයුතු කරගෙන යනවා. නමුත් මම කියන්න කැමැතියි විශ්වවිද්‍යාලයේ ඉන්නේ අපේ දරුවෝ. ඒ දරුවෝ හදාගන්න අපි දැනගන්න ඕන. නවක වදය නැති කිරීමේ වගකීම අපි වගේම ආචාර්යවරුත් බාරගත යුතුයි. සබරගමුව විශ්වවිද්‍යාලයේ උප කුලපති මහාචාර්යමහින්ද එස්. රූපසිංහමට කියන්න සතුටුයි, සබරගමු විශ්වවිද්‍යාලයේ නම් මේ මොහොත වන විට නවක වදය දකින්න නැහැ. පසුගිය කාලය තුළත් නවක වදය දකින්නට තිබුණේ නැහැ. මෙවර අපි අලුත් ළමයි බඳවා ගත්තා. නමුත් කිසිම ප්‍රශ්නයක් වුණේ නැහැ.විශ්වවිද්‍යාල වලට විවිධ මානසික තත්ත්වයේ ළමයින් එනවා. අපිට නොදැනි පොඩි පොඩි සිද්ධීන් සිදුවන්න පුළුවන්. නමුත් ශාරීරික හිංසන පිළිබඳ කිසිම දෙයක් ආරංචි වුණේ නැහැ.පසුගියදා පුවත්පත් වල දරුණු ආකාරයෙන් නවක වදයට ලක්වීමක් ගැන ආරංචි වුණා. ඒ වගේ සිදුවීම් පිළිබඳව අපි ඇත්තටම කනගාටු වෙනවා. මම මුලින් කිව්වා සේ විවිධ මානසික රෝග තියෙන ළමයි විශ්වවිද්‍යාල වලට එනවා. ඒ අය තමන්ගේ මානසික ආශාවන් විවිධ ආකාරයට ප්‍රකාශ කරනවා. මේ නිසා අලුතින් විශ්වවිද්‍යාල වලට එන දරුවන්ට මේවාට මුහුණ දෙන්නට සිදු වෙනවා. සමහර සිසුන්ගේ ගෙවල්වල තියෙන ප්‍රශ්න පිටකරන්නේ ළමයින්ගේ පිටින්. මානසික අතින් පහළ මට්ටමක සිටින මේ අය මේවා කිරීමෙන් උපරීම තෘප්තියක් ලබනවා. ඔවුන් අලුත් ශිෂ්‍යයන් අතර වීරයන් වෙන්නට උත්සාහ කරනවා.විදේශීය විශ්වවිද්‍යාල වල මේ වගේ දේ දකින්නට නැහැ. අඩුම තරමේ පෝස්ටරයක් වත් දකින්නට නැහැ. විශ්වවිද්‍යාල දරුවන්ට අද වියදම පිළිබඳ ප්‍රශ්නයක් නැහැ. නිදහස් අධ්‍යාපනය නිසා හැම දේම නොමිලයේ රජයෙන් ලැබෙනවා. මේ නිසා දරුවන්ට අධ්‍යාපනයේ වටිනාකමක් ලැබෙන්නේ නැහැ. දරුවෝ මේ නිසයි තමන්ගේ වටිනා කාලය අනවශ්‍ය දේට යොමු කරන්නේ. මේ දේවල් නිසා සමහර අයට විශ්වවිද්‍යාල පවා හැර යන තත්ත්වයක් මතු වෙනවා. එම නිසා මේ නවක වද පීඩා තිබේනම් වහාම නතර කළ යුතුයි. මෙවර සිට පළමු වසර ශිෂ්‍යයන්ට ලබා දුන් නායකත්ව පුහුණුව ඉතා වැදගත්. එය ඉතා හොඳ සාර්ථක දෙයක් විදියටයි මම දකින්නේ. මීට පෙර විශ්වවිද්‍යාලවලට අලුත් ශිෂ්‍යයන් එන විට ජ්‍යෙෂ්ඨ ශිෂ්‍යයන් උගන්වන දෙයක් තමයි ගුරුවරුන්ට ගරු කරන්න එපා. ප්‍රශ්න අහන්න එපා කියලා. මෙදා එහෙම දෙයක් දකින්න නැහැ. නායකත්ව පුහුණුව නිසා ළමයින්ගේ ඉදිරිපත් වීමේ හැකියාව ඉතා හොඳයි. දරුවන් මේ උපදෙස් අහන්නේ නැහැ. ඔවුන් ඒවාට විරුද්ධව බියක් නැතුව කතා කරනවා.අපි විශ්වවිද්‍යාල තුළ මේ වගේ දරුණු නවක වදයට තදින්ම විරුද්ධයි. මේවාට දඬුවම් දිය යුතුයි. වැරැද්දේ බරපතල කම අනුව දඬුවම් දිය යුතුයි. මේ අය විශ්වවිද්‍යාල පද්ධතිය තුළ තබා ගැනීම පවා සුදුසු නැහැ. මේ අයට විරුද්ධව නඩු පැවරිය යුතුයි. මම හිතන දෙයක් තමයි දරුවන්ට දඬුවම් දීමේදි මවුපියන්වත් සම්බන්ධ කරගත යුතු බවයි. මේ දේවල් මවුපියන් දැනගෙන ඔවුන් දෙන දඬුවම්වලට ළමයි බයයි. එමනිසා දඬුවම් දෙනකොට මවුපියන් සමඟ එකතු වී එය ලබාදිය යුතුයි. නමුත් දඬුවම් තුළින් දරුවන්ගේ අධ්‍යාපනය කඩා ඉහිරවීමට ඉඩ නොදිය යුතුයි.දඬුවම තුළින් දරුවා යහපත් අයකු කළ යුතුයි. දරුවෙක් විශ්වවිද්‍යාලයට පිවිසෙන්නේ ඉතා අපහසුවෙන් ඒ හැඟීම දරුවන් තුළ තිබිය යුතුයි. වරදක් කරනවා නම් එය නැවත අනිත් අයටත් නොකිරීමට පාඩමක් දරුවාට දිය යුතුයි. දඬුවම අන් අයටත් ආදර්ශයක් විය යුතුයි. ශ්‍රී ජයවර්ධනපුර විශ්වවිද්‍යාලයේ උපකුලපතිආචාර්ය එන්.එල්.ඒ. කරුණාරත්නවිශ්වවිද්‍යාලයට අලුතින් එන ළමයින් විශ්වවිද්‍යාල ජිවිතයට අනුවර්තනය කරගන්න ජ්‍යෙෂ්ඨ ශිෂ්‍යයන් උත්සහ ගන්නේ නවක වදය දීම තුළිනුයි. එදා ශිෂ්‍යයෙක් ලෙස මමත් මේ කටුක අත්දැකීම වින්ඳා. විශ්වවිද්‍යාලයට පළමු යාර සියය ආවම මට අම්මා මතක් කර බැන්නා. අදත් ඒ අත්දැකීම මට වේදනාවක්. ඒ අය බලනවා එමගින් විශ්වවිද්‍යාලයට අනුවර්තනය කිරීමක්. නමුත් ඒ දේ ඉටුවුණේ නැහැ. කිසිම පුහුණුවක් ලැබුණේ නැහැ. අපි ගෙදර කෙනෙක් එනකොට කුණුහරුප කියා බැනලා පිළිගන්නේ නැහැනේ. මම එදා වින්ද වේදනාව නිසා හිතාගත්තා කිසිම දරුවකුට ඒ වේදනාව ළඟා කර දෙන්නෙ නැහැ කියලා.ජයවර්ධනපුර විශ්වවිද්‍යාලය පටන් ගත්තේ 1959 දී. 2009 වන තෙක් ම නවක වදය තිබුණා. 2010 සියයට සියයක්ම නැවැත්වුණා. එහෙම වුණේ අපි ඒවාට නිසි දඬුවම් දුන් නිසායි.අපි විනය හරියටම ක්‍රියාත්මක කරනවා. අපි අපේ විනය, නීතිය හරියට ක්‍රියාත්මක කළත් කනගාටුවෙන් කිවයුත්තේ මේ සම්බන්ධව රටේ නීතිය හරියට ක්‍රියාත්මක නොවන බවයි.විනය විරෝධි වැඩකට පංති තහනම් කළාම ළමයින්ට විශ්වවිද්‍යාලය තුළට එන්න බැහැ. නමුත් ඒ අය එනවා. ආවත් කරන්න දෙයක් නැහැ. රටේ නීතියෙන් ඒ තත්ත්වය නැතිකළ යුතුයි. පොලීසිය තමයි ඒ තත්ත්වය වෙනස් කළ යුත්තේ. මෙසේ පංති තහනම් කළ අයගෙන් විශාල පිරිසක් දරුණු ගණයේ දේශපාලන පුහුණුවක් ලැබූ අයයි. මේ නිසා මේ අයගෙන් අපේ ජීවිත වලටත් විශාල අවදානමක් තියෙනවා.මේ මොහොත වන විට අපි තීරණයක් ගෙන තියෙනවා. පංති තහනම් කළ අයගේ පංති තහනම ඉවත් කරන්න. නමුත් විනය විරෝධි ක්‍රියාව සම්බන්ධව නීතිය ක්‍රියාත්මක කරනවා.නවක වදය අපිට තනිවම නවත්වන්න බැහැ. ජයවර්ධනපුර විශ්වවිද්‍යාලයේ නවක වදය නැතිවුණත් විවිධ දුර්දාන්ත ක්‍රියා සිදුවෙනවා. දේශපාලන කණ්ඩායම් අද විශ්වවිද්‍යාල බලය අල්ලා ගන්න උත්සහ ගන්නවා. මම නවක වදය තවත් ආකාරයකට දකිනවා.එනම් නවක වදය හරහා විවිධ දේශපාලන පක්‍ෂ තම ඉදිරි දේශපාලන කටයුතු සඳහා අවශ්‍ය පිරිස් තෝරා ගැන්මක් කරනවා. ඔවුන් නවක වදයට ඔරොත්තු දෙන අය තෝරා ගෙන ඒ අයට දේශපාලන පුහුණුවක් දෙනවා. එදා පාදුක්ක, කඩවත මේ පුහුණු මධ්‍යස්ථාන තිබුණා. මේවායේ ඉතා දරුණු ගණයේ පුහුණුවක් දෙනවා. මේ කරුණු නවක වදය මේ වගේ දරුණු ස්වරූපයක් ගැනීමට හේතු වී තියෙනවා. පේරාදෙණිය විශ්ව විද්‍යාලයේ උපකුලපති ජ්‍යෙෂ්ඨ මහාචාර්යඑස්.බී.එස්. අභයකෝන්මම මේ තනතුරට පත්වූ පසු වැරැදි කළ සියලු අයට දඬුවම් දුන්නා. කිසිම බලපෑමකින් එක දඬුවමක්වත් වෙනස් කළේ නැහැ.අලුතින් ශිෂ්‍යයන් අපේ විශ්වවිද්‍යාලයට ඇතුළත් කිරීමේදී අපි විශේෂිත ක්‍රියාමාර්ග ගන්නවා. විශ්වවිද්‍යාලය තුළ මෙන් ම නේවාසිකාගාර පිළිබඳවත් මෙහිදි විශේෂ අවධානයක් යොමු කරනවා.පේරාදෙණිය විශ්වවිද්‍යාල භූමියට අක්කර 1900 ක් තියෙනවා. ප්‍රධාන මාර්ග දෙකක් ආසන්නයේ තියෙන්නේ. ගේට්ටු නැහැ. සීමා වෙන් කරන්නත් බැහැ. ඕනැම කෙනකුට ඇතුළු වෙන්න පුළුවන්. ආරක්‍ෂක අංශයේ සිටින්නේ 53 දෙනයි. සෑම බිම් අඟලක්ම ආවරණය කරන්න අමාරුයි. මේ නිසා අහුමුලුවල සිදුවන සිදුවීම් නතර කරන්න අපහසුයි.කෙසේ වෙතත් අවාසනාවන්ත සිදුවීමක් සිදුවී අවසන්. අපි මේ සඳහා දැනටමත් පරීක්‍ෂණ මණ්ඩල පත්කර තියෙනවා. වරදකරුවන්ට දියහැකි ඉහළම දඬුවම් පමුණුවන්න අපි පැකිලෙන්නෙ නැහැ.අපේ දරුවන් ඉපදුණු ගමන් හරිම අහිංසකයි. ඔවුන් පාසල් යනවා. අවුරුදු 20 දි විශ්වවිද්‍යාලයට යනවා. මේ අහිංසක දරුවා අවුරුදු 21 දි දෙවැනි වසරට ගිහින් නවක වදයට සම්බන්ධ වෙනවා. මේ දරුවා එක වසරකින් නරක් වෙන්නේ කෙසේද? මේ තත්ත්වයට වගකිව යුත්තේ විශ්වවිද්‍යාලයද?පසුගිය කාලයේ විශ්වවිද්‍යාල තුළ දරුණු සිදුවීම් වුණා. ජීවිත පවා අහිමි වුණා. විවිධ මානසික රෝගීන් අද විශ්වවිද්‍යාල තුළට ඇතුළු වෙනවා. එදා සමාජ විරෝධි අපරාධ කරන අය විශ්වවිද්‍යල තුළට ආවේ නැහැ. නමුත් අද ඒ අය එනවා. මේවාට විසඳුම් සෙවිය යුතුයි. ඒවාට අපි දඬුවම් දුන්නත් නැවතත් මේ දේවල් මතුවන්න පුළුවන්.වර්තමාන සමාජයත් මේ තත්ත්වයට වගකිව යුතුයි. වත්මන් අධ්‍යාපනය තුළත් දරුවන්ට ආගම, පරිසරය, සංස්කෘතිය පිළිබඳ හැඟීමක් ලබා දිය යුතුයි. නිසි පරිදි කුඩාකළ දරුවන්ට ආගම, ධර්මය ගැන හැඟීමක් ලැබෙනවා නම් මෙහෙම වෙන්නෙ නැහැ. හොඳ දේ බලා, හොඳ දේ කියවලා දරුවෙක් හැදෙනවා නම් අවුරුදු 20 තුළදි මේ වගේ දරුවෙක් නිර්මාණය වෙන්නෙ නැහැ.සමාජයට හොඳ පුද්ගලයකු බිහිවීමට නම් මේ අධ්‍යාපන ක්‍රමයේ වෙනසක් විය යුතුය. විශ්වවිද්‍යාලවල සිදුවන මෙම සිදුවීම් සමස්ත සමාජ පැතිකඩේම ප්‍රතිඵලයක් ලෙසයි අපි දකින්නේ.අද නවක වදයට ලක්වූ අය එය ප්‍රකාශ කරන්නෙ නැහැ. සමහරු ඇත්ත කියන්න බයයි. මේ නිසා බොහෝ සිදුවීම් අපට වසන් වෙනවා.පවුල්වල සාමාජිකයන් අතර අද අන්තර් සම්බන්ධතා නැහැ. දරුවන් අන්තර්ජාලය හරහා විවිධ දේ ලබා ගන්නවා. අද දරුවන්ගේ මොළය දැනුමෙන් වගේම ගුණාත්මක අංශයෙනුත් පිරිය යුතුයි.පළමු ශ්‍රේණියේ සිට විශ්වවිද්‍යාල අධ්‍යාපනය දක්වාම දරුවා යහපත් පුරවැසියකු බවට පත්කරවන අධ්‍යාපන වෙනස්වීමක් අවශ්‍යයි.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=ab1112114</link>
    <topic>උද්ධමනය තනි ඉලක්කමට ගෙනඒම</topic>
    <author>රංජිත් සියඹලාපිටිය</author>
    <content>පාර්ලිමේන්තු සභා ගර්භය තුළදී ගරු කතානායකතුමනි, යැයි වූ වචන කිහිපය හැරුණු විට වැඩිපුරම භාවිතා වන වචනය උද්ධමනය නැත්නම් බඩු මිල විය යුතු යැයි වසර 11ක් ඉක්ම වූ අඛණ්ඩ පාර්ලිමේන්තු ජීවිතයේ අත්දැකීම් අනුව මට සිතේ. පාර්ලිමේන්තුවේ පමණක් නොව එදිනෙදා සමාජයේ ද මෙම වචනයට ආදරයෙන් කිව්වත් තරහෙන් කිව්වත් හොඳ තැනක් ඇත.උද්ධමනය යැයි කියන්නේ ඉතා සරලව කිවහොත් සමාජයේ අපි භාවිතා කරන භාණ්ඩ හෝ සේවා මිල වැඩිවීමයි. මෙය සාමාන්‍යයෙන් එක වර්ෂයක මිල ගණන් හා තවත් වර්ෂයක මිල ගණන් සැසඳීමේ දී දැක්විය හැකි වෙනස ලෙසත් යම්කිසි වර්ෂයක නිශ්චිත මාසයේ සිට අනෙක් මාසය දක්වා හෝ නිශ්චිත දිනයක සිට නිශ්චිත දිනයක් දක්වා ඇති වන වෙනස ලෙසත් දැක්විය හැකිය. කලින් සඳහන් කළ වර්ෂයේ සිට හෝ මාසයේ සිට ඇතිවී තිබෙන වෙනස කලින් තිබූ තත්ත්වය සියය ලෙස සලකා ඇති වූ වෙනස්කම් එහි සියයට ගණනක් නැතිනම් ප්‍රතිශතයක් ලෙස දැක්වීම සාමාන්‍ය සිරිතයි. මිල වැඩිවී ඇත්නම් එය ධන අගයක් ගන්නා අතර අඩුවී ඇත්නම් සෘණ අගයක් ගනී. මිල අඩුවූ අවස්ථා ඉතාමත් හිඟ වුවත් අපේ රටේ 1950 දක්වා වූ අතීතයට ගියහොත් පෙර වර්ෂයට වඩා මිල ගණනක් අඩු වූ වර්ෂ ද තිබිණි. ඒ 1954, 1955, 1956, 1960, 1966 ආදී වර්ෂයන්ය.භාණ්ඩ හා සේවා මිල ගණන් වැඩිවීම සලකා බැලීමේදී සමාජය භාවිතා කරන සියලු භාණ්ඩ හා සේවාවන් සැලකිල්ලට ගත නොහැකිය. හේතුව එවැනි දේ අසීමිතව පැවතීමයි. ඒ නිසාම යම්කිසි රටක නම් සාමාන්‍යයෙන් පොදුවේ වැඩිපුර පැතිරුණු යම්කිසි ආර්ථික පන්තියක් හා බැඳුණු සමාජ කණ්ඩායමක් පොදුවේ භාවිත කරන භාණ්ඩ සේවා තෝරාගෙන මෙම ගණනය කිරීම කරනු ලබයි.අප රටේ මෙවැනි ගණනය කිරීමක් ප්‍රථමයෙන් ඇරඹුණේ 1952 කොළඹ නාගරික කම්කරුවන් එදිනෙදා භාවිතා කරන භාණ්ඩ හා සේවා පදනම් කරගෙනයි. මෙයට කොළඹ පාරිභෝගික මිල දර්ශකය යැයි කියවේ. ඒ අනුව 1952 මිල ගණනය කිරීමට තෝරා ගත් භාණ්ඩ අතරට මත්පැන්, සිගරට් පවා තිබිණි. මෙම ද්‍රව්‍ය වර්ග අද යුගය අනුව වෙනස්කර තිබේ. උදා ලෙස භූමිතෙල් වෙනුවට විදුලි බිල ද, දරමිටිය වෙනුවට ගෑස් සිලින්ඩරය ද, එකතුවී ඇත. ආරම්භක වර්ෂයේදී මේ භාණ්ඩ තොගයේ මිල රු.100ක් ලෙස සැලකිණි. එම තොගයේ වර්ෂ අතර ඇතිවන වැඩිවීම සහ එක් වර්ෂයක නිශ්චිත මසක සිට ඊළඟ මස දක්වා වැඩිවීම පෙර කී ලෙස ගණනය කරනු ලැබේ. මෙම වැඩිවීම පොදුවේ ගතහොත් 1952 රු.100කින් ගත් දේ ගැනීමට 2005 දී රු.4055.50 අවශ්‍ය වී තිබුණි. මෙය සාමාන්‍යයෙන් ලෝකයේම තත්ත්වයයි.මේ තත්ත්වය පැහැදිලි කිරීමට වරක් අයවැය විවාදයකදී අපේ අත්තා පාවිච්චි කළ පැරැණි සටහන් පොතක් මා පාර්ලිමේන්තුවේ හැන්සාඩ්ගත කලෙමි. එහි සටහන් අනුව තෝර කරවල රාත්තලක් සත 16කි. සීනි රාත්තලක් සත 08කි. හාල් සේරුවක් සත 06කි. උද්ධමනයට එරෙහිව සියලු දෙනා කෑගැසුවත් වසර 50ක් රට පාලනය කළ පසු මේ මිල ගණන්වල අද වෙනස්වීම ඔබ අප දනිමු. මේ ලෝකයේ සාමාන්‍ය ස්වභාවයයි.ආර්ථික වර්ධනය, භාණ්ඩ හා සේවා වල සුලබ දුලබ බව, මිනිසුන් අතර මුදල් ගැවසීම වැනි තත්ත්වයන් තුළ කලු කඩ ඒකාධිකාරය වැනි කෘත්‍රිම තත්ත්වයන් ද ලෝක වෙළෙඳපොළ තුළ ඇති වන භාණ්ඩ මිල වැඩිවීම ද උද්ධමනයට හේතුවේ. මෙම තත්ත්වය පාලනය කිරීමට සහ ඊට මුහුණ දීමට රජයන් විවිධ පියවර ගනී. වෙළෙඳාම සඳහා මැදිහත් වීම, මිල පාලන නීති ක්‍රියාත්මක කිරිම, නිෂ්පාදනය වැඩිකිරීම, ආදායම වැඩිකිරීමට කටයුතු කිරීම, සහනාධාර වැඩිකිරීම, නිෂ්පාදන ඵලදායිතාවය වැඩි කිරීමට කටයුතු කිරීම මේ විවිධ පියවරයන්ය. ඊට අමතරව පොලී වැඩිකිරීම වැනි දිගුකාලීන මූල්‍ය පියවර ද ගනී.2008 දී අපි අපේ වැඩිම උද්ධමන වේගයට මුහුණ දුනිමි. ඒ 28%කට ආසන්න ප්‍රමාණයයි. එම වර්ෂයේ ලෝකයේ ඇතිවූ අත්‍යවශ්‍ය ආහාර ද්‍රව්‍ය මිල ඉහළ යාම නිසා එම තත්ත්වයට මුහුණදුන් අතර අපිට ඊට එකතු වූ තවත් ප්‍රබල කරුණක් තිබුණි. ඒ රට අභ්‍යන්තරයේ පැවැති යුද්ධයයි. යුද්ධයක් පවතිද්දී නිෂ්පාදනයට නොයෙදෙන විශාල මුදලක් රට තුළ පරිහරණයේ යෙදෙන බැවින් බඩුමිල ඉහළ යාමට විශාල හේතුවක් වෙයි. දෙවැනි ලෝක මහා යුද්ධය නිමා වූ විට ජර්මනියේ බඩු මල්ලක් ගෙන ඒම සඳහා විල්බැරෝවක් පුරවා මුදල් ගෙන යාමට සිදුවූ බව කතාවට කියයි. එහෙත් අප රටේ පශ්චාත් යුද සමයේ එවැන්නක් සිදු නොවිනි.සැබැවින්ම සිදු වූයේ උද්ධමනය තනි අගයකට පැමිණීමයි. එනම් රටේ උද්ධමනය 2011 නොවැම්බර් මස වන විට 4.7%කට පැමිණීමයි. එහි අනෙක් වැදගත් කතාව නම් අපි වර්ෂ 2ක් අඛණ්ඩව 8%ක ආර්ථික වර්ධන වේගයක් පවත්වා ගෙන යන මොහොතක් වීමයි. මෙවැනි වේගවත් ආර්ථික වර්ධනයක් පවතින මොහොතක බඩුමිල ඉහළ යාම ස්වභාවිකය. අද පවතින තත්ත්වය ඉතා හොඳ මූල්‍ය කළමනාකරණයක් පිළිබඳ නිදර්ශනයකි. උද්ධමනය වැඩිවීමට හේතුවන වේගවත් ආර්ථික වර්ධනයක් පවත්වා ගනිමින්, 5%ක වඩා අඩු රැකියා වියුක්තියක් පවත්වා ගනිමින්, කාලයක් අපට අභියෝගාත්මක ඉලක්කයක්ව තිබූ උද්ධමනය තනි ඉලක්කමකට ගෙන ඒම අද ඉටු වී තිබීම, මුදල් අමාත්‍යවරයා ලෙස ජනාධිපතිතුමාගේ දූරදර්ශී නායකත්වය සහ මුදල් අමාත්‍යාංශ ලේකම්තුමාගේ ප්‍රායෝගික වැඩපිළිවෙළ හොඳින් හෙළි කරයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=ab1112115</link>
    <topic>ගමට හිතැති රටට වැඩැති 2010 හොඳම ග්‍රාම නිලධාරීන් තිදෙනා</topic>
    <author>ඉනෝකා සමරවික්‍රම</author>
    <content>ඔවුහු තමන්ට අයත් ග්‍රාමසේවා වසම් වෙනුවෙන් කැපවී කටයුතු කළ ද ඇතැම් විටෙක ගැමියන්ගේ දෝෂ දර්ශනයට ද ලක්වෙති. ඇතැම්විට බැණුම් අසන්නේ නිසි වේලාවට කන්තෝරුවේ රැඳී නොසිටීම නිසාය. එසේ නැත්නම් අදාළ සේවය නිසි පරිදි ඉටු නොකිරිම නිසාය. කලින් කලට ඔවුන්ගේ නිල නම් වෙනස් වුවද එදා මෙදාතුර ඔවුහු ගමේ නායකත්වය ගෙන කටයුතු කළහ. ආරච්චිල තනතුර ගම්මුලාදෑනිවරයා දක්වා ද, පසුව ග්‍රාමසේවක ලෙස ද වර්තමානයේ එය ග්‍රාම නිලධාරි දක්වා ද විකාශය වී ඇත. අදටත් අගනුවරින් බැහැර බොහෝ ප්‍රදේශවල ග්‍රාමනිලධාරි මහතා හඳුන්වනුයේ රාළහාමි නාමයෙනි.බදුලුපිටියේ ගෙවතු වගාවතිහගොඩ අක්කර පනහ ප්‍රදේශයේ සංවර්ධන කටයුතුවැලිගල්ල ග්‍රාම නිලධාරී වසමේ නවීකරණ කටයුතුකෙසේ වුවද වර්තමානයේ ග්‍රාම නිලධාරි මහත්වරු පුළුල් රාජකාරියක් ඉටු කරන්නෝ වෙති. දුෂ්කරතා මධ්‍යයේ වුවද තම සේවය නොපිරිහෙලා ඉටු කරනු ලබන ග්‍රාම නිලධාරීන් ඇගැයීමේ උලෙළක් පසුගියදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් අරලියගහ මැදුරේදී පැවැත්විණි. දිවයින පුරා ග්‍රාමසේවා වසම් දාහතරදහස් දෙසිය විසිදෙකක් අතුරින් තෝරා ගන්නා ලද ග්‍රාමසේවා වසම්වල දෙදහස් දහය වසරේ ප්‍රථම ස්ථානය හිමිවූයේ බදුලු දිස්ත්‍රික්කයේ බදුලුපිටිය ග්‍රාම සේවා වසමට හා එහි ග්‍රාම නිලධාරි ඩී.එම්.ධර්මදාස මහතාටය.ජනවාරි පෙබරවාරි මාර්තු කාලයට බදුලු ඔය පිටාර ගලන්නේය. එයින් දැඩි අපහසුතාවයට පත්වන්නේ බදුලුපිටිය ගම්වාසීන්ය. රජයෙන් හෝ වෙනත් ආයතනවලින් ආධාර ලැබෙන තුරු නොසිට ගැමියන්ට උදව් කිරීමට බදුලුපිටිය ග්‍රාම නිලධාරි මහතා කලෙක පටන් ආපදා කණ්ඩායමක් සූදානම් කොට ඇත. එතැනින් නොනැවතුණ ඔහු ගම වෙනුවෙන් තවත් බොහෝ සද්කාර්යයන් හි නිරත වෙන්නේය.”මගේ සේවා කාලය අවුරුදු විසිහතයි. මම මේ ගමට පත්වෙලා එනකොට ගමට කාර්යාලයක් තිබුණේ නැහැ. අන්තිමට අත්හැරලා තිබුණ ගොඩනැඟිල්ල කාර්යාලය බවට පත්කර ගත්තා. බදුලු ඔය පිටාර ගැලුවම ගම්වැසියෝ දැඩි අපහසුතාවට පත්වෙනවා. අපි මේ වෙනුවෙන්ම ආපදා කණ්ඩායමක් හැදුවා. මේ වනවිට අප ළඟ ලක්ෂ පහක පමණ භාණ්ඩ තිබෙනවා. මේ කටයුත්තේ දී රතුකුරුස සංවිධානය අපට බෙහෙවින් උදව් කරනු ලැබුවා.”ඔහුගේ කාර්යාලය බෙහෙවින් පිළිවෙළය. කාර්යාලයට පැමිණෙන්නන්ට ග්‍රාම නිලධාරි මහතා හමුවීමට තම අවස්ථාව එළැඹෙන තුරු පුවත්පත් කියවීමට ද අවස්ථාව ඇත. එමෙන්ම කුඩා පුස්තකාලයක් ද කාර්යාලය තුළ පවත්වාගෙන යනු ලබයි. බදුල්ල මධ්‍යම වසමේ ද වැඩබලන ග්‍රාම නිලධාරිවරයා ලෙස කටයුතු කරන ඩී.එම්.බණ්ඩාර තම කාර්යාලය අවට පර්චස් එකක භූමි ප්‍රමාණයක සරුසාර ගෙවතු වගාවක් ද පවත්වාගෙන යයි.ග්‍රාමනිලධාරීහු වසරේ දවස් තුන්සිය හැටපහේම ජනතාව වෙනුවන් සේවය කිරිමට කැපව සිටිති. ඕනෑම කෙනකුට ඕනෑම අවස්ථාවක තමන් ඇමතීමට ද ඔවුහු අවස්ථාව ලබාදී ඇත. එපමණක් නොව ගමේ සියලු අඩුපාඩුකම් රජයෙන් ඉටුකර දෙන තෙක් නොසිට ගම වෙනුවෙන් ඇපකැපවී කටයුතු කිරීමට ඔවුහු හපන්නුය. මේ එවන් ග්‍රාම නිලධාරිවරයෙකි. ඔහු මාතර දිස්ත්‍රික්කයේ තිහගොඩ ප්‍රාදේශීය ලේකම් කොට්ඨාසයට අයත් අක්කර පනහ ග්‍රාමනිලධාරි එම්.ඒ.ජයන්ත පුෂ්පකුමාර මහතාය.”මගේ ග්‍රාම සේවා වසම ඉතාම දුෂ්කරයි. පවුල් දෙසිය පනස් එකක් සිටිනවා. අපට ස්ථිර කාර්යාලයක් තිබුණෙත් නැහැ. අපිම කාර්යාලයක් ගොඩනඟා ගනු ලැබුවා.ඒ වගේම ගමට තිබුණේ වංගු සහිත අනාරක්ෂිත පාරක්. අවට ඉඩම් හිමියන්ගේ අනුමැතිය ලබාගෙන මීටර් 250කින් මාර්ගය කෙටි කර පාරහැදුවා. ඒ නිසා මේ මාර්ගය කොන්ක්‍රීට් කිරීමේදී රුපියල් ලක්ෂ දෙකහමාරක මුදලක් ඉතිරිකරගන්න ලැබුණා. ඒ වගේම සමෘද්ධි අධිකාරිය මඟින් ලබාදුන්න රුපියල් 60,000ක මුදල හා මහජන ආධාර ඇතිව කොට්ඨාසයේ දිළිඳුම පවුලකට ලක්ෂ පහක් වටින නිවෙසක් සාදා දුන්නා.අපේ ගමට විහාරයක් නැහැ. විහාරයක් තියෙන්නේ කිලෝමීටර් තුනකටත් එහා. මේ දිනවල අපි ගමට විහාරස්ථානයක් සාදමින් සිටිනවා.”වෙනත් ලාභ ප්‍රයෝජන බලාපොරොත්තු නොවී තම ග්‍රාමසේවා වසම වෙනුවෙන් කැපවී කටයුතු කරන ජයන්ත පුෂ්පකුමාර ග්‍රාම නිලධාරි මහතා 2008 හා 2009 වසර වලදී දිවයිනෙන්ම හොඳම ග්‍රාම නිලධාරියා ලෙස දෙවන ස්ථානයට තේරී පත්වූයේය.මහනුවර දිස්ත්‍රික්කයේ පූජාපිටිය ප්‍රාදේශීය ලේකම් කොට්ඨාසයට අයත් වැලිගල්ල ග්‍රාම නිලධාරි සේවා වසම භාර ග්‍රාම නිලධාරි මහින්ද ලාල් ප්‍රේමවර්ධන මහතා මෙවර ග්‍රාම නිලධාරි තරගයෙන් තුන්වන ස්ථානය ලැබුවේය.”අපේ ගමත් ඉතාම දුෂ්කරයි. ගමේ මුල්තැන ඇත්තේ කුළු බඩු භෝ්ග වගාවටයි. අපේ ග්‍රාම නිලධාරි වසමේ සියලු තොරතුරු පරිගණක ගතකරලා තිබෙන්නේ; ඒ වගේම ප්‍රථම වරට ග්‍රාම නිලධාරි කාර්යාලයක් මුලින්ම අන්තර්ජාලයට යොමුකළේ මම. ඒ දෙදහස් නවය වසරේ සැප්තැම්බර් 27 වැනිදා. දුප්පත් පවුල් දෙකකට නිවාස ඉදිකර දීමටත් අපට හැකියාව ලැබුණා. මම දෙදහස් අට දෙදහස් නවය ග්‍රාම නිලධාරි තරගයෙන් ප්‍රථම ස්ථානය ලබාගත්තා.”වැලිගල්ල ග්‍රාම නිලධාරි කොට්ඨාසයට අමතරව දෙල්දෙනිය ග්‍රාම නිලධාරි වසමේ ද වැඩබලන මහින්ද ලාල් පේ‍්‍රමවර්ධන මහතා තම ග්‍රාම සේවා වසම්වලට ඉටුකර ඇති සේවය ඉමහත්ය.ගමේ මිනිසුන්ට ස්වයං රැකියා ආරම්භ කිරීම සඳහා අවස්ථාව සලසා දීම ද, දුෂ්කර ගම් දෙකකට මාර්ග තනාදීම ආදී ප්‍රජා කටයුතු රැසක් තම මූලිකත්වයෙන් ඉටුකළ අයෙකි.මිනිසුන්ට සේවය කිරීම උතුම් කාර්යයක් වුවද ඇතැම් මිනිසුන් අන් අය උදෙසා සේවය කරන්නේ නැති තරම්ය. තම දැනුමින්, හැකි ප්‍රමාණයෙන් සිය රාජකාරිය අකුරටම ඉටුකරමින් මහජනතාවට ඉහළම සේවාවක් ලබාදීමට කටයුතු කරන මෙවන් ග්‍රාම නිලධාරීන් අපේ රටට වාසනාවකි.ඉනෝකා සමරවික්‍රමඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=ab1112116</link>
    <topic>දිළිදු ප්‍රජාවගේ ආර්ථිකය නංවන්න සුළු මූල්‍ය සේවාව සවිබල ගන්වමු</topic>
    <author>ජේ. වීරරත්න</author>
    <content>ලෝකයේ මෙන්ම ශ්‍රී ලංකාවේ ද ක්ෂුද්‍ර මූල්‍ය සේවාවට දිගු අතීතයක් ඇත. ගෝලීය ආර්ථිකයේ බලපෑම් මත බහුජාතික සමාගම් බොහෝ රටවල ආර්ථිකය හැසිරවීමට මැදිහත් වීමත් සමඟම වේගයෙන් කඩා වැටෙන කුඩා ව්‍යාපාරිකයන් හා විරැකියාවට තල්ලු වන දිළිදු ජන කොටස් සඳහා ආර්ථික හා සමාජ ආරක්ෂණ ජාලයක් ලෙස මෙම සුළු මූල්‍ය ක්‍රමය දිනෙන් දින වැදගත් වෙමින් පවතී. සුළු මූල්‍ය සේවාවේ, මූලික නිර්වචනය දුප්පතුන්ගේ ජීවන මාර්ග සඳහා ආයෝජන විෂයෙහි ණය පහසුකම් සැලසීම වුවද දැනට එය ක්‍රියාත්මක වීමේදී එහි විෂය ක්ෂේත්‍රය ආරම්භක අවස්ථාවට වඩා පුළුල් වී ඇත.සංවිධානාත්මකව සුළු මූල්‍ය ක්‍රමයක් වඩාත් වැදගත් වන්නේ ගෝලීය ධනවාදී සංවර්ධනය තුළ වර්ධනය වන දිළිඳුකමට හේතු වී ඇති ගිනි පොලීකරුවන්ගේ ග්‍රහණයෙන් දිළිදු ප්‍රජාව ගලවා ගැනීමට මෙන්ම ඔවුන්ගේ පවත්නා ජීවන මාර්ග හා නව ජීවන මාර්ග සඳහා ණය පහසුකම් ලබාදීම තුළ එම අයගේ ආදායම් වර්ධනයට අවස්ථා සැලසීමට හැකිවීම නිසාය. ඊට අමතර දුප්පතුන් මුහුණ දෙන විවිධ ආපදාවලදී ඔවුන්ට රැකවරණය ළඟාකර ගැනීමට අවශ්‍ය සුබසාධන ණය පහසුකම් සැලසීමත් මේ මඟින් සිදු වේ. ඇතැම් සුළු මූල්‍ය සේවා හරහා විවිධ රක්ෂණ කටයුතු ක්‍රියාවට නැංවීම මඟින් ඔවුන්ගේ ජන ජීවිතය වඩාත් සුරක්ෂිත කරලීමට මැදිහත් වී ඇත.එමෙන්ම සුළු මූල්‍ය ආයතන හරහා කෙරෙන වඩා වැදගත් සේවාවක් වන්නේ සකසුරුවම් හා ඉතුරුම් ක්‍රම සඳහා ප්‍රජාව හුරු පුරුදු කරලීමයි. රටක සංවර්ධනයට එරට ඉතුරුම් 32% ක්වත් ඉක්මවිය යුතු වුවත් අප රටේ එය 20% කට වඩා නැත. ඇතැම් දියුණු රටවල ඉතුරුම් ප්‍රතිශතය 50% පමණ වේ. අඩු ආදායම්ලාභීන් අතර සකසුරුවම හා ඉතුරුම් ප්‍රචලිත කිරීම අතිශය දුෂ්කර කාර්යයකි. ඔවුන් තුළ සකසුරුවම මෙන්ම ඉතුරුම් වර්ධනය ඒ පවුල්වල වර්ධනයට මෙන්ම පොදුවේ ජාතික සංවර්ධනයට එකසේ වැදගත් වේ. තදබල පාරිභෝගික මානසිකත්වයකින් යුතු දුප්පත් පවුල්වල ජනතාව සිය ආදායමෙන් 70% ක් පමණ ආහාරපාන, බේත් හේත්, ඇඳුම් පැලඳුම් සඳහා යොදවන අතර එවැනි පිරිස් තුළ සකසුරුවම් හා ඉතුරුම් කුසලතා නැංවීම තුළ ඔවුන්ගේ ස්ව ශක්තිය පුබුදුවා ගැනීමට හැකි වේ. මූල්‍ය ආයතන අතර මූල්‍ය සංසරණ සේවා ක්‍රියාත්මක කිරීම සුළු මූල්‍ය ආයතනවල තවත් කාර්යයකි.ඉහළ ජන සහභාගිත්වයක් නොමැති සුළු මූල්‍ය සේවා හා ගිනි පොලීකරුවන්ගේ සේවාව අතර ලොකු වෙනසක් නැත. එබැවින් දිළිදු ප්‍රජාවට අනගි සුළු මූල්‍ය සේවාවක් සැලසීම සඳහා එම සුළු මූල්‍ය ආයතනවල ඉහළ ගුණාත්මක භාවයක් මෙන්ම කාර්යක්ෂමතාවක් පැවතිය යුතුය. එමෙන්ම ඵලදායි සුළු මූල්‍ය ආයතනයක ශක්තිමත් පැවැත්මක් මෙන්ම තිරසාර බවක් ද පැවතිය යුතුය.අප රට දහස් ගණනක් සුළු මූල්‍ය ආයතන ඇත. ඒවා අතර තිබිය යුතු යහපත් ගුණාංගවලින් හෙබි සුළු මූල්‍ය ආයතන ඇත්තේ සීමිත ගණනකි.පහත සඳහන් කර ඇති පරිදි ශ්‍රී ලංකාවේ සුළු මූල්‍යකරණයේ යෙදෙන ආයතන වර්ග 13 ක් පමණ ඇත. මේවා සංඛ්‍යාත්මකව ගත් කල දහස් ගණනකි.1. ග්‍රාමීය ප්‍රජාවට ණය දෙන රාජ්‍ය බැංකු (ලංකා බැංකුව, මහජන බැංකුව, ප්‍රාදේශීය සංවර්ධන බැංකු, ලංකාපුත්‍ර බැංකුව වැනි ආයතන මඟින් ක්‍රියාත්මක සුළු මූල්‍ය සේවා)2. ග්‍රාමීය ප්‍රජාවට ණය දෙන වාණිජ හා පෞද්ගලික බැංකු මඟින් ක්‍රියාත්මක (සෙලාන් බැංකුව, හැටන් නැෂනල් බැංකුව) සුළු මූල්‍ය සේවා3. ග්‍රාමීය ප්‍රජාවට ණය දෙන සමූපකාර බැංකුව, සමූපකාර ග්‍රාමීය බැංකුව, සණස ප්‍රාග්ධන බැංකුව, ධීවර සමූපකාර සමිති වලින් කෙරෙන සුළු මූල්‍ය සේවා4. සමාජ සේවා පනත යටතේ ලියාපදිංචිය වූ විධිමත් සමාජ සංවිධාන (හම්බන්තොට කාන්තා මහා සංගමය) මඟින් කෙරෙන සුළු මූල්‍ය සේවා.5. සමාජ සේවා පනත යටතේ ලියාපදිංචි වූ අවිධිමත් ප්‍රජා මූල සංවිධාන මඟින් කෙරෙන සුළු මූල්‍ය සේවා ඒවා දහස් ගණනකි.6. ලියාපදිංචිය නැති ග්‍රාමීය ජනතාවගේ අවිධිමත් සංවිධාන මඟින් කෙරෙන සුළු මූල්‍ය සේවා7. සමෘද්ධි බැංකු සංගම් හා වනිතා කටයුතු අමාත්‍යාංශය, වනජීවී දෙපාර්තමේන්තුව, වෘත්තීය පුහුණු අමාත්‍යාංශය වැනි රාජ්‍ය ආයතන මඟින් ක්‍රියාත්මක වන සුළු ණය වැඩසටහන්.8. පළාත් සභා විසින් ක්‍රියාත්මක කරන සුළු ණය ක්‍රම9. ශ්‍රී ලංකා මහ බැංකුව විසින් ක්‍රියාත්මක විශේෂ සුළු ණය වැඩසටහන්10. බංග්ලාදේශයේ බ්‍රැක් හා ආශා වැනි විදේශ ආයතන විසින් ක්‍රියාත්මක කරනු ලබන සුළු ණය සේවා11. සමාගම් රෙජිස්ටාර් යටතේ ලියාපදිංචි වී ඇති සුළු මූල්‍ය ආයතන12. සීඩි හා බැරන්ඩිනා වැනි ආයතන13. ගිනි පොලීකරුවන් ලෙස ප්‍රකටව පවත්නා පෞද්ගලික ණය දෙන අය.14. අන්තර්ජාතික මට්ටමේ රාජ්‍ය නොවන සංවිධාන විසින් දේශීය ප්‍රජා මූල සංවිධාන යොදාගෙන අඩු ආදායම්ලාභීන්ට චක්‍රීය ණය ලෙස හෝ එක්වර ණය කළඹක් ලෙස සපයන විදේශ මූල්‍යාධාර මත ණය ලබාදීමේ සුළු ණය වැඩසටහන් (රබෝ බැංකුව, සී. සී. එෆ්., කෙයාර්, ඔක්ස්පෑම්)15. මෙම සුළු මූල්‍ය සංවිධාන දේශීය හා විදේශීය වශයෙන් අංශ දෙකකට වර්ග කොට හඳුනාගත හැකිය. විදේශීය මූලයන් සහිත සුළු මූල්‍ය ආයතන හා දේශීය සම්භවයක් සහිත සුළු මූල්‍ය ආයතන එම වර්ග දෙකයි. විදේශීය ආයතන වන්නේ බංග්ලාදේශයේ මූලස්ථානය කරගත්ඕඅඒඛ් හා ශක්ති වැනි ආයතනයන් හා කෙයාර්, සී. එෆ්., ඔක්ස්පෑම් වැනි ආයතනයි. මෙයින් පසුව සඳහන් කළ ආයතන ජාත්‍යන්තරව රැස්කර ගත් මුදල ඔවුන් විසින් හඳුනාගත් දේශීය ප්‍රජා මූල සංවිධාන යටතේ ණය ලෙස ලබා දෙයි.එවැනි ආයතන එලෙස දෙන මුදල සමාජ සුබසාධන පදනමකින් චක්‍රීය ණය ලෙස ඔවුන් සම්බන්ධ වී ක්‍රියාකරන ග්‍රාමීය ප්‍රජා මූල සංවිධානවල වත්කම් ලෙස යොදවයි. එවැනි අවස්ථාවලට ග්‍රාමීය සංවිධානවලට ස්වාධීනව නැගී සිටීමට යම් අතදීමක් සිදු කෙරේ. එහෙත් දෙවන වර්ගයට අයත්ඕඅඒඛ් වැනි ආයතන ණය අය කිරීමට දැඩි ප්‍රතිපත්ති අනුගමනය කරමින් ඉතා පුළුල් ලෙස දේශීය දිළිඳු ප්‍රජාවට ණය සපයමින් ලාභය එක්රැස් කිරීමේ උත්සාහයක නිරත වී ඇත. බොහෝ ණය දෙන ආයතන මෙන්ම මොවුන් ද ණයලාභීයාගේ ධාරිතාව ගැන හෝ ණය ගන්නා වූ ව්‍යාපාරයේ තිරසාර බව ගැන හෝ සෙවීමට දක්වන උනන්දුවට වඩා උනන්දු වන්නේ ණය ඉතා විශාල ලෙස ප්‍රජාව වෙත ලබා දී ඉතා ඉක්මනින් එම ණය මුදල එහි පොලියත් සමඟ නොඅඩුව අය කරගනිමින් තම ව්‍යාපාරයේ ලාභ මට්ටම නංවා ගැනීමයි. එවිට සිදුවන්නේ සුළු මූල්‍ය ආයතනයක මූලික අභිප්‍රාය වූ දිළිඳු ප්‍රජාවගේ ජීවන තත්ත්වය නංවන සේ ඔවුන්ගේ ජීවන මාර්ග නංවාලීමේ අරමුණින් ඉඳුරාම බැහැර වීම පමණක් නොව ගෝලීය ආර්ථික යාන්ත්‍රණයේ තවත් දැති රෝදයක් වෙමින් තව තවත් දුප්පතුන් සුරා කමින් නව මාදිලියේ අන්තර්ජාතික ගිනි පොලීකරුවන් ලෙස ක්‍රියා කිරීමයි.දුප්පතුන්ට නැගී සිටීමට සහාය වීමකට වඩා දිළිඳු ණයලාභීන් තව තවත් ණය චක්‍රයට ගොදුරු වී දිගුකාලීන පැවතෙන ණයගැති භාවයකට ඇද දැමීම මින් සිදු වේ. මෙවැනි සංවිධාන රටේ ජනතාවගේ සංවර්ධනයට දිගුකාලීනව අහිතකර වේ. දේශීය මූල්‍ය සේවාවේ නිරත ආයතනයන් අතර සමූපකාර ව්‍යුහයක් සහිත ආයතන ශ්‍රී ලංකාවේ පවතී. එවැනි ඒවා සමූපකාර අණපනත් මත ක්‍රියාත්මක වන අතර දැඩි නීති රීති පදනමකින් ක්‍රියාත්මක කරනු ලැබේ. ඒවායේ ප්‍රජා සහභාගිත්වය දුර්වල වීම හා නිලධාරි බලය ඉස්මතු වීම නිසා දුප්පතුන්ට සැලසෙන සේවා සීමා වේ. අවශ්‍ය විටෙක ණය මුදලක් ලබාදීමේ ව්‍යුක්ත සේවාවකට පමණක් මෙම ආයතනවල සේවය සීමා වී ඇත.එම සංවිධානයන් අතර බොහොමයක් ජනතාවගේ දිවි පෙවෙත සමඟ මනා සබඳියාවක් පවත්වා නොගනී. එම ආයතන සාමාජිකයන්ට මුදල් වෙළෙඳාම් කර ලාභයන් ඉපයීමේ වාණිජ උත්සාහයක යෙදී ඇති අතර ජනතා සහභාගිත්වය ඉතා දුර්වල වේ. එය ක්‍රියාත්මක වීමේදී නීති රීතිවලට යටත් වීමත් බලවත් කණ්ඩායම් අතර ආයතන බලය ස්ථාන ගතවීමත් සමූපකාර පදනමක් සහිත සුළු මූල්‍ය ආයතනයන්හි පවත්නා දුබලතාවන් වේ. සමූපකාර ණය දෙන ආයතන ඉහළ ගුණාත්මක භාවය ඇතිකර ගැනීමට නම් යහ පාලන මූලධර්ම භාවිතාවට ගත යුතුය. සාමාජිකයන් වෙත ලාභ බෙදීම සිදුකළ යුතුය. සාමාජිකයන්ගේ සහභාගිත්වයෙන් සමාජ විගණන ක්‍රියාවලියට අවස්ථා සලසා ගත යුතුය. සමාජ කාර්ය සාධන මැනුම් ක්‍රමය භාවිත කිරීම තුළ මූල්‍ය ආයතනයේ මෙහෙවර තුළ අන්තර්ගතව ඇති සමාජ කාර්යයන් කොතෙක් දුරට සාධනය වී ඇත්ද යන්න ඇගයුමකට ලක්කළ යුතුය.ශ්‍රී ලංකා මහ බැංකුවේ මුදල් පනත යටතේ ලියාපදිංචි විවිධ බැංකු ආයතනයන් විසින් කරනු ලබන ක්ෂුද්‍ර මූල්‍ය සේවාවේ පවතින විශාල අඩුපාඩු වන්නේ ඒවායේ ජන සහභාගිත්වය ඉතා අල්ප වීමයි. ජනතාව වෙත බැංකු නිලධාරීන් විසින් කරනු ලබන මුදල් වෙළෙඳාමක මුහුණුවරින් මෙම මූල්‍ය සේවාව සිදු කරනු ලබන අතර ණය ප්‍රතිපත්ති පිළිබඳව තීරණ ගැනීමට ඔවුන්ට අයිතියක් නැත. එමෙන්ම ණය දීමෙන් ලබන ලාභයට අල්පමාත්‍ර හිමිකමක් ණයලාභියාට නොමැති අතර එය මූල්‍ය ආයතනයේ ලාභයට එකතු වේ. බොහෝ බැංකු ආයතන විසින් දෙනු ලබන සුළු ණය සඳහා ආදායම් බදු ගෙවන්නන් රාජ්‍ය සේවකයන් වැනි විශේෂිත ඇපකර තැබීමට සිදු වී ඇත. එම ණය ක්‍රියාවලිය ප්‍රජාවගේ ස්ව ශක්තිය මෙන්ම සමූහ ශක්තිය එකවර නැංවීමටත් බල නොපායි. සාමාජිකයා, ආයතනයට ලාභ උපයන උපකරණයක් පමණක් වේ. ලාභය සාමාජිකයන්ට හිමි නොවේ. සාමාජිකයන්ගේ අවශ්‍යතාවය මත සේවා සලසන මූල්‍ය ආයතනයන් ශ්‍රී ලංකාවේ ඇත්තේ දෙක තුනක් පමණි.ගම් මට්ටමින් ක්‍රියාත්මක වන කුඩා සාමාජික සංඛ්‍යාවක් ආවරණය කරනු ලබන බොහෝ සුළු මූල්‍ය ආයතනයන්ට ස්වයං පැවැත්මක් සහිත තත්ත්වයක් නැත. වැඩ කරන අයට ප්‍රමාණවත් ගෙවීමක් සහිතව ආයතනයන් නඩත්තු කරගෙන යමින් සාමාජිකයන්ට අවශ්‍ය සේවා සැලසීමට තරම් ප්‍රමාණවත් ආර්ථිකභාවයක් ඒවාට නැත. එවැනි ආයතනවල කාර්ය මණ්ඩලයට තම සේවාවන් ස්වේච්ඡා පදනමින් කිරීමට සිදු වී ඇත. එවැනි අවස්ථාවල ඔවුන් අතින් මූල්‍ය අක්‍රමිකතා සිදුවීම වළකාලිය නොහැකිය. එවැනි ආයතනයන් විධිමත් මූල්‍ය ආයතන විසින් සැපරිය යුතු මූල්‍ය කළමනාකරණයන්ට අවශ්‍ය මූලික කාර්යයන් සැපරීමට අපොහොසත් වේ. කලට වේලාවට ණය ලබාදීම, නිසි ලෙස ණය අයකර ගැනීම, නියමිත ගිණුම් පැවැත්වීම, විගණන කටයුතු කිරීම, එම වාර්තා සාමාජිකයන් අතට පත්කිරීම, ණය තක්සේරුව, ණයලාභීන්ට අවශ්‍ය උපදේශනය, කළමනාකාරිත්ව පුහුණු ලබාදීම ඔවුන්ගේ ධාරිතාව හා තාක්ෂණ සේවා ලබාදීම ආයතනික මට්ටමින් පැවැත්විය යුතු රැස්වීම් පැවැත්වීම වැනි බොහෝ ;ද් නිසි ලෙස ඉටු නොවේ.විගණනය, විමර්ශනය, මාර්ගෝපදේශ පමණක් නොව එදිනෙදා කටයුතු ද කලට වේලාවට ඉටු නොකිරීම නිසා සුළු මූල්‍ය සේවා ධාරාව මුළුමනින්ම බිඳ වැටීම සිදු වේ. මේ නිසා සුළු මූල්‍ය ආයතන වෙතින් සාමාජිකයා වෙත ලබාදිය යුතු සේවා ද ඔහු අපේක්ෂා කරන ආර්ථික, සාමාජිය වර්ධනය ද අත්පත් කර ගැනීමට නොහැකි වේ.බොහෝ සුළු මූල්‍ය ආයතන විසින් අඩු වැඩි ලෙස සිදු කරනු ලබන වැරැදි වන්නේ දූෂණ, අක්‍රමිකතා හා මුදල් වංචාවන්ය. ඒවා මූල්‍ය ආයතනයන්හි සේවයේ නියැලී සිටින සේවකයන් විසින් තනි තනිව මෙන්ම පාලක මණ්ඩල විසින් ද කරනු ලබන වැරැදි ලෙස හඳුනාගැනීමට හැකි වී ඇත. මූල්‍ය කළමනාකරණය පිළිබඳ නිසා විනය හා උසස් කළමනාකරණයක තිබිය යුතු ගුණාංගවලින් නිලධාරීන් මෙන්ම පාලක මණ්ඩල ඈත්වීම එයට හේතුව වී ඇත. ඊට බලපෑ එක් සුවිශේෂ හේතුවක් ලෙස සාමාජික ප්‍රජාව වෙත මානවවාදී ගුණයෙන් පිරි සබඳතා සහිත කටයුතු කිරීමට අවශ්‍ය හැඟීම් සියලුම පාර්ශවයන් තුළ වර්ධනය නොවී තිබීම මෙහිලා ඉස්මතු කර පෙන්විය හැකිය.සුළු මූල්‍ය කරණයේ යෙදී ඇති බොහෝ ආයතන විසින් කරනු ලබන වැරැද්දක් වන්නේ ණය ලබාදීමට පෙර එම ණය පිළිබඳ නිසි තක්සේරුවක් නැතිව, ණයලාභියා පිළිබඳ අවබෝධයක් ලබා නොගෙන, ණය ලබාදී, එම ණය ඉතා ඉක්මනින් අයකර, තම ලාභය රැස්කර ගැනීමට උත්සාහ කිරීමයි. මෙහිදී ණය විනයට බලපාන නීති රීති උල්ලංඝනය වීම පමණක් නොව, ණයලාභියා මහත් පීඩාවකට පත්වීම සිදු වේ. ව්‍යාපාරයේ වර්ධනය මෙන්ම ව්‍යවසායකයාගේ වර්ධනය ද ඇනහිටීම සිදු වේ. මෙවැනි ණය ආයතනවල පවතින ඉහත සඳහන් කළමනාකරණ දුබලතා නිසා සිදුවන විශේෂ ගැටලුවක් වන්නේ එක් අතකින් ණය කල්පසුවීමයි. අනෙක් අතින් ණයලාභියා අධෛර්යමත් වී පසුබෑමයි. ශ්‍රී ලංකාවේ සුළු මූල්‍යකරණයේ යෙදී ඇති ආයතන එකක් හෝ දෙකක් හැරුණු විට එම අවදානම් ණය ප්‍රතිශතය 5% වඩා වැඩි මට්ටමක පැවැතීමටත් ඉතා ඉහළ කල් පසු වූ ණය ප්‍රතිශතයක් බොහෝ සුළු මූල්‍ය ආයතන සතුව පැවතීමත් සිදුවන්නේ ඉහත දුබලතා නිසාය. ආයතනය විසින් උපයන ලාභ ඉලක්ක පවුල් වෙත බෙදාදීමක් වාණිජ පදනමකින් යුත් මූල්‍ය ආයතන වලින් අපේක්ෂා කළ නොහැක. එහෙත් ප්‍රජා මූල පදනමක් සහිත ඇතැම් සමූපකාර ණය දෙන සමිති වලින් පවා සාමාජිකයන්ට ලාභ බෙදාදීම සිදුවන්නේ කලාතුරකිනි.සාර්ථක සුළු මූල්‍ය සේවාවක් යම් ආයතනයක් විසින් පවත්වාගෙන යනු ලබන්නේ නම් ඉහළ ප්‍රජා සහභාගිත්වයක් මෙන්ම අඛණ්ඩ ප්‍රජා අධ්‍යාපනයක් හා සහභාගිත්ව සැලසුම් ක්‍රියාවලියක් තුළ ගොඩනැඟුණු සජීවීකරණ ක්‍රියාවලියක් ද උසස් ණය කළමනාකරණයක් සඳහා අවශ්‍ය මූලික මූලධර්ම සමඟම ණයලාභියා ඉහළ ණය සංස්කෘතියක් වෙත ළඟාවීමක් සිදුවිය යුතුය. ණයලාභියාගේ ව්‍යවසායකත්ව කළමනාකරණ ධාරිතාවේ වර්ධනය පමණට ඔහුගේ ව්‍යාපාරයේ වර්ධනයත් ව්‍යාපාරයේ වර්ධනය පමණට සුළු මූල්‍ය සේවාවකින් සාමාජිකයා අපේක්ෂා කරන ප්‍රතිඵල අත්පත් කරගැනීමට හැකි වේ. සාර්ථක සුළු ණය ක්‍රමයක් තුළ ණයලාභියාගේ ආදායම ඉහළ නැංවීමක් ද ඒ සමඟම රටේ සාර්ව ආර්ථිකයට ඒ මඟින් දිය හැකි දායකත්වය වර්ධනය වීමක් ද එක විට සිදු වේ. සාර්ථක සුළු ණය ක්‍රියාවලියක් ඉලක්ක පවුල්වල ආදායම් වැඩි කිරීමත් සමඟම විරැකියාව මැඩලීමටත් වැඩි වැඩියෙන් රැකියා අවස්ථා සැපයීමටත් සානුබල සපයයි. ගැමි දිවි පෙවෙත සරු කිරීමත් විවිධ නිෂ්පාදන හා සේවා අංශය වර්ධනයත් දිළිදු ප්‍රජාවගේ ජීවන ගුණය හා ජීවන තත්ත්වය නංවාලීමට එය මහෝපකාරී වේ. ඒ සියල්ලට වඩා යැපුම් මානසිකත්වය නිසා දිළිඳු ප්‍රජාව තුළ ඇති පරායත්තතා සහ ලක්ෂණය බිඳ හෙළීමටත් ස්ව ශක්තිය, ආත්ම විශ්වාසය හා ආත්ම අභිමානය ඔවුන්ගේ සිත් සතන් තුළ ජනිත කිරීමටත් ඒ මඟින් හැකි වේ. එය රටක මානව සම්පත් වර්ධනයට ඉමහත් සේ ඉවහල් වන කාර්යබද්ධ අධ්‍යාපන ක්‍රියාවලියක් බවට පත් වේ.මෙවැනි සාර්ථක සුළු මූල්‍ය සේවාවක් පවත්වා ගැනීමට හැකි වන්නේ සුවිශේෂ සාධක කිහිපයක් සපුරාවුවහොත් පමණි. එම සාධකයන් පහත සඳහන් පරිදි සංක්ෂිප්තව දැක්විය හැක.1. අඩු ආදායම්ලාභීන් සුවිශේෂිත මැනුමක් මඟින් වෙන්කොට හඳුනා ගැනීමත් ඔවුන් සඳහා සුළු මූල්‍ය සේවාව නිශ්චිතව ළඟා කිරීමට ඇප කැපවීම.2. රජය මැදිහත් වී අරඹා ඇති සමෘද්ධි බැංකු හා තරුණ සේවා ණය වැඩසටහන් ද සෙසු රාජ්‍ය මූල්‍ය ආයතනවල ද මූල්‍ය සේවා ක්‍රියාත්මක කිරීමේදී ප්‍රජා සහභාගිත්වය ලබාගැනීමට ඉහළ ප්‍රමුඛත්වයක් දීම සියලුම මූල්‍ය ආයතනවල කටයුතු යහපාලන මූලධර්ම වන විවෘත භාවය, ප්‍රජාතන්ත්‍රී බව, සර්ව සාධාරණත්ව, ඵලදායිතාව හා කාර්යක්ෂමතාව රැකෙන ලෙස ක්‍රියාවට නැංවීම.3. විධිමත් සහභාගිත්ව සැලසුම් ක්‍රියාවලියක් භාවිත කිරීම හා ඉහළ නියාමන හා ඇගයුම් ක්‍රමයක් භාවිතාවට ගත හැකි සේ ආයතන ව්‍යුහය සංවිධාන ගත කිරීම.4. වගකීම හා වගකීම් දැරීම සාමාජිකයන් අතර සම සේ බෙදා හැරීමට පියවර ගැනීම. ඉදිරි තිරසරභාවය රැකෙන සේ ඉදිරි ක්‍රියාකාරී සැලසුම් සැකසීම හා දූරදර්ශීව කටයුතු කිරීමට අවශ්‍ය නිපුණතා සෑම මට්ටමක පාර්ශවකරුවන්ට ලබාදීම.5. ප්‍රායෝගිකව මතු වන විවිධ බාධක ජයගත හැකි සේ උචිත පරිදි නම්‍යශීලී භාවය ආයතන තුළ පවත්වාගෙන යාම.6. දැඩි ලාභ සංකල්පය වෙනුවට සාමාජිකයන්ගේ අභිවෘද්ධිය පෙරටු කරගත් මානවවාදී ගුණයෙන් යුතු කළමනාකරණ ක්‍රමවේදයන් භාවිතාවට ගැනීම.ජේ. වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112111</link>
    <topic>අපේ ප්‍රාසාංගික කලාවේ අලුත් පියුම් පිපෙන “නෙළුම් පොකුණ”</topic>
    <author>ටෙක්ලා පද්මිණී කාරියවසම්</author>
    <content>අපට චීන රජය අලුතින්ම පිරි නැමූ ත්‍යාගය වන්නේ ”නෙළුම් පොකුණ මහින්ද රාජපක්‍ෂ රඟහලයි” මෙය ලෝකයේ අග්‍රගන්‍ය කලාගාර 70 අතරට ගතහැකි කලාගාරයකි. මෙහි ඉදිකිරීම් වියදම රුපියල් මිලියන 3000 ක් වේ. නෙළුම් පොකුණ ඉදිකිරීමට අවශ්‍ය අමුද්‍රව්‍ය වලින් 95% ක් ආනයනය කර ඇත්තේ චීනයෙනි. චීන ඉංජිනේරුවන්, තාක්‍ෂණ නිලධාරීන් හා කළමනාකාරිත්වයෙන් අපේ ඉංජිනේරුවන්ගේ උදව්වෙන් මේ ගොඩනැඟිල්ල ඉඳිවී ඇත. එහි උස මීටර් 29 කි.ජෝන් ද සිල්වා සමරු රඟහල, කලා භවන ජාතික කෞතුකාගාරය සෞන්දර්ය විශ්ව විද්‍යාලය අතර පිහිටි නොමෑඩ්ස් පිටියේ වර්ගමීටර් 21760 භූමි භාගයක ඉදිවී ඇත. පොළොන්නරුවේ ප්‍රකට නෙළුම් පොකුණේ ආකෘතිය ට ඉදිවූ මෙය නෙළුම් මලක හැඩය ගනී. ජලාශයක ඉදිවූවක් ලෙස දිස්වන මනරම් නෙළුම් පොකුණ මහින්ද රාජපක්‍ෂ රඟහල ශ්‍රී ලාංකේය කලාකරුවන් දුටු ජාත්‍යන්තර රංග ශාලාවක සිහිනය සැබෑ කර ඇත.ලංකාවේ මුල්ම වෘත්තීය රංග ශාලාවක සිහිනය සැබෑ වන්නේ 1870 දී කෝට්ටේ රජමල්වත්තේ ඉදිවූ ෆෝල්ස් ශාලාවෙහි. ඉන්පසු ටවර්හෝල් රඟහල ඉදිවිය. මේ මස 14 වැනිදාට ටවර්හෝල් රඟහල විවෘත වී වසර 100 පිරේ. ටවර් රඟහලට වසර සියයක් පිරීම නිමිත්තෙන් මේ 15 වැනිදා මහින්ද රාජපක්‍ෂ ජනාධිපති තුමා අතින් චීනයේ පරිත්‍යාගයක් වූ නෙළුම් පොකුණ මහින්ද රාජපක්‍ෂ රඟහල විවෘත වේ. විවෘත කිරීමේ උත්සවය සඳහා චීන නියෝජ්‍ය අගමැතිවරියක වන ෂැංන්ග් නියැංන්ග් මහත්මිය ඇතුළු විශේෂ ආරාධිත පිරිසක් ද සහභාගී වීමට නියමිතය.මේ ඉඳිකිරීම සඳහා 2005 වසරේ අගෝස්තු 30 වැනිදා ලංකාව හා චීනය අතර ගිවිසුම අස්සන් කෙරුණු අතර මෙහි නිර්මාණ කටයුතු චීන වාස්තු විද්‍යා නිර්මාණ අධ්‍යයන ආයතනයට පැවැරිණි. අවශ්‍ය තොරතුරු හා දත්ත සංස්කෘතික හා ජාතික උරුමයන් පිළිබඳ අමාත්‍යංශය මගින් ලබාදී තිබිණ. චීනයේ යැංජියැං සමාගමට නෙළුම් පොකුණේ ඉදිකිරීම් බාර වූ අතර එහි ඉදිකිරීම් 2008 මැයි මස 23 වැනිදා ආරම්භ කෙරිණි.මෙම ප්‍රාසාංග කලා රඟහල ඉදිකිරීමට මුල්‍යාධාර සැපැයීමට චීනය මුලින් ම එකඟවුවද, පසුව චීන රජයෙන් ලංකාවට පිරිනමන පරිත්‍යාගයක් ලෙස නෙළුම් පොකුණ ඉදිකිරීමට චීන රජය කැමැත්ත පලකොට තිබිණි. ඒ අනුව චීන- ලංකා ‘මිත්‍රත්වය තහවුරු කිරීමේ සංකේතය’ ලෙස “නෙළුම් පොකුණ” ශ්‍රී ලාංකික ජනතාව සතුවේ.මෙහි ප්‍රධාන ප්‍රේක්‍ෂකාගාරයේ ආසන 1288 කි. විදුලි බලයෙන් ක්‍රියාත්මක වන ප්‍රධාන වේදිකාව කොටස් 4 කින් යුතුව ඉහළට හා පහළට චලනය කළ හැකි ආකාරයට නිම වී ඇත.මෙහි එකවර ප්‍රසංග හෝ නාට්‍ය 3 ක් රඟ දැක්විය හැකිවන පරිදි ප්‍රධාන ප්‍රේක්‍ෂකාගාරයට අමතර තවත් ප්‍රේක්‍ෂකාගාර 2 ක් පවතී.ගොඩනැඟිල්ලෙහි මතුමහලයෙහි (මුදුනෙහි) ඇති විවෘත වේදිකාව හා ගොඩනැඟිල්ල පිවිසුමෙහි තරප්පු පෙළ ආශි‍්‍රතව ඇති විවෘත වේදිකාවද ප්‍රසංග සඳහා භාවිත කළ හැකි වන සේ ඉදිකොට තිබීම සුවිශේෂ ලක්‍ෂණයකි.නිර්මාණකරුවන්ට මෙන්ම ප්‍රේක්‍ෂකයන්ට ද අපූරු අත්දැකීමක් හා ආස්වාදයක් ලබාදීමට නෙළුම් පොකුණ මහින්ද රාජපක්‍ෂ රඟහල සමත්වනු ඇත. යටිතල පහසුකම් අහිමි වීම හේතුකොට ගෙන පටු කරනු ලැබූ ශ්‍රී ලාංකීය නිර්මාණකරුවන්ගේ ප්‍රාසාංගික නර්තන නාට්‍යමය දක්‍ෂතා ලෝකයට ගෙනයාමට අවශ්‍ය විශිෂ්ට අත්දැකීම් නෙළුම් පොකුණ ඔස්සේ ලබාගත හැකිවනු ඇත.ලෝකයේ අග්‍රගණ්‍ය නිර්මාණ කරුවන්ගේ සංගීතමය, නර්තන, රංගන ශ්‍රී ලාංකේය ප්‍රේක්‍ෂකයාට නෙළුම් පොකුණේ සිට අත්විඳ පී‍්‍රති ප්‍රමෝදයට පත්විය හැකි වනු ඇත. ප්‍රධාන ප්‍රේක්‍ෂකාගාරයට අමතරව විශේෂ හා ආරාධිත අමුත්තන් සඳහා පේ‍්‍රක්‍ෂකාගාරයක් වේ.ප්‍රධාන වේදිකාව මීටර් 30 ක් පළලය. ගැඹුර මීටර් 23 කි. වර්ග ප්‍රමාණය වර්ග මීටර් 690 කි.එහි මීටර් 30 දිගින් යුත් මීටර් 2 1/2 පළල වූ කොටස් 3 ක් හයිඩ්‍රොලික් සිස්ටම් භාවිත කරමින් අඩි 8 1/2 ගැඹුරට හා අඩි 8 1/2 ඉහළට එසැවීමට හැකිසේ සකසා ඇත.සුවිශේෂ ආලෝක පාලන පද්ධතියක් භාවිත කරමින් විදුලි බුබුළු 500 ක් මඟින් ප්‍රධාන වේදිකාව ආලෝකවත් කරයි.ඉතා විශිෂ්ට තාක්‍ෂණයක් භාවිත කර තිබීම හේතු කොටගෙන ප්‍රේක්‍ෂකයාට උපරිම රසාස්වාදය ලබාදීමට නිර්මාණ කරුවන්ට අවස්ථාව සැලැසේ.ඇම්පියර් 50 – 200 පරාසයේ මයික්‍රොපෝන 18 මෙහිදි භාවිත වන අතර ක්‍රාෆ් ර්ඩ් - 4 හා ර්ඩ් - 3 ශබ්ද තාක්‍ෂණය මේ සඳහා යොදාගෙන ඇත.ජැක්සන් ඇන්තනී රංගන ශිල්පියාගේ අදහස අනුව නම් “සිඩ්නි ඔපෙරා හවුස් එකටත් ලන්ඩන් පැලස් තියටර් එකටත් වඩා දියුණු තාක්‍ෂණය නෙළුම් පොකුණේ භාවිත වේ.” ජයන්ත චන්ද්‍රසිරි නිර්මාණවේදියාට අනුව නම් නෙළුම් පොකුණේ ශ්‍රවණ සන්නිවේදනය (ශ්‍රවණචාර) සමානව පැතිරී යයි. මෙහි රංග ධරයන්ට වේශ නිරූපණාගාර හා විවේකාගාර 38 ක් ඇති අතර එතැන සිට ප්‍රධාන වේදිකාව නැරඹීමේ හැකියාව රංගන ශිල්පීන්ට ඇත.නෙළුම් පොකුණේ විශේෂත්වය වන්නේ ආබාධිත ප්‍රේක්‍ෂකයින් සඳහා විශේෂ පිවිසුම් මාර්ගයක් ද සහිතව ඉදිකර තිබීමයි. වාහන 600 පමණ නැවැතිය හැකි රථ ගාල 3 කින් සමන්විත “නෙළුම් පොකුණ” ජාත්‍යන්තර රඟ ශාලාවක සිහිනය අපට සැබෑ කර දී ඇත.රංගන ශිල්පීන්ට මෙන්ම ප්‍රේක්‍ෂකයාට ද අපූරු අත්දැකීම් ලබාදෙන නෙළුම් පොකුණේ දී 15 වැනිදා ජයන්ත චන්ද්‍රසිරිගේ අධ්‍යක්‍ෂණයෙන්, චන්න විජේවර්ධනගේ නර්තනයෙන්, රෝහණ වීරසිංහගේ සංගීතයෙන් හැඩ වූ ප්‍රසංගයක් කරළියට ඒමත් සමඟම දහදිය පෙරමින් දර්ශන තල වෙනස් කිරීමට ගත කළ කාලය ද දහදිය පෙරමින් නාට්‍ය නැරැඹූ අවධිය ද වේදිකාවක් නොමැතිව සුවිසල් නිර්මාණ කඩදාසි ගොනු අතර සිර කළ කාලය ද නිමාවනු ඇත.විදුලියෙන් ක්‍රියාත්මක වන වේදිකාවක වායු සමනය කළ ප්‍රේක්‍ෂකාගාරයක විශිෂ්ට ශබ්ද තාක්‍ෂණයෙන් ආලෝක කිරණයෙන් යුත් රඟහලක සිහිනය සැබෑ වී ඇත.එම සිහිනය ඉදිරියට රැගෙන යාමට “නෙළුම් පොකුණ” හි පරිපාලන හා කළමනාකරණ කටයුතු මේ වන විට පැවැරී ඇත්තේ නාවික හමුදාවේ හා යුද හමුදා නිලධාරීන් පිරිසක් මතය. එහිදී ප්‍රධාන ඉංජිනේරුවරයා ලෙස කමාන්ඩර් ආර්. ඩී. ඒ. කේ. රණසිංහ, රඟහල බාර නිලධාරි ප්‍රධාන විධායක ලෙස කර්නල් සෙනරත් නිවුන්හැල්ල ද නෙළුම් පොකුණෙ අධ්‍යක්‍ෂ ලෙස ලුතිනන් කර්නල් කුමාර පීරිස් යන නිලධාරිහු කටයුතු කරති.මේ මස 15 වැනිදා සවස 6.00 ට “නෙළුම් පොකුණේ” වේදිකාවේ තිර හැරෙද්දී ශ්‍රී ලාංකේය ප්‍රාසාංග වේදිකාවට ද නව මානයක් දැකිය හැකි වනු ඇත.ටෙක්ලා පද්මිණී කාරියවසම්ඡායාරූපය සුදත් නිශාන්තනෙළුම් පොකුණ මහින්ද රාජපක්ෂ ජාතික කලා රඟහල ලබන බ්‍රහස්පතින්දා (15) විවෘත කිරීමට නියමිතය. මහල් හතකින් සමන්විත මේ අභිනව කලා රඟහල කලා ක්ෂේත්‍රයේ ඉදිරි දැක්ම වෙනුවෙන් රුපියල් කෝටි තුන්සියයක වියදමින් චීන රජයෙන් ලංකාවට ලැබුණු පරිත්‍යාගයකින් ඉදි වූවකි. ලංකාව ආසියාවේ ආශ්චර්යය කරා යන ගමන් මඟේ වැදගත් සන්ධිස්ථානයක් වන මේ නෙළුම් පොකුණ මහින්ද රාජපක්ෂ කලා රඟහල පිළිබඳ ප්‍රවීණ කලාකරුවන් පළ කළ අදහස් මෙසේ ය.- නිශ්ශංක දිද්දෙණියනෙළුම් පොකුණ මහින්ද රාජපක්ෂ රඟහල වඩාත් ගැළපෙන්නේ ඔපෙරා හවුස් එකක් විදියට කියලයි මට හිතෙන්නෙ. සියලු තාක්ෂණික අංගෝපාංගයන්ගෙන් සමන්විත මෙවන් රඟහලක් අප ප්‍රාසාංගික කලාවේ අභිවර්ධන ගමන්මඟේ කඩඉමක් සේ ගත හැකියි. මෙය පෙරදිග ගීත නාට්‍ය ශෛලිය වර්ධනය කරගැනීම සඳහා උත්තේජනයක්, පිටුබලයක් සපයනු නොඅනුමානයි. නෙළුම් පොකුණ රඟහල දැවැන්ත සංදර්ශන, ගීත නාටක වැනි දේ සඳහා වඩාත් උචිතයි.මෙහි දැනට පෙන්නුම් කරන යම් යම් ගැටලු තිබෙනවා. වේදිකා නාට්‍ය දැක්මක් වැනි කාර්යයකදී නිර්මාණකරුවාට දරාගත නොහැකි මුදලක් ඒ සඳහා අය කිරීම එක් උදාහරණයක්. ලංකාවේ නාට්‍ය කලාව එවැනි සුපිරි මට්ටමකට තවම වර්ධනය වී නැහැ. නාට්‍ය වැනි සජීවි අත්දැකීමක් වින්දනය කරගත හැකි මට්ටමේ පේ‍්‍රක්ෂකයා හා නළු නිළියන් සමීප වේදිකාවක් මෙහි ගොඩනැඟී ඇත්දැයි මට ගැටලුවක් තියෙනවා. කලාකරුවාට සමීප හා මේ රටේ සන්දර්භයට ගැළපෙන සේ මේ රඟහල ඉදිවූවා නම් වඩාත් හොඳයි. මේ රඟහලට ඇතුළත් වන පරිදි පුස්තකාලයක් ගොඩනැංවීමේ වැදගත්කම පිළිබඳවත් අවධානය යොමු විය යුතුයි.ඒ කෙසේ වුවත් මෙවැනි නව ප්‍රවේශ මඟින් කලාවේ සිදුවන සාධනීය ප්‍රවණතා අපේ ඇගැයීමට ලක් වෙනවා.- ජයන්ත චන්ද්‍රසිරිලංකාවේ අපි හැමෝම දන්න සංවිධිත රඟහල ලෙස හඳුන්වන්න පුළුවන් වෙන්නේ ටවර් හෝල් රඟහල. ටවර් හෝල් ආරම්භ වෙලා අවුරුදු 100 පිරිලා ඊට පසු දින අති දැවැන්ත වෘත්තීය රංග ශාලාවක් ලංකාවට හිමිවීම අපි ලැබු භාග්‍යයක්. මෙය ප්‍රාසාංගික කලා රඟහලක්. මේ රඟහල විවිධ ආකෘති අත්හදා බලන්න ලැබෙන අවස්ථාවක්. මෙහි එළිමහන් රංග පීඨයක් තිබෙනවා. නාට්‍ය නිර්මාණකරුවන්ට මෙය මහඟු අවස්ථාවක්.මෙහි නාට්‍ය නිෂ්පාදනයක් සඳහා දැරිය යුතු පිරිවැය අධික වුවත්, එවැනි දේ දරාගෙන දැවැන්ත නාට්‍ය නිෂ්පාදන සඳහා යාමේ අවශ්‍යතාව මේ වන විට අපේ රටේ ඇති වී තිබෙනවා. එවැනි දැවැන්ත නාට්‍ය නිෂ්පාදන කිරීම සඳහා අවැසි ශක්තිය, නිර්මාණ කෞශල්‍යය සහිත අය අපට ඉන්නවා. මේ මඟින් අලුත් නාට්‍ය කලාපයක් බිහි වෙතියි සිතෙනවා.-ජයලත් මනෝරත්නනෙළුම් පොකුණ මහින්ද රාජපක්ෂ රඟහල කලා ක්ෂේත්‍රයේ නව සන්ධිස්ථානයක් සනිටුහන් කරන්නක්. එය අන්තර්ජාතික වශයෙන් ලාංකේය කලා ක්ෂේත්‍රයට වටිනාකමක් එක් කළා. ඔපෙරා, සංද්වනි, කැන්ටාටා වැනි දැවැන්ත කලා නිර්මාණ විශාල පේ‍්‍රක්ෂකයන් පිරිසක් ඉදිරියේ මෙතෙක් පෙන්වීමට අපට ස්ථානයක් තිබුණේ නැහැ. ඒ නිසා විශ්ව කලා නිර්මාණ අපේ ජනතාව වෙත ප්‍රවේශ කිරීමේ මාර්ගය මේ මඟින් විවර වුණා.ලංකාව වැනි රටක මේ වැනි විශාල රඟහලක් තිබීම අපට ආඩම්බරයක්. මේ රඟහල ඇතුළත පරිශ්‍රයට යාමේ අවස්ථාව මට හිමිවුණු නිසා, මම එහි පවතින ආශ්චර්යය දැක්කා. ඒක හරියට සිඩ්නි ඔපෙරා හවුස් වගේ. මේ රඟහලෙන් නිසි ප්‍රයෝජන ගත හැක්කේ විශාල සංදර්ශන වගේ දේ සඳහා. වේදිකා නාට්‍ය වගේ ක්ෂේත්‍රයකදී වඩාත් මෙය ප්‍රයෝජනවත් වන්නේ මෙහි කුඩා ප්‍රමාණයේ රඟහලකුත් තිබුණානම් තමයි. ඒ අඩුපාඩුවත් හදාගන්න පුළුවන් නම් මෙහි අගය කියා නිම කරන්න බැහැ.එවිට අපේ දේශීය නිර්මාණකරුවන්ට මේ රඟහලින් නිසි ප්‍රයෝජන ගත හැකි වේවි.මේ වැනි තාක්ෂණික උපකරණවලින් සමන්විත ඉහළ ගණයේ පහසුකම්වලින් යුත් රඟහලක් අපේ රටට ලැබීම අපේ වාසනාවක්.- මහාචාර්ය පැට්‍රික් රත්නායකආසියාතික ලෝකයේ ලලිත කලාවන්ට තෝතැන්නක් වූ ශ්‍රී ලාංකේය ජාතික උරුමයන් අද අනභිභවනිය ගෞරවයට පාත්‍ර වී තිබෙනවා. එහෙත් නූතන කලාවේ නානාවිධ ප්‍රවණතා, ශෛලීන් දැකිය හැකි වුවත් ඒ කලා මාධ්‍යයන් රසිකයන් වෙත පැමිණවීමේ පහසුකම්වල ඌනතාවය අගනුවර සිට ඈත ගම් දනව් දක්වා පැවැතෙනවා. අද්‍යතන යුගයේ අංග සම්පූර්ණ කලාගාර අධි තාක්ෂණික නාට්‍ය, නෘත්‍ය ශාලා අත්‍යාවශ්‍ය වූ මොහොතක නෙළුම් පොකුණ රඟහල විවෘත වීම කලා හිතකාමී අපගේ භාග්‍යයක්.මෙබඳු ශාලාවකින් සමහරවිට ආරක්ෂා වන්නේ කලාකරුවන්ගේ එක් පැලැන්තියක නියෝජනයක් පමණක් විය හැකියි. ඒ නිසා මේ ශාලාවට සමගාමීව ගැමි ජන කලාවන්ගේ උද්දීප්තිය උදෙසා අඩු වියදමකින් සපයාගත හැකි කලාගාර හා නාට්‍ය ශාලා අගනුවර සමාජයේ බිහිවීම ද අපේක්ෂා කළ යුතුය.- ජය ශ්‍රී චන්ද්‍රජිත්ඕනෑම රටකට ජාතික රඟහලක් තිබීම වැදගත්. ඒ අර්ථයෙන් ගත්තම නෙළුම් පොකුණ රඟහල ලංකාවේ කලා ක්ෂේත්‍රයට ලැබුණු ජාතික සම්පතක්. එහෙත් මෙය නාට්‍ය කලා ක්ෂේත්‍රය වෙනුවෙන් උපයෝගී කොටගත හැකි ද කියන ගැටලුව මට තිබෙනවා. වේදිකා නාට්‍ය නිර්මාණකරුවන්ට මේ රඟහලෙන් ගන්න පුළුවන් උදව් ගැන මට සැක සහිතයි.සාමාන්‍ය පේ‍්‍රක්ෂකයන්ට නැරැඹීමට හැකි වන පරිද්දෙන් සාමාන්‍ය මිල ගණනකින් ප්‍රවේශ පත්‍ර නිකුත් කිරීමේ අවකාශයක්, එහි පවතින මිල ගණන් අනුව නියම කිරීමට බැහැ. ඒ වගේම අපට දැනගැනීමට ලැබී ඇති ආකාරයට පුහුණුවීම් කටයුතු සඳහාත් අධික පිරිවැයක් නිර්මාණකරුවන්ට දැරීමට සිදු වී තිබෙනවා. ඒ නිසා මේ නව රඟහල කොතරම් සාමාන්‍ය ජනතාවට වැදගත් වේදැයි සිතා බැලිය යුතුයි.ලංකාවේ සමාජ ආර්ථික සන්දර්භයට උචිත පරිද්දෙන් මේ රඟහල ගොඩනැඟුවා නම් එය කලා ක්ෂේත්‍රයේ ප්‍රගමනයට විශාල රුකුලක් වේවි. ඒ වගේම මේ තියෙන තත්ත්වය යටතේ හෝ පුංචි රඟහලක් ඇරැඹීමට කටයුතු කරනවා නම් එය වැදගත්. කෙසේ නමුත් නවීන තාක්ෂණය ලංකාවට මෙලෙස හඳුන්වාදීම අගය කළ යුතුයි.- රාජිත දිසානායකනෙළුම් පොකුණ කලා රඟහල පිළිබඳව මා තවමත් දන්නේ පිටින් දකින හා අසන දෙය පමණයි. මට තවම ඒ රඟහල ඇතුළට යාමේ අවස්ථාව උදා වුණේ නැහැ. දැනගැනීමට ලැබෙන පරිදි එය ඉතාම දියුණු නවීන පහසුකම් සහිත අන්තර්ජාතික මට්ටමේ රඟහලක්. අන්තර්ජාතික වශයෙන් මේ වැනි දියුණු රඟහලක් ලංකාවේ ඉඳිවීම සතුටට කරුණක්.මෙවැනි දියුණු මට්ටමේ රඟහලක් ඉදිවීමේ නියමාකාර ප්‍රතිඵලය හා අර්ථය ලැබෙන්නේ ස්වතන්ත්‍ර නිර්මාණකරුවන්ට ඒ මඟින් ලබාගත හැකි ප්‍රයෝජනය පිළිබඳ සැලකිලිමත් වුවහොත් පමණයි. නමුත් මාධ්‍ය මඟින් දැනගන්නට ලැබුණු පරිදි එහි නාට්‍යයක් පෙන්වීම සඳහා දැරිය යුතු පිරිවැය ඉතා අධිකයි. එබැවින් ලංකාවේ නාට්‍යවේදීන්ට එමඟින් ලබාගත හැකි ප්‍රයෝජනය ගැන සැක සහිතයි. සාමාන්‍ය නිර්මාණකරුවන්ට හා පේ‍්‍රක්ෂකයන්ට සමීප වියහැකි වැඩපිළිවෙළක් මෙහි ඉදිරියේ හෝ ක්‍රියාත්මක වනවා නම් එය සතුටට කරුණක්.සාකච්ඡා කළේ සුමුදු චතුරාණි ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112112</link>
    <topic>‘ප්‍රාර්ථනා’ වෙන් මුහුදු ගොස් ‘ජයඉසුරු’ නිසා දිවි බේරාගත් ධීවරයන්ගේ කතාව</topic>
    <author>එම්.එච්. තේජානි</author>
    <content>සිසිල් සුළඟත් පුංචි රළ පෙළත් හැර මුහුදේ කිසිදු වෙනසක් නොවී ය. සමන්ත ඇතුළු පස් දෙනෙක් ‘ප්‍රාර්ථනා’ 1 බහුදින ධීවර යාත්‍රාවකින් ගාලු වරායෙන් මුහුදු ගියේ සැප්තැම්බර් මස දහ නව වැනිදා උදෑසන ය. දහසකුත් බලාපොරොත්තු ඇතිව ප්‍රාර්ථනා බෝට්ටුවෙන් මුහුදු ගිය සමන්ත ඇතුළු පිරිස මහ මුහුද මැද අතරමංවී මාස දෙක හමාරක් පුරා ඒ මේ අත පාවෙමින් ජීවිතයත් මරණයත් අතර සටනක යෙදෙන්නට වෙතැයි සිතුවේ නැත.ඔවුන් මහ මුහුදේ ඈතට පාවී යද්දී සමන්ත ඇතුළු ධීවරයන් පස් දෙනාගේ බිරින්දෑවරු, මවුවරු, පියවරු, දරුවෝ ඔවුන් එතැයි මඟ බලමින් ඇඟිලි ගනිමින් සිටියහ. වෙනදා ඔවුන්ගේ දුක ඇසූ, දුකට මවක මෙන් පිහිට වූ මහ මුහුදට එදා නම් ඔවුන්ගේ දුක් අඳෙීනා කිසිවක් නෑහුනා සේය. මුහුදු වෙරළේ දුව පැන සෙල්ලම් කළ දරුවෝ මහ මුහුදේ දුර ඈත පෙනෙන ඔරුවක තාත්තා එතැයි සිතා අත වැනූහ. බැරි අමාරුවෙන් උපයාගත් සියල්ල විකුණා දරු පැටවා ගේ පියා සොයා දෙන මෙන් ඉල්ලමින් බිරින්දෑවරු හිස හැරුණු අත ඇවිද්දෝ ය.‘ප්‍රාර්ථනා’ බෝට්ටුව යාන්ත්‍රික දෝෂයක් නිසා වියරු රළ පහරට හසුවී මහා මුහුදේ ඈතට ඇදෙන බව ඔවුන් දැක සිටියේ නැත.සමන්තගේ බිරිය දරු දෙදෙනා සමගඅජිත්, බිරිය හා දරු දෙදෙනා සමගනිලන්ත බිරිය සහ දරුවාරත්නසිරි සහ බිරිය ලීලාවතිගෙවී ගිය කාලය මාස දෙක හමාරක් වුව ද මුහුදේ අතරමං වූ සමන්ත ඇතුළු අනෙක් අයටත් කල්පයක් තරම් විය. ධීවරයෝ පස් දෙනාට ප්‍රමාණවත් ආහාර යාත්‍රාව තුළ නොවූ අතර ඔවුන් ගෙන ගිය සියලුම ආහාර දින දහ අටක් තුළ අවසන් වී තිබිණි. අනතුරුව යන්තම් මොළවාගත් ලිපේ මාළු පමණක් තම්බාගෙන කමින් මාස දෙකක් පමණ කාලයක් ජීවිත රැක ගත්හ. බීමට අවශ්‍ය ජලය බිඳ කුඳු නොමැති වීම නිසා අඩපණ වී බෝට්ටුවේ තැන තැන වැටී සිටියහ.හඬන්නට කඳුළු නොමැති තරම් දෑස් වියැළී ගොස් ය. දින හතළිහක් ගත වූ තැන එක්තරා රාත්‍රියක ඔවුන්ගේ යාත්‍රාව පසුකරමින් යන තවත් යාත්‍රාවකට කොඩිය වැනුව ද මහා මුහුදේ අතරමං වූ ඔවුන්ට පිහිටක් නොවී එයත් ඉදිරියට ඇදී ගියේ ය. ජීවිත බේරා ගෙන ගොඩට ඒමේ බලාපොරොත්තුව දවසින් දවස ගිලිහී යන බව ඔවුන්ට සිතිණි.ඊසාන දිග මෝසම් සුළඟත් සමඟ සමන්ත ඇතුළු පස් දෙනා සිටි ප්‍රාර්ථනා බෝට්ටුව ශ්‍රී ලංකාවේ කන්කසන්තුරේ දෙසට පාවී ගියේ ය. සැඩ සුළඟ වෙස් වළාගෙන පැමිණි ආශිර්වාදයක් බඳු විය.ඈතින් ඇදෙන නැව්, බෝට්ටු බොඳ වී පෙනුණි. බලාපොරොත්තුවක සේයාවක් යැයි සිතූ ඔවුහු ජීවිත ගලවා ගැනීමේ සටනෙහි යළිත් නියැළුණහ. දෑත් ඔසවා ගැනීමට ශරීර ශක්තිය හීන වී සිටි අජිත් තංගුස් නූලේ ආධාරයෙන් බැරල් දෙකකින් සාදාගත් බෝට්ටුවෙන් ඈත පේන බෝට්ටුවක් දෙසට පිහිනා යෑමට මහා මුහුදට පැන්නේ ය.තංගුස් නූල් කැබැල්ල බඳ වටා දවටා ගෙන පස් දෙනාගේ ම ජීවිත ගලවා ගැනීමේ අරමුණින් අජිත් මහා මුහුදේ වාරු නැති දෑත් දෙපා ඔසවා පිහිනමින් ඉදිරියට ගියේ ය. ඈත පේන බෝට්ටුවට කිලෝමීටර් 2 ක දුර පිහිනා ගිය අජිත් හඬා වැටෙමින් තමා ඇතුළු පස් දෙනෙකු පත් වී සිටින තත්ත්වය පැහැදිලි කළේ ය.ඔවුන් අසලටම පැමිණි සමහරු ඔවුන් මඟ හැර ගිය ද මාතර දෙවුන්දර ජයඉසුරු යාත්‍රාවේ ධීවරයෝ තම සහෝදර ධීවරයන්ට පිහිට වීමට ඉදිරිපත් වූහ. කිසිවෙක් නැති මහා මුහුදේ මසුන් සඳහා එකම අරගලයක් දියත් කරන ධීවරයෝ තවත් කාලය වැය කිරීමට උත්සුක නොවූහ. එහෙත් මහ මුහුදේදීත් මිනිස්කම දන්නා මිනිසුන් ද හමුවෙති. එවැනි ධීවර පිරිසක් මේ ධීවරයන් පස්දෙනාගේ ජීවිත බේරා ඔවුන්ට අවශ්‍ය සියලු දේ ලබා දී ලංකාවේ නාවුක හමුදාවට භාරදී ඇත.පසුගිය දිනක අම්බලන්ගොඩ පිහිටි එම ධීවරයන්ගේ නිවෙස් සොයා ගෙන අපි එහි ගියෙමු. මුළු ගමම මඟුල් සිරියක් ගෙන තිබිණි. ඔවුහු බොහෝ කාලයකින් සිනාසෙති. කුස පිරෙන්නට ආහාර ගනිති. විනෝද වෙති. පන්සල් දේවාල කරා ගොස් බාරහාර ඔප්පු කරති. අපි මුලින් ම ගොඩවැදුණේ ජී. රත්නසිරිගේ නිවෙසට ය. මාස දෙක හමාරකට පසුව ගොඩබිමට පැමිණි රත්නසිරිගේ නිවෙසේ බිරිය සහ දරු දැරියෝ විඳි දුක් වේදනා ගැන මෙසේ කීහ.එච්.ඩබ්ලිව්. ලීලාවතී“මගේ මහත්තයා රත්නසිරි මුහුදු ගියේ ගාල්ලෙන්. අපි ගාල්ලට ගිහින් එයාලට කතා කරන්න හැදුවා. ඒත් කතා කරන්න පුළුවන් වුණේ නැහැ. දුවගේ විවාහ මංගල්‍ය නොවැම්බර් මාසේ සූදානම් කරලයි තිබුණේ. උත්සව ශාලාව පවා සූදානම් කරලා ආරාධනා පත්‍ර මුද්‍රණය කරලයි තිබුණේ. දුවට දෑවැද්දට ලෑස්ති කරලා තිබුණ හැමදේම විකුණලා අපි භාර හාර වුණා. මම හිතුවා අන්තිමට අපේ ගේ විකුණලා හරි එයා සොයා ගන්නවා කියලයි මම හිතාගෙන හිටියේ.පාරේ ගහක් යට හරි අපිට ඉන්න පුළුවන් දරුවන්ගේ තාත්තා සොයා ගන්නවා කියලයි බාර හාර වුණේ. අපි කියන්න පුළුවන් හැම කෙනෙකුටම කිව්වා. ඒත් වැඩක් නොවූ නිසයි පන්සල් ගිහින් සෙත් ශාන්ති කළේ භාර හාර වුණේ. අපි ලක්ෂ තුනක් විතර වියදම් කළා. ආයේ නම් ;බීට්ටු රස්සාවට යවන්නේ නැහැ. පුළුවන් විදිහට ජීවත් වෙනවා.අපේ අම්මා අරගෙන දුන් රත්රන් භාණ්ඩ බැංකුවට උගස් කරලා අපි භාර හාර වුණා. අපේ තාත්තා ජීවතුන් අතර ඉන්නවා කියලා අපි විශ්වාස කළා. මට විවාහ උත්සවය ගත්ත වගේ සතුටුයි තාත්තා දැක්කාම. තාත්තට ආයේ නම් මුහුදු යන්න දෙන්නේ නැහැ. තාත්තා දකින තුරු අපි නො ඉවසිල්ලෙන් හිටියේ.දැන් අපිට මොනවා නැති වුණත් තාත්තා ඉන්නවා. බෝට්ටුව අයිති අය අපි ගැන බැලුවේ නැහැ. අපි අපේ තාත්තා හොයලා දෙන්න උදව් කරන්න කියලා එයාලා ළගට ගිහින් කිව්වා. මම ඉල්ලන්නේ මේ වගේ වගකීමක් නැතුව මුහුදු ගමන් යන අයට මේක හොඳ පාඩමක්. රත්නසිරි ගේ දියණිය පැවසුවා ය.එම්.එච්. තේජානි“මගේ මහත්තයගෙ නම නිලන්ත කුමාරගේ. එයා ගැන තොරතුරක් නොලැබී ගියාම අපි කලබල වෙලා සොයන්න පටන් ගත්තා. නාවුක, හමුදාවට ධීවර අමාත්‍යාංශයට ගියා. අපි බලාපොරොත්තු කඩකර ගන්නේ නැතුව හිටියා. ඇහෙන් දකින තුරු ඉවසිල්ලක් නැතුව හිටියේ. නොගියපු පන්සලක් දේවාලයක් සාත්තර පොළක් ඇත්තේ නැති තරම් .අපි ලක්ෂ ගණනක් වියදම් කරලා කරන්න පුළුවන් හැමදේම කළා. මට රස්සාවත් නැහැ. මගේ දරුවා පුංචියි මහත්තයාගේ තාත්තා රැකියාවක් කරනවා. තාත්තාගේ වැටුපෙන් තමයි අපි ජීවත් වුණේ. මාස දෙකකට විතර පස්සේ අපිට බෝට්ටු අයිතිකාරයා රුපියල් පන්දහසක් දුන්නා. අපි හුඟාක් ණය වුණා. භාරහාර ඔප්පු කරන්න අපි ළඟ දැන් සල්ලි නැහැ. මුහුදු රස්සාව හරිම භයානකයි. ගෙයක් හදා ගන්න ඕන නිසයි මහත්තයා මේ රස්සාවට ගියේ. වඩු කර්මාන්තය තමයි මුලින් කළේ.නදීෂා ගීතාංජලීතම ජීවිතය ගැනවත් නොසිතා තමාගේ ජීවිතයත් සගයන්ගේ ජීවිතත් රැක ගැනීමට ‘ජය ඉසුරු’ බෝට්ටුව කරා පිහිනා ගිය අජිත් ඇත්තෙන් ම මුහුදු වීරයෙකි.“රත්ගම ගමේ හැමෝම මේ සිද්ධිය ගැන එක වගේ දුක් වින්දා. දවස් හතළිස් තුනක් තිස්සේ උහුලපු ගින්දර දන්නේ අපි විතරයි. ගොඩබිම ඉන්න අය අමතත්නේ නැහැ කියලා මට බෝට්ටු හිමියා කිව්වා. ඒ වෙලාවේ මට මගේ මුළු ජීවිතේ ම එපා වුණා. මුහුදේ දියවැලට අහුවෙලා ගිහින් ඛ්යලා අපිට හිතුණා. සීනිගම දේවාලයට මගේ පුංචි ළමයි අරගෙන මම පාන්දර හතරට ගියා.“දැන් අපිට බාරහාර නිදහස් කර ගන්නවත් සල්ලි නැහැ. මේ දරුවන්ගේ පිනට මට ආයෙ මගේ ස්වාමියා දැක ගන්න ලැබුණා.අපිට වෙන මුකුත් ඕන නැහැ. මඟුල් ගෙයක් වගේ එයාලා ආ දවසේ ගමේ මිනිස්සු කිරි බත් ඉව්වා. උපන් දවසේ ඉඳලා මුහුදු ගිය අපේ මහත්තයාටත් මෙහෙම දෙයක් වුණා කිව්වාම පුදුමයි. මගේ සහෝදරියෝ අම්මලා මහත්තයාලගේ අම්මා දරුවෝ දෙන්නයි අප ගැන බැලුවා.රත්ගම ජනතාව මගේ මහත්තයා පිළිගන්න ලොකු උත්සවයක් ලෑස්ති කළා. වතුර නැතුව එයාල වේලිලා හිටියේ. දොස්තර මහත්තයා කිව්වා ඉස්පිරිතාලේ නවත්තලා බෙහෙත් කරමු කියලා.අපි වගේ ම එයාලත් දුක්විඳලා අපේ මහත්තයා දිවි බේරාගෙන පැමිණීම ගැන කියන්න වචන නැහැ.ලසිකා දිලූෂි“මගේ මහත්තයා ගාල්ලෙන් තමයි මුහුදු ගියේ. එයාගෙ නම සමන්ත. දවස් විස්සක් ගිහිනුත් මුහුදේ ඉඳලා බෝට්ටු ගොඩ බිමට එනවා කියලා හැමෝම කිව්වා. මාසයක් විතර ගත වුණා. ඒත් මගේ මහත්තයා ආවේ නැහැ. අපිට කරන්න කියලා දෙයක් තිබුණේ නැහැ. සෙත් ශාන්ති කළා. අපි හිතුවා වෙන රටකටවත් ගිහින් ඇති කියලා. අපි ගෙවල් වල උයා ගත් දේ කෑවෙ නැහැ. එයාලා මුහුදේ දුක් විඳින කොට හිතකින් බත් කටක් කන්නෙ කොහොමද? මගේ දරුවෝ දෙන්නම පුංචියි. දැනටත් අපේ අතේ රුපියලක්වත් නැහැ.”මේ නිසා අපි හුඟක් ණය වුණා. ළමයි දෙන්නත් එක්ක මම හරිම අමාරුවෙන් ජීවත් වුණේ. ලක්ෂ දෙක හමාරක් විතර මගේ මස්සිනා ණය වුණා. පොඩි එක්කෙනා මොන්ටිසෝරි යවන්න සමහර දාට බැරි වුණා. අපිට අග හිඟකම් තිබුණත් පවුලේ නෑදෑයෝ එයා සොයන්න හුඟක් වියදම් කළා. ඒත් දැන් අපිට එයා ලැබිලා තියනවා හරිම සතුටුයි. අපි වින්ද දුක් මේ ලෝකේ කවුරුත් විඳින්න නැතුව ඇති.ලීලාවතී“මගේ පුතා නෝබට් ඇතුළු කට්ටිය මුහුදු ගිහින් බෝට්ටුවේ අතරමං වෙලා දරුවෝ ටික කරදරයක් වෙලාය කියලා දැනගත්ත මොහොතේ ඉඳලා මගේ පපුව හිර වෙනවා. දරුවා ආවේ නැත්නම් හිතේ අමාරුවට ම මට මොනවා හරි වෙන්න තිබුණා. විටෙක වියරු රළ පෙළ නඟන මුහුද විටෙක නිසසලය. මහ පොළොවේ මෙන් ම මිනිස්කම හඳුනන මිනිසුන් මහ මුහුදේ දීත් අපට හමුවෙති. එවැනි ගුන යහපත්කම් ඇති මිනිසුන් නිසා සමන්ත ඇතුළු ධීවරයින් පස් දෙනාගේ ජීවත බේරා ගැනීමට හැකි විය.අම්මාවරුන් ගේ බිරින්දෑවරුන්ගේ කඳුළ නිවා දැමූ දරුවන්ගේ” පියවරු සොයා දුන් ඒ ‘ජයඉසුරු’ බෝට්ටුවේ සිටි ධීවරයන්ටත් නාවික හමුදාවටත් අපි කෘතවේදී වෙමු.සුභද්‍රා දේශප්‍රියඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112113</link>
    <topic>ත්‍රිරෝද රියැදුරුට ‘කිල්ලක්’ වූ ගැබිනිය රාලහාමි නිසා ජීවිතේ ජයගනී</topic>
    <author>අමල් යශෝමන් ජයසිංහ</author>
    <content>ඓතිහාසික සෙංකඩගල නගරය වටකොට නැඟී හාත්පස කඳු මුදුන් අලුත් දවසක අරුණෝදය කියාපාන්නා සේ රන් පැහැයෙන් බැබළිණි. නිරතුරුවම සිත ගතට දැනී යන මුදු සීත බව මුසු නල රැල්ල ද කියාපෑවේ අරුණ උදයක පණිවුඩයම ය. මේ හැමටම වඩා පෙනෙන මානයේ පිහිටි සියල් සිත් නිවනා පින්කෙත වූ දළදා මැදුරේ පහන් දසුන ද වඩාත් ඔපයෙන් බැබළිණි.මෙ දවස ඉකුත් 5 වන සඳුදා ය. වේලාව පෙරවරු 7.30 ට ළංවෙමින් තිබිණි. මහනුවර නගරයට නන්දෙසින් ඇදී ඇති මාර්ග, පටු මංමාවත් බොහෝ සෙයින් පිරී ඉතිරී තිබුණේ පාසල් කරා යන දූ පුතුන් ගෙනි. සිය රැකියාවට එක හැල්මේ දිවයන වැඩිහිටියන්ගේ ද අඩුවක් දක්නට නැත. මේ උදෑසන කොතැනත් මෙලෙසම ය. එහි හැම මුහුණකම පාහේ සිත්තම් වී තිබුණේ පිබිදුණු බැල්මකි.එහෙත්... දළදා මන්දිරයට නුදුරු පදික මාවතේ යමින් සිටි තරුණ වියේ පසු වූ කාන්තාවක් පියවර මැන යන්නා සේ යන ගමනේදී මොහොතකට නතර වූවා ය. ඇය උදෑසන රැකියාවකට යන තැනැත්තියක් යැයි කා හට වුව ද බැලූ බැල්මට පෙනේ. පැමිණි සෙමින් ගමන ද අතැර දැමූ ඕ ගැබිනි මාතාවකි.අතැති ගමන් බෑගය ද බිම අතැර දැමූ ඈ තම පිරුණු උදරයට දකුණත තබා තුනටිය පෙදෙසට වම් අත තබාගත් වනම අහස දෙස බලා මුහුණ හකුලුවා ගත්තා ය. “ආ... අ... අම්... මේ...” ඈ මුවින් සිහින් කෙඳිරිල්ලක් පිටවිණි. තමන් බිම ඇද වැටේදෝ හිතට ආ බියකින් තමන්ට වාරුවට අල්වා ගත හැකි යමක් අතේ දුරින් ඇත්දැයි බැලුවා ය. මහ මග අද්දර ගල් පඩියක් මත ඈ හිඳ ගත්තා ය. කෙඳිරිලි හඬ තවත් ඉහළ නැගිණි. දෑසින් කඳුළු රූරා හැළිණි. තමන් අසලින් යන වියපත් මවකට ඈ අතක් දිගුකළා ය.“අම්මෙ... ම..ට... හරි අමාරුයි... අම්මෙ... අනේ මං ළඟින් ඉන්ඩ අම්මෙ...”“‘උඹ කොහේද දුවේ ඉන්නෙ? මේ කොහේද යන්නෙ?” ඒ අම්මා මේ තරුණ ගැබිනියගෙන් විමසුවා ය.“මං වැඩට යන්න ආවේ... අනේ... මට අමාරුයි...”මේ ගැබිනිය වත්තම් කර අඩියක් හෝ ඉදිරියට ගෙන යනු තබා නැගිටුවන්නට වත් තරම් තමන්ට සවියක් නොමැති බව දත් වියපත් අම්මා ඇයගේ හිස අත ගාන්නට වූවා ය. මහාමාර්ගයේ වාහන හසුරුවමින් කඩිසරව රාජකාරියේ යෙදී සිටිනා පොලිස් නිලධාරියකු ගැබිනියගේ ඇස ගැටිණි.“අනේ අම්මේ... අර පොලිසියෙ මහත්තයට කියන්ඩ මට අමාරුයි කියලා” එසැණින් වියපත් අම්මා පොලිස් නිලධාරියා සමීපයට ගොස් පණිවුඩය කීවා ය. ගල් පඩියක් මත කෙඳිරි නඟමින්, පසුවන ගැබිනිය දුටු පොලිස් නිලධාරී මහතාට තමන්ගේ රාජකාරිය මොහොතකට අමතක විය.“අනේ සර්... මට හොඳට ම අමා..රු යි... සර්... මට පිහිට වෙන්න”නිලධාරියාගේ හිත උණු විණි. වචනයකින් දෙකකින් ඈ අස් වැසූ ඔහු ගමන් ගනිමින් තිබූ ත්‍රිරෝද රියක් නවතා ගැබිනිය රියට නංවා ඇයව ඉක්මනින් රෝහලට ගෙනියන්නැයි කීය.රියදුරා සිය කමිසයේ පපු පෙදෙස ඈත් මෑත් කොට ගෙළ පැලැඳි තඹ පැහැති යන්තරය (සුරය) පෙන්වා “සර්... මෙයාව මගෙ වාහනේ එක්ක යන එක මගෙ යන්තරේට හොඳ නැහැ. කිල්ලට අහුවුණොත් මාත් ඉවරයි කියා ගැබිනිය ගෙන යාම ප්‍රතික්ෂේප කළේ ය.“මොනවද මනුස්සයො ඔය කියන පිස්සු අමන කතා... මෙතැන ජීවිත දෙකක් අනතුරේ... පරක්කුව හොඳ නෑ. යන්තර පස්සෙ බලාගමු.. ඉක්මනින් ඉස්පිරිතාලෙට එක්ක යන්නැ’ යි” පොලිස් නිලධාරියා සැරෙන් කීය.යන්තරය මිරිකා අල්ලාගත් රියැදුරු කිසිත් නෑසූ නියාවෙන් අසුනේ විළිරුදාවෙන් උන් ගැබිනි කත දෙස හැරී බලා “අනේ... ඔයා බහින්ඩකො... මගෙ යන්තරේට හොඳ නෑ... බහින්ඩකෝ” යැයි ඇවිටිළි කළේ ය.“හැම කිල්ලටම වැඩිය ලොකුයි මනුස්සයො නොසැලකිල්ල” යැයි කියමින් අපහසුවෙන් රියෙන් බසිනා ගැබිනියට අතවාරු දුන් නිලධාරියා තවත් ත්‍රීවිලරයක් සෙවීය.ඒ අතරේදී රියදුරා වහා පිට වී ගියේය. මිනිස්කම නොතැකූ හේ මිත්‍යා විශ්වාස කරා හඹා ගොස් තිබිණි. දියුණු සමාජ තලයකට පිවිස නන් වැදෑරුම් ජයග්‍රහණයන් අධිෂ්ඨාන ශක්තියෙන් ජයගන්නා ලොවක එවැන්නවුන් ද අඩු නොවෙති. අපලයට යැයි කියා මුදල් ගෙවා පැලැඳි යන්තරය පසුකලෙක ගලවා බැලූ විට දක්නට ලැබී ඇත්තේ හිස් තඹ තහඩු කැබැල්ලක් පමණි. එහි වියදම දහස් ගණනිනි. මිනිස් සිතක හාස්කම් නො ඇසූවන් පුහු මිත්‍යා මතයෙහි එල්බ කපටියනට ද හසු වී පාඩු ලබති.මිනිස්කමේ නාමයෙන් රියදුරු ඇයට පිහිට වී නම් එය මහත් ඵල දෙන මහා කුසලයකි. ඉන් සුබ විපාක ද ඔහු කරා එළැඹෙනු ඇත. පුණ්‍ය කර්ම හේතු කොට මාරක දෝෂ වුව සමනය වේ.පොලිස් නිලධාරියා දෙවන වරට නැවතූ ත්‍රිරෝද රියට ගැබිනි කත නංවනු ලැබුවේ තවත් කාන්තාවකගේ ද සහායෙනි. රියට නැඟගත් ඇය ගැබිනියගේ හිස තම ඔඩොක්කුවේ තබා ඕ අස්වසන්නට වූවා ය. ඒ වනවිට ගැබිනි කත හැඳ සිටි සුදු පැහැති ගවුමේ රුධිරය ද තැවරී තිබෙනු දුටු පොලිස් නිලධාරියා රියදුරුට ළං වී “වාහනේ ප්‍රධාන ලාම්පුව නිවන්නම එපා. ඉක්මනින් රෝහලට රැගෙන යන්නැයි” රියැදුරුට හදිස්සි කළේ ය.එසැණින් ඉදිරි මාර්ග බාධකවල රාජකාරියේ නියුතු සහෝදර නිලධාරිනට දුරකථනයෙන් දන්වා සිටියේ ප්‍රධාන ලාම්පුව දල්වා එන ත්‍රිරෝද රියට රෝහලට යාමට නොපමාව මාර්ග අවහිරතා ඉවත් කරදෙන ලෙසට ය.පෙළ ගැසුණු වාහනවල නොඉවසුම් නළා හඬ ද පළාතම කලබල කරවන්නක් තරම් විය. නිලධාරියා වහා යළිත් රාජකාරියේ යෙදෙන්නට වූයේ ය.මහනුවර කොට්ඨාස මහාමාර්ග සංචාරක ඒකකයේ සේවයේ නියුතු පොලිස් සැරයන් (2829) අරුණ පෙරේරා මේ පොලිස් නිලධාරියා ය. නුවර කෙංගල්ලේ පදිංචි තිදරු පියකු වූ අරුණ පෙරේරා සැරයන්වරයා පිළිබඳව ‘සිළුමිණ’ ට අදහස් දැක්වූ එහි ස්ථානාධිපති පොලිස් පරීක්ෂක සරත් විජේසිංහ මහතා ඒ වටිනා ජීවිත දෙක වෙනුවෙන් අපේ සැරයන්වරයා සිදු කළ උතුම් මෙහෙවර පොලිස් ක්ෂේත්‍රයටම ගෞරවයක්, කීර්තියක් මෙතැන බේරුණේ ජීවිත දෙකක්” යැයි කීය.මහනුවර මහ රෝහලේ අධ්‍යක්ෂ වෛද්‍ය ඩබ්.ජී.ඒ. දිසානායක මහතා ‘සිළුමිණ’ සමඟ එක්වෙමින් මෙසේ ද කීය.“ඇතැම් මාධ්‍යවලින් සමාජය නොමඟ යවන ව්‍යාජ පුවත් මවනවා. ඇත්තෙන් ම මෙවැනි සද්කාර්යයක් රටට හෙළි කළ යුතුවා වගේ ම මාධ්‍ය හරහා සමාජයට සුබවාදී පණිවුඩ ලබාදිය යුතු වෙනවා. පොලිසියේ කාටත් ආඩම්බර විය හැකි මෙම කාර්යයේ දී පොලිස් සැරයන්වරයාගේ කැපවීම අගය කරනවා. නිලධාරියාගේ කරුණාව නිසා මවත් බිළිඳාත් දැන් නිරුපද්‍රිතව පසුවෙනවා.”කරුණ පෙරදැරිව කැපවූ මේ සැරයන්වරයාගේ නොපමා වූ පිළිසරණ හේතුවෙන් මහනුවර ගෝනපොළ අධිකාරිගම පදිංචිකාරියක වන දර්ශනී ප්‍රියංකා මාතාව මහනුවර මහ රෝහලට ඇතුළත් කර පැය කිහිපයක් තුළදී සිඟිති සුරතල් පුතකු බිහි කළා ය.“ඒ පොලිසියේ මහත්තයා මට පිහිට නොවන්නට මගේ හිතේ තිබූ හැම සිහිනයක් ම නැති වන්නට ඉඩ තිබුණා. එතුමාට ගොඩක් පින්. ෙ;දවියෙක් වගේ පිහිටට ආවේ... මමයි පුංචි මගේ පුතයි හොඳ සනීපයෙන් ඉන්නවා...” සිය සුරතල් පුතුගේ මුව සිපගත් ඒ මාතාව සතුටු කඳුළින් දෙනෙත් පුරවා සිනාසෙන්නට වූවාය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112114</link>
    <topic>හෙට විභාගයට යන ඔබට</topic>
    <author>විශ්‍රාමලත් විදුහල්පති ඩී. සී. ද සිල්වා</author>
    <content>පහේ ශිෂ්‍යත්ව විභාගයෙන් පසු පාසල් ශිෂ්‍යයන් රජයේ විභාගයකට දෙ වැනි වරට පෙනී සිටින්නේ අ.පො.ස (සා.පෙ.) විභාගයට ය. මෙය එක්තරා තීරණාත්මක අවස්ථාවක් ද වෙයි. උසස් පෙළ හදාරන්නට වරම් ලැබෙන්නේ මේ විභාගයේ ප්‍රතිඵල මතය. වෙනත් විදියකට කියනවා නම් මේ විභාගය තරග විභාගයක් නොව සාධන ප්‍රාප්තීන් දක්වන විභාගයකි. එ බැවින් තම දක්ෂතා හැකි පමණ උපරීම අයුරින් දක්වා උසස් පෙළට සුදුසුකම් ලබා ගත යුතුය.විභාගයකට යන දරුවකුට දින කිහිපයකට පෙර ප්‍රවේශ පත්‍රය ලැබේ. මෙය ලැබුණු වහාම නම නිවැරැදි දැයි බලන්න. සමහර විට ‘විතානගේ’ යන්න ‘විතාන’ පමණක් සටහන් විය හැකි ය. මේ අනුව තම උප්පැන්න සහතිකයේ තිබෙන පරිදි, නම නිවැරැදි දැයි තහවුරු කර ගන්න. කිසියම් විදියකින් නමේ වෙනසක් තිබේ නම් ප්‍රවේශ පත්‍රයේ ඒ සඳහා ඇති කොටුවේ නිවැරැදි ව ලියා ශාලාධිපති තුමාට අවසන් දින මතක් කරන්න. උප්පැන්න සහතිකය, ජාතික හැඳුනුම්පත, විභාග ප්‍රතිඵල ලේඛන සහ වෙනත් සෑම වැදගත් ලේඛනයක ම එකම අයුරින් නම සටහන් කර ගැනීම ඉතා වැදගත් දෙයකි. නැතිනම් ‘දිවුරුම්’ පෙත්සම් ඉදිරිපත් කරන්නට සිදු වේ. එ බැවින් ප්‍රවේශ පත්‍රයේ නම නිවැරැදි කර ගන්න.ඊ ළගට බලන්නට අවශ්‍ය පෙනී සිටින විභාගයේ විෂයයන් ගැන ය. ඔබ ඉල්ලා ඇති විෂයයන් නිවැරැදිව ලැබී තිබේ දැයි බලන්න. ප්‍රවේශ පත්‍රය අස්සන් කරන්න. වැඩි ශිෂ්‍ය සංඛ්‍යාවක් සිටින පාසලක නම් ප්‍රවේශ පත්‍රය කල් ඇතිව විදුහල්පති තුමා විසින් අස්සන් කොට අංශ ප්‍රධාන ගුරු මහතා ඉදිරියේ අස්සන් ගෙන නිකුත් කරනු ඇත. ඔබ විසින් එතැන දී ම අස්සන් කොට ඒ අස්සන දිගටම පාවිච්චි කළ යුතු ය. සමහර ළමයින් එක තැනක සිංහලෙනුත් තවත් තැනක ඉංගි‍්‍රසියෙනුත්, තවත් තැනක නම ලිවීමකුත් කරනු ඇත. එය නිතරම පුරුදු අස්සනක් භාවිත කළ යුතු අතර එය කැමැති පරිදි වෙනස් නො කළ යුතු ය. එහි අවාසිදායක තත්ත්වය අත් විඳින්නට වනුයේ ඉදිරියටය.කාල සටහනවිභාග කාල සටහන ඉතා වැදගත් ය. සමහර දරුවන්ට විභාග කාල සටහන අමතක වෙයි. ඒ නිසා පැහැදිලිව නැවත වරක් කඩදාසියක දිනය, වෙලාව, විෂය, ප්‍රශ්න පත්‍රය 1 හෝ 11, යනුවෙන් වෙන් කර ගෙන ලොකු අකුරෙන් ලියා පාඩම් කරන ස්ථානයේ ඉදිරියෙන් තබා ගන්න.ප්‍රවේශ පත්‍රයේ හැඳුනුම්පත් අංකය සහ නිකුත් කළ ආයතනය සටහන් කරන්න.ප්‍රවේශ පත්‍රය ප්‍රවේසම් සහිතව තබා ගන්න. සමහර දරුවන් එය පොතක් තුළ හෝ වෙන තැනක තබන අතර විභාගයට යාමට පෙර එය තැබූ තැන මතක නැතිව තැවෙති. එවිට ප්‍රවේශ පත්‍රය රහිතව විභාගයට යන්නේ ගැස්මෙන් යුතුව ය. මෙබඳු සිදුවීම් අනන්තවත් අප දැක ඇති නිසා ප්‍රවේශ පත්‍රය මතක තියෙන තැනක තබන්න.ගැටලු විසඳන්නපුනර් අධ්‍යයනය, ආදර්ශ පිළිතුරු බැලීම, පරණ ප්‍රශ්න පත්‍ර වලට උත්තර ලිවීම, කෙටි සටහන් සූදානම් කර ගැනීම වැනි කටයුතුවල නිරත වන්න. අවශ්‍ය නම් කුඩා කණ්ඩායම් එක්ව ගැටලු විසඳමින්, සාකච්ඡා පවත්වමින්, පිළිතුරු සහ ප්‍රශ්න පත්‍ර සාකච්ඡා කරමින් කාලය ගත කළාට වරදක් නැත. එහෙත් ඒ කුඩා කණ්ඩායම් වලට දක්ෂ උසස් පෙළ ශිෂ්‍යයකු හෝ විශ්ව විද්‍යාල ශිෂ්‍යයකු හෝ ගුරුවරයකුගේ මඟ පෙන්වීමක් ද ලබා ගන්නේ නම් වඩා අර්ථවත් ය.විභාගයට පෙර තම ආගම දහම අනුව ආගමික ස්ථානයකට යන්නැයි දෙමවුපියන් විසින් උනන්දු කරනු ඇත. ආගම දහම සිහි කිරීමෙන් දරුවකුට පුදුම ශක්තියක් ලැබෙනු ඇත. මා සෑම විභාගයකට ම පෙර පන්සලට ගොස් වැඳුම් පිදුම් කළ අයුරු දැනුදු මතකයට නැඟේ. ඉන් ලැබෙන්නේ අධ්‍යාත්මික සුවයෙකි.විභාගයට පෙර දිනය ඉතා වැදගත් ය. ප්‍රවේශ පත්‍රය, ජාතික හැඳුනුම්පත, නිල් හෝ කළු පෑන් , පැන්සලක්, මකන කෑල්ලක්, පාට පැන්සල් අවශ්‍ය නම් ඒවා කවකටු පෙට්ටියක්, බ්ලේඩ් එකක්, අඩිරූල් බාගයක් වැනි අත්‍යාවශ්‍ය උපකරණ කට්ටලයක් පෙට්ටියක හෝ කවරයක් තුළ සූදානම් කරන්න.‘ටිපෙක්ස්’, ‘ගණක යන්ත්‍ර’, ‘ජංගම දුරකථන’ විභාග ශාලාවට කුමන හේතුවක් නිසා හෝ රැගෙන යා යුතු නොවේ.පෑන් පැන්සල්විභාගයට පෑනක් පමණක් ගෙනෙන ඇතැම් විභාගාපේක්ෂකයන් පැන්සල, මකන කෑල්ල අමතර පෑනක් උවමනා වූ විට අනෙක් අයගෙන් ඉල්ලා දීමට සිදුවන අවස්ථා බොහෝ විට අප දැක ඇත. මා ශාලාධිපති වශයෙන් කටයුතු කරන විට මෙම උපකරණ සංචිතයක් විභාග ශාලාවේ තබා අවශ්‍ය ස්ථාන වලට යොමු කෙළේ විභාගයට එන්නේ ‘අපේ පාසල් දරුවන්’ යන සිතුවිල්ල හදවතෙහි තැන්පත් ව තිබූ බැවිනි.විභාග දින උදෙන් ම අවදි වී සූදානම් වී දෙමවුපියන් පා නමැඳ ආගම සිහිකර යා යුතු ය. විභාගයට පැය භාගයක් වත් කලින් විභාග ශාලාවට යාමට මතක තබා ගන්න. වාහන තදබදයක් ඇති ප්‍රදේශවල දරුවන් ඒ ගැන සිතා කල්වේලා ඇති ව පිටත් වන්න. විශේෂයෙන් හදිසි මාර්ග අවහිරතා හෝ වෙන යම් කරදරකාරී විටෙක ‘ත්‍රී රෝද රථයක්’ භාවිත කිරීමට අවශ්‍ය මුදලක් අත තබා ගෙන යන්න. සමහර විට එසේ පැමිණෙන දරුවන් ළඟ මුදල් නොමැති බව දැනගත් ත්‍රී රෝද පදවන්නන් මුදල් නොගෙන ම දරුවන් විභාග මධ්‍යස්ථාන වෙත ගෙනෙන අවස්ථා ද මා දැක ඇත.විභාග භූමියට ඇතුළු වූ පසු ඔබ ශාලාධිපතිට අයත් ය. ඔහුට අවනත විය යුතු ය. නීතිමය වශයෙන් විභාග පනත යටතේ විශාල බලතල රාශියක් ඔහු සතු ය.අනවශ්‍ය ලෙස ශබ්ද නඟා කෑ ගැසීම, විහිළු තහළු කිරීම වැනි දේ විභාග භූමිය තුළ නොකළ යුතු ය. එය නීතියකට වඩා ආචාරශීලී බවකි, හික්මීමක්, වැදගත්මක්, ඉගෙනුම ලැබූ පාසලේ ගෞරවයත්, තම දෙමවුපියන්ගේ වැදගත්කමත් ආරක්ෂා වන පරිදි උගතුන් සේ බුද්ධිමතුන් සේ හැසිරිය යුතු ය.නිවැරැදි විභාග ශාලාව තෝරා ගෙන ඔබේ ඩෙස්ක් එකෙහි මතුපිට බලා පුටුව බලා ඩෙස්ක් එක සමතුලිත නැත්නම් එය සකස් කරවා ගෙන වාඩි වෙන්න. සියලුම සටහන් පොත්, පෙළ පොත් කෙටි සටහන්, බැහැර කරන්න. විශේෂයෙන් මුදල් පසුම්බිය පවා මුදල් වලට පමණක් සීමා කොට තබා ගන්න.උසස් පෙළ විභාගයට ගිය ශිෂ්‍යයකුගේ වාඩි වන විට මුදල් පසුම්බිය බිමට වැටුණි. ඔහු එය ඩෙස්ක් එක උඩ තබා ගෙන උත්තර ලිවීය. පරීක්ෂකයකු හදිසියේ පැමිණ නිරීක්ෂණය කරන අතර මුදල් පසුම්බිය බැලී ය. එහි ප්‍රශ්න වලට ද අදාළ නො වන එහෙත් විෂය කරුණු සහිත කඩදාසි තීරුවක් විය. මේ ගැන වාර්තා කිරීම නිසා ඒ විෂයේ ප්‍රතිඵල නොලැබුණි. අනෙක් විෂය දෙකේ ම ඉතා ඉහළ මට්ටමේ ප්‍රතිඵල තිබුණු අතර අර අවාසනාවන්ත සිදුවීම නිසා ඒ ශිෂ්‍යයාට සරසවියට යාමට නොහැකි විය.මේ ළමයා දුෂ්කර ප්‍රදේශයකින් පැමිණි, ඉතා ආර්ථික අපහසුතා ඇති අයෙකි. ඔහුත් සමඟ ඒ දුෂ්කර පළාතෙන් පැමිණ අනෙක් ළමයා අද වෛද්‍ය වරයෙකි.මොහු අද රජයේ විධායක මට්ටමේ තනතුරක් දරන අතර බාහිර උපාධිය හදාරයි.මේ සිදුවීම මා දැක්වූයේ විභාගයකට යන දරුවකු ඉතා ආරක්ෂා සහිතව කටයුතු කළ යුතු බව පෙන්වීමට ය.විභාග අංකයඩෙස්ක් එකේ අංකය සම්පූර්ණයෙන් ම බැලිය යුතු ය. සමහර සිසුන් අවසාන අංක තුන පමණක් බලා වාඩි වෙනු ඇත. 890 ළමයකු 980 ආසනයේ වාඩි විය. 980 ළමයා පැමිණ නැත. ඒ වෙලාවේ දී නිරීක්ෂක වරිය ප්‍රවේශ පත්‍රයත්, උත්තර පත්‍රයේ අංකයත්, ඩෙස්ක් එකේ අංකයත් තුනම සැසඳීම නිසා වරද නිවැරැදි විය. මේ නිසා විභාග අංකයට අදාළ මේසයට යන්න.ඩෙස්ක් එක සොයා ගැනීමට අපහසු නම් උප ශාලාධිපති හමු වන්න. ඔහු නිවැරැදි ආසනය පෙන්වනු ඇත.විභාගය ආරම්භ කරන විට ඔබට ලැබෙන කඩදාසි වල අංකය ලියන්න. එය ඉතා වැදගත් ය. උත්තර ලියන කඩදාසි නැවීම, පොඩි කිරීම, හානිදායක ලෙස උපයෝගී කර ගැනීම විභාග ශාලාවෙන් පිටතට ගෙන යාම නොකළ යුතුය.බහු වරණ උත්තර ලිවීමක් නම් ප්‍රශ්නය කියවමින් උත්තරය දනී නම් ඒ උත්තරය වරණ අතර තිබේ නම් ලකුණු කරන්න. ඉන්පසු වඩා ලෙහෙසි ඒවා ඉක්මනටත්, අපහසු ඒවා පසුවටත් කල් තබා කාලය අවසන් වීමට පෙර පිළිතුරු සපයා නිම කරන්න.ව්‍යුහගත රචනා ප්‍රශ්න පත්‍රය ලබා ගත් පසු පිළිතුරු සැපයිය යුතු ප්‍රශ්න ගණන බලා වඩා පහසු ප්‍රශ්න තෝරා ගන්න. කාලය වෙන් කර ගන්න. සමහර විට විෂය කරුණු බහුල ලෙහෙසි ප්‍රශ්න වලට වැඩි කාලයක් ගත කොට ඉතිරි ප්‍රශ්න වලට කාලය හිඟ වීම නිසා නිසි පරිදි පිළිතුරු ලියන්නට අපහසු වෙයි. එ බැවින් කාලය බෙදා ගෙන පැහැදිලිව ලියන්න.අත් අකුරුඅත් අකුරු ගැන විශේෂයෙන් සඳහන් කළ යුතු ය. බොහෝ ළමයින්ගේ අත් අකුරු පැහැදිළි නැත. ලස්සන අත් අකුරු යනු ප්‍රමාණවත් ලෙස, අකුරට ගැළපෙන පරිදි පිල්ලම් සහිත කියවන්නට හැකි අකුරු ය. එමෙන් ම වේගයෙන් ලිවීමට හැකියාව ද අවශ්‍ය ය. පැහැදිලි ලෙස, කියවීමට හැකි පරිදි ලියන්න.විභාගයකට පිළිතුරු ලියන විට අප්‍රසන්න අත්දැකීම්, වේදනා, කලකිරීම්, තරහා මරහා, වෛර කිරීම්, වැනි බාධා සහිත අදහස් පාලනය කර ගන්නට සිදු වේ.වරක් උසස් පෙළ විභාගයට පිළිතුරු ලියන ළමයකු පළමු ප්‍රශ්න පත්‍රය දුන් විට මැදි වියේ පිරිමියකුගේ රූපයක් අඳින්නට විය. නිරීක්ෂක වරිය ශාලාධිපති කැඳවී ය.මා එහි ගිය වහාම එම ළමයා ඩෙස්ක් එකට ඔලුව තබා ගෙන හඬන්නට විය. මම ළමයා එළියට කැඳවා ගෙන ගියෙමි.‘ඇයි පුතා ලියන්නෙ නැත්තේ’‘සර්... අපේ තාත්තා නැතිවෙලා සති දෙකයි, මට පාඩම් කළාට මතකයට එන්නේ තාත්තාමයි... අපේ පවුලේ එකම දරුවා මම, තාත්තාට සල්ලි තියෙනවා, ඉඩ කඩම් තියෙනවා, යාළුවො එක්ක බීමත්කමට වැටිලා තමයි අසනීප වෙලා නැති වුණේ.’‘පුතා... දැන් ඔයාට ඒ ගැන හිතල මොනව කරන්න ද? පුළුවන් හැටියට බැරිද උත්තර ලියන්න... අද ඔහොම ගිහින් ලියල හෙට ඉඳලා පාඩම් කරල එන්න, මම හැමදාම තාත්ත කෙනෙක් හැටියට ආශිර්වාද කරනවා, උදේට විභාග ශාලාවට යන ගමන් අපි ළඟට ඇවිත් යන්න’ඒ ළමයා දිගටම විභාගයට ඇවිත් පිළිතුරු ලීවේය. නිරීක්ෂකවරුන්ට ද මා ඒ දරුවා ගැන විස්තර දැන්වූයේ සැනැසුම් ලෙසින් සැලකීමට ය.අලුත් පිටුවක්විභාගයට පිලිතුරු ලියන විට ඒ ඒ ප්‍රශ්නයට අලුත් පිටුවකින් උත්තර ලියන්න. ලියා නිම වන කඩදාසි උත්තර ලියන කඩදාසි යටින් පිළිවෙළට තබා ගන්න. ඩෙස්කුව පුරා විහිදා තබා ගැනීම නොකළ යුතු ය.පිළිතුරු ලියා කාලය අවසන් වීමට විනාඩි දහයකට පෙර උත්තර පත්‍රය අමුණන්න. කාලය දෙස බලා තව දුරටත් පිළිතුරු ලිවීමට අවශ්‍ය නම් ලියන්න. නො එසේ නම් ලියූ පිළිතුරුවල අඩුපාඩු සකස් කරන්න. පිටු ඇමිණීම හොඳින් බලන්න.කාලය අවසන් වූ පසු තම පිළිතුරු පත්‍රය මේසය මත තබා නො යන්න. නිරීක්ෂක වරිය පැමිණි පසු පුටුවෙන් නැගිට අත් දෙකෙන් පිරිනමන්න. මෙය ආචාර ධර්මයකි. පොත් පත්, ළමයින්ගේ උත්තර පත්‍ර, පැවැරුම් කිසිම විටෙක අගෞරව වන පරිදි, නොසැලකිලිමත් පරිදි, පයට පෑගෙන පරිදි නො තැබිය යුතු බව ගුරු පුහුණුවේ දී උපදෙස් දී ඇත.උපරීම අයුරින්එක් විෂයක් හෝ ප්‍රශ්න පත්‍රයක් අවසන් වූ පසු ඒ ගැන කතා කළ යුතු නැත. ඊළඟට ඇති විෂයට සූදානම් වන්න. හැකි සෑම විටක ම උපරීම අයුරින් සූදානම් වන්න.සම්පූර්ණ විභාගය අවසන් වූ පසු ‘දැන් නිදහස්’ ‘අපට කිසි වැඩක් නෑ’ යනුවෙන් නොසිතන්න. ගමන් බිමන් අඩු කරන්න. විනෝද ගමන් යනවා නම් වැඩිහිටියකු සමඟ යන්න. එවිට තම ආරක්ෂාව ඇති වෙයි.ප්‍රතිඵල එන තුරු පරිගණක පාඨමාලාවක්, හැදෑරීම හෝ වෘත්තීය පුහුණුවක් ලැබීම කළ යුතුය. තම මවුපියන්ගේ වැඩවලට උදවු විය යුතු ය. කාලය නිකරුණේ ගත කරන්නට සුදුසු නැත. එය පුරුදු වූවොත් නැවත අධ්‍යයනය කිරීමට අලස වෙයි.විභාගය ගැන ඉතා උසස් බලාපොරොත්තුවක් තබා ගත හැකි නම් ඉදිරි කාලයේ දී උසස් පෙළ සඳහා අදාළ විෂය ධාරාව අනුව සූදානම් වන්න. පොත් පත්, උපකරණ, සටහන්, යනාදිය ඒ විෂයන්ට අදාළව රැස් කර ගැනීම ප්‍රයෝජනවත් වනු ඇත.විභාගය අවසන් වූ දින, තම පාසලේ හෝ විභාග මධ්‍යස්ථානයේ දේපළ ආරක්ෂා කරන්න. බුදු මැදුරක්, දේවස්ථානයක් තිබේ නම් තම ඇස් පෑදූ සියලුම ගුරු භවතුන්ට පින් දෙන්න.මා දැක්වූයේ මා විදුහල්පති ව සිටිද්දී දරුවන්ට විභාගයට පෙර පාසලේ දී දෙන ලද උපදෙස් සමහරකි. මෙවර විභාගයට පෙනී සිටින සියලු දරුවන් වෙත යහපත් ප්‍රතිඵල ලැබේවායි ප්‍රාර්ථනය කරමි.විශ්‍රාමලත් විදුහල්පති ඩී. සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112115</link>
    <topic>ප්‍රධාන සංඝනායක පදවි ලබන පාදුක්කේ පඤ්ඤාවාස නාහිමි</topic>
    <author>කුමාරසිරි හෙට්ටිගේ ජනාධිපති පාර්ලිමේන්තු කටයුතු ලේකම්</author>
    <content>රයිගම් හේවාගම් පස්යොදුන් කෝරළත්‍රයේහොරණ බටුවිට ශ්‍රී සුධර්මාරාම විහාරාධිපති කොළඹ අසෝක විද්‍යාලයේ ධර්මාචාර්ය ශාස්ත්‍රපති පූජ්‍ය පාදුක්කේ පඤ්ඤාවාස නායක ස්වාමීන් වහන්සේට අමරපුර සිරිසද්ධම්මවංශ මහා නිකායේ අතිගරු මහානායක මාහිමිපාණන් වහන්සේ ප්‍රමුඛ කාරක සංඝ සභාව මඟින් රයිගම් හේවාගම් පස්යොදුන් කෝරළත්‍රයේ ප්‍රධාන අධිකරණ සංඝනායක පදවිය පිරිනමා ඇත.ජාතික ආගමික සාමාජික අධ්‍යාපනිත කටයුතුවලදී පුරෝගාමීව කටයුතුª කරන උන්වහන්සේ අතිශයින්ම ගෞරවබහුමානයට පාත්‍රවිය යුතු මහතෙරනමකි. මේ බව වටහාගත් අමරපුර සිරිසද්ධම්මවංශ මහා නිකාය උන්වහන්සේට නායක පදවියකින් පිදුම් කිරීම අගය කළ යුතු කටයුත්තකි.හොරණ, බටුවිට, ශ්‍රී සුධර්මාරාම විහාරස්ථානයේ විහාරාධිපතීන් වහන්සේ ලෙස වැඩ සිට අපවත්වී වදාළ කොස්ගොඩ ධම්මාවාස නාහිමියන්ගේ ආචාර්යත්වයෙන් හා අතිගරු රේරුකානේ චන්දවිමල මහානාහිමියන්ගේ උපාධ්‍යත්වයෙන් 1969 දෙසැම්බර් 31 වැනි දින උන්වහන්සේ බටුවිට ශ්‍රී සුධර්මාරාමයේදී පැවිදි දිවියට ඇතුළත් විය.අම්බලන්ගොඩ රන්දොඹේ ශික්ෂාලංකාර පිරිවෙනින් මූලික අධ්‍යාපනය ලබා හොරණ විද්‍යාරත්න පිරිවෙනේ දීප්තිමත් ශිෂ්‍යයකු බවට පත්විය. හොරණ විද්‍යාරත්න පිරිවෙනේ ශිෂ්‍ය සංගමයේ ලේකම් ධූරයට පත්ව ඒ තුළින් නායකත්වයේ ලක්ෂණ කුඩා කාලයේදීම පිළිබිඹු කළේය. අන්තර් පාරිවේණික තරගවලට සහභාගිවී ජයග්‍රහණ රාශියක් හිමිකර ගත්තේය.කොළඹ විශ්වවිද්‍යාලයට ඇතුළත්ව විශ්වවිද්‍යාල ජීවිතයේ කැපී පෙනෙන ශිෂ්‍ය නායකයෙකු ලෙස කටයුතු කළේය. නිදහස් අධ්‍යාපනය රැකගැනීමේ සහ ශිෂ්‍ය අයිතිවාසිකම් සුරැකීමේ කටයුතුවලදී කොළඹ විශ්වවිද්‍යාලීය භික්ෂු සංගමයේ සභාපති වරයා ලෙස සරසවි සිසුන්ට නායකත්වය දුන්නේය. කොළඹ විශ්වවිද්‍යාලයෙන්ම පශ්චාත් අධ්‍යාපන ඩිප්ලෝමාවක් ලබා ගත් පාදුක්කේ පඤ්ඤාවාස නාහිමිපාණෝ ශාස්ත්‍රපති උපාධිධරයෙකි. ආචාර්ය උපාධිය සඳහා මියන්මාරයට ශිෂ්‍යත්වයක් ලැබුණත් විහාරස්ථානයේ සියලු ආගමික ජාතික කටයුතු තමන් වෙත පැවරුණු බැවින් එය අත්හරින්නට උන්වහන්සේට සිදුවිය.උපාධි ගුරුවරයෙකු ලෙස ර/වැද්දාගල දකුණ මහා විද්‍යාලයට ප්‍රථම පත්වීම ලැබූ උන්වහන්සේ ඉන් අනතුරුව අයගම මධ්‍ය මහා විද්‍යාලයේ සේවයට එක්වූහ. දැනට උන්වහන්සේ කොළඹ අසෝක විද්‍යාලයේ ධර්මාචාර්යවරයා ලෙස දීර්ඝ කාලයක් තිස්සේ මහඟු සේවාවක නිරතව සිටිති.කළුතර දිස්ත්‍රික් පැවිදි සංවිධානයේ ලේකම්වරයා ලෙස ද කටයුතු කරන උන්වහන්සේ දෙස් විදෙස් විවිධ සමිති සමාගම්වල තනතුරු රාශියක් හොබවති. ප්‍රංශයේ මෙහාරිස් ඇසෝසියේෂන් සංවිධානයේ ශ්‍රී ලංකාවේ ජාතික සංවිධායකවරයා ලෙස සුනාමියෙන් අවතැන් වූ දරුවන් වෙනුවෙන් විවිධ ප්‍රදේශවල විනාශ වූ පාසල් ප්‍රතිසංස්කරණයට හා දරුවන්ගේ මානසික මට්ටම උසස් කරලීම සඳහා ගාල්ල, බලපිටිය, අක්කරපත්තුව වැනි ප්‍රදේශවල අධ්‍යාපන වැඩ සටහන් රාශියක් ක්‍රියාත්මක කරවූහ. හිටපු අග්‍රාමාත්‍ය රත්නසිරි වික්‍රමනායක මැතිතුමාගේ ප්‍රධානත්වයෙන් සුනාමි අවතැන් වූ සිංහල, දෙමළ, මුස්ලිම් දරුවන් රාශියක් තම විහාරස්ථානයට කැඳවා ඔවුන්ට අවශ්‍ය පාසල් උපකරණ තෑගි බෝග ලබා දුන්හ.හොරණ රණවිරු සුබසාධක සංගමයේ අනුශාසකවරයා ලෙස යුද්ධයෙන් මියගිය හා අංගවිකල වූ හොරණ ආසනයේ සියලු රණවිරුවන්ගේ දත්ත රැස් කොට ඔවුන්ගේ පවුල්වල අය විහාරස්ථානයට කැඳවා රත්නසිරි වික්‍රමනායක ඇමතිවරයාගේ මූලිකත්වයෙන් උපහාර තිළිණ හා ත්‍යාග ලබාදීමට කටයුතු කළහ.ප්‍රංශය, ජර්මනිය, ඉතාලිය, ස්වීඩනය, ඩෙන්මාර්කය, බෙල්ජියම, නෙදර්ලන්තය, ඕස්ට්‍රියාව ආදී විවිධ රටවල ධර්මදූත කටයුතුවල යෙදුණු උන්වහන්සේ 2007 ප්‍රංශයේ පැරිස් නුවර පැවැති විවිධ රටවල් නියෝජනය කළ රාජ්‍ය නොවන සංවිධාන සමුළුවේ ප්‍රධාන දේශන ද පැවැත්වූහ.උන්වහන්සේ කිසිදා කීර්ති ප්‍රශංසා තනතුරු පසුපස නොගියත්, කරනු ලබන නිහඬ සේවය අගය කරනු වස් විවිධ උපහාරවලට වරින් වර ලක්විණි. බුද්ධ වර්ෂ 2600 සම්බුද්ධ ජයන්තිය සමරා කොළඹ දිස්ත්‍රික් සංඝ සභාව විසින් උන්වහන්සේට සද්ධර්ම කීර්ති “ශ්‍රී විද්‍යානිධි” යන ගෞරව සම්මානය පිරිනැමිණි. තෛ‍්‍රනිකායික මහා සංඝරත්නය විසින් “සද්ධර්ම කීර්ති ශ්‍රී සමාජ සුබසාධන ආචාර්ය” යන ගෞරව නාමය ද පුද කරන ලදී.30 වසරත් තිස්සේ රටට සාපයක් වූ කුරිරු යුද්ධය නිමාකර රටට සාමය හා සංවර්ධනය ගෙන ඒමට උත්තුංග මෙහෙවරක් කරන, මහින්ද රාජපක්ෂ ජනාධිපතිතුමාගේ ගමන්මඟ ශක්තිමත් කරන්නට නිරන්තරයෙන් ආශිර්වාද කරන උන්වහන්සේට ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති මහින්ද රාජපක්ෂ මැතිතුමා විසින් ලබන 16 වැනි සිකුරාදා සවස 4.00ට අරලියගහ මැදුරේදී සිය උපහාරය පුද කිරීමට නියමිතය.උන්වහන්සේගේ ඉදිරිගමන් මඟ ශක්තිමත් කරන්නට එය මහත් ආශිර්වාදයක් වනු ඇත. රයිගම් හේවාගම් පස් යොදුන් කෝරළත්‍රයේ ප්‍රධාන අධිකරණ සංඝ නායක පදවියෙන් පිදුම් ලබන අප නාහිමිපාණන් වහන්සේට නිදුක් නිරෝගී සුව ප්‍රාර්ථනා කරමු.කුමාරසිරි හෙට්ටිගේ ජනාධිපති පාර්ලිමේන්තු කටයුතු ලේකම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112116</link>
    <topic>පවුලක් බිලිගත් වියරු පේ‍්‍රමය</topic>
    <author>කීර්ති මෙන්ඩිස්</author>
    <content>හම්බෙගමුව ත්‍රිත්ව ඝාතනයරත්නපුර දිස්ත්‍රික්කයටත් මොනරාගල දිස්ත්‍රික්කයටත් මායිම්ව පිහිටි හම්බෙගමුව කොටවෙහෙර මංකඩට එදා කණකොකා හැඬු දිනය විය. කිසිවෙකුත් කිසි ලෙසටත් බලාපොරොත්තු නොවූ මොහොතක වියරු වූ මාරයා ඔවුන් සොයා ආවේ සිත්පිත් නැති මෘගයකු විලසිනි. සියල්ලන්ගේම ඉරණම විසඳි යන්නට ගත වූයේ මොහොතකි. ලීලාරත්න මැනේජර් මහත්තයාගේ මුළු පවුලම විනාශ කළ වියරු ඝාතකයා තමාට ද වෙඩි තබාගෙන එතැනම මැරී වැටුණි.සිදුවීමෙන් මුළු හම්බෙගමුව කොටවෙහෙරමංකඩ ප්‍රදේශයම ත්‍රාසයෙන් මෙන්ම භීතියෙන් ද ඇළලී ගියේය. බටහිර චිත්‍රපටයක සටන් ජවනිකාවක් මෙන් ඇරැඹි තත්පර ගණනාවකින් නිම වූ ඒ බිහිසුණු ඛේදවාචකය සිදුවූයේ පෙම් කුරුමානමක් වැරැදීම නිසාය.මොනරාගල සිට කිලෝමීටර අනුවක් අනූපහක් යද්දී කොටවෙහෙරමංකඩ පිහිටා තිබේ. ලීලාරත්න ඒ ගමේ පදිංචි කරුවෙකි. වෘත්තියෙන් සමූපකාර කළමනාකරුවෙකි. වැල්ලවාය විවිධ සේවා සමූපකාරයට අනුයුක්තව ඔහු කොටවෙහෙර මංකඩ කාර්යාලයේ සේවය කළේය. දියණියන් දෙදෙනා හා බිරිය සමඟ තමන්ගේ පාඩුවේ ජීවත්වූ ලීලාරත්න ප්‍රදේශයේ කා සමඟත් දැඩි හිතවත්කමක් පවත්වාගෙන ගියේය. නාලනී ඔහුගේ බිරිය වූවාය. ලොකු දියණිය උදේෂිකාය. බාලයා නිරෝෂාය.නිරෝෂා කොටවෙහෙර මංකඩ විද්‍යාලයේ ඉගෙනුම ලැබුවාය. ලොකු දුව බාහිර උපාධියක් හදාරමින් සිටියාය. පාසල් වියේ සිටිය ද මේ වන විට ඇය බාහිර ඉංගී‍්‍රසි පන්තියකට යමින් සිටියාය. නිරෝෂා කාගේත් ඇහැට පෙනෙන යුවතියක් වූවාය. මේ නිසා වැඩිකල් නොගොස්ම මල්සරා ඇය වෙත ද බැල්ම හෙළුවේය. රුවන් ඇගේ පේ‍්‍රමය පතා පැමිණි මල්සරාය. දෙදෙනා අතර ඥාතිත්වයක් ද තිබුණි. නිරෝෂා මුලින්ම රුවන්ගේ පේ‍්‍රමණීය අදහස්වලට කැමැති වුවද කල් යත්ම ඇය එහි බරපතළකම තේරුම් ගත්තාය.“එයා මට නෑකමින් මාමා වෙන්නේ... ඉතිං කොහොමද මම එයාට කැමැති වෙන්නේ...”නිරෝෂා ඇගේ මිතුරියන්ට මෙලෙස කියා තිබුණි. රුවන් සිය මවුපියන් සමඟ පදිංචිව සිටියේ ද නිරෝෂාගේ නිවෙස පෙනෙන මානයේය. නිවෙස් දෙක පිහිටා තිබුණේ මීටර් පනහකට පමණ දුරින්ය. මේ නිසා නිතර දෙවෙලේ නිරෝෂා ගේත් රුවන්ගේත් නෙත් ගැටුණි. මේ නිසාම රුවන්ට සිය පෙම්වතිය අමතක කළ නොහැකි විය.මේ වන විට රුවන් පොලිසියේ සේවය කොට ඉන් ඉවත්ව ගෙදරට පැමිණ ගොවිතැන් කටයුතුවල නිරත වෙමින් සිටියේය. ඔහු පොලිස් විශේෂ කාර්ය බළකායේ සේවයෙන් ඉවත්ව ඇත්තේ පසුගිය ජුලි මාසයේය. ඉන් පසුව ඔහු වරායේ සුළු රස්සාවක් කෙළේය. එය එපාවූ තැන ගමට ඇවිත් කුඹුරු වැඩ කරන්නට ඔහු ඉටා ගත්තේය.වසරකට වැඩි කාලයක් තිස්සේ රුවන් සිය පේ‍්‍රමය නිරෝෂාට පුද කරන්නට උත්සාහ ගත්තේය. නිරෝෂා කලින් ඔහුට කැමැති වූවාය. ඒත් පසුව ඇය ඊට එරෙහි වුවද කල්යත්ම ඇයට රුවන් පෙනුණේ කරදරයක් ලෙසය. කොයි මොහොතේත් තමා පසුපසින් එන රුවන් දෙස ඇය බැලුවේ තරහින්ය.“මට කරදර කරන්න එපා. මම ගෙදරට කියනවා.”ඇය බොහෝ වතාවක් එසේ කීවාය. ඒත් රුවන් ඉන් සිත වෙනස් කර නොගත්තේය. ඔහු ඇයගේ පේ‍්‍රමය පතා ඇය පසුපසම ආවේය. පන්ති යද්දී පවා ඇය මුණ ගැහෙන්නට රුවන් මඟ රැඳී සිටියේය. මීට නිරෝෂා කැමැත්තක් දැක්වූයේ නැත. අවසානයේ මේ බව ඇය තම දෙමවුපියන්ට කීවාය.මාපියන්ගේ සිතට ආවේ තරහවකි. දියණියට පාඩුවේ ඉන්නට නොදීම ගැන ඔවුහු උරණ වූහ.ලීලාරත්න සිය බිරිය ද සමඟ රුවන්ගේ මහගෙදරට ගියේ කේන්තියෙනි. රුවන්ගේ දෙමවුපියන්ට තදින් දොස් පැවරීය. එය වරකින් හමාර නොවීය. නැවත නැවත මෙලෙස දෙපැත්ත අතර ඇනුම් බැණුම් සිදුවිණ.“උඹලගේ කොලුවා හදාගනින්... අන්තිමට මට නරක මිනිහා කියන්න එපා...” ලීලාරත්න කෑගැසුවේය.“අපේ එකා අපි හදා ගන්නම්... උඹ උඹගේ කෙලී හදාගනින්... මේක පුදුම වැඩක්නේ...”රුවන්ගේ මාපියෝ කීහ. මෙම ආරවුල එක දවසින් අවසන් වූයේ නැත. මේ සියලු සිදුවීම් හමුවේ වුවද රුවන් සිය පේ‍්‍රමනීය හැඟීම් අත් නොහැරියේය. ඔහු නිරෝෂා පසුපසින්ම ගොස් ඇගේ ආදරය ඉල්ලා සිටියේය.“ඇයි ඔයා ඉස්සර වගේ නැත්තෙ... ඇයි ඔයාට මාව එපා වුණේ...”නිරෝෂාට රුවන් වහකදුරු මෙන් විය. තම දෙමවුපියන්ගේ ද විරෝධය ඔහුට එල්ල වීම නිසා නිරෝෂා යළි රුවන් සමඟ සබඳතාවක් ඇතිකර ගැනීමට මහත් බියක් දැක්වූවාය. ඇගේ පියා ද ඇයට පැවසුවේ රුවන් දුවට ගැළපෙන තරුණයකු නොවන බවය.“මා පස්සෙන් එන්න එපා අයියේ... මම කී පාරක් කිව්වද... මම කැමැති නැහැ...”නිරෝෂා මෙලෙස කිහිප වතාවක්ම රුවන්ට කීවද රුවන් ඇගේ ආදරය පතා පසුපසින්ම ආවේය.පේ‍්‍රමය කඩවීමේ බිහිසුණු ඛේදවාචකය නිම වූයේ පසුගිය බ්‍රහස්පතින්දාය. නිරෝෂා සිය සොහොයුරිය ද සමඟ බලංගොඩ පැවැති පෞද්ගලික පන්තියකට ගොස් සිටියාය. පන්තිය නිම වූ සොයුරියෝ බසයෙන් නිවෙස බලා එද්දී රුවන් ද අතරමඟදී ඔවුන් යන බසයටම ගොඩ වී ඇත.නිරෝෂා දුටු රුවන් ඇය ළඟටම පැමිණ ඇය හා කතා කරන්නට උත්සාහ කළේය. සොහොයුරිය වූ උදේශිකා ඊට කැමැත්ත පළ කළේ නැත.“මාමේ... ඔයාට කී වතාවක් කිව්වද නංගිගේ පස්සෙන් එන්න එපා කියලා... මේක ගැළපෙන දෙයක් නෙමේ කියල... ඔයාට සිංහල තේරෙන්නේ නැද්ද...”උදේශිකා කේන්තියෙන් කීවාය. මින් රුවන්ට ඇතිවූයේ ලජ්ජාවකි. කලක් තම පේ‍්‍රමය දිනා ගත් පෙම්වතිය ඉදිරියේ එබඳු වචන ඇසීම ඔහුට දරාගත නොහැකි විය.“ඔව්... මට සිංහල තේරෙන්නේ නැහැ... මං එන්නම්කො හවසට ඔයාලගේ ගෙදර සිංහල ඉගෙන ගන්න...”එසේ කී රුවන් අතරමඟදී බසයෙන් බැස ගත්තේ ඔවුන් දෙස රවා බලමිනි.ගෙදර ගිය ගමන්ම උදේශිකා සිදුවූ සියල්ල තම දෙමාපියන් හමුවේ පවසන්නට අමතක නොකළාය. නිරෝෂා ද ඊට හූමිටි තැබුවාය.“එයා හවස එන්නම් කිව්වේ සිංහල ඉගෙන ගෙන යන්න...”“හොඳයි ආදෙන්කෝ... මම එයාට සිංහලෙන්ම කියලා දෙන්නම්...” ලීලාරත්න කීවේ තරහිනි.“කොච්චර කිව්වත් තේරෙන්නේ නැහැනේ... අපි මේකට කැමැති නැහැ. මේක ගැළපෙන මඟුලක් නෙමේ කියලා...”ලීලාරත්න සිය බිරියට ඇහෙන සේ කීවේය. ලීලාරත්න නිහඬව පාර දෙස බලා සිටියේය.කාලය සුපුරුදු පරිදි ගෙවී ගියේය. රුවන් පේන තෙක් මානයක වත් නැත. වේලාව රාත්‍රී නවය පසුවිය. රාත්‍රී ආහාර ගත් සියල්ලෝම රූපවාහිනිය බලමින් සිටියහ. කවුදෝ දොරට තඩිබාන සද්දයක් ඇසුණි. ඒ කවුදැයි තේරුම් ගන්නට ලීලාරත්නට හැකි විය. පිටතින් සිට කෑගසන්නේ රුවන් බව ලීලාරත්න දැන ගත්තේය.“ඇරපන් දොර...”දෙදෙනා අතර බහින්බස් වීමක් ඇතිවන්නේ ඔය අතරය.“ලීලාරත්නගේ ගේ තියෙන්නේ අපේ ගේ ළඟමයි. මම ගෙදර ජනේලේ ඇරලා බලද්දි මං දැක්කා රතුපාට කමිසයක් ඇඳගත්ත ඉලංදාරියෙක් තුවක්කුවක් අතේ තියාගෙන වටේටම වෙඩි තියනවා... වෙඩි තියාගෙනම ඒ මනුස්සයා දොර ඇරගෙන ගේ ඇතුළට ගියා...”සිද්ධිය ඇසින් දුටු ලීලාරත්නගේ නිවෙස අසල පදිංචිකරුවෙක් කීවේය. ඒත් සමඟම ලීලාරත්න ඉදිරියට ආවේ බැණ වදින්නය. ගිනිඅවිය ලීලාරත්න දෙසට එල්ල විය. වෙඩි පහරින් ලීලාරත්න ඇද වැටුණේය. උදේශිකා වහා සිය ජංගම දුරකතනය අතට ගත්තේ මේ බව පොලීසියට දැනුම් දෙන්නට වන්නට ඇත. ඒ සමඟම ගිනිඅවිය ඇය වෙත එල්ල විය. ඒත් සමඟ උදේශිකා එතැනම ඇද වැටුණාය. වෙඩි හඬ ඇසුණු ලීලාරත්නගේ බිරිය සාලයට දිව ආවේ වන්නට යන්නේ කුමක්දැයි සිතා නොගෙනය. අම්මා පසුපසින් නිරෝෂා ද දිව ආවාය. සිය සැමියා හා දියණිය ලේ විලක් මැද වැටි සිටිනු දුටු නාලනී මරළතෝනි දුන්නාය. ඒත් සමඟම ගිනිඅවිය යළි පත්තු විය. නාලනී ද බිම ඇද වැටුණාය. ඝාතකයා ගේ නෙත් දිව ගියේ තම පෙම්වතිය වෙතය. තුවක්කුව ඇය දෙසට එල්ල විය. නිරෝෂාගේ ඉණෙන් පහළට වෙඩි තැබු ඔහු අඳුරේම පලා ගියේය.වෙඩි හඬ කෙමෙන් වියැකෙද්දී එකා දෙන්නා ඒ හඬ ආ දෙසට පියවර මනින්නට වූහ. කාගේත් සිත්වල වූයේ බියකි. ඝාතකයා කොතැනක සැඟවී ඇත්දැයි කවුරුත් බිය වූහ. ලීලාරත්නගේ නිවෙසට පැමිණි අසල්වාසීහු සිදුවූ දේ දැකීමෙන් බියටත් ත්‍රාසපයටත් පත් වූහ. තුවාලකරුවන් රෝහල් කරා ගෙන යන්නට කවුරුත් උත්සුක වූහ. කෙඳිරිලි හඬක් හෝ නැඟුණේ නිරෝෂාගෙන් පමණි. ඒ වන විටත් අනෙක් සියල්ලෝ ජීවිතයෙන් සමුගෙන සිටියහ.“ඔය ගෙදර තව අවුරුදු දහයක දරුවෙක් හිටියා. ඒ ලීලාරත්නගේ ඥාති පුතෙක්. මිනිහා ගෙදර වෙනත් කාමරයක හැංගිලා ජීවිතේ බේරගත්තා.”දිවි බේරා ගන්නට හැකි වුණේ දස හැවිරිදි හෂාන් මධුශංඛට පමණි. ඝාතකයා ඔහු ගැන එතරම් තැකීමක් නොකළා වන්නට ඇත. ඒත් ඔහු ඝාතකයා කවුදැයි හොඳහැටි දුටුවේය.විදුලි පන්දම් හා හුළු අතු දල්වා ගත් පිරිස් ඝාතකයා සොයා ගන්නට වෙහෙසුණ ද ඉන් පලක් වූයේ නැත. ඊට නුදුරු තැනක කෙනෙක් ද වැටී සිටියේය. ඔහුගේ සිරුරින් ද ලේ වැගිරෙමින් තිබිණ. ඔහු නිරෝෂාගේ පේ‍්‍රමය පතා ආ රුවන් බව සියල්ලෝම දැක ගත්හ.“අද හැන්දෑවේ පුතා ගෙදර ඇවිත් මළ ගෙදරක යනවා කියලා ගියේ... රෑ මටත් වෙඩි සද්දයක් ඇහුණා. ඒ වෙලාවේ මමත් බාල පුතාත් ගෙදර හිටියේ... පස්සේ ගේ ළඟින් වගේ වෙඩි සද්දයක් ඇහුණා... පස්සේ ගෙදර හිටිය ලේලි ඒ සද්දේ බලන්න එළියට ගිහින් කෑගහගෙන ගෙදර ආවා... අපි ගිහින් බැලුවාම තමයි දැක්කේ රුවන් පුතා වෙඩි තියාගෙන මැරිලා ඉන්නවා... මම හීනෙකින්වත් හිතුවේ නැහැ පුතා ඒ තරම් අපරාධයක් කරයි කියලා...” රුවන්ගේ මව කීවාය.පොලීසිය සිදුවීම වූ තැනට පැමිණියේ ඉන් පසුවය. හම්බෙගමුව පොලිස් ස්ථානාධිපති ඇතුළු නිලධාරීන් විසින් ඝාතනයට ලක්වූ ස්ථානය පරීක්ෂාවට ලක් කරන ලද අතර ඝාතකයාගේ සිරුර අනාරක්ෂිත ළිඳ ආසන්නයේ වැටී තිබුණේය. ළිඳේ ජලය හිස් කිරීමෙන් පසු ඝාතනයට උපයෝගී කරගත් ටී පනස් හය ගිනිඅවිය සොයා ගැනීමට පොලිස් නිලධාරීන්ට හැකි විය. ගිනිඅවිය පොලිස් විශේෂ කාර්ය බළකා කඳවුරකින් සොරා ගත් එකක් බව ද අනාවරණය විය.නියෝජ්‍ය පොලිස්පති ලතිෆ් මොනරාගල කොට්ඨාස බාර ජ්‍යෙෂ්ඨ පොලිස් අධිකාරී එල්. සී. ගුණවර්ධන සහකාර පොලිස් අධිකාරී පුෂ්පකුමාර හම්බෙගමුව පොලිස් ස්ථානාධිපති ආර්. වී. අයි. රාජපක්ෂ ඇතුළු නිලධාරීන් රැසක් මේ පිළිබඳ පරීක්ෂණවලට එක් වූහ.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112117</link>
    <topic>හිඟන්නන් 15ක් මරා දැමුවේ යාචක ඝාතකයා ද?</topic>
    <author>කීර්ති මෙන්ඩිස්</author>
    <content>හිඟන්නන් මරපු හැටි රඟපාලත් පෙන්නලාඒ ඉකුත් තිස්වැනිදාය. වේලාව අලුයම එකට පමණ ඇත. දහවල් තිස්සේ ජනාකීර්ණ නගරයක් වූ ගල්කිස්ස පාළුවට ගොස් තිබිණ. ගල්කිස්ස සුපිරි වෙළෙඳ සල අසල රාත්‍රී හෝටලයේ ද ඇත්තේ එකෙකු දෙන්නෙකු පමණි. නවතා තිබු ත්‍රිරෝද රියේ රියදුරා ද තද නින්දකට වැටී සිටියේය.පාළු මූසල රාත්‍රීයේ ඊට නුදුරුව ඇති පදික වේදිකාව දිගේ ඇවිදගෙන යන කෙසඟ සිරුරක් ඇති අයෙකි. තැන තැන වැටී තුන්නින්දේ නිදා සිටින හිඟන්නන් දෙස බලමින් ඔහු කිසිවකු පිළිබඳ විපරම් කරයි. තැනක නතර වෙයි. වටපිට බලයි. හීන් සීරුවේ එතැන තිබු විශාල කොන්ක්‍රීට් ගලක් ඔහු නෙතට දිස්වෙයි. තනිවම උසුලන්නට බැරි වුවත් වටපිට බැලු ඔහු එය ඔසවා ගෙන ගොස් තද නින්දේ නිදා සිටි යාචකයාගේ හිස මත අත හරියි.“බුදු අම්මෝ...” හිඟන්නාගේ මරළතෝනිය ඉදිරියේ සතුටින් සිනා නඟන ඔහු හීන් සීරුවේ එතැනින් මාරුවෙයි.“ඒයි. උඹ මොකක්ද ඒ කළේ... ඉඳපන්...” සිද්ධිය දුටුවෙක් කෑ ගැසුවද ඔහු එය ගණනකටවත් නොගෙන එතැනින් ලිස්සා යයි. ඒ සැණින් පොලිස් 119 අංකයට ලැබෙන හදිසි ඇමතුමෙන් පොලීසිය ක්‍රියාත්මක වෙයි. නිලධාරීහු පැමිණ සැකකරු රැගෙන යති.“සර් මේකා තමයි අර නිදාගෙන ඉන්න හිඟන මිනිහගේ ඔළුවට ගලක් අතහැරියේ...”119 පොලිස් රථයේ නිලධාරීන් ගල්කිස්ස මූලස්ථාන පොලිස් පරීක්ෂක මහේෂ් පෙරේරාට සිදුවීම දැනුම් දෙන්නේ ඉන් පසුවය. වහා ක්‍රියාත්මක වූ නිලධාරීහු කොන්ක්‍රීට් ගල අතහැරීම නිසා හිසට බරපතළ තුවාල ලැබ රුධිරය ගලා යමින් සිටි සිඟන්නා කළුබෝවිල දැඩි සත්කාර ඒකකයට ඇතුළු කිරීමට පියවර ගත්හ.පොලිස් පරීක්ෂණ ක්‍රියාත්මක වෙන්නේ ඉන් පසුවය.“සර් මේකා තමයි... මෙච්චර කල් හිඟන්නන් මරන්න ඇත්තේ...” මූලස්ථාන පොලිස් පරීක්ෂකවරයා පොලිස් අධිකාරිවරයා හමුවේ තම සැකය කියා පෑවේය. මහේෂ් පෙරේරා දක්ෂ පොලිස් නිලධාරියෙකි. අපරාධ විසඳීමේ ලා හපන්කම් දැක්වූ ඔහු තම සැකය ගැන විශ්වාසයක් ඇතිකරගන්නේ සිය රාජකාරියේ පරිණත භාවය නිසාම විය හැකිය.යාචකයන් මරා දැමීම ඒ වන විට රටපුරා මහත් ආන්දෝලනාත්මක සිදුවීමක් වූයේය. තැන තැන හිඟන්නන් මරා දැමීම නිසා බොහෝ පිරිස් ඒ පිළිබඳව ඇඟිල්ල දිගු කළේ රජය වෙතය. ඒ වන විටත් යාචකයෝ 15 දෙනෙක් පමණ ඝාතනයට ලක්ව සිටියහ. හිඟන්නන් තැන තැන මරා දැමුවා ද ඝාතකයා සොයා ගැනීමට පොලිසිය හෝ වෙනත් කණ්ඩායමක් සමත් වූයේ නැත. මෙය පොලීසිය හමුවේ තිබු බැරැරුම් ප්‍රශ්නයක් ද වූයේය.ගල්කිස්ස පොලීසිය මඟින් අල්ලාගත් පුද්ගලයාගෙන් ප්‍රශ්න කළ ද ඒ සියල්ලම ගඟට ඉනි කැපූවාක් මෙන් විය. ඒ සැකකරු ගොළුවෙකු වීමය. පොලීසිය මේ ප්‍රශ්නය හමුවේ නිරුත්තර වූවත් උත්සාහය අතහැර දැමුවේ නැත.“මිනිහා මෙතනට ගේනකොට වචනයක්වත් කතා කළේ නැහැ. අතින් පයින් තමයි භාෂාව කිව්වේ. ඒ නිසා අපි පොඩි උපක්‍රමයක් කළා... අපි මිනිහත් එක්ක හිතවත් වුණා. කන්න ආස කෑම දුන්නා... තේ දුන්නා... මිනිහ මත්පැනට ගිජු පුද්ගලයෙක්. අපි මත්පැන් ටිකකුත් දුන්නා. ඒ අතරතුරදී අපි මිනිහාව රත්මලානේ අඳගොළු බිහිරි පාසලට රැගෙන ගියා. ශ්‍රවණ පරීක්ෂණයකට භාජනය කළා. විද්යුත් පරීක්ෂාවක් කළා. සියයට 50 ක කන් ඇසෙන ප්‍රවණතාවයක් තියෙන බව එහිදී හෙළි වුණා. කතා කරන්න බැරිවම හිටිය මිනිහා පොඩ්ඩ පොඩ්ඩ කතා කරන්න පටන් ගත්තා. අංග චලනයෙන් දුන් පිළිතුරු අපිට පැහැදිලි වෙන විදියට කළා...”මහේෂ් පෙරේරා ‘සිළුමිණ’ට කීවේය. හිඟන ඝාතකයා හිඟන්නන් මරා දැමීමේ සිදුවීම් එකක් නෑරම කියන්නට පටන් ගත්තේය. එහෙත් ඔහු කියන කිසිම දෙයක් පොලීසිය එකවර පිළිගත්තේ නැත.මූලස්ථාන පොලිස් පරීක්ෂකවරයාගේ උපදෙස් මත අපරාධ විමර්ශන අංශය බාර ස්ථානාධිපති තිස්ස සුගතපාල මහතා සැකකරුට බෙහෙවින් ළංවී ඔහු කළ කී දේ අසා ගත්තේය. ගල්කිස්ස පදික වේදිකාවේ නිදා සිටි හිඟන්නාට පහර දීමට සති දෙක තුනකට කලියෙන් මොරටුව ප්‍රදේශයේ ද නිදා සිටි යාචකයකු මෙලෙසම මරා දමා තිබුණේය. ඒත් ඝාතකයා කොටු වූයේ නැත. එහෙත් එක්තරා සිදුවීමක් එතැන සිදුවිය. නිදා සිටි හිඟන්නාගේ හිසට ගලක් අතහැර ගිය පුද්ගලයා එතැන සිටි පුද්ගලයකු විසින් හොඳින් හඳුනා ගැනීමය. මියගිය හිඟන්නාගේ මරණ පරීක්ෂණයේදී ඔහු සිය ඇසින් දුටු සාක්කි මෙසේ හෙළි කළේ මෙසේය.“වෙලාව පාන්දර හතරට විතර ඇති... මගේ නිවෙස පිහිටා තියෙන්නේ ගාලු පාරට මුහුණලා. මම උදෑසනම නැගිටලා ගේට්ටුවත් ඇරගෙන මහ පාරට ආවා. කළු කොට කලිසමක් දණ හිස දක්වා ඇඳගත්ත හීන්දෑරි පුද්ගලයෙක් ආවා... මිනිහා අගුපිල්වල නිදාගෙන ඉන්න යාචකයන් ගැන විපරම් කළා. මාත් ඔහු දිහා බලාගෙන හිටියා.” මා සිටි තැනින් මීටර් සියයක් විතර ඉස්සරහට ගිය මිනිහා පටුමඟේ කෙළවර නතර වුණා. වෙළෙඳ සලක අගුවට ගොඩවුණා. ආයෙත් පාරට ඇවිත් එතන තිබුන කළු ගලක් අත් දෙකින්ම උස්සාගෙන අර නිදාගෙන ඉන්න මිනිහා ළඟට ගියා... ‘දඩාස්’ සද්දයක් ඇහුණා. ඒත් එක්කම මිනිහ යන්න ගියා. මම එතනට දුවගෙන ගියා. නිදා සිටිය යාචකයා කෙඳිරියක් සමඟ දඟලනවා පෙනුණා. මම සැකකරු අල්ලගන්න ඔහු පස්සෙන් ගියත් මටත් බයක් හිතුණා. කිසි කෙනෙක් පාරේ හිටියේ නැහැ. නගර සභා භූමියේ සිකියුරිටි කෙනෙක් හිටියා. මම එයාට විස්තරේ කියලා අපි සැකකරුව අල්ලගමුද කිව්වා. අහක යන ලෙඩ දාගන්න අපිට බැහැ කියලා සිකියුරිටි කිව්වා. ඒ අතරතුර සැකකරු පාර දිගේම නොපෙනී ගියා.”මොහුගේ ප්‍රකාශය පොලීසිය සටහන් කරගත්තත් ඝාතකයා සොයා ගැනීමට පොලීසියට හැකි වූයේ නැත.ගල්කිස්ස පොලිස් නිලධාරීහු ඉහත සිද්ධිය දුටු පුද්ගලයා වෙත සැකකරු රැගෙන ගියේය. ඒ හඳුනා ගැනීම සඳහාය.“ඔව්. සර් මේකාම තමයි මිනිහා... එදා හිඟන්නාව මැරුවෙත් මේකම තමයි.”“තමුසෙ කොහොමද හරියටම කියන්නෙ...”“මම හොඳට දැක්කා සර්. මේකම තමයි. ඔය විදියට නොන්ඩි ගහගෙන තමයි ගියේ. ඔය කලිසමම තමයි ඇඳගෙනත් හිටියේ.”මොරටුවේ අගුපිලේ නිදා සිටි හිඟන්නා ඝාතනය කළේ මොහු බව පොලීසියට ඒත්තු ගියේය. එසේනම් අනික් හිඟන මරණවලට ද මොහු වගකිව යුතු වනු ඇත. පොලීසිය සැකකරුගෙන් ප්‍රශ්න කළේය. ඔහු අංග චලනයෙන් උත්තර දුන්නේය. වචන දෙක තුනක් කතා කළේය.මොරටුවේ හිඟන්නා නිදා සිටියදී ගල අතහැරිය ආකාරය රඟ දක්වා පෙන්නුවේය.සියල්ල එකින් එක නිවැරැදි විය. ඒ අනුව අනෙක් පළාත්වල හිඟන්නන් මරා දැමීමේ සිද්ධි ද එකින් එක එළියට ආවේය.“අපි මිනිහාව ඒ ඒ පළාත්වලට එක්කරගෙන ගියා. ඒ පළාත්වල පොලීසියේ ද සහාය ඇතිව තොරතුරු නිරීක්ෂණය කරගත්තා. සැකකරු හැම තැනටම එක්කගෙන ගියාම මිනිහාම රඟපාලා පෙන්නුවා. හැම හිඟන්නාම මරා දැමු ආකාරය, ඔළුවට ගල් අතහැරිය අයුරු.”මූලස්ථාන පොලිස් පරීක්ෂකවරයා කීවේය.ඒ අනුව මෙතෙක් අභිරහසක් ව පැවැති යාචකයන් 15 දෙනකුගේ ඝාතන සිදුකළ ආකාරය සැකකරු හෙළිදරව් කළේ අපරාධයක් සදාකල් වසන් කොට සිටිය නොහැකි බව යළි යළිත් පසක් කරමිනි. පෑලියගොඩ, කිරිබත්ගොඩ, කැලණිය, කොටහේන, ග්‍රැන්ඩ්පාස්, කොල්ලුපිටිය, බම්බලපිටිය, වැල්ලවත්ත, මොරටුව, ගල්කිස්ස, කොම්පඤ්ඤවීදිය ආදි පොලිස් වසම්වල සිදුකළ හිඟන ඝාතන 15 ක් අනාවරණය කරගැනීමට ගල්කිස්ස පොලිස් නිලධාරීන්ට හැකි විය. සැකකරුගේ ප්‍රකාශය පොලිස් පොතේ සටහන් වන්නේ ඉන් අනතුරුවය. සැකකරු ඉබාගාතේ ගිය පුද්ගලයෙකි. ගමන පයින්ය. රට වටේම ඔහු ගොස් ඇත්තේ දෙපාවලට පිංසිදු වන්නටය. අම්මා තාත්තා කවුදැයි මොහු නොදනී. සහෝදර සහෝදරියන් කිසිවකු ගැන ඔහු දන්නේ නැත.1999 දී කොටහේනේ කෝවිලක කැටයක් කඩා රුපියල් 2500 ක් පැහැර ගැනීම සැකකරු කළ මුල්ම හොරකමය. 2005 දී ද ඔහු හොරකමක් කළේය. 2007 දී යාචකයකුට ගලකින් පහර දී ඔහු සතුව තිබු රුපියල් 5000 ක් කොල්ලකෑමේ සිද්ධියක් නිසා සැකකරු පොලීසියට කොටු විය. මේ නිසා හිරේ ලගින්නට ඔහුට සිදුවිය. පොලීසිය ඔහුට එරෙහිව නඩු පැවරීය. අපරාධ තුනටම ඔහු වරදකරු විය. ඒ අනුව ඔහු ලියාපදිංචි අපරාධකරුවකු නොහොත් අයි. ආර්. සී. පුද්ගලයකු ලෙස හංවඩු ගසනු ලැබීය.හිරේ විලංගුවෙන් මිදුණු ඔහු ඉන් පසුව කෙළින්ම පැමිණියේ පිටකොටුව මැනිං මාර්කැට්ටුවටය. මුට්ට කරගසා කීයක් හෝ සොයා ගැනීම ඔහුගේ කාර්යය විය. “ෂූ” නමින් ඔහු නාට්ටාමිලා අතර ප්‍රසිද්ධියට පත්වූයේ ඉන් පසුවය.මෙසේ නාට්ටාමි රැකියාව කරද්දි කිසියම් හේතුවක් නිසා හිඟන්නකු මොහුට හොඳහැටි පහර දෙනු ලැබීය. සැකකරුගේ ගෙල ද කැපී ගියේය. එදා සිට සැකකරු යාචකයන් කෙරෙහි බද්ධ වෛරයකින් පසු විය. හිඟන්නකු දුටුවහොත් ඔහුට කෙසේ හෝ පහරදීමට ඔහු මාන බැලුවේය.“මිනිහගේ චේතනාව මරණ එක නෙමේ. මිනිහා කරන්නේ ලොකු ගලක් ගෙනල්ලා නිදා ඉන්න හිඟන්නාගේ හිසට ගල අතහැරලා යන එක විතරයි. මිනිහා ඒකෙන් සතුටක් ලබනවා... ඒත් හිඟන්නා හිසට වුණු තුවාලයෙන් ලේ ගිහිල්ලාම මැරිලා යනවා. ගල්කිස්සේදී තුවාල වුණු හිඟන්නා අපිට දැකගන්නට පුළුවන් වුණු නිසා ඒ මිනිහාගේ ජීවිතේ බේරුණා. අනිත් හිඟන්නෝ සේරම මළා.”සිද්ධිය පිළිබඳ පරීක්ෂණ සිදුකළ සැරයන් ලලිත් කීවේය.පෑලියගොඩ බියගම මුදලාලි කෙනෙක් හොඳට බීලා පාරේ නිදා සිටියදී ඔය විදියටම ගලක් අතහැරලා මරලා. මේ මරණය ලොකු ආන්දෝලනයක් වුණා. මියගිය පුද්ගලයාගේ ඥාතින් මේ මරණය පිළිබඳ චෝදනා නොයෙකුත් කණ්ඩායමකට එල්ල කළා. අපි ඒකෙත් ඇත්ත නැත්ත හොයාගත්තා. ඒකත් කරලා තියෙන්නේ මේ සැකකරු. මිනිහා හිතලා තියෙන්නේ පාරේ නිදාගෙන හිටිය ඬසා ඔහු හිඟන්නෙක් වෙන්න ඇති කියලා.” යැයි ද සැරයන්වරයා අවධාරණය කළේය. මොහු විසින් ගල් පහර දී මරා දමනු ලැබූ යාචකයන් බොහෝ දෙනෙක් නිදාගෙන සිටියදී ඝාතනයට ලක්වූවන් බව පොලීසිය කියයි. මේ සියල්ලම සැකකරු කර ඇත්තේ තමාට පහර දුන් හිඟන්නාගෙන් පළිගැනීමේ අදහසින් බවත් හිඟන්නන්ට ගලෙන් ගසා පහරදීමෙන් පසු මොහු පයින්ම ඇවිදගෙන වෙනත් නගරවලට ගොස් සැරිසරන බවත් අනාවරණය වී තිබේ.“සැකකරු කුඩු පානය කරන කෙනෙක් නෙමේ. මත්පැන්වලට වගේම කාන්තාවන්ගේ අඟ පසඟ හොරෙන් බලන්නටත් ගිජුකමක් දක්වනවා. සැකකරු පොලීසියට කොටුවීම නිසා මෙතෙක් අභිරහසක්ව පැවැති මිනිස් ඝාතන 15 ක්ම හෙළි කරගන්න අපිට හැකිවුණා. නැත්නම් මේ ඝාතන එක එක පැත්තට නැඹුරු වෙමින් තිබුණා.” යැයි ද මූලස්ථාන පොලිස් පරීක්ෂකවරයා අවධාරණය කළේය. සැකකරු අධිකරණයට ඉදිරිපත් කොට රිමාන්ඩ් බන්ධනාගාර ගත කොට ඇත. ගල්කිස්ස කොට්ඨාස බාර පොලිස් අධිකාරී රවීන්ද්‍ර කරවිට මහතාගේ අධීක්ෂණය මත ගල්කිස්ස මූලස්ථාන පොලිස් පරීක්ෂක මහේෂ් පෙරේරා මහතාගේ මෙහෙයවීමෙන් අපරාධ විමර්ශන අංශය බාර ස්ථානාධිපති තිස්ස සුගතපාල මහතා ප්‍රමුඛ සැරයන් ලලිත් (62761) මේ පිළිබඳ පරීක්ෂණවලට එක්වූහ.පොලීසිය කළ විමර්ශනය අනුව ලිපිය සකස් විය.කීර්ති මෙන්ඩිස්පින්තූර - රංජිත් දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>11</day>
    </date>
    <link>http://www.silumina.lk/2011/12/11/_art.asp?fn=af1112118</link>
    <topic>ඇමතූ ගමන් පිහිටට එන මිරිහානේ 119</topic>
    <author>ටිරෝනි වෑවලගේ</author>
    <content>අන්තෝනි රාජා යාපනයෙන් බස් එකට ගොඩ වූයේ හිතේ සතුටකින් නොවේ. තම මව මිය ගිය පුවත ඊට පෙර දිනයේ ඔහුගේ හිත දවා අළු කොට තිබුණි. නගරය නුපුරුදු අන්තෝනි රාජාට මවගේ අවසාන කටයුතු වෙනුවෙන් කොළඹ යාමට සිදුවී තිබුණි. අන්තිම සතය ද එක්කර ගත් රුපියල් ලක්ෂ දෙකක මුදලක් ඔහුගේ ගමන් බෑගයේ විය.යාපනය කොළඹ බස් රථය පුත්තලමේ නැවතුණේ මගීන්ට විඩා නිවා ගැනීමට අවකාශ සලසමිනි. ගමන් මල්ල අසුනේ ම තැබූ අන්තෝනි බස් රථයෙන් බැස්සේය. ගමන් වෙහෙස නිසාදෝ වෙලාව ගත වනු ඔහුට දැනුණේ නැත. තේ කෝප්පය අවසන් කළ ඔහු හෝටලයෙන් එළියට පැමිණියේය. පුදුමයකි. බසය දක්නට නැත. ඒ මේ අත දිවූ අන්තෝනි රාජා තමා පැමිණි බස් රථය සෙව්වේය. අසුන මත තැබු ගමන් මල්ලත්, එතුළ වූ රුපියල් ලක්ෂ දෙකත් සිහි කළ ඔහු කාගෙන් හෝ උපකාර පැතිය යුතු බව වටහා ගත්තේය. උපකාර පැතිය යුතුමය. නැතහොත් මවගේ අවසන් කටයුතු හෝ කර ගැනීමට ඉඩක් ලැබෙන්නේ නැත. එබැවින් උපකාර පැතිය යුතුමය. එහෙත් කාගෙන් ද?ජයතිලක මහතා තම කාර්ය මණ්ඩලය සමඟින්යාපනය ඈත කෙළවරේ හුදෙකලා වී සිටි අන්තෝනි මෙවන් අවස්ථාවක උපකාර පැතිය යුතු, එමෙන්ම නිසැකයෙන් උපකාරයට ඉදිරිපත් වන එකම හිතවතා සිහිපත් කර ගැනීමට තරම් නුවණැත්තෙක් විය. පුත්තලම නගරයේ දුරකථන කුටියකට ගිය ඔහු 119 අංකයට ඇමතුමක් ලබා ගත්තේය.ඒ පසුගිය සැප්තැම්බර් හය වෙනි දා. අන්තෝනි රාජා කථා කරලා තියෙන්නේ ද්‍රවිඩ භාෂාවෙන්. ඒ නිසා අපි වහාම දෙමළ භාෂාවෙන් ඇමතිය හැකි නිලධාරිනියක් පිළිතුරු දීමට යෙදෙව්වා. ඒ අනුව කාන්තා පොලිස් කොස්තාපල් දුරිතා (6723) අන්තෝනි රාජා ගෙන් සිද්ධිය අසා දැන ගත්තා. ඒ වෙනකොට බස් එක පුත්තලමෙන් පිටත් වෙලා. එතැන් සිට බස් රථයේ ගමන් මඟ පරීක්ෂා කළ අපි හලාවත පොලීසියට සිද්ධිය පිළිබඳ දැනුම් දුන්නා. ඒ අනුව ආරච්චිකට්ටුව පොලිස් මුරපොළේදී බස් රථය නවත්වා අන්තෝනි රාජාගේ ගමන් මල්ල ලබා ගත්තා. මේ අන්දමට විනාඩි කිහිපයක් ඇතුළත අන්තෝනි රාජාගේ සල්ලි මල්ල ඔහුට ලබා දෙන්න අපට හැකි වුණා.අන්තෝනි රාජා ගේ ගින්දර නිවීමට දායක වූ අන්දම 119 හදිසි ඇමතුම් අංශයේ ප්‍රධාන පොලිස් පරීක්ෂක ඒ. එස්. ඒ. ජයතිලක මහතා එලෙසින් විස්තර කර සිටියේය. සැබවින්ම 119 ඇමතුම් අංශය නොවන්නට අන්තෝනි රාජාට තම ගමන් මල්ල හෝ එහි වූ මුදල් කිසිදා ලබා ගැනීමට නොහැකි වීමට තිබූ ඉඩකඩ බොහෝය. එහෙත් ශ්‍රී ලංකා පොලිස් සේවයේ 119 හදිසි ඇමතුම් අංශය ක්‍රියාත්මක වෙමින් සිදු කරන සේවය හේතුවෙන් ම ගින්දර නිවා ගන්නා අන්තෝනි රාජලා දුලබ නැත.මිරිහානේ නිස්කලංක භූමි භාගයක ස්ථාපිත කර ඇති 119 හදිසි ඇමතුම් අංශයේ සේවය කරන පොලිස් නිලධාරීන්, නිලධාරිනියන්ට නම් නිස්කලංකව සේවය කිරීමට නොහැක. එයට හේතුව නොකඩවා ගලා එන ඇමතුම් සංඛ්‍යාවයි. එම ඇමතුම්වලට ප්‍රතිචාර දක්වන නිලධාරී, නිලධාරිනියන් මෙහෙයවීමේ වගකීම ප්‍රධාන පොලිස් පරීක්ෂක ජයතිලක මහතාට පැවරී ඇත. මෙවර විඩා නොදැනෙන සිතක සටහන් තැබීමට ජයතිලක මහතා එක් වූයේ ඒ සමඟම 119 හදිසි ඇමතුම් අංශයේ සේවය සම්බන්ධව ද විශාල විස්තරයක් කරමිනි.“දැන් මගේ වයස අවුරුදු හතළිස් හතරයි. ඒත් මම පොලීසියට ඇවිත් දැන් අවුරුදු විසි පහක් වෙනවා. වයස අවුරුදු දහ නවයේදී තමයි මම පොලීසියට බැඳුණේ. ඒකට හේතු වුණේ මගේ තාත්තා. ඔහු සේවය කළෙත් පොලීසියේ. තාත්තාගේ රාජකාරියේ ස්වරූපය දැක්කාම මටත් මේ රස්සාව ගැන ආස හිතුණා. මහජනතාවට උදව් කරන්න හොඳම තැන විදිහටයි මම පොලිස් දෙපාර්තමේන්තුව දැක්කේ. සේවයට එක් වුණාට පස්සේ පොලිස් මූලස්ථානය ආශි‍්‍රතව තමයි වැඩිපුර සේවය කරන්න ලැබුණේ. නමුත් යාපනය, වව්නියාව වගේ ක්‍රියාන්විත ප්‍රදේශවලත් සේවය කර තියෙනවා. 2004 වසරේ 119 ඇමතුම් අංශය ආරම්භ වුණේ. මට මෙතන සේවය කරන්න වරම් ලැබුණේ 2009 අපේ‍්‍රල් මාසේ”ජයතිලක මහතා 119 හදිසි ඇමතුම් අංශයට තමා සම්බන්ධ වූ අයුරු සිහිපත් කරයි. නාලන්දා විද්‍යාලයෙන් අධ්‍යාපනය ලැබු ඔහුගේ උපන් ගම වරකාපොළයි. දැනට හෙතෙම පිළියන්දල පදිංචිව සිටී.“2004 වසරේදී මෙම හදිසි ඇමැතුම් ඒකකය ස්ථාපිත කළේ ලංකාවේ ජනතාවට, පිටරටවලින් ලංකාවට පැමිණෙන විදේශ සංචාරකයන්ට හදිසි අවස්ථාවකදී හෝ පොලීසියේ සහාය අවශ්‍ය අවස්ථාවකදී පොලිස් නිලධාරීන් තමන් ළඟට කැඳවා ගැනීමටයි. ඒ අනුව තමයි 119 දුරකථන අංකය මහජනතාව වෙත නිකුත් කෙරුණේ. මේ ඇමතුම් මාර්ග දවසේ පැය විසිහතර පුරාම ක්‍රියාත්මකයි. කිසිම හේතුවක් මත අක්‍රීය කරන්නේ නැහැ. පණිවිඩ ලබා ගැනීමේ කුටි දොළහක් දැනට තිබෙනවා. අනාගතයේදී එය විස්ස දක්වා වැඩි කිරීමයි අපේක්ෂාව. දුරකථන ඇමතුම්වලට පිළිතුරු දීමේදී රාත්‍රී කාලයට පොලිස් නිලධාරීන් සහ දහවල් කාලයේදී පොලිස් නිලධාරිනියන් ද යොදවා තිබෙනවා.”ජයතිලක මහතා එලෙසින් තම සේවා ස්ථානයේ කාර්ය භාරය විස්තර කරන්නේය. පොලිස් දෙපාර්තමේන්තුවට අදාළව ලංකාවම ආවරණය කෙරෙන ප්‍රාදේශීය සන්නිවේදන මධ්‍යස්ථාන පහළොවක් පවතී. එමෙන්ම කොළඹ හදිසි ඇමතුම් අංශය ද ක්‍රියාත්මකය. 119 අංකයට හදිසි පණිවිඩයක් ලැබුණු වහාම සිදුවීමට අදාළ පොලිස් වසම සොයා බලා අදාළ සන්නිවේදන මධ්‍යස්ථානයට පණිවිඩය බැහැර කිරීම ජයතිලක මහතාගේ කාර්ය මණ්ඩලයේ කාර්ය භාරයයි. එකී ප්‍රාදේශීය මධ්‍යස්ථානය මඟින් අදාළ පොලීසියට පණිවිඩය ලබා දෙයි. ඉතාමත් හදිසි අවස්ථාවකදී නම් සියලුම පොලිස් ස්ථානවලට එකවර යම් තොරතුරක් සන්නිවේදනය කිරීමේ හැකියාව ද 119 හදිසි ඇමතුම් අංශය සතුය.“හදිසි ඇමතුම් අංශයේ සේවයේ නියුක්ත අපි මුහුණ දෙන අත්දැකීම් විවිධාකාරයි. උදාහරණයක් විදිහට කෆීර් යානා දෙක කඩා වැටුණ අවස්ථාව සිහිපත් කරන්න පුළුවන්. ඒ අනතුර සිදුවූ සැණින් අපේ දුරකථනවලට ඇමතුම් ගලා ආවා.”ජයතිලක මහතා රසවත් සිදුවීම් සොයා තම මතකය අවදි කරයි. පැවසීමට ඇති දෑ බොහෝය. ඒ සෑම අත්දැකීමක්ම රසවත් වන්නේ ඒ සෑම අවස්ථාවකදීම කිනම් හෝ පුද්ගලයකුට උපකාර වීමට ලැබීම හේතුවෙනි.“එකපාරක් වරකපොල ප්‍රදේශයේ බැංකුවක ගිණුමකින් පුද්ගලයෙක් වංචනිකව මුදල් ලබා ගත්තා. රුපියල් ලක්ෂයක් විතර. මේ බව දැනගත් තවත් කෙනෙක් නිර්නාමිකව 119 අමතා ඔත්තුව දුන්නා. අපේ සේවය කොතරම් කඩිනම් ද කිව්වොත් සුළු කාලයක් ඇතුළත සැකකරු අල්ලා බන්ධනාගාර ගත කරන්නත් පුළුවන් වුණා.”හදිසි ඇමතුම් අධීක්ෂණය කරන නිලධාරියා ලෙස ජයතිලක මහතා එසේ පැවසුව ද 119 අමතමින් පොලීසිය නොමඟ යැවීමට ලැබෙන ඇමතුම් ද දුලබ නොවේ. එවන් ඇමතුම් වෙනුවෙන් නිස්කාරණේ තම කාලය ශ්‍රම්‍ය වැය කළ පොලිස් නිලධාරීන් ද දුලබ නැත. එවන් ඇමතුම් හමුවේ ක්‍රියාත්මක වුණද ඇමතුම අසත්‍ය බව හඳුනා ගත් පසු ඇමතුම ලබා දුන් පුද්ගලයාට දඬුවම් දීමට ද පොලිස් නිලධාරීන් පසුබට වන්නේ නැත. ඒ දඬුවම නම් නඩු පැවරීමය.2009 වසරේ පොසොන් පොහොය දවසේ කොළඹට ත්‍රස්තවාදී ප්‍රහාරයක් එල්ල වීමට නියමිත බවට දිනක් 119 ට ලැබුණු ඇමතුමකින් ප්‍රකාශ විය. ජයතිලක මහතාගේ කාර්ය මණ්ඩලය ඇමතුම ලබා ගත්තෝය. සෙසු පියවර ලෙස පණිවිඩය අදාළ ස්ථාන වෙත සම්පේ‍්‍රෂණය කෙරුණි. එහෙත් කෙරුණු අධීක්ෂණවලින් තහවුරු වූයේ එය වැරැදි තොරතුරක් බවයි. ඒ අනුව ඇමතුම ලබා දුන් පුද්ගලයා හඳුනා ගැනිණි. ඔහු මුල්ලේරියාව මානසික රෝහලේ හෙද නිලධාරියෙකි. බොරු තොරතුරු දුන් හෙද නිලධාරියාට නඩු පැවරිණි.“අපට ලැබෙන ඇමතුම්වලින් වර්ග දෙකක ඇමතුම් ද අපි බාර ගන්නේ නෑ. එකක් තමයි අල්ලස් ගැනීම් සම්බන්ධ පණිවිඩ. දෙවැන්න පොලිස් නිලධාරීන් සම්බන්ධ චෝදනා. මේ දෙවර්ගයට අදාළ ඇමතුම් සම්බන්ධව අපි ප්‍රතික්‍රියා කරන්නේ නෑ. කොහොම වුණත් 119 අමතා පොලීසියට බැණ වදින පුද්ගලයන් පවා ඉන්නවා. අපේ සේවයට එවැනි ප්‍රතිචාරත් අපට ලැබෙනවා.”ජයතිලක මහතා ඒ සමඟම පැවසුවේ ලැබෙන සෑම ඇමතුමක් ද දුරකථන අංකය ද සමඟ පරිගණකයේ ඉබේ පටිගත වන බවයි. එමෙන්ම හැම පණිවිඩයක්ම අත්‍යාවශ්‍ය තොරතුරු වර්ගීකරණයකට අදාළව ලිඛිතව සටහන් කිරීමක් ද සිදු වේ. අවශ්‍ය වුවහොත් පැරැණි ඇමතුමක තොරතුරු පවා ලබා ගැනීමේ හැකියාව ජයතිලක මහතාගේ කාර්ය මණ්ඩලය සතුය.“දිනෙන් දින අපට ලැබෙන ඇමතුම් සංඛ්‍යාව බැලුවාම පෙනෙන්නේ මිනිසුන් අප ගැන තබා ඇති විශ්වාසය වැඩි වන බවයි. 2004 අවුරුද්දේ මේ ඇමතුම් අංශය ආරම්භ වූ පසු අවුරුද්ද අවසාන වන විට ලැබී තිබුණේ ඇමතුම් පන්දහස් හාරසිය අනු එකක් විතරයි. ඒත් පසුගිය අවුරුද්ද අවසානයේ අපට ඇමතුම් හාරලක්ෂ පනස්හත් දහස් හත්සිය අනුවක් ලැබී තිබුණා.”ජයතිලක මහතා තම සේවය සම්බන්ධව නිහතමානීව ආඩම්බර වෙයි. මුළු කතාබහ පුරාම ඔහු 119 හදිසි ඇමතුම් ගැනම පැවසුවා මිස තම පෞද්ගලික තොරතුරු සඳහන් කළේ අල්ප වශයෙනි. එහෙත් තම බිරිය සහ එකම පුතණුවන් ගැන පැවසීමට ඔහු අමතක කළේ නැත. මිනිසුන්ට සේවය කිරීමේ උතුම් අභිලාෂය ඇතිව පොලිස් දෙපාර්තමේන්තුවට බැඳුණු ජයතිලක මහතා තම රාජකාරිය සහ පොලිස් සේවය ගැන බෙහෙවින් තෘප්තිමත් වන බව ද සිනා පිරි මුහුණින් යුතුව පවසා සිටියේය.ටිරෝනි වෑවලගේඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post></root>