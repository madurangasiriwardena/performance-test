<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=ab0806011</link>
    <topic>ඒ නෝනා සහ ඒ ගොනා</topic>
    <author/>
    <content>ඒ නෝනා සහ ඒ ගොනාමේ නෝනා සහ මේ ගොනානිමල් හරි පාරෙන් රනිල් කැලෑ පාරෙන්ප‍්‍රශ්න පහනිමල් සිරිපාල ද සිල්වා ඇමැතිතුමා රට ගොස් ආවේය. ඔහු පිළිගත්තේ් රතු පලස එළා මල් මාලා පළඳවා මල් කළඹ පිරිනමා සිප වැළඳ ගෙනයි. ඒ ඔහු ලෝක සෞඛ්‍ය සංවිධානයේ සභාපති පදවියට පත්වී ශ‍්‍රී ලංකාවට කීර්තියක් ලබා දුන් බැවිනි.විපක්ෂනායකතුමාද යුරෝපා සංචාරයෙන් පසු පැමිණියේය. ඔහු පිළිගන්නට එක්සත් ජාතික පක්ෂයේ කීපදෙනකු ගොස් සිටියත් එළියේ විශාල පිරිසක් ඔහුට එරෙහිව උද්ඝෝෂණය කළහ. ඒ ඔහු යුරෝපා සංචාරයේදී ශ‍්‍රී ලංකාව ගැන බොරු තොරතුරු කී නිසාය. ඇඟලුම් බදු සහන නතර කොට ඇඟලුම් ක්‍ෂේත‍්‍රයේ ලක්ෂ දොළහක් පාරට ඇද දැමීමට කුමන්ත‍්‍රණය කළ නිසාය. එළියේ විරෝධය පළකරන ජනතාව මඟ හරිමින් විපක්ෂනායක වෙනත් මඟකින් කොළඹ ආවේය.මෙම විරෝධය ගැන කලබලයට පත් විපක්ෂනායකතුමා කලවැදි චින්තක සහ සමන් අතාවුද කැඳවා වහාම මාධ්‍යවේදීන් රැස් කරන ලෙස අණ කෙළේය. ඒ අනුව මාධ්‍යවේදීහු විපක්ෂනායක කාර්යාලයට පැමිණිය ද ඔහු මෙම මාධ්‍ය හමුව කැඳවූයේ යුරෝපා සංචාරය ගැන කියන්නට නොවේ. තෙල් අර්බුදය ගැන හෝ ආහාර අර්බුදය ගැන තොරතුරු කියන්නට නොවේ. තෙල් අර්බුදයට විසඳුම් සොයන මං හෙළි කරන්නට නොවේ.මාධ්‍ය නිදහස හා මාධ්‍යවේදීන් ආරක්ෂා කර ගැනීමට ප‍්‍රතිඥා දීමටය. මාධ්‍යවේදීන් වෙනුවෙන් පාරට බසින බව කියන්නටය. එම කාර්යයට පැමිණි ඔහු මුලින්ම කළේ මාධ්‍යවේදීන්ට බැණ වැදීමය. එනම් ජනාධිපතිතුමාගේ පාටියට ගිය මාධ්‍යවේදීන්ටය. ඒ ගැන ඔහු කනගාටු විය. මාධ්‍යවේදීන්ට පහර දෙද්දී ජනාධිපති පාටියට යාම ඔහු හෙළා දුටුවේය. අපට මතක හැටියට රනිල් වික‍්‍රමසිංහ මහතා නම් මාධ්‍යවේදීන්ට පාටියක් දුන්නේ් නැත.’මාණික්‍ය’ට මේ ගැන කියන්නට ඇත්තේ පුංචි විස්තරයකි. මාධ්‍යවේදීන් ජනාධිපති මුලින්ම හමුවූයේ මාසික හමුව සඳහාය. එයට රාජ්‍ය හා පෞද්ගලික මාධ්‍ය ආයතන ප‍්‍රධානීහු සහ කර්තෘවරු සහභාගිවී සිටියහ. ඊට පසු ජනාධිපති කැඳවා තුබුණේ වාර්ෂිකව දෙන භෝජන සංග‍්‍රහයටය. එයට ආරාධනා පත් යැවූයේ පක්ෂ පාට හෝ රාජ්‍ය පෞද්ගලික වශයෙන් හෝ නොවේ. එයට මාධ්‍යවේදීහු 300ක් පමණ සහභාගි වූහ. කිසිවකුට තර්ජනය කළේ නැත. සුහදව කතාබහ කොට සංග‍්‍රහය කළා පමණි.ජනාධිපතිවරයා අනුගමනය කරන සිරිත් විරිත් විපක්ෂනායකට තේරෙන්නේ නැත. කෙසේ හෝ එතෙර ගොස් පැමිණ ඔහු කළ ප‍්‍රකාශය ගැන අපි අමන්දානන්දයට පත්වෙමු. ඔහු ප‍්‍රතිඥා දුන්නේ මාධ්‍යවේදීන් වෙනුවෙන් එක්සත් ජාතික පක්ෂය පාරට බසින බවය. මාධ්‍යවේදීන් ආරක්ෂා කරන බවය. මෙම ප‍්‍රකාශය කරද්දී ‘මාණික්‍ය’ ළඟ සිටියා නම් විපක්ෂනායකතුමා අකැමැති වුවත් සිප වැළඳගන්නවාමය.රනිල් වික‍්‍රමසිංහ මහතා නොව අතීත එජාප නායකයන් මාධ්‍යවේදීන් ආරක්ෂා කළ හැටි මෙහිදී අප සිහිපත් කළ යුතු නැත. අම්මාගේ තුරුලේ සිටි රිචඩ් ද සොයිසා බලෙන් ඇදගෙන ගොස් පහර දී මොරටු පාලමෙන් ගඟට දැමූූ හැටි මෙහිදී සිහිපත් කළයුතු නොවේ. ඔහුගේ මළ සිරුර ගොඩ ගැසූ බවද කිව යුතු නැත. ‘මේ කවුද මොනවද කරන්නේ’ යන නාට්‍යය ලියූ නිසා රිචඩ් ඝාතනය කළ බව කීම අනවශ්‍යය.ඔහුගේ නාට්‍යය නිෂ්පාදනය කළ එක්සත් ජාතික පක්ෂයේම නාගරික මන්තී‍්‍ර ලක්ෂ්මන් පෙරේරාගේ මයිල් ගසක්වත් තවම සොයා ගන්නට බැරිවූ බව අමුතුවෙන් කිවයුතු නොවේ. ප‍්‍රවීණ කාටූන් ශිල්පී යූනුස්ගේ කටට පිහියෙන් ඇනපු කතාවද රනිල් වික‍්‍රමසිංහ මහතා දන්නා නිසා අප කිවයුතු නැත. අද විපක්ෂනායකතුමාගේ් සුරතලකු වන ගයිරික පේරුසිංහගේ කන පැලෙන්නට ගැසූ අතීතයෙන් වැඩක් නැත. පෙ‍්‍ර්මකීර්ති ද අල්විස්, තේවිස් ගුරුගේ වැනි ප‍්‍රවීණයන් අද නැත්තේ ස්වභාවික ලෙස අභාවප‍්‍රාප්ත වූ නිසා නොවන බව කිවයුතු නැත. විමල් සුරේන්ද්‍ර ඇතුළු ඡායාරූප ශිල්පීන් අතුරුදන් වූයේ ඇයිදැයි දැන් සොයා බැලිය යුතු නැත.බටලන්දේ දී කෝටුමස් කළ තරුණයන්, විජේදාස ලියනාරච්චි වැනි නීතීඥයන් අද වළ තුළ සිට පස්සා පැත්තෙන් සිනාසෙන බව අපි නොකියමු.ඒ අතීතයයි. අතීතය වැළලුවාවේ. අපි මෑත ඉතිහාසයට එමු. මාධ්‍යවේදීන් පණ මෙන් රකින බව කියන විපක්ෂනායකතුමාට එතුමා අගමැතිව සිටි වසර දෙක තුළ කළ කී දේවල් කීපයක් සිහිපත් කරන්නේ ඒ ගැන සොයා බැලීමටය.විපක්ෂනායකතුමා අගමැති වී, නලින් ලද්දුවහෙට්ටි ලේක්හවුස් සභාපති වී මාධ්‍යවේදීන් 78 දෙනකු ගෙදර යැවූ හැටි ගැන සොයා බලන්නට විපක්ෂනායකතුමා දැන් වුවද ඉදිරිපත්වීම ප‍්‍රමාද නැත.ඔබ දැන් ඉතා වේදනාවෙන් කතා කරන සනත් බාලසූරියට බොරු චෝදනාවක් ගොතා විනාඩි පහක් තුළ ලේක්හවුසියෙන් දොට්ට දැම්මේ ඔහු මාධ්‍ය ක්‍ෂේත‍්‍රයේ සිටියහොත් ආරක්ෂක ලේකම් තර්ජන කරන නිසාදැයි දැන්වත් විපක්ෂනායකතුමා සොයා බැලිය යුතුය.ඔබ අගමැති කාලයේ මාධ්‍ය ඇමැති ඉමිටියාස් බාකීර් මාකර්ය. ඔහුට මාධ්‍ය ඇමැතිකම නොව දේශපාලනයද තිත්ත වූයේ ඔබගේ රාලහාමිගේ මාධ්‍ය නඩය නිසා නොවේදැයි වික‍්‍රමසිංහ මහතා විමසා බැලිය යුතුයි.’දිනමිණ’ විශේෂාංග කර්තෘ වික‍්‍රමසිංහ යුගයේ ගෙදර යැවූයේ එඩ්මන් රණසිංහ මහතාගේ පුවත්පතක් ගැන ලියූ නිසාය. ඔහු නැවත සේවයට ගැනීමට මාධ්‍ය ඇමැති ඉමිටියාස් නියෝග කෙළේය. එහෙත් එම නියෝගය බල්ලකු නොව රාලහාමිගේ ඒකකයවත් නලීන් ලද්දුවහෙට්ටිවත් ගණන් ගත්තේ නැත. ඉමිටියාස්ට සිදුවූයේ ‘දිනමිණ’ විශේෂාංග කර්තෘ තමන්ගේ අමාත්‍යාංශයට ගෙන රුපියල් 10,000ක දීමනාවක් ගෙවීමය. මාධ්‍යවේදීන්ට පණ දෙන්නට කතා කරන වික‍්‍රමසිංහ මහතා ඒ ගැන සොයා බැලිය යුතුය.තව එකක් කිව යුතුය. තමන්ට හිතවත් මාධ්‍යවේදීන් ආරක්ෂා කරන ගමන්ම කීර්තිමත් මාධ්‍යවේදීන්ට ප‍්‍රසිද්ධියේ කුණු හරුප කියමින් ගැරහීමද සොයා බැලිය යුතුය. තමන්ගේ මිණිබිරියන් වැනි තරුණියන්ගේ නම් කියමින් කුණු කතා ගොතා කියන මාධ්‍ය සිකනලුන් ගේ කටවල් සංවර කිරීමට ආචාර ධර්ම පද්ධතියක් ඔබවත් හඳුන්වා දිය යුතුය. තමන් සුදනා යැයි කියමින් කෑගසන අනෙකුත් මාධ්‍යවේදීන් දෙස වපර ඇසින් බලන මාධ්‍ය ඔස්තාර්ලා ශිෂ්ට සම්පන්න කිරීමටද විපක්ෂනායකතුමා පියවර ගත යුතුය.මාධ්‍යවේදීන් ආරක්ෂා කිරීමට දැන් ඉදිරිපත් වී සිටින විපක්ෂ නායකයා තමන් කරන සියලු කතා සංස්කරණයකින් තොරව පළ කරන්නට ‘ලංකාදීප’ කර්තෘවරයාට තර්ජන, නොකරන බවටද පොරොන්දු විය යුතුය. ‘රිවිර’ පුවත්පතේ උපාලි තෙන්නකෝන් ‘ලංකාදීප’යේ දොඹගහවත්ත පැන්නීමට කුමන්ත‍්‍රණය කිරීමද නතර කළ යුතුය. තවත් කතාවක් සිහිපත් කළ යුතුය. කාර්යාලයේ ලයිට් නිවා මාධ්‍යවේදියකුට පහර දුන්නේ කවුදැයි සොයා බැලිය යුතුය. මේවා සොයා බලා සාධාරණත්වය ඉටු නොකරන්නේ නම් විපක්ෂනායකතුමා මාධ්‍යවේදීන්ගේ අයිතීන් ගැන කතා කිරීම මහා විහිළුවක් බව අපි තීන්දු කරමු.මේ අතර පසුගිය අඟහරුවාදා ජනාධිපතිතුමා සියලු මාධ්‍යවේදින් අරලියගහ මැදුරට කැඳවා ගත්තේය. එයට සියලු මාධ්‍ය ප‍්‍රධානිහු සහ කර්තෘවරු සහභාගි වූහ. මාසිකව මාධ්‍යවේදීන් හමුවීමත් රටේ ප‍්‍රශ්න ගැන විවෘතව සාකච්ඡා කිරීමත් රාජ්‍ය නායකයාගේ න්‍යාය පත‍්‍රයට අඩංගු වෙයි. කිසිවක් සඟවන්නට ඔහුට නැත.විපක්ෂනායක තුමා මුණ ගැසෙන්නේ සමස්ත මාධ්‍යයම නොව ඔහුට ඉතාමත් සමීපතම කීපදෙනකු පමණි. ඔවුන් සමග කතා කරන්නේ තෙල් අර්බුදය, ආහාර මිල ඉහළ යාම නොව කර්තෘවරුන් මාරු කිරීමය. ඉවත් කිරීමය. කලවැදි චින්තක කියන්නේ 'ලංකාදීප' පත‍්‍රයේ සිටින ටයිප් සෙටින් කරන කීපදෙනකු ද ඉවත් කළ යුතු බවයි. ලොක්කා ලවා එය කෙසේ හෝ කළයුතු බව කලවැදි චින්තක ප¾ඩි උපුල්ට කීවේය.විපක්ෂ නායකතුමා පිට පිට ඡන්ද 17 ක් පරාජය විය. එය ඉමහත් අවාසනාවන්ත තත්ත්වයකි. මෙතෙක් කළ කී දෑ එකක්වත් හරි ගියේ නැත. අපල උපද්‍රව දුරුකර ගැනීමට සාස්තර බණ්ඩාර දුන් උපක‍්‍රම වතුරේ ගියේය. සාස්තර බණ්ඩාරගේ අනාවැකි හරි ගියේම නැත. ඒ නිසා මෙවර විපක්ෂනායකතුමාට වාසනාව උදාකර දීමට ඉදිරිපත් වූයේ ඔහුගේ බිරිඳ මෛතී‍්‍රය.තමන්ගේ සැමියා වෙනුවෙන් ඕනෑම දෙයක් කරන්නට බැඳී සිටින මෛතී‍්‍ර වික‍්‍රමසිංහ මහත්මිය ජර්මන් යද්දී ඉන්දියාවට ද ගියාය. ඇය තමිල්නාඩුවේ මීහරක් පැටියෙක් කෝවිලකට පූජා කළාය. මරන්නට සිටින ඕනෑම එකකු බේරාගැනීම පිනකි. සාමාන්‍යයෙන් මීහරකුන් නොව හරකුන් නිදහස් කිරීම සාමාන්‍ය සම්ප‍්‍රදාය වෙයි. එහෙත් තෙල් මිල වැඩි වීමත් සමඟම එක්සත් ජාතික පක්ෂය ගොනුන්ට ළංවීම නිසාදෝ මෛතී‍්‍ර ද මීහරකකු තෝරාගන්නට ඇත.තමිල්නාඩුවේ තේහි ප‍්‍රදේශයේ කුච්චිනෝර් සෙනසුරු කෝවිලේදී මෙම මීහරක් පැටියා යොදා ගෙන පූජාව අපූරුවට කළාය. ඉන්පසු කුම්බකෝනම් ඊශ්වර කෝවිලට ගොස් විශේෂ පූජාවක්ද කෘතහස්ත වෙනුවෙන් සිදු කළාය. එතැනින් නොනැවතුණු ඇය අයියාවානි ප‍්‍රදේශයේ කාලි කෝවිලේදීත් තිරුශම්පුරම් දේවාලයේදීත් විපක්ෂනායකගේ රාහු කේතු අපලයට දැවැන්ත පූජා දෙකක් පැවැත්වූවාය. මෙම මීහරක් පූජාවේ පින්තූර සහිත පත්තර තමිල්නාඩුවේ හිතවතකු 'මාණික්‍යයට' එවා තිබේ.විපක්ෂනායක යුරෝපයට ගියේ ඇඟලුම් සහන නතර කරවීමටය. එහෙත් එය හරි ගියේ නැත. විපක්ෂනායකගේ කුහක ඉල්ලීම ප‍්‍රතික්ෂේප විය. ඇඟලුම් කර්මාන්තයේ නියැළී සිටින ලක්ෂ 12 ක් පමණ වූ පිරිස මහමඟට දැමීමට එම රටවල් අකැමැති විය. එපමණක් ද නොවේ. ශී‍්‍ර ලංකාවේ ඇඟලුම් නිෂ්පාදන ගුණාත්මක ඒවා බවද ඔවුහු කියති.මේ ගැන ශී‍්‍ර ලංකාවට දැනුම් දෙන බවද එතෙර බලධාරීහු කීහ. මුහුණ ඇඹුල් කරගත් කෘතහස්ත පිටවී ගියේ "යන යන තැන බෙලෙක් නේ" යයි සිතමිනි. එහෙත් විපක්ෂනායක වෙනත් උපක‍්‍රමයක් යෙදවීය. ශී‍්‍ර ලංකාව ඇඟලුම් බදු සහන ලැබෙන්නේ තමාගේ උත්සාහය නිසා බවට ප‍්‍රචාරය කරන්නැයි ඔහු කලවැදි චින්තකට, කප්පම් ලසන්තට දුරකථනයෙන් උපදෙස් දුන්නේය. එම ප‍්‍රචාරය කලවැදි චින්තකට සහ ජයතුංගට භාර දී ඇත.මෙපමණ කාලයක් මාධ්‍ය ක්ෂේත‍්‍රය හරහා කළ මඩ සේවය වෙනුවෙන් ජාතික ලැයිස්තු මන්තී‍්‍ර ධුරයක් පිරිනමන ලෙස ලසන්ත විපක්ෂ නායකතුමාගෙන් ඉල්ලා සිටියේය. එහෙත් දොස්තර සයිරන්, එස්.බී., රවි එයට තරයේ විරුද්ධ වූහ. කවදත් කළගුණ ගෑවිලාවත් නැති විපක්ෂ නායකයා ලසන්තගේ ඉල්ලීම ප‍්‍රතික්ෂේප කළේය.ලසන්තට ද කෘතහස්තට මෙන් සෙනසුරු මහ දසාවේ කේතු අතුරු දසාව ලබා ඇති බව සැළයි. දැන් උදාවී ඇත්තේ කළ පව්වලින් ගොඩ ඒමේ කාලය බව ඔහු කල්පනා කරයි. ඒ නිසා ගෙවල් දොරවල් විකුණා රට පනින්න ලසන්ත සැරැසෙන බව මලික් ප‍්‍රචාරය කරයි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=ab0806012</link>
    <topic>මේ නෝනා සහ මේ ගොනා</topic>
    <author>- ගුරුන්නාන්සේ</author>
    <content>ඒ නෝනා සහ ඒ ගොනාමේ නෝනා සහ මේ ගොනානිමල් හරි පාරෙන් රනිල් කැලෑ පාරෙන්ප‍්‍රශ්න පහපස් පංගුවඒකාලයේ එක්සත් ජාතික පාක්ෂිකයන් කීවේ “රනිල් අපිට .. අපි රනිල්ට” කියාය. එහෙත් දාහත් වතාවක් රනිල් පරාජය වූවාට පසු යූ.ඇන්.පී. නෝනලා කියන්නේ “අපේ ගොනා - අපට හොඳ්‍ර” යනුවෙනි.එක දිගට දාහත් වතාවක් පරාජය වූ බව ඇත්තය. එසේ වුවද තමන්ගේ නායකයාට “අපේ ගොනා - අපට හොඳ්‍ර” යනුවෙන් පවසමින් අපහාස කිරීම නම් කිසිසේත්ම අනුමත කළ හැක්කක් නොවේ.පසුගිය කාලයේ රනිල් නායකතුමා යූ.ඇන්.පී. එකට නායකත්වය දුන්නේ ගොන් වැඩ කරන්නට බව ඇත්තය. පොල් ගැසීම, පොළේ යාම, අස්සන් ගැසීම, ඔය ආදී දේවල්වලට නායකත්වය දුන් නායකතුමා අවසාන වශයෙන් නායකත්වය දුන්නේ මුට්ටි හට්ටි පොළොවේ ගසන්නටය.ඒ ආහාර ද්‍රව්‍යවල මිල වැඩිවීමට එරෙහිවය. ජීවන වියදම වැඩි බව ඕනෑම ගොනකුට වැටහෙන දෙයකි. ඒ නිසා හට්ටි මුට්ටි පොළොවේ ගැසීමෙන් වැඩක් නැති බවද එය නියම ගොන්පාට් එකක් බවද ඕනෑම ගොනකුට වටහාගත හැක්කකි.ඒ පොළොවේ ගැසූ හට්ටි මුට්ටිවල මිරිස් පැළයක් බැගින් සිටවූයේ නම් අද වනවිට කරල් පිරිලාය. ආහාර ප‍්‍රශ්නයෙන් මිදෙන්නට එවැනි දෙයක් පුංචියට හරි කෙරුවා නම් කෙතරම් වටිනවාදැයි හට්ටි මුට්ටි පොළොවේ ගැසූ ගොන්නුන්ට තේරුම් ගියේ නැත.ඒ ගොන්නු හෝ වෙනත් ගොන්නු පසුගියදා තෙල් අර්බුදයට එරෙහිව කරත්ත පෙළපාළියක් ගියහ. පෙළපාළියක් කීවාට කරත්ත සිය ගණනක් නොවේ. කරත්ත අටකි. අතිරේක ගොනුන් අට දෙනෙකි.”අපේ ගොනා අපට හොඳ්‍ර” යනුවෙන් කෑගැසූ නෝනා කෙනෙක් දැකගත හැකිවුනේ මේ කරත්ත පෙළපාළියේදීය. ඒ නෝනා මහත්තයා සහ කොණ්ඩය කැපූ තවත් නෝනා මහත්තයෙක් කරත්තයේ නැඟ සිටියහ.ගොනා කරත්තය ඇද්දේය. ඌට බරක් දැනුණාද? නැද්ද? කියා උගෙන් අසා දැනගත යුතුය. රෝස නෝනා මේ අහලක සිටියාදැයි දැනගන්නට ක‍්‍රමයක් තිබුණේ නැත. අප දුටු රූපවාහිනී රූප රාමුවලට ගොන් කරත්ත පෙළපාළියේ බොහෝ දෙනකු හසුවී සිටි නමුත් රෝස නෝනා හසුවී තිබුණේ නැත.ඒවා කෙසේ වෙතත් “අපේ ගොනා අපට හොඳ්‍ර” යනුවෙන් තමන්ගේ නායකයාට මෙසේ ඔච්චම් කිරීම නම් හෙළා දැකිය යුත්තකි. කට තිබූ පළියට එවැනි වචන පිටකිරීම නොකළ යුතුය. මන්ද යත් දාහත් වතාවක් පරාජය වුවත් නායකතුමා තවම ඒ තත්ත්වයට පත්වී නැති නිසාය.රූපවාහිනී රූපරාමුවල දිස් වූ අන්දමට මේ නෝනා කරත්තයෙන් බැස්සේ අපූරු ක‍්‍රමයකටය. එය හඳුන්වන්නේ “ගොන් කරත්තයකින් බැසීමේ නෝනාගේ ක‍්‍රමය” යනුවෙන් විය යුතුය. බෝන්ලීය යටින් රිංගා යාමට හොඳ පුරුද්දක් ඇති බවද පෙනේ. එහෙම පුරුද්දක් නැත්නම් ගොනාගේ කිරිපල්ල පැත්තේ අතක් පයක් වද්දානොගෙන ඔය විදියට රිංගන්නට ලැබෙන්නේ් නැත. බැරිවෙලාවත් නෝනාගේ ඇඟිල්ලක් දෙකක් ගොනාගේ දෙපරංශය පැත්තේ වැදුණා නම් හොම්බ රිවෙට් වෙන්නට පා පහරක් වදිනවා සිකුරුය. එය මැරඩෝනාගේ පාපහරකටත් වඩා සැර එකක් වනු නියතය. මන්ද යත් සුමුදු අතක් තම දෙපරංශයේ ගෑවෙන විට ඇතිවන කිතිය ගොනාට ඉවසා සිටින්නට නොහැකිවන නිසාය. ඒ ආතල් එකටය. නැතුව කේන්තියකට එහෙම නෙමේය. සමහර විට දියාරු තත්ත්වයේ ගොම්පස් ටිකක්ද ලිප්ස්ටික්වලට උඩින් තොල්වල තැවරෙන්නට ද ඉඩ තිබේ. මොකද කියනවා නම් ආතල් එකක් ගියවිට ගොන් කරන්නේ එවැනි ගොන් වැඩ නිසාය. අර කොණ්ඩය කපා සිටි නෝනා කරත්තයෙන් බැස්සේත් බෝන්ලීය යටින් රිංගලාදැයි හරිහැටි දැකගන්නට ලැබුණේ් නැත.මීට පෙරද තෙල් ප‍්‍රශ්නයක් උඩ මේ නෝනලාගේ හිටපු නායකයන් දෙදනෙකු වූ ජේ.ආර් මහත්තයාත් පෙ‍්‍ර්මදාස මහත්තයාත් බක්කි කරත්තයකින් වැදගත් විදියට පාර්ලිමේන්තුවට ගියහ. ඔවුන් දෙදෙනාම හොඳ වැදගත් විදියට ඇඳ පැළදගෙන සිටි බවද මතකය.”අපේ ගොනා අපට හොඳ්‍ර” තම නායකතුමා පෙන්වමින් පෙ‍්‍ර්මදාස මහත්තයා එසේ කීවේ නැත. වැදගත් විදියට ගියා පමණි.රෙදි ප‍්‍රශ්නයක් උඩ දහනායක මහත්තයා පාර්ලිමේන්තුවට පැමිණියේ අමුඩයක් ගසාගෙනය.හදිසියේ රෙදි ගණන් ගියොත් මේ නෝනා මහත්තයා දහනායක මහත්තයා අනුගමනය කරන්නට හොඳටම ඉඩ තිබේ. එසේ වුවහොත් නම් ඒ උද්ඝෝෂණය නරඹන්නට ගොන් කරත්ත අටකින් නොව බස් ලොරි සිය ගණනකින් කොටුවට මිනිසුන් එනු ඇත.”මහින්ද මහත්තයා... රෙදි මිල ටිකක් වැඩි කරන්නකෝ”එකී බලාපොරොත්තුවෙන් හෙට අනිද්දා අසමජ්ජාති කොල්ලෙක් එහෙම ඉල්ලීමක් කරන්නටද ඉඩ තිබේ.ඇත්තටම තෙල් මිල ප‍්‍රශ්නය ගැන කොටුවේ දුම්රිය පොළ ඉදිරිපිට උද්ඝෝෂණය කිරීමෙන් කිසි වැඩක් නැත. තෙල් මිල වැඩි කරන්නේ ඔපෙක් සංවිධානය නිසාය.ඒ නිසා ගොන් කරත්ත පෙළපාළියක් යායුත්තේ කොළඹ කොටුවේ නොව මැදපෙරදිග කාන්තාරයක් හරහාය. ඒ රටවල සිටින්නේ ගොනුන් නොව ඔටුවන්ය. ඔටුවන් පිට නැඟ “අපේ ගොනා අපට හොඳ්‍ර” යනුවෙන් මේ නෝනාට කෑගසන්නට අවස්ථාවක් ලැබෙනු ඇත.හැබැයි .. හොඳට පුරුද්දක් නැති අය ඔටුවන් පිට නැග්ගවීම සුදුසු නැත. මන්ද යත් ඔටුවාට පිට කොඳු ඇට පෙළක් ඇති හෙයිනි. එදා උද්ඝෝෂණයට සහභාගි වූ හැටි දකින විට නම් මේ නෝනාට ඒකත් සිම්පල් දෙයක් වනු ඇත.කොළඹ නගරයෙන් නොනැවතී වෙනත් නගරවලද මේ ගොන් කරත්ත පෙළපාළිය පවත්වන ලෙස අපි යූ.ඇන්.පී. සංවිධායක වරුන්ගෙන් ඉල්ලා සිටිමු. ඒ හැම ගොන් කරත්ත පෙළපාළියකටම මේ නෝනා සහභාගි කරවන ලෙසද ඉල්ලා සිටිමු. නැත්නම් බලාගෙන සිටින අයට ආතල් එකක් නැත.හුදීජන ලාම්පු සංවේගය උදෙසා ඒ නෝනාගේ රූප රාමු පෙළ නිතර නිතර විකාශය කරන ලෙසින් රූපවාහිනී නාළිකා බලධාරීන්ගෙන් ඉල්ලා සිටිමු.ඒ නෝනා සහ කොණ්ඩය කපා සිටි නෝනා ඇතුළු අනික් නෝනලාද රවි මහත්තයා ඇතුළු අනික් මහත්තුරු ද දිගටම ගියේ ගොන් කරත්තවලින් දැයි අපි නොදනිමු.එසේ වී නම් තෙල් අර්බුදයට එය හොඳම පිළියමකි. ගොනාට පිදුරු මිසක පැටෙ‍්‍ර¤ල් අවශ්‍ය නැති නිසාය.මේ පිළිබඳව කතා බහ වෙද්දී පුංචි ගුරුන්නාන්සේ කෙනෙක් අපූරු කතාවක් කීවේය.මෙවැනිම ගොන් කරත්ත පෙළපාළියක් තිබිණි. එහිදීද මහත්තුරු සහ නෝනලා ටික දුරක් ගොන් කරත්තවලින් ගොස් කෑගසා සටන් පාඨ කියා පසුව ඒවායින් බැස නැවතත් “පැජරෝ ප‍්‍රාඩෝ” වල නැඟී මහත්තුරු විස්කි හෝ බීර ද නෝනලා බීර හෝ වයින්ද බොන්නට තැන්තැන්වලට ගියහ.ගොන් කරත්ත ගෙනා නියම කරත්ත කාරයෝ අන්දමන්දව බලා සිටියහ.ගොනුන්ට උදේ සිට කන්නට පිදුරු ගහක්වත් ලැබුණේ නැත. ඒ අතර ගොන් කරත්තවල ගිය එක් මහත්තයකුගේ ප‍්‍රාඩෝවක් අසළ තිබූ පැටෙ‍්‍ර¤ල් ෂෙඩ් එකක නතර කෙළේය. ඒ ඩීසල් ටිකක් ගසා ගන්නටය. ඉන්පසු ප‍්‍රාඩෝව හැටට හැටේ පාගලා ගියේය.කරත්ත කාරයාද පැටෙ‍්‍ර¤ල් ෂෙඩ් එක දෙසට ගොන් කරත්තය දැක්කුවේය.”රුපියල් පණහක ඩීසල් ගහන්ඩ”කරත්ත කාරයා කීවේය. ෂෙඩ් එකේ කොලුවා ගොනාගේ වලිගය ඔසවා ඩීසල් බම්බුව ඇතුළු කොට රුපියල් පණහක ගැසුවේය. දැවිල්ල ඉවසාගත නොහැකිවූ ගොනා කරත්තයත් ඇදගෙන අසූවට අසූවේ වේගයෙන් දිව්වේය.ඒ දෙස බලා සිටි කරත්තකාරයාට දෙලොවම රත්විය.”ගොනා අල්ලගන්ඩ මටත් ගහනව රුපියල් සීයකම ඩීසල්”කරත්තකාරයා මඳක් ඉදිරියට නැමී සරම ඉස්සුවේලු.- ගුරුන්නාන්සේ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=ab0806014</link>
    <topic>නිමල් හරි පාරෙන් රනිල් කැලෑ පාරෙන්</topic>
    <author/>
    <content>ඒ නෝනා සහ ඒ ගොනාමේ නෝනා සහ මේ ගොනානිමල් හරි පාරෙන් රනිල් කැලෑ පාරෙන්ප‍්‍රශ්න පහගිය සතියේ මෙරට මාධ්‍ය ලෝකයේ වැඩි කථා බහට ලක් වූ මාතෘකාවක් විය. ඒ ‘ද නේෂන්’ පුවත්පතේ සම කර්තෘ කීත් නොයාර් මාධ්‍යවේදියාට නාඳුනන පිරිසක් පහර දීම ය. කීත් නොයාර් මාධ්‍යවේදියා බම්බලපිටිය අවන්හලකින් ආහාර ගෙන ඔහු ගේ දෙහිවල නිවෙස වෙත යද්දී මේ පැහැර ගැනීම සිදු විය. මේ බව දැන ගත් “ද නේෂන්” කර්තෘ ලලිත් අලහකෝන් ඇමැති කරු ජයසූරියට සහ එ.ජා.ප. මන්තී‍්‍ර රවි කරුණානායකට මේ කාරණය එදින රාති‍්‍රයේ ම දැන්වූයේ ය.ඇමැති කරු ජයසූරිය මේ සිද්ධිය එදින රාති‍්‍රයේ ම ජනාධිපතිතුමාට දැන්වීය. ජනාධිපතිතුමා එදින රාති‍්‍රයේ ම කි‍්‍රයාත්මක විය. ගල්කිස්ස පොලිස් අධිකාරිවරයාට කථා කළ ජනාධිපතිතුමා වහා ම පරීක්‍ෂණ ආරම්භ කිරීමට නියෝග කෙළේ ය. ගෝඨාභය රාජපක්ෂ ආරක්‍ෂක ලේකම්වරයාට ද නේෂන් ප‍්‍රධාන කතුවරයා සිද්ධිය දන්වා සිටියේ ය. ඒ අනුව ආරක්‍ෂක ලේකම්වරයා ද කීත් නොයාර් සොයා ගැනීමට අවශ්‍ය උපදෙස් ලබා දුන්නේ ය.රාජ්‍ය පරිපාලන හා ස්වදේශ කටයුතු ඇමැති කරූ ජයසූරියගිය අඟහරුවාදා අරලියගහ මැදුරේ දී ජනාධිපතිතුමා සහ මෙරට මාධ්‍ය ආයතන ප‍්‍රධානීන් ගේ සහ කර්තෘවරුන් ගේ හමුවක් පැවැත්විණි. මේ හමුවේ දී කීත් නොයාර්ට සිදු වූ විපත ගැන මාධ්‍ය ප‍්‍රධානීහු අදහස් දැක්වූහ. මෙවර මාධ්‍ය ප‍්‍රධානීන් ගේ හමුවට ප‍්‍රවාහන ඇමැති ඩලස් අලහප්පෙරුම ඇමැති කෙහෙළිය රඹුක්වැල්ල, ඇමැති රෝහිත බෝගොල්ලාගම, ජනාධිපති ලේකම් ලලිත් වීරතුංග සහ පොලිස්පති වික්ටර් පෙරේරා ද එක් වූහ.පොලිස් පරීක්‍ෂණවල වත්මන් තත්ත්වය මාධ්‍ය ප‍්‍රධානින් හමුවේ පොලිස්පතිවරයා පැහැදිලි කළේ ය. “කීත් නොයාර් මාධ්‍යවේදියා පොලිසියට නිසි ලෙස තොරතුරක් දීලා නෑ. එවැනි තත්වයක දී පරීක්‍ෂණ ඉදිරියට ගෙනියන්න බැහැ” පොලිස්පති පැහැදිලි කළේ ය.ජනාධිපතිතුමා මාසිකව පවත්වන මේ මාධ්‍ය හමුවට මාධ්‍ය ප‍්‍රධානීහු විශාල පිරිසක් සහභාගී වී සිටියහ. මේ හමුවේ දී ජනාධිපතිතුමා තෙල් මිල ඉහළ යාම ගැන අදහස් පළ කෙළේ ය. “ඉන්ධන භාවිතය සියයට 25 කින් වත් අඩු කර ගන්නේ නැතිව ඉන්ධන අර්බුදයෙන් අපේ රටට ගොඩ එන්න බෑ. දැනටමත් අපි ඩීසල් සහ භූමිතෙල්වලට සහන දීලා තියෙනවා. මේ පාඩුව රජයට කොහොමටවත් දරා ගන්න බෑ.” ජනාධිපතිතුමා කීවේ ය. එමෙන් ම මෙවැනි අර්බුදවල දී විවිධ රටවල් අනුගමනය කළ විකල්ප විසඳුම් ද ජනාධිපතිතුමා පැහැදිලි කෙළේ ය.මහ ඇමැතිවරු කැමැති නම් මට ප‍්‍රශ්නයක් නැහැජාතික නිදහස් පෙරමුණේ සභාපති විමල් වීරවංශඊළඟට මාධ්‍යකරුවන් ගේ සහ ජනාධිපතිතුමා ගේ අවධානය යොමු වූයේ යුද්ධය ගැනයි. “අපේ රජය ත‍්‍රස්තවාදය මුළුමනින් ම පරාජය කළ යුතුය කියන ස්ථාවරයේ ඉන්නවා. ඒ වගේ ම අපි සාමකාමී දෙමළ ජනතාවට දේශපාලන විසඳුම් ලබා දෙනවා. අපි නැඟෙනහිරින් ත‍්‍රස්තවාදය පරාජය කළා. අපි උතුරේ ත‍්‍රස්තවාදයත් ළඟ දී ම අවසන් කරනවා. ඒ වගේ ම මේ වෙලාවේ මාධ්‍ය වගකීමෙන් සාධාරණව කි‍්‍රයා කිරීම වටිනවා. විශේෂයෙන් කොටින්ට උදව් කරන අයගෙන් මා මෙය විශේෂයෙන් ඉල්ලා සිටිනවා” ජනාධිපතිතුමා කීවේ ය.මාධ්‍ය ආයතන ප‍්‍රධානීන් ගේ හමුවේ දී එක්තරා මාධ්‍ය ආයතන ප‍්‍රධානියෙක් ජනාධිපතිතුමාගෙන් විමසා සිටියේ උතුරුමැද පළාත් සභාව විසුරුවන්නේ කවදා ද කියා යි. “මට හරියට ම ඒ ගැන කියන්න බෑ. නියමිත කාලයට පෙර පළාත් සභාව විසුරුවනවා නම් මහ ඇමැතිතුමා ගේ ඉල්ලීම මත ආණ්ඩුකාරතුමා ඒ කාර්ය කරන්නේ. ඒ නිසා ඒ ගැන මහ ඇමැතිතුමන්ලාගෙන් ම අහන්න” ජනාධිපතිතුමා කීවේ ය.ගිය සතියේ අත්තනගල්ල ආසනය සඳහා ශ‍්‍රී.ල.නි.ප. යෙන් නව ආසන සංවිධායකයකු පත් කිරීම සිදු විය. ශ‍්‍රී.ල.නි.ප.යේ හදවත ලෙස බොහෝ දෙනා සැලකූයේ අත්තනගල්ල ආසනය බව රහසක් නොවේ. මෙවර එම ආසනයේ ශ‍්‍රී.ල.නි.ප. ප‍්‍රධාන සංවිධායක ධූරය ලැබුණේ පාර්ලිමේන්තු මන්තී‍්‍ර සරණ ගුණවර්ධනටයි. ඉතිහාසයේ ප‍්‍රථම වරට බණ්ඩාරනායක පවුලෙන් අත්තනගල්ල ශ‍්‍රී.ල.නි.ප. ආසන සංවිධායක ධූරය ගිලිහුණේ මෙවරයි. එස්. ඩබ්ලිව්. ආර්. ඩී. බණ්ඩාරනායක, සිරිමාවෝ බණ්ඩාරනායක, චන්ද්‍රිකා බණ්ඩාරනායක, අනුර බණ්ඩාරනායක අත්තනගල්ල ආසනයේ ශ‍්‍රී.ල.නි.ප. සංවිධායක ධූර හෙබවූහ. රටේ අගමැතිවරු තිදෙනෙකු විධායක ජනාධිපතිවරියක් නියෝජනය කළ අත්තනගල්ල ආසනයේ ශ‍්‍රී.ල.නි.ප. සංවිධායක ධූරය ලැබීමට තරම් පාර්ලිමේන්තු මන්තී‍්‍ර සරණ ගුණවර්ධන වාසනාවන්ත විය.වෙළෙඳ හා පාරිභෝගික කටයුතු ඇමැති බන්දුල ගුණවර්ධනගිය සතියේදී ද කැබිනට් මණ්ඩලය සුපුරුදු පරිදි ජනාධිපතිතුමාගේ ප‍්‍රධානත්වයෙන් රැස් විය. ඒ අරලියගහ මැදුරේදී ය. කැබිනට් රැස්වීම ආරම්භයේදී ම ජනාධිපතිතුමා බලශක්ති යෝජනා කෙටුම්පත ඉදිරිපත් කෙළේය. "අවුරුදු 30 කට පස්සේ ලෝකයේ දරුණුම ආර්ථික අර්බුදය අද ඇති වෙලා. ඒ නිසාම අපිටත් අර්බුදවලට මුහුණ දෙන්න වෙලා. වෙන වෙලාවක නම් මේ විදියට අපේ රටේ තෙල් මිල ඉහළ ගියා නම් ජනතාව පාරට බැහැලා උද්ඝෝෂණ කරනවා. එහෙම වුණත් අද අපේ ජනතාව පාරට බහින්නේ නැත්තේ ලෝකේ තෙල් අර්බුදය ගැන දන්න නිසයි." ජනාධිපතිතුමා කැබිනට් මණ්ඩලයට කීවේය.ඊළඟට ජනාධිපතිතුමා සඳහන් කළේ බලශක්ති කෙටුම්පත ගැනයි. "මේ යෝජනාව සාමුහික යෝජනාවක්. ඒ නිසා සියලු දෙනාම මේකට සාමුහික යෝජනා ඉදිරිපත් කරන්න. මේකට අදාළ යෝජනා කරුණා කරලා ලබන සතියේ ඉදිරිපත් කරන්න." ජනාධිපතිතුමා කැබිනට් මණ්ඩලයෙන් ඉල්ලා සිටියේය.ජනාධිපතිතුමාගේ කතාව අවසන් වෙනවාත් සමගම ඇමැති බන්දුල ගුණවර්ධන නැගිට්ටේය. ඇමැතිවරයා කීවේ රටේ විවිධ ප‍්‍රශ්න නිසා නිතරම බැණුම් අහන ඇමැතිවරුන් ගැනය." විදුලි බිල වැඩි වුණාම ඩබ්ලිව්. ඩී. ජේ. සෙනෙවිරත්න ඇමැතිතුමා බැණුම් අහනවා. තෙල් මිල වැඩිවුණාම ෆවුසි ඇමැතිතුමාට බණිනවා. හාල් මිල වැඩිවුණාම මෛති‍්‍රපාල ඇමැතිතුමා බැණුම් අහනවා. ඒ ඔක්කොමත් හරි. ඒ සේරම දේවල්වල මිල ඉහළ ගියාම මට පලු පැලෙන්න බණිනවා." ඇමැති බන්දුල ගුණවර්ධන මුවේ සිනහවක් ද රඳවා ගනිමින් කීවේය."අපි ඇවිත් ඉන්නේ ජනතාවගෙන් බැණුම් අහන්න තමයි. ඒ නිසා බලශක්ති යෝජනාවට අපි සාමුහිකව සහාය දෙන්න ඕනෑ. 2003 වසර වෙනතුරු තෙල් බැරලයක මිල වුණේ ඇමෙරිකානු ඩොලර් 29 යි. හැබැයි අද වෙන කොට තෙල් බැරලයක් ඇමෙරිකානු ඩොලර් 136 ට ඉහළ ගිහිල්ලා. 2003 එ. ජා. ප. ආණ්ඩුවේ මම හිටියා. එදා තෙල් අපේ රටට ගේන්න වැය වුණේ මිලියන 838 යි. අද වෙනකොට ඒක මිලියන 2500 ක් දක්වා වැඩි වෙලා. අපේ රාජ්‍ය සේවකයන්ගේ වැටුප් වෙනුවෙන් රජය කෝටි 25000 ක් වැය කරනවා. මහවැලිය හදන්න එදා ජේ. ආර්. ජයවර්ධන ජනාධිපතිතුමාට වැය වුණේ කෝටි 500 යි." ඇමැති බන්දුල ගුණවර්ධන කැබිනට් මණ්ඩලයට පැහැදිලි කළේ අතීත වියදම් සහ වත්මන් වියදම් අතර වෙනසය."ඒ විතරක් නෙවෙයි ගිය වසරේදී තෙල් මෙරටට ගේන්න කෝටි 25,000 වැය කළා. අපිට ලබන වසරේදී තෙල් ගේන්න කෝටි 35,000 ක් වියදම් කරන්න වෙනවා. ලෝකයේ තෙල් මිල වැඩි කරන්නේ අපිද. ඒ නිසා අද අපේ රටේ ආර්ථිකය, දේශපාලනය ගැන කතා කරන අය මේවා ගැන දන්නේ නෑ. ඒ නිසා ජනාධිපතිතුමා මේ වගේ පසුබිමක මේ කෙටුම්පත ගේන්නේ. ඒ නිසා අපි මේ යෝජනාවට සහාය දෙන්න ඕන." ඇමැති බන්දුල ගුණවර්ධන කීවේය.ගිය සතියේදී ජනාධිපතිතුමාගේ ප‍්‍රධානත්වයෙන් ශී‍්‍ර. ල. නි. ප. මධ්‍යම කාරක සභාව රැස්විණි. මෙවර මධ්‍යම කාරක සභාවේදී වැඩි දෙනා කතා කළේ නැඟෙනහිර පළාත් සභාවේ ජයග‍්‍රහණය ගැනය. මධ්‍යම කාරක සභාවේදී බස්නාහිර පළාත් සභා මන්තී‍්‍ර උපාලි කොඩිකාර අදහස් දැක්වූයේය. “නැඟෙනහිර ජයග‍්‍රහණය ලැබුවේ වෙන කවුරුත් නිසා නොවෙයි. සම්පූර්ණයෙන්ම ඔබ තුමා නිසා.” බස්නාහිර පළාත් මන්තී‍්‍ර උපාලි කොඩිකාර කීවේය. ජනාධිපතිතුමා ඒ කථාවට එතරම් කැමැත්තක් දැක්වූයේ නැත." උපාලි චන්ද්‍රිකා ජනාධිපතිනිය රැවැට්ටුවා වගේ මාව රවට්ටන්න එපා. ඔක්කොටම කලින් නැඟෙනහිර ඡන්දය තියන්න පරිසරය හදලා දුන්නාට ති‍්‍රවිධ හමුදාවන්ට ස්තුති කරන්න. ජනාධිපතිතුමා බස්නාහිර පළාත් මන්තී‍්‍රවරයාට කීවේය.ශී‍්‍ර. ල. නි. ප. මධ්‍යම කාරක සභාවේදී භාණ්ඩාගාරික තනතුර සඳහා ඇමැති ඩලස් අලහප්පෙරුම පත් කර ගැනීම ද මෙවර විශේෂත්වයක් විය. ජෙයරාජ් ප‍්‍රනාන්දුපුල්ලේ ඇමැතිතුමාගේ අභාවයෙන් පසුව ශී‍්‍ර. ල. නි. ප. භාණ්ඩාගාරික තනතුර හිස්ව තිබිණි. භාණ්ඩාගාරික තනතුර සඳහා ඇමැති ඩලස්ගේ නම යෝජනා කළේ ඇමැති මෛති‍්‍රපාල සිරිසේනය.එක්සත් ජාතීන්ගේ සංවිධානයේ මානව හිමිකම් කවුන්සිලයට ශී‍්‍ර ලංකාව තේරී පත් නොවූයේ ඡන්ද 13 ක් අඩුවීම නිසාය. ශී‍්‍ර ලංකාව ඡන්ද 101 ලබා ගත් අතර, පාකිස්ථානය ඡන්ද 114 ක් ලබා ගත්තේය. ඒ නිසාම එ. ජා. ප. ය සත්‍ය වසන් කරමින් ජනාධිපතිතුමාට විදෙස් රටවල සහාය නොලැබෙන බවට චෝදනා කළේය. එක්සත් ජාතීන්ගේ සංවිධානයට අයත් රටවල් 192 න් රටවල් 101 ක් සහාය අපේ රටට ලැබීම එ. ජා. ප. ය වසන් කළේය.ආදායමේ හැටියට අපිට තවත් විදෙස් ණය ගන්න පුළුවන්සාමාන්‍යයෙන් එක්සත් ජාතීන්ගේ මානව හිමිකම් කවුන්සිලයට විවිධ කාලවලදී බලවත් රටවල් පවා ඇතුළත් නොවීම සිදුවේ. එහෙත් එයින් එම රටවලට ජගත් ප‍්‍රජාවේ සහාය නැති බව කීම විහිළුවක් බව ජනමාධ්‍ය ඇමැති අනුර පි‍්‍රයදර්ශන යාපා මාධ්‍ය හමුවකදී කීවේය. ලංකාව ජගත් මානව හිමිකම් කවුන්සිලයට ඇතුළත් නොවීම ගැන කාලකණ්ණි සතුටක් ලබන්නන් ගැන ද ගිය සතියේදී වාර්තා විය. ඒ අතරතුර සමහර රාජ්‍ය නොවන සංවිධාන ඉහළින්ම සිටියේය. ගිය සතියේදී කොළඹ ග්‍රෙගරි මාවතේ නිවසකදී එවැනි රාජ්‍ය නොවන සංවිධාන කීපයක සාමාජිකයෝ පිරිසක් සාදයක් පැවැත්වූහ. ඒ ලංකාව මානව හිමිකම් කවුන්සලයෙන් ඉවත් වීම ගැන සතුට පළ කරමිනි. මේ සාදය ගැන ජනාධිපතිතුමාටද දැන ගන්නට ලැබී තිබිණි.ගිය බදාදා ජනාධිපතිතුමා හමුවීමට මහ බැංකු අධිපති අජිත් නිවාඩ් කබ්රාල් ආවේය. මේ අවස්ථාවට ජනාධිපති ලේකම් ලලිත් වීරතුංග ද සහභාගි වී සිටියේය. මහ බැංකු අධිපතිවරයා ජනාධිපතිතුමාට වාර්තාවක් ලබා දුන්නේය. ඒ ලංකාව මේ වසර දක්වා විදෙස් රටවලින් ලබා ගෙන ඇති ණය ප‍්‍රමාණය ගැනයි. "සර් අපේ රටේ ආදායමේ හැටියට අපිට තවත් විදෙස් ණය ගන්න පුළුවන්." මහ බැංකු අධිපතිවරයා ජනාධිපතිතුමාට කීවේය."මම මේ රටේ ජනාධිපති විදියට පත් වුණේ රටේ ප‍්‍රශ්න විසඳන්න තමයි. මට ඕන නම් පුළුවන් විදෙස් ණය අරගෙන රටේ බඩු මිල පහළට දාන්න. හැබැයි මම ඒකට කැමැති නෑ. එහෙම වුණොත් ඒ ණය ගෙවන්න වෙන්නේ අපේ දරුවන්ට. අනාගත පරපුරට බරක් වෙන්න මං කැමැති නෑ. මට ඕනේ මේ රට ගෙවන්න තියෙන ණය ගෙවලා, හැකි ඉක්මනට රටට තියෙන ණය බර අඩු කර ගන්න." ජනාධිපතිතුමා මහ බැංකු අධිපතිතුමාට කීවේය.මහින්ද රාජපක්ෂ ජනාධිපතිතුමාට විදෙස් රටවල සහය නොලැබෙන බවට එ. ජා. ප. ය බොරු චෝදනා කරද්දී ඊට කදිම පිළිතුරක් ගිය සතියේදී ලැබිණි. ඒ ලෝක සෞඛ්‍ය සංවිධානයේ සභාපති ධූරය ශී‍්‍ර ලංකාවට ලැබීමය. නිමල් සිරිපාල ද සිල්වා සෞඛ්‍ය ඇමැතිතුමා මේ අනුව ලෝක සෞඛ්‍ය සංවිධානයේ නව සභාපති වශයෙන් තේරී පත් විය. නව පත්වීම නිමිත්තෙන් පසුගියදා මාධ්‍යවේදීන් පිරිසක් ඉදිරියේ ඇමැති නිමල් සිරිපාල ද සිල්වා කේක් ගෙඩියක් ද කැපුවේය. ගිය බදාදා පැවැති කැබිනට් මණ්ඩල රැස්වීමේදී ද ඇමැති නිමල් සිරිපාලට සුබ පතා කේක් ගෙඩියක් කැපීම සිදු විය. මේ අවස්ථාවේදී ජනාධිපතිතුමා අපූරු කතාවක් කීවේය. "රටවල් 101 ක ඡන්දය අපේ රටට ලැබිලා මානව හිමිකම් කවුන්සිලයේ සාමාජිකත්වය අපිට අහිමි වුණාට රටවල් 193 ඡන්දයෙන් නිමල් සිරිපාල ද සිල්වා ඇමැතිතුමා ලෝක සෞඛ්‍ය සංවිධානයේ සභාපති බවට පත් වුණා." ජනාධිපතිතුමා කීවේ ඉමහත් සතුටිනි.ජාතික නිදහස් පෙරමුණේ දේශපාලන මණ්ඩලය ගිය සතියේ කොළඹදී රැස් විණි. දේශපාලන මණ්ඩලයට මුලින් ම අදහස් දැක්වූයේ ජාතික නිදහස් පෙරමුණේ සභාපති පාර්ලිමේන්තු මන්තී‍්‍ර විමල් වීරවංශ ය. "කොටි සංවිධානය කෝච්චිවල, බස්වල බෝම්බ පුපුරුවන්නේ සිවිල් ජනතාව ඉලක්ක කරලා. මෙවැනි ඝාතන වෙන කොට සමහර රාජ්‍ය නොවන සංවිධාන සහ සිවිල් සංවිධාන ආණ්ඩුවට යුද්ධය කරන්න බෑ කියනවා. ඒ මතය රටේ පතුරවමින් ඉන්නවා. ඊළඟට වහාම යුද්ධය නතර කර සාම ගිවිසුමකට රජය යා යුතුයි කියනවා. හැබැයි මේ වෙලාවේ එවැනි සංවිධානවලට රජයට පීඩනයක් එල්ල කිරීමට ඉඩ දිය යුතු නෑ." ජා.නි.පෙ. සභාපති විමල් වීරවංශ කීවේ දේශපාලන මණ්ඩලය මේ ගැන දරන අදහස දැන ගැනීමටයි.ජවිපෙ උපාය මාර්ගිකව පීලි පැනලාජා.නි.පෙ. දේශපාලන මණ්ඩලයේ ඒකමතික අදහස වූයේ යුද්ධය නැමැති කාරණයේදී කොන්දේසි විරහිතව රජයට සහාය දිය යුතු ය යන්නය. ඒ අනුව ජා.නි.පෙ. දේශපාලන මණ්ඩලය තීරණයක් ගත්තේ ය. ත‍්‍රස්තවාදය පරාජය කිරීමේ සටනට එරෙහිව ගොඩනැඟෙන බලවේග පරාජය කිරීමට කොන්දේසි විරහිතව රජයට සහාය දීම එම දේශපාලන තීන්දුව විය.ඊළඟට ජා.නි.පෙ. දේශපාලන මණ්ඩලයට අදහස් දැක්වූයේ දේශපාලන මණ්ඩල සභික සේනාරත්න ද සිල්වා ය. සිෆා ගිවිසුම ආණ්ඩුව අස්සන් කරන්න හදන්නේ. මේකෙන් රටට හානියක් වෙන්නේ. ඒනිසා මේ ගැන පාර්ලිමේන්තුවේදී දෙදින විවාදයක් ඉල්ලා සිටිය යුතුයි. දෙවැනි පියවර විදියට අපිට මහජනතාව දැනුවත් කිරීමේ වැඩසටහන පටන් ගන්න පුළුවන්" සේනාරත්න ද සිල්වා පැහැදිලි කෙළේ ය.ජා.නි. පෙ මහ ලේකම් නන්දන ගුණතිලක දේශපාලන මණ්ඩලයේදී කීවේ ජනතා විමුක්ති පෙරමුණේ 5 වන මහා සමුළුව ගැනයි. මෙවර සමුළුවට ආපු පිරිස ගත්තාම කියන්න කනගාටුයි. මීට ඉස්සර ජ.වි.පෙ. සමුළුවක් කිව්වාම ජනතාව අතුරු සිදුරු නැතිව පිරිලා යනවා.මේ පාර සමුළුවට සාමාජිකයන් විශාල වශයෙන් ආවේ නෑ. නැඟෙනහිර පළාතෙන් ජ.වි.පෙ. ට අත්වූ ඉරණම සාමාජිකයන්ට තදින් ම දැනී තියෙනවා. ජ.වි.පෙ. උපාය මාර්ගිකව පීලි පැනලා කියන දෙය දෘෂ්‍ය තලයට ආපු අවස්ථාවක් තමයි මේ" නන්දන ගුණතිලක මන්තී‍්‍රවරයා දේශපාලන මණ්ඩලයට කීවේ කනගාටුවෙනි.ජා.නි.පෙ. ජාතික සංවිධායක කමල් දේශප‍්‍රිය දේශපාලන මණ්ඩලයේදී අදහස් දැක්වූයේ පළාත් සභා කීපයක් විසුරුවා හැරීමට ඇති සූදානම ගැන ය. "උතුරු මැද සහ සබරගමුව පළාත් සභා විසුරුවා හැරීමට රජය සූදානම් වෙනවා. ඒ පළාත් සභා විසුරුවා හැරියහොත් ඡන්දයකට මුහුණ දීමට අපි සූදානම් විය යුතුයි. ඒ නිසා මේ ගැන සාකච්ඡා කරන්න අපේ දේශපාලන මණ්ඩලය කැඳවමු" කමල් දේශප‍්‍රිය දේශපාලන මණ්ඩලයට යෝජනා කෙළේය.ඊළඟට දේශපාලන මණ්ඩලයට අදහස් දැක්වූයේ පාර්ලිමේන්තු මන්තී‍්‍ර මුසාමිල් ය. අපේ ප‍්‍රතිපත්ති සම්පාදක මණ්ඩලය ජූනි මැද වෙන කොටවත් ඇති කරන්න ඕන. ඒ වගේ ම අපේ ප‍්‍රතිපත්ති ඉතාම ඉක්මනින් ජනතාව අතරට ගෙනියන්න ඕන. මුසාමිල් මන්තී‍්‍රවරයා යෝජනා කෙළේ ය.එ.ජා.ප. මහ ලේකම් මැණික්දිවෙල හමුවෙයියුරෝපයේ රටවල් කීපයක සංචාරයකට සහභාගි වී සිටි රනිල් වික‍්‍රමසිංහ එ.ජා.ප. නායකයා ගිය සෙනසුරාදා ජර්මනියේ බර්ලින් නුවර සිට බෙල්ජියමේ බ‍්‍රසල්ස් නුවරට ගියේ ය. එ.ජා.ප. නායකයා සමග එ.ජා.ප. මන්තී‍්‍ර සාගල රත්නායක සහ ශ‍්‍රී ලාංකිකයකු වන යුරෝපා පාර්ලිමේන්තු මන්තී‍්‍ර නෙරංජන් දේවාදිත්‍ය ද එක් ව සිටියහ.එදින සවස් වරුවේ එ.ජා.ප. නායකයා එ.ජා.ප. ජ්‍යෙෂ්ඨයන්ට දුරකථනයෙන් කථා කෙළේ ය. ඒ ලංකාවේ නව දේශපාලන තත්ත්වය දැනගැනීමට ය. එ.ජා.ප. මහ ලේකම් තිස්ස අත්තනායක, එ.ජා.ප. සභාපති රුක්මන් සේනානායක සහ එ.ජා.ප. හිටපු සභාපති මලික් සමරවික‍්‍රම එ.ජා.ප. නායකයාට නව දේශපාලන තතු පැහැදිලි කළහ.ගිය සෙනසුරාදා තිස්ස අත්තනායක මහ ලේකම්වරයා සිටියේ කුණ්ඩසාලේ තම මැතිවරණ කොට්ඨාසයේ ය. මන්තී‍්‍රවරයා එදින සිටියේ කුණ්ඩසාලේ එ.ජා.ප. සාමාජික ප‍්‍රවර්ධන ලේකම්වරුන් ගේ රැස්වීමකට සහභාගි වෙමිනි. මේ නව සංවිධානය රට පුරා සියලු ම ආසනවල කි‍්‍රයාත්මක කිරීමට නියමිත ය. මෙහි අරමුණ පසුගිය මැතිවරණවල දී එ.ජා.ප. යට ඡන්දය නොදුන් එක් සාමාජිකයකු බැගින් හඳුනාගෙන යළිත් ඔවුන් එ.ජා.ප. යට එකතු කර ගැනීම ය.ගිය ඉරිදා එ.ජා.ප. නායකයා යළිත් වරක් යුරෝපයේ සිට එ.ජා.ප. මහ ලේකම් තිස්සට කථා කෙළේ ය. “තිස්ස ආණ්ඩුව තෙල් මිල වැඩි කරපු නිසා ආණ්ඩුවට විරුද්ධව ප‍්‍රබල ජන මතයක් ගොඩනඟන්න ඕන. ඒ නිසා විරෝධතා ව්‍යාපාර කීපයක් සංවිධානය කරන්න” එ.ජා.ප. නායකයා උපදෙස් දුන්නේ ය. මේ උද්ඝෝෂණ කොළඹ නගරයට සීමා නොකර ලංකාව පුරා ව්‍යාප්ත වෙන ආකාරයට සැලසුම් කරන ලෙස ද එ.ජා.ප. නායකයා තිස්සට උපදෙස් දුන්නේ ය.ගිය සඳුදා එ.ජා.ප. නායක රනිල් වික‍්‍රමසිංහ බෙල්ජියමේ බ‍්‍රසල්ස් නුවර දී යුරෝපා සංගමයේ ජාත්‍යන්තර සබඳතා කොමසාරිස් ජෙනිටා ෆෙරිරෝ මුණගැසුණේ ය. පසුව යුරෝපා සංගමයේ ආයතනික සබඳතා කොමසාරිස් මාග‍්‍රට් වෝල්ස්ටොන් සමග ද සාකච්ඡා කෙළේ ය.එදින සවස එ.ජා.ප. මහ ලේකම් තිස්ස අත්තනායක මෙරට ප‍්‍රථම විධායක ජනාධිපති ගේ ලේකම්වරයා වූ ඩබ්ලිව්. එම්. පී. බී. මැණික්දිවෙල ගේ බොරැල්ල නිවෙසට ගියේ ය. එහි ගිය තිස්ස හිටපු ලේකම්වරයා ගේ සුව දුක් විමසා සිටියේ ය.රටේ තෙල් මිල වැඩිවීමට එරෙහිව උද්ඝෝෂණ සංවිධානය කිරීමට එ.ජා.ප. ප‍්‍රබලයෝ පිරිසක් කේම්බි‍්‍රජ් ටෙරස් කාර්යාලයට රැස්වූහ. මේ සාකච්ඡාවට එ.ජා.ප. මහ ලේකම් තිස්ස, එ.ජා.ප. මන්තී‍්‍ර රවි කරුණානායක, දෙහිවල ගල්කිස්ස නගර සභාවේ හිටපු නගරාධිපති ධනසිරි අමරතුංග සහ තවත් එ.ජා.ප. පළාත් සභා මන්තී‍්‍රවරු කිහිප දෙනෙක් එක් වූහ. මෙහි දී ප‍්‍රධාන වශයෙන් ම සාකච්ඡාවට ලක් වූයේ කොළඹ නගරයේ උද්ඝෝෂණය කෙසේ පැවැත්විය යුතු ද යන්න ය.ගොන්නු එක්ක ම කරත්ත ටික දෙන්නම්එ.ජා.ප. මහ ලේකම් තිස්ස අත්තනායක මේ අවස්ථාවේ දී අපූරු යෝජනාවක් කෙළේ ය. “අපි ගොන් කරත්තවල නැඟලා කොළඹට එමු” තිස්ස අත්තනායක කීවේ ය. “හරි මම ගොන් කරත්ත ලබා දෙන්නම් ඒ ගැන බය වෙන්න එපා” එ.ජා.ප. යේ කෝට්ටේ ප‍්‍රබලයා වන රවි කරුණානායක කීවේ ය. මේ අතර ධනසිරි අමරතුංග රවි කරුණානායකට ප‍්‍රශ්නයක් යොමු කෙළේ ය. ඒ ගොන්නු සොයා ගන්නේ කොහොමද කියන ගැටලුව ය. රවි කරුණානායක මන්තී‍්‍රවරයා ඊට පිළිතුරු ලබා දුන්නේ මුවේ සිනහවක් රඳවා ගෙනයි. “නෑ නෑ ගොන්නු හොයන්න කලබල වෙන්න එපා. මං ගොන්නු එක්ක ම කරත්ත ටික දෙන්නම්” රවි කරුණානායක කීවේ ය. ඒ අනුව ගොන් කරත්ත උද්ඝෝෂණය අඟහරුවාදා සවස 3.00 ට පමණ කොළඹ කොටුව දුම්රියපොළ ආසන්නයේ දී ආරම්භ විය. එ.ජා.ප.යේ ගොන් කරත්ත උද්ඝෝෂණයේ ඉදිරියෙන් ම ගමන් ගත්තේ එ.ජා.ප. මහ ලේකම් තිස්ස අත්තනායක ය. එ.ජා.ප. සභාපති රුක්මන් සේනානායක, මන්තී‍්‍ර අකිල විරාජ් කාරියවසම්, දයාසිරි ජයසේකර, රවි කරුණානායක සහ එ.ජා.ප. පළාත් සභා මන්තී‍්‍රවරු කීප පොළක් ද මේ උද්ඝෝෂණයට සහභාගිව සිටියහ.ගිය බ‍්‍රහස්පතින්දා උදේ 8.10 පමණ වෙන විට එ.ජා.ප. නායක රනිල් වික‍්‍රමසිංහ කටුනායක අන්තර්ජාතික ගුවන් තොටුපළට ගොඩ බැස්සේ ය. එ.ජා.ප. මන්තී‍්‍රවරු කීප දෙනෙක් ඒ වෙන විට තම නායකයා පිළිගැනීමට ගුවන් තොටුපළේ විශේෂ අමුත්තන් ගේ පර්යන්තයට ගොස් සිටියහ. තිස්ස අත්තනායක, ජයලත් ජයවර්ධන, ජෝෂප් මයිකල් පෙරේරා, ලක්ෂ්මන් සෙනෙවිරත්න සහ එඩ්වඩ් ගුණසේකර මේ පිරිස අතර සිටියහ. එ.ජා.ප. මන්තී‍්‍ර පිරිස ගුවන් යානය ඇතුළට ම ගොස් තම නායකයා ගුවන් තොටුපළේ විශේෂ අමුත්තන්ගේ පර්යන්තයට කැඳවාගෙන ආහ.එ.ජා.ප. නායකයා විශේෂ අමුත්තන් ගේ පර්යන්තයට එන විට විශේෂ අමුත්තන් ගේ පර්යන්තයේ එ.ජා.ප. ප‍්‍රජාතන්ත‍්‍රවාදී පිලේ ඇමැතිවරයෙක් වාඩි ගෙන සිටියේ ය. ඒ ඇමැති රාජිත සේනාරත්න ය.එ.ජා.ප. නායකයා ගුවන් තොටුපළට ළඟා වී සුළු මොහොතකින් විපක්ෂ නායකයා ගේ ආරක්‍ෂක අංශයට පණිවිඩයක් ලැබුණේ ය. ඒ සමග ම ගුවන් තොටුපළට ගිය එ.ජා.ප. මන්තී‍්‍රවරුන් ගේ ජංගම දුරකථනවලට ද ඇමැතුම් ගලා එන්නට පටන් ගත්තේ ය. “කොළඹ - මීගමුව පාරේ තැන් කීපයක ම උද්ඝෝෂණ කරන්න ජනතාව සූදානම් වෙලා ඉන්නවා. පාරේ තැනින් තැන කළු කොඩි ඔසවලා. වහා ම නායකතුමා කොළඹට වෙනත් පාරකින් ගෙනියන්න” දුරකථන ඇමැතුම්වලින් කියවිණි. එම තොරතුරු ලබා දුන්නේ එ.ජා.ප. ප‍්‍රාදේශීය දේශපාලකයන් කීප දෙනෙකි.ඒ සමග ම එ.ජා.ප. මන්තී‍්‍රවරු අදාළ ප‍්‍රදේශවල ප‍්‍රාදේශීය දේශපාලකයින්ට ඇමැතුවේ ය. “සෙනඟ ගොඩක් උද්ඝෝෂණවලට ඉන්නවා ද? අපි පාර වෙනස් කරලා යන එකත් හොඳ නෑ වගේ නේද” එ.ජා.ප. මන්තී‍්‍රවරු ප‍්‍රාදේශීය දේශපාලකයන් ගෙන් විමසූහ. “සර් කොහොමටවත් කොළඹ - මීගමුව පාරෙන් නායකතුමාව ගේන්න එපා. තත්ත්වය ඉතා ම හොඳ නෑ” එ.ජා.ප. ප‍්‍රාදේශීය දේශපාලකයන් එ.ජා.ප. නායකයන් දැනුවත් කළහ. උද්ඝෝෂණ ව්‍යාපාර ගැන දැන ගත් එ.ජා.ප. නායකයාට හීන් දාඩිය දැම්මේ ය. අවසානයේ දී එ.ජා.ප. නායක රනිල් වික‍්‍රමසිංහ තම ආරක්‍ෂක නිලධාරීන්ට උපදෙස් දුන්නේ විකල්ප මාර්ගවලින් කොළඹට යාමට අවශ්‍ය බව ය.කොළඹ - මීගමුව මාර්ගයේ ස්ථාන කීපයක ම කළු කොඩි ඔසවා තිබිණි. ඒ එ.ජා.ප. නායක රනිල්ට විරෝධය පළ කිරීමටයි. එ.ජා.ප. නායකයා යුරෝපයට ගොස් ලංකාව අපකීර්තියට පත් කළ බවත් කොටි සංවිධානයේ උවමනාවට කටයුතු කළ බවත් කියමින් ජනතාව තම විරෝධය පළ කළහ. මේ උද්ඝෝෂණ සඳහා දහස් ගණනක ජනතාවක් එක් වී සිටියහ. එ.ජා.ප. නායකයා යුරෝපයේ දී හැසිරුණු ආකාරය ඉතා ම කනගාටුදායක බව රටට ආදරය කරන එ.ජා.ප. මන්තී‍්‍රවරුන් ගේ මතය වී තිබේ. එ.ජා.ප. යේ ම අභ්‍යන්තර ආරංචි මාර්ගවලට අනුව එ.ජා.ප. මන්තී‍්‍රවරු පිරිසක් එ.ජා.ප. නායකයා යුරෝපා සංචාරයේ දී රටට කළ හානියට එරෙහිව හඬ නැගීමට සූදානම් වෙන බවට වාර්තා වෙයි.ජාතික හැඳුනුම් පත් සැකැසීම සඳහා ටෙන්ඩර බාර ගැනීම සහ අවශ්‍ය උපදෙස් ලබා දීම ගිය සතියේ සිදු විය. අගමැති රත්නසිරි වික‍්‍රමනායක මේ සඳහා විශේෂ සාකච්ඡාවක් කැඳවා තිබිණි. මේ සාකච්ඡාවට පුද්ගලයන් ලියාපදිංචි කිරීමේ කොමසාරිස්, අමාත්‍යාංශ ලේකම් යූ. විදානපතිරණ සහ කොළඹ ප‍්‍රදේශය බාර බුද්ධි අංශ ප‍්‍රධානි එක්වූහ.”ටෙන්ඩර් සඳහා ලබා දී තිබෙන කාලය කිසි හේතුවකට දීර්ඝ කරන්න එපා. ජාතික හැඳුනුම්පත් සැකසීමේ දී එක් සමාගමකට සියලු වගකීම් පවරන්නත් එපා. එහෙම වුණොත් රජය සහ ජනතාව සමාගමක හිරකරුවන් වේවි” අගමැති රත්නසිරි වික‍්‍රමනායක නිලධාරින්ට උපදෙස් දුන්නේ ය.”ජාතික හැඳුනුම් පත් සැකසීමේ එක් දින සේවය අත්හිටුවීම ගැන වැරැදි ප‍්‍රචාර යනවා. එක් දිනක දී හැඳුනුම් පත් සැකසීම නිසා අපරාධ සඳහා අනුබල ලැබුණා. හැඳුනුම් පත් සැකසීම සඳහා බලපාන පනත ඉතා ම පැරැණි එකක්. ඒ නිසා එය සංශෝධනය කළ යුතුයි. ඒ සඳහා අපි සංශෝධන ගේනවා. හැඳුනුම්පත නැති කර ගත්තොත් රු. 3000 දඩයක් නියම කිරීමටත් බලාපොරොත්තු වෙනවා. අලුතෙන් සහ සංශෝධන සිදු කරන හැඳුනුම් පත් පමණක් එක් දින සේවාවෙන් ලබා ගැනීමට පුළුවන්” අගමැති රත්නසිරි වික‍්‍රමනායක කීවේ ය.හිස්බුල්ලා හදිසියේ ම කරු සොයාගෙන යයිගෙවී ගිය සතියේ එක් උදෑසනක ඇමැති කරු ජයසූරිය ගේ නිවෙසට අමුත්තෙක් පැමිණියේ ය. ඒ නැඟෙනහිර පළාත් සභාවේ සෞඛ්‍ය සහ තාක්ෂණ අධ්‍යාපන ඇමැති එම්. ඒ. එල්. එම්. හිස්බුල්ලා ය. හිස්බුල්ලා ඇමැතිවරයා පැමිණ සිටියේ තවත් හිතවතුන් කිහිප දෙනකු සමග ය. “අපේ ගැටලුව විසඳන්න ඔබතුමා විශාල උත්සාහයක් ගත්තා. ඒකට බොහොම ස්තුතියි” හිස්බුල්ලා ඇමැතිවරයා ඇමැති කරු ජයසූරියට කීවේ මිත‍්‍රත්වයේ දෑත දිගු කරමිනි.ඇමැති කරු ජයසූරිය හමු වී පළාත් ඇමැති හිස්බුල්ලා තවත් ඉල්ලීමක් කළේ ය. “අපේ නැඟෙනහිර පළාතේ මුස්ලිම් ප‍්‍රදේශ සංවර්ධනය කර ගන්න තානාපතිවරුන් ගේ ආධාර උපකාර මට ලබා ගන්න ඔබතුමා උදව් කරන්න ඕන” හිස්බුල්ලා ඉල්ලා සිටියේ ය. ඇමැති හිස්බුල්ලා ඇමැති කරු ජයසූරියට අතීතයේ සිදුවීමක් ද මතක් කෙළේ ය. ඒ හිස්බුල්ලා එවකට 1990 ගණන්වල දී තරුණ දේශපාලකයකුව සිටියදී ජර්මනියේ කළ සංචාරයක් ගැන ය. එවකට ජර්මනියේ තානාපතිවරයාව සිටි ඇමැති කරු ජයසූරිය එදා තමන්ට සැලැකූ ආකාරය ගැන හිස්බුල්ලා ප‍්‍රශංසා සහගතව කථා කළේ ය.ගිය සතියේ දී ශ‍්‍රී ලංකා පරිපාලන සේවයේ නියුක්ත වූවන් ගේ විසිවෙනි සංවත්සරික උත්සවය පැවැත්විණි. මේ උත්සවයේ ප‍්‍රධාන ආරාධිතයා ලෙස සහභාගී වූයේ රාජය පරිපාලන ඇමැති කරු ජයසූරිය යි.”අපි දැන් වත්මන් රජය යටතේ රාජ්‍ය සේවය නිර්දේශපාලනීකරණය කැර තිබෙනවා. ඒ වගේ ම රාජ්‍ය සේවය කාර්යක්ෂම කිරීමට පියවර රැසක් ගෙන තිබෙනවා. අපේ අමාත්‍යාංශය සහ නිලධාරීන් අතර සුහදතාවය ඇති වී තිබෙනවා. මේ සියල්ල අපි හැමෝ ගේ ම ජයග‍්‍රහණ” ඇමැති කරු ජයසූරිය ප‍්‍රශංසා මුඛයෙන් කථා කළේ ය.ගිය සතියේ දී දකුණු පළාතේ කුරුඳු වවන්නන් නව තාක්ෂණය යොදා ගෙන ඒකරාශී වූ පොදු සමාගමක් පිහිටුවා ගත්හ. මේ සඳහා පැවැති උත්සවයේ ප‍්‍රධාන අමුත්තා ලෙස සහභාගී වූයේ ද ඇමැති කරු ජයසූරිය යි.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=ab0806013</link>
    <topic>ප‍්‍රශ්න පහ</topic>
    <author/>
    <content>ඒ නෝනා සහ ඒ ගොනාමේ නෝනා සහ මේ ගොනානිමල් හරි පාරෙන් රනිල් කැලෑ පාරෙන්ප‍්‍රශ්න පහප‍්‍රශ්න පහතෙල් මිල ඉහළ යාමත් සමඟ රට ආර්ථික අර්බුදයකට මුහුණ දී තිබෙනවා. ආණ්ඩුවේ ඇමැතිවරයකු විදියට ඔබ මොකද මේ ගැන හිතන්නෙ?මේ ආර්ථික අර්බුදය ලෝකයටම බලපා තියෙනවා. ආණ්ඩුව මේ අර්බුදයෙන් ජනතාව ගොඩ ගන්න, බොහෝ දේ කරන්න විශාල උනන්දුවක් දක්වා තිබෙනවා. පසුගියදා, කැබිනට් රැස්වීමේ දී මේ අර්බුදයට විසඳුම් සොයන ආකාර කීපයක් ගැන සාකච්ඡා කළා.ජනාධිපතිතුමා පෞද්ගලිකවත්, සෙසු දේශපාලන නියෝජිතයන්, විද්වතුන්, මහජනතාව යනාදි සියලු පිරිස්වලින් අදහස් විමසමින් සිටිනවා.මේ අර්බුදයට විසඳුම් සෙවීමේදී යම් යම් දුෂ්කර තීරණ ගන්න සිද්ධ වේවි.ගොන් කරත්ත වලින් ගිහින් මේ ප‍්‍රශ්නය විසඳන්න බැහැ. අද ඇමැතිවරු ගන්නෙ මන්තී‍්‍ර වැටුප විතරයි.ඇමැතිවරුම එකසිය දහයක් ඉන්න ආණ්ඩුවේ ඇමැති නඩත්තුවටත් විශාල වියදමක් යන බවට එ. ජා. ප. ය චෝදනා කරනවා.ඕක සාධාරණ චෝදනාවක් නොවේ.ඇමැතිවරු ප‍්‍රමාණය නිසා මේ රටේ ජීවන අර්බුදය උග‍්‍ර වෙලා නැහැ. මට තියෙන්නෙ වාහන දෙකයි. ඉන්නෙ ලේකම්වරු පස් දෙනයි. ඒත් රටේම වැඩ බලන්න ඕනෙ.මේ ජීවන වියදම අඩු කරන්න අමාරුයි.තෙල්වලටයි රජයේ සේවක වැටුප් වලටයි ආණ්ඩුව එක හා සමාන මුදලක් වැය කරනවා. මේ වියදම් දෙකම අඩු කරන්න බැහැනෙ. ජීවන වියදම අඩු කරන්න ක්ෂණික විසඳුම් දෙන්න බැහැ. ඒත් පාසල් දවස් හතරක පැවැත්වීමට යෝජනා කිරීම වැනි යෝජනා කීපයක්ම කැබිනට් මණ්ඩලය ඉදිරිපත් කර තිබෙනවා. ලබන සතියේ කැබිනට් මණ්ඩල රැස්වීමේදී මේ ගැන තීරණ කීපයක්ම ගනී.ඇමැතිවරුන් ගේ වරප‍්‍රසාද අඩු කර ගැනීමේ තීන්දුවක් අර ගන්න ඕනෙ නැද්ද? ඇමැති පෞද්ගලික කාර්ය මණ්ඩලයටත් ලක්ෂ ගානක ඉන්ධන වැය වෙනවා?ඇමැතිවරයෙක් වෙන්නෙ ඡන්ද වලින්. මට ලැබෙන ඡන්දවලින් විශාල පිරිසක් රැකියා අපේක්ෂිතයො.එක් අයකුට රැකියාවක් දුන්නම පවුලක්ම නඩත්තු වෙනවා. මේ මිනිස්සුන්ට දෙන දීමනා අඩු කළාම මිනිස්සු වැඩ නොකර ඉඳීවි.දැන් මම ඊයේ නුවර ඉඳන් ති‍්‍රකුණාමලයට ගියා. එතැනින් පොලොන්නරුවට. ඊට පස්සේ අම්පාරට.අම්පාරෙන් පිටත් වෙලා කොළඹ ආවා. ති‍්‍රකුණාමලයේ හා කල්මුණේ ප‍්‍රදේශවල තැපැල් කාර්යාල තුනක් විවෘත කරන්නයි මම ගියේ. මම ඒවාට යා යුතුයි. මේ ගමනට මට පහලොස්දහසකට වඩා තෙල් ගහන්න වුණා. මාසයකටම ඉන්ධනවලට මට හම්බවෙන්නෙ ලක්ෂයක් වගේ මුදලක්. නමුත් ඇමැතිවරයකු ලෙස මට ගමන් කීයක් තියෙනවද?මගේ ප‍්‍රශ්නෙන් අදහස් කෙළේ රැකියා දීම නොවේ. ඒ තරම් වැදගත් කාර්ය භාරයක් නැති සමහර ඇමැති ලේකම්ලාටත් දහස් ගණනක ඉන්ධන සහන ලබා දිය යුතුද යන්නයි. අනික තැපැල් කාර්යාලයක් විවෘත කිරීමට දහස් ගණනක ඉන්ධන වැය නොකර තැපැල් නිලධාරියකු ලවා එය කළ නොහැකි ද?එහෙම නම් සියලුම ඇමැතිවරුන්ට මේ වගේ උත්සවවලට යා නොහැකි ලෙස නීතියක් ගේන්න ඕනෙ. ඒත් එහෙම කරන්න බැහැනෙ. මේ රටේ සම්ප‍්‍රදායක් තියෙනවනෙ. අපි පුරුදු වූ ආකාරයක් තියෙනවනෙ. මේවාට නොගිහින් ජනතාවට කතා කරන්නෙ කොහොමද?මේ තත්ත්වය යටතේ මැතිවරණයකට ගියොත් ආණ්ඩුවට දිනන්න පුළුවන්ද?පුළුවනි. ලෝක තත්ත්වය තේරුම් නොගන්න තරම් මිනිස්සු මෝඩ නැහැ.තෙල් මිල ඉහළ යාම සමඟ වැඩි වී තිබෙන ජීවන වියදම පිළිබඳ, වගකිව යුතු විපක්ෂයක මහ ලේකම්වරයකු ලෙස ඔබ මොකද හිතන්නෙ?දෙදාස් හතරෙදි ජ.වි.පෙ.යි ශ‍්‍රී.ල.නි.ප. යයි ඡන්ද කළේ, ලෝක මිලට අනුව තෙල් මිල අඩු වැඩි කරනවා නම් ආණ්ඩුවක් මොකටද කියලා චෝදනා නගමිනුයි.එදා අපිට එහෙම චෝදනා නඟමින් මැතිවරණ ප‍්‍රචාර මෙහෙයවූ උදවිය ලෝක මිල දඩමීමා කරගෙන ජනතාව නොමරා මරනවා. අපිත් අද අහන්නෙ එදා එහෙම කියලා ආණ්ඩු බලය ගත් උදවිය අද ජනතාව මත මේ තරම් ජීවන බරක් පටවන්නෙ ඇයි කියලයි.ලෝක මිල වෙනසට මුහුණ දෙන්න සූදානමක් මේ ආණ්ඩුවට නැහැ.මාසෙන් මාසෙට ලෝක වෙළෙඳපළ මිල අනුව තෙල් මිල වැඩි කරමින් එ.ජා.ප.යත් ඒ යුගයේ ජනතාව පිට බර පැටවූ බවට චෝදනාවක් තිබෙනවා?මම සම්පූර්ණයෙන් ම ඒක ප‍්‍රතික්‍ෂේප කරනවා. අපි රට කළ අවුරුදු දෙකහමාරකට ම තෙල් මිල ඉහළ ගියේ රුපියල් හතරකින්. අපි රට බාර ගන්න කොට ඇමෙරිකන් ඩොලරයකට රුපියල් 97 ක් ගෙවන්න වී තිබුණා.ඒත් නිසි ආර්ථික කළමනාකරණය මගින් අපි රුපියලේ අගය වැඩි කරගෙන එය 90 දක්වා පහත දැමීමට සමත් වුණා.අපේ කාලයේ එක රැයට රුපියල් විස්සකින් තිහකින් තෙල් ලීටරයක මිල ඉහළ ගියේ නැහැ.සත පනහකින්, රුපියලකින් තමයි අපේ කාලයේ මිල ඉහළ ගියේ.වගකිවයුතු විපක්ෂයක් මෙවැනි ආර්ථික අර්බුදයක් හමුවේ, ගොන් කරත්තවල නැගී යාමට වඩා දෙයක් කළ යුතු බවට ආණ්ඩුවෙන් චෝදනා නැඟෙනවා?ආණ්ඩුවේ චෝදනා ගැන කනගාටු වෙනවා. ඔවුන් කථා කරන්නෙ හරියට මැරිල ඉපදිලා වගේ. ඒ ගොල්ලො විපක්ෂයේ ඉද්දි මොනවද කළේ. මේ ප‍්‍රශ්නෙදි ආණ්ඩුවක් විදියටවත් ඔවුන් ජනතාවට මොකද කරන්නෙ.දැනටත් පෙට‍්‍රල් ලීටරයකින් රුපියල් පනස් හයක බද්දක් ආණ්ඩුව අය කරනවා.ජනතාව ගේ ජීවන බර ගැන හිතනවා නම් ඇයි මේ තරම් බද්දක් ආණ්ඩුව අය කර ගන්නෙ.හොඳයි. එ.ජා.ප.ය චෝදනා නගනවා මේ අර්බුදයට කෙටි කාලීන හා දිගු කාලීන සැලසුම් ආණ්ඩුවට නැති බවට. එ.ජා.ප. රට කරවන කාලෙ එවැනි දිගු කාලීන වැඩපිළිවෙළක් තිබුණ නම් අද ඒවා කි‍්‍රයාත්මක කරන්න තිබුණා නේ ද?ඇයි නැත්තෙ? අපේ කාලයේ අපි එවැනි වැඩපිළිවෙළකට ගියා. විශාල ව්‍යාපෘති හැට තුනක් ආරම්භ කිරීමට ටෝකියෝ සම්මේලනයෙන් කෝටි හතළිස් පන්දහසක් ආධාර දෙන්න නියම වුණා.ඒත් මේ ආණ්ඩුව රට බාර අරගෙන ඒ වැඩපිළිවෙළ කි‍්‍රයාත්මක කරනවා වෙනුවට ඒවා විනාශ කරලා දැම්මා.මේ ආණ්ඩුව අද කරන්නෙ නාස්තිය දූෂණය වපුරමින් බැංකු ණයවලින් දුවන එක තමයි. වෙන කරන්න දෙයක් නැතිව එ.ජා.ප. යට චෝදනා කරනවා.මේ ආර්ථික අර්බුදයට ලෝකයම මුහුණ දී තිබෙන බවත් ලංකාවට එය විශේෂිත එකක් නොවන බවටත් ආණ්ඩුව ප‍්‍රකාශ කරනවා. ඒ ගැන මොකද හිතන්නෙ?අපි ඔය කථාව පිළිගන්නෙ නැහැ. ලෝක වෙනස්වීම්වලට මුහුණ දෙන්න අපිට සූදානමක් , කළමනාකරණයක් තියෙන්න ඕනෙ. මේ ආණ්ඩුවට එවැන්නක් නැහැ. ඇමැති මණ්ඩලය එකසිය දහයක්. ඔවුන්ට යන වියදම පියවා ගන්නෙ ජනතාව මත බර පටවලා.හරි ආණ්ඩුවක් නම් කළ යුතු වන්නෙ ජනතාව ගේ මේ ජීවන වියදම සැහැල්ලු කිරීමට කටයුතු කිරීමයි.එහෙම නැතිව හැමෝට ම දොස් කියන එක නොවෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=af0806013</link>
    <topic>මම ආදිවාසීන්ගේ ගමේ පාසලෙන් ඉගෙන ගෙන තියෙනවා</topic>
    <author>සංවාද සටහන - සුනිල් දයා අල්විස්</author>
    <content>මම ආදිවාසීන්ගේ ගමේ පාසලෙන් ඉගෙන ගෙන තියෙනවාමුළු ලෝකය ම තෙලෙහි බැදෙනවාදරු සෙනෙහසට වැදුණු විදුලි සැරආදි ශිෂ්‍ය මව්පියන්ගේ දරුවන්ට 25%ක් හිමිවෙනවාඌරු වරිගයේ වන්නිලා ඇත්තෝ වාසය කළ අදටත් ආදිවාසි ජනතාව වෙසෙන ගම්මානයක් ලෙස ප‍්‍රකට ඌව පළාතේ මුල්ලේගම පාසලේ ද කුඩා කළ එක් අවදියක අකුරු කළ නිලෙත්ති නිමල් සිරිපාල ද සිල්වා ශී‍්‍ර ලංකාවට ඉමහත් ගෞරවයක් ලබාදෙමින් ලෝක සෞඛ්‍ය සංවිධානයේ විධායක සභාවේ සභාපති ධුරයට පත්ව ලෝක සිතියමේ පුංචි තිතක් බදු ශී‍්‍ර ලංකාවට අන්තර්ජාතික මට්ටමෙන් කීර්තියක් අත් කැර දුන්නේය.වසර දහයකට ආසන්න කාලයක් ශී‍්‍ර ලංකාවේ සෞඛ්‍ය අමාත්‍යවරයා ලෙස කටයුතු කරන වර්තමාන රජයේ ජ්‍යෙෂ්ඨ ඇමැතිවරයකු ද වන පාර්ලිමේන්තුවේ සභානායක නිමල් සිරිපාල ද සිල්වා මහතා ලෝක සෞඛ්‍ය සංවිධානයේ විධායක සභාවේ සභාපතිවරයා ලෙස පත්වූයේ ද එම සංවිධානයට අයත් රටවල් එකසිය අනූතුනේම ඒකච්ඡන්දයෙනි.නාගරික සංවර්ධන - නිවාස - තැපැල් හා විදුලි සංදේශ හා සෞඛ්‍ය, ඌව වෙල්ලස්ස සංවර්ධන, සෞඛ්‍ය හා පෝෂණ යන අමාත්‍ය තනතුරු හෙබැවු ඒ මහතා වර්තමානයේ සෞඛ්‍ය හා පෝෂණ අමාත්‍යවරයා ලෙස දශයකට ආසන්න කාලයක් කටයුතු කරමින් සෞඛ්‍ය සේවාවට විශාල සේවාවක් ඉටුකර තිබේ.දුෂ්කරතා රැසකින් හෙබි ඌව පළාතේ පාර්ලිමේන්තු මන්ති‍්‍රවරයකු වශයෙන් පත්වීමෙන් පසු ඔහු එහි දිස්ති‍්‍රක් නායකයා ලෙස සංවර්ධනයට දියුණුවට මේ වන විට ඉමහත් සේවාවක් සිදුකර ඇත.සෞඛ්‍ය අංශයේ කටයුතු කරද්දි දහසකුත් ඇනුම් බැනුම්වලට ලක්වු අමාත්‍ය නිමල් සිරිපාල ද සිල්වා මහතා ඔහුට ලෝක සෞඛ්‍ය සංවිධානයේ නව තනතුර හිමිවීමේදී ජගත් භූමියෙන් මෙන්ම මෙරටින් ද ප‍්‍රශංසා ලබද්දී ඒ ගැන නිහතමානිව පවසා සිටියේ මේ ප‍්‍රශංසා හා ගෞරව තමාට ලැබුණාටත් වඩා රටට ජනතාවට සෞඛ්‍ය සේවාවට ලැබුණ ගෞරවයක් ලෙස සලකන බවයි.අමාත්‍යවරයා සිළුමිණ සමඟ පැවැත්වු සංවාදයේදී හෙළි කළ තොරතුරු මෙසේය.ඔබේ පවුලේ, මවුපියන්ගේ තොරතුරු යමක් සඳහන් කළොත්..?මගේ අම්මගෙ නම ලීලාවති පොඩි මැණිකෙ. ගම ඌව පළාතේ. ගුරුවරියක් ලෙස කටයුතු කළා.තාත්තා බලපිටියේ. නම නිලෙත්ති නමාලියල් ද සිල්වා විදුහල්පතිවරයෙක්. තාත්තට පළමු ගුරු පත්වීම ලැබුණේ ඒරංකඩට. ඊට පසු තාත්තා තෙල්පොල මැදගම විදුහලේ උගන්වන විට ගුරුවරියක වු මගේ අම්මා දැන හඳුනාගෙන 1943 දී විවාහ වී තිබෙනවා.මම පවුලේ වැඩිමල් දරුවා. මට බාල නංගිලා තුන්දෙනෙක් හා මල්ලිලා පස් දෙනෙක් ඉන්නවා.අම්මයි තාත්තයි දෙන්නම ගුරුවරු නිසා ඒ අය මාරුවීම් ලබන හැම අවස්ථාවේදීම අපේ ඉස්කෝලත් මාරු වුණා. පස්වෙනි පන්තිය දක්වා මම පාසල් රාශියක ඉගෙන ගත්තා. ආදිවාසි ජනතාව පදිංචිව සිටින දුෂ්කර ගම්මානයක් වු මුල්ලේගම විදුහලේත් මම කුඩා අවදියේ අකුරු කරලා තියනවා.බදුල්ල දිස්ති‍්‍රක්කයේ පාසල් 22 ක අම්මයි තාත්තයි උගන්නලා තියෙනවා. මගේ ප‍්‍රාථමික අධ්‍යාපනයට පසු 6 වැනි පන්තියට මගේ ඉස්කෝලෙ වුණේ බදුල්ලෙ ධර්මදූත විද්‍යාලය.මම පළමුවෙන්ම රන් පදක්කමක් ලැබුවේ ඌව පළාත වෙනුවෙන් ඌව තරුණ බෞද්ධ සමිතිය මෙහෙයවු අවුරුදු 12 න් පහළ අන්තර් විද්‍යාලයීය කථික තරගයෙන්. එතල් ප‍්‍රනාන්දු අභියෝග ශූරතා පළිහ සඳහා කථික තරගයෙන්ද ජයග‍්‍රහණය කළා.උසස් අධ්‍යාපනය ලැබුවේ කොහේද?කොළඹ නාලන්දා විද්‍යාලයෙන් මම එහිදී ඉගෙනුම ලැබුවේ විද්‍යා අංශයෙන්.කි‍්‍රකට් - පාපන්දු - හොකී කණ්ඩායම්වල ද කී‍්‍රඩකයකු වශයෙන් මම කී‍්‍රඩාකර තියෙනවා. කොළඹ නාලන්දා විද්‍යාලයේදී මම මේ කී‍්‍රඩා අංශවලට වඩා කථික තරගවලටයි යොමු වුණේ. විද්‍යාලයීය විවාද කණ්ඩායමේ නායකයා ලෙසත් ශිෂ්‍ය නායකයකු ලෙසත් කටයුතු කර තිබෙනවා. සමස්ත ලංකා බෞද්ධ ශිෂ්‍ය සමිති සම්මේලනයේ ද උපසභාපතිවරයකු ලෙස ද කි‍්‍රයා කර තිබෙනවා.නාලන්දාවේ විද්‍යා අංශයෙන් ඉගෙනුම ලැබූ ඔබ නීති අංශයට යොමු වුණේ කොහොමද?විද්‍යා අංශයේ අධ්‍යාපන කටයුතු සාර්ථකව කරගෙන යන අතරේදී මට නීති අංශය ගැනත් උනන්දුවක් ඇති වුණා. නීති විද්‍යාලයට ඇතුල්වීම සඳහා පවත්වන විභාගයට මම ඉදිරිපත් වුණා. ඒ විභාගයෙන් මම සමත්වීම නිසා නීති විද්‍යාලයට ඇතුල් වුණා.නීති විද්‍යාලයේ ඔබේ කි‍්‍රයාකාරකම් කෙබඳුද?නීති විද්‍යාලයේ ශිෂ්‍ය සංගමයේත් බෞද්ධ සංගමයේත් සභාපතිවරයා ලෙස කටයුතු කළා. නීති විද්‍යාලයේත් නවක සිසුන් ඇතුල්වීමේදී නවකවදය එදා පැවතුණා. මම තමයි එහි ශිෂ්‍ය සංගමයේ සභාපතිවරයා ලෙස පළමුවරට එහි නවක වදය වෙනුවට පිරිත් කියලා නවක ශිෂ්‍යයන් පිළිගත්තේ.එදා නීති විද්‍යාලයේ සිටි මොරිස් රාජපක්ෂ මහතා සමග එකතුවෙලා ප‍්‍රථමවරට එහි ශී‍්‍ර.ල.නි.ප. ශාඛාවක් ද පිහිටුවන්නට මුල් වුණේ මම. ඒ වගේම හිටපු මන්ති‍්‍රවරයකු වන වඩිගමංගාව මහතා සමඟ නාට්‍ය සංගමයක් පිහිටුවා නාට්‍යයක් නිෂ්පාදනය කොට එහි රඟපෑවා.ඔබ නීතිඥවරයකු වුණේ මොන වර්ෂයේදීද?1970 දී. 1974 දී එංගලන්තයට ගියා. 1977 දී ලංකාවට නැවත පැමිණියා. ඒ අවදියේ පැවැති නීතිරීති යටතේ ලංකාවට කාර් ගෙන්වන්න ඉඩ ලැබුණේ නැහැ. ඒ නිසා රට ඉඳලා එන අය ඒ දවස්වල කාර් ගෙන ආවා. මමත් පර්ජෝ 505 වර්ගයේ කාර් එකක් ගෙනාවා. එංගලන්තයේ සිට ප‍්‍රංසය - ජර්මනිය - ඕස්ටේ‍්‍රලියාව - බල්ගේරියාව තුර්කිය - ඉරානය - ඇෆ්ගනිස්ථානය - පාකිස්ථානය - ඉන්දියාව ආදි රටවල් ඔස්සේ මගේ ඒ ගමන වෙනම රසවත් කතාවක්.ඔබේ විවාහය සිදුවූ ආකාරය ගැන කතා කළොත්.දැන හඳුනා ගැනීමකින් මගේ විවාහය සිදුවුණේ 1978 දී. මගේ බිරිඳගේ නම අයිරාංගනී ද සිල්වා. මට ඉන්නේ දුවෙක්. ඇගේ නම මනේකා ද සිල්වා. ඇය දැන් එංගලන්තයේ ‘එක්සෙටර්’ විශ්වවිද්‍යාලයේ ආචාර්ය උපාධිය සඳහා ඉගෙන ගනිමින් සිටිනවා. ජානවිද්‍යා වේදිනියක් ලෙසයි ඇගේ මේ උපාධියේ ඉගෙනුම. මේ විෂයනට ඉහළින්ම ලකුණු ලබාගත් ආසියාවේ එකම ශිෂ්‍යාව ලෙස තේරුණු ඇය ශිෂ්‍යත්වයක් මතයි මේ ඉගෙනුම සිදුකරගෙන යන්නෙ.ඔබ දේශපාලනයට පිවිසුණේ කොහොමද?මම නාලන්දා විද්‍යාලයේ ශිෂ්‍යයකු හැටියට ඉගෙන ගනිමින් සිටින අවදියේදීමයි බණ්ඩාරනායක මැතිනිය දේශපාලන ක්ෂේත‍්‍රයට පිවිසුණේ. එදා එතුමියට ආධාර පිණිස නගර සභා පිටියේ පැවැති රැස්වීමකදී මුලින්ම මා කතාකළා ශිෂ්‍යයකු ලෙස. ඒ අවදියේ මා ලද විශේෂ භාග්‍යයක් ලෙස එය සලකනවා. නීති විද්‍යාලයේ ශ‍්‍රී.ල.නි.ප. ශාඛාවක් පිහිටුවීමටත් එංගලන්තයේ දී ශ‍්‍රී.ල.නි.ප. ශාඛාවක් පිහිටුවීමටත් මම මූලිකව ඒ අවදියේ කටයුතු කළා. මම එදා සිට මේ දක්වා ශ‍්‍රී.ල.නි.පාක්ෂිකයෙක්.මැතිවරණයකට මුලින්ම තරග කළේ බොරැල්ල අසුන සඳහා කොළඹ නගර සභා මැතිවරණයටයි.1983 වර්ෂයේ කොළඹ නගර සභාවේ විපක්ෂ නායකවරයා මමයි. එදා නගරාධිපති ධූරය හෙබවූයේ සිරිසේන කුරේ මහතායි. බොරැල්ල ආසනයේ ශ‍්‍රී.ල.නි.ප. ප‍්‍රධාන සංවිධායකවරයා ලෙස 1989 පාර්ලිමේන්තු මන්තී‍්‍රවරයකු ලෙස මුලින්ම තේරී පත්වුණා. එදා මෙදා තුර මැතිවරණ පහක් එකදිගට ජයග‍්‍රහණය කර තිබෙනවා.1998 දී හිටපු ජනාධිපතිනි චන්ද්‍රිකා කුමාරතුංග මැතිනිය ගේ ඉල්ලීම අනුව තම ගම් පළාත වන ඌව පළාතේ බදුල්ලට තරග කළා. කතානායක වි.ජ.මු. ලොකු බණ්ඩාර මහතායි එතෙක් වාර්තා තබා තිබුණේ මනාප වැඩි ඡන්ද 72,000 ලබාගනිමින්. මම ඒ වාර්තාව බිඳ දමා මනාප වැඩි ඡන්ද 99998 බදුල්ල ජයග‍්‍රහණය හිමිකර ගත්තා. මගේ එම මනාප වැඩි ඡන්ද ප‍්‍රමාණය ඉන් පස්සේ තරගවලදීත් එම මට්ටමටම ආසන්නව පවත්වාගෙන තිබෙනවා.ඔබ ශී‍්‍ර.ල.නි.ප. වෙනුවෙන් මුල් පෙළේ නීතිඥවරයකු වශයෙන් කටයුතු කළා නේද?බණ්ඩාරනායක මැතිනිය වෙනුවෙන් එතුමියගේ නඩුවලට කතා කෙළේ මම. එතුමියගේ ප‍්‍රජා අයිතිය නැති කළ අවස්ථාවේදීත් පෙ‍්‍ර්මදාස මහතා සහ මැතිනියගේ නඩුවේදීත් පක්ෂයේ ඡන්ද පෙත්සම්වලදීත් බණ්ඩාරනායක මැතිනියගේ සියලුම නඩුවලදීත් මම ඒ අවදියේ පෙනී සිටියා.කොබ්බෑකඩුව නඩුව - විජය කුමාරතුංග නඩුව - මහර මැතිවරණ පෙත්සම, චමල් රාජපක්ෂ, නිරූපමා රාජපක්ෂ මේ සියලු නඩු වෙනුවෙන් පෙනී සිටිමින් මම කටයුතු කළා.වරක් ඔබ යාපනයේ සංචාරයකදී බෝම්බ ප‍්‍රහාරයකට ලක්වුණා නේද?චන්ද්‍රිකා කුමාරතුංග මැතිනිය මට යාපනයේ පුනරුත්ථාපනය කිරීමේ වගකීම්ද පවරා දී තිබුණා. ඒ නිසා මම 12 වතාවක් එහෙ ගියා. 13 වැනි වතාවටත් ගොඩනැඟිලි ද්‍රව්‍ය සංස්ථාවේ ශාඛාවක් ඇමැතිවරයා ලෙස විවෘත කරන්න 1996 ජූලි 4 වැනිදා යාපනයට ගියා. එය අවසන් වී රථය වෙත පැමිණෙමින් සිටියදී මරාගෙන මැරෙන බෝම්බකාරියක් පැන සිදුකළ පිපිරීමකින් මගේ දකුණු අත පැත්තේ සිටි හමුදාවේ ජනරාල් හමංගොඩ මහතා ඇතුළු පිරිසක් මිය ගියා. මටත් තුවාල වුණා. කුඩා බෝම්බ කැබැල්ලක් මගේ කණ ඇතුළෙන් කුඩා මොළයේ ආසන්නයට ගිහින් හිරවුණා. තව දශමයක් ඒ කෑල්ල ගියා නම් මම මැරෙනවා. ඒ කෑල්ල තවමත් එතැන තියෙනවා.නමුත් මට මේ කුඩා බෝම්බ කැබැල්ල ශල්‍යකර්මයක් මඟින් එතැනින් ඉවත්කරන්න අවශ්‍ය නැති බව එංගලන්තයේ ස්නායු වෛද්‍ය අංශයේ විශේෂඥ මහාචාර්ය හේවඩ් මහතා උපදෙස් දුන්නා ඉන් හානියක් නැහැ කියලා.හැබැයි මේ බෝම්ම කැබැල්ල ශරීරයේ තියෙන නිසා මට අසනීපයක් වී එම්ආර්අයි ස්කෑන් පරීක්ෂණයක් කරන්න වුණොත් ඒක කරන්න බැහැ.ඒකෙ කාන්දම් බලය නිසා ශරීරය ඇතුළේ එහෙ මෙහෙ විසිර යන්න පුළුවන් නිසා.ඒ වගේම ගුවන් තොටුපළකින් ස්කෑන් පරීක්ෂණ පිවිසුම් අංශයකින් යන්න බැහැ. ඒ නිසා මම එම පරීක්ෂාවලින් තොරව යන්න එවැනි ගමන් බිමන්වලදී වෛද්‍යවරයකු ලබාදුන් ලිපියක් ළඟ තබාගෙන ඉන්නවා.ලෝක සෞඛ්‍ය සංවිධානයේ නව තනතුරකට පත්වීමෙන් ඔබට ලැබුණ ගෞරවය හා ජයග‍්‍රහණය ගැන යමක් සඳහන් කළොත්?ඇත්තටම මෙය මට ලැබුණ ගෞරවයක් හෝ ජයග‍්‍රහණයකට වඩා අපේ රටට මහින්ද රාජපක්ෂ ජනාධිපතිතුමාට රජයට ජනතාවට ලැබුණ ගෞරවයක් හා ජයග‍්‍රහණයක්. ලෝකය හමුවේ ශ‍්‍රී ලංකාවේ අභිමානය කියාපෑමක්.අප මිනිසුන් මරණ වනචාරී රටක් නොව සාක්ෂරතාවය ඉහළින්ම තිබෙන ශිෂ්ටාචාරයෙන් හෙබි මිනිසුන් සිටින රටක් ලෙස කියන්න පුළුවන්. ශ්‍රේෂ්ඨ රටක් ලෙස කරුණු පෙන්නා දෙන්න පුළුවන් අවස්ථාවක් මෙයින් උදාවුණා.උත්පත්තියේ සිට මරණය දක්වාත් හෙම්බිරිස්සාවේ සිට හෘද රෝග සැත්කම දක්වාත් නොමිලයේ ප‍්‍රතිකාර දෙන ජනතාවගේ් සෞඛ්‍යය වෙනුවෙන් කැපවුණ රටක් හා සෞඛ්‍ය ක්ෂේත‍්‍රයේ ඉතා හොඳ දර්ශක කරා ළඟා වූ අග්නිදිග ආසියාවේ රටක් ලෙස අපිව හඳුන්වා දෙන්නත් පුළුවන්.ඒ වගේම මට දැන් විටින් විට ලෝකය පුරා විවිධ සම්මන්ත‍්‍රණ හා සාකච්ඡාවලට සහභාගිවීමට මේ තනතුර නිසා වැඩි අවස්ථා හිමිවෙනවා. ඒ අනුව අපේ රටේ ප‍්‍රශ්න ලෝක නායකයන්ට ඉදිරිපත් කර ආධාර උපකාර ගන්නත් පුළුවන් වේවි. ඒ වගේම අපේ සෞඛ්‍ය ක්ෂේත‍්‍රයට තව තවත් අනුග‍්‍රහයන් ද ලබා ගන්නත් මෙයින් හැකිවෙනවා.ඔබේ අනාගත බලාපොරොත්තු ගැන යමක් පැවැසිය හැකිද?ශ‍්‍රී ලංකාවේ දැනට තියෙන ප‍්‍රධාන ප‍්‍රශ්න විසඳීමට ජනාධිපතිතුමාට ශක්තියක් ලබාදීම එකම බලාපොරොත්තුවයි. රටට ස්ථිර සාමය ළඟා කර දී මෙරටින් ත‍්‍රස්තවාදය තුරන් කර දැමීමටත් ජනාධිපතිතුමාට ශක්තියක් හා සහයෝගය ලබාදෙනවා. මට ලැබුණ නව තනතුර ද ඒ සඳහා උපයෝගී කරගන්නට පුළුවන් හැම අවස්ථාවකදීම මෙරට දී මෙන්ම ලෝකය හමුවේදීත් මම ආධාර කැර ගන්නවා.සංවාද සටහන - සුනිල් දයා අල්විස්ඡායාරූපය – රුවන් ද සිල්වා</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=af0806011</link>
    <topic>මුළු ලෝකය ම තෙලෙහි බැදෙනවා</topic>
    <author>ටිරෝනි වෑවලගේ</author>
    <content>මම ආදිවාසීන්ගේ ගමේ පාසලෙන් ඉගෙන ගෙන තියෙනවාමුළු ලෝකය ම තෙලෙහි බැදෙනවාදරු සෙනෙහසට වැදුණු විදුලි සැරආදි ශිෂ්‍ය මව්පියන්ගේ දරුවන්ට 25%ක් හිමිවෙනවාඉන්ධන ගාස්තු යළිත් වරක් ඉහළ ගොස් තිබේ. ඒ හේතුවෙන් පසුගිය දිනවල භාණ්ඩ හා සේවා රැසක මිල ගණන් ඉහළ ගියේය. ප‍්‍රවාහන ගාස්තුව දැරිය නොහැකි තරම්ය. විදුලි බිලද යළිත් වරක් වැඩි කිරීමට සිදුවන බවට ආරංචි පැතිර යමින් පවතී. රජය පවසන්නේ මෙලෙස තෙල් මිල ඉහළ දැමීමට හේතුව ලෝක වෙළෙඳ පොළේ බොරතෙල් මිල ශීඝ‍්‍රයෙන් ඉහළ යාම බවයි. සැබැවින්ම මේ දිනවල ලෝක වෙළෙඳ පොළේ බොරතෙල් බැරලයක මිල දිනෙන් දින ඉහළ යමින් පවතී. මේ ලියන මොහොත වනවිට එය පවතින්නේ ඩොලර් 132ක සීමාවේය. බොර තෙල් මිල ඉහළ යාමේ ඉතිහාසය විමසා බලන විට පෙනී යන්නේ එය අද ඊයේ ඇතිවූ අර්බුදයක් නොවන බවයි. එබැවින්ම ඛණිජ තෙල් මිල ඉහළ යාමේ ඉතිහාසය ද විමසා බැලීම වැදගත්ය. වර්ෂ 1999 වන විටත් ලෝක වෙළෙඳ පොළේ බොර තෙල් බැරලය පැවතියේ ඩොලර් 8ක් වශයෙනි. එහෙත් එම වර්ෂයේ සමස්ත ආසියාවම දරුණු ආර්ථික අර්බුදයකට ලක් විය. එහි බලපෑම හේතුවෙන් වසර 2000 සැප්තැම්බර් මාසයේ දී තෙල් බැරලයේ මිල ඩොලර් 28ක් දක්වා ඉහළ ගියේය. 2004 සැප්තැම්බර් වන විට එය ඩොලර් 50ක් විය. 2004 ඔක්තෝබර් මස ඩොලර් 53 ක් වූ බොර තෙල් බැරලය එම වසර අවසන් වන විට ඩොලර් 55ක් විය. 2005 ජූනි මාසයේදී බොර තෙල් බැරලයේ මිල වාර්තා වූයේ ඩොලර් 60ක් වශයෙනි. 2006 ජූලි මාසයේදී ඩොලර් 77ක් දක්වා ඉහළ ගිය බොර තෙල් බැරලයේ මිල එම වසරේ දෙසැම්බර් මාසයේදී ඩොලර් 63 දක්වා පහත වැටුණි. යළිත් නොනවත්වා ඉහළ ගිය බොරතෙල් බැරලයේ මිල 2007 වසරේ ඩොලර් 90 දක්වා ඉහළ ගියේය. 2008 ජනවාරි 2 වැනි දින බොර තෙල් බැරලයේ මිල ඩොලර් 100 ඉක්මවීය. එතැන් සිට ගෙවී ගියේ මාස පහක් වැනි කෙටි කාලයක් වුවද අද බොරතෙල් බැරලයේ මිල ඩොලර් 130 ද ඉක්මවා අවසන්ය.ලාභදායී ඉන්ධනලෝක වෙළෙඳ පොළේ තෙල් බැරලයක මිල එලෙසින් ඉහළ යද්දී අප රට තුළ ඩීසල්, පෙට‍්‍රල් ඇතුළු ඉන්ධන මිල ද ක‍්‍රමයෙන් ඉහළ යන්නට විය. පෙට‍්‍රල් ලීටරය රුපියල් 26 ක්ව තිබිය දී ඇරැඹුණ මෙම මිල ඉහළ යාමට අනුව වර්තමානයේ පෙට‍්‍රල් ලීටරය රුපියල් 156ක් වී තිබේ. එහෙත් මෙය අවසන් මිල ඉහළ යාම නොවන බව සක්සුදක් සේ පැහැදිලිය. මීට පෙර ඩීසල් සලකනු ලැබුවේ ලාභදායී ඉන්ධනයක් වශයෙනි. ඒ හේතුවෙන්ම ඩීසල්වලට වඩා වැඩි ඉල්ලුමක්ද විය. ඩීසල් වාහනවලට පැවැති දෙවන, තුන්වන ඉල්ලුමද අධික විය.එහෙත් මෙම අධිවේගී මිල ඉහළයාම ඩීසල් තවදුරටත් ලාභදායී ඉන්ධනයක් නොවන බව සනාථ කර තිබේ.ඉන්ධන මිල ඉහළ යාම හේතුවෙන් අප ජන සමාජය අර්බුදයකට මුහුණ දී ඇති බව පැහැදිලිය. එහෙත් අවට ලෝකය දෙස බලන විට පෙනී යන්නේ අර්බුදයට මුහුණ දී සිටින්නේ අපේ රට පමණක්ම නොවන බවයි. ආර්ථික විශ්ලේෂකයන් පවසා සිටින්නේ ඉන්ධන මිල ඉහළ යාමෙන් පොදුවේ මුළු මහත් ලෝකයම ගැටලුවලට මුහුණ පා සිටිය ද ආසියාවට එය වැඩියෙන් දැනෙනු ඇති බවයි. ආසියානු කලාපය ඛනිජ ඉන්ධන නිධිවලට හිමිකම් නොකීම ඊට හේතුවයි. එපමණක් ද නොව ආසියාවේ රටවල් අතරින් බහුතරයක ආර්ථිකය තවමත් රැඳී ඇත්තේ කෘෂිකර්මය, ශ‍්‍රම අපනයනය වැනි ප‍්‍රාථමික යැපුම් ක‍්‍රම හේතුවෙනි. නිෂ්පාදනය හා තාක්ෂණය මත පදනම්ව ශක්තිමත් ආර්ථිකයක් ගොඩනඟාගෙන ඇත්තේ රටවල් කිහිපයක් පමණි. එබැවින්ම ඉන්ධන අර්බුදය හෝ උද්ධමනය හෝ වෙනත් ආර්ථික සාධකයක් සිදු කරන බලපෑම හේතුවෙන් ආසියාවේ බහුතරයක් රටවල් පහසුවෙන් දුගී බවේ මායිමෙන් පහළට වැටෙනු ඇත. ඉන්දුනීසියාව, මියන්මාරය, බංග්ලාදේශය, පකිස්ථානය, මෙන්ම ලංකාවද එම ආර්ථික තර්ජනයට සමීපයෙන් සිටී. එබැවින්ම ඉන්ධන මිල අප රටවල ආර්ථිකයන්ට එල්ල කරන මෙම පීඩනය දිගු කාලීන අයහපත් ප‍්‍රතිඵල ලබාදීමට ඇති ඉඩකඩ බෙහෙවින් වැඩිය.මඟට බැසඉන්ධන මිල ඉහළ යාම හේතුවෙන් තම ජීවිතවලට උදාවී ඇති දුර්භාග්‍ය පිළිබඳව කුපිත වී සිටින ජනතාව මහ මඟට බැස උද්ඝෝෂණවල නියැලුණු බව වාර්තා වන්නේ රටකින් හෝ දෙකකින් නොවේ. පාකිස්ථානය සහ ඉන්දුනීසියාව එයට ආසන්නතම උදාහරණ සපයයි. ඉන්දියාවද නුදුරු දිනකදී තෙල් මිල ගණන් යළි වැඩි කිරීමට සිදුවන බව පවසා තිබේ. අවාසනාවකට මෙන් මහපාරට බැස උද්ඝෝෂණය කිරීම හෝ ප‍්‍රචණ්ඩකාරී ලෙස හැසිරීම මඟින් තෙල් මිලට කිසිදු බලපෑමක් සිදු කළ නොහැකිය. තෙල් මිල ඉහළ යාමට බලපාන හේතු ලෝක මට්ටමින් සෑම රටකටම පොදු වීම ඊට ප‍්‍රධාන හේතුවයි. මීට අමතරව රට අභ්‍යන්තරයේ තෙල් මිල ඉහළ යාමට බලපාන හේතු ද පවතින බව අමතක කළ යුතු නොවේ.තෙල් මිල ඉහළ යාමට ලෝක මට්ටමින් බලපා ඇති හේතු විමසා බැලීමේදී ගෝලීය ධනවාදය ඒ මත සිදු කර ඇති බලපෑම ප‍්‍රමුඛස්ථානයට එන්නේ නිරායාසයෙනි. පෘථිවියේ ජීවය පැවතීමට හිරු එළිය අත්‍යවශ්‍යය. එම ප‍්‍රකාශය පෘථිවිය මත ජීවය පැවැතීමට හිරු එළිය මෙන්ම ඛනිජ තෙල් ද අත්‍යවශ්‍යය යනුවෙන් සංශෝධනය වීමේ වරදක් නැත. ඛනිජ තෙල් මිනිස් ජීවිතවලට සිදු කරන බලපෑම එතරම්ය. මිනිසා ආරම්භයේ සිට හඳුනාගත් පරිදි ඛනිජ තෙල් යනු ස්වාභාවික, හිඟ මෙන්ම ක්ෂය වන සම්පතකි. ඒ බව මැනැවින් වටහාගෙන සිටියද පරිභෝජනය ආරම්භයේ සිට මිනිසා වෙතින් ඒ කාරණාව කෙරෙහි යොමු වූයේ අල්ප අවධානයකි. ඛනිජ තෙල්වලින් තම ජීවිත පහසු කර ගත හැකි ආකාරය ගැන සැබැවින්ම දැනුවත් වූ පසු මිනිසා එය ඉවක් බවක් නොමැතිව භාවිතා කිරීම ඇරැඹුවේ ඛනිජ තෙල් යනු හිඟ සම්පතක් බව සහමුලින්ම අමතක කර දමමිනි. එමෙන්ම බහුතරයකගේ කරපිටින් ගොස් සුළුතරයකට අති සුඛෝපභෝගී ජීවිත ගෙවීමට ඉඩ ලබා දෙන ගෝලීය ධනවාදයද මෙහිලා සිදු කළ බලපෑම මහත්ය. අද ඛනිජ තෙල් බැරලය ඩොලර් 132කි. එය ඇමෙරිකාවට විකුණන්නේද බංග්ලාදේශයට, භූතානයට, ඉන්දුනීසියාවට සහ ශ‍්‍රී ලංකාවට විකුණන්නේද ඩොලර් 132 බැගිනි. ඇමෙරිකානු ජනතාවගේ ඒක පුද්ගල ආදායම ඩොලර් 44000කි. භූතානයේ ඒක පුද්ගල ආදායම ඩොලර් 185-200ක් අතරය. ධනවාදය තුළ ධනපතියා වෙනුවෙන් දුගියා තම ජීවිත කැප කළ යුතුය. ඛනිජ තෙල් අර්බුදය අපට එම කටුක සත්‍යය පෙන්වා දෙන්නේ උදාහරණද සමඟිනි.මෙලෙසින් බලන විට ලෝක මට්ටමින් සිදු කෙරෙමින් පවතින වැරැදි පරිභෝජන රටාව සහ වැරදි පරිභෝජන අනුපාතය හේතුවෙන් ඛනිජ තෙල් ආසියාවට දරුණු හිසරදයක් බවට පත් කර තිබේ. ඛනිජ තෙල් සැපයුම ස්ථාවරය. එහෙත් ඉල්ලුම දිනෙන් දින වැඩිවේ. එවිට සිදුවන්නේද මිල ඉහළ යාමයි. ආර්ථික විශේෂඥයන් පෙන්වා දෙන්නේ චීනය, ඉන්දියාව සහ බ‍්‍රසීලය යන රටවල වර්ධනය වන ආර්ථිකය සමඟ වැඩි වන ඛනිජ තෙල් ඉල්ලුම එහි මිල ඉහළ යාමට සැලකිය යුතු බලපෑමක් කරන බවයි. මීට අමතරව තෙල් නිධි අත්පත් කරගැනීමේ යටි අරමුණින් ඇමෙරිකාව ඉරාකය ආක‍්‍රමණය කිරීම හේතුවෙන් ඇතිවුණු යුද්ධය ද, තෙල් නිධි සහිත රටක් වන නයිජීරියාවේ මේ දිනවල හටගෙන තිබෙන අභ්‍යන්තර අර්බුද ද තෙල් මිල ඉහළ යාමට සෘජු බලපෑම් කර තිබේ.බෙදාහැරීමේ ඒකාධිකාරයමේ අතර ඇතැම් රටවල් මෙන්ම ඛනිජ තෙල් බෙදාහැරීමේ ඒකාධිකාරය පවත්වාගෙන යන ඇතැම් ආයතනද විශාල වශයෙන් ඛනිජ තෙල් සංචිත පවත්වා ගනිමින් සිටී. රටවල් වශයෙන් ගත් විට මෙලෙස සංචිත පවත්වා ගැනීමේ අරමුණ වන්නේ තෙල් අර්බුදය උත්සන්න වුවද තම රටට ඉන් ඇතිවන බලපෑම අවම කර ගැනීමය. සමපෙ‍්‍ර්ක්ෂණ චේතනාවෙන් යුතුව කි‍්‍රයාකරන ඛනිජ තෙල් බෙදාහැරීමේ ආයතන තෙල් සංචිත පවත්වා ගන්නේ මිල ඉහළ ගිය අවස්ථාවකදී උපරිම මිලක් යටතේ වෙළෙඳ පොළට නිකුත් කිරීමේ අරමුණෙනි. මේ දෙකෙන්ම සිදුවන්නේ ඛනිජ තෙල්වල මිල තව තවත් ඉහළ යාමයි.ලෝකයේ තත්ත්වය මෙසේ වන විට ශ‍්‍රී ලංකාවේ ජන සමාජය ඛනිජ තෙල් මිල ඉහළ යාම හේතුවෙන් විඳින පීඩාවේ තරම කෙතරම්දැයි සිතා ගැනීම අපහසු නැත. ලෝක පරිමාණය බලන විට අපේ රටේ ආර්ථිකය ඉතා කුඩාය. සමස්ත ලෝක ආර්ථිකයට එයට කළ හැකි බලපෑම නොසැලකිය හැකි තරම්ය. එබැවින්ම ප‍්‍රථමයෙන් වටහා ගත යුත්තේ ලෝක තෙල් මිල ඉහළ යාම සම්බන්ධයෙන් රටක් වශයෙන් අපට කළ හැකි කිසිවක් නොමැති බවයි. එබැවින් ඉහළ යන තෙල් මිල හමුවේ තවදුරටත් පීඩාවට පත් නොවීම වෙනුවෙන් කළ හැකි දෙයක් පවතී නම් ඒ රට අභ්‍යන්තරයේ පමණි. අද ඩීසල් ලීටරයක මිල රුපියල් 130කි. පෙට‍්‍රල් ලීටරයක් රුපියල් 156කි. මෙලෙස පිරිපහදු කරන ලද ඉන්ධන අප සෘජුවම භාවිතයට ගත්තද අප රටට ආනයනය කරන ඉන්ධනවලින් හරි අඩක් පමණ බොර තෙල් වශයෙන් අප වෙත ලැබේ.මේ දක්වා අපගේ ප‍්‍රබල අවධානයට ලක්ව පවතින බොරතෙල් බැරලයක අඩංගු තෙල් ප‍්‍රමාණය ලීටර් 159කි. මෙම ලීටර් 159 මිලදී ගැනීම සඳහා ඩොලර්වලින් මුදල් ගෙවීමට අපට සිදුවේ. මේ වනවිට ඇමෙරිකානු ඩොලරයක දේශීය අගය රුපියල් සියය ඉක්මවා පවතී. ඒ අනුව තෙල් බැරලයක් සඳහා අප ගෙවන මිල ආසන්න වශයෙන් පවසන්නේ නම් ඒ රුපියල් පහළොස් දහසක් පමණ වේ. බොරතෙල් වශයෙන් මිලදී ගත්තේ නම් මිල එපරිද්දෙන් නියම වුවද ආනයනය කරන සියලු ඉන්ධන අවශ්‍යතා බොරතෙල් වශයෙන් මිලදී ගැනීමේ හැකියාවක් අප රට සතුව නැත. එයට හේතුව බොර තෙල් විශාල තොග පිරිපහදු කිරීමේ පහසුකම් අප රටේ නොවීමයි. එබැවින් පිරිපහදු කරන ලද තෙල් මිලදී ගැනීමේදී වඩාත් වැඩි මිලක් ගෙවීමට අපට සිදුවේ. මේ හේතුවෙන් අප රටට සිදුකරන සමස්ත ආනයන අතර ඛනිජ තෙල් සඳහා වෙන් වන්නේ විශාල ප‍්‍රමාණයකි. පසුගිය වසර සඳහා ඛනිජ තෙල් ආනයනයට පමණක් අප රට වැය කර ඇති මුදල් රුපියල් කෝටි 25000ක් බව ප‍්‍රකාශිතය. ඛනිජ තෙල් සඳහා වෙන් වන මෙම දැවැන්ත ආනයන බිල ජන සමාජය මත පටවන්නේ අති විශාල බරකි. එහෙත් මෙම ආනයන බිල පාලනය කිරීමට එදා සිටම අපේ රටේ කිසිදු ආණ්ඩුවක් පියවර ගෙන නැත.අප රටට විවෘත ආර්ථික ප‍්‍රතිපත්ති හඳුන්වා දෙනු ලැබුවේ 1977 දී ය. එතැන් සිට මේ රටට බටහිරකරණය, නවීකරණය සහ නාගරීකරණය ගොඩ නගන මතවාද ගලා එන්නට විය. එහෙත් නිෂ්පාදනය මත ශක්තිමත් වුණු තාක්ෂණය මත ගොඩ නැගුණු ආර්ථිකයක් රටේ නොවීය. එබැවින්ම බටහිරකරණයේ වින්දනාත්මක මතවාද අධිපතිවාදී ධනපති පංතිය අප සමාජය මතට අතහැරීම පමණක් සිදු විය. සංවර්ධනය දිනෙන් දින රටෙන් තුරන් විය. මෙලෙසින් අප රටට ඔරොත්තු නොදෙන ආර්ථික ප‍්‍රතිපත්ති රටේ ස්ථාපිත වන විට අනාගතයේ උද්ගත වන ඛනිජ තෙල් අර්බුදය කිසිදු බලධරයකුගේ අවධානයට පාත‍්‍ර නොවී මේ ප‍්‍රවණතාව හෙමින් සීරුවේ වර්ධනය වන්නට විය. මේ අතර ඛනිජ තෙල් සම්බන්ධයෙන් දිගින් දිගටම රටේ සිදුවුණු වැරැදි පරිභෝජන ක‍්‍රම ප‍්‍රශ්නය උග‍්‍ර කරවීමට හේතු විය. වර්තමානයේ අප රට මුහුණ දී සිටින ඛනිජ තෙල් අර්බුදය මෙතරම් පීඩාකාරී වීමට වැරදි පරිභෝජන ක‍්‍රම පිටිවහල් වී ඇත්දැයි පැහැදිලි කළ යුතු නැත.අප රට සංවර්ධනය වෙමින් පවතින රටකි. සරලව කියන්නේ නම් දුගී රටකි. එහෙත් අප රටේ මහාමාර්ගවල ධාවනය වන සුඛෝපභෝගී මෝටර් රටවලින් කිසිදු අඩුවක් නැත. ඒ අතරින් ඇතැම් මෝටර් රථවල ඉන්ධන ශක්‍යතාව පෙට‍්‍රල් ලීටරයට කිලෝමීටර 6 හෝ 7 ක් වැනි ඉතා සුළු ප‍්‍රමාණයකි. ඇතැම් නිවෙස්වල නිවැසියන් ගණනටම මෝටර් රථ ද වේ.සුඛෝපභෝගීපියා එක් රථයකිනුත්, මව තවත් රථයකිනුත් රැකියා ස්ථාන බලා පිටත් වන අතර දරුවන් පාසලට ඇරලීමට තවත් මෝටර් රථයක් වේ. මේ සියල්ල සඳහා වැය වන්නේ මිලෙන් අධික ඛනිජ ඉන්ධනය. ක්ෂය වෙමින් යන හිඟ සම්පතක් වන ඛනිජ ඉන්ධනය. මේ අප ජන සමාජයට පහසුවෙන් නිවැරැදි කර ගත හැකි පරිභෝජනයේ වැරැදි රටාවන් ය. අද අප රටට දරුණු ව්‍යාධියක්ව ඇත්තේ ද මෙම පරිභෝජනයේ වැරැදි රටාවන්මය. ඉන්ධන පරිභෝජනය ඉහළ දමන තවත් සාපයක් වී ඇත්තේ අප රටේ පොදු ප‍්‍රවාහන සේවා විධිමත් ලෙස කි‍්‍රයාත්මක නොවීමය. දුම්රිය යනු අප රටට ඉතා යෝග්‍ය පොදු ප‍්‍රවාහන සේවාවකි. දුම්රිය එන්ජිමක් බල ගැන්වීමට අවශ්‍ය කරන ඉන්ධන ප‍්‍රමාණය වැය කිරීමෙන් මගී ජනතාව දහස් ගණනකට එකවර ප‍්‍රවාහන පහසුකම් සැපයිය හැකිය. දුම්රියකින් කොළඹට ගෙන එනු ලබන මගීන් ප‍්‍රමාණය ගෙන ඒම සඳහා බස් රථ දොළහක් පමණ අවශ්‍ය වේ. ඒ බස් රථ සඳහා වෙන වෙනම ඉන්ධන සම්පාදනය කිරීම ද කළ යුතුය. මේ මගීන් ප‍්‍රමාණය පෞද්ගලික වාහන ඔස්සේ පැමිණෙන්නේ නම් ඒ සඳහා මෝටර් රථ දහසක් පමණ ද ඒ සියලුම මෝටර් රථ සඳහා ඉන්ධන ද අවශ්‍ය වේ. මේ අනුව පැහැදිලි වන්නේ දුම්රිය පරිවහනය ඉන්ධන අර්බුදයට කොතරම් යෝග්‍ය පිළියමක් ද යන්නයි. එහෙත් අවාසනාවකට මෙන් අප රට සතුව පවතින්නේ ඉංගී‍්‍රසීන් අප රටට නිදහස දීමට පෙර ඉදි කළ දුම්රිය මාර්ග පද්ධතිය පමණි. දුම්රිය පරිවහනය දියුණු කර, රටට යෝග්‍ය පරිවහන පද්ධතියක් බිහි කිරීමට වෙර දැරීම වෙනුවට අප රටේ ආණ්ඩු අධිවේගී මාර්ග සෑදීමේ නියුක්ත විය. මේ දක්වා සෑදුනු අධිවේගී මාර්ගයක් ද නැත. ඉන්ධන අර්බුදයට ලැබුණු පිළියමක් ද නැත.ඉන්ධන අර්බුදයඉන්ධන අර්බුදය තවත් ප‍්‍රබල කරමින් පසුගිය යුගයේදී අපේ රටේ පොදු ප‍්‍රවාහන සේවා විනාශ කර දමනු ලැබීය. ලංකා ගමනා ගමන මණ්ඩලය කුණු කොල්ලයට විකුණා දැමූ අතර බස් වර්ජනයක් මගින් රටම නතර කිරීමට හැකිවන තරම් බලතල ඒ ඔස්සේ පෞද්ගලික බස් හිමිකරුවන්ට ලබා දෙනු ලැබීය. තත්ත්වයේ ඇති බැරෑරුම් කම වටහා ගත් නිසාවෙන් දෝ ලංගමය යළි ස්ථාපිත කර දුම්රිය සේවය ද යළි පන ගැන්වීමට වත්මන් රජය උත්සාහ දරන බව පෙනේ. සංඛ්‍යාලේඛන අනුව අප රටේ සමස්ත ජනගහනයෙන් සියයට 23 ක් අතර සමස්ත ඉන්ධන පරිභෝජනයෙන් සියයට 89 ක් බෙදී යයි. ඉතිරි සියයට 11 ක ඉන්ධන පරිභෝජන ප‍්‍රතිශතය භාවිතා කිරීමට සමස්ත ජනගහනයෙන් සියයට 77 ක බහුතරයකට සිදුවී තිබේ. මෙය අප රටේ ආදායම් බෙදී යාමේ විෂමතාව සඳහා මනා උදාහරණයක් ද වෙයි. ජනගහනයෙන් සියයට 77 ක් පොදු ප‍්‍රවාහන සේවා භාවිතා කරද්දී සුළුතරයකගේ ඉන්ධන නාස්තියේ පව් කර ගැසීමට ද ඔවුන්ට සිදුවී තිබෙන බව පෙනේ. සුඛෝපභෝගී වාහනවල යමින්, ඉන්ධන නාස්ති කරමින් රටම අගාධයට යවන සුළුතරය පොදු මගී ප‍්‍රවාහන සේවා කරා යොමු කිරීමට වැඩ පිළිවෙළක් සකසන්නේ නම් අප රටේ ජීවන වියදම මෙතරම් බරක් නොවනු ඇත.මාර්ග අලුත්වැඩියාකොළඹ නගරය සංඛේන්ද්‍රගත කර ගනිමින් රටේ සියලුම වාණිජ කටයුතු සහ රාජ්‍ය පරිපාලනමය කටයුතු ඒකරාශි වී තිබීම ද රටේ ඉන්ධන අර්බුදය වර්ධනය කිරීමට තවත් හේතුවක් වී තිබේ. කැලණි ගඟ පසු කරමින් කොළඹ නගරයට ඇතුළු වීමට කිලෝමීටර් දෙක තුනකට පෙර සිටම මහා වාහන පේළියක් අතර සිරවීමට මගීන්ට සිදු වේ. කොළඹ නගරය තුළ තත්ත්වය ද මෙයට වඩා වෙනස් වන්නේ නැත. ඇතැම් තැනක මහ දවාලේ මාර්ග අලුත්වැඩියා කිරීම්ය. නැතහොත් මුරපොළවල් ය. අබලන් මහා මාර්ග වාහනත් ඉන්ධනත් ක්ෂය කර දමයි. මාර්ග තදබදය හේතුවෙන් වැය වන ඉන්ධන ප‍්‍රමාණය සැබවින්ම ඉතා විශාල නාස්තියකි. මෙම නාස්තිය පිටු දැකීමට කටයුතු කිරීම යනු වත්මන් ඉන්ධන අර්බුදයෙන් ගොඩ ඒමට තවත් පියවරකි. මේ ගැටලුවට විසඳුම් ලෙස ගාලු පාරේ සිට කොළඹට ප‍්‍රවිශ්ඨ වන වාහන කටුබැද්ද ප‍්‍රදේශයේ දී ගාල් කර එතැන් සිට කොළඹට පැමිණීමට සුඛෝපභෝගී බස් රථ යෙදවීම කෙරෙහි රජයේ අවධානය යොමු වී තිබෙන බවක් පැවසේ. ප‍්‍රමාද වී හෝ කි‍්‍රයාත්මක කිරීමට යන මෙම වැඩ පිළිවෙළ ද ඉන්ධන වියදමෙන් පීඩාවට පත්ව සිටින ජනතාවට සහනයක්ම වනු නො අනුමානය.ජල විදුලි බලයමේ අතර ඉන්ධන මිල ඉහළ යාමෙන් වැඩිවන විදුලි බිල කෙරෙහිද අවධානය යොමු කළ යුතුමය. ඊට හේතුව මේ වන විට ජනතාව මේ සා විශාල විදුලි බිලක් ගෙවමින් සිටින්නේ ආරම්භයේ සිට රට පාලනය කළ පාලකයන්ගේ වැරැදි හේතුවෙන් වීමය. ජල විදුලි බලය මගින් උපදවන විදුලිය ප‍්‍රමාණය ඉල්ලුමට සාපේක්ෂව අවම වන විට අප රටේ පෙර සිටි පාලකයෝ ඊට විසඳුම් ලෙස ඩීසල් දහනයෙන් විදුලිය නිපදවීම ඇරඹූහ. මේ දක්වා කිසිවකු හෝ විකල්ප බල ශක්ති මූලාශ‍්‍ර ගැන අවධානය යොමු කර තිබෙන බවක් නොපෙනේ. මෙහිදී කියුබාවෙන් උදාහරණ සැපයිය යුතුමය. 1959 දී ෆිදෙල් කස්ත්‍රෝ යටතේ බිහිවුණු සමාජවාදී කියුබාවට ඉන්ධන සැපයීම ඇමෙරිකාව විසින් නතර කර දමන ලදී. එතැන් සිට කියුබාවට ඛනිජ තෙල් ලබා දෙන ලද්දේ සමාජවාදී සෝවියට් දේශයයි. එහෙත් සෝවියට් දේශය බිඳ වැටීමත් සමග දුර දිග කල්පනා කළ කියුබානු පාලකයෝ තම දේශයේ තැනින් තැන විකල්ප බලශක්ති ක‍්‍රම යෙදවීමට කටයුතු යෙදූහ. කුඩා පරිමාණයේ ජල විදුලිබලාගාර, සූර්ය බලශක්තිය ඒ අතරින් ද ප‍්‍රධානය. ඇතැම් අවස්ථාවකදී එම කුඩා බලාගාරයකින් විදුලිය සැපයෙන්නේ රෝහලකට පමණි. මෙම ක‍්‍රමය වර්ධනය කර ගැනීම හේතුවෙන් ඛනිජ ඉන්ධනවලට එරෙහිව ශක්තිමත්ව නැගී සිටීමට වර්තමාන කියුබාවට අද හැකියාව ලැබී තිබේ. අපේ රට දිවා කාලයේදී ඉතා උණුසුම් හිරු කිරණ ලැබෙන රටකි. එහෙත් එම හිරු එළිය උපයෝගි කර ගනිමින් බල ශක්තිය නිපදවීමට ප‍්‍රමාණවත් උත්සාහයක් දරා නොමැත. අප රට වටකොට ඇත්තේ මහ මුහුදය. එහි සිට නොනවත්වා ජල තරංග ගොඩ බිම වෙත ඇදේ. එහෙත් එම ජල තරංග භාවිතයෙන් බල ශක්තිය නිපදවීමට ප‍්‍රමාණවත් උත්සාහයක් දරා නොමැත. සුළං බලය ගැන පැවසීමට ඇත්තේ ද එයමය.මේ තරම් වූ මහා සම්පත් කන්දරාවක් මත හිඳිමින් අපි ණයට ගන්නා ඛනිජ තෙල්වල හිතුවක්කාර මිල ගණන්වලින් බැට කමින් සිටිමු. ලෝක වෙළෙඳ පොළ අපට පාලනය කිරීමට නොහැකිය. ඒ අනුව ඛනිජ තෙල් මිල ඉහළ යාම අපට පාලනය කිරීමට හැකියාවක් නැත. එහෙත් අපට ඛනිජ තෙල් පරිභෝජනය විධිමත් කළ හැකිය. නාස්තිය අවම කළ හැකිය. විකල්ප බලශක්ති උත්පාදනය කර ගත හැකිය.කොටින්ම කිවහොත් අපගේ දක්ෂතා මත දේශයේ බලශක්ති ඒකාධිකාරය ඛනිජ තෙල්වලින් බැහැර කිරීම එතරම් අපහසු නැත. කළ යුත්තේ අප සිතන පතන අන්දම මදක් වෙනස් කර ගැනීම පමණි.ටිරෝනි වෑවලගේ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=af0806012</link>
    <topic> දරු සෙනෙහසට වැදුණු විදුලි සැර</topic>
    <author>උපාලි සමරසිංහ</author>
    <content>මම ආදිවාසීන්ගේ ගමේ පාසලෙන් ඉගෙන ගෙන තියෙනවාමුළු ලෝකය ම තෙලෙහි බැදෙනවාදරු සෙනෙහසට වැදුණු විදුලි සැරආදි ශිෂ්‍ය මව්පියන්ගේ දරුවන්ට 25%ක් හිමිවෙනවාප හන් කූඩුවට 'බල්බ්' සවි කිරීමට ගිය එක් දරු පියා විදුලිසර වැදී මෙලොවින් සමුගනී. මේ ප‍්‍රවෘත්තිය ළඟ මගේ දෑස් නැවතුණා. හිත හුඟාක් දුර ගියා. සිද්ධිය වී තිබෙන්නේ වෙසක් පුර පෝය දවසේ. තමන්ගෙ සිඟිති පුතාගෙ ආශාව ඉටු කරන්නයි මේ පියා වෙසක් කූඩුවට 'බල්බ්' එක සවි කරන්න ගියේ. පුතාත් ඉහළ බලාගෙන හිටියා. ඒත් ඒ අහිංසක දරුවා දැක්කෙ වෙසක් කූඩුවෙ ආලෝකය නොවෙයි. තමන්ගෙ ආදරණීය තාත්තා බිම වැටිලා දඟලන හැටි. ඇස්වල කඳුළු පුරෝගත් පැටියා අම්මට තුරුළු වුණා.බියගම හෙයියන්තුඩුව පැත්තෙ නිලූක කියලා පියෙක් තමයි මේ විදියට අකාලයේ ජීවිතයෙන් සමුගත්තේ. බියගම ප‍්‍රාදේශීය සභාවෙ කාර්යාල සහායකයෙක්.හැබැයි! එයා විදුලි කාර්මික වැඩත් ටිකක් දන්නවා. එයා වැඩේට බැහැලා තියෙන්නෙත් නිවෙසේ ප‍්‍රධාන විදුලි ස්විචය අකී‍්‍රය කරලා. ඒත් ඒක හරියට වෙලා නැතිව මේ ඇබැද්දිය වුණේ.මේ සිද්ධියෙන් ප‍්‍රකට වන්නෙ පරෙස්සමක් නැතිකම. ඉක්මන්කම. දරුවගෙ සෙනෙහසට ඉක්මන් වුණත් අවසානයේදී මහා ඛේදවාචකයක් වෙන්න පුළුවන්. බලන්න! දැන් ඒ පැටියට තාත්තා නෑ. විදුලිය විසන්ධි වුණා ද කියල හරියට බලාගන්න තරම්වත් කාර්මික දැනුමක් එයාට තිබිල නෑ. දැන් මේ පුතාට මුළු ජීවිතයටම පහන් කූඩුවක් දිහා ආශාවෙන් බලන්න පුළුවන්ද? වෙසක් දිනට වෙසක් සිරි බලන්නවත් හිතේ සතුටක් තියේවිද? අප මේ ටික නේද හිතන්න ඕනෑ.හරිම අසරණයි අද. කාගෙද මේ අම්මා - වෙසක් දවසෙ කවුද ඇයව මෙහෙ ගෙනැවිත් දැම්මා. අංක රහිත ති‍්‍රරෝද රියකින් ගෙනැවිත් බොල්ගොඩ බෝ මළුවේ තනි කරලා. ඇවිදීමට කතා කිරීමට බැහැ. ඇස් පෙනීමත් දුර්වලයි. මේ සිරස්තලය ළඟ මගේ හිත ඉකිගැහුව.මේ වගේ දේවල් අහන්න දකින්න අපත් පව් කරලා තියෙනවා. පාණදුර - හොරණ බොල්ගොඩ පාලම ළඟ බෝ මළුවෙ මේ අම්මව දාලා ගිහින් තියෙන්නෙ වෙසක් පෝ දවසෙමයි. වයස විතරක් නොවෙයි. ඇය ආබාධිතයි. ඇස් පෙනීමත් අඩුයි. අහල පහළ මිනිස්සු කෑම ටික නම් දෙනවා. ඒත් මුහුණ කට දොවාගන්නවත් ඇයට බෑ. මළ මුත‍්‍රත් පහවන්නේ ඇඳගෙන ඉන්න ඇඳුමෙමයි. මිනිස්සු අතර ඉපදෙනවට වඩා තිරිසනුන් අතර ඉපදීම සැපතක් කියලා ඒ අම්මට හිතෙනවා ඇති. ඇගේ තනියට ඉන්නෙ ඒ බෝ ගස විතරයි. බෝධියේ අතු රිකිලි සෙලවෙන සිලි සිලිය ඇයට මතක් කරන්නේ ඇය දරුවන් වෙනුවෙන් කී නැළවිලි ගීත. මහ වැස්සට අව්වට හසුවෙලා ඉන්න ඇයට සෙවණ දෙන්නෙත් මේ බෝධියම පමණයි.දරුවන් හදන්න මේ අම්මා කොච්චර දුක් විඳින්න ඇද්ද? දරුවන් හදන්න මේ ලෝකෙ අම්මලා විඳින දුක් තේරුම් ගන්න කාටවත් බෑ. කල්ප ගණනක් බැල මෙහෙවර කළත් ඒ ණය අපට පියවන්න බෑ. බුදු පසේ බුදු මහරහතුන් පවා වැදූ අම්මට සැලකුවා.මේ වගේ දරුවන් මතු ආත්ම වලදී තිරිසන් බවයවත් ලබන එකක් නෑ. ඇයව මෙතැන දාලා දැන් දවස් 13 ක් පහුවෙලා. ඒත් දරුවන් වගේම අම්මාවරුනුත් ඉන්නා ලෝකෙක මේ අම්මා විතරක් බෝධිය යට තනිවෙලා. ඇයව මහලු නිවාසයකටවත් යවන්න වගකිවයුත්තන්ට බැරිද? හිස් දේවලට කෝටි ගණනින් දහසින් බැඳි පියල්ලෙන් පුදන ඊනියා සත්පුරුෂයනි, මහිලාවනි, නුඹලාටත් මේ අම්මා නොපෙනේද?දේ ව බලයෙන් රෝගය සුවකර ගැනීමට ගිය තරුණයා අබිරහස් ලෙස මිය යයි. විස ශරීරගත වී යැයි පවසා තැඹිලි ගෙඩි 13 ක වතුර බීමට දීලා.මේ සිරස්තලය දැක්කම මට හිතුණෙ අපේ මිනිස්සු තවමත් කොච්චර මෝඩද කියලයි. මීට සමාන තවත් සිදුවීම් අප කොතෙකුත් අහලා තියෙනවා.සෑම ආගමකටම අප තුළ තිබෙන්නෙ සමාන ගරුත්වයක්. ඒත් වැරැද්දක් සිදු වෙලා නම් නොකියා ඉන්න ම බෑ. මේ වගේ දේව ගැතිවරයන්ගෙන් ආගමටත් හොඳ නෑ.සිද්ධිය සම්බන්ධ තරුණයාට වයස 21 යි. මීගමුව කිඹුලාපිටියෙ පදිංචිය. අවුරුදු 11 ඉඳන් මේ තරුණයා දියවැඩියා රෝගයෙන් පෙළෙනවා. දේව ගැතිවරයෙක් මේ තරුණයාගේ ශරීරයේ විසක් තිබෙනවා යැයි පවසා රුපියල් 11,500 ක් අරන් එයාට යාච්ඥා කරලා තියෙනවා. විස කැපෙන්න තැඹිලි ගෙඩි 21 ක වතුර දෙන්න එයා නියම කරලා. කිරිත් එක්ක තවත් කුඩු වර්ගයක් මිශ‍්‍ර කරලයි මේ තැඹිලි වතුර දෙන්නෙ.තැඹිලි ගෙඩි 12 ක් බොද්දි තරුණයා මේ යාච්ඥාවත්, තැඹිලි වතුර බීමත් ප‍්‍රතික්ෂේප කළා. ඒත් දේවගැතිවරයා බලහත්කාරයෙන් ම 13 වැනි තැඹිලි ගෙඩියෙත් වතුර පෙව්වා. ඇස් උඩ ගිය තරුණයා මැරී වැටුණා.මේ මරණයට හේතුව අබිරහසක්. මරණ පරීක්ෂකත් අමුතු දේවල් කියා තිබෙනවා. දැන් දේව ගැතිවරයාත් රිමාන්ඩ්.නොදැනුවත්කමින් බේත් කරන්න යන බොහෝ දෙනාට මේක පාඩමක්. අන්තගාමී විශ්වාසය මත කටයුතු කිරීමත් මා හිතන්නේ පාපයක්.මේ වගේ තරුණයකුට නොවේ වැඩිමල් මිනිහෙකුටවත් තැඹිලි 21 ක වතුර බොන්න බෑ. පිරිසුදු ආගමිකයන් මේ වගේ දේපලට විරුද්ධයි. තැඹිලිවල තිබෙන්නේ සීනි.දැන වෙළෙඳ්‍රම් නොදැන ගොවිතැන් කියන කියමනක් තියෙනවා. නොදත් දේ කරන්න යාමත්, එවැනි දේ විශ්වාස කිරීමත් මෝඩකමක් බව මේ සිද්ධියෙන් පෙනෙනවා.උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=af0806014</link>
    <topic>ආදි ශිෂ්‍ය මව්පියන්ගේ දරුවන්ට 25%ක් හිමිවෙනවා</topic>
    <author>සාකච්ඡා කළේ සුභාෂිණී ජයරත්න ඡායාරූපය - විමල් කරුණාතිලක</author>
    <content>මම ආදිවාසීන්ගේ ගමේ පාසලෙන් ඉගෙන ගෙන තියෙනවාමුළු ලෝකය ම තෙලෙහි බැදෙනවාදරු සෙනෙහසට වැදුණු විදුලි සැරආදි ශිෂ්‍ය මව්පියන්ගේ දරුවන්ට 25%ක් හිමිවෙනවාළමයින් ඇතුළත් කිරීමේ නව වැඩපිළිවෙළඅධ්‍යාපන අමාත්‍යාංශයේ අතිරේක ලේකම් ඩබ්ලිව්.ධර්මදාසසෑම වසරකම විවිධ අර්බුදයන්ට මුහුණ දුන් පළමු වසර සඳහා ජාතික හා පළාත් පාසල්වලට සිසුන් ඇතුළත් කිරීමේ ප‍්‍රශ්නය නිමා කරමින් අධ්‍යාපන අමාත්‍යාංශය, ජාතික අධ්‍යාපන කොමිසම් සභාව සමඟ එක්වී ශ්‍රේෂ්ඨාධිකරණ අනුමැතිය ද ලබා ගනිමින් 2008/21 දරණ නව චක‍්‍රලේඛයක් පසුගියදා ප‍්‍රකාශයට පත්කෙරුණි.මේ නව චක‍්‍රලේඛය පිළිබඳව අදහස් ප‍්‍රකාශ කරන්නට ‘සිළුමිණ’ හා එක්වූයේ අධ්‍යාපන අමාත්‍යාංශයේ අතිරේක ලේකම් ඩබ්ලිව්.ධර්මදාස මහතායි.පසුගිය කාලාන්තරයක් පුරා විවිධ ගැටලුවලට තුඩුදුන් පළමු වසරට සිසුන් ඇතුළත් කිරීමේ නව ජාතික චක‍්‍රලේඛය මේ වනවිට නිකුත් කර අවසන්.ජාතික අධ්‍යාපන කොමිසමේ නිර්දේශ මත සකස් කළ 2009 පළමු වසරට සිසුන් ඇතුළත් කිරීමේ 2008/21 දරණ නව චක‍්‍රලේඛයට මේ වනවිට කැබිනට් අමාත්‍ය මණ්ඩල අනුමැතියද, ශ්‍රේෂ්ඨාධිකරණ අනුමැතිය ද ලබා දී තියනවා.මේ වනවිට ළමයින් පළමු වසරට ඇතුළත් කිරීමේ සියලු කටයුතු අමාත්‍යාංශය සූදානම් කරමින් පවතිනවා. ඒ අනුව 2009 වසර සඳහා පාසල්වලට ළමයින් ඇතුළත් කිරීමේ අයැදුම්පත් බාර ගැනීම ජූනි 30 දායින් අවසන් වෙනවා.නොවැම්බර් 15 වනවිට මේ සියලු කටයුතු අපි අවසන් කරනවා.මෙවර අපි පෙර වසරේදී මෙන් ළමයින් සඳහා ලකුණු ලබාදීමත් මව්පියන්ගේ වෘත්තිය සඳහා ලකුණු ලබාදීමේ ක‍්‍රමයක් අනුගමනය කරන්නැහැ.2008/21 දරණ නව චක‍්‍රලේඛයට අනුව පාසලට ආසන්න පදිංචිකරුවන් ගේ දරුවන් වැඩි ප‍්‍රතිශතයක් එනම් සියයට 50ක් මෙවර ඇතුළු කර ගන්නවා.ආසන්නතම පදිංචිය අනුව පාසලට ඉල්ලුම් කිරීමේදී පෝෂිත ප‍්‍රදේශයේ පදිංචි සියලුම දෙනාට මේ සඳහා ඉල්ලුම් කළ හැකියි.මෙවර නව චක‍්‍රලේඛයෙන් පදිංචිය සනාථ කිරීම සඳහා සම්මුඛ පරීක්ෂණයේදී වසර 05ක ඡන්ද හිමි නාමලේඛනය ඉදිරිපත් කිරීම අනිවාර්යය.මෙවර චක‍්‍රලේඛයෙන් පාසල ආසන්නව පදිංචිකරුවන්ට උපරිම ලකුණු ලබාදීමේ අරමුණින් ලකුණු 50ක් ලබා දෙනවා.මේ ලකුණු 50 යමකුට ලැබෙන්නේ පදිංචි ස්ථානයේ සිට ඉල්ලුම් කරන පාසලට වඩා ආසන්නයේ ප‍්‍රාථමික අංශ සහිත හෝ රජයේ හෝ පාසලක් නැතිනම් පමණයි.පදිංචි ස්ථානයේ සිට ඉල්ලුම් කරන පාසලට ආසන්නයේ මෙවැනි පාසල් තිබේනම් එක් පාසලක් සඳහා ලකණු 10 බැගින් අපි අඩු කරනවා.පසුගිය වසරවල පැවැති අසාධාරණකම් අවම කිරීම සඳහා පදිංචි ස්ථානයේ හිමිකම් ඔප්පු, බදු ඔප්පු සඳහා මෙවර ලබා දෙන්නේ ඉතා අඩු ලකුණු ප‍්‍රමාණයක්.එසේම පෙර වසරවලදී මෙන් මව්පියන්ට තමන්ගේ පදිංචිය සනාථ කිරීම සඳහා අතිරේක ලේඛන වශයෙන් ජාතික හැඳුනුම්පත්, විදුලි, ජල බිල්පත් විවාහ සහතික ඉදිරිපත් කළ හැකියි. මෙවර ලියාපදිංචි නොකළ බදු ඔප්පු සඳහා ද ලකුණක් ලැබෙනවා.ආදි ශිෂ්‍ය මව්පියන්ගේ දරුවන් සඳහා නව චක‍්‍රලේඛයෙන් සියයට 25ක් පාසල්වලට ඇතුළු කර ගන්නවා.අයැදුම්කරු පාසලේ අධ්‍යාපනය ලැබූ කාලසීමාව අනුව වර්ෂයකට ලකුණු 2 බැගින් ලකුණු 26ක්ද ඔහු පාසලට අත්කර දුන් කීර්තිය හා අධ්‍යාපන ජයග‍්‍රහණ වෙනුවෙන් උපරිම ලකුණු 25ක්ද ලබා දෙන අතර මෙවර ආසන්න ආදි ශිෂ්‍ය පදිංචි කරුවන්ටද විශේෂ ලකුණු ලබාදීමත් සිදු කෙරෙනවා.මෙතැනදී ලබා දෙන උපරිම ලකුණු 245න් පෙර මෙන් ඉල්ලුම් කරන පාසල හා පදිංචිය අතර වන ජාතික හා ප‍්‍රාථමික අංශ සහිත පාසලක් සඳහා ලකුණු 04 බැගින් පෙර මෙන් අඩුවෙනවා.සහෝදර ගණය යටතේ ඉල්ලුම් කරන පාසලේ අධ්‍යාපනය ලබන සිසුන්ගේ සහෝදර සහෝදරියන් සියයට 15ක ප‍්‍රතිශතයක් ඇතුළු කිරීමට නියමිතයි.මේ යටතේ පාසලේ දැනට ඉගෙනුම ලබන දරුවන් ගණන තිදෙනකු වුවත් ඉදිරිපත් කළ යුත්තේ එක් අයකු බව මව්පියන් මතක තබා ගතයුතුයි.ඔහු හෝ ඇය පාසලේ ගත කළ කාලය, පදිංචිය මෙන්ම ආසන්නතාව යටතේ අවශ්‍ය ලේඛන ඉදිරිපත් කිරීමෙන් මව්පියන්ට උපරිම ලකුණු ලබාගත හැකියි.මීට අමතරව තවත් ගණ කීපයක් යටතේ ළමයකු ඇතුළත් කරගැනීමට මව්පියන්ට ඉල්ලුම් කරන්න පුළුවන්.පාසල් අධ්‍යාපනයට සෘජුවම බලපාන කාර්ය මණ්ඩලවලට අයත් මව්පියන් ගේ දරුවන් සියයට 5ක්ද රජයේ අවශ්‍යතා මත ස්ථාන මාරුවීම් ලැබූ රාජ්‍ය/සංස්ථා/ රාජ්‍ය බැංකු නිලධාරින්ගේ දරුවන් සියයට 4ක්ද, ළමයා සමඟ විදේශගතව සිට පැමිණෙන තැනැත්තන්ගේ දරුවන් සියයට 1 ක්ද, වශයෙන් පාසලකට ඇතුළත් විය හැකියි.එහෙත් මව්පියන් මේ කුමන ඝණයක් යටතේ හෝ ළමයින් ඇතුළත් කිරීමට ඉල්ලුම් කළත් අවශ්‍ය ලියවිලි ඉදිරිපත් කළ යුතුයි.අයදුම්පත‍්‍ර යොමු කිරීමේදී මව්පියන් විශේෂ අවධානයක් යොමුකළ යුතු කරුණු කිහිපයක් තියනවා.තමන් විසින්ම සකස් කරනු ලැබූ අයදුම්පත යැවිය යුත්තේ් අදාළ පාසලේ විදුහල්පති වෙත, ලියාපදිංචි තැපෑලෙන්. කි‍්‍රයාන්විතයේ නියුතු මව්පියන් සිය දරුවන්ගේ අයැදුම්පත රාජ්‍ය ආරක්ෂක අමාත්‍යාංශයේ ලේකම් වෙත යැවිය යුතුයි.මන්ද; කි‍්‍රයාන්විතයේ දරුවන් සියල්ල පාසල් වලට ඇතුළු කරන්නේ, ආරක්ෂක අමාත්‍යාංශය හරහා යි. මේ දරුවන් ඇතුළු කිරීමේ කටයුතු සඳහා කිසිසේත් අධ්‍යාපන අමාත්‍යාංශය මැදිහත් වෙන්නැහැ.ඉල්ලුම් කිරීමේදී මතක තබාගත යුතු කරුණක් වන්නේ තම අයැදුම්පත‍්‍රයේ ප‍්‍රමුඛතාව අනුව පාසල් පෙළ ගැස්වීමයි. ඕනෑම අයකුට පළාත් පාසල් 3 ක් ඇතුළුව උපරිම වශයෙන් පාසල් 6 කට ඉල්ලුම් කරන්න පුළුවන්.මේ පාසල් 6 තම කැමැත්තේ අනුපිළිවෙළට පෙළ ගස්වා අයැදුම්පතේ ඉදිරිපත් කළ යුතුයි. සම්මුඛ පරීක්ෂණයෙන් පසුව පාසලක් ලබාදීමේ දී මෙම මවුපිය ප‍්‍රමුඛතාව කෙරෙහි විශේෂ අවධානයක් යොමු කරනවා.උදාහරණයක් ලෙස යම් දරුවකු කොළඹ ආනන්ද, නාලන්දා, රාජකීය යන පාසල් 3 ට ම තේරී ඇති නම් ඔහුගේ ප‍්‍රමුඛතා ලැයිස්තුවට අනුව ඉහළම ප‍්‍රමුඛතාව දී ඇති පාසල ඉතුරු කර අනිත් පාසල් වලින් ඔහුගේ නම කපා හැරෙනවා.ඒ සඳහා මව්පිය විමසීමක් කරන් නැහැ. ප‍්‍රමුඛතාව පසුව වෙනස් කරන්න බැරි නිසා අයදුම්පත් යොමු කිරීමේදී ම එය නිවැරදිව සිතා පිළිවෙළට ලිවීම ඉතා වැදගත්.මේ නිසා සම්මුඛ පරීක්ෂණ කටයුතු අවසන් වීමෙන් අනතුරුව විදුහල්පතිවරු එක්රැස් කර තේරුණු නම් ලයිස්තු ගෙන එකම සිසුවකු ගේ නම පාසල් දෙක තුනක ඇත්නම් ප‍්‍රමුඛතාව අනුව ඉතිරි නම් කපා හැරීමේ කටයුතු යෙදීමට අපි සැලසුම් කර අවසන්.එකම පාසලකට විවිධ ගණ යටතේ යමකුට ඉල්ලුම් කරන්න පුළුවන්. එහෙත් එක් එක් ගණය සඳහා වෙන වෙන ම අයැදුම්පත් යොමු කළ යුතුයි.අපි සම්මුඛ පරීක්ෂණ අගෝස්තු 30 වන දිනට පෙර අවසන් කරන්න බලාපොරොත්තු වෙනවා. ඒ සඳහා අදාළ පාසලේ විදුහල්පති මෙවර සම්බන්ධ කර ගන්නේ නැහැ.අධ්‍යාපන අමාත්‍යාංශයේ ලේකම් හෝ පළාත් අධ්‍යාපන අධ්‍යක්ෂ විසින් පත් කරනු ලබන අධ්‍යාපන පරිපාලන සේවයේ නිලධාරියෙක් සභාපති වශයෙන් පත්වන අතර ගිය වසරේ මෙන් එය නිශ්චිත පරිපාලන ශ්‍රේණියකට සීමා නොවෙයි.විදුහල්පති විසින් නම් කරනු ලබන එම පාසලේ වසරකට වැඩි සේවා කාලයක් සහිත නියෝජ්‍ය විදුහල්පතිවරයෙක් හෝ ජ්‍යෙෂ්ඨ ගුරුවරයෙක් ලේකම් වන අතර ගිය වසරට වඩා මෙවර විශේෂයක් වන්නේ සම්මුඛ පරීක්ෂණ මණ්ඩලයේ ලේකම් අභියාචනා මණ්ඩලයේ ලේකම් වශයෙන් ද කටයුතු කිරීමයි.පළමු සම්මුඛ පරීක්ෂණයෙන් ළමයින් 33 දෙනෙක් එක පන්තියකට ඇතුළු කරගන්නා අතර අභියාචනා හා විරෝධතා මගින් දෙදෙනෙක් ඇතුළු කරගත හැකියි.2008/ 21 චක‍්‍රලේඛය පළාත් හා ජාතික පාසල් යන දෙකටම පොදුයි. මෙවර එය පළාත්වලට අනුරූපී වන පරිදි වෙනස්කම් සිදු කරන්න බැහැ. එහෙත් දුෂ්කර පාසල් වල ළමයින් ඇතුළත් කිරීමේ දී මේ ක‍්‍රමය වෙනස් කරන්න සිදුවුනොත් එය කළ යුතු වන්නේ අදාළ ප‍්‍රතිපත්ති රාමුවේ පිහිටායි.පෙර වසර වලදී මෙන් මව්පියන් කූඨ ලේඛන ඉදිරිපත් කළොත් අයැදුම්පත් ප‍්‍රතික්ෂේප කිරීම සම්මුඛ පරීක්ෂණ මණ්ඩලයේ සභාපතිට අපි බලය ලබා දී තියනවා.තාවකාලික හා පොරොත්තු ලේඛන ප‍්‍රසිද්ධ කිරීමට පෙර පදිංචි කරුවන්ගේ පදිංචිය සනාථ කිරීමට ස්ථානීය පරීක්ෂණ සිදු කෙරෙනවා.තාවකාලික ලැයිස්තු සැප්තැම්බර් 15 වන විට සෑම පාසලකම ප‍්‍රසිද්ධ කිරීමට අපි උත්සාහ කරනවා. ඒ වගේ ම අභියාචනා හා විරෝධතා බාර ගැනීම සැප්තැම්බර් 30 න් අවසන් කර ඔක්තෝබර් 5 ත් 25 ත් අතර කාලයේදී ඒ කටයුතුත් අවසන් කරන්න අපි උපදෙස් දීලා තියනවා.මේ සියලුම අභියාචනා හා විරෝධතා ලේඛනගත කර විරෝධතා හා අභියාචනා සංඛ්‍යාව පිළිබඳ සියලු තොරතුරු විදුහල්පති විසින් පළාත් අධ්‍යාපන අධ්‍යක්ෂ වෙත හෝ අධ්‍යාපන අමාත්‍යාංශයේ ලේකම්ට දැන ගනු ලැබීමට සැලැස්විය යුතුයි.මේ සියලු කටයුතු පෙරට වඩා විනිවිදභාවයකින් කරන්න අපි අවශ්‍ය කටයුතු මේ වනවිට සැලසුම් කර තියනවා.මේ සියලු කටයුතු අවසන් කර අවසාන ලැයිස්තුව ඔක්තෝබර් 31 වන විට ප‍්‍රසිද්ධ කිරීමට බලාපොරොත්තු වන අතර පාසල් නොලැබුණු දරුවන් සඳහා පාසල් ලබාදීම නොවැම්බර් 15 ත් දෙසැම්බර් 15 ත් අතර කාලයේදී කලාප අධ්‍යාපන අධ්‍යක්ෂක හරහා සිදුකෙරෙනවා.පෙර වසරවලදී මෙන් ම මෙවරද පාසල්වලට ළමයින් ඇතුළත් කිරීමේදී හා ඉන්පසුව මුදල් හෝ බඩුබාහිරාදිය ගැනීම සම්පූර්ණයෙන් ම තහනම්.මේ වනවිට අධ්‍යාපන අමාත්‍යාංශය මගින් පහසුකම් හා පාසල් සංවර්ධන ගාස්තු සංශෝධන කරගෙන යමින් පවතින අතර විදුහල්පතිවරයකුට හෝ ආදි ශිෂ්‍ය සංගමයට හෝ පාසල් සංවර්ධන සංගමයට හෝ කිසිදු ආකාරයක මුදල් අය කිරීම දැඩි ලෙස තහනම් වන අතර ඒ සම්බන්ධ ගැටලුවක් ඇතිවුණොත් ජාතික පාසල් සම්බන්ධයෙන් අධ්‍යාපන අමාත්‍යාංශයේ ලේකම්ට ද පළාත් පාසලක් නම් පළාත් අධ්‍යාපන අධ්‍යක්ෂ වෙත ද මව්පියන්ට පැමිණිලි කළ හැකි ය.මෙවර අපි බලාපොරොත්තු වෙනවා පෙර වසරවලට වඩා ගැටලු අඩු කරගන්නත්්්, විනිවිද බවකින් වඩාත් සාධාරණ ලෙස ළමයින් පාසලට ඇතුළත් කරගන්නත්.පළමු පාසල් වාරය ආරම්භ වන දිනම පළමු වසර පංති ආරම්භ කරන්නත් කටයුතු යොදනවා.සාකච්ඡා කළේ සුභාෂිණී ජයරත්න ඡායාරූපය - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806017</link>
    <topic>සීමාව ඉක්මවා යෑමෙන් කිසිවකුට දියුණුවක් අත් නොවේ</topic>
    <author>සාකච්ඡා කළේරමණී සුබසිංහ,ඡායාරූපසුදම් ගුණසිංහ</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතායහපත් පරිසරය, සත්පුරුෂ ආශ‍්‍රය සහ නිවැරැදි අයකු වීම යන ති‍්‍රවිධ කාරණා මිනිසා ගේ ජීවිතයේ දියුණුවට, සතුට හා සැනසුම උදාකරගන්නට උපකාරී වන ආකාරය පිළිබඳව පසුගිය ලිපිවලින් ඔබට අවබෝධ වන්නට ඇත. මිනිසා ගේ දියුණුවට මෙන්ම කායික මානසික නිරෝගීතාවය ඇති කිරීමට 'වැඩ කිරීම' වැදගත් වන්නේ කෙසේදැයි මෙවර ඔබගේ අවධානය යොමු කෙරේ.අලසකම සහ කුසීතකම යන කාරණා බුදුරජාණන් වහන්සේ සෑම මොහොතකම පහත් කොට සලකා තිබේ. යමෙක් කම්මැළිකමෙන් කල් හරින්නේ නම් එය ඔහුගේ මෙලොව මෙන්ම පරලොව ජීවිතයේ ද පසුතැවිල්ලට හා පරිහානියට හේතු වන බව සිඟාලෝවාද සූත‍්‍රයේ දී පෙන්වා දී ඇත. බුදුන් වහන්සේ ගේ පරිනිර්වාණ අවස්ථාවේදී අන්තිම බුද්ධ වචනය වූයේ ද 'අප්පමාදේන සම්පාදේත' එනම් අප‍්‍රමාදීව කටයුතු කරන්න යන්නයි.වැඩ කිරීමේදී කායික මානසික නිරෝගීතාවය ඇතිවන්නේ අනවශ්‍ය දේ කල්පනා කිරීමෙන් වළකින හෙයිනි. නිකරුණේ කාලය ගෙවා දමන විට මොන තරම් ප‍්‍රශ්න, ගැටලු අපගේ සිහියට නැගෙනවාද? වැඩක නිරත වන විට අනවශ්‍ය දේ කල්පනා නොවන්නා සේම වැරැදි වැඩවලට සම්බන්ධ වීමට ද ඉඩක් ලැබෙන්නේ නැත.බුදුරජාණන් වහන්සේ දේශනා කළේ අනුන් කළ නොකළ දේ සොයනවාට වඩා තමන් කළ නොකළ දේ ගැන සෙවීම ද ඉතා වැදගත් වන බවයි."නපරේසං විලෝමානීනපරේසං කතා කතං"සමහර පුද්ගලයන් වැඩක් නොකර උදේ පටන් රෑ වනතුරුත් අනුන්ගේ අඩුපාඩු සොයන්නට තමන්ගේ කාලය කැපකරනු පෙනේ. එහෙත් යම් කි‍්‍රයාවක පසු විපරමේදී ඔබට නිවැරැදි තෘප්තියක් ඇතිවිය යුතු බව බුදුදහම උගන්වයි. ඒ තෘප්තිය ලැබීමට නම් ඔබ දවසේ වැඩ ටික නිසියාකාරව කරන කෙනකු බවට පත්වීම අත්‍යවශ්‍ය වේ.ඔබ රැකියාවට යන කෙනකු යැයි සිතන්න. එසේත් නැතිනම් කිසියම් රාජකාරියකට යම් ස්ථානයකට නියමිත වෙලාවකට යන්නට ඇතැයි සිතන්න. ඒ සඳහා යන අතරමඟදී, මඟතොටේදී කිනම් තත්ත්වයකට මුහුණ දෙන්නට සිදුවේදැයි අපට නිශ්චිතවම කිව නොහැකිය. මේ නිසා අවශ්‍ය වෙලාවට වඩා වැඩි ;ව්ලාවක්, අඩුම තරමේ පැය භාගයක්වත් ඒ ගමන සඳහා අප ඉතිරිව තබා ගත යුතුය. එසේ නොමැති වුවහොත් පමාවීම නිසා ඔබ නොසන්සුන් වේ. වැඩ කටයුතු ද අවුල් වී යයි. අප‍්‍රමාදීව, අරමුණකට වැඩ කරනවා නම් ඔබ නිවැරැදි ආකාරයට වැඩ කරන අයකු බවට පත්වනු ඇත.බොහෝ අවස්ථාවල අද දවස හොඳ නැතැයි කියමින් අපි දවසට චෝදනා කරමු. වේලාව හොඳ නැතැයි වෙලාවට චෝදනා කරමු. එසේත් නැතිනම් සමාජයට, රජයට ආදී ලෙස කොතැනට හෝ චෝදනා කරමින් එකිනෙකා ගේ අඩුපාඩු වසා ගන්නට උත්සාහ දරන්නෙමු. වැඩක් නිසියාකාරව නොකිරීම ගැන සාධාරණීකරණය කරන්නෙමු. එහෙත් දියුණු මිනිසෙක් නම් කළ යුත්තේ අලස බව අතහැර දමා අප‍්‍රමාදීව නියමිත කි‍්‍රයාවට ආරම්භයක් ලබාගැනීමයි. රජයේ හෝ වේවා, පෞද්ගලික ආයතනයක හෝ වේවා කවර තැනෙක වැඩ කළත් තමන්ට නියමිත කාල පරිච්ඡේදයෙහි කාර්යක්ෂමව වැඩ කිරීමට ඔබ උනන්දු විය යුතුය. ජීවිතය සතුටින් තෘප්තිමත්ව ගත කළ හැකිවන්නේ එවිටය.තමන්ට විවේකයක් ඇත්තේම නැතැයි ද බොහෝ අය පවසති. විවේකය පිළිබඳව අර්ථකථනය කරගෙන ඇත්තේ ද කිසිදු වැඩක නිරත නොවී නිකරුණේ කාලය ගෙවා දැමීමය. එහෙත් ඔබ ඉතා හොඳින් සිහියේ තබා ගත යුතු කරුණක් වේ. විවේකය යන්නෙන් අදහස් වන්නේ කිසිදු වැඩක නිරත නොවී සිටීම පමණක් නොවේ. එකම කි‍්‍රයාවක දිගින් දිගටම නියැළී එම ඒකාකාරී බවින්, අසහනකාරී වටපිටාවෙන් මිදී වෙනත් කි‍්‍රයාවක නිරතවන්නේ නම් එතැන ඇත්තේ ද විවේකයයි. වැඩබිමේ සිට නිවෙසට යන ඔබ විවේක ගන්නවා ය යන මානසිකත්වය නිසා අලසව කාලය කා දැමීම කිසිසේත් උචිත නැත. ඔබේ ගෙවත්ත ශුද්ධ පවිත‍්‍ර කිරීම, මල් පැළයකට සාත්තු කිරීම, පොතක් පතක් කියැවීම වැනි කි‍්‍රයාවක නිරත විය හැකිය. එවිට ඔබට අනිවාර්යයෙන්ම සතුටින් යුතුව ප‍්‍රයෝජනවත් ලෙස සවස් කාලය ගත කිරීමට හැකි වනු ඇත.ඔබට නියමිත වැඩ කොටස කිසිවිටෙකත් කල් නොදැමීමට ද වග බලාගත යුතුය. වැඩ කල් දමන අය, අදට නියමිත වැඩ කොටස හෙට කරන්නට තීරණය කරන අයට සාර්ථකත්වය හිමි වේ යැයි මම නොසිතමි. අපි කුඩාවියේ සිංහල පාඩම් පොතේ මාරි කියුරි මැතිනිය ගැන ඉගෙන ගතිමු. ඇය කෙරෙහි වූ ඉතා උසස් ම මඟපෙන්වීමක් වූයේ අද කළ යුතු දේ අදම කළ යුතු ය යන ධර්මතාවයයි. බුද්ධ චරිතය දෙස බලමු. උන්වහන්සේ කිසි ලෙසකින්වත් අද දවසේ කරන්නට නියමිතව තිබුණ කිසිම කි‍්‍රයාවක් ඊළඟ දිනයට කල් තැබුවේ නැත. ශ්‍රේෂ්ඨ ගුරුවරයෙක් ලෙස ලෝකයෙන් වැදුම් පිදුම් ලබද්දිත් උන්වහන්සේ වැඩ කළේ කාලසටහනකට අනුවය. තමන්ගේ ජීවිතයෙන් මුළු ලෝකයාටම උපරීම සේවයක් සලසන්නේ කෙසේ ද යන්න පිළිබඳව බුදුන් වහන්සේ නිතරම සොයා බැලුවේය. අද දවසේ ලෞකික මිනිසුන් වන අපටවත් කාලසටහනක් නැත. දවසේ වැඩකටයුතු ඵලදායීව නිම කිරීමට අදහස් කරන්නේ නම් අනිවාර්යයෙන්ම ඔබ කාලසටහනකට අනුව වැඩ කරන අයකු විය යුතුය. එවිට කෙතරම් වේලාවක් යම් කාර්යයක නිරත වනවා ද යන්න පිළිබඳව නිගමනය කළ හැකි වනු ඇත. කාලසටහනක් නැති අය සමඟ වැඩ කරන්නට සිදුවීම නිසා අප අසීරුතාවයට, අපහසුතාවයට පත්වන අවස්ථා ද බොහෝ ය. දවසේ වැඩකටයුතු අතරින් ප‍්‍රමුඛතාවය දිය යුත්තේ කවර කටයුත්තකට ද යන්න පිළිබඳවද සැලැස්මක් තිබීම වැදගත්ය. පිළිවෙළක් ඇතිව වැඩ කළොත් ඔබට සාර්ථකත්වය කරා ළඟා වීමට අසීරු වන්නේ නැත.කිසිවකු කිසිම තැනෙක නිකරුණේ කාලය ගෙවා නොදැමිය යුතු බව ද සිඟාලෝවාද සූත‍්‍රයේ සඳහන් වේ. අවේලාවේ වීදි සංචාරය කිරීමෙන් වන හානිය, නොයෙක් ස්ථානවල ගැවැසීමෙන් සිදුවන අලාභය, පාඩුව පිළිබඳව බුදුරජාණන් වහන්සේ නොයෙක් වර පැහැදිලි කර ඇත.'බස්සාරාමතා'කතාබහෙන් කාලය ගත කිරීම,'නිද්ධාරාමතා'නිදා ගැනීමෙන් කාලය ගෙවීම,'සංඝනිකා රාමතා'පිරිස සමඟ අනවශ්‍ය ආකාරයෙන් ගැලීමෙන් වාසය කිරීම යන කරුණුවලින් මිනිසා පිරිහෙන බව අංගුත්තර නිකායේ සාමගාමක සූත‍්‍රයේදී අපට පෙන්වා දී තිබේ.බුදුරජාණන් වහන්සේ ලෝකයාට සේවය කිරීම සඳහා දවස කොටස් පහකට බෙදා කාලයෙන් උපරීම ප‍්‍රයෝජන ගත්හ. වැඩක් නොමැති අවස්ථාවන්හි විවේකස්ථානයක විවේක සුවයෙන් කාලය ගත කළේය. උන්වහන්සේ අපට මඟ පෙන්වන්නේ නිශ්චිත වැඩක් නැතිනම් ආර්ය තුස්නී භාවයෙන් යුතුව විවේක සුවයෙන්, සමාධියෙන් ගත කරන ලෙසයි.ඕනෑම දෙයක සීමාව ඉක්මවා යෑමෙන් ද අපට දියුණුවක් අත්වන්නේ නැත. එය පිරිහීමේ ලක්ෂණයකි. අප අඩුවෙන් කතා කළත්, වැඩිපුර කතා කළත් සමාජයෙන් ගැරහුම් ලැබේ. මේ නිසා අප කතා කළ යුත්තේ ප‍්‍රමාණය දැනුවත්වය. දවසකට ඔබට ලැබෙන දුරකථන ඇමතුම් ප‍්‍රමාණය ගැන සිතන්න. ඔවුන් ඔබ සමඟ කියවන දෑහි අර්ථවත් බවක් තිබේද? කිසිදු ප‍්‍රයෝජනයක් තිබේද? බොහෝවිට සිදුවන්නේ ඔබගේ මුදල් මෙන්ම කාලය ද අපතේ යෑම පමණි.අප වැඩ කළ යුත්තේ කිසිවකුගෙන් හොඳ නම ලබාගැනීමට හෝ ලකුණු එකතු කරගැනීමට ද නොවේ. වැඩ කිරීමේදී එවැනි අපේක්ෂාවක් තිබෙනවා නම් ඔබ නිවැරැදිව, උත්සාහවන්තව වැඩ කරන කෙනකු බවට පත්වන්නේ නැත. උත්සාහය තිබුණත් ඔබේ අරමුණ නිවැරැදි නැත. අරමුණේ වැරැදි සහගත තැන් රාශියකි. ඔබ මේ සියල්ල කරන්නේ ආත්මාර්ථකාමීත්වය ප‍්‍රමුඛ කරගෙනයි. කිසිවකුගෙන් ප‍්‍රශංසාවක් බලාපොරොත්තු නොවී, වර්ණනාවන් අපේක්ෂා නොකර ඔබට පැවැරෙන රාජකාරිය නිසි අයුරින් ඉටු කරන්න. ඔබට නිතැතින්ම සමාජයේ ජනපි‍්‍රයත්වය ලැබේවි. කාලය කළමනාකරණය කරගෙන ඉතාම සීමිත පහසුකම් යටතේ ඔබගේ කාර්යය ඉෂ්ට කරන්නට හැකි නම් සතුට සැනැසුම පිරි ජීවිතයකට නිතැතින්ම මඟ පෑදෙනු ඇත.වැඩ කිරීමේදී අපගේ අවධානය යොමුකළ යුතු තවත් සුවිශේෂී අංගයක් වේ. එනම් පූර්ව සූදානමයි. සෑම කෙනකුටම හෙට දවසේ තමාට කිරීමට තිබෙන කාර්යය පිළිබඳව අද දවසේ සූදානමක් තිබිය යුතුය. පූර්ව සූදානමක් නොමැතිව කාලය කළමනාකරණය කරගන්නට නොහැකි වී වැඩ අතපසු වන අවස්ථා ද බොහෝ විට අපට දක්නට ලැබේ. පූර්ව සූදානමේ ඇති අගය පිළිබඳව ද සමාජයෙන් ම නිදසුන් සොයා ගත හැකිය. ධර්ම ප‍්‍රචාරක කටයුතුවලදී යුද හමුදා නිලධාරීන් සතු සුවිශේෂී ලක්ෂණයක් මම දැක ඇත්තෙමි. එනම් හෙට දිනයට මුහුණදීම සඳහා අද දවසේ වූ පූර්ව සූදානමයි. එකිනෙක සැලැසුම් කරමින්, නැවත පසුවිපරම් කරමින් ඔවුන් ඊළඟ දිනයට සාර්ථකව මුහුණදීම සඳහා කටුකොහොලින් පිරි මහ වනයේදී පවා කටයුතු කරන අයුරු අපූරුය. වරක් පොළොව යට තැනු බංකරයක නිදා ගැනීමට සූදානම් වූ යුද හමුදාවේ මේජර්වරයකු නිදා ගැනීමට පෙරාතුව ඊළඟ දවසට ඇඟලීමට නියමිත ඇඳුම් නැවත තිබු තැනම පිළිවෙළට තැබීම මා ලද එක් අත්දැකීමකි. ඊට හේතුව විමසූ විට ඔහු කියා සිටියේ කුමන මොහොතේ සතුරා පහර දේ දැයි නොදන්නා හෙයින් ඔවුන්ට මුහුණ දීමට සූදානමින් සිටිය යුතු බවයි. මේ නිසා නින්දට පෙර ඇඳුම් තැබු ස්ථානය පිළිබඳ මතකය අලුත් කිරීම ඔහු විසින් දිනපතාම සිදුකරන බවයි. පාසල් යන දුවට පුතාට, රැකියාවට යන අයට, නිවෙසේ ගෘහනියට පවා මේ රණවිරුවාගේ කි‍්‍රයාව ආදර්ශයක් නොවන්නේ ද?ඔබ රාජකාරි කරන්නේ රජයේ ආයතනයක හෝ වේවා, පුද්ගලික ආයතනයක හෝ වේවා නිසියාකාරව, විනයානුකූලව හා කාර්යක්ෂමව ඒ කටයුතු සිදුකරන්නේ නම් දුරකතර ගෙවා ගෙන ඔබ ගේ සේවය ලබා ගැනීමට එන අහිංසක මිනිසුන් ගේ කාලය, ශ‍්‍රමය විනාශ වන්නේ නැත. විශේෂයෙන් ම බොහෝ රජයේ ආයතන සම්බන්ධව විශ්වාසය මිනිසුන් කෙරෙන් ගිලිහී ඇත්තේ නිසිවෙලාවට කිසිදු වැඩක් කරගැනීමට හැකියාවක් නොපවතින්නේය යන ආකල්පය නිසාය. එම ආකල්පය වෙනස් කිරීමට නම් පළමුව වැඩ කිරීමේ කලාව වෙනස් කරගත යුතු වේ. ඔබට සතුටු විය හැක්කේ ඔබ ගේ සේවය ලබන්නට එන පුද්ගලයා ගේ කාර්යය නිවැරැදිව ඉටුකරදීමෙන් ඔහු සතුටුවන අයුරු බැලීමෙනි. මිල මුදලට එකී සතුට අප වෙත ලබාදිය නොහැකිය.'සංතුට්ඨි පරමං ධනං'අප ලබන උතුම් ධනය නම් නිවැරැදිව තම වැඩ කොටස ඉටු කළේ ය යන හැඟීම නිසා ඇතිවන ආත්ම තෘප්තියයි. සතුට පරම ධනය බව බුදුරජාණන් වහන්සේ දේශනා කොට ඇත්තේ එබැවිනි.සාකච්ඡා කළේරමණී සුබසිංහ,ඡායාරූපසුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806011</link>
    <topic>මැණික් වාසනාවේ දුක් කඳුළු</topic>
    <author>ඉනෝකා සමරවික‍්‍රම,  ඡායාරූප – දුෂ්මන්ත මායාදුන්න</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාමගෙ නම නීලගම ලේකම්ලගෙ පොඩි මහත්තයා. දැන් වයස අවුරුදු හැත්තෑ හතරක් විතර වෙනවා. ඉස්කෝලේ ගියේ හතරෙ පංතියට විතරයි. අපේ පවුලෙ ඔක්කොම දහදෙනයි.මං පවුලේ දෙවැනියා. පවුල් බරක් නොතිබුණාම නොවෙයි. තාත්තත් පතල් රස්සාව කෙරුවා. මාත් තාත්තගෙ පස්සෙන් ගියා. මුල්කාලේ අනුන්ගෙ පතල්වල වැඩ කෙරුවා.සුමාන කාසිවලටත් වැඩ කළා. ඊට පස්සේ කරුහවුලට වැඩ කළා. ඒ කියන්නේ විකිණෙන කොටස් ලැබෙන විදිහට. එක්දහස් නවසිය හැත්තෑ දෙකෙන් පස්සේ තමයි මැණික්වලට හොඳ ඉල්ලුමක් ලැබුණේ.ඒ කාලේ මේ අද වගේ තාක්ෂණය දියුණු නෑ. ඒකාලේ පතල්වල පස් උඩට ගෙනාවේ ආඩියා ළිඳෙන්. පුවක් ගස් දෙකක් හිටවලා, ලී බැඳලා තරාදි කඳක් ඒකේ තියාලා තමයි වතුර කත් ඇද්දේ.දබරේ කියන්නේ යකඩයක් දෙපැත්ත නවලා රබර් ලීයක් හයිකරලා කඹයෙන් වතුර කත් අදිනවට. ඒත් අද නම් ඒ ක‍්‍රම නෑ.දැන් තියෙන්නේ මැෂින්වලින් වැඩකරන යුගයක්. මට මතකයි මම ලයිසන් නැති පතල්වලත් වැඩකරපු හැටි. පොලිසියෙන් පනිනකොට දුවලා ගිහිල්ලා හැංගෙනවා.ඒ කාලේ මැණික් ලැබුණම කහවත්තට, බේරුවලට හරි රත්නපුරයට හරි අරගෙන යනවා. ඒකාලේ මැණික් ගන්නේ මුස්ලිම් කට්ටිය.දැන් නම් සිංහල අය තමයි ගොඩක්ම ඉන්නේ. මට නම් කවදාවත් ලොකු වටිනා මැණික් ලැබිලා නෑ.ඒත් ජීවත්වෙන්න හැකි තරම් හම්බ කරගන්න පුළුවන් වුණා. දැන් මං පුතාගේ පතල බලාගන්නත් එනවා.මං ඒ කාලේ රත්නපුර අවට පතල් හොයාගෙන යනවා. ඒ කාලේ මැණික් හම්බවුණාට මේ අද වගේ මිලක් නෑ.ඉතිහාසේ ඉඳලම මැණික් පතල් කර්මාන්තය අපේ රටේ තිබූ දෙයක්. දහඩිය වගුරා පොළොව සමඟ පොරබදන ඔවුනගේ ජීවිත කපා ඔපදමා ගන්නා මැණික් තරම් බබළන්නේ නම් නෑ.වසර ගණන් වෙහෙසුණද පතල් කර්මාන්තයේ යෙදුණද ජීවිත ගොඩදාගැනීමට තරම් වටින මැණිකක් ලැබෙන්නෙත් කලාතුරකින්. ඒත් මැණික් කර්මාන්තය නිසා දියුණුවෙන් දියුණුවට පත්වූවන් මේ අතර නැතුවාම නොවෙයි.නීලගම ලේකම්ලගෙ පොඩි මහත්තයා අද තම පුතුගේ පතල් පළේ වැඩබලයි. ඔහුගේ හිත තවමත් යෞවනයකුගේ මෙන් ශක්තිමත්.කහවත්ත ප‍්‍රදේශයේ නීලගම ගම්මානය සොයා ගිය අපට එහිදී හමුවූ වැඩිදෙනකුගෙන් මුවෙන් නික්මුණේ බලාපොරොත්තුවත්, වාසනාවත් එක්තැන් කරගත් දුකය.මහපොළොවෙන් වටිනාම දේ සොයන ඔවුන් ජීවිතය රැකගැනීමට කොතරම් නම් දුකක් විඳින්නේ දැයි යන්න එහිදී අපට පසක් විණි. දැඩි හිරු රශ්මිය හෝ පොද වැස්ස ඔවුනට ගාණක් නැත. ඔවුහු තම රැකියාවේ යෙදෙති.”මේ තමයි නීලගම ගමේ මායිම. මේ හරියට කියන්නේ මොරතොට කියලා. මේක ඇවිල්ලා තාත්තයි පුතයි එකට වැඩ කෙරුවත් විශ්වාස කරන්න එපා කියලා කතාවක් තියෙන රස්සාවක්.මගෙ ගෙවල් තියෙන්නේ බොරාලේ. උදේ 8 වෙනකොට වැඩ පටන් ගන්නවා. අපි ඔක්කොමලා සහෝදරයෝ වගේ වැඩකරනවා. මේ රස්සාව හිතන තරම්ම වාසි නෑ.අපට සමෘද්ධියත් ලැබෙනවා. හැත්තෑ ගණන්වල අපි මැණික් ගැරුවේ වට්ටියෙන්. දැන් නම් ඉල්ලම් බක්කියේ හෝදලා තමයි මැණික් හොයන්නේ. ඒකාලේ සුමානෙකට රුපියල් පහයි ගෙව්වේ.මේ රස්සාව කරලා තමයි දරුවයි හාමිනෙයි මමයි ජීවත්වෙන්නේ. මේ කාලේ හැටියට නම් මේ ලැබෙන ගණන මදි.සුමාන කාසි හැටියට ලැබෙන්නේ රුපියල් 200යි. අව්ව වැස්ස කියලා අපි ඒකටම ඇරිලා ඉන්නේ නෑ.කොහොමත් අපට මේ පතලේ තව මාසයකට විතර වැඩ තියනවා. ඊට පස්සේ වෙන පතලක වැඩට යන්න වෙනවා.”ගොඩවෙල සෙනෙවිරත්න තම ජීවන වෘත්තිය පිළිබඳ අප හා එසේ පැවැසුවේය.”මේක බාහිරින් ඉඳන් බලන තරම් සුන්දර රස්සාවක් නෙවෙයි. සමහර පතල්වල ගැඹුර වැඩි වුණාම හුමාලය එනවා.ඇතැම් වෙලාවට මිනිස්සුන්ට හානිවෙනවා. හුමාලය එනකොට හුළං පොම්ප කරලා තමයි ඉතුරු රාජකාරිය කරන්නේ. රෑටත් මුරට කෙනෙක් ඉන්නවා.අපි අතර නම් රණ්ඩු සරුවල් ඇති වෙන්නේ නෑ. ඒත් හොරට මැණික් ගරණ අය අතර තමයි ප‍්‍රශ්න ඇතිවෙන්නේ. ලැබෙන ආදායම ජීවත්වෙන්න මදි වුණහම අතමාරුත් කරගන්නවා.”මොහොතකට තම කාර්යයෙන් ඉවත් වී අප වෙත පැමිණි ජයසිංහ එසේ පැවැසීය.ඔව්හු ඇතැම් විට බොහෝ වටිනා මැණික් සොයා ගන්නාහ. එහෙත් ඒ මැණිකෙන් වැඩි වාසි ලබන්නේ වෙනත් අයෙකි. ඒ නිසාම පතල් කර්මාන්ත කරුවා හැමදා එකම තැන හිඳින්නේය.කලක් තිස්සේ පතල් කර්මාන්තයේ යෙදී සිටින එන්.එල්.ආරියපාල මහතා එවැනි අයෙකි.”මං මේ ගරන්නේ අපේ තාත්තගේ ඉඩමේ. මට ලක්ෂ තුන හතරක විතර මැණික් ලැබිලා තියෙනවා. ඒත් ඒවා බෙදිලා යනවා.මැණිකකින් ලැබෙන ආදායම බෙදෙන්නේ සංස්ථාවේ අනුමත ක‍්‍රමයට. අද අපිට මේ කර්මාන්තය කරගෙන යන්න බැරි තත්ත්වයක් උදා වෙලා තියෙන්නේ.ඒකට හේතුව තමයි ගොවිජන සේවා දෙපාර්තමේන්තුවෙන් මතුවෙන ප‍්‍රශ්න. කලින් ලයිසන් දුන්න විදිහට පතල් දෙකක් වැඩකරන්න පුලුවන්.පර්චස් විස්සක ප‍්‍රමාණය තුළ පතල කැපිය යුතුයි. ඒත් පතල, වාඩිය, පස් තියෙන හරිය, ගරන තැන, ආදී ඔක්කොම ගොවිජන සේවාවෙන් මැනලා බලනවා.එතකොට පර්චස් විස්ස පැනලා. මං මේ ගරන්නේ අපේ තාත්තගේ කුඹුරු ඉඩමේ. අපි ගරලා ඉවර වුණාට පස්සේ මේ කුඹුර ආයෙත් තිබුණ විදිහටම හදලා වපුරන්න ගන්නවා.මේ පළාතේ ඉල්ලම් තියෙනවා. මේ ඉඩම් අවුරුදු සියයක විතර මැණික් බලපු ඉඩම්.සාමාන්‍යයෙන් කැපිච්ච නැති ඉඩමක කුඹුරු මැට්ට අයින් කළහම තෙල් මැට්ටක් තියෙනවා. සමහර වෙලාවට කාලයක් තිස්සේ ගොඩවෙච්ච හියුමස් පස් තට්ටුවක් හම්බවෙනවා.ඊට පස්සේ හීනි වැලි, ඊට පස්සේ ඉල්ලම. සමහර ඉඩම්වල මේ තත්ත්වය වෙනස්. ඇතැම් ඉඩම්වල යමලය හමුවෙනවා. ඇතැම් ඉඩම්වල අඩි දහයක් විතර හාරනවා.සමහර වෙලාවට මාලාව තියෙනවා. ඒ කියන්නේ ඉල්ලමේ අවසානය. මාලාවෙ බොහෝ විට මිනිරන් සහිතයි. සමහර තැන්වල තේ කුඩු වගේ හමුවෙනවා. විද්‍යාත්මකව කියන්නේ පාරුගල කියලා.ඒ කියන්නේ භූගත ජලයට උඩින් තියෙන ස්ථිරය. ඇතැම් ඉඩම්වල නම් අඩි දෙක තුන යනකොට ඉල්ලම මතුවෙනවා. ඇතැම් අවස්ථා තියෙනවා අඩි 30 40 හාරන්න ඕන.මම පතල් රස්සාව පටන් ගන්නකොට අවුරුදු විස්සක් විතර ඇති. මගේ ළඟ වැඩකරන අය එච්චර තියෙන කට්ටිය නොවෙයි.ඔවුන් එදා වේල හරිහම්බ කරගෙන කන අය. මං මෙතැනට කළමනාකරුවෙක් පත්කරලා තියෙනවා. ඇත්තටම මේක ඇවිල්ලා මැණික් වගේ සුන්දර නෑ.දිවා රෑ වෙහෙසෙමින් ඔවුහු බොහෝ දුක් විඳින්නාහ. ඒ ජීවිත සොඳුරු කර ගැනීම සඳහාය. මැණිකක අගය වැඩි වන්නේ එය කපා ඔප දැමූ විටය. පතල් ගරන සැමටම එක සේ මැණික් ලැබෙන්නේද නැත.ඇතැම් විට ඉල්ලම් බැලූ විට ලැබෙන්නේ දළං පමණි. දළං යනු පොඩි පොඩි ගල් කැබලිය. මේවා වැඩි වටිනාකම් නැති ඒවාය. අද තාක්ෂණය එදාට වඩා දියුණුය.මේ නිසා සාම්ප‍්‍රදායික වට්ටි ගැරිල්ල ඉවත් වී ගොස් ඉල්ලම් බක්කියේ, මැණික් ගරන ක‍්‍රමයට මාරු වී ඇත. එහෙත් කොතරම් තාක්ෂණය දියුණු වුවද මේ වෙනුවෙන් දහඩිය මුගුරු හෙළා, වෙහෙස වන්නෝ නම් අපමණය.ඉනෝකා සමරවික‍්‍රම,  ඡායාරූප – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806012</link>
    <topic>ඒ වීර පුතුන් වෙනුවෙන් මේ විරු මවුවරුන් සුරකිමු</topic>
    <author>ශානිකා ශි‍්‍රයානන්ද, ඡායාරූප – රුක්මල් ගමගේ, රංජිත් ජයවීර</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාමැණිකේ වරින් වර ඉකිගසා හඬන්නීය. අත වූ ලේන්සු පොඩිය කඳුළින් තෙත් වී ගොසිනි. ඇයගේ නෙතින් කඩා වැටෙන සෑම කඳුළු බිඳුවකටම අපි ණය ගැති වෙමු. මැණිකේ නිකරුණේ හඬා නොවැටෙන්නීය. ඇය හඬ හඬා තවමත් දෑස් දල්වා සිටින්නේ තම පුතු එනතුරාය. යුද්ධයට ගිය පුතු වෙනදා මෙන් 'අම්මා මං ආවා' යැයි කියමින් ගෙදර ආවේ නැත. සීල් තැබූ පෙට්ටියක ගෙදර ආ ඔහු අප සැම වෙනුවෙන් ජීවිතයෙන් වන්දි ගෙව්වේය.අනුරාධපුර නගරයේ සිට සැතපුම් 14 කට වඩා ඈත තිරප්පනේ පුංචි ගම්මානයේ පිහිටි ඒ කුඩා පැල ගඩොලින් තැනූ නිවහනක් කරන්නට විසිනව හැවිරිදි නාවික භට සිසිර චන්දන පෙරුම් පිරුවේය. එහෙත් එම සිහිනය ගිය වසරේ අගෝස්තු දෙවැනිදා මුලතිව් ත‍්‍රස්ත ප‍්‍රහාරයේදී සදහටම සිහිනයක් බවට පත් කරමින් ඔහු මෙලොවින් සමු ගත්තේය.නිවාඩුවට යුද පෙරමුණට යෑමට පෙර මැණිකේගේ දෙපා ළඟ වැඳ වැටෙන චන්දන තම මවගේ දෙනෙතින් රූරා වැටෙන කඳුළු බිඳු පිස දමමින් මෙසේ කිව්වේය."අම්මේ මං දන්නවා අම්මා කොච්චර අඬනවාද කියලා. ඒත් අම්මේ අම්මලා කොළයි බතුයි හරි කාලා ඉන්න. බය වෙන්න එපා. අපි යුද්ධ කරන්නම් රට බේරා ගන්න. අම්මලාගේ ආශීර්වාදය අපිට ඕනේ. ධෛර්යය වෙන්න." ඒ චන්දනගේ මුවින් පිටවූ අවසන් වදන් ය.චන්දනගේ පියා ඔවුන්ගේ පවුල අතරමං කර ගමෙන් පිට වූ දා පටන් අහළ පහළ ගෙවල්වල ඉඳුල් සෝදා දරුවන්ගේ බඩකට පිරවූ මැණිකේ තවමත් බැල මෙහෙවර කරන්නීය. ලැබෙන සොච්චමෙන් ඇය පුතු වෙනුවෙන් පින් කරන්නේ ඔහුට යළිත් අකල් මරණයක් නොලැබෙන්නටය.මේ පනස් එක් හැවිරිදි ගුණරත්න මැණිකේ ගේ කථාවය. එම කථාව පසුගිය 13 වැනිදා ජෝන් ද සිල්වා සමරු රඟහලට රොක් වූ මවුවරු දෙසිය දෙනාගේ කථාවට නොදෙවැනි නැත. පුතුන් නොමැති ලොව, මේ මවුවරුන් අඳුරේ තනි වී ඇත.ඔවුන්ගේ අඳුරට ආලෝකයක් රැගෙන එන්නී කුසුම් වික‍්‍රමනායක මැතිනියයි. හඬා වැටෙමින් අඳුරේ තනි වූ ඔවුන් දෙපයින් නඟා සිටුවන්නී ඇයයි.ගරු වික‍්‍රමනායක මැතිනියනි,මට ඉන්න තැනක් නෑ. මට බෙහෙත් ගන්න සල්ලි නෑ. කරුණාකරලා මට උදව් කරන්න. මගේ පුතා හිටියා නම් මෙහෙම වෙන්නේ නෑ. ඔබට බුදු බව අත් වෙයි. මට සරණක් වෙන්න."මීට වසර ගණනාවකට පෙර හමුදා සෙබළකුගේ මෑණියක ඇයගේ දුක මෙසේ අකුරු කර වික‍්‍රමනායක මැතිනියට යැව්වාය.ඇයගේ නෙතින් කඳුළු කැට කඩා වැටුණ ද ඇය ඒ වීර මාතාවට උපකාරයක් කළ නොහැකිව ළත වූවාය.එහෙත් රත්නසිරි වික‍්‍රමනායක මහතා අගමැති වූ පසු එතෙක් දින පොතේ පිටු අතර සැඟ වී තිබූ වෙව්ලන දෑතින් ඒ මව ලියූ ලිපියට ජීවය ලැබිණි.එතැන් පටන් මේ රටේ අස්සක් මුල්ලක් නෑර ඇය වීර මාතාවන් සොය සොයා ඇවිද්දාය. ඔවුන් පිළිබඳ දත්ත රැස් කළාය. ඔවුන්ගේ දුක්බර කතාවලට සවන් දුන්නාය.අන්තිමේදී 'විරු මව සුරකිමු' නම් වූ සත්කාරක ව්‍යාපාරය ඇති කිරීමට වික‍්‍රමනායක මැතිනියට හැකි වූවාය. පළමු අදියරේදී වීර මාතාවන් සිය දෙනකුට පිහිට වූ ඇය මේ වසරේදී තවත් මවුවරුන් දෙසිය දෙනකුගේ ජීවිත ආලෝක කර ඔවුන්ට දෙපයින් නැගී සිටීමට අත දුන්නාය.ලංකාවේ ස්වෛරීත්වය රැකීමට ගොස් පුතුන් අහිමි වූ පසු ලෝකයාට අමතක වූ දහස් ගණන් මව්වරු ඉතා දුක්බරව ජීවිතය ගැට ගසා ගනිති. බොහෝ දෙනකුට ජීවත් වීමට හරි හමන් මාර්ගයක් නැත.දිවි පිදූ සෙබළ පුතුන්ගේ ඇතැම් බිරියන්ගෙන් ලැබෙන කුඩම්මාගේ සැලකිලි ඉවසා දරා ගත නොහැකි වූ බොහෝ මව්වරුන් හා පියවරුන් ගේ දොර අතහැර දමා ගොස්ය. යුද හමුදා ඇඳුමෙන් සැරසුණු ගාම්භීර පෙනුමැති පුතුගේ ඡායාරූපයකට පමණක් අයිතිය ඇති ඔවුනට ඇත්තේ පුතුන් පිළිබඳ සුන්දර මතකය හා එවැනි ඡායාරූප පමණි. රට රැකීමට ත‍්‍රස්තවාදීන් සමග සටන් කර දිවි පිදූ වීර පුතුන් අමතක කරන්නට ඒ මව්වරුනට හැකි වේද? අනිත් අතට වීර පුතුන් මෙලොවට බිහි කළ මව්වරුන් අමතක කරන්නට මේ සමාජයට හැකිවේද?මේ ප‍්‍රශ්නවලට වික‍්‍රමනායක මැතිනිය ලබා දුන් විසඳුම වන්නේ විරු මව සත්කාරක වැඩ සටහනය. අග‍්‍රාමාත්‍ය සේවා වනිතා ඒකකයේ සභාපතිනිය ලෙස ඇය රණවිරු සේවා අධිකාරයේ සහාය ඇතිව මේ මව්වරුන් සොයා ගියාය. ඇය පවසන පරිදි ලංකාවේ රණවිරු මව්වරු 22000 කට වඩා වෙති. එහෙත් අධිකාරිය සමග ලියාපදිංචි වී සිටිනුයේ 650 දෙනකු පමණය."මේ අයගේ ජීවිත හරිම දුක්බරයි. ඔවුන්ට ජීවත් වෙන්න මඟක් නෑ. සමහර අය අගු පිල්වල ජීවත් වෙනවා. මේ අය වීර මාතාවන් කියලා සමාජය මොහොතකට හිතුවේ නෑ." ඇය පවසන්නීය.ඇය මේ ගමනේදී ලත් අත්දැකීම් බොහෝය. ඇයට අනුව බොහෝ මව්වරුන්ට ලේලියන්ගේ ගැරහුම්වලට යටවී ජීවත් වන්නට සිදු වී ඇත. ඉවසා දරා ගත නොහැකි මව්වරුන් ගේ දොර අතහැර දමා ගොස් ඇත්තාහ."මට තාම මතකයි මං එක ගෙදරකට ගියේ මහ රෑ. මෙහේ ඉඳලා බදුල්ලටත් එහා අපි ගියා. යැව්ව හැම ලියුමකටම උත්තර ලැබුණේ නෑ. ඉතිං අපි හොයාගෙන ගියා. හිටියේ ලේලි විතරයි. ඇය කිව්වා අම්මා අයියලාගේ ගෙදර ගිහින් කියලා.අපි යවපු ලියුම් දීලාත් නෑ. ඒ අම්මා ඉන්න තැන ලිපිනයවත් දුන්නේ නෑ. අපි බලෙන් වගේ දුරකථන අංකයක් ඉල්ලා ගත්තෙ." වික‍්‍රමනායක මැතිනිය පවසන්නීය.එම දුරකතන අංකයට කීප වරක් ඇමතුවද පිළිතුරක් නොලැබුණ නමුත් දිගින් දිගටම අමතන කළ එක දිනයක එම අම්මාගේ වෙනත් පුතකුට කථා කරන්නට ඇයට හැකි විය."අනේ මැඩම් මගේ අම්මාට කාගෙවත් සරණක් නෑ. ලේලි එයාට හරියට වද දුන්නා. මල්ලි මැරුණට පස්සේ. අන්තිමේදී අම්මා අමාරුවෙන් මා ළඟට ආවා. රජයෙන් කිසිම සරණක් නෑ. මේ අම්මාවරුන්ට අනේ මැඩම්ගේ සත්කාර සේවාවට පින් සිද්ධ වෙනවා." ඒ 2007 දී ඇය ලද ප‍්‍රතිචාරයයි.රජයේ අනුග‍්‍රහය නොඉල්ලා වික‍්‍රමනායක මැතිනිය තම ගමන ආරම්භ කළාය. ඇයගේ හිත එතෙක් දරා සිටි දුක හා සිහිනය බොඳ නොවන්නට ඇයට දෑත් දිගු කළේ ජාතික ඉතිරි කිරීමේ බැංකුවයි. බැංකුව සමඟ එක් වී ඇය පළමු අදියරේදී වීර මාතාවන් 100 කට මව වූවාය.අද ඇයට දූවරුන් 300 දෙනෙක් වෙති. පසුගියදා වීර මාතාවන් 200 දෙනෙකුට මූල්‍ය තැන්පතු හා මහන මැෂින් ලබා දුන් ඇයගේ එකම ප‍්‍රාර්ථනය වීර පුතුන් බිහි කළ වීර මාතාවන් යළි ස්වෝත්සාහයෙන් නැගී සිටිනු දැකීමය."මේ අම්මලා වීර අම්මලා. පුතෙක් යුද්ධයකට යවන්නේ ඒ වීරත්වය නිසයි. ඒ නිසා ධෛර්යවත් වෙන්න. අපි අත්වැලක් වෙනවා ඔය මෑණිවරුන්ට. හඬ හඬා හිටිය කාලය ඉවර කරන්න." මේ ඇයගේ ආයාචනයයි.දහසක් බලාපොරොත්තු සිතේ දරාගෙන යුද්ධයට ගිය පුතු නැති ලෝකයේ ඇය කෙසේ නම් යළි සිනාසෙන්නද? සත්‍යයය එයයි. එහෙත් ඇයට අකාලයේ දුක් විඳිමින් මියැදෙන්නට ගුණ ගරුක සමාජයකට හැකිද?මේ වගකීමට තනිවම උර දුන් වික‍්‍රමනායක මැතිනිය මේ මව්වරුන් රැක ගැනීම රජයේ යුතුකම බව රජයට ඇඟවූවාය.ඇයගේ නිහඬ සේවයට ජනාධිපති මහින්ද රාජපක්ෂ මහතා අත් වැලක් විය. මිය ගිය සොල්දාදුවාගේ මව්පියන්ට ඒ අනුව ඔහුට ගෙවන වන්දියෙන් සියයට 25 ක් හිමි වේ.”මේ මගේ සිහිනයයි. මගේ මහත්තයා අගමැති පුටුවේ සිටින කල් මම මේ අම්මලාට ශක්තියක් වෙනවා. ඒත් ඊට පස්සේ හැමදාම මං ඒ ගැන හිතුවා. දැන් මට සතුටුයි. රජය ඒ අය බලා ගනීවි.” වික‍්‍රමනායක මහත්මියගේ දෙනෙත් අග සතුටු කඳුළක් දිළිහේ.එදා ජෝන් ද සිල්වා සමරු රඟහලේදී මෑණිවරුන් දෙසිය දෙනෙක් ඉකි ගසමින් හැඬූහ.ඒ සතුටු කඳුළු ද නැතිනම් පුතුන් නැති ලොව තනි වී හඬන කඳුළු ද යන්න ගැටලුවකි. ඒ මෑණිවරු හැඬූහ. ඉකි ගසා හැඬූහ. මේ කාලකන්නි යුද්ධයට සාප කළ කඳුළු බිඳුය. ඒ කඳුළුවල වෙනදාට වඩා වැඩි බරක් තිබිණි.ශානිකා ශි‍්‍රයානන්ද, ඡායාරූප – රුක්මල් ගමගේ, රංජිත් ජයවීර</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806013</link>
    <topic>නෙළුම් විල</topic>
    <author>ගුණසිංහ හෙට්ටිආරච්චි</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාගුණසිංහ හෙට්ටිආරච්චිඒමහ වැසි දිනයකි.කොළඹ සිට බදුල්ල බලා ධාවනය කැරෙන ලංගම බස් රියක් පැල්මඩුල්ලේ බස් නැවතුමට ළඟා වෙද්දී ම ඒ මාර්ගයේ ම යන පෞද්ගලික බස් රියක් ද වැසි දිය දෙබෑ කරමින් පැමිණ නැවැත්වී ය.ලංගම බසයට කලින් පිටත් ව යෑම එහි අරමුණ බව පෙනිණ. කොන්දොස්තර තැන පසුපස දොරේ එල්ලීගෙන කෑ ගැසූයේ එබැවිනි.'බහින්න බහින්න ඉක්මනට බහින්න!'බසයේ ඉදිරි දොරටුවෙන් වයස අවුරුදු 60 ක පමණ කාන්තාවක හා අවුරුදු 16 ක පමණ දරුවකු බැස බස් නැවතුමේ අප සිටි වේදිකාව අසලට පැමිණියේ මඳ වැස්සේ තෙමෙමිනි. ඒ සමග ම පෞද්ගලික බස් රථය නැවත බදුල්ල බලා යෑමට ගමන් ඇරැඹී ය. ලංගම බසය කලින් පිටත් වූ නිසා පෞද්ගලික බසය සිය ගමන ඇරඹුවේ වේගයෙනි.'අනේ පුතේ අර බස් එකේ මගේ බේත් ටිකයි, බෑග් එකයි. අනේ අනේ...'කාන්තාව කෑ ගසන්නට වූවා ය. බස් නැවතුමේ සිටි කවුරුත් දුක් වූහ. ඇය මහ හ¾ඩින් කෑ ගැසුවා ය.මේ අෙ¼ඳ¤නාව අසා සිටි තී‍්‍රරෝද රථ ගාලේ තරුණයෙක් සිය තී‍්‍රවීලරයෙන් බස් නැවතුමේ වේදිකාව අසලට ආවේ ය.'පුතේ මං ඊයේ කොළඹ ගිහින් බේත් ගත්තා. දුවගෙ ගෙදර ඉඳලා. මේ දුවගේ පුතාත් එක්ක අර බස් එකේ ආවේ. බේත් ටිකයි බෑග් එකයි බස් එකේ. ගන්න බැරි වුණා.'ආ... අම්මා නගින්න. බස් එක නවත්තලා දෙන්නම්.' තී‍්‍රරෝද පැදවූ තරුණයා කාන්තාව හා දරුවා නංවාගෙන බසය ගමන් ගත් බදුලු පාරේ නොපෙනී ගියේ ය. කවුරුත් මවිත ව බලා සිටියහ.විනාඩි පහළොහකට පමණ පසු ව තී‍්‍රවීලරය නැවත බස් නැවතුම වෙත පැමිණියේ ජයග‍්‍රහණයක් ලද විලාසයෙනි.'අම්මගේ බේත් ටික හම්බ වුණාද? මම විමසීමි.'ඔව් දරුවො. මේ ළමයාට පිං සිද්ධ වෙන්න බස් එක නවත්තලා බේත් ටිකයි බෑග් එකයි ගත්තා.' කාන්තාව පැවසුවේ දැඩි සතුටිනි. ඇය තී‍්‍රවීලරයේ තරුණයාට කිසියම් මුදලක් දීමට තම පසුම්බියෙන් මුදල් ගෙන ඔහු වෙත දිගු කළා ය.'ඒක හයර් එකක් නෙමෙයිනෙ. මමනෙ අම්මව දාගෙන ගියේ. සල්ලි එපා...'ඇය මුදල් දීමට කොතෙක් මහන්සි ගත්තත් තී‍්‍රවීලරයේ තරුණයා එය භාර නො ගත්තේ ය.'පුතේ.. එහෙනම් ඔයාට ජාති ජාතිත් පිං' පැවසූ කාන්තාව අසල තිබූ රක්වාන බසයට ගොඩ වූවා ය. මුදලක් හෝ ප‍්‍රසිද්ධියක් නොපතා අවංක ව ම උදවු කළ ඒ තී‍්‍රරෝද රථයේ තරුණයාට මෙය උපහාරයක් වේවා!ඕපනායක, උතුරු හුනුවල තමාලි නානායක්කාර මෙනෙවිය විසින් යොමු කරන ලද ලිපියක් ඇසුරිනි.දියණිය අතිරේක පන්තියට ඇරලූ මම මහරගම හොරණ බසයකට නැඟ පොතක් පෙරළා ගතිමි.විනාඩි හතළිස් පහක පමණ දුරක් මට යෑමට තිබිණි.'අක්කෙ, මාව අඳුනන්න පුළුවන්ද?'ස්තී‍්‍ර කටහඬක් මගේ දැහැන බින්දේ ය. මදෙස බලා සිනාසීගෙන සිටි ඒ මුහුණ මම හඳුනා ගතිමි. ඇය මගේ ළබැඳි මිතුරියක ගේ නැගණිය යි.'නංගි ඔයා කොහෙද යන්නෙ?''ලොකු අම්මට සනීප නෑ. එයා එක්තැන් වෙලා. මං යනව එයාට අවතේව කරන්න.'යෞවනියක ගෙන් මෙබඳු බසක් නැඟීම තරමක පුදුමයකි.ඇගේ පෙනුම උපශාන්ත ය. කනේ් කරාබුවක් පවා නැත.'දුර යනකොට අක්ක බස් එකේදි පොත් කියවනවද?''මෛති‍්‍ර භාවනාවත් කරනව.''මාත් ඒ වගේමයි අක්කෙ... එක විදියෙ කුරුල්ලො වහන්නෙ එක අත්තෙලු නෙ නේද?' ඇය සිනාසුණා ය. මම ද සිනාසීමි.මට අතීතය සිහිපත් විය. එ දවස ඇගේ සොයුරිය ද, මම ද මහරගම සිරි වජිරඤාණ ධර්මායතනයෙහි උගත්තෙමු; සිල් සමාදන් වීමු. එකල මැය කෙලි පැටික්කියක වූවා ය.බසය සුන්දර දසුන් පසු කරමින් හොරණ මාර්ගයේ දිව ගියේ ය. අපි බස් තෙපලමින් ද, ඒ දසුන් විඳිමින් ද ගමන් කළෙමු.'අක්කෙ, අර පුතා වැටෙන්න යනව වගේ.' ඇගේ ඉරියව් වෙනස් විය. අපට යාබද ව හිටගෙන ගමන් කරමින් සිටි අවුරුදු දොළහක පමණ දරුවෙක් ක්ලාන්ත වීමට ආසන්න ව සිටිනු හදිසියේ ම මම දැක ගතිමි.ඇය ඔහුට අසුන දෙන්නට නැගිටින්නට හදද්දී මම ඊට පෙර නැගිට්ටෙමි. ඇය අර දරුවා සිය උකුලේ හොවා ගෙන මගේ ගමන් මල්ල ද තබා ගත්තා ය.මගේ ගමන් මල්ලෙහි වතුර බෝතලයක් විය. ඉන් දිය සුඟක් අතට ගත් ඇය දරුවා ගේ මුහුණට ඉස්සා ය. දරුවාට සිහි ආවේ ය. එහෙත් ඔහු මවක ගේ උකුලේ නිදන දරුවකු සේ ඇගේ උකුලේ නිදන්නට වූයේ ය.මම ඔහු ගේ පාසල් ගමන් මල්ල බස් රාක්කය මත තැබීමි. ඔහු කොළඹ ප‍්‍රධාන පාසලක දරුවෙකි. ඒ බව ඔහු ගේ ටී ෂර්ට් එකෙහි ද, පාසල් ගමන් මල්ලෙහි ද සඳහන් විය.ටික දුරක් යන විට දරුවා හිස එසවූයේ ය.මම ඔහු හා කතා බහ කළෙමි.'පුතා කොහෙන්ද බහින්නෙ?''මූණමලේ නැන්දෙ.''ආ තව දුරයිනෙ. ඔහොම යමු පුතා.''බැඩ්මින්ටන් ගහල ආපහු යන ගමන්. බස් එක ආපු නිසා දුවල ඇවිත් බස් එකට නැග්ග. කිරි එකක්වත් බොන්න බැරි වුණා නැන්දෙ.'අප නැගණිය සිය ගමන් මල්ලේ වූ බිස්කට් පැකට්ටුවක් ගෙන දරුවාට පිළිගැන්වූවා ය.'කන්න පුතා.'දරුවා ගේ ගමනාන්තය ළං වූ විට අප නැඟණිය ද ඔහු සමඟ බහින්නට සූදානම් වූවා ය.'අක්කෙ මම මේ පුතා ගෙදරට ඇරලලා එන්නං. අපේ අක්කගෙ පුතාගෙ වයසෙ! මං ගිහින් මේ පුතාව බාර දීල අක්කට ටෙලිෆෝන් කරන්නං.''බොහොම ස්තුතියි නැන්දෙ. තෙරුවන් සරණයි.' දරුවා ද මගෙන් සමු ගත්තේ ය.මා නිවෙසට පැමිණියා පමණි. දුරකථනය නාද විය. ඒ ඇය ය.'අක්කෙ මං ඒ පුතාව ගෙදරට ඇරලුවා. ඔක්කොම හරි. මං එහෙනං ලොකු අම්ම බලන්න යනවා!'යෞවනිය ඒ අවස්ථාවේ දී දරුවාට මවක වීම එක අතකට මට පුදුමයක් නොවේ. අනුනට පිළිසරණ වීමේ යහගුණය කුඩා කල පටන් අපට මහරගම ධර්මායතනයෙන් උගන්වා තිබිණ.'කයිනුත් සුවැත්තෝකිසිත් උවදුරු නැත්තෝවෙත්වා සියලු සත්හු මසුවපත් වූ සිතැත්තෝ!...දහම් පාසල නිමා වෙද්දී අප හඬ නගා කී ආසිරි ගීය මට සිහිපත් විය.මේ ලිපිය ඒ උතුම් නැඟණියට උපහාර පිණිස ම වේවා!හෝමාගම, කිරිවත්තුඩුවේ රන්මලී පි‍්‍රයදර්ශනී කලහේ බණ්ඩාර මහත්මිය විසින් යොමු කරන ලද ලිපියක් ඇසුරිනි.වේලාව පෙ.ව. දහය පසුවී තිබුණි. අපි ගුරුබැවිලාගම සිට රත්නපුර බලා වෑන් රියකින් ගමන් කරමින් සිටියෙමු.මේ වනවිට අපි රැවුලදොළ කඩමණ්ඩිය පසු කරමින් සිටියෙමු. මේ කියන රැවුලදොළ පිහිටියේ රත්නපුර දිස්ති‍්‍රක්කයේ සුන්දරතම මෙන් ම දුෂ්කරතම ගමන් මගක් වන වේවැල්වත්ත හා බලංගොඩ අතර ය.රථය එක ව ර ම පිවිසි ඉහළට නැගුණු වැලමිටිවංගුව රිය පදවමින් සිටි මා මිතුරා චකිතයට පත් කළා විය හැකි ය. ගියරය වෙනස් කිරීමට ඔහු පමා වූවා සේ ය. මහ මග මැද වැලමිටි නැම්මේ රථය එක තැන නැවතිණි.රථය තුළ බරැ'ති බඩු පෙට්ටි රැසක් තිබිණි. මිතුරා වහා කී පරිදි සගයන් දෙදෙනාත් මමත් දොර හැර එළියට පැන එහා මෙහා දුවමින් රෝදවලට ගල් තබන්නට වීමු.මිතුරා තිරිංග ලිහිල් කර නැවත රථය පණ ගන්වා ගැනීමට උත්සාහයක් ගත්තේ ය. අප රෝදවලට තැබීමට තවත් ගල් සොයමින් රථයේ පිටුපස සිට පාරේ අනෙක් පසට ගියා පමණි. රථය එක වර ම වේගයෙන් පිටුපසට ලිස්සා විසිවී ගියේ ය. රථය හසුරවනවා තබා මිතුරාට කිසිවක් කර කියා ගත නොහැකි විය. වේගයෙන් පිටුපසට ඇදී යන රථය දෙස බැලුණු මට 'සමන් දෙවියනේ' යැයි මොර ගෑවිණි. රථය මාර්ගයේ දකුණු පසින් වූ තේවත්තේ පස් කණ්ඩිය ද සූරාගෙන ගොස් සිර වී නැවතිණි.දෛවය ඔහුට මෙන් ම අපට ද ජීවත්වීමට අවස්ථාවක් ලබා දුන් සේ ය. රියදුරු මිතුරා රථයේ වම් පස දොරින් එළියට ආවේ භීතිය පිරි මුහුණින් යුතු ව ය. තරමක් වේලා යන තුරු ඔහුට හරි හැටි කතා කර ගැනීමටවත් නොහැකි විය. ක්ෂණයෙකින් රථය මාර්ගයේ අනෙක් පසට ඇදී ගියේ නම් අඩි සිය ගණනක පල්ලමේ කෙළවර ඇති දොළට වැටෙනු නියත ය.තරුණයකු ඉහළ කණ්ඩියකින් බැස වහා අප වෙත ආවේ මේ මොහොතේ ය. පහළින් වූ කඩ දෙස සිට ඒ වනවිට පැමිණෙමින් සිටි තරුණ පිරිස හා වැඩිහිටි කිහිප දෙනා මේ වනවිටත් මෙහෙයවමින් සිටියේ ඔහු බව ද අපට වැටහිණ.බිය නොවන ලෙස අපට පැවසූ ඔහු යකඩ ඉනි, උදලු ගෙන්වා පසුපස රෝදය එරී හිර ව තිබූ වළට අතු, ගල්, දර, ලී ආදිය දැම්ම වී ය. රථයේ බඳට හානි නොවන සේ කණ්ඩියේ පස් අවශ්‍ය පමණට ඉවත් කැරිණි. කෙනකු යොදවා වරින් වර රථය පණ ගන්වන අතරවාරයේ බුරුල් පසේ එක තැන කැරකෙන රෝද ඉදිරියට තල්ලු වන්නට පිරිසේ ජවය යොදවා විටින් විට ඉහළට තල්ලු කරවීම ද සිදු විය. තරමක වේලාවකින් පසු, පොළොවට සිර ව තිබූ රථයේ යට බඳ ද සියල්ලන් ම එක් ව ඉහළට ඔසොවන අතරවාරයේ රියදුරු අසුනේ හුන් තරුණයා පුරෝගාමී මහතා ගේ උපදෙස් මත ඒ තල්ලුව මත ම කිහිප වරක් ම රථය පණ ගන්වද්දී රථය වළෙන් ඉස්සී ඉදිරියට ගැනීමට හැකි විය.මට සැනසුම් සුසුමක් හෙළිණි.අපට සැනසුම දුන්නේ රැවුලදොළ ගම්මානයේ පිරිසකි. ඔවුනට නායකත්වය දුන්නේ වේවැල්වත්ත, රැවුලදොළ ඩී.එම්. වික‍්‍රමරත්න මහතා ය. එදින පෞද්ගලික අවශ්‍යතාවකට නිවාඩුගෙන සිටි ඔහු ඒ මාර්ගයේ ම සේවය කරන බස් රථ රියැදුරකු බවත්, මේ ස්ථානය අනතුරුදායක ස්ථානයක් බවත් පසු ව ඔහු අපට කී ය.මිතුරනි! ඔබ සැම දෙනාට ම මාගේ ගෞරවය හා ප‍්‍රණාමය පුද කරමි. ඔබ හැම ඔබ ගේ ගම්මානයට ආශිර්වාදයකි.වෙරළුගම්පොළ, සිසිරකුමාර වන්නිආරච්චි මහතා විසින් යොමු කරන ලද ලිපියක් ඇසුරිනි.මට හසේන්ද්‍ර නමැති මිතුරා හමුවූයේ අගනුවර රැකියාව කරමින් සිටියදී ය. ඔහු මා සොයුරා ගේ අසල්වැසියෙක් විය. පසුව ඔහුට ඔහු කැමැත්තක් දැක්වූ හෝටල රැකියාවක් හිමි විය.රැකියාවෙන් විශ‍්‍රාම ලද මම ගමේ පදිංචියට ගියෙමි. හසේන්ද්‍ර ඉඳ හිට මට ලීවේ ය. ඔහු මට හමුවූයේ කලාතුරකිනි.ඔහු විවාහ වූ බව ද, දෙපළ ම පිටරටක පදිංචියට ගිය බව ද මට සැල විය. ඉන් පසු ඔහු ගැන කිසිදු තොරතුරක් නොලැබිණ. ඔහු මිය ගොස් ඇති පුවත මා දැනගත්තේ ඥාති දියණියක ගෙනි. ඒ අසා මම කම්පා වීමි.ඔහු මිය ගොස් තිබුණේ පිළිකා රෝගයෙනි. විදෙස් ගත ව සිටිය දී අසනීප වී සියරට පැමිණ ජීවිතයෙන් සමුගෙන තිබිණි.තමා කෙටි කලකින් ම මිය යන බව ඔහු දැන සිටියේ යැයි ඥාති දියණිය කී බව ද මට මතක ය.පසුගිය දිනෙක මට තවත් කෙනෙක් හමු විය. ඒ හසේන්ද්‍ර ළඟින් ඇසුරු කළ කෙනෙකි. තමා ගේ අසනීප තත්ත්වය අන් අය දැන ගන්නවාට හසේන්ද්‍ර කැමැති නැති වූ වග මට කීයේ ඔහු ය."අනෙක් අය තමන් ගැන කම්පා වෙනවට එයා හිටියෙ අකැමැත්තෙන්" ඔහු කීවේ ය.මෙතෙක් ඔබ කියැවූයේ මගේ පළමු කතාව යි. දෙවැන්න ඊට හාත්පසින් ම වෙනස් ය. ඒ මෙසේ යි.දිනේෂ් මාගේ අසල්වැසියෙක් විය. ඔහු ගේ පියා හදිසියේ ම මිය ගියේ ය.මරණය සිදු වූ දා සිට අවසන් කටයුතු සිදු වූ දිනය දක්වා ම විටින් විට මම ඒ නිවෙසට ගියෙමි.දිනේෂ් සිය පියා ගේ මෘත දේහය අසල ගැවසීමට කැමැත්තක් නො දැක්වූ බව මට එහි දී පසක් විය.කලකට පසු ව ඔහු අප ගම් පෙදෙස අතහැර ලුණුගම්වෙහෙර ප‍්‍රදේශයෙහි ඉඩමක පදිංචියට ගියේ ය. ඉඳහිට මොහු අප ගම් පෙදෙසට පැමිණි අවස්ථාවන්හි දී මා මුණගැසී මාගේ දුක සැප බැලීමට ද අමතක නො කළේ ඔහු කළ ගුණදත් මහත්මයකු බැවිනි.ටික කලකට පෙර ඔහු ගේ එක ම සොහොයුරිය ගේ විවාහ මංගල්‍යය මට ද දන්වන්නට යෙදිණි. මම තවත් හිතවතකු සමඟ එයට සහභාගි වීමි. දිනේෂ් ගේ අමුතු හැසිරීම එහි දී ද මට අධ්‍යයනය කිරීමට හැකි විය. ඔහු තම එක ම සොහොයුරිය නිවසින් එදින පිටත් ව යන අවස්ථාව වන විට නොසන්සුන් තත්ත්වයකට පත්වූයේ ඇය පිටත් ව යනු බලා සිටීමට ශක්තියක් ඔහුට නොවූ හෙයින් යැයි මම වටහා ගතිමි.දැනට මාස කිහිපයකට පෙර මෙහි පැමිණි ඔහු තමන් විවාහ වන බව මට ද දැන්වී ය. නමුත් එදිනට යෙදුණු වෙනත් කරුණක් නිසා එයට සහභාගිවීමට නොහැකි බව ඔහුට වටහා දී කළ යුතු යුතුකම් එවෙලෙහි ඉටු කළෙමි.පසුගිය අවුරුදු සමයෙහි සිරිතක් වශයෙන් දිනේෂ් මා බැහැ දැකීමට පැමිණියේ ය. ආගිය තොරතුරු මෙන් ම පවුලෙහි විස්තර මෙන් ම තව තවත් කරුණු පිළිබඳ ව පිළිසඳරෙහි යෙදී සිටිනා අවස්ථාවෙහි දී මට මෙසේ කියැවුණි. "දිනේෂ් මං දැන් වයසට ගිහිල්ලා - කොයි වෙලාවෙ මැරෙයි ද දන්නේ නැහැ. එහෙම උනොත්, දැන ගත්තොත් එන්න""... මහත්තයා මම දැනගත්තත් එන්නේ නම් නැහැ, මම කැමැති ජීවත්වෙලා ඉන්න අය බලන්න විතරයි. මළ මිනී බලන්න මම කැමැති නැහැ"පියා ගේ මෘත ශරීරය සිය නිවසෙහි තිබිය දී දිනේෂ් ගේ හැසිරීම මට සිහිපත් විය. සිය සොහොයුරිය, විවාහ වී ගෙදරින් පිටත් ව යන වේලාවෙහි දී ඔහු ගේ නොසන්සුන් විලාසය මගේ මතකයට නැගිණි. මේ සංවේදී මිනිසා මාගේ මළගමට සහභාගි නොවනා බව මම හොඳ්‍රකාර ව ම දනිමි.හසේන්ද්‍ර ගේ අදහස් මෙයට ඉඳුරා වෙනස් විය. තමා දුක් විඳිනා අයුරු අන් අය දකිනවාට ඔහු කැමැති වූයේ නැත. දිනේෂ් මළගම් අවස්ථවල දී ශෝකය වාවා ගැනීමට නොහැකි හේතුවෙන් ඒවාට සහභාගි වන්නේ ද නැත. මෙය ඔවුන් දෙදෙනා ගේ අදහස් ය. මම ඔවුන් දෙදෙනා ගේ අදහස්වලට ගරු කරමි. එමෙන් ම අගය කරමි. මාගේ ජීවිතයෙහි මට මුණගැසුණු චරිත දෙකක ස්වභාවය මෙය යි.කිරම, වෙළෙඳගොඩ එඩ්මන්ඩ් සමරජීව මහතා විසින් යොමු කරන ලද ලිපියක් ඇසුරිනි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806014</link>
    <topic>මිත්තණියක අතින් බිහිවුණු නාරද සවන පදනම</topic>
    <author/>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාතම මුණුපුරා උග‍්‍ර ගණයේ බිහිරිබාවයකින් පෙළෙන බව දැන ගත් මිත්තණිය ඒ වෙනුවෙන් කටයුතු කිරීමට ඉටා ගත්තා ය. එවකට ඇය තාවකාලිකව කැනඩාවේ පදිංචි වී සිටියා ය. එහි විශ්වවිද්‍යාලයක දී ශ‍්‍රවණ ඌනතා සහිත දරුවනට ශ‍්‍රව්‍ය කථන චිකිත්සනය තුළින් කථනය සහ භාෂණය පුහුණු කරන ආකාරය පිළිබඳව තුන් මසක පාඨමාලාවක් හැදෑරුවා ය. ඉන් පසුව ලංකාවට පැමිණ මුණුපුරා රාගම පිහිටි ශාන්ත ජෝසප් බිහිරි පාසලේ පෙර පාසලට ඇතුළත් කළා ය.පෙර පාසලේ ලද පුහුණුවත් නිවසේ දී ලබන පුහුණුවත් නිසා ශ‍්‍රව්‍ය උපකරණ භාවිතයෙන් මුණුපුරා වූ නාරද බොහෝ ඉක්මනින් භාෂණය හා කථනය ඉගෙන ගත්තේ ය. මිත්තණිය වූ ගීතා වීරරත්න තමන් කැනඩාවේ දී ලැබූ පුහුණුව තම මුණුපුරාගෙන් අත් හදා බැලුවා ය. එහි ප‍්‍රතිඵලයක් ලෙස නාරද සාමාන්‍ය ප‍්‍රාථමික පාසලකට ඇතුළත් කළා ය. සාමාන්‍ය දරුවන් 50 ක් අතර නාරද ද අයකු වූයේ ය. නාරද ගේ සාර්ථක පුනරුත්ථාපනයට අම්මා ගේත් මිත්තණිය ගේත් උත්සාහය බලපෑවේ ය.වර්තමානයේ නාරද සාමාන්‍ය දරුවකු මෙන් සෑම කටයුත්තක දී ම ඉදිරියෙන් සිටී. ඔහු සාමාන්‍ය පෙළ සමත්ව ගණිත අංශයෙන් උසස් පෙළ හදාරමින් සිටී. අමතර කි‍්‍රයාකාරකම්වල ද නිරත වේ. ඔහු වයලීන වාදකයෙකි. පිහිනුම් කී‍්‍රඩකයෙකි. තම දරුවා ගේ සාර්ථකත්වය දකින මේ මිත්තණිය ඇගේ ගමන එතැනින් නතර නො කළා ය. ඇය තවත් ශ‍්‍රවණ ආබාධිත දරුවන් රැසක ගේ ජීවිත මල් ඵල ගැන්වීමට ඉටා ගත්තා ය. එහි ප‍්‍රතිඵලයක් ලෙස නාරද සවන පදනම 1999 වර්ෂයේ දී බිහි වූයේ ය. අද ඒ හරහා පුහුණුව ලබන දරු දැරියන් ප‍්‍රමාණය බොහෝ ය.මෙහි දී ආබාධිත සහිත පුද්ගල සංවිධාන ඒකාබද්ධ පෙරමුණ, ආබාධිත පුද්ගලයන් සමඟ සංවර්ධන ජාලය, කැනේඩියානු ජාත්‍යන්තර ශ‍්‍රව්‍ය සේවා ආයතනය නාරද පදනම හා අනුබද්ධිත ව සිටී. නවීන ශ‍්‍රව්‍ය හා කථන පහසුකම් සහිත පෙර පාසලකින් ශ‍්‍රවණ ආබාධ සහිත බිලිඳුන් සහ දරුවන් ගේ පුනරුත්ථාපන කටයුතු කිරීමට මොවුන්ට හැකිව තිබේ. දරුවන් ගේ ශ‍්‍රවණ ඌනතාවය ඉක්මනින් හඳුනා ගැනීමට අවශ්‍ය සැලසුම් ලබා දීම, ඇසීමේ මට්ටමට ගැළපෙන ශ‍්‍රවණ උපකරණ ලබා දීම හා ඒවා නඩත්තු කිරීම සඳහා සේවා සපයා දීම මෙහි දී සිදු කැරේ.නාරද පදනම මගින් 2000 වසරේ දී පූර්ව මැදිහත් වීමේ පෙර පාසල ආරම්භ කරන ලදී. මෙහි දී කථනය හා භාෂණය මනා ලෙස පුහුණු කර පුනරුත්ථාපනය කරන ලද දරුවන් 6 දෙනකුට සාමාන්‍ය පාසල්වල ඉගෙනීමේ ඉඩ ප‍්‍රස්ථාව ලැබී ඇත.මෙම පදනම මගින් ශ‍්‍රව්‍යාබාධිත දරු දැරියන්ට ශ‍්‍රවණ උපකරණ ලබා දීමට කටයුතු කර ඇති අතර ඔවුන්ට ද සාමාන්‍ය දරුවන් ලෙස සමාජයේ හැසිරීමට ඉඩ ප‍්‍රස්ථාව ලබා දී තිබේ. වෛද්‍ය උපදෙස් ලබා දීම ආදි වූ සද් කාර්යයන් රැසකට දායක වී ඇති නාරද පදනම ඉදිරි ගමනේ දී කිරීමට බොහෝ දේ සැලසුම් කර ඇත්තේ්ය. ඒ අතර යක්කල පොල්හේන පාරෙහි ශ‍්‍රවණ චිකිත්සක මධ්‍යස්ථානයක් ආරම්භ කිරීම එක් සැලසුමකි. මේ සඳහා ඔවුන් සතුව මූලික උපකරණ ඇත ද ගොඩනැගිලි පහසුකම් නොමැතිකම නිසා එය තවමත් ප‍්‍රමාද ය. පදනමේ එක ම අරමුණ වී ඇත. මෙම සද්කාර්ය සඳහා සිය දැනුමින් දායක වීමට කැමැති උසස් පෙළ සමත් තරුණ තරුණියන් ට නාරද සවන පදනම ආරාධනා කරයි. ඒ සඳහා විමසීම් අංක 8, අශෝක උයන, කොළඹ පාර, ගම්පහ යන ලිපිනයෙන් හෝ දුරකථන අංක 033 – 4922309 න් කළ හැකිය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806015</link>
    <topic>නෙත් අඳ අපට සෙවණක් දෙන්න</topic>
    <author>රමණී සුබසිංහ, ඡායාරූප - ගීත් ද මැල්</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාඒ කුඩා නිවහනේ වසරකට එක් දිනක් ඔව්හු මුණ ගැසෙති. විඳින සිත් තැවුල්, කටුක දුක් ගැහැට අමතකව ගියාක් මෙනි.මුව පුරා ඉතිරුනු සිනහව සැබැවින් ම සොඳුරු දසුනකි. එහෙත් ඒ සුන්දරත්වය ඇස් දෙකෙන් දකින්නට ඔවුන්ට වරම් නැත. ඒ දෙනෙත් අඳ වූ බැවිනි.දෘෂ්‍යාබාධිතයන් ගේ සංගමයේ සියලු සාමාජිකයන් ගේ සහභාගිත්වයෙන් වාර්ෂිකව පැවැත්වෙන මේ සුහද හමුවේදී අවුරුද්දක් පුරා විඳි අනේක විද දුක් ගැහැට, සිත් පීඩා මෙන්ම ගැටලු ද ඔව්හු සිය සගයන් හා බෙදා හදා ගනිති. ගායනයෙන් වාදනයෙන් තම තමන් සතු කුසලතා එළිදක්වමින් සතුටට පත් වෙති.රද්දොළුගම ප‍්‍රදේශයේ ඉතා කුඩා නිවෙසකවූ දෘශ්‍යාබාධිතයන් ගේ සංගමය පරාර්ථකාමීත්වය උදෙසාම පිහිටුවූවකි. එකිනෙකා ගේ උස්මිටිකම් රුව පැහැතුම් ඔවුහු නොහඳුනති.එහෙත් හදවතේ රිද්මය හඳුනති. මේ නිසාම එකිනෙකා නොසලකා හැරීමක් එහි දී සිදුවන්නේ නැත.දෙනෙත් ඇති අයට නොපෙනෙන, දෙනෙත් නැති අයටම පෙනෙන ඔවුන් ගේ ජීවිතයේ දුෂ්කරතා යම්තාක් දුරකට හෝ මඟ හරවා ගන්නට එය මහෝපකාරී වේ.දාෂ්‍යාබාධිතයන් ගේ සංගමය පිහිටුවා දැනට වසර තුනකි. සාමාජිකයන් සංඛ්‍යාව තුන්සියයකි. කෙටි කලක දී ඔවුන් ලද ජයග‍්‍රහණ ද බොහෝ ය.එහිදී සංගමයේ සභාපති කීර්තිරත්න මහතාගෙන් සහ භාණ්ඩාගාරික ග්ලින්ස්ටන් ද මැල් මහතාගෙන් වන සේවය අති මහත්ය.මඟ තොට යන්නට පාර නොපෙනුන ද යායුතු සෑම තැනකටම ඇවිද ගොස් තොරතුරු සොයා බලා තමන් වැනි ම වූ සහෝදර සහෝදරියන් ගේ යහපත වෙනුවෙන් ඔවුහු වෙහෙසෙති.දෙනෙත් නොපෙනෙන එහෙත් සුවකළ හැකි කල්ගත වූ රෝගීන් දස දෙනෙක් වාර්ෂිකව තෝරා ගෙන ඇපලෝ රෝහලට යොමු කර අවශ්‍ය ප‍්‍රතිකාර කිරීම හා ඇස් කණ්ණාඩි ලබා දීම එහිදී සුවිශේෂී ය. මෙම වැඩ සටහන ඇරැඹුණේ දෙදහස් හය වසරේදී ය.ආර්ථික දුෂ්කරතාවලින් පෙළෙන දෘෂ්‍යාබාධිතයන් සඳහා වියළි ආහාර බෙදා දීම ද මෙමඟින් සිදු කෙරේ. ඒ විවිධ ආයතන හා දීමට කැමති පුද්ගලයන් සමඟ සාකච්ඡා කිරීමෙන් පසු ලබන ප‍්‍රතිලාභයන් ය. සුදු සැරයටි බෙදාදීම ද සිදු කෙරේ.සංගමයේ සාමාජිකත්වය ලැබූ හෝ නොලැබූ අයට පවා මෙහි දී සුදු සැරයටි ප‍්‍රදානය කෙරේ.සමාජයේ යම් යම් කරදරවලට මුහුණ පා සිටින දෘෂ්‍යාබාධිතයන් සඳහා නීති උපදෙස් ලබාදීම, හදිසි අනතුරකදී, අසාධාරණයක දී මානව අයිතීන් උල්ලංඝණය වූ විටෙක දී කි‍්‍රයා කළ යුතු අයුරු පිළිබඳව මඟ පෙන්වීම, දෘෂ්‍යාබාධිතයන් ගේ දරුවන් ගේ අධ්‍යාපන කටයුතු වැඩි දියුණු කිරීම සඳහා ශිෂ්‍යාධාර ලබාදීම ආදි වූ සුවිශේෂී කර්තව්‍යයන් රාශියක් ද මෙම සංගමයෙන් කි‍්‍රයාත්මක කොට තිබේ.ලෝකය නොපෙනී අඳුරේ ජීවත් වන්නට සිදු වුණත් ලෝකය දකින අය සමඟ උරෙන්උර ගැටී ජීවත් වන්නට ඔවුන්ට ද සිදු වේ.කුසගින්න, දුක වේදනාව මෙන්ම ජීවිතය ජීවත් කරවන්නට ඔවුන්ට ද බලාපොරොත්තුවක්, අයිතිවාසිකමක් ඇති බැවිනි. ඒ වැඩ කටයුතු පහසුවෙන් කර ගැනීම සඳහා ඔබේ උපකාර ද අවශ්‍යව තිබේ.ඔවුන් ගේ සංගමය පිහිටුවා ඇත්තේ ඉතා කුඩා ඉඩ ප‍්‍රමාණයක ය. මේ නිසා එහි නිලධාරින් ඉල්ලා සිටින්නේ කවරකු හෝ තමන්ට ඒ සඳහා ඉඩමක් හෝ වෙනත් ඉඩකඩ සහිත කාර්යාලයක් ලබා දෙන්නේ නම් එය මහත් පුණ්‍ය කර්මයක් වන බවයි.එමෙන්ම දෘෂ්‍යාබාධිත ප‍්‍රජාව පිළිබඳව සමාජයේ වැඩි පිළිගැනීමක් නැත. ඔවුන් වියපත් වූ කළ ඇති වන තත්ත්වය වඩාත් අනුවේදනීය ය. මන්ද බොහෝ විට දෘෂ්‍යාබාධිතයන් වැඩිහිටි නිවාසවලට බාර නොගන්නා බැවිනි.සංගමයේ අපේක්ෂාව වන්නේ ඉදිරියේදී ඔවුන් සඳහා වන වැඩිහිටි නිවාසයක් ඇරැඹීමය. එහෙත් ඒ සඳහා ඇති මුදල් ප‍්‍රමාණවත් නැත. සුදුසු භූමියක් ද නැත.බොහෝ අවස්ථාවල දෘෂ්‍යාබාධයන්ට ලක් වූ අයට පවුලෙන් පවා වන්නේ අසාධාරණයකි. තම ආබාධිත දරුවා සමාජගත කිරීමට ඔවුන් ද ලජ්ජාශීලි වෙති.මේ නිසා ඔවුන් විසින්ම පිහිටුවූ සංගමය ගොඩනැඟීම අත්‍යවශ්‍ය කරුණකි. සමාජයට බරක් වන්නට ඔවුන් තුටු නොවන බැවිනි.දෘෂ්‍යාබාධයට ලක් වූ අය වෙනුවෙන් පොදු කටයුතු කි‍්‍රයාත්මක වන්නේ ද මන්දගාමීව ය. විදේශයන්හි දෙනෙත් අඳ අයට වේලාව බැලීම සඳහා බ්‍රේල් ක‍්‍රමයට සැකසූ ඔරලෝසු ඇත.සුපිරි වෙළෙඳ සැලකට ගියත් මුදල් ගෙවීමේ යන්ත‍්‍ර. ඒ. ටී. එම්. යන්ත‍්‍ර බ්‍රේල් ක‍්‍රමයට සකසා ඇත. අප රටේ ඒ. ටී. එම් යන්ත‍්‍රවල බ්‍රේල් ක‍්‍රමයට කි‍්‍රයාත්මක වන්නේ් කාඩ්පත ඇතුල් කරන ස්ථානය පමණි.තිරය මත දෘෂ්‍ය වන දේ කියවීමක් නැත. අතේ හුරුවට හෝ තවත් කෙනකු ගේ හෝ උදව් ඇතිව ඒ කාර්යය කරගත යුතුවේ. එහෙත් නවීන තාක්ෂණය අනුව ඉතාම සුළු වියදමකින් මෙම යන්ත‍්‍ර බ්‍රේල් ක‍්‍රමයට සැකසිය හැකිය.යමක් අනුකරණය කර හෝ බලා ඉගෙන ගත නොහැකි වුවද දෘෂ්‍යාබාධයට ලක් වූ අයට ද ඉහළ අධ්‍යාපනයක් ලැබීමට හැකියාව ඇත. එහෙත් රැකියා ලැබෙන ප‍්‍රමාණය අඩුය.රැකියාවලින් සියයට තුනක් ආබාධිතයන් සඳහා වෙන් කර ඇතත් එය කි‍්‍රයාත්මක කිරීමේ දී ගැටලු ඇති වන බව මෙම සංගමයේ නිලධාරින් ගේ අදහසයි.ඔවුන් ඉල්ලා සිටින්නේ තමන්ගේ වැඩ කටයුතු කර ගැනීමේ දී පෞද්ගලිකත්වය ආරක්ෂා කර ගැනීම සඳහා අවම වශයෙන් හෝ පහසුකම් සලසා දෙන ලෙසයි. විශේෂයෙන් බ්‍රේල් උපකරණ අධික වියදම් සහිතය.සුදු සැරයටි නොමිලයේ තබා මුදලට හෝ ලබා ගැනීම ද අපහසු වී ඇත. මේවා ලබා දීමට පහසු ක‍්‍රමවේදයක් ඇති කරන්නේ නම් එය විශාල සහනයක් බව ඔවුහු සඳහන් කරති.පිටරට සංවිධාන සමඟ සම්බන්ධ වී තම සංගමයට උදව් උපකාර ලබාගත හැකි ක‍්‍රමයක් වේ නම් එම සංවිධාන හඳුන්වා දෙන ලෙස ඔවුහු කාරුණිකව ඉල්ලා සිටිති.දෙනෙත් නොපෙනුණත් තම ජීවිතය ගොඩ නඟා ගන්නට ඔවුහු පසුබට නොවෙති. අවශ්‍ය වන්නේ ඔවුන් ගේ අපහසුතාවය දකින ඔබ ගේ ඉදිරිපත් වීම පමණි.එය තමාවන්ම හැඟීම් දැනීම් ඇති තවත් කෙනෙකුට නැඟී සිටින්නට අත දීමකි. 0114-834678, 0777-346160, 0724-122467 යන දුරකථන අංක විමසීමෙන් දෘෂ්‍යාබාධිතයන් ගේ සංගමයේ නිලධාරීන් සම්බන්ධ කරගත හැකිය.රමණී සුබසිංහ, ඡායාරූප - ගීත් ද මැල්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806016</link>
    <topic>බස් කරත්ත</topic>
    <author>සමන් චන්ද්‍රනාත් වීරසිංහ</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාවරක් එංගලන්තයේ පුස්තකාලයකට ගිය විදේශීය ගවේෂකයකු, දින නියමයක් නැතිව කඩිනමින් නිකුත් වන වාර ප‍්‍රකාශනයක් ඉල්ලා සිටියේ ලු. වහාම කි‍්‍රයාත්මක වූ එකී පුස්තකාලයාධිපති උන්නැහේ බිඳකුදු කල්පනා නො කොට පොත් රාක්කයක් ඇර ශී‍්‍ර ලංකාවේ ආණ්ඩු ක‍්‍රම ව්‍යවස්ථාවේ පිටපතක් ගෙනැවිත් දුන්නේ ලු. මේ නම් ටිකක් පරණ කතාවක් නමුත් එක කාලයක් දිගින් දිගට ම ආණ්ඩුක‍්‍රම ව්‍යවස්ථාව නොයෙකුත් සංශෝධන සහිතව වරින් වර ප‍්‍රකාශයට පත් වූ හැටි අපට මතක ය. දැන් එහෙම නූණත්, ඒ ලෙසින් සංශෝධනය වන වෙනත් දෙයක් තිබේ. මේ අලුත් වැඩේ වෙනසකට ඇත්තේ එය ආණ්ඩුක‍්‍රම ව්‍යවස්ථාව මෙන් අපේ වුවමනාවට සිද්ද වන දෙයක් නොවීම ය. අලුත් සංශෝධනය වන ග‍්‍රන්ථය නැත්නම් පොත යනු වෙනින් කිසිවක් නො ව ඉන්ධන මිල ය. මේ මිල පොතේ වෙනස් වීම සිදු වන්නේ තෙල වැඩි වෙච්චි අය ගේ ඕනෑ එපාකම් අනුවය. සමහර උදවියට තෙල වැඩි වුණා ම යාළු මිත‍්‍රකම් ද අමතක වෙනවා නොවේ දැයි තෙල් පොතේ සංශෝධන අනුව අකැමැත්තෙන් වුණත් සිතා ගන්නට සිදු වීම ඇත්තට ම දුක ය. ඒත් අර "සැප දුක නිති පෙරැළේ" යයි කියනවා වා ගේ දැන් බොහෝ කලකින් අපේ ඇත්තන්ට හරිහැටි සැපක් කියා දෙයක් නො ලැබුණු බැවින් දැන් දැන් දුක සැපට පෙරැළේ යයි හිත හදාගන්නට අවස්ථාවක් තිබේ.ඉන්ධන ගාස්තු වැඩි වුණා ම ප‍්‍රවාහන ගාස්තු වැඩි වීම ස්වාභාවික කාරණයකි. බර උහුලා ගැනීම අමාරු වන විට විකල්ප ක‍්‍රමයක් සොයා ගැනීම හොඳ ය. ඒ සඳහා බර කරත්ත ද විකල්පයකි. එකල් හී ගොන් කර්මාන්තයට ද හොඳ තැනක් ලබා ගන්නට පුළුවන. ගොන් කර්මාන්තයට වහරනු සෙරින් අද නොයෙකුත් අර්ථ ඇතුවා වෙන්නට ද පුළුවන් නමුත් එය චන්ද්‍ර කාන්ති කර්මාන්තය යනුවෙන් වරද්දා නො ගත යුතු ය.කෙසේ වෙතත් පොදු ප‍්‍රවාහන සේවයක් ලෙස බර කරත්ත පාරට වැඩමවීමෙන් අතීත සංස්කෘතියට නව පණක් ලබා දුන්නා යයි පස්වනක් පී‍්‍රතියෙන් ඉපිල යන්නට ද කෙනෙකුට පුළුවන්කමක් තිබේ. ප‍්‍රවාහන කර්තව්‍යය සඳහා පමණක් නොව කුඹුරේ වැඩට ද ඒ අනුව ගොනා ට පරණ පින පෑදෙනු ඇත. ඔය ට‍්‍රැක්ටරයෙන් හාන ක‍්‍රමයට විවේකයක් දී අපේ ගොනා අපට හොඳා යයි හීන්සීරුවේ වැඩ කර ගෙන යා හැකි ය. ඒ එක්කම එළකිරි වෙනුවට ට‍්‍රැක්ටර්වලින් කිරි එරවා ගන්නට හැකිදැයි පුළුල් පර්යේෂණයක් ආරම්භ කිරීමට ද කාගෙන්වත් බාධාවක් නැත.බර කරත්ත ප‍්‍රවාහන සේවය අරඹනවාත් සමඟම ගොනුන්ට ඉන්ටර්විව් තියා ඇංජින් පරීක්‍ෂාවට ලක් කිරීම මැනවි. කරත්ත ට‍්‍රාන්ස්පෝට් සර්විස් එකේ ටිකට් කැඩීම සඳහා එළුවන් සහ කොටලුවන් පත් කර ගත හැකි ය. දැන් ඉන්ධනවලින් දුවන බස් රථවල සමහර කොන්දොස්තරලා ඔළුව ඉස්සරහට දා ගෙන යන හැටියත්, රාජකාරිය කරන හැටියත් බැලුවා ම ඒකේ බරපතළ වෙනසක් ද නැත.එහෙම වුණත් බර කරත්ත සංශෝධනය පාරට ආවත් ඒක දිගට ම කෙරෙන්නක් බව නොපෙනීම කනගාටුදායක ය. එතැනත් ගොනා සහ කරත්තය පාරට දමා ඇත්තේ විරෝධාකල්පයක් වශයෙන් පමණකි. ඔහොම නැතිවා ට පාරට දමා උම්බෑ කියැවීම ගොනා හරකා නැති ව වුණත් මේ රටේ කෙරෙන වැඩකි. කෑ මොර දෙනවාට වඩා කළ හැකි යමක් යෝජනා කෙරේ නම් අම්මපා නොච්චර නම් දෙයක් ද?ඉන්ධන මිල ඉහළ ගියාම කෙලින්ම විශේෂයෙන් බස් ගාස්තු ද ඒ ළඟින්ම ආහාර ද්‍රව්‍ය, සේවා, විවිධ බඩු මුට්ටු ද ගණන් යෑම නිකම් ම සිදුවෙයි. බස් ගාස්තු වැඩි වීම සාමාන්‍ය පොදු ජනයාට බලපාන තරම වටහා ගත් ජනාධිපතිතුමා, පොදු ප‍්‍රවාහන සේවා සඳහා රුපියල් පනහක සහනයක් ලබා දීමට කි‍්‍රයා කෙළේ ය. පොඩි මිනිහාගේ වාහනය වන ති‍්‍රරෝද රථ ආණ්ඩුවේ වියදමින් ගෑස් කරලීමට ද යෝජනාවක් පැමිණ තිබේ. එහෙම නැතිව ජනාධිපතිතුමාට තවත් දෙයක් කරන්නට පුළුවන්කම තිබිණි. ඒ ඔය තෙල් නිපදවන නැතිනම් තෙල් ආකර තියෙන රටවල මෙරට තානාපති කාර්යාලවලට බර කරත්ත පෙරහරක් පෙන්නීම ය. එකල්හි බර කරත්ත ඒ රටවලට ගෙන්වා ගෙන මෙහාට බොර තෙල් එවන්නට උන්නැහේලා ලවා නිර්දේශ කරවා ගන්නටත් තිබිණි. එහෙත් එතුමා එසේ නො කරන්නේ, ඔය කරත්ත මෙහේ ම තියෙන කල් තමන් ට ඉදිරි කාලයත් සුවසේ සිය වාහනය ගෙන යන්නට පුළුවන් බව දන්නා නිසාය.පොදු ප‍්‍රවාහනයට රුපියල් පනහේ සහනය දෙනවා යැයි කීවා ම පෞද්ගලිත බස් හිමියන් ගේ සංගමය ද "බලවත් සතුටට" පත් වැ තමන් ද බස් ගාස්තු අඩු කරන බව කීම අපට ද සතුටකි. පොඩි පරහකට ඇත්තේ ඒ ඇත්තන්ට බස්සන වැඩේ ට මාසයක් දෙකක් කල් යන එක ය. හැබැයි ඉතින් උස්සන්න නම් එහෙම කාලයක් යන්නේ නැත. අඩුම තරමින් කඩුව ලැබුණා ම කොස් කොටා ගන්නවත් එපා යැ.ඉතින් ඒ ඇත්තන් කොස් කොටා ගන්න කම්, තුංමං හන්දියේ සිට මේ කියන්නේ පාසල් දරුවන් ගැනයි. ප‍්‍රයිවෙට් බස්වල, පාසල් බස් නැතත් ඔවුන් කියන විදියට අර 'නාට්ටාමි පැටවු" නැතිනම් "ඉබ්බෝ"ඉස්කෝලේ යන්නේ ලංගම පාසල් බස් - නැත්නම් පොදු ලංගම බස් වලිනි. පාසල් වෑන් ද මේ ගොන්නට වැටෙයි. ඉතින් ප‍්‍රයිවෙට් බස්වලට ලැබෙන රුපියල් පනහේ සහනය, පාසල් වෑන්වලට ද ඉන්ධන සඳහා ලබා දෙනවා නම් එය දරුවන් ඇති අම්මලා අප්පලාට කියන්න බැරි තරම් සහනයක් වනු නිසැක ය. ඒ එක්කම ඒ පාසල් වෑන් සඳහා ද ස්ථාවර මාසික කුලී ක‍්‍රමයක් ද ඇති කරලීමට මේ සුදුසු කාලයයි. අපේ ඩලස් ඇමැතිතුමා ඒ ගැන ටිකක් ඇහැක් දමනවා නම් යහපති.සමන් චන්ද්‍රනාත් වීරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=as0806018</link>
    <topic>ගුරු සේවයේ රසකතා</topic>
    <author>විශ‍්‍රාමලත් ආචාර්යඩී.එන්.දිසානායක,කොස්වත්ත – බිංගිරිය.</author>
    <content>සීමාව ඉක්මවා යෑමෙන් කිසිවකුට දියුණුවක් අත් නොවේමැණික් වාසනාවේ දුක් කඳුළුඒ වීර පුතුන් වෙනුවෙන් මේ විරු මවුවරුන් සුරකිමුනෙළුම් විල මිත්තණියක අතින් බිහිවුණු නාරද සවන පදනමනෙත් අඳ අපට සෙවණක් දෙන්නබස් කරත්තගුරු සේවයේ රසකතාගුරු සේවයේ රසකතාඑක්දහස් නවසිය හැටේ වර්ෂයේ වයඹ පළාතේ් බොරවැව ප‍්‍රදේශයේ පාසලක සේවය කළ සේනානායක මුල්ගුරුන්නාන්සේට එරෙහිව පෙත්සම් රාශියක්ම අධ්‍යාපන අමාත්‍යාංශය වෙත ලැබී තිබිණි. පාසලේ නොයෙකුත් දූෂණ වංචා පිළිබඳව එම පෙත්සම් ලැබී තිබූ අතර පාසලේ ඉගැන්වීම් කටයුතු ඉතාමත් අසතුටුදායක මට්ටමක පවතින බවට ලැබී තිබූ පෙත්සම් ඉන් මුල් තැනක් ගත්තේය. මෙම පාසලේ පන්ති පරීක්ෂාවට අධ්‍යාපන අමාත්‍යාංශයෙන් නිලධාරීන් පිරිසක් එන බවට කලින් දැනුම් දීමක්ද කර තිබුණෙත් මේ අතර වාරයේදීය.මේ බව දැනගත් මුල්ගුරුන්නාන්සේ ඒ පිළිබඳව සියලු පන්ති දැනුවත් කර තිබුණේ අසන ප‍්‍රශ්නවලට ඉතාමත් නිවැරැදිව පිළිතුරු සපයන ලෙසට ශිෂ්‍ය ශිෂ්‍යාවනට දැනුම් දීමෙනි. පරීක්ෂක කණ්ඩායම සමඟම ඒ ඒ පන්තිවලට ගොස් සොයා බලන ලෙස පාසලේ එක්තරා ගුරුභවතකු ද මුල්ගුරුන්නාන්සේ විසින් කල්වේලා ඇතිව යොදවනු ලැබ තිබිණි.පන්ති සමීක්ෂණයට ආ නිලධාරි කණ්ඩායම පළමුවෙන්ම කාර්යාලයට ගොස් මුල්ගුරුන්නාන්සේ සමඟ කථාබහට වැටිණ. මුල්ගුරුන්නාන්සේ සමඟ කථාබස් කර අවසානයේ ඔවුන් තුන්වැනි ශ්‍රේණිය පරීක්ෂාවට ලක් කළ යුතු බැව් පැවසුවේය. මේ අතර මුල්ගුරුන්නාන්සේ රහසිගතව යොදවා තිබූ ගුරු භවතා වහාම තුන්වැනි ශ්‍රේණියට පිටත්කර හැරියේ එම පන්තියේ සිසුන් මේ පිළිබඳව දැනුවත් කිරීමේ අරමුණිනි. පරීක්ෂක කණ්ඩායම ආ බවත් ඔවුන් පන්තියට විත් අසන ප‍්‍රශ්නවලට නිවැරැදිව පිළිතුරු සපයන ලෙසටත් කල්වේලා ඇතිව ආ ගුරුතුමා පන්තියේ සිසුන් දැනුවත් කළේය.පරීක්ෂක කණ්ඩායම මේ අතර තුන්වැනි ශ්‍රේණියට ගොස් පන්තියේ සිසුන්ගේ ඉගැන්වීම් කටයුතු පිළිබඳව හා සිසුන්ගේ දැනුම සොයා බැලුවේ පෙත්සම්වල අඩංගු කරුණුවල සත්‍ය අසත්‍යතාවය දැකබලා ගනු පිණිසය.මේ අතර මුල්ගුරුන්නාන්සේ විසින් එවන ලද ගුරු භවතා පන්තියේ එළියේ කොට බිත්තියට මුවා වී සිටියේ පරීක්ෂකවරුන් අසන ප‍්‍රශ්නවලට සිසුන් නිවැරැදිව පිළිතුරු සපයන්නේදැයි විමසිලිවත්වය. “කැලයේ සිටින ලොකුම සතා කවුරුදැයි” මේ අතර පරීක්ෂකවරයෙක් සිසුවකුට අත දිගුකරමින් ඇසුවේය.කොට බිත්තියට මුවා වී සිටි ගුරුතුමා එක්වරම තම සාක්කුවේ තිබූ අලියා ගිනිපෙට්ටිය ඒ සිසුවා දෙසට යොමුකර අලි රූපය පෙන්වත්ම මුළු පන්තියේම සිසුන් හනික කීවේ “ගිනි පෙට්ටිය” යනුවෙනි. මින් තිගැස්සුණු ගුරුතුමා පහත්වී කොට බිත්තියට මුවා වී හනික දිව ගියේ වෙනත් කළ යුතු දෙයක් නොමැති තැනය.විශ‍්‍රාමලත් ආචාර්යඩී.එන්.දිසානායක,කොස්වත්ත – බිංගිරිය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806014</link>
    <topic>සැහැල්ලු සංගීතයෙන් හදවතට ලැබෙන සුවය</topic>
    <author>සකස් කළෙගාමිණී සුසන්ත</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුසංගීතය සහ හෘදයාබාධ පිළිබඳව සමාජයේ තරමක වැරැදි මතයක් පැතිරී තිබෙනවා. ඒ; සංගීතයෙන් හෘදයාබාධ සුව කළ හැකිය යන්නයි .මෙහි නිවැරැදි අදහස වන්නේ හෘදයාබාධ සඳහා ප‍්‍රතිකාර කිරීමේ කි‍්‍රයාවලියේ එක් කොටසකට සංගීතය පහසුවෙන් උපයෝගී කර ගත හැකි බවයි. ඒ අප පසුගිය සතියේ සඳහන් කළ පරිදි ‘ඉහිල්වීම”  (Relaxation) සඳහායි.ඇතැම් අයෙකුට සිතෙන්න පුළුවනි සංගීතය මගින් මානසිකව ඉහිල්වීමක් සිදුවන්නේ කෙසේ ද කියා. මෙය දැන් විද්‍යාත්මක පර්යේෂණ මගින් ඔප්පු වී ඇති කරුණක්. මේ පිළිබඳව පර්යේෂණ මුලින් ම පටන්ගත්තේ 2006 වසරේ ඔක්ස්ෆර්ඩ් විශ්ව විද්‍යාලයේ දී. ඒ හෘද චිකිත්සාව පිළිබඳ මහාචාර්ය පීටර් රයිට් විසින්.සංගීතයට සවන් දීම නිසා අප ගේ ශරීරයේ ඇතිවන වෙනස්කම් ඔහු විද්‍යාත්මක පර්යේෂණ මගින් ඔප්පු කර පෙන්වූවා.සංගීතයට සවන් දීම නිසා ඇතිවන්නා වූ මානසික ඉහිල්වීම මගින් රුධිර පීඩනය අඩුවීම, හෘද ස්පන්දනය අඩුවීම, ස්වසන වේගය අඩුවීම, අප භාවිතා කරන ඔක්සිජන් ප‍්‍රමාණය අඩු වීම, මොළයට ගමන්කරන රුධිර ප‍්‍රමාණය අඩුවීම වැනි කි‍්‍රයාවලින් සිදුවන බව මහාචාර්ය පීටර් රයිට් ගේ පර්යේෂණ මගින් පැහැදිලි වුණා.මෙම පර්යේෂණ සඳහා මහාචාර්යවරයා සංගීත විශේෂ පහක් භාවිතා කරනු ලැබුවා. රාගධාරී සංගීතය, ස්ලෝ ක්ලැසිකල් (Slow Classical) ෆාස්ට් ක්ලැසිකල් (Fast Classical) ඩොඩිකොෆොනික් (Dodicofonic) ටෙක්නෝ (Techno) එම සංගීත විශේෂයි. මෙම පර්යේෂණයෙන් ඔප්පු වුණා විනාඩි 4 ක් හෝ 5 ක් පමණ සංගීතයට සවන් දීමෙන් ශරීරයේ වෙනස්කම් සිදුවන බව.මෙහි දී මානසිකව ඉහිල් වීම නිසා ශාරීරිකව වෙනස්කම් රැසක් සිදුවන බව හොඳින් පෙනී ගියා. මෙහි දී උපරිම සහනයක් ලැබුණේ රාගධාරී සංගීතයට සවන් දීම මගින් බවත් විද්‍යාත්මකව ඔප්පු වුණා. රාගධාරී සංගීතය ළඟට වඩාත් ම සහනයක් ලැබුණේ Slow Classical (බීතෝවන්, බාත් වැනි සංගීතඥයන් ගේ සංගීත ඛණ්ඩ) ඇසීමෙන් බවත් මෙහි දී පෙනී ගියා.හෘද රෝග සඳහා කරනු ලබන ප‍්‍රතිකාරවල එක් කොටසක් ලෙස සංගීතයට සවන් දීමේ කි‍්‍රයාවලිය මෑතක සිට ලංකාවේත් ඉතා සාර්ථකව භාවිතා වෙනවා. එය ඉතා ම සාර්ථක වී තිබෙනවා.හෘද රෝග සහ පොල්තෙල් අතර ඇති සම්බන්ධය පිළිබඳව අපේ සමාජයේ බොහෝ සෙයින් පැතිරී තිබෙන්නේ දුර්මත. අප ගේ ශරීරයේ ඇති කොලෙස්ටරෝල් මේදයේ ප‍්‍රමාණයෙන් සියයට තිස්තුනක් (33%) ශරීරයට ලැබෙන්නේ අප ගන්නා ආහාර මගින්.ඉතිරි සියයට හැට හත (67%) අප ගේ අක්මාව මගින් නිෂ්පාදනය කරනවා. මෙයින් ඔප්පු වෙනවා අප ගේ ශරීරයේ තිබෙන කොලෙස්ටරෝල් වලින් 2/3 ක් ම අක්මාව නිපදවන බව.අක්මාව මගින් කොලෙස්ටරෝල් නිපදවීමට නම් ඒ සඳහා අවශ්‍ය අමුද්‍රව්‍ය අක්මාවට සැපයිය යුතු යි. කොලෙස්ටරෝල් නිපදවීමට ප‍්‍රධාන වශයෙන් ම උදව් වන්නේ සංතෘප්ත මේදය. සංතෘප්ත මේදය සීතල උෂ්ණත්වයේ දී මිදෙනවා. ඌරු තෙල්වල, හරක් මස් තෙල්වල සංතෘප්ත මේදය බහුලව තිබෙනවා.ශාක ආහාරවලින් මෙම සංතෘප්ත මේදය බහුලව තිබෙන්නේ පොල් තෙල් සහ ෆාම් තෙල්වලයි. යම් අයෙකු ගේ ශරීරයේ කොලෙස්ටරෝල් මේදය ප‍්‍රමාණය වැඩි නම් එයින් හැඟෙන්නේ ඔහු ගේ ශරීරය කොලෙස්ටරෝල් වැඩියෙන් නිපදවන බවයි.එම නිපදවීම කපා හැරීම සඳහා කළ යුත්තේ සංතෘප්ත මේදය අඩංගු ආහාර නොගෙන සිටීමයි. මෙහි දී විශේෂයෙන් ම ඌරු මස් සහ හරක් මස් අනුභවයෙන් වැළකී සිටිය යුතුයි.ඒවා අනුභව නොකරන පුද්ගලයකු ගේ ද කොලෙස්ටරෝල් ප‍්‍රමාණය වැඩි නම් එයට හේතුව පොල් තෙල් ආහාරයට ගැනීම විය හැකියි. මෙහි දී අප අවබෝධ කර ගත යුතු වැදගත් කරුණක් තිබෙනවා.ඒ; පොල්තෙල් ආහාරයට ගන්නා සෑම අයකු ගේ ම ශරීරයේ කොලෙස්ටරෝල් නොසෑදෙන බව. එයට බලපාන විශේෂ හේතුවක් තිබෙනවා. අප ගේ ශරීරයේ තිබෙනවා ප‍්‍රධාන ආරක්‍ෂක කි‍්‍රයාවලියක්. (Protection Mechanism) අප ගේ අක්මාවට ශරීරයට අනවශ්‍ය ආකාරයට කොලෙස්ටරෝල් නිපදවන්නේ නම්, ඉහත ආරක්‍ෂක කි‍්‍රයාවලිය මගින් කොලෙස්ටරෝල් නිපදවීමේ කි‍්‍රයාවලිය නැවැත්වීමට අක්මාවට දැනුම් දෙනවා. (Negative Feed back) ජනතාවගෙන් සියයට විසිපහක ගේ (25%) පමණ ඉහත සඳහන් කළ අක්මාවට දැනුම් දීමේ කි‍්‍රයාවලිය සිදුවන්නේ නෑ.ඔවුන් ගේ අක්මාවන් අධික ලෙස කොලෙස්ටරෝල් මේදය නිපදවනවා. ජනතාවගෙන් ඉතිරි සියයට හැත්තෑ පහක ගේ (75%) ශරීරයේ වැඩිපුර කෙලෙස්ටරෝල් නිපදවෙන්නේ නෑ.මෙයින් පැහැදිලි වන්නේ දළ වශයෙන් මිනිසුන් සියදෙනෙක් බටර්, උෑරුමස්, පොල්තෙල් ආදිය ආහාරයට ගත්ත ද කොලෙස්ටරෝල් මේදය වැඩි වන්නේ එම සිය දෙනාගෙන් විසිපහක ගේ පමණක් බවයි. ඒ නිසා සෑම පුද්ගලයකුට ම පොල්තෙල් ආහාරයට ගැනීම නුසුදුසු වන්නේ නෑ.කිසියම් පුද්ගලයකුට දැනටමත් හෘදයාබාධයක් වැළඳී ඇත්නම්, ඔහු අවදානමට ලක් වූ පුද්ගලයෙක්. ඔහු පොල්තෙල් අඩංගු ආහාර නො ගත යුතුයි.කිසියම් අයෙක් කොලෙස්ටරෝල් අඩංගු ආහාර නොගත්ත ද, ඌරුමස්, හරක්මස්, බටර් වැනි ආහාර නොගත්ත ද ඔහු ගේ ශරීරයේ කොලෙස්ටරෝල් ප‍්‍රමාණය වැඩි නම්, ඔහු සංතෘප්ත මේදය නොගත යුතුයි. පොල් තෙල් නො කෑ යුතුයි. එමෙන් ම එක ම පවුලේ කීප දෙනෙකුට හෘදයාබාධ වැළඳී ඇත්නම් ඉතිරි පුද්ගලයින් කොලෙස්ටරෝල් අඩංගු සහ ශරීරයේ දී කොලෙස්ටරෝල් නිපදවෙන ආහාර නොගත යුතුයි; පොල්තෙල් ආහාරයට ගැනීමෙන් වැළකී සිටිය යුතුයි.එසේ නොමැතිව සෑම පුද්ගලයකුට ම පොල් තෙල් අගුණ යැයි කීම මුළාවක්.ආහාරවලට පොල්තෙල් යොදා ගන්නා ආකාරය පිළිබඳවත් විවිධ මත තිබෙනවා. ඒ අතර ගැඹුරු තෙලේ ආහාර බැදීම සහ ආහාරවලට තෙල් දැමීම පිළිබඳව ඇති ගැටලු ප‍්‍රධානයි.ස්වභාවික තත්ත්වයේ තිබෙන මේදය රසායනික ස්වරූප දෙකකින් තිබෙනවා. ඒ Sis සහ Trans වශයෙන්. සාමාන්‍යයෙන් මේදය තිබෙන්නේ Sis ක‍්‍රමයෙන්. Sis ස්වරූපයෙන් තිබෙන මේද අනු ශරීර සෞඛ්‍යයට අහිතකර නෑ. Trans ස්වරූපයේ මේද අණු ශරීරයට අහිතකරයි. ශරීරය තුළ කෙලෙස්ටරෝල් වර්ධනය වීමට පමණක් නොව පිළිකා ශෛල වර්ධනයටත් Trans ස්වරූපයේ මේද අණු හේතුවන බව දැන් සොයා ගෙන තිබෙනවා. මේදය බොහෝ වේලාවක් රත්වන විට Trans ස්වරූපයේ තිබෙන මේදය අණුව Sis ස්වරූපයට පරිවර්තනය වෙනවා. ඒ නිසයි ගැඹුරු තෙලේ බදින ආහාර නිතර කෑම ශරීරයට අහිතකර වන්නේ.ඊයේ කිසියම් ආහාරයක් බැදීමට ගන්නා ලද තෙල් අදත් හෙටත් නැවත බැදීමට ගැනීම නුසුදුසුයි. ඒ; තෙල් දිගින් දිගට ම කැකෑරවීමේ දී ඉඪඵ ස්වරූපයේ මේද අණු Trans  ස්වරූපයට පත්වෙන නිසා මෙය මාගරින්වලත් සිදුවෙනවා. තෙල් යනු ද්‍රවයක්. මාගරින් යනු ඝනයක්. ද්‍රවය ඝනයක් බවට පත් කිරීමේ රසායනික කි‍්‍රයාවලියේ දී Trans  ස්වරූපයේ මේදය අණු Sis ස්වරූපයට පත්වෙනවා.ඇමරිකාවේ ආහාර සහ ඖෂධ පාලන අධිකාරිය  (FDA) දැන් තීරණය කොට තිබෙනවා මාගරින් සහ වෙනත් ආහාරවල ඇති ඊපචදඵ ස්වරූපයේ මේද අණු ප‍්‍රමාණය 1% කට වඩා අඩු විය යුතු බව.හෘදය ආශ‍්‍රිතව ඇතිවන රෝගාබාධ පිළිබඳව දැන් ඔබ හොඳින් දන්නවා. හෘදයාබාධ වලින් වැළකී සිටීමට ඔබටත් හැකියාව තිබෙනවා. මානසික ආතතියෙන් මිදී සැහැල්ලු සරල ජීවන රටාවකට හුරු වීම හෘදයාබාධවලින් වැළකී සිටීමට හොඳ මඟක්.දිනපතා ඔබට සුදුසු ව්‍යායාමයක නිරතවීම දුම්පානය, මත්පැන් පානය වැනි පුරුදුවලින් මිදීම මුඛ සෞඛ්‍ය හොඳින් පවත්වාගෙන යාම මගින් හෘදයාබාධවලින් වැළකී සිටිය හැකියි.එසේ ම එළවළු පලතුරු සහ මාළු ආහාරයට ගැනීම ඉතා ම සුදුසුයි. මුහුදු මාළුවල ඇති Omega  – 3 නම් රසායනිකය කොලෙස්ටරෝල් අඩු කිරීමට බෙහෙවින් උපකාර වෙනවා. මාළුන්ට Omega  – 3 ලැබෙන්නේ මුහුදු ඇල්ගී මගින්. මාළු නොකන පුද්ගලයින් සඳහා Omega  – 3 කෘති‍්‍රම ව ගත හැකි ආකාරයෙන් දැන් නිපදවා තිබෙනවා.සකස් කළෙගාමිණී සුසන්ත  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806017</link>
    <topic>කොහොමද තොරතුරු</topic>
    <author/>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුසෙන්දුප්පෙරුම ආරච්චිගේ දොන් සුනිල් රත්නායක දුප්පත්කමේ සාපයෙන් බැට කෑ දිරිය මිනිසෙක්. ඔහු ටියුෂන් මාස්ටර් කෙනෙක් හැටියටත් බදුල්ල හෙල්ලුවා. විද්‍යා හා ගණිත ගුරුවරයකු ලෙස වැඩිම සිසුන් පිරිසක් ග‍්‍රහණය කර ගන්නත් සුනිල් සමත් වුණා.”මං අලුත් වැඩකට අත ගැහුවා. කවි පොතකුයි නවකතාවකුයි ළඟදීම එළිදක්වනවා. කවි පොතේ නම “අහස, මගෙ කවිය විය” නවකතාව ‘භවත‍්‍රා’ මේ දෙකම සරසවි ප‍්‍රකාශන ලෙස එළිදක්වනවා.”සෝප් ඔපෙරාවෙන් වාර්තා පිට වාර්තා තැබූ සුනිල් රත්නායකයන්ගේ 72 වැනි ටෙලි නාට්‍ය මාපිටිගම අධ්‍යක්ෂණය කළ ‘කළුවර’යි.සිටුවර දෝණි, අහසින් එහා ටෙලි නාට්‍ය පෙ‍්‍ර්ක්ෂකයන්ට අලුත්ම අත්දැකීමක්.සුනිල්ගේ වගතුග අහවර කරන්න කලින් තවත් සුබ ආරංචියක් කියන්න ඕන.පසුගියදා ටෙලිවීව් ආයතනයට සම්මාන 3ක් ලැබුණා. ව්‍යාපාර විශිෂ්ටතා සම්මානය, විශිෂ්ටයින්ගේ සම්මානය හා හොඳම ව්‍යවසායකයා සම්මානය.දුක දිනා ජයගත් හිතවතාට සුබ පතන්න.අම්ම කෙනෙක්, තාත්ත කෙනෙක් වෙනව තරම් ආශ්චර්යයක් මේ ලෝකේ තවත් නෑ කියලා තමයි මට හිතෙන්නේ. මේ ආශ්චර්යය දෙවැනි වතාවටත් අපේ කලා ක්ෂේත‍්‍රයේ ජනපි‍්‍රය නළුවෙකුට පසුගියදා අත්විඳින්න පුළුවන් වුණා.ඔහු තමයි ජීවිතේ් ලස්සනයි ටෙලිනාට්‍ය තුළිනුත්, පසුගියදා තිරගත වුණු හතර දෙනාම සූරයෝ චිත‍්‍රපටය තුළිනුත් පෙ‍්‍ර්ක්ෂකයන් පිනවූ ජගත් චමිල.ජගත්ට ඉස් ඉස්සරලම පිය පදවිය හිමි කරල දුන්නේ දියණියක්.ඇයට දැන් අවුරුදු 05 ක්. පසුගිය දිනක ජගත් දෙවැනි වරටත් පියෙක් කරමින් පුතෙක් උපන්නා.අපි ජගත්ට කතා කරන කොටත් පුතාගේ වයස දවස් දාහතරයි. දැන් මේ පුංචි පවුල පදිංචිවෙලා ඉන්නේ කටුබැද්දෙයි.අලුත් උපන් පුතාට ජගත් නම තියලා තියෙන්නෙ 'පන්සිළු' කියලයි."මගේ නිර්මාණ ජීවිතයේ මම සාර්ථක වුණා වගේම පෞද්ගලික ජීවිතයේත් මම ගොඩක් සාර්ථකයි කියලා මට හිතෙනවා.දුවගේ හුරතල් බැලූ මට දැන් පුතාත් ඉන්න නිසා කියාගන්න බැරි තරම් සතුටක් හිතේ තියෙනවා."මේ දවස්වල අපේ බොහෝ රූපවාහිනී පෙ‍්‍ර්ක්ෂකයෝ ජීවත් වෙන්නේ 'බට්ටිත්' එක්කයි. බට්ටි අඬන කොට සමහරු අඬනවා. බට්ටි හිනාවෙනකොට හිනාවෙනවා. සමහරුන්ට සුරේන් හාමු ගැන කේන්ති එනවා.මෙකී නොකී සංවේදනයන් පෙ‍්‍ර්ක්ෂකයන්ට දැනෙන්නේ ඒ තරමටම මේ නාට්‍යය පෙ‍්‍ර්ක්ෂක ජීවිතේට බද්ධ වෙලා තියන හින්දා වෙන්න ඇති. මේ නාට්‍යයේ සුරේන් හාමු හෙවත් රොජර් සෙනවිරත්නත් මේ දවස්වල ජීවත් වෙන්නේ බට්ටි නාට්‍යයෙන් ලැබෙන පෙ‍්‍ර්ක්ෂක ප‍්‍රතිචාර වලට උපන් සතුටත් සමඟයි.රොජර් කියන විදියට නම් තවත් කොටස් 50 - 60 ක් අපිට බට්ටිත් එක්ක මේ නාට්‍යයෙන් බලන්න ලැබෙයි.බට්ටි නාට්‍යයේ ඉදිරි වැඩ කටයුතුත් වී. සිවදාසන් ගේ චිත‍්‍රපටයේ වැඩ කටයුතුත් සමඟ තමයි රොජර් මේ දිනවල කටයුතු කරන්නේ.සිනමා ක්ෂේත‍්‍රයට පායා එන තරුවක් වන අමීෂා කාවින්දිට පසුගිය දිනවල ලොකු අකරතැබ්බයකට මුහුණ දෙන්න සිද්ධ වෙලා.ඇය රඟපාපු 'සුදු හංසි' චිත‍්‍රපටයේ වැවක ගිලෙන දර්ශනයක් රූගත කරන්නට නියමිතව තිබිලා තියෙනවා. මේ දර්ශනය රූගත කරන්න ගිහින් ඇය ඇත්තටම මේ වැවේ ගිලිලා.ඇඹිලිපිටිය පැත්තේ වැවක තමයි මේ රූගත කිරීම තිබිලා තියෙන්නේ.මේ චිත‍්‍රපටයේ ප‍්‍රධාන චරිතය රඟපෑ අර්ජුන් කමලනාත් මේ මොහොතේ ළඟ ඉඳලා තිබෙනවා.ඔහුත් ඒ ගමේ අයගේ උදව් ඇතිව තමයි වැවේ ගිලෙන්න ගිය අමීෂාව බේරගෙන තිබෙන්නේ.'සුදු හංසි' චිත‍්‍රපටයේ රූගත කිරීම් නම් දැන් ඉවරයි. ඒත් අමීෂා වැවේ ගිලෙන්න ගිය පාර බයවුණු බයවිල්ල නම් තාම ඇරිලා නෑ කියල තමයි කියන්නේ.ශ‍්‍රීමත් ඉන්ද්‍රජිත් ලියනගේ මාධ්‍ය ක්ෂේත‍්‍රයේ භූමිකා රැසකින් අපි හමුවෙනවා.පුවත්පත් කලාවේදියෙක්.හඬ කැවීම් ශිල්පියෙක්. නිවේදකයෙක්. නළුවෙක්. වැඩසටහන් ඉදිරිපත් කරන්නෙක් ග‍්‍රන්ථ කර්තෘවරයෙක් ආදී වූ මෙකී නොකී අංශ කීපයකින්.ඊයේ පෙරේදා දවසක ඔහුට තවත් අපූරු තනතුරක් හිමි වුණා.ඒ තමයි ජාත්‍යන්තර සබඳතා මත මෙරට විශේෂ ව්‍යාපෘති රැසක් අරඹන්නට පුරෝගාමී වූ සිරිලක ප‍්‍රජා ශාන්ති පදනමේ මාධ්‍ය අධ්‍යක්ෂ ධූරය.සිරිලක ප‍්‍රජා ශාන්ති පදනමේ නිර්මාතෘ අධ්‍යක්ෂ ජනරාල් ඔළුකරඳේ රේවත හිමියන්ගේ අනුශාසකත්වයෙන් ඉතාලිය, ජපානය කැනඩාව, ඕස්ටේ‍්‍රලියාව, ජර්මනිය, කොරියාව, නවසීලන්තය ඇතුළු රටවල් ගණනාවක සමාජ සත්කාර්යයන් රැසක් සිදුකරනවා.ඉදිරියේදී මාධ්‍ය අධ්‍යක්ෂ වශයෙන් මෙම පදනමේ වගකිව යුතු කාර්ය භාරයන් රැසක් ශ‍්‍රීමත්ට ඉටු කරන්නට සිදුවේවි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806018</link>
    <topic>ඇත්ත නැත්ත</topic>
    <author>හේමාලි</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනු* ඔබේ මීළඟ සිනමා නිර්මාණය දැවැන්ත නිර්මාණයක් කියල කියන්නේ ඇත්තද?දැවැන්ත බව තීරණය කරන්නෙ නම් චිත‍්‍රපටය නරඹන පෙ‍්‍ර්ක්ෂකයෝ. මගේ අලුත් චිත‍්‍රපටය ඉන්දියානු ශ‍්‍රී ලංකා හවුල් නිෂ්පාදනයක්.* මේ සඳහාත් ඔබ ඉන්දියානු නිළියක් යොදා ගන්නවා කියන්නේ ඇත්තද?ඔව්. බොහෝ විට පූජාම තමයි යොදාගන්නේ.චිත‍්‍රපටයේ රූගත කිරීම ප‍්‍රමාද වුණෙත් පූජාගේ දින ප‍්‍රශ්නයක් ආව නිසයි.* ඔබ අධ්‍යක්ෂණයට යොමු වුණාට පස්සෙ රංගනය සීමා කරල කියන්නේ ඇත්තද?රංගනය සීමා කිරීමක් නම් කරලා නෑ. මට යමක් කරන්න පුළුවන්.මම ආස කරන හොඳ චරිත ලැබුණොත් අනිවාර්යයෙන්ම මම කරනවා. රංගනය සීමා කිරීමකට වඩා චරිත තෝරා බේරා ගැනීමක් නම් කරනවා.* ඔබේ කාර්ය බහුලත්වය නිසා ගෙදර දොරේ ප‍්‍රශ්න සොයා බලන්න වෙලාවක් නෑ කියන්නේ ඇත්තද?නෑ එහෙම නෑ. මම කොයි තරම් කාර්ය බහුල වුණත් ගෙදර දොර ගැන, මගේ දරුවන්ගේ අධ්‍යාපනය ගැන හොයලා බලන්න උනන්දු වෙනවා. මට විවේකයක් ලැබෙන හැම මොහොතකම මම බලන්නෙ ගෙදර රැඳෙන්න.ඒ නිසා ගෙදර මම කොයි මොහොතකවත් අමතක කරන්නෙ නෑ.* ගයාති‍්‍ර රඟනවට චන්න කැමැති නෑ කියන්නේ ඇත්තද?නෑ. මම කැමතියි එයා රඟපානවට. මේ දවස්වලත් සිරසෙ යනවා එයා රඟපාන ටෙලිනාට්‍යයක්. තාමත් ඒකෙ ෂූටිං තිබෙනවා. ඉස්සර දරුවෝ පොඩි නිසා එයා ටිකක් රඟපෑමෙන් ඈත් වෙලා හිටියා. කොහොමත් එයා රඟපානවට මගේ විරුද්ධත්වයක් නෑ.හේමාලි</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060114</link>
    <topic>චංචලා</topic>
    <author>චිත‍්‍ර - කුමුදු තාරක</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුමෙතෙක් කතාවචංචලාට ප‍්‍රකට ටෙලිනාට්‍ය නිෂ්පාදිකාවක වන අනුලා සිරිවර්ධන මැතිනිය මුණ ගැසෙන්නේ මව සමඟ බෝධි පූජාවකට පන්සලට ගිය විට ය. අනුලාගේ එකම පුතා අනුප් එදින මුහුරත් උත්සවයේ කැසටය තුළින් චංචලාගේ රුව දකී. ඒ රුවට වශී වන ඔහු චංචලා මුණගැසීමට පන්සල අසල රැක සිටී.මේ අතර රැකියා විරහිත තරුණ විරෝධතා පෙළපාලියකදී පහර කෑමට ලක්වන චංචලා රෝහල් ගත වන අතර, රූපවාහිනිය තුළින් එම සිද්ධිය ප‍්‍රචාරය කිරීම නිසා ඇය වඩාත් ප‍්‍රසිද්ධියට පත්වෙයි.මේ පිළිබඳව දැනගන්නා අනුප් රෝහලට ගොස් ඇය හමුවන අතර දෙදෙනා අතර හිතවත්කමක් ගොඩනැඟෙයි. දුරකතනයෙන් නිතර කතා කිරීමත්, නිතර හමුවීමත් නිසා මේ දෙදෙනා සිතින් වඩාත් ළංවෙයි. රැකියාවක් නොමැති කමින් පීඩා විඳින චංචලාට අනුප්ගේ මිතුරකුගේ ගුවන් විදුලියක පුහුණුවීමට අවස්ථාව සැලසෙයි.ලෙස්ලි ඉදිරියට පැන තම එකම පුතාගේ ගෙල බදා තරමක් වේලා සිටියේ ය. රූපවාහිනී කැමරා රැසකින් ඒ උද්වේගකර මොහොත ආවරණය වෙමින් තිබුණි.අවුරුදු විස්සක් වූ මේ වෙන්වීම පිළිබඳ වේදනාව වචනයෙන් කියන්ට බෑ."මේ ඉන්නෙ පුතාගෙ අනිත් අම්මා" ඇය බලාපොරොත්තු නොවූ පරිදි අනුප් ඇයට පහත්වී වැන්දේය.ප‍්‍රදීපා ශර්මා මහත්මිය අනුප් ගේ දෙවුරෙන් ඔසවා දෙකම්මුල් සිප ගත්තේ තෙත් වූ දෑසින් යුතු ය. ආදරය සෙනෙහස සැතපුම් ගණන් වලින් ඈත් කර තබන්ට බෑ."මේ ඉන්නෙ ඔබේම වාසගමේ ඔබේම එකම නංගි සුපුණ්ණා."අනුප් මෘදු ලෙස ඇගේ අතින් අල්ලා දෙකම්මුල් සිප ගත්තේ ය."අයි ලව් යූ අයියා""අයි ලව් යූ ටූ... නංගී" මෙච්චරම ලස්සන නංගි කෙනෙක් මට ඉන්නවා කියල මම දැන සිටියේ නෑ""පුතා මේ බලන්න. දීපාගෙ අක්කාගෙ දුව. හින්දි, මලයාලි, කන්නඩි, ෆිල්ම් ගොඩක් ඇක්ට් කරල ඉන්න ෆ්ල්ම්ස්ටා කෙනෙක්. පූර්වා ශංකර්""හමුවීම සතුටක්..." අනුප් ඇගේ අත අල්ලා ගනිමින් කීවේය."අපි අනුප්ව දන්නවා. හමුවෙන්න කොච්චර බලාගෙන හිටියා ද" පූර්වා කීවාය."ඒ කොහොමද?""මම අනුප් ගෙ නාට්‍ය හුඟාක් දැකලා තියෙනවා. අපේ ඉන්ඩියන් ඇක්ටර්ස්ලට වඩා ලස්සන පෙනුමක් තියෙනවා.""තෑන්ක් යූ. මේ ටෙලිකාස්ට් වෙන ඩ‍්‍රාමා එකේ ඔයා හරි ජනප‍්‍රියයි." පුවත්පත් කලාවේදීන්ට මෙය හොඳ අවස්ථාවක් විය."මේක අපේ පවුලේ හමුවීමක්. එකම කස්ටියුම් එකෙන් පින්තූූර ගන්ට බැහැනෙ. අපි වෙනින් දවසක හමුවෙමු."මාධ්‍යවේදීන් ගිය පසු ඔහු ශංකර් මෙනෙවිය සමඟ බොහෝ වේලාවක් කතා කරමින් සිටියේ ය.එදින රාති‍්‍ර ආහාරය ගත්තේ ගල්කිස්සේ පිහිටි සමුද්‍රාසන්න හෝටලයකිනි.සුපුණ්ණා සිටියේ අනුප්ගේ අතින් අල්ලා ගෙන ය. අනුප් හමුවීම නිසා ඇය අසමාන සතුටට පත්ව සිටියා ය. මේ හමුවීමෙන් පූර්වා බොහෝ තීරණ ගෙන තිබුණි."මේ සැරේ කරන හින්දි ෆිල්ම් එකේ රඟපාන්න ඔයා එන්ට ඕනෑ.""ඒ ඉන්ඩස්ටි‍්‍රයට ප්රේම් වෙච්ච කට්ටිය ඉන්නව, ෂාරුක් ඛාන් වගේ.""අනුප්ගෙ අප්පාගේ ඩ‍්‍රාමා හෙන පවර්ෆුල්. ඒවායෙ බොළඳ තේමාවන් නෑ."ඈත සිට හමා එන දිය රැළි වෙරළේ හේම වී යයි."ඔයා මේ ගමන පැමිණීමෙන් සන්තෝෂ වුණාද?""ඇත්තටම ඔව්. මෙච්චර ලස්සන රටක් දැකලා නෑ. අනිත් ගමන් යන්න ඔයා එන්ට ඕනෑ.""එච්චර දුර ගමනක් එන්ට වෙන්නෙ නෑ.""ඔයාට ටීවී ඉස්ටේෂන් එකකුයි එෆ්.එම්. සර්විස් එකකුයි තියෙනවා කියල නැන්දා කිව්වා. ඒ වගේ ම ඔයාල බිස්නස්මන් කිව්වා.""මොන බොරුද ඔයාලගෙ නැන්දලා තරම් අපි බිස්නස් කාරයො නෙමේ.""අනේ... නැවත හම්බ වෙන්නෙ කවදද කියන්න.""දැන්ම ලංකාවෙන් යන්නෙ නෑනෙ. ඊට කලින් හම්බවෙමු.""චංචලා ඩ‍්‍රාමා එකේ ඇඩ්වටයිසන් ප්‍රෝග‍්‍රෑම් එකට පස්සෙ අපි යනවා."රතු මාමා එනු දුටු ඔහු මඳක් ඉවත් වුණි."සුදු මහත්තයො අපි යමු නේද?""මම තාත්තාට කියල එන්නම්""යන්ට එපා" ශංකර් මෙනවිය ඔහුගේ අතින් අල්ලා ගත්තා ය."අපි වෙනින් දවසක හම්බ වෙමු. මම නැතිනම් අම්මා නිදන්නෙ නෑ."ඔහු සෑම දෙනා ගෙන් ම සමු ගත්තේ ය. පියාට සහ මවට වැඳ සමු ගනිද්දී ඔහුගේ සිතට අමුතු සතුටක් ලැබුණි."පුතාට බැරිද අපි එක්ක නුවරඑළි යන්න""හුඟක් වැඩ අප්පච්චි. ට‍්‍රයි එකක් දෙන්නම්." සුපුණ්ණා නම් සොයුරිය දැකීමෙන් අනුප් සතුටට පත්ව සිටියේ ය."අප්පච්චි මම නංගිව ගෙදර එක්ක යන්නද?"ඔහු සිනා සෙමින් නංගි තමා ළඟට ගනිමින් ඇසුවේය."දන්නවනෙ අම්මාගෙ හැටි. පුතා දවාලක එක්ක යන්න." ශංකර් මෙනවිය අනුප් දෙස බලා සිටියේ දුකින් යුතුව ය.අමරා ඕනෑ කමින් සැමියා දෙස බලා සිටියා ය. ඔහු ගේ මේ වෙනස තේරුම් ගැනීම අපහසු ය."අමරා මේ හඳහන ගැන කිව් විස්තරේ හරිද? දුවගෙ යාළු ළමයාගෙද?""ඔව්... ඔව්... දුව බඳින්න ඉන්න ළමයා තමයි. ඇයි මොකද්ද ප‍්‍රශ්නය."ඔහු දැඩි කල්පනාවෙන් යුතුව අසුනෙන් නැගිට්ටේය. මෙම හඳහන හොඳටම මතකය. එය සෑහෙන කලක් තම කාර්යාලයේ තිබූ හැටි මතකය. මෙම හඳහනේ අයිතිය කාගේ දැයි ඔහු හරියටම දනී. දෙවියනේ දුව යාළු වෙලා ඉන්නෙ අනුලා මැතිනියගේ පුතා සමඟ ද?"අමරා අපි හරි කරදරයක වැටෙන්ට යන්නෙ. මේවා කොහෙන් ඉවර වෙයිද දන්නෙ නෑ.""ඇයි එහෙම කියන්නෙ. හඳහන හොඳ නැද්ද?""මේ වගෙ ගැළපෙන හඳහන් දෙකක් තවත් නෑ. ඒ උණත් අපි වැටෙන්නෙ ලොකු කරදරයක""ඇයි ඉතින් ප‍්‍රශ්නෙ.""නෝනෙ. මේක මේ අනුලා සිරිවර්ධන නෝනාගෙ පුතාගෙ හඳහන.""මොනවා මහත්තයො. අනුලා මැඩම්ගෙ පුතාගෙ හඳහන.""පත්තර කාර්යාලයක් පටන් ගන්න කියල මට ඔය හඳහන ගෙනැත් දීලා තියෙනව. දෙවියනේ චංචලා මහත්තයව දන්නවද?""අනේ මහත්තයෝ... මම මෙලෝ හසරක් දන්නෙ නෑ. ඉන්න මම ගිහින් අහන්නම්.""එපා. එපා ප‍්‍රශ්න ඇති කරගන්ට එපා.""ඔව්. එහෙම දෙයක් තියෙනව නම් දුව මට කියනව." ඇය දිගු සුසුමක් හෙලමින් කීවාය.ලැබෙන ආරංචිවලින් ඔලුව විකාර වී ඇතැයි චංචලාට සිතෙයි. මාධ්‍ය ආයතනවල සේවය කරන විට විවිධ ප‍්‍රශ්නවලට මුහුණ දීමට සිදුවෙයි.මාධ්‍ය කරුවෝ නිතරම පහරදීම්වලට ලක්වෙන්නන් වෙති. අනුප් පිළිබඳව එන ආරංචි පිළිගැනීමට තරම් ප‍්‍රබල ඒවා ය. මොනවා වුණත් ඔහු පිළිබඳව එන්නේ තේරුම් ගත නොහැකි ආරංචිය. ඔහු නොදකින ජීවිතය ඉවසිය නොහැක.අම්මා එනවිට ඇය සිටියේ ප‍්‍රවෘත්ති නරඹමිනි.අපේ මිනිසුන්ට අද ප‍්‍රධානවී ඇත්තේ ඉන්දියානු නළු නිළියන්ගේ තොරතුරු ය.රූපවාහිනී දර්ශනයේ අනුප් හා ඉන්දියානු නිළිය සිටින දසුන දෙස ඇය බලා සිටියා ය. ඔවුන් දෙකම්මුල් සිප ගන්නා හැටි පෙනේ.අම්මා තමා ළඟ ඉඳ ගන්නා අයුරු දුටු ඈ හිස ඔසවා බැලුවා ය."අම්මා... මේ ඉන්නෙ අනුප්" ඇය සතුටින් කීවාය."දුව... හඳහන ගෙනාවෙ මෙයාගෙද?""ඔව් අම්මා. අප්පච්චි හඳහන බැලුවද? හඳහන ගැළපෙනවද?" අම්මා නිහඬව තමා දෙස බලා සිටිනු පෙනේ. අමරා මෘදු ලෙස දුවගේ හිස අත ගෑවා ය."දුව... අනුප් කියන්නෙ කව්ද දන්නවද?""එයා ආටිස් කෙනෙක්නෙ අම්මා. වෙන පෞද්ගලික තොරතුරක් දන්නෙ නෑ.""දුව... ඇයි හොයල බලන්නෙ නැතිව සම්බන්ධ වුණේ. අනුප්ට අපිට ළං වෙන්න තියා හිතන්ටවත් බෑ.""ඇයි එයා කව්ද කියන්න.""දුව... අනුප් මහා කෝටිපති අනුලා සිරිවර්ධන නෝනාගෙ එකම පුතා."ලබන සතියට...චිත‍්‍ර - කුමුදු තාරක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806012</link>
    <topic>ලොව වටා</topic>
    <author>වත්සලා ගමගේ</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුලොව වටාමේ විදියට කුසට අහරක් දාගත්තම දිරවගන්නේ කොහොම ද? නොමැරී ඉන්න ඕන හින්දයි මෙහෙම යමක් බුදින්නේ. අපේ උන් අපි ව දාලා ගිහින්. කොහේ ඉන්නවද කොහොම ඉන්නවද කවුද දන්නේ?මේ පැන්ඩා මහත්තුරුන්ට එහෙමත් හිතෙනවා ඇති. මේ පැන්ඩාවන් ජීවත් වෙන්නේ චීනයේ නිරිතදිග ෂීචුවාන් පළාතේ වෝලෝන්ගා යෝධ පැන්ඩා සුරැකුම් හා පර්යේෂණ මධ්‍යස්ථානයේ යි.චීනයේ සිදු වූ ඒ අවාසනාවන්ත භූමිකම්පාවේ බලපෑම මේ පැන්ඩාවන්ටත් දැනුණා.සොබාදහම අකාරුණික වූ කළ ඒ එන විපත්තිවලින් මිදී සිටීමට මිනිසුන් විදියට අපට බැරිවා සේ ම මේ අහිංසක පැන්ඩාවන්ටත් නො හැකි වුණා. පසුගිය 12 වැනිදා භූමිකම්පාවෙන් වෝලෝන්ගා මධ්‍යස්ථානයේ උන් පැන්ඩාවන් දසදෙනාගෙන් තුන්දෙනකුට ම අත්වූයේ ඒ ඉරණම. ඒ පැන්ඩාවන් තිදෙනා අදටත් අතුරුදන්.නෑ හිතමිතුරන් නැතිවුණා කියලා මේ ජීවිතෙන් පැනලා යන්න ද, උරුමයට මුහුණදෙනවා මිසක. තියෙන දෙයක් කාලා බීලා හෙට හිරුත් දකින්නට ප‍්‍රාර්ථනාවත් එක්කම.මත්ස්‍ය චිකිත්සාවදියකඩිත්තකට බැස්ස අවස්ථාවක මාළුවෙක්, දෙන්නෙක් දෙපයට කෙටූ විට සිහිවන්නේ විදුලිසැර. ඊට එහා ගිය නොරිස්සුමකුත් ජනිත වෙනවා මාළුන් ගැන. ඒත් දැන් රටේ ලෝකේ තත්ත්වේ වෙනස් මුදල් ගෙවා මාළුන් ගෙන් දෙපාවලට කොටවා ගන්නවා කීවොත් ඔබ පුදුම වේවි.මෙය හඳුන්වන්නේ “මත්ස්‍ය චිකිත්සාව“ නමින්. දකුණු චීනයේ හෙයිතාන් පළාතේ ‘සන්යෝ පර්ල් රිවර්’ නිකේතනයේ දී යි මේ සිද්ධිය ඇස ගැටී ඇත්තේ.උණුසුම් දිය උල්පතකට දෙපා හොවා ඉන්නට මේ සංචාරකයා දක්වන්නේ පුදුම කැමැත්තක්. ඒ අතරේ දසතින් පිහිනා එන මත්ස්‍ය කැළ ඒ දෙපා ලෑටි ගාන්නේ සිනිඳුවට. ඒ ලෑටිගෑම ඔහු සලකන්නේ සුවයක් විදියට. ඒ ලෑටිගෑම නිසා දෙපාවල මැරුණු සම හරි අපූරුවට ඉවත් වෙනවා.ආයිත් නම් මාළුන්ට බයේ දියට බහින්න පමාවෙන්න එපා. “මත්ස්‍ය චිකිත්සාව“ පිළිගත් සුව සහනයක්.විදුලිය විසන්ධි කළ බළල් - මී ගැටුමක්කාටකාටත් තමන්ගේ ජන්ම පුරුදු අතාරින්න බැරිවීමෙන් හැමෝම කරදරයට පත්වෙනවා. ඒ පුරුදු මතුකරගන්න තැනක් නොතැනක් බලන්නෙත් නැති එකයි වරද.එක බළලෙක් මීයෙක් පසුපස පන්නලා. ඒ ඇල්බේනියාවේදී.අගනුවරට විදුලිය සපයන ටිරානාවේ ප‍්‍රධාන විද්‍යුත් සැපයුම් මධ්‍යස්ථානයේත් විදුලි සැපයුම පැය 72 කට නැවතී ගියා. ඒ හපන්කම සිද්ධ කළේ මේ දෙන්න තමයි.අධිබලැති විද්‍යුත් කම්බි දිගේ බළලාත්, මීයාත් දිවයාම නිසයි විදුලිය විසන්ධි වුණේ. ඔක්කොම පැත්තක දාපු මධ්‍යස්ථානයේ සේවකයෝ සිද්ධිය දෙස ඇස් කන් හැර අවධානය යොමු කළා.ඇල්බේනියානුවන් විදුලිය විසන්ධි වීම් පිළිබඳ නිතරම මැසිවිලි නඟනවා.තවමත් විදුලි සැපැයුම් මධ්‍යස්ථානවල භාවිත කරන්නේ කොමියුනිස්ට් යුගයේ ගරා වැටුණු ලෝහ රාමු ම යි. බොහෝ නිවැසියන් හා වෙළෙඳසල් හිමිකරුවන් පෙට‍්‍රල් ජෙනරේටර්වල පිහිටෙනුයි අඳුර නිවාගන්නේ.අළු ගිරා - නකමුරා”මම යොසුකෝ නකමුරා මහතා”අතුරුදන් වුණ අප‍්‍රිකානු අළු ගිරවෙක් චතුරව කියවනවා. කූඩුවෙන් පිටමං ව ගියාට යොසුකෝ හසරක් දැන උන්නේ නෑ. ඌ වැසුවේ ටෝකියෝවට නුදුරු නාගෙර්යාමා හි නිවෙසක වහළක් මත.අතරමං වුණු සාංකාවට යොසුකෝ හැලහොල්මනක් නැතිවයි සිටියේ. පසුව පොලිස් නිලධාරීන් පිරිසකගේ අතට පත් මේ අළු ගිරවාට පොලිස් ස්ථානයේ ද රැයක් ගෙවන්න වුණා.ඒ සාංකාවෙන්ම බැරිම තැනයි, නිලධාරීන් මෙයාව සත්වරෝහලට බාරදුන්නේ. දවසක් දෙකක් ගෙවුණා, නිසොල්මන් ගතිය පහව යන්නට පටන් ගත්තා. තම වෛද්‍යවරයා හා කතාවට පෙළඹුණා.අළු ගිරවා කතාකාරයෙක් කියලා තේරුණේ. තමන්ගේ නම විතරක් නෙමේ, පදිංචි නිවෙසේ ලිපිනය, වීදි අංකය පවා කියන්නට ගත්තා. ගී කියමින් රෝහල් කාර්ය මණ්ඩලය ද පිනවූ නිසා කාගෙත් ආදරයට ලක්වුණා.යොසුකෝ පැවැසූ තොරතුරු නිවැරැදියි. ඒ නිසා නැවත නකමුරා පවුල හා එක්වන්නට යොසුකොට හැකි වුණා. නම, ගම කියවන්න යොසුකොට පුරුදු කරලා තිබූ බවයි නකමුරා පවුල පවසන්නේ.මේ හැම දේකටම වඩා පුදුමය, යොසුකෝ පොලිස් නිලධාරීන් හමුවේ නිසොල්මනේ හිඳීමයි.”මම ඌව යාළුකරගන්න බැලුවා. ඒත් ඌ මාව ගණන් ගත්තේ නෑ”පොලිස් නිලධාරියකු පවසනවා. යොසුකෝ පොලීසිය ගැන හිතන්නේ මොනවද කියල නං කියලා තිබුණේ නෑ.වත්සලා ගමගේ  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806019</link>
    <topic>ප‍්‍රවීණයන් ගේ නිර්මාණවලට අද වැට බැඳීලා</topic>
    <author>ජයමිණි අත්තනායක</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුවිශාරද නීලා වික‍්‍රමසිංහඇය ගැයූ ගීත දහසකට අධිකය. එය නොයෙක් පැහැයෙන්, සුවඳින්, රුවින්, පිපීගත් ගී මල් උයනක් සේය.ඇගේ හඬ, ඒ ගී මල්වලට ඇද හැළෙනා සිහිල් දිය දහරාවක් බඳුය.රාගධාරී, ජන ගී ආර, බටහිර, සරල, ශාස්තී‍්‍රය, රොක්, පොප් ආදී මේ කොයිම ගී ශෛලිය වුවද ඇගේ හඬට නම්‍යශීලීය.බටහිර ගී ආරට අනුව ඇය හඬ මතු කළ අතිශයින්ම ජනපි‍්‍රය ගීත කීපයක්ම වෙයි.”වියෝ ගී ගැයෙනා හදේ ආදර මල් නොමියේ...””මාස්ටර් සර් මගේ හිමි තැන මට දෙන්න...””යාළුවෝ සිතින් හඬන්නෙපා...””දවසක් දා රෑ වසන්ත සැණකෙළියේ...”ඒ ගී අතර ‘රොක් ගී’ ආරයට ඈ ගැයූ මේ ගීතයද සුවිශේෂිය.”අහස් කුස නිල් සලු...” මේ මොන ගීත ශෛලිය ඉදිරියේ දස්කම් පෑවත් ඈ හා හා පුරා කියා ගායිකාවක් ලෙස වඩාත් ජනප‍්‍රිය වුණේ අපේකම ඉස්මතු වුණු ‘ජන ගී’ ආශි‍්‍රතව කළ නිර්මාණයක් හරහා...’දෑතට වළලු – මල් මුතු ලැල් මාල පොටයි..’ඈ හැඳි ඇඳුම, පැළඳුම පමණක් නොව, ඇගේ බාහිර පෙනුමින් පවා ඉස්මතු වුණේ අපේ කමක්. සිංහල ගීතයේ අනන්‍යතාව රැක ගන්නට, වෙහෙස දැරූ ගායිකාවන් අතළොස්සක් දෙනා අතරින් නීලාට එහෙමත් නැත්නම් නීලා වික‍්‍රමසිංහට හිමිවන්නේ සුවිශේෂි තැනක්.එදාටත් වඩා අද ඈ සමඟ කතා කළ යුතු කරුණු කාරණා බොහොමයක් ඇති බව පසක් වන්නේද මේ නිසයි.ගායිකාවක් විදිහට ලබන්න පුළුවන් හැම දෙයක්ම අද වන විට මම හිමි කරගෙන තියෙනවා. ලෝකයේ බොහෝ රටවල් ගණනාවකම සංචාරය කරපු ගායිකාවක් විදිහටත් මම සතුටු වෙනවා.මා විසින් ගොඩ නඟාගත් යම් අනන්‍යතාවක් තියෙනවා නම් ඒක විනාශ නොකරගෙන රැකගෙන ගායිකාවක් විදිහට, කොන්ද කෙළින් තියාගෙන කටයුතු කරන්න හැකිවීම ගැන සතුටු වෙනවා.අවුරුදු 30 කට ආසන්න කාලයක් තිස්සේම සිසු පරපුරක් හැදුවා. මේ හැම දෙයක්ම මගේ හිතට සතුටක් ගෙන දෙනවා.ඕනෑම කෙනකුට ජීවිතයේ දුක සැප උරුමයි. අද ඈ ගායිකාවක් විදිහට නමක් දිනුවද. ඇගේ ජීවිතය උඩින් හැමුවේ දරුණු කුණාටු සුළඟකි. එහෙත් ඒ අභියස ඇය සැලුණේවත් නැත.’මං හැම විටම විශ්වාස කරපු දෙයක් තමයි, කෙනකුට යම් දෙයක් කරන්න හැකියාව සමඟ අධිෂ්ඨානය තියෙනව නම් කරන්න බැරි දෙයක් මේ ලෝකේ නැහැ කියන එක. මං අද ජීවිතය ජය අරගෙන තියෙන්නේ ඒ විදිහට.කාන්තාවක් විදිහට තනියෙන් හැම දෙයක්ම විඳ ගැනීමේ කර ගැනීමේ ශක්තිය මට තියෙනවා.කිසිම දේකින් පසුතැවිලි වෙන්නැති. කිසිම දේකින් සැලෙන්නේත් නැති කෙනෙක් විදිහට අද මං කලාවට වගේම සමාජයටත් යම් දෙයක් කරනවා.‘ද මදර්’ සංවිධානය පිහිටුවා ගෙන කුඩා දරුවන්ට දෙමාපියන්ට, වැඩිහිටියන්ට මෙන්ම කලාකරුවන්ටත් උදවු කරනවා.“මම මේ හැම දේකටමත් වඩා සතුටු වෙන්නේ මේ කරන සමාජ සත්කාර නිසා.”නීලා නිකංම නිකම් ගායිකාවක් නොවේ. ඇය සංගීත අධ්‍යක්ෂවරියක්. ගායිකාවක් බොහෝ විට සංගීත නිර්මාණ කටයුතුවලට අත ගහන්නේ හරිම අඩුවෙන්."මම හිතන්නේ අපට ශිල්පීය දැනුම නිර්මාණශීලිත්වය තියෙනව නම්, ගායනයට පමණක් අපි කොටුවිය යුතු නැහැ. හැකියාව තිබේ නම් එවන් නිර්මාණ කළ යුතුයි.මොකද තමන්ගේම නිර්මාණයක් තමන්ටම කර ගන්න හැකියාව තිබීම ලොකුම දෙයක්.මං මේ වන විට ගී තනු එකසියපනහකටත් පමණ සංගීත නිර්මාණය කොට තිබෙනවා. ඒ අතර ටෙලිනාට්‍යකටත් සංගීත නිර්මාණය කළා.ගැයූ ගීත අතර මා විසින්ම ලීව ගීත රචනාත් තියෙනවා."පසුගිය කාලයේ දී නීලා අතින් ලස්සන තනු රටා කීපයක් ම නිමැවුණා. ඒ කොහුවල කඩවත පාරේ ඇගේ නිවහනේදී.'සැලලිහිණි තුඩින් කවි එවන්න කොවුල් නදින් අසාගන්න සුළඟක් වගේ හෙමින් ඇවිත් මලකින් සෙනේ බිඳක් ගෙනත් හිම මාවතේ චෙරි මල් පිපේමේ ගී නිර්මාණ ඇතුළත් කොට නවතම ගීත ඇල්බමයක් නිකුත් කිරීමේ කටයුතුවලටත් ඇය කාලය වෙන් කළා."ඒ අතර 'කපිලගේ' ගීත කීපයකුත් කළා. නව කැලිෆෝනියාවල ඉන්න ලක්ෂ්මන් මාකඳුර කියන වෛද්‍යවරයාටත් ගීත තනු 5 ක් නිර්මාණය කොට පටිගතත් කළා."ක්ෂේත‍්‍රයේ රැඳී ඉන්න කොට, කාලයක් යනවිට කට හෙඩ් වෙනස්වීම් වෙනවා. එය මඟ හරවා ගන්න යම් ක‍්‍රමවේද ඔබ අනුගමනය කරනවාද?මම සංගීතය ඉගෙන ගන්න කාලයේදීත් ඊට අමතරව ගුරුවරියක් විදිහට දශක තුනකටත් ආසන්න කාලයක් සිසු දරුවන් වෙනුවෙන් ගායනය කැප කළා. ඒ පුහුණුවීමම ඇති මට හෙඩ් ස්ථාවරත්වය රැක ගන්න.ඒ නිසා කටහඬ කියලා විශේෂයෙන් දැන් පුහුණුවීම් කරන්නෑ". හැබැයි දැඩි වෙහෙසකාරී බව නම් කෙළින්ම අපේ Vocal Cords වලට බලපානවා. එහෙම නොවී ඉන්න මම උත්සාහ ගන්නවා.නිරතුරුව, විදෙස් සංචාරවලට එක්වෙන නීලා මේ දිනවලත්, විදෙස් ප‍්‍රසංග මාලාවකට යෑමට ලහි ලහියේ සූදානම් වෙනවා. ඇත්තටම මේ ලිපිය පළ වෙනවිටත්, නීලා සිටින්නේ 'ලන්ඩන්' නුවර. සංගීතවේදී රෝහණ වීරසිංහ ගේ මූලිකත්වය යටතේ ප‍්‍රවීණ ගායන ශිල්පීන් රැසකගේ සහභාගීත්වයෙන් අද පැවැත්වෙන ප‍්‍රසංගයට අපි එක්වෙනාවා. ඉන් අනතුරුව ඩුබායි ප‍්‍රසංගයකත් යෙදෙනවා.ජූලි මාසයේ මගේ 'මාස්ටර් සර්' ඒක පුද්ගල ප‍්‍රසංගය ඕස්ටේ‍්‍රලියාවේ ප(ර්)ත්, මෙල්බන්, සිඩ්නි, බි‍්‍රස්ඩෙන් යන ප‍්‍රධාන නගරවල පැවැත්වෙනවා. ඉන් අනතුරුව ඒ ප‍්‍රසංගයම නවසීලන්තයේ ඕක්ලන්ඩ්වලදී (අගෝස්තු 02 වෙනිදා) පැවැත්වීමටත් නියමිතයි.මට ගායනයෙන් සහාය වෙන්නේ 'කපිල හේරත්. වාදන වෘන්දය - සම්පත්, චතුර විසින් මෙහෙයවනවා.අද අපි ඉන්නේ තරගකාරී සමාජයක. ඔබ කළ නිර්මාණවලට සමාජයෙන් හරි හැටි ඇගයීමක් වෙලා නැද්ද?මම සම්මාන, ඇගයීම්, ප‍්‍රසිද්ධිය බලාපොරොත්තුවෙන් කවදාවත් වැඩ කළේ නෑ. නමුත් ඇගයිය යුතු තැන ඒ ගැන සංවේදී වෙන්න ඕනෑ. අපිට තරගයක් අවශ්‍ය නෑ.ක්ෂේත‍්‍රයට ඇවිත් කරපු නිර්මාණ ගැන හදවතින්ම සතුටු වෙනවා. මේ ක්ෂේත‍්‍රයෙන් ගීත ගයන්න බැරි වුණා ම අයින් වෙනවා මිසක් ගැයීම, නිර්මාණ කිරීම, පුළුවන් වෙනදා දක්වාම කරගෙන යනවා.නමුත් ප‍්‍රවීණයන් වශයෙන් අප කරන නිර්මාණ දැන් මිනිසුන් අතරට ගෙන යන්නේ ;කාහොමද? කියන එක ප‍්‍රශ්නයක්. ඒකට වගකිව යුත්තේ මාධ්‍යකරුවන්. ඒත් වෙනදා වගේ ම අපි නිර්මාණ කටයුතු කරගෙන යනවා.කලකිරෙන්නේවත්, සැලෙන්නේවත් නෑ. සමාජය ඉදිරියේ අපි පුළුවන් අයුරින් තවත් අපේ රසිකයන්ට සේවයක් කළ යුතුයි. මොකද අපි යනකොට අරන් යන්නේ කරපු හොඳ දේවල් විතරයි.අපෙන් රටට වැඩක් විය යුතුයි. මාධ්‍යයෙන් සහය ලැබුණා හෝ නැතා හෝ කියලා රසිකයින් ගේ හදවතින් අපිව අකාමකා දමා අයින් කරන්න පුළුවන්ද? බෑ. මොකද සැබෑ නිර්මාණ කරුවන්, කවදාවත් කාටවත් මරන්න බෑ.ඔහු කරපු නිර්මාණ නිරතුරුව මිනිසුන් ගේ හදවත්වල ජීවත් වෙන නිසා. මේ අවස්ථාවේදී අපේ ඒ රසිකයින්ව ඉතාම ආදරයෙන් සිහිපත් කරනවා."ජයමිණි අත්තනායක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060115</link>
    <topic>ලියවිල්ලක් කියන්නෙ හරියට ගලේ කෙටුවා වගේ දෙයක්</topic>
    <author>ඉඳුනිල් වීරරත්න</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුදුකාලා ගේ අලුත් වැඩේ ගැන අහමු’සRE’පත්තර තට්ටුවට එකතු වුණු අලුත් ම සඟාව. නම වගේ ම ඇතුළෙ තියෙන දේවල්වලත් තරමක අමුත්තක් තියෙනවා. මුල් පිටුවෙ ඉන්නෙ සුරේන්ද්‍රයි නදිනියි.එයින් ගම්‍ය වෙන්නෙ මෙය තාරුණ්‍යය ඉලක්ක කර ගත් බවක්. හිපොප් රැල්ල, රාළගේ මියුසික් ඩයරිය, කැළුමාගෙ කොලම, ගීතයක වීඩියෝ කතාව, හද රැඳි පෑන වගේ ම Tamil Music, New Trend යන ලිපිවලත් කිසියම් අපූර්වත්වයක් තිබෙනවා.පිටුවෙන් පිටුව පෙරළගෙන යන විට දැනෙන අමුත්ත කුතුහලයක් බවට පත්වෙලා. ඊළඟට හොයන්නෙ කවුද මේ සඟරාවෙ කර්තෘ කියල.ඒ ගැන සටහන් වෙන්නෙ 4 වැනි පිටුවෙ වම් කෙළවරේ.’දශක දෙකක පමණ කාලයක සිට රටේ ප‍්‍රකට කලාකරුවකු සහ මාධ්‍යකරුවෙකි. විවිධ ක්‍ෂේත‍්‍ර ගණනාවක ජනකාන්ත සහ සම්මානනීය පුද්ගලයෙකි.පුවත්පත් කලාවේදියකු ලෙස කලක් කටයුතු කළ ඔහු ප‍්‍රකට ගීත රචකයෙකි.මාධ්‍යය, ගීතය සහ නව පරම්පරාවේ සිතුම් පැතුම් පිළිබඳ විශේෂඥයෙකි.’’සRE’ ප‍්‍රධාන කර්තෘ වසන්ත දුග්ගන්නාරාළ ගැන සටහන් වෙලා තියෙන්නෙ ඒ විදිහට.මේ වගේ දෙයක් පටන් ගැනීමේ අරමුණ කුමක්ද? ක්‍ෂේත‍්‍ර ගණනාවක සාර්ථක වුණු නිර්මාණකරුවකු ගෙන් ඒ ප‍්‍රශ්නය ඇසිය යුතු ම යි. මේ දුකා ඊට දුන්නු උත්තරේ.”අපි කොයිතරම් තාක්‍ෂණයෙන් දියුණු වුණත්, විද්‍යුත් මාධ්‍යයන් මොන තරම් ජනප‍්‍රිය වුණත්, මුද්‍රිත මාධ්‍යය නැතිනම් ලියවිල්ලක වටිනාකම මිල කරන්න බෑ. හරියට ගලේ කෙටුව වගේ.ඉතින් අපේ රටේ සංගීත ක්‍ෂේත‍්‍රයට මේ අඩුව කලක සිට තිබුණා. ඊට පිළිතුරක් දෙන්න ගත්ත උත්සාහයක් තමයි මේ.මෙහි කිසියම් වෙනසක් දකින්න පුළුවන්.ඔව්, මේ සඟාව තියෙන්නේ නව පරම්පරාවේ සංගීතය ගැන දැනගන්න සහ ඒ ගැන ලියන්න.උත්සාහය සාර්ථක වෙයි කියල හිතෙනව ද?අපි මේක නිකම් ම පටන් ගත්තු දෙයක් නෙමෙයි. මේ අදහස ආවම අපි විශ්වවිද්‍යාල ශිෂ්‍යයින් 10 දෙනකු යොදවල ලංකාව පුරා සමීක්‍ෂණයක් කළා.එහි දී අපට ලැබුණු දත්ත අනුව නගරයේ, ගමේ කියා වෙනසක් නැතිව, බාල, තරුණ, මහලු, දුප්පත් පොහොසත් කියා භේදයක් නැතිව නව පරපුරේ සංගීතය ගැන නව පරපුරේ සංගීත පරපුර ගැන දැනගන්න පුළුවන් වුණා.විදග්ධ සංගීතය සහ ගීත සාහිත්‍යය, සාකච්ඡා සම්මන්ත‍්‍රණ සහ ජනප‍්‍රිය දේවල් බෙදා හදා ගැනීම පිළිබඳව ඉඩක් තිබෙන බවයි එයින් පේන්නෙ. ඒ ඉඩ පිරෙනවාට මිනිස්සු කැමැතියි.මෙහි කර්තෘ මණ්ඩලයේ පිරිසත් විශේෂයි.අපි කිසියම් දෙයක් ආරම්භ කරන විට නැවුම් බවක්, අපූර්වත්වයක් එක් කළ විට ඊට හොඳ ජවයක් ලැබෙනවා. ’සRE’ කර්තෘ මණ්ඩලයේ ඉන්නේ ඉරාජ් වීරරත්න, කැළුම් ශ‍්‍රීමාල්, මයුරි ලියනගේ, නාරද බක්මීවැව, ළහිරු මුදලිගේ, ජයන්ත ගාල්ලගේ සහ කනපති පිල්ලේ කියන සංගීත ක්‍ෂේත‍්‍රයේ ජනප‍්‍රිය චරිත.මෙතෙක් පුවත්පත්වල ඔවුන් පිළිබඳව ලියැවුණා. ඒත් සRE තුළින් ඔවුන් ලියන දේ, ඔවුන් ගේ අත්දැකීම් කියවන්න රසිකයින්ට අවස්ථාව තිබෙනවා.මේ සියල්ලන් ම බොහෝ කාර්ය බහුලයි. ඉතින් කොහොමද එකතුවන්නේ.මේ අදහසට ඔවුන් හැම දෙනා තුළ ම කැමැත්තක් වගේ ම පුදුම කැපවීමක් තිබෙනවා. ඒ නිසා නිතර එකට එකතුවෙන්න බැරි වුණත් ෆැක්ස්, ඊ මේල් වැනි නව තාක්‍ෂණය උපයෝගී කරගෙන ඔවුන් නියමිත වෙලාවට තම කාර්යභාරය ඉටු කරනවා.මෙය මාසික සඟරාවක් නිසා කාලය අපට ප‍්‍රශ්නයක් නෙමෙයි.මෙහි අන්තර්ගතය ගැන කතා කළොත්.සංගීත ක්‍ෂේත‍්‍රයට අදාළ ඕනෑම දෙයක් මෙහි තියෙන්න පුළුවන්. ඒ වගේම චිත‍්‍රපට, නාට්‍ය සංගීතය, වීඩියෝ විෂුවල්ස්, ගීත විචාර මේ ඕනම දෙයක් පිළිබඳව නව පරපුරේ කලාව හරහා ඕනෑම කෙනකුට මෙහි ලියන්න පුළුවන්.ඒ සඳහා විවෘත ඉඩකඩක් වෙන් කරන්න අපි සූදානම්.තවත් විශේෂත්වයක් තමයි රසිකයින්ටත් ලියන්නට අවස්ථාවක් ලබා දීමට වෙන් කළ රසිකයා ගේ පිටුව. ඊට අමතරව ඉංග‍්‍රීසි ගීත ක්‍ෂේත‍්‍රය, දමිළ ගීත ක්‍ෂේත‍්‍රය පිළිබඳවත් කතා කරන්න පිටු වෙන් වෙලා තිබෙනවා.මෙවැනි දෙයක් ආරම්භ කරනවා වගේ ම පවත්වාගෙන යාම අභියෝගයක්.ඔව්. ඒ අභියෝගය භාරගත්තෙ නිරංග හෙට්ටිආරච්චි. ඔහු ක්‍ෂේත‍්‍රයේ අත්දැකීම් ඇති ව්‍යාපාර ඥානයක් තියෙන කෙනෙක්.අඩු ම ගණනේ මාස 6 ක් විකුණුවේ නැතත් මෙය පවත්වාගෙන යන්නට හැකි බවට නිරංග අපට සහතිකයක් දීලා තිබෙනවා. ඒ ශක්තිය මත දිගු ගමනක් යාම අපේ බලාපොරොත්තුවයි.ඉඳුනිල් වීරරත්න</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806013</link>
    <topic>ඇඟිලි ගැහීම් නිසා හොලිවුඩ්පුරය</topic>
    <author>ආතර් උස්මීයගේ</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුහොලිවුඩ් සිනමාවෙන් උපන් වූඩි ඇලන් (Woody Allen) නමැති සිනමා ශිල්පියාට කලක් හොලිවුඩ් පුරය ‘අරහං’ විය.ඔහු චිත‍්‍රපට කතා රචකයෙකි, අධ්‍යක්‍ෂවරයෙකි. එපමණක් නොව නළුවෙකි. මේ සා පරාසයකට සිය හැකියාවන් විහිදී ගිය ද, හොලිවුඩ් අඩවිය පමණක් නොව නතර වී සිටිය නිව්යෝර්ක් නගරයෙන් ද සමු ගැනීමට ඔහු වරෙක තීරණය කළේ ය.වෙන චිත‍්‍රපටකරුවන් හොලිවුඩ් පුරයට සංක‍්‍රමණය වීමට තැත් කරද්දී, වූඩී ඇලන් එම අඩවියෙන් ඉවත් වීමට තීරණය කළේ ඇයි?තමාට චිත‍්‍රපට අධ්‍යක්‍ෂවරයෙකු වීමට අත දුන්නේ හොලිවුඩ් සිනමාව බව වූඩි පිළිගනියි. එහෙත් හොලිවුඩ් සිනමාව අවංක සිනමාකරුවන්ට ගරහන සිනමාකරුවන් ගේ නිදහසට ඇඟිලි ගහන තැනක් යන්න ඔහු ගේ අදහසයි.”හොලිවුඩ් වගේ නොවෙයි... යුරෝපයේ රටවල් සිනමාකරුවන්ට ඉතා හොඳීන් සලකනවා. සිනමා ශිල්පීන්ට ඉහළින් ම ගෞරව කරවනවා. චිත‍්‍රපට නිෂ්පාදනයට මුදල් ලබා ගන්නත් බොහොම ලෙහෙසියි.හොලිවුඩ් චිත‍්‍රාගාර මගේ චිත‍්‍රපටවලට මුදල් ආයෝජනය කළාම, ඒ ගොල්ල හැම දේකට ම ඇඟිලි ගහනවා. මගේ තිර නාටකය කියවලා එක එක දේවල් වෙනස් කරන්න කියනවා.නළු නිළියන් ගැන ප‍්‍රශ්න කරනවා. නමුත් යුරෝපා රටවල් අපි කරන වැඩවලට අත දාන්නේ නෑ. අපිට අප කරන වැඩ කරගෙන යෑමට ඕනෑ තරම් නිදහස දීලා තියෙනවා. අඩු මුදලකින් එම චිත‍්‍රපට නිම කරන්නත් පුළුවන්...”වූඩි ඇලන් තමාට හොලිවුඩ් පුරය හා එහි නිෂ්පාදකයින් එපා වූයේ ඇයි ද යන්නට හේතු දක්වන්නේ එලෙසිනි.වූඩි ඇලන් මුලින් ම විවාහ වී සිටියේ මියා ෆරෝ (Mia Farrow) නමැති රංගන ශිල්පිනිය සමග ය. ඇය ඔහු ගේ චිත‍්‍රපට දහතුනක ප‍්‍රධාන නිළිය ලෙස රඟපෑවා ය. ඉන් පසු ඇගෙන් දික්කසාද වූ වූඩි, මියා ෆරෝ විසින් දරුවෙකු ලෙස හදා ගන්නා ලද සූන් යී ප‍්‍රිවින් (Soon Yi Previn) සමඟ විවාහ විය. දැනට වූඩි ගේ වයස අවුරුදු හැත්තෑ එකකි.ඔහු විවාහ වී සිටින සූන් ගේ වයස අවුරුදු තිස් හයකි.දැනට චිත‍්‍රපට හතළිහක් මෙහෙයවා ඇති වූඩි මේ කාලපරාසය තුළ හොඳ ම අධ්‍යක්‍ෂවරයා හැටියට ඔස්කාර් සම්මාන තුනකුත් තවත් සම්මාන රාශියකුත් දිනාගෙන ඇත.වූඩි, එහෙත් හොලිවුඩ් රංගන ශිල්පීන්ට වැඩි කැමැත්තක් නොදක්වන බව ඔහු ගේ කතා බහෙන් ඔප්පු වෙයි. ඔහු කියන්නේ බි‍්‍රතාන්‍යයේ සිටින රංගන ශිල්පීන් ඉතාමත් ඉහළ ම තලයක සිටින අය බවයි. ඔවුනට තමා ලියන දෙබස් හොඳින් උච්චාරණය කිරීමට හැකියාවක් තිබෙන බව ද ඔහු කියා සිටියි. වූඩි සිනමා විචාරකයන්ට කොහෙත් ම කැමැති නැත. “අවුරුදු තිහක් තිස්සේ මං කිසිම විචාරයක් කියවා නෑ. මේ විචාරවලින් මට කිසිම සුගතියක් සිදුවෙලත් නෑ.”තමා බුද්ධිමතෙකු ලෙස හඳුන්වනවාට ද වූඩි කැමැති නැත.”අවුරුදු දහ අටවන තෙක් කිසිම පොතක් කියවා නෑ. ඒ කාලෙ වැඩියෙන් ම ප‍්‍රිය කළේ කී‍්‍රඩාවට.”වූඩි අවුරුද්දකට වරක් චිත‍්‍රපටයක් නිර්මාණය කරයි. එක චිත‍්‍රපටයක වැඩ අවසන් වූ විගස ලැබෙන නිදහසෙන් ඔහු ප‍්‍රයෝජනය ගනී. නිවසෙන් එළියට එන ඔහු පාර දිගේ ඇවිදියි.මෙසේ ඇවිදින වූඩි ගේ සිතට නොයෙක් විධියේ කතා ගලා එයි. ඔහු ඉන් කතාවක් ගොඩනඟා ගෙන තිර නාටකයක් ලියයි. හැම අවුරුද්ද ම තමාට චිත‍්‍රපටයක් නිෂ්පාදනය කිරීමට හැකියාවක් ලැබෙන්නේ මේ නිසා යැයි ඔහු කියයි.වූඩි තමාට දෙගුනයකින් බාල සූන් යී ප‍්‍රිවින් සමඟ දැන් යුග දිවි ගෙවයි”මට පුළුවන් කල් චිත‍්‍රපට හදනවා. එතෙක් සිනමාවෙන් සමු ගන්න අදහසක් නෑ.”වූඩි කියන්නේ තමා හොඳ සෞඛ්‍ය තත්ත්වයකින් පසුවන බවයි. මේ වන තෙක් රෝහලකට ගොඩ වී නැති වූඩි, තමා ගේ මව අවුරුදු 98 ක් ජීවත් වූ බවත් පියා අවුරුදු සියයක් ජීවත් වූ බවත් කියා සිටියි.”වයසට යෑම භයානක දෙයක්. දැනටමත් මගේ ඇස් පෙනීමේ හා කන් ඇසීමේ දුර්වලතා තියෙනවා. වයසට යෑම ගැන සුබවාදීව යමක් කතා කරන්න බැහැ.”හැම චිත‍්‍රපට අධ්‍යක්‍ෂවරයෙකු ම චිත‍්‍රපටයක වැඩ ආරම්භ කිරීමට ප‍්‍රථම ලියන ලද තිර නාටකය රංගන ශිල්පීන්ට පමණක් නොව තාක්ෂණ ශිල්පීන්ට ද කියවීමට දීම සාමාන්‍ය සිරිතකි.එහෙත් වූඩි මෙම ක‍්‍රමය අනුගමනය නො කරයි’ වූඩි ඔහු විසින් රචනා කරන ලද කිසිම තිර නාටකයක් රංගන ශිල්පීන්ට කියැවීමට නොදෙයි.එයට හේතු හැටියට ඔහු දක්වන්නේ තිර නාටකය කියවීමෙන් පසු එහි ඇත්තේ කුමක් දැයි ඔවුන් දන්නා බැවින් හොඳ රඟපෑමක් ඔවුන් ගෙන් බලාපොරොත්තු විය නොහැකි බවයි.වූඩි පුදුම අදහස් දරන්නෙකු බව මෙයින් ඔප්පු වෙයි. තමා අනුගමනය කරන මෙම ක‍්‍රමයට කිසිම රංගන ශිල්පියෙකු විරුද්ධ නැති බව කියන වූඩි මේ ගැන කිසිම කෙනෙකුගෙන් තමාට පැමිණිල්ලක් නොලැබෙන බව ද පවසයි.ලෝ පතළ මේ චිත‍්‍රපට අධ්‍යක්‍ෂවරයා සතුව තවත් පුදුම ගතිගුණ තිබේ. ඔහු අඳුරට බියක් දක්වයි. අඳුරු තැන්වල ගැවසීමට බියක් දක්වන ඔහු නිදා ගන්නේ විදුලි බුබුලක් දැල්වෙන තැනක ය.අවුරුදු හතළිහ වන තෙක් ම තමා විදුලි සෝපානවල සහ ගුවන් යානාවල ගමන් කිරීමට බියක් දැක්වූ බව කියන වූඩි මෙම බිය පහකර ගැනීම සඳහා අවුරුදු විසිහතරක් ම මනෝවිද්‍යාඥයකු හමු වී උපදෙස් ලබා ගෙන ඇත.ආතර් උස්මීයගේ  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806015</link>
    <topic>‘සිංහයා’ කැන්ගරු දේශයේ සිට ඇවිත්</topic>
    <author>හේමාලි විජේරත්නඡායාරූපදුෂ්මන්ත මායාදුන්න</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුගල්ලෙන බිඳලා මෑණියන් සහ සොහොයුරිය රැගෙන සිංහබාහු වනයෙන් පිටත්වෙන්නේ තමන්ට අවශ්‍ය වෙනත් නිදහස් ලොවක් කරා යන්න ම යි.තම දෑස ලෙසින් ම ආදරයෙන් රැක බලා ගනිමින්, ආහාරපානාදියෙන් සන්තර්පණය කළ බිරිඳත් දරු දෙදෙනාත් තමා හැර දමා වනයෙන් පිටත් වීම සිංහයාට නම් දරාගත නොහැක්කක්.වියරු වැටුණු සිංහයා වනයේ ගල් කුළු පෙරළමින් වේදනාවෙන් කෑ ගසන අයුරු එදා අපි ජනශ‍්‍රැති කතා ඇසුරින් අසා තිබුණ ද මෙදා එය වේදිකාව මත සියැසින් දුටුවේ මහාචාර්ය එදිරිවීර සරච්චන්ද්‍රයන් ගේ ‘සිංහබාහු’ නාට්‍යයෙනි.වේදිකාව දෙදරවමින් පසෙකින් ඇසෙන බෙර හෙඩ් තාලයට සිංහයා වේදිකාවට එනකොට මුළු පෙ‍්‍ර්ක්‍ෂකාගාරය ම නිශ්ශබ්දයි.ඉඳිකට්ටක් බිමට වැටුණත් ඇහෙන තරම්.අදත් ඒ බෙර සද්දෙ කන්දෙක ළඟින් ම ඇහෙනවා වගේ.වේදිකාව දෙවනත් කරපු සිංහයාත් මේ මොහොතේ අප ළඟ ම ඉන්නවා. හැබැයි ඒ එදා දැකපු රුදුරු වෙසින් නම් නොවෙයි. බොහොම ශාන්ත දාන්තව වාඩිවෙලා.කාලෙකට පස්සෙ ජය ශ‍්‍රී චන්ද්‍රජිත් මුණගැහෙන්නයි මේ ඇවිත් ඉන්නේ. කාලයක් ජය ශ‍්‍රී ජීවත්වුණේ පිටරටක. පුංචි නිවාඩුවකට ඊයේ පෙරේදා ජය ශ‍්‍රී ගමරට බලන්න ඇවිත් කියලා අපට ආරංචි වුණා.ඉතින් ජය ශ‍්‍රී දැන් කොච්චර කල් ද ඔබ ලංකාව හැර ගිහින්?මම ඕස්ටේ‍්‍රලියාවේ මෙල්බර්න් නුවර පදිංචි වෙන්න ගියේ 2001 වර්ෂයේ දී. දැන් අවුරුදු 7 ට ආසන්න කාලයක් වෙනවා.මේ අතරතුරදි ඔබ ලංකාවට ආවෙම නැද්ද?අවුරුදු දෙකකට තුනකට විතර සැරයක් ඇවිත් ගියා. මේ පාර ආවේ නම් පසුගිය සුනාමියට ලංකාවට ආවට පස්සෙයි. කොහොමත් තව සති දෙකකින් විතර මම ආපහු යනවා.ඇත්තටම ඇයි ලංකාවෙන් යන්න හිතුණේ?යන්න හිතුණා නොවෙයි, යන්න වුණා. ඒක මගේ කුටුම්බය පිළිබඳ ප‍්‍රශ්නයක්.එහෙම නැතුව කලකිරිලා ගිය ගමනක් නොවෙයි. මම මෙහෙන් ගියේ හොඳ ම කාලෙක.එහෙම නැතුව කලාව පිළිබඳ කලකිරිලා නෙමෙයි ද?අනේ නෑ. එහෙම කලකිරිලා වැඩක් නෑනේ. කලාවට ආදරය කරනවා නම් කලකිරිලා බෑ. ඒක හොඳ පැත්තට යොමු කර ගන්න උත්සාහ කරන්න ඕන. මම මෙහෙන් යන කොට සිංහබාහු නාට්‍යයේ සිංහයා විදියට රඟපෑවා. ඊට අමතරව ධර්මසිරි බණ්ඩාරනායක ගේ ‘යක්ෂාගමනයේ’ ප‍්‍රධාන චරිතය කළා. ‘ටෙ‍්‍ර¤ජන් කාන්තාවෝ’ නාටකයේ රඟපෑවා.ඔබ මෙල්බර්න්වල දැන් ගෙවන ජීවිතේ කොහොම ද?අපේ පවුල පිටින් එහෙට ගියාට අපට එහෙදි අලුත් ජීවිතයක් පටන් ගන්න සිද්ධ වුණා.අපි මෙහෙන් යන්නේ සූට්කේස් දෙකක් විතරක් අරගෙන. එහෙ ගිහින් රැකියාවක් සොයා ගන්න ඕන. අපේ සුදුසුකම්වලට රැකියා එක පාරට ම ලැබෙන්නෙ නෑ. තියන දෙයක් කරල තමයි මුලින් ස්ථාවර වෙන්න ඕන.මොනව වුණත් ලැබෙන පඩිය එහේ ජීවත්වෙන්න ප‍්‍රමාණවත්. රස්සාවක් තියනවා නම් එහේ බැංකු ණය දෙනවා ගෙවල් දොරවල්, යාන වාහන මිල දී ගන්න.කලා කටයුතුවලට සම්බන්ධ වෙන්න අවස්ථාවක් ලැබෙන්නෙ නැද්ද?බොහෝ කලා කටයුතුවල යෙදෙනවා. කෙටි නාට්‍ය, භක්ති ගීත ගායනා, නාට්‍ය වැඩමුළු වගේ දේවල් කරනවා. එහේ ඉන්න ශ‍්‍රී ලාංකිකයෝ අතරේ ඉන්නවා රංගන හැකියාව ගායන හැකියාව තියන අය.ඒ අය එක්ක එකතු වෙලා පොඩි පොඩි වැඩ කරනවා. ‘මනමේ’ නාට්‍යයේ ප‍්‍රධාන භූමිකා තුන ලංකාවෙන් ගෙන්න ගෙන ඉතිරි අය එහේ පුහුණු කරල ‘මනමේ’ පෙන්නුවා. සරච්චන්ද්‍රයන් ගේ ‘මහාසාර’ නාට්‍යය නම් එහේ අය ම යොදවලා එහේ ප‍්‍රඩක්ෂන් එකක් විදියට කළා. ඒ එක්කම ශ‍්‍රියානි අමරසේන ගේ ටෙලිනාට්‍යයක රඟපෑවා. ඊට අමතරව මම ‘පහණ’ කියලා පුවත්පතකුත් කරනවා. මම කලාවේ නෑ කියන මානසික කාන්සිය මේවායින් මඟ ඇරිලා යනවා.දිගට ම ඔබ ඕස්ටේ‍්‍රලියාවේ ඉන්නද කල්පනාව?මානසිකව නම් මට එහේ ඉන්න බෑ. නමුත් මගේ දරුවෝ දෙන්නා එහේ් ස්ථාවර තත්ත්වයට පත්වෙන තුරු මට ඉන්න වෙනවා. තව අවුරුදු දෙකක් තුනක් යන කොට මාස 6 ක් මෙහේ ඉන්නයි 6 ක් එහේ ඉන්නයි වගේ පුළුවන් වේවි.දරුවෝ මොනවද දැන් කරන්නේ?මගේ පුතා මංජිත ස්වින්බර්ග් (Swinberg)  විශ්වවිද්‍යාලයේ මාධ්‍යය හදාරන අවසන් වසරේ සිසුවෙක්. දියණිය මිලංකාත් තවම ඉගෙන ගන්නවා.කාලෙකින් වේදිකාවට ගොඩ නොවුණු නිසා ඒ ගැන උනන්දුව අඩුවෙලා ද දැන්?බිඳක්වත් අඩුවෙලා නෑ. මට නිරන්තර සතතාභ්‍යාසය විතරයි නැත්තේ. නමුත් අධ්‍යයනය පැත්තෙන් දැන් මම ඉස්සරටත් වඩා පරිණතයි.සිංහබාහු නාට්‍යයේ සිංහයා ගේ චරිතය ගත්තොත් මට හිතෙනවා අලුත් විදියට මට ඉදිරිපත් කරන්න පුළුවන් වෙයි කියලා.මට ඇතිවුණොත් ඇතිවෙන්නේ ජවය පිළිබඳ ප‍්‍රශ්නයක් විතරයි. මගේ වයසත් එක්ක එතැන පොඩි ගැටලුවක් එයි.වේදිකාවට ගොඩ නොවුණත් මම හැම තිස්සෙම අධ්‍යයනය පැත්තෙ ඉන්නවා.ආස නැද්ද කාලෙකට පස්සෙ වුණත් තව සැරයක් සිංහයා වෙන්න?මම 1980 ඉඳලා මෙහෙන් යනකම්ම සිංහයා විදියට රඟපෑවා. ඒ කියන්නේ අවුරුදු 20 ක් ම සිංහයා. මම හිතන්නේ මම වෙන්නැති දැනට වැඩි ම වාර ගණනක් සිංහයා වුණේ. දැන් මට සිංහයා වෙන්න මාස තුන හතරක් වත් පුහුණු වෙන්න වෙයි.මගේ ඇඟ අඩු කරගෙන හතිය ඇරගෙන සුපුරුදු ජවය ගන්න. අනික් පැත්තෙන් මම එහෙම කළොත් දැන් සිංහයා කරන කෙනාට කැළලක් වෙන්නත් ඉඩ තිබෙනවා. මට හරියට එදා වගේ ම කර ගන්න බැරි වුණොත් මම සවුත්තු වෙනවා. පෙ‍්‍ර්ක්‍ෂකයින්ටත් ඒක ලොකු අසාධාරණයක්, සදාචාරාත්මකත් නෑ. කලාව කියන්නේ ආසාවටවත්, නෑදෑකමටවත්, හැඳුනුම්කමටවත් සෙල්ලම් කරන තැනක් නොවෙයි. ඒක හරියට ම සුදුසු විදියට කරන්න ඕන.අතීතය ගැන සිහිපත්වෙද්දි සතුටක් දැනෙනවා ද?අප‍්‍රමාණ සතුටක්. අපි කලාවට ආවේ 70 – 80 දශකයේ ඉතා ම හොඳ කාලයක. 1971 න් පස්සෙ තමයි මම කොළඹට ඇවිත් නාට්‍යවලට සම්බන්ධ වෙන්නෙ. එතකම් මම අම්බලන්ගොඩ ගමේ හිටපු කොල්ලෙක්.ඔබේ නාට්‍ය ජීවිතේ ආසම චරිතය සිංහයා ද?සිංහයාටත් ආසයි. මම රඟපෑ හැම චරිතයකට ම මම ආසයි.දයානන්ද ගුණවර්ධන ගේ නරිබෑණා නාට්‍යයේ නරියා වුණෙත් මම. ශෛලිගත නාට්‍ය ගොඩකට මට සම්බන්ධ වෙන්න ලැබුණා. මගේ තිබුණ ගායන හැකියාව නිසා. අනෙක් නාට්‍ය වලිනුත් මට ලොකු ප‍්‍රතිචාරයක් ලැබුණා. අදටත් ජනප‍්‍රිය ‘කුමට ද සොබනියෙ...’, ‘සෝබාව දේ...’ වැනි ගීත මුලින් ම ගායනා කළේ මම. ඒවා ගැන සිහිවෙද්දි අප‍්‍රමාණ තෘප්තියක් දැනෙනවා.අනාගතයේවත් ඔබ යළි රංගනයට එන්නේ නැත්ද?අනිවාර්යයෙන් ම එනවා. හොඳ නිර්මාණවලට දායක වෙලා කලාව යම්කිසි තැනකට ගේන්න දායක වෙන්න ඕනෑ.හේමාලි විජේරත්නඡායාරූපදුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av0806016</link>
    <topic>අපේ ඇසින්</topic>
    <author>සෝමදාස නානායක්කාරඇල්පිටිය</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුවයස් භේදයක් නැතිව අද හැමෝම පැරැණි ගීතවලට කැමැතියි. ඒ මියුරු පැරැණි ගී ගැයූ ගායක ගායිකාවන් ගැන අද අහන්න ලැබෙන්නෙත් කලාතුරකින්. ගීතයක් ප‍්‍රචාරය වන විට ඔවුන්ගේ නමවත් කියැවෙන්නේ නැති තරම්.ඒ විතරක් ද? ගීත ප‍්‍රසංගවලට ඔවුන්ට ආරාධනා කරන්නේත් කලාතුරකින්. ඒත් ඔවුන්ගේ ගීත ගයා ජනපි‍්‍රය වුණු තරුණ රැල්ලේ ගායක ගායිකාවන්ට නම් අද ප‍්‍රසංග වැහි වැහැලා.ඉල්ලන ගාණක් ඔවුන්ට දෙන්න අද ප‍්‍රසංග සංවිධායකයොත් ලෑස්තියි.මේක එක අතකින් ඒ ගී ගැයූ මුල් ගායක ගායිකාවන්ට හරිම අසාධාරණයක්. අනුන්ගෙ ගීත ගයා සල්ලි හෙව්වාට කමක් නෑ. අසරණව ඉන්න මුල් ගායක ගායිකාවන්ටත් සාධාරණයක් කරනවා නම් නේද හොඳ!මේ ගැන ඔබේ අදහස් කෙටියෙන් ඒ4 කොළයක තනි පැත්තේ ලියා අප වෙත එවන්න.අපේ ඇසින්, සිළුමිණ, රසඳුන කර්තෘ මණ්ඩලය, ලේක්හවුස්, කොළඹ.පැරැණි ගායක ගායිකාවන්ගේ ගීත ගයා ජනප‍්‍රිය වූ නව රැල්ලේ ගායක ගායිකාවන්ට ඉල්ලුමක් ඇති බව ඇත්ත. ඔවුන් කවදාවත් පැරැණි ගීත ගැයූ කලාකරුවන්ගේ නම වත් මතක් කිරීමට තරම්වත් උනන්දුවක් නැහැ.මේක හරිම අසාධාරණයක්. බොහෝ පැරැණි ගායක ගායිකාවන් වර්තමානයේ ඉන්නෙ ඉතා අසරණ තත්ත්වයෙන්.ඔවුන්ට පිළිසරණක් විය යුතුයි. මොවුන්ගේ රැකවරණයට නව පරපුරේ ගායක ගායිකාවන් තුළින් යම් යුතුකමක් ඉටුවිය යුතුයි.රජයෙන් දිය හැකි රැකවරණයක් දිය යුතුයි. මාධ්‍යවලින් ප‍්‍රචාරය වන ඔවුන්ගේ ගීතවලට යම් දීමනාවක් දිය යුතුයි.එසේ නොමැතිව ඔවුන්ගේ ගීත ගැයුවාට ඔවුන්ගේ ගීත ජනපි‍්‍රය කරාට ඔවුන්ට ලැබෙන මානුෂික තෘප්තිය හැරෙන්නට ඔවුන් ට ලැබෙන අන් යමක් නැහැ.සෝමදාස නානායක්කාරඇල්පිටියපැරැණි ගී රසවත්ය. හේතුව අර්ථයෙන් හෙවත් පබැඳුමෙන් ද ශබ්දයෙන් හෙවත් තනුව, ගායනය හා වාදනයෙන් ද, පරිපූර්ණ බැවිනි. එදා ගුවන්විදුලි ගී වේවා, චිත‍්‍රපට ගී වේවා, වේදිකා නාටක හෝ වෙනත් ගී වේවා.එකසේ ජනප‍්‍රියවීමේ අරුමය අර්ථ රසය හා ශබ්ද රසයට මුල්තැන දීමයි.අද ගායක ගායිකාවන් අනන්ත අප‍්‍රමාණය. නම් වශයෙන් ගත්තත්, හඬවල් සලකා බැලුවත්, ගීපද මාලා ගත්තත් ගායන විලාශයන් ගත්තත් වාදන වෘන්දයත් ගෙන බැලූවත්, ඒකාකාරය. ගැහැණු පිරිමි හඬ එක හා සමානය.මේ පරපුරේ වැඩිදෙනකුට ස්වයං නිර්මාණයක් කර පැරැණි ගීයක මෙන් ප‍්‍රතිභාපූර්ණත්වයක් පෙන්විය නොහැක.මෙයට කළ යුතු එකම පිළියම ලෙස මා දකින්නේ මෙවැනි අන්ධානුකරණ ගායනා අදාළ බලධාරීන් විසින් වහාම නතරකර අද ඉතිරිව සිටින පැරැණි ගායන ශිල්පීන් සියල්ල එක්රැස්කර සතිපතාම නාළිකා තුළින් වත් ඔවුනගේ දස්කම් ඔවුන් ලවාම යළි ප‍්‍රදර්ශනය කරවීමයි.කිත්සිරි ඒ.මද්දෙවිතානමත්තෙගොඩඑදා ගීත අපේ හදවතට කිඳ්‍ර බැහැලා තියෙන්නෙ. පැරැණි ගීත ගැයූ අය පාට පාට ලෝකවල ජීවත්වූ අය නොවේ.ජෝති, මිල්ටන්, සී.ටී.ප‍්‍රනාන්දු, ලතා වල්පොල, ඇන්ජලින් ගුණතිලක, සුජාතා අත්තනායක, සිසිර- ඉන්ද්‍රානි, මේ අයට ජීවන හුස්ම පිම්බේ. මොහොමඩ් සාලිලා, ලතීෆ්ලා, පී.ඇල්.ඒ.සෝමපාලලා, රොක්සාමිලා, මුත්තුසාමිලා, ඒවාට තම පෑන්තුඩින් පදමාලා ගොතා රටා දැම්මෙ කරු අය්යලා, ජෝර්ජ්ලා, ඇලෝයිලා, චිත‍්‍රානන්දලා.කෝකිල දේවී වීරතුංග, ඒ.ඇම්.යූ.රාජ්ලා, රූපසිංහ මාස්ටර්ලා, රුක්මනී දේවිලා, වසන්තා සන්දනායකලා, ගැයූ පිට දීප දේශ ජයගත්තා, තේ පැන් දින දින, නැඟී සිටිය හැක එක්සත් වී යන ගීත එදත් අදත් දැනුදු රැව්දෙති.මේ ගීත ගයා සල්ලි හම්බකරන නවකයින් මේ පැරැණි ශිල්පීන්ට සදා ණය ගැතියි.ගල්හේන්ගොඩ සුමනසිරි ගමගේ – ඌරුගමුවයුගයක් එකලු කළ මනරම් ගීත එදා මෙන්ම අදත් සෑම හදවතකටම ගෙන එනුයේ මිහිරක් කැටිවූ රසඥතාවයක් හා ආස්වාදයෙනි.”මතක සුවඳ” නමින් පසුගිය කාලයේ රූපවාහිනිය මඟින් දැයෙන් සමුගත් ගායක ගායිකාවන්ගේ රුව පමණක් නොව කටහඬ පවා අසා දැක බලා ගැනීමට සැලැස්වීම ඔවුන්ට කරන ලද උපහාරයක් ලෙස මම දකිමි.නැවතත් එවැනි වැඩසටහන් ඉදිරිපත් කරන්නේ නම් නව පරපුරට යමක් අවබෝධකර ගැනීමට හැකිවනු ඇත.පැරැණි ගී තුළින් ජනප‍්‍රියත්වයට පත් නව පරපුරේ ගායක ගායිකාවන් මුල් ගායකයාගේ පදරචකයාගේ හා සංගීතඥයාගේ නමවත් සඳහන් නොකිරීම මොනතරම් අකාරුණික ද?එදා සිටි අපේ ගායන ශිල්පීන් විසින් ගායනා කරන ලද එකකට එකක් නොදෙවෙනි වන ගීත අද වනවිට අපට අසන්නට ලැබෙන්නේම නැති තරම්ය. ඉඳහිට හෝ ඇසුනොත් එයද විකෘති කළ සංගීතයක් මුසු කළ නිර්මාණ ලෙසටය.අද වන විට මෙම වටිනා ගීතත් ඒවාට දායක වූ කලා ශිල්පීනුත් අමතක කරලීමට අපේ රටේ ව්‍යාප්ත වී සිටින එෆ්.එම්. සංස්කෘතිය ප‍්‍රබල ලෙස දායක වී ඇත. පැරැණි ගායනා ශිල්පීන්ගෙනුත් දෙතුන් දෙනෙකුගේ ජනප‍්‍රිය ගීත නවක පරපුරක් ලවා ගායනා කරවා ඒවා ජනප‍්‍රිය කරලීමට ගන්නා උත්සාහය අප දැක ඇත්තෙමු.ගීතයක් ගායනා කරන ගායන ශිල්පියාගේ නම සඳහන් කිරීම ප‍්‍රථම වරට ආරම්භ කරන ලද්දේද මෙම එෆ්.එම්.නාළිකාවලින් බැව් පැහැදිලි කරුණකි.එදා සිටි එම ප‍්‍රතිභාපූර්ණ කලා ශිල්පීන් අසාධාරණයට ලක්කිරීමට කරන ලද ප‍්‍රථම පියවරද එය විය.අමරසිංහ එච්.ගමගේඋඩුගම්පොල.”හඬද පදද සංගීතයද අමරය සදා”පදමාලා තුළින් ගත්තොත් කරුණාරත්න අබේසේකර ගුනරත්න අබේසේකර, ලලිත් එස්.මෛතී‍්‍රපාල, චිත‍්‍රානන්ද අබේසේකර, ඩී.ටී.ප‍්‍රනාන්දු, බෙනඩික් ප‍්‍රනාන්දු, ඇලෝයි ගුණවර්ධන, පෙ‍්‍ර්මකීර්ති, කේ.ඩී.කේ.ධර්මරත්නයන්ද, සංගීතයෙන් රොක්සාමි, මුත්තුසාමි, මොහොමඩ් සාලි, ටී.එෆ්.ලතිෆ්,, පී.එල්.ඒ.සෝමපාල, තිලක් කරුණාරත්න, කේමදාස, සරත් දසනායක, සරත් ද අල්විස් මෙන්ම ගායනයෙන් රුක්මණී දේවි, වසන්තා, විවියන්, අයිරින්, ලතා, ඇන්ජි, සුජාතා, ජී.එස්.බී.රාණි, රූපා ඉන්දුමතී, බෙග් මාස්ටර්, ධර්මදාස, ජෝතිපාල, මිල්ටන්ලා, එම්.එස්., පෙ‍්‍රඩී සිල්වා, හරුන් ලන්ත‍්‍රා වැනි අමරණීය ගායක ගායිකාවන්ද ඔවුන් ගැයූ ගීත ද අද මෙන්ම හෙටටත් මතුවටත් රැඳී පවතින්නේ මුදලට වාසියට වඩා තම නිර්මාණයන්ට මෙන්ම තම රසික රසිකාවියන්ටත් කලාවටත් එකසේ හදවතින්ම ආදරය කළ බැවින් ඔවුන් වසර 50, 60 ගීත ගැයුවත් ආර්ථික අතින් ඉතා අඩු තත්ත්වයක සිටියත් ඔවුහු කලා ලොවෙනුත් රසික ලොවේත් අදටත් අමරණීයත්වයෙන් වැජඹෙති.ලක්ෂ්මන් රණසිංහ වත්තල.ආධුනික ශිල්පියෙක් මෙවැනි පැරැණි ගීත ගායනා තරගවලට හෝ ප‍්‍රසංගවලට ගැයීමේදී මේ ගී ගැයූ මුල් ශිල්පීන්ගෙන් අවසර ගෙන ගයන්නේ නම් ඉතා හොඳය.මේ රසවත් පැරැණි ගීත ගැයූ දැනට අප‍්‍රකටව සිටින ශිල්ප ශිල්පිනියන්ට වර්තමාන ගුවන් විදුලි නාළිකා, රූපවාහිනී නාළිකා වලින් මෙන්ම පුවත්පත් මඟින්ද දැන් ලැබෙනවාටත් වඩා වැඩි ප‍්‍රචාරයක් ලබාදෙන්නේ නම් එය ඔවුන්ට කරන ලොකු අනුග‍්‍රහයකි.එසේම පැරැණි ගායක ගායිකාවන් ආර්ථික අතින් සවිමත් කිරීමට පියවර ගන්නේ නම් එය ශ‍්‍රී ලාංකික අප සැමගේ ම සතුටට කරුණක් වනු ඇත.සුරත් චාමර ජයසිංහහොරණ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060117</link>
    <topic>රටවල් 19 ක් සමඟ තරගෙට උයා ලෝකඩ පදක්කම දිනාගෙන</topic>
    <author>ඉනෝකා පෙරේරා බණ්ඩාර ඡායාරූප - ගීත් ද මැල්</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුහිල්ටන් සූපවේදීන් ගේ 'කළු පෙට්ටි' ජයග‍්‍රහණය ගැනයිඅහල තියෙන විදියට, 'කළු පෙට්ටිය' (Black Box) තියෙන්නෙ ගුවන් යානාවල.පෙට්ටිය අරිනතුරු එහි තැන්පත්ව ඇති සියලු දේ රහසක්.චමක,අනුර(කණ්ඩායම් නායක),මනීෂ,නලින් ජයග‍්‍රාහී පදක්කම් හා සම්මාන අතැතිවගුවන් යානා අනතුරකදි සත්‍ය තොරතුරු දැන ගත හැකි නිවැරැදිම මඟ 'කළු පෙට්ටිය' විදියට සලකන්නෙත් ඒ නිසා.කොහොම වුණත්, ගුවන් යානාවලට අනන්‍ය වූ 'කළු පෙට්ටි' සංකල්පය දැන් සූපවේදයටත් සමීප වෙලා.දන්නවද...පසුගියදා ඩුබායි රටේ පැවැති, 'ඉවුම් පිහුම් කලාවේ ලෝක කළු පෙට්ටි අභියෝගතාව'  (mla Black Box culinary - challenge) ලෝකඩ පදක්කම දිනා ගත්තෙ අපේ රටේ, හිල්ටන් කණ්ඩායම.ආඩම්බරයි.රටවල් 19 ක්. ලෝකයෙ අති දැවැන්ත තරු හෝටල්වල ඉහළ පෙළේ සූපවේදින් ගණනාවක්... එකකට එකක් දෙවැනි නොවන තරු පැලැන්තියෙ කෑම් බීම්...ඒ විතරක්ද...ලෝකෙ එකම තරු හතේ හෝටලයත් මේ තරග බිමේ. රසය, ගුණය, වර්ණය, ඉදිරිපත් කිරීම, කාලය... මේ හැම දේම අභියෝග.සියල්ල අභිබවා හිල්ටන් කණ්ඩායම අපේ රටට රැගෙන ආ ලෝකඩ පදක්කම, රන් රිදී වලටත් වඩා වටින්නෙ ඒ නිසා.අනුර උඩුවර ආරච්චි මේ කණ්ඩායමේ නියමුවා. චමික පෙරේරා, පී.එස්. මනීෂ, නලීන් ප‍්‍රනාන්දු ශිල්ප දක්වපු මේ තරගය පුරාම ඔවුන්ගෙ හිතට හයිය දුන් කෙනෙකුත් හිටියා. ඒ, විධායක සූපවේදී රොහාන් ප‍්‍රනාන්දු පුල්ලෙ."මේ තරගය පැවැත්වෙන්නෙ අවුරුදු තුනකට සැරයයි. ලෝක සූරතාව සඳහා තරග වදින හෝටල් කණ්ඩායම තෝරන්නෙ, අපේ රටේ පවත්වන තරගයකින්.ඒ අනුව අපේ රටේ පවත්වපු 'Black Box regional' තරගයෙන් උපරිම ලකුණු මට්ටමේ හිටියෙ අපි. පළමු තැනට ආවත් අර උපරිම ලකුණු නැතිනම් Global' තරගයට යවන්නෑ.ඇලන් පාමර් ඇතුළු ජයග‍්‍රාහී හිල්ටන් කණ්ඩායම Meat and Live stock Australia (mla) සංවිධානය කරන මේ තරගයෙ කැඳවුම්කරු 'ඇලන් පාමර්'. ඔහු ඉන්නෙ ශී‍්‍ර ලංකාවෙ.ඉතින් හොඳ තරගයක් ඔහු අනිවාර්යයෙන්ම බලාපොරොත්තු වෙනවා. අනික ඔහු ලෝක සූපවේදින්ගෙ සංගමයෙ සාමාජිකයෙක්..."රොහාන් කියන විදියට, හිල්ටන් කණ්ඩායමට, මුලින්ම අපේ රටේ පැවැති තරගයටත් මුහුණ දෙන්න වුණේ ඔය කියන කාරණා හැම දෙයක්ම ඔළුවෙ තියාගෙන. කණ්ඩායම් නියමුවා හැටියට අනුරත් හිටියෙ ඒ ස්ථාවරයෙ."'Black Box' එක ඇතුළෙ තියෙන දේවල් කවුරුවත් දන්නෑ. පෙට්ටියම ඇරියමයි තියෙන දේවල් දන්නෙ. 34 දෙනකුට සෑහෙන එළවළු, පලතුරු, චීස්, මස්වර්ග, මාළු, හතු වර්ග, රතු ලූණු, ගම්මිරිස්, සැල්දිරි, ඉඟුරු, මස් සාරය, තක්කාලි... ඔය වගේ දේවල් පෙට්ටිය ඇතුළෙ අසුරලා.බඩු ලිස්ට් එක ඇතුළෙ අනිවාර්යයෙන් පාවිච්චි කළ යුතු දේවල් ටිකකුත් සඳහන් කරනව. පැයයි දෙන්නෙ. මේ තියෙන බඩු වලින් 'මෙනු' එකක් හදන්න ඕනෙ.ඒ වගකීම, 'ටීම් ලීඩර්ගෙ.' අනෙක් තුන්දෙනා එක්ක කතා කරලා මෙනු එක හදලා, ටයිප් කරල දුන්නට පස්සෙ ටීම් ලීඩර්ටවත් බැහැ කෑම හදන තුන්දෙනා එක්ක කුස්සියටවත් යන්න.අනික රොස් වෙලා කරවෙලා කියල හරි, මදි වුණා කියල හරි අවශ්‍ය අමුද්‍රව්‍ය වැඩිපුර ඉල්ලන්නත් බැහැ. තියෙන දේවලින් අලුත්, රසවත් කෑම වේලක් හදන එකයි තියෙන්නෙ...හෝටල්වල වැඩිපුර භාවිතයට ගත්තෙ නැති සත්ව මාංශ කොටස්වලින් අපේ කණ්ඩායම සමත් වුණා ලස්සන රෝස පැහැය රැකගෙන, රසවත්ව හොඳ 'මේන් කෝස්' එකක් හදන්න..."අනුර කියන ඔය ප‍්‍රධාන ආහාර වේලට කලින්, පිළිවෙළට එන්නෙ ආහාර රුචිය වඩන (Appetiser) කෑම දීසියක් සහ සුප් කෝප්පයක්.නලින්,චමක හා මනීෂ වැඩෙහි යුහුසුළුව"අපිට ලැබුණෙ නෝවීජියානු සැමන් මාළුවගෙ සහ මිල අධික 'හැලිබට්' මාළුවගෙ කොටස්. සැමන් මාළු කෑලිවල තියෙන්නෙ ලස්සන තැඹිලි පැහැයක්. හැලිබට් මාළුත් මිල අධික කම නිසාම භාවිතා වෙන්නෙ අඩුවෙන්.අපි එක සැමන් මාළු පෙත්තක් හොඳට පදම් කළා. අනෙක් එක අඩුවෙන් 'කුක්' කළා. සැල්දිරි, ඔලිව්ඔයිල් සහ තවත් දේ දාලා තවත් රස කළා. හැලිබට් මාළු කෑලි හැදුවෙ ඊට වෙනස් විදියකට.අපි ඒ 'ඇපිටයිසර්' එකට නමකුත් දැම්මා. 'Two Dancers of Norwegian Ocean'' කියලා. ’නෝර්වීජියානු මුහුදේ නැට්ටුවො දෙන්නෙක්’ යන අරුතින්.මොකද නෝර්වීජියානු මුහුදේ සැමන් මසුන් ලොව පුරා ජනප‍්‍රිය කරවීමත් මේ තරගයේ එක් අරමුණක්.සුප් එක නම් කළේ, 'Tuscan style Tomato cream' කියලා. තක්කාලි, චෙඩාර් චීස්, බැසිල් කොළ, කිරි හා තවත් දේ සුප් එකට දැම්මා.Duet of Australian Beef and Lamb',  අපි 'මේන් කෝස්' එක හැඳින්වුවෙ එහෙම.''Fruity chocolate Delight' 'අපේ අතුරුපස. ස්ටෙ‍්‍ර¤බෙරි, සුදු චොක්ලට්, දුඹුරු චොක්ලට් සහ පලතුරු යුෂ වලින් තමයි අතුරුපස නිර්මාණය වුණේ..."මේ හැමෝම එක එක විදියෙ කෑම වර්ගවලට දක්‍ෂ වුණාට, තරගය නිම කළ යුතු පැය ගණනදි තුන්දෙනාම හැම දේටම උදව් පදව් වුණේ සාමුහික හැඟීමෙන්."සමහර වෙලාවට අපි ඩෙසර්ට් එකට උදව් කළා. නලින් මටයි මනීෂටයි උදව් කළා. අපි තුන්දෙනා අපේ හෝටලේ වැඩ කරන්නෙ කුස්සි තුනක. එකකට එකක් වෙනස් අංශවල වැඩ වුණත් හැම දේම ටික ටික හරි ඉගෙන ගන්න ඕනෙ.අනික හෝටලේදි අපි පුරුදු පුහුණු වුණේ එහෙම..."චාමක කියන්නෙ සාමුහික හැඟීමෙ වටිනාකම ගැන.නියමිත පැය ගණනකදි 34 දෙනකු වෙනුවෙන් කෑම පිඟන් 34 ක් එක වගේ හදන එක සීරුවට කළ යුතු දෙයක්.රසයෙවත්, සැරසිල්ලකවත්, ගුණයෙවත් කිසිදු වෙනස්කමක් නොතිබෙන විදියට කරපු ඉහළම තත්වය වෙනුවෙන් ඔවුන් ලකුණු 400 න් 361 ක් දිනා ගත්තා. පදක්කමට අමතරව 'රන් සහතිකයක්' හිමි වුණෙත් ඒ නිසා.පළමු තැනට ආ දකුණු කොරියාවේ, Grand Intercontinental' හෝටල් කණ්ඩායම ලබා ගත්තෙ ලකුණු 381 ක්.දෙවැනි තැනට ආ සිංගප්පූරුවේ Swissotel The Stamford කණ්ඩායම ලකුණු 362 ක් ලබා ගෙන දෙවැනි තැනට එද්දි හිල්ටන් කණ්ඩායම තෙවැනි වුණේ එක් ලකුණට.ජාත්‍යන්තර ප‍්‍රමිතියෙන් ආහාර පාන සැකසීම අලුත් දෙයක් නොවුණත්, කාලය බෙදා ගැනීම, සැලසුම් කිරීම වැනි අංශ යටතේ ඉගෙන ගත යුතු බොහෝ දේ මේ තරගය තුළ ඔවුන්ට තිබුණා කියලයි අනුර කියන්නෙ.කොහොම වුණත් මේ කණ්ඩායම, 'Black Box' අභියෝගයට සූදානම් වුණේ කලක පටන්."අපේ රටේ තරගෙන් දිනුවට පස්සෙ අපි හැම සුමානෙම වගේ පුහුණුවීම් කළා. හැම සතියකම, පෙට්ටියකට අමුද්‍රව්‍ය මොන මොනව හරි දාලා මේ ගොල්ලන්ට දුන්නා.ජාත්‍යන්තර මට්ටමේ කෑම බීම පිළිබඳ හොඳ අවබෝධයක් තිබෙන නිසා ඔවුන් හැම සතියෙම හොඳ නිමාවකින් ඒ අත්හදා බැලීම කළා. ඒක හරියට විභාගෙකට කලින්'පාස්ට් පේපර්ස්' කරනවා වගේ වැඩක්.”ලෝක තරගය” මේ පැවැත්වුවෙ 4 වැනි වතාවට. සිංගප්පූරුවේ පැවැති පළමු Global Black Box  තරගෙදි අපි ලැබුවේ පස්වැනි තැන. 2002 ජපානයේ කියෝටෝ හි පැවැත්වූ දෙවැනි Global තරගෙදි අපි දෙවැනි තැන දිනුවා.මේ පාර ලෝකඩ පදක්කම.ඇමරිකාව,ජපානය, චීනය, තායිලන්තය, ජෝර්දානය, ඉන්දුනීසියාව, කොරියාව, සිංගප්පූරුව, අරාබිය, මැලේසියාව, ඊජිප්තුව වැනි රටවල් 19ක් පරදවා, ඉවුම් පිහුම් ක්‍ෂේත‍්‍රයෙ ජාත්‍යන්තර පදක්කමක් ගන්නව කියන්නෙ හරියට, සුසන්තිකා ඔලිම්පික් මෙඩ්ල් එකක් ගන්නව වගේ වැඩක්. ඉස්සර ශ‍්‍රී ලංකාවෙන් කිව්වම තරගවලදී එතරම් ගණන් ගන්නෑ. දැන් ප‍්‍රවණතාව වෙනස්.ඉවුම් පිහුම් කලාවෙන් ලෝක සිතියමේ සටහනක් තබන්නට අපේ රටත් සමත් වෙලා. ඇත්තටම දැන් අපිට ජාත්‍යන්තරයේ හොඳ තැනක් පිළිගැනීමක් තියෙනව.අනෙක ලෝකයෙම විසිරුණු හිල්ටන් හෝටල් 500 ගණන අතුරින්, හොඳම හෝටලය බවට පත්ව තිබෙන්නෙ ශී‍්‍ර ලංකාවේ හිල්ටන් හෝටලය. ඒ වෙනුවෙන Hilton Brand Award - 2007' සම්මානය ළඟදිම පිරිනැමෙනවා..."රොහාන් කියන්නෙ අභිමානයකින්.කොහොම වුණත් සංචාරක හෝටල් ක්ෂේත‍්‍රයෙ නව ප‍්‍රවණතාවක් කියා පාන ඒ ආරංචිය නම් සතුටට කාරණයක්.ජාත්‍යන්තර සූපවේදී තරග බිමකදි කණ්ඩායමේ නියමු වෙත පැවරුණු වගකීම හිතුවටත් වඩා හොඳින් ඉටුකළ අනුර, තනතුරින් 'සූ - චෙෆ්' වරයෙක්. කොළඹ රාජකීය විදුහලේ උගත් ඔහු, මේ ගෙවන්නෙ හෝටල් දිවියෙ 30 වැනි වසර.දේශීය තරග ගණනාවකදිම ඔහු හිමිකර ගත් සම්මාන සහතික කියා පාන්නෙ ඔහුගෙ හෝටල් ජීවිතයෙ වපසරිය.කැලණිය ධර්මරාජ සෙන්ට‍්‍රල් විදුහලේ උගත් චමකත්, කොළඹ තර්ස්ටන් විදුහලේ උගත් නලීන් වගේම, කුරුණෑගල පොල්පිතිගම සෙන්ට‍්‍රල් විදුහලේ උගත් මනීෂත් සූපවේදයේ නවමං සොයා යන තුරුණු සූපවේදින්.ඉතින්, ඒ සතුට අපිටත් දැනෙන්නෙ ඒ නිසා.ඉනෝකා පෙරේරා බණ්ඩාර ඡායාරූප - ගීත් ද මැල්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060110</link>
    <topic>කුළුඳුල් නිර්මාණ එකතුවට සැරසෙන කෙනත්</topic>
    <author>ඉඳුනිල්</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුඔහු කෙනත් ගජනායක.කුඩා කල සිට කලාවට ඇලුම් කළ ඔහු සිප් සතර හැදෑරූ මාතර සාන්ත සර්වේසස් විද්‍යාලයේ දී සිය හැකියාවන් කලඑළි නැංවී ය.පාසල් අධ්‍යාපනයෙන් පසු පූර්ණ කාලීනව සංගීතයට යොමුවෙමින්, කලාභූමී සංගීත ආයතනයෙන් සංගීතය වැඩිදුර හැදෑරී ය.අනතුරුව ප‍්‍රවීණ ගායිකා විශාරද දීපිකා ප‍්‍රියදර්ශනී සහ ප‍්‍රවීණ තාල වාද්‍ය විශාරද විජේරත්න රණතුංගයන් වෙතින් මේ දක්වා ම සංගීතය හදාරමින් ක්‍ෂේත‍්‍රයේ ඉදිරි ගමනක් යාමට පියවර තබා ඇත.යමුනා මාලිනී පෙරේරා, නිලාර් එන්. කාසිම්, වසන්ත කුමාර කොබවක, රොඩ්නි විදානපතිරණ, නන්දා උඩවත්ත, චන්ද්‍රදාස ප‍්‍රනාන්දු, රෙයාෂිණි මුණසිංහ, කුමාර කඹුරුපිටිය යන ප‍්‍රවීණ ගීත රචකයින් ගේ ගී පද රචනාවලට වික්ටර් රත්නායක, නවරත්න ගමගේ, එච්. එම්. ජයවර්ධන, රෝහණ වීරසිංහ, සුරේෂ් මාලියැද්ද සහ මහින්ද බණ්ඩාර යන සංගීතඥයින් ගේ සංගීතය මුසුකර මේ වන විට ගීත කිහිපයක් ම පටිගත කර තිබේ.ළඟ දී ම සම්පූර්ණ ගීතාවලියක් ලෙස සංගත තැටියක් එළිදැක්වීමේ කටයුතුවල යෙදී සිටින කෙනත් නව නිර්මාණකරුවන්ගෙන් හරවත් ගීත රචනා අපේක්‍ෂාවෙන් සිටී.නව ගී පද රචනා, රචකයා ගේ නම ලිපිනය සහ දුරකතන අංකය සමඟ කෙනත් ගජනායක, නො. 66, දිසාගෙවත්ත, උයන්වත්ත, මාතර යන ලිපිනයට යොමු කරන ලෙස ඔහු ඉල්ලීමක් කරයි.ඉඳුනිල් </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060111</link>
    <topic>‘තුරුණු ශක්ති’ යෙන්  ගායන ලොවට</topic>
    <author>මහරගම විශේෂ , වේහැල්ලේ පියතිලක</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුජාතික තරුණ සේවා සභාවේ යෞවන සම්මාන සහ තුරුණු තරු හරහා ගායන ලෝකය ජය ගත් තවත් තුරුණු ගායන ශිල්පියෙකි, දන්කොටුවේ ළහිරු වර්ණකුල.පාසල් වියේ සිට ම සංගීතයට ඇලුම් කළ ළහිරු 1999 සහ 2000 වසරවල ජාතික තරුණ සේවා සභාව සංවිධානය කළ ‘තුරුණු ශක්ති’ සෞන්දර්ය චාරිකා තරගාවලියේ දෙවන ස්ථානය හිමි කර ගත්තේ ය.අ. පො. ස. (උසස් පෙළ) විභාගයෙන් සංගීත විෂය සඳහා සම්මාන සාමාර්ථයක් ලබා ගත් ඔහු පුත්තලම තුරුණු ශක්ති සංගීත සංචිතයට බැඳී වසර දෙකක් සංගීතය හැදෑරුවේ ය.ප‍්‍රවීණ ගායක මිල්ටන් පෙරේරා ගේ ගී ගයමින් ගායන ලොවට පිවිසි ළහිරු ප‍්‍රසංග වේදිකාවල එම ගී ගයා ජනප‍්‍රියත්වයට පත් ව සිටී. මේ නිසා ම ජාතික රූපවාහිනිය සංවිධානය කළ “පියාපත් සලා” තරගාවලියේ “මිල්ටන් ගායක” යන විරුදාවලිය හිමි කර ගැනීමට ද ළහිරු සමත් විය.2007 ‘තුරුණු තරු’ තරගාවලියේ විශිෂ්ට අංශයේ තරගයෙන් තරුණ ගායක ගායිකාවන් 2000 ක් පමණ අභිබවා එහි දෙවන ස්ථානය හිමි කර ගත්තේ ය. කටුනේරියේ “අමිෂි” නමින් සංගීත කණ්ඩායමක් ද ඔහු පවත්වාගෙන යයි.ළහිරු ගේ කුළුඳුල් ගීත 14 කින් යුත් “තරු නයනී” සංයුක්ත තැටිය හා කැසට් පටය ඉකුත් දා කලඑළි දැක්විණි.ජයසිරි අමරසේකර, ස්ටැන්ලි සොයිසා, ප‍්‍රියන්ත නාවලගේ සත්සර මුසුවෙන් එළිදුටු ‘තරු නයනී’ තුළ ළහිරු වර්ණකුල විසින් ම රචනය කර ඔහු විසින් ම සංගීතය සැපයූ ගීතයක් ද ඇතුළත් වීම විශේෂයකි.තම සංගීත ජීවිතයට සහ ගායන චාරිකාවට මඟ පෑදූ ජාතික තරුණ සේවා සභාවට ළහිරු සිය ප‍්‍රණාමය පිරිනමයි.දික්වෙල, යෝගියාන, කටුනේරිය ළහිරු ගේ ලිපිනය යි. දුරකතන අංකය 077 - 6338667 යි.මහරගම විශේෂ , වේහැල්ලේ පියතිලක </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060112</link>
    <topic>රළු ලීයක, ගොක් කොළයක හැඩය</topic>
    <author>බුද්ධිකා බ‍්‍රාහ්මණගේ</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනු‘මට හැමදාමත් උවමනා වුණේ කවුරුත් ම හදලා නැති විදිහේ කේක් නිර්මාණ කරන්න. මම මේ සඳහා යොදා ගන්නේ අපේ පරිසරයේ තියන ආකෘති” මෙහෙම කියන්නේ කේක් නිර්මාණ ශිල්පිනී පුණ්‍යා මහවිතාන මහත්මිය.පුණ්‍යා ගේ කේක් වැඩිපුර ජනප‍්‍රිය වී තිබෙන්නේ කන්ද උඩරට ප‍්‍රදේශයේ යි. මුල්ගම්පළ කිංස්වුඩ් විද්‍යාලය අසල සොඳුරුතම නිවසක පදිංචි වී සිටින පුණ්‍යා නිවස අලංකාර කිරීමට යොදා ගෙන තිබෙන්නේත් ඇය විසින් නිර්මිත අපූරු කේක් සැරසිලි.”මම අභියෝගවලට මුහුණ දෙන්න ආසා කෙනෙක්. මට ලැබෙන ඕනෑම විදිහක කේක් පිළිබඳ යෝජනාවක් ඒ ආකාරයෙන් ම නිමකර වීමට මම නිතර ම වෙහෙසෙනවා.බොහෝ විට කේක් ඇණවුම් භාර දෙන්න එන්නෙ විවාහ මංගල්ලවලට. බොහෝ අය කැමැති අලුත් අපූරු ආකාරයෙන් මංගල උත්සවය පවත්වන්න. ඒ නිසා ම ගොඩාක් අය විවිධ තේමා තෝරා ගන්නවා.””එක් අවස්ථාවක මගේ ළඟට ආව මනාල යුවළක ගේ අදහස වුණේ ගොක් කොළ ආශ‍්‍රිත සැරසිලිවලින් මංගල පෝරුව ‘සෙටි බැක්’ එක ශාලා සැරසිලි වගේ හැම දේ ම කරන්න.ඒ අයට ඕනෑ වුණා ඊට ගැළපෙන විදිහට කේක් ආකෘතියකුත් සකස් කර ගන්න. යෝජනාවට අනුව මම ඒ අභියෝගය බාර ගත්තා. ගොක්කොළවලින් සකස් කළ පුන් කලසකට සමාන කේක් ආකෘතියක් මම නිර්මාණය කළා.අයිසිං වර්ග වර්ණ සංයෝජනයෙන් සකස් කරගෙන අයිසින් තීරු කපා ගොක් තීරු මෙන් අසුරා කේක් ආකෘතිය මුළුමනින් ම ආවරණය කිරීමෙන් මට අවශ්‍ය හැඩතලය නිර්මාණය කර ගත්තා.””මේ විතරක් නෙමෙයි ස්වභාවික මල්, පලතුරු, පොකුරු ආදියෙන් කේක් හැඩගන්වා කේක් පිළිබඳව අලුත් අදහසක් ඉදිරිපත් කරන්න මං හැමදාමත් කැමතියි.””මගේ නිර්මාණ අතරින් බොහෝ දෙනෙකු ගේ පැසසුමට ලක්වුණු නිර්මාණයක් තමයි දැවමය නිර්මාණයකට සමාන පෙනුමක් ඉදිරිපත් කළ කේක් ආකෘතිය.ඒ ඇණවුම දීපු කෙනා ගේ පෝරුව, සෙටි බෑග් එක, බිත්ති සැරසිලි, තොරණ මේ හැම දේ ම දැවමය පෙනුමකට නිර්මාණය කර තිබුණා. ඒ අයට වුවමනා වුණේ කේක් එකත් ඒ විදිහට කර ගන්න.මේක හදද්දි මට ලී ගැන හොයා බලන්න වුණා. ඒවායේ සාමාන්‍ය වර්ණ ලීවල වර්ණ වෙනස් වන විදිහ.මම දවසක් දෙකක් මේවා ගැන සෙව්වා.ඒ අනුව අයිසින් තට්ටුවේ වර්ණ සංයෝජනය සකස් කර ගත්තා. කේක් එක හදල ඉවරවුණාට පස්සේ මට ම පුදුමයි මම ද මේක කළේ කියල.”මම හැමදාමත් උනන්දු වෙන්නේ හොඳ ම තත්වයේ කේක් හදන්න. ඒ සඳහා මම දිවා ø නොබලා කැපවීමෙන් වැඩ කරනවා. මගේ ශක්තිය තමයි සැමියා. ඔහු හැම දේට ම මට උදවු වෙනවා. දුවත් පුතාත් තවමත් අධ්‍යාපන කටයුතුවල නිරතව සිටිනවා.ඔවුන් ගේ කටයුතු ගැන අවධානයෙන් සිටින අතර ම වෘත්තිමය කටයුතුත් ඉටු කර ගන්නවා. ගෙදර දොර වැඩ කටයුතුවල යෙදෙමින් ම, ගෙදර ආර්ථිකයටත් දායක වෙන්න ලැබීම ගැන මම ගොඩාක් සතුටු වෙනවා.බුද්ධිකා බ‍්‍රාහ්මණගේ </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060113</link>
    <topic>මගේ මුළු ජීවිතයම කලාවයි</topic>
    <author>වසන්ත ජයසිංහ ආරච්චිගේ</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුකලා දිවියට 55 වසරක් පිරෙන ස්ටැන්ලි පෙරේරා සමඟ කතාබහක්ඔ හු ගේ කලා දිවියට මේ වන විට පනස් පස් වසරක්. කලාවේ නිරන්තරව ම නියැළුණු මෙවන් කලාකරුවන් විරල ය. ගතින් වියපත් වුවද ගිය ද කලා දිවියෙන් ජීවිතයට ලද අත්දැකීම් ඔස්සේ තවමත් කලාවේ ම නියැළෙන මේ සොඳුරු මිනිසා ගේ සිතුවිලි වියපත් ව නැත.මේ වන විටත් ඔහු ගේ අධ්‍යක්‍ෂණයෙන් පුංචි තිරයේ දිග හැරෙන ‘දිය සිතුවම්’ ටෙලිනාට්‍ය මාලාව ඊට කදිම සාක්කියකි. ‘කැලෑහඳ’, ‘අයිරාංගනී’, ‘දුප්පතාගේ දුක’, ‘චණ්ඩාලි’, ‘සොඳුරු යුවළ’, ‘සුහද සොහොයුරෝ’, ‘හතර වටේ’, ‘දැවෙන පිපාසය’ වැනි චිත‍්‍රපට ගණනාවක ඔහු කළ රඟපෑම් ඒ ඒ යුගවල අපූර්වත්වය කියාපායි.කලාශූරි ස්ටැන්ලි පෙරේරා එදා - මෙදා තුර සිංහල සිනමාවටත්, ටෙලිනාට්‍යයටත් රංගන ශිල්පියකු මෙන් ම අධ්‍යක්‍ෂවරයකු ලෙස කළ මෙහෙය සුළු පටු නොවේ. ඒ වෙනුවෙන් මැයි මස 31 වැනි දා විශේෂ කටයුතු කීපයක් ද යෙදී තිබිණි. මේ සා දිගු අතීතය දෙස නොබලා අප කොතනින් කතා බහ අරඹන්න ද?”මට මතක හැටියට වෙන්නප්පුව ජෝශප් වාස් විදුහලේ ජ්‍යෙෂ්ඨය හදාරමින් ඉන්න කාලේ ‘ඔබ්සවර්’ පත්තරේ දැන්වීමක් දාලා තිබුණා නළු නිළියන් තෝරා ගන්නවා කියලා.ඔය කාලේ අපිටත් බයිස්කෝප් පිස්සුව තදින් ම තිබුණා. ඒ නිසා මාත් ඒකට ඉල්ලුම් කළා. අපි කනිෂ්ඨ පංතියේ ඉන්න කාලේ අපිට සිංහලවලට ‘හිඟන කොල්ලා’ පොත තිබුණා. ඒ කතාවේ ‘මොරිස්’ කියන චරිතයට මම ගොඩක් ඇලුම් කළා. පස්සේ ‘කැලෑහඳ’ කතාව තිබුණේ. එහි ජෝන් ජයපාලටත් මම ගොඩක් කැමැති වුණා.ඉතින් වාසනාවට බී. ඒ. ඩබ්ලිව්. ජයමාන්න ‘කැලෑහඳ’ චිත‍්‍රපටයකට නඟන්නයි නළු නිළියන් ඉල්ලලා මේ දැන්වීම දාලා තිබුණේ. අන්තිමේ දී මම ගොඩක් ආසාවෙන් උන්නු ‘ජෝන් ජයපාල’ ගේ චරිතය මට ලැබුණා.ඒ වගේ ම එතනින් තමයි මගේ කලා දිවියට දොර ඇරුණේ. එය තිරගත වුණේ 1953 මැයි 27 දා. මේ මැයි 27 දාට වසර පනස් පහක් ලබනවා.එදා අද සිනමාව ඔබ කොහොමද දකින්නේ?මං දකින ප‍්‍රධාන ම දේ තමයි කාර්මික අතින් විශාල දියුණුවක් ලබලා තියෙන එක. මුල් කාලයේ තිබුණු දුෂ්කරතා අද අඩුයි. එදා චිත‍්‍රපටවල හැම කටයුත්තකට ම වගේ දකුණු ඉන්දියාවට යන්න සිද්ධ වුණේ. අද වගේ කාර්මික ශිල්පීන් අපට හිටියෙ නෑ. දකුණු ඉන්දීය කාර්මික ශිල්පීන් වැඩ කළේ.තවත් විශේෂ දෙයක් එදා බිහිවුණු කතා තේමාවන් සමාජයට පණිවිඩයක් දෙන අන්දමේ ඒවා. ඒ කාලේ බිහිවුණු චිත‍්‍රපට ගීත වුණත් හරිම මිහිරියි. ඒකයි තවමත් ඒවා මතකයේ රැඳෙන්නේ.අද මට පෙනෙන්නේ තාක්‍ෂණික අතින් උසස් වුණාට ගුණාත්මක අතින් සිනමාව පහළ වැටිලා කියලයි. ශිල්පීන් ගේ කැපවීම මතයි සිනමාව රැකුණේ. නමුත් අද පරම්පරාවේ ඒ කැපවීම අඩුයි කියලයි මට හිතෙන්නේ.හෙළ නළු නිළි හවුල හරහා ඔබත් විශාල කාර්ය බාරයක් කළා චිත‍්‍රපට සංස්ථාව පිහිටුවන්න. එහෙම කැපවීමකින් ගොඩ නැඟූ සිනමාව අද තිබෙන තැන ගැන ඔබ සතුටු වෙනව ද?ඇත්ත. මම හෙළ නළු නිළි හවුලේ භාණ්ඩාගාරික හැටියට විශාල වැඩ කොටසක් කළා. 70 මැතිවරණයෙන් පස්සේ චිත‍්‍රපට සංස්ථා පනත ගේන්න අපි මුල් වුණා. ඒ අනුවයි චිත‍්‍රපට සංස්ථාව බිහිවෙන්නේ. ඒ නිසයි මේ 60 - 70 දශක සිංහල සිනමාවේ ස්වර්ණමය යුගය කියලා බොහෝ දෙනෙක් කියන්නේ.මට පේන දෙයක් තමයි වර්තමානයේ සිනමාව පසුගාමි තත්ත්වයකට පත්වීමට වඩා පැත්තකින් රූපවාහිනිය පැමිණීමත් බලපෑවා කියන එක. අද සිනමාහල මැද සාලයට ම ඇවිත්. බලන්න මාසෙකට රූපවාහිනී නාළිකාවල චිත‍්‍රපට කීයක් පෙන්වනවද කියලා. 90 කට වැඩියි. මේක පුළුල් ව කතා කළ යුතු මාර්තෘකාවක් විදිහටයි මම දකින්නේ.රූපවාහිනිය ආරම්භයත් එක්ක එයින් බැට කෑ මුල් ම සිනමාකරුවන් අතර ඔබත් හිටියා නේද?ඔව්. ඒක වුණේ 1982 දී මම නිර්මාණය කළ ‘සඳ්‍ර’ චිත‍්‍රපටය දීප ව්‍යාප්තව ප‍්‍රදර්ශනය ආරම්භ වුණු කාලේ. චිත‍්‍රපට ප‍්‍රදර්ශනය කරන්න අරන් සතියයි. ඉතා ම හොඳින් පෙ‍්‍ර්ක්‍ෂකයින් අතරට ගියා.නමුත් රූපවාහිනි විකාශය ආරම්භ වුණා විතරයි දෙවන සතියේ දී චිත‍්‍රපට ශාලාවලට සෙනඟ නැහැ. බොහොම අමාරුවෙන් චිත‍්‍රපටයට ලැබුණු ණය පහසුකම් ගෙවා ගත්තෙත්.දැන් මෙවැනි හේතන් නිසා හැමෝ ම සිනමාව බිඳ වැටෙනකම් බලා ඉන්න එක හරි ද?සිනමාව කවදාවත් බිඳ වැටෙන්නේ නැහැ. නමුත් එහි ගුණාත්මක වටිනාකමක් ඇති කරන්න හිතන්න ඕන. මෙහි දී නළු නිළි අධ්‍යක්‍ෂ නිෂ්පාදක කාර්මික ශිල්පීන් විතරක් නෙමෙයි සිනමා ශාලා හිමිකරුවන්ට පවා පැවරෙනවා වගකීමක්.සිනමා ශාලා හරියාකාරව නඩත්තු කටයුතු කිරීම, චිත‍්‍රපට සඳහා සාධාරණ මුදලක් තීරණය වීම පවා වැදගත්. විශේෂයෙන් ම තාක්‍ෂණය අතින් දියුණු වෙනවා වගේ ම ගුණාත්මක අතින් ඉහළට යන්න හිතන්න ඕන.එහෙම මේ අඩුපාඩු සපුරා ගත්තොත් නැවත ස්වර්ණමය යුගයක් කරා යන්න පුළුවන් වේවි.ඒ වගේ ම නළු නිළි කාර්මික ශිල්පි විශ‍්‍රාම වැටුප සඳහාත් ඔබ කැපවීමක් කළ කෙනෙක්.මම එහි භාරකාර මණ්ඩලයේ සාමාජිකයකු වශයෙන් කටයුතු කළා. ඒ කාලේ විශ‍්‍රාම වැටුප් වාර්තාවේ තිබුණේ ඉතා ම සුළු මුදලක්. නමුත් මම යෝජනාවක් ගේනවා මෙවැනි මුදලක් ලබා දීලා කලාකරුවන්ට නිගරු කරන්න එපා කියලා. බැංකු ගිණුමක් හෝ චෙක්පතක් පිරිනමන්න යෝජනා කළා. එවැනි කටයුතු කිරීම ගැන අද මට ලොකු තෘප්තියක් තියෙනවා.මෙවන් කැපකිරීම් කළත් ඔබ නිසි ඇගයීමකට ලක් වී නෑ. ඒ කතාවට ඔබ එකඟ ද?ඇත්ත. ඔබ අහන ප‍්‍රශ්නය හරි. හිත ඇතුළෙ සියුම් කනගාටුවක් තියෙනවා. නමුත් මම ඒවට සැලෙන කෙනෙක් නෙමෙයි. මම දිගට ම කලාවේ නියැළෙනවා.තව පැත්තකින් මම හරිම සතුටුවන කෙනෙක්. ඒ මගේ දුව (සබීතා පෙරේරා) මට ලබා ගන්න නොහැකි වුණු බොහෝ දේ ලබා ගත්තා. ඇය ලංකාවෙ විතරක් නෙවෙයි විදෙස් රටවල පවා රංගනයට දායක වෙන්න තරම් වාසනාවන්ත වුණා.ඔබ ටෙලි නාට්‍ය මාධ්‍යයටත් ඇවිත්. අද මෙගා රැල්ලට එරෙහිව නැගෙන චෝදනා ගැන මොකද හිතන්නෙ?මාත් මෙගා රැල්ලට තදින් ම විරුද්ධ කෙනෙක්. මුලින් මුලින් හොඳින් ගලාගෙන එන කතාව දිගින් දිගට ම අමුණා ගෙන යන්න යි හදන්නේ. ඒක අපහසුයි. ඒ නිසා එහි හරවත් බව බිඳ වැටෙනවා.නමුත් ඔබත් මෙගා රැල්ලේ නාට්‍යවලට රංගනයෙන් එකතු වුණා නේ.නමුත් දැන් අවසානයි. මම විශ්වාස කරන්නේ නාට්‍යයකට කොටස් සියයක් අවශ්‍ය නම් ඒ ඇති. එහෙම නොවී කොටස් අමුණ අමුණා යන එක අසාර්ථකයි. මේකෙන් වෙන්නේ කොටස් 30 - 40 කරපු අයට විකාශන කාලයක් නැති වෙලා තියෙන එක.මේ කොටස් 500 විතර යන නාට්‍යවලට මම තදින් ම විරුද්ධයි.ඔබේ කලා දිවියට පනස් පස් වසරක් පිරීම නිමිත්තෙන් කටයුතු කිහිපයක් සංවිධානය වුණා. ඒ ගැන කතා කළොත්.මගේ කලා දිවියට පනස් පස් වසරක් පිරීම ම ලොකු භාග්‍යයක් විදිහට මා සලකන්නෙ. අද මම කොතැනක හරි ඉන්නවා නම් ඒ මම පාසලෙන් ලබපු පන්නරය නිසා. වෙන්නප්පුව ජෝශප් වාස් විදුහලට මම පුදුම විදිහට ආදරෙයි.එහි ආදි ශිෂ්‍ය සංගමය තමයි මෙම කටයුතු සංවිධානය කරන්නේ. මෙහි දී මා ජීවත් වූ නිවහන ඇති මාර්ගය ඔවුන් ‘කලාශූරී ස්ටැන්ලි පෙරේරා මාවත’ නමින් නම් කර තිබෙනවා.ඒ වගේ් ම මගී ආවරණයක් විවෘත කරනවා මගේ නමින්. ඇත්තට ම ලොකු සතුටක් මට දැනෙනවා. (මේ සියලු කටයුතු සිදුවෙන්නේ මැයි 31 දා සවස 3 ට.ඒ වගේ ම මගේ දුවලා හතර දෙනාත් (සන්ධ්‍යා, සද්නා, සබීතා, සන්දීමා) මුනුබුරු මිනිපිරියන් මැද ගෙවන ජීවිතයත් අද මම වයසට ගියත් පුදුමාකාර ශක්තියක් වෙලා තියෙනවා.අවසාන වශයෙන් මට කියන්න තියෙන්නේ සුමති සම්මාන උලෙළකදි මා කියූ දේ යි. ඒ මම ලෙඩ ඇඳක හිටියත් චරිතයක් රඟපාන්න තියෙනවා නම් ඒ සඳහා මම සූදානම් බවයි. ඒ කියන්නේ මගේ මුළු ජීවිතය ම කලාවයි.වසන්ත ජයසිංහ ආරච්චිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=av08060116</link>
    <topic>යොවුන් නිළි අයේෂාට මංගල සීනු</topic>
    <author>සුජීව තේවහෙට්ටිගේ</author>
    <content>'ඉරෝෂයි නිරෝෂයි'සැහැල්ලු සංගීතයෙන් හදවතට ලැබෙන සුවය විද්‍යාත්මක සත්‍යයක්කොහොමද තොරතුරුඇත්ත නැත්තචංචලාලොව වටාප‍්‍රවීණයන් ගේ නිර්මාණවලට අද වැට බැඳීලාලියවිල්ලක් කියන්නෙ හරියට ගලේ කෙටුවා වගේ දෙයක්ඇඟිලි ගැහීම් නිසා හොලිවුඩ්පුරය එපා වූ සිනමාකරුවා‘සිංහයා’ කැන්ගරු දේශයේ සිට ඇවිත්අපේ ඇසින්රටවල් 19 ක් සමඟ තරගෙට උයා ලෝකඩ පදක්කම දිනාගෙනකුළුඳුල් නිර්මාණ එකතුවට සැරසෙන කෙනත්‘තුරුණු ශක්ති’ යෙන් ගායන ලොවටරළු ලීයක, ගොක් කොළයක හැඩය පෙනුම කේක් ගෙඩියකටමගේ මුළු ජීවිතයම කලාවයියොවුන් නිළි අයේෂාට මංගල සීනුචිත‍්‍රපට අධ්‍යක්ෂවරුන්, නිෂ්පාදකවරුන් වගේ ම සිනමා රසික රසිකාවියනුත් සිනමාවේ ඉදිරියට පියමනිමින් සිටින යොවුන් නිළියක විවාහ දිවියට එළැඹෙනවාට ඒ තරම් කැමැත්තක් දක්වන්නේ නැහැ.විවාහයෙන් පසුව මේ රුවැත්තියන් බොහෝ දෙනෙකු සිනමාවෙන් බැහැරවීමට උත්සාහ දැරීම එයට හේතුවයි. අයේෂා ටාකියා ද බොලිවුඩ් සිනමාවට එක් වූ රුවැති දක්ෂතාවන්ගෙන් පරිපූර්ණ නිළියක්. ඇයගේ රංගන කුසලතා ශ‍්‍රී ලාංකික පෙ‍්‍ර්ක්ෂකයන් හොඳින් වටහාගෙන සිටිනවා.විශේෂයෙන් ම මෑතකදී ශ‍්‍රී ලංකාවේ ප‍්‍රදර්ශනය වූ 'සලාම් ඊ ඉෂ්ක්' චිත‍්‍රපටයේ ආක්ෂේ ඛන්නා සමඟ පෙම්වතියක ලෙස නිරූපණය කළ චරිතය බොහෝ දෙනෙකුට අමතක නැහැ.එම චිත‍්‍රපටයේ ඇයගේ පෙම්වතා නිතරම කියා සිටියේ විවාහ වෙන්න බැරිය කියලයි. එහෙත් අයේෂාගේ සැබෑ පෙම්වතා නම් එහෙම කියන්නේ නැති බවයි බොලිවුඩ් පුරයෙන් ලැබෙන උණුසුම් ආරංචිවලින් පැවසෙන්නේ.මෙතෙක් කාලයක් රහසක්ව තිබුණු අයේෂාගේ පෙම්වතා කවුරුන්ද කියන ප‍්‍රශ්නයට උත්තරයත් දැන් ඒ එක්කම ලැබිලා. ඇයගේ පෙම්වතාගේ නම ෆාර්හාන් අස්මියි.ඔහු හෝටල් ව්‍යාපාරිකයෙක්. අයේෂා සහ ෆාර්හාන් අතර පවතින පෙ‍්‍ර්මයට මේ වනවිට වසර දෙකක් සම්පූර්ණ වී තිබෙනවාලු. ෆාර්හාන්, 'සලාම් ඊ ඉෂ්ක්' චිත‍්‍රපටයේ පෙම්වතා වගේ අයේෂා වෙතින් මඟ හැරීමට නම් කොහෙත්ම උත්සාහ ගන්නේ නැහැ.ඔහු සැබැවින් ම මුළු හදවතින් ම අයේෂාට ආදරය කරන පෙම්වතෙක්. ඒ නිසා තමයි ඔහු අයේෂා විවාහ කර ගන්නට තීරණය කරලා තියෙන්නේ. මීට සති දෙක තුනකට කලින් දැනගන්න ලැබුණේ ෆාර්හාන් සහ අයේෂා අතර විවාහය හෙට අනිද්දාම සිදුවන බවයි.එහෙත් පසුගියදාක අයේෂා මාධ්‍යවේදියෙකු සමඟ පැවැත්වූ කෙටි සම්මුඛ සාකච්ඡාවකදී කියා සිටියේ තමා ගේ විවාහය මේ අවුරුද්දේ අවසන් කාල සීමාවේදී පවත්වන බවයි."අපි දෙන්නා ආදරේ කරන්න පටන් අරගෙන මේ වෙනකොට අවුරුදු දෙකක් විතර ගතවෙලා. ඒ කාරණය හංගන්න ඕනෙ නැහැනෙ? අපේ විවාහයට සුදුසු කාලයක් තියෙන්න ඕනෙ.හැබැයි මම ස්ථිරවම කියන්නෙ මම විවාහ වෙන්නෙ ෆාර්හාන් එක්කමයි කියලයි." අයේෂා, සම්මුඛ සාකච්ඡාවේදී එලෙස කියා සිටියා.හෝටල් ව්‍යාපාරික ක්ෂේත‍්‍රයට එක්වීමට ඇය තුළ ද බලාපොරොත්තුවක් තිබෙනවා..." විවාහයට කලින් අපි දෙන්නා මහන්සි ගන්නෙ තවත් හෝටලයක් පටන් ගන්නයි.ඒ වෙනුවෙන් අපි දෙන්නා මේ දවස්වල ගොඩක් වැඩ කටයුතු කරමින් ඉන්නවා." රංගනයටත් ව්‍යාපාරික කටයුතුවලටත් අමතරව තවත් කාර්යයකටත් අයේෂාගේ කාලය වෙන් වෙලා.ඇය දැන් නිතරම ව්‍යායාම්වලත් යෙදෙනවා. සිරුර සිහින්ව සහ ආකර්ෂණීය ස්වරූපයෙන් පවත්වා ගන්නටයි, ඇය එලෙස ව්‍යායාම්වල නියැලෙන්නේ. ඒ වෙනුවෙන් සැකසුණු කාය වර්ධන මධ්‍යස්ථානයක් තම නිවසෙහිම ආරම්භ කර තිබෙන බවත් අයේෂා පවසනවා.මේ හැරුණාම තරබාරු කමෙන් මිදීමට ආහාර අනවශ්‍ය ලෙස අනුභව නොකරන්නටත් ඇය වගබලාගෙන සිටිනවා.  සිනමා ක්ෂේත‍්‍රය තුළ ප‍්‍රමුඛත්වය හිමිකර ගන්නට සහ කැපී පෙනෙන්නට තිබෙන නොතිත් ආසාව නිසාදෝ අද බොලිවුඩ් පුරය තුළ එකිනෙකාට එරෙහිව නින්දා අපහාස කරන්නටත් සමහරු පෙළඹී සිටිනවා.අප‍්‍රසන්න වූ මඩ ගසා ගැනීම් ද මේ අතර. මේ මඩ ගසා ගැනීම්වලට මුල් වී සිටින්නේ වෙන කවුරුවත් නොවෙයි. සුපිරි තත්ත්වයට පත්ව සිටින නළුවන් ගෙන් කිහිප දෙනෙක්.ඒ අතරින් ප‍්‍රමුඛත්වයට පත්ව සිටින්නේ කිසිවෙකු කිසිදු විටෙක නොසිතන සුපිරි නළුවෙක්. ඔහු තමයි, අමීර් ඛාන්! චිත‍්‍රපටවල රඟපෑමෙන් කෝටිපතියෙකු වී සිටින අමීර් එවැනි පහත් තත්ත්වයකට ඇද වැටුණේ ඇයි දැයි අද බොහෝ දෙනා විමසනවා.ඔහු උත්සාහ කළේ, තමා සමඟ කරට කර සිටින සහෝදර රංගන ශිල්පියෙකුට පරිභව කර ඔහු අධෛර්යයට පත් කිරීම වෙන්න ඇති.අමීර් සමඟ සුපිරි තත්ත්වයේ සිටින අනෙක් ශිල්පියා කවුරුන් ද? ඔහු තමයි, බොලිවුඩ් පුරයේ කිං ඛාන් හෙවත් ශාරුක් ඛාන්.පසුගියදාක අමීර් විසින් ලියන ලද පුංචි කතන්දරයකින් තමයි, ශාරුක් ඛාන් වෙතට මඩ ප‍්‍රහාරයක් එල්ල වී තිබෙන්නේ.අන්තර් ජාලයට මුදා හැර තිබෙන ඒ කතන්දරයේ කොටසක් මෙන්න මේ විදිහට සටහන් කරන්න පුළුවන්...මිටියාවතක් අද්දර තිබුණු ගහක් යට මම වාඩිගෙන සිටියෙමි. එම ස්ථානය සාමාන්‍යයෙන් මුහුදු මට්ටමේ සිට අඩි 5000 ක පමණ උසකින් පිහිටා තිබෙන්නේ යැයි සිතිය හැකි ය.මමත් බිරිඳත් මගේ පුත‍්‍රයාත් මා අසල වාඩි වී සිටියහ. අපි තිදෙනාම ඒ මොහොතේ කී‍්‍රඩාවක යෙදී සිටියෙමු. 'ශාරුක්' ද අප අසල සිටියේ ය.මම ශාරුක්ට බිස්කට් කන්නට දුන්නෙමි. ඔබ එක්වරම නිගමනයකට එළඹීමෙන් වැළැකිය යුතු ය. ශාරුක් යනු කවුරුන් දැයි මම ඔබට හඳුන්වා දිය යුතු ය. ශාරුක් යනු අපගේ නිවස මුරකරන සුනඛයා ය.අප පදිංචිව සිටින නිවස මිලදී ගන්නවාත් සමඟම මේ සුරතල් සුනඛයා ද අපට හිමි විය. ශාරුක් ඛාන් නම් වූ රංගන ශිල්පියා මේ නිවසේදී කිසියම් රූපවාහිනී වෙළෙඳ දැන්වීමක් වෙනුවෙන් රූපගත කිරීමකට සහභාගි වී ඇත.ඒ, මීට වසර කිහිපයකට පෙරය. එම රූපගත කිරීම ආරම්භ වූ මුල් ම දිනයේ දී මෙම නිවසෙහි හිමිකරු බලු පැටවෙකු මිලදී ගෙන තිබේ. එදා ඔහු මේ සුරතලාට ශාරුක් යනුවෙන් ආමන්ත‍්‍රණය කර තිබේ.මා ශාරුක් යනුවෙන් සඳහන් කළේ මේ සුනඛයාවයි."අමීර් එලෙස සඳහන් කර එම සටහන අවසන් කරන්නේ මේ අන්දමටයි..."ඔව්... ශාරුක් නැවතත් මගේ අවධානය අයැද සිටියි. ඉතින් මම නැවතත් ඌ දෙසට යොමුවෙමි. ශාරුක් වෙතින් දැඩි දුගඳක් හමයි. ඒ නිසා දැන් අවශ්‍යව ඇත්තේ ඌ නහවා පිරිසිදු කිරීම ය."මේ ආන්දෝලනාත්මක ප‍්‍රබන්ධය මේ වනවිට මුළු බොලිවුඩ්පුරයම සසල කිරීමට හේතු වී තිබෙනවා.මේ නිසා ඇතිවූ උණුසුම් තත්ත්වය සමනය කිරීමට අමීර් වහාම ප‍්‍රකාශ කර ඇත්තේ ශාරුක් යනුවෙන් තමා සඳහන් කළේ තමන් ඇති දැඩි කරන සුරතල් සුනඛයා මිස වෙනත් අයෙකු නොවන බවයි.රසික පරපුරේ ආදරය නොමඳව ලබාගත් ශාරුක් ඛාන් මේ මඩ ප‍්‍රබන්ධය පිළිබඳව එතරම් තැකීමක් කළේ නැහැ.ඔහු පැවසුවේ සුනඛයෙකුට ජනප‍්‍රිය නළුවෙකුගේ නමක් යෙදීම නව ප‍්‍රවණතාවයක ආරම්භයක් විය හැකි බවයි."ඉස්සර කාලෙ සමහරු තමන්ගෙ දූ දරුවන්ට කතා කළේ ජනප‍්‍රිය පුද්ගලයන්ගෙ නම් වලින්. මේකත් ඒ වගේ දෙයක්. මගේ නමට ප‍්‍රකාශන අයිතියකුත් නැහැනෙ. ඒ නිසා කරන්න දේකුත් නැහැ."ශාරුක් සිනාසෙමින් එලෙස පැවසුවේ නීතිමය කි‍්‍රයාමාර්ගයකට අවතීර්ණ නොවන බව හාස්‍යයෙන් යුතුව හඟවාලමිනුයි.ශාරුක්ට ඒ මඩ ගැසීම් වලට උත්තර දෙන්න තරම් වෙලාවකුත් පසුගිය සතියේ තිබුණේ නැහැ.ඔහු නිතරම උත්සුක වුණේ තම කි‍්‍රකට් කණ්ඩායම වන 'කොල්කටා නයිට් රයිඩර්ස්' පිල ඉන්ඩියන් ප‍්‍රිමියර්ලීග් තරගාවලියේ දී දක්වන දස්කම් ගැන සොයා බලන්නටයි.කොහොම වෙතත් අමීර් ඛාන් ගේ සිත තුළින් නම් මේ 'මඩ ප‍්‍රබන්ධය' ලෙහෙසියෙන් බැහැර වුණේ නැහැ.ඒ නිසාම ඔහුගේ සිත තුළ තමා ගැනම කල කිරීමක් හට ගත්තා. ඔහු දිගින් දිගටම කල්පනා කළා. අන්තිමේදී තමා අතින් සිදුවූ වරදට ඔහු ප‍්‍රසිද්ධියේ ම ශාරුක් ගෙන් සමාව අයැද සිටියා.අමීර්, ශාරුක් ගෙන් සමාව ඉල්ලා සිටියේ ප‍්‍රවීණ රංගන ශිල්පී ශම්මි කපූර්ගේ නිවසේදී පැවති පුවත්පත් සාකච්ඡාවකදී යි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=ay0806011</link>
    <topic>ඒ කාලේ සිංහල ඉගැන්නුවෙත් ඉංග‍්‍රීසියෙන්</topic>
    <author>සාගරිකා දිසානායක ජයසිංහ, ඡායාරූපය - ගීත් ද මැල්</author>
    <content>ඒ කාලේ සිංහල ඉගැන්නුවෙත් ඉංග‍්‍රීසියෙන්සාගරිකා දිසානායක ජයසිංහ, ඡායාරූපය - ගීත් ද මැල්සීත කඳුකරයේ මීදුම් පටල ඉරාගෙන ගිනිගත්හේනට හිරු එබිකම් පාන කොට පුංචි ගැමුණුත් කඩිමුඩියේ ම අකුරට යන්නට සැරසෙන්නෙ අයියලා දෙන්නත් නංගිලා දෙන්නත් පිරිවරාගෙන.ගිනිගත්හේන නගරයේ ඉඳන් කන්දෙන් කන්ද බැහැගෙන ඇවිත් වංගුවෙන් වංගුව කැරකිලා යන හෝමාගම පාර කෙළවර තැනිතලාවක ගිනිගත්හේන ග‍්‍රාමීය විද්‍යා පාසල පිහිටා තිබුණා. ඒ කාලෙ ආණ්ඩුවෙන් ගම්බද දරු දැරියන් වෘත්තීයාභිමුඛ අධ්‍යාපන රටාවකට යොමු කරවන අදහසින් පිහිටුවූ පාසල් අතරින් එකක් ඒ.පාසලට යන පාරේ ම එක වංගුවක් ළඟ කඳු ගැටයක් උඩ ගැමුණුල ගේ ගෙදර පිහිටා තිබුණා. විලේගොඩ ආරච්චිලා ගේ ගැමුණු වික‍්‍රමසිංහ දරුවා මෙලොව එළිය දුටුවේ 1931 පෙබරවාරි මාසෙ එකොළොස් වැනි දා, ගිනිගත්හේනේදි.පියා විලේගොඩ ආරච්චිලා ගේ පීටර් වික‍්‍රමසිංහ. වෘත්තියෙන් ව්‍යාපාරිකයෙක්. පියා ගේ මුල් ගම දකුණේ ගාල්ල. ඒ කාලෙ දකුණෙ තරුණයෝ රැසක් ම වෙළෙඳ්‍රම කරන්න උඩරට පළාත්වලට ආවා. ගැමුණු ගේ තාත්තත් ඒ විදිහට දකුණෙන් උඩරටට සංක‍්‍රමණය වූ කෙනෙක්. හැටන් නගරයේ ජයට සිල්ලර වෙළෙඳ්‍රම කරපු පීටර් මුදලාලි කසාද බැන්දෙ ගිනිගත්හේන රාජකරුණා පරම්පරාවෙන්.මේරිනෝනා රාජකරුණා මෙනෙවිය ආවාහ කර ගත් පීටර් මුදලාලි ගිනිගත්හේනෙ ම පදිංචි වුණා. ළමයින්ට හොඳින් උගන්නන්නට හිතූූ පීටර් මුදලාලි හැටන්හි වෙළෙඳ්‍රම් අත්හැර දාල ගිනිගත්හේන පාසලට පේන මානෙ පොත් සාප්පුවක් ඇරියා. පසු කාලෙක එතැන ඉදි කළ නිවසෙ කොටසක පොත් කඩේ පවත්වාගෙන ගියා.පැල්මඩුල්ල ගන්කන්ද ගිනිගත්හේන මැදි මහ විදුහල හිටපු විදුහල්පති ගැමුණු වික‍්‍රමසිංහනවරත්න, හරිශ්චන්ද්‍ර අයියලා දෙන්නයි ධනවතී, මාලනී නංගිලා දෙන්නයි අතර මැද්දෙ ගැමුණු. ළමයි පස් දෙනා එකතු වුණාම එක ම කාල ගෝට්ටියයි. ගැමුණු පුංචි කාලෙ හුඟක් දඟයි. ගස් නගිනව, කඳුවල බඩගානවා. අයියලා එක්ක ගහ ගන්නවා. ගැමුණුලා නාන්න ගියෙ පහළ තිබුණු දියනිල්ලට. නිල් කැටේට වතුර පිරුණු දියනිල්ලේ පීල්ලෙන් ගලා හැළෙන වතුර කඳ ඇැඟට වැටෙන කොට හරියට අයිස් කැට ගොඩක් ඇඟට වැටෙනව වගේ.ඒ ගමනෙදි පාර දිගේ අඹ, දඹ, ගඩාගෙඩි කඩාගෙන කමින් තරගෙට දුවපු හැටි, තරගෙට නාපු හැටි, අදත් ඔහු මෙනෙහි කරන්නෙ හරි සතුටින්. අද ;බාහෝ ම ශාන්ත දාන්ත නීතිඥවරයෙක් වුණාට ඔහු එදා නම් බොහෝ ම දාංගලෙන් පිරුණු කඩිසර දරුවෙක්. කොයි තරම් දඟ ද කිව්වොත් පුංචි කාලෙදි හත් අට වතාවක් ම ඔළුවත් පැළුණා. දඟ වැඩ කළත් ගැමුණු ඉගෙනුමට හොඳට ම දක්‍ෂයි. ඒ නිසා තාත්තගෙන් බේරුණා. කොයි තරම් දඟ කළත් අම්මා නොවෙයි දරුවන්ට සැරවැර කළේ. ඉවසීමත් කරුණාවත් ඈ තුළ දෝරේ ගලා ගියා.පළමුවැනි පන්තියේ සිට පස්වැන්න දක්වා ගැමුණු අකුරු කළේ ගිනිගත්හේනෙ ග‍්‍රාමීය විද්‍යා පාසලෙන්. ඒ පාසලේ කුකුල් පාලනය ගව පට්ටි පාලනය, කෘෂිකර්මය වැනි විෂයයන් ඉතා සාර්ථක ලෙස ඉගැන්නුවා. සිංහල මාධ්‍යයෙන් ඉගැන්වූවත් හොඳ අධ්‍යාපනයක් ලබා දුන්නා. ඒ කාලෙ තිබුණේ ඩෙන්ඇම් ශිෂ්‍යත්වය. පහේ පන්තියෙදි ගැමුණුත් මේ විභාගෙට වාඩි වුණා. නුවරඑළිය දිස්ති‍්‍රක්කෙන් ම එක ළමයයි තෝරා ගත්තේ. ගැමුණුට ඒ වාසනාව හිමි වුණා. ඒ නිසා තාත්තා ගැමුණු ඇතුළත් කළා මහනුවර අම්පිටියේ බෙරවඩ්ස් ඉංග‍්‍රීසි පාසලට.බෙල්ජියානු ජාතික බෙරවඩ්ස් පියතුමා තම පෞද්ගලික ධන පරිත්‍යාගයෙන් ඉදි කළ බෙරවඩ්ස් විද්‍යාලය ඒ වන විට රජයේ ආධාර ලබන පාසලක්. එහෙත් ඊට ඇතුළත් වන ළමයින් පාසල් ගාස්තු ගෙවිය යුතුයි. බෙරවඩ්ස් පාසල පිරිමි පාසලක්. ඒ පාසලට ඇතුළත් කරන කොට ගැමුණු ගේ වයස අවුරුදු නවයයි. නවාතැන් ගන්නෙ පෞද්ගලික නේවාසිකාගාරෙක. ගමේ පාසලේ වගේ නෙවෙයි පාසලේ නීති තදයි. බෝඩිමෙත් නීති තදයි.ගමේ පාසලේ දි සිංහලෙන් ඉගෙන ගෙන පහ පාස් කළාට අලුත් පාසලේ දි ඇතුළත් වුණේ දෙකේ පන්තියට. ගැමුණුට ඉංග‍්‍රීසි හෝඩියවත් බෑ. ඒක නිදහසට කරුණක් නොවෙයි. ඔහු තනියම හිතට ගත්තා. උනන්දුවෙන් ඉගෙන ගත්තා.පළමුවැනි වාරෙ අවසන් වෙන කොට යංතම් ගැටගහගෙන ඉංග‍්‍රීසියෙන් කතා කරගන්නත් ඔහුට පුළුවන්.දවසක් ගුරුතුමෙක් ඔහුගෙන් ’ඩ්චමඥද’ යන වචනෙ තේරුම ඇහුවා. ඔහු ඊට පිළිතුරු දැනගෙන හිටියේ නෑ. බැණුම් වරුසාවයි. එදා ම ගැමුණු යමක් හිතට ගත්තා. හැම දා ම හවසට ගෙදර ගිහින් ශබ්දකෝෂය කටපාඩම් කරන්න පටන් ගත්තා. හතේ අටේ පන්තිවලට යනකොට ශබ්දකෝෂයේ වැඩි කොටසක් ගැමුණුට කට පාඩම්. ගැමුණුට දැන් පොත් කියවන්නත් හොඳට පුළුවන්. ඔහු ගේ ඉංග‍්‍රීසි දැනුම ගැන පාසලේ ප‍්‍රකටයි. ඇතැම් විට ගුරුවරු පවා අමාරු වචනවල තේරුම් අහන්න ගැමුණු සොයාගෙන ආවා. පාසලේ දි ඔහු එතරම් අමතර වැඩ කළේ නෑ. චෙස් කී‍්‍රඩාවටයි ඔහු ඇලුම් කළේ.කාඩ්වලින් කරන බි‍්‍රජ් කී‍්‍රඩාවටත් ඔහු කැමතියි පත පොත කියවීමටත් ඔහු වැඩි කාලයක් ගත කළා.1942 දි කොළඹට ජපන්නු බෝම්බ දැම්මා. එතකොට ගැමුණුලා පුංචි ළමයි බෝම්බවලින් ආරක්‍ෂා වෙන්න ළමයින් පුහුණු කළ හැටි අදත් ඔහුට මතකයි. හැම දා ම කෝටු කෑල්ලකුයි පුළුන් ඇබ දෙකකුයි පාසලට ගෙනියන්න ඕනෑ. සයිරන් නලාවක් හැඬෙව්වාම ඒ අනුව ඉක්මනින් කෝටු කෑල්ල දතින් විකාගෙන කන් දෙකේ් පුළුන් ඇබ ගසාගෙන බිම දිගා වෙන්න ඕනෑ. බෝම්බ දැම්මෙ කොළඹට වුණාට රට පුරා ම ජනතාව මේවාට පෙරහුරු සූදානමින් හිටියා.මහනුවරට බෝම්බ දායි කියලා බයට තාත්ත ගැමුණුව මාස දෙකක් තුනක් ම ගෙදර නවත්තා ගත්තා. ඒ මාස දෙකේ ම ගැමුණු අයියලා නංගිලා එක්ක සෙල්ලම් කළා. ඒත් ආපහු පාසල් ගියාම වාර අග විභාගෙදි පළමුවැනියා වුණා.ජ්‍යෙෂ්ඨ පාඨශාලා සහතික පත‍්‍ර විභාගය ගැමුණු ඉහළින් ම සමත් වුණා. උසස් පෙළ හදාරන්නට ඔහු මහනුවර ධර්මරාජ විදුහලට ඇතුළත් වුණා. එස්. ඒ’ විජේතිලක විදුහල්පතිවරයා යටතේ ධර්මරාජය ඉතා හොඳින් පාලනය වුණා. ගැමුණු තෝරා ගත්තෙ ලංකා ඉතිහාසය, යුරෝපා ඉතිහාසය, ආණ්ඩුක‍්‍රම හා සිංහල යන විෂයයන්. උසස් පෙළ සමතුන් ඒ කාලෙ විශ්වවිද්‍යාලෙට තේරුණේ කීප දෙනයි.1949 වර්ෂයේ දී ලංකා විශ්වවිද්‍යාලයට ධර්මරාජේ කලා අංශයෙන් තේරුණේ ගැමුණු විතරයි. සුපුරුදු සීත කඳුකරය හැර දා ඔහු කොළඹ සරසවියට ඇතුළත් වුණා. ආර්ථික විද්‍යා විශේෂ උපාධිය හැදෑරූ ඔහු ගේ ගුරුවරුන් වූයේ මහාචාර්ය රායි, ආචාර්ය දාස් ගුප්ත, ආචාර්ය එච්. ඩී. එල්. ගුණසේකර, මහාචාර්ය ඩී. හෙට්ටිආරච්චි, මහාචාර්ය ඩී. රත්නසූරිය වැන්නන්. ඒ කාලෙ සිංහල භාෂාවත් ඉගැන්නුවේ ඉංග‍්‍රීසියෙන්.කොළඹ විශ්වවිද්‍යාලෙ තුන් වැනි වසරෙ ඇරැඹුමත් සමඟ ම ලංකා විශ්වවිද්‍යාලෙ පේරාදෙණි මණ්ඩපය විවෘත කළා. උප කුලපති මහාචාර්ය අයිවර් ජෙනිංග්ස් ගැමුණු ඇතුළු පිරිසක් පේරාදෙණියට ගියා. පේරාදෙණියේ ප‍්‍රථම ශිෂ්‍ය කණ්ඩායමට ගැමුණුත් ඇතුළත් වුණා. ශිෂ්‍ය නේවාසිකාගාරේ මාර්ස් ශාලාවෙ හැට හය වැනි කාමරේ පදිංචි වුණු මුල් ම ශිෂ්‍යයා ගැමුණු.රිජ්වේ තිලකරත්න, වින්සන්ට් පණ්ඩිත, ඒ. බී. ඇල්කඩුව, ෆ‍්‍රෑන්ක් වික‍්‍රමසිංහ, කේ. ඩී. රණසිංහ වැන්නන් ඔහු ගේ සමකාලීනයෝ. 1953 දි ගැමුණු උපාධිය ලබා පිට වුණා. මුල් ම පත්වීම කෑගල්ල ශාන්ත මේරි විද්‍යාලයට. එහි බොහොම ටික කාලයක් උගන්වන විට තමන් මුල’කුරු කියූ පාසලට ම මාරුවක් ලැබුණා. ඒ වන විට ගිනිගත්හේන විදුහල මධ්‍ය මහා විද්‍යාලයක් බවට පත්වෙලා. එහි පත් ව යන විට පාසලේ සිටි එක ම උපාධිධාරී ගුරුවරයා ගැමුණු.උසස් පෙළ වාණිජ්‍ය පංති ආරම්භ කළේ ගැමුණු. ඒ සඳහා විශේෂ පංති කාමර පහසුකම් තිබුණේ නෑ. පන්තිය ඇරඹුවේ පාසලේ වඩු කාමරයේ ඉස්තෝප්පුවේ. ළමයි පහළොස් දෙනෙකුගෙන් ඇරැඹුණු උසස් පෙළ පන්තියෙන් ඉක්මනින් ම විශ්වවිද්‍යාල වරම් ලබා ගන්නට ඒ පාසලේ ළමයින් සමත් වුණා.පාසලට ගිහින් වසර දෙකක් ඇතුළත ගැමුණු එහි නියෝජ්‍ය විදුහල්පති තනතුරට පත් වුණා. එවකට හිටි විදුහල්පතිතුමා වින්සන්ට් බණ්ඩාරනායක මහතා. ඉතා ම දක්‍ෂ, නිරහංකාර විදුහල්පතිවරයෙක්. එතුමා ගෙන් ගැමුණුට හොඳ ආදර්ශයක් ලැබුණා. වසර දහයක ගිනිගත්හේන මැදි විදුහලේ සේවය නිමා කරමින් ගැමුණුට 1965 දි පැල්මඩුල්ල ගංකන්ද මධ්‍ය මහා විද්‍යාලයේ විදුහල්පති ධූරය හිමි වුණා. ගැමුණු විවාහ වුණේ 1963 දී යෝජනාවක් අනුව. ඒ වන විට රත්නපුර නිවිතිගල මහා විද්‍යාලයේ උප ගුරුවරියක ලෙස සේවය කළ ඈ හේමා සෙනෙවිරත්න. ගම රත්නපුරේ බටුගෙදර. විවාහයෙන් පසුව හේමාත් ගිනිගත්හේන මැදි විදුහලේ සේවයට එක් වුණා.ගංකන්ද මැදි විදුහලේ විදුහල්පති ධූරය ලබා ගැමුණු රත්නපුරයට එන විට ඈත් ඔහු සමඟ ඒ පාසලට පැමිණියා. විදුහල්පති නිල නිවාසයක් නෑ.ඔවුන් කුලී නිවෙසක පදිංචි වුණා. ගැමුණු වික‍්‍රමසිංහ විදුහල්පතිතුමා බොහෝ ම නීති ගරුකයි. පාසල උදේ 7.30 ට ඇරැඹෙනවා නම් ඔහු හැම දා ම උදෑසන 6.30 වන විට පාසලට ගියා. පාසල නිමාවීත් පැය දෙක තුනක් පාසලේ වැඩ. නිවාඩු ගන්නේ අත්‍යවශ්‍ය නම් පමණයි. ඔහු කවදාවත් ගුරුවරුන්ට වත් ළමයින්ට වත් දැඩි නීති රීති දඬුවම් පැමිණුවේ නෑ. අවවාදයට වඩා ආදර්ශයෙන් ම ගුරු සිසු සිත් දිනා ගැනීමයි ඔහු ගේ ක‍්‍රමෝපාය. ගංකන්ද විදුහල ඉතා ම සුන්දර පරිසරයක පිහිටි හොඳ පාසලක්. ගමේ යහගුණ පිරි මිනිසුන් ගේ දූ දරුවන් පාසලේ අකුරු කළා. පාසලේ කලා කටයුතුවලට දක්‍ෂ ළමයින් රැසක් හිටියා. අන්තර් පාසල් සෞන්දර්ය තරගවලින් සමස්ත ලංකා මට්ටමේ ජයග‍්‍රහණ දක්වා ළමයින් මෙහෙයවන්නට වික‍්‍රමසිංහ විදුහල්පතිතුමාට හැකි වුණා.පාසලේ සිටි දක්‍ෂ ළමයින් අතර නිශ්ශංක දිද්දෙනිය, රැජිනි චෙල්වනායගම් වැනි අය පසු කලෙක කලා අංශයෙන් රටේ පතළ නමක් දිනා ගත්තා.1966 දි ඔහුට කිරිඇල්ල මහා විද්‍යාලයට ස්ථාන මාරුවක් ලැබුණා. වසර දෙකක් එහි සේවය කරන විට 1968 දී රත්නපුර ශ‍්‍රී සුමන මහා විද්‍යාලයට මාරුවක්. 1968 අගදි වික‍්‍රමසිංහ විදුහල්පතිතුමා යළිත් පේරාදෙණිය විශ්වවිද්‍යාලයට ඇතුළු වුණා. ඒ පශ්චාද් උපාධි ඩිප්ලෝමාව හදාරන්නට.1969 දී ඔහු ඉන් පිටවුණේ ගිලීමලේ සමනළ මහා විද්‍යාලයේ විදුහල්පතිවරයා ලෙස පත්ව යමින්. ශ‍්‍රී පාදස්ථානයට ආසන්න පිටිසර පාසලක් වූ එහි නිල නිවාස පහසුකම් තිබුණේ නෑ. ඔහු රත්නපුරේ සිට උදේ හවා පාසලට ආවෙ ගියෙ ඔහුගෙ පුංචි මෝටර් රියෙන්. ගිලීමලේ ප‍්‍රදේශයේ දුප්පත් දරුවන් ගේ පාසල් අධ්‍යාපන තත්ත්වය නංවන්න ඔහු කටයුතු කළා. 1970 දි යළිත් ස්ථාන මාරුවක්. රත්නපුරේ ධර්මපාල මහා විද්‍යාලයට. 1975 වන තුරු එහි සේවය කළ විදුහල්පති වික‍්‍රමසිංහට යළිත් ඇහැළියගොඩ එල්ලාවල මහා විද්‍යාලයට මාරුවක් ලැබුණා.1979 දි ගැටන්ගම රත්න මහා විද්‍යාලයේ විදුහල්පති ධූරය බාර ගත් එතුමා එහි වසර හතරක් සේවය කළා. තමා සේවය කළ විදුහල්වල සිසුන් ගේ අධ්‍යාපන තත්ත්වය උසස් කොට උසස් ප‍්‍රතිඵල පෙන්වීමට වික‍්‍රමසිංහ විදුහල්පතිතුමා උනන්දු වුණා. ඔහු පාසල්වලට ගොඩනැගිලි වැනි භෞතික සම්පත් වැඩි වැඩිය ලබා ගන්නට වෙහෙස නොවුණේ ඒ සඳහා දේශපාලනඥයන් ඉදිරියේ බැගෑපත් වන්නට ඒ දිනවල සිදු වූ නිසයි. පාසල් ප‍්‍රශ්න විසඳීමේ දී කවර අවස්ථාවකවත් දේශපාලනය ගාවා නොගන්නට ඔහු වග බලා ගත්තා.වික‍්‍රමසිංහ විදුහල්පතිතුමාට වයස අවුරුදු පනස් එක පිරුණු දා ඔහු ගුරු වෘත්තියෙන් විශ‍්‍රාම ගත්තා. ඒ වන විට නීතිඥ වෘත්තිය පිළිබඳ ඔහු තුළ උනන්දුවක් ඇති වී තිබුණා. 1979 දි කොළඹ නීති විද්‍යාලයට ඇතුළත් වූ ඔහු නීතිය හැදෑරුවා. 1987 දී නීතිඥවරයකු ලෙස දිවුරුම් දුන්නා.අද වන විට පුරා වසර විසි එකක් ඔහු කොළඹ අලුත්කඩේ උසාවියේ නීතිඥයකු ලෙස සේවය කරනවා. ගුරු වෘත්තියේ ඔහු ගේ සේවා කාලය වසර තිහක් සම්පූර්ණයි. වසර හැත්තෑ අටක ජීවිත කාලයෙන් පුරා වසර පනහක් ම ඔහු සේවයේ යෙදිලා. ගතින් වියපත් වුවත් තවමත් සිතින් සවිමත් නීතිඥ වික‍්‍රමසිංහ අදත් සතියකට තෙදිනක් පමණ කොළඹ අලුත්කඩේ උසාවියේ සිවිල් නීතිඥයකු ලෙස සේවයට යනවා. අද ඔහු නීතිඥ වෘත්තියේ යෙදෙන්නේ ආර්ථික ශක්තියටත් වඩා මානසික ශක්තියෙන් පොහොසත් වෙන්නට.වියපත්ව සිය පිය බිරිය සමඟ විවේකීව දිවි ගෙවන වික‍්‍රමසිංහ මහත්මයා ගේ ලොකු ම විනෝදාංශෙ ඕකිඩ් මල් වැවීම. ආර්ථික විද්‍යාව, දේශපාලන විද්‍යා විෂයයන්ට අදාළ පත පොත කියැවීමටත් ඔහු ඉතා ප‍්‍රියයි.කුඩා කල මෙන් ම චෙස් කී‍්‍රඩාවටත් බි‍්‍රජ් කී‍්‍රඩාවටත් අවස්ථාවක් ලදොත්, ඒ අතහරින්නට නම් වික‍්‍රමසිංහ මහත්මයා අදටත් සූදානම් නෑ. ජීවිතේ ඉතිරි කාලය පිළිබඳ විශාල පැතුම් සම්භාරයක් ඔහු තුළ නෑ. ගත වූ ජීවිතය දෙස උපේක්‍ෂාව මුසු ප‍්‍රීතියකින් යුතුව මෙනෙහි කරන වික‍්‍රමසිංහ මහතා එළැඹෙන හෙට දිනය ගැනත් සිතන්නේ එවන් වූ සැහැල්ලු සිතිවිල්ලෙන් ම යි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=aj0806011</link>
    <topic>පාලනය කළ හැකි සාධක සඳහා රජය මැදහත් වෙනවා</topic>
    <author>ටෙක්ලා පද්මිණී කාරියවසම්</author>
    <content>පාලනය කළ හැකි සාධක සඳහා රජය මැදහත් වෙනවාවසරේ විශිෂ්ටතම රෝහල කළුතර නව ෆිලිප්ස්කැලණි කේබල්ස් සමාගමට සූර්ය සිංහ ලාංඡනයලංකා ෆ්ලෝරා 6 දා සිටයුනයිටඩ් මෝටර්ස් ප‍්‍රථම ශාඛාව අනුරපුරේවෙළෙඳ පාරිභෝගික කටයුතු හා සමූපකාර සේවා අමාත්‍ය බන්දුල ගුණවර්ධනතෙල් මිල යළි ඉහළ ගියේ ය. අද වන විට ලෝක වෙළෙඳපළේ බොරතෙල් බැරලයක මිල ඩොලර් 135 කට ආසන්න ය. ලෝක වෙළෙඳපළේ තෙල් මිල ඉහළ ගිය සෑම අවස්ථාවක ම එහි බර පාරිභෝගිකයා මත පැටැවිණි. එයට හේතු වූයේ විෂයානුබද්ධ දැනුමින් තොර ව නිසි කළමනාකරණයකින් තොර ව ඛනිජ තෙල් මිල තීරණය වීමට පැවැති ක‍්‍රමවේදයයි.තෙල් මිලේ ස්වභාවය වන්නේ ඉතා අඩු අගයකින් ආරම්භ වී පසුගිය දශකය පුරා මිල උච්චාවචනය වීමයි. මිල ස්ථාවර වීමක් හෝ දිගින් දිගට ම මිල ඉහළ යාමක් කිසි විට සිදු වූයේ නැත. 2000 වසරේ දී ඩොලර් 28.77 ක් වූ බොර තෙල් බැරලයක මිල 2001 වසරේ දී ඩොලර් 24.44 දක්වා පහළ ගියේ ය. මෙසේ වරින් වර සිදු වූ මිල ඉහළ යාමේ දී මිල වැඩි වීමේ අවාසිය සැම විට ම පාරිභෝගිකයා වෙත ම පැටවිණි.අතීතයේ ලෝක වෙළෙඳපළේ ඛනිජ තෙල් මිල පහළ ගිය විට එහි වාසිය පාරිභෝගිකයා වෙත නොලැබුණේ තෙල් මිල ඉහළ ගිය විට රජයට අවශ්‍ය නම් තෙල් මිල ඉහළ නොදමා ජනතාවට සහනාධාර ලබා දීමේ හැකියාවක් ඇතැයි යන මතය ජනතාවට එත්තු ගන්නට තිබූ බැවිනි. තවමත් ජනතාව සිතන්නේ ඒ ආකාරයට ම ය. මේ හේතුව නිසා වෙළෙඳපළ ඒකාධිකාරියක් පැවැති බැවින් ශ‍්‍රී ලංකා ඛනිජ තෙල් නීතිගත සංස්ථාව මිල පහළ ගිය විට අලාභය පියවා ගැනීමේ පදනමෙනි. ලෝක වෙළෙඳපළේ තෙල් මිල ඉහළ ගිය විට ලංකාවේ තෙල් මිල ඉහළ දැමීම සිදු කෙළේ නැත. ඒ හේතුවෙන් ඛනිජ තෙල් නීතිගත සංස්ථාව දිගින් දිගින් පාඩු ලැබී ය. 2002 වසර අවසන් වන විට ශ‍්‍රී ලංකා ඛනිජ තෙල් නීතිගත සංස්ථාවේ බැංකු ණය ප‍්‍රමාණ පමණක් රුපියල් බිලියන 16.2 ක් එනම් රුපියල් කෝටි 1600 විය.ඛනිජ තෙල් මිල තීරණ වීමේ ක‍්‍රමවේදයට ප‍්‍රතිපත්තියක් නොමැතිකම ප‍්‍රතිපත්තියක් වීම රටට අහිතකර බව පවසා ලෝක වෙළෙඳපළෙහි මිල වෙනස් වන ආකාරයට අනුව මිල වෙනස් කරන ලෙස විද්වතුන් දැක්වූ අදහස් අනුව 2002 ජනවාරි මාසයේ සිට ස්වයංකී‍්‍රය පදනමක් මත ඛනිජ තෙල් නිෂ්පාදන මිල තීරණය වීමට හැරීම සුදුසු යැයි එවක ජනාධිපති චන්ද්‍රිකා කුමාරතුංග මහත්මිය තීරණය කළා ය.බාධා සහිතව වුව ද මේ මිල සූත‍්‍රය කි‍්‍රයාත්මක විය. ඒ අතර ම එවකට පැවැති එ.ජා.ප. රජය ඛනිජ තෙල් සඳහා වූ ඒකාධිකාරිය බිඳ දමමින් අන්තර්වාරණ ගිවිසුමක් අස්සන් කොට ඉන්දීය තෙල් සමාගමට ඉන්ධන පිරවුම්හල් 100 අලෙවි කෙළේ ය.තෙල් මිල ලෝක වෙළෙඳපොළට අනුව වෙනස් වීමට නම් ලංකාවට රජයක් අවශ්‍ය නැතැයි යන්න එවකට ජනප‍්‍රිය දේශපාලන සටන් පාඨයක් ව පැවැතිණි.ලෝක ඉතිහාසයේ ඉහළ ම තෙල් මිල පළමු වරට වාර්තා වූයේ 2003 දී බොරතෙල් බැරලයක් ඩොලර් 29 ක් ලෙසිනි. ලංකාවට අවශ්‍ය තෙල් ප‍්‍රමාණය ආනයනයට ඒ අනුව වැය වූ මුදල රුපියල් මිලියන 838 කි.එවකට ලංකාවේ තේ, රබර්, පොල් අපනයනයෙන් ලැබෙන ආදායමෙන් තෙල් මිල පියවා ගැනීමට හැකි විය.2003 සිට 2008 වන විට තෙල් බැරලයක් ඩොලර් 29 සිට ඩොලර් 130 දක්වා ඉහළ ගියේ ය. එම මිල පරතරය ඇ. ඩොලර් 100 කි. 2007 වසරේ ශ‍්‍රී ලංකාව තෙල් ආනයනයට දැරූ වියදම ඩොලර් 2498 කි. එනම් රුපියල් කෝටි 25000 කි. එය ලංකාවේ මුලු ආනයන වියදමෙන් 1/4 ක් වේ.රුපියල් කෝටි 25000 ක් යනු ලංකාවේ රාජ්‍ය සේවකයන් සියලු දෙනා සඳහා වර්ෂයකට වැටුප් ගෙවීමට වැය වන මුදල් ප‍්‍රමාණය යි. එනම් 1200000 සේවකයන්ට වැටුප් ගෙවීමට වැය වන මුදල රටට අවශ්‍ය තෙල් ආනයනයට වැය වේ.2008 වසරේ දැනට පවත්නා මිල අනුව තෙල් ආනයනය වියදම රුපියල් මිලියන 3500 ක් වේ යැයි මිල විශේෂඥයන් ඇස්තමේන්තු කර තිබේ.ඛනිජ තෙල් මිල මෙලෙස ඉහළ නොගියේ නම් මේ කාලය අතරතුර ලංකාවට ඩොලර් මිලියන දෙකක පමණ මුදලක් ඉතිරි කර ගැනීමට හැකියාව තිබිණි.ලංකාවේ කවුරු කුමන පාටින් කුමන දේශපාලන න්‍යාය ධර්ම මත ආණ්ඩු කළත් තෙල් මිල පහළ දැමීමට කිසිවකුට නොහැක.මේ වන විටත් තෙල් සඳහා හරස් සහනාධාරයක් ලබා දෙමින් සිටී. ඒ අනුව තෙල් සඳහා වන බදු අඩු කර ඇති අතර පසුගිය අයවැය යටතේ පැට‍්‍රල් සඳහා වන බද්ද 5% අඩු කෙළේ ය.ආර්ථික විද්‍යාවේ පදනම පිරිමැස්මයි. සීමිත සම්පත්වලින් අසීමිත අවශ්‍යතා සපුරා ගැනීමට යාමේ දී ඇතිවන තෝරා ගැනීමේ ප‍්‍රශ්නයට ඇති එක් විසඳුමක් වන්නේ පිරිමැස්මයි.විදුලිය, ඉන්ධන පමණක් නොව පරිභෝජනය කරන දේ පවා පිරිමසා ගැනීමට ඇති වී තිබෙන මිල පීඩනය යටතේ කටයුතු කළ යුතු ය. ඒ හැර විකල්පයක් නැත.එසේ නොමැතිව ලෝකයේ පවත්නා යථාර්ථයට පටහැනිව මෙයට විසඳුමක් සෙවිය නොහැක.තෙල් සඳහා සහනාධාරයක් ලබා දිය හැකි නොවේ දැ යි කිසිවකුට තර්ක කළ ඛ්ැක. සහනාධාර දීම කළ හැක. එසේ කළ යුත්තේ මිනිසුන් ගෙන් ලබා ගැනීමෙනි. රජය කිසිවක් යමෙකුට දෙනවා නම් ඒ සඳහා සියලු දෙනා බදු මගින් දායක වෙති.රුපියල් 350 ට පොහොර, රජයේ රැකියා, නොමිලේ අධ්‍යාපනය, නොමිලේ සෞඛ්‍ය, විශ‍්‍රාම වැටුප් ආදි සියල්ල සඳහා වැය වන මුදල් ගෙවන්නේ මහජන බදු මුදල්වලිනි. උත්තරීතර වන්නේ මහජනතාවයි. රජය තෙල් සඳහා සහනාධාරයක් ලබා දෙන්නේ නම් ඒ සඳහා වැය වන මුදල මහජනයා ගෙන් බදු ලෙස අය කර ගත යුතු වේ. තෙල් භාවිත කරන ජනයාට සහනාධාරයක් දෙන විට ඒ සඳහා තෙල් භාවිතා නොකරන ජනයා ද දායක විය යුතු ය. ඒ බදු බර වැඩිපුර ම දරන්නේ එදා වේල පිරිමසා ගන්නා ජනතාවයි. ඔවුන් ගන්නා සීනි ග‍්‍රෑම් 250 ට පාන් කාලට හුළං විස්කෝතුවට පවා බදු පනවා තිබේ.තෙල් සඳහා නැවත සහනාධාර ලබා දෙන්නේ නම් තව වැඩිපුර බදු අය කළ යුතු ය. ඉන් සමස්ත ජනතාව ම නැවත පීඩාවට පත් වේ.තෙල් මිල ඉහළ යාම හේතුවෙන් ප‍්‍රවාහන වියදම් වැඩි වී ඇත. ළඟ දී ම බඩු මිල ඉහළ යාම නොවැළැක්විය හැකි ය. බඩු මිල ඉහළ ගිය ද පාලන මිලක් යටතේ පවත්නා සහල් මිල ඉහළ නොයනු ඇත.එසේ සහල් මිල ඉහළ නොයන්නේ විශාල ලාභයක් තබා ගෙන අලෙවි කරනු ලබන සහල් මිල පාලනය කිරීම වෙළෙඳුන්ගේ වගකීමයි. රටේ මිල පීඩනයක් පවතිද්දී වෙළෙඳුන්ට අධික ලාභ ලැබීමේ හැකියාවක් නැත.සහල්, කිරි පිටි, ගෑස් ආදියේ මිල ඉහළ දැමීමේ උත්සාහයේදී පසුගිය සමයේ රජය හැකි පමණින් මැදිහත් විය. ඉදිරියේදීත් පාලනය කළ හැකි සාධක සඳහා රජය මැදහත් වනු ඇත.ලෝකයේ ඇති වී තිබෙන වෙනස්වීම් හඳුනා ගනිමින් මේ ප‍්‍රශ්නය පිළිබඳව අවබෝධයක් ලබා ගැනීම කළ යුතු ය.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=aj0806012</link>
    <topic>වසරේ විශිෂ්ටතම රෝහල කළුතර නව ෆිලිප්ස්</topic>
    <author>රසිකා සෝලංග ආරච්චි</author>
    <content>පාලනය කළ හැකි සාධක සඳහා රජය මැදහත් වෙනවාවසරේ විශිෂ්ටතම රෝහල කළුතර නව ෆිලිප්ස්කැලණි කේබල්ස් සමාගමට සූර්ය සිංහ ලාංඡනයලංකා ෆ්ලෝරා 6 දා සිටයුනයිටඩ් මෝටර්ස් ප‍්‍රථම ශාඛාව අනුරපුරේකළුතර නව ෆිලිප්ස් පෞද්ගලික රෝහල වසරේ විශිෂ්ටතම රෝහල ලෙස සම්මාන ලැබූ අතර එහි කළමනාකාර අධ්‍යක්‍ෂිකාව මෙන් ම සම සභාපතිනිය ද වන ඉන්ද්‍රානි ප‍්‍රනාන්දු මහත්මිය වසරේ විශිෂ්ටතම ව්‍යවසායිකාව ලෙස සම්මානයෙන් පිදුම් ලැබුවා ය.ඉන්ද්‍රානි ප‍්‍රනාන්දු මහත්මිය ප‍්‍රධාන අමාත්‍ය රෙජිනෝල්ඩ් කුරේ මහතා අතින් සම්මානය ලබාගනී.වාද්දුව බ්ලූ වෝටර් හෝටලයේ දී බස්නාහිර පළාත් ප‍්‍රධාන අමාත්‍ය රෙජිනෝල්ඩ් කුරේ මහතා විසින් එම සම්මාන පිරිනැමූ අතර එය සංවිධානය කැර තිබුණේ කර්මන්ත සහ වාණිජ මණ්ඩලය විසිනි.මීට පෙර ද 2004 - 2005 වසර සඳහා හොඳ ම ව්‍යවසායිකාව ලෙස ඉන්ද්‍රානි ප‍්‍රනාන්දු මහත්මිය ජාත්‍යන්තර සම්මානයක් ද හිමි කර ගත්තා ය.”වසර ගණනක මගේ මහන්සියේත් කාර්ය මණ්ඩලයේ කැපවීමත් නිසා ඉතා සුළු කාලයක දී විශිෂ්ට තත්ත්වයකට පත් වීමට අපට හැකි වුණා.මේ සම්මානවලින් අපට ලැබුණේ විශාල ධෛර්යයක්. මෙය කළුතරට විතරක් නෙවෙයි දකුණු පළාතට ම ලැබුණු විශාල ජයග‍්‍රහණයක්.”ලැබූ සම්මාන ද්විත්වය පිළිබඳ ඉන්ද්‍රානි ප‍්‍රනාන්දු මහත්මිය එසේ පවසයි.කුස තුළ සිටින බිළිඳ්‍ර ගේ සජීවි රූප රාමු ලබා ගත හැකි ස්කෑනරයක් සහිත ශ‍්‍රී ලංකාවේ 4 වැනි රෝහල ෆිලිප්ස් රෝහල බව පවසන ඇය එහි කාඩියෝ ග‍්‍රැෆි යන්ත‍්‍ර පහසුකම් සහිත හෘද රෝග අංශය ඇතුළු පහසුකම් ගණනාවකින් සමන්විත බව ද ඇය කියයි.මාතෘ හා නොමේරූ ළදරු ඒකකය ශල්‍යාගාරය අක්ෂි පරීක්‍ෂණ ඒකකය, දන්ත ශල්‍යාගාරය, සහ දියවැඩියා සායනය, භෞත චිකිත්සක ව්‍යායාම ඇතුළු විශේෂඥ වෛද්‍ය සේවා රැසක් එහි කි‍්‍රයාත්මක බව ද ඇය කියයි.රසිකා සෝලංග ආරච්චි</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=aj0806013</link>
    <topic>කැලණි කේබල්ස් සමාගමට සූර්ය සිංහ ලාංඡනය</topic>
    <author>සුමිත‍්‍ර ද සිල්වා</author>
    <content>පාලනය කළ හැකි සාධක සඳහා රජය මැදහත් වෙනවාවසරේ විශිෂ්ටතම රෝහල කළුතර නව ෆිලිප්ස්කැලණි කේබල්ස් සමාගමට සූර්ය සිංහ ලාංඡනයලංකා ෆ්ලෝරා 6 දා සිටයුනයිටඩ් මෝටර්ස් ප‍්‍රථම ශාඛාව අනුරපුරේසුමිත‍්‍ර ද සිල්වාසූර්ය සිංහ පදනමේ සභාපති ආරියශීල වික‍්‍රමනායක මහතා විසින්, කැලණි කේබල්ස් සභාපති උපාලි මදනායක මහතාට “සූර්ය සිංහ ලාංඡන සන්නස් පත‍්‍රය පිළිගන්වන අයුරු.ඡායාරූපය - සාලිය රූපසිංහකැලණි කේබල්ස් සමාගමට “සූර්ය සිංහ” සලකුණ හිමි වී ඇත. මින් ඉදිරියට වෙළෙඳ පොළට නිකුත් කරන නිෂ්පාදන කැලණි කේබල්ස් නාමය සමග “සූර්ය සිංහ” ලකුණ ද ඒකාබද්ධ කොට ඉදිරිපත් කරන බව සූර්ය සිංහ ලාංඡනය පිරිනැමීම සඳහා ඉකුත් දා කොන්ටිනන්ටල් හෝටලයේ පැවැති මාධ්‍ය හමුවක දී කැලණි කේබල්ස් කළමනාකාර අධ්‍යක්‍ෂ හේමන්ත පෙරේරා මහතා පැවසී ය.ලංකා ජාතික වාණිජ මණ්ඩලය මගින් පැවැත්වූ විශිෂ්ටතම කර්මාන්තකරුවා තරගයේ දී 2006/2007 වර්ෂවල දී රන් සම්මානයෙන් ද 2006 දී තත්ත්ව සම්මානයෙන් ද එම වර්ෂයේ දී “ටයිකි අකිමොටෝ” 5 එස් රන් සම්මානයෙන් ද පිදුම් ලද කැලණි කේබල්ස් සමාගම, සිය නිෂ්පාදන සඳහා ජාත්‍යන්තරය පිළිගත් “සුපර් බ‍්‍රෑන්ඩ්” තත්ව සහතිකය ද හිමි කරගෙන සිටිති.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=aj0806014</link>
    <topic>ලංකා ෆ්ලෝරා 6 දා සිට</topic>
    <author/>
    <content>පාලනය කළ හැකි සාධක සඳහා රජය මැදහත් වෙනවාවසරේ විශිෂ්ටතම රෝහල කළුතර නව ෆිලිප්ස්කැලණි කේබල්ස් සමාගමට සූර්ය සිංහ ලාංඡනයලංකා ෆ්ලෝරා 6 දා සිටයුනයිටඩ් මෝටර්ස් ප‍්‍රථම ශාඛාව අනුරපුරේලංකා ෆ්ලෝරා මල්දැක්ම මේ 6 වැනි දා සිට 8 වැනි දා දක්වා කොළඹ විහාර මහ දේවි උයනේ දවස පුරා පැවැත්වේ.පැහැබර ගෙවත්තකට ආකර්ෂණීය මල් තේමාව යටතේ පැවැත්වෙන ප‍්‍රදර්ශනයට දිවයිනේ ප‍්‍රධාන පෙළේ මල් වගාකරුවෝ සහභාගි වෙති.විවිධ පැළ වර්ග සුරතල් මසුන්, පොහොර වර්ග එහි දී ලබා ගත හැකි ය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>01</day>
    </date>
    <link>http://www.silumina.lk/2008/06/01/_art.asp?fn=aj0806015</link>
    <topic>යුනයිටඩ් මෝටර්ස් ප‍්‍රථම ශාඛාව අනුරපුරේ</topic>
    <author/>
    <content>පාලනය කළ හැකි සාධක සඳහා රජය මැදහත් වෙනවාවසරේ විශිෂ්ටතම රෝහල කළුතර නව ෆිලිප්ස්කැලණි කේබල්ස් සමාගමට සූර්ය සිංහ ලාංඡනයලංකා ෆ්ලෝරා 6 දා සිටයුනයිටඩ් මෝටර්ස් ප‍්‍රථම ශාඛාව අනුරපුරේයුනයිටඩ් මෝටර්ස් අනුරපුර ශාඛාව උතුරුමැද ප‍්‍රධාන අමාත්‍ය බර්ටි පේ‍්‍රමලාල් දිසානායක මහතා අතින් පසුගියදා විවෘත විය.කොළඹින් පිට සමාගමේ ශාඛා පිහිටුවීමේ වැදගත්කම පෙන්වා දුන් ප‍්‍රධාන ඇමැතිවරයා, එහි පළමු පියවර වශයෙන් අනුරපුර ශාඛාවක් පිහිටුවීමට ගත් තීරණයට ප‍්‍රසාදය පළ කළේය.අනුරාධපුර නගරයේ මිට්සුබිෂි වාහන විශාල ප‍්‍රමාණයක් පාවිච්චි කරන බවද මේ ශාඛාව ඔවුනට විශාල පහසුවක් බව ද ප‍්‍රධාන ඇමැතිවරයා කීය.ප‍්‍රථම දිනයේම කැන්ටර් රථ 3 ක් අලෙවි වූ අතර සමාගමේ ප‍්‍රධාන ෂධායක චානක යටවර මහතා ජපාන නියෝජිතයන් විසින් එහි යතුරු අයිතිකරුවනට බාර දෙන ලදී.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806082</link>
    <topic>රහසිගත ළමා ශ‍්‍රමික ජාවාරම මුලිනුපුටා දැමීමට පියවර</topic>
    <author>එල්.එන්.ඒ.වෙදආරච්චි</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නඑල්.එන්.ඒ.වෙදආරච්චිශ‍්‍රී ලංකාවේ පිළිගත් ප‍්‍රධාන පෙළේ නිෂ්පාදන හා සේවා ආයතන කිසිවක ළමා ශ‍්‍රමිකයන් සේවාවෙහි නොයෙදෙන මුත්, වෙනත් ස්ථානවල තවමත් ළමා ශ‍්‍රමිකයන් සේවාවෙහි යොදවන බවට තොරතුරු හෙළි වී ඇතැයි ද මේ ළමා ශ‍්‍රමික ජාවාරම සම්පූර්ණයෙන් තුරන් කිරීමට පියවර ගත හැකි බව ද ජාතික ළමා ආරක්ෂක අධිකාරියේ උපදේශිකා වෛද්‍ය හිරන්ති ජයමාන්න මහත්මිය පැවසුවා ය.අනෙකුත් රටවල මෙන් නො ව මෙරට ළමා ශ‍්‍රමිකයන් සේවයට යොදා ගැණෙනුයේ රහසිගත ව බවත්, ගෘහ සේවය, ඉදිකිරීම්, වැවිලි යන අංශවල ළමා ශ‍්‍රමිකයන් සේවාවන්හි යොදවන බවත් පැවැසූ විජේමාන්න මහත්මිය, එම ළමා ශ‍්‍රමිකයන් ගෙන් සියයට 66 ක් පිරිමි හා සියයට 34 ක් ගැහැනු ළමයින් බවත් පෙන්වා දුන්නා ය.ළමයින් රැකියාවලට යොදවා ගැනීමට එරෙහි අන්තර්ජාතික දිනය ජූනි 12 දාට යෙදී ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806083</link>
    <topic>හම්බන්තොට වරාය ඉලක්ක දිනට පෙර වැඩ නිමවන ලකුණු</topic>
    <author>සුමිත‍්‍ර ද සිල්වා</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නසුමිත‍්‍ර ද සිල්වාහම්බන්තොට වරායේ ඉදිකිරීම් කටයුතු මේ වන විට සියයට 20ක් පමණ අවසන් කොට ඇති අතර, සම්පූර්ණ ඉදිකිරීම් වැඩ කටයුතු ඉලක්ක කර ඇති කාලයට පෙර අවසන් කිරීමට හැකි වෙතැ යි විශ්වාස කරන බව වරාය හා ගුවන් සේවා අමාත්‍ය චමල් රාජපක්ෂ මහතා සඳහන් කරයි.මේ වනවිට වරාය සංවර්ධන ව්‍යාපෘතියට අදාළ ප‍්‍රදේශ වෙන්කර ගැනීම සඳහා රුපියල් මිලියන 380ක් පමණ වැය කර ඇතැ යි ද ඉඩම් වෙන්කර ගැනීමේ දී ඉඩම් අහිමි වන ජනතාවට වන්දි ගෙවීම සඳහා රුපියල් මිලියන 595ක් වෙන්කර ඇතැ යි ද අමාත්‍යවරයා කියයි.ඉදිකිරීම් කටයුතුවල දී ශ‍්‍රී ලාංකික ඉංජිනේරුවරුන්ගේ තාක්ෂණික සහාය සම්පූර්ණයෙන් ම ලබාගැනීමට ද සැලසුම්කර ඇතැ යි වරාය ආරංචි මාර්ග සඳහන් කරයි.වන්දි තීරණය කිරීම පිළිගත් කමිටුවක් මඟින් කැරෙන අතර ඒ සඳහා වරාය හා ගුවන් සේවා අමාත්‍යාංශයේ අතිරේක ලේකම්, හම්බන්තොට දිස්ති‍්‍රක් ලේකම්, ප‍්‍රාදේශීය ලේකම් සහ තක්සේරු නිලධාරීන් ඇතුළු රජයේ නිලධාරීන් ගෙන් පිරිසක් තෝරාගෙන ඇත.සම්පූර්ණ විනිවිද භාවයෙන් යුතුªව වන්දි ගෙවීම සිදුකරන ලෙස අදාළ නිලධාරීන්ට විෂය භාර අමාත්‍යවරයා උපදෙස් දී ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806086</link>
    <topic>අත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේ</topic>
    <author>කීර්ති මෙන්ඩිස්</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නපොල්ගොල්ල බෝම්බ සිද්ධිය:කීර්ති මෙන්ඩිස්මහනුවර පොල්ගොල්ල විවෘත විශ්වවිද්‍යාලය අසල දී පෞද්ගලික බස් රියක සිදුවූ බෝම්බ පිපිරීම සම්බන්ධව සැකපිට අත්අඩංගුවට ගත් පුද්ගලයකු ගෙන් දීර්ඝ ලෙස ප‍්‍රශ්න කරගෙන යන බව මහනුවර කොට්ඨාස බාර ජ්‍යෙෂ්ඨ පොලිස් අධිකාරි ජයන්ත ගම්මන්පිල මහතා ‘සිළුමිණ’ ට කීය.සැකකරු අල්ලා ගැනීම සඳහා ස්වාමින්වහන්සේ නමකගේ සහාය ලැබීම විශේෂ සිද්ධියක් විණි.සැකකරු ළඟ තිබූ වයර් කැබැල්ලක් ද පොලිසිය සොයාගෙන තිබේ.පිපිරීම සිදුවූ බස් රියේ පසුපස අසුනක සිටි පුද්ගලයකුගේ ඉණෙන් පහළ කොටසට බරපතල ලෙස හානි සිදුවී ඇති අතර බෝම්බය ගෙනෙන ලද්දේ මොහු දැයි සෙවීමට විශේෂ පරීක්ෂණයක් අරඹා ඇති බව ද පොලිසිය කීය.බෝම්බකරු මෙම බෝම්බය වෙනත් ස්ථානයකට ගෙන යන්නට උත්සාහ දරද්දී මෙය පිපිරී ගියේ ද යන්න ගැන ද පරීක්ෂණ පවත්වන බව පොලිසිය සඳහන් කරයි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806084</link>
    <topic>ශ‍්‍රී ලංකා යුරෝපා කොමිසම් සංවාදය හෙට</topic>
    <author/>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නශ‍්‍රී ලංකාව හා යුරෝපා සංගමයේ ඒකාබද්ධ කොමිසන් සභාව කොළඹ දී හෙට (9 වැනි දා) සිට 11 වැනි දා දක්වා සංවාදයක් පවත්වයි.මේ සංවාදය අර්ථවත් සංවාදයක් වනු ඇතැයි යුරෝපා කොමිසමේ සභාපති ජොසේ මැනුවෙල් බරෝෂේ මහතා පවසයි. බ‍්‍රසල්ස් නුවර යුරෝපා සංගම් කමිටු මූලස්ථානයේ දී යුරෝපා සංගමයේ නවලංකා තානාපති ලෙස රවිනාථ ආර්යසිංහ මහතා ගේ අක්තපත‍්‍ර බාර ගත් අවස්ථාවේ දී යුරෝපා සංගම් ජනාධිපතිවරයා ඒ බව සඳහන් කර සිටියේ ය. යුරෝපා සංගමයේ ප‍්‍රතිකි‍්‍රයා සාධාරණ හා සමබර විය යුතු වීමේ අවශ්‍යතාව සම්බන්ධයෙන් ද යුරෝපා කොමිසමේ සභාපතිවරයා මෙහි දී එකඟතාවය පළ කර තිබේ.මානව හිමිකම් සම්බන්ධයෙන් පළ කර ඇති උද්වේගාත්මක ප‍්‍රකාශ ශ‍්‍රී ලංකාව කෙරෙහි විශේෂයෙන් එල්ල වූ ඒවා නොව යුරෝපා සංගමයේ පාර්ශ්වකරුවන් සම්බන්ධයෙන් අවංකව හා සත් භාවයෙන් සිදු වූ ඒවා බැවින් ඒවා වැරදි ලෙස අර්ථාවබෝධ නො කර ගත යුතු යයි ද ඔහු කීය.ශ‍්‍රී ලංකා තානාපති රවිනාථ ආර්යසිංහ මහතා මෙහි දී පැවසුවේ මිත‍්‍ර ජාතීන් විසින් කරනු ලබන ඵලදායි යෝජනා ශ‍්‍රී ලංකාව අගය කරන බව ය. ඉතා දුෂ්කර වාතාවරණයක් මධ්‍යයේ වුව ද ශ‍්‍රී ලංකාවේ සංවර්ධන කටයුතුවල ධනාත්මක ප‍්‍රවණතාවයක් ද තිබෙන බව ද හෙතෙම කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806085</link>
    <topic>ඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටට</topic>
    <author>සුනිල් දයා අල්විස්</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නසුනිල් දයා අල්විස්ජී. එස්. පී. ප්ලස් ඇඟලුම් කෝටාව සම්බන්ධයෙන් සාකච්ඡා කිරීම සඳහා යුරෝපා සංගමයේ නියෝජිත පිරිසක් ලබන බදාදා මෙරටට පැමිණීමට නියමිත ය.මෙහි දී ශ‍්‍රී ලංකා රජයේ නියෝජිත පිරිසත් යුරෝපා සංගමයේ නියෝජිතයනුත් ශ‍්‍රී ලංකාවට ඉතා හිතකර හා සුහද මට්ටමින් ජී. එස්. පී. ප්ලස් ඇඟලුම් කෝටා ප‍්‍රශ්නය සම්බන්ධයෙන් සාකච්ඡා කරනු ඇතැයි ද මේ ගැන අපට කිසිම බියක් හෝ සැකයක් හෝ ඇති කර ගැනීමේ අවශ්‍යතාවක් නැතැයි ද අපනයන සංවර්ධන හා ජාත්‍යන්තර වෙළෙඳ කටයුතු ඇමැති මහාචාර්ය ජී. එල්. පීරිස් මහතා පවසයි. මේ ඇඟලුම් කෝටාව සම්බන්ධයෙන් රටේ වැරැදි මතයක් පැතිරෙමින් යනවා. මේකට අපි ඉල්ලුම් කළ යුත්තේ ඔක්තෝබර් 31 වැනිදා යි. මේ සඳහා තව මාස 5 ක් තියෙනවා. මෙම කාලසීමාවට කලින් මේ සඳහා ඉල්ලුම් කිරීමේ කිසිම තේරුමක් නැතැයි ද ඇමැතිවරයා කීවේ ය.යුරෝපා සංගමය හා අප රට අතර ඉතා ඉහළ සමීප සබඳතා තිබෙනවා. ඒ අයට මෙය උදුරා ගැනීමේ අවශ්‍යතාවක් නැහැ. අප රටට ආර්ථික ශක්තියක් දීමේ අවශ්‍යතාවක් ඒ අයට තියෙනවා. මේ සඳහා සංගමය අනුගමනය කරන ක‍්‍රමය පවසන්නේ දෙසැම්බර් 15 වැනිදාටයි; යැයි ද අමාත්‍යවරයා කීවේ ය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806087</link>
    <topic>කුමන අර්බුද මතු වුවත් ජනතා සහන කප්පාදු නොවේ</topic>
    <author>ජයසිරි මුණසිංහ</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නජයසිරි මුණසිංහලෝක වෙළෙඳ පොළේ බොර තෙල් මිල ගණන් ඉහළ යෑම , ලෝක ආහාර අර්බුදය ඇතුළු දෙස් විදෙස් අභියෝග සියල්ල හමුවේ, රජය කිසි විටෙක ජනතාවට ලබා දෙන සහනාධාර කප්පාදුවක් සිදු කරන්නේ නැතැයි මහින්ද රාජපක්ෂ ජනාධිපතිතුමා ප‍්‍රකාශ කෙළේ ය.රාජ්‍ය මූල්‍ය වගකීම් කළමනාකරණ පනත යටතේ සෑම වසරක ම මැයි මස 31 වැනි දිනට ප‍්‍රථම මුදල් අමාත්‍යාංශය විසින් පෙර වසරේ රටේ ආර්ථිකය පිළිබඳ විස්තර ඇතුළත් වාර්තාවක් එළිදැක්විය යුතු ය.ඒ අනුව වසර 2007 මුදල් හා ක‍්‍රමසම්පාදන අමාත්‍යාංශ වාර්තාව ඊයේ උදේ එම අමාත්‍යාංශයේ එළිදැක්වීමේ උත්සව සභාව අමතා ජනාධිපතිතුමා එසේ කීය.විසි වසරක් පුරා රටේ පවතින මහා විනාශකාරී යුද්ධයෙන් ජනතාවත්, රටත් ආරක්‍ෂා කර ගැනීමට රජය අති විශාල මුදල් සම්භාරයක් වැය කරන අතර ම, රටේ මාර්ග, ජලය, විදුලිය, වරාය, අධ්‍යාපන සෞඛ්‍ය යනාදි යටිතල පහසුකම් හා උපයෝගිතා පහසුකම් නංවාලීමට දැවැන්ත මුදලක් වැය කරන බව ද ජනාධිපතිතුමා කීය.රටේ සංවර්ධනයත්, ජනතාව ගේ ආදායම් ඉපැයීමේ මාර්ගත් වැඩිදියුණු කිරීමට ලෝක හා දේශීය අභියෝග රැසක් හමුවේ රජය කි‍්‍රයාත්මක කොට ඇති වැඩපිළිවෙළ කිසි මොහොතක නතර කිරීමට තම රජය සූදානම් නැතැයි ද ජනාධිපතිතුමා සඳහන් කෙළේ ය.විදුලිබල, වරාය, ගුවන් සේවා, සන්නිවේදන යනාදි ව්‍යාපෘති කි‍්‍රයාත්මක කිරීම ප‍්‍රමාද කිරීමේ විපාක ජනතාවට දැරීමට සිදු වූ බව පෙන්වා දුන් ජනාධිපතිතුමා, ඒ අවාසිදායක දේ නැවත ඔවුන්ට උරුම කැරැ දීම රජයේ අරමුණ නොවන බව ද කීය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806088</link>
    <topic>දුම්රිය ගාස්තු වැඩිකිරීමෙන් වැඩිම පහර ‘මාටියාට’</topic>
    <author>තාරක වික‍්‍රමසේකර</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නතාරක වික‍්‍රමසේකරමෙවර දුම්රිය ගාස්තු වැඩි කිරීමෙන් වැඩි ම පහරක් වැදී ඇත්තේ දුම්රිය ප‍්‍රවේශ පත‍්‍ර නිකුත් කර ඉතිරි මුදල් ලබා නොදෙන ස්ථානාධිපතිවරුන්ට බව දුම්රිය ආරංචි මාර්ග පවසයි.දිනකට රුපියල් දහසකටත් අධික කූට ආදායමක් ලැබූ ඇතැම් නිලධාරීන් ගේ ආදායම මේ වන විට රුපියල් 100 ක් පමණ දක්වා අඩුව ඇතැයි ද වාර්තා වේ.ගාස්තු ඉහළ දැමීම තමන්ට දැරිය නොහැකි වුව ද සියලු ගාස්තු රුපියල් දහයට හා රුපියල් පහට වටයා තිබීම අගය කරන බව මඟී සංගම් නිලධාරීහු කිහිප දෙනෙක් ම පැවසූහ.මාරු සල්ලි මුවාවෙන් මඟීන්ගෙන් ගසා කෑමේ නිරත වූ ප‍්‍රවේශ පත‍්‍ර නිකුත් කරන ස්ථානාධිපතිවරුන්ට අහිමි වූ කූට ආදායම ලබා ගැනීම සඳහා විවිධ උපක‍්‍රම යොදන බවත් ඇතැම් නිලධාරීන් ප‍්‍රදර්ශිත සංශෝධිත ගාස්තු පවා ඉරා දමන බව ද වාර්තා වී ඇත.  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa0806089</link>
    <topic>කම්කරු ඇමැති ජිනිවා සම්මේලනයට</topic>
    <author/>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නජිනිවා නුවර පැවැත්වෙන අන්තර්ජාතික කම්කරු සංවිධානයේ 97 වැනි සම්මේලන වාරයට කම්කරු සබඳතා හා මිනිස් බල අමාත්‍ය අතාවුද සෙනෙවිරත්න මහතා ශ‍්‍රී ලංකාව වෙනුවෙන් සහභාගි වනු ඇත.කම්කරු අමාත්‍යාංශයේ ලේකම් මහින්ද මඩිහේවා මහතා ඇතුළු නියෝජිත කණ්ඩායමක් ද මේ සමුළුවේ දැනට පැවැත්වෙන මූලික රැස්වීම්වලට සහභාගි වන අතර අමාත්‍යවරයා මේ සමුළුව අමතන්නේ ලබන 13 වැනි දා ය.මේ සමුළු වාරය අතරතුර ඇමැතිවරයා නොබැඳි ජාතීන් ගේ රටවල කම්කරු අමාත්‍යවරුන් ගේ විශේෂ හමුවකට ද සහභාගි වනු ඇත. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aa08060810</link>
    <topic>ස්වර්ග රාජ්‍යයෙහි මහා ශුද්ධවරයාණන් වන</topic>
    <author>- ගරු දොන් ඇන්ටන් සමන් හෙට්ටිආරච්චි පියතුමා ශාන්ත ඇලෝෂියස් දෙව් සත්හල, කොළඹ 8.</author>
    <content>දකුණේ කලබල ඇති කරන කොටි උගුලට හසු නොවෙමුරහසිගත ළමා ශ‍්‍රමික ජාවාරම මුලිනුපුටා දැමීමට පියවරහම්බන්තොට වරාය ඉලක්ක දිනට පෙර වැඩ නිමවන ලකුණුඅත්අඩංගුවට ගත් සැකකරු ගෙන් දිගින් දිගටම ප‍්‍රශ්න කෙරේශ‍්‍රී ලංකා යුරෝපා කොමිසම් සංවාදය හෙටඇඟලුම් කෝටාව ගැන කතාබහට යුරෝපා සංගම් නියෝජිත පිරිසක් මෙරටටකුමන අර්බුද මතු වුවත් ජනතා සහන කප්පාදු නොවේදුම්රිය ගාස්තු වැඩිකිරීමෙන් වැඩිම පහර ‘මාටියාට’කම්කරු ඇමැති ජිනිවා සම්මේලනයටස්වර්ග රාජ්‍යයෙහි මහා ශුද්ධවරයාණන් වන පාදුවා වේ ශාන්ත අන්තෝනි මුනිතුමාපිහිටවන්නදෙවැනි ජුවාම් පාවුළු ශුද්ධෝත්තම පියතුමා ගේ අවසරය මත වර්ෂ 1981 දී ශාන්ත අන්තෝනි මුනිතුමා ගේ මෘත දේහය එතුමා ගේ මරණින් වසර 750 ට පසුව දෙවන වරටත් පරීක්‍ෂාවට ලක් කෙරිණ.ඉන් පසුව සැදැහැවතුන් දශ ලක්ෂ ගණනක ගේ ගෞරවාදරය මැද එතුමා ගේ දේහයේ නොදිරූ කොටස් නැවත වතාවත් ශෛලමය සොහොන් බිමෙහි තැන්පත් කරන්නට යෙදුණි.ශුද්ධ වූ අන්තෝනි මුනිතුමන් ගේ ශ‍්‍රී දේහයේ නොදිරා ගිය කොටස් වෛද්‍යවරුන් හා ඉතිහාසඥයන් විසින් ඉතා සුපරීක්‍ෂාකාරීව විශ්ලේෂණය කිරීමෙන් පසුව එතුමන් ගේ සැබෑ මිනිස් ස්වරූපය ප‍්‍රති නිර්මාණය කරන්නට හැකි විය.මිය යාමෙන් වසර 750 ට පසුව වුව ද එතුමා ගේ ශරීරයේ කොටස් විශේෂයෙන් ම කථා කිරීමේ ඉන්ද්‍රියයන් නරක්නොවී තිබිණ.මරණින් පසු මිනිස් සිරුරේ ඉක්මනින් ම නරක් වන දිව හා උගුරේ කාටිලේජ වැනි කොටස් නරක් නොවී තිබීම නිසා ඉහත සඳහන් කළ වෛද්‍යවරුන් ඉතිහාසඥයන් ඇතුළු ලක්‍ෂ සංඛ්‍යාත ජනතාව විශ්මයට පත් වූහ.පාදුවා වේ ශාන්ත අන්තෝනි මුනිතුමා ඉතාලියේ බොලොඤ්ඤ විශ්වවිද්‍යාලයයේ දේවධර්ම ශාස්ත‍්‍රය පිළිබඳ උගත් විද්වතෙකි.එතුමෝ ආගම පිළිබඳ විශ්වාසයක් නැති අය ස්වකීය දේශන හා ඉගැන්වීම් හරහා කතෝලික දහමට හරවා ගත් සේක.වසරක් වසරක් පාසා ජුනි මස 13 වන දින (සහ ආසන්න දිනවල දී) කොච්චිකඩේ, වහකෝට්ටේ වැනි සිද්ධස්ථානවලට ද බටගම, කිරිමැටියාගාර වැනි දේවස්ථානවලට ද ලක්‍ෂ ගණන් සැදැහැවතුන් එක් රොක් වී ශාන්ත අන්තෝනි මුනිඳුන් ගේ පිහිට උපකාරය අයදින්නේ එතුමාණන් කෙරෙහි ඇති අති මහත් විශ්වාසය හා භක්තිය පෙරදැරි කරගෙන ය.- ගරු දොන් ඇන්ටන් සමන් හෙට්ටිආරච්චි පියතුමා ශාන්ත ඇලෝෂියස් දෙව් සත්හල, කොළඹ 8.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806081</link>
    <topic>එ.ජා.ප. ය යළි ගිනි ගනී</topic>
    <author>- චන්දන බණ්ඩාර</author>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාපසුගිය දා “ද නේෂන්” පුවත්පතේ මාධ්‍යවේදී කීත් නොයාර්ට නාඳුනන පිරිසක් පහර දීමෙන් පසුව ජනාධිපතිතුමා ඒ ගැන පෞද්ගලිකවම සොයා බැලුවේය. ඒ සමඟම ජනාධිපතිතුමා මාධ්‍යවේදීන්ගේ ආරක්ෂාව ගැන දැඩි අවධානය යොමු කළේය.ඒ අතරතුර කීත් නොයාර් යම් ස්ථානයකට වී අප‍්‍රසිද්ධියේ සිටින බව ජනාධිපතිතුමාට “ද නේෂන්” පුවත්පතේ කර්තෘවරයෙක් ගිය සතියේදී දැනුම් දුන්නේය. “එයා බයේ හැංගිලා ඉන්නවා” කර්තෘවරයා ජනාධිපතිතුමාට කීවේය. ඉන්පසුව ජනාධිපතිතුමා කීවේ කීත් නොයාර් සිටින ස්ථානයක දුරකථන අංකයක් ලබා දෙන ලෙසය. ගිය බ‍්‍රහස්පතින්දා රාති‍්‍රයේ කර්තෘවරයා ජනාධිපතිතුමාට කීත් නොයාර් සිටින ස්ථානයේ දුරකථන අංකයක් ලබා දුන්නේය. “මම ඔබතුමාට අවශ්‍ය ආරක්ෂාව ලබා දෙන්නම්. පත්තරේ වැඩට යන්න කිසිම දෙයකට බය වෙන්න එපා” ජනාධිපතිතුමා මාධ්‍යවේදී කීත්ට කීවේය.විදුලි බල හා බලශක්ති ඇමැති මහින්දානන්ද අලුත්ගමගේගිය සතියේ ජනාධිපතිතුමා පුවත්පත් කතුවරු කීපදෙනකු හදිසියේම අරලියගහ මැදුරට කැඳවූයේය. ආරියනන්ද දොඹගහවත්ත, ජටිල වැල්ලබඩ, සිරි රණසිංහ, සුන්දර නිහතමානී ද මැල් සහ ලලිත් අලහකෝන් මේ පිරිසට අයත් වූහ. මේ හමුවේදී ජනාධිපතිතුමා සහ කතුවරුන් සාකච්ඡා කළේ මාධ්‍යවේදීන්ගේ් ආරක්ෂාව ගැනයි. “තර්ජන තියෙන මාධ්‍යවේදින්ට පොලිස් ආරක්ෂාව දීලා තියෙන්නේ” ජනාධිපතිතුමා කතුවරුන්ට කීවේය.”අපිට හිතවත් කෙනෙක් කීත් වැඩ කරන පත්තරේ කොටස් මිලට ගත්තා කියලා ප‍්‍රචාරයක් ගිහිං තිබ්බා. එයාගේ නමේ අගට රාජපක්ෂ කියලා කෑල්ලක් තියෙනවා. කීත් නොයාර් ගුටිකන්න ඉස්සෙල්ලා ඔය කියන කෙනා ඒ පත්තරේ කොටස්වලින් සියයට 49 ක් අරගෙන තිබුණේ. ඒ කොටස් සංඛ්‍යාව සියයට 51 ක් කරගන්න අදාළ පුද්ගලයාට උවමනාව තිබිලා තියෙනවා. ඔය ගනුදෙනුවට කලින් තමයි මාධ්‍යවේදී කිත්ට ගැහුවේ. එතන ගැටලුවක් තියෙනවා කියලා කවුරුත් කථා කරන් නෑ. හමුදාපති විවේචනය කිරීම නිසා ගැහුවා කියලා තමයි කියන්න පටන් ගත්තේ” ජනාධිපතිතුමා කතුවරුන් හමුවේ දීර්ඝ විස්තරයක් කළේය.”ඒ විතරක් නෙමෙයි ඔය සිද්ධියට පස්සේ අර ගනුදෙනුවත් නැවැතිලා. එයා බයවෙලා තියෙනවා. ඒකත් මතක තියා ගන්න” ජනාධිපතිතුමා කතුවරුන්ට යමක් නොකියා කීවේ කිසියම් පාර්ශවයකට කෙළින්ම චෝදනා කිරීමෙන් තොරවය. මාධ්‍යවේදී කිත්ගේ සිද්ධියේදී මාධ්‍ය ඔස්සේ සිදු කළ ඇතැම් විවේචන සාධාරණ නොවන ඒවා විය. ඒ නිසාම එදින හදිසියේ අරලියගහ මැදුරට ගිය කතුවරු තරමක් කනස්සල්ලෙන් පසු වූහ. ඒ රජයට එරෙහිව කළ ඇතැම් විවේචන සාධාරණ ඒවා නොවන බව ඒ වෙන විට කතුවරුන්ට වැටහී තිබීම නිසාය.”මාව හමු වෙන්න විපක්ෂයේ ප‍්‍රබලයෝ, මාව නිර්දය ලෙස විවේචනය කරන උදවිය එනවා. මම රටේ ජනාධිපති. ඒ නිසා ඕනම කෙනෙකුට මාව හමුවෙන්න ඉඩ තියෙනවා.” ජනාධිපතිතුමා කීවේය. ඉන්පසුව ජනාධිපතිතුමා ගියේ “ද නේෂන්” කර්තෘ ලලිත් අලහකෝන් ළඟටය. කතුවරයාගේ කරට උඩින් අත දැමූ ජනාධිපතිතුමා කීවේ “දැන් බය නැතුව ලියන්න. අනිත් කර්තෘවරුන්ගෙනුත් අහලා බලන්න” ජනාධිපතිතුමා “ද නේෂන්” කර්තෘවරයාට කීවේය.කී‍්‍රඩා හා පොදු විනෝද කටයුතු ඇමැති ගාමිණී ලොකුගේගිය ඉරිදා දවල් වරුවේ ජනාධිපතිතුමා රෝමය බලා පිටත්ව ගියේය. රෝමයේ ලියනාඩෝ ඩාවින්චි ගුවන්තොටුපළේදී ජනාධිපතිතුමා උණුසුම් ලෙස පිළිගත්තේ රෝමයේ ශී‍්‍ර ලංකා තානාපති හේමන්ත වර්ණකුලසූරිය ඇතුළු පිරිසකි. ජගත් ආහාර සමුළුව ඇමැතීම ජනාධිපතිතුමාගේ රෝම සංචාරයේ ප‍්‍රධාන අරමුණ විය. මේ අතරතුර අපේ රටේ ගංවතුර නිසා විපතට පත් ජනතාව ගැන ජනාධිපතිතුමා අවධානයෙන් සිටියේය.රෝමයේ සිට ජනාධිපතිතුමාගෙන් රත්නසිරි වික‍්‍රමනායක අගමැතිතුමාට දුරකථන ඇමැතුමක් ලැබිණි. “ඔබතුමාගේ කළුතර දිස්ති‍්‍රක්කය හැමදාම වතුරට යට වෙනවා. ආධාර දීලා හැමදාම ජනතාව නැවැත පදිංචි කරන්න බෑ. මේකට විසඳුමක් සොයන්න ඕන. චීනය සහ රුසියාව ගංවතුර වළක්වන්න වසර 15 ක සැලැස්මක් ඉදිරිපත් කරලා තියෙනවා. වලවේ සහ කළුගඟ ව්‍යාපෘති ඊළඟ අවුරුද්දේ පටන් ගන්න ඕනේ” ජනාධිපතිතුමා අගමැතිතුමාට කීවේය.කුකුල් පොරයට නම් මට යන්න බෑගිය සතියේ ආණ්ඩු පක්ෂ පාර්ලිමේන්තු කණ්ඩායම රැස්වූහ. ඒ අගමැතිතුමාගේ ප‍්‍රධානත්වයෙන්. මෙවර ආණ්ඩු පක්ෂ මන්තී‍්‍ර කණ්ඩායම වැඩි අවධානය යොමු කැර තිබුණේ පාර්ලිමේන්තුවේ නව සැසි වාරය ගැනය. ඉන්පසුව ඇමැති නිමල් සිරිපාල ද සිල්වා යෝජනාවක් ගෙන ආවේය. “අපි හැමෝම රූපවාහිනී සාකච්ඡාවලට යනකොට හොඳ සූදානමකින් යන්න ඕනැ. ඩලස් අලහප්පෙරුම ඇමැතිතුමා සමඟ කථා කරලා යනවා නම් හොඳට සාකච්ඡාවලට මුහුණ දෙන්න පුළුවන්. මම දැක්කා මහින්දානන්ද ඇමැතිතුමා පෙ‍්‍ර¤ගෑම් එකකට හොඳට පේස් කරනවා. එදා මහින්දානන්ද ඩලස් ඇමැතිතුමා හමුවෙලා ගිහිං තිබුණේ.” නිමල් සිරිපාල ද සිල්වා ඇමැතිවරයා කීවේය.මම ආර්ථිකය ගැන තොරතුරු මැති ඇමැතිවරුන් හැමෝටම දීලා තියෙන්නේ. ඒත් ඔය කුකුල් පොරයට නම් මට යන්න බෑ. මූණට මූණ කරන ඕනම සාකච්ඡාවකට මම යනවා” ඇමැති බන්දුල ගුණවර්ධන කීවේ එක්තරා රූපවාහිනී වැඩසටහනක් ගැනයි. “මූණට මූණ කරන සාකච්ඡාවකදී නිවේදකයාට ඕන දෙයක් අහන්න පුළුවන්. කුකුල් පොරයට නම් ගිහිං වැඩක් නෑ. ඒකේ තේරුමක් නෑ.” ඇමැති බන්දුල ගුණවර්ධන කීවේය.ජනතා විමුක්ති පෙරමුණේ ප‍්‍රධාන ලේකම් ටිල්වින් සිල්වාඑ.ජා.ප.යේ උද්ඝෝෂණ ව්‍යාපාරය ගැනද ආණ්ඩු පක්ෂ මන්තී‍්‍ර කණ්ඩායම සාකච්ඡා කළහ. ඇමැති නිමල් සිරිපාල ද සිල්වා එ.ජා.ප.යේ තවත් බෙදීමක් හෙළි කළේය. එ.ජා.පෙ දැන් නැවතත් දෙකට කැඩිලා. රනිල් නායකත්වයෙන් එලවන්න ආයෙත් කැරැල්ලක් පටන් අරගෙන. මට ආරංචි විදිහට වජිර අබේවර්ධන, සජිත් පෙ‍්‍ර්මදාස, රුක්මන් සේනානායක තමයි එ.ජා.පෙ. නායකයෝ විදියට පෙනී ඉන්නේ. පක්ෂයත් ඒ අයට කැමතිලු. රනිල් පාර්ලිමේන්තුවේ විපක්ෂ නායකයා විදියට විතරයි ඉන්නේ. එ.ජා.ප.ය ඇතුළෙන් වජිර, සජිත්, රුක්මන් නායකයෝ විදියට එළියට දාන්න සූදානමක් තියෙනවාලු” ඇමැති නිමල් සිරිපාල කීවේය.ඒ සමඟම ආණ්ඩුවේ පාර්ලිමේන්තු කණ්ඩායමේ කථා බහට ලක්වුණේ එ.ජා.ප. යේ නව නායක මුහුණු ගැනය. “රුක්මන් එ.ජා.ප. නායකයා විදියට එළියට දැම්මොත් අපිට තවත් හොඳයි. එතකොට අපිට කියන්න පුළුවන් කැහි ගෑනි දීලා හොටු ගෑනි ගත්තා කියලා. රටේ ජනතාවත් මේක තේරුම් ගනීවි” ආණ්ඩු පක්ෂ මන්තී‍්‍රවරු කීහ.”රනිල්ව එ.ජා.ප. නායකත්වයෙන් පන්නලා වජිර, රුක්මන්, සජිත් එළියට ගේන වැඩේට ඔයාත් ආශිර්වාද කරනවාලු. එක එක්කෙනා හොරෙන් ඇවිත් ඔබතුමා මුණ ගැහෙනවලු. ඇමැති රාජිත සේනාරත්න පාර්ලිමේන්තු මන්තී‍්‍ර බැසිල් රාජපක්ෂගෙන් අසන්නට විය. මැති ඇමැතිවරුන් එවෙලේ සිතුවේ බැසිල් රාජපක්ෂ මන්තී‍්‍රවරයා පිළිතුරක් දෙනු ඇතැයි කියාය. එහෙත් මන්තී‍්‍ර බැසිල් ඊට උත්තර දුන්නේ සිනහවකින් පමණි.ඊළඟට ආණ්ඩු පක්ෂ මන්තී‍්‍රවරු හෙළි කළේ යූ.ඇන්.පී. යේ අලුත්ම විජ්ජාවක් ගැනයි. මංගල-ජේ.වී.පී, හකීම්-යූ.එන්.පී. එකම වේදිකාවකට ගේන්න යූ.එන්.පී. සෙට් එකකට ඕනැ වෙලා. ඒක කරන්න රනිල් නායකත්වයෙන් එලවලා රුක්මන් නායකයා වෙන්න ඕනැ. රුක්මන් කවදත් ජේ.වී.පී. එක්ක හොඳයි. හැබැයි රනිල්ට ජේ.වී.පී.යට ලං වෙන්න අමාරුයි. මේක තමයි අලුත්ම සැලැස්ම ආණ්ඩු පක්ෂ මන්තී‍්‍රවරු පෙන්වා දුන්හ.ගිය සතියේ කැබිනට් මණ්ඩලය රැස්වූයේ ද රත්නසිරි වික‍්‍රමනායක අගමැති තුමාගේ ප‍්‍රධානත්වයෙනි. ඉඩම් ගැන කැබිනට් පති‍්‍රකාවක් මෙවර ඇමැති ජීවන් කුමාරතුංග ඉදිරිපත් කැර තිබිණි. “ඉඩම්වල අයිතිය එක එක අමාත්‍යාංශවලට නෑ. ඉඩම් විකිණීම, බදුදීම කරන්න ඕන ඉඩම් අමාත්‍යාංශයට පවරා ගැනීමෙන් පස්සේ” ඇමැති ජීවන් රජයේ ඉඩම් ගැන ගැටලුවක් ඉදිරිපත් කළේය.ගංවතුර මැඩලීමට රුසියාව සහ චීනයෙන් වැඩපිළිවෙළක්ඇමැති රාජිත සේනාරත්න ද මේ කථා බහට එක් විය. “ඉඩම් පනතේ 44 වැනි වගන්තියට අනුව ඉඩම් ගැන තීරණ ගැනීමේ බලය තියෙන්නේ ජනාධිපතිතුමාට. හැබැයි සමහර අමාත්‍යාංශ රජයේ ඉඩම් බදු දීලා තියෙනවා” ඉන් අනතුරුව තොරතුරු සහ ජනමාධ්‍ය ඇමැති අනුර ප‍්‍රියදර්ශන යාපා කැබිනට් පති‍්‍රකාවක් ඉදිරිපත් කළේය. ඒ ගුවන්විදුලි සංස්ථාවට අදාළ කැබිනට් පති‍්‍රකාවකි.එ. ජා. ප. පාර්ලිමේන්තු මන්තී‍්‍ර ජෝශප් මයිකල් පෙරේරාකැබිනට් රැස්වීමේදී ඇමැති රාජිත සේනාරත්න තම අමාත්‍යාංශයේ දියුණුව ගැන සහ රාජ්‍ය ඉංජිනේරු සංස්ථාවට එල්ලවී තිබෙන චෝදනා ගැන කීවේය. “ඉංජිනේරු සංස්ථාවේ වැඩ ප‍්‍රමාදයි කියලා චෝදනාවක් තියනවා. මම මේ අමාත්‍යාංශය ගන්නකොට ඉංජිනේරු සංස්ථාව පුද්ගලීකරණය කරන්න දාලා තිබ්බේ. ජනාධිපතිතුමා රාජ්‍ය ආයතන විකුණන්නේ නැති ප‍්‍රතිපත්තිය මට විශාල අස්වැසිල්ලක් වුණා ඉංජිනේරු සංස්ථාව බේරාගන්න. ඒ වෙනකොට 2004- 2006 වැටුප් වර්ධකයවත් සේවකයන්ට දීලා තිබ්බේ නෑ. හැබැයි ගිය ජූනි මාසය වෙනකොට අපි ලාභ ලැබුවා. හිඟ වැටුප් පවා ගෙව්වා. අපේ අමාත්‍යාංශය ඉදි කළ ගොඩනැඟිලිවලට අපිට රුපියල් මිලියන 160ක් ලැබෙන්න තියෙනවා. මේ රටේ රාජ්‍ය ආයතන ඉංජිනේරු සංස්ථාවට රුපියල් මිලියන 360ක් ණයයි.” ඇමැති රාජිත සේනාරත්න පැහැදිලි කළේය.කැබිනට් මණ්ඩලයේදී ඇමැති රාජිත ඊළඟට කථා කළේ ගංවතුර ප‍්‍රශ්නය ගැනය. “163,000 ක් අවතැන් වෙලා දැන් සහනාධාර දීමත් ලොකු ගැටලුවක් වෙලා. හාල් කිලෝවකින් කන්න පුළුවන් පස් දෙනෙකුටයි. හාල් කිලෝ 1000ක් කන්න පුළුවන් 5000කට. අවතැන්වූ 163,000 කන්න දෙන්න හාල් ටොන් 33ක් ඕනේ. වේල් දෙකකට ටොන් 66ක් ඕනේ. වේල් දෙකකට පරිප්පු ටොන් 2ක් ඕනේ.” ඇමැති රාජිත පැහැදිලි කළේය.රත්නසිරි වික‍්‍රමනායක අගමැතිවරයා කීවේ ගංවතුර මැඩලීමට රුසියාව සහ චීනය ඉදිරිපත් කැර ඇති වැඩපිළිවෙළක් ගැනය. “අපි ඉක්මනින්ම ඒ වැඩපිළිවෙළ කි‍්‍රයාත්මක කරමු” අගමැතිතුමා කැබිනට් මණ්ඩලයට කීවේය.කැබිනට් මණ්ඩලයේදී එ.ජා.ප. ප‍්‍රජාතන්ත‍්‍රවාදී පිලේ මන්තී‍්‍රවරු එ.ජා.ප.යේ වත්මන් අර්බුදය ගැන තොරතුරු හෙළි කෙළේය. ඇමැති ගාමිණී ලොකුගේ කීවේ රනිල් වික‍්‍රමසිංහගේ අසාර්ථකකම දැකලා එ.ජා.ප.යෙන් බෙදීමක් ඇතිවී තිබෙන බවය.”එ.ජා.ප.යේ අර්බුදය කොච්චර ද කියනවා නම් ලක්ෂ්මන් රට අත ඇරලා යන්න හදනවා. ඊළඟට එ.ජා.පෙ. දිගින් දිගටම උද්ඝෝෂණ කරන නිසා අසාර්ථක වෙනවා කියලා ජොන්ස්ටන් ප‍්‍රනාන්දු රනිල්ට ලොකු දෝස්මුරයක් දාලා” ඇමැති ගාමිණී ලොකුගේ කීවේය.ඊළඟට ඇමැති ගාමිණී ලොකුගේ හෙළි කළේ එ.ජා.ප. මන්තී‍්‍ර ජොන්ස්ටන් රනිල්ට කී කථාවක් ගැනය. “මහින්ද රාජපක්ෂ ජනාධිපති වුණේ නිකම්ම නෙවෙයි. ජනාධිපතිතුමා එදා මන්තී‍්‍ර කාලේ පාද යාත‍්‍රා උද්ඝෝෂණය කරලා මාස ගණනක් ගිහින් ජන ඝෝෂා උද්ඝෝෂණ ව්‍යාපාරය කළේ. ඒ නිසා එක පිට එක උද්ඝෝෂණ කරන්න ගියාම අසාර්ථක වෙනවා” ජොන්ස්ටන් එ.ජා.ප. නායකයාට තදින්ම කියා තිබිණි.“දැන් රනිල්ව නායකත්වයෙන් එලවන්න ඇතුළෙන්ම කුමන්ත‍්‍රණයක් යනවා. රනිල්ට නායකත්වයේ ඉන්න විකල්පයක් විදියට තමයි උද්ඝෝෂණ කර කර එල්ලිලා ඉන්නේ” ජොන්ස්ටන් එ.ජා.ප. මන්තී‍්‍රවරුන්ට කියමින් යන බවද ඇමැති ගාමිණී ලොකුගේ හෙළි කෙළේය.ගිය සිකුරාදා සවස්වරුවේ එ.ජා.ප මහ ලේකම් තිස්ස අත්තනායක හබරණ බලා පිටත්ව ගියේය. ඒ සෙනසුරාදා පැවැත්වෙන එ.ජා.ප නියෝජිත හමුවට සහභාගී වීමටයි. නැඟෙනහිර මැතිවරණයේදී කැපවී කටයුතු කළ අනුරාධපුර, පොලොන්නරුව සාමාජිකයන්ට ස්තුති කිරීමට මේ සුහද හමුව සංවිධානය කැර තිබිණි. හබරණ ‘ඇක්වී’ හෝටලයේ පැවැති සුහද හමුවට එ.ජා.ප නායකයා එදින පැමිණියේ මහනුවර පිහිටි මලික් සමරවික‍්‍රමගේ නිවෙසේ සිටය.හබරණ පැවැති සුහද හමුවට තිස්ස අත්තනායක, පී. හැරිසන් සහ අර්ල් ගුණසේකර යන එ.ජා.ප මන්තී‍්‍රවරු ද සහභාගී වූහ. “නැඟෙනහිර ඡන්දයෙන් ආණ්ඩුව දිනලත් නෑ. එ.ජා.ප. ය පැරදිලාත් නෑ” එ.ජා.ප නායක රනිල් මේ සුහද හමුවේදී කීවේය. එදින දිවා ආහාරය ලබා දුන්නේ මන්තී‍්‍ර අර්ල් ගුණසේකර ගේ වියදමෙනි.එ.ජා.ප ය සංවිධානය කළ “ජනතා කාහල නාදය” උද්ඝෝෂණය පැවැතියේ ගිය අඟහරුවාදාය. එදින උදේ එ.ජා.ප මහ ලේකම්ගේ ජංගම දුරකථනයට ඇමැතුමක් ලැබිණි. ඒ පොලිසියේ ඉහළ නිලධාරියකුගෙනි. ජනතාව අපහසුවට පත් වෙන පරිදි උද්ඝෝෂණ සිදු කිරීම නීති විරෝධී බව පොලිස් ප‍්‍රධානියා තිස්සට පෙන්වා දුන්නේය. උද්ඝෝෂණ ව්‍යාපාරයට එරෙහිව තහනම් නියෝගයක් ගැනීමට යන බවද එ.ජා.ප මහ ලේකම්ට පොලිස් ප‍්‍රධානියා දැනුම් දුන්නේය.ජනතා කාහල නාදය උද්ඝෝෂණය ඉතාම සාර්ථකව සිදු කරන බව එ.ජා.ප මහ ලේකම් තිස්ස ප‍්‍රචාරය කළේය. එහෙත් අවසානයේ සිදුවූයේ එ.ජා.ප මන්තී‍්‍රවරුන්ගේ වාහනවල නළා පමණක් නාද වීමය. එදින සිදු වූයේ එ.ජා.ප මන්තී‍්‍රවරුන් සිය වාහන පාර හරහා නවත්වා වාහන ගමනාගමනයට බාධා කිරීමයි. මෝටර් රථ මගී ප‍්‍රවාහන බස් රථවල යන ජනතාවට එ.ජා.ප ය ඒත්තු ගැන්වීමට උත්සාහ කළේ උද්ඝෝෂණය සාර්ථක බවයි. විශාල වාහන තදබදයක් ඇති කැර ජනතාවට එ.ජා.ප ය ඒත්තු ගැන්වීමට ගත් උත්සාහය ද අසාර්ථක විය.එ.ජා.ප නායක රනිල් වික‍්‍රමසිංහ, මුස්ලිම් කොංග‍්‍රස් නායක රාවුෆ් හකීම්, එ.ජා.ප මන්තී‍්‍ර සාගල රත්නායක, මන්තී‍්‍ර දයාසිරි ජයසේකර ලිප්ටන් වටරවුමට එදින දහවල් 12 ට මිනිත්තු කීපයක් තිබියදී පැමිණියහ. දහවල් දොළහට වාහනවල නළාව නාද කරනු ඇතැයි රනිල් වික‍්‍රමසිංහ නායකයා බලාපොරොත්තු වූයේය. මේ ලියුම්කරු ඇතුළු පිරිසක් ද එදින කොළඹ නගරයේ විවිධ ස්ථානවලට ගියේ එ.ජා. උද්ඝෝෂණයේ නියම තතු දැන ගැනීමටය. එහෙත් දහවල් 12.00 සිට 12.15 දක්වා කාලයේදී කිසිදු වාහනයක විදුලි ලාම්පු දැල්වුණේ නැත. වාහනවල නළා නාද වූයේ ද නැත. එ.ජා.ප යේ නළා උද්ඝෝෂණය ගොළු වී තිබිණි.වාහන රියදුරෝ සුපුරුදු පරිදි බුද්ධිමත්ව කටයුතු කළහ. ලිප්ටන් වටරවුමේදී එ.ජා.ප නායකයා උද්ඝෝෂණය අසාර්ථක බව දැන ගත්තේය. හරියටම දහවල් 12.00 ට පමණ එ.ජා.ප නායකයාගේ ආරක්ෂක රථ පෙළ විදුලි පහන් දල්වා නළා නාද කළේය. එහෙත් අනෙකුත් වාහන රියදුරන්ගෙන් ඊට සහයෝගයක් නොලැබිණි. අවසානයේ එ.ජා.ප නායකයා වාහන තදබදයට හසුවූ ;ම¤ටර් රථයක නළාව බලෙන්ම තද කළේය. ඔහු මෝටර් රථය අසලින් ඉවත් වෙන විටම අපේ වාර්තාකරුවෙකුට අදාළ රියදුරා කියා තිබුණේ “මෙයාලා පිස්සු වැඩ කරනවා” කියාය.චන්ද්‍රාණි ගෙ ජීප් එකට ගිලන් රථයක් හිරවෙලාඑ.ජා.ප ය ඉන්ධන මිල වැඩි කිරීමට එරෙහිව කළ උද්ඝෝෂණය අසාර්ථක බව රනිල් වික‍්‍රමසිංහ නායකයා හොඳ්‍රකාරවම දැන ගත්තේය. ඒ සමඟම එ.ජා.ප නායකයා තම මාධ්‍ය ඒකකයේ ප‍්‍රධානියාට කථා කළේය. “අපිට හිතවත් පත්තර වලට කියන්න උද්ඝෝෂණය සාර්ථකයි කියලා ලොකු අකුරින්ම දාන්න කියලා. අර ටී.වී. එකටත් කියන්න. හොඳ දර්ශන දාන්න කියලා” එ.ජා.ප නායකයා උපදෙස් දුන්නේය.එ.ජා.ප “කාහල නාදය” උද්ඝෝෂණ දිනයේ එ.ජා.ප මන්ති‍්‍රනී චන්ද්‍රාණි බණ්ඩාර සහ එ.ජා.ප සංවිධායිකා රෝසි සේනානායක බම්බලපිටිය පොලිස් ස්ථානාධිපති උපුල් සෙනෙවිරත්නට බැණ වැදුණාහ. එහෙත් අවසානයේ පොලිස් ස්ථානාධිපතිවරයා තමන්ට හිරිහැර කළ බවට මේ දෙපලම පොලිස් මූලස්ථානයට පැමිණිලි කළහ.බම්බලපිටිය වටරවුමේදී එ.ජා.ප මන්ති‍්‍රනී චන්ද්‍රාණි බණ්ඩාර ගේ වාහන පෙළ මාර්ගය අවහිර වන සේ නැවැත්විණි. ඒ සමගම ගිලන් රථයක් පැමිණියේ නළාව හඬවමිනි. ඒ මොහොතේදී බම්බලපිටිය පොලිස් ස්ථානාධිපති උපුල් සෙනෙවිරත්න චන්ද්‍රාණි බණ්ඩාර මන්තී‍්‍රවරියගෙන් ඉල්ලා සිටියේ ගිලන් රථයට යාමට ඉඩ ලබා දෙන ලෙසය. ඒ සමඟම මන්තී‍්‍රවරිය පොලිස් ස්ථානාධිපතිවරයාගේ ඇඟට කඩා පැන්නාය.ගිය සතියේදී එ.ජා.ප කෘත්‍යාධිකාරි මණ්ඩලය රැස් වූයේ එ.ජා.ප නායකයාගේ ප‍්‍රධානත්වයෙනි. එ.ජා.ප මහලේකම් තිස්ස අත්තනායක මාධ්‍ය සමඟ නිතර ගනුදෙනු කිරීම නවතා දැමීමට එ.ජා.ප ප‍්‍රබලයන් තීරණය කර ඇති බව දේශපාලන ආරංචි මාර්ගවලින් හෙළි වෙයි. එහි එක් පියවරක් ලෙස එ.ජා.ප කෘත්‍යාධිකාරී මණ්ඩල රැස්වීමේදී මාධ්‍ය සමඟ ගනුදෙනු කිරීමට නවකයකු පත් කළේය. ඒ එ.ජා.ප මන්තී‍්‍ර දයාසිරි ජයසේකරයි.ජේ.වී.පී. බළලා මයිකල්ගේ මල්ලෙන් පනීගිය සතියේ පාර්ලිමේන්තු සැසි වාරය ඇරඹීමත් සමඟම ඇමැති මහින්දානන්ද අලුත්ගමගේ ජනතා විමුක්ති පෙරමුණට හොඳ හැටි දෙහි කැපුවේ ය. “එල්.ටී.ටී.ඊ. ත‍්‍රස්තවාදීන්ට පස්සේ මේ රටේ ත‍්‍රස්තවාදය බවට පත් වෙලා තියෙන්නේ ජේ.වී.පී. එකයි. මෙයාලා රෑට රෑට රනිල් වික‍්‍රමසිංහ හම්බවෙලා බියර් බොනවා. කෝට්ටේ ප‍්‍රබලයකු මුණ ගැහිලා රෑට පාටි දානවා. තමන්ගේ පක්ෂයේ සාමාජිකයන්ට මැර ප‍්‍රහාර එල්ල කරනවා. තමන්ගේ නායක රෝහණ විජේවීරව මරපු එ.ජා.ප. සමඟ සන්ධාන ගත වෙන්න යනවා. මෙයාලා කරපු හොර මැර වැඩ ළඟදීම එළි කරනවා” ඇමැති මහින්දානන්ද පාර්ලිමේන්තුව දෙවනත් කරමින් කීවේය.හොඳ හොඳ සෙල්ලම් එළිවෙන ජාමෙට කියන්නා සේ දැන් ජ.වි.පෙ. මන්තී‍්‍රවරුන් පාර්ලිමේන්තුවේදී වෙනත් පක්ෂවල මන්තී‍්‍රවරුන්ට මරණ තර්ජන කරන තැනට පත් වී තිබේ. මෙරට විනයක් ඇති පක්ෂයක් බවට රටට මවා පෙන්වන ජ.වි.පෙ. මන්තී‍්‍රවරු ගිය සිකුරාදා පාර්ලිමේන්තුවේදීම ජාතික නිදහස් පෙරමුණේ සභාපති පාර්ලිමේන්තු මන්තී‍්‍ර විමල් වීරවංශට මරණීය තර්ජන කළහ.පෙරේදා දිනයේ උදේ එනම් සිකුරාදා මොරටුව කටුබැද්දේ දී බස් රථයකට කොටි එල්ල කළ ප‍්‍රහාරය ගැන මන්තී‍්‍ර විමල් වීරවංශ එදිනම පාර්ලිමේන්තුවේ විශේෂ ප‍්‍රකාශයක් කළේ ය. “කොටි සංවිධානයේ මෙවැනි බියගුලු ප‍්‍රහාර හෙළා දකිනවා.” විමල් වීරවංශ මන්තී‍්‍රවරයා කොටි සංවිධානය දැඩි ලෙස විවේචනය කළේ ය. ඒ සමඟම එ. ජා.ප. මන්තී‍්‍ර ජෝශප් මයිකල් පෙරේරා, විමල් වීරවංශ මන්ත‍්‍රීවරයාට බාධා කරන්නට පටන් ගත්තේ ය. “ඔයාට මොකක්ද තියෙන අයිතිය එහෙම කියන්න? ඔයා කවුද?” දරුණු වාග් ප‍්‍රහාර වීරවංශ මන්ත‍්‍රීවරයාට එල්ල විය. ඒ සමඟම ජ.වි.පෙ මන්තී‍්‍රවරු වන නිහාල් ගලප්පත්ති, චන්ද්‍රසේන විජේසිංහ සහ අනුර කුමාර දිසානායක ද නැඟිට විමල් වීරවංශට බනින්නට පටන් ගත්හ.” “මට දැන් තමයි තේරෙන්නේ යූ.ඇන්.පී. ජේ.වී.පී. අයගේ හවුලක් තියෙනවා කියලා” මන්තී‍්‍ර විමල් වීරවංශ යළිත් නැගිට කීවේය. මේ කථාවට ජ.වි.පෙ. මන්තී‍්‍ර අනුර කුමාර දිසානායකට කේන්ති ගියේ ය. ඒ සමඟම අනුර කුමාර දිසානායක මන්තී‍්‍රවරයා බැණ වදිමින් තර්ජනය කිරීමය.මේ කථා බහ පාර්ලිමේන්තුවේ සිටි මාධ්‍යවේදීන්ට ද ඇසුණි. “ජේ.වී.පී. එක කියන්නෙත් යූ.ඇන්.පී. ශ‍්‍රී.ල.නි.පෙ වගේ ම පක්ෂයක් කියලා දැන්නම් හොඳටම තේරෙනවා. මෙයාලා තමයි හොර උපාසකයෝ” පාර්ලිමේන්තුවේ සිටි මාධ්‍යවේදීහු එකිනෙකාට කියා ගත්හ.පාර්ලිමේන්තු ලොබියේ ජා.නි.පෙ මන්තී‍්‍ර පද්ම උදය ශාන්ත තවත් මන්තී‍්‍රවරයකු සමඟ කථා බහ කරමින් සිටියේ ය. ඒ සමඟම එතැනට එ.ජා.ප. මන්තී‍්‍ර ජෝශප් මයිකල් පෙරේරා පැමිණියේ ය. ලොබියේ අනෙක් පැත්තෙන් ආවේ ජ.වි.පෙ. මන්ත‍්‍රී එස්.කේ. සුබසිංහය. “ඔන්න ඔයාලා කිව්ව විදියටම විමල්ට වැඩේ දුන්නා” එ.ජා.ප. මන්තී‍්‍ර ජෝශප් මයිකල් ජනතා විමුක්ති පෙරමුණේ මන්තී‍්‍ර එස්.කේ. සුබසිංහට කීවේය. එතැන සිටි පද්ම උදයශාන්ත විමල් පාර්ශ්වයේ මන්තී‍්‍රවරයකු බව ජෝශප් මයිකල් මන්තී‍්‍රවරයා නොදැන සිටීමෙන් මේ අවුල සිදුවිය. ඒ සමඟම පොලොන්නරුව දිසා මන්තී‍්‍ර සුබසිංහ ජෝශප් මයිකල් පෙරේරාට ඇහැක් ගසා සංඥාවක් දුන්නේ පද්ම උදය ශාන්ත මන්තී‍්‍රවරයා පෙන්වීමටය. එහෙත් ඒ වෙන විට එ.ජා.ප. මන්තී‍්‍රවරයාගේ කටින් රහස එළියට පැමිණ හමාර වී තිබුණේ ය.ජාතික නිදහස් පෙරමුණේ දේශපාලන මණ්ඩලය ගිය සතියේ දී ද රැස්විණි. දේශපාලන මණ්ඩලයේ දී මුලින් ම අදහස් දැක්වූයේ ජා. නි. පෙ. ජාතික සංවිධායක කමල් දේශප‍්‍රියයි. “අපේ පක්ෂයේ නව මූලස්ථානයට ගෙවැදීමට අපි දැන් සූදානම්” ජ. නි. පෙ. ජාතික සංවිධායකයා කීවේ ඒ අංක 21/1, අශෝක මාවත, ජයන්ති පුර බත්තරමුල්ල හි විවෘත කෙරෙන පක්ෂයේ ප‍්‍රධාන කාර්යාලය ගැන ය.”අපේ මංගල මහා රැලිය කඩාකප්පල් කිරීමට විශ්වවිද්‍යාල සිසුන් යෙදවීමේ සූදානමක් තියෙනවා.” මන්තී‍්‍ර ජයන්ත සමරවීර දේශපාලන මණ්ඩලයට හෙළි කළේ ය. “ජාතික නිදහස් පෙරමුණට ජනතා විමුක්ති පෙරමුණ අභියෝගයක් නෙවෙයි. හැබැයි ජනතා විමුක්ති පෙරමුණට ජාතික නිදහස් පෙරමුණ අභියෝගයක් වෙලා ඉවරයි. අපේ පක්ෂයට දේශපාලන රික්තයක් නැහැ කියලා ජ. වි. පෙ. දන්නවා. ඒ වගේ ම ජ. වි. පෙ. ප‍්‍රායෝගික කි‍්‍රයාකාරකම්වල දී ජාතික නිදහස් පෙරමුණට පුදුම බයක් දක්වන්නේ” අචල සුරංග ජාගොඩ දේශපාලන මණ්ඩලයට පැහැදිලි කළේ ය.ජනතා විමුක්ති පෙරමුණේ දේශපාලන මණ්ඩලය මෙවර රැස්වූයේ ජ. වි. පෙ. නායක සෝමවංශ අමරසිංහ විදේශගතව සිටිය දී ය. ජ. වි. පෙ. ප‍්‍රධාන ලේකම් ටිල්වින් සිල්වා දේශපාලන මණ්ඩලයේ අවධානය මුලින් ම යොමු කළේ රටේ ප‍්‍රදේශ කීපයක ඇති වූ ගංවතුර තත්ත්වය ගැන ය. “ගං වතුර නිසා ලක්ෂ ගණනක් අවතැන් වෙලා. හරිම පැහැදිලියි. අපේ රටේ අවුරුදු හැටක පාලනය රට මොනවගේ තැනකට ද ගෙනිහින් තියෙන්නේ කියලා. තැන් තැන්වල පෙට්ටි කඩ දානවා වගේ සැලසුම් ව්‍යාපෘති හදනවා. ගංවතුර බැහැලා යන කොට වසංගත පැතිරෙන්න පුළුවන්. ඒ නිසා ඉක්මනින් ම අපේ රතු තරුව වෛද්‍ය බලකාය ඒ ඒ තැන්වලට යොමු කරමු” ජ. වි. පෙ. ප‍්‍රධාන ලේකම් ටිල්වින් සිල්වා කීවේ ය.ජ. වි. පෙ දේශපාලන මණ්ඩලය සාම්පුර්හි දෙමළ ජනතාවට සිදුවෙන අසාධාරණයට එරෙහිව නඩු පැවැරීමට තීරණය කළේ ය. ජ.වි.පෙ. නීති අංශය සමඟ සාකච්ඡා කැර සාම්පුර් ඉඩම් ලබා දීම ගැන නඩු පැවැරීමට අවශ්‍ය කටයුතු යෙදීම දේශපාලන මණ්ඩලය පැවැරූයේ විජිත හේරත් මන්තී‍්‍රවරයාට ය.මාධ්‍ය ඇමැති ගෙන් ලේක්හවුසියට තුතිගිය සතියේ දී තොරතුරු සහ ජනමාධ්‍ය ඇමැති අනුර ප‍්‍රියදර්ශන යාපා හදිසියේ ම ලේක්හවුස් ආයතනයට පැමිණියේ ය. ලේක්හවුස් ආයතනයේ මාධ්‍යවේදීන් ගේ පහසුකම් ගැන සහ මාධ්‍යවේදීන් ගේ අවශ්‍යතා ගැන ද කර්තෘ මණ්ඩල සාමාජිකයන් සමග ඇමැතිවරයා සාකච්ඡා කළේ ය. ලේක්හවුස් කළමනාකාරිත්වය සමඟ ද සාකච්ඡා කළ ඇමැති අනුර ප‍්‍රියදර්ශන යාපා ඔවුන්ට විශේෂ ස්තුතියක් ද කළේ ය. ඒ ලෝක ඉන්ධන අර්බුදය සමග ම ලේක්හවුස් ආයතනය ඉන්ධන පිරිමැසීමට අවශ්‍ය කටයුතු යොදා තිබීමත් ඉන් උපරිම ප‍්‍රයෝජන ලබා ගැනීමට සමත් වීමත් ගැන ය.කොළඹ බණ්ඩාරනායක සම්මන්ත‍්‍රණ ශාලාවේ පැවැති ගාමිණි ලොකුගේ ඇමැතිවරයා ගේ දේශපාලන දිවියට වසර 25 ක් සපිරීමේ උත්සවයට ඇමැති කරු ජයසූරිය ද සහභාගි විය. “ගාමිණී ලොකුගේ කියන්නේ කෘතහස්ත දේශපාලනඥයෙක්. මා ඔහු ගේ දේශපාලන ජීවිතය අගය කරනවා. එතුමා නිහතමානී කෙනෙක්. ඒ වගේ ම චාම් ජීවිතයක් ගත කරන්නේ” එ.ජා.ප. ප‍්‍රජාතන්ත‍්‍රවාදී පිලේ නායක ඇමැති කරු ජයසූරිය කීවේ ය.මෙවර කැබිනට් මණ්ඩල රැස්වීමේ දී ඇමැති කරු ජයසූරිය විශේෂ යෝජනාවක් කළේ ය. “ගංවතුරෙන් හා නාය යාමෙන් විනාශ වූ පවුල්වලට ලබා දෙන වන්දි මුදල රුපියල් 50,000 සිට 100,000 දක්වා වැඩි කරමු” ඇමැතිවරයා යෝජනා කළේ ය.ගංවතුර තර්ජනය නිසා රටේ ප‍්‍රදේශ කීපයක ජනතාවට සහන සැලසීමේ කටයුතු සොයා බැලීමට ඇමැති කරු ජයසූරිය පෞද්ගලිකව ම කටයුතු කළේ ය. කාර්ය බහුලත්වය මැද වුව ද ඇමැතිවරයා කුරුණෑගල රම්බඩගල්ලේ මොනරාගල විහාරයේ සංචාරයක නිරත වුණේ ය. එම විහාරස්ථානයේ ලෝකයේ විශාල ම ශෛලමය බුද්ධ ප‍්‍රතිමා වහන්සේ ගේ ඉදිකිරිම් කටයුතු ගැන සොයා බැලීමට ඇමැතිවරයා ගේ අරමුණ විය. එම ස්ථානයේ දින 365 පුරා පැවැත්වෙන පිරිත් දේශනයට එදින සහභාගි වීමට ද ඇමැතිවරයා අමතක නො කළේ ය.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806082</link>
    <topic>කලවැද්දා කොහු දෙයි කෘතහස්ත අඹරාගෙන කයි</topic>
    <author/>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාදේශද්‍රෝහී ලේබලය විපක්ෂ නායකට වදිද්දී ඔහු වෙනත් උපක‍්‍රමයක් යෙදුවේ එම ලේබලය ආරක්ෂක ලේකම් ගෝඨාභය රාජපක්ෂට අලවන්නටය. ඩෙන්සිල් කොබ්බෑකඩුව, විජය විමලරත්න වැනි රණවිරු නිලධාරීන් සමඟ පෙරමුණේ සියලු උතුරේ ප‍්‍රධාන සටන් මෙහෙයවූ ගෝඨාභයට දේශද්‍රෝහී ලේබලය අලවන්නට විපක්ෂ නායක යොදා ගත්තේ දිනිත් චින්තක නම් කලවැද්දාය. යාපනය කොටුවෙ කොටුවී සිටි හමුදා නිලධාරීන් 250ක් මුදා ගැනීමට වීරෝධාර මෙහෙයුමක් කළ ගෝඨාභයට දේශද්‍රෝහී ලේබලය එල්ලන්නට ඉදිරිපත් වන එකාත් දේශද්‍රෝහියෙකි.දේශපාලන ලෝකයේ නන්නත්තාරව වී සිටින විපක්ෂනායක කලවැදි චින්තක ලවා දේශද්‍රෝහී කතාව පසුගිය බ‍්‍රහස්පතින්දා ලංකාදීපයට ලියැවීය. මෙය කෘතහස්ත කොළඹ දී කළ කතාවක් ලෙස කලවැදි චින්තක ලංකාදීපයට ලීවේය.දේශපෙ‍්‍ර්මියා, දේශද්‍රෝහියා කවුද යන්න රටම දනී. නැඟෙනහිර මුදා ගැනීමට ආරක්ෂක හමුදා සාර්ථකය මෙහෙයවීම විපක්ෂ නායකගේ් අදහසට අනුව දේශද්‍රෝහී කි‍්‍රයාවකි. මාවිල්ආරු, සාම්පූර්, වාකරේ, මුතූර් මුදාගෙන අවතැන්වූවන් ස්ථානගත කරන්නට පරිසරය නිදහස් කරදීමට මෙහෙයුම් දියත් කිරීම විපක්ෂ නායකට අනුව දේශද්‍රෝහී කි‍්‍රයාවකි. ගෝඨාභය රාජපක්ෂට දේශද්‍රෝහී ලේබලය අලවන්නට රනිල් වික‍්‍රමසිංහ මහතා සහ කලවැදි චින්තක ගන්නා උත්සාහය ගැන එක්සත් ජාතික පක්ෂයේ ජ්‍යෙෂ්ඨයෝම මවිතය පළ කරති. එක් ජ්‍යෙෂ්ඨයකු ‘මාණික්‍ය’යට කී කතාව මෙසේය.”අපි මේ ගැන දැඩි සේ කම්පාවට පත්වෙනවා. ඒක ගොන් කතාවක්. මැතිවරණ 17ක් පැරදිලා දැන් පිස්සු හැදිලා ඉන්නේ. මෑන්ගේ මේ ජෝක්ස් දැන් අල්ලන්නේ නැහැ. තව ටික දිනකින් එයාටයි එයාගෙ මාධ්‍ය මොට්ටයන්ටයි හොඳ පාඩමක් උගන්වනවා”එතැනින් නොනැවතුණු ඔහු තවදුරටත් මෙසේද කීවේය.”දැන් ගෝඨාභයලා යුද්දෙ හොඳට කරන හින්දා තමයි කොටි කොළඹ තැනින් තැන බෝම්බ පුපුරුවන්නේ. කොටින්ට ගහනකොට රනිල්ට වදිනවා. ඒ නිසා තමයි ඔය පිස්සු කතා කලවැද්දා ලවා ලියවන්නේ.ඡන්ද පැරදුන කෘතහස්ත ගොඩ ගැනීමට එතෙර මෙතෙර ප‍්‍රසිද්ධ දේවාලවල පූජා පැවැත්වීමට දැන් බිරිඳත් ඉදිරිපත් වී සිටින අන්දම මාණික්‍ය ගිය සතියේ හෙළි කෙළේය. කවුරු මොනවා කළත් කෘතහස්තට ලබා ඇති අපල උපද්‍රවවලින් ගොඩගන්නට කිසිවකුටත් නොහැකි වනු ඇත. කොටි පැටව් රට පටවන කලවැදි චින්තක රැකගන්නට විදේශ නියුක්ති කාර්යාංශයේ සේවය කරන ඔහුගේ බිරිඳට සිදුවන්නේ රනිල්ට මෙන් පුද පූජා පවත්වන්නටය.මෙම අපල උපද්‍රව එසේ පවතිද්දී එජාපයේ යළි කැරැල්ලක් මෝදුවී ඇත. එම කැරැල්ලට මුල්වී සිටින්නේ කෘතහස්තගේ අතිජාත විශ්වාසවන්ත මිත‍්‍රයකුද ඇතුළත් ගෝල පිරිසකි. එක්සත් ජාතික පක්ෂයේ දක්ෂයන් පලවා හරින්නට මුල් වූ සෙල් මලික් සහ කප්පම් ලසන්ත ඇතුළු මන්තී‍්‍ර මන්තී‍්‍රනියන් දස දෙනකුගේ කණ්ඩායමක් දැන් රුක්මන් සේනානායක මහතා පක්ෂ නායකත්වයට ගෙන ඒමට කැරැල්ල ආරම්භ කර තිබේ.එපමණක්ද නොවේ විපක්ෂ නායක දැන් පාරට බැස හෝන් ගැසීම, ගොන් කරත්ත දක්කන්නට උපදෙස් දීම, වී කුරුල්ලන් එළවීමට මෙන් අත් ඔසවා කෑ ගැසීම, තොල් රතු කල්ලිය සමඟ පක්ෂය පාවාදීම යන කරුණු මත විපක්ෂ නායකයාට එරෙහිව දැන් බලවේග ඒකරාශි වෙමින් සිටී. මෙම බලවේගයේදී සිහින කුමාර රවි, ගාල්ලේ වජිර සහ හම්බන්තොට සජිත් දෙපැත්තම ෂේප් කරමින් සිටී.මේ අතර මලික්ට දිට්ඨධම්මවේදනීය කර්මය පඩිසන් දී තිබේ. මූල්‍ය සහ දේශපාලන ගණුදෙනුවක් නිසා ඔහු කෘතහස්ත සමඟ දැඩි වෛරයකින් පසුවෙයි. එජාපයේ කැරැල්ල ඓතිහාසික කැරැල්ලක් සේ උච්චස්ථානයකට එළැඹී හමාරය.ලොක්කා බේරාගැනීම චින්තක, උපුල් සහ සමන්තට භාරදී තිබේ. ලොක්කාට එරෙහි වන්නන්ට මඩ ගැසීම ඔවුන්ට පැවරී ඇති කොන්ත‍්‍රාත්තුවයි. මේ පිළිබඳ විශේෂ සාකච්ඡාවක් කේම්බි‍්‍රජ් ටෙරසයේ කාමරයක පසුගිය අඟහරුවාදා දොරගුළුලාගෙන පැවැත්වීය. උපුල් සහ චින්තක මෙම සාකච්ඡාවේ ප‍්‍රධානත්වය දැරූහ. ගෞරවනීය දේශපාලනඥයන් නායකත්වය දැරූ එක්සත් ජාතික පක්ෂය මෙහෙයවන්නට තුට්ටු දෙකේ කොලුවන්ට පැවැරීම අතිශයින්ම කනගාටුදායක තත්ත්වයකි. ඒ නායකයන් එහා ලෝකයේ සිට කම්පාවට පත්වනු ඒකාන්තය.ලොක්කා ආරක්ෂා කර ගැනීම පිණිස පැවැති මෙම රහස් සාකච්ඡාවේදී කැරැල්ලට සම්බන්ධ කුරුණෑගල, අනුරාධපුරය, බදුල්ල, කෑගල්ල, කොළඹ, මහනුවර යන දිස්ති‍්‍රක්කවල ජ්‍යෙෂ්ඨ මන්තී‍්‍රවරුන්ට මඩ ගැසිය යුතු ආකාරය ප¾ඩි උපුල් විස්තර කළේය. අනේ විපක්ෂනායකතුමනි, පක්ෂයකට කරන දේ.එසේ මඩ ගසන අයගේ පෞද්ගලික ගනුදෙනු සියල්ල සයිරන් දොස්තර තමාට ලබාදුන් බව කලවැදි චින්තක කියා ඇත. එසේ කීවේ ආඩම්බරයෙනි. ඒවා ලබාදී ඇති බවට ඔහු ප‍්‍රතිඥාවක්ද දුන්නේය. මෙම මඩ ගැසීම්වලට මිරිස වෙබ් අඩවිය යොදා ගත යුතු ආකාරය සමන් අතාවුද ප¼ඩි උපුල් මඩ ජයතුංග ඇතුළු පිරිසට භාර දී තිබේ.කෘතහස්තගේ සැලසුම අනුව තමන්ට එරෙහි කුමන්ත‍්‍රණකරුවන් පුවත්පත් සංවාදවලට සම්බන්ධ කරගෙන ඇනෙන ප‍්‍රශ්න ඇසීම මඩ ජයතුංගට භාර දුන්නේය. දොරගුළු ලාගෙන කාමරයක පැවැත්වූ මෙම රහස් සාකච්ඡාව කුමන්ත‍්‍රණකරුවන්ට සුළු මොහොතකින් සැළවී තිබේ. කුමන්ත‍්‍රණකරුවන් සමඟ සිටින පාතාලයට සම්බන්ධ අභය නමැත්තකු කියා ඇත්තේ තමන්ගේ හිතවතුන්ට එරෙහිව බලු වැඩ කරන මාධ්‍ය නඩයේ එවුන්ගේ හොට බිම අනින බවය. එම ප‍්‍රකාශය කළ නිහඬ නොවූ අභය කලවැද්දාගේ සහ උපුල්ගේ නිවෙස්වලට දුරකතනයෙන් තර්ජනය කළ බවද කියති. චින්තකගේ බිරිඳ සහ පියාද චින්තකට ප‍්‍රවේසම් වන ලෙස කියා තිබේ. ජයතුංගගේ බිරිඳ රාජ්‍ය මාධ්‍යයකට සම්බන්ධව සිටී. කෘතහස්තට බෙල්ල දෙන්නට ගොස් තමන්ගේ බෙල්ල කපා නොගන්නා බව ඇය කියා තිබේ.කෘතහස්ත සිතන්නේ මේ කුමන්ත‍්‍රණයෙන් ගොඩ ආ හැකි බවයි. එහෙත් මේ ලියන මොහොත වනවිට එජාපයේ මන්තී‍්‍රවරුන් දහදෙනකු මේ පිළිබඳව කරු පිළ සමඟ සාකච්ඡා කර තිබේ. එජාපයේ 26 දෙනෙක් දැන් රජය සමඟ සිටිති. තව දහයක් ආවිට 36ක් වෙයි. එවිට කෘතහස්තට ඉතිරි වන්නේ කී දෙනාදැයි ඔහුම ගණන් බැලිය යුතුය. කොහොම වුණත් විපක්ෂ නායකකමටද තට්ටු වන දිනය වැඩි ඈතක නොවේ.අපට විපක්ෂ නායකට කියන්නට ඇත්තේ එකම එක දෙයකි. ගෝඨාභයට දේශද්‍රෝහි ලේබලය ඇලවූවාට පිටරට ගොස් පච කෙළියාට පාරට බැස අනුන්ගේ වාහනවල හෝන් ගැහුවාට විපක්ෂ නායකකම රැකෙන්නේ නැත.සැසි වාරය කල් දැමූ පසු යළි රැස්වූයේ ජූනි 05 වැනිදාය. මෙහිදී විපක්ෂ නායකයා අභීත ප‍්‍රකාශයක් කර තිබේ. පිටරට ගිය ජනාධිපතිතුමා නව සැසි වාරය විවෘත කරන්නට රට සිට ශ‍්‍රී ලංකාවට නාවේ බයට දැයි ඔහු අසා තිබේ. අපට ආරංචි හැටියට ජනාධිපතිතුමා 5 වැනිදා අලුයම 3ට ශ‍්‍රී ලංකාවට පැමිණ සිටියේය. සැසිවාරය විවෘත කිරීමට ඔහුම යායුතු යැයි නීතියක් නැත.විරෝධතා පැවැත්වෙද්දී විරෝධතාකරුවන්ට මුහුණදීමට බයේ විපක්ෂ නායකයා පලා ගියත් ජනාධිපති කිසි දිනක බයේ පලායන දේශපාලන චරිතයක් නොවේ. විරෝධතා මැද්දට පැන සුහදව කතාකළ නායකයකු ලෙස මහින්ද රාජපක්ෂ නම ඉතිහාසයට එක්වී ඇති බව විපක්ෂ නායකගේ දැනගැනීම සඳහා කිව යුතුය.මෙය ලියන මොහොත වනතුරු ඉතා කනගාටුදායක ආරංචියක් ‘මාණික්‍ය’ට සැලවෙයි. එනම් ටී.එන්.එල්. ඉසිර ගුවන්විදුලියේ ෂාන් වික‍්‍රමසිංහ සහ හඩ්සන් සමරසිංහ පසුගිය සිකුරාදා උදේ පත්තර කියවන්නට ගොස් අං පටලවා ගැනීමයි. රනිල් වික‍්‍රමසිංහට බණිද්දී ඔහුගේ සොහොයුරු ෂාන් එයට විරුද්ධ වී තිබේ.”මට මේක නිදහසේ කරන්නට බැරි නම් මම යනවා” යැයි හඩ්සන් කියා තිබේ. එහි ප‍්‍රතිඵලයක් ලෙස වැඩසටහන නතර විය. රට යන අතද නැත. අනේ පව්!</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806083</link>
    <topic>ගොන් විහිළුවට පසු හෝන් විහිළුව...!</topic>
    <author/>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාපස්පංගුවඑක්සත් ජාතික පක්ෂය විහිළු දේශපාලනයකට අවතීර්ණ වී සිටී. එය අතිශයින්ම කනගාටුදායකය. රජය පැත්තෙන් බැලුවොත් එය නරක නැත. ප‍්‍රබල විරුද්ධ පක්ෂය විහිළුවක් වීම තරම් රජයකට ලැබෙන අන් අස්වැසිල්ලක් නැති තරම්ය.බොළඳ විහිළු කරන්නට යෑමෙන් තමන්ට ඉඳහිට හෝ ලබාගත හැකි ලකුණ පවා අහිමි කර ගැනීමේ තත්ත්වයට නොව ඩී.ඇස්.සේනානායක, ජේ.ආර්., පෙ‍්‍ර්මදාස වැන්නන් රැස්කර තැන්පත් කර තිබූ ලකුණුද එකින් එක කපා ගැනීමේ තත්ත්වයකට එක්සත් ජාතික පක්ෂය ඇද වැටී ඇත.ඉරිදා පොළවල් ගානේ යෑම අන්තිම අසාර්ථක විය. ඉන් පසු එකතු කළ අස්සන්වලට කුමක් සිදුවිණි දැයි නොදනිමු. ජනඝෝෂාව, පුහු ඝෝෂාවක් බවට පත්විය. හට්ටි මුට්ටි පොළොවේ ගැසීම විහිළුවකටත් වඩා එහාට ගොස් ගොන් තකතීරු වැඩක් බවට පත්විය. ගොන් කරත්ත පෙළපාළිය නම් නොම්බර එකේ විහිළුවක් විය. විහිළු කාරයන් පමණක් නොව විහිළු කාරියන් ද එක්සත් ජාතික පක්ෂයට සිටින බව ජනතාවට දැනගන්නට ලැබිණි.”අපේ ගොනා අපට හොඳ්‍ර” යන ගොන් වාක්‍යය හරහා රනිල් වික‍්‍රමසිංහ මහතා බිංදුවට ම වැටුණේ ය. ඈ මුස්ලිම් කාන්තාවක බවද පසුව දැනගන්නට ලැබිණි. සාමාන්‍යයෙන් මුස්ලිම් කාන්තාවන් තම මුහුණ පෙන්වන්නේ නැත. දේශපාලනය පැත්තකින් තිබ්බොත් ෆේරියල් අෂ්රොෆ් මහත්මිය ඒ මුස්ලිම් සංස්කෘතිය ඉහළින්ම රකී. එහෙත් මේ කාන්තාව යූ.ඇන්.පී. එක පමණක් නොව මුස්ලිම් සංස්කෘතිය ද කාණුපල්ලට වීසිකර දැම්මාය.වාහනවල හෝන් සද්ද කිරීමේ කාහල නාදයද අමාරිස් අයියලාගේ විහිළුවලටත් වඩා හාස්‍යජනක එකක් වීය. ලිප්ටන් වටරවුමේදී එළිදැක්වුණු රනිල් වික‍්‍රමසිංහ මහතාගේ රංගනය අපූරු එකක් වීය. ටෙනිසන් කුරේ හොඳටෝම බියවන්නට ඇත. මන්ද යත් නිෂ්පාදකයා ඒ රංගනය කලින් දුටුවා නම් “වැඩ බැරි ටාසන්” රඟපෑම ටෙනිසන්ට අහිමිවන්නටද ඉඩ තිබිණි.රනිල් වික‍්‍රමසිංහ මහතා අතපය එසැවූයේ නූල් සූත්තරයෙන් වැඩකරන්නාක් මෙනි. ඔහු තමන්ගේ හෝන් එක නොව අනුන්ගේ හෝන් ද ගැසුවේය.”අපේ රටේ නායකයකුට ගිය කල”ඒ දර්ශනය දුටු හැමදෙනාටම වාගේ එසේ සිතෙන්නට ඇත.”මහින්ද රාජපක්ෂද ජන ඝෝෂා පැවැත්වූවා” යැයි කොතැනක හෝ සටහන් වී තිබිණි.මහින්ද රාජපක්ෂ කරන වැඩ කරන්නට රනිල්ට නොහැකිය. දුවලා දුවලා ගොස් වේදිකාවට පනින්නට මහින්දට හැකිය. එහෙත් රනිල්ට නොහැකිය. සැබෑ උද්ඝෝෂණයක් මෙහෙයවන්නට මහින්දට හැකිය. එහිදී ඔහුගේ හැඩි දැඩි අත් එසැවෙන්නේ සැබෑ පන්ති නායකයකුගේ විලාසයෙනි. ඔහු ගේ අත්මිට මෙලැවෙන්නේ පොදු ජනතා ශක්තියත් කැටිකර ගනිමිනි. ගමේ කුරහන් පිට්ටුවේ සහ කොළඹ චුවින්ගම් එකේ වෙනස ඒ රූපරාමු ඇසුරෙන් පැහැදිලිව දැකගත හැකි ය.මහින්දගේ ජන ඝෝෂා සැබෑ ජනතා බලවේගයක් වූයේ එබැවිනි. මහින්දගේ පාද යාත‍්‍රා සැබෑ ජනතා යාත‍්‍රාවක් බවට පත්වූයේ එබැවිනි. මහින්ද දේශපාලන පිටියේදී සිය දැවැන්ත බව ප‍්‍රදර්ශනය කළා විනා විහිළු කාරයකු බවට පත්වූයේ නැත. මහින්දගේ දේශපාලනය නොපිළිගන්නා උදවිය පවා මේ කරුණු පිළිගනිති.එහෙත් දේශපාලන පිටියේ රනිල් තවදුරටත් විහිළු කාරයකු බවට පත්වෙමින් සිටී. ඔහුගේ දේශපාලනය පිළිගන්නා අය පවා ඒ බව පිළිගනිති.වාහන නවත්වා හෝන් ගැසීමට සහභාගිිවූයේ යූ.ඇන්.පී. එකේ මන්තී‍්‍රවරුන් කිහිප දෙනකු පමණි.චන්ද්‍රානි බණ්ඩාර මහත්මිය අනුරාධපුරයේ සිට කොළඹට පැමිණ සිය හෝන් එක ගසන්නට වූවාය.රෝසි සේනානායක මහත්මිය නම් තම හෝන් එක ගසනු කොළඹ ජනතාව මීට පෙරද දැක ඇතුවාට සැකක් නැත.එහෙත් චන්ද්‍රානි බණ්ඩාර මහත්මිය රෝසි සේනානායක මහත්මිය සමඟ එක්ව හෝන් ගසනු කොළඹ ජනතාව දැක නොතිබෙන්නට ඉඩ ඇත.මේ සියලු හෝන් ගැසීම් මැද දුක සිතෙන්නේ තිස්ස අත්තනායක මහත්මයා දුටු විට ය. ඇත්තටම දැනට යූ. ඇන්. පී. එකේ සිටින හොඳ වැදහත් මහත්මයෙකි. විශ්වවිද්‍යාල අධ්‍යාපනය ලැබූවෙකි. උගත් ආචාර්ය මහාචාර්යවරුන්ගෙන් සිප් සතර හැදෑරූ අයෙකි. විශේෂයෙන් කන්ද උඩරට ගමක සංවර පරිසරයට උරුමකම් කියන්නෙකි. මේ විහිළුකාරයන් ඉදිරියේ ඔහු ද විහිළුකාරයකු බවට පත්ව සිටී. ඇත්තටම දුකක් සිතේ. මංගල සමරවීර මහතා නම් මෝස්තර ශිල්පියෙකු නිසා විවිධ මෝස්තරවලට අනුගත වීමේ පුරුද්දක් ඇතුවාට සැකක් නැත. මේ හෝන් ගැසීම හැඳින්වූයේ කාහල නාදයක් ලෙසිනි. ඒ යෙදුමත් අර පස් දුන් කෝරලය ගැන කළ ප‍්‍රකාශයට දෙවැනි නැත.කාහල නාදය යනු ජයග‍්‍රහණයක් සන්නිවේදනය කිරීම සඳහා එසේත් නොමැති නම් ඒ සතුට ප‍්‍රකාශ කිරීම සඳහා නඟන්නා වූ හොරණෑ නාදයකි.”නිදහසේ කාහල නාදය රැවුදේ...”යනුවෙන් මිල්ටන් පෙරේරා ගේ ගීතයක් ඇත. 17 වැනි වතාවටත් පරාජය වූ නායකයකුට කාහල නාදයක් නැංවිය හැකිද? පරාජයේ අෙ¼ඳ¤නාවක් මිසක කාහල නාදයක් නැඟීමට අයිතියක් නැත. මේවා විහිළු ය. ඒත් ඛේදනීය විහිළු ය. ජනතාවට ජීවන ප‍්‍රශ්න ඇති බව ඇත්ත ය. ඉන්ධන මිල වැඩි බව ද ඇත්ත ය. එහෙත් එය ලෝක ආර්ථික අර්බූදය සමග බැඳී පවතී. කැමැති වුණත් අකැමැති වුණත් යථාර්ථය එයයි. සියලු දේශපාලන සීරු මාරු සැලැසුම් කළ යුත්තේ ඒ අනුව යි.තම රටේ පාපන්දු කණ්ඩායම ලෝක ශූරතාව දිනා ගත් විට පිටාරය යන ප‍්‍රීතිය භªක්ති විඳීමේ එක් ක‍්‍රමයක් ලෙසින් පිටරටවල වැසියෝ තම වාහන නගරයට ගෙනැවිත් නළාව සද්ද කිරීම ආරම්භ කොට එය පාර මැදම නවතා ඉවත්ව යති. ඉන් පසු වයින් හෝ බීර බොමින් ප‍්‍රීතියෙන් කෑ ගසති. එය ඔවුන්ගේ සංස්කෘතිය අනුව කරන්නා වූ දෙයකි.එහෙත් එවැනි දෙයක් කිසිම ගැලපීමක් නොමැතිව අමු අමුවේ මෙහි ගෙනැවිත් අත හැරීම මොන තරම් අමනෝඥ කි‍්‍රයාවක්ද?අනික් අතට එය පොදු ජනතාවට මහා කරදරයක් විය. මහත්වරුන්ගේ වාහන ඇවිත් පාර මැද නැවැත්වූ පසු ඒ ප‍්‍රදේශයේම වාහන තදබදයක් ඇතිවීම වැළැක්විය නොහැකි ය. දවල් දොළහට කොළඹ නගරය ගැන කියනුම කවරේද?මහත්වරුන්ගේ වාහන එසේ නවත්වා හෝන් ගැසුවා මිසක ජනතාවගෙන් කිසිවකු කැමැත්තෙන් වාහන නැවැත්වූයේ නැත. හෝන් ගැසුවා නම් ඒ ඉඕයි ගන්නවා ඕක අහකට. අපට අපේ ගමන යන්න” යන පණිවිඩය දීමට ය.”තව විනාඩි පහක් හිටිය නම් මිනිස්සුන්ගෙන් ගුටි කනවා” යනුවෙන් එක පුරවැසියකු කීවේ එබැවිනි. ගාල්ලේදී ජනතා විරෝධය ඉදිරියේ වජිර අබේවර්ධන මහත්මයාට සවුත්තු වී ඉවත් වන්නට සිදු විය.එක් අතකින් යුද්ධයකි. අනික් අතින් ජල ගැල්මකි. ගංවතුරෙන් අනාථ වූ ජනතාව ආධාර ඉල්ලා අත දිගු කරති.ඒ අතරේ රනිල් මහත්තයා, “හෝන් ගහන්ඩ... හෝන් ගහන්ඩ” යනුවෙන් කියමින්, අත් ඔසවමින් විහිළු රංගනයක යෙදුණේ ය.මේවා විහිළු ය.එක්සත් ජාතික පක්‍ෂය වැදගත් ඉතිහාසයක් ඇති වැදගත් පක්‍ෂයකි. මේ පක්‍ෂයේ සිටියේ වැදගත් නායකයන් ය. වැදගත් මඟ පෙන්වන්නන් ය.මෙවැනි විහිළුකාර නායකයන්ටත් ඔවුනට විහිළු ලණු දෙන පිරිසටත් එහායින් සැබෑවටම වැදගත් පාක්‍ෂිකයන් ඇති බව අපි දනිමු.තමන්ගේ පක්‍ෂය අමු විහිළුවක් බවට පත්වෙන්නට පෙර මේ විහිළුකාරයන්ගෙන් පක්‍ෂය ගලවා ගන්න යැයි ඉල්ලා සිටිමු.මන්ද ප‍්‍රජාතන්ත‍්‍රවාදී රාජ්‍යයකට වැදගත් මෙන් ම ශක්තිමත් විපක්‍ෂයක් ද අවශ්‍ය බැවිනි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806084</link>
    <topic>එ.ජා.ප 10,000 ක් සන්ධානයට එක් වෙති</topic>
    <author/>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාඑක්සත් ජාතික පක්‍ෂ කි‍්‍රයාකාරි තරුණ තරුණියන් දස දහසක් ශී‍්‍ර ලංකා නිදහස් පක්‍ෂ සාමාජිකයන් ලෙස බඳවා ගැනීමට වත්තල ශී‍්‍රලනිප ආසන සංවිධායකවරයාට හැකිවී ඇත.එජාප කි‍්‍රයාකාරින් වු මොවුන් එජාප නායකත්වය ගැන කලකිරී ශී‍්‍රලනිපයට බැඳුණු බවත් ඒ අනුව පසුගිය වසර දෙකක කාලයේ සාමාජිකයන් පහළොස් දහසක් බඳවා ගැනීමට හැකිවූ බවත් වත්තල නව සංවිධායක තුෂාර පෙරේරා මහතා ‘සිළුමිණ’ ට කීය.ඒ අනුව ශාඛා 47 ක් පැවති සංවිධාන මේ වන විට 120 දක්වා වැඩිකර ගැනීමට හැකිවී ඇත.මේ අතර වත්තල ප‍්‍රාදේශිය සභාව හා නගර සභාව එජාප පාලනය යටතේ පැවතියද ආසනයේ ජනතාවට සහනයක් නොලැබෙන බැවින් වත්තල ආසනයේ ජනතාවගේ උවමනාවන් ඉටු කිරීමට තමන් පෞද්ගලිකවම මැදිහත් වූ බවත් ඔවුනගේ උවමනා එපාකම් ඉටුකිරීම මේ වනවිටත් අරඹා ඇති බවද ඒ මහතා අවධාරණය කළේය.ඒ අනුව මිලියන නවසීයයක් පමණ වියදම් කොට නව පාලම් තුනක් ඉදිකරන බවත් ඊට අමතරව ගම්පහ දිස්ති‍්‍රක්කයේ පොදු මහ ජනතාව වෙනුවෙන් තවත් වැඩපිළිවෙල රැසක් අරඹා ඇති බවද ඔහු කීවේය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806085</link>
    <topic>‘දේශද්‍රෝහියා’ රනිල්  එජාප ප‍්‍රජාතන්ත‍්‍රවාදී කණ්ඩායම කියයි</topic>
    <author/>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාඑජාප ප‍්‍රජාතන්ත‍්‍රවාදී කණ්ඩායම කියයිඑ.ජා.ප. නායක රනිල් වික‍්‍රමසිංහ මහතා ආරක්ෂක ලේකම් ගෝඨාභය රාජපක්ෂ මහතාට දේශද්‍රෝහී ලේබලය ඇලවීමට දරණ උත්සාහය නිසා සැබෑ ලෙසින් ම දේශද්‍රෝහියා බවට පත්ව ඇත්තේ රනිල් වික‍්‍රමසිංහ මහතා යැයි එජාප ප‍්‍රජාතන්ත‍්‍රවාදී කණ්ඩායම පවසයි.පෙර පැවැති සියලුම ආණ්ඩුවලට වඩා වත්මන් ආණ්ඩුව ත‍්‍රස්තවාදයට එරෙහිව ඉතා සාර්ථකව ආරක්ෂක හමුදා මෙහෙයවමින් හමුදා කි‍්‍රයාන්විතයන්ට බාධා නො පමුණුවා අවශ්‍ය පහසුකම් සලසා දෙමින් සිටියදී එම කි‍්‍රයා පිළිවෙළ සාර්ථක කර ගැනීමට කැපී පෙනෙන දායකත්වයක් ලබාදෙන ආරක්ෂක ලේකම්වරයා ගේ චරිතය ඝාතනය කිරීමට හා ඔහු දේශද්‍රෝහියකු බවට නම් කිරීමට රනිල් වික‍්‍රමසිංහ මහතා කළ නිර්ලජ්ජිත ප‍්‍රකාශය තුළින් ඒ මහතා ගේ දේශද්‍රෝහී කි‍්‍රයා පිළිවෙත මැනවින් හෙළි වී තිබෙන බවත් එ.ජා.ප. ප‍්‍රජාතන්ත‍්‍රවාදී කණ්ඩායම වෙනුවෙන් ‘සිළුමිණ’ ට අදහස් පළ කළ ඇමැති රාජිත සේනාරත්න මහතා පැවසීය.මෙහිදී අදහස් පළ කළ ඇමැති ගාමිණී ලොකුගේ මහතා ද කියා සිටියේ අද කොටි ත‍්‍රස්තවාදය මුලිනුපුටා දැමීමට වත්මන් පාලනය ඍජුව කි‍්‍රයා කරමින් සිටියදී රනිල් වික‍්‍රමසිංහ මහතා උත්සාහ දරන්නේ එම කි‍්‍රයාන්විතයන් අපහාසයට ලක් කොට ත‍්‍රස්තවාදීන්ට වක‍්‍රාකාරයෙන් උදවු දීමට බවත් ය.අවශ්‍ය මොහොතේ දී ගෝඨාභය රාජපක්ෂ මහතා හමුදාවෙන් ඉවත් වී විදේශගත වූ බවට ඉකුත් දා රනිල් වික‍්‍රමසිංහ මහතා කළ ප‍්‍රකාශය ද්වේශ සහගත සාවද්‍ය ප‍්‍රකාශයක් බව හෙළි වී ඇති අතර යුද හමුදාවේ විශ‍්‍රාමලත් ලුතිනන් කර්නල්වරයකු වන ගෝඨාභය රාජපක්ෂ මහතාගේ හමුදා ජීවිතය ආරම්භ වී තිබෙන්නේ මීට වසර 36 ට පෙර ය.දකුණේ භීෂණ සමය උග‍්‍ර වී තිබූ වකවානුවක 1971 අපෙ‍්‍ර්ල් 26 බඳවා ගැනීම් අංක 4 යටතේ කැඩේට් නිලධාරියෙකු ලෙස යුද හමුදාවට බැඳුණු ඒ මහතා වසර 20 ක යුද හමුදා සේවාවේ කීර්තිමත් නිලධාරියකු ලෙස විශ‍්‍රාම ලැබුවේය. මෙහි කැපී පෙනෙන තවත් කරුණක් නම් ගෝඨාභය රාජපක්ෂ මහතා යුද හමුදාවෙන් ලැබූ වීර පදක්කම් හා උසස් තනතුරු සියල්ල ලබාගෙන ඇත්තේ ද රනිල් වික‍්‍රමසිංහ මහතා ඇමැති ධූර දැරූ එ.ජා.ප පාලන සමයේ දී ය. 1988 දෙසැම්බර් 15 දා ලුතිනන් කර්නල් නිලයට උසස්වීම් ලද ගෝඨාභය රාජපක්ෂ මහතා පළමු වන ගජබා ;රජිමේන්තුවේ අණ දෙන නිලධාරියා ද විය.මෙරට ආරක්ෂක හමුදා ක්ෂේත‍්‍රයේ සුවිශේෂ රෙජිමේන්තුවක් බවට පත්ව ඇති ගජබා රෙජිමේන්තුව මේ තත්ත්වය දක්වා සුවිශේෂ තැනකට රැගෙන ඒමට ගෝඨාභය රාජපක්ෂ මහතා ගෙන් ලැබුණු දායකත්වය ඉතිහාස ගත වී තිබේ.1980 දශකය ආරම්භයේ සිට කොටි ත‍්‍රස්තවාදීන්ට එරෙහිව කි‍්‍රයාත්මක කළ මෙහෙයුම් සඳහා නායකත්වය දෙමින් ඔවුන් මෙහෙයවූ ගෝඨාභය රාජපක්ෂ මහතා යාපනය මෙහෙයුම, වඩමාරච්චි මෙහෙයුම, යාපන කොටුව නිදහස් කිරීමට කළ මෙහෙයුම් යනාදී වශයෙන් දේශයේ ස්වෛරීත්වය උදෙසා කළ විශිෂ්ට සේවාව වෙනුවෙන් රණවික‍්‍රම පදක්කම දෙවරක් හිමි කැර ගත් අතර හෙතෙම රණශූර පදක්කමෙන් ද පිදුම් ලැබීය.එසේ තිබියදී ප‍්‍රභාකරන් සමඟ එක් වී රට පාවා දෙන ගිවිසුම් අත්සන් කළ රනිල් වික‍්‍රමසිංහ මහතා වැනි පුද්ගලයකු ගෝඨාභය රාජපක්ෂ මහතා වැනි විශිෂ්ට රණ ශූරයකුට කරන අගෞරවය සමස්ත ති‍්‍රවිධ හමුදාවටම කරන අගෞරවයක් වෙයි.කොටි ත‍්‍රස්තවාදීන්ට බලවත් තර්ජනයකට ලක්ව තිබූ ශ‍්‍රී ලංකා යුද හමුදාවේ දිගු දුර විහිදුම් බළකාය හා ම්ලේනියම් සිටි බුද්ධි අංශ ආරක්ෂිත නිවාස පාවා දී හමුදාව හා බුද්ධි අංශ නිලධාරීන් ගේ චිත්ත ධෛර්ය හීන කළ බවට වගකිව යුතු රනිල් වික‍්‍රමසිංහ මහතා ආරක්ෂක ලේකම්වරයාට එරෙහිව නඟන අවලාද මඟින් නැවත වරක් රනිල් වික‍්‍රමසිංහ මහතා සිය දේශද්‍රෝහීත්වය පෙන්වා ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806086</link>
    <topic>පළාත් පාලන මැතිවරණ සංශෝධන ලබන සතියේ කැබිනට් මණ්ඩලයට</topic>
    <author>සුභද්‍රා දේශප‍්‍රිය</author>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාසුභද්‍රා දේශප‍්‍රියපළාත් පාලන මැතිවරණ ක‍්‍රමය සංශෝධනය කිරීම සඳහා වූ සියලු කටයුතු සූදානම් කොට ඇතැයි ද අදාළ සංශෝධන ලබන සතියේදී කැබිනට් මණ්ඩලයට ඉදිරිපත් කරන්නේ යැයි ද පළාත් සභා හා පළාත් පාලන ඇමැති ජනක බණ්ඩාර තෙන්නකෝන් මහතා පවසයි.මේ නව සංශෝධන මඟින් පළාත් පාලන නියෝජිතයින් සියයට 70 ක ප‍්‍රමාණයක් කොට්ඨාස මට්ටමින් ද ඉතිරි සියයට 30 සමානුපාතික නියෝජන ක‍්‍රමය යටතේ තෝරා පත් කැර ගැනීමටත් අදහස් කැර තිබේ. නව සංශෝධන මඟින් සෑම කොට්ඨාසයකටම මන්තී‍්‍රවරයකු තේරී පත්වන බවත්, නව ක‍්‍රමය යටතේ මැතිවරණය සඳහා වැයවන අධික වියදම අවම කැර ගත හැකි බවත් ඇමැතිවරයා සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806087</link>
    <topic>රනිල්ට එරෙහිව තවත් කැරැල්ලක්</topic>
    <author/>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාඑ.ජා.ප. නායක රනිල් වික‍්‍රමසිංහ මහතා මෑතකදී නැවත වරක් එ.ජා.ප. මන්තී‍්‍රවරුන් පිරිසක් වෙතින් දැඩි දෝෂ දර්ශනයට ලක් ව තිබේ.ඉකුත් දා පැවැති එ.ජා.ප. විධායක සභාවේදී පක්ෂ නායකයා ගේ කි‍්‍රයාකලාපය දැඩි දෝෂ දර්ශනයට ලක් කැරෙමින් ලක්ෂ්මන් සෙනෙවිරත්න, ජොන්ස්ටන් ප‍්‍රනාන්දු, ජෝන් අමරතුංග ඇතුළු මන්තී‍්‍රවරුන් කතා කැර ඇති මුත් රනිල් වික‍්‍රමසිංහ මහතා ගේ සහායට කිසිවකුත් ඉදිරිපත් ව නැති බවත් දැනගන්නට ඇත.එ.ජා.ප. මන්තී‍්‍රවරුන් පිරිස රනිල් වික‍්‍රමසිංහ මහතා ගේ අඩු පාඩු දුබලතා ඔහුගේ මුහුණට කීමට තරම් නිර්භීත වී ඇති අවස්ථාවක දී පක්ෂ මහ ලේකම් තිස්ස අත්තනායක මහතා පවා එය අනුමත කරන නියායෙන් නිහඬව සිට ඇති බවත් දැන ගන්නට තිබේ.එජාප අභ්‍යන්තරයේ ආරංචි මාර්ගවලින් පැවසෙන පරිදි රනිල් වික‍්‍රමසිංහ මහතාගේ නායකත්වයට එරෙහිව තවත් කැරැල්ලක් හටගෙන ඇති අතර වික‍්‍රමසිංහ මහතා නායකත්වයෙන් ඉවත් කොට වෙනත් පක්ෂ සමඟ සන්ධානයකට යාමට එජාප කණ්ඩායමක් උත්සාහ දරමින් සිටින බවටත් තොරතුරු හෙළි වෙයි.  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806088</link>
    <topic> විමල්ට මරණ තර්ජන</topic>
    <author>චන්දන බණ්ඩාර</author>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාචන්දන බණ්ඩාරජාතික නිදහස් පෙරමුණේ සභාපති පාර්ලිමේන්තු මන්තී‍්‍ර විමල් වීරවංශ මහතාට පෙරේදා පෙරවරුවේ පාර්ලිමේන්තුවේ දී ජනතා විමුක්ති පෙරමුණේ මුල් පෙලේ මන්තී‍්‍රවරු තිදෙනෙකු මරණීය තර්ජන සිදුකැර ඇතැයි දැන ගන්නට ලැබේ.“තමුන්ට කරන දේ දැන ගන්නවා” යැයි කියමින් ජ.වි.පෙ. කුරුණෑගල දිසා මන්තී‍්‍රවරයෙකු පරුෂ වචනයෙන් පාර්ලිමේන්තු සභා වාරය පැවතියදී මෙලෙස තර්ජනය කැර ඇතැයි පාර්ලිමේන්තු ආරංචි මාර්ගවලින් හෙලි වේ.පෙරේදා මොරටුව කටුබැද්ද ප‍්‍රදේශයේදී කොටි ත‍්‍රස්තවාදීන් එල්ල කළ බෝම්බ ප‍්‍රහාරය පාර්ලිමේන්තුවේදී විමල් වීරවංශ මන්තී‍්‍රවරයා හෙලා දකිමින් කථා කැර තිබේ.ඒ සමඟම එ.ජා.ප. මන්තී‍්‍ර ජෝශප් මයිකල් පෙරේරා මන්තී‍්‍රවරයා විමල් වීරවංශ මන්තී‍්‍රවරයාට බැන වැදී තිබේ.එ.ජා.ප. මන්ත‍්‍රීවරයාට සහාය දක්වමින් ජ.වි.පෙ. මන්තී‍්‍රවරු ද වීරවංශ මන්තී‍්‍රවරයාට බැන වැදී තිබේ.එ.ජා.ප. සහ ජ.වි.පෙ. හවුලක් ඇති බවට වීරවංශ මන්තී‍්‍රවරයා පාර්ලිමේන්තුවේදී හෙළි කෙළේය.ඒ සමඟම ජ.වි.පෙ. පාර්ලිමේන්තු මන්ත‍්‍රීවරයකු වීරවංශ මන්තී‍්‍රවරයාට මෙලෙස මරණීය තර්ජන එල්ල කැර ඇතැයි වාර්තා වෙයි.ඒ සමඟම ගොවි සමිති නායකයකු සහ පොලොන්නරුව දිසා ජ.වි.පෙ. මන්තී‍්‍රවරයකු සහ හම්බන්තොට දිසාවේ ජ.වි.පෙ. ජ්‍යෙෂ්ඨතම මන්තී‍්‍රවරයකු ද වීරවංශ මන්තී‍්‍රවරයාට පරුෂ වචනයෙන් බැන වදිමින් තර්ජනය කැර ඇති බව ද හෙළිවේ.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ab0806089</link>
    <topic>ජා.නි.පෙ. මංගල රැළිය 12 දා</topic>
    <author/>
    <content>එ.ජා.ප. ය යළි ගිනි ගනීකලවැද්දා කොහු දෙයි කෘතහස්ත අඹරාගෙන කයිගොන් විහිළුවට පසු හෝන් විහිළුව...!එ.ජා.ප 10,000 ක් සන්ධානයට එක් වෙති‘දේශද්‍රෝහියා’ රනිල් එජාප ප‍්‍රජාතන්ත‍්‍රවාදී කණ්ඩායම කියයිපළාත් පාලන මැතිවරණ සංශෝධන ලබන සතියේ කැබිනට් මණ්ඩලයටරනිල්ට එරෙහිව තවත් කැරැල්ලක්විමල්ට මරණ තර්ජනජා.නි.පෙ. මංගල රැළිය 12 දාජාතික නිදහස් පෙරමුණේ මංගල මහ ජනරැළිය නුගේගොඩ ආනන්ද සමරකෝන් එළිමහන් රංග පීඨයේදී ලබන 12 දා සවස 3.00 ට පැවැත්වීමට කටයුතු යොදා තිබේ.මේ රැළියට එම පක්ෂයේ සභාපති විමල් වීරවංශ, ප‍්‍රධාන ලේකම් නන්දන ගුණතිලක සහ ජාතික සංවිධායක කමල් දේශප‍්‍රිය යන මහත්වරුන් ඇතුළු කථිකයින් රැසක් සහභාගිවීමට නියමිත ය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=af0806081</link>
    <topic>ජනාධිපතිතුමාගේ ඇසින් දුටු ලෝක ආහාර අර්බුදය</topic>
    <author>සකස් කෙළේකේ.සී.ජේ.රත්නායක</author>
    <content>ජනාධිපතිතුමාගේ ඇසින් දුටු ලෝක ආහාර අර්බුදයජීවිතය සුන්දරයිමේක කාටහරි කිව්වොත් ඔයාමයි අමාරුවෙ වැටෙන්නෙඉදිකිරීම් වර්ධනයෙන් සිමෙන්ති ඉල්ලුම ඉහළටගංවතුර දරුණු වූයේ වැස්ස වැඩිවූ නිසාම නෙමේහද ඇඳි රේඛාසකස් කෙළේකේ.සී.ජේ.රත්නායකලෝකයේ බඩගිනි කලාපය ලෙස වාර්තා පිට වාර්තා තැබුණේ අප‍්‍රිකා මහාද්වීපයෙනි. බඩ පොත්ත පිටට ඇලුණු සම් - මස් දිය වී ඉල ඇට කූඩුව පෑදුණු ඒ දරුවන් ගේ සිරුරු වියළි දර කෝටු පොදියකි. මේ ඡායාරූප එකල අන්තර්ජාතික සඟාවල පළ කෙරුණේ අප‍්‍රිකාවේ අනන්‍යතා පත‍්‍රය ලෙස හුවා දක්වමිනි. ඒ සඟා පිට කවර මේසය මත තිබිය දී ලොව ඒක පුද්ගල ආහාර පරිභෝජනයෙන් වාර්තා තැබූ අමෙරිකාව වැනි සුපිරි රටවල් තම ආහාර මිල පහත නොවැටී තබා ගැනීම පිණිස තිරිඟු ටොන් කෝටි ගණනක් මුහුදට හෙළා විනාශ කළෝය.ඒ එදා ය. එහෙව් අමෙරිකාවේ පවා අද සහල් කිලෝවක් ලබා ගත හැක්කේ සලාක ක‍්‍රමයට ය. අප‍්‍රිකාවේ සිට අමෙරිකාව, යුරෝපය, ඕස්ටේ‍්‍රලියාව හරහා පෙරදිග දක්වා සාගත තර්ජනය නැඟී එමින් තිබියදී ඉකුත් දා ලෝක ආහාර හා කෘෂිකර්ම සමුළුව රෝමයේදී පවත්වන්නට යෙදිණ.“ආහාර පිළිබඳව ස්වශක්තිය කෙරෙහි විශ්වාසය තැබීමේ මුලින් තිබූ සහ සම්පූර්ණයෙන් ම වාගේ ළඟා කැරගෙන හෝ සමහර වර්ෂවල ඉක්මවා ගොස් තිබුණු සංවර්ධිත ඉලක්කය මගේ රට අපේ ආහාර නිෂ්පාදනය සහ සැපැයීමේ අවශ්‍යතා පවා ක‍්‍රම ක‍්‍රමයෙන් ගෝලීය සහ දේශීය වෙළෙඳපොළ බලවේගවලට නිදහසේ කි‍්‍රයාත්මක වීමට විවෘත කළ නිසා බරපතළ ලෙස දුර්වල විය” යනුවෙන් මේ සමුළුව ඇමතූ මහින්ද රාජපක්ෂ ජනාධිපතිතුමා පැවසීය. පෙරදිග ධාන්‍යාගාරය ලෙස විරුදාවලි ලත් ශ‍්‍රී ලංකාව වැනි රටක් පවා ආහාර මිල ඉහළ යෑමෙන් පීඩාවට පත් වන්නේ අපේ ගොවි ජනතාවගේ කුසීනකම හෝ මහ පොළොවේ නිසරු බව හෝ නිසා නොව නොගැලපෙන දේශපාලන හා ආර්ථික ප‍්‍රතිපත්ති කරපින්නා ගැනීම නිසා ය.දේශීය කෘෂි කර්මාන්තය අඩපණ කරන ලෙසට අපට උපදෙස් දුන් අන්තර්ජාතික ආයතන ද ඒ උපදෙස් මුදුනින් පිළිගෙන ඊටත් එහා ගොස් කුඹුරු ගොඩකැර විකිණීමටත්, වී ගබඩා ටේලර් සාප්පු බවටත් පත් කළ එකල පාලකයන්ව සිටි උදවිය අද ආහාර මිල පහත හෙළව් යනුවෙන් වීදි පුරා උද්ඝෝෂණ පැවැත්වීමෙන් ඇතිවන හාස්‍යයෙන් මේ ගැටලුව විසඳිය නොහැකි බැව් ද ජනාධිපතිතුමා ගේ ප‍්‍රකාශයෙන් මොනවට ගම්‍ය වේ.එහෙත් ඊටත් එහා පවතින යථාර්ථය නම් ගෝලීය බලවතුන් ගේ දේශපාලන හා ආර්ථික ආධිපත්‍යය පැතිරවීමේ එක් අනිටු විපාකයත් මේ ආහාර අර්බුදයට ඍජුවම සම්බන්ධ වී පවතින බැව් ජගත් ප‍්‍රජාව හමුවේ අනාවරණය කිරීම ය.ශ‍්‍රී ලංකාවේ එකම බිම් අඟලක්වත් ජීව ඉන්ධන නිපදවීම සඳහා භාවිතා නොකරන බැව් ද ජනාධිපතිතුමා මෙහිදී කියා සිටියේ ය. අද පවතින උග‍්‍ර ආහාර හිඟය හා මිල ඉහළ යෑමට සම්බන්ධ වන දෙවැනි සාධකය ලෙස හඳුනා ගෙන තිබෙන්නේ පරිභෝජනයට ගන්නා තිරිඟු වැනි ආහාර ද්‍රව්‍ය යොදාගෙන ජීව ඉන්ධන නිපදවීම ය. දැනට බලශක්ති විශේෂඥයන් විසින් අනාවරණය කැර ගෙන ඇති ආකාරයට ජීව ඉන්ධන භාවිතා කොට සතියක් එක් රථයක් ධාවනය කිරීමට වැය කැරෙන තිරිඟු ප‍්‍රමාණයෙන් එක් පුද්ගලයකුට වසරක් ජීවත්විය හැකි ය.ලොව පුරා බඩගින්න පැතිරෙමින් තිබියදී එක් පුද්ගලයකුගේ රථ ගාය වෙනුවෙන් බහුතරයකට හිමි විය යුතු ආහාරය ඉන්ධන බවට පෙරළීම අපරාධයකි. ආහාර අර්බුදය ජය ගැනීමට නම් ආහාර ජීව ඉන්ධන බවට පත් කිරීම සම්පූර්ණයෙන් අත හැර දැමිය යුතු බවට මතු වෙමින් තිබෙන එක් ලෝක ප‍්‍රවණතාවකට ශ‍්‍රී ලංකා ජනාධිපතිතුමා ගේ ප‍්‍රකාශයෙන් නොමඳ පිටුබලයක් සැපයෙයි. ජනාධිපතිතුමා කළ ප‍්‍රකාශයට අනුගත සහ එය දිරිමත් කරන සුළු ප‍්‍රකාශ ගණනාවක් ද මේ සමුළුවේදී හා ඉන් පසුව අන්තර්ජාතික මාධ්‍ය ඔස්සේ ඉස්මතු වීම ද කැපී පෙනෙන ලක්ෂණයකි.එයින් නොනැවතුණු ශ‍්‍රී ලංකා ජනාධිපතිතුමා කළ තවත් යෝජනාවක් කෙරෙහි මේ වනවිට සමස්ත ලෝක රාජ්‍ය නායකයන් ගේ හා අන්තර්ජාතික ආයතනවල දැඩි අවධානය යොමු වී තිබේ. එනම් ගෝලීය ආහාර අර්බුද අරමුදලක් පිහිටුවා එමඟින් ආහාර හිඟයෙන් පීඩා විඳින රටවලට උදවු කළ යුතුය යනුවෙන් කළ කාලෝචිත යෝජනාවය. ඒ ඒ රටවල් තම තම රටවල ආහාර ගැටලු විසඳ්‍ර ගන්නා අතරම සමස්ත මානව සංහතියේ කුසගින්න නිවීම පිණිස ද මේ මොහොතේ ඒකාබද්ධව කි‍්‍රයා කළ යුතුය යන මනුෂ්‍යත්වයේ උතුම් පණිවිඩය ද එමඟින් ඉස්මතු කෙරිණ.ශ‍්‍රී ලංකාව වැනි රටක වගා කළ හැකි අනගි සරුසාර භූමි තවමත් මුඩුබිම් බවට පත්ව තිබේ. ඊට හේතුව නම් අක්කර දස දහස් ගණනක් පුරා ත‍්‍රස්තවාදීන් විසින් පුද්ගල නාශක බිම් බෝම්බ අතුරා තිබීම හා තවත් ප‍්‍රදේශ ඔවුන් ගේ පාලනය යටතේ පවත්වා ගෙන යෑම නිසා ය.ලෝක ආහාර අර්බුදය කෙරෙහි විවිධ රටවල කි‍්‍රයාත්මක වන ත‍්‍රස්තවාදී සංවිධානවල ද යම් බලපෑමක් එල්ල වන ආකාරය ද මහින්ද රාජපක්ෂ ජනාධිපතිතුමා මේ සමුළුවේදී ලෝක රාජ්‍ය නායකයන් ගේ අවධානයට යොමු කෙළේ ය. ආහාර ද්‍රව්‍ය හැකි තාක් අඩු මිලට ලබාදීම සඳහා අතිරේක ආහාර සංචිත කලාපීය වශයෙන් පිහිටුවීමේ වැදගත්කම පෙන්වා දීමට සමත්වූ ජනාධිපතිතුමා, මේ සමුළුව අමතා තවදුරටත් කියා සිටියේ ඒ වෙනුවෙන් ලොව ප‍්‍රබල රටවල් හා ආහාර අතින් සමෘද්ධිමත් රටවල උපකාරය ද ලැබිය යුතුව තිබෙන බවයි.ආහාර අර්බුදය ගෝලීය වශයෙන් විසඳ්‍ර ගැනීමේ දේශපාලන ආර්ථික ප‍්‍රතිපත්ති සම්පාදනය පිළිබඳව පමණක් නොව තනි තනි රටවල් වශයෙන් හැකි තාක් ආහාර නිෂ්පාදනය සම්බන්ධයෙන් ස්වශක්තිය කෙරෙහි විශ්වාසය තැබිය යුතු බැව් මේ සමුළුවේ දී අවධාරණයට ලක් විය. උද්ඝෝෂණ, වීදි සටන් හා පෝස්ටර්වලින් බඩගින්න දුරු කළ හැකි නොවේ. ඒ සඳහා කෙටි කාලීන හා දිගු කාලීන කි‍්‍රයාමාර්ග අනුගමනය කළ යුතුව තිබේ.“අපි වවමු - රට නඟමු” යන තේමාව යටතේ රටේ වගා කළ හැකි සෑම බිම් අඟලක්ම වගාවට යොමු කොට ගැනීමට පොලඹවන රජයේ වැඩපිළිවෙළ කෙතරම් දූරදර්ශී ද යනු මොනවට සනාථ කැරෙන්නේ ද වත්මන් ගෝලීය ආහාර අර්බුදය හමුවේ ය. යම් හෙයකින් දේශීය ගොවි ජනතාව හා දේශීය කෘෂිකර්මාන්තය නො පිට හරවන අරමුණකින් 2001 - 2003 කාලයේදී කි‍්‍රයාත්මක කෙරුණු “යළි පුබුදමු ශ‍්‍රී ලංකා” වැනි විදේශ ගැති ප‍්‍රතිපත්ති මාලාවක් මේ වනවිට කි‍්‍රයාත්මකව තිබුණේ නම් සැබැවින් ම හාල් මිටට, පාන් ගෙඩියට පමණක් නොව ලූනු බිකට පවා මහ මඟ එකිනෙකා පොර වදින තත්ත්වයකට අපේ රටත් පත් විය හැකිව තිබුණේය යන කරුණත් මෙහිදී සිහියට නැඟේ. එහෙත් පොහොර මිටිය රු. 350/= ට ගොවි ජනතාවට සැපයෙන අතර දේශීය ගොවියා හා ගොවි ජනතාව කෙරෙහි විශ්වාසය තැබුණු දේශීය ප‍්‍රතිපත්ති මාලාවක් අද දවසේ කි‍්‍රයාත්මක වෙමින් තිබෙන වාතාවරණය මැද ශ‍්‍රී ලංකාව තවත් සෝමාලියාවක් බවට පත් වීමේ අන්තරාව දුරු වී ඇති බවත් මෙහිදී සිහිපත් වෙයි. එහෙත් දේශීය වෙළෙඳපළේ අත්‍යවශ්‍ය ආහාර මිල ගණන් අධික බැව් සත්‍යයකි. භාණ්ඩ මිල දෙගුණ - තෙගුණ අනුපාතයෙන් ඉහළ ගොස් තිබේ. ඒ බර උසුලන්නට සිදුවී ඇත්තේ ද දැඩි අසීරුවෙනි.එහෙත් දේශීය කෘෂිකර්මාන්තය හෙමිහිට මරණය කරා තල්ලු කළ 2001 - 2003 යළි පුබුදමු ශ‍්‍රී ලංකා වැඩපිළිවෙළම අදත් තිබුණේ නම් දර ඉපල් බඳු දරුවන් ගේ ඡායාරූප පමණක් නොව බත් මිටට පවා ගහ මරා ගන්නා භීම සමයක් මෙරට ඇති නොවන්නට තිබුණේද? යනුවෙන් ඇති සහතිකය කුමක්ද?ජගත් ආහාර හා කෘෂිකර්ම සමුළුව අමතා ශ‍්‍රී ලංකා ජනාධිපතිතුමා කළ අවසාන සඳහන ලෝකයේ සියලු රටවල් දිරිමත් කරන සුලු ය.“රටේ කාලීන අර්බුදයට මුහුණදීම සඳහාත් මෙවැනි ආහාර අර්බුදයක් වැළැක්වීමටත් අනාගතයේදී මගේ රට ඔබට ද උදවු කරනු ඇත.” දේශීය ගොවි ජනතාව හා රජයේ වැඩපිළිවෙළ කෙරෙහි ඇති නොමඳ විශ්වාසය එම අන්තර්ජාතික සමුළුවේදීත් ඉස්මතු කළ එතුමා ශ‍්‍රී ලංකාව යනු අභියෝග බාර ගත හැකි අභියෝග ජය ගන්නට නො පැකිළ වෙහෙසන රටක් බවත් නැවත වරක් සනාථ කිරීමට සමත් වීමද මෙහිදී කැපී පෙනෙන දසුනක් විය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=af0806082</link>
    <topic>ජීවිතය සුන්දරයි</topic>
    <author/>
    <content>ජනාධිපතිතුමාගේ ඇසින් දුටු ලෝක ආහාර අර්බුදයජීවිතය සුන්දරයිමේක කාටහරි කිව්වොත් ඔයාමයි අමාරුවෙ වැටෙන්නෙඉදිකිරීම් වර්ධනයෙන් සිමෙන්ති ඉල්ලුම ඉහළටගංවතුර දරුණු වූයේ වැස්ස වැඩිවූ නිසාම නෙමේහද ඇඳි රේඛාහංදියේ කහඉර පනින්නට සූදානම් වෙද්දී සුනිල් මහත්තයා කියමින් මගේ අත අල්ලාගත් වයසක පුද්ගලයා හඳුනාගැනීමට නොහැකිවීම ගැන මම මේ මොහොතේ පුදුම වෙනව.මම ඔහුගේ මුහුණ දෙස බලාගෙන හිටිය.“හඳුන ගන්න බැරිද. සුනිල් මහත්තයා ‘පත‍්‍රකලාවේදියා... මම භටයා.’මට ඒ සැනින්ම දිවයින පුවත්පතේ ‘අටවැනි පිටුව‘ ලිපිය සිහිපත් වුණා.“අනේ සමාවෙන්න. මට සාමාන්‍යයෙන් එක දවසක් හරි හමුවුණ මිනිහෙක්ගෙ මුහුණ අමතක වෙන්නෙ නැහැ.”“කමක් නැහැ. අවුරුදු විස්සකට විතර පස්සෙනෙ දැක්කෙ. මම දැන් හුඟක් වයසට ගිහිල්ලනෙ.”මම ‘දිවයින’ පත්තරයේ වැඩ කළ කාලයේ ප‍්‍රධාන ආරක්ෂක නිලධාරියා ඔහුය. මගේ හිත අතීතයට ඇදී යනව.“මට සමාවෙන්න. සුනිල් මහත්තයට අපිත් ආදරෙයි. ඒත් බීල ආවොත් ඇතුළට ගන්න එපා කියල අපිට ඕඩර් එකක් ලැබිල තියෙනව.”වේලාව රාතී‍්‍ර එකොළහට විතර ඇති. මම ආවෙත් අවන්හල වැසූවාටත් පසුවයි.“මට සමාවෙන්න. ඒත් මම ඇතුළට ගිහින් ලිපිය ලියුවෙ නැත්නම් සෙනසුරාදා පත්තරය ගහන්න වෙන්නෙ නැහැ. මම යෝජනාවක් කරන්නද. මට දොර ඇරල දීල ඔයා මා ළඟට වෙලා ඉන්න.ටික වේලාවක් අදිමදි කළත් ඔහු මගේ යෝජනාවට එකඟවුණා. මම ලියන්න පටන්ගත්තා.“ඇයි මහත්තයා මා ළඟට වෙලා ඉන්නෙ. බොරිස් පැස්ටර්නක් ඩොක්ටර් ෂිවාහෝ නවකතාව ලියපු හැටි දැනගන්න ඕනැද ඒ චිත‍්‍රපටයේ තේමා සංගීතය අහල අධ්‍යක්ෂ ඩේවිඩ් ලීන් සහ ෂිවාහෝ හැටියට රඟපෑ ඕමාර් ෂරිෆ් අඬපු හැටි දැනගන්න ඕනැද.”“හෝචිංමින් හැතැප්ම දහය පහළොව එක්ක ගිය හැටි දන්නවද. එහෙම ගිහින් ඔහු හිරගෙදරදි කවි ලියූ බව දන්නවද.“දෑතට දෙපයටමාංචු දමා ඇති නමුත්මගේ දෙසවන් සහ දෑස් නිදහස්යකුරුල්ලන්ගේ කිචි බිචිය මට ඇසේදර ලිපකින් මතුවන දුමාරයක්කඳුයාය මතින් අහසට නැගෙයිමම මේ දේශයට ආදරෙයි.”හෙමිං වේ කියන මහා දේවකයා ඔලුවට වෙඩි තබාගෙන දිවිනසා ගත් හැටි දන්නවද. ඔහුගේ අක්කා ඔහු ගැන ලියු පොතක එක වාක්‍යයක් මම කියන්න ද?කුඩා කල සිටම ඔහුගේ චරිතය ඔහු නිර්මාණය කළ චරිත වගේමයි. ජීවිතයට ආදරය කළා. මැරෙන්න බය වුණේ නැහැ. මගේ මල්ලී මරණයට ආදරය කළා ද කියලා මට වේලාවකට හිතෙනවා.”“ෆිදෙල් කස්ත්‍රෝ නඩු විභාගයේදී කළ කතාව අහල තියෙනවද.“මට එල්ල කරගෙන තිබෙන ඔය තුවක්කු ළඟදීම නුඹලාගේ පැත්තට හැරෙයි. ඉතිහාසය විසින් මා නිදොස් කරනු ඇත.”“ක්‍රේන්ස් ආ ෆ්ලයින්” කියන රුසියානු චිත‍්‍රපටියේ අර පේ‍්‍රමවන්තිය ගැන දන්නවද. පේ‍්‍රමවන්තයා පිළිගන්න මල් අරගෙන එන ඇයට පේ‍්‍රමවන්තයා මියගිය බව දැනගන්න ලැබෙනවා. ඒ මල් ඇය දුම්රියෙන් බැස එන අනෙක් සොල්දාදුවන්ගේ අතට දෙනව.”රෝමයේ සිස්ටින් දේවස්ථානයේ තීන්ත නගා හිටපු මයිකල් ආන්ජලෝ හිටපු ගමන් අතුරුදන් වූයේ ඇයි කියල දන්නවද. ඔහු ගියේ කවුරුන් හොයාගෙනද කියල මම කියන්නද.“සොක‍්‍රටිස් වස කෝප්පය බීල ටික වෙලාවකින් කියු වචන මට ඇහෙනව වගේ. ප්ලේටෝ ඒක හරි ලස්සණට ලියල තියෙනව.“මගෙ සිරුර සීතල වේගන එනව. හිත හරිම සැහැල්ලුයි. මම නිදහස්.ප‍්‍රංසයේ මහා ලේඛක ඔස්කාර් වයිල්ට ප‍්‍රංස ආණ්ඩුව නඩු දැම්මේ ඇයි කියල කියන්නද. උසාවියෙදී ඔහු ලියු පික්චර් ඔෆ් ඩෝරියන් ග්‍රේ කියන පොතේ කොටසක් කියෙව්වද?මට මේ කිසි දෙයක් තේරෙන්නෙ නැහැ කියල විනිශ්චයකරු කිව්ව. ඔස්කා වයිල්ඩ් කියපු දේ දන්නවද.“ඔබේ මෝඩකම ගැන මට වගකියන්න බැහැ.”“මහා නාට්‍යකරුවකු වෙන බර්ටෝල්ට් බ්‍රෙෂ්ට් ඇමෙරිකන් ආණ්ඩුව නම දැම්මේ ඔහු කොමියුනිස්ට්කාරයෙක් කියල. ඔහුගෙ නාට්‍යයක කොටසක් උසාවියේදි කියෙව්ව. නඩුකාරය මෙහෙම ඇසුව.“මේව ලියන්න කියල කවුරුහරි ඔබට කියල තියෙනවද.”බ්‍රෙෂ්ට් ඔව් කිව්ව. නඩුකාරය ඇහුව ඒ කවුද කියල.“ජනතාව.”යසුනරි කවාබතා කියන ජපන් ලේඛකයා ගැන ඔයා අහල තියෙනවද. තාගෝර්ට පස්සේ සාහිත්‍යයට නොබෙල් ත්‍යාගය ගත් ආසියානු ජාතිකයා ඔහුයි. ඔහුගේ ලෝක ප‍්‍රකට “දස්නෝ කන්ටි‍්‍ර” කියන පොත ලියුවෙ කොහොමද දන්නවද. ඔහු දිවිනසා ගත්ත හැටි දන්නවද. කාමරයේ ජනෙල් දොරවල් වහල ගෑස් එක ඇරිය.”“තව මොනතරම් දේවල් කියන්න තියෙනවද මහත්තයො.” මෙතන මා ළඟ මුරකරල වැඩක් නැහැ. මාත් එක්ක අවන්හලකට යමු.”අවුරුදු විසිපහකට පමණ පෙර ඒ රාති‍්‍රයේ ඔහු සිනාසුන අයුරු මට මේ මොහොතේ මැවිලා පේනව.හරියටම ලියූ දේවල් මතක නැති වුණත් ඒ ලිපියට මාත් ආසයි. ලිපියේ සිරස්තලයට දැම්ම පත‍්‍රකලාවේදියා සහ භටයා කියල.“සුනිල් මහත්තයා, ඒ ලිපිය අදත් මා ළඟ තියෙනවා.”ඔහු මගේ අත්දෙක අල්ලාගෙන කිව්ව.“මම යන්නම්. දැකපු එක ගැන හරිම සන්තෝසයි.”“කොහේදි හරි පාරකදි ආපහු හම්බ වෙයි.”මම ඔහුගෙ පිටට තට්ටුවක් දාමින් කිව්ව.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=af0806083</link>
    <topic>මේක කාටහරි කිව්වොත්</topic>
    <author>කීර්ති මෙන්ඩිස්,සේයාරුව - දුෂ්මන්ත මායාදුන්න</author>
    <content>ජනාධිපතිතුමාගේ ඇසින් දුටු ලෝක ආහාර අර්බුදයජීවිතය සුන්දරයිමේක කාටහරි කිව්වොත් ඔයාමයි අමාරුවෙ වැටෙන්නෙඉදිකිරීම් වර්ධනයෙන් සිමෙන්ති ඉල්ලුම ඉහළටගංවතුර දරුණු වූයේ වැස්ස වැඩිවූ නිසාම නෙමේහද ඇඳි රේඛාකීර්ති මෙන්ඩිස්,සේයාරුව - දුෂ්මන්ත මායාදුන්නකාන්ති නැතිබැරිකම කරපින්නාගෙන උපන් ගැහැනියකි. ඇය පදිංචිව සිටියේ සුනාමිය නිසා ලැබුණු නිවසකය. ඇගේ පළමු සැමියා ඇය අතහැර ගොස්ය. ඒ වන විටත් ඇය දරු දෙදෙනකුගේ මවකි. දරු දෙදෙනාම දියණියන් වීම ඇගේ ප‍්‍රශ්න තව තවත් ව්‍යාකූල කළේය. ඒත් ඇය දියණියන් දෙදෙනාට පුළුවන් තරමින් සිප්සතර දීමට උත්සුක වූවාය. ඒ දහසකුත් එකක් ප‍්‍රශ්න මැද්දේය.පළමු විවාහයෙන් බැට කෑවද ඇය තවත් සැමියකු හා දීග ගියාය. දියණියන්ට ඔහු බාප්පා කෙනකු විය. ඒත් ඇගේ නැතිබැරිකම් හා අඟහිඟකම්වලට ඉන් ද පිළිසරණක් නොවීය.“ඔහොම ඉඳලා හරියන්නේ නැහැ... මං දුව ජොබ් එකකට දාලා දෙන්නම්... එතකොට ඔය තියෙන ප‍්‍රශ්නත් මඟහැරිලා යාවි...”කාන්තිගේ දියණියන්ට ඇය ඥාතිකමින් පුංචි අම්මාය. ඒත් ඇගේ කීමට කාන්ති කැමැත්තක් නොදැක්වූවාය.“චමරී... තාම පොඩියිනේ නංගී... රස්සාවක් කරන්න කියන්න තේරුමක් තියේවීයැ...”‘චමරී’ කෙලී මේ වන විටත් දහතුන් හැවිරිදිය. ඇය ඇඟපතින් පිරිපුන්ය. පුංචි ද ඇගේ උත්සාහය අත් නොහැරියාය. අවසානයේ කාන්ති ද ඇගේ ඉල්ලීමට එකඟ වූවාය.“අපට ජීවත්වෙන්න බැරි නිසාම මං කැමැත්ත දුන්නා මහත්තයො...”ඇය කීවාය. පුංචි කීවේ ලොකු කෙලී රෙදි සාප්පුවක වැඩට දමා දෙන බවය.“මට නම් ඔය හම්බවෙන සල්ලි එපා... දූගේ පොතට දාලා දෙන්න... නංගීයේ...”එදා පුංචි අම්මා චමරීගේ ගෙදර ආවේ සැමියා ද සමගය.“එහෙනම් කෙල්ල ලෑස්ති කරලා දීපන්... අපි එක්කගෙන යන්නම්...”දහතුන් හැවිරිදි චමරීද යතුරුපැදියේ නංවාගත් ඔවුහු ඇය රැගෙන කළුතරට ආහ. කළුතර බෝධිය ඇය ඉදිරියේය. තමා කොතැනට රැගෙන යන්නේද යන්න චමරී නොදත්තාය. එහෙත් ඇය පුංචි අම්මාට කීකරු වූවාය. පුංචි අම්මා තමාට අහිතක් නොකරන බව ඇය හොඳ්‍රකාරවම දැන සිටියාය. කළුතර නගරයට නුදුරින් ඇති අරලියමල් ගස ඔවුන්ට සෙවණ දුන්නේය. ඛ්සිවකු හෝ බලාපොරොත්තුවෙන් පුංචිත් බාප්පාත් එතැන සිටින බව චමරී තේරුම් ගත්තාය. පුංචි කාටදෝ දුරකථනයෙන් කතා කරන අයුරු ද ඇය දුටුවාය. ගතවූයේ නිමේෂයකි. ජැන්ඩියට හැඳ පැළඳගත් කාන්තාවක් ‘ඉන්ටර්සිටි’ බසයෙන් බැස පුංචි ළඟට ආවාය. පුංචි අම්මා ඇය පිළිගත්තේ දත් තිස්දෙකම පෙන්වමිනි.“පරක්කු වුණාද? නැහැ නේද...” ආ... ඔයා කිව්වේ මෙයාද... ෂා... ෂෝක්නේ...”ඇය පුංචි අම්මා සමඟ මොන මොනවදෝ කුටුකුටු ගාන අන්දමද චමරී පැත්තකට වී බලා සිටියාය. වන්නට යන්නේ කුමක්දැයි ඇයට නොතේරුණද ‘හොඳ’ රස්සාවක් ලැබෙන බව නම් ඇය ඒකාන්තයෙන්ම දත්තාය.“අපි යනවා දුව එහෙනම්... ඔයා මේ ඇන්ටිත් එක්ක යන්න... ඔයාට හොඳ රස්සාවක් මේ ඇන්ටි හොයලා දෙයි...”චමරී දුව පුංචිට වැඳ ඇගෙන් සමුගත්තාය. පුංචි හා බාප්පා බයිසිකලේ නැඟ නොපෙනී යනතුරු චමරී බලා සිටියාය.“රස්සාවට යනකොට ඔහොම ඇඳල හරියන්නේ නැහැ... එන්න මං ඔයාට හොඳ ඇඳුමක් අරන් දෙන්නම්...”ඔවුන් ගොඩවූයේ නගරයේ ඇති සුපිරි රෙදි සාප්පුවකටය. ඩෙනිම් කලිසමක් සමඟ නවීන පන්නයේ ටීෂර්ට් එකක් චමරීට ලැබිණි. ඔවුන් ඊළඟට නතරවූයේ හොඳ හෝටලකය.“අපට ප‍්‍රයිඩ්රයිස් දෙකක් ගේන්න...”“එපා... මිස්... මට බඩගිනි නැහැ...”“පිස්සුද ළමයො... ඔහොම බැහැ... කන්න කන්න...”‘ප‍්‍රයිඩ් රයිස්’ පිඟානෙන් ඇගේ බඩකට පිරුණේය. එතැනින් නික්ම ගිය ඔවුන් නැවතුණේ කළුතර බෝධිය අසලය.“හොඳ රස්සාවක් ලැබෙන්න කියලා... බෝධියත් වැඳලාම යමු...”චමරී හොඳ රස්සාවක් පතමින් දෙවියන් ඉදිරියේ වැඳ වැටුණාය. කළුතරින් වායුසමීකරණය කළ බසයක නැඟගත් ඔවුහු වාද්දුවට නුදුරින් බසයෙන් බැස ගත්හ. ඒ අසලම සුදු පැහැති නවීන පන්නයේ මොටෝරියක් නතරකර තිබිණි. රියැදුරු අසුනේ වූයේ බැලු බැල්මට වැදගත් පෙනුමැති පුද්ගලයෙකි.“නගින්න...”කාන්තාව ඉදිරි අසුනට නඟිද්දි චමරී පසුපස අසුනට නැඟගත්තාය. පණගැන්වූ මොටෝරිය කුඩා පාරකින් හරවා තට්ටු දෙකේ හෝටලයක් ඉදිරිපස නතර විය.එතැනින් එහාට සිදුවූ දේ චමරීට හොඳට මතකය. රියේ පැමිණි පුද්ගලයාත් තමා කැටුව පැමිණි කාන්තාවත් කාමරයකට ඇතුළු වූහ. එම කාමරයට එන ලෙස ඇයට ද බල කෙරිණි. ඇගේ මුළු ලෝකයම එදා සුණුවිසුණුව ගියේය. ඇය එදින ඇති තරම් හඬා වැටුණාය.“මට යන්න ඕනැ... පුංචි අම්මට කතා කරන්න ඕනැ...” ඇය හඬමින් වැළපෙමින් කීවාය. කාන්තාව සෙලියුලර් දුරකථනයෙන් පුංචි අම්මාට කතා කළාය.“උඹ බය වෙන්න එපා... උඹ ඔහොමම ඉඳපන්... උඹට සල්ලි හම්බවෙයි... මුකුත් වෙන්නේ නැහැ... මං උඹ බාරගන්නම්...”ඒත් දැරිය ඊට එකඟ නොවූවාය. ඇගේ යටිබඩ රිදුම් දෙන්නට විය. ඇයට ක්ලාන්ත ගතියක් දැනිණි.“මට යන්න ඕනෑ... මට ඉන්න බැහැ...” කාන්තාව ඉන් දැඩි අපහසුතාවකට පත්වූවාය. පිරිමියාට කරන්නට දෙයක් නැති විය.“අපි මෙයා ගිහින් බස්සමු...” සියල්ලෝම වාහනයට ගොඩවූහ. වාහනය යළි ඉදිරියට ඇදිණි.“උඹ මේ ගැන කාටවත් කියන්න එපා... අපි පොලිසිය හොඳට අඳුරනවා... උඹ කාටහරි කිව්වොත් උඹමයි අමාරුවේ වැටෙන්නේ... එහෙම වුණොත් උඹ නිවාසයකට දමාවී...”කාන්තාව චමරිට පැවැසුවාය. නිවාසයකට දමාවී යනුවෙන් ඇය හැඳින්වූයේ බාල වයස්කාර තරුණියන් රඳවන නිවාසයකි. සිය පියා ඔවුන් දමා ගිය අවස්ථාවකදී වරක් ඇයට ළමා නිවාසයකට යන්නට සිදුවිය. එනිසා යළිත් වරක් නිවාසයකට යන්නට ඇය දැඩි බයක් දැක්වූවාය. එපමණක් නොව තමාට වූ අතවරය පවා කිසිවකුට හෝ නොකීමට ද ඇය දැඩිව තීරණය කළාය.ඔවුන් රැගත් වාහනය කළුතරට ළඟාවිය. අරලියගහ යට පුංචි අම්මා රැඳී සිටියාය.“පුංචි ඉන්නවා... ඔයා යන්න... මේක තියාගන්න...” රුපියල් දහසේ නෝට්ටුවක් ඇය අත මිට මෙළවිණි.කළුතරට පැමිණ සිටි පුංචි අම්මත් බාප්පාත් ඇය බාර ගත්හ.“මොකද වුණේ... උඹ ඇයි බැහැයි කියලා ආවේ...”චමරී ඊට පිළිතුරක් නොදුන්නාය.“උඹ ගෙදර ගිහින් අම්මට මුකුත් කියන්න එපා... ගෙදර ගිහින් අම්මට සැරෙන් කතා කරපන්... අයිඩින්ටි මුකුත් නැති නිසා ආවා කියලා කියපන්... කෙල්ල ගෙදරට ආ මොහොතේ සිටම බලා ගත් අත බලා සිටීම චමරීගේ මවගේ සැකයට හේතු විය. ඇය චමරි ළඟට කිට්ටු වූවාය.“කොහෙන්ද පුතේ මේ සල්ලි...”ඇය අත තිබු රුපියල් දහසේ නෝට්ටුව මව දුටුවාය.“පුංචිට කියන්න එපා අම්මේ...” ඇය තැති ගත්තාය. ඒත් මව ඊට එකඟ නොවූවාය. ඇය පුංචිගෙන් මේ බව විමසුවාය.“ඔය කෙල්ල රෙදි සාප්පුවේදී කොල්ලෙක් එක්ක යාළුවෙලා... නෝනාගේ අතටම අහුවෙලා... ඒකයි ඔය කිව්වේ... එහෙනම් ඒ කොල්ලා දීලා ඇති...”පුංචි කීවාය. ඒත් මව ඒ කතාව එතරම් විශ්වාස නොකළාය. ඒ අතරතුර පුංචි යළි කතා කළාය.“ඒක නෙමේ... අක්කේ... මගේ බෑග් එකේ තිබුණු දාහ තමයි ඕකි අරන් තියෙන්නේ...”මින් කාන්ති කලබලයට පත්වූවාය. තමාගේ දියණිය එවන් සොරකමක් කරනු ඇතැයි ඇය සිහිනෙකින්වත් නොසිතුවාය. ඇය චමරිට දොස් කීවාය.“මං කෙල්ලට දොස් කිව්ව මහත්තයො... ඒත් කෙල්ල කතා කළේ නැහැ...”ඒත් ප‍්‍රශ්නය එතැනින් නතර නොවීය. පුංචි නිතරම කාන්තිට කතා කළාය.“දවසට දෙතුන් වතාවක්ම කතා කරලා කෙල්ල අපට දීපන් කියලා ඉල්ලනවා මහත්තයො... මට ඒ ගැන සැක සිතුණා... මං දුව ළඟට ගිහිල්ලා එයාගේ ඔළුව අතගාලා... දුවේ මට ඇත්ත කියන්න මං ඔයාට ගහන්නැහැ බණින්නෙත් නැහැ... මට ඇත්ත කියන්න... මොකද වුණේ කියලා කියන්න පුතේ කියලා කිව්වා... ඒත් එක්කම දුව ඉකි ගහ ගහ අඬන්න පටන්ගත්තා... දුව අඬනකොට මටත් ඇඬුණා... මං දුව බදාගෙන ඇඬුවා මහත්තයො... ඉන් පස්සෙ දුව අඬ අඬාම වුණ දේ කිව්වා... ඇත්ත විස්තරේ ඔක්කොම කිව්වා...”“අනේ මගේ කෙල්ල මහත්තයො... මිනිහත් නැතිව මං ඇස්දෙක වගේ බලාගත්ත කෙල්ල මහත්තයො... දැන් කෙල්ල ඉවරයි නේද...” කාන්ති සිය දියණිය බදාගෙන ඇති තරම් හැඬුවාය.“අපි යමු පුතේ පොලීසි... මේ කරපු දේට උන්ට...”ඇය කළුතර ළමා හා කාන්තා කාර්යාංශය වෙත ඉදිරිපත් කැරිණි. පරීෂණ ඇරඹිණි.කාන්තා කාර්යාංශය බාර නිලධාරිනිය වහා ගමට ගියේ ඉන් අනතුරුවෙනි. ඒ වනවිට තී‍්‍රවීරලයකින් ගෙදර පැමිණෙමින් සිටි ‘පුංචි අම්මා’ කරදරයකින් තොරව පොලිස් අත්අඩංගුවට ගැනීමට හැකිවිය. සිය බිරිය අසුවූ බව දැනගත් සැමියා ඒ වනවිටත් පැනගොස් සිටියේය.පුංචි අම්මා අධිකරණයට ඉදිරිපත් කොට රිමාන්ඩ් ගත කරන්නට පොලිසිය පියවර ගත් අතර අතවරයට ලක්වූ බව කියන තරුණිය අධිකරණ වෛද්‍ය විශේෂඥවරයා වෙත ඉදිරිපත් කැරිණි. ඇය කිහිප වතාවක්ම අතවරයට ලක්ව ඇති බව වෛද්‍ය නිගමනය විය.“දරුවන් මීට වඩා පරිස්සමින් රැකබලාගත යුතුයි... බාල වයස්වල ගම්බද ළමයි ගෙනැවිත් සල්ලි බලය තියෙන අයට විකුණනවා... මේක මුදල් උපයන ජාවාරමක්... අන්තිමට ඒ ළමයි නතර වෙන්නේ ගණිකාවන් බවට පත්වෙලා... හොඳ වෙලාවට මේ ළමයා එක සිද්ධියකින් බේරුණා... දරුවො රස්සාවලට යද්දි ඒ ගැන සොයා බලන්න ඕනෑ...”“මේ සම්බන්ධව තවත් තුන්දෙනෙක් අත්අඩංගුවට ගත්තු අපි පරීක්ෂණ පවත්වාගෙන යනවා... මේ එක්කෙනෙක් හමුදාවට සම්බන්ධ යැයි සැකයක් තියෙනවා... දරුවා අධිකරණය මගින් මවට බාරදෙන්නයි කටයුතු කරන්නේ...” සහකාර පොලිස් අධිකාරි පෙරේරා මහතා කීවේය.කළුතර කොට්ඨාස බාර ජ්‍යෙෂ්ඨ පොලිස් අධිකාරි රවී විජේගුණවර්ධන, සහකාර පොලිස් අධිකාරි සරත් සී. පෙරේරා යන මහත්වරුන්ගේ උපදෙස් මත කළුතර මූලස්ථාන පොලිස් පරීක්ෂක ඉන්දික ද සිල්වා මහතාගේ මෙහෙයවීම යටතේ කළුතර දිස්ති‍්‍රක් ළමා හා කාන්තා කාර්යාංශයේ ස්ථානාධිපති පොලිස් පරීක්ෂකා මල්කා තුෂාරි මහත්මිය මේ පිළිබඳව වැඩිදුර පරීක්ෂණ පැවැත්වූහ.පොලිසියට දෙනු ලබන ප‍්‍රකාශ හා කරන ලද පරීක්ෂණ මත ලිපිය සකස් කෙරිණි. කාන්තාවන්ගේ නම් මනºකල්පිතය.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=af0806084</link>
    <topic>ජීවිතය සුන්දරයි</topic>
    <author>ටෙක්ලා පද්මිණී කාරියවසම්</author>
    <content>ජනාධිපතිතුමාගේ ඇසින් දුටු ලෝක ආහාර අර්බුදයජීවිතය සුන්දරයිමේක කාටහරි කිව්වොත් ඔයාමයි අමාරුවෙ වැටෙන්නෙඉදිකිරීම් වර්ධනයෙන් සිමෙන්ති ඉල්ලුම ඉහළටගංවතුර දරුණු වූයේ වැස්ස වැඩිවූ නිසාම නෙමේහද ඇඳි රේඛාශ‍්‍රී ලංකාවේ සිමෙන්ති ඉල්ලුම 2006 වසරට සාපේක්ෂව විමසා බලද්දී මේ වසරේ 10.7% කින් වර්ධනය වී තිබේ. මෙසේ ඉල්ලුම ඉහළ යාමට හේතුවී ඇත්තේ 2007 වසරේ සිදුවී ඇති ඉදිකිරීම් ක්‍ෂේත‍්‍රයේ වර්ධනයයි. එම වර්ධනය මහ බැංකු වාර්තාවට අනුව 9% කි. එසේ ඉදිකිරීම් ක්‍ෂේත‍්‍රයේ වර්ධනයට හේතු වී ඇත්තේ රාජ්‍ය, සමූපකාර හා පෞද්ගලික යන අංශ තුනම රටේ ඉදිකිරීම් වර්ධනයට දායක වී ඇති බැවිනි.සාපේක්ෂව ගණනය කිරීමේදී ඉදිකිරීම් ක්‍ෂේත‍්‍රයේ සිමෙන්ති ඉල්ලුම වැඩිය. සිමෙන්තිවලට ඇත්තේ අනුපූරක ඉල්ලුමකි. වැලි, කළුගල්, ගඩොල්, යකඩ ආදී යෙදවුම්වල ඉල්ලුම සිමෙන්ති ඉල්ලුම මත නිරතුරුව වෙනස් වේ.වෙළෙඳ පාරිභෝගික කටයුතු හා සමූපකාර සේවා අමාත්‍ය බන්දුල ගුණවර්ධනසිමෙන්ති ඉල්ලුම විශාල ලෙස ඉහළ යාමට බලපෑ ඒ ප‍්‍රධාන  හේතු කිහිපයකි. අතර වාරිමාර්ග, මහාමාර්ග ආදී යටිතල පහසුකම් සංවර්ධනය, වසර 30කට පසු සිදු කරන නැඟෙනහිර පළාතේ සංවර්ධනය හා නිවාස ඉදිකිරීම් කටයුතු, සුනාමි ව්‍යසනයෙන් අනතුරුව රට පුරා සිදුකරන නිවාස සහ ගොඩනැඟිලි ඉදකිරීම් ආදියයි. ඒ හැරුණුවිට නොරොච්චෝලේ, කොත්මලේ, උමාඔය හා හම්බන්තොට වරාය සංවර්ධන කටයුතු වලදී සිදුකරන ඉදිකිරීම්ද රටේ සිමෙන්ති ඉල්ලුම ඉහළ යාමට හේතු කාරක වී තිබේ.සිමෙන්ති සඳහා වන ඉල්ලුම ඉහළ යද්දී එම ක්ෂේත‍්‍රයේ විශාල රැකියා ප‍්‍රමාණයක් ජනිත වේ. එවිට සේවා නියුක්තිය ඉහළ යයි. ඒ සමඟම සිදුවන වැදගත් දේ වන්නේ ගොඩනැඟිලි හා ඉදිකිරීම් අංශයේ ව්‍යවසායකත්වය වර්ධනය වීමයි. එය රටේ ආර්ථික සංවර්ධනයට හේතුවකි.දළ දේශීය නිෂ්පාදිතයේ ආංශික සංයුතියේ දීද ඉදිකිරීම් ක්‍ෂේත‍්‍රයට වැදගත් තැනක් හිමි වේ. 2007 වසරේ ඉදිකිරීම් ක්‍ෂේත‍්‍රය දේශීය නිෂ්පාදිතයට එකතු කළ වටිනාකම රුපියල් මිලියන 142996කි. එය දළ දේශීය නිෂ්පාදිතයේ ප‍්‍රතිශතයක් ලෙස 6.4% කි. 9.0ක් වූ දේශීය නිෂ්පාදනයේ වැඩිවීම කෙරෙහි දක්වා ඇති දායකත්වය 8.3%කි. රටේ සංවර්ධනයට ගොඩනැඟිලි හා ඉදිකිරීම් ක්‍ෂේත‍්‍රය දක්වා ඇති දායකත්වය විමසා බලන කල “සිමෙන්ති” කෙරෙහි රජයේ අවධානය යොමුවීම සහ එය අත්‍යවශ්‍ය භාණ්ඩයක් ලෙස නම් කිරීම වැදගත්ය.ශ‍්‍රී ලංකාවේ සිමෙන්ති මිල කාලයක් තිස්සේම නිදහසේ තීරණය විය. නමුත් සිමෙන්ති අත්‍යාවශ්‍ය භාණ්ඩයක් ලෙස නම් කිරීමත් සමඟ ලංකාවේ පෞද්ගලික සිමෙන්ති කර්මාන්තය මෙහෙයවන්නන් හට සිමෙන්ති මිල ඉහළ දැමීමට පාරිභෝගික ආරක්ෂණ අධිකාරියෙන් අවසර ලබාගත යුතුවේ. ඒ නිසා සිමෙන්ති අත්‍යාවශ්‍ය භාණ්ඩයක් නොවන බවට අධිකරණයෙන් ප‍්‍රකාශයක් ලබාගැනීමට සිමෙන්ති ව්‍යාපාරිකයෝ උත්සාහ දැරූහ.කසේ වුවද ව්‍යාපාරිකයන්ගේ ඉල්ලීම සලකා පාරිභෝගික ආරක්ෂණ අධිකාරිය 2008/06/01 දින සිට ඕනෑම පෝට්ලන්ඩ් සිමෙන්ති 50ඬඨමල්ලක මිල රුපියල් 760 තෙක් ඉහළ දැමීය. එම මිල 2008 අවසානය වනතෙක් ස්ථාවරව පවතී.සිමෙන්ති සඳහා වන ඉල්ලුම ඉහළ යාම සහ සිමෙන්ති මිල ඉහළ යාම පිළිබඳව සලකා බලා ශ‍්‍රී ලංකා රජය වසර 5කට පසු මේ වසරේ සිමෙන්ති ආනයනය කර තිබේ. මිල සඳහා තරගයක් නොමැතිකමින් ඉහළ ගිය සිමෙන්ති මිල මේ නිසා පාලනය වනු ඇත. එසේ ආනයනය කළ සිමෙන්ති 50ඬඨමල්ලක තොග මිල රුපියල් 699/-කි. උපරිම සිල්ලර මිල ලෙස රුපියල් 720/- කි. මෙම සිමෙන්ති ගොඩනැඟිලි ද්‍රව්‍ය සංස්ථාව හරහා දිවයින පුරා බෙදා හැරෙන අතර ගොඩනැඟිලි ද්‍රව්‍ය සංස්ථාවේ ගබඩා ධාරිතාව සිමෙන්ති ගබඩා ලෙස භාවිතා කරයි. මේ මඟින් මෙතෙක් කල් මහා භාණ්ඩාගාරයෙන් වැටුප් ලැබූ සේවකයන් සිටි ගොඩනැඟිලි ද්‍රව්‍ය සංස්ථාවට ද කි‍්‍රයාකාරී ආයතනයක් ලෙස ආදායම් ඉපයීමේ අවස්ථාව හිමිවී ඇත.වෙළෙඳ අමාත්‍යාංශය යටතේ පවත්නා රාජ්‍ය වාණිජ තොග වෙළඳ සංස්ථාව මඟින් ආනයනය කරන ලද මෙම සිමෙන්ති පාරිභෝගිකයාට තරගකාරී මිලකට (රුපියල් 25-30 පමණ අඩුවෙන්) අලෙවි කිරීමට රජය තීරණය කර තිබේ.අන්තර්ජාතික සම්මාන, සහතිකලාභී පකිස්ථානයේ ‘ලකි සිමෙන්ට්’ ආයතනයෙන් ආනයනය කරන ලද මෙම සිමෙන්ති ශ‍්‍රී ලංකාවේ සම්මත පිළිවිතරයන්ට අනුකූල බව ශ‍්‍රී ලංකා ප‍්‍රමිති ආයතනය සහතික කර ඇත. ඒ සඳහා ඉඹ්ඉ ලාංඡනය හිමිකර දී ඇත්තේ ලංකා ප‍්‍රමිති කාර්යාංලයේ නිලධාරීන් කර්මාන්ත ශාලාව නිරීක්ෂණය කිරීමෙන් අනතුරුවය. එබැවින් මෙම ආනයනික සිමෙන්ති වගකීමෙන් යුතුව පාරිභෝගිකයා වෙත නිකුත් කිරීමට ශ‍්‍රී ලංකා රජයට හැකියාව ඇත.වත්මන් රජය වෙළඳපළ ක‍්‍රමයට මැදිහත්වීම හෙළා දැකීමේ ව්‍යාපාරයක් මේ වනවිට කි‍්‍රයාත්මක වෙමින් පවතී. රජය වෙළෙඳපළ ක‍්‍රමයට මැදිහත් නොවන්නේ නම් ජනතාව මත පැටවෙන මිල පීඩනය මීටත් වඩා දැඩිවනු ඇත.රජය වෙළෙඳ පල ක‍්‍රමයට මැදිහත් වී සිටීම ජනතාවගේ ජයග‍්‍රහණයකි.වසර 30කට පසු යුද්ධයේ තීරණාත්මක අවස්ථාවක් උදාව තිබියදී හා රටේ මහා පරිමාණයේ සංවර්ධන ව්‍යාපෘති කි‍්‍රයාත්මක වෙද්දී රජයට සහයෝගය ලබාදීම පසෙක ලා දකුණ අස්ථාවර කොට රජය අසීරුතාවයට පත්කිරීම ප‍්‍රායෝගිකව සුදුසු කි‍්‍රයාවක් නොවේ.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=af0806085</link>
    <topic>ගංවතුර දරුණු වූයේ වැස්ස වැඩිවූ නිසාම නෙමේ</topic>
    <author>නිහාල් පී. අබේසිංහ,සේයාරුව- සමන්ශ‍්‍රී වෙදගේ</author>
    <content>ජනාධිපතිතුමාගේ ඇසින් දුටු ලෝක ආහාර අර්බුදයජීවිතය සුන්දරයිමේක කාටහරි කිව්වොත් ඔයාමයි අමාරුවෙ වැටෙන්නෙඉදිකිරීම් වර්ධනයෙන් සිමෙන්ති ඉල්ලුම ඉහළටගංවතුර දරුණු වූයේ වැස්ස වැඩිවූ නිසාම නෙමේහද ඇඳි රේඛානිහාල් පී. අබේසිංහ,සේයාරුව- සමන්ශ‍්‍රී වෙදගේඅපි පදිංචි වෙලා ඉන්නේ බදුරලියේ මගුරු ගඟ අසල. දිගටම වහින කාලෙට වත්ත පහළට ගඟ ගලනවා. ඉරිදා සඳුදා හොඳට වැස්සා. සඳුදා උදේ වත්ත පහළ ගංවතුර ආවා අපේ වස්සා පහළ බැඳලා හිටියා. මමයි මගේ නෝනයි ගියා වස්සව ගේන්න. මම වස්සව අරන් එනකොට මඩ ලිස්සලා මාව වතුරට වැටෙන්න ගියා. නෝනා මාව ඇල්ලුවා. මම නැගිට්ටා. නෝනව වළක වැටුණා. සැඩ පාර හෝ ගාල එනවා. නෝනව ගහගෙන ගියා. මට කෑගැහුණා. ගංවතුර සැඩ පාර මැද්දේ නෝනා දඟලනවා. මට පීනන්න බෑ. නෝනා ගහගෙන ගියා. ගංවතුරට කවුරුවත් බේරගන්න ආවේ නැහැ. පස්සේ එයා මහ බෝක්කුවක හිරවෙලා මැරිලා හිටියා. අයියෝ...එතන එයා හිරවුණාට පස්සේ එයාගේ ඇඟ උඩින් වතුර දාලා තිබෙනවා පස්සේ හුස්ම හිරවෙලා තමයි එයාව මැරිලා තියෙන්නේ අයියෝ දැන් මගේ ළමයින්ට අම්මා කෙනෙක් නැහැ. මට සුන්දර බිරිඳක් නැති වුණා.”ගංවතුරෙන් ගසාගෙන ගොස් ජීවිතය නැතිවූ තම බිරිඳ පිළිබඳව අපට මේ කරුණු දැක්වූවේ බදුරලිය මඟුරු ගඟ අසල පදිංචි රංජිත් හෙට්ටිආරච්චි මහතායි.පස්දුන් කෝරළයේ බතක් බුලතක් වවාගෙන ජීවත් වූ රංජිත් මහතා අතට පුංචි මුදලක් හොයා ගන්න ති‍්‍රවිලයක් එළවන්නේ ය. ඔහුගේ ඒ කුරුලු කැදැල්ල කැඩී ගියේ බුලත්සිංහල පාලින්ද නුවර ප‍්‍රදේශවලට පසුගිය දිනවල බලපෑ මහා ගංවතුර නිසාය.මේ නිරිතදිග මෝසම් කාලයයි. වසරේ මැයි ජූනි මාසවල බස්නාහිර පළාතට වැඩි වර්ෂාවක් ලැබෙයි. ඒත් මෙවර ඒ වර්ෂාව වෙනදාට වඩා දරුණු විය. එසේ නමුත් මිනිස් ජීවිත 24 ක් නැති කර ලක්ෂ 4 කට අධික පිරිසක් අනාථ කරන්නට මේ වැස්සම හේතුවක් නොවේ. මේ ගංවතුරට ජල ගැලීම්වලට තවත් හේතු ඹසක් ඇත.පේරාදෙණිය විශ්වවිද්‍යාලයේ භූ විද්‍යා අංශයේ මහාචාර්ය සී.බී. දිසානායක මහතා පවසන පරිදි මේ ගංවතුරට හා නායයෑම්වලට ප‍්‍රධාන හේතුවක් වන්නේ සවාභාවික ජලය ගලා යන මාර්ග අවහිර කිරීම හා අවිධිමත් ඉඩම් පරිහරණයයි.“ඉස්සර කාලෙත් මේ වැස්ස අපේ රටට ලැබුණා. නමුත් මේ වගේ වතුර ගැලුවේ නැහැ. දැන් මේ තරම් ගංවතුර, ජල ගැලීම් එන්නේ ස්වාභාවික ජල මාර්ග සහ පහත් බිම් හරහා ජලය ගැලීමට බාධා එල්ල කිරීම නිසයි. පාරවල්, ගෙවල්, අනවසර ඉදිකිරීම් කරලා ඒ මාර්ගවලට බාධා කරනවා. ඒ නිසා ඒ ජලය පහළට ගංගාවලට මුහුදට ගලා යන්න විධියක් නැහැ. මේ නිසා තමයි ගම්පහ හා කළුතර පළාත්වල මේ කාලයේ ගංවතුර - ජල ගැලීම් වැඩිපුර ඇති වුණේ.අද මේ සිදුවන්නේ ස්වභාවික ආපදා නෙවෙයි සියයට 95% ක් මානව ආපදා ඇතිවෙන්නේ කෘතිම ගංවතුර. මිනිස්සු කරන ඒවා හින්දාම තමයි මේ ගංවතුර ජල ගැලීම් ඇති වුණේ. මේ පිළිබඳව පළාත් පාලන ආයතන භෞතික සැලසුම් දෙපාර්තමේන්තුව හා පළාත් සභාවල යම් විධිමත් සැලැස්මක් අනුව කටයුතු කළ යුතුයි.අපි මුලින් ම කළ යුත්තේ අහසින් වැටෙන වැස්සට බාධාවක් නැතිව ගංගාවලට මුහුදට යැවීම ඉඩ සැලසීමයි” මහාචාර්ය සී.බී. දිසානායක මහතා පවසයි.නායයෑම් වලට මෙන් ම ජල ගැලීම් වලට සෝදා පාළුව ද හේතුව වී ඇත. වනාන්තර විනාශය කැලෑ ගිනි තැබීම ද ඊට හේතුව බව ද මහාචාර්ය සී.බී. දිසානායක පෙන්වා දෙයි.හරිත ව්‍යාපාරයේ සභාපති පරිසරවේදී සුරංජන් කොඩිතුවක්කු මහතා පවසන පරිදි මීට පෙර ගංවතුර ජල ගැලීම් වලට යොමු නොවුණු ගම්පහ කොළඹ හා කළුතර ප‍්‍රදේශවල දැන් වැඩිපුර ජලගැලීම් සිදුවන්නේ ඒ ප‍්‍රදේශවල පවතින අවිධිමත්, සැලැසුම් සහගත නොවන සමහර ඉදිකිරීම් කටයුතු නිසාය.“ගම්පහ දිස්ති‍්‍රක්කයේ මාර්ග ඉදිකිරීම් සිදුකරන විට ජල මාර්ග පිළිබඳව බලලා නැහැ. අත්තනගලු ඔය, මා ඔය අසල පෝෂිත ප‍්‍රදේශ අසල ඉඩම් කඩලා වෙන්දේසි කරනවා. නිවාස හදනවා. ජල මාර්ගයක් ළඟ පිහිටීම සමහර ඉඩම් වලට වැඩි වටිනාකමක් දීලා තිබෙනවා. ඒ නමුත් මේ ජල මාර්ගවල ජල පෝෂක ප‍්‍රදේශයේ තමයි මේ සමහර ගොඩනැගිලි හදලා තිබෙන්නේ. ඉතින් ජලය උරා ගන්නේ කොහාටද? මේවා පිළිබඳව අදාළ නගර සභා ප‍්‍රදේශය සහ බලධාරින් පළාත් පාලන බලධාරීන් විධිමත් කි‍්‍රයාදාමයක් අනුගමනය කළ යුතුයි.කළුතර බුලත්සිංහල පාලින්ද නුවර ප‍්‍රදේශවල මේ සැරේ ජල ගැලීම් බහුල වුණේ කුකුළේ ජල විදුලි යෝජනා ක‍්‍රමයේ ජලාශයේ ජලය එක්වරට කුඩා ගඟට මුදාහැරීම නිසයි. මේ රටේ කාල ගුණ විද්‍යා දෙපාර්තමේන්තුවේ දත්ත තොරතුරු හරියට තිබෙනවා නම් මේ ජලාශවල ජලය පිරී තිබෙනවා නම් වැස්ස ලැබෙන වග දන්නවා නම් අපිට පුළුවන් කම තිබිය යුතුයි වැස්ස ලැබීමට පෙර ක‍්‍රමානුකූලව කුකුළේ ජලාශයේ වැසි ජලය කළු ගඟට යොමු කරන්න ඉඩ තිබෙනවා. එවිට පහළ ගම්වලට ප‍්‍රශ්නයක් වෙන්නේ නැහැ. නමුත් මෙවර සිදු වුණේ වෙන දෙයක්. වැස්සත් මේ ජලයත් බුලත්සිංහල හා පාලින්ද නුවර ගම්වලට ආවේ එකට. ඒ නිසා ඒ ප‍්‍රදේශවල ලක්ෂයක් විතර අනාථ වුණා. මදුරාවලටත් මේ ජලය බලපෑවා. මේ කුකුළේ ජලාශයේ ගේට්ටු ස්වයංකි‍්‍රයාවලු විවෘත වන්නේ. මේ පිළිබඳව විදුලි බල මණ්ඩලය යම් පියවරක් ගත යුතුයි. නැත්නම් ඉදිරියටත් මේ අපරාධය සිදුවෙන්න ඉඩ තියෙනවා” සුරන්ජන් කොඩිතුවක්කු කියයි.මාතර - කොළඹ අධිවේගී මාර්ගය ක‍්‍රමවත් අයුරින් ඉදි නොකිරීමත්, ආපදා කළමනාකරණ දිස්ති‍්‍රක් ඒකක වලට හැදූ ආපදා කළමනාකරණ සැලසුම් කි‍්‍රයාත්මක නොකිරීමත් නිසා මෙම ගංවතුර හා ජල ගැලීම් හානි වැඩි වුණා.විශේෂයෙන් දිස්ති‍්‍රක් ලේකම් කාර්යාලවලට අනුබද්ධව හැදූ ආපදා කළමනාකරණ සැලසුම් මෙවර කි‍්‍රයාත්මක නොවුණේ ඇයි දැයි අපි සොයා බැලිය යුතුයි” යැයි ද කොඩිතුවක්කු මහතා කීය.බුලත්සිංහල ප‍්‍රාදේශීය ලේකම් මේනකා අබේරත්න මහත්මිය පවසන්නේ ද කුකුළේ ගඟ ජලාශයේ ජලය වැසි දිනවල දීම කුඩා ගඟට යොමු කරවීම බුලත්සිංහල ජල ගැලීම්වලට ප‍්‍රධාන හේතුවක් වූ බවයි.“මේ තත්ත්වයට තවම විකල්ප ඉදිරිපත් වී නැහැ. ඒ අනුව මේ ප‍්‍රශ්නය තව ටික කලක් තිබිය හැකියි. විදුලිබල මණ්ඩලය මේ පිළිබඳව අවධානය යොමු කළ යුතුයි. කැලෑ කපා රබර්, තේ, ෆාම් ඔයිල් වගා කිරීමත් නායයෑම්වලට, ගංවතුරට ප‍්‍රධාන හේතුවක් වෙලා. බුලත්සිංහල මහගම එකම පවුලේ 4 ක් නාය යෑමෙන් මැරුණේ. රබර් වගාව ඉවත් කර තිබූ කන්දක. කැලෑ කැපීම් බහුලව සිදුවෙනවා. වාණිජ වගා සඳහා අනවසර වැලි ගොඩ දැමීම් හා පාංශු ඛාදනය මේ දිනවල බහුලයි. මේ නිසා ජල මාර්ග ගොඩ වී ජලාශ පිටාර ගලනවා යැයි ද මේනකා අබේරත්න මහත්මිය පැවසුවා ය.මේ අතර ජාතික ගොඩනැගිලි පර්යේෂණ සංවිධානයේ නාය යෑම් අංශයේ අධිපති ආර්.එම්.එස්. බණ්ඩාර මහතා පැවසුවේ පසුගිය දිනවල සිදුවූ නායයෑම්වලින් සියයට 95 ක් ම මානව කි‍්‍රයාකාරකම් නිසා සිදුවූ ඒවා බවයි.මේවා වැළැක්වීමට ජාතික ඉඩම් ප‍්‍රතිපත්තිය ඉඩම් පරිහරන සැලසුම් හා දැනට තිබෙන පාරිසරික හා කෘෂිකාර්මික නීති බලගැන්විය යුතු බව ද ඉදිරියටත් නායයෑම් වීමට ඉඩ ඇති බවද බණ්ඩාර මහතා පවසයි.ගංවතුර යනුවෙන් හඳුන්වන්නේ අධික වර්ෂාවක් ඇති වීම නිසා ගංගා ඇතුළු ජල මාර්ග උතුරා ගලා ඒ අවට ප‍්‍රදේශ ජල ගැලීම්වලට ලක්වීමයි. නමුත් මේ ගංවතුර ඇති වන ආකාරය අනුව කොටස් දෙකකට බෙදිය හැකියි. ඒ කෘති‍්‍රම හා ස්වාභාවික ගංවතුර ලෙසයි.ස්වාභාවික ගංවතුර යනු අධික වැසි ඇති වීමෙන් ලැබෙන ජල ප‍්‍රමාණය පවතින ස්වාභාවික ජල මාර්ග මගින් ප‍්‍රදේශයෙන් ඉවත් නොවීම නිසා ඇති වන ගංවතුරයි. සරල ලෙස ගංවතුරක් ලෙස අප හඳුනා ගනුයේ යම් ජලධාරා ප‍්‍රදේශයකට එහි දරා ගැනීමේ හැකියාවට වඩා වැඩි ජල ප‍්‍රමාණයක් ලැබුණ අවස්ථාවකදී ජලය බැස යාමට ඇති ජල මාර්ගයට ඔරොත්තු නොදෙන අන්දමින් ක්ෂණිකව සිදු වන වැඩිවීමක් නිසා ඉවුරු තලා පිටාර ගැලීමයි.කෘති‍්‍රම ගංවතුර ලෙස හඳුන්වා ඇත්තේ යම් කිසි ප‍්‍රදේශයකට ලැබෙන ජල ප‍්‍රමාණය ඉවත්වීමේ ස්වාභාවික ජල මාර්ග අවහිර කිරීම, ස්වාභාවික තාවකාලික ජල ගබඩා හා වගුරු බිම් ආදිය ගොඩ කිරීම යනාදිය මඟින් සුළු වර්ෂාපතනයකදී වුව ද මතුපිට ජල මට්ටම ඉහළ යාමෙන් හටගනු ලබන ගං වතුරකි පසගියදා ගම්පහ කොළඹ හා කළුතර ප‍්‍රදේශවල බහුල ලෙස ඇතිවුණේ.කෘති‍්‍රම ගංවතුරට ප‍්‍රධානම හේතුව අවිධිමත් මානව කි‍්‍රයාකාරකම්ය. ජලය උරා ගනු නොලබන මහාමාර්ග, ගොඩනැගිලි පදික වේදිකා බහුලව ඉදිකිරීම, සාමාන්‍ය භූමිවලට පවා අනුවණ ලෙස කොන්කී‍්‍රට් හා තාර දැමීම, ජල මාර්ගවල ස්වාභාවික ගමනට බාධා එල්ල කිරීම, ස්වාභාවික ජල ගබඩා වගුරු බිම් ;ගාඩකිරීම, දිය පහරවල් ඇළවල් හා ගංගා අසල අනවසර ගොඩනැගිලි ඉදිකිරීම් හා අනවසර ගොඩකිරීම් සිදුකිරීම අවිධිමත් වැලි ගොඩදැමීම, ගංගා ඉවුරු කඩා වැටීම ආදිය නිසා ජල මාර්ගවල ස්වාභාවික ගමන් රටාවට බාධාවීම සිදුවේ. මේ නිසා කෘති‍්‍රම ගංවතුර ඇතිවේ.ජපාන ජල සංසදය, කාන්තා ජල සංසදය, වාරිමාර්ග දෙපාර්තමේන්තුව, වෙරළ සංරක්ෂණ දෙපාර්තමේන්තුව යන ආයතනවල විද්‍යාඥයන් කළ ගවේෂණයක් අනුව මෙරට ගංවතුර පාලනයට ජාතික ප‍්‍රතිපත්ති ද ඇත. අතීතයේ සිට ඒවා සකස් කර තිබේ.ඒ අනුව 1917 දී නීතිගත වූ ගංවතුර වැළැක්වීමේ පනත මගින් ගංවතුර වැළැක්වීමේ සියලු බලතල වාරිමාර්ග දෙපාර්තමේන්තුවට පවරා ඇත. ඒ අනුව මහවැලි හා වළවේ ගංගා හැර අන් සියලු ජල මාර්ගවල ගංවතුර වැළැක්වීමට තාක්ෂණික ව්‍යාපාර සැලසුම් කිරීම ඉදිකිරීම හා මෙහෙයුම් කිරීම සඳහා වාරිමාර්ග දෙපාර්තමේන්තුව වගකීම දරයි.මහවැලි හා වළවේ ගංගාවල ගංවතුර වැළැක්වීම හා අවට ජනතාව සුරැකීමේ බලය හිමිවන්නේ මහවැලි අධිකාරියටයි.මීට අමතරව ඒ ඒ ප‍්‍රදේශවල පළාත් පාලන ආයතනවලට හා පළාත් සභා ආදියට ද තමන්ගේ පාලන ප‍්‍රදේශ ඇතුළත ඇතිවෙන ගංවතුර පිළිබඳව කළමනාකරණය පිළිබඳ වගකීම දරනු ලැබේ.ආපදා කළමනාකරණ අමාත්‍යාංශය යටතේ කි‍්‍රයාත්මක ආපදා කළමනාකරණ මධ්‍යස්ථානය ගංවතුර ඇතුළු සියලු ආපදා පිළිබඳ සම්බන්ධීකරණ කටයුතු සිදුකිරීමේ වගකීම දරයි. ආපදා සහන සේවා අමාත්‍යාංශය ආපදාවලින් පසු සහන සේවා ලබාදීම සිදුකරයි. දිස්ති‍්‍රක් ලේකම්වරු හා ප‍්‍රාදේශීය ලේකම්වරු සහන කටයුතු සම්බන්ධීකරණය කරනු ලැබිය යුතුව ඇත.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=af0806086</link>
    <topic>හද ඇඳි රේඛා</topic>
    <author>උපාලි සමරසිංහ</author>
    <content>ජනාධිපතිතුමාගේ ඇසින් දුටු ලෝක ආහාර අර්බුදයජීවිතය සුන්දරයිමේක කාටහරි කිව්වොත් ඔයාමයි අමාරුවෙ වැටෙන්නෙඉදිකිරීම් වර්ධනයෙන් සිමෙන්ති ඉල්ලුම ඉහළටගංවතුර දරුණු වූයේ වැස්ස වැඩිවූ නිසාම නෙමේහද ඇඳි රේඛාමොන්ටිසෝරි ඉතිහාසයට රතු පැල්ලමක් - ඇරෑපෝරුව සුපිපි පෙර පාසල ගිනි තබා විනාශ කරති.මේ සිරස්තල දුටුවාම මට හිතුණෙ මිනිස්කම අද කොච්චර දුරට වියළී ගිහින් ද කියලයි. සියොළඟම සලිත කළා. හදවත රත් කළ සුසුමක් වා තලයට ඉබේට ම පිටවුණා.මේ සිද්ධිය වෙලා තියෙන්නේ සපරගමු පළාතේ අති දුෂ්කර ම කොළොන්න ගමේ. මුලින් ම මේ මොන්ටිසෝරිය පැවැත්වුණෙ ගමේ මෙත්තාරාම විහාරස්ථානයේ. ප‍්‍රධාන පාලිකාව හා දෙවැනි පාලිකාව අතර අමනාපකමක් ඇතිවෙලා නිතර ම පන්සලේ තියෙන ළමා නිවහනේ අනිසි කසුකුසු ඇහුණා. පුංචි එවුවන්ගෙ සිත් හරියට මල් වගේ සුන්දරයි, සුවඳයි. කුහකකම, ඊර්ෂ්‍යාව, මේ සිත් හඳුනන්නෙම නෑ. අලුත් අලුත් දේ හඳුනා ගන්නා වයසෙ නිසා ලොකු හාමුදුරුවො මේ මිස්ලා ගේ පටලැවිල්ලට පන්සලෙන් මොන්ටිසෝරිය ඉවත් කළා.ඊට පස්සෙ ලොකු මිස් එයාගෙ ගෙදර දරුවො කීප දෙනෙක් අරගෙන ගියා. පොඩි මිස් පන්සල ළඟ ගොඩනැගිල්ලක් අරන් ළමයින් 13 ක් එක්ක තිබුණටත් වඩා අලංකාරව මොන්ටිසෝරිය දැම්මා.ටික දවසකට පස්සෙ මෙන්න! පොඩි එවුවො උදේක සිහින පොදි බැඳ ගත් තමන්ගෙ ළමා නිවහනට එනවා. අනේ! ඒක පුච්චලා. ඔන්චිල්ලා පුටු, කබඩ් විතරක් නොවෙයි. මේ අහිංසක පැටවුන්ගෙ සෙල්ලම් බඩු, එකතු කළ කැට, සල්ලි මේවා ඔක්කොම දැවිලා ගිහින්. එක ම අළු ගොඩක්. උදේ පාන්දර තමන්ගෙ සතුටු දූපතට ආපු දරුවන්ට මේක හෙණ පහරක් වගේ. තෙතමනයක් නැති වියළි මිනිසුන්ගෙ අමන වැඩක්. වැඩිහිටි ප‍්‍රශ්නවලට පොඩි එවුවන්ගෙන් පළිඅරන්. අර පිච්චුණු කැට තුරුළු කරන් පැටවු ‘සට’ ‘සට’ ගාලා කඳුළු වගුරන්න ගත්තා. පවුකාරයනේ! නුඹලා මේ ගිනි තැබුවේ පොඩි එවුවන්ගෙ සිත්වලට නොවේ ද? කවදා හරි ඒ වෙනුවෙන් නුඹලා ගේ සිත් ගිනිගන්නවා සිකුරුයි.රහසිගතව ප‍්‍රසූත කළ බිළිඳ්‍ර වීසි කළ විට කම්බියක ඇමිණී බඩ පසාරු වී ගිහින්. මව ගේ අනියම් පෙ‍්‍ර්ම සම්බන්ධයට දරුවා වන්දි ගෙවලා. සිත විපරම් කළ මේ සිරස්තලයෙන් හදට නැංවුණේ කඳුළක්. අප දැන් ජීවත්වන්නෙ ;මාන තරම් තිරිසන් නිහීන රටක ද? මට හිතුණෙ එහෙමයි. මේ මව වෙන්නප්පුව ඇවරිවත්ත පැත්තෙ. කටුනායක ආයෝජන කලාපයෙ යුවතියක්. වයසත් විසි ගණනක්.මේ වගේ සිද්ධි අප ඕනෑ තරම් අහලා තියෙනවා. ඒත් සිත කීරි ගහන මේ සිද්ධිය වෙනස්. කසාද බඳින්න ඉස්සර අනියම් පෙ‍්‍ර්ම සම්බන්ධතා පවත්වලා හෝටල් කාමරවලට රිංගන අපේ අම්මණ්ඩිලාට මේවා හොඳ පාඩම්. එක්කාසු වෙලා වරද කරපු අනිකා දැන් සිද්ධියෙන් නිදහස්. ජීවිතයෙන් වන්දි ගෙව්වෙ බඩේ ඉඳලා ලෝකෙට නමෝ විත්තියෙන් ආපු කිරි සප්පයා. මිනිස්කම ලබන එක කණ කැස්බෑ විය සිදුරින් අහස බලන්නා වගේ අමාරු වැඩක්. මේ වගෙ නරුම තිරිසන් ගති ඇත්තන ට කවරදාවත් මින් මතු මිනිස් බව නම් ලැබෙන්නෙ නෑ.දරුවා ප‍්‍රසූත කරනකම් හැංගිලා ඉඳලා දරුවා වැසිකිළියේ ප‍්‍රසූත කළා. තනිව ම වින්නඹුකමත් කරගෙන අර කිරි සප්පයා වැසිකිළි දොරින් එළියට වීසි කළා. අත්තිවාරමේ කම්බියක දරුවා ඇමිණුනෙ මස් වැදැල්ලක් වගේ. ඒත් ඒ මස් වැදැල්ලෙ පණ ඉක්මනට ඈතට ගියේ නෑ. ඒ පපුව ගැහි ගැහී ජීවිතය ඉල්ලුවා. ඇවරිවත්ත පොලිසියෙ මහත්වරු වෛද්‍යවරයකු එතැනට රැගෙන එනතුරුත් ඒ ලේ කැටියා ගේ හදවත ජීවිතය ඉල්ලා පොර බැදුවා. කම්බි කූූර ගලවද්දිත් ඒ සිඟිත්තාට පණ. ඒ දරුවා අම්මගෙන් කිරි ඉල්ලා හඬපු හැඬුම නැවතුණෙ කොහෙද?අපේ සංන්කෘතියෙ අම්මාකම හරි ම ඉහළයි. නැති බැරිකමට වඩා අම්මාකම වටිනව. අමනකමටත් වඩා අම්මාකම වටිනවා. “වැරැද්ද වහගන්න වැරැදි කරන්න එපා අම්මේ” ඒ දරුවා හැඬුමෙන් ලෝකෙන් ඉල්ලුවෙ එච්චරයි. කම්බි කූරක් ඇමිණිලා පැය ගණනක් ගෙවී ගිහින් මරු තුරුලට ගිය කිරිසප්පයා ‘පටාචාරා’ ගැන දන්නෙ නෑ. පටාචාරා පිස්සු වැටුණෙ සැමියා මියගිය නිසාවත් මාපියන් මියගිය නිසාවත් නොවේ. දරුවන් තමා ඉදිරිපිට ම මියගිය නිසයි. ඇයට බුදුන්ගෙන් කරුණාව ලැබුණ. මේ අම්මලාට බුදු පසේබුදු මහ රහතුන්වත් අනුකම්පා කරන එකක් නෑ.සෙලියුලර් පිස්සුවෙන් වැසුණු ලෝකයේ මේ තරුණිය මොන තරම්...ඒ සිරස්තලය හරියට මරු කතරට වැටුණු අකල් වැස්සක් වගේ. හදවත තටු ගැහුවෙ ආදරයෙන්.රත්නපුර රත්ගහ විහාරයට ආපු මිද්දෙණියෙ ව්‍යාපාරිකයෙක්. නම ධම්මික ලියනාරච්චි. එයාගෙ ජංගම දුරකථනය එන මඟදි නැතිවෙලා. වටිනාකම රුපියල් පනස් දාහකටත් වැඩියි. මේ වියළි ලෝකෙ මෙතරම්ම වටිනා දුරකථනයක් ආයිත් ලැබේවි ද? ව්‍යාපාරිකයා සිද්ධිය අමතක කළා. ඒත් එදා ම මෙන්න! ඔහුගෙ ගෙදරට දුරකථන ඇමතුමක්. රිසීවරය එහා කොනේ හිටියෙ සුන්දර කෙල්ලක්. ඒ සුන්දර බව ඔහු තුළ මැව්වෙ ඒ කටහඬ.ඔයාගෙ දුරකථනය නැතිවුණා ද, රත්නපුර පැත්තෙදි. ඇය සීනු හඩින් ඇහුවා. ව්‍යාපාරිකයා සිද්ධිය විස්තර කළා. ඇය ගෙදරට එන හැටි කීවා. ඔහුත් ගියා. මේ වටිනා දුරකථනය ඇය ඔහුට දුන්නා.’මං ඔබේ අංකය හොයා ගත්තෙ ඔය තිබෙන අංක 10 - 15 කට කතා කරලා’ ඇය කීවා.ඒක කොච්චර දෙයක් ද? ඔහු කීවා.ඔහු සන්තෝෂමක් වශයෙන් ඇයට රුපියල් 5000/- ක් ප‍්‍රදානය කළේ සතුටින්. ඒත් ඇය ඒ මුදලවත් බාර ගත්තෙ නෑ.මේ සිද්ධියෙන් ප‍්‍රකට වන්නෙ අහිංසක තරුණියක ගේ අවංකකම. තුට්ටු දෙකට මිනී මරන ලෝකෙක මෙවැනි මිනිසත්කම් වාසනාවන්! ඒ වගේ ම සෙලියුලර් පිස්සුව දෝරේ ගලා ගියත් ඒවායින් නොසැලෙන හදවත් ද තියෙන බව මෙයින් තේරුම් යනවා. අවංක මිනිසා ගේ කැමැත්ත මිල දී ගන්න කිසිවකුටත් බෑ. එහෙම තිබෙද්දි තාක්‍ෂණයට මිනිස්කම සොලවන්න පුළුවන් ද? ඇය ඇත්තට ම මේ ලෝකෙට ආදර්ශයක්. ඇයට උපහාරයක් ලෙස “හද ඇඳි රේඛාවේ” ඇගේ නමත් ලිපිනයත් පළකරනවා. ඇය කේ. ඩී. ප‍්‍රදීපා. අවිස්සාවේල්ල ගැටහැත්ත හුලන්දාව කජ්ජුගස්වත්ත.උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=as0806081</link>
    <topic>කඳුළු හංඟා ගෙන අඬන සාගර පත්ල</topic>
    <author>සේමාලි කැල්ලපත</author>
    <content>කඳුළු හංඟා ගෙන අඬන සාගර පත්ලසීමාවකින් තොර ව ඉවසීම ද මෝඩකමකිමල්කිච්චා සහ මුහුදු මල...අපි ඔබ සමඟයිනෙළුම් විලකුචු කුචු - කුචු කුචුදෑස ගැටෙන තෙක් මානයේ ඇති පරිසරය කෙතරම් සුන්දර ද? චමත්කාරජනක ද? ඒ සුන්දරත්වය දකින්නට වරම් ලද අපි කෙතරම් භාග්‍යවන්ත වෙමුද? ඒත්, අප සැමටම දැක බලාගත නොහැකි තවත් සුන්දර පරිසරයක් අපේ ලෝකයේම ඇති බවක් දන්නේ කීයෙන් කීදෙනකු ද? ඒ වගේම ඒ සුන්දරත්වය අත්විඳින්න ලැබෙන්නෙ කීයෙන් කීදෙනකුට ද? අපට ලෙහෙසියෙන් දකින්න නොහැකි ඒ පරිසරය තමයි මුහුද යට සුන්දර ලෝකය.නිශාමනී මුහුද යටදී ගත් කොරල් පරයක ඡායාරූපයක්එහි චමත්කාරය අත්විඳින්න පුළුවන් විශේෂ හැකියාවක් ඇති කීපදෙනකුට පමණයි.මුහුද යට ලෝකයේ චමත්කාරය අත්විඳි මැය ඒ චමත්කාරය නුදුටු අපට එහි සුන්දරත්වය දකින්නත් ඒ සුන්දර ලෝකය ආරක්ෂා කරගැනීමේ වැදගත්කම ගැන දැනුම්වත් කිරීමටත් අදිටන් කර ගත්තාය.ඇය නිශාමනී ජිනදාස. මුහුදේ කිමිදෙන්න පටන් අරන් දැන් අවුරුදු විස්සකටත් වැඩියි.අප රටේ මීගමුව, බෙන්තොට සහ හික්කඩුව යන මුහුදු තීර ඇය නිතර කිමිදී පුරුදු මුහුදු තීරයන්.ඒ හැරුණාම ඇය ඔස්ටේ‍්‍රලියාවේ මහා බාධක පරය අසලත් ඉන්දුනීසියාවේ සහ පැපුවානිව්ගිනියා වැනි රටවල් අසල මුහුදු තීරවලත් කිමිදී පුරුදුයි.කිමිදෙනවාට අමතරව ඇය මුහුද යට සුන්දර ලෝකය ඡායාරූප ගත කිරීමත් කරන්නීය.එසේ ගත් ඡායාරූප එකතුවක් මේ මස 13,14 සහ 15 යන දිනවල කොළඹ කලාභවනේ දී නොමිලයේ ප‍්‍රදර්ශනය කරන්න ඇය කටයුතු යොදා ඇත්තීය.නිශාමනීට කිමිදීම ගැන ආශාවක් ඇතිවුණේ වයස අවුරුදු හතක් අටක් තරමේදී. ඒ ‘ග්‍රේට් බැරියර් රීෆ්’ නම් වූ ඉංග‍්‍රීසි චිත‍්‍රපටය දැක්කාට පස්සෙ.එදා සිට සිතේ තෙරපුණු ආශාව ඉෂ්ඨ වුණේ 1995 වසරේදී නිවාඩුවකට ඔස්ටේ‍්‍රලියාවට ගිය ගමනක දී.එහෙදි කිමිදීම පුරුදු වුණු ඇය කිමිදීම සඳහා ඔස්ටේ‍්‍රලියාවෙන් බලපත‍්‍රයක් ලබා ගත්තාය. මීටර් 38-39 ක් තරම් වූ ගැඹුරු මුහුදේ පවා ඇය කිමිදී ඇත්තාය.”කිමිදීමේදී මං බලන්නේ පැහැදිලි ජලය සහිත ප‍්‍රදේශයක කිමිදීමටයි. හේතුව එළියක් වැටෙන්නේ නැත්නම් මුහුද යට ලෝකයේ සුන්දරත්වය දකින්න ලැබෙන්නේ නැහැ.මුහුද යටට යන්න යන්න කළුවරයි. සමහර තැන් ගැඹුර මීටර් 30ට වැඩි වුණත් වතුර පැහැදිලියි. යට ලස්සනට පේනවා.ඒත් සමහර තැන් පේන්නෙ නැහැ.” යැයි නිශාමනී පවසයි.මුහුද යට සුන්දර ලොවට පෙම්බැඳි නිශාමනී දැන් වෑයම් කරන්නේ අප මෙතෙක් නොදැකපු එනමුත් ඇයගේ දසුනට ලක්වූ ඒ සුන්දර ලෝකය විනාශ වී යෑමට ඉඩ නොදී රැක ගැනීම සඳහා ප‍්‍රජාව දැනුම්වත් කිරීමටයි..”මුහුද යට තියෙන්නෙ හරිම සුන්දර ලස්සන පරිසරයක්. අප ජීවත්වන පරිසරයේ සිදුවන හානිය අප කාටත් නිතර දකින්න ලැබෙනවා. ඒ නිසා ඒවා සුරැකීම ගැන ඉක්මනින් පියවර ගන්න පුළුවන්.ඒත් මුහුද යට පරිසරය විනාශවීම ලෙහෙසියෙන් කාටවත් දකින්න ලැබෙන්නෙ නැහැ. ලොකු විනාශයක් වුණාම පමණයි ඒ ගැන දැනෙන්නෙ.”අපේ සමහර අය ගංගාවලට අපද්‍රව්‍ය මුදාහරිනවා. අප නිවසින් පිටත දමන අපවිත‍්‍ර ජලය ටික පවා මුහුද යට පරිසරය විනාශ කිරීමට හේතු විය හැකියි. මේ නිසා මුහුදු පතුලේ ඇති ගල්මල් පර විනාශ වෙනවා.අප රටට සුනාමිය විශාල බලපෑම් ඇති කළේත් මේ කොරල්පර විනාශය නිසයි. ඉස්සර මුහුදුබඩ හුණුගල් පිච්චීම කළා. දැන් මුහුද අද්දර නැතත් රට මැදට ගිහින් ඒක කරනවා.එසේම මේ කොරල්පර නිසා මුහුදු කෑමත් වළකිනවා. අපේ රට දූපතක්. මේ සුන්දර දූපත විනාශ නොවී රැක ගැනීම අපේ යුතුකමයි.මුහුදු පතුලේ තියෙන කොරල් පර විනාශයට තවත් හේතුවක් තමයි ධීවර දැල්. ධීවර දැල් පැටලීම නිසා කොරල් කැඩෙනවා. කොරල් පර විනාශය නිසා අපේ රටේ වටිනා සම්පතක් වන මත්ස්‍ය සම්පත පවා විනාශ වෙනවා.මාළු අල්ලන අය මාළු අල්ලන්නෙ කොරල් පර ළඟ. ඒකට හේතුව ඒවා අසල මසුන් ගැවසීම වැඩියි.මසුන් බිත්තර දාන්නෙ මේ කොරල්පර ආශ‍්‍රිතවයි. මුහුදේ ඉඳන් මුහුද විනාශ කරන අය වගේම ගොඩබිම ඉඳන් මුහුද විනාශ කරන අයත් මේ ගැන දැනුම්වත් විය යුතුයි.මුහුදට අපිරිසුදු ජලය මුදා හැරීම නිසා ඇල් ගී වැවෙන්න හොඳ පරිසරයක් සැකසෙනවා. මේ ඇල්ගී ජලයේ ඇති ඔක්සිජන් උරාගැනීම නිසා කොරල්පරවලට හානි සිදුවෙනවා.කොරල් පර වසාගෙන ඇල්ගී වැවීමෙන් හරියට අපේ සමේ කුෂ්ඨයක් ඇතිවෙනවාක් මෙන් පරයට හානි සිදුවෙනවා.අප මේවා රැක ගන්නේ නැත්නම් මතු පරපුරට බලන්නවත් දෙයක් ඉතිරිවන එකක් නැහැ. අපේ රටෙන් පිටරටට විසිතුරු මාළු අපනයනය කරනවා. මේ මාළු අල්ලන්නෙ කොරල් පර ආශ‍්‍රිතව.පිටරටවලත් මේ මාළු ඉන්නවා. ඒත් ඒ අය ඒ මාළු අපනයනය කරන්නේ නැහැ. ආරක්ෂා කර ගන්නවා.ඇය සිය ප‍්‍රදර්ශනයේ දී මුහුද යට විසිතුරු ලෝකයේ ඇති කොරල් පර සහ මත්ස්‍යයන් ගේ ඡායාරූප විශේෂයෙන් ම අපේ දරුවන් දැනුම්වත් කිරීම අරබයා සවිස්තරාත්මකව ඉදිරිපත් කිරීමට කටයුතු යොදා ඇත්තේය.මෙමඟින් ඇය අපේක්ෂා කරන්නේ මුහුද යට පරිසරය ඡායාරූප මඟින් දැක බලා ඉන් ළමා සිතට නැඟෙන දේ චිත‍්‍ර මඟින් නිරූපණය කරවීමයි.කුඩා දරුවන් ගේ මනසේ ඇෙඳන දේ සිතුවම් මඟින් කඩදාසියක සටහන් වීම නිසා ඔවුන් තමා නිතර දකින පරිසරය හා සමානවම නිතර නොදකින මුහුද යට සුන්දර පරිසරය පිළිබඳව ද හැඟීමක් ඇතිකර ගනු ඇතැයි යන්න නිශාමනී ගේ අදහසයි.”කුඩා දරුවන් මඟින් වැඩිහිටියන්ට මුහුද යට පරිහරණය සුරැකීම පිළිබඳව හැඟීමක් ඇති කළ හැකි යැයි මා සිතනවා. බොහෝ මව්පියන් වෙනත් වැඩිහිටියකු කියන දේට වඩා මෙවන් කාරණාවලදී තම දරුවන්ට ඇහුම්කන් දෙනවා.විශේෂයෙන්ම ධීවර ප‍්‍රජාව මේ සම්බන්ධයෙන් දැනුම්වත් වීම ඉතා වැදගත්. මොකද මුහුද සමඟ වැඩිපුර ගනුදෙනු කරන්නේ ඔවුන්.මුහුදෙන් ප‍්‍රයෝජන ගන්නවා වගේම මතුවට ප‍්‍රයෝජන ගැනීම සඳහා හෝ එම පරිසරය සුරැකීම වැදගත්ය යන්න ඔවුන්ට වටහා දීමටයි මා වෑයම් කරන්නේ.වෙරළාසන්නව ජීවත්වන බොහෝ දෙනා මෙන්ම ඒ ආශ‍්‍රිතව ව්‍යාපාර කටයුතුවල නිරතවන ඇතැම් අය මුහුදට අපද්‍රව්‍ය මුදා හැරීම විශාල වශයෙන් සිදු කරනවා. ඉන් මුහුද යට පරිසරයට දැඩි හානි සිදුවෙනවා.මේ හානිය බොහෝ අයට පේන්නෙ නැහැ. ඒත් මුහුද යට කිමිදෙන අපට මේ සිදුවෙන පරිසර හානිය දකින්න ලැබෙනවා. අන්න ඒ නිසයි මට කළ හැකි පමණකින් ඒ පරිසරය රැක ගැනීම සඳහා මෙවන් දැනුම්වත් කිරීමක් කරන්න උත්සාහ ගත්තේ.ඔස්ටේ‍්‍රලියාවේ මහා බාධක පරය අසල ඇතැම් ප‍්‍රදේශ එරට රජය මඟින් මුහුදු පරිසර සංරක්ෂණ ප‍්‍රදේශ ලෙස නම්කර තියෙනවා. එවන් ප‍්‍රදේශවල මසුන් ඇල්ලීම තහනම්.එසේම ඒ ප‍්‍රදේශවල ආරක්ෂාව සඳහා මුහුදු හා වෙරළ ආරක්ෂකයන් යොදවා තියෙනවා. අප රටේත් කොරල් පර ආශ‍්‍රිත ප‍්‍රදේශ එලෙස තහනම් ප‍්‍රදේශ බවට පත්කළ හැකියි.එමඟින් කොරල් පර මෙන්ම ඒ ආශ‍්‍රිතව බෝවෙන මත්ස්‍ය සම්පතත් ආරක්ෂා කරගත හැකි” යැයි නිශාමනී පවසන්නීය.සේමාලි කැල්ලපත</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=as0806085</link>
    <topic>සීමාවකින් තොර ව ඉවසීම ද මෝඩකමකි</topic>
    <author>සාකච්ඡා කළේ රමණී සුබසිංහ ඡායාරූපය සුදම් ගුණසිංහ</author>
    <content>කඳුළු හංඟා ගෙන අඬන සාගර පත්ලසීමාවකින් තොර ව ඉවසීම ද මෝඩකමකිමල්කිච්චා සහ මුහුදු මල...අපි ඔබ සමඟයිනෙළුම් විලකුචු කුචු - කුචු කුචුවත්මන් තරගකාරී සමාජයේ මිනිසුන් කෙරෙහි වූ නොසන්සුන්කම, නොඉවසීම, ඉතා සාමාන්‍ය දෙයක් බවට පත් වී ඇත. කුඩා දරුවා ගේ සිට වැඩිහිටියා දක්වාත්, ඉතා ම කුඩා සමාජ ඒකකය වන පවුලේ සිට පුළුල් ම සමාජ ඒකකය දක්වාත් එය පැතිරී ගොස් ඇත.ආක‍්‍රමණශීලීව, ප‍්‍රවේගකාරීව තමන් ගේ කොටස ම අත්පත් කර ගන්නට මේ සමාජය දරන වෑයම අපට දැක ගත හැකි වේ.නොඉවසීම, ප‍්‍රවේගකාරී වීම මනුෂ්‍යයකු ගේ දියුණුවට විශාල බාධකයක් වන බව මගේ විශ්වාසය යි. බුදුරජාණන් වහන්සේ අපට මූලිකව ම මඟ පෙන්වන්නේ අටලෝදහමින් කම්පා නො වී එය ඉවසා දරා ගන්නකු බවට පත්වන ලෙසයි.මේ ධර්ම කරුණු අට නිවැරැදිව තේරුම් ගන්නවා නම් ස්ථිරව ම ඉවසීමේ ගුණය අප කෙරෙහි ඇති කර ගත හැකි ය.සාමාන්‍යයෙන් අප ඉවසන්න යැයි කියන්නේ තරහක්, කෝපයක් පැමිණි අවස්ථාවට යි. එසේත් නැතිනම් දුකක් දැනුණු විටයි. එහෙත් බුදු දහමට අනුව ඉවසිය යුතු වන්නේ දුක පමණක් නොවේ.තරහව පමණක් නොවේ. අධික සතුට ද ඉවසා දරා ගත යුතු වේ. ඉවසීමක් නැති දුකෙන්, තරහවෙන් අනර්ථයක් සිදුවන්නා සේ ම සතුටේ දී සැපේ දී ඉවසීමක් නැති තැන ඊට වඩා බරපතළ අනර්ථයක් සිදු වේ.බුදුරජාණන් වහනසේ අටලෝදහම යනු කුමක් දැ යි උගන්වා ඇත. ලාභ, අලාභ, නින්දා, ප‍්‍රශංසා, යස, අයස, සැප, දුක යන මේ අංග අට සමාජයේ සෑම කලක ම දැකිය හැකි ස්වභාවයකි.ගිහි පැවිදි වේවා, බලවතෙක් හෝ දුබලයෙක් හෝ වේවා, දුප්පතෙක් හෝ පොහොසතෙක් හෝ වේවා ජීවිතයේ කවරදාක හෝ ඊට මුහුණ දීමට සිදුවනු ඇත.ඒ කවර මොහොතක දැ යි අවිනිශ්චිත ය. එපමණට ම අටලෝදහම අපේ ජීවිතයට සමීප ය.බුදුරජාණන් වහන්සේ මහා මංගල සූත‍්‍රයේ දී මෙසේ සඳහන් කර තිබේ.’කන්තීච සෝව චස්සතා’මෙහි ‘කන්තී’ නම් ඉවසීමයි. බුදුරජාණන් වහන්සේ ඉවසීම හඳුන්වා දී තිබෙන්නේ මංගල කාරණයක් ලෙසට ය. අප ඉවසිය යුත්තේ ඇයි? ඔබ යහ සැපතක් ලබන්නට නම් සැප දුක් ඉවසන කෙනෙක් වීම අනිවාර්ය ය.මහත් වූ සැනසීමක් ලබන්නට නම් සුළුවෙන් ලැබෙන සැනසිල්ල, දුක, අසහනය ඉවසා දරා ගන්නා කෙනෙක් විය යුතු ය. අපේ සමාජයේ පවුල් ජීවිත ගත කරන්නන් දෙස බලමු.ඉවසීම යන කාරණය කොතරම් දුරට ඔවුන් ගෙන් ගිලිහී ගොස් තිබේ ද? වැඩි වන පවුල් ප‍්‍රශ්න, අඬ දබර වගේ ම දික්කසාද වන අය ගේ ප‍්‍රමාණය ද අද බෙහෙවින් ඉහළ ගොස් තිබේ.ඉවසීමේ පුරුද්ද ඇතිකර ගැනීම සඳහා අපූරු මඟ පෙන්වීම් රාශියක් අපේ ඉපැරැණි සමාජයෙන් ම සොයා ගත හැකි ය. ඔවුන් පැවසුවේ ඉවසීමට හේතුවක් හදා ගන්නා ලෙසයි.හේතුවක්, අරමුණක් නැති තැන කිසිවෙක් නො ඉවසනු ඇත.සම්බන්ධතා ඇති කර ගැනීම අපහසු ය. කෙනකු ගේ විශ්වාසය දිනා ගැනීම ඉතාමත් අසීරු ය. ඉවසීමෙන් තොරව කටයුතු කළොත් එසේ අමාරුවෙන් ගොඩනඟා ගත් විශ්වාසය එක මොහොතකින් බිඳී යනු ඇත.විශේෂයෙන් ම දෙයක් අහිමිවන්නට, නැති කරගන්නට ගතවන්නේ සුළු මොහොතකි. අප සිදුකරන එක ම කි‍්‍රයාවකින්, ඉවසීමකින් තොර වචනයක් නිසා, අපේ ජීවිතයට අත්‍යවශ්‍ය ම දෙයක් අහිමි වී යෑමට ඉඩ ඇත.ලෝභ, ද්වේශ, මෝහ යන සිතිවිලි අපේ සිතේ පවතී. එය සෝවාන් වූ පුද්ගලයන්ට ද පොදු ය. ඕනෑ ම මොහොතක මේ සිතිවිලි කි‍්‍රයාත්මක වීමට පුළුවන. මිනිස් සිතේ රටා කිහිපයක් වේ.අනුසය අවස්ථාව, පරියුට්ඨාන අවස්ථාව, විථික්කම අවස්ථාව යනුවෙනි. අනුසය අවස්ථාවේ දී අපේ සිතිවිලි නිදාගෙන සිටී. මේ සිතිවිලි ක‍්‍රමයෙන් අවදිවන්නේ පරියුට්ඨාන අවස්ථාවේ දී ය.එසේ අවදි වූ සිතිවිලි කි‍්‍රයාත්මක වන්නේ විථික්කම අවස්ථාවේ දී ය. මේ ති‍්‍රවිධ කාරණා ඕනෑ ම සිතක පවතින රටාවන් ය. අප උනන්දු විය යුත්තේ මේ අවස්ථා තේරුම් ගැනීමට ය.ලෝභ, ද්වේශ, මෝහ, මදමාන සහ ඊර්ෂ්‍යා නමැති මනෝ භාවයන් අප අවුස්සන්නේ කුමන මොහොතේ දැ යි තීරණය කළ නොහැකි ය. ඒ පිළිබඳව පූර්ව නිගමනයකට පැමිණිය නොහැකි ය.බුදුරජාණන් වහන්සේ දේශනා කළේ ඔබට කෝපය දැනෙන විට ඒ ගැන දැනුවත් වන ලෙසයි. ඔබ ගේ සිත ඊර්ෂ්‍යාවෙන් පිරී ඉතිරී යන විට, ඔබ ලෝභකමෙන්, ආශාවෙන් වල්මත් වන විට ඒ ගැන දැනුවත් වන ලෙසයි.තමන් ගේ සිතේ මෙවැනි කි‍්‍රයාදාමයන් සිදුවෙමින් තිබෙන බව දන්නවා නම් ඒවා නැති කර දමන්නට හෝ පාලනය කරගන්නට ඔබට හැකියාව ලැබේ. එහි දී වැදගත් වන්නේ තම මනසේ රිද්මය හඳුනා ගැනීමයි.යහපත් පවුල් ජීවිතයක් පතන ඔබ මේ කාරණා ඉතා හොඳින් අවධාරණය කර ගත යුතු ය. ඔබ කෝපයෙන් සිටින කිසිදු අවස්ථාවක ප‍්‍රශ්න සාකච්ඡා කිරීම සුදුසු නැත.ඔබ ද්වේශය නමැති භයානක සිතිවිල්ලට වසඟ වී සිටින විට සත්‍යය නොපෙනේ. රාගයට, තරහවට, ඊර්ෂ්‍යාවට වසඟ වුවහොත් එහි වූ යථාර්ථය තේරුම් ගන්නට නොහැකි වේ.වසඟ වූ පසු තීන්දු තීරණ ගැනීම අතිශයින් ම භයානක වන්නේ එහෙයිනි. එසේ ගන්නා තීරණ නිසා පසු කලෙක පසුතැවිලි වන්නට සිදු වේ.ඔබ බිරියක් නම් නොරිස්සුම ඇති වීම ස්වභාවික ය. ස්වාමිපුරුෂයාට ද එසේ ම ය. වත්මන් සමාජ කි‍්‍රයාවලියේ දිගින් දිගට ම වැඩ කරන්නේ නොඉවසිල්ලෙනි.අනෙකා කුප්පන්නට, අවුස්සන්නට කළ හැකි යමක් වේ නම් එය මේ සමාජයේ අනිවාර්යයෙන් ම සිදු වේ. මේ නිසා නිවෙසේ සිටින ඔබට අසහනය ඇති වීම පුදුමයට කරුණක් වන්නේ නැත.ඔබට ඇහුම්කන් දෙන කිසිවකුත් නැත. ඔබ සමග සාකච්ඡා කරමින් ඉන්නට කිසිවකුටවත් වෙලාවක් නැත. රැකියාව සඳහා නිවෙසින් එළියට යන තැනැත්තාට ද එසේ ම ය.නිවෙසින් බැහැරට යන නිසා ඔවුන්ට ප‍්‍රශ්නයක් නැතැයි යන ඔබ ගේ සිතිවිල්ල නිවැරැදි නැත. මාර්ග තදබදය, රැකියා ආයතනයේ ප‍්‍රශ්න නිසා ඔවුන් කෙරෙහි නොඉවසීම වර්ධනය වී තිබෙන්නට පුළුවන.කිසිවෙකුට ගැටලු නැත. අපටමයි මේ ප‍්‍රශ්න යනුවෙන් ඔබ සිතුවත් යථාර්ථය එය නොවේ. අපිට වඩා වෙනත් ප‍්‍රශ්නයකින් ඔවුන් පීඩා විඳිනවා විය හැකි ය. එකිනෙකා ගේ ප‍්‍රශ්න සාපේක්‍ෂ ය.ඔබ වෘත්තිකයෙක් වුව ද, ගෘහයේ ම වෙසෙන්නෙක් වුව ද, වඩාත් සංයමයෙන් කටයුතු කරන්නට මේ කාල පරිච්ඡේදය ඔබට බල කර තිබේ.බුදුරජාණන් වහන්සේ උගන්වා තිබෙන්නේ වෛර කරන්නවුන් අතර අවෛරී කෙනෙක් ලෙස ජීවත්වන්නට සෑම මොහොතක ම උත්සාහ කරන ලෙසයි.”නහී වේරේන වේරානී සම්මන්තී ද කුදාචනං අවේරේනච සම්මන්තී ඒස ධම්මෝ සනන්තනෝ”ඉවසීමෙන් තොරව කටයුතු කරන වෛරී පුද්ගලයකුට වෛරයෙන් ම පිළිතුරු දීම සාර්ථක වන්නේ නැත. එහි දී සිදුවන්නේ තව තවත් ගැටුම වර්ධනය වීමයි. ප‍්‍රශ්නය ඔඩු දිවීමයි.මේ නිසා ඔබව පොළඹවා ගන්නට පැමිණෙන ඕනෑම කෙනෙක් ඉදිරියේ ඒ සිතිවිල්ලට වසඟ නොවී සිටිය යුතු ය. ඔබ දක්‍ෂ විය යුත්තේ කෝප ගන්වන සැම විට ම ඔබත් කෝප නොවී යථා ස්වභාවය තේරුම් ගැනීමටයි.බැණ අඬගසා ගැනීම්, අවලාද නැඟීම, චෝදනා කිරීම වැනි දේට යෑමට වඩා මේ සියල්ල දෙස උපේක්‍ෂාවෙන් බලන චරිතයක් බවට පත්වන්න ඔබට හැකියාව තිබේ.ඉවසීම ඇති කර ගන්නට නම් උපේක්‍ෂාව වර්ධනය කර ගත යුතු ය. මෙත්තා, කරුණා, මුදිතා, උපේක්ඛා යන සතර බ‍්‍රහ්ම විහරණ ගුණධර්ම මවු පියවරු සතුව වේ.මෛති‍්‍රය, මුදිතාව, කරුණාව යන මේ සියල්ලට ම වඩා උපේක්‍ෂාව වැදගත් ය. මන් ද අපි ආදරයෙන්, මෛති‍්‍රයෙන්, පුංචි කාලේ පටන් හදා වඩා ගන්නා දරුවා අනාගතයේ අපව නොසලකා හරින්නට පුළුවන.මවු පදවිය, පිය පදවිය ලැබූ දා සිට ම උපේක්‍ෂාව පුරුදු කර ගත යුත්තේ එබැවිනි. ආදරයෙන් හදන දරුවා වෙනස් වන්නට පුළුවන් බව යථාර්ථවාදීව තේරුම් ගත යුතු ය.එය දරා ගත හැකි මට්ටමේ මධ්‍යස්ථ බවක්, පටු අපේක්‍ෂාවන් ගෙන් තොර බැඳීමක් දරුවන් සමඟ, බිරිය හෝ ස්වාමිපුරුෂයා සමඟ හෝ තමන් වැඩ කරන ආයතන පාලකයන් සමග හෝ ඇති කර ගන්නට සමත් නම් ඔවුන් ගේ ක්‍ෂණික හැසිරීම්වල දී ඔබට ඉවසීම ගොඩනඟා ගන්නට හැකි වේ.බෞද්ධ ධර්මය පදනම් වන්නේ අනිත්‍ය, දුක්ඛ, අනාත්ම යන ති‍්‍රලක්‍ෂණය මත ය. සියලු ම සමාජ සම්බන්ධතාවල අනිත්‍ය බව එහි දී පැහැදිලිව ම උගන්වයි.අස්ථිර බව දැන ඔබ සම්බන්ධතා ගොඩනඟා ගතහොත් වෙන්වීමේ දී ඒවා ඉවසා දරා ගන්නට හැකි වන ශක්තිය, ධෛර්යය ඔබ කෙරෙහි ගොඩනැඟේ.ඔබට අනාගතය අවැසි නම් අධික කෝපය අතිශයින් ම භයානක ය. දියුණුව අවැසි නම් අධික ආශාව නැති කර දැමිය යුතු ය.බුදුන් වහන්සේ ඉවසීමේ ගුණය උපරිමයෙන් පුහුණු කළ ගුරුවරයෙකි. උන්වහන්සේට මුහුණ දෙන්නට සිදුවුණු ප‍්‍රශ්න සුළුපටු නැත. ඔබට ගමේ පන්සලේ හාමුදුරුවන් ගෙන් බොහෝ දේ ඉගෙන ගත හැකි ය.නිවෙසක දරුවන් දෙදෙනකු ගේ කි‍්‍රයාකාරකම් නිසා මවුපියෝ පුදුම නොඉවසීමකින් කටයුතු කරති. නමුත් ඔබ සිතා බලන්න.තරුණයන් දහ පහළොස් දෙනෙක් පැවිදි කරගෙන ලොකු හාමුදුරුවන් මොන තරම් ඉවසීමකින් මුහුණ දෙනවා ද? ඔබට ඉන්නේ ඔබේ ම කුසින් ඉපැදුණු දරුවන්, ඔබේ ම ලෙයින් බිහිවුණු දරුවන්.එහෙත් අම්මලා දස දෙනකු ගේ, පියවරු දස දෙනකු ගේ දරුවන් පන්සලක හදන්නට ලොකු හාමුදුරුවෝ පුදුමාකාර ලෙස ඉවසනවා. එතැන ආශාවන් දහයක්.අපේක්‍ෂාවන් කී දහසක් ද? ඉවසීම තිබේ නම් දෙදෙනකු නොව විසිපස්දෙනකු වුව ද රැක බලා ගැනීම ගොඩනැංවීම අසීරු නැත. එහෙත් ඇහුම්කන් දෙන්නට, සාකච්ඡා කරන්නට ඉවසීම තිබිය යුතු ය. විවිධ අවස්ථාවන්ට මුහුණ දී ඒවා දරා ගන්නට ඉවසීම තිබිය යුතු ය.බුදුරජාණන් වහන්සේ හොඳ මනෝ වෛද්‍යවරයෙකි. චෝදනා නඟමින් උන්වහන්සේ ඉදිරියට එන අයට වුව ද ඇහුම්කන් දුන්නේ ඉවසිල්ලෙනි. ඔවුන් ගේ කෝපය නිමෙන තුරු ප‍්‍රති උත්තර දෙන්නට ගියේ නැත.බුදුන් වහන්සේ ආලවක දමනය කළ කතාව ඔබ අසා ඇති. උන්වහන්සේ අහිංසක ශ‍්‍රමණයකු බව දැන දැන ම වෙහෙසට පත් කිරීමේ අරමුණින් ආලවක මෙසේ කියයි.’නික්ඛම සමණාති’ ’ශ‍්‍රමණය, මෙතැනින් නික්මෙව!’ ’පවිස සමණාතී’ ’ශ‍්‍රමණය නැවත පැමිණෙව‘නැවත නැවත ද ඔහු එසේ කී ය. බුදු හිමියෝ ආලවක පළමුව, දෙවැනිව, තෙවැනිව කී දේ කළේ ඔහුව තෘප්තිමත් කිරීමට ය. එහෙත් සිව්වැනි අවස්ථාවේ දී,’ඔබට කළ හැකි යමක් වෙත් නම් ඔබ කරන්න. මම මෙතැනින් නික්ම නොයමි’ යි උන්වහන්සේ දේශනා කළහ.ඉවසීමෙහි ද සීමාවක් වේ. අසීමාන්තික ව ඉවසීම ද මෝඩකමකි. එය දිගින් දිගට ම කෙනෙක් පීඩාවට පත්වන හේතුවක් විය හැකි ය. බුදුහාමුදුරුවෝ අවස්ථා තුනක දී ම ආලවක ගේ ඉල්ලීමට යටත් වේ.සිව්වැනි වතාවේත් එය කළා නම් ආලවක ගේ හැසිරීම වෙනස් වන්නට පුළුවන. මේ නිසා ඉවසීම ලෙස හැඳින්වෙන්නේ ඔබේ පෞරුෂය විනාශ කර ගැනීම නොවන බව ද සිහි තබා ගත යුතු ය.ඔබට ඉතා දරුණු ගති ඇති බිරිඳක්, ස්වාමිපුරුෂයෙක් මුණගැසෙන්නට පුළුවන. ඔහු හෝ ඇය සමග ජීවත්වන්නට බැරි යැයි ඔවුන්ගෙන් ඉවත්වීම පළමු පියවර නොවේ.ඔහු හෝ ඇය නිවැරැදි කර ගන්නේ කෙසේ දැයි පළමුව උත්සාහ කළ යුතු ය. ඔබ ගේ සේවය බලාපොරොත්තුවෙන් ඔබේ ආයතනයට පැමිණෙන තැනැත්තා කවර මානසිකත්වයකින් පැමිණෙනවා දැ යි අපි නොදනිමු.ඔහු දරුණු මානසික පීඩාවක් විඳිනවා විය හැකියි. ඔබ පළමුව කළ යුත්තේ ඔහුට ඇහුම්කන් දීමයි. එසේ නැතිව ඔබ ගේ එක ම කෝපාන්විත ප‍්‍රකාශයකින් අර අසහනයෙන් පෙළුණ පුද්ගලයා ගේ ජීවිතය අවුලට පත් විය හැකි යි.පවුල් ජීවිතයේ දී ඔබ දක්ෂ බිරිඳක් නම්, යහපත් ස්වාමිපුරුෂයෙක් නම් මොන තරම් බරපතළ ගැටලුවකින් පෙළුණත් එය විසඳීමට කලබල විය යුතු නොවේ.ප‍්‍රශ්නයක් නොවන ලෙස ගැටලුව විසඳීමට නම් ප‍්‍රශ්නයේ බරපතළකමේ තරමට ම ඔබ කලබල නොවිය යුතු ය.අපේ වැඩිහිටියන්ට කවදාවත් නොඉවසිලිමත්කම තිබුණේ නැත. ඔවුන් ළිප ගිනි මෙළෙව්වේ දර කැබැල්ල, කොළොපු කැබැල්ල හොඳින් විපරම් කර බලා ගසා දැමීමෙන් පසුව ය.ඔවුන් ඉවසිල්ලෙන් බැලුවේ එහි යම් කෘමි සතුන් වේ ද ඔවුන්ට මගෙන් කරදරයක් නොවිය යුතු ය යන චේතනාවෙනි. එවැනි ජීවන දර්ශනයකින් යුතු ජීවිතයක් අපේ වැඩිහිටියන්ට තිබුණි.ඉක්මන් කොටයි යන හැඟීම ඔවුන් කෙරෙහි සෑම මොහොතක ම පැවතුණි. ඉක්මන් වුණොත් ලැබෙන ප‍්‍රතිඵලය ද කෙටි කාලීන ය. මේ නිසා සෙමෙන් ගොඩනැඟීම බෞද්ධ සමාජය අනුමත කරයි.බෝසත් චරිතයෙන් ද මේ සඳහා නිදසුන් වේ. ඉවසීමක් නැති අධික තණ්හාව නිසා ලැබුණ ධනයත් නොලැබී ගිය අයුරු ස්වර්ණහංස ජාතකයෙන් අපට ඉගෙන ගත හැකියි.දිනපතා ම එක රන් පිහාටුවක් දුන් ස්වර්ණ හංසයා මරා එක දවසින් පිහාටු ගලවා ගැනීම නිසා එක ම රන් පිහාටුවක් වත් නොලැබී යාම ගැන ඉන් කියැවේ.වර්තමානයේ ද අපිට දකින්නට තිබෙන්නේ මේ තත්ත්වය යි. සෙමෙන් ලාබ උපයනවා වෙනුවට තමන් ගේ කොටස ඉක්මනින් වැඩිකරවා ගන්නට දරන උත්සාහය යි.එහෙත් මේ කි‍්‍රයාවලියේ ප‍්‍රතිඵලය අනර්ථය පමණි. අයහපත ම පමණි. ඉවසීම ගොඩනඟාගෙන සෑම දේට ම මුහුණ දෙන්නට අවශ්‍ය පසුබිම මේ ජාතක කතාවල අන්තර්ගත වේ.බුදුරජාණන් වහන්සේ ඉගැන්වූ ඉවසීමේ ගුණය ප‍්‍රායෝගික ජීවිතයේ දී ඔබ ප‍්‍රගුණ කළ යුතු ය. වෙන කවරදාටත් වඩා වර්තමානයේ එය වඩ වඩාත් වර්ධනය කර ගත යුතු වේ.ඔබ බස් රියැදුරෙක් එසේත් නැතිනම් තී‍්‍රවිල් රියැදුරෙක් වන්නට පුළුවන. සුළු ලාබයක් තකා අප ගන්නා එක තීන්දුවකින් සිය ගණන් ජීවිත එක තැන විනාශ වන්නට පුළුවන.පසුගිය කාලපරිච්ඡේදය පුරාම යාංගල්මෝදර වැනි සිදුවීම් අපට පෙන්වා දී තිබෙන්නේ අනවශ්‍ය කලබලකාරීකමේ ඇති ඛේදවාචකය යි.මිල කළ නොහැකි මිනිස් ජීවිත රුපියලේ දෙකේ පුංචි ලාභයට අපි බිල්ලට දී තිබෙනවා. මේ නිසා රියැදුරු මහතුන් ඉවසීම වඩ වඩාත් ප‍්‍රගුණ කළ යුතුයි.තේලපත්ථ ජාතකයේ ඉවසීම පිළිබඳ අපූරු හැඳින්වීමක් වේ. ඉදිරියේ නිරුවත් කාන්තාවක් රංගනයක යෙදෙද්දී, පිටුපසින් වධකයෙක් කඩුවක් අමෝරා තර්ජනය කරමින් පැමිණෙද්දී, මිනිසෙක් මේ අංශ දෙකෙහි ම නොඇලී නොගැටී, එනම් රාගයට හෝ ද්වේශයට නතු නොවී මුවවිට දක්වා පිරුණු තෙල් පාත‍්‍රයක් හිස මත තබාගෙන එක ම බිඳුවක්වත් බිම නොහෙළා ඒ දණ්ඩකින් ගමන් කර එය පසුකර ගොඩට ගියහොත් ඔහු දියුණු ඉවසීමෙන් යුතු පුද්ගලයෙක් වේ.අරමුණක් කරා යන්නෙකුට එවැනි ඉවසීමක් තිබිය යුතු ය. ඔබව ප‍්‍රායෝගිකව පොළඹවන තැන එවැනි ඉවසීමක් තිබිය යුතු බව බුදුරජාණන් වහන්සේ පෙන්වා දේ. තේලපත්ත ජාතකය ප‍්‍රායෝගිකව කි‍්‍රයාවට නැංවීමට අපට කාලය සමය, උදා වී ඇති බවයි මා කල්පනා කරන්නේ.මේ අනුව ඔබ ගේ ජීවිතයේ මුහුණ දෙන්නට සිදුවෙන අනවරත වූ ගැටලුවලට, විවිධාකාර වූ අර්බුදවලට මුහුණ දීමේ දී ඉවසීම ප‍්‍රමුඛ කරගෙන කටයුතු කරනු ඇතැයි මම විශ්වාස කරමි’සාකච්ඡා කළේ රමණී සුබසිංහ ඡායාරූපය සුදම් ගුණසිංහ </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=as0806082</link>
    <topic>මල්කිච්චා සහ මුහුදු මල...</topic>
    <author/>
    <content>කඳුළු හංඟා ගෙන අඬන සාගර පත්ලසීමාවකින් තොර ව ඉවසීම ද මෝඩකමකිමල්කිච්චා සහ මුහුදු මල...අපි ඔබ සමඟයිනෙළුම් විලකුචු කුචු - කුචු කුචුමල් කිච්චා දීප්තිමත් වර්ණ ඇති, පැහැදිලිව හඳුනාගත හැකි ලිහිල්ව චලනය වන, එල්ලා වැටෙන වරල් ඇති මත්ස්‍ය වර්ගයකි.මුහුදු මලේ අඬු අතර ගැවසී ආරක්ෂාව ලබමින් ජීවත් වේ.මෙම මාළු මුහුදු මලෙන් ඇතුළට හා පිටතට පිහිනමින් සිටිති. මුහුදු මලේ අඬු තුඩු මත ඇති සෛලවල විසවලින් මල් කිච්චාට බලපෑමක් නැත. මල් කිච්චා සහ මුහුදු මල ඉතාමත් වර්ණවත් සහජීවනයක් පෙන්නුම් කරති.මෙය ලෝකයේ ඇති වර්ණවත්ම සහජීවන සම්බන්ධතාවයැයි පැවසේ. මල් කිච්චා ගේ් ශරීරය සෙමකින් ආවරණය වී ඇති නිසා මුහුදු මලෙන් එන දැවිල්ලෙන් බලපෑමක් නැත.අනතුරක් දැනුණු වහාම මුහුදු මලේ අඬු අතර ගැවසී ඉන් පිට වන විස තමන්ගේ වාසියට හරවාගෙන ආරක්ෂාව ලබයි. ඔවුන්ගේ බෝ කිරීමට ද මුහුදු මල ඉතා වැදගත්වේ.මුහුදු මලේ මුඛ වටය යටින් මල් කිච්චෝ බිත්තර දමති. එසේම මුහුදු මල, මල් කිච්චාගේ ආශ‍්‍රයෙන් ආහාර උන් වෙතට ඇදගැනීමත් සමඟ සතුරන් ගෙන්ද ආරක්ෂාව ලබා ගනී.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=as0806083</link>
    <topic>අපි ඔබ සමඟයි</topic>
    <author>කීර්ති මෙන්ඩිස්</author>
    <content>කඳුළු හංඟා ගෙන අඬන සාගර පත්ලසීමාවකින් තොර ව ඉවසීම ද මෝඩකමකිමල්කිච්චා සහ මුහුදු මල...අපි ඔබ සමඟයිනෙළුම් විලකුචු කුචු - කුචු කුචුවෙසක් සඳ තවමත් අහස් ගැබේ මතුව එයි. ඈතින් ඇසෙන වෙඩි හඬ තුරන් වී ගොසිනි. එක් පැත්තකින් රළ බිඳෙන මහ සයුරයි. ඓතිහාසික යාපනය පුස්තකාලය තවත් පැත්තකිනි.යාපනය නගරය කඩිගුලක් ඇවිස්සුණාක් මෙන් ය. ජැන්ඩියට හැඳ පැළඳගත් දෙමළ තරුණ තරුණියන්ගේ උසුළු විසුළු හඬ ඒ සියල්ලම පරයයි. ජාතික ධජ ලෙළදෙන දොරේඅප්පා කී‍්‍රඩාංගණය එකම හිස් ගොඩකි.දකුණෙන් ගිය ගායන ශිල්පියකුට ජනතා ප‍්‍රතිචාරසංගීත නාදයෙන් මන් මත් වූ දෙමළ තරුණයෝ ගීතයට අනුව ගයමින් නටමින් සිය සතුට රිසිසේ භªක්ති විඳීති. ඔවුන් එක් මවක දරු කැළක් මෙනි.වසර ගණනාවකට පසු යාපා පටුනේ ඇත්තේ එතරම් මනරම් ජවයකි. යුද්ධය වෙනුවට මොවුහු සාමය අගය කරති.ඊට මෙය කදිම නිදසුනකි. ති‍්‍රවිධ හමුදාව හා පොලිසිය එක්ව සංවිධානය කළ ‘යළි පුබුදමු යාපනය’ සැණකෙළියේ ඒ බව මොනවට පෙන්නුම් කළේ ය.“ත‍්‍රස්තවාදය නිසා යාපනයේ ජනතාව වසර ගණනාවක් පුරා. ජීවිතය ගත කළේ දැඩි පීඩාවකින්... බියකින්... අද ඒ තත්ත්වය ඇත්තේම නැහැ... යාපනයේ රැඳුණු රජයේ හමුදාව කෙරෙහි අද ඔවුන් දක්වන්නේ දැඩි විශ්වාසයක්... ළෙන්ගතුකමක්... ඔවුන් කිසි දිනෙක විනෝද වී නැහැ... යුද්ධය පමණයි ඒ අය දැක්කේ... අපේ ආරක්ෂක සේනාධිපතීන් ඒ සඳහා අලුත් විදියේ වැඩක් සංවිධානය කළා... සාමයේ අගය ඔවුන්ට පෙන්වීම සඳහා... ඒ තමයි “යළි පුබුදම යාපනය” විනෝද මේලා සැණකෙළිය...”යාපනේ ජනතාවගේ සිත් සතන් වෙනස් කිරීමට එල්.ටී.ටී.ඊ. ය දැඩි උත්සාහයක යෙදුණ ද ඉන් කිසි ඵලක් නොවූයේ රජයේ හමුදා ඒ වනවිටත් ඔවුන්ගේ සිත් තුළ ජීවත් වන බැවිනි.මේ බව මොනවට පෙන්නුම් කළේ පසුගියදා නිමාවූ යළි පුබුදමු විනෝද මේලා සැණකෙළියට යාපනයේ ජනතාව එක්රොක් ව සිටි අන්දමෙනි.ඔබ අපට ශක්තියක්... යාපනයේ පාසල් සිසුන්එල්.ටී.ටී.ඊ. ය මීට එරෙහිව කි‍්‍රයා කරමින් කිසිදු අයෙකුට මීට සහභාගි නොවන ලෙස දැනුම් දුන්හ. ඒ අතරතුර කොටි නායකයකු ද බව කියන බාලරාජ්ගේ මරණය නිසා එල්.ටී.ටී.ඊ ය ශෝක කාලයක් පවත්වාගෙන ගියා.එහෙත් ඒ කිසි දෙයක් තඹ සතේකට මායිම් නොකළ යාපනයේ ජනතාව විශාල වශයෙන් සැණකෙළියට සහභාගි වුණා... මින් එකක් පෙන්නුම් කළා... ඔවුන් අපිත් සමඟ සිටින බව හොඳින් තහවුරු වුණා.ඔවුන් අප කෙරෙහි විශ්වාසය තැබුවා... දින තුන තුළදී ඔවුන් ලක්ෂයකට ආසන්න පිරිසක් මීට එක්වුණා...”යාපනය නගර කොට්ඨාස සේනාවිධායක බි‍්‍රගේඩියර් රුවන් කුලතුංග පැවසුවේ දැඩි සතුටකිනි.මැයි මස 23, 24 සහ 25 යන තෙදින තුළ පැවැති විනෝදමේලා සැණකෙළියේ ජනතාවගේ විනෝදාශ්වාදය සඳහා සකසා තිබූ මැරිගෝ රවුන්ඩ්, විදුලි සෙල්ලම් දුම්රිය, ජෙට් රයිඩර්, මාරක ළිෙඳ් බයිසිකල් ධාවනය ආදි ඉසව් සඳහා ඔවුන් එක්ව සිටියේ දැඩි සතුටකිනි... පිරිමි කාන්තා බයිසිකල තරග, මැරතන් තරග, කොට්ටපොර, කඹ ඇදීම, සංගීත පුටු තරග මෙන් ම සජීවීව සංගීත ප‍්‍රසංගද ඔවුන් ගේ සිත් සතන්හි සඳ්‍ර නොමැකෙන සිහිවටන වෙයි.කේ. සුජීවා, චලක චමුපති, ශානිකා වනිගසේකර, ටෝනි හසන්, කලාවතී, සූරියකුමාර්, මුත්තලගේ සහ නුවන් ගුණවර්ධන ඇතුළු ගායක ගායිකාවන් ‘සීදූවේ සකුරා’ සංගීත කණ්ඩායමත් සමඟ එක්ව ගැයූ ගීතවලට අත්වැල් ඇල්ලූ ඔවුහු දොරේඅප්පා කී‍්‍රඩාංගණය විචිත‍්‍රවත් කළහ.ඊට අමතරව යාපනයේ ජීවත්වන ගායක ගායිකාවන්ට ද ‘සීදූවේ සකුරා’ සමඟ ගීත ගයන්නට ඉඩකඩ ලබාදී තිබිණි.“ජීවිතේට මෙවන් අත්දැකීමක් නොලද තරුණ තරුණියන් එදා උපරිම සතුටක් වින්දා... මුල් වතාවට සජීවී සංගීත ප‍්‍රසංගයක් සමහරු දැක තිබුණේ එදා තමයි... ඔවුන් එදා තරම් සතුටු වුණු දවසක් නැති තරම්...” බි‍්‍රගේඩියර්වරයා කියයි.“බලාපොරොත්තු නොවූ පරිද්දෙන් දෙමළ ජනතාව මීට එක් වුණා. ඒ නිසා වැඩි පුර ආරක්ෂාව යොදන්න සිදුවුණා.ඔවුන්ට අවශ්‍ය ප‍්‍රවාහන පහසුකම් මධ්‍යම රාති‍්‍රය වන තුරුම යෙදවීමට අපිට සිදුවුණා.දිවා කාලයේත් අපි ඔවුන්ව සතුටට පත් කළා...”“ඒත් ‘යළි පුබුදමු යාපනය’ එල්.ටී.ටී.ඊ. යට හොඳ පණිවිඩයක් දුන්නා... යාපනයේ ජනතාව දින තුනක් ඇතුළත දී ලක්ෂයක් දෙනා එක් වුණා.”අපි ඉන්නේ උඹලත් එක්ක නෙමේ කියලා ඔවුන් එල්.ටී.ටී.ඊ. යට හොඳින් පෙන්නුම් කළා...” බි‍්‍රගේඩියර්වරයා සඳහන් කළේය.“යළි පුබුදමු යාපනය 2008” සැණකෙළියකට පමණක් සීමා නොවිණි. යාපනයේ ජනතාවට අත්‍යවශ්‍ය බඩු බාහිරාදිය මිල දී ගැනීම සඳහා වෙළෙඳ කුටි විශාල සංඛ්‍යාවක් සකසා තිබිණි. කොළඹ මිල ගණන් වලටම බඩු බාහිරාදිය ලබාගැනීමට ඉඩකඩ ලබාදීම මෙහි විශේෂත්වයක් විය.යාපනේ පාසල් ශිෂ්‍ය ශිෂ්‍යාවන්ගේ සහභාගිත්වය ද මෙහිදී මොනවට කැපී පෙනිණි. ඔවුන් ගේ සිත් සතුටින් පිරී ඉතිරී ගොසිණි. ඔවුහු කිසි දිනෙක මෙවන් දෙයක් දැක නොසිටියහ.පුංචි කෝච්චියක මැරිගෝ රවුමක නැග විනෝදවී නොසිටියහ. අදහා ගත නොහැකි “ජෙට් රයිඩරයේ නැග සතුටු වූ ඔවුහු හිරු රශ්මියෙන් නැහැවී තිබුණු කී‍්‍රඩාංගණයේ ඒ මේ අත දුව පනිමින් උතුරා ගිය සතුටකින් යුතුව විනෝද වූහ.“මං ඉගෙන ගන්නේ දොළොස්වන ශ්‍රේණියේ... අපි මේ වගේ අත්දැකීමක් ලැබුවේ මුල්ම වතාවටයි... අපි සාමයට ගොඩාක් කැමැතියි. අපිට යුද්ධයක් ඕනෑ නැහැ. අපට නිදහසේ ඉගෙන ගන්න ඕනෑ.අපිට ඉගෙන ගන්න තියෙන්නේ පොත්පත් විතරයි. සතුටු වෙන්න විනෝදවෙන්න අපිට ඉඩ කඩක් නැහැ. ඒත් අද අපි ඒ සතුට හොඳටම වින්දා... අපේ සිත් සැහැල්ලු වුණා. අපි හමුදාවට ඒ ගැන ස්තුති වෙනවා...”එය සැබෑවකි. එය ඔවුන්ගේ මුහුණු වලින් ම පැහැදිලි විය.“යාපනයේ පාසල් ශිෂ්‍ය ශිෂ්‍යාවන්ට අපි කියලා දෙන්නේ සාමයේ වටිනාකම මොකක්ද කියලයි. වෙන දෙයකට සිත් යොමු නොකොට ඉගෙනීමට පමණක් සිත යොමු කරන ලෙසයි පළමු කාර්යය තමයි අධ්‍යාපනය...”පසුගිය වසරේ දී යාපනය දිස්ති‍්‍රක්කයෙන් උසස් පෙළ විභාගය සමත්ව ඉහළම ලකුණු ප‍්‍රමාණයක් ලැබූ සිසු සිසුවියන් විසි ගණනක් වෙනුවෙන් පරිගණක යන්ත‍්‍ර ප‍්‍රදානයක් ද මෙහිදී සිදු කෙරිණි. යාපනය පුස්තකාලය සහ යාපනේ පාසල් දහයක් සඳහා පොත්පත් ලබාදීම ද සිදුවූයේ ආරක්ෂක බලධාරීන් අතිනි.”“අප මෙතනින් නතර වෙන්නේ නැහැ. යාපනේ පාසල් සිසු සිසුවියන්ට අපේ රටේ ඓතිහාසික වටිනාකම ගැන කියලා දෙනවා... ජාතික වීරයන් ගැන කියනවා... රටේ ඉතිහාසය එහි වැදගත්කම සාමයේ අවශ්‍යතාවය පිළිබිඹු වෙන චිත‍්‍රපට ටෙලිනාට්‍ය දේශන පවත්වාගෙන යමින් ඔවුන්ගේ මනස සාමය සඳහා යොමු කරනවා” බි‍්‍රගේඩියර් කුලතුංග මහතා අවධාරණය කළේය.යුද ගිනි නිවී ඇත. සාමයේ මල් පිබිදී තිබේ. යාපනේ ජනතාව මානසික සුවයක් ලබමින් සිටිති. ඒ සඳහා දැඩි වෙහෙසකින් කැප වෙන වීරෝදාර සෙබළ මෙන් ම ඔවුන්ට නායකත්වය දෙන්නවුන් ගැන ද සිහි කළ යුතුව ඇත.යාපනයේ ආරක්ෂක සේනා ආඥාපති මේජර් ජෙනරාල් ජී.ඒ. චන්ද්‍රසිරි හා පනස් එක්වැනි සේනාංකයේ සේනාංකාධිපති මේජර් ජෙනරාල් ලෙනාර්ඩ් මාර්ක් මෙම සැණකෙළිය සංවිධානය කිරීමේලා පුරෝගාමී වූ අතර සිවිල් ආරක්ෂක කටයුතු සියල්ල නියෝජ්‍ය පොලිස්පති පූජිත ජයසුන්දර - ජ්‍යෙෂ්ඨ පොලිස් අධිකාරි නෙවිල් කරුණාරත්න හා සහකාර පොලිස් අධිකාරි ශානි අබේසේකර යන මහත්වරුන් ගේ සහභාගිත්වයෙන් සිදු කැරිණි.කීර්ති මෙන්ඩිස්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=as0806084</link>
    <topic> මිහිපිට ලද දෙවි පිහිට</topic>
    <author/>
    <content>කඳුළු හංඟා ගෙන අඬන සාගර පත්ලසීමාවකින් තොර ව ඉවසීම ද මෝඩකමකිමල්කිච්චා සහ මුහුදු මල...අපි ඔබ සමඟයිනෙළුම් විලකුචු කුචු - කුචු කුචුදෙදරු පියකු වන මම යාපනය ප‍්‍රදේශයේ කි‍්‍රයාන්විත රාජකාරියේ යෙදී සිටින යුද හමුදා සෙබළෙක්මි. පදිංචියට නිවසක් තැනීමට ඉඩම් කැබැල්ලක් මිල දී ගැනීම සඳහා මාගේ බිරිය විසින් අමාරුවෙන් ඉතිරි කරගෙන තිබූ මුදල් ප‍්‍රමාණයක් ඉඩම් වෙන්දේසි ආයතනයකට ගෙවා ඉතිරි මුදල් බැංකු ණයක් ලබා ගෙන ගෙවන කොන්දේසිය මත ඉඩම් කැබැල්ලක් වෙන් කර ගතිමි.ගෙවීමට නියමිත ඉතිරි මුදල සය මසක් ඇතුළත ගෙවීමට නොහැකි වුවහොත් මා විසින් මුලින් ගෙවන ලද මුදල ආපසු ලබා නොදෙන බැව් ඉඩම් හිමිකරු හා මා අතර අත්සන් තබන ලද ගිවිසුමෙහි සඳහන් විය.ඊළඟට ඇරඹුණේ ඉතිරි මුදල් ගෙවීම සඳහා මුදල් සෙවීමේ මෙහෙයුම යි. මාගේ වැටුප මාසික ව බැංකු ගත වන බැවින් මා හට බැංකුවෙන් ණයක් ලබා ගැනීමට හැකි වේ යැයි අප තුළ මහත් විශ්වාසයක් විය. ඒ අනුව ණයක් ලබා ගැනීම සඳහා අවශ්‍ය සියලු ලිපි ලේඛන, තවත් සැලකිය යුතු මුදලක් වැය කර සකසා, බැංකුවට ඉදිරිපත් කළෙමි.බැංකුව ලිපි ගොනුවේ විවිධ අඩුපාඩු පෙන්වමින් ඒවා සම්පූර්ණ කරන ලෙස උපදෙස් ලබා දුන් අතර මම විටින් විට අදාළ අඩුපාඩු සම්පූර්ණ කරමින් සියලු දෑ නිසි පරිදි ලබා දුනිමි.මාස හයක් පමණ ගත විය. අපේක්‍ෂිත ණය මුදල නොලැබිණි. ඉතා කාරුණික ඉඩම් හිමිකාර මහතා මා පත් වී ඇති අසරණ භාවය හා මා ගේ රැකියාව සලකා මා හට හැකි දිනෙක ඉතිරි මුදල් ලබා දෙන ලෙස දැන්වී ය. එය අපට මහත් අස්වැසිල්ලක් විය.වසරක් ගත විය. ණය මුදල ලැබෙන තුරු අපි බලාපොරොත්තු දල්වාගෙන සිටියෙමු. අවසානයේ අප ගේ සියලු බලාපොරොත්තු සුන් විය. ණය ඉල්ලුම් පත් ගොනුව පමණක් ආපසු ලැබිණ.අපි අසරණ වීමු. එහෙත් උත්සාහය අත් නොහැරියෙමු. මුදල් සෙවීමේ මෙහෙයුම යළිත් ආරම්භ කළෙමු.අප නාත්තණ්ඩිය විවිධ සේවා සමුපකාර සමිතියේ සභාපතිවරයා හමු වූයේ මේ අතර ය. ඔහු අප නාත්තණ්ඩිය සමුපකාර ග‍්‍රාමීය බැංකුව වෙත යොමුකරවී ය.අපි එහි කළමනාකාරිනිය හමුවීමු. අවශ්‍ය උපදෙස් ලැබිණි. ණය ලබා ගැනීමට අවශ්‍ය ලිපි ලේඛන සකස් කැරිණි.මට හිමි නිවාඩු දින ගණන නිම වූ බැවින් නැවත රාජකාරියට පැමිණියෙමි. මාගේ බිරිය බැංකුවට අවශ්‍ය අනෙකුත් ලියකියවිලි ලබා දී තිබිණි.මට සිංහල අවුරුදු නිවාඩුව ලැබිණි. අවුරුදු කෑමට වඩා අපට ඇවැසි වූයේ ණය මුදල කඩිනමින් ලබා ගෙන ඉඩම් කැබැලි නිරවුල් කර ගැනීමයි.නමුත් අලුත් අවුරුදු නිවාඩු දිනයක් නිසා ඒ සැබැඳී ව කිසිවක් කර ගැනීමට නොහැකි විය. සේවයට වාර්තා කිරීමට තිබුණේ ද දෙදිනක් පමණි. නිවාඩු නිම වී ගිය පසු ආපසු නිවාඩු ලබා ඒමට හැකිවනුයේ මාස දෙක තුනකිනි.මම බැංකු ශාඛාවේ කුමාර මහතා හමුවීමි. මාගේ අවශ්‍යතාව හා මා පත් වී ඇති තත්වය ඔහුට පැවසීමි. ඔහු ආයතනයේ “බැංකු සේවා කළමනාකාරිනිය වන රංජනී මහත්මිය වෙත මා යොමුකරවී ය.මාගේ කතාවට ඉතා ඕනෑකමින් කන් දුන් එතුමිය “හෙට දිනය ඇතුළත ඔයා වැඩට යන්න ඉස්සර සියලු වැඩ කටයුතු කර දෙන්නම්, හෙට උදයේ එන්න” යනුවෙන් විශ්වාසයෙන් යුතු ව පැවසුවා ය.පසු දින මම එතුමිය හමුවීමි. “ඔයා ගේ වැඩ කටයුතු ඔක්කෝම හරි, ඔප්පුවත් ලියන්න කියලයි තියෙන්නේ. හවස් වෙද්දී ණය මුදල ගන්න පුළුවන් වෙයි” යැයි ඇය පැවසුවා ය.සියලු වැඩ කටයුතු ලහි ලහියේ සිදු විය. වේලාව සවස 3.30 පමණ විය, ඇය සිය ස්ථානයේ සිට බැංකු ශාඛාවට දුරකථන ඇමතුමක් දුන්නා ය.“හදිසි ණයක් දෙන්න තියෙනවා බැංකුව වහන්න එපා” යනුවෙන් කී ඇය, මාගේ ණය ඉල්ලුම්පත් ගොනුවේ සියලු වැඩකටයුතු ඉතා ඉක්මනින් නිම කර “දැන් ඔක්කෝම හරි.දැන් ඔයාට තියෙන්නේ ණය මුදල ගන්න” යි කියමින් කුමාර මහතා සමග මා බැංකුවට පිටත් කළා ය. එදින පස්වරු 5.30 පමණ වන විට ණය මුදල ලැබිණි.මාගේ නමට ඉඩම් කොටසේ ඔප්පුව පැවරිණි. ඉඩමට ගෙවිය යුතු ඉතිරි මුදල ඒ අවස්ථාවේ දී ම ඉඩම් හිමිකරුට ගෙවීමි.මාගේ දරු පැටවුන් දෙදෙනාට සහ බිරියට ජීවිතය පටන් ගැනීමට ඉඩම් කැබැල්ල හිමි විය.අවුරුද්දකටත් වඩා උත්සාහ කර රජයේ බැංකුවකින් ලබා ගැනීමට නොහැකි වූ ණය මුදලක් දෙදිනකින් මා හට ලබා දීමට තරම් කාරුණික වූ නාත්තණ්ඩිය විවිධ සේවා සමුපකාර සමිතියේ ගරු සභාපති තුමනි, ඒ වෙනුවෙන් වෙහෙසුණු නාත්තණ්ඩිය ග‍්‍රාමීය බැංකුවේ කුමාර මහතාණනි, බැංකු කළමනාකාරතුමියනි, බැංකු සේවා කළමනාකාරතුමිය වන රංජිනී මහත්මියනි, අනෙකුත් සියලු සේවක මහත්ම මහත්මීනි, ඔබ වැනි යහපත් මිනිසුන් මාගේ පුංචි රටට මිල කළ නොහැකි සම්පතකි.දුප්පත් මිනිසුන් ගේ හද ගැස්ම හඳුනන ඔබ වැනි මිහිපිට දෙවිවරුන් මෙලොවට බිහි කළ මවුපියන් සැබෑ පිංවතුන් ය.මා හට කරනා ලද සැබෑ සේවාව වෙනුවෙන් මා ස්තුති කළ අවස්ථාවේ ඔබ සැම පැවසූ දේ තවමත් මාගේ මතකයේ ඇත. “අපි ඉතින් ඉන්නේ සේවය කරන්නනේ, ඔයාලට උදවු කරන්නේ නැත්නම් අපි කාට උදවු කරන්නද? ඔයාල උතුරේ දුක් විඳින හින්දනේ අපි මෙහේ කරදරයක් නැතුව ඉන්නේ.”ඒ වචන පෙළත්, මා වෙනුවෙන් කරන ලද සේවාවත් ඔබලා වැනි සැබෑ යහපත් මිනිසුන් සිටිනා රට රැක ගැනීමට වෙර දරන මටත්, මා ගේ සෙබළ සගයන්ටත් මහත් ශක්තියකි.නාත්තණ්ඩියේ දුන්කන්නාවේ, දුන්කන්නාව ගමේ ජී. ඒ. චන්ද්‍රසිරි මහතා විසින් යොමු කරන ලද ලිපියක් ඇසුරිනි.  ගම්පහට යා වුණ මිරිස්වත්තය නම් වන හන්දියෙ ළඟ පෙනෙන සාද ශාලාවක්ය ලස්සන‘එම්.සී.’ අකුරු මුල ඇති හිමිකරුගෙ මේ සල යහ පාලනය තුළ තැනකි පිළිවෙළකට සකස් කළගස් වැල්ය සෙවණට ශාලාව දිග පළලට ඉඩකඩය කදිමට පාලනය තියේ නිසි විදියටසේවක මඬුල්ලට සහ යනෙ’න හැම කෙනකුට සැලකීම මුල් කොට නමක් ලැබුවෙකි නිවැරදි ව සිටකෙනකු ලෙඩ වුණ තැන මරණයක් පිංකම ගැන දත් සැනින් එහි යන පුරුද්දක් ඇත්තෙකි උදව් වනඑහි ඇවැසි මුල් බර වලට එම්.සී. දෙයි කර වමතෙ කොළ දිග හැර දකුණතින් දෙයි සිත් පහන් කරතනතුරු පදවි රොඩු නොව, පුරවන තැනක අඩු එම්.සී. අනේ පිඬු කිතුණුවෙකි බොදු දහම් ගුණ වැඩුලබන සහ දෙන පින මොහු සතු ය වෙසතුරු ගුණ ලිව්වෙ මෙම සටහන සා.වි. ‘උඩු - සර’ කලාභූෂණමුදුන්ගොඩ, හෙනරත්ගොඩ සමස්ත ලංකා සිංහල කවි සම්මේලනයේ උප සභාපති උඩුගම්පොළ සමරතුංග මහතා විසින් යොමුකරන ලද ලිපියක් ඇසුරිනි.  යක්කල හන්දියෙන් කොළඹ දෙසට ධාවනය වන බස් රථයකට නැගුණෙමි. බසයේ සෙනඟ පිරී සිටි නමුත් අතරමග දී මට හිඳ ගැනීමට අසුනක් ලැබිණ.බසයේ කැසට් යන්ත‍්‍රය හා ගුවන් විදුලි යන්ත‍්‍රය වරින් වර හඬ දෙන්නට විය. දෙක ම කර්ණ කටුකය.සවස් කාලය බැවින් එක්තරා එෆ්.එම්. නාලිකාවකින් අමුතු ම වැඩසටහනක් ප‍්‍රචාරය වෙමින් තිබිණ. කිසියම් ‘මාමා’ කෙනෙක් විකෘති කටහඬකින් කතා කළේ ය.මාමා අප බොහෝ කාලයක් තිස්සේ රසවිඳි හොඳ ගීත රැසක ම වචන වෙනස්කර ඉතා පහත් මට්ටමේ වදන් යෙදුවේ ය.මා හිඳ සිටි අසුනේ අනෙක් පස මවක් සහ පාසල් ඇඳුමින් සැරසුණු කුඩා දැරියක් ද වූහ.“අම්මේ, අර යන්නේ ඇත්ත සින්දු නෙමෙයි නේද?” දැරිය මව ගෙන් විමසුවා ය.“ඔව් දුවේ, සින්දු සේරම විනාශ කරලා. අලුත් වචන දාලා. ඔයා ඕවට ඇහුම්කන් දෙන්න එපා. මගේ ඇඟට හේත්තුවෙලා නිදාගන්න. දැන් ම බහින්නේ නැහැනේ” මව පැවසුවා ය.දැරිය මවට කීකරු වූවා ය. ඇය මව ගේ උරහිසට තම හිස බර කළා ය.මට ද ඒවා එපා වී තිබිණි. මගේ අත් බෑගයේ ඇති යමක් මට සිහිපත් විය. එනම්, මීට දින කිහිපයකට පෙර හත්වන ශ්‍රේණියේ සිංහල නව විෂය නිර්දේශය හඳුන්වා දීමේ ගුරු පුහුණු සේවාස්ථ සැසියක් සඳහා ම’විසින් උපයෝගි කර ගන්නා ලද විෂයයට අදාළ ගීත කිහිපයක් ඇතුළත් කැසට් පටය යි.කොන්දොස්තර මහතා මා අසලින් ඉදිරියට යමින් සිටියේ ය. මම මදකට ඔහු නැවැත්වීමි.“අමනාප වෙන්න එපා. පොඩි ඉල්ලීමක් කරන්නද?”“මොකක්ද?”“අර දාලා තියෙන සින්දු නවත්තන්න පුළුවන්ද?”ඔහු කිසිවක් නොපවසා සිනාසුණේ ය.“මං ළඟ හොඳ සින්දු කැසට් එකක් තියෙනවා. කැමති නම් මම බහිනකම් ඒක දාන්න”ඔහු අත පෑවේය. මම බෑගය හැර කැසට් පටය ගෙන ඔහුට දුන්නෙමි.කොන්දොස්තර මහතා බසයේ ඉදිරියට ගොස් ගුවන් විදුලි යන්ත‍්‍රය කි‍්‍රයා විරහිත කොට කැසට් පටය දැමුවේ ය. මව් ගුණ ගීත, ජන ගීත, දේශාභිමානී ගීත, මර්සලින් ජයකොඩි පියතුමන්ගේ ගීත... ආදි වශයෙන් විවිධ ගීත එයින් ඇසෙන්නට පටන් ගත්තේ ය.අතරමගදී, මා අසල හුන් දැරිය නැවත හිස ඔසවා මව සමඟ සංවාදය ඇරඹුවා ය.“අම්මේ, අර සිංදුව අපේ පාඩම් පොතේ තියෙනවා ‘කහවන් ගොයමට...” දැරිය ගීතයේ තැනින් තැන සිහිපත් කළා ය.ජනකවි ඇසෙන විට ද ඇය සෙමින් ඒවා මුමුණන්නට වූවා ය.බසයේ උන් බොහෝ දෙනකු ඒ ගීත කැමැත්තෙන් ශ‍්‍රවණය කරන්නට ඇතැයි මම සිතමි.සෑම බස් රථයක දී ම මේ අයුරින් කටයුතු කළ නොහැකි ය. අප ගේ භාග්‍යයකට මෙන් කොන්දොස්තර මහතාත්, රියදුරු මහතාත් බසයේ ගමන් ගත් මගීන් ගේ රුචිකත්වය හඳුනාගෙන ඊට ඉඩ දුන් බැවින් පැයක් පමණ වේලාවක් අපි සියලු දෙනා ම උසස් ගී රසය විඳ ගතිමු.මම කොන්දොස්තර මහතාට එදින ද ස්තුති කළෙමි. අද ද නැවත වරක් ස්තුති කරමි.කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.  ගුරුතුමිය අප ආදරයෙන් පිළිගත්තා ය.අප පන්තිය ඉදිරියේ ලොකු අඹ ගසක් විය. ගුරුතුමිය පාඩම් කියා දෙන්නට අප ඒ අඹ ගස යටට කැන්දාගෙන ගියා ය.පාඩම අතර මැද අඹ ගසින් ගෙඩියක් වැටිණ. අපි එදෙස බැලුවෙමු.’ළමයි නිශ්ශබ්ද වෙන්න’ ගුරුතුමිය කීවා ය. මවක මෙන් සෙනේබර ඇගේ් බහට අපි කීකරු වී බලා සිටියෙමු.අඹ ගෙඩිය ඇහිඳ ගත් ඇය එය සෝදා පිරිසිදු කොට ලෙලි ගැසුවා ය. අනතුරු ව, එය කෑලි තිස් දෙකකට කැපූ ඇය ඒ කෑලි තිස් දෙක අප අතර බෙදා හැරියා ය.අපි සතුටින් අඹ රස වින්දෙමු.අපට බෙදා හදාගෙන කෑමේ මුල් ම පාඩම කමලාවතී ගුරුතුමිය කියා දුන්නේ එසේ ය.මා මේ ලියුවේ කාලයේ වැලිතලාවෙන් වැසී යමින් තිබෙන ඉමිහිරි අත්දැකීමකි.අද අප අවට සිටින බොහෝ දරුවන්ද, වැඩිහිටියන්ද තමන් ගේ ගොඩ වැඩි කර ගැනීමේ සටනක නිරත ව සිටිනු පෙනේ. අපි ඒ දැක කම්පා වෙමු.කමලාවතී ගුරුතුමිය නොකියා කියා දුන් පාඩමේ ගුණ සුවඳ මිහිරි සිහිනයකි.තිඹිරිගස්කටුවේ ස්වර්ණා ද සිල්වා මහත්මිය විසින් යොමු කරන ලද ලිපියක් ඇසුරිනි.  හදිසියේ ම රෝගාතුර වූ මා මාතර සිට කරාපිටියේ රෝහලට ඇතුළු කරන ලදි. වහා ම මා එහි දැඩි සත්කාර ඒකකයට ඇතුළු කැරිණි.මට වැළඳී තිබුණේ හෘද රෝගයකි. මතින්, දුමින් හා පවින් තොර දිවියක් ගෙවන මා මෙබඳු රෝගයකට ගොදුරු වීම දෛවයේ සරදමකි.කෙසේ වුව ද, මේ ලියන්නේ ඒ ගැන නොව රෝහල තුළ දී මා දෙවියන් දුටු කතාව යි.මා සත්කාර ලබමින් සිටි හෘද ඒකකයේ මගේ ඇඳට ඉදිරි ඇඳෙහි සත්කාර ලබමින් සිටියේ පොලිස් නිලධාරියෙකි. ඔහු ගේ රෝග නිධානය දැන ගැනීම සඳහා ලේ පරීක්ෂාවක් කළ යුතු ය යන්න වෛද්‍ය මතය විය.දොස්තර මහතා ලියා දුන් පති‍්‍රකාව ද රැගෙන ලේ පරීක්ෂාවට ගියේ පොලිස් නිලධාරියා ගේ නව යොවුන් පුතු ය.අදාළ ස්ථාන කිහිපයකට ම ගොස් අය කරන ගාස්තුව ගැන සොයා බැලූ ඔහු රෝහලට පැමිණ පියාට හෙළිකර සිටියේ පරික්ෂාව සඳහා රු. 6500/= ක් අය කැරෙන බව යි. මේ ගාස්තුව සොයා ගැනීම පොලිස් නිලධාරියාට අපහසු විය.පසු දා වෛද්‍යවරයා තමන් පරීක්ෂා කිරීමට ආ කල පොලිස් නිලධාරියා සිය දුක්ගැනවිල්ල කියා සිටියේය.අතෙහි වූ නලාව නැවත ගෙලෙහි ලා ගත් වෛද්‍යවරයා සාක්කුවට අත ලා සිය ජංගම දුරකථනය ගෙන බොත්තම් එබුවේ ය.‘මම මදුරාවෙ දොස්තර මහත්තය. කරුණාකරල මට විනාඩියක් දෙන්න ඔබතුමාට පුළුවන් ද?එහා පැත්තෙන් ලැබුණු ප‍්‍රතිචාරය යහපත් විය. ඒ අවසරයෙන් සිය රෝගියා ගේ තත්ත්වය පැහැදිලි කළ වෛද්‍යවරයා රෝගියා ගේ දුක්ගැනවිල්ල ද කියා යළි රෝගීන් පරික්ෂා කරන්නට වූයේ ය.දොස්තර මහතා රෝගීන් පරික්ෂාව නිමවා වාට්ටුවෙන් පිට වන විට ම රෝහල් පොලිසියේ නිලධාරින් දෙදෙනෙක් ඔහු හමුවට ආහ. දොස්තර මහතා ඔවුන් කැදවා ගෙන රෝගියා අසලට ගියේ ය.දොස්තර මහතාට අවශ්‍ය ව තිබුණේ් රෝගී පොලිස් නිලධරයා කෙරෙහි ඉහළ වගකිවයුත්තන් ගේ අවධානය යොමු කර ඔහු ගේ ජීවිතය බේරා ගැනීම ය.මෙබඳු වෛද්‍යවරුන් මලින් පිදිය යුතු නො වේ ද?කරාපිටිය රෝහලේ හෘද රෝග ඒකකයේ හෘද රෝග විශේෂඥ මදුරාවේ දොස්තර මහතාට පින්!ඌරුගමුවේ, ගල්හේන්ගොඩ සුමනසිරි ගමගේ මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=as0806086</link>
    <topic>කුචු කුචු - කුචු කුචු</topic>
    <author>සමන් චන්ද්‍රනාත් වීරසිංහ</author>
    <content>කඳුළු හංඟා ගෙන අඬන සාගර පත්ලසීමාවකින් තොර ව ඉවසීම ද මෝඩකමකිමල්කිච්චා සහ මුහුදු මල...අපි ඔබ සමඟයිනෙළුම් විලකුචු කුචු - කුචු කුචුතෙල් නිපදවන උදවිය බල පරාක‍්‍රමය පෙන්නනවා එක්කම ලෝකයේ අනෙක් රටවල මෙන් ම අපේ රටේ ද තෙල් මිල ඉහළ ගියේ ය. පිරිමහන්නට බැරි තරමට ම ඉහළ ගියේ ය. එයට අනුරූපව බස් ගාස්තු වැඩි වුණේ ය.දුම්රිය ගාස්තු ද වැඩි වුණේ ය. ඒ කාරණා දෙකම දැන් සිද්ධ වී හමාරය. දැන් ඉතින් කවුරුන්වත් එපා කීවත්, එපා නොකීවත් වැඩි වුණු ගාස්තු ගෙවා බස් රියෙන් දුම්රියෙන් ජනතාව වැඩ පළට කාර්යාලයට ඕනෑ එපාකම්වලට යා යුතු ය.දරුවන් පාසල් යැවිය යුතු ය. ඒවා බැහැයි කියා බැරිය. හෝන් ගසා - නළා පිඹලා අරියාදුවට අගල් කපනවා වගේ පොඩි හෝව්වක් දැම්මත් හැම වෙලාවෙම එහෙම ඉන්නට බැරි ය.කිව්වාට නවත්වපු අයත් යා යුතු ය. නවත්වලා හෝන් ගහපු අයත් යා යුතු ය. එහෙම මොකුත් නො කී අයත් යා යුතු ය. කොටින් ම ගමන කොට වුණත් දිග වුණත් යා යුතුම ය.ලෙඩේ වැටෙන්නේ නැවතුණාම නොවේ. නො ගිහින් හිටියාමය. නැත්නම් යන්නට පරක්කු වුණාමය. අපායට ගියත් කලින් යන්නට ඕනෑ යයි කියන්නේ ඒ නිසා ය.පරක්කු වුණාම කොයි වැඩේත් දිග් ගැස්සෙන්නේ ය. ඉක්මන් කොටයි කියන කතාවේ අනික් පැත්ත එහෙමය. ඒ නිසා ඉක්මන් නොවී ප‍්‍රමාදත් නොවී වැඩ කරන එක වගේ ම ගමන් බිමන් යන එකත් සුදුසු ය.එහෙත් ප‍්‍රමාද වන්නේ තමන්ගේ වරදක් නිසා නොවන විට තත්ත්වය වෙනස් ය. එහෙම කීවාට ප‍්‍රමාදයට හේතුව හදා දෙන අය එයට වගකියන්නේ නැති වීම කනගාටුදායකය.මේ තත්ත්වය වැඩියෙන් ම බලපාන්නේ වැඩ පළට කන්තෝරුවට රැකියාවට යන ලොකු මිනිසුන්ට වගේ ම ඉස්කෝලේ යන දරුවන්ට ය.දරුවන් ගේ පැත්තෙන් බැලුවාම අර ‘පමා නොවී එමි අකුරට මෙයින් මතු’ කියමන අද හැටියට ඒ තරම් වලංගු නැති හැටියක් ද පෙනේ.පරක්කු නොවී යන්ට නම් ඉක්මන් වෙලා ගෙදරින් නික්ම විය යුතු යැයි ‘යහපත්’ අවවාදයක් ඕනෑ නම් දිය හැකි ය.අවවාදය එහෙම වුණත් වැඩ පළට රාජකාරියට එන කොටමත්, තැලී පොඩි වී හෙම්බත් වී සිටින මිනිසුන්ට, රාජකාරි ඉවර වෙලා ආපසු ගෙදර යන කොටත් ඒ වින්නැහියට ම මුහුණ පාන්නට සිදුවන මිනිසුන්ට, පැදුරකට ඇඳකට වැටෙන්නත් කලින් තෙහෙට්ටුවට ම පුටුවක් බංකුවක් උඩම නින්ද යන මිනිසුන්ට මුළු රෑම නිඳි වරාගෙන ඉඳපල්ලා යැයි කියන්නට කාටවත් අවසරයක් තිබිය නො හැකි ය.හැබැයි ඉතින් මේ ගැටලුව ඉන්ධන මිල ඉහළ යෑම නිසාවත්, බස් ගාස්තු දුම්රිය ගාස්තු වැඩි වීම නිසාවත් ඇති වූවක් ලෙස අර්ථ ගැන්වීමේ තේරුමක් නැත.මක්නිසාද යත් මේ හිරිහැරය, කරදරය ප‍්‍රවාහන සේවයත්, සමඟ බොහෝ කල් සිට පැවැතෙන්නක් බැවිනි.එය කෙතෙක් දුරට සමාජය හා ජීර්ණව පවතී දැයි කිවහොත් ප‍්‍රවාහන සේවාවන්හි දෛනික තත්ත්වය මෙසේ යැයි හිත හදාගෙන ඉඳිනු විනා එයට එහා මුකුත් නැත.අතරමඟ ගමනේ බිමනේ දී බස් කොන්දොස්තරලා ගේ, ඉස්ටේෂන් මාස්ටර්ලා ගේ අහිංසක මෑණිවරුන් සිහිපත් කරන කතා මඟ තොටේදී කොතෙකුත් අසන්නට ලැබීම වුවද අද අති සාමාන්‍ය තත්ත්වයකට පැමිණ තිබේ.නිධන්ගත රෝග මෙනි. කොච්චර කෑ ගැහුවත් සුව නො වනවා වගේ ම පංචස්කන්ධයේ හැම දශමයටම බේත් බැන්දත් නිට්ටාවට සනීප වන්නේ නැතුවා ය.ඉන්ධන මිල ඉහළ යෑම නිසා හෝ සේවක නඩත්තුව නිසා හෝ වෙන මොනවා හෝ නිසා හෝ ආණ්ඩුව කුමක් වුවද බස් ගාස්තු ඉහළට ගියා මිස කවදාවත් පහළ ගියේ නම් නැත.දුම්රිය ගාස්තු නම් වැඩි වුණේ නැත. කොටින් ම සාමාන්‍ය ජනතාව ඉන්ධන මිල වැඩි නූණත් දුම්රිය ගාස්තු වැඩි කිරීම් අසාධාරණයක් හැටියට කිසිම විටෙක කල්පනා කෙළේ නැත.එහෙත් දුම්රිය සම්බන්ධයෙන් මඟී ජනතාවට එදා මෙදා තුරාවට ඇති ප‍්‍රශ්නය කලට වේලාවට කාල සටහනකට හරියට කෝච්චි නො දුවන එක ය. එහෙම කියන්නේ කොච්චිවල නොයන අය එක්ක ඇති තරහවකට මරහවකට නො වේ.අපේ වර්තමානයේ දුම්රිය සාමාන්‍යාධිකාරිවරයා ද කෝච්චිවල ම යන කෙනකු නිසා කවුරුත් නො කීවාට එතුමාම ඒ වග දන්නවා ඇති.ඒ වගේ ම කෝච්චි පරක්කු වුණාම, විශේෂයෙන් කන්තෝරු කෝච්චි පරක්කු වුණාම රස්සාවට වැඩට පළට යන ජනතාවට වදින තරම එතුමාට වුණත් රහසක් නොවේ.දුම්රිය ඇතුළේ බස් රිය ඇතුළේ පහසුකම් කොහොම වුණත්, දිවිල්ලේ පහසුව සේවය කලට වේලාවට තිතට තියෙනවා නම් හිත හදා ගත හැකි ය.කෝච්චිය පරක්කු වුණාම කන්තෝරුවේ රතු ඉර වදී. එතකොට ඒ පාඩුව පියවන්නට මොනම කොච්චියක්වත් එන්නේ නැත.කෝච්චි ගාස්තු ගෙවන්නේ හරිහම්බ කර ගන්නා සොච්චම් පඩියෙනි. ඒ පඩිය කැපුණා කියා ගාස්තු නොගෙවා යන්නට වරම් නැත.එතකොට දඩ ද වදී. ඒ නිසා කෝච්චි ගාස්තු වැඩි වුණාට විරෝධයක් නැතුවා වගේ ම කලට වේලාවට සේවය සැලැසීමේ වගකීම කෝච්චියෙන් ඉෂ්ට නූණොත් කෝච්චියට දුවන්නට සිදු වන්නේ රෝදවලින් නොව විරෝධ කැරකෙන ආකාරයට ය.ගාස්තු සංශෝධනය වුණා මෙන් ම සේවය ද සංශෝධනය කිරීම යුතුකම ය.සමන් චන්ද්‍රනාත් වීරසිංහ  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806082</link>
    <topic>28 වසරක් පණ දුන් වීර චරිතයට</topic>
    <author>ආතර් උස්මීයගේ</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයි‘ඉන්ඩියානා ජෝන්ස්’ හී රඟපෑහැරිසන් ෆෝඩ් ගැනයි‘ඉන්ඩියානා ජෝන්ස්’ චිත‍්‍රපට කතා මාලාවේ හතරවෙනි කතාව ඉකුත් 30 වැනි දා තිරයට පැමිණියේ ය. එහි මංගල දර්ශනය පසුගිය සිකුරාදා (30) ලංකාවේ දී පමණක් නොව ලෝකය වටේ ඇති සිනමාහල් කීපයක දී ම එකවර පැවැත්විණි.හැටේ දශකයේ දී (1964) උපත ලැබූ ජේම්ස් බොන්ඩ් චිත‍්‍රපට ධාරාවේ පළමුවන චිත‍්‍රපටය වන “ඩොක්ටර් නෝ”(Dr No)හොලිවුඩ් සිනමාවේ මහා පෙරළියක් ඇති කිරීමට සමත් චිත‍්‍රපට මාලාවක මුල් ම චිත‍්‍රපටය විය.එය හොලිවුඩ් සිනමාව කැළඹු එමෙන් ම සියලු ම බොක්ස් ඔෆීස් වාර්තා බිඳ හෙළමින් නිෂ්පාදකයින්ට ඩොලර් කෝටි ගණන් සොයා දුන් චිත‍්‍රපටයක් ද විය.බොන්ඩ් චිත‍්‍රපට ධාරාවට පසු හොලිවුඩ් පුරය කැළඹූ අනික් චිත‍්‍රපට කතා මාලාව වූයේ “ඉන්ඩියානා ජෝන්ස්” ය.  (Indiana Jones) ඉන්ඩියානා ජෝන්ස් චිත‍්‍රපට මාලාවේ පළමුවන චිත‍්‍රපටය තිරයට පැමිණියේ අසූව දශකයේ දී ය.එය “ඉන්ඩියානු ජෝන්ස් ඇන්ඩ් ද රේඩර්ස් ඔෆ් ලොස්ට් ආර්ක් (Indiana Jones and the Raiders of Lost Arc) නමින් හැඳින්විණ. එය තිරගත වූයේ 1981 දී ය.වාණිජ රැල්ලට අසු වූ මෙම චිත‍්‍රපට කතා මාලාව ද මුදල් ඉපයීම අතින් සියලු ම වාර්තා බිඳ හෙළමින් ප‍්‍රදර්ශනය විය.ස්ටීවන් ස්පිල්බර්ග් සහ ජෝර්ජ් ලුකාස් නමැති ලෝ පතළ අධ්‍යක්‍ෂවරුන් දෙදෙනා ගේ නිර්මාණයක් වන මෙය රසිකයන් අමුතු ම ලොවකට ගෙන යනු ලබන විශ්මයෙන් හා ත‍්‍රාසයෙන් පිරි කි‍්‍රයාදාම චිත‍්‍රපට මාලාවක් හැටියට ද හඳුන්වනු ලැබේ.බොන්ඩ් චිත‍්‍රපට ධාරාව මෙන් ම ‘ඉන්ඩියානා ජෝන්ස්’ චිත‍්‍රපට කතාමාලාව ද සිනමාවේ පෙරළියක් කරමින්, ආදායම් වාර්තා බිඳ හෙළුෑ චිත‍්‍රපටයක් බවට පත් වූ බැවින් එහි නිෂ්පාදකයෝ ද මෙම කතා මාලාව දිගට ම නිෂ්පාදනය කිරීමට අදිටන් කර ගත්හ.’ඉන්ඩියානා ජෝන්ස් ඇන්ඩ් ද ටෙම්පල් ඔෆ් ඩූම්’(Indiana Jones and the Temple of Doom) නමැති චිත‍්‍රපටය මෙම කතා මාලාවේ දෙවැන්න විය.එය 1984 දී තරගත විය. ඉන් පසු 1989 දී එහි තුන්වැනි කතා මාලාව වන ‘ඉන්ඩියානා ජෝන්ස් ඇන්ඩ් ද ලාස්ට් කෲසේඩ්” (Indiana Jones and the Last Crusade) තිරයට පැමිණියේ ය.පසුගිය සිකුරාදා තිරයට පැමිණියේ මෙම චිත‍්‍රපට කතා මාලාවේ හතර වැන්න ය.එය “ඉන්ඩියානා ජෝන්ස් ඇන්ඩ් ද කිංඩම් ඔෆ් කි‍්‍රස්ටල් ස්කල්” (Indiana Jones and the Kingdom of Crystal Skull) නමින් හැඳින්වෙයි.මෙය ද අද්භූත හා විශ්මජනක කතාවක් රැගත් කි‍්‍රයාදාම චිත‍්‍රපටයකි.මෙම කතා මාලාවේ ඇති විශේෂත්වය නම් එහි ප‍්‍රධාන චරිතය වන “ඉන්ඩියානා ජෝන්ස් ගේ චරිතය එදා සිට මේ දක්වා ම එක ම රංගන ශිල්පියෙකු විසින් නිරූපණය කිරීමයි.මෙම වීර චරිතයට අසූව දශකයේ සිට මේ දක්වා පණ පොවන ලද්දේ හැරිසන් ෆෝඩ් (Harrison Ford) නමැති රංගන ශිල්පියා විසිනි.අද හැටපස් වැනි වියේ පසුවන හැරිසන් ෆෝඩ් මුලින් ම ඉන්ඩියානා ජෝන්ස් චරිතයට මුහුණ දුන්නේ අවුරුදු තිස්හතේ දී ය.අද තරමක් වියපත් ව සිටින මෙම රංගන ශිල්පියා එදා මෙම චරිතයට මුහුණ දුන්නේ ජව සම්පන්න පුද්ගලයෙකු ලෙසිනි.පළමුවන ‘ස්ටාර් වෝස්’  (Star Wars)  චිත‍්‍රපටයේ රඟපෑමෙන් පසු නළුවකු ලෙස ඔහුට හොඳ පිළිගැනීමක් ලැබිණි.එහෙත් ඔහු රසිකයින් අතර ජනප‍්‍රිය රංගන ශිල්පියෙකු බවට පත් වූයේ ඉන්ඩියානා ජෝන්ස් චිත‍්‍රපට මාලාවේ රඟපෑමෙන් පසු ව ය.එකල හැරිසන් එක චිත‍්‍රපටයක රඟපෑම සඳහා පවුම් මිලියන දහයක් අය කළේ ය. මෙයට අමතරව ඔහු රඟපෑ හැම චිත‍්‍රපටයකින් ම සියයට පහළොවක වට්ටමක් ලබා ගත්තේ ය.ඔහු රංගන ශිල්පියෙකු ලෙස සිය රාජකාරියට තදින් ම කැප වි සිටියේ ය. ගැඹුරින් ම එයට සිත යොමු කළේ ය. ගැඹුරින් ම ඒ හා බැඳී කටයුතු කළේ ය.මේ නිසා ඔහු ගේ පළමු විවාහ ජීවිතය දෙදරා ගියේ ය. හැරිසන් දෙවන වතාවට විවාහ වූයේ තිර කතා රචිකාවියක වන මෙලිස්සා මැකිසන් සමඟ ය. ඊ. ටී. (E T) නමැති චිත‍්‍රපටයේ තිර නාටකය ලියන ලද්දේ මෙලිස්සා විසිනි.හැරිසන්ට මුලින් ම මෙලිස්සා මුණගැසුණේ ”ඇපොකැලිප්ස් නව්” නමැති චිත‍්‍රපටයේ රඟපෑමට ගොස් සිටිද්දී ය. මෙම චිත‍්‍රපටයේ ඔහුට රඟපෑමට ලැබුණේ ඉතා කුඩා චරිතයකි.පසු කලක දී හොලිවුඩ් හී සුපිරි තරුවක් බවට පත් හැරිසන් මුල් කාලයේ ලැබුණු ඕනෑ ම කුඩා චරිතයක් රඟපෑමට ඉදිරිපත් විය. විශ්වවිද්‍යාලයේ දී ඔහු දර්ශන විද්‍යාව හැදෑරුවේ ය.මේ අතර ඔහු එම විශ්වවිද්‍යාලයේ ම ශිෂ්‍යාවක වන මේරි මාර්කුවාඩ්ස්ට පෙම් කළේ ය.උපාධිය ලබා ගැනීමෙන් පසු විශ්වවිද්‍යාල ජීවිතයට ආයුබෝණන් කී හැරිසන් ෆෝඩ් සිය විශ්වවිද්‍යාල පෙම්වතිය වන මේරි සමඟ විවාහ විය.පාසල් යන කාලයේ සිට ම රංගනයට ළැදිකමක් දැක්වූ හැරිසන් විවාහයෙන් පසු සිය බිරිඳ සමග හොලිවුඩ් පුරයට පැමිණියේ “නළු” රස්සාවක් බලාපොරොත්තුවෙනි.හොලිවුඩ් පැමිණි හැරිසන්ට කොලොම්බියා චිත‍්‍රපට සමාගමේ චිත‍්‍රපටයක අතිරේක නළුවෙකු ලෙස රඟපෑමට ලැබිණි. මේ සඳහා ඔහුට සතියකට පවුම් 45 ක් ගෙවී ය.එහෙත් මේ අතිරේක චරිතයේ හැමදාමත් එල්ලී සිටීමට හැරිසන්ට නුපුළුවන් විය. චිත‍්‍රපටයේ වැඩ නිමවෙනවාත් සමඟ ම අතිරේක චරිතයේ ද වැඩ නිම විය.කොලොම්බියා චිත‍්‍රපට සමාගමේ තාවකාලික නළු රැකියාව අහිමි වීමත් සමඟ ම හැරිසන් නිවාස ඉදිකිරීමේ ව්‍යාපෘතියකට එක්වුණේ ය.අනුන් ගේ ගෙවල් දොරවල් හැදීමේ කටයුතුවල නිරත වීම නිසා හැරිසන්ට තමන් ගේ නිවසේ දොර ජනෙල්වලත් හදා ගැනීමට කාල වේලාවක් නොතිබිණි. මේ වන විට ඔහුට බෙන් හා විලාඩ් නමින් පුතුන් දෙදෙනෙක් ද සිටියහ.1973 දී ජෝර්ජ් ලූකස් නමැති චිත‍්‍රපට අධ්‍යක්‍ෂවරයාට හැරිසන් මුණගැසිණි. රංගන ශිල්පියෙකු වීමට අවශ්‍ය හැම සුදුසුකමක් ම මේ තරුණයා තුළ තිබෙන බව වටහා ගත් ලූකස් ඔහු විසින් නිෂ්පාදනය කිරීමට සැලසුම් කර තිබූ ඇමෙරිකන් ග‍්‍රැපිටි (American Graftiti) නමැති චිත‍්‍රපටයේ සුළු චරිතයක් රඟපෑම සඳහා හැරිසන් තෝරා ගැනීමට තීරණය කළේ ය.ඒ සඳහා සතියකට පවුම් 200 ක් හැරිසන්ට ගෙවීමට ලූකස් කැමැත්ත පළ කළේ ය.එහෙත් තමන් ගේ වඩු වැඩවලින් ඊට වඩා විශාල මුදලක් සොයා ගැනීමට පුළුවන් බව කියා සිටි හැරිසන්, ලූකස් ගේ ඉල්ලීම ඉවත දැමී ය. ලූකස් පවුම් දෙසීය, දෙසිය පනහ දක්වා වැඩි කරමින් තමා ගේ චිත‍්‍රපටයේ රඟපෑමට එන මෙන් හැරිසන්ගෙන් ඉල්ලා සිටියේ ය.එම ඉල්ලීමට කැමැත්ත පළ කළ හැරිසන් එතැන් සිට වඩු වැඩවලට ගෙනා භාණ්ඩ පසකට දැම්මේ ය.කුඩා චරිත රඟපාමින් සිනමාවට එක් වූ හැරිසන් 1977 දී ජෝර්ජ් ලූකස් ගේ ”ස්ටාර් වෝස්” චිත‍්‍රපටයේ රඟපාමින් මහා නළුවෙකු බවට පත් විය.එම අවුරුද්දේ ම මේරි ඔහුගෙන් දික්කසාද විය. ඉන් පසු හැරිසන් විවාහ වූයේ මෙලිස්සා සමඟ ය.එහෙත් ඉන්ඩියානා ජෝන්ස් වී සුපිරි නළුවෙකු වූවාට පසු හැරිසන් ෆෝඩ් නමැති රංගන ශිල්පියාට මෙලිස්සා ද එපා විය. ඔහු දැනට ජීවත් වෙන්නේ කැලිස්ටා ප්ලෙක්හාට් නමැති රංගන ශිල්පිනිය සමඟ ය.හැරිසන් ෆෝඩ් එදා මෙන් ම අදත් වැඩි මනාපයක් දැක්වූයේ කි‍්‍රයාදාම චිත‍්‍රපටවල රඟපෑමට ය. ඒ සඳහා ඔහුට “ඉන්ඩියානා ජෝන්ස්” චිත‍්‍රපට මාලාව හොඳ අත්වැලක් විය.මෙම චිත‍්‍රපට මාලාවේ එන සමහර ත‍්‍රාසයෙන් හා සංත‍්‍රාසයෙන් පිරි බිහිසුණු අවස්ථාවලට මුහුණ දෙන ලද්දේ ඔහු විසින් ම ය. ඒ සඳහා ඔහු කිසි විටෙක අතිරේක නළුවකු යොදා නො ගත්තේ ය.’ජේම්ස් බොන්ඩ්’ චිත‍්‍රපට ධාරාව මෙන් ම “ඉන්ඩියානා ජෝන්ස්” චිත‍්‍රපට මාලාව ද නිෂ්පාදකයින්ට කෝටි ගණන් ඩොලර් සොයා දුන්නේ ය.මේ නිසා ඉදිරියටත් මෙම චිත‍්‍රපට මාලාවේ නව නිෂ්පාදන බිහි කිරීමට නිෂ්පාදකයන් දැනටමත් සැලසුම් කර හමාර ය. මෙහි දී එක ප‍්‍රශ්නයකට ඔවුනට මුහුණ දීමට සිදුවෙයි.මෙම ප‍්‍රශ්නය නම් ප‍්‍රධාන නළු චරිතයට යොදා ගන්නේ කවුද යන්න යි. දැනට හැටපස්වෙනි වියේ පසුවන හැරිසන් ෆෝඩ්ට තවදුරටත් එම චරිතයේ ජීවත්වීමට බැරි බව ඔහු කියයි.මේ නිසා ජවසම්පන්න අලුත් ‘තරුවක්’ ගැන සිතීමට ද ඉන්ඩියානා ජෝන්ස් නිෂ්පාදකයින්ට සිදු ව තිබේ.ආතර් උස්මීයගේ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806083</link>
    <topic>අපිව කොපි කරලා දැන් අපිටම ඇඟිල්ල දික් කරනවා</topic>
    <author>වසන්ත ජයසිංහ ආරච්චිගේ ඡායාරූප විමල් කරුණාතිලක</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිසිරස ටී වී ප‍්‍රධානි සුසාර දිනාල්ලාංකේය විද්‍යුත් නාළිකා ගණන සංඛ්‍යාවෙන් දිනෙන් දින ඉහළ යමින් පවතියි.එහෙත් ඒවායේ පැවැත්ම සඳහා නාළිකාවන් අනිවාර්යයෙන් ම පෙ‍්‍ර්ක්‍ෂකයන් දිනා ගත යුතු ය. මේ කටයුත්තේ දී ඇතැම් විවිධ දොස් - පරොස්ද නැඟේ.මේ අතරතුර පෙ‍්‍ර්ක්‍ෂකයන් ගේ ළඟ ම නෑයා ලෙසින් නව ආවේෂයකින් අලුත් අත්හදා බැලීම් කරමින් ඔවුනට ළංවෙන ‘සිරස’ ජනප‍්‍රිය නාළිකා අතර මුල් තැනක් ගනී.ගැරහුම් - පැසසුම් මැද මාධ්‍ය මෙහෙවරෙහි දිගු ගමනක් යන සිරස පවුලේ TV නාළිකාව මේ මස 10 වැනි දා (අඟහරුවාදා) දස වැනි වසරට පා තබයි.ආ ගමන් මඟ හා යා යුතු මඟ ගැන විමසීමට බොහෝ කරුණු කාරණා ඇති නිසාවෙන් අපි සිරස TV නාළිකා ප‍්‍රධානි සුසාර දිනාල් හමුවීමු.සිරස ටී. වී. නාළිකාවේ මූලික අරමුණ ගැන අපි මේ මොහොතේ කතා කළොත්?මම සිරස ටී. වී. ප‍්‍රධානියා ලෙස කටයුතු කරන්න ගත්තේ මීට අවුරුදු දෙකකට විතර කලින්.නමුත් හැම ටී. වී. නාළිකාවක් දිහාවම බලපුවාම පෙනෙන දෙයක් ඒ ඒ ආයතනවලට හිමි පෞරුෂයක් කිසියම් ප‍්‍රතිරූපයක් ගොඩනගා ගන්නා බව.සිරස ටී. වී. නාළිකාවට ද මේ පෞරුෂත්වය ප‍්‍රතිරූපය තියෙනවා.අපි අඛණ්ඩව එම පසුබිමේ හිඳිමින් කටයුතු කරන්නේ. මූලිකව ම අපේ අරමුණ පෙ‍්‍ර්ක්‍ෂකයන් සමඟ හිඳිමින් වින්දනීය මාධ්‍ය මෙහෙවරක නියැළීමයි. සමහර නාළිකාවලට තියෙනවා රජය හා සම්බන්ධව කටයුතු කරන්න.සංස්කෘතිය හා ජාතිකත්වය සමඟ කටයුතු කරන්න. වචනයේ අර්ථයෙන් ම අපි ’Peoples Channel’  එකක් ජනතාව ගේ නාළිකාවක්.මේ වසර දහය පුරා ඒ අනන්‍යතාව මත හිඳිමින් අලුත් දේවල් කරමින් ආ නිසා තමයි අපි පෙ‍්‍ර්ක්‍ෂකයා අතර අංක එකේ නාළිකාව බවට පත්වෙලා තියෙන්නේ.’ජනතාව ගේ නාළිකාව‘ ලෙස ඒ අරමුණේ සිරස ටී. වී. වගකීමකින් රැඳී සිටියා කියා ඔබ විශ්වාස කරනව ද?අපි කිසිම අයුරකින් වෙනස් වුණේ නැහැ. මේ රටේ බිහි වූ නාළිකාවලින් පෙ‍්‍ර්ක්‍ෂකයා හැමවිට ම දැක්කේ කිසියම් සීමිත තෝරා ගත් පිරිසක්. නමුත් අපි එය වෙනස් කරලා මුළු රටට ම සිරස රූපවාහිනිය විවෘත කළා.උදාහරණයක් ගන්න අපේ රටේ කාලාකරුවන් ගේ වරප‍්‍රසාද ලත් සීමිත පිරිසගෙ මුහුණු පමණයි අප රූපවාහිනිවලින් දුටුවේ. සිරස ටී. වී. මේ තත්ත්වය වෙනස් කරලා ඈත ගම් දනව්වල විවිධ වෘත්තින්වල නියැළිලා හිටපු අයට අවස්ථාව ලබලා දුන්නා කරළියට එන්න.‘සුපර් ස්ටාර්’ ‘සිරස කුමරිය’ වැනි අති විශාල ව්‍යාපෘති දියත් කළා. ඒ හරහා දක්ෂ අවස්ථාව නොලැබුණු තරුණ පරපුරට පෙරට ඒමට හැකියාව ලැබුණා. ඒ හරහා විනෝදාස්වාදය, සතුටක් දෙන ගමන් දක්ෂයින් හඳුනා ගත්තා.මේ නාළිකාව හරහා හුදු වින්දනයක්, සතුටක් පමණක් සමාජගත කරන්න ද බලාපොරොත්තුව?අපි පිළිගන්න ඕන යථාර්ථයක් තියෙනවා ටෙලිවිෂන් මාධ්‍ය ගැන. මේ හරහා මගේ බඩ වියත රැකගන්නවත් රැකියා විරහිත අයට රස්සාවල් ලබා දී හොඳින් යැපෙන්න වත් නෙමෙයි මාධ්‍ය පාවිච්චි කරන්න ඕනෑ.අද ගොඩක් දෙනෙක් කාර්ය බහුලයි. දවස පුරා විවිධාකාර ප‍්‍රශ්න, විවිධ සමාජ මට්ටම්වල ඉන්නේ. ඔවුන්ට තියෙන පීඩනය, ප‍්‍රශ්න වැඩියි. මේකයි යථාර්ථය. ඔවුන්ට ප‍්‍රවෘත්ති, බඩු මිල, සංවර්ධන කටයුතු, තොරතුරු දැනගන්න අවශ්‍යයි.මේ සියල්ල මැද මානසික තෘප්තිය ඉතා ම වැදගත්. ඒ නිසා ම රටටත් සේවය කරමින් ඒ ඒ කාල වකවානුවල මේ රටේ ජනතාවගේ රූපවාහිනි රටාව වෙනස් කරමින් අපි වැඩසටහන් ගේනවා. ඒකයි අපේ අනන්‍යතාවය.හොඳයි එවැනි අරමුණු මත සුපර් ස්ටාර්, සිරස කුමරිය, ඩාන්සින් ස්ටාර්ස්, වැනි ව්‍යාපෘති බිහිවුණා කියමු. එහෙත් මේ සියල්ල බටහිර හා ඉන්දීය වැඩසටහන්වල ‘කොපි’ යැයි චෝදනා නැඟෙනවා.මේ සියල්ල ද්වේෂ සහගතව නඟන චෝදනා විදිහටයි මම දකින්නේ. යථාර්ථය දිහා අපි බලලා උදාහරණයක් ගමු ‘රෝදය’ ගැන. රෝදය විවිධාකාරයෙන් විවිධ රටවල නිෂ්පාදනය වුණත් රෝදය රෝදය ම තමයි.ලෝකයේ විවිධ චිත‍්‍රපට බිහිවෙනවා. අපිත් චිත‍්‍රපටයක් කළොත් ඒක කොපි කිරීමක් වෙනව ද? ලෝකයේ සෑම තැනක ම කිසියම් දෙයක් බිහිවෙනවා. ප‍්‍රචලිත වෙනවා.ඒ දේ රට රටවලට ගැළපෙන විදිහට ලබා ගන්න ඕන. ඒකට මූලික න්‍යාය කොහෙන් හරි බිහිවෙන්න ඕනෑ. අපි ‘ඇමරිකන් අයිඩල්’ විදිහට ම ‘සුපර් ස්ටාර්’ කළා නම් සුපර් ස්ටාර් මෙතරම් ජනප‍්‍රිය වෙන්නේ නැහැ.අපේ වැඩසටහන අපි අපිට ගැළපෙන විදිහට කළේ. මේ වැඩසටහන් දෙක වෙන වෙන ම අරගෙන බැලුවොත් ඒ දේ පැහැදිලිව ම පෙනේවි.සිරස ප‍්‍රවෘත්ති (NEWS FIRST) පිළිබඳ කතා කළොත් මාධ්‍ය ආචාර ධර්ම මත සමබර ප‍්‍රවෘත්ති ප‍්‍රචාරයකට සිරස TV  දායකත්වය ලබා දෙනව ද?මම සිරස TV  එකේ ප‍්‍රධානියා වුණාට මගේ යටතේ පවතින දෙයක් නෙවෙයි ප‍්‍රවෘත්ති.මහාරාජා සංවිධානය යටතේ පවතින ටී. වී. නාළිකා 3 ත් එෆ්. එම්. නාළිකා 4 ටත් ප‍්‍රවෘත්ති සපයන්නේ (නිව්ස් ෆස්ට්) -  (NEWS FIRST)  කියන ආයතනය.මේ හරහා සිරස ටී. වී. නාළිකාවේ ප‍්‍රවෘත්ති අවශ්‍යතාව ඔවුන් සපුරනවා. මෙම ප‍්‍රශ්නයට පිළිතුරු දීමේ වැඩි අයිතියක් තියෙන්නේ නිව්ස් ෆස්ට් අධ්‍යක්‍ෂකට.අද පාසල් අධ්‍යාපනයෙන් පස්සේ සමාජයට එක්වන තරුණ පරම්පරාව යා යුත්තේ කොහාට ද? ඔවුන් සඳහා මඟ පෙන්වීමක් සිදුවෙනව ද? එහෙම නැත්නම් විසඳුම සිංදු කියන්න නටන්න යන එක ද?සමහර අයට අමතක වෙනවා තමන් ගේ මාධ්‍යයන්හි කාර්යභාරය මොනවද කියලා. හොඳින් තේරුම් ගන්න ඕන ටෙලිවිෂන් එකේ කාර්යභාරය මොකක් ද කියලා.සමහර අපි සිරසේ කරන දේවල් රාජ්‍ය මාධ්‍ය මඟින් කළ යුතුයි කියලා අපි විශ්වාස කරනවා. ‘සිරස’ ටී. වී. අරමුණ රටේ ජනතාවට විනෝදාස්වාදය සැපයීම සමඟ ඔවුන් ගේ අවශ්‍යතා වෙනුවෙන් ඉඩ හසර වෙන් කිරීම.මානසික පීඩනය යම් තරමක් තුනී කරන්න වේදිකාව, සිනමාව, ගීතය, ටෙලිනාට්‍ය හේතුපාදක වෙනවා.ටෙලිවිෂන් මාධ්‍යයක් විදිහට අපිත් උත්සාහ කරන්නේ මේ මානසික සංවර්ධනය ගොඩනගන්න. මම නම් විශ්වාස කරන්නේ මේ වගේ ප‍්‍රශ්න පවතිනවා නම් එය විසඳන්න පුළුවන් වෙනම ම පිරිසක් අපේ රටේ ඉන්නවා.අද ටෙලි නාට්‍යයට එල්ල වෙන චෝදනා බොහොමයි. විශේෂයෙන් මෙගා ටෙලිනාට්‍ය පිළිබඳ පළමුවෙන් ම ඇඟිල්ල දිගු වෙන්නේ සිරසට.අපේ රටේ මිනිස්සු හුරුවෙලා හිටියේ රාති‍්‍ර 8.30 ට ටෙලිනාට්‍ය බලන්න විතරයි. අපි ඒක වෙනස් කළා. අපි හුරු කළා 8 සිට 10 වෙනකම් නාට්‍ය බලන්න.දැන් මෙතන බැරිවුණු බෙල්ට් (වෙලාව) ගැන කවුරුත් කතා කරන්නේ නැහැ. අපි දවස් පහේ ම ටෙලිනාට්‍ය පෙන්නන්න ගත්තම සමහර නාළිකා ඒක කොපි කළා.හැබැයි වෙන්න තිබුණේ ඒක නෙමෙයි අපිට තරගයක් දෙන්න විකල්පයක් ගේන්න. දැන් අපිව කොපි කරලා ඇඟිල්ල දිගු කරලා වැඩක් නැහැ.මෙගා ටෙලිනාට්‍ය තහනමක් ආවොත් ඒ අභියෝගයට සිරස ටී වී සූදානම් ද?ඔව් අපි නවත්වනවා. නමුත් අපි පිට කිසිම ටෙලිනාට්‍යයක් ගන්නේ නැහැ. ආරම්භයේ ඉඳන් ම අපි කරන්නේ සිරස ටී. වී. නිෂ්පාදන. අපිට ශක්තිමත් කණ්ඩායමක් ඉන්නවා. අපි විශ්වාස කරනවා අපේ ටීම් එක හොඳයි කියලා.සිරස ටී වී දස වසරෙන් පසු මොනවද අලුත් බලාපොරොත්තු?අපි හැමදාමත් අලුත් වන නාළිකාවක්. අපි සුපර් ස්ටාර් 3 වැඩසටහනත් ඩාන්සින් ස්ටාර්ස් 2 හා සිරස කුමාරිය 2 ඉතා ම ඉක්මනින් පටන් ගන්නවා.ඉදිරියේ දී අපි තවත් අලුත් මෙවැනි ම ව්‍යාපෘති 3 ක් අලුත් ම විදිහට රැගෙන එන්නයි බලාපොරොත්තුව.ඒ වගේ ම එදිනෙදා වැඩසටහන්වල අලුත් වෙනසක් දකින්නත් ලැබේවි.වසන්ත ජයසිංහ ආරච්චිගේ ඡායාරූප විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806084</link>
    <topic>මං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලා</topic>
    <author>හේමාලි විජේරත්න ඡායාරූප දුෂ්මන්ත මායාදුන්න</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිනෙහාරා පීරිස්‘මුතු කිරිල්ලී’ කියලා කිව්වත් ඇති මේ දිනවල ඈ ගැන කවුරුත් දන්නවා. ස්වාධීන රූපවාහිනියෙන් විකාශය වන ‘මුතු කිරිල්ලී’ ටෙලිනාට්‍යයේ ‘සමාධි’ සහ ‘මුතු’ යන ද්විත්ව චරිත නිරූපණයට එක්වෙන්නේ ඇයයි.නෙහාරා පීරිස්.’ඩාන්සින් ස්ටාර්ස්’ නිසාත් ඈ ගැන බොහෝ දෙනා කතාවෙනවා. මේ නිසා පසුගිය දවසක අපි ගියා ඇය හොයාගෙන ඇගේ නිවහනට.මොරටුව වේල්ස් කුමාර විද්‍යාලය ඉදිරිපිට ඇති මෙන්ඩිස් මාවතේ තමයි ඈ පදිංචි. නෙහාරා ගේ අම්මා කියන විදියට නම් කලාව කියන දේ නෙහාරාට පිහිටලා තියෙන්නේ උත්පත්තියෙන් ම යි.ළදරු පාසල් යන වයසේ පටන් ම නෙහාරා ගේ වැඩි කැමැත්ත තිබිලා තියෙන්නේ කලා කටයුතුවලටයි. නෙහාරා රඟපාන්න වගේ ම නර්තනයට, ගායනයට හා වාදනයටත් දක්ෂයි.ඉස්කෝලෙ ඇතුළේ වුණත් නෙහාරා වැඩිපුර ජනප‍්‍රිය වෙලා ඉඳලා තියෙන්නේ කලා කටයුතුවලටයි.”මම ගියේ ශාන්ත ලෝරන්ස් විද්‍යාලයට. ඉස්කෝලෙදි මම ඉගෙන ගන්න දක්ෂ දරුවෙක් විදියට නොවෙයි ජනප‍්‍රිය වුණේ. මගේ වැඩි අවධානය යොමුවුණේ රංගනයට, ගායනයට, වාදනයට, නර්තනයට.කී‍්‍රඩා කටයුතුවලටත් මම වැඩිපුර සම්බන්ධ වුණා. ඉස්කෝලේ සහ පල්ලියේ ගායන කණ්ඩායමේ නායිකාව විදියට මම අවුරුදු 07 ක් හිටියා. ඒ වගේ ම ඉස්කෝලෙදි වේදිකා නාටක රැසක මම රඟපාලා තිබෙනවා.පුංචි කාලේ ඉඳන් ම ඒ පැත්තට මගේ කැමැත්තක් තිබුණ නිසා වෙන්නැති අද මම ඒ පැත්තට යොමු වුණේ.”ඉස්කෝලෙ කලා කටයුතුවලින් පස්සේ ප‍්‍රසිද්ධ කලා කටයුතු සඳහා නෙහාරා යොමු වුණේ කොහොම ද?මම මීට අවුරුදු තුනකට විතර ඉස්සර ඉඳන් විවිධ වෙළෙඳ දැන්වීම් සඳහා සම්බන්ධ වුණා.ඔහොම ඉන්න අතරතුරේ දී පහුගිය අවුරුද්දෙ මගේ ඥාතියෙකු ගේ මාර්ගයෙන් සුසිල නිෂ්පාදන ආයතනයේ සන්ධ්‍යා මෙන්ඩිස් මහත්මිය මට කීවා නාට්‍යයක් පටන්ගන්න බලාපොරොත්තුවෙන් ඉන්නවාකියලා. කොහොම හරි ඊට සති දෙක තුනකට පස්සේ නාලන් මෙන්ඩිස් අධ්‍යක්‍ෂණය කරන ටෙලි නාට්‍යයකට සම්බන්ධ වෙන්න මට අවස්ථාව ලැබුණා.මොකක් ද ඒ නාට්‍යය?ඒක තමයි පසුගිය කාලේ විකාශය වුණු ‘සෙනෙහසට ආදරෙයි’.නෙහාරා රඟපාපු මුල් ම ටෙලිනාට්‍යය ඒක ද?ඔව්. ඊට පස්සෙ මට ‘ජීවිතය ලස්සනයි’ ටෙලිනාට්‍යයේ රඟපාන්න අවස්ථාව ලැබුණා. ඒත් ඒවා ප‍්‍රධාන චරිත නොවෙයි. මම ප‍්‍රධාන චරිතයක් රඟපාපු ප‍්‍රථම අවස්ථාව තමයි ‘මුතු කිරිල්ලී’.එහෙනම් මේ වෙන කොට හොඳ ප‍්‍රතිචාර ලැබෙනවා ඇති?ඔව්. ලොකු ප‍්‍රතිචාරයක් ලැබෙනවා. මේ ටෙලිනාට්‍යයේ අධ්‍යක්‍ෂවරයා වන ලිලන්ත කුමාරසිරි මහතා තමයි මාව මේ චරිතය සඳහා තෝරාගත්තේ.මේ වෙන කොට අපි කොටස් 50 ක් කරලා ඉවරයි. තව ඉදිරියට ෂූටිංවලට සම්බන්ධ වෙන්න වෙයි.ඔබේ පවුලේ තොරතුරු මොනවද?අම්මයි ඩැඩායි මමයි මල්ලියි තමයි අපේ පවුලේ ඉන්නේ. මල්ලි ගේ නම නෙහාන්. එයා තවම ඉස්කෝලෙ යනවා.ඩැඩා (පෞද්ගලික ආයතනයක කළමනාකරුවෙක්) නම් පොඩ්ඩක්වත් කැමති වුණේ නෑ මම මේ ක්‍ෂේත‍්‍රයට එනවට.’මුතු කිරිල්ලී’ හි ‘සමාධි’ හා ‘මුතු’ ලෙස ද්විත්ව චරිත නිරූපණයේ දී අපහසුවක් දැනුණේ නැද්ද?නෑ. සමාධි කියලා කියන්නේ ධනවත් පවුලක තරුණියක්. පිටරට ඉඳන් ලංකාවට ආවට පොළොවේ පය ගහලා ජීවත් වෙන්න කැමති, විශේෂයෙන් එයා ගේ පියා වගේ නිදහසේ ජීවත්වෙන්න කැමති කෙනෙක්.‘මුතු’ කියන්නේ ඊට හාත්පසින් වෙනස් දුප්පත් අහිංසක තරුණියක්. මේ චරිත දෙක ම මට හැකි පමණින් මම කළා.මුතු කිරිල්ලිට වඩා ‘සිරස ඩාන්සින් ස්ටාර්ස්’ තරගයට සම්බන්ධ වුණු නිසා ඔබ තවත් ජනප‍්‍රිය වුණා නේ ද?ඩාන්සින් ස්ටාර්ස් නිසා මට මගේ නර්තන හැකියාව අපේ පෙ‍්‍ර්ක්‍ෂකයන්ට ඉදිරිපත් කරගන්න පුළුවන් වුණා. මම මේ තරගයට සහභාගි වුණේ දිනන්න හිතාගෙන ම නොවෙයි.මුල් අවස්ථාවේ මට මේ වැඩසටහන ගැන ඒ තරම් උනන්දුවක් තිබුණෙත් නෑ. කොටින් ම කිව්වොත් පළවෙනි රැස්වීමට පවා මට සහභාගි වෙන්න බැරුව ගියා.නමුත් පස්සෙ මට හිතුණා මා තුළ තිබෙන නර්තන හැකියාව ලෝකෙට පෙන්වන්න මේක හොඳ අවස්ථාවක් කියලා.මේකට මට සම්බන්ධ වෙන්න අවස්ථාව ලැබුණේ ඒ කාලේ වෙන කොට මම සිරස ආයතනයේ ‘මැජික් බොක්ස්’ වැඩසටහනේ නිවේදන කටයුතු කරමින් හිටිය නිසයි. ඒ කාලෙයි ආරාධනාව ලැබුණේ.පසුගිය සතියේ ඔබට තරගයෙන් අයින්වෙන්න සිදුවුණා නේ ද?ඔව්. ඒ ගැන මගේ කනගාටුවක් නෑ. මොකද මම මේ තරගයට සහභාගි වුණේ දිනන්න බලාගෙන නොවෙයි. මම හිතුවා පළමු වටයෙන් ම මම අයින් වෙයි කියලා.ඔබ නර්තනය හැදෑරුව ද?පුංචි කාලේ ඉඳන් ම නර්තනයට කැමති නිසා උඩරට නැටුම්, බැලේ නැටුම් ආදිය මම ඉගෙන ගත්තා. මගේ අම්මටයි, ඩැඩාටයි හොඳට නටන්න පුළුවන්. ඒ දෙන්නා ගේ හැකියාවන් උපතින් ම මට එන්න ඇති.ඉදිරි නිර්මාණ කටයුතු කොහොම ද?ඉදිරියේ දී මට ජයලත් මනෝරත්න මහත්මයා ගේ වේදිකා නාට්‍යයක රඟපෑමට ආරාධනා ලැබිලා තිබෙනවා. ඒකෙ නම ‘සුදුරෙදි හොරු’. මගේ රංගන ජීවිතේට ලැබුණු වටිනා අවස්ථාවක් විදියටයි මම මේක සලකන්නේ.ඉස්කෝලෙදිත් මම වේදිකා නාටක රැසක රඟපාලා තියන නිසා මට අපහසුවක් වෙන එකක් නෑ.ටෙලිනාට්‍ය පැත්තෙන් ගත්තොත් ‘මුතු කිරිල්ලි’ කියන්නේ මගේ පළමුවැනි සහ අවසාන දීර්ඝ නාට්‍යය. කොටස් 30 – 40 ක වගේ එකක හොඳ චරිතයක් ලැබුණොත් කරනවා.ඉදිරියේ දී වෘත්තීය නිළියක් වෙන්න බලාපොරොත්තුවක් නැත්ද?නෑ. මම රඟපාන්නේ වෘත්තියට නොවෙයි. මගේ ආසාවට. කොහොමත් මම ඉස්සර ඉඳන් ම රැකියාවක් කරන්න ආසා නැති කෙනෙක්. ඉස්සර මගෙන් කවුරු හරි ඇහුවොත් අනාගතේ මොනව කරන්නද කැමති කියලා.මම කියන්නේ මගේ අම්මි වගේ ගෘහණියක් වෙන්න කියලා. කොහොම වුණත් ඉදිරියේ දී මගේ ගායන හැකියාවෙන් ප‍්‍රයෝජනයක් අරගෙන ගීත එකතුවක් නිකුත් කරන්න බලාපොරොත්තුවක් තිබෙනවා. මේ වෙන කොට ගීත දෙකක් කරලා තිබෙනවා.යොවුන් වියේ ඉන්න කෙනෙක් විදියට ආදරය, පෙ‍්‍ර්මය වගේ දේවල් ඔබට දැනෙන්නේ කොහොම ද?දැනටත් මම ආදරය බොහොම හොඳින් අත්විඳින කෙනෙක්. මගේ පෙ‍්‍ර්මවන්තයා නිර්මාල්. ඔහු ව්‍යාපාරිකයෙක්.ඔහු තමයි මගේ මේ ගමනට සම්පූර්ණ සහයෝගය දෙන්නේ.අපි දෙන්නා බොහොම හොඳින් හඳුනාගෙන ඉන්න දෙන්නෙක්. මම අද ක්‍ෂේත‍්‍රයේ යම් තැනක ඉන්නවා නම් එහි ගෞරවය නිර්මාල්ට හිමි වෙන්න ඕන.හේමාලි විජේරත්න ඡායාරූප දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806085</link>
    <topic>චංචලා</topic>
    <author/>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිඑඩ්වඩ් මල්ලවආරච්චි ලියනමෙතෙක් කතාවචංචලාට ප‍්‍රකට ටෙලිනාට්‍ය නිෂ්පාදිකාවක වන අනුලා සිරිවර්ධන මැතිනිය මුණ ගැසෙන්නේ මව සමඟ බෝධි පූජාවකට පන්සලට ගිය විට ය. අනුලාගේ එකම පුතා අනුප් එදින මුහුරත් උත්සවයේ කැසටය තුළින් චංචලාගේ රුව දකී. ඒ රුවට වශී වන ඔහු චංචලා මුණගැසීමට පන්සල අසල රැක සිටී.මේ අතර රැකියා විරහිත තරුණ විරෝධතා පෙළපාලියකදී පහර කෑමට ලක්වන චංචලා රෝහල් ගත වන අතර, රූපවාහිනිය තුළින් එම සිද්ධිය ප‍්‍රචාරය කිරීම නිසා ඇය වඩාත් ප‍්‍රසිද්ධියට පත්වෙයි.මේ පිළිබඳව දැනගන්නා අනුප් රෝහලට ගොස් ඇය හමුවන අතර දෙදෙනා අතර හිතවත්කමක් ගොඩනැඟෙයි. දුරකතනයෙන් නිතර කතා කිරීමත්, නිතර හමුවීමත් නිසා මේ දෙදෙනා සිතින් වඩාත් ළංවෙයි. රැකියාවක් නොමැති කමින් පීඩා විඳින චංචලාට අනුප්ගේ මිතුරකුගේ ගුවන් විදුලියක පුහුණුවීමට අවස්ථාව සැලසෙයි.අම්මා පැවැසූ වදනින් ඇය තිගැස්සී සිටියා ය. දෙවියනේ මේ පිළිගන්ට පුළුවන් දෙයක්ද? තමාට ඇත්ත නොකීවේ ඇයි?"දුව කොහොමද අඳුනා ගත්තෙ?""අනේ... අම්මා... අපි හඳුනා ගත්තේ පෙළපාලියෙන් පස්සෙ රෝහලේදි. ඊට පස්සෙ පන්සලේදී. බොහෝ දේ ළං කරල දුන්න බව ඇත්ත. ඔව්! මට හිතෙනව මගේ ජීවිතේ එක්ක සෙල්ලම් කරලා කියල.""තාත්තා කෝටිපතියෙක්. රට ඉඳලා ඇවිදින් ඉන්න කෝටිපති නෑනා විවාහ කරල දෙයි.""කොහොමද අප්පච්චි දැනගත්තෙ?""සිරිවර්ධන නෝනා පත්තර කාර්යාලයක් පටන් ගන්න මේ හඳහන කලින් දීලා. ඒ හඳහන ගැන කට පාඩමින් කියන්න දන්නවා. ඒක නෝනාගෙ පුතාගෙ හඳහන."ඔවුනතර නිහඬ බවක් ඇති වුණි."අනුලා සිරිවර්ධන නෝනගෙ විවාහය කැඩිලා මහත්තයට දෙවෙනි විවාහය හරි යනවා කියල තියෙන්නෙත් අප්පච්චි.""ප්ලීස් ලීව් මී එලොන්. අම්මා කරුණාකරල මට ටිකක් නිදහසේ ඉන්ට දෙන්න. ලයිට් එක නිවන්න."අමරා නෙට් රෙද්ද දමා විදුලි පහන නිවා සැමියාගේ කාමරයට ගියා ය."මොකද දුව කියන්නෙ. දැනගෙන ඉඳල ද?""නෑ ඒ කෙල්ල අපි දන්න දෙයක්වත් දන්නෙ නෑ. මම ගිහින් අනුලා මැඩම්ට කියන්නද? නැතිනම් අපි දුව ඇඟේ ගහන්ට හැඳුවා කියල හිතයි""දැන්ම යන්ට එපා. ඕනෑකමක් උනොත් බලලා යන්න. පෞද්ගලිකව මම දන්න පරිදි හොඳ මිනිස්සු.""මේ කොලුවනෙ වැඩේ අප්සෙට් ඇරියෙ."මම දන්නා විදිහට ඇත්තටම දුවට ආදරෙයි. අපේ දරුවා කවදාවත් කිසි කෙනකුට ආදරය කරල තිබුණෙ නෑ. ඒකයි මට දරන්ට බැරි.""කවදාවත් එහෙම දෙයක් වෙන්ට බෑ. අහසයි පොළවයි වගේ. පානදුරේ හාමුගෙ දේපළ ඉන්දියාවෙ ඉන්න ලෙස්ලි මහත්තයා ගෙ දේවල් මේ හැමටම තනි උරුමකාරයා.""එහෙම දැනගෙන ඇයි ලෑලි ගෙදරක කෙල්ලකුට ආදරය කළේ. සාරි, ටෙලිවිෂන්, වෙනත් තෑගි මේවා දුන්නේ ඇයි?""අපිට මේක විසඳගන්ට බැරි වෙන එකක් නෑ. ගිහින් දුව ළඟින් නිදාගන්ට අපි උදේ කතා කරමු."ඇය නිහඬවම දොර විවෘත කර කාමරයට පිවිස මදුරු දැල ඔසවා ඇඳේ වැතිරුණි. චංචලා තවම නිදි නැත. ඇය දිගු සුසුම් හෙළමින් හදවත සැහැල්ලු කර ගැනීමට වෙර දරනු ඇසේ."නාඩා නිදාගන්න රත්තරනේ.""මට ඕනෑවට කඳුළු සලනවා නෙමේ. අයි කාන්ට් බෙයාර් ඉට්. මට දරන්ට බෑ""මම නෝනව ගිහින් හමුවෙන්නම්""එපා හිතට කරදරයක් දෙන්න. මේ කව්රුත් මගේ වේදනාවට සම්බන්ධ නෑ.""අපි හෙට උදේට කතා කරමු. දැන් පන්සිල් අරන් ඇස් දෙක පියා ගන්ට."ඈ දුවගේ හිස පිරිමැද්දා ය...........................අනුලා මග බලා සිටියේ ලෙස්ලි හමුවීමට ගිය පුතා එනතෙක් ය. ජීවිතයේ හැම දෙයක් ම තර්කයෙන් අධ්‍යයනය කළ නොහැක. ගැහැනු දරුවෙක් වගේ ම පුතෙක් වුණත් හැමදාම අප ළඟ තියා ගන්ට බැරි බව දන්නව.හදවත කරන නියෝගය අපි කිරා බලලා තේරුම් ගන්ට ඕනෑ. දරුවා මේ ගියේ ඊට වඩා වෙනස් ගමනක්. ලෙස්ලි ලංකාවට පැමිණ සිටින්නේ ඉන්දියාවේ තවත් ධනවත් ජනප‍්‍රිය රූප සුන්දරියක් රැගෙන ය.ඉන්දියානු ගැහැනියෙක් ලේලි කරගන්නවට වඩා අපේ රටේ සිංහල ගැහැනියෙක් දුව ලෙස බාර ගැනීමට ඇය සිතා තිබුණි."චන්ද්‍රා ගිහින් නිදා ගන්ට. මහත්තයා ආවම මම නිදාගන්නම්""බේබි එනකල් ඉන්නම්. මට නිදි මත නෑ" රථය වත්තට පිවිසෙනු දුටු විට සිතේ බිය අඩු වුණි. ඇය අසුනින් නැගිට සිය කාමරයට ගියා ය."ඇයි ඇහැර ගෙන." අනුප් මවගේ දෙපා වැඳ සමුගත්තේ ය."ගිහින් නිදා ගන්න. අපි උදේට කතා කරමු" පුතා ගිය නොබෝ වේලාවකින් රතුගම ආවේය. අනුලා මද සිනාවකින් මුව සරසා ගත්තා විනා කිසිවක් කීවේ නැත."මහත්තයා පුතාව බදාගෙන ඇඬුවා""දරුවෙක් වෙනුවෙන් මම ඊට වඩා හඬලා තියෙනව.""දෙන්න එකට ඉන්න කොට අඳුනා ගන්ට බෑ.""දරුවා මගෙන් උදුරා ගනීද?""ඒක නම් කවදාවත් වෙන්නෙ නෑ. අනේ නෝනෙ අර චිත‍්‍රපටි නිළිය ඇවිදින් හිටියා. ඕන්න ගෑනු. ලස්සනයි කිව්වම කිසිම දේකින් අඩුවක් නෑ. මට බය හිත වෙනස් වෙයි කියලයි.""උපක‍්‍රමය ඒක තමා. මෙයත් ඒ වගේ ලස්සනයි. මට බයයි."තමා මැදිව සිටින්නේ ලෙහෙසියෙන් විසඳිය නොහැකි ගැටලුවකට බැව් අනුප් දනී. සියලුම මාධ්‍යවලට රූප රාමු මුදා හැර ඇත. තමා කවරෙක්ද යන්න සාක්ෂි සහිතව ඔප්පු වී ඇති බවට කිසිම සැකයක් නැත.චංචලා මාධ්‍යයට සම්බන්ධව ඇති නිසා තමා කව්ද යන්න දැනගෙන ඇති බව සක් සුදක් සේ පැහැදිලි ය.ඇසළ පාන්දරින් ම කෙලින්ම කුස්සියට ගියේ ය."ඇසල සර්ට තේ එකක් දෙන්ටද?""ඔව් දෙන්න මම බීලා අනුප් සර්ට තේ එකක් අරන් යන්නම්."අනුප් පාන්දරින්ම නැගිට මුහුණ සෝදා යළි ඇඳට ගියේ ය."සනා වරෙන් තේ බොන්න. ඔහු තේ, කිරි, සීනි යොදා සාදා කෝප්පය රැගෙන මිතුරා අසලට ගියේ ය."ඊයේ රෑ කොහෙද ගියේ."මල කෙළියක්නෙ උනේ. තාත්තා එන්න කියල ටාජ් එකට ගියා. ඊට පස්සෙ කෑමට ගල් කිස්සට ගියා.""පූර්වා ශංකර් හම්බ වුණාද?""පුදුම ලස්සනක්. පුදුම පාටක්. ඒ වගේ පාටක් ඇඟක තියෙන්නෙ කොහොමද කියල හිතන්ට බෑ.""ඔය වචනෙ චංචලාට ඇහෙන්ට විතරක් කියන්ට එපා. හරියටම ඔය පාට දැක්කෙ කොහොමද අහයි."ඔහු තේ වීදුරුව පානය කර පසෙක තැබුවේය. නංගිගෙන් බේරෙන්න බැරි වුණා. අඳුනාගන්න වෙලේ ඉඳන් ළඟින් එහාට උනේ නෑ. මං එක්ක ගෙදර එන්ට පොරේ.""ඔව් ඉතින් එකම ලේනෙ. මොනවා උනත් චංචලාට දුකක් දෙන්ට එපා.""මචං උඹට උදෙන් ම එන්න කිව්වෙ ඒකයි චංචලාගෙ ගෙදරට ගිහින් ෂේප් එකක් දාලා එන්ට බැරිද?""යන්න පුළුවන් පන්නා ගනීවිද දන්නෙ නෑ.""මොන ජාතියක් දමල හරි යාළු කරගන්ට ඕනෑ.""පුතො... වැඩේ ලේසි වෙන එකක් නෑ. අර ඉන්ඩියන් කෙල්ල තමයි ප‍්‍රශ්නෙකට තියෙන්නෙ. තනියට රත්නපාලවත් එක්ක ගෙන පලයං""මචං රත්නපාලයා ලෙල්ලට බය වෙලයි ඉන්නෙ. කෙල්ලව රවට්ටන්න රත්නපාලයත් මැදිහත් වෙලා""මේකෙ ඇතුළෙ සමාව දිය නොහැකි වරදක් වෙලා නෑනෙ""කතාව ඇත්ත ඒ වුණාට කෙල්ල ඉන්නෙ දුකින්. හොඳයි කියන හින්දා බලන්නම් ආ... මේ එන්නෙ රත්නපාල""රත්නපාල එන්න තේ බොන්න. තේ බීලා ගමනක් ගිහින් එමු.""සර්... දැන් මට තේනෙමේ වහ බොන්නයි වෙලා තියෙන්නෙ. ඕනෑ ගමනක් යන්නම් චංචලා මිස්ගෙ ගෙදරට නම් යන්ට බෑ""ඔය මම කිව්වෙ?""අපි ඔක්කොම එක්වෙලා ඒ මිස්ව රවට්ටපු එකට මාවයි අහුවෙන්නෙ. වාහනේ යන කල් කරපු කතා මමනෙ දන්නෙ.""මචං ගෙදරට ගිහින් කතාව පැහැදිලි කරපං.""අනුප් චංචලා මාව පන්නා ගනීවි."</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806086</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිබොලිවුඩ් නළු නිළියන් ගේ විලාසිතා අනුගමනය කරන්න යෞවන යෞවනියන් බොහෝ දෙනෙක් කැමතියි.යොවුන් පරපුරේ අවධානයට ලක් වී සිටින එවන් වූ එක් තරුවක් තමයි, ජෝන් ඒබ‍්‍රහම්. තාරුණ්‍යයේ සහ කඩවසම් බවේ කදිම සුසංයෝගයක් වන ජෝන් ලෙස හිස පීරන්නට, අඳින්න පළඳින්න, ඔහු ගේ ස්වරූපයට මුහුණ සකසා ගන්නට ඇතැම් යෞවනයන් ලොකු කැමැත්තක් දක්වනවා.ජෝන් ඒබ‍්‍රහම් මේ දවස්වල මොනවද කරන්නෙ? බොහෝ දෙනෙක් විමසනවා. ඔහු ටික දවසකට චිත‍්‍රපට රූපගත කිරීම්වලින් ඉවත් වෙලයි සිටින්නේ.කිසිවෙකු සමග අමනාප වී හෝ, අසනීපයක් නිසා හෝ නොවෙයි. තමන් ගේ ම වැඩිමහලු සොහොයුරා ගේ විවාහ මංගලෝත්සවය වෙනුවෙන් වෙහෙසෙන නිසයි, ඔහු මේ දවස්වල රඟපෑමේ කටයුතුවලින් ඈත් වී සිටින්නේ.ජෝන් ගේ සොහොයුරා ගේ නම ඇලන්.. විවාහ මංගල්‍යය පැවැත්වෙන්නේ ඉන්දියාවේ නම් නොවෙයි. රුමේනියාවෙයි. එයට හේතුව ඇලන් ගේ මනාලිය රුමේනියානු ජාතික තරුණියක් වීමයි.“ඇලන් ගේ බිරිඳ රුමේනියානු ජාතිකයෙක් නිසා වෙඩින් එක තියෙන්නෙත් ඒ රටේ ම යි. ඉතින් සංවිධාන කටයුතු කර ගැනීමත් ලේසි නැහැ.ජෝන් ගෙ දෙමව්පියොත් ගොඩක් වයසයි. ඒ දෙන්නට මේ වැඩ කරගන්න බැහැ. වයසක දෙන්නෙක් කොහොමද දුවල පැනල වැඩ කරගන්නෙ? බිපාෂාත් මේ දවස්වල ඉන්දියාවෙ නැහැ.එයා බැංකොක්වල චිත‍්‍රපටයක රූපගත කිරීමකට ගිහින්. ඒ නිසා වෙඩින් එකේ වගකීම් ගොඩක් ම පැවරිලා තියෙන්නෙ ජෝන්ටයි.ඇලන්, ජෝන්ගෙ එක ම සහෝදරය යි. ජෝන්ට ඕනැවෙලා තියෙන්නෙ හරිම ඉහළින් වෙඩින් එක ගන්නයි.ඒ වෙනුවෙන් ජෝන් මේ දවස්වල හරියට මහන්සි වෙනවා” මෙහෙම කිව්වේ ජෝන් ගේ හිතවත් මිතුරෙක්.මේ විවාහ මංගල්‍යය නිසා ජෝන් ප‍්‍රධාන චරිතයක් රඟපෑ ‘ආශායීන්’ නම් වූ චිත‍්‍රපටය ප‍්‍රදර්ශනය කිරීම ද ප‍්‍රමාද කිරීමට එහි නිෂ්පාදකවරු තීරණය කරලා.චිත‍්‍රපටය ප‍්‍රදර්ශනය ආරම්භ කිරීමට නියමිත ව තිබුණේ ලබන ජුනි 20 වැනි දා යි. නමුත්, එම දිනය ජූලි 4 දක්වා කල් දමා තිබෙනවා.මේ චිත‍්‍රපටයේ ජෝන් නිරූපණය කළ චරිතය ඔහු ගේ සිනමා ජීවිතයේ වැදගත් සන්ධිස්ථානයක් සනිටුහන් කරනු ඇති බවයි, එහි අධ්‍යක්‍ෂවරයා ඇතුළු සෙසු පිරිස කියා සිටින්නේ.  දහසක් බලාපොරොත්තු පොදි බැඳගෙන ඔහුත් ඇයත් ළං වුණා. ඇය කරීනා කපූර්. ඔහු, සායිෆ් අලි ඛාන්. කාලයක් තිස්සේ තමන් වෙත සෙනෙහස පෑ ශාහිද් කපූර්ව අමතක කර දැමූ කරීනා, කිසිවෙකු හෝ නොසිතූ මොහොතක දී සායිෆ් වෙතට ළං වූයේ මුළු ලොව ම පුදුමයට පත් කරවමින්.සායිෆ්, කරීනා ගේ ආදරය දෝතින් ම ගෙන ළයට තුරුලු කර ගත්තා. ඔහු ඇයට ආදරය කළේ ඇය ගේ ආකර්ෂණීය සුන්දරත්වය නිසා ද? නැතහොත් ඇය වෙතින් පළවූ සැබෑ ආදරය නිසා ද?කෙසේ වෙතත්, සායිෆ් – කරීනා යුවළ කාට කාටත් හැඟවූයේ මෙලොව ජීවත්වන වාසනාවන්ත ම පෙම්වතුන් යුවළ තමන් දෙදෙනා බවයි.කරීනා නම් මේ පෙම්වතා ගැන ප‍්‍රසිද්ධියේ යමක් පවසන්නට මැලි වුවත් සායිෆ් නම් කිසිවක් සඟවන්නට හෝ මුනිවත රකින්නට උත්සාහ කළේ නැහැ.ඔහු ප‍්‍රසිද්ධියේ ම තමන් හා කරීනා අතර පවතින පෙම් සබඳතාව හෙළි කළා.එක් අවස්ථාවක දී සායිෆ්, වටිනා රන්මුදුවක් මිලට ගනිද්දී, එය තෑගි කරන්නේ කරීනාට යැයි ස්වර්ණාභරණ සාප්පුවේ සේවකයන්ට ද නොපැකිලව කියා සිටියා.තවත් අවස්ථාවක දී තමන් ගේ එක් අතක කරීනා යනුවෙන් පච්ච කොට ගන්නට තරම් සායිෆ් ගේ සිත පෙළඹුණේ, ඔහු තුළ තිබුණු විවෘත භාවය නිසා වෙන්නට ඇති.නමුත්... දැන් සිදුවෙමින් තිබෙන්නේ අපි කවුරුවත් අපේක්‍ෂා නොකළ දෙයක්. මේ වන විට සායිෆ් සහ කරීනා අතර පුංචි පුංචි ප‍්‍රශ්න මතුවෙමින් තිබෙනවාලු.මේ බව හෙළිවෙලා තියෙන්නෙ සායිෆ් - කරීනා යුවළට සමීපතම මිතුරෙකු ගෙන්. ඔහු පවසා තිබෙන්නේ දෙදෙනා අතර නිතර ම ප‍්‍රශ්න මතුවුණත් එහි වරදකරුවා වන්නේ සායිෆ් නොවන බවයි.“සායිෆ් – කරීනා අතර ප‍්‍රශ්න තිබුණත්, ඒ දෙන්නාගෙ ආදරය බිඳිලා නැහැ. දැන් සායිෆ් කතා කරන්නෙ කරීනා එක්ක විතරමයි.අනෙක් නෑදෑ හිතවතුන්, එක්ක කිසිම දෙයක් කතා කරන්නෙ නැහැ. ඒ අයත් එක්ක මෙච්චර කාලයක් තිබුණු සම්බන්ධකම් දැන් නැවතිලා.”සායිෆ් ගේ සමීප මිතුරෙකු පසුගිය දා මාධ්‍යවේදියෙකු සමග පවසා තිබුණා. සායිෆ් මේ දිනවල කරීනා ගේ වැඩකටයුතුවලට පමණක් අවධානය යොමු කරගෙන සිටින බවත් ඇයත් සමග විවිධ කටයුතුවලට සහභාගි වෙමින් සිටින බවත් වගතුග දන්නා තවත් පිරිසක් පවසා තිබුණා.කරීනා ගේ මව, බබිතා කපූර් මහත්මිය මේ වෙනස නොරුස්සන බවයි පැවසෙන්නේ. සායිෆ්, අනවශ්‍ය ලෙස කරීනා සමගින් ගමන් බිමන් යෑමෙන් ඇය ගේ වෘත්තීය ජීවිතයට හානියක් සිදුවනු නිසැක යැයි බබිතා මහත්මිය පවසනවා.”කරීනා නිදහසේ තමන් ගේ වැඩ කටයුතු කරගෙන යන්නයි වැඩියෙන් ම කැමති. එයා සායිෆ්ට හරිම ආදරෙයි.හැබැයි හැම වැඩක් ගැන ම අවධානයෙන් ඉඳීමත්, හැම දෙයක් ගැන ම ප‍්‍රශ්න ඇසීමත් එයා කොයි තරම් දුරට ඉවසයි ද කියන එකයි ප‍්‍රශ්නෙ.බැරි වෙලාවත් කරීනා තනිව ම කොහේ හරි ගියොත් සායිෆ් විනාඩියෙන් විනාඩියට එයාට කෝල් කරනවා. ‘ඔයා දැන් කොහෙද ඉන්නෙ? මොනවද කරන්නෙ?’ ඔන්න ඔය වගේ කෙළවරක් නැති ප‍්‍රශ්න අහනවා.සායිෆ් තමන් ගැන අවධානයෙන් ඉඳීම ගැන කරීනා ගෙ අකමැත්තක් නැහැ. නමුත් ඒක කරදරයක් වුණොත්...?” මෙහෙම ප‍්‍රශ්න කළේ කරීනා ගේ මිතුරියක්. ඇය මෙහි දී පුංචි රහසක් ද හෙළි කළා.“සායිෆ්, රෝසාත් එක්ක යාලුවෙලා ඉන්න කාලෙදි රෝසා නිතර ම උනන්දු වුණේ, සායිෆ් ගැන හොයල බලන්නයි. එයා අනවශ්‍ය විදිහට සායිෆ් ගේ වැඩවලට ඇඟිලි ගැහුවා.දැන් සායිෆ්ටත් ඒ ගතිය පුරුදු වෙලා. සායිෆ් හැසිරෙන්නෙත් එදා රෝසා හැසිරුණු විදිහටම යි. මේ හැසිරීම කරීනාට දරා ගන්න බැහැ කියලයි මට හිතෙන්නෙ.මොකද, එයා මීට කලින් ශාහිද් එක්ක ආදරයෙන් ගත කළ කාලයේ දී මේ වගේ කොටුවෙච්ච ස්වභාවයකින් ජීවත් වුණේ නැති නිසා.ඒ දවස්වල ශාහිද් නම් කරීනාට කරදරයක් වෙන විදිහට එයාගෙ වැඩවලට ඇඟිලි ගැහුවෙ නැහැ. හරිම මුදු මොළොක් විදිහටයි කරීනාත් එක්ක කල් ගෙව්වෙ.”එහෙම නම්, දැන් කරීනා ගත කරමින් සිටින්නේ කරදරකාරී කාලයක් ද? ඇය සහ සායිෆ් ගේ ආදරය මේ හේතුවෙන් බිඳී යාවි ද? “තවම නම් ඒ වගේ අනතුරු හැඟවීමක් මතුවෙලා නැහැ.මේ මොහොතෙදි සායිෆ් කරන්න ඕනෙ හොඳ ම දේ තමයි, කරීනාට නිදහසේ තමන්ගෙ වැඩ කර ගන්න ඉඩ දීමයි. එහෙම නොවුණොත් එයාට වෙනත් පෙම්වතියක් හොයා ගන්න වේවි.වෙනත් පෙම්වතියක් හොයා ගන්නවා නම් ඒ පෙම්වතියගෙ නමත් කරීනාගෙ නමට සමාන වෙන්නත් ඕනැ. මොකද සායිෆ් දැනටමත් කරීනාගෙ නම තමන්ගෙ අතක පච්ච කොටාගෙන නෙ ඉන්නෙ.ඉතින් වෙනත් නමක් තියෙන කෙනෙක් හමුවුණොත් කරීනා කියන නම මකලා ඒ අලුත් නම් පච්ච කොටා ගන්න සිද්ධ වෙන නිසා! ඒක තවත් වේදනාවක් නෙ?” එලෙස උපහාසයෙන් කියා සිටියේ සායිෆ් ගේ ම මිතුරෙක්.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806087</link>
    <topic>සුරාජ් ටෙලි නිෂ්පාදනයට</topic>
    <author>හේමාලිගෙන්</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිසුරාජ් මාපා කෙටි කලකින්ම ටෙලි නාට්‍ය ක්ෂේත‍්‍රයේ නමක් දිනාගත් නළුවෙක්. 'ඕලු' ටෙලි නාට්‍යය විකාශය වෙන කාළේ සුරාජ් කියන නමටත් වඩා බොහෝ දෙනෙක් ඔහුව අමතන්න පටන් ගත්තේ 'අසංක සර්' කියලා.මේ දවස්වල වැඩිපුරම සුරාජ් අපි දකින්නේ නළුවෙක් විදියට නොවෙයි. ඒ සිරස  dancing star වැඩසටහන ඉදිරිපත් කරන්නා හැටියටයි.මේ අතරේ සමහර අවස්ථාවල සුරාජ් ගේ අපූරු නර්තනයනුත් අපට දැක ගන්නට ලැබෙනවා.මේ කලා කටයුතු අතරේ තවත් අලුත් වැඩකට අතගහන්න සුරාජ් මේ දිනවල සූදානම් වෙනවා. ඒ තමයි ටෙලි නාට්‍යය නිෂ්පාදනය.සුරාජ් මේ ටෙලිනාට්‍යය නිෂ්පාදනය කරන්නේ ෂර්ලි පී. දෙලංකාවලත් සමඟ එකතු වෙලයි.මේ ටෙලි නාට්‍යයේ ප‍්‍රධාන චරිතය සුරාජ් රඟපානවා. මෙහි නිෂ්පාදනයේ මූලික වැඩ කටයුතුත් එක්ක තමයි සුරාජ් මේ දිනවල ඉන්නේ.ඉතින් නිෂ්පාදකවරයෙක් විදියට දොරට වඩින්න හදන සුරාජ්ට අපේ සුබ පැතුම් ද මේ සමඟ!  කැලුම් විජේසූරිය පසුගිය කාලයේ ජාතික රූපවාහිනියේ ප‍්‍රවෘත්ති නිවේදකයකු වශයෙන් අපි දුටුවා.ඒත් දැන් තිබෙන අලුත්ම ආරංචිය තමයි ඔහු තවදුරටත් ජාතික රූපවාහිනියේ ප‍්‍රවෘත්ති නිවේදකයකු වශයෙන් දකින්න නොලැබෙන බව. කැලුම් ජාතික රූපවාහිනියෙන් ඉවත් වෙලා.ඒත් ඔහුගේ නිවේදන කලාව නම් නතරවෙලා නෑ. දැන් ඔහු සම්බන්ධවෙලා ඉන්නේ රටවල් 158 කට පෙනෙන ශී‍්‍ර TV නම් රූපවාහිනි ආයතනයටයි. මෙය විකාශය කරන්නේ ඉතාලියේ ඉඳනුයි.කැලුම් හැටන් නැෂනල් බැංකුවේ ජාත්‍යන්තර ශාඛාවේ සේවය කරන නිසා මෙවැනි අවස්ථාවක් ලැබීම ඔහුට සුවිශේෂී වන බවයි පවසන්නේ.  කීර්ති පැස්කුවල් මේ දවස්වල අලුත් වැඩකට අත ගහලා. ඒ අලුත් ගීත එකතුවක් එළිදක්වන්න. හැබැයි ඔහු ගේ ගීත එකතුවක් නොවෙයි.ඔහු පවත්වාගෙන යන නුගේගොඩ සහ කිරිබත්ගොඩ සංගීත පංතිවලට පැමිණෙන දක්ෂතා ඇති සිසුන් 17 දෙනකු සහභාගි කරගෙන අලුත් ගීත 17 ක් ඔහු මේ වන විට නිර්මාණය කර අවසන්.මේ සඳහා ඔහු ගායනා කරන එක ගීතයකුත් අඩංගුයි. මේ ගීත බොහොමයක් ආධුනික ගීත රචනා."මම මේ කාර්යයට අත ගැහුවේ අපේ සංගීත ක්‍ෂෙත‍්‍රයේ අනාගතය ගැන හිතලා. දක්‍ෂතා ඇති අලුත් පරපුරට ඉදිරියට එන්නට අපි අත දෙන්න ඕන.මේ සිසුන් 17 දෙනා ගේ ගීත රචනා පවා අලුත්. එහෙත් ඒ ගීත සඳහා සංගීත නිර්මාණයට මම යොදා ගත්තේ ක්‍ෂෙත‍්‍රයේ ඉන්න ප‍්‍රවීණ සංගීතඥයින්.ඒ තුළින් මේ ආධුනිකයින්ට ක්‍ෂෙත‍්‍රයේ කිසියම් ගමනක් යන්නට ශක්තිය ලැබේවි. මොන තරම් කාර්ය බහුල වුණත්, ගායකයකු විදිහට මම මගේම නිර්මාණ හතරක වැඩ කටයුතු පසුගියදා අවසන් කළා."  සුරේනි සෙනරත් ගැන කාලෙකින් අපට තොරතුරක් ලැබුණෙ නෑ. ඒ නිසාම පසුගිය දිනෙක අපි ඇයට කතා කළා කොහොමද තොරතුරු බලන්න.සුරේනි මේ දිනවල සිරස රූපවාහිනියෙන් කරන දීර්ඝ ටෙලි නාට්‍යයකට සම්බන්ධ වෙලා ඉන්නවා.ඔබ 'කාව්‍යා' ටෙලි නාට්‍යය නරඹනවා නම් එහි එන 'අමරා' ගේ චරිතය අමතක වෙන්න විදියක් නෑ. තාමත් මේ ටෙලි නාට්‍යයේ රූගත කිරීම් ඉවර නැති නිසා ඒ සඳහා සම්බන්ධ වෙමිනුයි සුරේනි ඉන්නේ.ඒ සමඟම ඇය පසුගිය දිනවල අලුත් චිත‍්‍රපටයකටත් සම්බන්ධ වෙලා. ඒ තමයි කුසුම් චන්ද්‍ර ගමගේ අධ්‍යක්ෂණය කළ 'ආත්ම වර්ෂා' චිත‍්‍රපටය.මෙහි රූගත කිරීම් මේ වන විටත් නිම වී තිබෙන නිසා නුදුරු දිනයකදී ඔබට ඇගේ අලුත්ම රංගනය ඒ තුළින් දැකගත හැකි වෙයි. ඒ සමඟම ඉදිරියේදි ටෙලි නාට්‍ය කිහිපයකින්මත් ඇය දකින්නට ලැබේවි.හේමාලිගෙන්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806088</link>
    <topic>සුරේෂ් ගමගේ</topic>
    <author>හේමාලි</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිසිරස dancing stars වැඩසටහන සඳහා ඔබට ලැබුණු ආරාධනාව ඔබ ප‍්‍රතික්ෂේප කළා කියන්නේ ඇත්තද?සම්පූර්ණ ඇත්ත. මම ඒ ආරාධනාව ප‍්‍රතික්ෂේප කළේ බයකටවත්, මගේ තිබෙන අදක්ෂතාවයටවත් නොවෙයි.මම නර්තනය වෘත්තීයමය මට්ටමින් හදාරල වෘත්තීය නර්තන ශිල්පීන් සමඟ නටලා පළමු තැන ලබාගත්ත කෙනෙක්.ඒ නිසා මම හිතුවා ඔය වැඩසටහනට මම යන එක සුදුසු නෑ කියලා. අනික් පැත්තෙන් මගේ ක්ෂේත‍්‍රයේ ඉන්න ප‍්‍රවීණ අයට මම කරන නිගරුවක් ඒක.තරගයට සහභාගි වෙන ආධුනිකයන්ට කරන අසාධාරණයක්. ඒ ගැන හිතලයි ඒ ආරාධනාව මම ප‍්‍රතික්ෂේප කළේ.ඔබේ ශරීරයේ හැඩය ගැන ඔබ ඕනවට වඩා උනන්දු වෙනවා කියන්නේ ඇත්ත ද?ඕනවට වඩා උනන්දුවක් නෑ. නමුත් මම සිනමා හා ටෙලිනාට්‍ය නළුවෙක් විදියට ශරීරයේ හැඩය සහ මගේ සෞඛ්‍ය තත්ත්වය ගැන සැලකිලිමත් වෙනවා.අපි නළු නිළියන් විදියට අපේ ශරීරය මාර්කට් කරගත යුතුයි. ඒ නිසා මගේ බාහිර පෙනුම රැකගන්න ව්‍යායාමවලින් සහ ආහාර පාලනයෙන් මම උනන්දු වෙනවා.ඔබ ආගම දහමට බොහොම ලැදි කෙනෙක් කියන්නේ ඇත්ත ද?ඇත්ත. ඒක මට මගේ පවුලේ අයගෙන් ලැබුණු දෙයක්. පුංචි කාලේ මගේ කාලෙන් වැඩි හරියක් ගත වුණේ පන්සල්වල.අදටත් ඒ පුරුද්ද මට තිබෙනවා. විවේක ලැබෙන බොහෝ වෙලාවට මගේ කාලය ගත වෙන්නේ පන්සල්වල.ඔබ පටන් ගත් සිනමා ගමන් මඟ වෙනස් කර දැන් වෙනම ගමනක් යනවා කියන්නේ ඇත්තද?ඔව්. මම සිනමාවට එද්දි ඒ ගැන හයක් හතරක් දැනගෙන හිටියේ නෑ. දැන් මම අත්දැකීම් මඟින් ඒ ගැන කිසියම් දැනුමක් ලබාගෙන යහපත් මඟකට යොමු කරගෙන තිබෙනවා.ඔබ ළඟදි විවාහ වෙන්න යනවා කියන්නේ ඇත්තද?ඒක කියන්න බෑ. අනාගතේ සිද්ධවෙන දේ ගැන දැන්ම කියන්න බෑ. විවාහ වෙන්න අවශ්‍යයි. නමුත් ඒ කවදද කියන්න බෑ.හේමාලි</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av0806089</link>
    <topic>ලෙඩ වූ මනස සුවපත් කරන 'පුංචි වෙළෙන්දා'</topic>
    <author>ඉනෝකා පෙරේරා බණ්ඩාර ඡායාරූප - දුෂ්මන්ත මායාදුන්න</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිරුවන් ශී‍්‍ර ලාල් දල්පදාදුපුංචි වෙළෙන්දා... මතකද ඔබට.මෑත ඉතිහාසයෙ ප‍්‍රසංග වේදිකාවෙ පෙරැළියක් කළ, අර අපූරු ළමා ගායකයා.හැඩ වැඩ දම දමා ගයපු හැටි අදත් හුඟ දෙනකුට අමතක නැහැ.'මං පුංචි වෙළෙන්දා... ස්විප් විකුණාලයි ජීවත් වෙන්නෙ... මාමේ නැන්දේ... අයියේ අක්කේ... එන්න සූරාලා බලන්න...'ඔය ගීය විතරක් නෙවෙයි, ගම් නියම් ගම්වල රැව් දුන් රුවන් ගෙ ගී ගණනාවක් තිබුණා.'පස්ස පාරේ පන්නන්නෙපා - මගෙ සුදු අම්මේ මට බඩගිනි නෑ. බිල්ලෝ නෑ - හොල්මන් නෑ ඇයි මගෙ අම්මේ ඔය බොරු කතා...'අතකින් අතකට මයික‍්‍රෆෝනය මාරු කරමින්, ඔහු වේදිකාවෙ ගයනවා. නිකම්ම නෙවෙයි. අපූරු රැඟුමකුත් පාමින්.වෙලාවකට ජාතික ඇඳුම. තවත් වෙලාවකදි පුංචි 'මයිකල් ජැක්සන්' කෙනෙක්. සබකෝලයක්... චකිතයක් අහළකවත් නැති හැටි...'ස්ටාර් ඉන් අ මිනිට්' වගේ රැල්ලක් අහළවත් නැති යුගයෙකයි පුංචි රුවන් නැටුම් - ගැයුම් වලින් වේදිකාව ග‍්‍රහණය කර ගත්තෙ.ඒ හින්දම ආපහු මතක් කරල සතුටු වෙන්න පුළුවන් හුඟක් දේ ඒ අතීතයෙ තියෙනව.වර්තමානයෙත් එහෙමයි.ගායන ජීවිතේ ඇන හිටියට, රුවන් ගෙ ජීවිතේ අදත් බබළනවා.කඩවසම් තුරුණු, වෛද්‍යවරයෙක් විදියට.කල්මුණේ මූලික රෝහලේ, මානසික සෞඛ්‍ය පිළිබඳ වෛද්‍යවරයා ඔහු.යුද්ධයෙන් හා සුනාමියෙන් බැට කෑ අම්පාරෙ කල්මුණේ මිනිස්සු අදත් ගෙවන්නෙ මානසික අවපාතයට ලක්වූ ජීවිත. ඒ ජීවිත නඟාලන්න අත්වැලක් දීමයි රුවන්ගෙ රාජකාරිය."ඒක මට රාජකාරිය විතරක් නෙවෙයි. අප‍්‍රමාණ තෘප්තියක්. හුඟ දෙනෙක් යන්න අකමැති වුණාට, මං ඒ පළාතට බොහොම කැමතියි. මං වෛද්‍යවරයෙක් වෙන්න ඉගෙන ගත්තෙ මගේ දෙමාපියන්ගෙ සල්ලි වලින්.මේ රටේ මහජන මුදල්වලින් ඉගෙන ගත්ත වෛද්‍යවරු පවා එවැනි පළාත්වල සේවය කිරීමට මැළි විය යුතු නැහැ.මොකද කොළඹට වඩා බොහොම අසරණ වෙච්චි පිරිසක් එහෙ ඉන්නෙ. ලක්‍ෂ 10 ක විතර සෙනඟකට මානසික වෛද්‍යවරු පස් දෙනයි ඉන්නෙ.සමහර ගම්වලට යන්න පාරවල් නැහැ. මිනිස්සු සායනවලට එන්නෙ නැහැ. ලෝක සෞඛ්‍ය සංවිධානයෙන් කැබ්ස් දෙක තුනක් දීලා තියෙනව. අපි ඒ මිනිස්සු හොයාගෙන ගිහින් ජංගම සායන පවත්වනවා.ඒ මිනිස්සුන්ට නොවැටී ඉන්න අපේ සේවය අත්‍යාවශ්‍යයයි..."වෛද්‍ය වෘත්තියේ වටිනාකම සහ තමන්ගෙන් රටට සිදුවිය යුතු සේවය රුවන්, හොඳ හැටි තේරුම් ගෙන. හැබැයි, 'පුංචි වෙළෙන්දා' හිටි අඩියෙ අතුරුදන් වුණා. ඒ ජනපි‍්‍රයත්වයේ මුදුනෙ උන් සමයෙක."මං උසස් පෙළ දක්වා ඉගෙන ගත්තෙ මීගමුවෙ ශාන්ත මරියා විදුහලේ. 1996 මං රුසියාවෙ, 'මොස්කව් තුලා' රාජ්‍ය විශ්ව විද්‍යාලයට ඇතුළු වුණා. අවුරුදු 7 ක් වෛද්‍ය විද්‍යාව ඉගෙන ගෙන මං ලංකාවට ආවෙ 2003.පෙර සීමාවාසික පුහුණු වෛද්‍යවරයෙක් විදියට මං මුලින්ම වැඩ කළේ යුද හමුදා රෝහලේ. ඊට පස්සෙ අංගොඩ මානසික රෝහලේ. සීමාවාසික පුහුණුව සඳහා මං කල්මුණේ ගියේ, 2006 දි. එදා පටන් තවමත් එහෙ.යනකොට දෙමළ වචනයක් මට තේරෙන් නෑ. ඒත් ඒ මිනිස්සු එක්ක ඉඳලම මං දෙමළ භාෂාවත් ඉගෙන ගත්තා. ඔය විදියට බලද්දි මං මේ පළාතෙ සේවය කරන්නෙ හරිම සතුටින්..."සංගීතයෙන් හා වෙදකමෙන්, මානසික සෞඛ්‍ය නඟාලීමෙහිලා ඉටුවන මෙහෙය පිළිබඳ රුවන් වඩාත් දැනුමැත්තෙක්."රුසියානු වෛද්‍ය උපාධියට, රුසියානු ජන සංගීතයත් ඇතුළත්. ඒ විතරක් නෙවෙයි, දේශපාලන, ආර්ථික විද්‍යාව, ඉතිහාසය අනිවාර්යයි. මේ හැම දේම රුසියානු බසින් හදාරන්නට තරම් අපි ඒ භාෂාව 'ජීර්ණය' කර ගත්තා.ඉස්කෝලෙ යන කාලෙ මං උඩරට නැටුම් 'අවසාන' කරල තිබුණා. මං විශාරද කළේ සනත් නන්දසිරි මහත්මයා යටතේ. ඔය හැමදේම බලද්දි සංගීතය කලාව තරමක් අතහැරිල කියන දේ ගැන දුකයි.ඒත් වෛද්‍යවරයෙක් විදියට මං කරන සේවය ගැන සතුටුයි..."අලුත්ම ආරංචියකුත් තියෙනව රුවන් ගැන.බිරිය සමගඔන්න වැඩි සද්දයක් බද්දයක් නැතිවම රුවන් විවාහ වෙලා. ඈ, ආශා චන්ද්‍රසේකර. පොතුවිල් දිස්ති‍්‍රක් රෝහලේ කායික රෝග පිළිබඳ වෛද්‍යවරියක්. ඈ පොතුවිල්වල. රුවන් කල්මුණේ."මං කොහොමත් කැමති සැහැල්ලුවෙන්, නිස්කලංකව ඉන්න. මහා උත්සව වගේ දේ නැති වුණාට විවාහය පවත්වාගෙන යාමයි වැදගත්. අපි දෙන්නම ඉන්නෙ ඒ මතයෙ.මං පවුලෙ එකම දරුව කියල අම්ම - තාත්ත දෙන්නවත් එහෙම බලපෑමක් කළේ නෑ. කොහොම වුණත් සති අන්තයෙදි තමයි ඉතින් අපි මුණ ගැහෙන්නෙ.තරමක් දුෂ්කර වුණත් මේ ජීවිතේටත් අපි මූණ දෙන්න ඕනෙනෙ. එහෙම නිවාඩු ගන්න තරම් වෛද්‍ය පිරිසක් නැති නිසා අපිටත් යම් යම් කැපකිරීම් කරන්න වෙනව. ඒක දුකක් නෙවෙයි..."මට මතක් වුණේ අර හුරුබුහුටි පුංචි වෙළෙන්දා."ඉස්සර හුඟක් අය මගේ දෙමාපියන්ට දොස් කිව්වා. ළමයට සිංදු කියන්න දීල ඉගෙන ගන්නෙ නැතිවෙයි කියල. මගෙ අම්මා ගුරුවරියක්. තාත්තා අදත් සංගීත ප‍්‍රසංග සංවිධානය කරනව.ඒ දවස්වල වුණත් මගේ අම්මයි තාත්තයි මාව ප‍්‍රසංගවලට යැව්වෙ සීමා - රාමු ඇතිව. මං පන්තියෙ පළමුවැනිය වුණා. ඉගෙන ගත්තා. එහෙම බලද්දි අද මං ගැන හුඟක් සතුටු වෙන්න ඕනෙ එදා දොස් කියපු අය."රුසියාවේ ඉන්න කාලෙ පටන්මයි රුවන් අලුත් සී.ඩී. පටියට ලෑස්ති වුණේ."ඒකෙ දැනට ආදර ගී 16 ක් තියෙනව. තව 4 ක් කරන්න හිතාගෙන ඉන්නව. කරපු ගී 16 ම සංගීතවත් කළේ, 'විතාලි නොවිකොව්' කියන රුසියානු සංගීතඥයා.මගේ අම්මා - තාත්තා, අෂේන් මංජුල වගේම මගේ යාළුවො (රුසියාවෙ හිටපු වෛද්‍ය ශිෂ්‍යයො) කිහිපදෙනෙක් තමයි ගීත රචනා කළේ. ළඟදිම එළිදක්වන්නයි මගෙත් ආසාව."රුවන්ගෙ ගීතවලට ආදරය කරන අයට නම් ඒක හොඳ ආරංචියක් වේවි."පුංචි වෙළෙන්දා ගැයූ සිංදු" රුවන් අර ළමා හඩින් ගැයූ ගී, සී.ඩී. පටයකට නගල."ඒ කළේ මගේ ගීත ගැන විමසන අය වෙනුවෙන්. හුඟක් අය ඉල්ලුවට අපි ළඟ ඒ ගීත කැසට් තිබුණෙ නැහැ. ගීත ටිකත් සංරක්‍ෂණය වෙනවනෙ. ඒ හින්ද සී.ඩී. කළා..."වැඩිමනක් අහළ නැති ගීත කිහිපයකුත් මේ සී.ඩී. පටයෙ තිබුණ.ළමා ලොවට පණිවුඩයක් ගෙනෙන මේ හැම ගීයක්ම ළමා ලොවට ගැළපෙන තිළිණයක් කියලයි මට හිතුණෙ.රුවන් සිය මාමා, නිරංජන් හෙට්ටිආරච්චි එක්ක යුග ගීයක් ගයනව.'ශිල්ප සඳහා වූ - පාඩම් නොබලා කුරුලු පැංචො සමග ඇයිද බැද්දෙ දුවන්නෙ... කුරුලු ලෝකයේ - හොඳ ගති ඇත්තේ ඒකයි මාමෙ මා උන් සොයා දුවන්නේ... රෝදුක් නිවනා - වෙද ඇදුරෙක් වෙන්නකො පුතුනේ... සිරුරේ අසිරිය - විස්කම් පානා... සැත්කම් එන්නත් - මරණය හමුවේ සැලේවි මගෙ හිත - මගෙ සුදු මාමේ...'නොතේරෙන පුංචි කාලෙ එහෙම කිව්වට රුවන්, මාමගෙ විතරක් නෙවෙයි, අම්ම තාත්තගෙ බලාපොරොත්තුත් ඉටු කළා.ආඩම්බරයි.ඉතින්, කටපුරා කියන්න පුළුවන් තරමට, රුවන් අපිට සම්පතක් වග නොකියා කොහොමද...ඉනෝකා පෙරේරා බණ්ඩාර ඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060810</link>
    <topic> ආවාට - ගියාට කණ්ණාඩි පළඳින්න එපා</topic>
    <author>සකස් කළේ ගාමිණී සුසන්ත</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයියමක් ඉතා සුරැකිව රැක ගැනීමේ ඇති වැදගත්කම පිළිබඳව පැහැදිලි කිරීමේ දී “ඇහැක් වගේ රැකගන්න” යැයි පවසනවා ඔබත් අසා ඇති.භාෂාවේ උපමා උපමේයයන්ට පවා “දෑස” යොදාගෙන ඇත්තේ දෑසේ ඇති වටිනාකම මෙපමණකැයි කියා පැවසිය නො හැකි නිසයි.පහසුවෙන් ගමන් බිමන් යාමටත්, ලෝකයේ සුන්දරත්වය දැක ගැනීමටත් අපට හැකිවන්නේ දෑස හොඳින් පෙනුණොත් පමණයි.අක්ෂි වෛද්‍ය විශේෂඥ එච්.පළිහක්කාරඑබැවින් අප අප ගේ දෑස ඉතා පරිස්සමින් රැක ගත යුතු යි. අද අප ‘සුව මඟ’ ඔස්සේ සාකච්ඡා කරන්නේ අප ගේ දෑස පිළිබඳවයි.අප ගේ දෑසේ ඇතිවන ආබාධ පිළිබඳව අපි මුලින් ම තොරතුරු සොයා බලමු.දෑසේ ඇතිවන ප‍්‍රධානතම ආබාධය වන්නේ පෙනීමේ දුබලතාවයයි. පෙනීමේ දුබලතාවයන් ඇතිවන ක‍්‍රම කීපයක් ම තිබෙනවා.ඉතා කුඩා අවදියේ දී පෙනීමේ දුබලතාව සඳහා ප‍්‍රධානතම සාධකයන් වන්නේ වර්ථනයේ දෝෂයක් නිසා ඇතිවන තත්ත්වයක්.ඇස කැමරාවකට සමාන ඉන්ද්‍රියක්. කිසියම් වස්තුවක සිට පැමිණෙන ආලෝක කිරණ ඇස තුළ වර්ථනය වී නාභිගත වීමෙන් පසුවයි, අපට එය පෙනෙන්නේ.ඇසට පැමිණෙන ආලෝක කිරණ ඇස තුළ වර්ථනය වීමේ දී ඇතිවන යම් යම් දෝෂනිසා නාභිගත වීම නිවැරැදි ලෙස සිදුවන්නේ නෑ. වර්ථනය නිසා ඇතිවන පෙනීමේ දුර්වලතා ලෙස හඳුන්වන්නේ එවැනි දෑ යි.ඊට අමතරව කුඩා අවදියේ දී ජාන විකෘතිතාවයන් නිසා ද දෘෂ්ටිවිතානයේ දුබලතා ඇති විය හැකියි.එමෙන් ම ගර්භණී කාන්තාවක් පළමු මාස 3 ඇතුළත ජර්මන් සරම්ප රෝගයට ගොදුරු වුවහොත් දරුවා ඉපදෙන විටත් අක්ෂි දුර්වලතාවයකට ගොදුරු වී සිටිය හැකියි.ඇසේ සුද ඇතිව ඉපදීම ඉන් ප‍්‍රධාන රෝගාබාධයක්. එසේ ම ඇස තුළ ඇතිවන කුඩා ගැටිති මෙන් ම පිළිකා ආදිය නිසාත් ඇස් පෙනීමේ දුර්වලතා ඇති විය හැකියි.(මෙය ඉතා ම විරල තත්ත්වයක්) එසේ ම ඇතැම් දරුවන් ගේ ඇස්වල ඇතිවන ‘වපරය’ නිසාත් පෙනීමේ දුර්වලතා ඇති විය හැකියි.වැඩිහිටියන්හට ඇතිවන ප‍්‍රධාන ම අක්ෂි රෝගය වන්නේ ඇසෙහි සුද ඇතිවීමයි. එසේ ම වර්ථනයේ දුර්වලතා නිසාත්, දියවැඩියා රෝගය නිසාත් ඇස තුළ ඇති ද්‍රවයන් ගේ පීඩනය වැඩිවීම (glucoma) නිසාත් ඇස් දුර්වල විය හැකියි; පෙනීමේ දෝෂ ඇති විය හැකියි.කුඩා අවදියේ දී තම දරුවන් ගේ ඇස් පෙනීම පිළිබඳව මවුපියන් සැලකිලිමත් විය යුතුයි. කුඩා දරුවන් ගේ යම් යම් කි‍්‍රයාකාරකම් මඟින් ඔවුන් ගේ ඇස් පෙනීමේ තත්ත්වය පිළිබඳව යම් අවබෝධයක් ලබා ගත හැකියි.ළදරුවකුට ඉපදුණු විගස කිසිවක් දෙස එක එල්ලේ බැලිය නො හැකියි. එහෙත් දින කීපයක් යන විට එම දරුවා මව ගේ මුහුණ දෙස එක එල්ලේ බැලීමට පටන් ගනී.ළමයාට කතා කළ විට හෝ වර්ණවත් සෙල්ලම් බඩුවක් වැනි යමක් පෙන්වූ විට එක එල්ලේ ම දරුවා ඒ දෙස බලයි නම්, එම දරුවා ගේ පෙනීම හොඳ තත්ත්වයේ පවතින්නේ යැයි කිව හැකියි.කිසියම් දරුවකු මාස 3 ක් ගත වූ පසුවත් කිසියම් ශබ්දයක් කළ විට හෝ වර්ණවත් යමක් පෙන්වූ විට ඒ දෙස එක එල්ලේ නොබලයි නම්, වෙනත් දිශාවන් දෙස දෑස් යොමු කර ගෙන සිටී නම් එම දරුවාට දෘෂ්‍යාබාධයක් ඇති බව අනුමාන කළ හැකියි.ඒ ඉතා ම කුඩා අවදියේ දී. වයස අවුරුදු 3 ක 4 ක පමණ දරුවකු පොතක් පත්තරයක් වැනි යමක් කියවීමේ දී මුහුණට (දෑසට) ඉතා සමීප කරගෙන කියවයි නම්, එම දරුවා ගේ දෑසේ කිසියම් ආබාධයක් ඇති බව නිගමනය කල හැකියි.එමෙන් ම කුඩා දරුවකු රූපවාහිනිය නරඹන්නේ එය සමීපයට ම ගොස් නම්, එම දරුවාට ද පෙනීමේ දුර්වලතාවයක් ඇති බව අනුමාන කළ හැකියි.ඇතැම් මවුවරුන් වෛද්‍යවරුන් හමු වී පවසන්නේ “ටී. වී. එක ළඟට ම ගිහින් බලන නිසා ළමයා ගේ ඇස් පෙනීම දුර්වල වෙලා” යනුවෙනුයි.කිසියම් ළමයකුට “රූපවාහිනිය අසලට නොගොස් එය නරඹන්න” යැයි කීවත් එසේ කරයි නම් එම දරුවාට දෘෂ්‍ය ආබාධයක් ඇතැයි අනුමාන කළ හැකියි. මෙවැනි දෘෂ්‍යාබාධයන්ට ඉතා සාර්ථකව ප‍්‍රතිකාර කළ හැකියි. වඩා වැදගත් වන්නේ රෝගය මුල් අවස්ථාවේ දී ම හඳුනා ගැනීමයි.වයස අවුරුදු 40 වන විට අප ගේ ඇසේ වර්ථන වෙනස්කම් සිදුවෙනවා. ඒවා වයසත් සමඟ සිදුවන ස්වාභාවික තත්ත්වයක්.වයස අවුරුදු 40 දී ඇතිවන “හතළිස් ඇඳිරිය” ට දැනට ඇති හොඳ ම ප‍්‍රතිකර්මය වන්නේ උපැස් යුවළක් පැළඳීමයි. අක්ෂි වෛද්‍යවරයකු ලවා ඇස් පරීක්‍ෂා කරවා ගැනීමෙන් පසුවයි, උපැස් යුවළක් සාදාගත යුත්තේ.කණ්ණාඩි සාප්පුවකට ගොස් කණ්ණාඩි මිල දී ගැනීමට ඇතැමුන් පෙළඹී සිටිනවා. මෙය ඉතා ම අනුවණ කි‍්‍රයාවක්. විවිධ හේතූන් නිසා ඇසේ ආබාධයන් ඇති වීම ආරම්භ වන්නේ වයස අවුරුදු 40 දී පමණ. විශේෂයෙන් ම සුද ඇති වීම, ග්ලූකෝමා (glucom) වැනි තත්ත්වයක්.වයස අවුරුදු 40 දී පමණ අක්ෂි සායනයකට ගොස් ඇස් පරීක්‍ෂා කළහොත් එම තත්ත්වයන් වෛද්‍යවරයාට හඳුනා ගත හැකියි. වෛද්‍යවරයකු උපැස් යුවළක් නිර්දේශ කරන්නේ ඇසේ සියලු පරීක්‍ෂාවන් සිදු කිරීමෙන් අනතුරුවයි.එසේ නොමැතිව හතළිස් ඇඳිරිය නිසා ඇතිවන පෙනීමේ දුර්වලතාවයට පමණක් උපැස් යුවළක් පැළඳීම සුදුසු වන්නේ නෑ.ඒ නිසා හතළිස් ඇඳිරිය සඳහා උපැස් යුවළක් ගැනීමේ දී අක්ෂි වෛද්‍යවරයකු හමුවීම ඉතා ම ප‍්‍රයෝජනවත්.අව් කණ්ණාඩි පැළඳීමේදීත් ඉතා සැලකිලිමත් විය යුතුයි. අව් කණ්ණාඩි පැළඳීම අද විලාසිතාවක් බවට පත් වී තිබෙනවා.එසේ ම සුදුසු ප‍්‍රමිතියෙන් යුතු අව් කණ්ණාඩි පැළඳීම අද ඇස් රැක ගැනීමට උපකාරී වී තිබෙනවා. වර්තමානයේ දී පරිසර දූෂණය වැනි හේතූූන් නිසා හිරු එළියේ ඇති පාරජම්බුල කිරණ ප‍්‍රමාණය වැඩි වී තිබෙනවා.එම කිරණවලින් ඇස් ආරක්‍ෂා කර ගැනීමට අව් කණ්ණාඩි ඉතා ප‍්‍රයෝජනවත්. එසේ වුවත් පාරජම්බුල කිරණ කපා නොහරින නියම ප‍්‍රමිතියෙන් තොර අව් කණ්ණාඩි පැළඳීම නැති ලෙඩ ඇතිවීමට හේතුවක්.පාරජම්බුල කිරණවලට අනවශ්‍ය පරිදි අපගේ ඇස් නිරාවරණය වූ විට ඇසේ සුද ඇති වීම, දෘෂ්ටිවිතානයේ සෛල විනාශ වීම වැනි ආබාධ ඇතිවෙනවා.ඒ නිසා දහවල් අව්වේ ගමන් කරන විට ප‍්‍රමිතියෙන් යුතු අව් කණ්ණාඩියක් පැළඳීම ඇස් ආරක්‍ෂා කර ගැනීමට ඉතා සුදුසු මඟක්.අප කලින් සඳහන් කළ පරිදි වයස්ගත වන විට ඇතිවන ප‍්‍රධානතම දෘෂ්‍යාබාධයක් වන්නේ ඇසේ සුද ඇතිවීමයි.සුළුවෙන් සුද ඇතිවිට එතරම් බලපෑමක් නොකළත් තරමක් වැඩියෙන් සුද ඇති වීම පෙනීම දුර්වල වීමට බලපානවා. ඇසේ සුද ඉතා සුළු සැත්කමකින් ඉවත් කළ හැකියි.එමඟින් හොඳ පෙනීමක් ලබා ගත හැකියි. දියවැඩියා රෝගීන් ගේ ඇසේ සුද ඇතිවීමේ ප‍්‍රවණතාව වැඩියි. දියවැඩියා රෝගීන් ගේ තරුණ අවදියේ වුවත් ඇසේ සුද ඇති විය හැකියි.ලබන සතියේ අපි ඇසේ ඇතිවන ආබාධ පිළිබඳව තවත් තොරතුරු සොයා බලමු.සකස් කළේ ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060811</link>
    <topic> 'මහා රාවණ' හැදූ පබළු</topic>
    <author>තිස්ස කරුණාසේකර</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයි"ප‍්‍රවීණ නර්තන ශිල්පියකු හා ජ්‍යෙෂ්ඨ රංග කලා උපදේශකවරයකු වන බැසිල් මිහිරිපැන්නේ සහ ප‍්‍රවීණ වාද්‍ය ශිල්පීයකු වන අනිල් මිහිරිපැන්නේ යන දෙපලම මගේ මාමලා.පබළු විජේගුණවර්ධනඒ වගේ ම මගේ මව් ස්වර්ණ මිහිරිපැන්නේ විශාරද වරියක්. මේ පසුබිම කෙලින් ම මගේ කලා ජීවිතය නිර්මාණය කළා කිව්වොත් නිවැරැදියි.මෙලෙස සිය කලා දිවියේ සමාරම්භය පිළිබඳ මතකය අවදි කරමින් අපත් සමඟ පිළිසඳරට එකතු වූයේ පසුගිය 30 වැනි සිකුරාදාවේ ජෝන් ද සිල්වා සමරු රඟහලේදී මංගල දර්ශනය පැවැත්වූ මහා රාවණා මුද්‍රා නාටකයේ නිර්මාණකරු යොවුන් කලාකරු පබළු විජේගුණවර්ධනයි.කලා ලොව දිදුලන පබළු වැලෙක තවත් එක් විසිතුරු රුවැති පබළුවක් ලෙස ක්ෂේත‍්‍රයට පියමං කරන පබළු ගේ පාසල් කලා දිවියට තෝතැන්න වූයේ මරදාන ශාන්ත ජෝෂප් විද්‍යාලයයි.කලා අංශයෙන් උසස් පෙළ මැනැවින් පසුකර සරසවි වරම් ලැබුවත් ඔහුගේ සිත ගත නර්තන රංග හා සංගීත කලාව වෙතයි යොමු වුණේ.මේ නිසා ඔහු සිය මාමණ්ඩියක වන එවක ප‍්‍රවීණ නර්තන ශිල්පී බැසිල් මිහිරිපැන්නේ සමඟ ඉන්දියාව බලා ගියා. ඒ කේරළයේ සිට කතකලි සහ සෙන්ඩා වාදනය පුහුණුව සඳහා.‘හැබැයි මං මේවා හදාරන්න යන්න ඉස්සර අපේ දේශීය රංග කලාව වාදනය පිළිබඳ හැදෑරුවා.පස්සෙ කාලෙක 2004 වසරේ තමයි මගේ ප‍්‍රථම මුද්‍රා නාටකය කළේ. ඒ හර්මන් හෙස ගත්කරුගේ කෙටිකතාවක් ඇසුරෙන් 'අයිරිස්' කියන නළුව.එහිදී ලැබුණු ධනාත්මක විචාර ප‍්‍රතිචාර නිසා මට යම් කිසිවක් කළ හැකියි යන්න ඇඟට දැනුණා.ඉන්දියාවට ගිහින් ඉගෙන ගත්තත් අපේකම කියන එක මගේ හිතේ තදින් තිබුණා.මේ නිසාම තමයි අපට සිටින මහා වීර පරමාදර්ශී චරිතයක් වන රාවණා ගැන හිතෙන්ට පෙළඹුණේ. අවුරුදු පහක් විතර කාලයක් රාවණා පුවත ගැන මම කරුණු හැදෑරුවා.නිරතුරු අපේ වීර චරිත ලෙස හුවා දැක්වෙන්නේ දුටුගැමුණු, පරාක‍්‍රමබාහු වැනි රජවරුන්.නමුත් දඬුමොණර වැනි ගුවන් යානාවක් පවා භාවිතා කළ ශ්‍රේෂ්ඨ විරුවකු නරපතියකු වන රාවණා රජතුමා එවන් ගෞරවණීය වර්ග කිරීමකට ලක් නොවීම ගැටලුවක්.මේ පිළිබඳව සැබෑව, යුක්තිය ඉටු කරැලීම මහා රාවණ මුද්‍රා නාට්‍යය බිහිකරලීමට හේතු වුණා.’පබළු සිය නවතම නිර්මාණය ගැන සිය අදහස් පළ කළා...‘සත්‍යය වේදිකාවට ගෙන ඒම දුෂ්කරයි. ඒ වගේ තමයි එය පවත්වාගෙන යෑම ඊට වඩා දුෂ්කරයි. හතළිහකට ආසන්න ශිල්පි ශිල්පිණියන් පිරිසක් සමඟ කළ නිර්මාණයක් කිරීම අසීරු කාර්යයක්.ඒත් එවැනි අභියෝග වලට මුහුණ දෙන්න මම කැමැතියි. මගේ මාමලා සහ අම්මා නිරතුරු මා සමඟ සිටින එක මට විශාල ධෛර්යයක්.ඊට අමතරව පෙ‍්‍ර්මසිරි වෙදගේ නර්තන ආචාර්ය තුමන් වගේ ම අද ජීවතුන් අතර නැති චමින්ද කුරේ පියතුමන්වත් මම නිරතුරු සිහි කරනවා”නැගී එන තරුණ කලාකරුවකු මහත් වැර වෑයමකින් අපේ අභිමානයේ මුල් පුරුක විය යුතු 'මහා රාවණා' මුද්‍රා නාටකයක් විලසින් කරලිය මතට ගෙනැවිත් ඇත.එවන් දේශමාමක නිර්මාණයක් කොළඹ ජෝන් ද සිල්වා රඟහලට සීමා නොකොට දීප ව්‍යාප්ත කරළිය මතින් සමාජ ගත කිරීම සංස්කෘතික බලධාරීන් ගේත් දේශමාමක අප සැමගේත් වගකීමක් නොවන්නේ ද?තිස්ස කරුණාසේකර</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060812</link>
    <topic>ඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්</topic>
    <author/>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිඉන්දියාවේ මධ්‍ය ප‍්‍රදේශයේ පැවැත්වෙන ජාත්‍යන්තර රාමායන නර්තන උළෙල නියෝජනය කිරීම සඳහා "අරූ ශී‍්‍ර කලා කේන්ද්‍රය"ට ආරාධනා ලැබී ඇත. කලාශූරී අරුන්දතී ශී‍්‍ර රෙංගනාදන් මහත්මිය යටතේ කලා ශිල්පීන් 25 දෙනකු මේ සඳහා සහභාගි වෙති.බෝපාල්, ඉන්ඩෝරේ, ජබල්පූර්, ග්වාලියර් යන නගරවල පැවැත්වෙන මේ නර්තන උළෙල සඳහා කාම්බෝජය, ජාවා, බාලි, ලාඕස, මැලේසියාව සහ අයෝධ්‍යා යන රටවල් ද සහභාගි වේ.ලංකාවේ ප‍්‍රධාන පෙළේ සංගීත ශිල්පීන් හා නර්තන ශිල්පීන් මේ උළෙල සඳහා සහභාගි වන අතර මෙහි නර්තන නිර්මාණය චන්දන වික‍්‍රමසිංහ ගුහේන්ද්‍රන් සහ අභිරාමී කන්දීපන් ගෙනි.මේ සඳහා කලා ක්ෂේත‍්‍රම් නර්තන ශිල්පිනියන් හා චන්දන වික‍්‍රමසිංහ රංගායතනයේ නර්තන ශිල්පීන් සහභාගි වෙති.රාමායන මුද්‍රා නාට්‍යයේ රාමා ලෙස ගුහේන්ද්‍රන් ද, රාවණා ලෙස චන්දන වික‍්‍රමසිංහ, සීතා ලෙස සුබෝධිනී ද, කෛකේ ලෙස අභිරාමී ද, ලක්ෂ්මන ලෙස ගීත් ද සිල්වාද, හනුමාන් ලෙස මධුශංඛ පි‍්‍රයදේශ් ද රංගනයෙන් දායක වෙති.වී. ජෙම්බුනාදන්, ඒ.ආර්. රත්නදුෙරෙයි, කුමාර ලියනවත්ත, එස්. දිබාහරන් යන ශිල්පීන් සංගීතයෙන් ද, අපර්ණා හා ප‍්‍රදීප් ගායනයෙන් ද මේ සඳහා දායක වෙති. මේ උළෙල ජුනි 13 වැනිදා දක්වා පැවැත්වේ.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060813</link>
    <topic>මහින්ද ගේ ආගිය කතා</topic>
    <author/>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිනේපාලේ - තේ පානේඅම්මා පුංචි පුතාට ඉතිහාස කතාවක් කිය කියා හිටියා. අම්මා කිව්වේ ධාතුසේන රජතුමා ගැන යි. ඔහොම කිය කියා ඉන්න කොට අම්මට එක පාරට ම නින්ද ගියා.”අම්මේ අම්මේ ධාතුසේන රජ්ජුරුවො කරුණ මිස් හම්බ වෙන්න ගියාද” පුතා ප‍්‍රශ්න කළා. ධාතුසේන රජ්ජුරුවොයි කරුණ මිසුයි අතරෙ සම්බන්දෙ අම්මටත් පුදුමයි. හිතාගන්න වත් බෑ.”ධාතුසේන රජ්ජුරුවො හම්බ වෙච්ච කරුණ මිස් කෙනෙක් නෑ පුතා. දැන් නිදාගන්න.” අම්මා කිව්වා.පුතා ගේ අපබ‍්‍රංශ කතාව වගේ තවත් කතාවක් ආණ්ඩුවේ කන්තෝරුවකින් ඇහෙනවා. ඔය ආයතනවල සෙකියුරිටි කට්ටියටත් එක එක රාජකාරි.සෙකියුරිටි කට්ටිය කන්තෝරුව ඇතුළට යන හා එන අය ගැන ලොග් සටහන් තියනවා.සෙකියුරිටි කට්ටිය එළියට යනවා නම් වෙලාව දාල ඒ ගැනත් සටහනක් දානවා. දවස අවසානයේ ලොක්කා ඒවා චෙක් කරනවා.ඔන්න එක දවසක් ලොක්ක ලොග් පොත චෙක් කළා. එක සටහනක් තිබුණා ඒක තේරෙන්නෙම නැති විකාර සටහනක්. සටහන මේකයි.”පස්වරු හතරයි තිහට නේපාලයට ගොස් පස්වරු 4.50 ට නැවත පැමිණියා.””මේක ලිව්වෙ තමුසෙද” ලොක්කා ගාඩ්ගෙන් ප‍්‍රශ්න කළා.”ඔව් සර්” ගාඩ් උත්තර දුන්නා.”තමුසෙ කොහොමද 4.30 ට නේපාලෙට ගිහින් විනාඩි විස්සෙන් ආපහු එන්නේ” ලොක්කා ඇහැව්වා.ගාඩ් - එහෙම නෙවෙයි සර් මම ලිව්වේ 4.30 ට තේ පානයට ගොස් 4.50 නැවත පැමිණියා කියලයි.දැන් මා මිත‍්‍ර කඩවත සමන්තගෙ කතාව.ජෑම් සමඟ සීනිමැයිගහමුල හන්දියෙ සිල්ලර කඩේ කරන දවස්වල සමන්තට වෙච්ච වැඩක් මේක. සිල්ලර කඩ කිරීමත් යකෙක් බැඳගත්ත වගේ ම දෙයක්. අනිවාර්යයෙන් අරින්න ම ඕනෙ.එක දවසක් හරි වැහුවොත් පාඩුයි.අනික ණයට බඩු ගත්ත මිනිස්සු කඩේ වහපු දවසක් බලලම තමයි ණය සල්ලි දෙන්න එන්නෙත් මොකද? ආපහු පහුවදාට කියන්න පුළුවන්නෙ ඊයෙ ණය සල්ලි දෙන්න ආවත් කඩේ වහල තිබුණ කියල.ඉතිං ඔන්න සමන්තගෙ කඩෙන් බඩු ගන්න අයත් සමහර දවස්වල එහෙම වැඩ කරනව. හැබැයි නියමිත දවසට ණය මුදල් දුන් අයත් හිටිය.ඔන්න දවසක හැන්දෑවෙ ලොකු බඩු ලිස්ට් එකක් ගත්ත මහවත්තෙ මනුස්සයෙක් පැය බාගෙකට විතර පස්සෙ කඩාගෙන ඇවිත් මහ මරුමුස් බැල්මක් එහෙම දාල ඇස් දෙක ලොකු කරල සමන්තට කියනව,”ඈ සමන්ත මල්ලි අපි දවසක් දෙකක් ණය සල්ලි පරක්කු කළාම තමයි ඔයාගෙ මූණ හොඳ නැති වෙන්නෙ... ඒ වුණාට අපිට බඩු ගන්න කොට නොමිලෙ දෙන දේවල් සේරම ඔයා යටිමඩි ගහගන්නව... ඒක හරිද?... කැත වැඩ කරන්න එපා මල්ලි...”මේ මොන හෙණගෙඩියක් ද යකෝ... සමන්ත බැලුව. කඩේ තවත් සෙනගත් ඉන්නව ලැජ්ජාවෙ බැහැ.”දැන් මොකක් ද අයියෙ වෙලා තියෙන්නෙ” සමන්ත ඇහුව.”වෙලා තියෙන්නෙද? කෝ... මේ ජෑම් බෝතලෙත් එක්ක නිකන් දෙන සීනි පැකට් එක?” කඩේ ඉන්න අනික් සෙනග දිහා ආඩම්බරෙන් බලන ගමන් ම මිනිහ ඇහුව.”යකෝ ජෑම් කොම්පැනිකාරයොත් මාව අමාරුවෙ දාන්න හදනවනෙ!” කියල තරහින් අර මනුස්සයගෙ අතේ තිබුණ ජෑම් බෝතලේ අරගෙන බලපුවම ඒකෙ ලොකුවට ලියල තියෙනව ”SUGAR FREE” කියල.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060814</link>
    <topic>මිහිරිද මේ ගැයුම්?</topic>
    <author>සමන් ගාල්ලගේ ගණේගොඩ.</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිවයස් භේදයක් නැතිව අද හැමෝම පැරැණි ගීතවලට කැමැතියි. ඒ මියුරු පැරැණි ගී ගැයූ ගායක ගායිකාවන් ගැන අද අහන්න ලැබෙන්නෙත් කලාතුරකින්. ගීතයක් ප‍්‍රචාරය වන විට ඔවුන්ගේ නමවත් කියැවෙන්නේ නැති තරම්. ඒ විතරක් ද? ගීත ප‍්‍රසංගවලට ඔවුන්ට ආරාධනා කරන්නේත් කලාතුරකින්. ඒත් ඔවුන්ගේ ගීත ගයා ජනපි‍්‍රය වුණු තරුණ රැල්ලේ ගායක ගායිකාවන්ට නම් අද ප‍්‍රසංග වැහි වැහැලා. ඉල්ලන ගාණක් ඔවුන්ට දෙන්න අද ප‍්‍රසංග සංවිධායකයොත් ලෑස්තියි. මේක එක අතකින් ඒ ගී ගැයූ මුල් ගායක ගායිකාවන්ට හරිම අසාධාරණයක්. අනුන්ගෙ ගීත ගයා සල්ලි හෙව්වාට කමක් නෑ. අසරණව ඉන්න මුල් ගායක ගායිකාවන්ටත් සාධාරණයක් කරනවා නම් නේද හොඳ!මේ ගැන ඔබේ අදහස් කෙටියෙන් ඒ4 කොළයක තනි පැත්තේ ලියා අප වෙත එවන්න. අපේ ඇසින්, සිළුමිණ, රසඳුන කර්තෘ මණ්ඩලය, ලේක්හවුස්, කොළඹ.මේ වනවිට අතිශය ජනප‍්‍රිය ගීත සියල්ලකම හා පැරැණි ජනප‍්‍රිය ගීතවල ගෞරවය එම නිර්මාණකරුවන් වෙත හිමිවිය යුතුය. ඔවුන්ගේ මනසින් එවන් අදහස් මතු නොවන්න ගීතයක රසයක් අත්විඳිය නොහැක.එවන් අනුපමේය මෙහෙවරක් කළ ගීත රචකයන් හා සංගීත වේදීන් අමතක කිරීම යහපත් කි‍්‍රයාවක් නොවේ. අද වන විට ගීත ගයන ගායන ශිල්පියාගේ හෝ ශිල්පිනියගේ නමවත් සඳහන් නොකිරීමට තරම් ඔවුන් පසුගාමී වී ඇත.එම ශිල්පීන්ගේ හැකියාවන් එලෙස නොසලකා හරිනු ලැබූවද ඔවුන්ගේ නිර්මාණ උදුරාගෙන තමන්ගේ ලෙස පරිහරණය කිරීම කනගාටුදායක ය.ප‍්‍රසංග වේදිකාවද ප‍්‍රවීණයන්ට අහිමි කරමින් කරනු ලබන ගීත මංකොල්ලය කාරුණිකව නතර කළ යුතු ය. නැතිනම් සොබාදහමෙන් මේවාට නිසි දඬුවම් ලැබීම වැඩි ඈතක නොවනු ඇත.සමන් ගාල්ලගේ ගණේගොඩ.පැරැණි ගායකයින්ගේ හඩින් නවකයින්ට ගායනා කිරීමට හැකියාවක් නැත. ඒ.ඇම්.යූ.රාජ් ගැයූ ‘සිළුමිණ සෑය වඳිම්’ යන ගීතය නව ගායකයකු ගායනා කරනු මට ඇසී ඇත.එම ගීතයේ සංගීතය ගයන විලාසය නිසා සිංදුවේ වටිනාකම හීනවී ඇත. පැරැණි ගීතවලට නටන්ට බැරිය.නමුත් නවක ගායකයින් එම ගීත ද නැටුම් විලාසයට හරවා ගැනීමට උත්සාහ දරති.පැරැණි ගායකයින් එදා සිංදු ගායනා කළේ අවශ්‍ය සංගීත භාණ්ඩ සීමිත ප‍්‍රමාණයක් උපයෝගී කරගෙනය.නමුත් දැන් ගායකයින් විශාල සංගීත භාණ්ඩ තොගයක් උපයෝගී කරගෙන ගායනා කර එහි වටිනාකම විනාශ කර දමති.නවක ගායක ගායිකාවෝ මේ සිංදු ගායනා කර මුදල් උපයති. ඉතින් අපේ අසරණ වී සියින පැරැණි ගායකයින්ට එම මුදලින් කීයක් හෝ දෙනවා නම් එය පැරැණි ගායකයින්ට කරන උපකාරයක් මෙන්ම මහඟු පින්කමක්ද වන්නේය.සරත් විජේසේකර නුගපිටියවත්මන් ගායක පරපුර නව ගායන ජීවිතයට අත්පොත් තැබුවේ ජෝතිපාල, ඇන්ජලින්, ලතා, බෙග්, වික්ටර්, මිල්ටන් ආදී මීට පෙර පරපුරක ගීත ගායනා කරමිනි. එම ගායකයින්ද තම ගමන ආරම්භ කර ඇත්තේ වත්මන් පරපුර ලෙසින්ම ඊට පෙර පරපුරක ගීත ගයමිනි.මෙය සදාකාලික සත්‍යයකි. එය වරදක් ලෙස මා නොදකිමි.එහෙත් මෙම පරපුරවල් දෙක අතර ප‍්‍රබල වෙනසක් ඇත. එය නම් ජෝතිපාලලාගේ පරපුර ඔවුනටම අනන්‍ය වූ ප‍්‍රබල ගායන පෞරුෂයක් ගොඩ නගාගෙන ඉදිරියට ගියහ.ජෝතිපාල, ලතාලාගේ පරපුරෙන් පසු ප‍්‍රබල ගායන පෞරුෂයක් සහිත ගායක ගායිකාවන් බිහිවීම මඳවීම නිසාදෝ රසිකයෝ තවමත් ජෝතිපාලලාගේ පරපුරේ ගීතවලට ආදරය කරති.එනිසාම වත්මන් පරපුරේ හඩින් හෝ එම ගීත ඇසීමට රසිකයෝ දැඩි ඇල්මක් දක්වති. එයම නවකයින්ට ධන උල්පතක් මෙන්ම, ජනප‍්‍රියත්වයට හිණිමඟක්ව ඇත.එසේ උපයන ධනයෙන් සුළු පංගුවක් හෝ පැරැණි පරපුරේ යහපත වෙනුවෙන් වෙන් කිරීමට සමාජය තුළින් පෙළඹවීමක් ඇති කිරීමට සුදුසුම කාලයයි මේ.කපිල ජයවිලාල් හේරත් කුලියාපිටිය.එදා පැරැණි ගීත ගැයූ ගායක ගායිකාවන්ගේ හඬ මනරම්ය. සදා අමරනීයයි. ඔවුන් අමතක කිරීම කනගාටුවට කරුණකි.එදා ගී ගැයූ ආර්.ඒ.චන්ද්‍රසේන, මොහිදීන් බෙග්, එච්.ආර්.ජෝතිපාල, ජී.එස්.බී.රාණි පෙරේරා, වසන්තා සන්දනායක, විවියන් ද සිල්වා බොරලැස්ස ආදී ගායක ගායිකාවන්ගේ ගීත අමරණීයයි. ඔවුන්ගේ ගීත ඇතැම් නාළිකාවලින් ප‍්‍රචාරය නොවීම බලවත් අසාධාරණයක්.පැරැණි ගායක ගායිකාවන්ට ප‍්‍රසංග වේදිකාවට ආරාධනා නොකිරීම කනගාටුවට කරුණකි. පැරැණි ගීත ගැයූ ගායක ගායිකාවන් මාධ්‍ය ආයතනවලට ආරාධනා කොට ඔවුන්ගේ ගීත පිළිබඳව සජීවී වැඩසටහන් ප‍්‍රචාරය කරන්නේ නම් එය ජීවත්ව සිටින ගායක ගායිකාවන්ට කරනු ලබන මහඟු මෙහෙවරක්.ඔවුන් ජීවත්ව සිටියදීම ඇගයීමට ලක් කිරීමට කටයුතු කළ යුතුය. “මිය ගිය පසු මොකටද දෙවියෝ උපහාරය” ගීතය මීට කදිම උදාහරණයකි. නවකයින් පැරැණි ගීත ගායනා කර මුදල් පසුපස හඹායාම නම් එතරම් සදාචාරශීලී නැත.ඒ.පී.මහින්ද තල්ගම.පැරැණි ගීත අර්ථයෙන් මෙන්ම ගුණයෙන්ද ඉහළයි. අදත් එදත් වයස් භේදයකින් තොරව එම ගීත රසවිඳින්නේ එහි අගය නොවෙනස් නිසාය. නවක තරු බබළන්නේ පැරැණි ගායක ගායිකාවන්ගේ ගීත ගායනා කිරීමෙනි.එය පැරැණි ශිල්පීන්ට මහත් ප‍්‍රීතියකි. ගෞරවයකි. ඇතැම් පැරැණි ගායක ගායිකාවන් අමුතු ගෞරවයක් සමාජයෙන් අපේක්ෂා කරති. එය සාධාරණ නොවේ.සමහර උදවිය ප‍්‍රසංග වේදිකාවට ගොඩවන්නේද නැත. එය පෙ‍්‍ර්ක්ෂකයාට කරන අසාධාරණයකි.පැරැණි ගී නිර්මාණ නවක ගායක ගායිකාවන්ගෙන් ඇසීම වත්මන් පරපුරේ වාසනාවකි. නව පුරපුර විසින් එහි හැඩය ගුණය සහ රුව ආරක්ෂා කරන්නේ නම්, වඩාත් දියුණු ආකාරයෙන් සමාජය වෙත ඉදිරිපත් කරන්නේ නම්, එය ප‍්‍රමාණවත්ය.ඉන් එහා දෙයක් බලාපොරොත්තු වීම අනාගතයට කරන ද්‍රෝහිකමකි. ලෝකය වෙනස්වන සුළුය. නොවෙනස්වන එකම දෙය වෙනස්වීම පමණි.නිහාල් දර්ශන බෝගහගේ රුවන්වැල්ල.ගීතය සුරැකීමට නම් සංරක්ෂණ මණ්ඩල මඟින් හොරුන්ට, කොල්ලකරුවන්ට අත පෙවිය නොහැකි වන සේ නීතිමය වැටක් බැඳිය යුතුයි.අපේ කලාකරුවා මතු පරපුරට දායාද කළ ඔවුන්ගේ් වස්තුවක් බඳු ගීත යමෙකු තමාගේ කරගෙන ඇත්නම් හෝ ඊට උත්සාහ කරන්නේ නම් හෝ එය මුළුමහත් සමාජය ම පිළිකෙව් කළ යුත්තකි.මෙම නිර්මාණ සංරක්ෂණය කොට, මුල් හිමිකරුවන් ගේ නමින් යුගයෙන් යුගයට ගෙනයමින් ශ‍්‍රාවක ප‍්‍රතිචාර ලබාදෙමින් ඔවුන් වෙත කර්තෘ භාගයවත් ලබා දීමට පියවර ගන්නේ් නම් එය නිර්මාණදායක ති‍්‍රත්වයටම කරන උදාර සේවයක් වනු ඇත.නාමය මෙන්ම ගීතය විකෘති නොකොට ඒ අයුරින්ම ඉදිරියට ගෙන නොගිය හොත් කාලයාගේ ඇවෑමෙන් “සිංහල ගීතයේ ඉතිහාසය” යන මැයෙන් අපේ විද්වතුන්හට කතා කිරීමට යමක් ඉතිරි වේද යන්න සැක සහිතය.විජයසේකර මෙත්තසිංහ දහනැක්ගෙදරඉපැරණි ගීත අප රැක ගත යුතු වෙන වා උපදින අයට ඒවා දිය යුතු වෙන වා පිපෙනා මල් විලස පිළිගත යුතු වෙන වා අප සතු ගැයුම් සැමදාමත් පවතින වා නිසි ලෙස හොඳට ගැයුවොත් වරදක් නැත් තේ කිසිවකු මෙයට එරෙහිව යා යුතු නැත් තේ නිසි අය වෙතට සහයෝගය දිය යුත් තේ| වැසි දිය පොදක් කතරෙහි දැකගත යුත් තේකරුණාදාස සපුතන්තී‍්‍ර නිකදළුපොතඅනුන්ගේ ගීත ගායනා කරන විට එම ගීත ගැයූ මුල් ගායිකාව හෝ ගායකයා, ගායනයට පෙර මතක් කරනවා නම් හෝ තමා ලද මුදලින් ඔවුන්ට යම් සැලකීමක් කරන්නේ නම් එය වටී.අනුන්ගේ ගීත තමා ගේ ගීත මෙන් වේදිකාව මත දඟලමින් ගයනවා මිස කළගුණ සැලකීමක් ගැන හිතන්නේවත් නැත. සමහර ගීත විකෘති කර ගායනා කරමින් මුදල් ඉපැයීමට සමහරු පුරුදු වී සිටිති.ඕනෑම ක්ෂේත‍්‍රයකට නව පරපුරක් බිහිවිය යුතුයි. ඒ බිහිවන පරපුර කළගුණ දත්, මුල් අයට අසාධාරණය නොකරන පිරිසක් විය යුතුය.එසේ සත් භාවයෙන් කටයුතු කරන නව පරපුරක් බිහිවනු දැකීම අපේ බලාපොරොත්තුවයි.එච්. අබේගුණවර්ධන මාතර</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060815</link>
    <topic>තරගෙට මං හරිම කැමතියි</topic>
    <author/>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයි2006 ප‍්‍රශස්ත නිවේදිකාව දෙරණේ - දිල්කාඇය අපේ හදවතට සමීප වෙන්නේ දෙරණ, රූපවාහිනී ප‍්‍රවෘත්ති නිවේදිකාවක ලෙසිනි. ඒ ඔස්සේ '360' සංවාදාත්මක සජීවි වැඩසටහන ද මෙහෙයවමින් ඈ අපේ ආලින්දයට නිරතුරු ගොඩවදින්නීය.නමින් ඇය දිල්කා සමන්මලී ගුණසේකරය.කලා පවුලක සාමාජිකාවක වන ඇය ප‍්‍රකට කලාකරුවකු වන සිසිල් ගුණසේකරගේ දියණියයි. හිටපු වේදිකා හා චිත‍්‍රපට නිළියක වන විමලීන්ද්‍රා කුමාරී ඇගේ මවය.ගාල්ලේ උපත ලද දිල්කා අකුරු කළේ දෙහිවල පෙ‍්‍රස්බිටීරියන් බාලිකා විද්‍යාලයේය. ජීව විද්‍යා අංශයෙන් උසස් පෙළ හැදෑරුවද ඇගේ නිවේදන හැකියාව එහිදී වඩාත් ඉස්මතු විණි.මාධ්‍ය කලාවට දැක්වූ ඇල්ම නිසාම පසුකාලීනව ඈ මහරගම තරුණ සේවා සභාව හරහා ජනසන්නිවේදන ඩිප්ලෝමා පාඨමාලාව හදාරනු ලැබුවාය.අනතුරුව ඇය නිදහස් මාධ්‍යවේදිනියක ලෙස 'සිළුමිණ' පුවත්පතට ද ලිපි සැපයුවාය.Cylon TV නාලිකාවේ වැඩසටහන් ඉදිරිපත් කිරීම දිල්කාට විද්‍යුත් මාධ්‍ය දෙසට නැඹුරුවීමේ මූලික අඩිතාලම විය.අනතුරුව ඇය ටීවී ලංකා රූපවාහිනී නාලිකාවේ ද ප‍්‍රවෘත්ති ඉදිරිපත් කරන්නියක ලෙස කටයුතු කළාය.පසුගියදා පළමුවරට පැවැති (2006 වසර) ජනමාධ්‍ය සම්මාන උළෙලේදී ප‍්‍රවෘත්ති ඉදිරිපත් කිරීම සඳහා වූ (ප‍්‍රශස්ත) විශේෂ සම්මානයෙන් ද දිල්කා පිදුම් ලැබුවාය.මේ සංවාදය ඇරැඹෙන්නේ ඒ නිමිත්තෙනි.පසුගියදා ඔබ ලැබු සම්මානයෙන්ම කතාව අරඹමු.ඔව්, ඒ ගැන මං හදවතින්ම සතුටු වෙනවා. තොරතුරු හා ජනමාධ්‍ය අමාත්‍යාංශය පළමු වතාවටයි මෙවන් සම්මාන උළෙලක් පවත්වනු ලැබුවේ.ප‍්‍රශස්ත ඉදිරිපත් කිරීම, ප‍්‍රවෘත්ති (2006 වසර) සඳහා වූ විශේෂ සම්මානය දෙරණ රූපවාහිනියට හිමිකරදීමට මට හැකිවීම ඇත්තටම සතුටුවෙන්න පුළුවන් කාරණාවක්.දෙරණ රූපවාහිනිය ඔස්සේ ඔබ ඉදිරිපත් කරන '360' කාලීන වැඩසටහනත් පේ‍්‍රක්ෂකයන් ගේ අවධානයට ලක්ව තිබෙනවා.ප‍්‍රවෘත්ති ඉදිරිපත් කිරීම හැරුණු විට මට අවශ්‍ය වුණා නව ආරක් ගත් සජීවීව වැඩසටහනක් ඉදිරිපත් කරන්න. '360' කියන කාලීන වැඩසටහන කරන්න මට ආරාධනා ලැබුණේ ඔය අතරෙයි.ආරම්භයේ සිටම පවත්වාගෙන ආපු මේ වැඩසටහන දෙරණ සංකල්පයක්. මේ වැඩසටහන පටන් ගනිද්දි එවන් ආරක වෙනත් වැඩසටහනක් රූපවාහිනී මාධ්‍ය තුළ තිබුණේ නෑ කියන මතය තමා මා තුළ තිබෙන්නේ.මුහුණට මුහුණ, තනි පුද්ගලයෙක් සමඟ කරන කාලීන සංවාදයක් ලෙස ගෙන එන මේ වැඩසටහන තුළින් දේශපාලනඥයන් පමණක් ම නොවේ, විවිධ තරාතිරම්වල පුද්ගලයන් සමඟ, ඔවුන්ගේ විවිධ තොරතුරු වගේම ඔවුන්ගේ සිතුම් පැතුම් පවා විග‍්‍රහ කරන්න තර්කානුකූලව හැකිවුණා.මුල් දවස්වල මෙය දේශපාලන මුහුණුවරක් ගත්තා. ඇත්තටම මෙය මට ලොකු අභියෝගයක් වුණා. අධ්‍යක්ෂ ෂෙහාන්, සාරංග, වගේම රංගන, මංජුල, සුගත් දර්ශනටත්, ස්තුති වන්ත වෙනවා මේ වැඩසටහනේ යම් සාර්ථකත්වයක් දකිනවනම්.මේ හරහා මට විවිධ දේශපාලනඥයන්, දැන හඳුනාගන්න හැකිවුණා. ඒ අය සෑහීමකට පත්වූ වැඩසටහනක් බව අදත් ප‍්‍රශංසාවෙන් කතා කරනවා. ප‍්‍රවෘත්ති හැරුණු කොට මේ වගේ කාලීනමය වැඩසටහන් ඉදිරිපත් කරන්න තමා මම වඩාත් උනන්දු වෙන්නේ.ඔබ රූපවාහිනී මාධ්‍යයට සම්බන්ධ වුණේ කොහොමද?මේ තැනට එන්න ඕනෑ කියලා මම හීන මවාගෙන හිටපු කෙනෙක් නොවේ. ඒත් රූපවාහිනී මාධ්‍යට සම්බන්ධ වෙලා දැන් අවුරුදු 6 ක් පමණ වෙනවා. දැන් මම වෘත්තිය මාධ්‍යවේදිනියක්.මට හිතෙන්නේ මේ පැත්තට යොමුවීමට අඩිතාලම හැදුණේ මගේ පාසල දෙහිවල පෙ‍්‍රස්බිටීරියන් බාලිකා විද්‍යාලය තුළින්මයි. ඒ කාලයේදී මම බොහෝ බාහිර කි‍්‍රයාකාරකම්වලට එක්වුණා.ප‍්‍රධාන ශිෂ්‍ය නායිකාව වුණෙත් මම. නිවේදන, නාට්‍ය, නැටුම් යන කලා හැකියාවන් තිබුණත්, මගේ දෙමාපියන්ගේ අනුමැතිය මත මම උසස් පෙළට හැදෑරුවේ ජීව විද්‍යා විෂයන්.ඔය අතර විවාද, කථික, තරග රැසකටත් ඉදිරිපත් වුණා. පාසල් කලා උලෙළේදී හොඳම නිවේදිකාව ලෙසත් ජයග‍්‍රහණය කළා.වෛද්‍යවරියක වීමේ සිහිනය, බොඳව යද්දී මම ඉබේටම කලාව පැත්තට යොමුවුණා. මොකද මගේ අම්මා තාත්තා දෙන්නාම කලාවට සම්බන්ධ නිසා. බොහෝ දෙනෙක් අනාවැකි පළ කළා මට හරියන්නේ ඉලෙක්ටෙ‍්‍රානික් මීඩියාවලට කියලා.උසස් පෙළින් පස්සේ ශී‍්‍ර ලංකා ගුවන්විදුලියේ ගුවන්විදුලි රඟමඬලෙහි නාට්‍ය ශිල්පිනියක හැටියට අවුරුදු 2 ක් පුරා කටයුතු කළා. ඔය කාලෙදි තමා නිදහස් මාධ්‍යවේදිනියක් හැටියට සිළුමිණ පුවත්පත සමඟ සම්බන්ධ වුණේ.ඒ ලිපි අදටත් මා ළඟ ප‍්‍රවේසම්කර තිබෙනවා. ඇත්තටම සිළුමිණ වගේ ලංකාවේ ප‍්‍රධානම ජාතික පුවත්පතට සම්බන්ධව කටයුතු කිරීමත්, එක්තරා විදිහට මගේ ජීවිතයේ වාසනාවක්.ඒ නිසාම ඒ පුවත්පත වෙනුවෙන් මේ කරන සංවාදයත් මට හරිම සුවිශේෂයි කියලා ලියන්න.හා හා පුරා කියා රූපවාහිනී වැඩසටහන් ඉදිරිපත් කරන්න අවස්ථාව උදාවුණේ.Cylon TV  කියලා ප‍්‍රංශයට මෙරටින් විකාශය කළ නාලිකාවකට සම්බන්ධ වෙන්න ලැබීමෙන්. අනතුරුව මම 2004 වසරේදී ටීවී ලංකා රූපවාහිනියට පූර්ණ කාලීන ප‍්‍රවෘත්ති නිවේදිකාවක් ලෙස සම්බන්ධ වුණා. 2005 දී තමා මම දෙරණට ආවේ.'මනෝ විද්‍යාව' පිළිබඳව ඔබ තුළ ලොකු උනන්දුවක් තිබෙනවා කීවා.ඔව්. පුංචි කාලේ ඉඳලම ඒ හා සම්බන්ධව ලියැවුණු පොතපතට හරිම ලැදියි. එය හැදෑරීම මාධ්‍ය ක්ෂේත‍්‍රයේදී වුණත්, ප‍්‍රයෝජනවත් වෙනවා.බම්බලපිටිය සිත්සවිය පාඨශාලාවෙන් මනෝ විද්‍යාව පිළිබඳව පාඨමාලාවක් මම හදාරලා තියෙනවා. මොකද හැමදෙයකටම මූලික වෙන්නේ අපේ මනසනේ. ඉතින් එය ගැඹුරට හැදෑරීම වැදගත්.මාධ්‍ය කලාව තුළ ඇත්තේ අද විශාල තරගකාරීත්වයක්!මම නම් මේ තරගයට හරිම කැමැතියි. ප‍්‍රවෘත්ති නිවේදකයින් වුණත් අද බහුලයි. හැමවිටෙකම මම, ඒ අය හා සංසන්දනයවී අඩුපාඩු, දුර්වලකම්, සකසා ගන්නවා.මම අඩුපාඩුකම් කියනවට හරිම කැමතියි. වෘත්තිය තරගයක් අප එකිනෙකා අතර තිබිය යුතුයි. මාව ප‍්‍රධාන තරගකරුවෙක් විදිහට පත්කරගන්න කියන එකට මම කැමතියි.එතකොට එකිනෙකාව අභිබවා යන්න උත්සාහ කරනවා. අපි දැනුම, කුසලතාව, අතින් තවත්, ඉදිරියට යැවෙනවා. මේ අභියෝගයට මම නම් ගොඩක් කැමතියි.හැබැයි ඒ තරගය, ගුණාත්මක විය යුතුයි. ඒ හරහා ඉදිරියට යනවා කියන්නේ හැම Product එකක්ම ගුණාත්මක, සුවිශේෂි වෙනවා කියන එක. ඒ හරහා සමාජය, යම් ඉදිරියට ප‍්‍රගමනයට ලක්වෙනවා. මට නම් ඒක ලොකු සතුටක්.පසුගියදා ඔබ විදෙස්ගත වුණා නේද?ඔව්, රටතොට ඇවිදින්න පි‍්‍රය කරනවා. පසුගියදා ඕස්ටේ‍්‍රලියාවේ ඉන්න තාත්තව බලන්න ගියා, මගේ අම්මත් ඉන්නේ එහේ. මම පවුලේ එකම දරුවානේ. ඒත් ලංකාවේ ඉන්න එක මට තනියක් නොවේ.මගේ පියා විදේශ කටයුතු දෙපාර්තමේන්තුවේ මාධ්‍ය උපදේශක විදිහට කලක් කටයුතු කළා. ඊට පෙර ඔහු වේදිකා නාට්‍යය බොහොමයක්ම අධ්‍යක්ෂණය කරලා තියෙනවා.කලාව වෙනුවෙන් මම යමක් කිරීම ඔවුන්ගේ සතුටට හේතුවෙලා. මේ ගිය චාරිකාවේදී ABC Broadcasting Corporation එක දැක බලා ගැනීමේ අවස්ථාවත් මට උදාවුණා.මේ සමාජ ක‍්‍රමයට අනුව කාන්තාවක් කුමන ක්ෂේත‍්‍රයකින් හෝ ඉදිරියට එන එක ලොකු අභියෝගයක් නෙවෙයිද?කාන්තාවක් සතු විශාල ශක්තියක් තියෙනවා. මගේ ශක්තිය මා විසින් ම බාල කරගත්තොත්, මට සමාජය ඉදිරියට එන්න බෑ. අප හීනමානයක් ඇතිකරගත යුතු නෑ. එහෙම වුණොත්, ඒක අප විසින්ම නිර්මාණය කර ගත් සීමාවක් වෙනවා.සමාජය ඉදිරියට යාමට ඔබ ඔය කියන ස්තී‍්‍ර - පුරුෂ කියන සාධකයට මම එකඟ නෑ. ඒක මට අදාළ වෙන්නේ මගේ ශක්තියට කරන්න පුළුවන් දේ අවබෝධ කරගැනීම පමණයි.ඒ ශක්තිය අනෙක් අය නොදැන හිටියාට කමක් නෑ. මම කර්මය විශ්වාස කරන කෙනෙක්. බෞද්ධයෙක් හැටියට අපි කරන කියන දේ, කොහේ හරි ලියැවෙනවා කියලා මම විශ්වාස කරනවා.ඒ නිසා ජීවිතයේ පුළුවන් තරමටම, වැරදි නොකරන්න උත්සාහ කරනවා.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=av08060816</link>
    <topic>ආනන්දයේ</topic>
    <author>දයා ඩී. ෆොන්සේකා ඡායාරූප - විමල් කරුණාතිලක</author>
    <content>කොලිවුඩයෙන් ආ මොනිකා28 වසරක් පණ දුන් වීර චරිතයට ‘ආයුබෝවන්’අපිව කොපි කරලා දැන් අපිටම ඇඟිල්ල දික් කරනවාමං හිතුවේ ඩාන්සින් ස්ටාර්ස් මුල් වටයෙන් ම විසිවෙයි කියලාචංචලාබොලිවුඩ් පුරයෙන්කොහොමද තොරතුරුඇත්ත නැත්තලෙඩ වූ මනස සුවපත් කරන 'පුංචි වෙළෙන්දා'ආවාට - ගියාට කණ්ණාඩි පළඳින්න එපා'මහා රාවණ' හැදූ පබළුඉන්දීය නර්තන උළෙලට ශී‍්‍ර ලාංකීය කලා ශිල්පීන් 25 ක්මහින්ද ගේ ආගිය කතාමිහිරිද මේ ගැයුම්?තරගෙට මං හරිම කැමතියිආනන්දයේ ආනන්දනීය සංගීත ව්‍යායාමයඅඩුම ලංසුව ලැබු පිල ශුරතාවය දිනු වගයිවිදුහල්පති බී.ඒ. අබේරත්න'රිදම් ඔෆ් ද මෙරූන්ස් 2008'"රිදම් ඔෆ් ද මෙරූන්ස් 2008" සංගීත ප‍්‍රසංගය ළඟදීම සුගතදාස ගෘහස්ථ කී‍්‍රඩාංගණයේ දී පැවැත්වෙයි.මෙහි විශේෂත්වය වන්නේ කොළඹ ආනන්ද විද්‍යාලයීය සිසුන් මෙම ප‍්‍රසංගය සඳහා මුළුමනින්ම දායකවීමයි.ගායනය හා වාදනය සඳහා සිසුහු 500 ක් පමණ සහභාගි වෙති. වාද්‍ය වෘන්දය පමණක් සිසුන් 150 ක ගෙන් සමන්විත වෙයි.වසරේ විශාලතම සංගීත ප‍්‍රසංගය ලෙස සැලැකෙන ආනන්දයේ රිදම් ඔෆ් ද මෙරූන්ස් 2008 ප‍්‍රසංගය සඳහා පෙ‍්‍ර්ක්ෂකයන් 8000 ක ගේ පමණ සහභාගිත්වය බලාපොරොත්තු වේ.මෙහි සංගීත අධ්‍යක්ෂණය චතුර සමරසිංහ ශිෂ්‍යයා ගෙනි. ප‍්‍රසංගයේ සුවිශේෂීම වැදගත්කම වන්නේ මෙයට සහභාගි වන්නේ ආනන්දයේ දැනට ඉගෙන ගන්නා සිසුන් පමණක් වීමයි.මෙවැනි සංගීත ප‍්‍රසංගයක් පැවැත්වීමේ අරමුණ පිළිබඳව අප මුලින් ම විමසුවේ ආනන්ද විදුහල්පති බී.ඒ. අබේරත්න මහතා ගෙනි."රිදම් ස්ටාර්ස් නමින් සංගීත ප‍්‍රසංගයක් පැවැත්වීමට අප මුලින් ම අදහස් කළේ අද ප‍්‍රචලිත සුපර් ස්ටාර්ස් වැඩසටහන් ඇරඹෙන්නටත් කලින්. ඒ මීට වසර හතරකට පමණ පෙරයි.එහිදී අපේ අරමුණ වුණේ අප පාසලේ ගායනයට දක්ෂ ළමයින් අතුරින් 12 දෙනකු තෝරා සංයුක්ත තැටියක් එළිදැක්වීමයි. අපේ විදුහලේ ගායනයට හා වාදනයට සංගීතයට දක්ෂ සිසුන් විශාල ප‍්‍රමාණයක් ඉන්නවා.ඉන් ගායනයට දක්ෂ සමහර ළමයි උසස් පෙළ පන්තිවලට එනකොට සංගීතය අත්හැර ගණිතයට විද්‍යාවට නැඹුරු වෙනවා. එවිට ඔවුන් ගේ ගායන හා වාදන දක්ෂතා නැතිවී යනවා.ඒ වගේ සංගීතයට ගායනයට විශේෂ කුසලතා ඇති දරුවන්ගේ හැකියාවන් වැඩි දියුණු කොට ඔවුන්ට ඉදිරියට ඒමට අවස්ථාවක් ලබාදීමයි. මෙවැනි ප‍්‍රසංගයක් කිරීමේ අපේ මූලික පරමාර්ථය."මට මතක හැටියට මේ "රිදම් ඔෆ් ද මෙරූන්ස්" තුන්වැනි ප‍්‍රසංගයයි. මේ සඳහා විදුහලේ සංගීතාචාර්ය රත්නපාල මහතාත් ගුරු මණ්ඩලයත් දෙමාපියනුත් අපට සිය දායකත්වය උපරිම ලෙස ලබා දෙනවා."මෙම විදුහල අතීතයේ දී මෙහෙයවූ මෙවන් සංගීත වැඩ සටහන්වලින් ඉදිරියට ආ ගායකයන් වාදකයන් අද සංගීත ක්ෂේත‍්‍රයේ පෙරමුණ ගන්නා ප‍්‍රවීණයන් වී ඉන්නවා.අපේ පරමාර්ථය මෙවන් ප‍්‍රසංග මඟින් එවන් දක්ෂතා ඇති දරුවන්ට අතදීමයි. ජගත් වික‍්‍රමසිංහ, කසුන් කල්හාර භාතිය ජයකොඩි, ජනනාත් වරකාගොඩ අපේ විදුහලින් බිහිවූ එවන් දක්ෂයන් කීප දෙනෙක්.මෙහිදී අපේ තවත් පරමාර්ථයත් තමයි උසස් රසවින්දනයක් ඇති සංවේදී සිසු පරපුරක් අනාගතයට දායාද කිරීම. අද බොහෝ දෙනා සංවේදී හදවත් ඇති අය නොවෙයි.බොහොම දඩබ්බරයි. එවන් සමාජයක් සංවේදී සන්සුන් ප‍්‍රසන්න හදවත් ඇති මිනිසුන් බවට හැරවීමට හැක්කේ සංගීතයට පමණයි. එයිනුත් උසස් රස වින්දනයක් සහිත සංගීතයට.දඩබ්බර නැති සන්සුන් මනසින් යුතුව යමකට සාවධානව සවන්දීමේ ශක්තියක් ඇති පරපුරක් බිහිකිරීම අපේ මේ ආනන්දනීය සංගීත ව්‍යායාමයේ අරමුණයි. මෙය අනෙක් විදුහල්වලටත් ආදර්ශයත් වී නම් අපිට ඊට වඩා සතුටක් තවත් නැහැ."ආනන්දයේ සංගීතය භාර ආචාර්යවරුන් වන්නේ සංගීත හා වාද්‍ය විශාරද ලලිත කලාවේදී කේ.එම්. රත්නපාල මහතා හා ලලිත කලාවේදිනී නයනා ටිකිරි කුමාරිහාමි මහත්මියයි.ආනන්දයේ දරුවන් "රිදම් ඔෆ් ද මෙරූන්ස්" ප‍්‍රසංගය සඳහා පුරුදු පුහුණු කරන්නේ සංගීතාචාර්ය කේ.එම්. රත්නපාල මහතා යි."ආනන්දයේ ගායන හා වාදන හැකියාවන් ඇති ශිෂ්‍යයින් ඒකාරාශි කොට ගෙන පිහිටුවා තිබෙන "සංගීත කවය" යි මේ රිදම් ඔෆ් ද මෙරූන්ස් සංගීත ප‍්‍රසංගය සංවිධානය කොට තිබෙන්නේ. 150 ක් වූ වාදක මණ්ඩලය මෙහෙයවන්නෙත් අධ්‍යක්ෂණය කරන්නෙත් චතුර සමරසිංහ ශිෂ්‍යයායි."මේ ප‍්‍රසංගයේ විශේෂත්වය වන්නේ වාදන ගායන මෙහෙයවීම වාදනය ගායනය මෙන් ම ප‍්‍රසංගය සංවිධානය කිරීම වැනි සියලුම කටයුතු ශිෂ්‍යයන් විසින් ම කරනු ලැබීමයි.150 ක වාදක මණ්ඩලයක් මෙහෙයවීම පහසු කටයුත්තක් නොවෙයි. අපේ විදුහල්පතිතුමා ඉතා ඉහළින් පිළිගන්නා දෙයක් තමයි දරුවන්ගේ රසඥතාවය දියුණු කිරීම මඟින් ඔවුන් යහපත් පුරවැසියන් කළ හැකි බව.ආනන්ද විද්‍යාලයේ ඉතිහාසය දිහා බලන කොට එය සංගීත ක්ෂේත‍්‍රයට විශාල සේවයක් කළ විදුහලක්. ආනන්දයෙන් බිහිසුණු සංගීතඥයන් ගායකයන් ගීත ප‍්‍රබන්ධකයන් විශාල පිරිසක් ඉන්නවා.මේ සඳහා ළමයින්ගේ මාපියන් ගෙන් ලැබෙන සහයෝගය අතිවිශාලයි. ඔවුන් ගේ සහයෝගය උපදෙස් අපට නිතරම ලැබෙනවා.""මෙවන් වැඩසටහන් දියත් කිරීමේදී අපේ තවත් අරමුණක් වන්නේ ළමයින්ට නායකත්වය හුරු කිරීමයි. වැඩසටහනක් කළමනාකරණය කිරීම, ප‍්‍රශ්න තනිවම විසඳ්‍ර ගැනීම, මේ කටයුතුවල නියැලෙන සහෝදර ශිෂ්‍යයන් පාලනය කරගන්නා අන්දම වැනි සියලුම ප‍්‍රශ්නවලට මුහුණ දෙන අයුරු ළමයින්ට මෙයින් හුරු වෙනවා."ඒ අත්දැකීම් මඟින් ඔවුන්ට ඉදිරියට යන්නට පුළුවන්. සාර්ථක මිනිසුන් වන්නට පුළුවන්. ළමයින්ගේ රස වින්දනය දියුණු කරන අතරතුර ඔවුන්ට ජීවිතයට මුහුණ දෙන අයුරුත් මින් ඉගෙන ගන්නට ලැබෙනවා."මෙහිදී ආනන්ද විද්‍යාලයේ සංගීත කාමරයේ දී අපට සංගීත කවයේ නිලධාරි පිරිස ද හමු විය. ඔවුන් අපට සිය අදහස් ප‍්‍රකාශ කෙළේ දැඩි සතුටකින් හා ප‍්‍රබෝධයකිනි."සංගීත කවයේ සභාපති වන්නේ සංගීත් වාද්‍ය විශාරද නිපුණ ලසිත අබේකෝන් ශිෂ්‍යයා යි. ඔහු සංගීත සංගමයේ 33 වැනි සභාපති වරයායි. ඔහු අපට අදහස් දැක්වූයේ මෙසේයි."අප පාසලේ සංගීත සංගමයත් පටන් ගෙන තියෙන්නේ 1975 දී. ඒ සඳහා මූලික වී තිබෙන්නේ හේමචන්ද්‍ර ජයවර්ධන නම් වූ ආචාර්ය වරයෙක්. ඔහු අද ජීවතුන් අතර නැහැ.ගණිත අංශය බාරව සිටි බන්දුල කොඩිකාර නම් තවත් ගුරු පියාණන් කෙනෙකු ඔහුට සහාය වී තිබෙනවා. මුලින්ම 'සංගීත සංගමය' මඟින් ගීත නාටකයක් ද රඟ දක්වා තිබෙනවා.1989 දී වෝල්ටර් පෙරේරා ගුරු පියාණන් විසිනුයි සංගීත සංගමය සංගීත කවය නමින් යළි ප‍්‍රතිෂ්ඨාපනය කොට තියෙන්නේ."ඉන්පසු භාතිය ජයකොඩි මහතා විසින් "රිදම් ඔෆ් මෙරූන්ස්" නම් බටහිර සංගීත කණ්ඩායමක් පිහිටුවා තිබෙනවා. මේ දෙකම එකතු කරලා තමයි 2004 දී 'සංගීත කවය' පිහිටුවා තිබෙන්නේ.මීට කලින් 2006 - 2007 වර්ෂවල 'රිදම් ඔෆ්් ද මෙරූන්ස්' සන්දර්ශන දෙකක් පවත්වා තිබෙනවා."අපි මෙවර ඉතා උත්කර්ෂවත් ලෙස ප‍්‍රසංගය පවත්වනවා. සමහරවිට මෙය මේතාක් ගොඩනැඟූ විශාලම සංගීත ප‍්‍රසංග වේදිකාවක් වෙන්නත් පුළුවන්. මෙයට 500 ක් සිසුන් සහභාගි වෙනවා.වාදක කණ්ඩායමට 150 ක්. මෙහිදී අප සිංහල ඉන්දීය සරල ශාස්තී‍්‍රය, බටහිර, ලතින් වැනි සියලුම ආරේ ගීත ගායනා කරනවා. විද්‍යාලයේ ප‍්‍රාථමික ද්විතීය ආදී සියලුම අංශවලින් තෝරාගත් දක්ෂ ගායකයන් දොළොස් දෙනාත් මෙහිදී ගායනා ඉදිරිපත් කරනවා.මේ ප‍්‍රසංගයේ වාදකයන් 150 දෙනා මෙහෙයවන භාරදූර කටයුත්තට අතගසා ඇත්තේ චතුර සමරසිංහ ශිෂ්‍යයායි. ඔහු පළ පුරුදු සංගීත අධ්‍යක්ෂකවරයකු ලෙස කටයුතු කරනු දැකිය හැකියි. ඔහු සමහර විට අනාගතයේදී ශ‍්‍රී ලංකාවේ දක්ෂ සංගීත අධ්‍යක්ෂකවරයකුවීමේ ලකුණු අපට දැක්ක හැකි ය.චතුර අප හා පවසා සිටියේ කුඩා දරුවන්ට වුව මනා පුහුණුවක් ලබා දී ඇති නිසා ඔවුන් හැසිරවීම පහසුවන බවයි.මේ ප‍්‍රසංගයෙන් තමන් බලාපොරොත්තුවන හික්මීම හා විනය ඉතා ඉහළින් ලැබී ඇති බව ද ශිෂ්‍යයෝ අප සමඟ පැවසූහ.සංගීත කවයේ ලේකම් හෂිල සුදාරක, භාණ්ඩාගාරික දර්ශන කසුන් සෙනෙවිරත්න, උප සභාපති කවිඳු පෙරේරා, උප භාණ්ඩාගාරික හිමන් ශශධර වීරසිංහ කලා අධ්‍යක්ෂක රිවී රාජපක්ෂ ප‍්‍රධාන සංවිධායක දුලංජන කසුන් වික‍්‍රමසිංහ ශිෂ්‍යයන් ද අප සමඟ සිය අදහස් දැක්වූයේ සතුටිනි.'රිදම් ඔෆ් ද මෙරූන්ස්' සංගීත ප‍්‍රසංගය ආනන්දයේ ආනන්දනීය කලා සිසුන් ගේ දක්ෂතාවන් එළි දක්වන මහා මංගල්‍යයක් වැනි ය.විදුහල්පතිතුමා මෙවන් ප‍්‍රසංගයක් මඟින් බලාපොරොත්තු වන පරිදි උසස් රස වින්දනයකින් හෙබි අනාගත පරපුරක් පිළිබඳව රිදී රේඛාවක් මතු වී ඇති බව ඔවුන් හා කතා කළ අපට වැටහිණි.මෙබඳු සංගීත කටයුතු ආශ‍්‍රයෙන් විද්‍යාලයේ සිසුන් අතර සමඟියත් අවබෝධයක් මෙන් ම, හොඳ රසිකත්වයක් හා පුළුල් සෞන්දර්ය හැඟීමක් ද ගොඩ නැඟී ඇති බව ද ශිෂ්‍යයෝ අප සමඟ පැවසූහ.දයා ඩී. ෆොන්සේකා ඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=am0806081</link>
    <topic>වකුගඩු රෝගයෙන් මිදෙන්න වළං මුට්ටිවල ආහාර පිසින්න</topic>
    <author>සකස් කළේ - සුනිල් දයා අල්විස්</author>
    <content>වකුගඩු රෝගයෙන් මිදෙන්න වළං මුට්ටිවල ආහාර පිසින්නබීමට ගන්නා ජලය එක් රැස්කර ගැනීමට මෙන්ම ඉවුම් පිහුම් සිදු කර ගන්නටද මැටි වළං හට්ටි මුට්ටි අදටත් ඉතා සුදුසුය.ජිනිවාහි ලෝක සෞඛ්‍ය සංවිධානයේ සේවය කරන නිදන්ගත රෝග පිළිබඳ උපදේශිකා වෛද්‍ය ශාන්ති මෙන්ඩිස් මහත්මිය අපේ පැරැන්නන් නිරතුරු භාවිතයට ගත් මැටි වළං, මුට්ටි සෞඛ්‍යයට ද හිතකර බව කියයි.ගිරාඳුරුකෝට්ටේ, පදවිය, මැදවච්චිය, අනුරාධපුරය සහ පොලොන්නරුව ප‍්‍රදේශවල ද තවත් ප‍්‍රදේශ කිහිපයක ද පසුගිය කාලයේ ශීඝ‍්‍රයෙන් පැතිර යන වකුගඩු රෝගය සම්බන්ධයෙන් ලෝක සෞඛ්‍ය සංවිධානය මැදහත්ව කරුණු සොයා බැලීමේ විශේෂඥ උපදේශක කණ්ඩායමේ සාමාජිකාවක් වන වෛද්‍ය ශාන්ති මැන්ඩිස් මහත්මිය මේ කරුණු දක්වා සිටියේ එම විශේෂඥ කණ්ඩායමේ ශී‍්‍ර ලංකාවේ සංචාරය පිළිබඳව සෞඛ්‍ය අධ්‍යාපන කාර්යාංශයේ දී පැවැති මාධ්‍ය හමුවකදී ය.උතුරු මැද පළාත ඇතුලුව රටේ ප‍්‍රදේශ කිහිපයක පැතිර යන වකුගඩු රෝගය පිළිබඳව කරුණු සොයා බැලීමට පැමිණි ලෝක සෞඛ්‍ය සංවිධානයේ නියෝජිත පිරිස සෞඛ්‍ය ඇමැති නිමල් සිරිපාල ද සිල්වා මහතා හමුවූ අවස්ථාව.අපේ රටේ පැරැන්නෝද ගැමි ජනතාවද ඉවුම් පිහුම් සඳහා මැටි වළං පාවිච්චි කළ අතර බීමට අවශ්‍ය ජලය රැස් කර ගත්තේ ද කළය, මුට්ටිය, ගුරුලේත්තුව ආදි මැටි භාණ්ඩවලය. මේවා පාවිච්චි කිරීම එදා මෙන්ම අදටත් ගැලපෙන බව ද වෙනත් භාජනවල ආහාර පිසීමත් ජලය එකතු කොට බීමට පාවිච්චි කිරීම නිසාත්, රෝගාබාධවලට ගොදුරු වීමේ ප‍්‍රවණතා දකින්නට ලැබෙන බව ද ඇය පෙන්වා දුන්නා ය.වකුගඩු රෝගය මෙන්ම වෙනත් රෝගාබාධ වළක්වා මැඬ ගැනීමට මෙය උපදේශයක් වශයෙන් වැදගත් වන බව ද ඇය අවධාරණය කළාය.ලෝක සෞඛ්‍ය සංවිධානයේ වෛද්‍ය මැන්ඩිස් මහත්මිය සමග මහ බි‍්‍රතාන්‍යයේ මහාචාර්ය නීල් රෙජිනෝල්ඩ් පෝල්ටර් ඉන්දියාවේ මහාචාර්ය සන්දීජ මහජාන් ලෝක සෞඛ්‍ය සංවිධානයේ ආසියානු කලාපීය රටවල උපදේශක වෛද්‍ය හබි බුල්ලා සායිඩ් යන විශේෂඥ වෛද්‍යවරු දින දෙකක් වකුගඩු රෝග පිළිබඳ මෙරට වකුගඩු රෝග විශේෂඥ වෛද්‍යවරුන් වසංගත රෝග අංශයේ වෛද්‍යවරුන් සහ සෞඛ්‍ය අමාත්‍යංශයේ නිලධාරින් සමගද දීර්ඝ වශයෙන් කරුණු සාකච්ඡා කර තිබේ.මේ වෛද්‍ය කණ්ඩායම මෙරටට පැමිණියේ රටේ ප‍්‍රදේශ කිහිපයක පසුගිය කාල වකවානුවේ පැතිර යන දරුණු වකුගඩු රෝගය පාලනය කිරීම සඳහා මැදහත් වන ලෙස හා අවශ්‍ය උපදෙස් ලබා දෙන ලෙස සෞඛ්‍ය අමාත්‍ය නිමල් සිරිපාල ද සිල්වා මහතා විසින් කරන ලද ඉල්ලීමක ප‍්‍රතිඵලයක් වශයෙනි. 3500 ක් පමණ වූ වකුගඩු රෝගීන්ගේ සංඛ්‍යාව මේ වන විට 6000 ඉක්මවා ඇතැයි අනුමාන කෙරේ.නිදන්ගත රෝගයක් ලෙස ශී‍්‍ර ලංකාවේ වකුගඩු රෝගය අනිකුත් රටවල මෙන් කාලයක සිට පවතින නමුත් පසුගිය වසර 10 - 12 පමණ කාලයක උතුරු මැද පළාත ඇතුලුව තවත් ප‍්‍රදේශ කිහිපයක ශීඝ‍්‍ර ලෙස මේ රෝගයේ පැතිර යාමක් සිදු වෙමින් පවතී.මෙලෙස පැතිරෙන වකුගඩු රෝගය එසේ වැඩිවීමට නිශ්චිත හේතුවක් ද තහවුරු කර ගැනීමට නොහැකි වී තිබෙන නිසා ශී‍්‍ර ලංකාව ලෝක සෞඛ්‍ය සංවිධානයේ උපදෙස් පැතුවේය.සාකච්ඡා මගින් අනාවරණය කර ගත් කරුණු අනුව වකුගඩු රෝගය පැතිර යෑමට හේතු සම්බන්ධයෙන් තවදුරටත් පරීක්ෂණ පැවැත්විය යුතු බවත් ජිනීවාහි ලෝක සෞඛ්‍ය සංවිධානයෙන් ද ඒ සඳහා සහාය ලබාදී නිශ්චිත කරුණු හෙළිදරව් කර ගැනීමට සිදු කළ යුතු පරීක්ෂණ හා අනුගමනය කළ යුතු කි‍්‍රයා මාර්ග අඛණ්ඩව ලබා දෙමින් අවශ්‍ය සහාය ලබා දීමට එම විශේෂඥ වෛද්‍ය කණ්ඩායම පියවර ගෙන ඇත.මෙරට සිදු කරන පර්යේෂණවලදී වකුගඩු රෝගය පැතිර යන ප‍්‍රදේශවල මහජනතාවගේ සහයෝගය අවශ්‍යයෙන්ම ලැබිය යුතු බව ද මෙවැනි පර්යේෂණ පැවැත්වීමට හා ඒවා සාර්ථක කර ගැනීමට ජනතාවගේ සහයෝගය ලැබීම අවශ්‍ය යයි ද වෛද්‍ය ශාන්ති මෙන්ඩිස් මහත්මිය මාධ්‍ය හමුවේදී අවධාරණය කර සිටියාය.ලබන මාස කිහිපයේ මේ පිළිබඳව සිදු කළ යුතු සැලසුම් සිදු කර ලෝක සෞඛ්‍ය සංවිධානයේ වෛද්‍ය විශේෂඥයන් සමඟ හා අප රටේ වෛද්‍ය විශේෂඥයන් සමඟත් සාකච්ඡා කර අවශ්‍ය කි‍්‍රයා මාර්ග සඳහා උපදෙස් ලබා දෙන බව ද ඇය කීවාය.මහා බි‍්‍රතාන්‍යයේ විශේෂඥ මහාචාර්ය නීල් පෝල්ටර් මහතා ශී‍්‍ර ලංකාව මුහුණ දී ඇති මේ ප‍්‍රශ්නය විසඳීම සඳහා කළ හැකි දෙයක් කරන්නට උපරිම සහාය ලබා දෙන බව ද කීය.මේ රෝග තත්ත්වයේ දී කෘෂිකර්ම භූ ගර්භ විද්‍යා ජල සැපයුම් අංශ සමඟ ද සාකච්ඡා කොට දේශීය පර්යේෂකයන්ගෙන් ද සියලු කරුණු විමසා විසඳුම් ලබා දීමට අපේක්ෂා කරන බව ද මහාචාර්යවරයා අවධාරණය කෙළේය.මහාචාර්ය රිස්වි ෂෙරීෆ් මහතා සඳහන් කෙළේ ඉකුත් වසර ගණනාවක කාලයේ අනුරාධපුරය පොලොන්නරුව ප‍්‍රදේශවල අසාමාන්‍ය ලෙස වකුගඩු රෝගීන්ගේ වැඩිවීමක් පෙන්නුම් කර තිබෙන බවයි.දියවැඩියාව සහ අධික රුධිර පීඩන රෝගවල අතුරු ප‍්‍රතිඵල හා සංකූලතා නිසා ලොව සෑම තැනකම වකුගඩු රෝගීන්ගේ වැඩිවීමක් දක්නට ලැබෙන බවත් කීය.අනුරාධපුරය - පදවිය පොලොන්නරුව දියවැඩියාව හා අධික රුධිර පීඩනය වැළඳුණු රෝගීන් අඩුය. මේ පළාත්වල අලුත් රෝගයක් ලෙස වකුගඩු රෝගීන්ගේ වැඩිවීමක් පෙන්නුම් කිරීම ජාතික මට්ටමේ ප‍්‍රශ්නයකි. මේ පළාත්වල රෝගය මෙලෙස පැතිර යෑමට මූලික නිශ්චිත හේතුවක් ද සොයා ගන්නට නොහැකි බවත් ලෝක සෞඛ්‍ය සංවිධානයේ සහාය ලබා ගන්නේ මෙබඳු කරුණුවලට යයි ද මහාචාර්ය ෂෙරීෆ් මහතා පැවසීය.මහාචාර්ය රවීන්ද්‍ර ප‍්‍රනාන්දු මහතා මේ රෝගය වැළඳුණු අයත් රෝගය මුල් අවදියේම හඳුනා ගන්නා රෝගීන් ද වෛද්‍ය සායනවලට පැමිණීම ද ඒ වෙනුවෙන් සිදු කරන පර්යේෂණවලට ද සම්පූර්ණයෙන්ම සහයෝගය ලබාදීම ද රෝගය වළක්වා ගැනීමට කරන උපකාරයක් බව පෙන්වා දුන්නේය.වසංගත රෝග විද්‍යා අංශයේ ප‍්‍රධානි විශේෂඥ වෛද්‍ය නිහාල් අබේසිංහ මහතා නිදන්ගත රෝගයක් ලෙස හැඳින්වෙන වකුගඩු රෝගය එකවර හැදෙන රෝගයක් නොවන බවත් විසඳුමක් සොයා සුදුසු වැඩ පිළිවෙළක් යෙදීම අරමුණ බවත් පැවැසීය.සෞඛ්‍ය ලේකම් වෛද්‍ය අතුල කහදලියනගේ මහතා අමාත්‍යාංශයේ අපේක්ෂාව ප‍්‍රදේශ කිහිපයක අසාමාන්‍ය තත්ත්වයකින් පැතිරෙන වකුගඩු රෝගයට හේතු නිශ්චිතව සොයා ගැනීම බවත් වකුගඩු රෝගීන් වෙනුවෙන් රෝහල් රැසක පහසුකම් යොදා ප‍්‍රතිකාර කිරීම විධිමත් කර ඇතැයි ද වසරකට මේ වෙනුවෙන් රුපියල් මිලියන 3500 ක් වැය කරන බව ද පැවසීය.සකස් කළේ - සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=ay0806081</link>
    <topic>මිනිසුන්ට අයිති සීනි හැන්දක් හරි වංචා කරනවා නම් ඒක සහගහනවා</topic>
    <author>උපාලි සමරසිංහ ඡායාරූප - විමල් කරුණාතිලක</author>
    <content>මිනිසුන්ට අයිති සීනි හැන්දක් හරි වංචා කරනවා නම් ඒක සහගහනවාමිනුවන්පිටියධර්මසිරි දයානන්ද පීරිස් මහතාමේ රටේ සිටි ප‍්‍රධාන පෙළේ පරිපාලකවරයෙකි. සිවිල් සේවය හා ජනතාව ගේ දුක කඳුළ වෙනුවෙන් අති මහත් සේවයක් කළ එතුමා ලෝකයේ ප‍්‍රථම අගමැතිනිය වූ සිරිමාවෝ බණ්ඩාරනායක මැතිනිය ගේ ලේකම් වශයෙන් කටයුතු කළේ හිරිමල් වියේ දී ම ය. ඉන් පසු ජ්‍යෙෂ්ඨ ඇමැතිවරුන් ගණනාවක ගේ ලේකම්වරයා වශයෙන් ද කටයුතු කළේ ය.”ජීවිතයට පෙර සේවය” න්‍යාය පදනම් කැර ගත් පීරිස් මහතා 70 සමගි පෙරමුණු ආණ්ඩුවේ හැම ප‍්‍රායෝගික ගැටලු අවස්ථාවක ම ගත් තීන්දු අතර ඉදිරියෙන් සිටි මිනිසෙකි. එම්. ඩී. ඩී. පීරිස් නමින් ප‍්‍රචලිත හෙතෙම අධ්‍යාපන ලේකම්, නාවික හා වෙළෙඳ කටයුතු අමාත්‍යාංශ ලේකම් වශයෙන් ද ජනතාව ගේ පැත්තේ සිට කටයුතු කළ කෙනෙකි. එතුමා ගේ වැදගත් උත්කෘෂ්ට සේවය සැලකිල්ලට ගත් කොළඹ සරසවියේ සෙනේට් සභාව සම්මාන ආචාර්ය උපාධියක් ද පිරිනැමුවේ ය. සම්මාන ආචාර්ය පට්ටම් තුට්ටුවකටවත් ගණන් නොගන්නා ඔහු තම දිවිය පිළිබඳ යම් බඳු හරස්කඩක් අප හමුවේ තබයි. කටවහර ආඛ්‍යානය ගුරු කොට මම එය ඔබ හමුවේ ඉදිරිපත් කරමි.අද මට අවුරුදු 70 ක්. ජීවිතය දිහා බලනකොට මා ජනතාව වෙනුවෙන් වැඩ කොටසක් කළා කියා මට සතුටු වෙන්න පුළුවනි. මගෙ ගම කොළඹ. මගේ මව ගේ පියා ඩී. දොන් බස්තියන්.එතුමා තමයි මේ රටේ සිටි පළමුවැනි නූර්ති රචකයා. පියා මයිකල් නෝටන් පීරිස්. රජයේ ලිපිකාර සේවයේ ඉහළ තනනªරුවල සිටියා.1937 කාලේ එතුමා හිටියෙ කෑගල්ල දිස්ති‍්‍රක් උසාවියේ ලේකම් හැටියට. කෑගලු තරුණ බෞද්ධ සමිතියේ සභාපති හැටියටත් කටයුතු කරලා තියෙනවා. පවුලෙ දරුවන් හිටියෙ මා විතරමයි.මට අවුරුදු 3 ක් පමණ වෙද්දි පියා ගාලු දිස්ත‍්‍රික් උසාවියේ ලේකම් හැටියට පත්වුණා. මගේ පියා මව මා වෙනුවෙන් අති විශාල කැපවීම් කළ අය.ඒ කාලේ ලිපාකාර සේවයේ දක්‍ෂයිනට පරිපාලන තනතුරු ලැබෙනවා. පියා ගේ දක්‍ෂතාවට එතුමාව ති‍්‍රකුණාමලයේ පරිපාලන තනතුරක් දෙන්න තීන්දු වුණා.ඒ කාලේ ජපන් භීතිය තියෙන ලෝක යුද්ධ කාලෙ. පියා මා ගැන හිතලා එහෙට යන්න බෑ කියලා ඒ තනතුර අත්හැරියා. මව ආනන්ද ශාස්ත‍්‍රාලයේ කෙටි කලක් ඉගැන්නුවා.සිංහල, ඉංග‍්‍රීසි, සංස්කෘත, ප‍්‍රංශ භාෂා ඈට චතුර ලෙස කතා කරන්නත් පුළුවන්.ගැල්ලේ රිච්මන්ඩ් විද්‍යාලයයේ තමයි මා “බේබි ක්ලාස්” ගියෙ. 1950 වසරේ දි යුද්ධයත් ඉවරවෙලා තිබුණ නිසා කොළඹ ආවා. මා හසුවුණේ කොළඹ තර්ස්ටන් විද්‍යාලයයේ පළමු සිසුන් පිරිස අතරට.කුඩා කාලෙ අනෙක් සිසුන් වගේ දඟ නෑ. පොත පත කියවීම තමයි විනෝදය. කී‍්‍රඩා කළා.මේ විදියට විශ්ව විද්‍යාල ප‍්‍රවේශ විභාගය සඳහා සූදානම් වෙන කොට මගේ විෂයයන් වුණේ ඉංග‍්‍රීසි සාහිත්‍යය, සිංහල සාහිත්‍යය, යුරෝපීය ඉතිහාසය, රාජ්‍ය කටයුතු යන ඒවායි.තර්ස්ටන් විද්‍යාලයයේ එක් විෂයයකට ගුරුවරයෙක් නැති වීමෙන් මා ශාන්ත ජෝශප් විද්‍යාලයට පියා ඇතුළු කළා.දැන් විභාගයට තියෙන්නෙ සති 2 යි. මව මගෙන් ඇහුවා, “පුතා කොහොමද? විභාගයට සූදානම් ද? කියලා. මා කීවා ”කිසිම ගැටලුවක් නෑ. විභාගය සමත්වෙනවාමයි” කියලා.එදා ම හැන්දෑවේ මගේ මිත‍්‍ර කොඩිකාර ඇවිත් කීවා “ඔබට ෆාදර් හෙට උදේම එන්න කීවා” කියලා. මා පියාත් එක්ක ෆාදර් හමුවීමට ගියා අදාළ ප‍්‍රශ්නය යම්තම් යාළුවාගෙන් දැනගෙන එයා දන්න ටික කීවා.ෆාදර් පීටර් පිල්ලෙ අපව කැඳවලා කී කතාවට මට හීන් දාඩිය දැම්මා.”මට හරි ම කනගාටුයි. ඔබේ අනෙකුත් විෂයයන් ගන්න පුළුවන්. යුරෝපීය ඉතිහාසය ඉංග‍්‍රීසි සාහිත්‍යය, රාජ්‍ය කටයුතු. හැබැයි! සිංහල සාහිත්‍යය ගන්න බෑ. ඒකට ලංකා ඉතිහාසය තමයි විභාග නිර්දේශයේ තියෙන්නෙ.මේක අපටත් වූ වරදක්. තව සති 2 කින් විභාගය ආරම්භ වන නිසා ලබන සැරේවත් විභාගයට යමු ද? ෆාදර් යෝජනා කළා. ජීවිතයේ තවත් අවුරුද්දක් නිකරුණේ නාස්ති කරන්න මා කැමැති වුණේ නෑ.මා කීවා විභාගය ගන්නවා කියලා. එහෙම කීවට ලංකා ඉතිහාසය ගැන මට තිබුණෙ සුළු දැනීමක් විතරයි. සිංහ සාහිත්‍යයට සූදානම් වූ නිසා අග මුල සියල්ල ම දැන හිටියා.ෆාදර් අනුමත කළා. මා ගෙදර ආවේ දෙගිඩියාවෙන්. සති 2 ක දි ලංකා ඉතිහාසය විජය ගේ සිට අවසන් රජු දක්වා පමණක් නොෙවි පෘතුගීසි, ලන්දේසි, ඉංග‍්‍රීසි යුගය හා නිදහස දක්වා ම නිර්දේශයේ තියෙනවා.මගේ මව ලීලාවතී පීරිස් ස්ථානෝචිත ප‍්‍රඥාවෙන් යුතු කාන්තාවක්. එයාමගෙ ඔළුව අත ගාලා කීවා, පුතේ, කලබල වෙන්න එපා, විභාගය ගන්නවා නම් ඔයා අනෙකුත් විෂයයන්ට සූදානම් නිසා මේ සති දෙකේ ලංකා ඉතිහාසය පොතම කියවන්න.ඒ පොත් අප ගෙනැවිත් දෙන්නම්. ඇගේ සුමුදු ඉවසිලිවන්ත වචන මට දිව ඔසුවක්. කොඩ්රින්ටන්, ෆාදර් එස්. ජී. පෙරේරා, ජී. සී. මෙන්ඩිස් ආදීන්ගෙ පොත් පත් සියල්ල ම මා එක හුස්මට කියවන්න ගත්තා.දිනකට උදේ පාන්දර පටන් ගත්තාම රාති‍්‍ර වන තුරු මා දැන් කියවන්නෙ ලංකා ඉතිහාසය. රෑ නවය විතර වෙන කොට අම්මා ඇවිත් මේස ලාම්පුව නිවනවා.”දැන් ඇති පුතා නිදාගන්න. ආයිත් හෙට උදේ’” ඇය එහෙම කියා මගේ විවේකය ගැන බැරෑරුම් විදියට කල්පනා කළා. පුදුමය කියන්නෙ වේලා සටහන එන විට ලංකා ඉතිහාසයමයි මුල්ම දවසෙ තිබුණෙත්.නැත්නම් නිවී හැනහිල්ලෙ තවත් කියවන්න කාලය තිබුණ. කෙනෙකුට හිතෙන්න පුළුවන් මේවා මොන තරම් බොරු ද කියලා. ඒත් ඇත්තටම ජීවිතේ මං මේ වගෙ අභියෝගවලට මුහුණ දුන්නා.මාස 2 ක් වත් ගියේ නෑ. ප‍්‍රතිඵල නිකුත් වුණා. මුලින්ම හොඳටම සමත් අය ගේ නම් ඩේලිනිව්ස් පුවත්පතේ පළවෙනවා. ඒකෙ මගෙ නම නෑ. දැන් අපේක්‍ෂා භංගත්වය මගෙ හිතෙ උතුරන්න පටන් ගත්තා.දවස් පහෙන් උණ ගත්තා. අපේ පවුලේ දොස්තර ඩැනියල් කීවා ‘සරම්ප’ හැදිලා කියලා. විශ්වවිද්‍යාලයට දෙවැනි වතාවට තෝරා ගන්නේ සම්මුඛ පරීක්‍ෂණ කැඳවලයි.මගෙ දැන් එකම බලාපොරොත්තුව සම්මුඛ පරීක්‍ෂණය. ලිපියක් ආවා පේරාදෙණියෙන්. යම්තම් ‘සරම්ප’ හොඳයි. මාත් සම්මුඛ පරීක්‍ෂණයට ගියා. ගුණපාල මලලසේකර, කනපතිපිල්ලේ, හෙට්ටිආරච්චි වගෙ මහාචාර්යවරු මාව ප‍්‍රශ්න කළේ.මේ අය එකිනෙකාට වෙනස් ක්‍ෂේත‍්‍රවල විවිධ විද්වතුන්. ගිහින් පුටුවෙ වාඩිවුණා විතරයි.ප‍්‍රශ්න වරුසාවක් ආවා. මං බය නැතිව උත්තර දුන්නා. විශ්වවිද්‍යාලයයට ඇතුළත් කර ගත්තා. මට ඇතිවුණෙ පෝරකයෙන් ගැලවුණා වගෙ සතුටක්.මගේ විශ්වවිද්‍යාල ජීවිතයේ දී මට ආයිත් සිංහල සාහිත්‍යය විෂයය ලැබුණා මං එහි දී හැදෑරුවේ ඉංග‍්‍රීසි හා සිංහල සාහිත්‍යය, යුරෝපීය හා බි‍්‍රතාන්‍ය ඉතිහාසය යි.මං දැන් අමාවතුර, කව්සිළුමිණ හදාරන ගමන් ඉංග‍්‍රීසි සාහිත්‍යයට ශේක්ස්පියර් ගේ රෝමියෝ ජුලියට් ඔතෙලෝ කියවනවා.මහාචාර්ය සරච්චන්ද්‍ර, එම්. ඩී. ආරියපාල අපේ ප‍්‍රියතම ගුරුවරු. ප‍්‍රාචීන සාහිත්‍යය උගන්වන මහාචාර්ය රත්නමඬල හැම පාඩමකම අවසානයේ බුත්සරණ යා යුතු කියා තිබෙන පද වැල හරිම මිහිරි හඩින් තාලයකට කියනවා.කට්ටිය දවසක් එකතුවෙලා මේ සර් එහෙම කියා අවසන් වන විට මහ හඩින් ‘සාදු’ ‘සාදු’ කීවා. එතුමාට තරහ ගිහින් දවස් 2 ක් විතර දේශනවලට ආවෙත් නෑ.මේ අතර මගෙ යාළුවො ඇවිල්ලා කීවා, ධර්මේ ඔයා ලොකු අමාරුවක වැටෙන්න යන්නෙ. දැන් ම ගිහින් රෙජිස්ට‍්‍රාර් හම්බවෙයන්. උඹ කරන විෂයයන් අනුව ප‍්‍රශ්න පත‍්‍ර එන්නෙ පිට පිට ම කියලා.වෙනත් අය තෝරා ගත් විෂයයන් අනුව දවස දෙකක නිදහස තියෙනවා. ඒත් මා තෝරා ගත් විෂයයන් එක දිගට වැටිලා. ඒවා වෙනස් කරගන්න රෙජිස්ට‍්‍රාර් හමුවෙන්නයි යෝජනා කළේ.ඒත්, මගෙ මෝඩකම නිසා දෝ මා ඊට කැමැති වුණේ නෑ. පිළිගන්න! මෙන්න ප‍්‍රශ්න පත‍්‍ර ලැබෙන පිළිවෙළ. විභාග පැවැත්වෙන්නෙ පෙරවරු නවයේ සිට දොළහ දක්වා. ඊළඟට සවස දෙකේ සිට පහ දක්වා.මුල්ම දවසෙ සවස තිබුණෙ ඉතිහාසය එක පත‍්‍රය. දෙවැනි දවසෙ උදේ ඉතිහාසය දෙක පත‍්‍රය සවස ඉතිහාසය තුන පත‍්‍රය. තුන්වැනි දවසෙ උදේ පටන්ගන්නෙ ඉංග‍්‍රීසි එක පත‍්‍රයෙන්. සවස ඉංග‍්‍රීසි දෙක.ඊළඟ දවසෙ උදේ ඉංග‍්‍රීසි තුන. එදාම හවස සිංහල එක. ඊට පහුවදා උදේ සිංහල දෙක. සවස සිංහල තුන. බලන්න! සෙට් කරලා එව්වා වගේ. මට හුස්මක් කටක් ගන්නවත් බෑ. මං දැන් විභාගයට මේ විදියට ලියනවා.අන්තිම ප‍්‍රශ්න පත‍්‍රයේ ප‍්‍රශ්න තුනකට ලීවා. තවත් දෙකකට ලියන්න තියෙනවා. මට සියල්ල නොපෙනී ගියා. අඳුරු පරිසරයක් මැවුණ. මතකය ගිලිහුණා. මං කොළ පෑන් පැත්තක තියලා ශාලාවේ විනාඩි 10 - 15 ක් මුකුත්ම නොකර හිටියා.විනාඩි 15 කට පස්සෙ යළිත් මගෙ සිතිවිලි අවදි වෙනවා. ඒත් වැඩ පටන් ගන්න බයයි. තවත් ටිකක් ඉඳලා වැඩ පටන් ගත්තා. එක ප‍්‍රශ්නයකට ලිව්වෙ කෙටිසටහන් විතරයි. වේලාව අවසන්.විභාගයට ලියලා ගෙදර ආවට මට පොතක් පත්තරයක් දිහා බලන්නවත් අප්පිරියයි. විභාගය ලියලා ගෙදර ඉන්නකොට විශ්වවිද්‍යාලයෙන් ලිපියක් ආවා. පහළ පන්තිවලට ඉංග‍්‍රීසි උගන්වන්න එන්න කියලා.ඔන්න, දැන් සොම්නසේ අරුණලු මට පහළ වුණා. මොකද? ඉංග‍්‍රීසි සාහිත්‍යය හොඳින් සමත් නැත්නම් උගන්වන්න එන්න කියන්නෙ නෑනේ.කොහොම හරි විභාගය සමත්. ඊළඟට සිවිල් විභාගය මට දැන් වයස 22 යි. 24 ට පෙර සිවිල් විභාගය සමත් වෙන්න ඕනෑ.සිවිල් විභාගය පාස් වුණාම සම්මුඛ පරීක්ෂණයට ගියෙ සර් අයිවෝ ජෙනිංග්ස් ළඟට. ඇබෑර්තු 5 යි තිබුණෙ. මං දෙවැනියට සමත්.මා 1961 මැයි මාසෙ මුල් වරට සහකාර ලේකම් හැටියට සිරිමාවෝ අගමැතිනිය ළඟට එනවා. බ‍්‍රැඩ්මන් වීරකෝන් මහතා තමයි අග‍්‍රාමාත්‍ය ලේකම්.මුල්ම රස්සාවට එනකොට පියා දුන් අවවාදය හරිම උතුම්. “පුතා ලක්ෂ ගණනක් හොඳ වැඩ කරපන්. ඒත් එක වැරැදි වැඩක් කරන්න එපා.මිනිසුන්ට මතක තියෙන්නේ අර කළ හොඳ වැඩ ලක්ෂය නොවෙයි. කළ එකම නරක වැඩේ විතරයි... මං ඒ අවවාදය ඉහ මුදුනින් පිළිගෙන වැඩ කළේ.මැතිනිය හරිම කාර්ය ශූරයි. කාරුණිකයි. ඕනෑම දෙයක් කතා කරන්න පුළුවන්. එකම විදියට පැය ගණනක් හරි එතුමිය කාර්යාලයේ ඉන්නවා.අරලියගහ මන්දිරයේ උදේ ඉඳන් රෑ වනතුරු මේ විදියට වැඩ කළ නායිකාවක් මා දන්නේ් නෑ.“පීනන කොට ගැඹුරුම තැනට තල්ලු කරපන්. බැරි එකා ගිලිලා නහිනවා. පුළුවන් එකා කවරදාවත් ගිලී මැරෙන්නෙ නෑ” එහෙම කියමනක් තියෙනවා. මටත් වුණේ ඒ වැඩේමයි.ඇමැතිවරුන්ගේ ප‍්‍රශ්න දුරකථන ඇමතුම් නිමක් නෑ. මැතිනිය කිසිම දේශපාලන වැඩක් අපට කියා කරගන්න කැමැති නැති බව මට ඒ කාලයේදී වැටහුණා.වැරැදි ලිපි ගොනුවක් අප වෙත ආවොත්, “ධර්මේ ඒක දේශපාලන වැඩක්. පරිපාලන කටයුතුවලට බාධායි” කියලා එතුමිය නැවත ඒක ගන්නවා. එතරම් අපේ ස්වාධීනත්වය අගය කළ නායිකාවක්.65 - 70 අතර කාලයේ මා විවිධ තනතුරුවලට මාරු වී ගියා. විදේශ අමාත්‍යාංශයේ ලේකම් හැටියටත් හිටියා. නියෝජ්‍ය ආහාර කොමසාරිස් හැටියටත් හිටියා. මා මිනිසුන්ගෙ අඩුපාඩු ගැන කතා කරන්න කැමැති නෑ.ඒත් මං මේ රටේ එක්තරා පෙළැන්තියක මිනිහෙක් නොවෙයි. ලොකු මිනිස්සු හැමදාම ඒ අයට බෙදා ගන්නවා. බදා ගන්නවා මිසක දුප්පතුනට ඒ අවස්ථාව දෙන්නෙ නෑ.55 විශ‍්‍රාම ගැන්වීම කළ යුතුව තිබුණෙ කරුණු කීපයක් බලලයි. 60 70 වෙලත් ලොකු අය ඉන්නවා.පොඩි එකාට ‘ආර්ථික මරණයක්’ ලබාදෙන නීති පොතට විශ‍්‍රාම ගැන්වීම මා කරන්න දුන්නෙම නෑ. බෙලහීන නොවේ නම් වැඩ කළ හැකි නම් මා ඒ අයට අවස්ථාව දුන්නා.1970 දී මැතිනිය යළිත් අගමැතිනිය වුණා. මට කෙළින් ම ආරාධනා කළා අග‍්‍රාමාත්‍ය ලේකම් හැටියට වැඩ කරන්න. මා එතුමියට යෝජනා කළා.වැරැද්දක් දුටු තැන නිවැරැද්ද පෙන්වා දෙන්නත්, යුක්තියට වැඩ කරන්නත් ඔබතුමිය යටතේ ඉඩ ලැබේ නම් රස්සාවට එන්නම් කියලා.එතුමිය දෙපාරක් හිතන්නෙ නැතිව මට අවසර දුන්නා. එතුමිය සමඟ වැඩ කිරීම පහසුයි. මා ඒ වනවිට විවාහ වී හිටියේ. හරියට අරලිය ගහ මන්දිරයට යන ගමන ‘ගෙදරින් ගෙදෙට්ට’ යන ගමනක් වගේ.71 කැරැල්ලෙදි රොස්මීඩ් නිවහනින් ඉවත් වන්නැයි. ආරක්ෂක ලේකම්වරයා කියන විට එතුමිය සෑහෙන වේලාවක් ඊට කැමැති වුණේ නෑ. “මගෙ ගෙදර මා ඉන්න බය වන්නෙ ඇයි? එතුමිය එහෙම ඇහුවා.“ඔබ කොච්චර ආරක්ෂා කළත් මේ අප රකින භටයෙක් අත තියන ගිනි අවිය අපට පත්තු කරන්න පුළුවන්. මෙයින් එක් කෙනෙක්වත් ඒ අයගෙන් වෙන්න බැරිද? ඇය සේපාල ආටිගලගෙන්, මගෙන් ඇහුවා. ඒ විදියටම පසු කාලයක තමන්ගෙ භටයෙක් අතින් ඉන්දිරා ගාන්ධි මැතිනිය මිය ගියා ඔබට මතක ඇති.1977 ජේ.ආර්. ජයවර්ධන මැතිතුමා බලයට පත්වුණාම මාව පත් කළා ගුවන් විදුලි අධ්‍යක්ෂ ජනරාල් හැටියට. මේවා සියල්ලම මා ලියා තිබෙනවා.මගේ අත්දැකීම් සහිත පොතක ඉංග‍්‍රීසියෙන් පළ වුණේ! IN THE PURSUIT OF GOVERNANCE  යහ පාලනයක් සඳහා ගිය ගමනක්. ඒකෙ සිංහල තේරුම.1989 - 90 කාලෙ වනතුරු මා ගාමණී ජයසූරිය, ලලිත් ඇතුලත්මුදලි වැනි කාර්යශූර ඇමැතිවරුන් යටතේත් වැඩ කළා. ලලිත් මහත්මයා වේලාවට එනවා. වේලාවට යනවා.කෙළින් වැඩ කරනවා. පිළිගැනීම් කතා හෝ ස්තුති කතා එතුමාගෙ රැස්වීම්වල නෑ. එතුමාගේ වචනවලින් ‘පූජා පන්දම් සමාජයේ වැඩ මට එපා’ කියන එක තමා අපටත් කීවෙ.එතුමා කතාව පටන් ගත්තෙ පිළිගැනීමේ කතා නැතිව I HAVE WELCOME MY SELF  කියලා තමාවම පිළිගන්නවා. ඊළඟට කතාව කරලා  ‘NOW I THANKS MY SELF’ කියලා තමාට ස්තුති කරගන්නවා.එහෙම කරන්නෙ කාගේත් සිනා මධ්‍යයේ කාලය ඉතිරි කරගන්නයි. රැස්වීමක පිළිගැනීමේ කතා, ස්තුති කතා වැඩක් නැති බව එතුමා පෙන්වුවා.පරිපාලන නිලධාරීන් දේශපාලන නපුංසකයෝ නොවේ. ඒ අය රජයේ දේශපාලන අරමුණ ගැන සංවේදී පිරිසක්. ඒ ප‍්‍රතිපත්ති කි‍්‍රයාත්මක කරන්න බැඳී සිටින පිරිසක් විතරයි.“මා එක්තරා අවස්ථාවක ප‍්‍රබල ඇමැතිවරයෙකුගෙ ඉල්ලීමකට බය නැතිව පිළිතුරු දුන්නා. එතුමාට අවශ්‍ය කරලා තිබුණෙ ජ්‍යෙෂ්ඨ නිලධාරියෙකු මාරු කැර යවන්න.මා සොයා බලන විට ඒ නිලධාරියා අවශ්‍යයි. අනෙක දක්ෂයෙක්. දේශපාලන මත නිසා මේ මාරුවීම කරන්නේ.මා ඊට ඉඩ නොදී ඇමැති හා හැප්පුණා. පස්සෙ ඇමැතිතුමා පාර්ලිමේන්තු කැන්ටිමේ තවත් පිරිසක් එක්ක මා ගැන කියලා.“මහා පුදුම මිනිහෙක්. මගෙ වචනෙ ඇහුවෙ නෑ. මේ වගේ අමාත්‍යාංශ ලේකම්වරු තමයි අපට ඕනෑ කියලා. එතුමා මගෙ අදීන කතාව අහලා නිවැරැදි වෙලා එහෙම එතැන කියලා තියෙන්නෙ.ඕනෑම අමාත්‍යාංශ ලේකම් කෙනෙකුට සීමාරහිත පෙට‍්‍රල් තියනවා. වාහනය තියෙනවා. රියැදුරු ඉන්නවා. මටත් හැමදාම කාර් තිබුණා. ඒත් මං රස්සාවට ගිය මුල්ම දිනයේ ඉඳන් ගෙදරින් මට පෞද්ගලික වාහනයක් තිබුණා.ගෙදර ඇත්තො මට හිනා වුණා. ඇයි මේ කාරෙකක්. ඔබට හැමදාම කාර් තියෙනවනේ කියලා. ඒත් මා මගේ ස්වාධීනත්වය රැක ගන්නේ ගෙදර තිබෙන අර කාර් එක දිහා බලලයි.ඕනෑම වෙලාවක ගෙදර යන්න මට පුළුවනි. ඉන්න තැන තිබෙනවා. ගමනට කාරය තිබෙනවා. ඒ විදියට ප‍්‍රතිපත්තිගරුකව වැඩ කරන කොට එළෙව්වත් ප‍්‍රශ්නයක් නැති විදියටයි වැඩ කළේ.බණ්ඩාරනායක මහත්මයත් ශල්‍ය කර්මයට භාජනය කළ වෛද්‍ය ඇන්තනීස් ගේ අයියා මීගමුවේ වෛද්‍ය පී.ජේ. ඇන්තනීස්. එතුමාගේ දුව චිත‍්‍රානි පීරිස් තමයි මා කසාද බැන්දෙ. මටත් ඉන්නෙ එකම දරුවෙක් විතරයි. නවීන් පීරිස්. දැන් ඩයලොග් ටෙලිකොම් සමාගමේ විධායක නිලධරයෙක්.ඔබට අල්ලස් දෙන්න කවුරුවත් ඔය කාලයේදි ආවෙ නැද්ද ඔබ නිතර අහන නිසා කතාවක් කියන්නම්. මා එතකොට ආහාර හා සමුපකාර අමාත්‍යාංශ ලේකම්, ආහාර මිල තීන්දු කරන කමිටුවේ සභාපති මමයි.අවුරුද්දකට රුපියල් බිලියන 5 ක බඩු ගන්නවා. හාල්, පිටි, තිරිඟු, සීනි වෙළෙඳ පළේ මිල නිතර වෙනස් වන නිසා තීන්දුව ගත්ත ගමන් බඩුත් ගන්නට වෙනවා.වංචා කරන කෙනෙකුට වංචා කරන්නට ඉඩකඩ තියෙනවා. බොහොම උපශාන්ත පෙනුම ඇති කෙනෙක් මා හමු වුණා.ඒ වෙලාවෙ මගෙ කාමරයෙ හිටියෙ මා විතරයි. සර් මේ ගලා යන ගංගාවකින් ඇයි දෝතක් නොගන්නේ. ඒකට හේතුව මොකක්ද කියලා විමසුවා.මා කීවා ගෙදර පයිප්පෙ වතුර තියෙනවා කියලා. මා විහිළුවට. එහෙම කියලා එයාට තේරුම් කළා. “රාජ්‍ය නිලධාරීන් හැටියට අප ඒවා කරන්න හොඳ නෑ.ඒක නරකම වැඩක්. ආහාර වගේ දෙයින් මේවා කරනවා නම් ඒක බරපතළයි. හේතුව මේ වැඩි වන මිල ගණනට බදු, අහිංසක කම්කරුවා විතරක් ;නාවේ හිඟන්නත් ගෙවනවා.ඒ මිනිහත් සල්ලි දීලා තේ බොන්නෙ. මරණ මංචකයේ ඉන්න කොට මං මේ රටේ මිනිසුන්ගෙ සල්ලිවලින් ඉගෙන ගෙන ඒ මිනිසුන්ට අයිති තේ කෝප්පයෙන් සීනි හැන්දක් සොරකම් කළා කියලා හිතෙන්න හොඳ නෑ. මං එයාට තේරුම් කළාම මිනිහත් හිස වනලා අනුමත කළා.හොඳ පරිපාලනය කියන්නේ දඬුවම් කිරීම නොව පුනරුත්ථාපනයයි. මැතිනිය මේ කට්ටිය පුනරුත්ථාපන කඳවුරුවල දැම්මේ මරණ එක වළක්වන්නයි.මා කියන ඇතැම් දේ අහලා පසු කාලයේ මේ රටේ ඉහළ නිලතලවලට ගිය දුවලා දත් කූරු කාලා ගස්සලා ගිහින් තියෙනවා.මට තනතුරු පිස්සුව නෑ. දේශබන්දු දේශමාන්‍ය සම්මාන පිරිනමලා තියෙනවා. පාවිච්චි කරන්නෙ නෑ.කොළඹ විශ්ව විද්‍යාලයය ආචාර්ය සම්මාන උපාධිය නිර්දේශ කළ වේලාවෙ එක සෙනෙට් සභිකයෙක් හරි විරුද්ධ වුණා නම් ඒක මට එපා කියලා මා රෙජිස්ට‍්‍රාර්ට දැනුම් දුන්නා. කවුරුවත් විරුද්ධ වී නෑ.අප කළ කී දේ රටේ මිනිස්සු දන්නා එක වැදගත්. මැරිලා උපන්නත් මේ රටේ ජනතාවට සේවය කරන්නයි කැමැති.අද 70 වැනි වියේදී ද එතුමා සංචාරක අමාත්‍යාංශයේ ජ්‍යෙෂ්ඨ උපදේශකවරයකු ලෙස කටයුතු කරයි.උපාලි සමරසිංහ ඡායාරූප - විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806081</link>
    <topic>ඩයලොග් ටී වී නව බූස්ටරයක් හඳුන්වා දෙයි</topic>
    <author>රෝහණ වෙත්තසිංහ</author>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්රෝහණ වෙත්තසිංහඉදිරි කාලය තුළ ඩිජිටල් තාක්ෂණය සියලුම ඉලෙක්ටෙ‍්‍රානික උපාංගවලට එක්වනු ඇත. ලාංකේය පෙ‍්‍ර්ක්ෂකයන්ට උපරිම වින්දනයක් ලබා දෙන ඩයලොග් ටී වී නුදුරු අනාගතයේදී අඩු මිලකට නව බූස්ටරයක් ද හඳුන්වා දීමට සූදානම්.ඩයලොග් ටෙලිවිෂන් පෞද්ගලික සමාගමේ ප‍්‍රධාන විධායක නිලධාරි නූෂාඩ් පෙරේරා මහතා නොබෝදා පැවැති මාධ්‍ය සාකච්ඡාවකදී මෙසේ කරුණු දැක්වීය.නාවල පිහිටි ඩයලොග් ටීවී නව ප‍්‍රධාන කාර්යාලයේදී මෙම සාකච්ඡාව පැවැත්විණි.විවිධ ව්‍යාපාරික ගැටලු සහිතව පවත්වාගෙන ගිය සීබීඑන් සැට් පෞද්ගලික සමාගම ඩයලොග් ටී වී බවට පරිවර්තනය කොට මේ සා ගමනක් ඒමට මහත් පරිශ‍්‍රමයක් දැරීමට සිදුවූ බව ද නූෂාඩ් පෙරේරා මහතා පෙන්වා දුන්නේය.2006 ජනවාරි 10 වැනිදා ඇරැඹි ඩයලොග් ටී වී අද වන විට පාරිභෝගිකයන් 97,700 කට සේවා සපයන බව ද මෙහිදී පැවසිණි.‘අද වන විට ලංකාවේ සියලුම තරු පහේ හෝටල, රෝහල්, රෝහල් වාට්ටු සඳහා පමණක් නොව ඈත එපිට දැරණියගල මහියංගනය වැනි පළාත්වල පවා ඩයලොග් ටීවී ව්‍යාප්ත වී තිබීම අප ලද විශාල ජයග‍්‍රහණයක්.’අනෙක ලෝකයේ ලාබම ටීවී සේවාවත් මෙයයි. අප ලයිට් 100 කියලා පැකේජයක් මුලින්ම දුර පළාත්වලට හඳුන්වා දුන්නා.මාධ්‍යවේදීන් නැගූ ප‍්‍රශ්නයට පිළිතුරු දෙමින් නූෂාඩ් පෙරේරා මහතා පැවසුවේ දුෂ්කර පළාත්වල වැසියන්ට වුව ඩයලොග් ඇන්ටෙනාව සඳහා ගෙවන මූලික ගෙවීම අපහසුවකින් තොරව ගෙවීමට හැකිවූ බවයි.අද ඒ සඳහා වාරික ක‍්‍රමයක් හඳුන්වා දී තිබෙනවා. මුලින්ම රුපියල් 3750 ක් ගෙවා සබඳතාවය ලබා ගෙන සෙසු මුදල් වාරිකව ගෙවන්න පුළුවන්.ඩයලොග් ටීවී මගින් හඳුන්වා දී ඇති සිටි හිට්ස් සහ සී චැනල් අද මෙරට පෙ‍්‍ර්ක්ෂකයන් අතර බෙහෙවින් ජනපි‍්‍රය බවද ඔහු පෙන්වා දුන්නේය.සිටි හිට්ස් මගින් මෙතෙක් ඔබ නැරඹූ ටෙලිනාට්‍ය කිසිදු බාධාවකින් තොරව නරඹන්නට පුළුවන්. චිත‍්‍රපටත් ඒ වගෙයි. ඒ අතරවාරයේ අපි කිසිම දැන්වීමක් යොදන්නේ නෑ.සී චැනලයෙන් ගීත සඳහා සැකසුණු විෂුවල්ස් විකාශය වෙනවා. එය මුළුමනින්ම මෙරටදියි නිෂ්පාදනය කරන්නේ.අප ඩයලොග් ටීවී හරහා හොඳ සේවාවක් ලබාදීම සඳහා ඩොලර් මිලියන ගණනක් වසරකට වියදම් කරනවා. තවමත් අප මේ සේවාව පවත්වාගෙන යන්නේ ලාබ පිට නොවේ.එහෙත් අපේ ප‍්‍රතිපත්තිය වූ නවීන උසස් තාක්ෂණය හා විශිෂ්ට පාරිභෝගික සේවය මගින් ඉදිරියේ තව තවත් පේ‍්‍රක්ෂකයන් අපට සමීප වන බව විශ්වාසයි.ඩිජිටල් වීඩියෝ බ්‍රෝඩ්කාස්ට් පදනම වැනි නවතම විකාශන තාක්ෂණයක් හඳුන්වාදී මෙහිලා පුරෝගාමි වූයේ ඩයලොග් ටීවී බව ද නූෂාඩ් පෙරේරා මහතා මෙහිදී අවධාරණය කෙළේය.ඡායාරූපය – ගීත් ද මැල්</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806082</link>
    <topic>කොමර්ෂල් බැංකුවේ බණ්ඩාරගම ශාඛාව නව නිවහනකට</topic>
    <author/>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්කොමර්ෂල් බැංකුවේ බණ්ඩාරගම ශාඛාව, බණ්ඩාරගම, හොරණ මාර්ගයේ අංක 101 දරන, ඉඩකඩ පහසුකම් සහිත නව ගොඩනැගිල්ලක් වෙත පිවිසෙන ලදී. වාහන නැවැත්වීම සඳහා ද මනා ඉඩකඩ පහසුකම් සහිත මේ නව නිවහන උත්සවාකාරයෙන් විවෘත කරන ලද්දේ කොමර්ෂල් බැංකුවේ මහ කොළඹ ප‍්‍රාදේශීය කළමනාකාර රොෂාන් පෙරේරා මහතා විසිනි. බණ්ඩාරගම ශාඛා කළමනාකරු එම්. ඊ. විමලසිරි මහතා සහකාර කළමනාකාරිනී නිලන්ති හෙට්ටිආරච්චි මහත්මිය ඇතුළු ශාඛා කාර්යය මණ්ඩලය ද මෙහි වෙති.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806083</link>
    <topic>‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවට</topic>
    <author/>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්දිවයින පුරා විසිරුනු ගුරු භවතුන්ගේ තොරතුරු සන්නිවේදන තාක්ෂණ දැනුම වර්ධනය කරවීමේ අරමුණ පෙරදැරි කරගෙන මයික්‍රොසොෆ්ට් සහ අධ්‍යාපන අමාත්‍යංශය එක්ව වාර්ෂිකව සංවිධානය කෙරෙන්නා වූ ‘ඉනොවේටිව් ටීචර්ස්’ තරගාවලිය වර්තමාන ශිෂ්‍ය කේන්ද්‍රීය අධ්‍යාපන ක‍්‍රමය තුළ නව මංපෙත් විවර කරන්නකි.හැනෝයි කලාපීය සමුළුවට සහභාගි වූ රඳ්‍රවඩුන්න මිහිඳු මහා විදුහලේ එස්. ඩී. තෙන්නකෝන්, මධ්‍යම පළාතේ පළාත් ව්‍යාපෘති නිලධාරි ඊ. පී. ටී. කේ. ඒකනායක, අධ්‍යාපන අමාත්‍යංශයේ ද්විතියීක අධ්‍යාපන නවීකරණ ව්‍යාපෘතියේ දෙවැනි ව්‍යාපෘති කළමනාකාර අනුර දිසානායක මයික්‍රොසොෆ්ට් ශී‍්‍ර ලංකා හි අධ්‍යාපන වැඩ සටහන් කළමනාකාර යශින්කා ජයසිංහ අලස්, වත්තේගම මධ්‍ය මහා විද්‍යාලයේ වජිරාණි සමරකෝන්, ති‍්‍රකුණාමලයේ නිලාවේලී මහා විදුහලේ ටී. නිමලන් මහත්ම මහත්මීහු.මේ වසරේ සම්මාන ප‍්‍රදානෝත්සවයේදී ගුරු භවතුන් 16 දෙනෙකුගේ කි‍්‍රයාකාරී දායකත්වය ඇගයීමට ලක්වූ අතර, සමස්ත තරගාවලියේ දී ජයග‍්‍රාහිකාව වශයෙන් වත්තේගම මධ්‍ය මහා විද්‍යාලයේ වජිරානි සමරකෝන් මහත්මිය නම් කරන ලදී.දෙවන ස්ථානය නිලාවැලි මධ්‍ය මහා විද්‍යාලයේ ටී. නිමලන් මහතා වෙත ද තෙවන ස්ථානය රඳ්‍රවඩුන්න මහා විද්‍යාලයේ එස්. ඩී. තෙන්නකෝන් මහතා වෙතද හිමි විය.ඉනොවේටිව් ටීචර්ස් කලාපීය සමුළුව අපෙ‍්‍ර්ල් මස 8 සිට 10 වැනි දින දක්වා වියට්නාමයේ හැනෝයි නුවර පැවැත්විනි. යුනෙස්කෝ සංවිධානය සමග එක්ව මයික්‍රොසොෆ්ට් මගින් සංවිධානය කරනු ලබන මෙම සමුළුවෙහිදී, තොරතුරු සන්නිවේදන තාක්ෂණය භාවිතය තුළින් අධ්‍යාපන මට්ටම ඉහළ නැංවීම සඳහා කටයුතු කරමින්, අනෙකුත් අධ්‍යාපනවේදීන් ද එම කාර්යය සඳහා උනන්දු කරන්නා වූ ගුරුවරුන්ගේ අභියෝගාත්මක ප‍්‍රයත්නයන් ඇගයුමට පාත‍්‍ර වේ.එහිදී ජාතික තරගාවලීන්හි ජයග‍්‍රාහකයන්ට සිය අදහස් ලොව පුරා විසිරුනු තරගකරුවන් සමග හුවමාරු කර ගැනීමේ මහඟු අවස්ථාවක් උදා වුනු අතර මෙම ගුරු භවතුන් වෙත විවිධ රටවල ඉගැන්වීම් සැලසුම් සහ අධ්‍යාපන ක‍්‍රමවේදයන් පිළිබඳව අවබෝධයක් ලබාදීමට කටයුතු යොදා තිබිණි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806084</link>
    <topic>ටොෂීබා සන්නාම තානාපති විද්‍යා බාලන්</topic>
    <author/>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්ටොෂීබා සිංගප්පූරු පෞද්ගලික සමාගම, ඉන්දීය සිනමා තරු විද්‍යා බාලන් මිය තම සමාගමේ වෙළෙඳ සන්නාම තානාපතිනිය ලෙස නම් කරයි. දකුණු ආසියාතික කලාපය සඳහා බලපවත්වන මෙම නම් කිරීම, තම සමාගමේ භාණ්ඩ හා සේවාවන් තම පාරිභෝගිකයින් වෙත ළඟාකිරීම උදෙසා මහත් පිටිවහලක් වන බව ටොෂීබා සමාගමේ විශ්වාසයයි.දකුණු ආසියාතික කලාපයේ ඉමහත් ප‍්‍රසිද්ධියක් දරන විද්‍යා බාලන් මිය, සමාගමේ සන්නාම තානාධිපතිනිය ලෙස නම් කිරීමත් සමඟ, පාරිභෝගික අවධානය, විශ්වාසය හා බැඳීම තම සුවිශේෂී වූ පුද්ගලික පරිගණක වෙත, දීර්ගකාලීනව යොමුවනු ඇතැයි ටොෂීබා සමාගම වැඩිදුරටත් බලාපොරොත්තු වෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806085</link>
    <topic>ද ෆැබ් මංගල කේක් නිර්මාණයට රන් පදක්කම</topic>
    <author>සුමිත‍්‍ර ද සිල්වා</author>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්සුමිත‍්‍ර ද සිල්වාජෙරම් ඒ කොරයා විසින් දිනාගන්නා ලද පදක්කම් ෆැබ් කළමනාකාර අධ්‍යක්ෂිකා චන්ද්‍රා මදනායක මහත්මියට පිළිගැන්වූ අයුරු. කැලණි කේබල්ස් සභාපති උපාලි මදනායක, කළමනාකාර අධ්‍යක්ෂ හේමන්ත පෙරේරා, ෆැබ් විධායක අධ්‍යක්ෂිකා රෝසි මදනායක සහ මාධ්‍ය සම්බන්ධීකාරක ජයන්ත විජේසිංහ මහත්ම මහත්මීහු ඡායාරූපයෙන් දැක්වේ. සේයාරුව - සාලිය රූපසිංහලෝකයේ රටවල් 100 කට වැඩි සංඛ්‍යාවක් සහභාගි වූ ‘ෆුඩ් හොටෙල් ඒෂියා 2008’ අන්තර්ජාතික ආහාර හා සත්කාරක වෙළෙඳ ප‍්‍රදර්ශනයේදී මංගල කේක් නිර්මාණ තරගයෙන් රන් පදක්කම දිනාගැනීමට ‘ද ෆැබ්’ ආයතනය සමත්වී ඇත.‘ද ෆැබ්’ විධායක සූපවේදී ජෙරොමි ඒ කොරයා විසින් නිර්මාණය කරන ලද එම කේක් නිර්මාණයට 98% ක් ලකුණු ලැබීම හේතුවෙන් ශ‍්‍රී ලාංකික සූපවේදී කලාව ඉහළ ජාත්‍යන්තර අගැයීමකට ලක්වී ඇත.තරඟ ඉසව් 4 ට සහභාගි වූ ජෙරම් කොරයා කේක් සැරසිලි නිර්මාණ සඳහා රිදී පදක්කම් දෙකක් ද දිනාගත් අතර, ලෝකඩ පදක්කම දිනාගෙන ඇත්තේ ‘ද ෆැබ්’ ආයතනයේ ම සූපවේදියෙකු වූ ලිලාන් ප‍්‍රියන්ත විසිනි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806086</link>
    <topic>ශ‍්‍රී ලන්කන් හොලිඩේස් නිවාඩු පැකේජ</topic>
    <author/>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්ශ‍්‍රී ලංකන් හොලිඩේස් වැඩසටහන ලොව පුරා පිහිටි සුඛෝපභෝගී හෝටල්වල නවාතැන් ගැනීමට බලා සිටින සංචාරකයන් වෙනුවෙන් ප්ලැටිනම් නිවාඩු පැකේජ ඉදිරිපත් කරයි.ප්ලැටිනම් හොලිඩේ පැකේජ මගින්, සියලු ම ජනප‍්‍රිය ගමනාන්තවල පිහිටි ජාත්‍යන්තර තරු පහේ හෝටල් හා වෙනත් සුඛෝපභෝගී හෝටල් සංකීර්ණ හා එක් ව, අලුත් සුවිශේෂි නිවාඩු පැකේජ ඉදිරිපත් කරයි.මේ නිවාඩු පැකේජවලට, ශ‍්‍රී ලංකන් එයාර්ලයින්ස් හි ව්‍යාපාරික පන්ති මඟී පහසුකම් ඇතුළු සුවිශේෂ සේවා රැසක් සමග වෙනත් සේවා සපයන්නන් ගේ සේවා ලාභීන් සඳහා ද අති විශේෂ පහසුකම් සපයනු ලැබේ.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aj0806087</link>
    <topic>චන්න උපුලි නර්ථන ප‍්‍රසංගයට ඇන්ලින් අනුග‍්‍රහය</topic>
    <author>දයා ඩී. ෆොන්සේකා</author>
    <content>ඩයලොග් ටී වී නව බූස්ටරයක් හඳුන්වා දෙයිකොමර්ෂල් බැංකුවේ බණ්ඩාරගම ශාඛාව නව නිවහනකට‘ඉනොවේටිව් ටීචර්ස්’ ජයගත්තෝ හැනෝයි කලාපීය සමුළුවටටොෂීබා සන්නාම තානාපති විද්‍යා බාලන්ද ෆැබ් මංගල කේක් නිර්මාණයට රන් පදක්කමශ‍්‍රී ලන්කන් හොලිඩේස් නිවාඩු පැකේජචන්න උපුලි නර්ථන ප‍්‍රසංගයට ඇන්ලින් අනුග‍්‍රහයජාතික ඕසෝන් ඒකකයේ අධ්‍යක්ෂට ජගත් පරිසර සම්මානයක්දයා ඩී. ෆොන්සේකාෆොන්ටෙරා බ‍්‍රෑන්ඩ්ස් ලංකා සමාගමේ අස්ථි පෝෂණ වෙළෙඳනාමය වන ‘ඇන්ලීන්’ චන්න - උපුලි නර්ථන කලා කලායතනයේ ඉදිරිපත් කරන “තාල 2008” සමකාලීන හා නූතන නර්ථන ප‍්‍රදර්ශනය කෙරෙන, ප‍්‍රසංගයට ඒකල අනුග‍්‍රාහකත්වය ලබාදීමට ඉදිරිපත්ව සිටී.මෙය “ඇන්ලීන්” මෙරට නර්ථන කලාව ප‍්‍රවර්ධනය කිරීමට ලබාදෙන දායකත්වයේ එක් පිවිසුමකි. මේ නර්ථන ප‍්‍රසංගය, චන්න-උපුලි නර්ථන කලායතනය, පස් වසරකට වරක් පමණක් ඉදිරිපත් කෙරෙන්නක් වන අතර, එයට සමකාලීන හා සම්ප‍්‍රදායික නර්ථන ශෛලයන් සම්බන්ධයෙන් කළ හැදැරීම් සමග සංකලනය කිරීමෙන් නිර්මාණය කළ නර්ථන අංග හා චන්න - උපුලි යුවල, විදේශීය සංචාරයන් මගින් ලද අත්දැකීම් හා හැදෑරීම් ද ඇතුළත් වෙයි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>08</day>
    </date>
    <link>http://www.silumina.lk/2008/06/08/_art.asp?fn=aw0806081</link>
    <topic>උඹට මතක නැද්ද මං එළුවෙක් වෙලා හිටියා</topic>
    <author>මතුගම මහින්ද විජේතිලක</author>
    <content>උඹට මතක නැද්ද මං එළුවෙක් වෙලා හිටියාසිරියලතා ගලිගමුව ප‍්‍රදේශයේ පදිංචි කාරියකි. විවාහක කාන්තාවක වූ ඇය මේ වනවිට හතළිස් පස් වැනි වියේ පසු වූවා ය. දිනක් නිවසේ සිටියදී ඇය සිහිසුන්ව ඇද වැටුණා ය.දැඩි වේදනාවකින් මෙන් බෙල්ල බදාගෙන බිම පෙරැළී දඟලන්නට වූවාය. ඇගේ ස්වාමි පුරුෂයාත්, ඒ අසල ම නිවසක පදිංචි ඇගේ සහෝදරයාත් පැමිණ ඇය ඔසවා යහනක තැබූහ.සාත්තු සප්පායම් කිරීමෙන් ප‍්‍රකෘති සිහිය ලැබූ සිරියාවතී තමන්ගේ ගෙල හිටි හැටියේ හිරවූ බවත් එයින් පසු සිදු වූ කිසිවක් නොදන්නා බවත් පැවසුවා ය. එහෙත් තවමත් බෙල්ල රිදෙන බවත්, ඇවිළීමක් වැනි වේදනාවක් දැනෙන බවත් කීවා ය.දින කීපයකට පසු සිරියාවතී නැවතත් එසේ ම සිහිසුන්ව වැටුණා ය. එවර පවුලේ අය ඇය රෝහලට ගෙන ගියා ය.රෝහලේදී ඇය පරීක්ෂා කළ වෛද්‍යවරු මෙය ස්නායු ආබාධයක් යැයි කියා ප‍්‍රතිකාර කළහ. සුවය ලබා නිවසට පැමිණිය ද ඇය නැවත නැවතත් මෙසේ සිහිසුන්ව වැටුණා ය.ප‍්‍රකෘති සිහිය ආ හැටියේ බෙල්ල අල්ලාගෙන වේදනාවෙන් කෙඳිරි ගෑවා ය. ඇගේ බෙල්ලෙන් ලේ ගලනවා මෙන් දැනෙන බවත් කීවාය.රෝහලේ ප‍්‍රතිකාරවලින් සුවයක් නොලැබුණු බැවින් විශේෂඥ වෛද්‍යවරයකු වෙත ඇය රැගෙන යනු ලැබුවා ය.එක්ස් රේ පරීක්ෂණයකට පවා භාජන කළත් රෝගය නිගමනය කරන්නට නොහැකි වීය. ඒ ප‍්‍රතිකාරවලින් ද ස්ථිර සුවයක් නොලැබුණේ ය.යළිත් දිනක් සිරියාවතී හැන්දෑවේ බුදුන් වඳින වේලාවේ හූ කියාගෙන බිම වැටී අඬන්නට වූවා ය.ඇගේ වැඩි මහල් සහෝදරයා පියසේන ද අහල පහළ ඥාතීහු ද මේ හඬ ඇසී දුවගෙන පැමිණියහ. සිරියාවතී දෑස් හැර බැලුවා ය.ඥාතීන් අතර සිටි ඇගේ වැඩිමහල් සහෝදරයාට ළඟට කතා කළා ය.“ලොකු පුතේ! උඹට මතකද? මං එළුවෙක් වෙලා හිටියා” යි සිරියාවතී සිය සහෝදරයාගෙන් ඇසුවා ය.අන්ද මන්ද වූ පියසේන “මොන එළුවෙක්” දැයි ඇසීය.“ඇයි බං ලොකු පුතේ උඹට මතක නැද්ද? මං උඹේ තාත්තා පීටර්, මං උඹේ ගෙදර එළුවෙක් වෙලා ඉපදිලා මීට අවුරුදු තුනකට කලින් ලණුව බෙල්ලේ එතිලා හිරවෙලා මැරුණා මතක නැද්ද? ඇයි ඒ විතරක්ද? මං වහු පැටියෙක් වෙලා උපන්නා උඹලාට මතක නැද්ද? අර වෙලෙන් එගොඩ ලන්දේ ගල ළඟ මා බැඳලා හිටියා.ඒ ගලෙන් ලිස්සලා වැටිලා බැඳලා හිටිය කඹ පොටට බෙල්ල හිර වෙලා මැරණා මතක නැද්ද? ඒ මීට අවුරුදු හතරකට විතර කලින්. උඹලා මට සැලකුවේ නෑ. මගේ ඉඩකඩම් දේපල කනවා.මං වෙනුවෙන් පිනක් දහමක් කරන්නේ නෑ. මං උඹල එක්ක තරහයි. මං උඹලාගෙන් පලිගන්නවා.”“ඇයි තාත්තෙ! අපි හැම අවුරුද්දකම දානයක් දෙනවා නොවැ. තාත්තා සිහි කරලා” පියසේන පිළිතුරු දුන්නා ය.“ඒ මදි. ඒ මදි” යි නැවතත් පිළිතුරු ලැබුණි.මේ වනවිට පියසේන ගලිගමුවේ ඤාණදීප හිමියන් ලියූ “අමනුෂ්‍ය ග‍්‍රහණයෙන් මිදී සුගතිය කරා” යන පොත කියවා තිබිණි.ඔහුට එය මතක් වී ඤාණදීප හිමියන් සොයා පැමිණ සහෝදරියගේ රෝගය පිළිබඳ විස්තර කළේ ය.“ස්වාමීන් වහන්ස! අපේ තාත්තා ජීවත්ව ඉන්දැද්දී හරිම සැරයි. හොඳටම බොනවා. හිතුවක්කාරයි. ඉඩකඩම් දේපල ආදායම්වලට අපි එක්ක නිතරම රණ්ඩු කරනවා.අම්මා මළා ට පස්සේ තාත්තා මහ ගෙදර තනියමයි ජීවත් වුණේ. අපි කොහොම හරි තාත්ත අපේ ගෙදරකට එක්ක ගෙන ගියත් දවස් දෙක තුනකට වඩා හිටියෙ නෑ මොකක් හරි දේකට බහින් බස් වෙලා ආපහු මහ ගෙදරට යනවා. ගිහින් තනියම උයාගෙන කාලා ජීවත්වෙනවා.”“මේ සිද්ධිය වුණේ මීට අවුරුදු හයකට කලින්. එතකොට තාත්තාට වයස අවුරුදු හැත්තෑවක්. එදත් අපේ මල්ලිත් එක්ක තාත්තා බීගෙන ඇවිත් රණ්ඩු කළා. හිටපියව් මම තොපිට හොඳ වැඩක් කරනවායි කියමින් රාති‍්‍ර දොර වහගෙන නින්දට ගියා.ගේ ඇතුළෙ ඉඳගෙනත් බණිනවා ඇහුණා. පහුවදා උදේ බලන කොට තාත්තා ඉස්තෝප්පුවේ යට ලීයේ කඹයකින් එල්ලිලා මැරිලා හිටියා.”“දැන් මාස පහක හයක ඉඳලා අපේ නංගි හිටි හැටියේ සිහිය නැතුව වැටෙනවා. බෙල්ල බදාගෙන කටින් සෙම දාගෙන බිම පෙරැළී දඟලනවා. දොස්තර මහත්තුරුන්ට පෙන්නා බෙහෙත් දුන්නා කිසිම සුවයක් නෑ.ඊයේ නංගි වෙනදා වගේ ම සිහිය නැතුව වැටිලා කියවන්න ගත්තා. අපේ තාත්තා කියන විදිහට මීට කලින් එළුවෙක් වෙලා ඉපදිලා කඹේට බෙල්ල හිරවී මැරුණා කීවා.වහු පැටියෙක් වෙලා ඒ වගේ ම මැරුණා කීවා. ඒ ඔක්කොම කතා ඇත්ත. තාත්තා මැරුණෙ කඹේකින් බෙල්ලෙ වැලලා ගෙන. වහු පැටියා මළෙත් එහෙමයි.එළුවා මළෙත් එහෙමයි. තාත්තා නංගිට වැහිලා ඒ ගැන කියනකම් මේ සිද්දිවල ගැලපීම අපට මතක් වුණේ නෑ.ඔබ වහන්සේ ගේ පොතක අමනුෂ්‍ය බලපෑම් ගැන කියවලා තිබුණු නිසා ඔබ වහන්සේගෙන් උපදෙසක් ගන්න එන්න හිතුණා” යි පියසේන සිද්ධිය හා පැමිණි කාරණය විස්තර කළේ ය.“ඔව්! අපට පෙනෙන විදිහට මෙයා බලගතු පෙ‍්‍ර්තයෙක් හෝ යක්ෂයෙක් වෙලා ඉපදිලා. දුවගෙන් පලිිගන්න හදනවා. මේවා සිද්ධ වෙන්නෙත් කර්ම විපාකය අනුවයි.දීඝායු කුමාරයාගේ කතාව මේ අය දන්නවානෙ. මන්දායුෂ්කව මැරෙන්න හිටිය කුමාරයා ගෙ පූර්ව කර්ම විපාකය ඊට වඩා බලවත් පුණ්‍ය කර්මයකින් බුදු රජාණන් වහන්සේ වැළැක්කුවා.මේ අය තමන්ගේ සහෝදරියට ආදරේ නම් ඒ වගේ පිළිවෙතකින් සිරියලතාව සුවපත් කරන්න පුළුවන්. දැන් ඔය ඇත්තෝ වෛද්‍ය විශේෂඥයන් ළඟට ගිහින් වාහන කුලී, වෛද්‍ය ගාස්තු, බෙහෙත් ආදියට රුපියල් විසි තිස් දාහක් වියදම් කරලා නොවැ ඉන්නේ.මේ පිළිවෙතට ඒ වගේ මුදල් වියදම් වෙන්නේ නෑ. ඒ වගේ ම තාත්තාගේ පෙ‍්‍ර්තාත්මයෙන් නිදහස් වෙන්න සිත් දෙන්නත් පුළුවන් යැයි ඤාණදීප හිමියෝ ඔහුට පිළිවෙත විස්තර කළහ.මංගල සූත‍්‍රය, රතන සූත‍්‍රය, කරණීය සූත‍්‍රය ඉතාම බලගතු පිරිත් සූත‍්‍ර තුනක්. රතන සූත‍්‍රය බුද්ධ, ධම්ම, සංඝ ගුණ ඇතුළත් සත්‍යකි‍්‍රයාවක්.ඒ වගේ ම බුදුරජාණන් වහන්සේ ගේ බුද්ධ බලය කෝටි ලක්ෂයක් සක්වළ ආඥා චක‍්‍රය පිහිටුවා වදාළ සූත‍්‍ර තුනක්. සියලු අමනුෂ්‍යයන් කෙරෙහි සියලු සත්ත්වයන් කෙරෙහි බලපාන සූත‍්‍රයක්.මංගල සූත‍්‍රය දෙවියන් ගේ බැල්ම ආශිර්වාදය ලැබෙන සූත‍්‍රයක්. කරණීය සූත‍්‍රයේ මෛති‍්‍රයේ අනන්ත ගුණය බලය පවතිනවා.මේ ඇත්තන්ගේ තාත්තා මැරුණේ අකාලයේ. එළුවා වගේ ම වහු පැටියා මළෙත් අකාලයේ. ඒ නිසා ඔය ගම කිට්ටුව ඉන්න වයස් ගත දුප්පත් කෙනකුට හොඳ පෝෂ්‍යදායක ආහාර වේල් කීපයක් දී දීර්ඝායුෂ ප‍්‍රාර්ථනා කර ඒ පින තාත්තාට අනුමෝදන් කරන්න.ගමේ පන්සලට ගිහින් බෝධි පූජාවක් පවත්වා නංගිගේ අපල දුරුවෙන්න ප‍්‍රාර්ථනා කරන්න. පවුලේ සියලු දෙනාම පස් පවෙන් වැළැකී උදේ හවස පන්සිල් සමාදන් වී නංගී සමඟ බුදුන් වඳින්න.බුදුන් වැඳීමෙන් අනතුරුව පවුලේ සියලු දෙනා නංගී වට කැරගෙන තුන් සූත‍්‍රය සජ්ඣායනා කරන්න. පිරිසුදු භාජනයකට පිරිසුදු වතුර ගෙන ඒ පිරිත්වලින් පිරිත් කර නංගීට බොන්න දෙන්න. අනිත් අයත් පානය කරන්න. ඉතුරු ටික නිවස පුරා ඉහින්න.ඒ වගේ ම මිය ගිය තාත්තාගෙන් කරදරයක් සිදු වුණා ය කියා තාත්තා සමඟ තරහ ඇති කැර නොගෙන පවුලේ සියලු දෙනාම උදේ හවස මෛතී‍්‍ර භාවනාව වඩන්න.තාත්තාට ද මෛතී‍්‍ර කරන්න. විශේෂයෙන් ම නංගිට මෛතී‍්‍ර භාවනාව කරන්න කියන්න. තමන් ඇසුරෙහි ඉන්නා තාත්තා ගැන සිහිපත් කර ඔහු සුවපත් වේවා යි මෛතී‍්‍ර කරන්න කියන්නැයි වැඩිදුරටත් උපදෙස් දුන්හ.ගෙදර දී පිරිත් කියන විට පිරිත් කරන පැන් කළයට මිශ‍්‍ර කරන්නට යැයි උන් වහන්සේ පිරිත් පැන් බෝතලයක් ද දුන්හ.ඤාණදීප හිමියන්ගෙන් උපදෙස් ගත් පියසේන නිවසට ළඟා වන විට ම සිහිසුන් වූ සිරියාවතී කෑ මොර දෙන්නට වූවාය.“ලොකු පුතේ! උඹ එහෙනම් හාමුදුරුවන්ගෙන් උපදෙස් අරගෙන ආවේ මාව පන්නන්න නේද? ඇයි යකෝ! තොපිට කන්න බොන්න දීලා උස් මහත් කළේ මං. මේ ඉඩකඩම් ගෙවල් දොරවල් මගේ. තොපිට මාව මෙතනින් පන්නන්න තියෙන අයිතිය මොකද්ද? යි තාත්තා කතා කරන විලාසයෙන් අහන්නට වීය.පියසේන සිරියාවතීගේ ස්වාමි පුරුෂයාටත් පවුලේ අනිකුත් සමීප ඥාතීන්ටත් දැනුම් දී ඉක්මනින් කටයුතු සංවිධානය කළේ ය. ඔව්හු පසුදින ගමේ නැති බැරි දුප්පත් අය හත් අට දෙනකු කැඳවා දහවල් ආහාර පානයෙන් සංග‍්‍රහ කළහ.“මේ අපේ තාත්තාගේ කුඹුරේ අස්වැන්නෙන් ගත් හාල්” යැයි කියමින් ඒ අයට හාල් සේරු දෙක තුන බැගින් ද පරිත්‍යාග කළහ.“අනේ අපේ පීටර් අයියාට, අපේ පීටර් උන්නැහේට, පිං සිද්ධ වෙච්චාවේ “ යි ප‍්‍රාර්ථනය කරමින් ඔවුහු ඒ පරිත්‍යාගයන් බාර ගෙන සතුටු සිතින් නික්ම ගියහ.ගමේ ආගමික කටයුතු පිළිබඳ දැනුම් තේරුම් ඇති වැඩි හිටි ඥාතියකු එදින සවස නිවසට ගෙන්වා ගත්හ. ඔහුට ද හොඳින් සංග‍්‍රහ කොට හාමුදුරුවන් දුන් උපදෙස කි‍්‍රයාත්මක කළහ.පවුලේ සියලු දෙනා නිවසේ බුදු රජාණන් වහන්සේට මල් පහන් පූජා කරන ස්ථානයේ පැදුර එළා සිරියාවතී මැදි කරගෙන වාඩි වූහ. සියල්ලෝම පන්සිල් සමාදන් වූහ.දින පතා හැන්දෑවට හීන් අඩියක් ගහන සහෝදරයෙක් සහ සිරියාවතීගේ ස්වාමි පුරුෂයා ද සිරියාවතී වෙනුවෙන් පස්වැනි සිල්පදය ආරක්ෂා කරන බව වචනයෙන් ම පවසා පොරොන්දු වූහ.පිරිත් පැන් කළය ද ඉදිරිපිටින් තබා ගෙන තෙරුවන් වැඳ තුන් සූත‍්‍රය සජ්ඣායනා කළහ. අවසානයේ දෙවියන්ට පින් දී සිරියාවතී ඇතුළු පිරිස පිරිත් පැන් ස්වල්පය බැගින් පානය කළහ.සිරියාවතී මේ කටයුතු කරන අතර වෙව්ලන්නට වූ නමුත් වෙනත් කලබලයක් කළේ නැත. එහෙත් වරින් වර දත් සපමින් වෙව්ලුවාය. දෙවැනි දිනයේ සිට පිරිස පිරිත අවසානයේ මෛතී‍්‍ර භාවනාව වැඩූහ.සිරියාවතී පියාට ද මෛතී‍්‍ර කළාය. පිරිස ද තමන්ටත්, සියලු සත්ත්වයන්ටත් මෛතී‍්‍ර කොට අවසානයේ සිරියාවතීටත්, සිරියාවතීගේ ශරීරය ඇසුරු කර සිටින බව පෙනෙන පියාටත් මෛතී‍්‍ර කළහ.මේ ආගමික පිළිවෙත පවුලේ අයට ද සතුටු දායක චාරිත‍්‍රයක් විය. දිනපතා හැන්දෑවට පවුලේ ඥාතීන් ඒකරාශී වී තෙරුවන් වැද, පිරිත් කියා භාවනා කිරීම ඔවුන් ගේ සිත්වලට සහනදායි සතුටු වින්දනයක් ලබා දුන් කාරණයක් වීය.දිනපතා මේ වේලාවට සිරියාවතීගේ වෙව්ලන ගතිය නිසා මෙහි විශේෂත්වයක් ද වීය. මේ දිනයන්හි දී පවුලේ අය පින්බර සිතුවිලි වලින් කරුණා මෛති‍්‍රයෙන් ම කටයුතු කළහ.දෙසතියක් ඉක්ම ගිය දින සිරියාවතී වෙව්ලමින් සිනාසෙන්නට වූවා ය.“මං යනවා. මං යනවා දරුවනේ! මට උඹලා ගැන සතුටුයි. මං පින් අනුමෝදන් වුණා. මං හිටපු ආත්මයෙන් ඉහළට ගියා. මං උඹලාට කරදර කරන්නේ නෑ. එහෙම කරදර කළොත් මට පව් බව මං දන්නවා.මං දැන් ශ‍්‍රී මහා බෝධීන් වහන්සේ ළඟට යනවා” යි පවසමින් නිහඬ වූවා ය.දැන් සිරියාවතී සම්පූර්ණයෙන් සුවපත්ව සිටින්නීය. එසේ ම පවුලේ පිරිස තවමත් රාති‍්‍රයට එක් වී ආගමික පිළිවෙත නොකඩවා පවත්වාගෙන යති.මාසයකට පමණ පසු මේ පවුලේ සියලු දෙනාම සිරියාවතී ද සමඟ පැමිණ ගලිගමුවේ ඥාණාදීප හිමියන් බැහැ දැක ස්තුති කොට පින් දී ගියහ.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806151</link>
    <topic>බුදු පිළිම අතුරුදන්වීමේ පුවත අසත්‍යයක්!</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්මහ නා හිමිවරු පවසතිමහනුවර ශී‍්‍ර දළදා මාළිගාවේ නව බුදු මැදුරේ රන් ආලේපිත බුදු පිළිම අතුරුදන් වීමක් කිසි ලෙසකින්වත් සිදු නොවූ බවත් ප‍්‍රසිද්ධියේ පරිත්‍යාග කරන ලද එම පිළිම වහන්සේලා රන් ආලේපිත නොව රන්පැහැති තීන්ත වර්ගයක් ආලේප කරන ලද පිළිම වහන්සේලා බවත් මල්වතු පාර්ශ්වයේ මහා නායක තිබ්බටුවාවේ ශී‍්‍ර සිද්ධාර්ථ සුමංගල සහ අස්ගිරි පාර්ශ්වයේ මහා නායක උඩුගම රතනපාල බුද්ධරක්ඛිත නා හිමිවරු නිවේදනයක් නිකුත් කරමින් කියා සිටිති.මෙම නිවේදනය එවා ඇත්තේ ‘ශී‍්‍ර දළදා මාළිගාවේ රන්පැහැය ආලේපිත බුදු පිළිම පරිත්‍යාග කිරීම’ යන මාතෘකාව පිළිබඳව පසුගියදා ඇතැම් ජනමාධ්‍යවල පළවු අසත්‍ය වාර්තා සම්බන්ධයෙනි.ශී‍්‍ර දළදා මාළිගාවේ නව බුදු මැදුරේ වඩා හිඳුවීම සඳහා තායිලන්තයෙන් ප‍්‍රදානය කරනු ලැබු තරමක් විශාල බුදු පිළිම වහන්සේ නමක් අදත් එහි තැන්පත් කර ඇති බවද, ඊට අමතරව දිවයිනේ පිළිම වහන්සේලා නොමැති විහාරස්ථාන කිහිපයකට බෙදාදීම සඳහා පරිත්‍යාග කොට තිබු කුඩා ප‍්‍රමාණයේ පිළිම වහන්සේලා විසිපස් නමක් තෝරාගත් විහාරස්ථාන කිහිපයකට මහ නා හිමිවරුන් ගේ ද අභිමතය පරිදි පරිත්‍යාග කළ බවද එම නිවේදනයේ සඳහන් වේ.නව බුදු මැදුරේ පිළිම විශාල සංඛ්‍යාවක් තැන්පත් කර තිබීම සම්බන්ධයෙන් එල්ල වු විවිධ විවේචන සලකා බලා තොග පොතෙන් ඉවත් කොට අත්‍යවශ්‍ය සිද්ධස්ථාන තෝරා මෙම පිළිම ප‍්‍රසිද්ධියේ පරිත්‍යාග කළ අතර දියවඩන නිලමේවරයා ගේ කීර්ති නාමයට කැළලක් කිරීමේ අභිලාෂයෙන් එම සිදුවීම විකෘති කර චෝදනා නඟා ඇති බවත් මහනා හිමිවරු පවසති. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806152</link>
    <topic>අනුරාධපුරයට - මිහින්තලයට 10,000 ක ආරක්ෂක සේනාවක්</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්පොසොන් පොහොය දිනයේ වන්දනාව සඳහා අනුරාධපුරයට එන බැතිමතුන්ට සම්පූර්ණ ආරක්ෂාව සලසා ඇති බැවින් ආරක්ෂාව ගැන කිසිදු බියක් ඇති කරගත යුතු නැති බවත් ආරක්ෂක වැඩපිළිවෙලක් මේ වනවිටත් කි‍්‍රයාත්මක වන බවත් උතුරු මැද දිසාව බාර නියෝජ්‍ය පොලිස්පති කේ. පී. පී. පතිරණ මහතා ‘සිළුමිණ’ ට පැවසීය.පොලිසිය හා හමුදාවට අමතරව සිවිල් ආරක්ෂක බළකාය හා ග‍්‍රාමීය ආරක්ෂක කමිටු ද සමඟ දස දහසකට වැඩි පිරිසක් පොසොන් ආරක්ෂාව සඳහා අනුරාධපුරයට හා මිහින්තලේ ප‍්‍රදේශවලට යොදවන බව ද නියෝජ්‍ය පොලිස්පතිවරයා අවධාරණය කෙළේ ය.මීට අමතරව ගුවන් හමුදා බලඇණි ද සීරුවෙන් තබා ඇතැයි කී නියෝජ්‍ය පොලිස්පතිවරයා බැතිමතුන්ගේ ආරක්ෂාව සඳහා විධිමත් පියවර රැසක් රැගෙන ඇති බව ද කීවේය.මේ සඳහා මහජන සහාය ද අවශ්‍ය බව කියන හෙතෙම සැකකටයුතු පුද්ගලයෙක් දුටුවහොත් ළඟම සිටින පොලිස් නිලධාරියාට දන්වන ලෙස ද ඉල්ලීමක් කරයි. අනුරාධපුරයට හා මිහින්තලයට විශාල වශයෙන් වාහන ඇතුළුවීමට ඉඩ ඇති බැවින් වාහන තදබදය අවම කිරීමට රථවාහන සැලැස්මක් කි‍්‍රයාවට නංවා ඇතැයි ද ඒ සඳහා අනුරාධපුරයේ රථගාල් 23 ක් ද මිහින්තලයේ රථ ගාල් හයක් ද වෙන්කර ඇතැයි ද කීය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa08061514</link>
    <topic>රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවා</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්- ජනාධිපතිරට සංවර්ධනය කිරීමට හා ප‍්‍රජාතන්ත‍්‍රවාදය ස්ථාපිත කිරීමට රජය ගෙන යන පැහැදිලි වැඩ පිළිවෙළ හමුවේ රජය ඉහළ ජනතා විශ්වාසයක් දිනා ගෙන ඇති බවත් ඉදිරියේ දී ප‍්‍රජාතන්ත‍්‍රවාදයට මුල් තැන දෙමින් ඉදිරියේ දී පවත්වනු ලබන ඕනෑ ම මැතිවරණයක දී රජයේ ජයග‍්‍රහණය පැහැදිලි බවත් මහින්ද රාජපක්ෂ ජනාධිපතිතුමා පවසයි.ජනාධිපතිතුමා මේ බව අනාවරණය කෙළේ සියලු ප‍්‍රාදේශීය සභා සභාපතිවරු හා පළාත් සභා නියෝජිතයන් හමුවේ ජනාධිපති කාර්යාලයේ ඊයේ පැවැති රැස්වීමක දී ය.නැඟෙනහිර පළාත ත‍්‍රස්තවාදීන්ගෙන් මුදාගෙන එම පළාතේ ජනතාවට ප‍්‍රජාතන්ත‍්‍රවාදී අයිතිවාසිකම් ලබා දීමට හැකි වීම රජය ලැබූ ජයග‍්‍රහණයක් බවත් එසේ ම මැතිවරණයක් පැවැත්විය යුතු ඕනෑ ම අවස්ථාවක රජය ඒ සඳහා කටයුතු කරන බවත් රට ගැන හැඟීමක් ඇති පක්‍ෂයට ආදරය කරන පිරිසක් අද ශ‍්‍රී. ල. නි. ප. ය වටා ඒක රාශී වී සිටින බව ද පෙන්වා දුන්නේ ය.ඉහළ යන ආහාර හා තෙල් මිල පාලනය කිරීමට රජය පැහැදිලි වැඩපිළිවෙළක් කි‍්‍රයාත්මක කැර ඇති බවත් අපහසුතා මධ්‍යයේ වුවත් ආහාර ද්‍රව්‍ය 15 ක මිල පාලනය කිරීමට රජය කටයුතු යොදා ඇති බවත් කී ය.මහින්ද චින්තන වැඩපිළිවෙළ කෙරෙහි සැම දා විශ්වාසයෙන් කටයුතු කරන බව මෙහි දී පළාත් සභා නියෝජිතයෝ සඳහන් කළ අතර බොරු ප‍්‍රචාර පරදා රටේ සංවර්ධනයේ පණිවුඩය ජනතාව අතරට ගෙන යාමේ වැඩපිළිවෙළක අවශ්‍යතාව පෙන්වා දුන්හ.ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ මහතා ද මෙහි දී අදහස් දැක්වීය.අග‍්‍රාමාත්‍ය රත්නසිරි වික‍්‍රමනායක, බස්නාහිර පළාත් ආණ්ඩුකාර අලවි මවුලානා, මෛති‍්‍රපාල සිරිසේන, දි. මු. ජයරත්න, සුසිල් පෙ‍්‍ර්මජයන්ත, ඩලස් අලහප්පෙරුම යන ඇමැතිවරු ද ඇතුළු ශ‍්‍රී ලංකා නිදහස් පක්ෂයේ ජ්‍යෙෂ්ඨ සාමාජිකයෝ ද මෙම අවස්ථාවට එක් ව සිටියහ. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806153</link>
    <topic>ඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශක</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්ජාතික සංවර්ධන මාධ්‍ය මධ්‍යස්ථානයේ මාධ්‍ය ප‍්‍රකාශක ලෙස ජනමාධ්‍ය ඇමැති ලක්ෂ්මන් යාපා අබේවර්ධන මහතා පත් කොට තිබේ.ජාතික සංවර්ධනය පිළිබඳ කාලීන තොරතුරු ලබාදීම පිණිස ජාතිය ගොඩනැගීමේ අමාත්‍යාංශය යටතේ මෙම මධ්‍යස්ථානය පිහිටුවීමට කැබිනට් අනුමැතිය ලැබී තිබේ.ජාතික සංවර්ධන මාධ්‍ය මධ්‍යස්ථානය තව සති දෙකකින් විවෘත කිරීමට සියලු විධි විධාන යොදා තිබේ. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa08061512</link>
    <topic>ශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහාය</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්එල්ටීටීඊ යේ ත‍්‍රස්ත කි‍්‍රයා නැවත වරක් හෙළා දකින යුරෝපා කොමිසම ශ‍්‍රී ලංකාවේ ස්වෛරී භාවයට කොන්දේසි විරහිතව සහාය ප‍්‍රකාශ කරයි.කොළඹදී පැවැති ශ‍්‍රී ලංකා යුරෝපා ඒකාබද්ධ කොමිසමේ 17 වැනි සැසි වාරයේදී ආසියානු හා ලතින් ඇමෙරිකානු සබඳතා පිළිබඳ නියෝජ්‍ය අධ්‍යක්ෂ පාඩි අශ්වියා මචාඩෝ මහතා යුරෝපා කොමිසමේ මතය එසේ පළ කෙළේ ය.යුරෝපා සංගමය එල්ටීටීඊයට පනවා ඇති තහනම පිළිබඳව සඳහන් කළ ඔහු එල්ටීටීඊ කි‍්‍රයා සම්බන්ධව දැඩි පියවර ගැනීමට සාමාජික රටවල් දිරි ගන්වා ඇතැයි ද ප‍්‍රකාශ කෙළේය.විදේශ ලේකම් පාලිත කොහොන මහතාද මෙහිදී අදහස් දැක්වූයේ ය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa08061513</link>
    <topic>ශ‍්‍රී ලංකා-තායිලන්ත මිත‍්‍රත්වය තවත් තරවෙයි</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්ශ‍්‍රී ලංකාවේ කි‍්‍රයාත්මක වන ත‍්‍රස්තවාදී කටයුතු මුලිනුපුටා දැමීම සඳහා රජය විසින් කි‍්‍රයාත්මක කරනු ලබන වැඩ පිළිවෙළට තායිලන්තයේ පූර්ණ සහයෝගය ලබා දෙන බවට එරට විදේශ ඇමැතිවරයා ප‍්‍රතිඥා දී ඇත.ඊට අමතරව ශ‍්‍රී ලංකාවේ ආර්ථික සංවර්ධන ක්‍ෂේත‍්‍රයටද සහයෝගය ලබාදීමට තායිලන්තය සූදානමින් සිටී.මේ තොරතුරු අනාවරණය කෙරුණේ තායිලන්තයේ රාජ්‍ය තාන්ති‍්‍රක සංචාරයකින් පසුව ඉකුත් දා පෙරළා පැමිණි ශ‍්‍රී ලංකා විදේශ ඇමැති රෝහිත බෝගොල්ලාගම මහතා විසින් ජනමාධ්‍ය අමතා කළ ප‍්‍රකාශයකිනි.තායිලන්තය සහ ශ‍්‍රී ලංකාව අතර වෙළෙඳ ක්‍ෂේත‍්‍රයේ මේ වනවිට පවතින වටිනාකම ඩොලර් මිලියන 325 ක් වන බවත් ඉදිරියේදී එම මුදල තව දුරටත් ඉහළ දැමීමට එකඟතාව පළ වූ බවත් මෙහිදී විදේශ ඇමැතිවරයා පැවැසීය.තායිලන්තය හා ශ‍්‍රී ලංකාව අතර වසරකට සංචාරකයන් 48,000ක ප‍්‍රමාණයක් හුවමාරු වන බව පෙන්වා දුන් ඇමැතිවරයා, එම සංචාරකයන් ප‍්‍රමාණය ද ඉදිරියේ දී ඉහළ නැංවීමට එකඟතාව පළ වූ බවත් සඳහන් කෙළේය.තායිලන්තයෙන් ශ‍්‍රී ලංකාවට අවශ්‍ය සහල් ආනයනය කිරීම පිළිබඳවත් මෙහි දී සාකච්ඡා කෙරුණු බව සඳහන් කළ ඇමැතිවරයා, එහි ප‍්‍රතිඵලයක් වශයෙන් සහල් ටොන් 50,000ක් ශ‍්‍රී ලංකාවට ලබාගැනීමට හැකියාව ලැබී ඇති බවත් කීය.  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806154</link>
    <topic>නැඟෙනහිර නඟා සිටුවීමට</topic>
    <author>සුභද්‍රා දේශප‍්‍රිය</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්නැඟෙනහිර නඟා සිටුවීමටසුභද්‍රා දේශප‍්‍රියයුද්ධයෙන් පීඩිත ප‍්‍රදේශ පුනරුත්ථාපනය කිරීමේ ව්‍යාපෘතිය යටතේ නැඟෙනහිර සංවර්ධනය සඳහා රුපියල් දස ලක්ෂ දෙදහස් හයසිය තිහක් වෙන්කොට ඇති බවත් ඒ යටතේ හඳුනාගත් ප‍්‍රධාන ව්‍යාපෘති තිස් හතක් ආරම්භ කෙරෙන බව පළාත් පාලන සහ පළාත් සභා ඇමැති ජනක බණ්ඩාර තෙන්නකෝන් මහතා පවසයි.මීට අමතරව, නැඟෙනහිර පළාතේ සිවිල් පරිපාලන සහ පළාත් පාලන ආයතනවල යහපාලනය ශක්තිමත් කරමින් එම පළාත්වල ආර්ථික හා සමාජ අංශ සංවර්ධනය සඳහා ව්‍යාපෘති තුනක් ආරම්භ කෙරෙන බව ද ඇමැතිවරයා පවසයි.පළාත් පාලන ආයතන මට්ටමින්, මහාමාර්ග විදුලිය, ජල සම්පාදනය, සෞඛ්‍ය සහ සනීපාරක්ෂක පහසුකම් යනාදී යටිතල පහසුකම් ඇති කිරීම හා ජන ජීවිතය නඟා සිටුවීම මේ ව්‍යාපෘතියේ මූලික අරමුණ බවද ඔහු සඳහන් කරයි. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806155</link>
    <topic>පොලිස් නිල ලාංඡන 1400 ක් සමඟ</topic>
    <author>කීර්ති මෙන්ඩිස්</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්පොලිස් නිල ලාංඡන 1400 ක් සමඟකීර්ති මෙන්ඩිස්උසස් පොලිස් නිලධාරීන් පළඳින නිල ලාංඡන සමඟ මහනුවරදී අත්අඩංගුවට ගත් දෙමළ ජාතිකයා පිළිබඳ පුළුල් පරීක්ෂණ අරඹා ඇතැයි මහනුවර කොට්ඨාස බාර ජ්‍යෙෂ්ඨ පොලිස් අධිකාරි ජයන්ත ගම්මන්පිල මහතා කියයි.පොලිස් ලාංඡන 1400 ක් සමඟ මොහු මහනුවර ප‍්‍රදේශයේ කෝවිලකදී පොලිසිය මඟින් අත්අඩංගුවට ගෙන ඇත.ප‍්‍රශ්න කිරීමේදී ඔහු පවසා ඇත්තේ කිසිවකු ඔහුට එම භාණ්ඩ ලබාදුන් බවත් ඒවා යළි වෙනත් කෙනෙකුට බාරදීමට පැවරුණු බවත්ය. ඉන්දියාවේ සිට ගෙන එන්නට ඇතැයි සැක කෙරෙන මෙම ලාංඡන ළඟ තබා ගැනීමේ අරමුණ ගැන ප‍්‍රශ්න කැරගෙන යයි. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806156</link>
    <topic>නොරොච්චෝලේ තාප බලාගාරය වැඩ වසරකට කලින් අවසන්</topic>
    <author>සුමිත‍්‍ර ද සිල්වා</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්සුමිත‍්‍ර ද සිල්වාඉකුත් වසරේදී වැඩ ආරම්භ කළ නොරොච්චෝලේ ගල්අඟුරු බලාගාරයේ ඉදිකිරීම් කටයුතුවල ප‍්‍රගතිය අනුව 2010 දී වැඩ අවසන් කිරීමට හැකියාව ඇති බව විදුලි බල හා බලශක්ති ඇමැති ඩබ්.ඩී.ජේ.සෙනෙවිරත්න මහතා සඳහන් කරයි.මෙහි ඉදිකිරීම් නිමා කිරීමට නියමිතව තිබුණේ වසර 2011 දීය. අමාත්‍යවරයා සිදුකළ හදිසි නිරීක්ෂණ චාරිකාවකදී බලාගාරයේ ඉදිකිරීම් කටයුතුවල නියැලී සිටින චීනයේ ඩී.එම්.සී.ඒ. සමාගමේ ඉංජිනේරුවන් සමඟ කළ සාකච්ඡාවකින් පසුමේ බව අනාවරණය කෙළේය.මෙගාවොට් 900ක ධාරිතාවයකින් යුත් ප‍්‍රධාන ගල් අඟුරු බලාගාරය ඉදිකෙරෙන භූමිය සකස් කිරීමේ කටයුතු ද මේ වනවිට අවසන් වී ඇති අතර මුහුදු මාර්ග ඔස්සේ රැගෙන එන ගල්අඟුරු ගොඩබෑම සඳහා විශේෂ නාවික ජැටියක් ද ඉදිකර ඇත.  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806157</link>
    <topic>මිහින්තලා ආලෝක පූජාව මෙවරත් මහ ඉහළින්</topic>
    <author>රමණි සුබසිංහ</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්රමණි සුබසිංහසීමාසහිත එක්සත් ප‍්‍රවෘත්ති පත‍්‍ර සමාගම 46 වැනි වරටත් සංවිධානය කරනු ලබන මිහින්තලා ආලෝක පූජාව මේ 17, 18, 19 යන තෙදින පුරා අති උත්කර්ෂවත් අන්දමින් පැවැත්වේ. සම අනුග‍්‍රාහක දායකත්වය ලංකා විදුලිබල මණ්ඩලයෙනි. මෙහි බැතිබර දායකත්වය අබාන්ස් ආයතනයෙනි.මිහින්තලා රජමහා විහාරාධිපති හා භාරකාර නුවරගම් පළාතේ උප ප‍්‍රධාන අධිකරණ සංඝනායක නාමල්වැවේ ධම්මකීර්තී ශ‍්‍රී රතනසාර නාහිමියන්ගේ අනුශාසකත්වයෙන්ජූනි 17 දා පස්වරු 7.00 ට විදුලිබල හා බලශක්ති ඇමැති ඩබ්.ඩී.ජේ.සෙනෙවිරත්න, ජනමාධ්‍ය ඇමැති ලක්ෂ්මන් යාපා අබේවර්ධන යන මහත්වරුන් ගේ ප‍්‍රධානත්වයෙන් ආලෝක පූජාව ආරම්භවේ.පොසොන් පුර පසළොස්වක පොහෝ දින (18) පස්වරු 7.00 ට මිහින්තලා පුදබිම දහස් සංඛ්‍යාත විදුලි බුබුළුවලින් ආලෝකමත් කෙරෙනුයේ ජනමාධ්‍ය හා තොරතුරු ඇමැති අනුර ප‍්‍රියදර්ශන යාපා, සංස්කෘතික ඇමැති මහින්ද යාපා අබේවර්ධන යහ මහත්වරුන් ගේ ප‍්‍රධානත්වයෙනි.මෙවර ආලෝක පූජාවේ අවසන් දින (19) දා සීමාසහිත එක්සත් ප‍්‍රවෘත්ති පත‍්‍ර සමාගමේ සභාපති බන්දුල පද්මකුමාර සහ ලංකා විදුලි බල මණ්ඩලයේ සභාපති උදය ශ‍්‍රී කාරියවසම් යන මහත්වරුන් ගේ ප‍්‍රධානත්වයෙන් මිහින්තලා පුදබිම ආලෝකවත් කෙරේ.එම උත්සව අවස්ථාවට උතුරුමැද පළාත් ආණ්ඩුකාර කරුණාරත්න දිවුල්ගනේ, උතුරුමැද පළාත් හිටපු ප‍්‍රධාන ඇමැති බර්ටි පෙ‍්‍ර්මලාල් දිසානායක, දේශීය වෛද්‍ය ඇමැති තිස්ස කරල්ලියැද්ද, ජාතිය ගොඩනැඟීමේ ඇමැති එස්.එම්.චන්ද්‍රසේන, මහාමාර්ග නියෝජ්‍ය ඇමැති ඩබ්.ජී.ඒකනායක, ඛනිජ තෙල් සම්පත් සංවර්ධන ඇමැති දුමින්ද දිසානායක, ශ‍්‍රී ලංකාවේ මහා භාරකාර එන්.එස්.ඒ.එස්.සෙනෙවිරත්න, අනුරාධපුර දිස්ති‍්‍රක් ලේකම් එච්.එම්.කේ.හේරත් යන මහත්වරු සහභාගි වෙති. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806158</link>
    <topic>මත්ලෙඩට ජාතික සෞඛ්‍යයෙන් 22% ක්</topic>
    <author>සුනිල් දයා අල්විස්</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්සුනිල් දයා අල්විස්අයවැයෙන් සෞඛ්‍ය සඳහා වෙන් කැරුණු සියයට විසි දෙකක්ම සෞඛ්‍ය අමාත්‍යංශයට වැය කිරීමට සිදු වී ඇත්තේ මත්පැන් – දුම්වැටි හා මත්ද්‍රව්‍ය නිසා රෝගාබාධවලට ලක්වී රෝහල් ගත වන අයට ප‍්‍රතිකාර ලබාදීම සඳහාය.කංසා ඇබ්බැහිවූවන් 2,50,000 ක්ද හෙරොයින්වලට ඇබ්බැහිවූවන් 40,000 ක් ද සිටින අතර මසකට ලීටර් මිලියන 25,000 ක් නිත්‍යානුකූල නොවන මත්පැන් ලෙස නිෂ්පාදනය වන බව සමීක්ෂණයකින් හෙළි වී ඇතැයි ද පෙන්වා දෙන සෞඛ්‍ය ඇමැති නිමල් සිරිපාල ද සිල්වා මහතා සෞඛ්‍ය සේවාවට වෙන් කර ඇති වාර්ෂික ප‍්‍රතිපාදනවලින් සියයට 22 ක් මෙලෙස මත් ප‍්‍රතිකාර සඳහා රෝහල්වලට වැය කිරීමට සිදුවීම දරා ගන්නට බැරි පාඩුවක් යයිද පවසයි.මත්පැන් හා දුම්කොළ වලින් රජයට ලැබෙන ආදායමට වඩා මේවා පාවිච්චි කිරීමෙන් ලෙඩ වන ජනතාවට ප‍්‍රතිකාර කරන්නට රජය දරන වියදම කිහිප ගුණයකින් වැඩි යයිද මේ වර්ෂයට ජාතික සෞඛ්‍ය අයවැයට වෙන්කර ඇති මිලියන 85000 න් මත්පැන්, සිගරට් හා මත්ද්‍රව්‍ය නිසා රෝගී වන අයට ප‍්‍රතිකාර වෙනුවෙන් සියයට විසි දෙකක් වැය කරන බවද ඇමැතිවරයා කීය.  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa0806159</link>
    <topic>සැබෑ පඩිවරයකු අහිමි වුණා</topic>
    <author/>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්ජනපති සොව පළ කරයිකීර්තිමත් සාහිත්‍යධරයකු හා විද්වතකු වූ කලාකීර්ති පණ්ඩිත විමල් අබේසුන්දරයන් විවිධ අංශ ඔස්සේ සිය නිසඟ හැකියාව පෙන්නුම් කළ විද්වතකු බව විමල් අබේසුන්දර මහතාගේ අභාවය නිමිත්තෙන් ශෝක පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා සඳහන් කරයි.එතුමාගේ අභාවය පිළිබඳ පුවත ඇසීමෙන් තමා මහත් සංවේගයට පත්වූ බව සඳහන් කරන ජනාධිපතිතුමා එතුමාගේ සේවය රටට හිමි වන්නේ එක් ක්ෂේත‍්‍රයකින් පමණක් නොවන බවත් එතුමා සිංහල පාලි සංස්කෘත හින්දි භාෂා විෂයෙහිලා වියත් පඩිවරයෙක් බවත් අනුපමේය හැකියාවන් ප‍්‍රකට කළ කිවිවරයෙක්, ගත් කතුවරයෙක්, ගීත නිබන්ධකයෙක් හා කලා විචාරකයෙක් ලෙසත් හඳුන්වයි.සඳරැස පුවත්පතින් ඇරැඹුණු ඔහුගේ මාධ්‍ය ජීවිතය ලංකාදීප, පෙරමුණ, දිනමිණ පුවත්පත් ඇසුරෙන් වඩාත් ප‍්‍රකට කෙරුණු අතර ගුවන් විදුලි සංස්ථාවට සම්බන්ධව රට වෙනුවෙන් කළ මාධ්‍ය මෙහෙවර ප‍්‍රශංසනීය වූවක් බව පවසයි.ආචාර්ය ප‍්‍රනීත් අබේසුන්දර, අර්ජුන හා පුලස්ති පුතුන් හා සුභානි දියණිය රටට දැයට කරන සේවය විමල් අබේසුන්දරයන්ගේ පරමාදර්ශී ජීවිතයේ ජීවමය ලක්ෂණ ලෙස ජනාධිපතිතුමා හඳුන්වයි. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa08061510</link>
    <topic>මෝටර් රථ පැවරුම් ගාස්තු නැංවීම තාවකාලිකව අත් හිටුවයි</topic>
    <author>තාරක වික‍්‍රමසේකර</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්තාරක වික‍්‍රමසේකරමෝටර් රථ ප‍්‍රවාහන කොමසාරිස් දෙපාර්තමේන්තුව මගින් හෙට (16) දින සිට ඉහළ දැමීමට කටයුතු කර තිබූ රථ ලියාපදිංචි හා පැවරුම් ගාස්තු අත් හිටුවන ලෙස ප‍්‍රවාහන අමාත්‍ය ඩලස් අලහප්පෙරුම මහතා නියෝග කර ඇත.සංශෝධිත ගාස්තු යටතේ පෙට‍්‍රල් වාහනයක් ඩීසල් බවට පරිවර්තනය කිරීමේදී අය කළ ගාස්තුව රුපියල් 35,000 සිට රුපියල් 250,000 ක් දක්වා වැඩි කර ඇත. මෙම ගාස්තුව ඉහළ නැංවීම මඟින් පෙට‍්‍රල් වාහන ඩීසල් වාහන බවට පරිවර්තනය කිරීම අඩු වනු ඇතැයි ද බලාපොරොත්තු වේ.මේ සම්බන්ධව මෝටර් රථ දෙපාර්තමේන්තු ප‍්‍රකාශකයෙක් පැවසුවේ නව ගාස්තු ක‍්‍රමය කි‍්‍රයාත්මක වීම දෙසතියකට කල් දැමූ බවය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=aa08061511</link>
    <topic>උඩවළවේ කැලේට තවත් අලි පැටව් 6 ක්</topic>
    <author>නිහාල් පී. අබේසිංහ</author>
    <content>බුදු පිළිම අතුරුදන්වීමේ පුවත අසත්‍යයක්!අනුරාධපුරයට - මිහින්තලයට 10,000 ක ආරක්ෂක සේනාවක්රජයේ වැඩ පිළිවෙළ ගැන ඉහළ ජනතා විශ්වාසයක් තිබෙනවාඇමැති ලක්ෂ්මන් යාපා අබේවර්ධන සංවර්ධන මාධ්‍ය ප‍්‍රකාශකශ‍්‍රී ලංකාවේ ත‍්‍රස්තවාදය මැඩීමට යුරෝපා සංගමයේ සහායශ‍්‍රී ලංකා-තායිලන්ත මිත‍්‍රත්වය තවත් තරවෙයිනැඟෙනහිර නඟා සිටුවීමට රු. මිලියන 2630 ක් ව්‍යාපෘති 37 ක් දැනටත් කි‍්‍රයාත්මකයිපොලිස් නිල ලාංඡන 1400 ක් සමඟ අත්අඩංගුවට ගත් පුද්ගලයා ගැන පුළුල් පරීක්ෂණනොරොච්චෝලේ තාප බලාගාරය වැඩ වසරකට කලින් අවසන්උපසම්පදා ලබතිමිහින්තලා ආලෝක පූජාව මෙවරත් මහ ඉහළින්මත්ලෙඩට ජාතික සෞඛ්‍යයෙන් 22% ක්සැබෑ පඩිවරයකු අහිමි වුණාමෝටර් රථ පැවරුම් ගාස්තු නැංවීම තාවකාලිකව අත් හිටුවයිඋඩවළවේ කැලේට තවත් අලි පැටව් 6 ක්නිහාල් පී. අබේසිංහරජයේ පරිසර සංරක්ෂණ වැඩපිළිවෙළේ තවත් පියවරක් ලෙස උඩවළවේ ඇත් අතුරු සෙවණේ ඇති දැඩි කළ අලි පැටවුන් හය දෙනෙකු උඩවළවේ ජාතික උද්‍යානයට නිදහස් කෙරේ.ඒ අනුව ඇට්ලස්, පාරෝස්, නාලක, බේබි බ්ලූ, සේනානි, මිනෝලා හා ආශා යන අලි පැටවුන් සෙනසුරාදා පාරිසරික හා ස්වභාවික සම්පත් ඇමැති පාඨලී චම්පික රණවක මහතා අතින් උඩවළවේ වන උයනට සදාතනික නිදහස ලැබීය.ඇත් අතුරු සෙවණට අලි පැටවුන් 56 දෙනෙකු මුදා හැර ඇතැයි ඇත් අතුරු සෙවණේ පශු වෛද්‍ය සුහද ජයවර්ධන මහතා කීය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=ab0806151</link>
    <topic>හකීම් වෙනුවට එස්.බී.</topic>
    <author/>
    <content>හකීම් වෙනුවට එස්.බී.එජාප කලාකරුවෝ සංධානයට එක් වෙතිම, පිළේ සමුළුවෙන් එජාපය කැළැඹෙයිඑජාප-ජවිපෙ එක මඟක යන කොට දෙපැත්තෙන් ම මැරුණු මිනිසුන්ගේ අවතාර නැඟිටීවිඑජාපය කෑලි දෙක තුනකට කැඩෙන ලකුණුකෘතහස්ත කිරි කළ හතක් නා ගනීඑ.ජා.ප. ජාතික ලැයිස්තුවේ පවතින පුරප්පාඩුවට රවුෆ් හකීම් මහතා වෙනුවට එස්.බී. දිසානායක මහතා පත්කිරීමට එජාපයේ ප‍්‍රබලයන් පිරිසක් සූදානමින් සිටිතියි දැන ගන්නට ඇත.මේ හේතු කොට ගෙන රවුෆ් හකීම් මහතා දැඩි කලකිරීමට පත්ව ඇති මුත් ඔහුගේ විරෝධය නොතකා එස්.බී. දිසානායක මහතා පාර්ලිමේන්තුවට පත් කළ යුතුය යන මතයද එජාපය තුළ ප‍්‍රබල වෙමින් පවතී.තම මන්තී‍්‍ර ධූරය අහෝසි වීමට එරෙහිව එස්.බී. දිසානායක මහතා ශ්‍රේෂ්ඨාධිකරණය හමුවට ගිය අතර එහිදී ශ්‍රේෂ්ඨාධිකරණය වෙතින් ප‍්‍රකාශ කෙරුණේ ඒ මහතා ගේ මන්තී‍්‍ර ධූරය අහෝසි වූයේ එක දිගට මාස තුනක් පාර්ලිමේන්තුවට නො පැමිණීම නිසා බවයි.නැඟෙනහිර පළාත් සභා ඡන්දයට ඉදිරිපත් වීම සඳහා රවුෆ් හකීම් මහතා තම මන්තී‍්‍ර ධූරයෙන් ඉල්ලා අස්වූ අතර ඔහුට රනිල් වික‍්‍රමසිංහ මහතා මුලින් ප‍්‍රතිඥා දී තිබුණේ නැෙඟනහිර පළාත් සභා ඡන්දයෙන් පරාජය වුවහොත් එජාප ජාතික ලැයිස්තුවෙන් ඒ මහතා පාර්ලිමේන්තු මන්තී‍්‍රවරයකු ලෙස පත් කරන බවයි.මෙසේ එස්.බී. දිසානායක පත්කිරීමට පක්ෂය තුළ දැඩි ලෙස බලපෑම් කරමින් සිටින්නේ රනිල් වික‍්‍රමසිංහ මහතා වෙනුවට වෙනත් නායකත්වයක් පක්ෂයට ලබාගැනීමට අරගලයේ යෙදෙන එජාපයේ ප‍්‍රබල කණ්ඩායමකි. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=ab0806155</link>
    <topic>එජාප කලාකරුවෝ සංධානයට එක් වෙති</topic>
    <author/>
    <content>හකීම් වෙනුවට එස්.බී.එජාප කලාකරුවෝ සංධානයට එක් වෙතිම, පිළේ සමුළුවෙන් එජාපය කැළැඹෙයිඑජාප-ජවිපෙ එක මඟක යන කොට දෙපැත්තෙන් ම මැරුණු මිනිසුන්ගේ අවතාර නැඟිටීවිඑජාපය කෑලි දෙක තුනකට කැඩෙන ලකුණුකෘතහස්ත කිරි කළ හතක් නා ගනීදශක ගණනාවක සිට එ. ජා. ප. යට සහාය පළ කරමින් සිටි ප‍්‍රමුඛ පෙළේ කලාකරුවන් සහ වෘත්තීය සමිති නායකයන් එ. ජා. ප. යෙන් ඉවත් වී ඉදිරි මැතිවරණවල දී මහින්ද රාජපක්ෂ ජනාධිපතිතුමා ගේ නායකත්වයෙන් යුතු ආණ්ඩුවට සහාය පළ කිරීමට සූදානමින් සිටිතියි තොරතුරු අනාවරණය වෙයි.මේ වන විටත් සුප‍්‍රසිද්ධ කලාකරුවන් කිහිප දෙනකු ජනාධිපතිතුමාට සහාය පළ කිරීමට ප‍්‍රතිඥා දී ඇති අතර තවත් විශාල පිරිසක් ළඟදීම ජනාධිපතිතුමා හමුවී එක්සත් ජනතා නිදහස් සංධානයට එක් වීමට සූදානමින් සිටිති. ඔවුන් අතර මෙරට කලා ක්ෂේත‍්‍රයේ ප‍්‍රවීණ ගායක ගායිකාවෝ, සංගීත ශිල්පීහු සහ සිනමා ක්ෂේත‍්‍රයේ ප‍්‍රවීණයෝ ද වෙති.එ. ජා. ප. ජාතික කලා සංගමයේ සභාපති හා ජාතික සංවිධායක ජනපි‍්‍රය ගායක සමන් ද සිල්වා මහතා ද එ. ජා. ප. නායක රනිල් වික‍්‍රමසිංහ මහතා ගේ කි‍්‍රයා කලාපය කෙරෙහි දැඩි ලෙස නො සතුටට පත් ව ඇති බවත් එ. ජා. ප. කෘත්‍යාධිකාරී සභාවට කලාකරුවකු පත් කරන බවට දුන් පොරොන්දුවක් මෙතෙක් ඉටු නො කිරීම නිසා ඒ මහතා ද එ. ජා. ප. ය අතහැර යෑමට සූදානමින් සිටින බවත් දැන ගන්නට ඇත.හදිසි මහ මැතිවරණයක් පැවැත්වුවහොත් ඒ සඳහා මුහුණ දීමට එජාපයට හැකියාවක් නැති බව ද මේ කලාකරුවන් සහ වෘත්තීය සමිති නායකයන් ගේ අදහස වී තිබේ.රනිල් වික‍්‍රමසිංහ මහතා ගෙන් පක්ෂයටවත්, රටටවත් වැඩක් නැති බැව් පෙන්වා දෙන මේ කලාකරුවෝ හා වෘත්තීය සමිති නායකයන් ගේ ඒකමතික අදහස වී ඇත්තේ මේ මොහොතේදී ජනාධිපතිතුමාගේ දෑත් ශක්තිමත් කිරීම සඳහා එක්විය යුතු බවය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=ab0806152</link>
    <topic>ම, පිළේ සමුළුවෙන් එජාපය කැළැඹෙයි</topic>
    <author/>
    <content>හකීම් වෙනුවට එස්.බී.එජාප කලාකරුවෝ සංධානයට එක් වෙතිම, පිළේ සමුළුවෙන් එජාපය කැළැඹෙයිඑජාප-ජවිපෙ එක මඟක යන කොට දෙපැත්තෙන් ම මැරුණු මිනිසුන්ගේ අවතාර නැඟිටීවිඑජාපය කෑලි දෙක තුනකට කැඩෙන ලකුණුකෘතහස්ත කිරි කළ හතක් නා ගනීහිටපු ජනාධිපතිනි චන්ද්‍රිකා බණ්ඩාරනායක කුමාරතුංග මහත්මිය, රනිල් වික‍්‍රමසිංහ සහ මංගල සමරවීර යන මහත්වරුන් ගේ ප‍්‍රධානත්වයෙන් ඉකුත් දා පැවැති දේශපාලන රැස්වීමේදී සිදු කෙරුණු ඇතැම් ප‍්‍රකාශ කරන කොට ගෙන එක්සත් ජාතික පක්ෂයේ කි‍්‍රයාකාරීන් අතර තියුණුකැළැඹීමක් හටගෙන ඇතැයි එම පක්ෂයේ අභ්‍යන්තර ආරංචි මාර්ග පවසයි.එක්සත් ජාතික පාක්ෂිකයන්ට එරෙහිව බලවත් කෙනෙහිලිකම් සිදු කළ හිටපු ජනාධිපතිනිය සමඟ නව දේශපාලන සන්ධානයකට යෑමට තරම් රනිල් වික‍්‍රමසිංහ මහතා පෙළඹී සිටීමෙන් සමස්ත එ.ජා.ප.යම දේශපාලන ක්‍ෂේත‍්‍රයේ දැඩි හාස්‍යයකට ලක්ව ඇතැයි දැනට එ.ජා.ප.යේ කි‍්‍රයාකාරී භූමිකාවන්ට පණ පොවන මන්තී‍්‍රවරුන් ගණනාවක ගේ අදහස වී තිබේ.රනිල් වික‍්‍රමසිංහ මහතාට එරෙහිව පක්ෂය හරහා මතුව එන විරෝධතාව මඟ හැරීමට අද ඔහු චන්ද්‍රිකා කුමාරතුංග මහත්මිය හා මංගල සමරවීර මහතා ගේ පිළිසරණ පැතීමට ඉදිරිපත් වීම මඟින් රනිල් වික‍්‍රමසිංහ මහතා ගේ දුර්වල නායකත්වය නැවත වරක් පෙන්නුම් කැර ඇති බවත් දේශපාලන වශයෙන් පාරාජිකා වූ චරිත සමඟ එක් වී දේශපාලන සන්ධාන පිළිබඳව ප‍්‍රකාශ නිකුත් කිරීම මඟින් එජාප නායකත්වය රැක ගත නොහැකි බවත් මේ කැරළිකාර මන්තී‍්‍රවරු පවසති. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=ab0806153</link>
    <topic>එජාප-ජවිපෙ එක මඟක යන කොට</topic>
    <author>සංවාද සටහන කේ.සී.ජේ. රත්නායක ඡායාරූපය සුදම් ගුණසිංහ</author>
    <content>හකීම් වෙනුවට එස්.බී.එජාප කලාකරුවෝ සංධානයට එක් වෙතිම, පිළේ සමුළුවෙන් එජාපය කැළැඹෙයිඑජාප-ජවිපෙ එක මඟක යන කොට දෙපැත්තෙන් ම මැරුණු මිනිසුන්ගේ අවතාර නැඟිටීවිඑජාපය කෑලි දෙක තුනකට කැඩෙන ලකුණුකෘතහස්ත කිරි කළ හතක් නා ගනීඑජාප-ජවිපෙ එක මඟක යන කොටඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්නඑ.ජා.ප ය හා ජ.වි.පෙ. යන පක්ෂ දෙකේ ම අද මහජන අවධානය දිනා ගත හැකි ආකර්ශණීය චරිත නැතැයි ඇමැති රාජිත සේනාරත්න මහතා පවසයි. ජ.වි.පෙ. හා එ.ජා.ප. ඒකාබද්ධ සටන් මාර්ගයක් කිසිදා ප‍්‍රායෝගික නොවන බව පවසන ඇමැතිවරයා දෙපක්ෂයේ ම නායක මට්ටමේ කිහිප දෙනකුට එකතු විය හැකිව තිබුණ ද පහළ මට්ටමේ සාමාන්‍ය පාක්ෂිකයන් කිසිදා එකතු නොවන බවත් සඳහන් කරයි. මැතිවරණයක් පවත්වන්නැයි රජයට අභියෝග කරන එ.ජා.ප. ය දැන් පළාත් සභා මැතිවරණයට ඉදිරිපත් වී ජනමතය උරගා බැලීම වෙනුවට ඡන්දය එපා කියමින් උසාවි යෑම නිර්ලජ්ජිත කි‍්‍රයාවක් බවත් ඔහු පවසයි. ඇමැතිවරයා මේ අදහස් පළ කෙළේ ‘සිළුමිණ’ සමඟ විශේෂ සංවාදයකට එක් වෙමිනි.ශ‍්‍රී ලංකා රජය ත‍්‍රස්තවාදයට එරෙහිව කරන යුද්ධය අසාර්ථකයි විපක්ෂනායකතුමා ඉන්දියාවට ගිහින් කියලා තියෙනවා.එතුමාට සාමාන්‍ය දැනීමක් වත් නෑනේ. එයාට හැෙඟන දේ නෙවෙයි මේ රටේ බහුතර ජනතාවට දැනෙන්නේ. ඒ නිසා නේ ලෝක වාර්තා මැද පැරදුණේ. එතුමා ජීවත් වෙන්නේ ළදරුවන්ගේ ලෝකයක.හැබැයි කුඩා ළමයින්ට අවබෝධ වන දේවත් මෙතුමාට තේරෙන්නේ නෑ. රජය ත‍්‍රස්තවාදීන් ගෙන් නැෙඟනහිර මුදා ගත්තට පසුවයි රනිල් මහත්තයා පාරුවකවත් නැඟලා ගියේ.උතුරේ දිස්ති‍්‍රක් පහකින් තුනක් දැන් නිදහස් කර ගෙන ඉවරයි. දැන් මුලතිව්වලට ගිහින් කොටි කඳවුරෙන් කඳවුරට අල්ලා ගනිමින් ඉන්නේ.ඊයේ පෙරේදා වන් ෆෝ බේස් කියන කොටි නායකයා පවා යන එන කඳවුරටත් ගහලා විනාශ කළා විතරක් නෙවෙයි.ඒ ප‍්‍රදේශයත් හමුදාව යටතට ගත්තා. මේ ජයග‍්‍රහණ රනිල්ට පේන්නේ නැත්නම් ඉන්දියානු නායකයන් එතුමාට ලංකාවේ තත්ත්වය පෙන්වා දෙන්න ඇති.මොකද ඉන්දියාව රනිල් වික‍්‍රමසිංහට වඩා ලංකාව ගැන දන්නවා හමුදා මෙහෙයුම් ගැනත් ඔවුන්ට රනිල්ට වඩා බුද්ධියක් තියෙනවා.හමුදා මෙහෙයුම් සාර්ථක වෙන්න පුළුවන්. නමුත් රටේ තැන් තැන්වල බෝම්බ පිපිරිලා සාමාන්‍ය ජනතාව ඝාතනයට ලක් වෙනවා. මේ ත‍්‍රස්තවාදී කි‍්‍රයා නතර කරන්න රජයට නොහැකි බවට විපක්ෂ නායකතුමා කියන කතාව බැහැර කරන්න පුළුවන්ද?ජේ.ආර්. ජයවර්ධන කාලේ ඉඳලම බෝම්බ පිපිරෙනවා. ඔබෙරෝයි, මරදාන හංදිය, පිටකොටුව බස් නැවතුම වගේ තැන්වල පුපුරා ගියේ කොහොම බෝම්බද? එදා සාමාන්‍ය ජනතාව සිය දහස් ගණන් විපතට පත් වුණා.චන්ද්‍රිකා කුමාරතුංග ජනාධිපතිනියගේ කාලේ කොලොන්නාවේ තෙල් ටැංකි, මහ බැංකුව, කටුනායක ගුවන් තොටුපළ වගේ තැන්වලට දැවැන්ත ප‍්‍රහාර එල්ල වුණා.එහෙනම් එදත් එහෙමයි - අදත් එහෙමයි?නෑ... පැහැදිලි වෙනසක් තියෙනවා. එදා ඒ බෝම්බ ප‍්‍රහාර එල්ල වුණේ අපේ හමුදාව කිසිම ජයග‍්‍රහණයක් නො ලබන තත්ත්වයකදීයි. අද කොටි සාමාන්‍ය ජනයාට බෝම්බ ප‍්‍රහාර එල්ල කරන්නේ පරාජයෙන් වියරු වැටිලා කර කියා ගන්න දෙයක් නැති තත්ත්වයකයි.ඒ කියන්නේ කොටි සංවිධානය නැවත තමන්ගේ ප‍්‍රාථමික තැනට පසුබැහැලා. කොටි හමුදාවක් වශයෙන් ශක්තිමත් නෑ.මිලිටරි ශක්තිය අතින් දුර්වලයි. රජයේ හමුදාවන්ට පහරක් දෙන්න තරම් කොටි ශක්තිමත් නෑ.රටේ පවතින තත්ත්වය සැලකිල්ලට අරගෙන වෘත්තිය සමිති කි‍්‍රයාමාර්ග හා උද්ඝෝෂණ තාවකාලිකව නතර කරන්න කියලා ඔබ කියනවා. නමුත් ඒ අතරේ රජය නියමිත කාලයට පෙර පළාත් සභා ඡන්ද පවත්වන්න යනවා.ඒකේ වරදක් නෑ. විපක්ෂය ලෝකය පුරා පතුරුවන බොරුවල හැටියට රජයටත් වුවමනාව තියෙනවා රටේ මහජන මතය පිළිබඳව අන්තර්ජාතික ප‍්‍රජාවට ඇත්ත පින්තූරයක් දෙන්න.ඒ විතරක් ද? විපක්ෂය වගේම ඔය එන්.ජී.ඕ. කට්ටියත් දැන ගන්න ඕනේ රටේ ජනමතය මොකක්ද කියලා. නැඟෙනහිර පැරදුණාම තිස්ස අත්තනායක මහත්තයා කිව්වේ නැඟෙනහිර එහෙම වුණාට ආණ්ඩුවට දකුණේ ජනමතයක් නැහැ කියලයි.ඒ නිසා පුළුවන් නම් දකුණේ ඡන්දයක් තියන්න කියලත් අභියෝග කළා. දැන් එජාපයට පුළුවන් දකුණේ ජනමතයත් උරගා බලන්න.නමුත් දැන් එජාපය කියන්නේ මේ පළාත් සභා ඡන්දයට විරුද්ධව උසාවි යනවා කියලයි?මේ තමා ලෝක ඉතිහාසයේ තියෙන නිර්ලජ්ජිතම විපක්ෂය. මොකද ලෝකයේ කිසිම රටක විපක්ෂයක්, දේශපාලන පක්ෂයක් මැතිවරණ පැවැත්වීමට විරුද්ධව නඩු දාලා නෑ.වැඩිම පරාජිත නායකයා හැටියට ගිනස් වාර්තා තැබූ රනිල් දැන් ඡන්ද පවත්වන්න එපා කියලා උසාවි ගිහින් තවත් ලෝක වාර්තාවක් තියන්නයි යන්නේ.හැබැයි ලජ්ජාවක් නැති නිසා එතුමා ඒකටත් කැමැති වෙයි. මොකද එතුමාට ඕනේ මොන ක‍්‍රමයකට හරි අන්තර් ජාතිකව ප‍්‍රසිද්ධියක් ගන්නයි හොඳ නරක මොකක් වුණත් කමක් නෑදැන් ඔබතුමා කියන විදිහට ආණ්ඩුව මේ ඡන්ද තියන්න යන්නෙ ආණ්ඩුවේ බලය පෙන්වන්නයි?නෑ... කොහොමටත් මේ පළාත් සභා ඡන්ද පවත්වන්න වෙනවා. මෙතැන වෙලා තියෙන්නේ නියමිත කාලයට වඩා ටිකක් කලින් ඡන්දය පවත්වන එක විතරයි. මොන ත‍්‍රස්තවාදය තිබුණත් ප‍්‍රජාතන්ත‍්‍රවාදී මැතිවරණ නතර කරන්න බෑ.ජනමතය උරගා බැලීම කොහොමටත් හොඳයි මේ රටේ මහජනතාව අද කල්පනා කරන්නේ කොහොමද කියලා දැන ගන්න.රටේ නායකයන්ට වගේම අන්තර්ජාතික නායකයන්ටත් හොඳ අවස්ථාවක් ලැබෙනවා. ශ‍්‍රී ලංකාව ගැන ඇත්ත දැන ගන්න.මුට්ටිය දැමීමක් නේද කරන්නේ? පළාත් සභා ඡන්දයෙන් පසුව මහ මැතිවරණයකට යන්න ආණ්ඩුව අර අඳින බවක් කියැවෙනවා.මුට්ටිය දාන්නේ අපි නෙවෙයි. විපක්ෂනායකතුමා තමා දැන් මුට්ටිය දාලා තියෙන්නේ. මොකද ඡන්දෙට විරුද්ධව උසාවි යනවා කියන්නේ පරාජය පිළි අරගත්තා කියන එකනේ.රනිල් ඡන්දයටත් කලින් පරාජය පිළි අරගෙන ඉතින් අපට මුට්ටි දාන්න දෙයක් නෑ... ඔළුවම දාන්න පුළුවන්.එ.ජා.ප.යේ සිටියදී ඔබ කිව්වා පක්ෂය නිද්‍රාශීලී භාවයෙන් මිදී පාරට බැහලා ජව සම්පන්නව කි‍්‍රයා කරන්න ඕනෑ කියලා. මොන විවේචන තිබුණත් ඔන්න දැන් එජාපය පාරට බැහැලා උද්ඝෝෂණ පවත්වනවා. නමුත් එහෙම කරන්න ගියා ම පොලිසිය නෝනා මහත්වරුන්ට කුණු හරුපයෙන් බණිනවා ය කියනවා. මොකද් මේ ප‍්‍රජාතන්ත‍්‍රවාදය?ඒ ගොල්ලෝ විතරක් නෙවෙයි බස් එකට යන්න, වැඩපළට යන්න කවුරුත් පාරට බහිනවා. වැදගත්කම තියෙන්නෙ පාරට බහින එක නෙවෙයි. මහජන විරෝධතාව කොයි තරම් ශක්තිමත් ද කියන එකයි.විපක්ෂයේ ඉදිරි ගමන තියෙන්නේ ඒ මතයි. රනිල් වික‍්‍රමසිංහ ඔය පාරට බහින්නේ රටවත් – පක්ෂයවත් ඉදිරියට ගෙනයන්න නෙවෙයි. තමන් ගේ නායකත්වය රැක ගන්නයි.දැන් එයාට විරුද්ධව පක්ෂය ඇතුළේ දෙවැනි කැරැල්ලත් පටන් අරගෙන. එදා අපි ඕවා කියද්දී රනිල් ආරක්ෂා කරලා අපට ගහන්න ආ කට්ටිය පවා දැන් රනිල්ට ගහන්න ලැහැස්ති වෙනවා.අන්න ඒ ගැහිල්ලෙන් බේරෙන්න රනිල් පාරට බහිනවා. ගොන් කරත්ත ගෙනාවා. අනුන් ගේ වාහනවල හෝන් මෙයා ගහනවා. මේ සේරම කරන්නේ පක්ෂය ඇතුලේ තමන්ට එරෙහි කැරැල්ල මැඬ පවත්වන්නයි.එදා අපිත් උද්ඝෝෂණ කළා. ඒත් අනුන් ගේ හෝන් ගහන්න ගියේ නෑ. දස දහස් ගණන් ජනතාවත් සහභාගී වුණා. එදා අපේ කී දෙනකුට පහර දුන්නාද? කී දෙනෙක් මරා දැම්මද? මහින්ද විජේසේකර ඇමැතිතුමාගේ සහෝදරයකුත් ඝාතනය කළා.ඒ මදිවට අපිට විරුද්ධව නඩු සිය ගණනක් පැවරුවා. අද මේ කතා කරන්නේ අතින් ඇද්දයි කියලයි. මේ ආණ්ඩුව එදා යු.ඇන්.පී. ආණ්ඩුව කළ මර්දන එකක්වත් කෙරුවේ නෑ.නමුත් එ.ජා.ප විරෝධතාවලට ආණ්ඩුව බය වුණා කියන කාරණේ වහන්න බැහැ නේ?ඔය උද්ඝෝෂණ අසාර්ථකයි කියලා කියන්නේ ඒවා සංවිධානය කරපු එජාප ය මයි. එජාප දේශපාලන මණ්ඩලයට රනිල් තවත් යෝජනාවක් ගෙනාවා ඉදිරියටත් උද්ඝෝෂණ කරමුය කියලා.නමුත් අනිත් කට්ටිය විරුද්ධ වෙලා කිව්වා. නෑ තවත් උද්ඝෝෂණ එපා කියලා. තිබුණු උද්ඝෝෂණ අසාර්ථක නිසා හොඳට සංවිධානය කරලා මිස තවත් විරෝධතා එපා කියලා ඔවුන් කිව්වා.අනිත් අතින් ඔවුන් දන්නවා රනිල් මේ හෝන් ගහන්න එන්නේ පක්ෂය ගොඩ ගන්න නෙවෙයි තමන් ට එරෙහිව එන කැරැල්ල නතර කර ගන්නය කියලා. තමන්ට විරුද්ධව පක්ෂයෙන් ගහන හෝන් සද්දේ වහ ගන්න එයා පාරට බැහැලා හෝන් ගහනවා.එක පුද්ගලයෙක් බේර ගන්න ගිහිං එජාපය දවසින් දවස ජරාජීර්ණ වෙනවා. අපිත් කිව්වේ ඒකම තමා.පුද්ගලයා වීසි කරලා පක්ෂය බේරා ගමු කියලා. අද ඉන්න අයට ඒ පිට කොන්ද තියෙනවා නම් අපිත් ඒකට ආශිර්වාද කරනවා.ඔබේ කණ්ඩායම රනිල් වික‍්‍රමසිංහ මහතාට දේශද්‍රෝහියා ය කියනවා. එහෙත් එජාපය කියනවා එදා විපක්ෂයේ ඉන්න කාලේ මහින්ද රාජපක්ෂ මැතිතුමාත් මානව හිමිකම් ෆයිල් අරගෙන විදේශ රටවලට ගියාය කියලා?එදා මමත් මහින්ද රාජපක්ෂ මැතිතුමා එක්ක ඒ අරගලයේ හිටියා. 88- 89 වාගේ මහා භීෂණ කාලයකයි එතුමා මානව හිමිකම් ගැන කතා කෙළේ.අද එහෙම තත්ත්වයක් තියෙනවද? අනිත් අතට මහින්ද රාජපක්ෂ මහත්මයා මේ රටට විරුද්ධව වැඩ කෙළේ නෑ. රටට ආධාර දෙන්න එපා කිව්වේ නෑ. ති‍්‍රවිධ හමුදාවට අපහාස කෙළේ නෑ.එහෙම ගත්තම එදා මහින්ද රාජපක්ෂ මහත්මයා කරපුදේට හාත්පසින් ම වෙනත් දෙයක් තමා රනිල් අද කරමින් යන්නේ. රටට ලැබෙන ආර්ථික හා යුදමය ආධාර නතර කරලා ත‍්‍රස්තවාදීන්ට පණ දෙන්නයි රනිල් හදන්නේ.මේ ආණ්ඩුව පෙරළා හෙට රනිල් බලයට ආවොත් එයා තවත් අමාරුවක වැටෙනවා. නැවත ප‍්‍රභාකරන් එක්ක ගනුදෙනුවට ගියහම පොඩි වලක වැටිලා ඉන්න රනිල් ගොඩ එන්න බැරි වලක වැටෙනවා.අන්න ඒකයි අපි කියන්නේ ජාතික ප‍්‍රශ්නය විසඳන්න හැමෝ ම එකතු වෙන්න ඕනෑය කියල. පළමුව රට, දෙවනුව පක්ෂය, තෙවනුව අපි කියන එක තමා අපේ තේමාව. නමුත් රනිල්ට තියෙන්නේ පළමුව මම, දෙවනුව පක්ෂය, තුන්වැනිව රට කියන එකයි.එ.ජා.ප නායකත්වය වෙනස් කරන්න කරු ජයසූරිය ඇමැතිතුමා ඇතුළු ඔබේ කණ්ඩායමටත් බැරි වුණා. දැන් පක්ෂයේ ඉතිරි වෙලා ඉන්න අයට අලුත් නායකයෙක් පත් කර ගන්න හැකියාව තියෙනවද?කියන්න බෑ. ගලිවර්ලා එළියට ගියාට පස්සේ ලිලි පුට්ටෝ සටන් කරන්න පටන් අරගෙන. හැබැයි මේ අය එකට එකතු වුණොත් රනිල් තනි වෙනවා.එතකොට එයාටම හිතිලා අයින් වෙයි. එහෙම වුණොත් නම් එජාපයට අනාගතයත් තියෙන්න පුළුවන්.එහෙම නායකත්ව වෙනසක් වුණොත් නැවත එජාපයට යනවද?යන්න දෙයක් නෑ. අපි තවම එ.ජා.ප ප‍්‍රජාතන්ත‍්‍රවාදී කණ්ඩායම හැටියටයි ඉන්නේ. රනිල් ගෙන් නිදහස් වුණොත් දේශද්‍රෝහී නොවන පක්ෂයක් හැටියට එජාපයට මහජන ප‍්‍රසාදය දිනා ගන්න පුළුවන්.මහින්ද රාජපක්ෂ ජනාධිපතිතුමා ත‍්‍රස්තවාදය පරාජය කරන්න ගෙනියන අරගලයට එජාප සහාය දුන්නොත් ඒ ගෞරවයේ කොටසක් පක්ෂයටත් ලැබෙනවා. එහෙම නැත්නම් වෙන්නේ දේශද්‍රෝහී පක්ෂයක් හැටියට පසු බහින්නයි.එ.ජා.ප ය හා ජ.වි.පෙ ඒකාබද්ධ සටන් මාර්ගයකට යන බවක් ගැන කියැවෙනවා. ඉතිහාසයේ කවදාවත් නොවුණ දෙයක් ද මේ වෙන්න යන්නේ?ඔය නායක මට්ටමේ කිහිප දෙනකුට නම් එකතු වෙන්න පුළුවන් වෙයි. නමුත් දෙපැත්තෙ ම සාමාන්‍ය පාක්ෂිකයන් නම් කවදාවත් එකතු වෙන්නේ නෑ. එ.ජා.ප හා ජ.වි.පෙ මැරුණු මිනිසුන් ගේ අවතාර නැඟිටින්න පටන් ගනී.වෙඩි කාපු හැටි, ගුටි කාපු හැටි, ලයිට් වහ ගෙන හිටිය හැටි, මරණ බයෙන් හැංගිලා හිටිය හැටි, බස් නැතිව පයින් ගිය හැටි, නැවත මතක් වෙන්න පටන් ගනීවී.ඒ නිසා දෙපැත්තෙ ම සාමාන්‍ය පාක්ෂිකයෝ නායකයෝ අතහැරලා ආණ්ඩුව පැත්තට හැරෙයි. ජ.වි.පෙ හා එජාපෙ එකට වැඩ කරන්න ගත්තොත් වෙන්නේ ඒකයි.ඒ වගේ අශුද්ධ සංධානයක් ඇති වෙන්න ඉඩක් නෑ කියලයි මට හිතෙන්නේ. නමුත් සෝමවංශටයි – රනිල්ටයි එකතු වෙන්න පුළුවන් වෙයි. මොකද දෙන්න ම එක ජාතියේ.දෙන්නට ම එකම ගණ තියෙන්නේ. දෙන්නම කතා කරන්නෙත් එකම විදිහට. කොටින්ම කිව්වොත් දේශපාලන නායකයෝ හැටියට පෙනෙන්නේ නෑ. මේ දෙන්නම ජනපි‍්‍රය චරිත නෙවෙයි.දෙන්නම මහලු වයසේ. දෙන්නගෙම මොළේ වැඩ කරන්නෙ එක විදිහට. නමුත් මං පැහැදිලිව කියන්නම් ඔය පක්ෂ දෙකේ පහළ මට්ටමේ කිසිම කෙනෙක් එකට එකතු වෙන්නෙ නෑ.එ.ජා.ප යට හා ජ.වි.පෙ ට ආකර්ෂණීය චරිත නැහැයි කියලා ඔබ කියා තිබුණා. ඒ ප‍්‍රකාශය කළෙත් නායකයෝ ගැන හිතලද?එ.ජා.ප යේ හිටිය ප‍්‍රබලම ආකර්ෂණීය චරිතය ඉන්නේ ප‍්‍රජාතන්ත‍්‍රවාදී කණ්ඩායමේ. ජ.වි.පෙ ට සිටි ආකර්ෂණීය චරිතය තමා විමල් වීරවංශ. එයත් දැන් ජ.වි.පෙ නැහැ.එ.ජා.ප යේ නම් එස්.බී, සජිත් වගේ චරිත දෙක තුනක් ඉතුරු වෙලා තියෙනවා. ජ.වි.පෙ ත් ඉතිරි වෙලා ඉන්නේ ලාල්කාන්ත වගේ චරිතයක් විතරයි.ඒ ඇරුණම වෙන කිසිම ආකර්ෂණීය චරිතයක් ඔය පක්ෂ දෙකේ ම නෑ.නැඟෙනහිර පළාත් සභාවට උපරිම බලතල දෙනවයි කිව්වා. දැන් මොකද වෙලා තියෙන්නේ?රජයෙන් පළාත් සභාවලට උපරිම බලතල ලබා දෙන්න ඕනේ. පළාත් සභාවලට බලතල ලබා ගැනීමේ ජාතික ව්‍යාපාරයකුත් දැන් අපි ආරම්භ කරනවා. මමත් ඒකේ කැඳවුම්කරුවෙක් හැටියට ඉන්නවා.මේ අරගලය අද ඊයේ නෙවෙයි 1987 සිට එන සටනක්. යුදමය වශයෙන් කොටි ත‍්‍රස්තවාදීන් පරාජය කළ යුතුයි. පරාජය කරන්න පුළුවන්. නමුත් දෙමළ ජනතාවගේ සාධාරණ ඉල්ලීම් යටපත් කරන්න බෑ.අවසාන වශයෙන් අහන්න කැමතියි. ජී.එස්.පී ප්ලස් බදු සහනය ලබා ගැනීමට රජය තවමත් නිසි පියවරක් අර ගෙන නැහැ. ලක්ෂ ගණනක ගේ රැකියා අවදානමට ලක් වෙලා.ඔය බොරුව කියන්නේ විපක්ෂ නායකතුමා නේ. එයා මුහුද හත් ගව්වක් තියෙද්දී අමුඩ ගැහැව්වට අපි කලබල වෙන්නේ මොකටද? නියම වෙලාවට රජය ඒ ගැන කි‍්‍රයා කරනවා.ජී.එස්.පී ගැන තීන්දුවක් ගන්නේ දෙසැම්බර් මාසයේදී. ඔක්තෝබර් මාසයේදී සාකච්ඡා පටන් ගන්නවා. අනික ඔය ජී.එස්.පී ප්ලස් අපට ලැබුණේ මානව හිමිකම් නිසා නෙවෙයි සුනාමිය නිසයි.දැන් සුනාමි කාලය අවසන් වෙලා. රනිල්ට කවුද ලණුවක් දීලා. එයා දිව්වට අපට කරන්න දෙයක් නෑ.සංවාද සටහන කේ.සී.ජේ. රත්නායක ඡායාරූපය සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=ab0806154</link>
    <topic>එජාපය කෑලි දෙක තුනකට කැඩෙන ලකුණු</topic>
    <author>- චන්දන බණ්ඩාර</author>
    <content>හකීම් වෙනුවට එස්.බී.එජාප කලාකරුවෝ සංධානයට එක් වෙතිම, පිළේ සමුළුවෙන් එජාපය කැළැඹෙයිඑජාප-ජවිපෙ එක මඟක යන කොට දෙපැත්තෙන් ම මැරුණු මිනිසුන්ගේ අවතාර නැඟිටීවිඑජාපය කෑලි දෙක තුනකට කැඩෙන ලකුණුකෘතහස්ත කිරි කළ හතක් නා ගනීගිය සතිය මෙරට දේශපාලන ලෝකය මහත් කැළඹීමට පත් කළ තවත් සතියක් බවට පත් වීය. ඒ කරුණු රැසක් නිසාය. දේශපාලන ලෝකයේ පිටත මෙන්ම ඇතුළත සිදුවීම් ගණනාවක් නිසා මේ උණුසුම රටට දැනුනි.එජාපය සහ ජවිපෙ බලවත් අපහසුතාවයට පත් කෙරෙමින් සබරගමුව සහ උතුරුමැද ආණ්ඩුකාරවරු එම පළාත් සභා දෙක විසුරුවා හැරියහ.මේ නිසාම පරාජයේ සෙවනැලිවලට බියෙන් එජාපය වියරු වැටී ජනාධිපතිතුමාට චෝදනා කරන්නට පටන් ගත්තේ පළාත් සභා විසුරවා හැරීම නීති විරෝධි බවටය.එහෙත් පළාත් සභා විසුරුවා හැරීම සිදු කළේ පළාත් දෙකේ මහ ඇමැතිවරුන්ගේ ඉල්ලීම මත එම පළාත් ආණ්ඩුකාරවරුන් බව එජාපය සහ ජවිපෙ අමතක කැර තිබිණි.පළාත් සභා විසුරුවා හැරීමත් සමඟම බියට පත්ව සිටින පාර්ශ්ව අතර ජවිපෙ ද සිටී. ජවිපෙ අභ්‍යන්තර ආරංචි මාර්ග පැවැසූ පරිදි නැවතත් ජවිපෙට උතුරුමැද සහ සබරගමුව පළාත් සභාවල තමන්ට හිමිව තිබු ආසන සංඛ්‍යාව පවා ලබාගත නොහැකිවේ යන බිය පවතී.මේ ගැන ජවිපෙ නායකයන් ගිය සතියේදී සාකච්ඡා කැර තිබේ. දේශපාලන විශ්ලේෂකයන් පවසන්නේ ගියවර පළාත් මැතිවරණයේදී ජවිපෙ මන්තී‍්‍රවරු පත්වීමට ප‍්‍රධානම හේතුව වූයේ ශී‍්‍රලනිප සමග ජවිපෙ සන්ධාන ගතව තරග කිරීම බවයි.එසේ නොමැතිව ජවිපෙ තනිවම සබරගමුවට සහ උතුරුමැද පළාත්වලට තරග කළේ නම් ඔවුන්ට ලැබෙන්නේ මන්තී‍්‍ර ආසන එකක් හෝ දෙකක් පමණක් බව මේ වන විට ජවිපෙ ද අවබෝධ කොට ගෙන සිටින බව වාර්තා වේ.ශී‍්‍රලනිප සාමාජිකයන් එම පළාත් මැතිවරණයේදී පළමු සහ දෙවන මනාප දෙක ලබා දුන්නේ ජවිපෙ අපේක්ෂකයන්ට බව ජවිපෙට දැන් මතක් වී තිබෙන බව එම පක්ෂයේ අභ්‍යන්තර ආරංචි මාර්ග හෙළි වෙයි.එජාප - ජවිපෙ ජනතා මතයට බිය වෙයිමෙවැනි පසුබිමකදී උතුරුමැද සහ සබරගමුව පළාත් දෙකට තරග කැර තමන්ට හිමිව තිබු ආසන ගණනවත් රැකගත නොහැකි වුවහොත් තම පක්ෂයට ජනතාව අතර ඇති අප‍්‍රසාදය එළිවෙනු ඇතැයි ජවිපෙ බියවී ඇතැයි වාර්තා වෙයි.මේ නිසා ජවිපෙ සබරගමුව සහ උතුරුමැද පළාත් විසුරුවා හැරීම නීති විරෝධි බවට රජයට චෝදනා කරන්නට පටන් ගෙන තිබේ. දේශපාලන විශ්ලේෂකයන් පවසන්නේ ජවිපෙ සහ එජාපය ජනතා මතයට බිය වී සිටින බවයි.ගිය සතියේදී මෙරට දේශපාලන ලෝකයේ ඇතුළත සැඟවී ගිය කරුණු කීපයක් ගැන ද වාර්තා විය. එජාප නායක රනිල් වික‍්‍රමසිංහ නායකත්වයෙන් ඉවත් කිරීමේ කැරැල්ල ගිය සතියේදී ඉතාම දරුණු තැනට පත්විය.එජාප අභ්‍යන්තර ආරංචි මාර්ග පැවැසු පරිදි මෙවර රනිල්ට එරෙහි කැරැල්ලට නායකත්වය දී සිටින්නේ එජාප නායකයාගේ ගජමිතුරකු වූ මලික් සමරවික‍්‍රමය.එජාප හිටපු සභාපති මලික් තමන් දන්නා හැම දහං ගැටයක්ම මේ වන විට ගසා හමාර බව වාර්තා වෙයි.ඒ අනුව රුක්මන් සේනානායක එජාප නායකත්වයට පත්කිරීමට සියලු සැලැසුම් සකස් වී තිබේ. එජාප අභ්‍යන්තර ආරංචි මාර්ගවලට අනුව රුක්මන් සේනානායක මන්තී‍්‍රවරයාට දැනට එජාප මන්තී‍්‍ර බහුතරයකගේ සහාය ලැබී තිබේ.හම්බන්තොට දිසා මන්තී‍්‍ර සජිත් පේ‍්‍රමදාස එජාප නායකත්වයට ගෙන ආ යුතු බව පවසන මන්තී‍්‍රවරුන් පිරිසක් ද තවත් කැරැල්ලකට අරඅඳීමින් සිටින බව වාර්තා වෙයි.මේ වෙන විට රනිල් වික‍්‍රමසිංහ එජාප නායකයා සමග සිටින්නේ එජාප මන්තී‍්‍රවරු දසදෙනකුට අඩු පිරිසක් බව ද එජාප අභ්‍යන්තර ආරංචි මාර්ග හෙළි කරයි.ලබන සතිය වන විට එජාප අර්බුදය ඉතාම නරක අතට පත්වෙනු ඇතැයි එජාප අභ්‍යන්තර ආරංචි මාර්ග මේ තීරයට හෙළි කළේය.ඒ අනුව එජාප නායකත්වයෙන් ඉල්ලා අස්වෙන ලෙස රනිල් වික‍්‍රමසිංහ ගෙන් එජාප ජ්‍යෙෂ්ඨ මන්තී‍්‍ර පිරිසක් ලිඛිතව සහ වාචිකව ඉල්ලා සිටීමට නියමිත බව වාර්තා වෙයි.එජාපයේ තවත් ආරංචි මාර්ගයකින් කියැවුණේ එජාප නායකත්වයට ඇතිවී තිබෙන පොරය නිසා රුක්මන්, සජිත්, එස්.බී. යන තිදෙනා සිටියදි ගාලු දිසා මන්තී‍්‍ර වජිර අබේවර්ධන එජාප නායකත්වයට ගෙන ආ යුතු බවයි.එජාපයේ අවුල සාමකාමී ලෙස නොවිසඳුනොත් එජාපය ලබන සතිය වන විට කෑලි දෙකකට හෝ තුනකට කැඩී යාමට ඉඩ ඇති බවද එජාප අභ්‍යන්තර ආරංචි මාර්ග හෙළි කරයි.පළාත් සභා විසුරුවා හැර මැතිවරණයකට යාම සඳහා මුලින්ම අදහස් ඉදිරිපත් කරනු ලැබ තිබුණේ උතුරු මැද පළාත් මහ ඇමැති බර්ටි පෙ‍්‍ර්මලාල් දිසානායක විසිනි.ඒ ආණ්ඩුව 2008 අය - වැය යෝජනාවලිය පාර්ලිමේන්තුවේදී ජයග‍්‍රහණය කිරීමෙන් අනතුරුව ය. අය - වැය ජයග‍්‍රහණය නිසා අය වැය ඡන්ද විමසීමට පසු දින අරලියගහ මැදුරේ සුහද හමුවක් පැවැත්විණි.මේ හමුවට පළාත් මහ ඇමැතිවරු සහ මැති ඇමැතිවරු එක්වූහ. පළාත් සභා විසුරුවා හැරීමේ මුල්ම අදහස බර්ටි පෙ‍්‍ර්මලාල් මහ ඇමැතිවරයා ජනාධිපතිතුමාට ඉදිරිපත් කළේ ඒ අවස්ථාවේදී ය.“සර් අපි පළාත් සභා විසුරුවලා ගම්වල මිනිස්සු මොනවද හිතන්නේ කියලා බලමු. ඊට පස්සේ අපිට මහ ඡන්දයකට වුණත් යන්න පුළුවන්” එදා බර්ටි පෙ‍්‍ර්මලාල් මහ ඇමැතිවරයා කියා තිබිණි.එහෙත් එදා ජනාධිපතිතුමා මහ ඇමැතිවරයාගේ තීරණයට එකඟ වූයේ නැත. “අපිට පළාත් මැතිවරණයකට ගිහිං දිනන්න පුළුවන්. ඒත් ඊට කලින් අපි නැඟෙනහිර ඡන්දය තියන්න ඕනෑ ඊට පස්සේ අපි ඊළඟ පළාත් සභා මැතිවරණ තියමු.ලෝකයට වැදගත් නැඟෙනහිර ඡන්දය. ඒක රජය දිනනවාද පරදිනවාද කියන දෙය ගැටලුවක් නෑ. වැදගත් වෙන්නේ නැඟෙනහිර ඡන්දේ තියන එක.” එදා ජනාධිපතිතුමා මහ ඇමැතිවරයා ඇතුළු පිරිසට කියා තිබිණි.ඒ වෙන විටද ජනාධිපතිතුමා තීරණය කැර තිබුණේ නැඟෙනහිර ඡන්දයට පසුව උතුරුමැද පළාත් මහ ඇමැතිවරයා කළ ඉල්ලීම අනුමත කිරීමට ය.නැඟෙනහිර පළාත් සභා මැතිවරණය පවත්වා සති තුනකට පමණ පසුව සබරගමුව පළාත් මහ ඇමැති මහීපාල හේරත් ජනාධිපතිතුමා මුණ ගැසී තිබිණි. ඒ ශ‍්‍රී ලංකා රාමඤ්ඤ නිකායේ ස්වාමීන් වහන්සේලා පිරිසක් ද සමඟය.රාමඤ්ඤ නිකායේ වාර්ෂික උපසම්පදා උත්සවය ගැන සාකච්ඡා කිරීම එම හමුවීමේ අරමුණ විය.මේ උපෝසතාගාරය සැකසීමට මෙවර ලක්ෂ 15 ක පමණ මුදලක් වැය වෙන බව රාමඤ්ඤ නිකායේ මහානායක හිමිවරු ජනාධිපතිතුමාට පැවසූහ.“මහී ඔයා ඒ ගැන බලාගන්නවා නේද” ජනාධිපතිතුමා එ් මොහොතේ කියා තිබිණි“සර් උතුරුමැද වගේ ම අපි සබරගමුවත් විසුරුවමු.අපි ඡන්දයකට යන්න සූදානම්. අපේ ජයග‍්‍රහණය විශ්වාසයි. හැබැයි ඉතින් මට ඒකටත් සල්ලි හොයන්න වෙනවා සර්” මහ ඇමැතිවරයා ජනාධිපතිතුමාට කීවේ සිනාසෙමිනි.නැඟෙනහිර මැතිවරණය පැවැත්වීමට පෙර ජනාධිපති ජ්‍යෙෂ්ඨ උපදේශක පාර්ලිමේන්තු මන්තී‍්‍ර බැසිල් රාජපක්ෂ ජනතා විමුක්ති පෙරමුණ සමඟ සාකච්ඡා කීපයක් සිදු කළේ ය.ඒ නැඟෙනහිර මැතිවරණයට ජ.වි.පෙ. සමඟ එක්ව තරග කිරීම ගැනයි. එහෙත් ජ.වි.පෙ. රජය සමඟ එක්ව තරග කිරීමට කැමැති වූයේ නැත.කෙසේ වෙතත් එම සාකච්ඡාවේදී ජ.වි.පෙ. නියෝජිතයන් කියා තිබුණේ නැඟෙනහිරට රජය සමඟ එක්ව තරග කිරීමට නොහැකි නමුත් අනෙක් පළාත් සභා මැතිවරණවලදී ඒ ගැන සලකා බැලිය හැකි බවය.උතුරු මැද සහ සබරගමුව පළාත් සභා දෙක විසුරුවා. හැරීමට පෙරද ජනාධිපති ජ්‍යෙෂ්ඨ උපදේශක බැසිල් රාජපක්ෂ මන්තී‍්‍රවරයා ජ.වි.පෙ. සමඟ සාකච්ඡා කළේ ය.උතුරු මැද සහ සබරගමුව පළාත් විසිරවීමට පෙර දිනයේ ජ.වි.පෙ. ප‍්‍රධානයෙක් බැසිල් රාජපක්ෂ මන්තී‍්‍රවරයාට දුරකථන ඇමැතුමක් ලබා දුන්නේ ය. “අපි මේ පළාත් සභා දෙක විසුරුවනවාට විරුද්ධයි” ජ.වි.පෙ. ප‍්‍රධානයා කියා තිබිණි.“දැන් ඒක නම් කරන්න බෑ. දැනටමත් මහී, බර්ටි පළාත් සභා විසුරුවන්න තීරණය කරලා ඉවරයි. නැඟෙනහිර දී වෙච්චදේ මේ පළාත් සභාවලදීත් වුණොත් කරන්න දෙයක් නෑ” බැසිල් රාජපක්ෂ මන්තී‍්‍රවරයා කීවේය.උතුරු මැද සහ සබරගමුව පළාත් සභා විසුරුවා හැරීමෙන් පසුව ජ.වි.පෙ. සහ එ.ජා.පෙ කියා තිබුණේ ඊට එරෙහිව අධිකරණ කි‍්‍රයාමාර්ග ගන්නා බවය.මේ ගැන සාකච්ඡා කිරීමට අරලියගහ මැදුරේදී ආණ්ඩු පක්ෂය නියෝජනය කරන පක්ෂ නියෝජිත හමුවක් පැවැත්විණි.ඇමැති මෛති‍්‍රපාල සිරිසේන, පාර්ලිමේන්තු මන්තී‍්‍ර බැසිල් රාජපක්ෂ, ඇමැති ඩලස් අලහප්පෙරුම, සබරගමුව මහ ඇමැති මහීපාල හේරත් උතුරුමැද මහ ඇමැති බර්ටි පෙ‍්‍ර්මලාල්, ඇමැති මනෝ විජයරත්න සහ ජාතික හෙළ උරුමයේ නියෝජිතයකු මේ සාකච්ඡාවට එක් වූහ.මේ සාකච්ඡාවේදී මහ ඇමැති බර්ටි පේ‍්‍රමලාල් දිසානායක කීවේ ජවිපෙ මන්තී‍්‍ර විජිත හේරත් කී කථාවක්ය. “එයා කියනවා ආණ්ඩුව වට්ටවන සටන ආරම්භ කරලා තියෙනවා කියලා.එජාපෙත් කියනවා මේ රජය ගෙදර යවනවා කියලා. මෙතැන මොනවාහරි දෙයක් තියෙනවා” මහ ඇමැති බර්ටි පේ‍්‍රමලාල් දිසානායක කීවේය.ජනාධිපති ජ්‍යෙෂ්ඨ උපදේශක බැසිල් රාජපක්ෂ මන්තී‍්‍රවරයා මේ අවස්ථාවේදී කියා සිටියේ එජාපය මහ මැතිවරණයක් ඉල්ලා සිටින බවය.“එජාපය මහ මැතිවරණයක් ඉල්ලලා පළාත් සභා මැතිවරණවලට විරුද්ධ වෙනවා. ඡන්ද ඉල්ලනවා දුන්නාම විරුද්ධ වෙනවා. දැන් උසාවි යන්න හදනවා.එජාප වගේ විපක්ෂයක් ලෝකේ කොහේවත් නෑ” බැසිල් රාජපක්ෂ මන්තී‍්‍රවරයා කීවේය.ඇමැති මෛතී‍්‍රපාල සිරිසේන මේ සාකච්ඡාවේදී කීවේ එජාපය එපා කියන නිසාම පළාත් සභා ඡන්දය පැවැත්විය යුතු බවය. “මේ පළාත් සභා මැතිවරණයට එජාපෙ සහ ජවිපෙ විරුද්ධයි කියන්නේ මෙයාලා ඡන්දවලට බයයි කියන දෙයනේ.” ඇමැති මෛතී‍්‍රපාල කීවේය.මේ සාකච්ඡාවේදී ඇමැතිවරයෙක් මන්තී‍්‍ර බැසිල් රාජපක්ෂගෙන් ඇසූයේ පළාත් සභා සියල්ල එකවර විසුරුවා ඡන්දයකට යාම ගැනය. “ඉතිහාසයේ කවදාවත් පළාත් සභා එකවර විසුරවලා ඡන්ද තියලා නෑ.හැමදාම පළාත් සභා මැතිවරණ වෙන වෙනමයි තිබ්බේ. අනික පළාත් මැතිවරණ එකවර තියන්න කියලා නීතියක් නෑ. අදාළ පළාත් සභා විසුරවන එක තීරණය කරන්නේ ඒ පළාතේ මහ ඇමැතිතුමා.පළාත් සභා බලය විමධ්‍යගත කරලා තියෙන්නේ. පළාත් සභා මැතිවරණ සියල්ල එකට විසුරවලා මැතිවරණවලට යනවානම් ඒකත් බලය විමධ්‍යගත කිරීමට විරුද්ධයි” බැසිල් රාජපක්ෂ මන්තී‍්‍රවරයා කීවේය.ජනාධිපති බි‍්‍රතාන්‍ය අගමැති හමුවෙයිගිය ඉරිදා ජනාධිපතිතුමා ලන්ඩන් නුවර බලා පිටත්ව ගියේය. මේ සංචාරයේ අරමුණ වූයේ පොදු රාජ්‍ය මණ්ඩල සමුළුවක් සඳහා සහභාගි වීමය. මේ නිල සංචාරයේදී ජනාධිපතිතුමා රාජ්‍ය නායකයන් කීප දෙනෙකු සමග සාකච්ඡා කළේය.ලන්ඩන් නුවර ඩවුනිං වීදියේ පිහිටි බි‍්‍රතාන්‍ය අගමැතිවරයාගේ නිල නිවෙසට ගිය ජනාධිපතිතුමා බි‍්‍රතාන්‍ය අගමැති ගෝඩන් බ‍්‍රවුන් සමග ද දීර්ඝ සාකච්ඡාවක නියළුණි.පොදු රාජ්‍ය මණ්ඩල සමුළුව අවසානයේ පොදු රාජ්‍ය මණ්ඩල මහලේකම් කමලේෂ් ෂර්මා පැවැත්වූ භෝජන සංග‍්‍රහයකට ජනාධිපතිතුමා සහභාගි විය.මේ භෝජන සංග‍්‍රහයට සියලු රටවල රාජ්‍ය නායකයෝ සහ තනාපතිවරු සහභාගි වූහ.භෝජන සංග‍්‍රහය නිමා වී ජනාධිපතිතුමා මැල්බරෝ හවුසියෙන් පිටවීමට පෙර සොයා බැලුවේ බි‍්‍රතාන්‍යයේ ශී‍්‍ර ලංකා තානාපතිනිය එතැන සිටිනවාද කියාය. එතැනදී ජනාධිපතිතුමාට නිලධාරියෙකු කීවේ විදේශ ඇමැතිවරයා සහභාගි වෙන උත්සවයකට තනාපතිනිය ගොස් ඇති බවය.තනාපතිනියට අලුතින්ම ලැබුණු ජගුවර් රථයද විදේශ ඇමැතිවරයාගේ දියණියට ලබාදී ඇති බවද ජනාධිපතිතුමාට ඒ වෙන විට දැනගන්නට ලැබී තිබිණි.පොදු රාජ්‍ය මණ්ඩලීය සමුළුව පැවැති දිනයේ සමුළු ශාලාව පිහිටි ගොඩනැගිල්ල ඉදිරිපිට උද්ඝෝෂණ ව්‍යාපාර දෙකක් පැවැත්විණි. ඉන් එක් උද්ඝෝෂණයක් සංවිධානය කැර තිබුණේ ශී‍්‍ර ලංකා රජයට සහාය දක්වමිනි.අනෙක් උද්ඝෝෂණය සංවිධානය කරනු ලැබ තිබුණේ කොටි සංවිධානයේ කි‍්‍රයාකාරීන් පිරිසක් විසිනි. කොටි සංවිධානය තම උද්ඝෝෂණයට බස්රථ යොදවා විදේශිකයන් පවා ගෙන්වා ගෙන තිබිණි.කොටින් ට එරෙහිව ලන්ඩනයේ උද්ඝෝෂණමේ ගැන දැනගත් ජනාධිපතිතුමා ශී‍්‍ර ලංකා රජයට පක්ෂපාති ලෙස උද්ඝෝෂණ ව්‍යාපාරයේ නියළුණු පිරිසට ස්තුති කැර තිබිණි.“ඉතිහාසයේ ප‍්‍රථම වතාවට තමයි කොටින්ගේ ද්‍රෝහි කි‍්‍රයාවන්ට එරෙහිව පිළිතුරු දෙන්න උද්ඝෝෂණයක් තිබ්බේ.ලංකාවේ රාජ්‍ය නායකයකු බි‍්‍රතාන්‍ය වගේ රටකට ආව හැම අවස්ථාවකම කොටි මෙවැනි විරෝධතා කළා. හැබැයි ඒ විරෝධතාවලට එදිනම පිළිතුරු දෙන්න කවුරුත් හිටියේ නෑ.ඒ නිසා ලංකාව වෙනුවෙන් හඬ නැඟු හැම දෙනාටම මගේ ස්තුතිය හිමිවෙනවා” ජනාධිපතිතුමා කියා තිබිණි.ජනාධිපතිතුමා තම බි‍්‍රතාන්‍ය සංචාරයේදී එරට විපක්ෂ නායක ඩේවිඩ් කැමරන් ද හමුවී සාකච්ඡා කළේය. එම අවස්ථාවේදී එරට විපක්ෂ නායකයා මහින්ද රාජපක්ෂ ජනාධිපතිතුමාට ප‍්‍රශංසා කළේ කොටි ත‍්‍රස්තවාදින්ට එරෙහිව ගෙන යන වැඩපිළිවෙළ ගැනය.මෙවර රජයේ කැබිනට් මණ්ඩලය රැස්වූයේ රත්නසිරි වික‍්‍රමනායක අගමැතිතුමාගේ ප‍්‍රධානත්වයෙනි. මුලින්ම කැබිනට් මණ්ඩලයේ අවධානය යොමුවූයේ විදුලිබල පනත ගැනය.මේ පනත මගින් යෝජනා කෙරෙන්නේ ඇමැතිවරයාගේ බලතල අඩු කොට විදුලිබල නියාමන කොමිසමට බලය වැඩි කිරීම ගැනය. රත්නසිරි වික‍්‍රමනායක අගමැතිතුමා සහ ඇමැති දිනේෂ් ගුණවර්ධන මේ පනතට විරුද්ධ බව කීහ.ඒ ගැන ඇමැති බන්දුල ගුණවර්ධන තම අදහස කැබිනට් මණ්ඩලයට ඉදිරිපත් කළේය. “විදුලිබල ඇමැතිගේ බලතල අඩුවෙන එක සාධාරණයි කියලා එකපාරටම පේනවා.හැබැයි ඒක රටට පාඩුවක්. මං උදාහරණයක් කියන්නම්. ගිය මාසේ ගෑස් සමාගම් ගෑස් මිල රුපියල් 204 කින් වැඩි කරන්න උත්සාහ කළා. හැබැයි මම ගෑස් මිල රුපියල් 20 කින් අඩුකර ගන්න තැනට කරුණු පෙන්වා දුන්නා.එතනදි මම ටිකක් තද පිළිවෙතක හිටියේ. එහෙම කළේ උසාවි යන්න වුණත් බලාගෙන. කොමිසමක් එහෙම උසාවි යන්න බලාගෙන වැඩ කරන්නේ නෑ.ඒකට අදාළ ඇමැතිවරයාට බලය තියෙන්න ඕනෑ” ඇමැති බන්දුල ගුණවර්ධන පැහැදිලි කළේය.“හැබැයි විදුලිබල වෘත්තීය සමිති එකඟ වෙලා හිටියේ මේ සංශෝධන කරන්න.” ඇමැති කරු ජයසූරිය කැබිනට් මණ්ඩලයට අතීත කථාවක් සිහිපත් කළේය.ගිය සතියේදී එ.ජා.ප නායක රනිල් වික‍්‍රමසිංහ දින කීපයක්ම ගත කළේ උතුරු ඉන්දියාවේයි.ඉන්දීය සංචාරය අතරතුරදී එ.ජා.ප නායකයා තම පක්ෂයේ ජ්‍යෙෂ්ඨයන්ට දුරකථනයෙන් ඇමැතුවේය. එ.ජා.ප මහ ලේකම් තිස්ස අත්තනායක, ජෝන් අමරතුංග සහ ගාමිණි ජයවික‍්‍රම පෙරේරා ඇමැතූ එ.ජා.ප නායකයා මෙරට නවතම දේශපාලන තතු දැන ගත්තේය.එ.ජා.ප මහ ලේකම්වරයා දිගන නගරයේ සහ කුණ්ඩසාල නගරයට ගොස් නව සාමාජිකයින් බඳවා ගැනීමේ වැඩසටහනකට එක් විය. එදින තිස්ස ඇතුළු පිරිස රුපියල් දහය බැගින් වටිනා කාඩ්පත 9000 ක් නිකුත් කරමින් නව සාමාජිකයන් නව දහසක් බඳවා ගෙන තිබිණි.ගිය සතියේදී සිරිකොත මන්දිරයේදී එ.ජා.ප ප‍්‍රබලයෝ පිරිසක් රැස්වූහ. ඒ එ.ජා.ප යට නවක නීතිඥයන් එක් කැර ගැනීම සාකච්ඡා කිරීමටයි.රජයේ ඇතැම් කි‍්‍රයා කලාපයන්ට එරෙහිව නීතිමය පියවර ගැනීම පිළිබඳව ද මේ ප‍්‍රබලයෝ අදහස් හුවමාරු කැර ගත්හ. පාර්ලිමේන්තු මන්තී‍්‍රවරු වන තිස්ස අත්තනායක, රවී කරුණානායක, ලක්ෂ්මන් සෙනෙවිරත්න, ෂිබිලි අෂීස් එම සාකච්ඡාවට එක් වූහ.ඉකුත් අඟහරුවාදා එ.ජා.ප නායකයා ජෙට් ගුවන් සේවයට අයත් ගුවන් යානයකින් මදුරාසියේ සිට කටුනායක අන්තර්ජාතික ගුවන් තොටුපළට ළඟා විය. එඩ්වඩ් ගුණසේකර එ.ජා.ප මන්තී‍්‍රවරයා නායකයා පිළිගැනීමට ගුවන්තොටට ගොස් සිටියේය.එ.ජා.ප නායකයා මෙරටට පැමිණ පැය කීපයකින් කේම්බි‍්‍රජ් ටෙරස් වෙත තිස්ස අත්තනායක, ජෝන් අමරතුංග, රේණුකා හේරත්, ලක්ෂ්මන් කිරිඇල්ල යන මන්තී‍්‍රවරු කැඳවීය. ඒ උතුරුමැද සහ සබරගමුව පළාත් සභා විසුරුවා හැරීම පිළිබඳව සාකච්ඡා කිරීමටය.එ.ජා.ප නායක රනිල් වික‍්‍රමසිංහ ගිය සතියේදී උතුරුමැද සහ සබරගමුව යන පළාත් සභා සඳහා එ.ජා.ප මැතිවරණ ව්‍යාපාරය මෙහෙයවීමට කමිටු දෙකක් පත් කළේය.සබරගමුව පළාත් මැතිවරණයේ එ.ජා.ප මූලික ප‍්‍රචාරක ව්‍යාපාරය මෙහෙයවීමට එ.ජා.ප මන්තී‍්‍රවරු වන රවින්ද්‍ර සමරවීර, එ.ජා.ප මාධ්‍ය ප‍්‍රකාශක ගයන්ත කරුණාතිලක, රංජිත් මද්දුම බණ්ඩාර පත්කොට තිබේ.උතුරුමැද පළාතේ එ.ජා.ප මැතිවරණ සටන මෙහෙයවීම ලක්ෂ්මන් කිරිඇල්ල, උපාලි සමරවීර, රංජිත් අතපත්තු සහ තේමිය හුරුල්ලේ පත් කොට තිබේ.ගිය සතියේදී ජාතික නිදහස් පෙරමුණ හදිසි දේශපාලන මණ්ඩල රැස්වීමක් කැඳවා තිබිණි. ඒ කොටි සංවිධානය රට පුරා සිදු කරන බෝම්බ ප‍්‍රහාර සහ ජනතාව ඉන් මුදා ගැනීමට ගතයුතු පියවර රජයට යෝජනා කිරීමටය.ජා.නි.පෙ දේශපාලන මණ්ඩල සභික මොහොමඩ් මුසාමිල් ජනතා විමුක්ති පෙරමුණ නිකුත් කළ නිවේදනයක් දේශපාලන මණ්ඩලයට ඉදිරිපත් කෙළේය.ඒ ජ.වි.පෙ. ආරච්චි කට්ටුව උද්ඝෝෂණයට එල්ල වු මැර ප‍්‍රහාරය හෙළා දැක තම පක්ෂය නිකුත් කළ මාධ්‍ය නිවේදනය ජ.වි.පෙ මන්තී‍්‍ර අනුර කුමාර දිසානායක හෑල්ලු කැර තිබීමේ මාධ්‍ය වාර්තාවකි.”අනුර කුමාර දිසානායක මන්තී‍්‍රවරයාගේ මානසික තත්ත්වය රටටම පේනවා. එයාගේ හැසිරීම් රටේ කවුරුත් දන්නවා.” ජා.නි.පෙ දේශපාලන මණ්ඩල සභික පියසිරි විජේනායක කීවේය.මුදල් අමාත්‍යාංශයේ වාර්ෂික වාර්තාව එළි දැක්වීම ගිය සතියේදි මුදල් අමාත්‍යාංශයේදී සිදුවිය.ඒ ජනාධිපතිතුමා ගේ ප‍්‍රධානත්වයෙනි. මේ අවස්ථාවට රාජ්‍ය ආදායම් ඇමැති හා මුදල් නියෝජ්‍ය ඇමැති රංජිත් සියඹලාපිටිය, මුදල් අමාත්‍යාංශ ලේකම් ආචාර්ය පුංචි බණ්ඩාර ජයසුන්දර, මහ බැංකු අධිපති අජිත් නිවාඩ් කබ්රාල් ඇතුළු අමාත්‍යාංශ නිලධාරිහු එක් වූහ.ජනමාධ්‍ය ඇමැති කලාකරුවන් හමුවක්”මුදල් අමාත්‍යාංශයේ වාර්ෂික වාර්තාව කියන්නේ මහින්ද චින්තනයේ එක වසරක ප‍්‍රගති වාර්තාවක් වගේ. ඒ විතරක් නෙවෙයි රටේ ප‍්‍රශ්න සියල්ලටම රජය මුහුණ දෙමින් රජය සාර්ථකව ඉදිරියට යන්නේ.පාර්ලිමේන්තුවේදී මුදල් නියෝජ්‍ය ඇමැති විදියට මට කොන්ද කෙළින් තියාගෙන කථා කරන්න ශක්තිය දුන්නේ් ජනාධිපතිතුමා.මහින්ද චින්තනය හදන්න දායකත්වය දුන් කෙනෙක් විදියට මම මුදල් අමාත්‍යාංශ වාර්ෂික වාර්තාව ගැන සතුටු වෙනවා.” ඇමැති රංජිත් සියඹලාපිටිය කීවේය.ගිය සඳුදා ජනමාධ්‍ය හා තොරතුරු ඇමැති අනුර පි‍්‍රයදර්ශන යාපා ඇමැතිතුමා මුණ ගැසීමට කලාකරුවන් පිරිසක් පැමිණියහ. ඒ ඇමැතිවරයා ගේ නිල නිවෙසටය. කලාකරුවන් පැමිණියේ ඔවුන් මුහුණ දෙන ගැටලු කීපයක් ගැන ඇමැතිවරයා සමග සාකච්ඡා කිරීමටය.”රූපවාහිනී පෙ‍්‍ර්ක්ෂකයන්ට රස වින්දනය, අධ්‍යාපනය සහ අවබෝධය මෙගා ටෙලිනාට්‍ය මගින් නොලැබෙන බව“ සෝමවීර සේනානායක කීවේය.මේ සාකච්ඡාවේදී ටෙලිනාට්‍ය අධ්‍යක්ෂක සුදත් රෝහණ කීවේ “මෙගා ටෙලි” රැල්ල නිසා මෙරට කලාකරුවන් 6000 කගේ රැකියා අවදානමට ලක්වී ඇති බවය. මේ ගැටලුව ඉතාම බරපතළ බවද සුදත් රෝහණ පෙන්වා දුන්නේය.මෙගා ටෙලි නාට්‍ය සීමා කිරීම සඳහා වැඩපිළිවෙළක් සැකසීමටත් ස්වාධීන රූපවාහිනියේ සහ ජාතික රූපවාහිනියේ දේශීය කෙටි ටෙලි නාට්‍ය සඳහා ඉඩක් ලබාදීම ගැන සලකා බැලීමට ද අනුර යාපා ඇමැතිවරයා කැමැත්ත පළ කළේය.ගිය සතියේදි එ.ජා.ප ප‍්‍රජාතන්ත‍්‍රවාදි පිලේ නායක ඇමැති කරු ජයසූරිය සිටියේ බදුල්ල දිස්ති‍්‍රක්කයේ ය. ඒ රාජ්‍ය පරිපාලන අමාත්‍යාංශය සංවිධානය කළ ජනතා සත්කාරක සේවයට සහභාගී වෙමිනි.මෙවර බදුල්ල ජනතා සත්කාරක සේවයට පැමිණි ස්වදේශ කටයුතු අමාත්‍යාංශ නිලධාරින් අනෙක් අමාත්‍යංශ නිලධාරින්ට ආදර්ශයක් දී තිබිණි.අමාත්‍යාංශ ලේකම්වරයා ඇතුළු නිලධාරින් 30 දෙනකු මෙවර බදුල්ලට පැමිණ සිටියේ තමන්ගේ නිල වාහනවලින් නොව එක් බස් රථයකිනි.ලෝකයේ ඉන්ධන අර්බුදයක් පවතිද්දී අපේ රටේ තෙල් මිල ඉහළ යද්දී රාජ්‍ය නිලධාරීන් රටට ආදර්ශයක් වීම එහිදි කාගේත් පැසසුමට ලක්ව තිබිණි.කරුගේ අමාත්‍යාංශයෙන් ආදර්ශයක්ඇමැති කරු ජයසූරිය යුරෝපිය සංගමයේ විශේෂ නියෝජිත පිරිසක් සමඟ ගිය සතියේ සාකච්ඡා කළේය. ඒ නැඟෙනහිර පළාත් සභාවේ ප‍්‍රගතිය සහ ඇඟලුම් කර්මාන්තය සඳහා හිමි වු වරණීය තීරු බදු සහන ආදී කාලීන කරුණු ගැනය.මේ හමුවට ඇමැති ජී.එල්. පීරිස් සහ බ‍්‍රසල්ස් ශී‍්‍ර ලංකා තානාපති ඇතුළු රාජ්‍ය තාන්ති‍්‍රක නිලධාරිහු සහභාගී වූහ.ජනාධිපතිතුමා අමාත්‍යාංශ ඇතුළු රාජ්‍ය ආයතනවලින් ඉල්ලා සිටි පරිදි රාජ්‍ය පරිපාලන අමාත්‍යාංශය ඉන්ධන ඉතිරි කිරීමට පියවර රැසක් ගත්තේය.අමාත්‍යාංශය සතුව තිබූ මිල අධික, සුඛෝපභෝගී මෙන්ම අධිකව ඉන්ධන වැය වෙන වාහන කීපයක් විකුණා දමා ඒ මුදලින් ඉන්ධන අඩුවෙන් වැය වෙන වාහන කීපයක් පාවිච්චියට ගෙන තිබේ.දිසාපතිවරුන් සහ ප‍්‍රාදේශිය ලේකම්වරුන් විවිධ සාකච්ඡා සඳහා නිතරම කොළඹ ගෙන්වීම වෙනුවට සියලු දිසාපතිවරුන් ප‍්‍රාදේශීය ලේකම්වරුන් සමග විද්‍යුත් සාකච්ඡා පැවැත්වීමේ ක‍්‍රමයක් ගිය සතියේදී ස්වදේශ කටයුතු අමාත්‍යාංශය හඳුන්වා දුන්නේය.මේ වැඩසටහන ඉන්ධන පමණක් නොව කාලය, ශ‍්‍රමය සහ ධනය ඉතිර කර ගත හැකි ක‍්‍රමයක් බව බොහෝ දිසාපතිවරුන් ගේ මතය වීය.ජාතික හෙළ උරුමයේ මෙහෙය වීමෙන් බලශක්ති අර්බුදය පිළිබඳ යෝජනාවලියක් සැකසීමට ගිය සතියේ විශේෂ සාකච්ඡාවක් පැවැත්විණි. පුස්තකාල සේවා මණ්ඩලයේ පැවැති මේ සාකච්ඡාවට ඇමැති පාඨලී චම්පික, උදය ගම්මන්පිල, ආචාර්ය විමලධර්ම අභයවික‍්‍රම, බලශක්ති විශේෂඥවරු, පරිසරවේදිහු සහ තාක්ෂණ වේදිහු එක් වූහ.”තෙල් මිල පහත හෙළනු කියලා පෝස්ටර් ගහලා මිල පහත හෙළන්න බැහැ. උද්ඝෝෂණ තියලා, වළං පොඩි කරලා, ගොන් කරත්තවලින් ගිහිං සුඛෝපභෝගී වාහන හරස් කරලා රටේ අර්බුදයට විසඳුම් හොයන්න බෑ.දේශපාලන වාසි ගන්න බොර දියේ මාළු බාන්න සමහරු උත්සාහ කරනවා” මේ සාකච්ඡාවේදී එල්ලාවල මේධානන්ද හිමියෝ කීහ.මේ සාකච්ඡාවේදී අදහස් දැක්වු බලශක්ති විශේෂඥයකු වන විමලධර්ම අබේවික‍්‍රමගේ අදහස වූයේ බලශක්ති අර්බුදයට පිළියමක් ලෙස න්‍යෂ්ඨික බලශක්තිය වෙත අවධානය යොමු විය යුතු බවයි.ගිය සතියේදී මෙරට බලශක්ති අර්බුදය උදෙසා විසඳුම් යෝජනාවලියක් ද ජාතික හෙළ උරුමය සැකසුවේය.ජාතික හෙළ උරුමයේ මධ්‍යම කාරක සභාව ගිය සතියේදී රැස්වූයේ පක්ෂ නායක එල්ලාවල මේධානන්ද හිමියන්ගේ ප‍්‍රධානත්වයෙනි. “සිවිල් ජනයා ඉලක්ක කැර කොටි සංවිධානයේ ප‍්‍රහාර වේගවත් වෙලා.ඒ නිසා රට යුද සූදානමක තබන ලෙස රජයට බල කළ යුතුයි” හැඩිගල්ලේ විමලසාර හිමියෝ කීහ. “යුද පුවත් වාර්තාකරණ අතළොස්සක් මාධ්‍යවේදීන් සමග ආණ්ඩුව ගැටුම් ඇති කැර ගැනීම එතරම් හොඳ නෑ.ජ.වි.පෙ ආරච්චිකට්ටුව උද්ඝෝෂණයට මැර ප‍්‍රහාරයක් එල්ල වුණා. එය අපි හෙළා දකිනවා. රජය මේ ගැන සොයා බැලිය යුතුයි.” නිශාන්ත වර්ණසිංහ මධ්‍යම කාරක සභාවට කීවේය.සෝමවංශ ටිල්වින් දුරකථන සංවාදයකගිය සතියේ ද ජ.වි.පෙ. දේශපාලන මණ්ඩලය රැස් වූයේ ජ.වි.පෙ නායකයා නොමැතිව ය. විදේශ ගත වූ ජ.වි.පෙ. නායකයා තවමත් තම සංචාරය නිමාකැර නැත.ජ.වි.පෙ. දේශපාලන මණ්ඩලය රැස්වීමට පෙර ජ.වි.පෙ. නායක සෝමවංශ අමරසිංහ ජ.වි.පෙ. ප‍්‍රධාන ලේකම් ටිල්වින් සිල්වා සමඟ දීර්ඝ දුරකථන සංවාදයක නියැළුණි.මේ සංවාදයේ දී ජ.වි.පෙ. නායකයා අවධාරණය කළේ උතුරු මැද සහ සබරගමු පළාත් සභා විසුරුවා හැරීමේ තීරණ ගැන ය.ජ.වි.පෙ. දේශපාලන මණ්ඩලය ගිය අඟහරුවාදා රැස්වුයේ මධ්‍යම රාති‍්‍රය උදාවීමට පැයක් දෙකක් තිබියදීය. දේශපාලන මණ්ඩල රැස්වීම ආරම්භයේදීම ප‍්‍රධාන ලේකම් ටිල්වින් සිල්වා ජ.වි.පෙ නායකයා සමඟ තමා කළ දුරකථන සංවාදයේ තොරතුරු හෙළි කළේ ය.“ආණ්ඩුව යුද්ධය පෙන්වමින් ජනතාව ගොනාට අන්දවන්න හදනවා. ඇත්තටම යුද්දෙ කරනවා නම් මේ වෙලාවේ කරන්න ඕනෑ ඡන්ද තියන එක නෙවෙයි. ජනතාව ත‍්‍රස්තවාදය පැරැදවීම වෙනුවෙන් බලමුළු ගැන්වීම.ඒත් ආණ්ඩුව කරන්නේ යුද්දේ කරන්න ඕනෑ කියලා බඩු මිල ඉහළ දානවා. නියමිත කාලයට ඉස්සරවෙලා පළාත් සභා විසුරවලා ආණ්ඩුව දේශපාලනිකව කරන්නේ වැරැද්දක්” ජ.වි.පෙ. ප‍්‍රධාන ලේකම්වරයා ඉතා දීර්ඝව දේශපාලන මණ්ඩලයට අදහස් දැක්වූයේ ය.ඉන් පසුව ජ.වි.පෙ. දේශපාලන මණ්ඩලයේ අවධානය යොමු වූයේ ජ.වි.පෙ. සංවිධානය කළ උද්ඝෝෂණවලට එල්ල වූ මැර ප‍්‍රහාර ගැන ය. ගිය ඉරිදා ආරච්චිකට්ටුව නගරයේ පැවැති උද්ඝෝෂණයට එල්ල වූ කළු තෙල් ප‍්‍රහාරය ගැන දේශපාලන මණ්ඩල සභිකයෝ විවිධ මත පළ කළහ.ජ.වි.පෙ. දේශපාලන මණ්ඩලයේදී ජ.වි.පෙ. මන්තී‍්‍ර කේ.ඩී. ලාල්කාන්ත එ.ජා.ප. යට දෝස් මුරයක් දැම්මේය. “අද යූ.ඇන්.පී. යට යන එන මං නෑ. ඒ නිසා දැන් පාරට බැහැලා කෑගහනවා.එ.ජා.ප. යට රටේ තියෙන අර්බුදවලට උත්තර නෑ. ඒ නිසා ගෙඩිය බිමට වැටෙනකම් බලාගෙන ඉන්නවා කටට දාගන්න. ඒ අස්සේ අපිවත් එයාලාගේ ගොඩට දාගෙන කෑගහනවා.විපක්ෂයේ ඒකාබද්ධ කි‍්‍රයාමාර්ග ගැන පිස්සුවෙන් දොඩවනවා. රනිල්ට මේ දවස්වල පෙනෙන්නේ ඒකාබද්ධ විපක්ෂයේ හීන තමයි” ලාල් කාන්ත මන්තී‍්‍රවරයා දේශපාලන මණ්ඩලයට කියන විට ජ.වි.පෙ දේශපාලන මණ්ඩල සභිකයන්ට සිනහ ගියේ ය.- චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=ab0806156</link>
    <topic>කෘතහස්ත කිරි කළ හතක් නා ගනී</topic>
    <author/>
    <content>හකීම් වෙනුවට එස්.බී.එජාප කලාකරුවෝ සංධානයට එක් වෙතිම, පිළේ සමුළුවෙන් එජාපය කැළැඹෙයිඑජාප-ජවිපෙ එක මඟක යන කොට දෙපැත්තෙන් ම මැරුණු මිනිසුන්ගේ අවතාර නැඟිටීවිඑජාපය කෑලි දෙක තුනකට කැඩෙන ලකුණුකෘතහස්ත කිරි කළ හතක් නා ගනීවිපක්ෂ නායකතුමා නාගන්නට ඉතා කැමැතිය. එහෙත් ඔහු නාගත්තේ මඩද කලවම් කරගෙනය. යන යන තැන ඔහුට වරදින්නේ කට නිසාය. කියන දේ ගැන වගකීමක් නැත.ඒ නිසා රජීව් ගාන්ධි මරා දැමු කොටින්ට එරෙහිව ශී‍්‍ර ලංකා ආරක්ෂක හමුදා දියත් කර ඇති මෙහෙයුම් අසාර්ථක බව ඔහු කීවේ ඉන්දියාවේම මාධ්‍යවේදින්ටය.ඔහුගේ එම ද්‍රෝහී ප‍්‍රකාශය ඉන්දීය මාධ්‍යවේදින්ගේ විමතියට හා උපහාසයට ද ලක්විය. එබැවින් විපක්ෂ නායක ශී‍්‍ර ලංකාවට පැමිණියේ මලානිකවූ ස්වරූපයෙනි.විපක්ෂ නායකගේ මෙවර ඉන්දීය ගමනේ අරමුණු දෙකක් විය. එකක් රට ගැන බොරු ප‍්‍රකාශ කිරීමය. අනික අතිශයින්ම ප‍්‍රබල හූනියමක් කිරීමය.ගෙවී යන 59 වැනි වසර ඔහුට අතිශයින්ම අපල නිසා විපක්ෂ නායකයා පුදුම අයුරින් යාග හෝමවලට ඇබ්බැහිවී සිටී.දේශපාලනඥයකු සාමාන්‍යයෙන් කරන්නේ කතරගම දෙවියන් ඉදිරියට ගොස් භාර හාර වීමය. නැතිනම් මුන්නේශ්වරම් ගොස් පූජා පැවැත්වීමය.වැඩිම වුණොත් සමහරු සායිබාබා හමුවීමට ද යති.විපක්ෂ නායකගේ බිරිඳ පසුගියදා තමිල්නාඩු ප‍්‍රාන්තයේ කෝවිලකට මීහරක් පැටියකු පූජා කළේ තමන්ගේ සැමියට ඇති අපල දුරු කර ගැනීමටය.විපක්ෂනායක මෙවර ඉන්දියාවේ කොචින්වලට ගොස් අපල දුරුවීමේ විශේෂ පූජාවකට සහභාගිවී ලොකු මීහරකකු පූජා කළේය.වසා තිබු කාමරයකට වී නිරාහාරව දින දෙකක් පුරා දුම්මල, කට්ටකුමන්ජල් අල්ලමින් විශේෂ පූජාවකට සහභාගි විය.කේරළයේ කි‍්‍රෂ්ණපනික්තාර් නම් වූ පූසාරියා හමුවූ විපක්ෂ නායකයා ඇස්.බී. - මංගල ද බද්ධ වුණු විශේෂ පූජාවට සහභාගි විය.එම පූජාවේ එක් අංගයක් ලෙස කිරි කළ සතක් නාගත් බව ‘මාණික්‍යට’ වාර්තා වෙයි.මෙම විශේෂ පූජාවලට සහභාගිවී ශී‍්‍ර ලංකාවට පැමිණි කෘතහස්ත මුලින්ම හමුවූයේ කලවැදි චින්තක සහ මඩ ජයතුංගයි.රණවිරු ගෝඨාභය රාජපක්ෂට දේශද්‍රෝහී ලේබලය අලවන්නට ගොස් වැඩ වරද්දා ගත්තේ ද මේ දෙදෙනාය. පක්ෂයේ සිදුවන කුමන්ත‍්‍රණ සහ ලොක්කාට එරෙහිව කරන මඩ වැඩ ගැන ද මේ දෙදෙනා වාර්තා කළහ.මෙහිදී කෘතහස්ත දෙපැත්ත කන කෝට්ටේ සිහින කුමාරයා රවිගෙන් ප‍්‍රවේසම් වන ලෙස මඩ ජයතුංග විපක්ෂනායකට දැන්වීය.ඊළඟට කලවැදි චින්තක ‘ඉරිදා ලංකාදීප’ පත‍්‍රයේ දොඹගහවත්ත ගැනත් රණතුංග ගැනත් චෝදනා කළේය. විපක්ෂ නායකයා මාධ්‍ය නිදහස නැතිකළ බවටත් රට කොටින්ට පාවා දුන් බවටත් රණතුංග චෝදනා කළ බව චින්තක ච්;ව්ය. ‘ඉරිදා ලංකාදීප’ කර්තෘ දෙඹගහවත්ත ගැන පැමිණිලි රාශියක් ද ඉදිරිපත් විය.එපමණක් ද නොවේ. පත‍්‍රයේ පළවූ දැන්වීම් හුටපටයක් ගැන රණතුංග සම්බන්ධයෙන් රංජිත් විජයවර්ධන මහතා පරීක්ෂණයක් පවත්වන බවද චින්තක, විපක්ෂනායකට කීවේය.මෙහිදී ‘ලංකාදීප’ පත‍්‍රයේ ප‍්‍රධාන කර්තෘ සිරි රණසිංහ මහතාගේ ගුණ වර්ණනා කිරීමට ද කලවැදි චින්තක අමතක නොකළේය. ඔහු එසේ බටර් ගාන්නේ උසස්වීමක් ලබාගැනීමට බව ‘ලංකාදීප’ පත‍්‍රයේ කවුරුත් දනිති.මේ අතර චින්තක මහතා තායිලන්තය වැනි රටකට ගොස් ගෙනා අපූරු පින්තූරයක් ’මාණික්‍ය’ට ලැබී තිබේ. සදාචාර සම්පන්න නොවන බැවින් එය මෙහි පළ නොකරමු. අවශ්‍ය අය පෞද්ගලිකව විමසුවහොත් බලාගත හැකිය.එදා වේල සොයා ගැනීමට විග‍්‍රහය ලියන උපුල්ට එරෙහිව ඇතුළේම පිරිසක් නැගී සිටින බව සැළයි. මෙම තීරුවට කැමැති ජයතුංග ඇතුළු දෙතුන් දෙනෙක් පමණි.වසර දහයක් තුළ මේ විග‍්‍රහයෙන් කළේ විපක්ෂ නායකයාට වන්දි භට්ට ගී ගායනා කිරීම බවත් ආණ්ඩුවේ එකම හොඳ වැඩක් ගැන නොලියූ බවත් කර්තෘ මණ්ඩල ප‍්‍රබලයෝම කියති.ඔවුහු ‘මාණික්‍යයට’ කළ ප‍්‍රකාශය මෙසේය.”ඔය මනුස්සයට ලියන්න බැහැ. කවුරුහරි කියන දේ පටිගත කර ගන්නවා. ඊට පස්සෙ ඒක අහල ලියනවා. හිතල ලියන්න බෑ.කවදාහරි බැරි වෙලාවත් විපක්ෂ නායක බලයට ආවොත් ඔය මිනිහා විපක්ෂයට හේත්තු වෙනවා.”අද එක්සත් ජාතික පක්ෂය මාධ්‍ය වෙනුවෙන් පෙනී සිටී. එහෙත් බයිසිකල් චේන්වලින් පහර දුන් හැටිත්, කන පැලූ හැටිත්, අමතකය.උපුල් කිසි දිනෙක ඒවා ලියා නැත.මේ අතර කුමන්ත‍්‍රණකරුවන් විපක්ෂ නායකයා නායකත්වයෙන් පන්නන සැලසුම් අත්හැර නැත. බින්තැන්නේ ලක්ෂ්මන්, කුරුණෑගල ජොන්ස්ටන්, මලික්, ලසන්ත ඇතුළු පිරිස රුක්මන් සේනානායක පක්ෂ නායකත්වයට ගෙන ඒමට මන්තී‍්‍ර නිවාසවල රහස් කතාවල යෙදී සිටිති.තුරු මැද සහ සබරගමුව පළාත් සභා දෙකම පරදින බව දන්නා විපක්ෂ නායකයා කෙසේ හෝ නීති ගැටයක් ගසා පරාජයෙන් බේරා ගන්නා ලෙස තිස්සට කියා ඇත.පොසොන් පෝයට තිස්සට බරටම වැඩ. එක් පැත්තකින් පක්ෂයේ අර්බුද නැට්ටට නැඟලාය. එක දිනයක් හෝ නිදහසේ සිටිය යුතු නිසා තිස්ස දුන්න සහ ඊතලය රැගෙන දඩයමේ ගිය බවට සමහරු විහිළු කරති.තිස්සට තවත් කොන්ත‍්‍රාත් බාරදී තිබේ. එනම් එස්.බී. -සජිත් ෂේප් කිරීමය. එමෙන්ම සිහින මනමාලයා වැනි දෙපත් නයි ඉවත් කිරීමය.එපමණක් ද නොවේ. මහාරාජාගේ මාධ්‍යවලට අමතරව ‘දිවයින’, ‘ඉරිදා ලංකාදීප’, ‘ලක්බිම’ වැනි පුවත්පත්ද විපක්ෂයට හිතවත් විදිහට වාර්තා පළ කළ යුතු බව ඔහුගේ අදහසයි.‘ඉරිදා ලංකාදීප’ පත‍්‍රයේ මහ පුටු දෙකක් ඉවත් කිරීමට කොළඹ සුප‍්‍රකට හිමිනමකගේ සහාය ලබා ගැනීමට යන බවද ‘මාණික්‍යයට’ වාර්තා වෙයි.මේ සතියෙ එදාවේල විග‍්‍රහය ලියූ උපුල් එය අවසන් කර ඇත්තේ කවියකිනි. ‘මාණික්‍යයට’ කවි ලියන්නට බැරිය. එහෙත් එක් පාඨකයෙක් එයට පිළිතුරු කවියක් මාණික්‍යයට එවා ඇත. එය මෙසේය.’වැඩ බැරි නිරින්දා – රජ කරනු බැරි හින්දා පඩි උපුල් පෙන්දා – දිවි ගෙවයි කෘතහස්ත අන්දාඅපගේ මිත‍්‍ර දයාසිරි ජයසේකර බරපතළ ප‍්‍රකාශයක් කර තිබේ. එනම් මාධ්‍යවේදීන් 27ක් ඝාතනය කිරීමට ලැයිස්තු සකසා ඇති බවයි. මෙය දයාසිරිට දුන් බොරු ලණුවක්ද නැතිනම් ඔහු දුටු සිහිනයක්ද යන්න නොදනිමි.දයාසිරි ජයසේකර දැන් සිටින පක්ෂය වන එක්සත් ජාතික පක්ෂය බලයේ සිටියදී රටේ කි‍්‍රයාත්මක වූ දේශපෙ‍්‍ර්මී භීෂණයත් එයට එරෙහිව ආණ්ඩුව දියත් කළ භීෂණයත් නිසා මරා දැමූ මාධ්‍යවේදීන්ගේත්, විද්වතුන්ගේත් කලාකරුවන්ගේත් ලැයිස්තුව දැක දයාසිරිට ලැයිස්තු මතක් වන්නට ඇතැයි සිතේ.මාසයකට වරක් සියලු මාධ්‍යවේදීන් මුණගැසී සුහද වාතාවරණයක් ගොඩ නඟාගෙන සිටින රාජ්‍ය නායකයාට එරෙහිව දයාසිරි එල්ල කරන චෝදනාව පදනම් විරහිතය.එක්සත් ජාතික පක්ෂයත්, ජනතා විමුක්ති පෙරමුණත් දැන් පෙනී සිටින්නේ මාධ්‍යවේදීන් වෙනුවෙනි. එය නරියට කුකුළන් භාරදීමට සමානය.පෙ‍්‍ර්්මකීර්ති ද අල්විස්, රිචඩ් ද සොයිසා, තේවිස් ගුරුගේ, නන්දන මාරසිංහ, කුලසිරි අමරතුංග, විජය කුමාරතුංග, එල්.ඩබ්ලිව්.පණ්ඩිත, ස්ටැන්ලි විජයසුන්දර, පටුවතවිතාන ආදි වශයෙන් ඝාතන ලැයිස්තුව තව තවත් දික්වන්නේය.ඒ ගැන දයාසිරි සමඟ පසුව කතා කරමු. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=af0806151</link>
    <topic>අධ්‍යාපන අමාත්‍යංශයට පමණක් මේ විෂමතාව ඉවත් කරන්න බෑ</topic>
    <author/>
    <content>අධ්‍යාපන අමාත්‍යංශයට පමණක් මේ විෂමතාව ඉවත් කරන්න බෑපාසල් වැසූ දවස් දෙක ගැන විදුහල්පතිවරු කියතිවැසී යන පාසල් ජනපි‍්‍රය පාසල්වලට ඒකාබද්ධ කරනවාමගේ දුවට මැරෙන්න තරම් හේතුවක් තිබුණේ නැහැහිඳගොල්ලේ භූත කතාව ඇත්ත ද? බොරු ද?අධ්‍යාපන අමාත්‍ය සුසිල් පෙ‍්‍ර්මජයන්තසෑහෙන කාලයක් තිස්සේ ගුරු වැටුප් විෂමතාව ඉවත් කිරීම සම්බන්ධයෙන් විවිධ සාකච්ඡා හා වෘත්තීය කි‍්‍රයාමාර්ග ගත්තා.1997 දී නිකුත් කළ බී. සී. පෙරේරා වැටුප් වාර්තාව මගින් ප‍්‍රථම වරට ගුරුවරුන්ගේ වැටුප් විෂමතා ඇති වුණා.1997 සිට තිබූ මේ තත්ත්වය ගුරු වෘත්තිය සමිති පෙන්වා දෙන්නේ 6/2006 චක‍්‍රලේඛයෙන් තවත් වැඩි වූ බවයි. 6/2006 චක‍්‍රලේඛයෙන් ගුරු වැටුප් වැඩි වුණා.නමුත් සෙසු රාජ්‍ය සේවා සමඟ සමාන්තරව වැටුප් වැඩි නොවූ නිසා සෙසු රාජ්‍ය සේවයන් හා ගුරු විදුහල්පති ශ්‍රේණි අතර නොගැලපීමක් ඇතිවූ බවයි මේ සංගම් පෙන්වා දෙන්නේ.ඒ අනුව පැහැදිලිවම මේ ප‍්‍රශ්නය ආරම්භ වුණේ 1997 දී.නමුත් 2006 දි සමස්ත රාජ්‍ය සේවයේම වැටුප් වැඩි වෙද්දී ගුරුවරුන්ගේත් විදුහල්පතිවරුන්ගේත් වැටුප් වැඩි වුණා.ගුරු සේවය පිහිටුවීමේ ප‍්‍රධාන අරමුණ වුණේ ගුරු සේවයේ වෘත්තික භාවය වැඩි කරන්න වාර්ෂිකව පවත්වන පරීක්ෂණ සමත්වීම මගින් වැටුප් වර්ධක හා උසස්වීම් ලබා දෙන්න.නමුත් 1994 සිට මේ දක්වා නියමිත කාලයේ විභාග පැවැත්වුණෙත් නැහැ. උසස්වීම් දෙනවා වෙනුවට විභාග නොපවත්වා කාලය ඉකුත් වූ වහාම උසස්වීම් වැටුප් වර්ධක ලැබුවා.නමුත් කවුරුත් මේ ගැන කතා කරන්නෙ නැහැ.අධ්‍යාපන අමාත්‍යංශයට පමණක් තනිවම මේ වැටුප් විෂමතාව ඉවත් කරන්න පුළුවන් කමක් නැහැ. එහෙම පුළුවන්නම් අපි එය ඉටු කැර බොහෝ කල්. මේ සඳහා පිහිටැවූ ආයතනයක් තියනවා.ඒ වැටුප් හා සේවක කොමිසම් සභාව. මේ නිසා අමාත්‍යංශයකට පමණක් කැබිනට් පති‍්‍රකාවකින් වැටුප් වැඩි කරන්න පුළුවන් කමක් නැහැ.නමුත් අපි වෘත්තිය සමිති සමඟ සුහදව සාකච්ඡා මට්ටමින් මේ ප‍්‍රශ්නය විසඳන්න මැදහත්ව සිටිනවා.දැනට වෘත්තිය සමිති යෝජනා කරන ආකාරයට වැටුප් විෂමතා ඉවත් කරන්න නම් වැයවන මුල්‍ය ප‍්‍රතිපාදන සඳහා දස ලක්ෂ 9,600 පමණ වැය වෙනවා.මේ දස ලක්ෂ 9,600 දෙන්න සමස්ත සමෘද්ධි ලාභී පවුල් දහනව ලක්ෂයකට වෙන් කරන මුදලට සමාන මුදලක් වැය කරන්න වෙනවා.තවත් පැත්තකින් ගොවීන්ට ලබා දෙන පොහොර සහනාධාරයෙන් සියයට 50 ක මුදලට මෙය සමාන වෙනවා.මෙයින් පේනවා මේ කටයුත්තේ බාරදූර බව හා වැය වන මුල්‍ය ප‍්‍රතිපාදන ප‍්‍රමාණය. අද පවත්නා මිල ඉහළ යාම, ආරක්ෂක ප‍්‍රශ්නය ආදියත් සමඟ සලකා බලන විට රජය මේ මුල්‍ය ප‍්‍රශ්න විසැඳීමේදී රජය විශාල අභියෝගයකට මුහුණ දෙනවා.අපි ප‍්‍රතිපත්තිමය වශයෙන් පිළිගන්නවා සෙසු රාජ්‍ය සේවා සමඟ ගුරු හා විදුහල්පති වැටුප් විෂමතාවක් තියෙන බව.එය ඉවත් කරන්න යම් පදනමක් සකසා ගත යුතුයි. දැනට හැකියාව තියෙන්නේ අතුරු විසඳුමක් කරා යාමටයි.මේ තත්ත්වය ඉදිරි සති දෙකක කාලයේ වැටුප් හා සේවක කොමිසම සමඟ භාණ්ඩාගාරය, අමාත්‍යංශ ලේකම් හා වෘත්තිය සමිති සමඟ අතුරු විසඳුමක් ඇති කරගෙන සති තුනකින් අවසාන තීරණයකට එනවා.මේ තීන්දුව නිසා පසුගිය දින දෙකේ ඔවුන් පවත්වන වෘත්තීය කි‍්‍රයා මාර්ගය අත් හිටෙව්වේ නැහැ. මේ නිසා දරුවන්ගේ ආරක්ෂාව ගැන සිතා පාසල් දින දෙකක් වසා දමන්න සිදු වුණා.මේ වගේ වෙලාවක දරුවන් පාසලට යාමේදී පාසලේ ගුරුවරු නොමැතිව අනාරක්ෂිත බවක් ඇති වෙනවා. ඒ නිසා අපි මේ තීරණය ගත්තේ් දරුවන්ගේ ආරක්ෂාවට ප‍්‍රමුඛතාව දීලයි.අපේ රටේ හැමෝම වර්ජන කරද්දී කිසි වැඩ වර්ජනයක් නොකර රාජකාරි කරන එකම සේවය ආරක්ෂක සේවයයි.අපේ හමුදා ජීවිත පරදුවට තබා වැටුප ගැන නොසිතා සටන් කරනවා. මේ පිරිස වර්ජන කරන්න ගියොත් අපේ රටට මොකද වෙන්නේ. ඇත්තෙන්ම ඒ අය අපට ආදර්ශයක්. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=af0806153</link>
    <topic>පාසල් වැසූ දවස් දෙක ගැන විදුහල්පතිවරු කියති</topic>
    <author>සකස් කෙළේ සුභාෂිණී ජයරත්න</author>
    <content>අධ්‍යාපන අමාත්‍යංශයට පමණක් මේ විෂමතාව ඉවත් කරන්න බෑපාසල් වැසූ දවස් දෙක ගැන විදුහල්පතිවරු කියතිවැසී යන පාසල් ජනපි‍්‍රය පාසල්වලට ඒකාබද්ධ කරනවාමගේ දුවට මැරෙන්න තරම් හේතුවක් තිබුණේ නැහැහිඳගොල්ලේ භූත කතාව ඇත්ත ද? බොරු ද?ගුරු විදුහල්පති වැටුප් විෂමතාව සම්බන්ධයෙන් ගුරු සංගම් නියෝජිතයන් සමඟ අධ්‍යාපන අමාත්‍යංශය පැවැත්වූ සාකච්ඡා අසාර්ථක වීම නිසා සිය ඉල්ලීම් දිනා ගැනීමේ අරමුණින් (11, 12) දෙදින ලෙඩ නිවාඩු මත ගුරුවරු වෘත්තීය සමිති කි‍්‍රයාමාර්ගයකට අවතීර්ණ වීමට සූදානම් වුහ.අධ්‍යාපන අමාත්‍යංශය මඟින් එම දින දෙක පාසල් ළමයින්ගේ ආරක්ෂාව උදෙසා නිවාඩු දින බවට පත් කරනු ලැබිණි.වසර ගණනක් පුරා පැවැති යුද්ධයේ තීරණාත්මක එළඹුමක් කරා යන මේ ගමනේදී ගුරුවරුන්ගේ මෙම වර්ජනය කෙතෙක් දුරට සාධාරණ ද? මෙවන් මොහොතක පාසල් දින දෙකක් වැසීමට රජය ගත් තීරණය කොතෙක් දුරට නිවැරැදි ද? මේ ගැන කළ විමසීමේදී පාසල් කිහිපයක විදුහල්පතිවරු සිළුමිණට සිය අදහස් දැක්වූයේ මෙසේය.ආරක්ෂාව ගැන සිතාපාසල් වැසීම හොඳයි කොළඹ ආනන්ද විද්‍යාලයේ විදුහල්පති බී. ඒ. අබේරත්න මහතාඅද පවතින වාතාවරණය යටතේ පාසල් වැසීම ඉතාම කාලෝචිතයි. මුලින් අපිට ප‍්‍රශ්නයක් ඇති වුණා මේ දින දෙකේ කටයුතු කොහොමද ආවරණය කර ගන්නේ කියලා.අද බෝම්බ පිපිරෙන හැටි දැක්කාම මේ වගේ වේලාවක ළමයින්ගේ ආරක්ෂාව ඇත්තටම අපිට ප‍්‍රශ්නයක්. මේ නිසා අධ්‍යාපන අමාත්‍යංශය ගත් පියවර ඉතා උචිතයි.ගුරුවරුන්ගේ ඉල්ලීම් සාධාරණයි. නමුත් ළමයින්ගේ අධ්‍යාපනය, විභාග ආදිය සමඟ වර්ජනය කිරීම හොඳ නැහැ. පහුගිය කාලයේ ගුරුවරු විභාග ප‍්‍රශ්න පත‍්‍ර බැලීම වර්ජනය කිරීම නිසා අපේ පාසලේ ප‍්‍රතිඵල අඩුවූවා.ඒ සාමාර්ථය විෂයන් 10 ටම ගන්න ඕන ළමයි 100 ක් අපි බලාපොරොත්තු වුණත් එය 35 ට බැස්සා.සංවර්ධන අධ්‍යයන විෂය ප‍්‍රතිඵල මේ නිසා හුඟක් පහල බැස්සා. ඒ සාමාර්ථ ලැබිය යුතු 60 ගණනකට බී සාමාර්ථ ලැබුණා.වැටුප් වැඩි වුණේ නැත්නම්සේවය බිඳ වැටෙනවා අනුරාධපුර මධ්‍ය මහා විද්‍යාලයේ විදුහල්පති බී. ඩී. විමලසේන මහතාපාසල් දින දෙකක් වැසීමට ගත් තීරණය සම්බන්ධව මට කිසිම දෙයක් කියන්න බැහැ. මෙය පාසල් දරුවන්ගේ ආරක්ෂාව වෙනුවෙන් රජය ගත් තීරණයක්. ගුරු වැටුප් විෂමතාවක් තියන බව මම පිළිගන්නවා.ගුරුවරු මෙය දීර්ඝ කාලීනව කරන ඉල්ලීමක්. පරිපාලන සේවයේ අය ගුරු වැටුප් අභිබවා තම වැටුප් වැඩි කර ගත්තා. පරිපාලන සේවයේ නිලධාරින් තමයි සියලු පඩි වැඩි කිරීම් කරන්නේ.තමන්ට තියෙන අයිතිය උපයෝගී කැරගෙන ඔවුන් විශේෂ වරප‍්‍රසාද ලබා ගෙන තියෙන බව ගුරුවරු තේරුම් අරගෙන තියනවා.හැමෝම කියනවා ගුරු වෘත්තිය සේවයක් පමණක් කියලා. මම හිතන්නේ ගුරුවරයා මෙහෙම හංවඩු ගහන්න, කොටු කරන්න බැහැ.යුද්ධයක් කැරෙන වෙලාවකගුරුවරු වර්ජනය කිරීම හරිද පුංචි බොරැල්ල ශී‍්‍ර සංඝමිත්තා බාලිකා විදුහලේ විදුහල්පතිනි, විනීතා ජයවීර මහත්මියදරුවන්ගේ ආරක්ෂාව පැත්තෙන් සිිතා දින දෙකක් පාසල් වහන්න අධ්‍යාපන අමාතංශය ගත් තීරණය ඇත්තෙන්ම හොඳයි.නගරයේ කලබලකාරී තැනක පිහිටි මේ වගේ පාසලකට වර්ජන තියන දිනවල ළමයි එන එක ආරක්ෂාව සැපයීම අතින් ප‍්‍රශ්නයක්.මං නම් වර්ජනය කරන්න යන්නෙ නැහැ. ඇත්තෙන්ම රජය යුද්ධය සාර්ථකව කරගෙන යන මේ වගේ වෙලාවක ගුරුවරු වර්ජනය කරන එක හොඳ නැහැ. ගුරු වැටුප් සම්බන්ධව ගැටලුවක් තියෙනවා.වැඩි වන ජීවන වියදමට සරිලන විදියට ගුරු වැටුප් වැඩි වෙන්න ඕනෑ.හැමෝම කරන්නේ ජීවත් වෙන්න මුදලක් හොයා ගන්න එකනේ. ඒ වගේම රජය යුද්ධයකට යොමු වෙලා තියෙද්දි අතුරු යෝජනාවලිය කි‍්‍රයාත්මක කරන්න යන වියදම පැත්තෙනුත් අපි හිතන්න ඕන.මේ වෙලාවේ රජය දුෂ්කරතාවයකට පත් කරන්න හොඳ නැහැ. මම නම් හිතන්නේ මේ ප‍්‍රශ්නයේ දෙපැත්තක් තියෙනවා. දෙපැත්ත ගැනම අපි හිතන්න ඕනෑ.අපි මේ තත්ත්වයට මුහුණ දෙන්න සූදානම්ව සිටියා ගාල්ල රිච්මන්ඩ් විද්‍යාලයේ විදුහල්පති ඊ.එම්.එස්. ඒකනායක මහතා.අපේ පාසලේ ළමයින් 4500 ක් විතර ඉන්නවා. මේ නිසා අපි කල්වේලා ඇතිව මේ තත්ත්වයට මුහුණ දෙන්න ලෑස්ති වී හිටියා. රජය පාසල් නොවැසුවා නම් අනිවාර්යයෙන්ම මේ දවස් දෙකේ පාසලට එන ළමයින්ගේ සංඛ්‍යාව අඩු වෙනවා.මේ තත්ත්වය නිසා අපි මුලින් සැලසුම් කරගෙන තිබුණා ඒ එන ළමයින්ට වීඩියෝ, චිත‍්‍රපට දර්ශන ආදිය පෙන්වන්න. රජය පාසල් නොවැසුවා නම් ගේට්ටුව ළඟදි අපි කරන ආරක්‍ෂක පියවර වුණත් කි‍්‍රයාත්මක කරන්න බැරිව යනවා.ඒ නිසා පාසල් වැසීමට රජය ගත් කි‍්‍රයාමාර්‍ගය ඇත්තෙන්ම හොඳයි. නමුත් බැරි වෙලාවත් පාසල් නොවැසුවා නම් එන ළමයින් රඳවාගන්න අපිට පුළුවන් කමක් තිබුණා.මම පරිපාලන ශ්‍රේණියේ නිලධාරියෙක්. ගුරු වැටුප් වර්ජනයට මගේ සම්බන්ධයක් නැහැ. ඒ නිසා මම කැමති නැහැ මේ ගැන කතා කරන්න.ගුරුවරු වර්ජනය කිරීම නිසා ප‍්‍රශ්න ඇතිවන්නේ ශිෂ්‍යයන්ටයි කොළඹ සිරිමාවෝ බණ්ඩාරනායක බාලිකා විදුහලේ විදුහල්පතිනි පුෂ්පා කළුබෝවිල මහත්මිය.ගුරු වැටුප් ප‍්‍රශ්නය ඉක්මනින් විසඳන්න ඕනැ කියන එක ඉතා පැහැදිලියි. ප‍්‍රශ්න තියන තරමට අපිට කරදරයි. ඒ වගේම ගුරුවරු වර්ජනය කිරීම ළමයින්ට ප‍්‍රශ්නයක්.මේ වගේ වෙලාවක ළමයින්ගේ ආරක්‍ෂාව ගැන සිතා පාසල් වසා දමනවා හැර අමාත්‍යංශයට ගන්න වෙන විකල්පයක් නැහැ. දෙමව්පියෝ වුණත් ළමයි එවන්න කැමති නැහැ මේ වගේ වෙලාවක.මම නම් දකින්නේ මේ වගේ ගුරුවරු වර්ජන කිරීම අසාධාරණයි. නමුත් ප‍්‍රශ්නය විසඳන්න ඕන. දෙපැත්තම නම්‍යශීලි වෙන්න ඕන. මේ යන විදියට ගියොත් ප‍්‍රශ්නය විසඳේවියයි හිතන්න අමාරුයි.බුද්ධිමත්ව තීරණ ගන්න ඕන. මෙය විසඳන්න බැරි දරුණු ප‍්‍රශ්නයක් නොවේනෙ. නමුත් ඉක්මනින් විසඳ්‍රගන්න ඕන. මේ ප‍්‍රශ්නය මෙහෙම ඇදෙමින් පැවතීම හිතා ගන්න බැරි දෙයක්.වැටුප් ප‍්‍රශ්නයට ඉක්මනින් විසඳුම් ලබා දෙන්න ඕනැ ති‍්‍රකුණාමලය හින්දු විද්‍යාලයේ විදුහල්පති මාකන්ද රාජරත්නම් මහතා.පාසල් දින දෙකක් වැසීම ගැන දැන්ම හරියට කිසි දෙයක් කියන්න බැහැ. මේ දවස් දෙක වැහුවොත් තව දවස් දෙකක් වර්ජනය කරන්න පුළුවන්. එතකොට මොකද වෙන්නේ. මෙහෙම ගියොත් ළමයින්ටයි පාඩු.වැටුප් ප‍්‍රශ්නයට අනිවාර්යයෙන්ම ඉක්මන් විසඳුමක් ලබා දිය යුතුයි. ළමයින්ගේ ඉගෙනීමට ප‍්‍රශ්නයක් නොවන ආකාරයට විසඳන්න ඕනැ. ප‍්‍රශ්න දිග්ගැස්සෙනවා.කල් යනවා කියන්නේ අනිවාර්යයෙන්ම වර්ජනය කරන තැනකට යොමු වෙනවා.අද හැමදේම මිල වැඩියි. තම වැටුප් වැඩි නොවී ගුරුවරු බිස්නස් වලට යොමු වුණොත් මොකද වෙන්නේ. එහෙම වුනොත් මුදල් හොයන්න ගුරුවරු වෙනත් කෙටිකාලීන රැකියාවලට යොමුවන්න පුළුවන්.මේ ගැන කිසිවක් කියන්න කැමැති නැහැ ගම්පහ බණ්ඩාරනායක විදුහලේ විදුහල්පති ලබුතලේ සුදස්සන හිමිභික්ෂූන වහන්සේ නමක් හැටියට මම මේ ගැන කිසිම දෙයක් ප‍්‍රකාශ කරන්න කැමැති නැහැ. මේ ප‍්‍රශ්නයේදි මම අනුගමනය කරන්නේ නිශ්ශබ්ද පිළිවෙතක්.මේ පාසල මම ගොඩනඟා ගන්නේ හරිම අමාරුවෙන්. මේ නිසා නිශ්ශබ්දව ඉන්න එක වඩාත් හො_යි.දින දෙකක් නිවාඩු කියන්නෙ ශිෂ්‍යයන්ගෙ පැත්තෙන් පාඩුවක් ගම්පහ රත්නාවලී බාලිකා විදුහලේ විදුහල්පතිනි එච්.ඒ.එච්. ජයවර්ධන මියහැම පැත්තෙන්ම ගුරුවරුන්ට අසාධාරණයක් වෙලා තියනවා. මේක පාසල් අධ්‍යාපනයට විශාල ප‍්‍රශ්නයක්. අධ්‍යයන කාලයේ දින 2 ක් නැතිවීම ළමයින්ට විශාල පාඩුවක්.ඒ වගේම විදුහල්පති ගුරුවරු නැතිව දරුවෝ ගැන වගකියන්නේ කවුද?අපට මේ වර්ජන වලට සම්බන්ධ වෙන්න බෑ බදුල්ල විශාඛා මහා විද්‍යාලයේ විදුහල්පතිනි එම්. විමලාවති මියපාසල් වසා දැමීම හොඳයි. අපේ පාසලේ ළමයින් හතර පස්දෙනෙක් ආවා නොදැනුවත්ව. මොන පරමාර්ථයෙන් ආවද මන්ද. මම ඒ අය ආපසු පිටත් කර යැව්වා.අපි වර්ජනය ගැන දැනුවත් වෙලා හිටියේ. ඒ නිසා බොහෝ දෙනෙක් පාසල පැවැත්වුවත් එදාට එන්නෙ නැහැ.ඕනැ කෙනකුට මම නිදහස දීලා තියනවා ඉල්ලීම් දිනාගන්න. මම කිසිම කෙනකුට බලපෑම් කරන්නෙ නැහැ.විදුහල්පතිනිය හැටියට මා නම් මෙබඳු වර්ජනවලට කිසිවිටක සම්බන්ධ වන්නෙ නැහැ.රජයේ තීරණයඅනුමත කරනවා නුවරඑළිය ශුද්ධ වූ ති‍්‍රත්ව විද්‍යාලයේශ‍්‍රී කන්ද රාජ් මොහොන් රාජ් මහතාඅද තියන ආර්ථික තත්ත්වය අනුව ලැබෙන මාසික වැටුප ජීවත්වෙන්න ප‍්‍රමාණවත් නැහැ. අපිට මුදල් හොයන්න අමතර දේ කරන්න බැහැ. විදුහල්පති විදියට පැය 24 ම පාසලට වෙලා තමයි ඉන්න තියෙන්නේ.අපේ වැටුප් වැඩි කෙළේ මීට අවුරුදු 4කට කලින්. නමුත් අද බඩුමිල සියයට 50කින් ඉහළ ගහින්. නමුත් අපේ මේ ප‍්‍රශ්නයට ළමයින් ගාවගන්න හොඳ නැහැ.ගුරුවරු වර්ජනය කළාට ළමයින් පාසල් එනවා. මේ වගේ වෙලාවට ළමයින් ආවහම ආරක්ෂාව සම්බන්ධයෙන් ප‍්‍රශ්න පැනනඟිනවා.ඒ නිසා රජය ගත් තීරණය හොඳයි. යුද්ධයක් තියන වෙලාවක වර්ජනය කරන එක හොඳ නැහැ. නමුත් අපිටත් ප‍්‍රශ්න තියනවා. මේ ප‍්‍රශ්නයට නොවැම්බර් මාසයේ උත්තරයක් දෙනවා කිව්වා.දැන් මාස 6ක් ගතවුණා. ඒත් තාම උත්තරයක් නැහැ. මාස 6න් විසඳන්න බැරි ප‍්‍රශ්නය දැන් සති 3න් විසඳනවා කියන එක ප‍්‍රශ්නයක්.රජයට මේ ගැටළුවටවිසැඳුමක් දෙන්න පුළුවන් මාතලේ ශාන්ත තෝමස් විද්‍යාලයේ නියෝජ්‍ය විදුහල්පති ඩබ්.එම්. ඒකනායක මහතාපාසල් වැසීමෙන් ප‍්‍රශ්නය විසඳන්න බැහැ. පාසල් වැසීමෙන් වුණේ ළමයින්ට පාඩු වුණු එක විතරයි. අවුරුදු ගණනාවක් තිස්සේ අපේ ගුරුවරු මේ ඉල්ලීම ඉදිරිපත් කළා.නමුත් ප‍්‍රශ්නයට විසඳුමක් ලැබුණෙ නැහැ. ඇත්තෙන් ම ගුරුවරු කැමැති නැහැ මේ විදියට ළමයින්ට කරදර කරන්න. එයාලා බැරිම තැන තමයි මෙහෙම දෙයක් කරන්න යොමු වුණේ.මේ ප‍්‍රශ්නයට විසඳුමක් අවශ්‍යයයි. නැවතත් ගුරුවරු වර්ජනය කරන්න පුළුවන්. එතකොට මොකද වෙන්නේ? පිළියමක් දුන්නෙ නැති නිසානේ මේ ප‍්‍රශ්නේ.පහුගිය දවස්වල උත්තර පත‍්‍ර බලන්න පොලිසිය අපේ ගුරුවරු බලෙන් අරගෙන ගියා. මේ පාර උත්තර පත‍්‍ර බලන්න සියයට 20 යි ඉල්ලුම් කරලා තියෙන්නේ.ගුරුවරු කියන්නේ ඉගැන්වීම හැර වෙන කිසිම දෙයක් කරන්නෙ නැහැ කියලා. මේකෙන් ම තේරෙනවා මේ ප‍්‍රශ්නය දිගින් දිගටම යන බව.රජයට මේ ප‍්‍රශ්නයට විසඳුමක් දෙන්න පුළුවන්. රජයට අනවශ්‍ය වියදම් බහුලයි. ඒවා නවත්වා වැටුප් ප‍්‍රශ්නය විසඳන්න පුළුවන්.වර්ජනය හොඳ දෙයක්වෙන්නෙ කොහොමද? කොළඹ රාජකීය විද්‍යාලයේ විදුහල්පති උපාලි ගුණසේකර මහතාමේ ප‍්‍රශ්නය ගැන සරලව කියන්න තියෙන්නේ දෙපැත්තෙන්ම යම් ආකාරයක කැප කිරීම කරන්න ඕන කියලයි. වැටුප් විෂමතාව ගැන වසර 11 ක් තිස්සේ සිට කතා කරනවා. වැටුප් විෂමතා තියෙන බව මම පිළිගන්නවා.නමුත් කරන්න ඕන දේ ගැන තමයි ප‍්‍රශ්නය.ගුරුවරු මෙහෙම වර්ජන කළාම දරුවන්ට ආදර්ශයක් දෙන්නේ කොහොමද? ඒවගේම රජය මේ ප‍්‍රශ්නයට විසඳුමක් දිය යුතුයි යන තැන මම ඉන්නවා.ගුරු සේවය කියන්නේ උදේ 7.30 සිට 1.30 ට අවසන් වෙන සේවයක් නෙවෙයි. 2,20,000 ක් වන අපේ ගුරු පිරිස කැප කීරීම් කළ යුතුයි.පාසල් වැසීම සම්බන්ධව අමාත්‍යාංශය මේ තීරණය ගෙන තියෙන්නේ බොහෝ දේ පිළිබඳ තීරණය කරලයි.ඒ සියලුම දේ අපි දන්නෙ නැහැ. නමුත් පාසල් නොවැසුවත් රාජකාරියක් වශයෙන් පාසල් පවත්වාගෙන යාමට අපි බැඳී සිටිනවා.අපේ ළමයින් 8300 න් එහෙම දිනයකට එන්නේ සුළු පිරිසක්. මේ නිසා මම මුල සිටම ලෑස්ති වෙලා හිටියා කරන්නේ මොනවද කියලා.මේ නිසා පාසල් පැවැත්වුණත් පවත්වාගෙන යන්න අපිට පුළුවන්.ඉදිරි දිනවල මේ ප‍්‍රශ්නයට අමාත්‍යංශය සාධාරණ විසඳුමක් දෙතියි මම බලාපොරොත්තු වෙනවා.අපි හැම විටමඅධ්‍යාපනයට මුල් තැන දෙන්න ඕනෑ ගම්පහ ගලහිටියාව මධ්‍ය මහා විද්‍යාලයේ වැඩබලන විදුහල්පතිනි, කේ.ඒ. පද්මා මංගලිකා මහත්මියඇත්තටම පාසල් නොවැසුවොත් ළමයින්ගේ වගකීම අපිට ගන්න අමාරුයි. අද ආරක්ෂක තත්ත්වය හොඳ නැහැ.මුලින් අපි හරිම බයකින් හිටියේ මොකද කරන්නේ කියලා. අමාත්‍යාංශය ගත් මේ පියවර ගැන ඇත්තෙන් ම සතුටුයි.මම වර්ජනවලට සහභාගි වෙන්නෙ නැහැ. මේ වර්ජනයත් පුද්ගල බද්ධයි. එක් එක්කෙනාගේ ආකල්ප අනුව තමයි මෙයට සම්බන්ධ වෙන්නේ. මම නම් කිසිම කෙනකුට බලපෑම් කරන්නැහැ. අපිට වගකීමක් තියනවා.ප‍්‍රතිපත්තියක් හැටියට මම නම් වර්ජනවලට එකඟ නෑ.මම හිතන්නේ හොඳම දේ වර්ජනය කරන්නෙ නැතුව සාකච්ඡා මාර්ගයෙන් විසඳුමක් කරා යාමයි. මොකද අපි හැම වෙලාවෙ ම දරුවෝ ගැන හිතන්න ඕන. අධ්‍යාපනයට ප‍්‍රමුඛතාව දෙන්න ඕන.ඇත්තටම අපිට ලැබෙන වැටුප ජීවත් වෙන්න මදි නමුත් අපි කරන්නේ දරුවොත් සමඟ කරන රාජකාරියත් නිසා අපේ ක්ෂේත‍්‍රයම වර්ජනය කිරීම මම නම් දකින්නේ හොඳ නැති දෙයක් විදියටයි.ළමයින්ගේ අයිතියත් තහවුරු වෙන්න ඕන කුලියාපිටිය මධ්‍ය මහා විද්‍යාලයේ විදුහල්පති ඒ.ඒ.ඩබ්ලිව්. පතිරාජ මහතාපාසල් වැසීමට අමාත්‍යාංශය ගත්තු තීරණය හොඳයි. ගුරුවරුන්ට වෘත්තිය ගැටලු තියන කොට පරිපාලනය ගෙනියන්න අපහසුයි.වෘත්තිය ගැටළුවලට විසඳුම් අවශ්‍යයයි. අනිත් පැත්තෙන් ළමයින්ගේ අයිතියත් තහවුරු වෙන්න ඕන. අද වෙලා තියෙන්නේ මේ දෙකම පවත්වාගෙන යන්න බැරිවීමයි.අද කාලයේ හැටියට ළමයින්ගේ ආරක්ෂාව තහවුරු වීම ඉතා වැදගත්. මේ වගේ දවස් වලට පාසල් පැවැත්වුවොත් අයාලේ යනවා. ගුරුවරු නැතුව පාසල් පවත්වාගෙන යන්න බැහැ.ළමයින්ගේ මනස හරිම සරලයි. නිරවුල් ගුරුවරු මෙහෙම වර්ජන කරනවා දැක්කහම ළමයින්ගේ මනසට අනවශ්‍ය දේවල් ඇතුළු වෙනවා. මේ තත්ත්වය රටට අවැඩදායි. ඒ වගේ ම විනය ප‍්‍රශ්නත් ඇතිවෙනවා.සකස් කෙළේ සුභාෂිණී ජයරත්න </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=af0806154</link>
    <topic>වැසී යන පාසල් ජනපි‍්‍රය පාසල්වලට ඒකාබද්ධ  කරනවා</topic>
    <author>සාකච්ඡා කළේ සුභාෂිණි ජයරත්න ඡායාරූපය විමල් කරුණාතිලක</author>
    <content>අධ්‍යාපන අමාත්‍යංශයට පමණක් මේ විෂමතාව ඉවත් කරන්න බෑපාසල් වැසූ දවස් දෙක ගැන විදුහල්පතිවරු කියතිවැසී යන පාසල් ජනපි‍්‍රය පාසල්වලට ඒකාබද්ධ කරනවාමගේ දුවට මැරෙන්න තරම් හේතුවක් තිබුණේ නැහැහිඳගොල්ලේ භූත කතාව ඇත්ත ද? බොරු ද?අධ්‍යාපන අමාත්‍යංශය විසින් ගනු ලබන විවිධ තීරණ මෙන්ම විවිධාකාර චක‍්‍රලේඛ නිසා පාසල් රැසක් වැසීයාමේ තර්ජනයට මුහුණ දී ඇතැයි පළාත් සභාවල අදාල බලධාරීන් පවසයි.විශේෂයෙන්ම ශිෂ්‍ය සංඛ්‍යාව අවම වීම නිසා එම පාසල් පවත්වාගෙන යාම විදුහල්පතිවරුන්ට මෙන් ම පළාත් බලධාරීන්ට ද අභියෝගයක් වී ඇත.බස්නාහිර පළාතේ අතිරේක ලේකම් (අධ්‍යාපන) ජී. සේදරහෙට්ටිමේ පිළිබඳව සිළුමිණ හා සාකච්ඡාවකට එක්වූයේ බස්නාහිර පළාතේ අතිරේක ලේකම් (අධ්‍යාපන) ජී. සේදරහෙට්ටි මහතා ය.දුෂ්කර පාසල් රැසක් වැසී යාමේ තර්ජනයට මුහුණ දීලා. බස්නාහිර පළාතේ පාසල්වල මේ තත්ත්වය ඔබ දකින්නේ කොහොමද?පාසල් වැසී යාමේ ප‍්‍රවණතාවයක් රට පුරාම පවතිනවා. බස්නාහිර පළාතටත් මේ ප‍්‍රවණතාවය පොදුයි.නමුත් බස්නාහිර පළාතේ ප‍්‍රධාන අමාත්‍යතුමා පාසල් ඒකාබද්ධ කිරීමේ වැඩ සටහනක් 2006 දී ආරම්භ කළා.මේ යටතේ තෝරාගත් ජනපි‍්‍රය පාසල් වලට කුඩා පාසල් අනුබද්ධ කිරීම හෝ ඒකාබද්ධ කිරීම කෙරෙනවා.අපි 2005 හා 2006 වසර දෙකේ ජනපි‍්‍රය පාසල් 81 කට කුඩා පාසල් 104 ක් අනුබද්ධ කරලා තියනවා.2007 දී ජනපි‍්‍රය පාසල් 9 කට කුඩා පාසල් 8 ක් එකතු කරලා තියෙනවා. 2008 වසරේ ජනපි‍්‍රය පාසල් 20 කට කුඩා පාසල් 20 ක් ඒකාබද්ධ කරමින් පවතිනවා.ඇත්තටම මේ වැඩ සටහන කි‍්‍රයාත්මක නොවෙන්න මේ වන විට බස්නාහිර පළාතේ කුඩා පාසල් 100 කට ආසන්න ප‍්‍රමාණයක් වැසී යාමට ඉඩ තිබුණා.මීට අමතරව මෙම පාසල් විචාරවත් කිරීමේ වැඩ සටහන යටතේ වැසී ගොස් තිබූ පාසල් කිහිපයක් ද ආරම්භ කරන්න හැකි වුණා.උදාහරණ ලෙස මාලබේ ධර්මාශෝක විදුහල පවා අපි නැවත ආරම්භ කළා. නුගේගොඩ ඩී. ඩී. ජයසිංහ විද්‍යාලය, කළුබෝවිල මහා විද්‍යාලයය, රැපියෙල් තෙන්නකෝන් විද්‍යාලය, හොන්නන්තර ජයන්ති විද්‍යාලය යන පාසල් ළමයින් අඩුවීම හේතු කර ගෙන වැසී යාමට ලක් වුණ පාසල්.මේ පාසල් සියල්ලම අපි ප‍්‍රදේශයේ ජනපි‍්‍රය පාසල් වලට සම්බන්ධ කළා.මේ නිසා 2007 වසරේ සිට මේ පාසල්වල ළමයින් 60 - 70 ක ප‍්‍රමාණයක් සහිතව එක වසර පංති 2, 3 ක් පවත්වාගෙන යාමේ හැකියාව ලැබුණා.උදාහරණ ලෙස අපි මහරගම විද්‍යාකර බාලිකා විද්‍යාලයට වැසී යමින් පවතින නීලම්මහර මහා විද්‍යාලය ඒකාබද්ධ කළා. අද මේ පාසල ළමයින් දෙතුන් සියයක් අධ්‍යාපනය ලබන පාසලක් බවට පත්ව තිබෙනවා.මෙසේ ඒකාබද්ධ කරන සියලු ජනපි‍්‍රය පාසල් ජාතික පාසල් ද? පළාත් පාසල් ද?මේ සියල්ලක්ම පළාත් පාසල්. බස්නාහිර පළාත් සභාවේ ජනපි‍්‍රය පාසල් 152 ක් තියෙනවා. මෙතැන ජනපි‍්‍රය යන නම ප‍්‍රකාශ කරන්නේ භෞතික සම්පත් වලින් අනූන වීම පමණක් නොවෙයි.ප‍්‍රජාවගේ ඉහළ ඉල්ලුමක් පවතින පාසල් වලට තමයි මේ ඒකාබද්ධ කිරීම කරන්නේ. මේ නිසා ග‍්‍රාමීය පාසලට ලොකු ඉල්ලුමක් ලැබෙනවා, 5 වසරට පසුව මෙම සිසුන්ට ජනපි‍්‍රය පාසලකට ඒමට හැකියාව තිබෙන නිසා.ඔබ කියන්නේ වැසී යන්නේ ප‍්‍රාථමික පන්ති පමණක් තිබෙන පාසල් පමණක් කියාද?නැහැ. 1 - 13 වසර දක්වා පංති ඇති පාසල් ද වැසී යාමේ ප‍්‍රවණතාවක් තියෙනවා. මෙතනදි අපි කරන්නේ එය 1 - 5 පාසලක් බවට පත් කර අනික් ළමයි ජනපි‍්‍රය පාසලට ඇතුළත් කරනවා.උදාහරණ ලෙස කළුබෝවිල මධ්‍ය මහා විද්‍යාලයය ගත්තොත් එය 1 - 13 දක්වා පංති ඇති පාසලක්. නමුත් මෙහි මුළු ශිෂ්‍ය සංඛ්‍යාව 60 කට වඩා අඩුයි. මෙතනදී සම්පත් නාස්තියක් වෙනවා.අනිත් පැත්තෙන් විශාල ගුරු සංඛ්‍යාවක් යොදවන්න වෙලා තියෙනවා. අඩු ශිෂ්‍ය පිරිසකට. මේ වගේ පාසලක් අපි ජනපි‍්‍රය පාසලකට අනුබද්ධ කළාම පාසල වැසී යාම වැළකෙනවා වගේම භෞතික හා මානව සම්පත් ඉතිරියක් ද සිදු වෙනවා.පාසල් වැසී යාම සිදුවන්නේ ශිෂ්‍ය සංඛ්‍යාව අඩුවීම මත පමණක් ද?මෙතැනදී කරුණු කිහිපයක් කෙරෙහි අවධානය යොමු කරන්න ඕන. පාසල් වැසී යාම කෙරේ ශිෂ්‍ය සංඛ්‍යාව අඩුවීම තමයි ප‍්‍රධාන කරුණ. ශිෂ්‍ය සංඛ්‍යාව අඩුවීම නිසා පමණක්ම නොවෙයි පාසල් වැසෙන්නේ.තවත් කරුණු කිහිපයක්ම බලපානවා. එකක් පාසල් කළමනාකරණයේ දුර්වලතා. අනිත් පැත්තෙන් ප‍්‍රමාණවත් ගුරු සංඛ්‍යාවක් නොසිටීම. ආකල්ප යන මේ කරුණු ඒකාබද්ධ වූ විට පාසල් වැසී යනවා.මම දකින දේ තමයි ඕනෑම පාසලක ජීවය රඳන්නේ විදුහල්පතිවරයා මතයි. විදුහල්පති දක්ෂ කළමනාකරුවෙක් නම් පාසල් ගොඩනඟන්න ඔහුට හැකියාවක් තියෙනවා.විදුහල්පතිවරයකුට පාසල් ගොඩ නඟන්න උවමනාව හා කැපවීම අවශ්‍යයි. අද මේ දෙකම විදුහල්පතිවරුන්ගෙන් ගිලිහිලා. නමුත් මේ ගිලිහීමට විදුහල්පතිවරයා පමණක් වගකිවයුතු නැහැ. මුළු පද්ධතියම වග කියන්න ඕන.අද අධ්‍යාපනය පද්ධතියක් ලෙස කඩා වැටිලා. අද විදුහල්පති භූමිකාව ගතහොත් ඔහුට වගකීමක් තියෙන්න ඕන. අධිකාරි බලයක්, ඒ වගේම වගකීමක් තියෙන්නෙ ඕන. අද වෙලා තියෙන්නේ මෙම කාරණා 3 ම ඉහළ සිට පහළට බිඳ වැටීමක්.ඔබ කියන්නේ මේ බිඳ වැටීමට සියලු දෙනාම වගකිව යුතුයි කියලද?විදුහල්පතිවරයාට පමණක් මේ වගකීම දරන්න බැහැ. උදාහරණ ලෙස විදුහල්පතිගේ ගැටලු කොට්ඨාස අධ්‍යාපන අධ්‍යක්ෂවරයාට විසඳන්න බැරි වෙන කොට ඔහු කෙරේ තියෙන විශ්වාසය ඉබේ බිඳ වැටෙනවා.මේ විශ්වාසය බිඳ වැටීම නිසා පාසල් පද්ධතිය ආකාර්යක්ෂම වෙනවා. දිගින් දිගටම ගැටලු විසඳන්න බැරි වෙනකොට ඉබේම එකිනෙකා කෙරෙහි විශ්වාසය බිඳ වැටෙනවා.අද ගැටලු ඉහළ තලයට එනවා. නමුත් කවුරුවත් ඒවා විසඳන්නෙ නැහැ. අද ගුරු ප‍්‍රශ්න ඉහළ මට්ටමෙන් නොවිසඳීම නිසා ගැටලු ඇතිවී තිබෙන බව ඉතා හොඳින් පෙනෙනවා.ඔබ කියන ආකාරයට පාසල් බිඳ වැටීම සම්බන්ධව හැම දෙනාම අත පිසදාගෙන බලා සිටීම හැර ප‍්‍රශ්නය විසඳන්න උත්සහ කරන්නෙ නැද්ද??ප‍්‍රශ්නයක් ගැඹුරින් තේරුම් අරගෙන කි‍්‍රයා කරනවා වෙනුවට බාහිර පිළියම් යෙදීම තමයි අපේ අමාත්‍යංශ අනුගමනය කරන්නේ. පාසල් කඩා වැටීම ගැන අධ්‍යයනයක් කරලා නැහැ.බොහෝ දෙනා හිතන්නේ චක‍්‍රලේඛ නිකුත් කරලා මෙය කරන්න පුළුවන් කියලා. ඉදිරි කාලයේදී පාසල් වැසීමතහනම් කියලා චක‍්‍ර ලේඛයක් නිකුත් කරන්න යන බව ආරංචියි. කවුරුවත් පාසල් වහන් නැහැ. ගමේ මිනිස්සු පාසල් අරින්න උද්ඝෝෂණය කරනවා. ප‍්‍රශ්නය තියෙන්නේ ළමයි නැතුව අපි පාසල් පවත්වාගෙන යන්නේ කොහොමද කියන එකයි.අධ්‍යාපන බලධාරින්ගේ විවිධ ප‍්‍රතිපත්ති, තීරණ මේ සඳහා බලපාන්නේ කොහොමද?මේ කෙරෙහි ප‍්‍රධාන වශයෙන් බලපාන්නේ අධ්‍යාපන අමාත්‍යාංශය හෝ බලධාරින් විසින් වරින් වර ගනු ලබන ප‍්‍රතිපත්තියි. අපේ රටේ පාසල් වර්ගීකරණයේ විශාල වැරැද්දක් තියනවා.ජාතික, නවෝද්‍යා, ඉසුරු, ප‍්‍රදීපාගාර, ජයිකා ආදි විවිධ පාසල් තියෙනවා. මේ පාසල් වලට විවිධ ප‍්‍රතිපාදන සැපයීමේදි අනෙකුත් පාසල් අභිබවා යනවා.එවිට හැම දෙමව්පියෙක්ම බලාපොරොත්තු වෙන්නේ සියලු පහසුකම් සහිත පාසලකට දරුවා ඇතුළු කර ඉහළ අධ්‍යාපනයක් ලබා දීමට.සියලු පහසුකම් සහිත පාසල් නිර්මාණය කරන්නේ කවුද? ඒ අධ්‍යාපන අමාත්‍යාංශයයි. මෙවිට වන එකම දේ පොඩි පාසල් වල දරුවන් කොහොම හරි මේ පාසල් වලට ඇතුළු වීමයි.උදාහරණ ලෙස ඉසුරු පාසල් ව්‍යාපෘතිය ජනාධිපති තුමාගේ සංකල්පයක්. එහි තියෙන්නේ ප‍්‍රාදේශිය ලේකම් කොට්ඨාසයක තිබුණු පාසලක් නිර්මාණය කිරීම.ඉතාම හොඳ දෙයක්. නමුත් මේ සංකල්පයට අවශ්‍ය නිර්නායක සකස් කළ නිලධාරින් කර ඇත්තේ ප‍්‍රාදේශිය කොට්ඨාසයක තියෙන ඉහළම සුදුසුකම් සහිත පාසල ඉසුරු පාසලක් ලෙස නම් කිරීමයි.මෙතැනදි කි‍්‍රයාත්මක කරලා තියෙන්නේ ජනාධිපතිතුමාගේ සංකල්පය නොවේ. නිලධාරින් නිර්නායක සකස් කළ යුත්තේ යටිතල පහසුකම් සහිත ග‍්‍රාමීය පාසලක් තෝරාගෙන සංවර්ධනය කිරීමයි. මෙහි සම්පූර්ණ වරද පැවරෙන්නේ අදාල නිලධාරින්ටයි.අද ජාතික පාසලක් කියලා කියන්නේ පළාත් සභාවක පහසුකම් තියන, වැඩිම සම්පත් තියන, හොඳ කළමනාකරණයක් තියන පාසලක්. මේ ක‍්‍රමයෙන් තමයි අද ග‍්‍රාමීය පාසල් වසා දමන්නේ.මේ ජාතික පාසල් වල පංති සංඛ්‍යාව වැඩි කරනවා. ඒ වගේම අසීමිත ශිෂ්‍ය සංඛ්‍යාවත් වැඩි කරනවා. අද පංතියක ශිෂ්‍ය සංඛ්‍යාව 50 ඉක්මවලා. සමාන්තර ශ්‍රේණි සංඛ්‍යාව වැඩි කරලා. මේකෙන් වෙන්නේ ග‍්‍රාමීය පාසල් අනිවාර්යයෙන්ම වැසීයාමක්.අද කොළඹ රාජකීය විද්‍යාලයේ උගන්වන ගුරුවරයායි, වැසී යාමට ආසන්න පාසලක උගන්වන ගුරුවරයා අතර වෙනසක් නැහැ.පළාත් සභාවට අවශ්‍ය ප‍්‍රතිපාදන තියෙනවද වැසෙන පාසල් ගොඩනගන්න?ඇත්තටම නැහැ. මෙම වැසීයන පාසල් වල භෞතික සම්පත් හිඟයක් නැහැ. අවශ්‍ය ගොඩනැගිලි, ශාලා පහසුකම් ආදි මූලික ඉගෙනුම් පරිසරයක් තියනවා.නමුත් පැහැදිලිවම මානව සම්පත් හිඟයක් තියනවා. උදාහරණයක් ලෙස 2008 වසරට විද්‍යා පීඨවලින් ගුරුවරු බඳවා ගන්නේ නම් එය කළ යුත්තේ සමස්ත ගුරු අවශ්‍යතාවයට වඩා විෂයානුබද්ධ ගුරු අවශ්‍යතාවය සැලකිල්ලට ගෙනයි.නමුත් අද මම හිතන්නේ මෙවන් ප‍්‍රතිපත්තියක් රේඛීය අමාත්‍යාංශය අනුගමනය කරන්නැහැ කියලයි.දැන් අපිට ඉංගි‍්‍රසි ගුරුවරු අතිරික්තයක් තියෙනවා. ප‍්‍රාථමික ගුරුවරු හිඟයක් තියෙනවා. මේ වසරේ ගුරුවරු විශ‍්‍රාම යාම නිසා අපිට යම් ප‍්‍රමාණයක ගුරු හිඟයක් තියනවා.මේ සඳහා අපි දැනට බඳවා ගැන්මට කටයුතු කරනවා. අපිට අතිරික්ත වූ ඉංගි‍්‍රසි ගුරුවරු අපි වෙනත් විෂයන් ඉගැන්වීම සඳහා දැනට යොදාගෙන තියෙනවා.ගුරු හිඟයක් සිදුවන විට අනිවාර්යයෙන්ම දරුවා පාසලෙන් ඉවත් කිරීම කරනවා. මේ නිසා ජනපි‍්‍රය පාසල් වල සිසුන් සංඛ්‍යාව අනිවාර්යයෙන්ම සීමා කළ යුතු අතර පවත්වා ගෙන යාමද කළ යුතුයි.පසුගිය චක‍්‍රලේඛ වලින් මේ තත්ත්වය තවත් තීව‍්‍ර වුණා නේද?2006/20 චක‍්‍රලේඛයෙන්, 1 වසර ළමයින් ඇතුළත් කර ගැනීමේදි බස්නාහිර පළාතට වෙනමම චක‍්‍රලේඛයක් කි‍්‍රයාත්මක කළා. නමුත් අධිකරණයෙන් මෙය අහෝසි කරලා 2007/16 චක‍්‍රලේඛය හඳුන්වා දුන්නා.මෙහිදි අධිකරණය පෙන්වා දුන්නේ යම් යම් කාණ්ඩ යටතේ මානව හිමිකම් උල්ලංඝණය වන බව. මෙහි හොඳ සාධනීය ලක්ෂණ රාශියක් තියනවා. නමුත් කි‍්‍රයාත්මක වීමේ දුව¢ලතාවක් තියනවා.කි‍්‍රයාත්මක වීමේ අඩුපාඩු මකා ගන්න ඔවුන් කළේ පංති කාමරයේ ශිෂ්‍ය සංඛ්‍යාව 48 දක්වා වැඩි කිරීමයි. සමාන්තර පංති 5 ක් ඇති පාසලකට අලුතින් ශිෂ්‍යයන් 40 ක් ඇතුළු වෙනවා.අලුතින් 40 ඒ පාසලට යනවා කියන්නේ කුඩා පාසලක තවත් පංතියක් අහෝසි වෙනවා. මේ තත්ත්වය තුළින් ග‍්‍රාමීය පාසල් සීඝ‍්‍රයෙන් වැසීයාමක් සිදුවුණා.මීටත් වඩා හාස්‍ය තමයි 2006/20 චක‍්‍රලේඛය අහෝසි කිරීමට මූලික වූ ප‍්‍රතිශත 2008/17 තුළින් නැවතත් හඳුන්වා දීම.මෙතැනදි වෙලා තියෙන්නේ ප‍්‍රශ්නයට විසඳුමක් දීම නෙමෙයි, එක තැන කැරකීමක්. 2006/20 චක‍්‍රලේඛය මානව හිමිකම් උල්ලංඝණය වනවා යැයි පවසා අහෝසි කළ අධිකරණය අද එම ප‍්‍රතිශතයන්ට ඇති 2008/17 චක‍්‍රලේඛය අනුමත කරලා තියනවා.ජාතික අධ්‍යාපන කොමිසම් සභාව ප‍්‍රතිපත්ති තීන්දු කරන ආයතනයක් ලෙසත් ඉසුරුපාය නියාමනය කරන ආයතනයක් ලෙසත් පළාත් සභාව අධීක්‍ෂණය හා නියාමනය යන දෙකටම යා යුතුයි.ඔබ කියන විදියට පාසල් වැසී යාමට කළ යුතු දේ කුමක්ද?මම දකින්නේ කළ යුතු මූලිකම දේ ජාතික පාසල් වලින් 1-5 පංති ඉවත් කිරීමයි. මේවා ඉවත් කරන්නෙ නැතුව මේ ප‍්‍රශ්නයට විසඳුමක් සොයන්න බැහැ. පාසල් වර්ගීකරණය ඉවත් කරන්න ඕන.ප‍්‍රාථමික, කනිෂ්ට ද්විතියික, ජ්‍යෙෂ්ඨ ද්විතියික නමින් පාසල් 3 යි තිබිය යුත්තේ. කළ යුත්තේ මේ දේයි.සාකච්ඡා කළේ සුභාෂිණි ජයරත්න ඡායාරූපය විමල් කරුණාතිලක </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=af0806152</link>
    <topic>මගේ දුවට මැරෙන්න තරම් හේතුවක් තිබුණේ නැහැ</topic>
    <author>කීර්ති මෙන්ඩිස් සේයාරුව - දුෂ්මන්ත මායාදුන්න</author>
    <content>අධ්‍යාපන අමාත්‍යංශයට පමණක් මේ විෂමතාව ඉවත් කරන්න බෑපාසල් වැසූ දවස් දෙක ගැන විදුහල්පතිවරු කියතිවැසී යන පාසල් ජනපි‍්‍රය පාසල්වලට ඒකාබද්ධ කරනවාමගේ දුවට මැරෙන්න තරම් හේතුවක් තිබුණේ නැහැහිඳගොල්ලේ භූත කතාව ඇත්ත ද? බොරු ද?නැති බැරිකම කර පින්නාගෙන ජීවත් වූ මල්කාන්ති සැමියා මිය යෑමත් සමඟ කබලෙන් ලිපට ඇද වැටුණාය.දරු තිදෙනා ජීවත් කරවීම සඳහා නොවිඳිනා දුක් විඳි ඇය අවසානයේ වැල්ලේ මාළු වෙළෙඳ්‍රමට ගියාය.මුලින් ඇය ගෙයින් ගෙට ගොස් මාළු වික්කාය. එය ඉතා අපහසු කාර්යයක් විය. පස්සෙන් පසුව ඇය ලෙල්ලමට ගියාය. වැල්ලට ගොස් මාළු විකුණන්න පුරුදු වූවාය.විනෝදනී ඇගේ දෙවැනි දරුවාය. වැඩිමහල් දියණිය ඥාති නිවෙසක නතරව පාසලට යන්නීය. තෙවැන්නා ශෙහාන්ය.ඔහුටද තවම වයස අවුරුදු දහහතරකි. වැල්ලවීදියේ පාසලක දරු දෙදෙනාම ඉගෙනුම ලැබූහ.නිවාඩු දිනවලට අම්මා සමඟ වැල්ලට යන්නට පුංචි ශෙහාන්ද පුරුදු ව සිටියේය. විනෝදනී වැල්ලට ආවේ ඉඳහිටය.මීගමුව මූලස්ථාන පොලිස් පරීක්ෂක සෝමසිරි ලියනගෙදුව වැල්ලට එනවාට මල්කාන්ති වැඩි කැමැත්තක් නොදැක්වූයේ “දුව අව්වට පිච්චෙයි” කියා ඇගේ සිතේ වූ බිය නිසා ය. ඒ තරම් ඇය විනෝදනී ගැන සැලකිල්ලක් දැක්වූවාය.එදා සෙනසුරාදා දිනයකි. ශෙහාන් පාසලට නොගියත් නංගී හවස දහම් පාසලට යන්නට ලක ලෑස්තිව සිටියාය.“අම්මේ මං වැල්ලට යනවා.” පුංචි ශෙහාන් වැල්ලට ගිය පසු මල්කාන්ති වැල්ලට ආවේ දුවගේ අවශ්‍යතා සියල්ල ඉටුකර දීමෙන් පසුය.“එයා වෙනදාට ඉස්කෝලෙ යන්නේ බයිසිකලේ. උපන් දිනයට එයාට බයිසිකලයක් අරන් දුන්නා. ඒත් සිකුරාදා බයිසිකලේ ගියේ නැහැ.සයිකලේ ටයර් එකක් පැච් එකක් වුණා කියලා කිව්වා... මම උදෙන්ම හාල් ටිකක් උයලා තියලා දුවට කිව්වා අල්ලපු ගෙදරින් හොදි ටිකක් ඉල්ලා ගෙන බත් බෙදා ගෙන කන්න කියලා. වෙනදාටත් එහෙම කරනවා.”හවස දහම් පාසලට යන්න තිබුණු නිසා මං එයාට රුපියල් පනහක් දුන්නා. උදේට තෝසෙ ගෙනත් කාලා ඉතිරි එකෙන් සයිකලේ පැච් එක දාගෙන යන්න කියලා.ඉන් පස්සේ තමයි මමත් වැල්ලට ගියේ. මල්කාන්ති එදින සිදුවීම් මතක් කර ගනිමින් කිව්වාය.“පුතා ගෙදර එනකොට දොරවල් වහලා තිබිලා. නංගි හැංගෙන්න එහෙම කරනව ඇති කියලා හිතලා පුතා ජනේලයේ ගී‍්‍රල් අස්සෙන් එබිකම් කරලා... එතකොට තමයි පුතා දැකලා තිබුණේ නංගී එල්ලිලා ඉන්නවා. ඒ පාර එයා හයියෙන් කෑ ගහලා අහළ පහළ අයට කියලා.ඒ අයයි එල්ලිලා හිටපු කෙල්ලව බිමට අරන් තියෙන්නේ...”“මං ගෙදර ආවේ ඉන් පස්සෙයි. දුවගේ මාමා ඇවිත් කලින් ගිහින් තිබුණා. ඇඟපත හෝදාගන්න එයා වෙනදාටත් එනවා...”“දුවගේ බෙල්ලට තොණ්ඩුවක් දාලා බාල්කේ එල්ලලා තිබුණේ මං රෑට පොරවන රෙද්දෙන්. මගේ දුවට හරියට ටයි ගැටයක් වත් දාගන්න බැහැ. දුවට එල්ලිලා මැරෙන්න තරම් දෙයක් තිබුණේ නැහැ.විනෝදනීඑයාට ඔහොම ගැටයක් දාගන්න කොහොමටවත් බැහැ. මගේ දුව කව්රු හරි මරල... නැත්නම් මගේ කෙල්ල මැරෙන්නේ නැහැ... මල්කාන්ති තවමත් එලෙසින් විලාප නඟන්නීය.මීගමුව පොලිසියට ලැබුණු තොරතුරක් අනුව පොලිසිය එතැනට ගියේය. පරීක්ෂණ ඇරැඹුණේ මීගමුව මූලස්ථාන පොලිස් පරීක්ෂක සෝමසිරි ලියනගේ මහතා යටතේය.සිද්ධිය වහා ජ්‍යෙෂ්ඨ පොලිස් අධිකාරි විතාන මහතාට ද දැනුම් දුන්නේ ය. උප පරීක්ෂක ගාමිණි පල්ලියගුරු සිදුවීම් පිළිබඳ පරීක්ෂණ ඇරැඹුවේය. “අපි එතනට යනකොට ගැහැනු ළමයාව අහල පහළ පිරිස රෝහලට අරගෙන ගිහින් තිබුණා.ඒත් ඒ ළමයා ඒ වන විටත් මිය ගිහින් තිබුණේ... අඩි හයක් විතර දිග ලා නිල්පාට කෑලි මූට්ටු කරපු බෙඩ් ෂීට් එකකක් එතන තිබුණා.තවත් අඩි දෙකක විතර පැනල් රෙදි කැබැල්ලකුත් අපි බාරයට ගත්තා...” “බෙඩ් ෂීට් එකේ දමලා තිබුණු ගැටය අනුව මිය ගිය ගැහැනු ළමයාට එච්චර දෙයක් කරන්න පුළුවන් කියලා හිතා ගන්න බැහැ.තවදුරටත් ප‍්‍රශ්න කරලා බලද්දී ඒ ගැටය ‘ධීවර ගැටයක්’ බවට ඒත්තු ගියා. බෝට්ටු වෙරළට ගොඩ ඇද ගැනීමෙන් පසු යොදන ගැටයකට සමාන ගැටයක් බව මූලික පරීක්ෂණවලදී හෙළි වුණා.සිදුවීම සම්බන්ධව කිසිම තොරතුරක් හෝ හෝඩුවාවක් අපිට ලැබුණේ නැහැ...” උප පරීක්ෂක පල්ලියගුරු කීවේය.සිද්ධිය වූ ස්ථානය මහේස්ත‍්‍රාත් පරීක්ෂණයට ලක් වූයේ ඉන් අනතුරුවය. පශ්චාත් මරණ පරීක්ෂණය පැවැත්වූයේ ඉන් පසුය.මරණ පරීක්ෂණයෙන් පසු විශේෂඥ වෛද්‍ය චන්න පෙරේරා මහතා කිවේ ගෙල සිර කර මරණයට පත් කිරීමෙන් අනතුරුව ඇය එල්ලා දමා ඇති බවය.ඒ අනුව මෙය මිනීමැරුමක් බවට නිගමනය විය. ඇගේ ශරීරයේ කොටස් කිහිපයක් වැඩිදුර පරීක්ෂණ සඳහා යවනු ලැබිණි.ඇය එදින අතවරයකට පත්වී නැති වුණත් ඊට කලින් අපයෝජනයට ලක් වී තිබෙනවා.” උප පරීක්ෂක පල්ලියගුරු මහතා විශේෂඥ වෛද්‍යවරයාගේ නිගමනය තවදුරටත් පැහැදිලි කළේය.එසේ නම් ඇය මරා දැමුවේ ඇයි...?ඇය මරා දමන්නට තරම් සාහසිකයා තිරිසනකු වූයේ මන්ද?.. පොලිසිය හමුවේ තිබූ ප‍්‍රශ්නය එය විය.”අනේ.. ඇයි මහත්තයො.. මගේ දුවට මෙහෙම අපරාධයක් කළේ.. කව්ද මගේ් දුව මරලා දැම්මේ... අනේ් දුවේ.. උඹව මම වැල්ලටවත් එක්කගෙන ගියේ නැහැ පුතේ උඹ කළුවෙයි කියලා. මගේ කෙල්ල සුදුයි මහත්තයො. මං එයා අව්වට කළුවෙනවට ආසවුණේ නැහැ.”මල්කාන්ති පොලිසිය ඉදිරියේ හඬා වැළපුණාය. පශ්චාත් මරණ පරීක්ෂණයෙන් පසු දැරියගේ සිරුරේ අවසන් කටයුතු පාසල් ශිෂ්‍ය ශිෂ්‍යාවන් විශාල පිරිසක් මැද සිදුවූයේ කුඩාපාඩුව ශුද්ධ වූ ජපමාල දේවස්ථානයේ පැවැති ආගමික වතාවත්වලින් අනතුරුවය.ඉන්පසු ඇගේ දේහය රෝමානු කතෝලික සුසාන භූමියේ තැන්පත් කෙරිණි. ඒ අතරතුර නොයෙකුත් ප‍්‍රචාර ගමපුරා පැතිර ගියේය. කටකතාද එසේමය. ඒ අනුව පොලීසිය ඇගේ මාමා කෙනකු සැකපිට අත්අඩංගුවට ගත්තේය.ඇය මරා එල්ලා තිබූ බාල්කය පරීක්ෂාවට ලක්වෙද්දීදැරිය මියයෑමට මත්තෙන් ඔහු නිවෙසට පැමිණ ඇඟපත සෝදාගෙන ගිය බව පොලිසියට ලැබුණු තොරතුරු අතර විය.විවාහකයකු වූ ඔහු බිරියගෙන් වෙන්වී සිටි අයකු වූ අතර මෙම නිවෙසට නිතර දෙවේලේ ආගිය තැනැත්තෙක් ද විය. මූලස්ථාන පොලිසි පරික්ෂකවරයා ඔහුගෙන් ප‍්‍රශ්න කළේය. ඔහු ඒ සියල්ල ප‍්‍රතික්ෂේප කළේය.”එදා මං ඇඟපත හෝදාගන්න ආවා සර්. එතකොටත් ගෙදර වහලයි තිබුණේ. ඇඟපත හෝදාගෙන මං වැල්ලට ගිහින් නිදාගත්තා. මං සාමාන්‍යයෙන් වැල්ලෙ තමයි සර් නිදාගන්නේ. මං ඔහොම දෙයක් කළේ නැහැ සර්.”සැකකරු මූලස්ථාන පොලිස් පරීක්ෂකවරයා ඉදිරියේ කීවද ඔහු එම ප‍්‍රකාශයෙන් සෑහීමකට පත් නොවීය.සැකකරුගෙන් තවදුරටත් ප‍්‍රශ්න කළ යුතු බවත් මියගිය විනෝදනීගේ මවගෙන්ද යළි ප‍්‍රශ්න කළ යුතුව ඇති බවත් මූලස්ථාන පොලිස් පරීක්ෂකවරයා පරීක්ෂණ පැවැත්වූ උප පරීක්ෂක පල්ලියගුරුට කීවේය.”මියගිය දැරිය ඇයට කරදරයි කියා කියපු තොරතුරු කිහිපයක් අපට තියෙනවා. ඒ අනුවත් අපි පරීක්ෂණ පවත්වනවා..” යයි මේ පිළිබඳ අදහස් දැක්වූ මීගමුව මූලස්ථාන පොලිස් පරීක්ෂකවරයා කීවේය.”සමහර විට මැය මීට කලියෙනුත් අපයෝජනයට ලක්වී තිබූූ නිසා ඇගෙන් එවන් පහසක් බලාපොරොත්තු වූ අයෙක් එය ඉටුකරගෙන යනවා මිසක් ඇය මරා දමන්නට තරම් සාහසික වන්නේ නැහැ.ඒත් එදා ඇයට එවන් කරදරයක් ඇතිවෙලාත් නැහැ. ඒකයි මෙතැන තියෙන ප‍්‍රශ්නය.””සමහර විට වෙනත් පුද්ගලයකු ඇයට අතවර කරන අදහසින් පැමිණෙද්දී ඇය ඔහු හඳුනාගැනීම නිසා මරාදමා පසුව එල්ලා දැමූවාදැයි කියන සැකයක් අපට තියෙනවා.””ගෙල සිරකළ මොහොතේදී අනිවාර්යයෙන්ම ඇය කෑගහනවා. ඒත් ඒ බවක් කිසිවකුටත් ඇහිලා නැහැ. මේ ගෙයයි අනෙක් ගෙවලුයි එකට යාබදව තිබෙන්නේ.එවන් පරිසරයක ඇය කෑනොගැසීම... අපරාධකරු නිවසේ දොර ජනෙල් වසා පලායනතුරු කිසිවෙකුත් නොදිටීම.. ආදී නොයෙකුත් ප‍්‍රශ්න මතුවී තිබෙනවා..””තවමත් ඇගේ අවසන් කටයුතු කර දින දෙක තුනක් ගතවී තිබෙන්නේ.. අපි අපරාධකරු පසුපස ඉන්නවා. මෙවන් තිරිසන් අපරාධයක් කොට අපරාධකරුවකුට සැඟවී සිටින්න බැහැ.ස්වභාවධර්මයෙන් පවා ඔහුට දඬුවම් ලැබෙනවා.” යැයි මූලස්ථාන පොලිස් පරීක්ෂකවරයා කීවේ අපරාධකරු කෙසේ හෝ අද හෙටම කොටු කරගන්නා බවට දැඩි අදිටනෙනි.සැකපිට අත්අඩංගුවට ගෙන ප‍්‍රශ්න කරමින් සිටි මියගිය දැරියගේ මාමා කෙනකු බව කියන තැනැත්තා පොලිසිය විසින අධිකරණයට ඉදිරිපත් කළේ ඉන්පසුවය.ඔහු ලබන මස 23 වැනිදා දක්වා රක්ෂිත බන්ධනාගාරගත කරන ලෙස අතිරේක මහේස්ත‍්‍රාත්වරයා නියෝග කළේය.එහෙත් විනෝදනී මරා දැමූ නියම ඝාතකයා සොයා ගැනීමට තවමත් පොලිසිය අපොහොසත් වී ඇත්තේය. පත‍්‍රය මුදණයට යන මොහොත වනතුරුත් පොලිසිය ඝාතකයා කව්දැයි හඳුනාගෙන නොසිටියේය.”විනෝදනීගේ ඝාතකයා කව්ද?””අනේ අපිට හරි බයයි..””විනෝදනීට වූ ඉරණම අපටත් අත්වේද..”විනෝදනීගේ සම වයසේ පසුවන සිසු සිසුවියන් මෙවන් පාඨ රැගත් පුවරු ඔසවාගෙන කීවේ විනෝදනීගේ ඝාතකයාට එරෙහිව හැකි ඉක්මනින් නීතිය කි‍්‍රයාත්මක කළ යුතුª බවය.මෙලෙස ඝාතනයට ලක්වූ ප‍්‍රථම සිසුවිය විනෝදනී නොවුණත් පසුගිය කාල වකවානුවේදී මෘග කාමාතුරයන් අතින් පරවීගිය මල්පොහොට්ටු වන් මෙවන් දරුවන් සංඛ්‍යාව බොහෝය.එවන් ඝාතනයන් රැසක් නීතියේ රැහැනට කොටු වුවද තවත් කිහිප දෙනෙක් පොලිස් ඇසට වැලි ගසමින් නිදැල්ලේ සැරිසරති. විනෝදනීගේ ඝාතකයාටත් එසේ නිදැල්ලේ සිටීමට ඉඩදිය නොහැක.ඔහු ද හැකි ඉක්මනින් නීතියේ රැහැනට කොටු කරගත යුතුය. එය පොලීසියේ වගකීමය. මීගමුව කොට්ඨාස බාර ජ්‍යෙෂ්ඨ පොලිස් අධිකාරී පෙ‍්‍ර්මසිරි විතාන මහතාගේ් උපදෙස් මත පරීක්ෂණ පැවැත් වෙනු ඇත.(පොලිස් පරීක්ෂණ ඇසුරෙන් ලිපිය සකස් විය)කීර්ති මෙන්ඩිස් සේයාරුව - දුෂ්මන්ත මායාදුන්න </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=af0806155</link>
    <topic>හිඳගොල්ලේ භූත කතාව ඇත්ත ද? බොරු ද?</topic>
    <author>උපාලි සමරසිංහ ඡායාරූප විමල් කරුණාතිලක</author>
    <content>අධ්‍යාපන අමාත්‍යංශයට පමණක් මේ විෂමතාව ඉවත් කරන්න බෑපාසල් වැසූ දවස් දෙක ගැන විදුහල්පතිවරු කියතිවැසී යන පාසල් ජනපි‍්‍රය පාසල්වලට ඒකාබද්ධ කරනවාමගේ දුවට මැරෙන්න තරම් හේතුවක් තිබුණේ නැහැහිඳගොල්ලේ භූත කතාව ඇත්ත ද? බොරු ද?හිඳගොල්ලේ භූත කතාවඅද අප ජීවත් වන්නේ තාක්‍ෂණයේ විස්කම් පාන කොම්පියුටර යුගයකය. ඒත් 21 වැනි සියවසේ අප හාස්‍යයෙන් ඉවත දමන, ඈත ගම් දනව්වකින් ඇසිය හැකි, “භූතයන්” පිළිබඳ විස්මිත කතාවකින් මගේ සිත කිලිපොළා යයි.ආචාර්ය ඒබ‍්‍රහම්. ටී. කොවුර් ගේ හේතුවාදී ඉගැන්වීම් කරපින්නාගත් මා මෙකරුණ ගැන වැඩිමනක් සෙවීමට උනන්දු වූයේ ප‍්‍රවෘත්තියක තිබුණු පහත සිරස්තල කියැවීමෙනි.“අල්මාරිවල තියෙන ඇඳුම් පොත් එකවර පිච්චෙනවා. බත් හැළියට වැලි දානවා. පිරිත් නූල් කඩාගෙන යනවා. රට වටෙන්ම විවිධ අය ඇවිත් භූතයා දමනය කරන්න හැදුවත් කරදර එහෙමමයි.කුරුණෑගල හිඳගොල්ල කෝවාන පෙදෙසේ එක්තරා නිවෙසක සිදුවූ මේ විස්මිත කි‍්‍රයාදාමය හැබැහින් දැක බලා ගන්නා අටියෙන් ලේක්හවුස් රියැදුරු සමරසිංහත්, ඡායාරූප ශිල්පි විමල් කරුණාතිලකත් කුරුණෑගල විශේෂ වාර්තාකරු රංජිත් පෙ‍්‍ර්මතිලකත් මාත් මේ ගමන ගියේ දහසක් බලාපොරොත්තු ද ඇතිවය.රාති‍්‍රය තුනී කළුවර සළු එළඹින් තිබියදී අපි එම නිවසට ගියෙමු. සිදුවන අද්භූත බලවේගය පිළිබඳව ඒ නිවසේ ගෘහමූලික කේ.ඩී. ජයසිංහ මහතා අපට මෙසේ කීවේය.“මුලින්ම මේ සිද්ධිය වුණේ දැනට අවුරුදු 3 කට පමණ පෙරයි. මුලින්ම වුණේ මුදල් නැතිවීමයි. ගෙදර තිබෙන මුදල් හිටි ගමන් අතුරුදන් වෙනවා. පස්සෙ විවිධ සාත්තු කළාම මේත තරමක් යටපත් වුණා.ඒත් පහුගිය අපෙ‍්‍ර්ල් මාසෙ ඉඳලා මේ භූත කරදරයෙන් අපට දැඩි ලෙස පහර එල්ලවන්නට පටන් ගත්තා. මුලින්ම දරුවන්ගේ පොත් පත් ඉරීම, සෙරෙප්පු කැපීම, උයලා තිබෙන බත් වළං ආදියට වැලි මිශ‍්‍ර කිරීම වගේ දේවල් වුණා.ටික දවසක් යනකොට අල්මාරිවල පොත්පත් ලේඛන ඇඳුම් පිච්චෙන්න පටන් ගත්තා. යකඩ අල්මාරියෙ යතුර නැති වුණා.රූපවාහිනිය බලන ‘රිඵමෝට්’ එක පවා නැති වුණා. යකඩ අල්මාරිය නිතරම ගිනි ගන්නවා. කෑමවලට අසූචි දානවා. ගේ ඇතුළේ පුච්චන්න දෙයක් නැත්නම් ගෙදර අයගෙ කොණ්ඩය පවා පුච්චනවා.ඔබේ ගෙදර සිටින අය ගැන අපට කීවොත්... මම ඇසුවෙමි. මින් පෙර මෙවැනි දේවල් බොහෝ විට සිදුවී ඇත්තේ එවැනි නිවෙස්වල සිටි කිසිවකුගේ කි‍්‍රයාකාරිත්වයෙන් බව අපට අත්දැකීමක් ද ඇත.“මට අවුරුදු 22 ක දුවක් ඉන්නවා. අනෙක් දුවට 15 යි. දෙවැනියා පුතෙක්. එයාට අවුරුදු 17 යි. මේ කරදරේ හින්දා ඒ දරුවන්ට අධ්‍යාපන කටයුතු කරගන්නවත් බැරිවුණා.දරුවන්ගෙ උප්පැන්න හා වෙනත් වටිනා ලියකියවිලි සියල්ල දැන් මේ ගිනිගැනීම් වලින් අළු බවට පත්වෙලා.මේ ළඟදි මගෙ ලොකු දුවයි නෝනයි නිදාගෙන ඉන්දැද්දි එයාලගේ කොණ්ඩය ඇවිලෙන විදියට පොල් තෙල් පහනක් ගෙනැවිත් තබා තිබුණා. අවදිවූ නිසා ජීවිත බේරුණා.”“මේ භූත කරදරය ගැන කලින් මං කාටවත් කීවෙ නෑ. බැරිම තැන කීවා. දැන් නම් මේ ගැන අහනවටත් කැමැති නෑ. ඒ තරමට හරිම වෙහෙසකාරියි. මං ‘මේසන්’ කෙනෙක් හැටියට වැඩ කරන්නේ.දරුවන් දාලා රස්සාවට යන්න පුළුවන්කමක් නෑ. රාති‍්‍රය දහවල කියා වෙනසක් නැතිව මේ භූතයන් අපට කරදර කළා.”“බැරිම තැන මං ගියා නිමිත්තක් බලන්න. ආයුර්වේද ශාස්ති‍්‍ර තෙරිපැහැ අරියවංශ මහත්මයා ළඟට. එතුමා කරුණු බලලා මේ ගැන පත්තරවලටත් දැන්නුවා.මේ අසාමාන්‍ය භූතයන් ගැන ඇතැම් ප‍්‍රවෘත්ති දැකලා අප දැක නැති මහත්වරු නෝනලා මේ ගෙදර ආවා. ඇවිත් පර්යේෂණ කළා. සමහරු කීවා මේවා බොරුය කියලා.එක් හාමුදුරුනමක් (භූත විද්‍යා පර්යේෂණ කරන) ඇවිත් අප සියලු දෙනාට පිරිත් නූල් ගැට ගහලා වැට පැන්නා විතරයි. පැය භාගයක් ගියේ නෑ. අපේ අතේ පිරිත් නූල් කඩලා.ඒවා වැටිච්ච තැනක්වත් නෑ. පොඩිම දූගේ අතේ නූල කඩනකොට වූ සීරීම් තුවාල තිබුණා. ඒත් මේ භූතයො කවරදාවත් අප දැකලා නම් නෑ.අප ඒ නිවසට ගියේ එදා රාති‍්‍රය එහි ගත කිරීමේ අදහසිනි. ඒ භූතයක් කරන කියන දේ අත්විඳ තේරුම් ගැනීමටය. ඒත් ඒ වන විට සියල්ල සිදු වී අහවරය.කිසියම් පිරිසක් මෙහි පැමිණ තමන්ගෙ පෞද්ගලික වියදමින් අවශ්‍ය ආම්පන්න ආදිය සකස් කැර ‘භූතයන්’ සියල්ල අල්ලා ගත් බව හෙතෙම කියයි. දැන් එකම භූතයෙක්වත් එහි නැත.“මීට පෙරත් මෙහෙම කට්ටිය ඇවිත් භූතයො අල්ලාගත් බව කීවා. ඒත් ඔවුන් ගිහින් පැය භාගයක් යන්නට පෙර තිබුණාටත් වඩා වැඩියෙන් භූත කරදර පටන්ගත්තා. ඒත් මේ වතාවෙ නම් හැබෑවටම භූතයො ඇල්ලුවා.” ජයසිංහ මහතා කීවේය.ඔවුනට වියදම් කරන්නට වත්කමක් දැන් ඉතිරි වී නොමැත. මාස ගණනාවකට පසු හෙතෙම වැඩට ගිය පළමු දවස අප එහි ගිය දවසය.කෝවාන මහා විහාරයේ විහාරාධිපති කෝවානේ විජිත හිමියෝ මේ පිළිබඳව මෙසේ කියති.මේ මිනිස්සු භූත කරදරයෙන් අනන්ත දුක් වින්දා. අප එහි ගිහින් නූල් බැඳලා ආවත් ඒවා පසුව කඩනවා. මහා පිරිතක් කියලා පින් පමුණුවා භූතයන් ඉවත් කරන්න වැඩපිළිවෙළක් මා සකස් කරමින් ඉන්නෙ.පන්සලට ආවත් ජයසිංහ මහත්තයා සාක්කුවට අත තබාගෙන කතා කරන්නේ. මුදල් භූතයා ගන්නවාලු. මෙතරම් කරදර කරන්න භූතයන්ට හැකියාවක් නෑ. බුදු ගුණයට අඩංගු නැති භූතයන් මෙහි ඉන්න පුළුවන්.අල්ලගෙන ගියා කීවාට මට ඒක විශ්වාස නෑ. කීප වතාවක්ම ඒ දේ එහෙම වුණා. මහා පිරිතක් කියලා දානයක් දීලා මේ භූත කරදරය ඉවත් කරන්න අද ඒ මිනිස්සුනට වත්කම නෑ.ඒ නිසා පන්සල මූලික වෙලා ඒක කරන්නයි හිතා ඉන්නෙ. විජිත හිමියෝ කීහ.අප ගම පුරා කළ ගවේෂණවලින් කරුණු ගණනාවක් හෙළිවිය. මේ නිවස පිහිටි ඉඩමේ පිටුපස තිබෙන තවත් ඔවුන්ගේම මහගෙදර මේ භූත කරදරය මින් පෙර තිබු බවද කියැවිණි.“ඔය ජයසිංහ මහතාගේ මව දෙවැනි කසාදයක් කරගත් කෙනෙක්. පළමු කසාදෙ පුරුෂයා තරුණ කාලෙම කෘෂ වෙලා ලෙඩ හැදී මැරුණා. තවත් තරුණ කෙල්ලෙක් ළිඳක වැටී මැරුණා.ඒ අය තමයි ඔය විදියට හොල්මන් කරන්නේ. සාමාන්‍යයෙන් අඳුර වැටුණම ඔය ගෙදර අහළින් කවුරුත් යන්නේ නෑ.නම හෙළි නොකළ ගම්වැසියෙක් අපට කීය.ධනපාල මුතුකුමාර මහතා එම නිවසට යාබද නිවසේ හිමිකරුවාය. ඔහු සමාජයේ යම් සිවිල් බලයක් හිමිකරගත්තෙකි. ගමේ විවිධ සමිති සමාගම්වල උසස් නිලතල හොබවන හෙතෙම විශ‍්‍රාමික සහකාර අධ්‍යක්ෂවරයෙකි.මේ භූත කරදරය නැවතත් උත්සන්න වූ වහාම හෙතෙම එහි ගියේය. ඔහු කළ විස්තරය ද විස්මිතය.“බුදුරජාණන්වහන්සේ තුන් සූත‍්‍රයක් දේශනා කළා. භූතයො, පේ‍්‍රතයො, කුම්භාණ්ඩයෝ ඉන්නවා. ඒත් ඔවුන් මිනිසුන්ට කුමක් කරන්න ද? මිනිසා තමයි උසස්.මං ගිහින් ඒ ගෙදර ඇත්තනට කීවා. භූතයො ඉන්නවානම් උන්ව පළවා හරින්න පුළුවන්. පිරිත් ටිකක් කියලා හැමදාම නිදාගන්න, නැත්නම් වරු පිරිතක් හරි කියපල්ලා කියලා.එහෙම අවවාදයක් දීලා මං ගෙදර ආවා. මං රෑ මගෙ ගෙදර කාමරයේ රේඩියෝවෙන් වාදනය වන අමරදේවයන්ගෙ ගීතයක් අහගෙන හිටියෙ. මං දැක්කා මගෙ ජනේලය ළඟ කොණ්ඩය කඩාගෙන ගැහැනියක් හිටගෙන මා දිහා බලාගෙන ඉන්නවා.මා හොඳින් බැලුවා හඳුනන කෙනෙක්ද කියලා. නෑ. එහෙම කෙනෙක් නොවේ. ඇය හිටියෙත් තරමක් නිර්වස්ත‍්‍රව. මා පොල්ලක් අරගෙන එළියට පැන්නා ඇයට පහර දෙන්න.හිතේ ඇති බිය තුනී කරගන්න. ඒත් ඇය අතුරුදන් වුණා. එදා රාති‍්‍රයේ ඉඳන් මට හරි කරදර වුණා. මගේ ඇඳ උස්සා ගත් කෙනෙක් ගෙදරින් එළියට ආවා. මා හිටියෙ නින්දත් නොනින්දත් අතර...මේක හැබෑවටම සිදුවෙන්න බෑ. මම කීමි.මට තේරුමක් නෑ කියන්න. ඒත් සිද්ධ වුණා. සමහරවිට හීනෙන් වෙන්න ඇති.මාවත් අරගෙන මේ අය වෙල් උඩින්, කුඹුරු උඩින් ගංගා උඩින් යනවා. මේක හරිම කරදරයක්. හැමදාම සිද්ධ වෙනවා. මම නැවත ප‍්‍රකෘති තත්ත්වයට පත්කරන්න නෝනා පිරිත් කළාලු. නූල් බැන්දලු.මේ සිද්ධියට භාජනය වූ නිවෙසට යාබද නිවස මුතුකුමාර ගේය. ඔහුගේ බිරිඳ අලකොලදෙනිය පාසලේ ගුරුවරියකි. නම ආර්.එන්. සමරසිංහය.මිථ්‍යාව වපුරන එක වැරැදියි. ඒත් මේ කියන ගෙදර භූත දෝෂ තිබෙනවා. ඒ කතාව ඇත්ත. මගෙ මහත්තයා ගොඩගත්තෙත් අමාරුවෙන්.ඒ ගෙදර අයගෙන් කාටවත් හිරිහැරයක් නෑ. අහිංසක මිනිස්සු. ඒත් මේවා කාටවත් කියනවට ඒ අය කැමැති නෑ.ඔවුන්ගේ තරුණ පුත‍්‍රයා ද භූතයන් පිළිබඳ මතය බැහැර නොකරයි.පුදුමය මේකයි. මං සමහර දවස්වල යාළුවො එක්ක රෑ වෙලා ගෙදර එනකොට නොයෙක් අද්භූත සිදුවීම් එහා වත්තෙ දැකලා තියෙනවා.දැන් මේවා මටත් සාමාන්‍ය දේවල්. එක් දවසක් මා මළගෙදරක ගිහින් එනකොට රෑ වුණා. තනියෙන් මෝටර් සයිකලෙන් ආවෙ. ඒ ගෙදර ඉදිරිපිට කුරුමිට්ටො දෙන්නෙක් ඉඳගෙන හිටියා මා හොඳටම දැක්කා. හරියට පන්සලේ වාමන රූප වගේ.”සිද්ධියට භාජනය වූ නිවසේ ජයසිංහ මහතාගේ බිරිය කීවේ අපූරු කතාවකි.“මේවා හෙළිකරන කොට භූතයන් අපට කරදර කරනවා වැඩියි. කැසට් රෙකෝඩරය පවා මේ අය කඩා දැම්මා. සමහර විට දුරකථනයේ ‘සිම්’ කාඩ්පත පවා හොරකම් කළා.ටික දවසක් ගියාම ඇතැම් දේ හමුවෙනවා. සමහර දේ හමුවෙන්නෙම නෑ. මේ භූතයන් උයාගත් බත්වලට අන්තිමට මළ මුත‍්‍ර දාන්නත් ගත්තා. අපි රාති‍්‍රයට ගෙදර හිටියේ නෑ බැරිම තැන.ඒත් රටේ විවිධ වෙද මහත්වරු ඇවිත් ඒ අයගෙ මුදල් වියදම් කරලා අපට සහනය ලබා දෙන්න උදව් කළා. අන්තිමට මේ භූතයන් සියල්ල අල්ලා ගත්තා.”අප පත‍්‍රය මුද්‍රණයට යන විට භූතයන් අල්ලා දින ගණනෙකි. මීට කලින්ද එවැනි සිදුවීම් සිදුවුවද ඒ හැම මොහොතකම පැය භාගයකින් භූත කරදරය යළිත් මතුව තිබේ.මේ භූත කරදරය ගැන තමාගේ ශ‍්‍රමය, ධනය බොහෝ සේ කැප කළ ප‍්‍රදේශයේ ප‍්‍රසිද්ධ සමාජ සේවකයකු වන දේශබන්දු ආයුර්වේද ශාස්ති‍්‍ර තෙරිපැහැ අරියවංශ මහතා අපට මෙසේ කීවේය.“මේ ගෙදර තිබුණු භූත කරදරය කාටවත් විශ්වාස කරන්න බෑ. පුදුමාකාර අද්භූත බලවේගයක් මෙහි තිබුණා. සිදුවන දේවල් දිහා බැලුවාම මේ භූතයන්ද, මිනිසුන්ද කියලත් සැක සිතුණා.ඒත් අද පැහැදිලිව තේරුම් ගියා මේක භූත වැඩක් කියලා. ලංකාවෙ ඉන්නා භූත දමනය කරන්න පුළුවන් බොහෝ දෙනෙක් මෙහි ආවා. හාමුදුරුවරු ආවා. පින්වතුන් ආවා.මනෝ විද්‍යාඥයන් ආවා. ඒත් මේ අයට ස්ථිර සහනයක් දැන් ලැබිලා බව විශ්වාසයි. ගොතටුවෙන් ආපු මහත්වරු කීපදෙනෙක් පෞද්ගලිකව තමන්ගේ මුදල් වියදම් කරගෙන ඇවිත් අවශ්‍ය බඩු මුට්ටුද සපයාගෙන සාත්තුවක් කළා. දැන්නම් ඒ කට්ටියට කරදරයක් නෑ.”මෙයද අපූරුය. මම ඒ අයගේ දුරකථන අංක හා තවත් බොහෝ දේ සෙවීමි. ඔවුන් පදිංචි ස්ථාන පවා මට සොයා ගත හැකි විය. මෙහිදී එක්තරා පුද්ගලයෙක් අඳුන් කීපයක් බලයි. ඒ අඳුන මුලින් කී භූත නිවසේ බාල දියණියටද හොඳින් පෙනුණු බව සිද්ධියට සහභාගිවූවෝ මට කීහ.ගොතටුවේ ඉංගී‍්‍රසි භාෂා ගුරුවරයකු වන ලක්ෂ්මන් කුමාර පෙරේරා මෙහිදී අදුන බැලු පුද්ගලයාය. ඔහු මෙසේ කියයි.“අප මෙය කරන්නෙ රහසේ. මං පාසල් ගුරුවරයෙක්. ගෙදර අයගෙ අකැමැත්ත පිට මේවා කරන්නේ. මගෙ ඡායාරූප පළකරනවට කැමැති නෑ. අප ළඟ තිබෙනවා මාරදිව්‍ය පුත‍්‍ර අඳුන පාතාල අඳුන කළුවර අඳුන කියා අඳුන කීපයක්.මේවා පාවිච්චි කරලා අපි ඒ භූතයන් ඇල්ලුවා. ළිඳේ වැටුණයි කියන කාන්තාව භූත වෙසින් හිටියෙ හෙළුවෙන්. අප ඒ අයව ඇල්ලුවා. ආයිත් කවරදාවත් ඒ අයට කරදර කරන්න යවන්නෙ නෑ.ඔහු මනෝ විද්‍යාවද හදාරා ඇත. භූත විද්‍යාවද හදාරා ඇත. පර්යේෂණය සඳහා මේ කටයුතු කරන බවත් පින්කම් සඳහා කරන බවත් සඳහන් කළේය.මෙහි ප‍්‍රධානියා කුමාරසිරිය. ඔහු බොරැල්ල ප‍්‍රදේශයේ රජයේ ආයතනයක සේවය කරයි.“අප ගැන හෙළි කරන්න එපා. ඡායාරූපනම් ගන්නම එපා. ඒ මිනිස්සු භූත කරදරෙන් දුක්විඳින හැටි දැක්කම දුක හිතුණා. ඒකයි අපි ඔවුන් ඇල්ලුවේ.”අල්ලාගත්තා යැයි කියන අයට ඔබ කුමක්ද කරන්නෙ! මම ඇසුවෙමි.මේ සියලු දෙනා අතර අපට වැඩ ගත හැකි කෙනෙක් ඇත්නම් තියා ගන්නවා. අනෙක් අය පුළුස්සනවා. ඒක මන්ත‍්‍ර බලයෙන් කරන්න පුළුවන්.ඊට සහාය වූ අනෙක් ඇත්තන්ගේ විත්ති ද මට ලැබිණි.මේ පුදුමාකාර අද්භූත ත‍්‍රාසජනක කතාව හේතුවාදීන් නිසැකවම පර්යේෂණ කළ යුතුය. භූතයෝ ඇත්තටම සිටිත්දැයි සොයා නිවැරැදි සොයන නිවැරැදි චින්තකයකුට මේ සිද්ධිය ඉමහත් සේවයක් කරයි.මේ චාරිකාවේදි මා ලැබු කිසිදු නිගමනයක් නැත. භූතයන් කරන කියන දේ මට බලාගත නොහැකි විය. මා එහි යන විට භූතයන් අල්ලාගත් බව කියයි. මා ඔබට කීවේ මුළු ගමක් එකහෙළාම පිළිගන්නා එක්තරා කතාවක් ගැනය.උපාලි සමරසිංහ ඡායාරූප විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806151</link>
    <topic>රුපියල් පහේ කුලියට අනුරාධපුරේ වට වන්දනාවේ</topic>
    <author>සේමාලි කැල්ලපත සේයාරූ -දුෂ්මන්ත මායාදුන්න</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාකොණ්ඩ කොම්පැනියෙ බස් එකේඈතින් පේන රූස්ස ගස් පෙළ කලුවරේ දැවැන්ත සෙවණැලි මවනවා. එපිටින් ඇහුණු කුකුළකු හඬලන සද්දෙත් එක්ක ගම පුරා එකා දෙන්නා කුකුළන් හඬලන්න ගත්තා.උදේ රැයින් ගමන පිටත් වෙන්න කතා වුණු නිසා කට්ටියම එක ගෙදරකට එකතු වුණා. නඩේ ඔක්කොම හත් දෙනයි. හැමෝම තරුණ ගැටව්. ජීවිතේ බරක් පතළක් එතරම් නොසලකන වයස. හත් දෙනාම ගමන යන්නෙ බයිසිකල් හතකින්.ඒ කාලෙ රැලේ බයිසිකලයක් හරි බී. එස්. ඒ. බයිසිකලයක් හරි කියන්නෙ ආයිත් අහන්න දෙයක් නැහැ. පංකාදු පහයි. මේ හත් දෙනා ගේ බයිසිකල්වල පිටිපස්සෙ 'ලගේජ්' එකේ බඩු පොදි කිටිකිටියේ ගැට ගහලා.අනුරාධපුර වන්දනාවේ ගියේ මෙම පා පැදියෙනි.දින කීපයක් ගත වෙන මේ ගමනෙදි මඟ දිගට උයා පිහාගෙන කන්න ඕන කරන අඩුම කුඩුම පොදි තමයි ඒ ගැට ගහලා තියෙන්නෙ.පීටර් සිංඤොත් සමග මේ ගමනට පිටත් වෙන අනෙක් හය දෙනාත් එකම ගමේ දන්න කියන උදවිය.ධනවර්ධන, අබිලිං, පේරැස් සිංඤො, දාවිත් සිංඤො සහ ඒරමන් මේ වෙනකොටත් එතැනට ඇවිත්. ගමන පිටත් වෙන්නෙ අරකාවිල සව්ගස්හන්දියෙන්.ඒත්, මේ කතා කරන්නෙ අද ඊයෙක ගිය ගමනක් ගැන නම් නොවෙයි. මීට වසර පනහකට හැටකට පෙර ගිය වන්දනා ගමනක් ගැනයි.මේ ගමනට එක් වුණු ජේ. පීටර් සිංඤෙ¤ මහතාගේ දැන් වයස අවුරුදු 89 යි. පදිංචිය අරකාවිල. තමා කුඩා අවදියේ කීප වතාවක්ම මිහින්තලාවෙ වන්දනාවෙ ගිය ගමන් ගැන ඔහු ටිකින් ටික මතකය අවදි කළා."මං ඉස්සෙල්ලාම අනුරාධපුරේ ගියේ වයස අවුරුදු දහයෙදි. තාත්තත් එක්ක. ඒ ගියේ කෝච්චියෙ පාදුක්කට ගිහින් පාදුක්කෙන් කෝච්චියෙ නගිනවා අනුරාධපුරයට.අරකාවිල ඉඳන් පාදුක්කට තියෙන හැතැප්ම 6 පයින්ම යනවා. කෝච්චියට නගින්න දිග පෝලිම්වල ඉන්න ඕනෑ. ඒ මුලින්ම ගියෙ පෝයකට නෙවෙයි. එතකොට වන්දනාකාරයො අඩුයි.දෙවැනි සැරේ අනුරාධපුරේ ගියේ මට මතක විදියට 1935 විතර. එතකොට මට වයස අවුරුදු 15 ක් 16 ක් විතර ඇති. ඒ කාලෙ බෝපෙ කොණ්ඩ කොම්පැනියෙ බස් තිබුණා.මේ බස් එකේ අයිතිකාරයායි ඩ‍්‍රැයිවර් උන්නැහැයි කොන්දොස්තරයි තුන් දෙනාම කොණ්ඩ බැඳපු උදවිය. ඒ නිසා ගමේ අය මේ අයට කිව්වෙ කොණ්ඩ කොම්පැනිය කියලයි.මේ බස් එකේ යන්න පුළුවන් දාහත් දෙනකුට විතරයි. බස් එකට නගින්නෙ පිටිපස්සෙන්. දෙපැත්තෙ සීට් දෙකක් තිබුණා. පුංචි ලොරියක් වගේ. උඩ වහලෙ බඩු පටවාගෙන ගියා.අපි බත් මුල් බැඳගෙන ගිහින් හලාවතදී නාලා එහෙම බත් මුල් කෑවා මතකයි. මීගමුවට ගිහින් හලාවත පාරේ අනුරාධපුරේට ගිහින් දඹුල්ල පාරෙන් මහනුවර ඇවිත් ගමට එන්න මුළු ගමනට ම ගත්තෙ රුපියල් පහයි."පීටර් සිංඤො මහතා උපන්නෙ 1919 වසරේ. සහෝදර සහෝදරියො නව දෙනකු සිටි පවුලේ පීටර් සිංඤෙ¤ මහතා සිවු වැනිය.කඳනපිටිය පාසලේ පස්වැනි ශ්‍රේණියට යනකම් පීටර් සිංඤො මහතා ඉගෙනීම ලැබුවේය. ගොවිතැන් බතින් ජීවත් වුණු ඒ පවුලෙ රබර් වතුවලිනුත් ආදායම් ලැබුණා."ඒ කාලෙ කිරි කැපුවහම ශත 10 ක් ලැබෙනවා. මං රබර් වත්තක සපත්තු හදන කම්හලකත් සුපර්වයිසර් වැඩේ කළා. පඩිය දවසට ශත 50 යි." පීටර් සිංඤෙ මහතා පැවසීය.විසි එක් වැනි වියේදී ගමේ තරුණයන් හත් දෙනකු එක්වී පාපැදිවලින් මිහින්තලේ වන්දනාවේ ගිය ගමනට දින හතක් ගත විණි. පීටර් සිංඤෙ¤ මහතා සිය පාපැදිය ගැන කියමින් කතාව ආරම්භ කළේය.මිහින්තලා පඩි පෙළ ගරාවැටී තිබිය දී.... (1832)"මං මේ බයිසිකලෙන් රට වටේම ගිහින් තියෙනවා. වවුනියා මඩකලපු ගියෙත් මේ බයිසිකලේ. 1940 අවුරුද්දෙ රුපියල් 120 කට පාදුක්ක ටවුමෙන් මං බයිසිකලය ගත්තේ.බී. එස්. ඒ. වර්ගයේ මේ බයිසිකලේ ඔක්කොම තියෙන්නෙ රට බඩු. තවමත් හොඳට ශක්තිමත්.අපි ගමන පිටත් වුණේ සව්ගස්හන්දියෙන් උදේ පාන්දර.ඒ කාලෙ ගඟේ පාලම් නැහැ. ඔරුවට බයිසිකල් පටවගෙන හංවැල්ල තොටුපොළෙන් එගොඩ වුණා. පාරු කුලිය ශත තුනයි.පෝයට නම් නොමිලයේ එගොඩ කරනවා. අපි කපුතොට පූගොඩ පාරෙ අත්තනගල්ලට ගියා එතැනින් නුවර පාරට වැටුණා. උදේ තේ වතුර බිව්වෙ වට්ටාරමෙන්.එතැනින් ගිහින් කුරුණෑගල රිදී විහාරය වැන්දා. ඉන් පස්සෙ කෙළින්ම අනුරාධපුර පාරට වැටුණා.ඒ කාලෙ මේ වගේ හොඳට පාරවල් පළල නැහැ. තාර දාල තිබුණ වගේ මතකයි. දෙපැත්තෙ මහ කැලෙ. පාර දිගට වාහන නැහැ. ඉඳල හිටලා බර කරත්තයක් දෙකක් හම්බ වෙනවා.අපි බයිසිකල්වල පිටිපස්සෙ ගැට ගහගෙන දර මිටි වළං හාල් පහේ අරන් ගියා. නතර වුණ තැනක උයාගෙන කනවා. බතක් උයාගෙන පරිප්පු එළවළු එකට දාලා එක හොද්දක් හදනවා.කරවල මස් මාංශ කන්නේ නැහැ. මේ ගමන පෝයට කලින් ගිය නිසා දන්සල් නැහැ. කොහොමත් ඒ කාලෙ දන්සල් අඩුයි.මේ යන ගමන්වලදි වැඩිපුරම නතර වුණේ පන්සල්වල. කැලේ ඕනතරම් දර තිබුණා. උයා පිහා ගෙන කාලා කලුවර වැටෙන්න කලින් නිදා ගන්නවා පාන්දරින්ම ගමන පිටත් වෙන්න ඕනැ නිසා. පහුවදා පාන්දරින්ම නැගිටලා ලෑස්තිවෙලා අනුරාධපුරේ ගිහින් අටමස්ථානෙ වැන්දා.අපි යන කාලෙ මිහින්තලේ දවස් හතක් පිරිත් කියනවා. ඒ දවස්වල ආරාධනා ගලට නගින්න අමාරුයි. ඒත් ගලින් ගලට ගිහින් අමාරුවෙන් අපි එතැනට ගියා.බයිසිකල්වලින් අනුරාධපුරේ ගිය ඒ කාලෙ අනුරාධපුරේ මේ විදිහෙ ටවුමක් නැහැ. ශී‍්‍ර මහා බෝධිය ළඟ මල් විකුණන කඩ කීපයක් තිබුණා මතකයි. මිරිසවැටි චෛත්‍ය හදලා තිබුණේ නැහැ.දාගබ පුපුරලා තියෙනවා මට මතකයි. අපි තිසාවැව ළඟට ගිහින් වැව් බැම්ම උඩ බයිසිකල් නවත්තන්න හැදුවත් වැවෙන් එන හුළඟෙ සැරකමට බයිසිකල් පෙරළෙනවා. ඒ නිසා බයිසිකල් තිබ්බෙ පහළින්.ශී‍්‍ර මහා බෝධිය ළඟ සිල් ගන්න උණ ලීවලින් වෙන වෙනම වට කරලා තිබුණා. ඒ උණ ලී වැට ඇතුළෙ තමයි සෙනඟ ඉන්නෙ. දරමිටි පෝයට ගම්වල මිනිස්සු දර මිටි බැඳගෙන පෙරහරේ එනවා.ශී‍්‍ර මහා බෝධිය කිට්ටුව කට්ටි කට්ටි සුදු ඇඳගෙන බිම වාඩි වෙලා ඉන්නවා. එහෙම ආපු වැඩි දෙනෙක් ආවෙ කෝච්චියෙන්. ඉස්ටේසමේ සෙනඟ අඩුයි.ඒ කාලෙ දැන් වගේ ලොකුවට ඉස්ටේසම හදලා තිබුණෙ නැහැ. පෝයදාට නම් කෝච්චියට කිට්ටු කරන්න බැහැ."මෙලෙස පා පැදිවලින් අනුරාධපුරේ ගිය ඔවුන් එතැනින් පිටත් වූයේ පොළොන්නරු යෑමට ය. හබරණ හරහා පොළොන්නරු යන අතරමගදී කුළුමීමකු දැක පා පැදි අතහැර ගස්වලට නැග්ග බවත් පීටර් සිංඤෙ¤ මහතා පැවසීය."පරාක‍්‍රම සමුද්‍රය ඉස්සෙල්ලාම දැක්ක දවසෙ මට මතක් වුණේ මහ මුහුද. මහමුහුදෙ වගේ රැල්ල ගහනවා. අපි නෑවේ සොරොව්ව කිට්ටුව තැනක. ඒත් සොරොව්ව ඇරපුදාට ඒ පළාතෙ නාන්න බැහැ.පොළොන්නරු ගිහින් එමින් ගමන අපි හබරණින් දඹුල්ලට දාලා දඹුල්ලෙ කන්ද නැගලා දඹුලු විහාරයත් වැන්දා. මාතලේ හරහා එන අතරමඟදි මගෙ බයිසිකලේ මඟ දිගට පැච් යනවා.මාතලේ රබර් වත්තකින් රබර් කිරි අරන් තමයි ටයර් එකේ පැච් දාගන්නෙ. බයිසිකලේ තල්ලු කරන් ගිහින් මාතලේ කන්ද නැඟලා එතැනින් මහනුවරට එන්න පිටත් වුණා.අපි දළදා මාලිගාවට එද්දි රෑ වෙලා. රෑවුණු නිසා මාලිගාවට ඇතුළු වෙන්න බැහැ. ඒ නිසා එළියෙ ඉඳන් වැන්දා.මාලිගාව ළඟ වන්දනාවෙ එන අයට උයා පිහාගෙන කන්න ශාලාවක් තිබුණා. උයාගන්න බැරි වේල් අපි කඩෙන් කෑවා. තේ බිව්වා. ඒකට ශත 10 කට වැඩිය වැය වුණේ නැහැ.මහනුවරින් ගමට එන්න පිටත් වුණාම හොඳින් වේගයෙන් බයිසිකල් පදින්න දන්න දෙන්නෙක් ඉස්සර වුණා.පේරාදෙණිය පහු කරලා මඟක් ගිහින් ඒ දෙන්නා අනිත් කට්ටිය පේනකම් නතර වෙලා ඉන්නවා. අපි පේන්න ආවාම ආයිත් යනවා. ඔය විදිහට අපි එන්න පැයකට දෙකකට කලින් ඒ දෙන්නා ගමටත් ගියා."පාපැදියේ නැඟී රටේ අස්සක් මුල්ලක් නෑර කරක් ගැසූ පීටර් සිංඤෙ¤ ඇතුළු තරුණ පිරිස එසේ ගිය එක් ගමනක් වූයේ මඩකලපුවය. ඒ ගමනට ඔවුනට දින 10 ක් ගතවී ඇත්තේය."මඩකලපු ගමනට අපි බයිසිකල් 10 ක ගියා. ඒ කාලෙ මඩකලපුවෙ ටවුමෙ හිටියෙ එක සිංහලයයි. ඌරනිය බිබිල හරහා ගියා මතකයි. බිබිල මඩකලපු පාරේ පෙරියකුදිරමලේ දි ගඟ හරහා යන්න වුණා.ඈතින් කැලේ අලි කෑ ගහනවා ඇහෙනවා. හරිම බයයි. ඒත් පටන් ගත්ත ගමන යන්න ඕනැනේ කියා හිතට ධෛර්ය අරන් ගියා. ඒ කාලෙ හාල් ගෙනියන්න සීමා කරලයි තිබුණෙ.එක්කෙනෙකුට ගෙනියන්න පුළුවන් හාල් සේරු 2 යි. අපි දහ දෙනා ළඟ හාල් සේරු 20 ක් තිබුණා. මඩකලපුවට ගිහින් උයාගෙන කෑවා. මෙහෙම උයාගෙන කනකොට අපි නතර වෙන්නෙ වතුර තියෙන තැන්වල.දැන් වගේ ටැප් නැහැ. හතර වටේට කැලෑව. කොහොම හරි හෙවණක උයාගෙන කනවා. රාති‍්‍රයට නතර වෙන්නෙ පන්සල්වල. ඒ කාලෙ විශ‍්‍රාම ශාලා නැහැ." යැයි හෙතෙම කීවේය.වරක් කින්නියා බලා ගිය ගමනක දී තමා ඇතුළු පිරිසකට මුහුණ දෙන්නට සිදුවූ අත්දැකීමක් ඔහු මෙසේ විස්තර කළේය."මේ ගමන ගියේ ඔස්ටින් 12 කාර් එකකින්. කාර් එකේ ඔක්කොම දහ දෙනෙක් ගියා. කින්නියාවට යන්න හත් පොළකින් එගොඩ වෙන්න තිබුණා. තොටුපොළ 4 යි කලපු 3 යි.මෙහෙම එගොඩ වෙන්න ගිහින් කාර් එක පාරුවට දාන්න ගියා. කාර් එක වතුරට ගියා. මේ වෙලේ කාර් එකේ ආව පිරිමි හිටියෙ පාරුවෙ. ගැහැනු කට්ටිය හිටියෙ කාර් එකේ.කාර් එකට ලුණුවතුර ගියා. කට්ටිය පැනලා ඉක්මණට ගැහැනු කට්ටිය ඇදලා ගත්තා. කාර් එක ගමට අරං ආවෙ ඇද ගෙනයි."සේමාලි කැල්ලපත සේයාරූ -දුෂ්මන්ත මායාදුන්න </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806152</link>
    <topic>වෙ.වි. ගේ ‘වෙ.වි. 90’</topic>
    <author>උපාලි සමරසිංහ</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතා”දෙසට – බසට - රැසට අපේ - පණ දීමයි අපට සැපේ”. අනූ වියැති ඒ විද්වතාගේ ජීවිතය අපට කියා දුන් පාඩම එයයි.අද මෙරට සිටින විශිෂ්ටතම පත‍්‍ර කලාවේදියා කවුරුන්දැයි මගෙන් ඇසුවොත් මගේ එකම පිළිතුර වෙ.වි.අභයගුණවර්ධන යන්නය.හිටපු කතුවරයකු, භාෂා පෙ‍්‍ර්මියකු මතු නොව සාහිත්‍යවේදියකුද වන වෙ.වි. තමන් විසින්ම ලියන ලද චරිතාපදානය නිකුත් කරන මේ මොහොතේ, ඒ නිමිති කැරගෙන සටහනක් ලිවීම යුක්ති යුක්තය.‘පෙරමුණ’ පුවත්පතින් වෘත්තිය මාධ්‍ය දිවිය ඇරැඹූ හෙතෙම මෙරටේ විවිධ ජාතික පුවත්පත් ගණනාවකට තම ශක්ති පමණින් අනුග‍්‍රණය පිම්ඹේය.ප‍්‍රාචීන සාහිත්‍යයෙහි උගතුන් අතර එතෙක් උභතෝකෝටික ප‍්‍රශ්න ලෙස කෙළවරව තිබූ ගැටලු ගණනාවක් නිරාකරණය කිරීමට ඒ මහා පඩිවර ඥානය සමත්විය.පසුකාලීනව සිංහල ශබ්ද කෝෂයේ මෙන් ම මහාවංශ සම්පාදක මණ්ඩලයේ ද විසල් කාර්යභාරයක් කළ වෙ.වි.ගේ ජීවිතය පිළිබඳව යම්බඳු හරස්කඩක් ඇදීමට මට සිතේ.1917 ජූනි 11 වැනිදා අරුණෝදයේ මුල් රැස් දහර වැලිගම – වල්ලිවල ටැම්පිටිය ගමට පායා ආවේ සිංහල සාහිත කෙතටද නව අරුණැල්ලක් එක්කරමිනි.වෙදආරච්චිගේ පීටර් ද සිල්වා අබේගුණවර්ධන ගම්පතිතුමාට දාව මංගො නෝනා ද සිල්වා වෛද්‍යරත්න ජයසුන්දර මාතාවගේ කුසින් වෙ.වි. කුමරු ලොවට උපන්නේය.වෙ.වි. උපන්නේ සහෝදරියන් තිදෙනකු සිටින පවුලක එකම පිරිමි සොයුරා ලෙසය. එහෙත් අද වන විට ඒ සොයුරියන් තිදෙනාම ජීවතුන් අතර නැත.වැලිගම ශ‍්‍රී සුමංගල විදුහලින් මුලකුරු කියූ වෙ.වි. – පහේ පන්තියෙන් පසු වසර දෙකක්ම පාසල් නොගියේය. මැලේරියා උණ - රෝගයෙන් දින දෙකකට වතාවක් වත් පීඩා විඳි කුඩා දරුවාට පාසල් ගමන අත්හැරීම හැර වෙනත් විකල්පයක් නොවීය.එහෙත් අධ්‍යාපනයේ වටිනාකම දත් හෙතෙම උණ අඩු දිනවලට මහා පඩිරුවනක්ව සිටි ඥානාලෝක හාමුදුරුවන්ගේ පන්සලේ පුස්තකාලය ඇසුරු කෙළේය.ඉන් බාහිර ලෝකය පිළිබඳව දැනුම වැඩිකරගත් හෙතෙම මැලේරියාව සුවවීමෙන් අනතුරුව යළිත් පාසල් ගියේය.කුඩා දවස පටන්ම ලේඛනයට හිත ගිය වෙ.වි. ගැටයා සන්දියේදීම “දක්ෂිණ නියෝජිතයා” නමින් සඟාවක් නමෝ විත්තියෙන් ඇරැඹුවේය. 1938 දී ඇරැඹි මේ සඟාව සිංහල හා ඉංගිරිසි භාෂා ද්වයෙන්ම පළ කැරුණු අතර එහි සිංහල අංශයේ සංස්කාරක ලෙසද කටයුතුª කළේය.මං ඉස්කෝලෙ යන ගමන්ම සිළුමිණ පත්තරේ ‘කමලා ළමා සමාජය’ට ලීවා. මගෙ මුල්ම කෙටිකතාව සිළුමිණේ පළවුණේ 1937 සැප්තැම්බර් 19 වැනිදායි.පොඩි කාලෙ ඉඳන්ම ඇඟේ මාධ්‍ය උණ තිබුණා මැලේරියා උණ ගියත්... ඔහු උස් හඩින් හිනැහෙයි.”වෘත්තීය මාධ්‍ය ජීවිතයට සම්බන්ධ වුණේ කොහොමද කියන එක ඔබට කියන්න ඕනෑ. මං රැකියාවක් හොයාගන්න කොළඹ ඇවිත් පැවිලියන් හෝටලේ නැවතුණා.මේ වන විට මගෙ ලිපි පත්තරවල පළවෙලා ටිකක් සමාජයට දැනිලයි තිබුණෙ. නිමල් කරුණාතිලක මගෙ යාළුවා. අපි දෙන්නා නිතරම මරදානෙ හස්තිගිරියට දවල් කෑමට එනවා.ඒ අවස්ථාවක ඔහු මගෙන් ඇහුවා ‘පෙරමුණ’ පත්තරේ එක්ක ගහන සඟාවක සෝදුපත් කියවා දෙන්න පුළුවන්ද කියා. ඉබ්බා දියේ දැම්මා වගේ මං කැමැති වුණා.”පහුවදාම එයා පෙරමුණ’ කාර්යාලයට මාව එක්කගෙන ගියා. චැලී ජයවර්ධන මහත්මයා තමයි ප‍්‍රධාන කර්තෘ. ඒ වෙලාවෙ කතුතුමා හමුවන්න ජුලියස් ද ලැනරෝල් මහත්මයත් ඇවිත් හිටියා.කතා බහ කරලා ඉවරවෙලා ඒ අය මට සෝදුපත් බැලීම පැවරුවා. පැය දෙක තුනකින් වැඩ අහවරයි. චැලී මහතා මගෙන් ඇහුවා “ඔබ කැමැතිද මෙහෙ වැඩ කරන්න” කියලා.මමත් ඔව් කීවා. ඊළඟ සඳුදා ඉඳන් වැඩට එන්නැයි එතුමා කීවා. 1949 දී මේ රැකියාව ලැබුණෙ. උප කර්තෘවරයෙක් හැටියට මාස 6ක් විතර වැඩ කරගෙන යද්දි ඇතුළෙ ප‍්‍රශ්නයක් ඇතිවුණා.චැලි ජයවර්ධන ලියූ කතුවැකියකට කළමනාකාරිත්වයට හොඳටම කේන්ති ගිහින්. පරිපාලනයෙන් සමාව ගන්න කීවත් චැලී ඒකට කැමැති නෑ. ඒ නිසා එතුමා සේවයෙන් ඉවත් කළා.ඊට පස්සෙ කළමනාකාරිත්වය මගෙන් ඇහුවා කතුකම බාරගෙන වැඩ කරන්න පුළුවන්ද? කියා. මට කැමැත්තක් වගේම බයකුත් දැනුණා. ඒත් අන්තිමේදි මේ වගකීම බය නැතිව බාරගත්තා.‘පෙරමුණ’ කර්තෘ’ වුණේ එහෙමයි. ටික කලෙකින් මාව කළමනාකාර කර්තෘ හැටියටත් පත් කළා.1956 දි යූ.එන්.පී. ආණ්ඩුව පෙරලුනාම පෙරමුණත් නැවතුණා. නිමල් කරුණාතිලක එතකොට නියෝජ්‍ය ඇමැතිවරයෙක්. එයා හරහා කොහොම හරි එස්මන්ඩ් වික‍්‍රමසිංහ මහත්මයා හමුවුණා.රුපියල් 400/-ක වැටුපටයි මං ලේක්හවුසියට ගියේ. ඩෙන්සිල් පීරිස් මහත්මයා එක්ක වැඩ කරන්න පහසුයි. එයාට සිංහල වචනයක්වත් බෑ. ඒත් සිංහල සංස්කෘතිය ගැන ලොකු ඇල්මක් ගෞරවයක් එතුමාට තිබුණ.”1957 දී තමයි මා සිළුමිණට ගියේ.ඔහු සිළුමිණේ වසර 4ක් පමණ සේවය කෙළේය. එතැනින් ඩී.බී.ධනපාල මහතාගේ ඇරියුමට ‘රිවිදින’ට ගියේය. 1964 දී පමණ ‘සවස’ පත්තරේ කර්තෘ හැටියට පත්වූ හෙතෙම අනතුරුව ධනපාල මහතාගේ මඟ පෙන්වීම අනුව විසල් මෙහෙයක් කෙළේය.පත්තරකාරයෙක් හැටියට ඔහුගේ සිතට වඩාත් සමීප වූ දේශපාලනඥයා ඩඩ්ලි සේනානායකය. මේ සමීප මිතුදම කෙතරම් දුරදිග ගියේ වීද යත් එතුමා හබරාදුව සංවිධායකවරයා ලෙස වෙ.වි. පත්කරන්නට ද සූදානම් විය.එහිදී මතුවූ මොන්ටේගු ජයවික‍්‍රමගේ බලවත් විරෝධය නිසාම නොව දේශපාලනඥයෙකුට වඩා සාහිත්‍යකරුවකුගේ අමිල වටිනාකම රැක ගැනීම වෙනුවෙන් වෙ.වි. එම සංවිධායකකම ද පිළිකෙව් කෙළේය.මහාවංශයේ හා චූලවංශයේ ගී කව් සියගණනකට වඩා සිංහලයට ගෙනා වෙ.වි. පැරැණි සාහිත්‍යමය ගැටලු අතරේ වාදාභිමුඛ අදීන සාහිත්‍යධරයෙක් විය.ඩේසි ගුණරත්න නම් ගුරුවරිය සමඟ 1953 දී විවාහ දිවියට පත් හෙතෙම දූවරු තිදෙනකු හා එක් පුතකු ලොවට දායාද කළේය. වෙ.වි. ගේ ජීවිතයේ ළමාවිය තරුණ කාලය හා සාහිත්‍යමය ජීවිතය ගැන ඔහු බොහෝ දේ ලියූ “වෙ.වි. 90” පොත හෙට අනිද්දා කරළියට එයි.මෙරට භාෂා විෂයයික ජීවිතයට මහත් ආලෝකයක් දුන් දේශපෙ‍්‍ර්මි සාහිත්‍යපෙ‍්‍ර්මි වෙ.වි.ට දිගාසිරි පතමු.උපාලි සමරසිංහ </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806158</link>
    <topic>මහින්දාගමනයෙන් ඇති වූ ආකල්පමය වෙනස</topic>
    <author>සාකච්ඡා කළේ - රමණි සුබසිංහ ඡායාරූප -සුදම් ගුණසිංහ</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාමහින්දාගමනය ලංකා ඉතිහාසයේ සුවිශේෂී සන්ධිස්ථානයක් සනිටුහන් කරයි. ලංකාවේ එතෙක් ජීවත් වූ මිනිසුන්ට නිශ්චිත වූ, තමන් ගේ ම යැයි සම්මත වූ එක ම ආගමක් පැවතුණේ නැත.වෘක්‍ෂ වන්දනාව, යක්‍ෂ හා පර්වත වන්දනාව වැනි ඇදහිලි ක‍්‍රම රාශියක් එකල පැවතිණි. පණ්ඩුකාභය යුගයේ දී ඒ සඳහා නිදසුන් සොයා ගත හැකි ය.තමන්ට රජකම ගන්නට උදව් කළ කාලවේල නම් යක්‍ෂයාට පණ්ඩුකාභය රජතුමා දේවාලයක් තනවා පූජා කළ බව මහා වංශයේ සඳහන් වේ.විශේෂයෙන් හෙළයෝ යක්‍ෂ, නාග, රාක්‍ෂ සහ දේව යන ගෝත‍්‍ර කණ්ඩායම්වලට බෙදී විවිධ දෙවියන් ඇදහූ හ. එය රාවණා රජු ගේ යුගයේ සිට ම පැවැති ආගමික විශ්වාසයකි.එහෙත් මහින්දාගමනයට පෙර ලංකාවට බුදු සමයේ ආභාෂය නොලැබුණේ යැයි ඉන් අදහස් නොවේ. බුදුරජාණන් වහන්සේ තෙවරක් ම ලංකාවට වැඩම කොට ඇති බැවිනි.එසේ වුව ද බුදුරජාණන් වහන්සේ මෙහි පැමිණියේ රාජදූතයෙක් ලෙස නොව ධර්මදූතයෙක් ලෙසට ය. බුදු දහම ආගමක් ලෙස ලංකාවේ ස්ථාපිත නොවීමට එය හේතු වන්නට ඇත.අශෝක අධිරාජ්‍ය යුගයේ ඉන්දියාව ආසියාවේ බලවත් ම රාජ්‍යය බවට පත්විණි. කාලිංග සටනින් පසුව අශෝක අධිරාජයා ධර්මාශෝක විය.ඒ වන විට ඔහුට තිබූ බලය අසල්වැසි කුඩා රටවලට ද බලපෑම් ඇති කරන්නට සමත් විය. මේ නිසා ඔහු එවන නියෝජිතයින් පිළිගැනීමට මේ රටේ රජතුමාට ද වගකීමක් විය.මහින්දාගමනය සාමාන්‍ය දූත ගමනක් නොවන්නේ එහෙයිනි. එය රාජ්‍ය තාන්ති‍්‍රක මැදිහත් වීමකි. මහින්දාගමනයෙන් පසු බුදු දහම රාජ්‍ය ආගම බවට පත්වීමට එය හේතු වූවා විය හැකි ය.මහින්දාගමනයත් සමග ලංකාවේ බොහෝ වෙනස්කම් ඇතිවිණි. එහි දී සමාජයේ ඇති වූ ආකල්පමය වෙනස වඩාත් සුවිශේෂී ය.‘පොහෝ දින සතුන් මරන්නට හොඳ නෑ’ යන සම්ප‍්‍රදාය ඇති වූයේ මිහිඳු හිමි ලංකාවට පැමිණීමත් සමඟ ය. එසේ කළහොත් වැඩියෙන් පව් සිදුවෙනවාය යන විශ්වාසය මිනිසුන් කෙරෙහි ඇති විය.අපේ බෞද්ධ ධීවරයන් දෙස බලමු. ඔවුහු පොහෝ දින මසුන් නොමරති. ඔවුන් ගේ සම්ප‍්‍රදාය ගොඩ නැඟී ඇත්තේ බුදු දහම මත පදනම්ව ය. එදිනට ඔවුහු පන්සල් යති. එහෙත් පවු සමා කර ගන්නට නොවේ.පෝ දා කළත්, අනෙක් දවසක කළත් ප‍්‍රාණඝාතය ප‍්‍රාණඝාතය ම නොවේ දැ යි ඔබට ගැටලුවක් මතුවනු ඇත. බුදු දහමේ ප‍්‍රාණඝාතය අනුමත කරන්නේ නැත.එහෙත් ධීවරයා මසුන් මරනවා යැයි ඔහු බෞද්ධාගමෙන් ඉවත් කිරීම නොකළ යුතු ය. එසේ කළහොත් සිදුවන්නේ ඒ මිනිසුන් නිවැරැදි මාර්ගයට යොමු කර ගැනීමට තිබෙන අවස්ථාව ද අහිමි කර ගැනීමයි.අපි උනන්දු විය යුත්තේ ඔවුන් සොරකමෙන්, මුසාවෙන්, සුරාවෙන්, කාමමිථ්‍යාචාරයෙන් ගලවා ගැනීමට ය. එසේ නැතිව මසුන් මරන්නේ යැයි ඔවුන් කොන් කර දැමීම නුසුදුසු ය. ඔවුන් ටිකෙන් ටික දැහැමි දිවි පෙවතකට හුරු වනු ඇත.ලංකාවට බුදු දහම ලැබුණු මුල් කාල පරිච්ඡේදයේ ලාංකිකයෝ සතා සීපාවට කෙතරම් කරුණාවන්ත වී ද යත් සිව්පාවුන්ට නිදහසේ සැරිය හැකිවන ලෙස අභය භූමි ඉදි කළහ. මහ මෙවුනාව සම්පූර්ණයෙන් ම වෙන්වූයේ වන සතුන්ටය. මස් පිණිස හෝ හුරතලයට ඇති කිරීමට හෝ සතුන් ඇල්ලීම තහනම් විය.මිහිඳු හිමියන් ධර්ම ප‍්‍රචාරය සඳහා ලංකාවේ දී අනුගමනය කළ ක‍්‍රමෝපාය මීට වඩා සැලකිල්ලට යොමු විය යුතු බව මගේ විශ්වාසයයි.උන්වහන්සේ එකල පැවැති බහුදේව ඇදහිලි සංස්කෘතිය සම්පූර්ණයෙන් ම විනාශ කර දැමීම සඳහා දේශනා පැවැත්වූයේ නැත.උපදෙස් දුන්නේ ඒ පැවැති සංස්කෘතිය වඩාත් අර්ථවත් කිරීමට ය. වෘක්‍ෂ වන්දනාව කළ අයට දකින දකින ගස්වලට වඳිනවා වෙනුවට ශ‍්‍රී මහා බෝධිය හඳුන්වා දුන්නේ ය.එහි අර්ථ සම්පන්න බවක් වේ. බෝසතාණන් වහන්සේ සම්මා සම්බුද්ධත්වයට පත්වන අවස්ථාවේ සෙවණ දුන්නේ බෝධි වෘක්‍ෂය යි.බෝ පත් දිගැටි ය. එවන් ශාක සෙවණින් මනසට ශාන්තියක් ලැබෙන බව විද්‍යාත්මකව ද සොයා ගෙන තිබේ. බෝධි වන්දනාවේ ද සමහරු දොස් දකිති.අද අලුත් සන්නිවේදකයින් කෙරෙහි ඇති ලොකු ම ගැටලුව වන්නේ විකල්පයක් නොසොයා පවතින දේට පහර දීමයි. එහෙත් අප කළ යුත්තේ බෝධි වන්දනාව වඩාත් අර්ථවත් කිරීමයි.අපල දුරු කරන ලෙස විභාග සමත් කරන ලෙස, රැකියා ලබා දෙන ලෙස ආදී වශයෙන් ඉතා ම භෞතික දේවල් බෝධීන් වහන්සේ ගෙන් ඉල්ලන තත්ත්වයට පත් නොවිය යුතු ය.බෝධිය අභියස පැය භාගයක් හෝ සිත එක අරමුණක තබාගෙන භාවනා කරන්නට අප ඉගෙන ගත යුතු ය.මිහිඳු හිමියෝ කළේ එවැනි ඉගැන්වීමකි. ගල් පර්වත වන්දනය කළ මිනිසුන්ට චෛත්‍ය නිර්මාණය හඳුන්වා දී ඇත. චෛත්‍යයේ සතරැස් කොටුවට, දේවතා කොටුවට, කොත් කැරැල්ලට අර්ථවත් දර්ශනයක් ඇත.පවතින මහා සම්ප‍්‍රදායට දැවැන්ත ලෙස පහර දී විනාශ කර දැමීම බෞද්ධ ක‍්‍රමවේදය නොවේ.ගස් ගල්, දෙවියන්, යක්‍ෂයන් ඇදහීම එකහෙළා ම ප‍්‍රතික්‍ෂේප කළා නම් මිහිඳු හිමියන්ට චතුරාර්ය සත්‍ය වැනි වටිනා ධර්ම කාරණා පැහැදිලි කර දීමට තිබුණු අවස්ථාව අහිමි වී යාමට ඉඩ තිබිණි.නිවැරැදි සන්නිවේදකයෙක් ලෙස උන්වහන්සේ සාර්ථක වූයේ එය අවබෝධ කර ගත් බැවිනි.ැටි පිළිමවලට, බෝධියට මල් පහන් පිදීමේ අර්ථයක් තිබේ දැ යි ඇතැම්හු ප‍්‍රශ්න කරති. එහෙත් මල් පිදීමේ දී අප සිහිපත් කරන්නේ අනිත්‍යය යි.”පූජෙමි බුද්ධං කුසුමේන නේනපුඤ්ඥේන මේතේන ලභාමි මොක්ඛං”මම මේ මල් බුදුරජාණන් වහන්සේට පූජා කරමි.’පුප්ඵං මිලායාති යථා ඉධම්මේ”යම් සේ මේ මල් පරවෙනවා ද? එලෙස ම’කායෝ තථායති විනාස භාවං’මගේ කය ද විනාශ වී යයි.මේ වත්පිළිවෙත් එක අතකින් ආමිෂ පූජාවක් වේ. එමෙන් ම මේ වතාවත්වලට දර්ශනයක් ද ඇත. අපේ බෝධි පූජාවට, බුද්ධ පූජාවට, පිරිතට, පාංශුකූලයට පහර නොදිය යුත්තේ මේ නිසයි.හිඳු හිමියෝ හඳුන්වා දුන් වැදගත් සංකල්පයන් අතර දේව වන්දනය සහ මියගිය අය පිළිබඳව ‘විමාන වත්තු පාලි’ සහ ‘පේත වත්තු පාලි’ නම් දේශනාවන් දෙකක් ඉදිරිපත් කර ඇත.විමාන වත්තු පාලියෙන් විස්තර කෙරෙන්නේ දෙවියන් පිළිබඳව ය. පේතවත්තු පාලියෙන් විස්තර වන්නේ මියගිය අය පිළිබඳව ය. එවකට ලංකාව මළගිය මිනිසුන්ට වන්දනා කරන, බලි බිලි දෙන රටක් ව පැවතුණි.එහෙත් එය විවේචනය කිරීමෙන් පලක් නොවන බව දත් මිහිඳු හිමියෝ මියගිය කෙනකු ගේ ජීවිතය සම්බන්ධ ව පූර්ණ විවරණයක් කර දීම අවශ්‍ය බව සිතුහ.පේත වත්තු පාලියේ ‘තිලෝකුණ්ට’ සූත‍්‍රය ආශ‍්‍රය කර ගනිමින් උන්වහන්සේ ඒ විවරණය කළේ ය. මියගිය අයට දිය යුත්තේ බලි හෝ බිලි පූජා නොව පින් බව එහි දී පැහැදිලි කර ඇත.අප ගේ කෑම බීම පිළිබඳ සංස්කෘතිය, අනුභව කිරීමේ දී තබා ගත යුතු සිරිත් විරිත්, ඇඳුම් පැළඳුම්වල සරල බව, ගේදොර තැනීමේ දී, ගොඩනැඟිලි ඉදිකිරීමේ දී ඒවායෙහි වූ සරල හා විද්‍යාත්මක බව මේ සියල්ල අපට ලැබුණේ ද මහින්දාගමනයත් සමග ය.සාගරය පරදන මහා වැව්, අහස උසට නැඟි දාගැබ් එහි ප‍්‍රතිඵලයන් ය.ගහකොළ පිළිබඳ ආකල්පය, වැඩිහිටියා සහ ළමයා අතර සම්බන්ධතාවය, ගිහියා සහ පැවිද්දා අතර සම්බන්ධතාවය මේ සියල්ල ගොඩනැඟුණේ, මේවාට අවශ්‍ය ආකල්පමය වෙනස ඇතිවුණේ මිහිඳු හිමියන් ගේ ලංකාගමනයත් සමග ය.බෞද්ධයා ගේ ජීවිතය ඉතා සාමකාමී විය යුතු බව මිහිඳු හිමි ගේ චරිතයෙන් අපට පැහැදිලි වේ. උන්වහන්සේ රුචිකත්වයක් දැක්වූයේ ඝෝෂාකාරී පරිසරයට නොව වනාන්තරය ආශ‍්‍රිත නිස්කලංක පරිසරයට ය.උන්වහන්සේ වසර හතළිහක් පමණ ජීවත් වූ මිහිඳු ලෙන අපට මිහින්තලයේ දී දැක බලා ගත හැකි ය. උන්වහන්සේ කොතරම් පරාර්ථකාමී වූයේ ද යත් තමන් නන්නාඳුනන රටකට පැමිණ කිසිම සම්බන්ධතාවක් නැති මිනිසුන්ට ධර්ම මාර්ගය පෙන්වූයේ ය.තමන් ගේ නැඟණිය වූ සංඝමිත්තාවන් ද මෙරටට ගෙන්වා ගත්තේ ය. එමඟින් ලංකාවේ කාන්තාවන්ට ද විමුක්ති සුවය විඳින්නට අවස්ථාවක් සලසා දුන්නේ ය. අනුලා දේවිය ඇතුළු කාන්තාවෝ පැවිදි භූමියට පත් කළේ ය.කාන්තාව ගේ නිදහස පිළිබඳව අද යුරෝපයෙන් අදහස් උදහස් ගලා ඒ. එහෙත් කාන්තාව අතිශයින් ම පීඩාවට පත් වූයේ ප‍්‍රාග් ඓතිහාසික යුගවල ය.එවැනි කලෙක මිහිඳු හිමියෝ ලංකාවට ගෙනා මේ නව දර්ශනයෙන් පුරුෂයින්ට සේ ම කාන්තාවන්ට ද විමුක්ති සුවය සැලසුවේ ය. මේ අනුව මහින්දාගමනය කාන්තාවන් ගේ ජීවන දර්ශනයට විශාල මැදිහත්වීමක් කළ බව පැහැදිලි වේ.විශේෂයෙන් ම මහින්දාගමනය වැදගත් කොට සැලකිය යුත්තේ මුළු මහත් ලංකා සමාජයේ ම එදා පැවතුණු රටාව නව මාවතකට යොමු කරන්නට මිහිඳු හිමියන් ගේ මැදිහත් වීමේ ප‍්‍රායෝගික වටිනාකම් සලකා බැලීමෙන් පසු ව ය.මහින්දාගමනයෙන්් වසර ගණනාවක් දැන් ගෙවී ගොස් ඇත. අප කොතෙක් දුරට ඒ නිර්මල ධර්මය ආරක්‍ෂා කර තිබේ ද? ඒ වටිනාකම්, ආකල්ප අද වේගයෙන් අපෙන් ගිලිහී යමින් පවතී.විශේෂයෙන් ම විවාහ වන තුරු දියණියක කුමරි බඹසර රැකිය යුතු ය. පුතකු කුමර බඹසර රැකිය යුතු ය. මිනිසුන් විනාශ වීමට ප‍්‍රධාන හේතුවක් වන්නේ අනවරත කාමයට පාලනයක් නො තිබීම ය.මිහිඳු හිමියෝ කාමයට පාලනයක් යෝජනා කළහ. කාමයට විනයක් ඇති කර ගත යුතු බව පෙන්වා දුන්නේ ය. ඒ විනය අප කෙරෙහි ගොඩ නඟන්නට නීති රීති හඳුන්වා දුන්නේ ය.අවිවාහකයෝ ජීවිත කාලය පුරා ම බ‍්‍රහ්මචාරීව සිටිය යුතු ය යන සංකල්පය ද ඉදිරිපත් විය. මේ සංකල්පයේ වටිනාකම කොතරම් බලවත් ද? ඒ වගේ ම විවාහකයින්ට,’කාමේසු මිච්ඡාචාරා’කාමයේ වරදවා හැසිරීම තහනම් කළේ ය.මිනිසුන් තමන් කෙරෙහි ම ස්වයං පාලනයක් ඇති කර ගත යුතු බව පෙන්වා දුන්නේ ය. මේ දර්ශනය නැවත ඉස්මතු කළ යුතු කාලය දැන් එළඹ තිබේ. දුවෙක්, පුතෙක් සිල් රැකගෙන සිටීම සහ ඒ වටිනා ජීවන සම්ප‍්‍රදාය නැවත ගොඩනංවන්නට දැන් කාලය උදා වී ඇත.පරිභෝජනය පිළිබඳව ද එසේ ම ය. අද දිනෙන් දින ම අපි අපහසුවට පත්වෙමින් සිටිමුු. මිහිඳු හිමියෝ අල්පේච්ඡතාවයේ අගය අපට උගන්වා ඇත.සරල දේවල් ටිකකින් නඩත්තු වීමේ වටිනාකම අද වෙන කවරදාටත් වඩා වැඩියෙන් දැනේ.අප ආහාර ගත යුත්තේ ‘යාපනාය” යැපීම පිණිස ය. මේ ජීවිතයේ පැවැත්ම උදෙසාය. අප ගේ අධිපරිබෝජනය නිසාම අද බරපතල රෝග රැසකට මුහුණ දෙන්නට සිදුව ඇත.දියවැඩියාවෙන්, තරබාරුකමින් අද බොහෝ දෙනා පීඩා විඳිති. මේ රෝගාබාධවලට ප‍්‍රධානතම හේතුªව ආහාරපානවලට විනයක් නොමැති කමයි.මිහිඳු හිමි දිනකට දෙවේලක් පමණක් අහර වළදා මේ සමාජයට විශාල පණිවුඩයක් ගෙන දුන්නේ ය. මේ සංකල්පය ඉවත දමමින් අපි හැකි උපරිමයෙන් භªක්ති විඳීමේ සංකල්පයට නතු වී සිටිමු. එහි අනර්ථය නම් රෝගාබාධ වැඩිවීමයි. ආයුෂ කෙටි වීමයි.තමන් ගේ පරිභෝජනයේ ප‍්‍රමාණය ගැන දැනුවත්ව, එහි පාලනයක් ඇති කර ගත හොත් වත්මන් සමාජයේ පවතින තත්ත්වයෙන් ගොඩ එන්නට ද හැකියාව ලැබෙනු ඇත.මිහිඳු මාහිමි ගේ දර්ශනය මත පදනම් වුවහොත් අපේ ආර්ථිකයත්, රටේ පරිසරයත්, ව්‍යාපාරයන් හි දැහැමි බවත් ගොඩ නඟා ගන්නට ඇවැසි පසුබිම උදාවනු ඇත.ඒ නිසා මේ පොසොන් සමයේ අපේ අදිටන විය යුත්තේ මහින්දාගමනයත් සමග ඇති වු ඒ සංස්කෘතික විප්ලවය මේ සමාජයේ නැවත ස්ථාපිත කරන්නට කටයුතු කිරීමයි.සාකච්ඡා කළේ - රමණි සුබසිංහ ඡායාරූප -සුදම් ගුණසිංහ </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806153</link>
    <topic>දුවේ පුතේ නුඹ අපට වාසනාවන්</topic>
    <author>සටහන හා ඡායාරූප අනුරාධපුර සමූහ අශෝක සේනාරත්න</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාදරුවන් නිසා මවුපියෝ අපමණ දුක් වේදනා විඳිති. ඔවුන් උස් මහත් කොට සමාජයේ ඉහළ තලයකට ගෙන ඒමට අපමණ වෙහෙස දරති. ඒ වෙනුවෙන් විටෙක පැසසුම් ද තවත් විටෙක ගැරහුම් ද ලැබේ.ඒ සියල්ල එක සේ විඳ දරා ගනිමින් තම දරුවන්ට ජය මාවත තනන ඇතැම් මවුපියන් ගේ අනාගතය සිතන තරම් සොඳුරු නැත.ඇතැම් දරුවන් හැදූ වැදූ මවුපියන් බුදු වේවා යැයි ප‍්‍රාර්ථනා පුරද්දි තවත් එවැනිම වූ අම්මකුට තාත්තකුට ජීවිතයේ බොහෝ දුක් ගැහැට විඳීමට සිදු වේ.ගුණ යහපත් දරුවන් තැනූ විට ඒ විඳින්නට සිදුවන දුක් ගැහැට අවම වේ.අතීත සමාජයට වඩා වර්තමාන ලාංකික සමාජය විසම ය. එදා සමාජයේ “වැඩිහිටි නිවාස දක්නට නොතිබුණ ද අද ගමින් ගමට වැඩිහිටි නිවාස දක්නට ලැබේ.මෙම නිවාසවල දුක් සුසුම් හෙළනුයේ දරුවන් වෙනුවෙන් අපමණ දුක් ගැහැට විඳි අම්මාවරුන් ය. පියවරුන් ය.එවන් වූ මවුපියවරුන් ගේ නෙත නැඟි කඳුළු පිස හැර මොහොතකට ඔවුන් ගේ ලෝකයට අත්වැලක් වූ ගුණ යහපත් දරු කැළක් පිළිබඳව කියන්නට ය මේ සූදානම.අනුරාධපුර නිවන්තකචේතිය මහ විදුහලේ සිසු දරුවෝ සාලියපුර වැඩිහිටි නිවහනේ මවුපියවරුන්ට සෙනෙහස, දයාව, කරුණාව දැක්වූ හද කඳුළ නැංවූ දසුනක සටහනකි මේ’නිවන්තක චේතිය විදුහලේ උඋසස් පෙළ වාණිජ අංශයේ සිසු දරුවෝ මෙම සත්කාර්යයට එක් වූහ. මෙම සත්කාර්යයට මඟ පෙන්වූයේ විදුහල්පතිනි පී. ජයමාන්න මහත්මිය හා සෙසු ගුරු මණ්ඩලය යි.පාසල් පොත පතට පමණක් නොව මේ දරුදැරියෝ බාහිර කි‍්‍රයාකාරකම්වලට ද දක්‍ෂතා දක්වන්නෝ ය.සාලියපුර වැඩිහිටි නිවාසයෙන් විදුහලට ගෙන්වා ගත් මවුපියවරුන් සඳහා දිවා ආහාර පිළියෙළ කෙරුණේ ඔවුන් ගේම දෑතිනි.පිරිසක් ආහාර පිළියෙළ කරද්දී අනෙක් දරුවෝ වතුර උණු කරවා මේ වැඩිහිටියන්ව නහවා පිරිසුදු කළහ. ඉන් පසුව ඔවුන්ට අලුත් ඇඳුම් පිරිනැමූහ. තෑගි බෝග ලබා දුන්හ.ඓතිහාසික තොළුවිල නමින් ප‍්‍රසිද්ධ නිවන්තක චේතිය ආරාම සංකීර්ණයේ දී වැඩිහිටි පුද සත්කාරය කරනු ලැබී ය. මේ මවුපියෝ විහාර ආරාමය ද වැඳ පුදා ගත්හ.ඔවුන් ගේ සිත් බොහෝ සතුටු විය. හැදූ දරුවන් පසෙක සිටියදී තමන්ට ආදරය සෙනෙහස පාමින් පුද සත්කාර කළ ඒ දරුවන් පිළිබඳව ඔවුහු අපමණ පැහැදුණහ. ඇතැම් මවුපියෝ තුටු කඳුළු සැලූහ.”අපේ දරුවන් අපට දුන් දුක ඔබ ඔබේ මවට පියාට දෙන්න එපා” සාලියපුර වැඩිහිටි නිවහනේ මවුපියවරු නිවන්තක චේතිය විදුහල් දරු දැරියන්ගෙන් ඉල්ලා සිටියහ.සියලු පුද සත්කාර අවසානයේ වැඩිහිටියන් ගේ ප‍්‍රසංගයක් පැවැත්විණි. ඔවුහු ගී ගැයූහ. විදුහලේ සංගීත අංශයේ ගුරුවරුන් ගේ හා සිසුන් ගේ සහාය ඊට ලැබිණි.තම අම්මාට තාත්තාට පමණක් නොව රටේ අන් අම්මාවරු, පියවරු ද තමන් ගේ ම අය සේ සලකා ඇප උපස්ථාන කිරීමට ඉදිරිපත් වූ මේ දරු දැරියන් අප රටට වාසනාවකි.සටහන හා ඡායාරූප අනුරාධපුර සමූහ අශෝක සේනාරත්න </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806154</link>
    <topic> අනුබුදු සමිඳු අනුදුටු ධර්ම සන්නිවේදනය</topic>
    <author>අත්තනායක එම්.හේරත් ජ්‍යෙෂ්ඨ කථිකාචාර්ය පේරාදෙණිය විශ්වවිද්‍යාලයය</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාමි හිඳු මා හිමියෝ ප‍්‍රථම ධර්ම සන්නිවේදනයේ දී පෙ‍්‍ර්ත වස්තුවක් විමාන වස්තුවත් තේසතුණ ජාතකයත් රාජෝවාද ජාතකයත් දේවානම්පියතිස්ස රජුට දේශනා කොට ධර්ම දේශනයේ දී ප‍්‍රබන්ධ කථා කලාව යොදා ගැනීම පිළිබඳ පළමු ආදර්ශය සැපයූහ. (අපේ සංස්කෘතික උරුමය, 1925 - හොරණ වජිරඤාණ හිමි - 71 - 83) ඉන්පසු මෙරට පහළ වූ ගිහි පැවිදි පඩිවරු ධර්ම සන්නිවේදනයේ දී සාහිත්‍ය ප‍්‍රබන්ධ යොදා ගැනීම කෙරේ ඉතා දැඩි ලෙස නැඹුරු වූවෝ ය.තේසතුණ හා රාජෝවාද ජාතකයෙන් දේවානම්පියතිස්ස රජුට රාජ්‍ය පාලනයේ සාධාරණත්වය පිළිබඳ ව දැඩි උපදේශ දුන් මිහිඳු හිමියෝ පශ්චාත්කාලීන රජවරුනට රාජ්‍ය පාලනය සඳහා උචිත ආණ්ඩුක‍්‍රම ව්‍යවස්ථාවක් වක‍්‍රව එමඟින් පනවා සිටියෝ ය.මයුරපාද පරිවේනාධිපතිව වැඩ විසූ බුද්ධ පුත‍්‍ර ස්ථවිරයන් රචනා කළ පූජාවලී පොත් වහන්සේ ද ලංකාධිපති ශ‍්‍රී සංඝබෝධි පරාක‍්‍රමබාහු නම් රාජයාට බෝධිසත්ව පාරමිතා පුරවනු පිණිස රචනා කළ බව එහිම සඳහන් වන බැවින් ධර්ම සාහිත්‍ය රජවරුන්ට නුවණ දීම සඳහා සම්පාදනය වූ බව ඉන් ද සනාථ වේ. (පූජාවලිය, බෙන්තොට සද්ධාතිස්ස හිමි සංස්: 1953 – 12 පිටුව)පූජාවලිය රචනා වන සමය වන විට ජාතක පොත සිංහල භාෂාවට පරිවර්තනය වී නොතිබිණි. එසේ වුවත් පූජාවලි කතුවරයා රජවරුන්ට පමණක් නොව ගිහි පැවිදි කාන්තා ආදී විවිධ ජන කොටස් කේන්ද්‍ර කරගනිමින් ස්වකීය ග‍්‍රන්ථය සඳහා ජාතක කථා යොදා ගෙන තිබේ.පූජාවලියේ බුද්ධ පුත‍්‍ර හිමි වෙසෙස් සමත්කම් පා ඇත්තේ 31 පරිච්ඡේදයේ යසෝදරා දේවිය බුදුරජුන්ගෙන් සමුගෙන යෑමට සූදානම් වන අවස්ථාවේදී යි. ඈ බුදුරජුන්ගෙන් සමාව ගැනීමට පැමිණ විවිධ ආත්මවල කරන ලද වරද සම්බන්ධයෙන් සමාව අයැදීමට යයි.... එසේ ද වුවත් සියලු ආර්යාවන්ම පරිනිර්වාණ දිනයෙහි අවුත් බුදුන් අතින් සමු ගැන්මද බුදුන් සමා කරලීම ද සාධාරණ ධර්ම වන බැවින් මම ද ස්වාමි දරුවන් ක්ෂමා කරවාගෙන අවසර ලබනු කැමැත්තෙමි.සසර බොහෝ දවසක් ස්වාමි දරුවන්ට ඡායාවක්සේ සේ සහවාස ව අයිමි. ඒ ඒ තන්හි මා විසිනිදු පක්ෂපාතව ම එන ලද එසේ ද වුවත් ස්ති‍්‍ර ජාතිහු නම් ඉතා ළාමක වූ ස්වල්ප වූ සිත් ඇතියහ.කිසියම් තෙනෙක අපරාධයක් ;පනෙයි. ඒ ඒ වරද නුවණැසින් බැලූ කල ස්වාමි දරුවන්ගේ පාරමිතාවට අනුබල වූ තැනෙක් ම ය. මා විසින් දැඩිකමින් කළ, තැනෙක් නිසාත් වැඩක් ම සාධා දින”(එම - 641 පිටුව)මතැන දි කතුවරයා, පළමුව තෝරා ගන්නේ කුස ජාතකයයි. පබාවතී කුමරිය කුස රජුට ද්‍රෝහීව පලා ගිය සැටිත් පිළිවෙළින් විස්තර කරයි. සමාව ගැනීමට යයි ප‍්‍රකාශ කළත් මුළු සිදුවීමම දක්වා අවසානයේ සමාව නොගනියි.තමන් එදා කරන ලද දැඩි කමෙන් කුස රජතුමාට හොඳක්ම වී යැයි යසෝදරාව තර්ක කරයි. “...මා පතන්නා වූ ස්වාමිදරුවාණන්ට මෑණියන් වහන්සේම පාවාදුන් රාජ්‍ය දානාදියෙන් දාන පාරමිතාව සිද්ධ විය.” (එම – 642 න)ජාතක කතාව ඒ ආකාරයෙන් ම ඉදිරිපත් කරනවාට වඩා ජාතක කතාවට නව අර්ථ කතනයක් ලබා දී තිබේ. පබාවතිය පලා ගිය නිසා කුස රජතුමා තම රාජ්‍යය මවට භාරදී පබවතිය සොයා සගල් පුරයට ආවේය... එය කුස රජ තම රාජ්‍ය මවට දන්දීමකි.එබැවින් තමන් කරන ලද වරදින් වුවද කුස රජුට ඒ ආත්මයේ දී හොඳක් වූ බව යසෝදරා දේවිය බුදුරජුන්ට පවසයි.කෙසේ වෙතත් ජාතක පොතේ ඇති ජාතක කතාව ශ‍්‍රී ලාංකික ස්ති‍්‍රයගේ පෞරුෂය වර්ධනය කිරිම පිණිස නව අර්ථ කතතනයකින් ඉදිරිපත් කොට තිබේ.ගැහැනියක පිරිමියා ඉදිරිපිට තමන් අතීතයේ කළ වරදට සමාව ඉල්ලමින් බැගෑපත් විය යුතු නැති බවත් ගැහැනිය කරන සෑම වරදකින් ම පිරිමියාට කිසියම් ජීවිතාවබෝධයක් ලැබෙන බවත් පූජාවලිය අර්ථ කතනය කරයි.කුස ජාතකය හැරුණු කල බන්ධනාගර ජාතකය කුම්භකාර සුසීම අභයන’තුර කුරු ධර්ම ආදී ජාතක කතා රාශියක් යසෝදරාවගේ මුවට නංවා තිබේ.ඒ එක අවස්ථාවකදීවත් ඒ ඒ ආත්මවල යසෝදරාව සිදු කළ ඒකදු වරදකටවත් ඕතොමෝ සමාව නො ඉල්වති. ඒ හැම වරදකින් ම බෝධිසත්ත්වයන්ට හොඳක් ම වූ බව යසෝදරාවගේ තර්කය යි.පූජාවලියේ 32 පරිච්ඡේදයේ දී ද රාජෝවාද ජාතකය උපුටා දක්වමින් දේශපාලනය හා රටේ සදාචාරය අතර ඇති සබඳතාව අර්ථකථනය කරයි.එතැන දී ද රාජෝවාද ජාතකය ඒ අයුරින් ම නැවැත ලියනවාට වඩා වැඩි දෙයක් බුද්ධ පුත‍්‍ර හිමියෝ කරති.කලියුගයේ පහළ වන රජදරුවන් ආඥාවෙන් හා පිනින් දුර්වල ව ගොස් සම්පත් අඩුවීම කරනකොට ගෙන ජනයාට පීඩා වන සේ නොබදු බදු ගනිමින් අධර්මයෙන් දඩමුඩ ඉස්රන් මස්රන් ගෙන ජනයන් පෙළන බව සඳහන් කර තිබේ. (පූජාවලිය – 685 පි)පොළොන්නරු සමයේ විසූ ගුරුළුගෝමී ආචාර්යවරයා ද ධර්ම සන්නිවේදනය සඳහා ප‍්‍රබන්ධ සාහිත්‍ය කෙරේ මහත් රුචියක් දක්වා ඇත.එතුමා දමන කථා වස්තු සඳහා යොදාගෙන ඇත්තේ ද විවිධ ස්ථානයන්ගෙන් උදුරාගත් ජන ශ‍්‍රැති මට්ටමේ ප‍්‍රබන්ධ ය. උපාලි ගහපති දමනය සඳහා තෝරාගත් ජනශ‍්‍රැති මට්ටමේ ප‍්‍රබන්ධ රාශියක් තිබේ.උපාලි ගහපතියා බුදුරජුන් දමනය කරන ආකාරය දැක්වීමට බොහෝ වහසි බස් උඩඟු සිතින් නිගණ්ඨනාථ පුත්තට කියයි.ශක්තිමත් පුරුෂයක් හු එළුවකු ලොම්වලින් අල්ලාගෙන එහාටත් මෙහාටත් අදිමින් තල්ලු කරමින් එකල මෙකල කරන්නා සේ බුදුන් හා වාද කෙළියක් කෙළ පාමියි හේ නිගණ්ඨනාථපුත්තට වහසි දොඩයි.එමෙන් ම සුරාධූර්තයෙකු රා පෙරන පොල් මඩල්ලක් ගෙන එහි කහට නෙරපීමට ඔබ මොබ අදින්නාසේ ගසා පියා ද එසෙයින් බුදුන් හා වාද කරමියි කියයි.මේ ප‍්‍රවාදවලින් ජන ජීවිතයේ චර්යාවන් හෙළි වේ. පොල්මඩල්ල රා පෙරන පෙරහන්කඩක් සේ එකල භාවිත වී තිබේ.එමෙන් ම හණපත් කුණු වෙන්නට දියේ දමා පෙඟවී ඉදිමී ගිය කල ඒවා තලා නූල් ගැනීමට පුවරුවෙක ගසමින් මත් පැන් බොමින් මස් කමින් හණ දොවුන් කෙළි කෙළන්නා සේ බුදුන් හා වාද කරමියි කියයි. එකල හණ පතු පොඟවා කුණු වූ කල ඒවා තැලූ අයුරුත් ඒවා කළ ආකාරයත් මේ ශ‍්‍රැතිවලින් හෙළි වේ.ඉතාම වැදගත් කාරණය වන්නේ බුදුරජුන් උපාලි දමනය කිරීමට කිසිදු ප‍්‍රාතිහාර්යයක් උපයෝගි කර නොගෙන විවිධ සාහිත්‍ය ප‍්‍රබන්ධ යොදා ගැනීමයි.දණ්ඩකාරණ්‍යය වල් වූ පරිදි කාලිංගාරණය වල් වූ පරිදි හා මෙජ්ජාරණ්‍යවල් වූ පරිදි යන උපමා කථා තුනක් බුදුරජහු උපාලි දමනය සඳහා යොදා ගනිති.(බලන්න අමාවතුර - සෝරත සංස් : 40-50 පිටු=)ඹදෙනි සමයේ විසූ සුප‍්‍රකට ලේඛක ධර්මසේන මහාසාමින් රචනා කළ සද්ධර්මරත්නාවලිය ද මෙහිදී සිහිපත් කළ යුතු ය.එය විවරණය කිරීම සඳහා වෙනම ග‍්‍රන්ථයක් ලිවීමට හැකිය. පුද්ගලයකු ස්වකීය ජීවිත කාලයේදීම දිවා රාති‍්‍ර ලියා වුවද එය ලියා අවසන් කළ හැකි යැයි මම නොසිතමි.එබැවින් උපමා කථා හා ප‍්‍රබන්ධ යොදා ගැනීම පිළිබඳ මිහිඳු මාහිමියන්ගේ පූර්වාදර්ශය ධර්මසේන මහා සාමින් අනුගමනය කළ නිදර්ශන දෙකකින් ඉතාම කෙටියෙන් විස්තර කිරීම සෑහේ යැයි සිතමි.එහි එන කුණ්ඩලකේශී (සද්ධර්මරත්නාවලිය, කිරිඇල්ලේ ඥානවිමල සංස්: 1971 – 594 පිට) කිසා ගෝතමීන් දෑගේ වස්තුව - 640 පිටුව) කුම්භඝෝෂක වස්තුව (එම, 255 පිටුව) යන කථා වස්තු තුලනාත්මකව බලන විට 2008 වැනි නූතන සමාජයකට වුව ඒවායේ ඇති අදාළත්වය පෙනේ.කුණ්ඩලකේශී කථා වස්තුවට පාදක වන්නේ එක් සිටු පවුලක එකම දියණියකගේ කථාවකි. එක් දරුවකු සිටීම නූතන මධ්‍යම හා ධනේශ්වර සමාජ පෙළැන්තියේ මතු නොව සාමාන්‍ය පන්තියේ ද මෝස්තරයකි.කුණ්ඩලකේශි පමණක් නොව කිසාගෝතමිය ද සිටු පවුලක එකම දියණියකි. ඇය විවාහ කරගන්නා සිටු කුමාරයාද සිටු පවුලක එකම දරුවාය. කුම්භඝෝෂක ද සිටු පවුලක එකම දරුවා ය.මේ තුන් හතර දෙනාම සීමිත දරුවන් සිටින පවුල්වල එකී හුදෙකලාභාවය නිසාම ව්‍යසනවලට පාත‍්‍ර වෙති.කුණ්ඩලකේශි ගේ පියා ඇය ධනවතකුට දීම සඳහා හුදෙකලා ව තබාගෙන ’ඇති කරයි’. ඇය මෙසේ සතකු සේ ඇති කරන නිසාම කිසිදු සමාජ අවබෝධයක් හෝ ව්‍යාපාර ඥානයක් නොලබයි.උඩු මහලට වී ස්නානය කරමින් ශරීරය ගැනම සිතමින් හුදෙකලාව වැඩෙන ඇය පාරේ වධය සඳහා ගෙන යන රූමත් තරුණ පිරිමි දේහයක් දැක ඔහු ම ඉල්ලා තම පියාට කරදර කරයි.ඇය වධ දීම සඳහා ගෙන යන සොර දෙටුවාගේ රූපය ගැන මිස අන් කිසිවක් ගැන නොසිතයි. අවසානයේ වධයට ගෙන යන තරුණයා බේරා තම දියණියට දීමට පියාට සිදුවේ.ධනවතකුට දීම සඳහා හුදෙකලා කොට ආරක්ෂා කළ දියණිය පියාගේ වරදින් ජීවිත හා සමාජ අවබෝධය රහිත ව හොරදෙටුවකුගේ ශරීරයට ආලය කරයි.ඉන්පසු පියා ඇයට ආදරය කළ ආකාරයට ම ඇයත් සිය සැමියා කාමරයක සිරකොට සතකු රැක බලා ගන්නා සේ රැක බලා ගනී. ආදරය කිරීම පිළිබඳ අන් නිදර්ශන ඇය නොදනී.නූතන සමාජයේ තරුණ භාර්යාවෝද තම සැමියා නිවෙසේ ම සිරකොට ආදරය කිරීමට රිසි වෙති. ඔවුන් ඇති දැඩි වූ ක‍්‍රමය ඔවුන් ආදරය ලද ක‍්‍රමය ඉතාම නිවැරැදි ක‍්‍රමය යැයි ඔවුහු සිතති.මේ අතර ගැහැනියකගේ ග‍්‍රහණයට හසුව කාමරයක කොටු වූ සොර දෙටුවාට ජීවිතය ලැබීම ගැන ප‍්‍රීතියක් වෙනුවට අදාළ ගැහැනිය ගැන වෛරයක් උපදී.ඇය මරා දැමීමට තරම් වෛරය උච්ච වේ. භාරයක් ඔප්පු කිරීමට යැයි ඇය රවටාගෙන ගෙන ගොස් ප‍්‍රපාතයෙන් හෙළීමට සැරැසෙයි.ඔහුට අවශ්‍ය නම් ආභරණ ගෙන ඇය රහසින් මරා දැමීමට තිබුණි. ඔහු ඇය මරා දමන බව කීමෙන් පෙනෙන්නේ එතැන පළිගැනීමක් ඇති බවයි.මේ මොහොත වනතෙක් අන්ධ ලෙස සොරදෙටුවාට පෙම් කළ කුණ්ඩලකේශී මරණය හමුවේ ප‍්‍රඥාව ලබයි. ඇයට තම ජීවිතය බේරා ගැනීමට අවශ්‍ය නම් ඇය මිනීමරුවකු විය යුතුය. ඇය මිනීමරුවකු වීමේ මඟ තෝරාගත්තාය.මිය යාමට පෙර ඔහු වටා කැරකී වැඳ වැටෙන්නට ඕනෑ බව කී ඇය දෙවරක් කැරකී තුන්වන වර සිය සැමියා පහළට හෙළා මරා දැම්මා ය. ඇය මිනීමැරුම කළ ද ඊට වග කිවයුතු ඇගේ දෙමව්පියන් බව පැහැදිලි ය.ඇය හුදෙකලා කොට සමාජයෙන් වෙන්කොට නොහැදුවා නම් ශරීරයකට පෙම් බඳින්න තරම් බොළඳ මට්ටමකට ඇය පත්වන්නේ නැත. නූතන සමාජයේ ද මෙබඳු තරුණියෝ බොහෝ වෙති.කිසාගෝතමී පවත ද ධර්මසේන මා හිමි රචනා කොට ඇත්තේ නුවණ ඉතාම වැදගත් බව අවධාරණය කිරීම සඳහා ය. එහිදී අපට හමුවන සිටුවරයාගේ නිවෙස ගින්නෙන් දා අළු වී ගොසිනි.ඔහුට එම අළු රැගෙන පොළට යන සේ මිතුරකුගෙන් උපදෙසක් ලැබේ. යම් හෙයකින් තරුණියක පැමිණ අළුවලට රත්රන් යැයි කිවහොත් ඇයට ඔහුගේ එකම පුත‍්‍රයා විවාහ කරදී ඇගේ ධනයෙන් සිටුවරයාටත් පුත‍්‍රයාටත් රැකෙන සේ ඔහු සිටුවරයාට කියා සිටී.ඉන් පෙනෙන්නේ පොළේ දී හමුවන තරුණිය නිසැකව ම ධනවත් විය යුතු බවයි.මිතුරා කී පරිදිම අළුවලට රත්රන් යැයි කියන කුමරියක සිටුවරයාට හමුවේ. සිටුවරයා වහාම තම පුත‍්‍රයා හා විවාහ වන්නැයි කුමරියට කියයි. කුමරිය කිසිදාක නොදුටු මිනිසකු හා විවාහ වීමට පොළේදීම කැමැත්ත පළ කරයි.සිටුතුමාගේ පුත‍්‍රයා ද පියා පොළෙන් රැගෙන එන කුමාරියට එකඟ වේ. මේ දෙදෙනාම තමන්ගේ ජීවිත ඉරණම පියාට පාවා දෙති.පියා තමාගේ යහපත වෙනුවෙන් තම පුතාගේත් අතරමඟදී හමු වූ කුමාරියගේත් ජීවිත පරදුවට තබයි.විවාහ වී දරුවකු ලැබ එම දරුවා රෝගයකින් මිය ගිය විගස කුමරිය සිරුර ඔසවාගෙන ඊට පණ දීමට වෙදවරුන් සොයා යයි. ඇගේ ව්‍යවහාරයේ තරම පෙනෙන්නේ මරණය යනු කුමක්ද කියාවත් ඇය නොදන්නා හෙයිනි.අවසානයේ දෙව්රම් වෙහෙරට ඇය ළඟා වුවද බුදුහිමියෝ ඈ දෙස බලා කුමක් කළ යුතුදැයි කල්පනා කරති. ඇගේ බුද්ධියේ තරම නිසා සූත‍්‍ර හෝ අභිධර්ම ආදී ගැඹුරු ධර්මය ඔරොත්තු නොදෙතැයි උන්වහන්සේ සිතති.ඇය බඳු කෙනෙකුට උචිත “ප‍්‍රායෝගික” කි‍්‍රයාකරකමකැයි සිතන උන්වහන්සේ නොමළ ගෙයකින් අබ මිටක් ගෙන එන්නැයි කිසාගෝතමියට දන්වති. ඇය සෑම තැනකම ගමන් කොට නොමළ කෙනකු නැති ගෙයක් නැති බව දැන මළ සිරුර කැළෑවකට හෙළා බුදු සසුනේ පැවිද්ද ලබයි.ඇගේ සැමියා වන සිටුතුමාගේ පුත‍්‍රයාට බිරිඳ අහිමි වේ. පියාට කීකරුව පියා ගෙනා කුමරියකට කැමැත්ත දීමේ වරදට ඔහු ද වන්දි ගෙවයි.මේ කතා ප‍්‍රවෘත්ති දෙකේ ම සිටුවර සිටුවරියෝ සිටිති. පවුල්වල දරුවන් ද සීමා සහිත ය. ඒ නිසාම සැලකිල්ල ද වැඩිය. ධනය ඇතත් සැප සම්පත් ඇතත් ව්‍යවහාර ඥානය හීන ය.මේ අනුව මිහිඳු මාහිමි අනු දැන වදාළ ධර්ම සන්නිවේදනයේ දී ප‍්‍රධානම සාහිත්‍ය හා ජනශ‍්‍රැති තෝරා ගැනීම ලාංකීය බෞද්ධ සම්ප‍්‍රදායට අදත් තදින් ම කා වැදී තිබේ.එහිදී ව්‍යවහාර සිංහල භාෂාවට හා ජනමතයට කා වදින ජනකාන්ත රිද්මයට ‘සද්ධර්ම රත්නාවලිය’ තරම් සාක්ෂියක් මෙරට නැති.අත්තනායක එම්.හේරත් ජ්‍යෙෂ්ඨ කථිකාචාර්ය පේරාදෙණිය විශ්වවිද්‍යාලයය </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806155</link>
    <topic>නෙළුම් විල</topic>
    <author/>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාමාතර මහ රෝහලට ප‍්‍රාදේශීය රෝහලකින් ගිලන් රියක් පැමිණියේ ය.ගැබිණි කාන්තාවක් ඉතා අමාරුවෙන් ඉන් පිටතට බැස්සා ය. ඇය විලි රුදාවෙන් පෙළෙන සේ ය. පුංචි දියණියක් ද රියෙන් බැස ඇගේ ඇඟේ එල්ලුණා ය.දෙදෙන රෝගීන් ඇතුළු කැරෙන ස්ථානයට ගියහ.කාර්ය මණ්ඩලය අසීරුවට පත්වූයේ ය.“මේ කවුද?”“මගෙ දූ”“භාරකාරයෙක් නැද්ද? දරුවෙක් එක්ක ඔයාව බාරගන්න බෑ”“මහත්තය රස්සාවට ගිහින්. මෙයාව නවත්තල එන්න කවුරුත්ම හිටියෙ නෑ. ඒකයි එක්කගෙන ආවෙ.”“ඒ වුණත් කොහොමද අපි දරුවෙක් බාර ගන්නෙ?”ගැබිණි කත තවත් අසරණ වූවා ය. ඇය දියණියගේ හිස අතගාමින් වේදනාවෙන් ඇඹරුණා ය.සැබෑ මිනිසකුට මේ දසුන බලාගෙන සිටිය හැකි ද? හිත උණු නොවේ ද?ඔවුන් ගේ වාසනාවට මෙන් ඒ සැබෑ මිනිසා එහි සිටියේ ය. ඔහු වහා ඉදිරිපත් වූයේ ය.“මං මේ දරු පැටියව බාර ගන්නං. මෙයාව ඇඩ්මිට් කරගන්න.”ගැබිණි කත රෝහලට බාර ගැනිණ. ඇය ඉස්පාසුවක් ලද සේ ය. කෘතඥ පූර්වකව සැබෑ මිනිසා දෙස බැලූ ඇය ඔහුට තම සැමියා ගේ ජංගම දුර ඇමතුම් අංකය දුන්නා ය.ඔහු එවෙලේ ම එය ඇමතුවේ ය.“මං කතා කරන්නෙ මාතර හොස්පිටල් එකේ ඉඳල. ඔයාගෙ නෝනට බබා හම්බ වෙන්න අමාරුයි. එයා ඉන්නෙ ඔයාගෙ පුංචි දූත් එක්ක. හොස්පිට්ල් එක බාර ගත්තෙ ලෙඩාව විතරයිනෙ.ඒ නිසා මං ඔයාගෙ දූව බාර අරගෙන ඔයාගෙ නෝනව හොස්පිට්ල් එකට ඇතුල් කෙරුව. මං ඔයාට ගෙදරට එන පාර කියන්නං. ඇවිත් දරුවව එක්කගෙන යන්න.”“බොහොම ස්තුතියි! කවුද ඔයා?”මං තමයි ඔයාගෙ නෝන ඇඩ්මිට්වෙලා හිටිය ඉස්පිරිතාලෙන් එයාව මෙහාට එක්කගෙන ආපු ඇම්බියුලන්ස් එකේ ඩ‍්‍රැයිවර්”මාතර, වේරදුවේ, අලුත්ගෙදර වත්තේ, රුවන්තිකා ගයානි සේනාරත්න මහත්මිය විසින් යොමු කරන ලද ලිපියක් ඇසුරිනි.දහවලක සේවාව නිම වූ ඉකුත් දිනෙක කළුතර කටුකුරුන්ද හන්දියෙන් කොළඹ - අම්බලන්ගොඩ නගරාන්තර පෞද්ගලික බසයකට නැඟ ගතිමි.බසය මගීන් ගෙන් පිරී තිබිණි. මගීහු කිහිප දෙනෙක් හිට ගෙන ගමන් කළහ. මම ද ඒ අතරට වීමි.බසයේ කොන්දොස්තර සහ රියදුරු මගීන් වෙනුවෙන් බොහෝ කැපවීමෙන් සේවාව ඉටු කරන බව පෙනිණ. එහෙයින් ඔවුන් කෙරෙහි මගීන් තුළ වූයේ ද පැහැදීමකි.බසය බේරුවල වෙළෙඳ සලක් අසල නතර කැරිණ. ඉන් බැස ගත් කොන්දොස්තර දුම් වැටි දෙකකුත්, ටොපී අහුරකුත් රැගෙන යළි බසයට ගොඩ විය. දල්වන ලද දුම්වැටිය රියදුරු ගේ දෙතොලට ගියේ ය.බසය තුළ පැවති යහපත් පරිසරය වෙනස් වන්නට වැඩි වේලාවක් ගියේ නැත.දුම් රොටු වැදුණු ගැබිණි මවක් ඊට එරෙහි ව මගියකු හා කතා කරන්නට වූවා ය. ඇය පමණක් නො ව වෙනත් මගීන් ද දුම් රොටුවලින් පීඩා විඳි බව මම ද දුටුවෙමි.‘බස් රථය තුළ දුම්බීම තහනම්’ යන නිවේදනය දෙස කවුරුත් බැලුවේ හාස්‍යයෙනි.බස් සේවකයන් දෙදෙනා ගේ සියලු හොඳ දුම් රොටු සමඟ බොඳ වී ගියේ ය.ඇල්පිටියේ ගනේගොඩ කේ.වී.එන්. රෝහණ මහතා විසින් යොමු කරන ලද ලිපියක් ඇසුරිනි.යක්කල මානව සම්පත් කළමනාකරණ මධ්‍යස්ථානයේ පැවැති පුහුණු වැඩසටහනකට සහභාගිවී නැවත පැමිණෙමින් සිටියෙමි.ඒ මාර්ගය දෙපස ඉතා සුන්දරය. විශාල කුඹුරු යායක් ද, ඊට ආසන්නයෙන් වේගයෙන් ගලායන ඇළක් ද වේ. ඇළේ ජලය කුඹුරට ලැබෙන පරිදි තනන ලද අමුණකි.පුහුණු වැඩසටහනට පැමිණ සිටි කිහිප දෙනෙකුත් මමත් ඒ ස්ථානය පියමං කරමින් සිටියෙමු. අමුණට බැස නාමින් සිටින පිරිසක් දක්නට ලැබිණ. ඒ යොවුන් වියේ පසු වන තරුණයන් කිහිප දෙනෙකි.තරුණයෝ අමුණ ආසන්නයේ ඇති සිමෙන්ති බැම්මට නැඟ එහි හිඳ ගත්හ. එහෙත් එක් අයෙක් පිහිනමින් සිටියේ ය. ඔහුට තරමක් දිගු කෙස් කළඹ තිබීම මගේ කුතුහලය වඩන්නක් ය.පුදුමයකි! ඔහු තරුණයකු නො වේ. අවුරුදු දහයක පමණ දැරියකි. දැරිය දියෙන් ගොඩට පැමිණ තරුණයන් අසලට ගියා ය. ඇය සිටියේත් පිරිමි ළමයින් මෙන් යටිකයට පමණක් කෙටි කලිසමකින් සැරසී ගෙනය.‘අර, බලන්නකෝ අර ගෑනු ළමයා. පිරිමින් එක්ක හරි හරියට නාන හැටි’ මා ඉදිරියෙන් ගමන් ගත් අයෙක් පැවැසීය.‘අද කාලේ ඕවා සාමාන්‍ය දේවල්’ තව අයෙක් පැවැසීය.මගේ සිතට ද ශෝකයක් දැනිණ. සමහර විට මේ තරුණයන් අතර ඒ දැරිය ගේ සහෝදරයකු ද සිටිනවා විය යුතු ය. ඇය සහෝදරයාත්, ඔහුගේ යහළුවනුත් සමඟ නාන්නට මෙහි පැමිණෙන්නට ඇත. මම එසේ උපකල්පනය කළෙමි.තරුණයන් ඇගේ කවුරුන් වුවත් එවැනි ස්ථානයකට, එවැනි ඇඳුමකින් සැරැසී නාන්නට එවන්නට තරම් ඇය ගේ මාපියන් නොසැලකිලිමත් වූයේ ඇයි? මට සිතිණි.යොවුන් වියට එළැඹීමට ආසන්නයේ සිටින මෙවැනි දැරියන් ආරක්ෂා කරගැනීමේ වගකීම මාපියන්ට නොවැටහේද?ඒ සමඟ ම, ඊට දින කිහිපයකට පෙර දුටු සිදුවීමක් ද මට සිහිපත් විය.මම බසයකට නැගී පිටුපස අසුනේ හිඳ ගතිමි. මා ඉදිරිපස අසුනෙන් අමුතු ශබ්දයක් නඟමින් වරින්වර කෑගසන දැරියක ගේ හඬක් ඇසිණ. මම වුවමනාවෙන් එදෙසට දෙනෙත් යොමු කළෙමි.සරමක් සහ කිලිටි කමිසයකින් සැරැසුණු වැඩිහිටි පුද්ගලයෙක් සිය දෙපා මත දැරියක හිඳුවාගෙන ඇය සිය සිරුරට හිරවන සේ තද කරගෙන සිටියේය.දැරිය අවුරුදු දොළහක් පමණ වියේ පසුවන මන්ද මානසික ළමයකු බව පෙනිණ. ඇය වරින් වර හිස දෙපසට සොලවමින් දෑත් විහිදුවමින් අමුතු හඬක් නැගුවා ය. වැඩිහිටියා එවිට ඇය තව තවත් සිය සිරුරට ළංකරගනිමින් දැරිය ගේ මුළු සිරුර ම ස්පර්ශ කරන්නට වූයේ ය.ඒ දැරිය ගේ පියා දැයි නො දනිමි. එහෙත් ආදරණීය පියකු ගෙන් අපේක්ෂා කළ හැකි අන්දමේ හැසිරීමක් මෙහි දී නොදුටුවෙමි.දැරිය කිසියම් අපචාරයකට ලක්වන්නා සේ පෙනිණ. ඇය කෙරෙහි ඇතිවූ අනුකම්පාවත් ඒ හැසිරීම් රටාව දෙස බලා සිටීමට නොහැකි ව ඇතිවූ පිළිකුලත් නිසා මම හිඳ සිටි අසුනින් නැඟිට ඉදිරියට ම ගොස් වෙනත් අසුනක හිඳ ගතිමි.මා බසයෙන් බැස යන තෙක් ම දැරිය ගේ හඬ වරින් වර ඇසිණි.මම මේ දැරියන් දෙදෙනාට ම අනුකම්පා කරමි. මව්පියනි, වැඩිහිටියනි, ජාතියේ ජීවනාලිය බඳු දරුවන් වෙත දෙනෙත් යොමු කරන්න! ඔවුන් ගේ අනාගතය අඳුරට පත්වීමට පෙර බේරා ගන්න!කැලණියේ ධර්මාලෝත මාවතේ නයනා දීප්ති ගුණරත්න මෙනෙවිය විසින් යොමුකරන ලද ලිපියක් ඇසුරිනි.ටී.එම්. පුංචි බණ්ඩා ගල්ගමුව හරස් දුම්රිය මාර්ගයේ ගේට්ටුකරුවකු ලෙස රැකියාව කළ අයෙකි. ඔහු පහුගිය දිනෙක රාති‍්‍ර සේවාවේ යෙදෙමින් සිටිය දී වල් අලියකු ගේ පහර දීමට ලක් ව මිය ගියේ ය.මේ සිද්ධිය ඇසීමෙන් දුම්රිය දෙපාර්තමේන්තුවේ අනුරපුර කාර්යාලයයේ නිලධාරියකු ගේ හදවත ශෝකයෙන් බර විය. ඔහු සිද්ධිය ප‍්‍රවාහන අමාත්‍යවරයාට වාර්තා කළේ ය.අසරණ වූ පුංචි බණ්ඩා මහතා ගේ දරු පවුල වෙනුවෙන් යමක් කළ යුතු බව මේ නිලධාරියා ගේ ආකල්පය විය. දුම්රිය සේවාවේ සද්ගුණවත් නිලධාරින් ගේ සහාය ද මේ නිලධාරියාට ලැබිණ.'මේ ගෙදර සාමාජිකයකුට දුම්රිය දෙපාර්තමේන්තුවෙ රැකියාවක් ලබා දෙනවා.'පුංචි බණ්ඩා මහතා ගේ අවමගුල් අවස්ථාවේ දී නිලධාරිහු දැනුම් දුන්හ. එය ඒ පවුලට කිසියම් අස්වැසිල්ලක් වූයේ ය.මේ අය සිය සේවකයා ගේ පවුලේ උදවිය දැන හැඳින සිටියේ ද නැත. එසේ ම පවුලේ උදවිය එබඳු සත්කාරයක් කරන ලෙස ඉල්ලා තිබුණේ ද නැත.මෙය සමස්ත රාජ්‍ය සේවාවට ම ආදර්ශයකි.අනුරපුර දිස්ති‍්‍රක් දුම්රිය කාර්යාලයේ පරිපාලන නිලධාරි ඩී. එල්. ඩී. රාමනායක මහතා විසින් යොමු කරන ලද ලිපියක් ඇසුරිනි.සිංගප්පූරුවේ විශ්ව විද්‍යාලයයක සේවාව කරන ‘රට මහත්තයා’ සිය රට පැමිණි හැම අවස්ථාවක ම මුලින් ම කරන විශේෂ කාර්යයන් දෙකක් තිබේ.එකක් පවුලේ සියල්ලන් ද කැටුව මහනුවර ගොස් දළදාව වන්දනා කිරීම යි; නැතහොත් කතරගම ගොස් කිරිවෙහෙර වන්දනා කිරීම යි.අනෙක වන්නේ සිය අතීත මිතුරන් ගැන සොයා බලා කරදරයට පත්ව ඇති අයට අත හිත දීම යි. දුර බැහැරක සිටින හිතවතකු හෝ විපතකට පත් ව සිටී නම් සිය යුතුකම් නොපිරිහෙළා ඉටු කිරීමට ඔහු අමතක නොකරයි.වරක් ‘රට මහත්තයා’ නිවාඩුව ගත කර රට ගිය දාට පසු දා ඔහු ගේ හිතවතෙක් හදිසියේ මිය ගියේ ය. ඒ බව දැනගත් විගස ආපසු ආ රට මහත්තයා යළි විදේශ ගත වූයේ මිය ගිය හිතවතා ගේ අවසන් කටයුතු සිදු කිරීමට පහසුකම් සැපයීමෙන් අනතුරුව ය.මම බොහෝ පඩිවරුන් ද මහාචාර්යවරුන් ද ඇසුරු කොට ඇත්තෙමි. මෙබඳු ගුණ සුවඳින් යුතු අය ඒ අතර ඇත්තේ අල්පයකි.හෙට්ටිපොළ, ගනේගම උපත ලද ආචාර්ය උදිත බාලසූරිය මහතාණනි, ඔබ ගැන මේ සටහන තැබුයේ හද පිරි සතුටිනි.පැලවත්තේ පී.ආර්.ඒ. ජයසේකර මහතා විසින් යොමු කරන ලද ලිපියක් ඇසුරිනි.</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806156</link>
    <topic>අතරමඟ දිය වන ශ‍්‍රමය</topic>
    <author>සමන් චන්ද්‍රනාත් වීරසිංහ</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාකම්කරු පංතිය, ගොවි ජනතාව, කන්තෝරු සේවක පර්ෂදය, වැඩ කරන ජනතාව මේ සියලු කාණ්ඩ එක්කෝ කය වෙහෙසන්නෝ වෙති.නැත්නම් මනස වෙහෙසන්නෝ වෙති. ඩහදිය හෙළන්නෝ වෙති. මේ සියලු ජනතාව ගේ කාර්ය භාරය එකම වචනයකින් හඳුන්වතොත් ශ‍්‍රමය යනුවෙන් යෙදීම නිවැරැදි ය.ශ‍්‍රමය සමඟ පවතින ලොකුම නෑදෑකම ධනයයි. මේ කාරණාව ධනවාදයෙන් වේවා නිර්ධන වාදයෙන් වේවා ප‍්‍රජාතන්ත‍්‍රවාදයෙන් වේවා ඒකාධිපතිවාදයෙන් වේවා මොන කෙහෙම්මලකින් හෝ වේවා අර්ථ ගන්වන්නේ විග‍්‍රහ කැරෙන්නේ මොන ආකාරයෙන් වුව ද, තේරුම එක ය.ඒ කියන්නේ ශ‍්‍රමය විකුණන්නෝ යනු වැඩ කරන ජනතාවය.ශ‍්‍රමය මිලදී ගන්නෝ යනු හාම්පුත්තු ය. මේ හාම්පුතා එක් කෙනෙකු කණ්ඩායමක් සමාගමක් පෞද්ගලික අංශයක් වුණත් රාජ්‍යයම වුවත් ශ‍්‍රමය විකුණන එකාට වැටුපක් නැතිනම් ගාස්තුවක් ලැබේ.මේ ශ‍්‍රමයට දුන්නා මදියි යනුවෙන් හා නැත්නම් දෙනවා මඳි දැයි යනුවෙන් විකුණන්නා හා ලබා ගන්නා අතර නො විසඳෙන නො ලිහෙන අර්බුදයක් හැමදාම පැවතුණේ ය.පවතින්නේ ය. මතුවටත් පවතිනු නිසැක ය. හැබැයි තුංමං හන්දියේ සිට මේ කතා කරන්නේ ඒ නිසා ඇති වන අරගල - උද්ඝෝෂණ - ප‍්‍රතිවාදන - මර්දන තර්ජන ආදිය පිළිබඳව නො වේ.කිසියම් දෙයකට විරුද්ධව හෝ පක්ෂව හෝ විරුද්ධවීමට විපක්ෂව හෝ පක්ෂවීමට විරුද්ධව හෝ උද්ඝෝෂණ කිරීමට කාටත් අයිතියක් ඇති බව සියලු දෙනාම පක්ෂ විපක්ෂ බේදයකින් තොරව පිළිගත්තත්, එහෙම මිනිසුන් එක් රැස් වන විට ඒ අවස්ථාව බෝම්බ පිපිරවීමට, විපත්තියක් කිරීමට ත‍්‍රස්තවාදීන්ට අවස්ථාවක් ඉඩ හසරක් ලබා දෙන හෙයින් ඒවායින් වැළැකී සිටීම සුදුසු යැයි දේශපාලනය කරන අපේ ලොකු හාමුදුරුවන් වහන්සේ කෙනකු වෙනදා තරම් නැතිව ටිකක් හඬ බාල කර (අපට ඇසුණු හැටියට) ප‍්‍රවෘත්ති සාකච්ඡාවකදී වදාළා වූ කාරණාව මේ පොසොන් සමයේ සුපුරුදු මැදහත් සිතින් ම ඉවසා දරා ගන්නේ ඒ ප‍්‍රකාශයෙන් බොහෝ සේ ජනතාව රැස්වන පෙරහරට පින්කමට බලපෑමක් ඇති නොවේවා යි යන හැඟීමෙනි.අනුරාධපුර සිරි මාබෝ මළුවට රැස් වූ සැදැහැවතුන්ට කොටියා වෙඩි තැබූ ඉතිහාසය මතක තුබුණත් පූජ්‍යස්ථානවල ජනයා රැස් නොවී නො සිටිනවා පමණක් නොව එපා යැයි කියන්නට ද කාටවත් පුළුවන් කමක් නැත.ඒ කතා කොහොම වුණත්, කිසිම උද්ඝෝෂණයක් සද්දයක් නැතිවම මේ රටේ ශ‍්‍රමයට සිදුවන වින්නැහිය බොහෝ කාලයක, බොහෝ ආණ්ඩු තුබුණත් බොහෝ ලෙස පවතින බව නම් නො කියා නො හැක්කේ ය.මේ වැඩේ හැමදාම සිද්ධ වන හෙයින් කාටවත් එතරම් ගාණක් ඇති වගක් නො පෙනීම ඇත්තෙන් ම බොහෝ සේ කනගාටුදායකය. ඒ වින්නැහිය වනාහී ශ‍්‍රමය අපතේ යෑමය.ශ‍්‍රමික පැය කාලාන්තරයක් තිස්සේ අපතේ යෑම නිසා ඒවායේ ඓක්‍යය අවුරුදු ගාණකින් නොව, සමස්ත ජනතාවගේ ශ‍්‍රමය යන සාධකය ද එක් තැන් කැර ගත් විට පැය දවස් මාස, අවුරුදු නොව සියවස් ගණනක්වත් ඉක්මවා අසංඛ්‍යය තත්ත්වයටම පත් වී ඇතිවා නො අනුමානය.එහෙම නැත්නම් මතු දවසේ පත් වෙනවා නිසැක ය.ශ‍්‍රමය නැතිනම් ශ‍්‍රමික පැය අපතේ යනවා ය. නො එසේ නම් වැඩකට නො ගෙන, ගන්නට නො හැකිව දිය වී යනවා ය යනු දියුණුවීමට කැස කවන රටක බරපතළ ප‍්‍රශ්නයකි.සුවිශේෂයෙන් ම විරැකියාව පවතින රටක ආර්ථික දේහය හා සසඳන කල්හි ඒ ප‍්‍රශ්නයට නියත විසඳුමක් ළඟා කර දීමට නො හැකි වන අන්දමේ කනගාටුදායක ගැටලුවකි.විරැකියාව යනු ද අදෘශ්‍යමාන අන්දමින් ශ‍්‍රමය අපතේ යෑමක් ම වන හෙයින් ජන ජීවිතය දුප්පත් බවේ පත්ලට ඉබේම කිඳී යන බව තේරුම් ගැනීමට ආර්ථික විශේෂඥ ඥානයක් අවශ්‍ය නැත.ශ‍්‍රමදානයකට කතා කළා ම, පසුවට එයින් ලැබෙන ප‍්‍රතිලාභ ගැන මායිම් නො කර මගේ ශ‍්‍රමයට කීයක් දෙනවා දැයි අහන තරමට රැකියා නැත්තන්ගේ ලැයිස්තුවේ සිටින පොඩි එවුන් එදා වේල ගැන කල්පනා කිරීමට පත් වී සිටින අයුරින් යමක් වටහා ගත හැකි ය.ශ‍්‍රමය නැත්නම් ශ‍්‍රමික පැය අපතේ යෑමට දැන් බොහෝ කලක සිට බලපෑ ඇති බලවත්ම සාධකයක් හැටියට පෙනී යන්නේ ප‍්‍රවාහන සේවයයි.කලට වේලාවට වැඩ බිමට, කන්තෝරුවට සම්ප‍්‍රාප්ත වීමට නො හැකි වීමෙන්, රතු ඉර වැදීමෙන්, වැටුප් කප්පාදු වීම වැඩ කරන ජනතාවගේ ජීවන අරගලය තවද තීව‍්‍ර කරනා බව ගිය සතියේ අප කීවාක් මෙන් ම එබඳු වූ ප‍්‍රමාදයන් නිසා ශ‍්‍රමය නිසි පරිදි පූර්ණ ලෙස දායක කැර ගැනීමට නො හැකි වීමෙන්, පෞද්ගලික අංශය වේවා, රාජ්‍ය අංශය වේවා මුළු රටටම සිදුවන හානිය ගැන රටක් වශයෙන් ද, කිසිවකු තවම නිසි පරිද්දෙන් අවධානයට ගෙන ඇති බවක් නොපෙනීම අභාග්‍යයකි.වැඩ බිමට කාර්යාලයට එන විට මාර්ග තදබදයෙන් කාල සටහන් පරිදි දුම්රිය බස්රිය ධාවනය හරිහැටි නොසිදුවීමෙන්, වැඩ කරන ජනතාව අතරමඟ රස්තියාදු වන මොහොතක් පාසා සිදුවන්නේ ශ‍්‍රමය අපතේ යෑමයි.රටේ සංවර්ධනයට ප‍්‍රගමනයට අත්‍යවශ්‍ය ම කාරණය වූ ශ‍්‍රමදායකත්වය දෛනික වශයෙන් සියයට ගණනකින් මුළු රටට ම අහිමි වී යෑම ඛේදනීය තත්ත්වයක් වන්නේ පලදායකත්වය යන වචනය නිකම්ම වචනයක් බවට පරිවර්තනය වීමට තරම් අතරමඟ රස්තියාදුව ප‍්‍රබල වන නිසයි.එහෙත් මේ කාරණාව තුං මං හන්දියක් ගාණේ උද්ඝෝෂණ පැවැත්වීමට හේතුවක් කැර නො ගන්නා ලෙස ඉල්ලන්නේ වැඩි පඩි, පහසුකම් ආදියට පමණක් උද්ඝෝෂණ බහුල රටක අපේ ශ‍්‍රමය අපතේ නොයවල්ලා! ශ‍්‍රමික පැය විනාශ වීමට ඉඩ නො තියල්ලා! අපෙන් වැඩ ගනිල්ලා යැයි කෑ ගසන්නට කවුරුන්වත් ඉදිරිපත් වෙත්දැයි ඇත්තටම සැක පහළ වන නිසයි.සමන් චන්ද්‍රනාත් වීරසිංහ</content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=as0806157</link>
    <topic> ගුරු සේවයේ රසකතා</topic>
    <author>විශ‍්‍රාමලත් ආචාර්ය ඩී.එන්.දිසානායක කොස්වත්ත - බිංගිරිය.</author>
    <content>රුපියල් පහේ කුලියට අනුරාධපුරේ වට වන්දනාවේවෙ.වි. ගේ ‘වෙ.වි. 90’මහින්දාගමනයෙන් ඇති වූ ආකල්පමය වෙනසදුවේ පුතේ නුඹ අපට වාසනාවන්අනුබුදු සමිඳු අනුදුටු ධර්ම සන්නිවේදනයනෙළුම් විලඅතරමඟ දිය වන ශ‍්‍රමයගුරු සේවයේ රසකතාඑක්දහස් නවසිය හැටේ වර්ෂයේ පඬුවස්නුවර ප‍්‍රදේශයේ පිහිටි එක්තරා නාගරික බද මහා විද්‍යාලයයකට අලුතින් පත්ව ආ විදුහල්පති සෝමතිලක මහතා අලුත්ම මෝටර් සයිකලයක් මිලදී ගැනීම එම විද්‍යාලයට නව අත්දැකීමක් වූයේ එවකට ප‍්‍රදේශයට මෝටර් සයිකල් දුලබ වූ වාහනයක් බැවිනි.විශේෂයෙන්ම විදුහලේ තරුණ ගුරු පිරිස මෝටර් සයිකලය වටා රොක්වී එය නිතර අතපත ගෑවේ බලවත් ආශාවෙනි.මෙය දුටු විදුහල්පතිවරයා එහි යතුර ඔවුනට දී එය පැද බලන ලෙස කී අතර ගුරුවරුන් කිහිපදෙනෙක්ම ඒ මහඟු අවස්ථාව ලබාගත්හ.තැපැල්හල, රෝහල, රජයේ කාර්යාල හා වෙළෙඳසල් ආදිය විද්‍යාලයට ඉතා නුදුරින්ම පිහිටා තිබුණෙන් පාසලේ යම් අවශ්‍යතාවයක් මතුවූ වහාම විදුහල්පති තම මෝටර් සයිකලය දී පාසලේ තරුණ ගුරුවරයකු ඒ සඳහා පිටත්කර හැරියේය.මෙය ඔවුනට තම ආශාව ඉටු කර ගැනීමට මහඟු අවස්ථාවක් විය. මේ නිසා මෝටර් සයිකලය පැදීමට රිසි තරුණ ගුරුවරු විදුහල්පති පවරන කටයුතු ඉතා උනන්දුවෙන් ඉටු කළහ.මෙසේ සති කිහිපයක් ගතවිය. ගුරුවරුන්ගේ මෝටර් සයිකල් පැදීම ක‍්‍රමක‍්‍රමයෙන් අඩුව ගිය බව පෙනිණි. විදුහල්පතිතුමා තම මෝටර් සයිකලය ඉතා කැමැත්තෙන් හා නිර්ලෝභීව දෙන නමුත් ගුරුවරුන් තම අවශ්‍යතා සඳහා ගමන් යෑම ඒම පයින්ම සිදුකරනු පෙනිණි.අවසානයේදී කිසිම ගුරුවරයකු විදුහල්පතිගේ මෝටර් සයිකලය නොපදින තත්ත්වයක් උදාවිය."ඔය මල්ලිලාට ප‍්‍රින්සිපල්ගෙ අස්සයා එපා වෙලා මොකද? මේ අතර එක් තලතුනා ගුරුවරියක් විමසුවාය.කිසිවකුත් ඊට පිළිතුරක් නොදුන් අතර එකිනෙකා මුහුණින් මුහුණ බලා නිහඬ වූහ. "මට දවසක් විදුහල්පති මෝටර් සයිකලය දීලා කිව්වා පෙට‍්‍රල් ටිකකුත් ගහගෙන එන්ඩ.මං සල්ලි දෙන්නම් කියලා. ඒත් සර්ට අමතක වෙලා වෙන්න ඇති. මං පෙට‍්‍රල් ගැහැව්වා. සල්ලි නම් ලැබුණේ නෑ" ගුරුවරයෙක් කීය."මටත් සර් දවසක් එහෙම කීවා. මාත් මගේ අතින් දාලා පෙට‍්‍රල් නම් ගැහැව්වා. එදත් සර්ට අමතක වුණා මට සල්ලි දෙන්ඩ" තවත් අයෙක් කී අතර අවසානයේදී පැහැදිලි වූයේ විදුහල්පතිවරයා ඉතා කෙටි දුරක් සඳහා ගුරු භවතුන්ට තම මෝටර් සයිකලය දී යවමින් ඔවුන් ලවා තම මෝටර් සයිකලයට පෙට‍්‍රල් පුරවාගෙන ඊට මුදල් දීම උවමනාවෙන්ම අමතක කර ඇති බවය.මේ ලෙසට විද්‍යාලයයේ ගුරුවරුන් විස්සක් පමණ විදුහල්පතිගේ මෙම ගැටයට හසුවී ඇති බැව් දැනගත්තේ පසුවය.විශ‍්‍රාමලත් ආචාර්ය ඩී.එන්.දිසානායක කොස්වත්ත - බිංගිරිය. </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806154</link>
    <topic>වෙනසකට එක්ක රඟපාන්න ආවොත් හොඳයි කියලා මට හිතුණා</topic>
    <author>හේමාලි විජේරත්න ඡායාරූප - දුෂ්මන්ත මායාදුන්න</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්යු රේ නි නො ෂි කාඈ යුරේනි නොෂිකා. මේ නම වඩ වඩාත් අපිට සමීප වුණේ සිරස ඩාන්සින් ස්ටාර් වැඩසටහන නිසයි.ශී‍්‍ර ලාංකික තරුණියක් වුණත් මේ නම ටිකක් අමුතුය. අපි නිතර අහන දකින සිංහල නම් වලට වඩා ඒකේ අමුත්තක් තියනවා. යුරේනිට මේ නම තියල තියෙන්නේ ඇගේ අම්මායි තාත්තායි.'මගෙ අම්මටයි තාත්තටයි ඒ කාලේ හරියට ජපන් යහළු යෙහෙළියෝ හිටියා. සමහරවිට ඒ ආභාෂය නිසා මට මේ වගේ නමක් ඒ දෙන්න තියන්න ඇති.අම්මයි තාත්තයි ඉස්සර පදිංචි වෙලා හිටියේ ජා ඇල. මම පවුලේ එකම දරුවා. මට අවුරුදු 07 ක් විතර වෙනකොට හදිසි අනතුරක් නිසා මේ දෙන්නම මාව දාල ගියා.ඊට පස්සෙ මාව බලා ගත්තේ මගේ ආච්චි අම්මයි. ඇය පදිංචිවෙලා ඉන්නේ බොරලැස්ගමුවේ. පුංචි කාලේ ඉඳන්ම මම හැදුණේ වැඩුණේ ඉස්කෝලේ නේවාසිකාගාරයේ.මම ඉස්කෝලෙ ගියේ කොල්ලුපිටිය මෙතෝදිස්ත විද්‍යාලයට. අවුරුදු 12 ක්ම මෙතෝදිස්ත විද්‍යාලයේ නේවාසිකාගාරයේ හිටිය මම දිග නිවාඩුවකට තමයි ආච්චි අම්මගේ ගෙදර යන්නේ."යුරේනිගේ ජීවිතේ අද ඇයට බොහෝ දේ ලැබිලා තිබෙනවා. ජනපි‍්‍රයත්වය, නර්තන හැකියාව, රංගන හැකියාව මේ හැම දෙයක්ම.එක් පැත්තකින් ඒ හිමිවීම් එක්කම අනෙක් පැත්තෙන් ජීවිතේ කඩා වැටෙන මව්පිය සෙනෙහස පුංචි කාලෙදිම අහිමි වෙනවා.ඒත් අද මේ හැම දෙයක්ම සම සිතින් දරා ගනිමින් ජීවිතේ ඉදිරියට යන්නට යුරේනිට ලොකු ශක්තියක් ලැබිලා තිබෙනවා."මම ඉස්කෝලෙ යන කාලේ හරිම දඟ ළමයෙක්. ඒ වගේම තමයි මම හරියට ඉස්කෝලෙදී විෂය බාහිර කටයුතුවලට සම්බන්ධ වුණ කෙනෙක්.ඉස්කෝලෙ නෙට්බෝල් කණ්ඩායමේ නායිකාව මම. විවාද කණ්ඩායමේ නායිකාවත් මම. ඒ විතරක් නෙවෙයි මම ඉස්කෝලෙ කි‍්‍රකට් කණ්ඩායමටත් සෙල්ලම් කළා.හැබැයි ඒ කාලේ මම නර්තනය පැත්තට වැඩියෙන් යොමුවෙලා හිටියේ නෑ. විෂයයක් විදියට මම නර්තනය හදාරලා තිබෙනවා.ඉස්කෝලෙදි නැටුවෙ නැති වුණාට මගේ ඇගේ නර්තනය, රිද්මය තියෙන බව මම දැනගෙන හිටියා.parties වලට ගියාම මම හරියට නටලා තියෙනවා. නමුත් ඒක ඒ කාලෙදි මතු වුණේ නෑ."ඉස්කෝලෙදි බාහිර විෂයයන් කෙරෙහි යුරේනිගේ වැඩි අවධානය යොමු වුණත් අධ්‍යාපන කටයුතුත් නිසි කලට කරගන්නට යුරේනි උනන්දු වුණා.අ.පො.ස සා පෙළ වගේම අ.පො.ස උසස් පෙළත් යුරේනි ඉහළින්ම සමත් වුණා. වාණිජ අංශයෙන් විශ්වවිද්‍යාලයට යන්න යුරේනිට හැකි වුණත් ඇයට අවශ්‍ය වුණේ නීති විද්‍යාලයට යන්න.ඒ සඳහා ලකුණු මදි වුණ නිසා ඈ බාහිරව නීතිය හදාරන්නට පටන් ගත්තා. ඔය අතරතුරේදී තමයි යුරේනිගේ ජීවිතේ වෙනත් පැත්තකට යොමු වෙන්නේ."නීතිය හදාරන කාලේම මට ඩයලොග් ටෙලිකොම් ආයතනයේ රැකියාවක් කරන්න ලැබුණා. ඔය කාලේදි තමයි මට රොසෑන් ඩයස්ව මුණ ගැසුණේ.ඊට පස්සෙ එයා මාව මෝස්තර නිරූපණයට යොමු කළා. ගුවන් සේවිකාවක් විදියට විදේශීය ගුවන් සමාගමක රැකියාවකට යන්නත් මට අවස්ථාවක් ලැබුණා.නමුත් ඒ එක්කම මට කිඳුරංගනා ටෙලි නාට්‍යයටත් ආරාධනා ලැබුණා. මේ දෙකෙන් මොනවද මම තෝරා ගන්නේ කියල ඉන්නකොට මගේ යාළු මිත‍්‍රයෝ හැමෝම කිව්වේ රංගනය තෝරගන්න කියලා.ඉතින් මටත් හිතුණා වෙනසකටත් එක්ක රඟපාන්න ආවොත් හොඳයි කියලා. එහෙම තමයි මම කිඳුරංගනා ටෙලි නාට්‍යයට සම්බන්ධ වුණේ."'කිඳුරංගනා' ටෙලි නාට්‍යයේ 'සංජු' විදියට තමයි යුරේනි නිළියක් ලෙසින් කල එළියට එන්නේ. dancing star ඉදිරිපත් වෙනකොට නිළියක් වශයෙන් යුරේනි ක්ෂේත‍්‍රයේ ජනපි‍්‍රය වෙලා හිටියා.එහෙත් යුරේනිගේ අපූර්ව නර්තනය ඇය මේ ක්ෂේත‍්‍රයේ තව තවත් ඉහළට ඔසවා තබන්නට සමත් වුණා. අද යුරේනි ඉන්නේ ඇය තෝරා ගත් ගමන්මඟ නිවැරැදියි කියන පී‍්‍රතිය ද අත්විඳිමිනුයි."මම විශ්වාස කරන විදියට මේ ක්ෂේත‍්‍රයට එන්න හැකියාව වගේම වාසනාවකුත් තිබෙන්න ඕන. අද මම ඉන්න තැන ගැන මට හරි සතුටුයි.මම නිවැරැදි තීරණයක් ගත්තා කියන එක ගැන මම සතුටු වෙනවා. මම මේ ක්ෂේත‍්‍රයට ඇවිත් බොහොම කෙටි කාලයයි ගතවුණේ.මේ වෙනකොට මම රයිගම් සම්මාන උළෙලේ සහ සුමති සම්මාන උළෙලේ ජනපි‍්‍රය නිළිය අතරට නිර්දේශ වෙලා තිබෙනවා.මේ කෙටි කාලයට ඒක මට සුවිශේෂි දෙයක්.""සිරස ඩාන්සින් ස්ටාර්" තරගයෙන් පසුගිය සතියේදී යුරේනිට ඉවත් වන්න සිද්ධ වුණා.තරගයකට සහභාගි වෙත්දි ජය පැරදුම සතුටින් බාරගන්නට සූදානම්ව අප සිටිය යුතුයි. යුරේනි ගේ ඉවත්වීම සම්බන්ධයෙන් යුරේනි වගේම බොහෝ පෙ‍්‍ර්ක්ෂකයොත් දුක් වුණා."මම ඩාන්සින් ස්ටාර් තරගයේ අවසන් දහදෙනා අතරට ආවට පස්සේ මගේ ජීවිතේ මූලික තැන ලැබුණේ මේ නර්තන ප‍්‍රසංගයට.හදිසියේම ඉන් ඉවත්වෙන්න ලැබීම ඇත්තටම මට දුකක් කනගාටුවක්. නමුත් පුංචි කාලේ ඉඳලම මම හැදුණ වැඩුණ හැටියට අපිට අපි ආස කරන හැම දෙයක්ම ලැබෙන්නෙ නෑ කියලා මම දැනගෙන හිටියා.මගේ අම්ම තාත්තා හිටියා නම් හොඳයි තමයි. නමුත් ඒ ගොල්ල නැති නිසා ඒ විදියට ජීවිතේට මූණ දෙන්නත් මට පුළුවන්. මගේ හිත හරිම ශක්තිමත් ගලක් වගේ.මම හිතනවා මේ මගේ ලැබීම කියලා. මව්පියෝ නොලැබිලා අනිත් හැම දෙයක්ම ලැබෙන්නේ. ඒ නිසා මගේ ජීවිතේ මොන පැත්තට හැරුණත් ඒ විදියට බාරගන්න මට පුළුවන්.සමහර විට මගේ අම්ම තාත්තා හිටියා නම් මම මේ ක්ෂේත‍්‍රයට එන එකක් නෑ. පුංචිම කාලෙත් මට මතකයි මගේ අම්මා මා වැඩිපුර යොමු කළේ අධ්‍යාපනය පැත්තට.අම්මල හිටිය නම් මම දන්නේ නෑ අම්මල මේ දෙයට කැමති වෙයිද කියලා. අම්මා තාත්තා නැති එක ගැන මට හරියට දුකයි. නමුත් සමහරවිට හිටියා නම් මම මේ තරම් ජයග‍්‍රහණ ලබා නොගන්නත් ඉඩ තිබෙනවා."යුරේනි මේ වෙනකොට අපිට දකින්න ලැබෙන්නේ කිඳුරංගනා ටෙලි නාට්‍යයෙන් පමණයි. ටෙලි නිර්මාණ සඳහා ආරාධනා ලැබුණත් කිඳුරංගනා නිසා ඈ ඒ කිසිවක් බාර අරගෙන නෑ.නමුත් ඉදිරියේදී හොඳ චිත‍්‍රපටයකින් ඇය ඉදිරියට එන්නට බලාපොරොත්තුවෙන් සිටිනවා.හේමාලි විජේරත්න ඡායාරූප - දුෂ්මන්ත මායාදුන්න  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806153</link>
    <topic>"මං හැම නිර්මාණයක් ම කළේ අපේ අය ගැන හිතලයි"</topic>
    <author>වසන්ත ජයසිංහ ආරච්චිගේ| ඡායාරූපය - ගීත් ද මැල්</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්'නිසල විල්තෙර' ගෙනෙන සතිස් සමඟ පිළිසඳරක්ඔහුගේ රංගනය මෙතරම් අප හදවතට සමීප වන්නේ ඔහු තුළ ඇති ප‍්‍රතිභාව නිසයි. ඒ විතරක්ද? ජීවන අත්පොතෙන් ලැබූ අත්දැකීම් ගොන්න ඔහුගේ රංගන ප‍්‍රතිභාවට ආලෝකයක් වෙලා.වේදිකාවත්, ටෙලිනාට්‍යයත් සිනමාවත් මැනවින් පරිශීලනය කළ ඔහුගේ ප‍්‍රතිභාව නිෂ්පාදකවරයෙකු අධ්‍යක්ෂකවරයෙකු ලෙස කැපී පෙනෙනවා.දියවඩන මළුව, ටිකිරි නිලමේ, මොණරවිල, නාමල් ගොල්ල, ගිරිකුළ අන්දරය, මාතර ආච්චි, සුපද පත්ම වැනි ඔහු කළ ටෙලි සිනමා නිර්මාණවලියෙන් ඒ බව මොනවට පසක් වෙයි.එමතුද නොව රංගනයේ දී බොහෝ වෙලාවට භික්ෂුවගේ චරිතයට ඔහු නිරන්තරයෙන් බද්ධ වී සිටින අයුරු අප දැක ඇත.මේ දිනවල ජාතික රූපවාහිනියේ දිග හැරෙන 'නිසල විල්තෙර' ටෙලි නාට්‍යයේ ද ඔහු අපට මුණ ගැසෙන්නේ එවැනි චරිතයකිනි.මොහු සම්මානනීය කලාකරු 'සතිස්චන්ද්‍ර එදිරිසිංහ යි. මේ වෙනකොට වාරිමාර්ග හා ජල කළමනාකරණ අමාත්‍යාංශයේ සංස්කෘතික කටයුතු උපදේශක ලෙස ද කටයුතු කරමින් සතිස් කලාව වෙනුවෙන් ම ඇප කැප වී සිටී.මේ දිනවල විකාශනය වන 'නිසල විල්තෙර' ටෙලිනාට්‍යයෙන් ඔබ හමුවන්නේ ඔබටම ගැලපෙන චරිතයකින්."ඔව්. මා මෙතෙක් කළ භික්ෂු චරිතවලට වඩා එය හාත්පසින්ම වෙනස් කියලයි මට හිතෙන්නේ. ආරණ්‍ය සේනාසනයක වැඩවසන භික්ෂුවක් විදිහට හිත දියුණු කරගත් තමන්ගේ හිතේ තියෙන තරංග තව කෙනෙකුට දනවන්න කැප වන භික්ෂු චරිතයක්.1965 දී 'සැඩොල් කඳුළු' චිත‍්‍රපටයේ හිස මුඩු කරලා පළමු වැනි වතාවට මම භික්ෂු චරිතයක් කළේ. මේ ඒ කඩඉමේ නම වැන්න.මේ භික්ෂු චරිතයට ඔබ සාධාරණයක් කළා කියල හිතනවද?"බුදු දහම අපේ ජීවිතවලට මොනතරම් සමීප ද? මෙවන් පොසොන් සමයක මිහිඳු මහ රහතන් වහන්සේ සිරිලකට වැඩමවීමත් එක්ක අපේ ජීවිතවලට එක් වුණු දහම් එළිය අප ඉදිරි පැවැත්මට සුවිසල් අත්වැලක් වුණා.ඒ බෞද්ධ සංස්කෘතිය ඇතුළෙයි අපි හැදී වැඩුණේ. කුඩා කාලෙ ඉඳලම විහාරස්ථාන හා භික්ෂූන් වහන්සේලා සමඟ සමීපව සිටින්නට මට අවස්ථාව ලැබුණා.මං හිතන්නේ මේ පරිසරය හා ලත් බැදීම මගේ ජීවිතයකට දැඩිව බලපෑම් කළා.ඔබට හිතෙන විදිහට රංග ශිල්පියා කොහොම කෙනෙක් වෙන්න ඕනද?"නිර්මාණාත්මක කලාව ලියැවී ඇති පොත මිනිසා යැයි" ස්ටැනිස්ලාවුස්කි කියල තියෙනවා. නළුවකු ඉටු කරන්නේ ශ්‍රේෂ්ඨ කාර්යයක්. ඒ නිසා නළුවා දැඩි විනයධරයකු විය යුතුයි යන මනසේ මම ඉන්නේ.නළුවෙකුට පැහැදිලි චින්තනයක්, අන්තර් ඥානයක්, නිරෝගි ශරීරයක්, හා නිරෝගී මනසක් අවශ්‍යයයි.අනෙක නළුවකු වන්නට ප‍්‍රතිභාව හා නිර්මාණාත්මක ප‍්‍රවේශය අවශ්‍යයයි.මට හිතෙන්නේ එය අපේ භාව පුරුදුවලින් එන දෙයක්. මේ ප‍්‍රතිභාව පමණක්ම මදි. අභ්‍යන්තරික හැඟීම් හා අන්තර්ඥානය තුළින් රංගන ශිල්පියා ඔපවත් විය යුතුයි.මෙන්න මේ හේතුවට නළුවාගේ අධ්‍යාපනය, පරිකල්පනය, පෞද්ගලික අත්දැකීම් තුළින් තමන් රඟපාන චරිතයට අවශ්‍යය දේ ගොඩනඟා ගන්න පුළුවන්.ඔබ කරන නිර්මාණ හරහා අපේ සංස්කෘතිය පිළිබඳව යම් කතිකාවක් ඔබ ගොඩනඟනවා වගේ අපට දැනෙනවා."ඔව් ඒක සත්‍ය කාරණාවක්. මම නිර්මාණකරණයේ යෙදෙන්නේ සමාජය ගැන හිතලා. නමුත් අද යන ටෙලිනාට්‍යය දිහා බැලුවොත් පේනවා ඒ අය අපේ රටේ සංස්කෘතිය පිළිබඳව නොදන්නා බව.මේ තරුණ පරම්පරාව මේවා දැනගන්න ඕන අපේ රටේ සම්ප‍්‍රදාය සංස්කෘතික ඇවතුම් පැවතුම් වගේ දේවල්.මෙන්න මේ හරහායි අපි වර්තමානයේ කරන දේ අනාගතයට ප‍්‍රයෝජනවත් වෙන්නේ. එහෙම නොදැන යන ගමනක් නිසයි අද ටෙලිනාට්‍ය කලාවේ ප‍්‍රශ්න ඇතිවෙලා තියෙන්නේ.""මේ වෙනකොට මම වාරිමාර්ග හා ජලකළමනාකරණ අමාත්‍යාංශයේ සංස්කෘතික කටයුතු පිළිබඳ උපදේශක විදිහට කටයුතු කරනවා. මේ තනතුර ලැබෙන්න සුදුසුකම් දෙකක් බලපාලා තිබුණා.එකක් තමයි මම මහවැලියේ අවුරුදු 12 ක් සේවය කර තිබීම. අනෙක 'දියවඩන මළුව' ටෙලිනාට්‍යය නිර්මාණය කිරීම. තනතුරු ලැබෙන්න කලින් ම මම ජාතික මෙහෙවරට දායක වෙලා හිටියා.අද පරපුරට මේ රටේ පැරණි තත්ත්වය, තිබුණු හැකියාව, ගතිපැවතුම්, ඇදහිලි, පුද පූජා, කෙම් ක‍්‍රම, උත්සව පිළිබඳ දැනුවත් කිරීම් කරන්න වෙලා. ඒ මෙහෙවර අපි දැන් කරනවා.ඉස්සර තිබුණ ගම්වල වරිගසභාව කියලා දෙයක්. මුලින් ම ඉන්නේ පන්සලේ හාමුදුරුවෝ, ගුරු මහත්තයා, වෙද මහත්තයා, විදානේ, වින්නඹු අම්මා. අද ඔය වරිග සභාව වෙනස් වෙලා.ඒ කටයුතු කරන්න විශාල පිරිසක් එකතු වෙලා. ප‍්‍රාදේශීය සභා පළාත් සභා කියලා ඔය කියන්නේ.'නිසල විල්තෙරෙන්' ඔබ මොනවද කියන්න උත්සාහ කළේ?"මේකට අපි කියන්නේ 'ගර්භාෂයේ සිට සොහොනටත් සොහොනේ සිට ගර්භාෂයටත්' කියලා. මේ සංසාරය ගැන. නොනවතමින් ගලා යන්නා වූ මේ ජීවන චක‍්‍රයෙන් මිදීම සඳහා අපි හැමෝටම අවබෝධය ලැබෙන්න ඕන.ජීවින් ලෙස අපි හැමෝටම අත්වන්නා වූ මරණයෙන් පසු අවස්ථාව ගැන සියුම්ව හෙලන රූප කාව්‍යයක් විදිහටයි මම 'නිසල විල්තෙර' දකින්නේ.තමා අවට සිටින අන් අය මරණයට පත්වන බව පෙනි පෙනීත් තමනුත් මරණයට පත්වන බව විශ්වාස නොකරන මිනිසුන්ට මෙම කතාව තුළින් මරණයට කෙසේ මුහුණු දිය යුතු ද යන බවත් ජීවත් විය යුත්තේ කෙසේද යන බවත් මේ කතාව තුළින් කතා කරන බව මම කියන්න ඕන.මේ පවතින ටෙලිනාට්‍යය රැල්ලත් එක්ක මෙවැනි කතා තේමාවන් මිනිසුන් වැළද ගනීවිද?"එවන් අභියෝග මැද්දේ වුණත් අපි නිර්මාණකරණයේ යෙදෙන එකම අභියෝගයක්. මේ යන මෙගා ටෙලිනාට්‍ය රැල්ලත් එක්ක අපේ ටෙලිනාට්‍ය කලාවට අඳුරු කාල පරිච්ඡේදයක් එල්ල වෙලා තියෙන්නේ.මේ තත්වයෙන් කෙසේ හෝ මුදවා ගැනීමේ වෑයමේ ඉන්නවා. සුළු පිරිසක් මේ කාර්යයේ යෙදෙන කොට වැඩි පිරිසකට වැඩ අඩුවෙලා.වර්තමානයේ ලංකාවේ තියෙන රූපවාහිනි නාළිකා මේ රැල්ලට යොමුවෙලා තියෙන විට ජාතික රූපවාහිනිය විතරයි මේ රැල්ලෙන් මිදුණෙ.අද මේ මෙගා නිසා දැනට නිෂ්පාදිත ටෙලිනාට්‍ය විකාශය කිරීමට රූපවාහිනි නාළිකාවල කාලය සොයා ගැනීමේ විශාල අර්බුදයක් මතුවෙලා.මේක එක අර්බුදයක් විතරයි. මේ පිටුපස අර්බුද ගණනාවක් පෙළ ගැහිලා. මේ නිසාම ටෙලිනිර්මාණවේදීන්ගේ සංසදය හරහා ඉදිරියේදී මීට විරුද්ධව ප‍්‍රබල නැඟී සිටීමකට යන්න අපි සූදානම්.මම හැමදාමත් නිර්මාණ කළේ අපේ රටේ පෙ‍්‍ර්ක්ෂකයන්ට. එය ඉදිරියටත් එහෙමයි. අපේ රටේ කලාව අයිති අපිට.වසන්ත ජයසිංහ ආරච්චිගේ| ඡායාරූපය - ගීත් ද මැල්  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806155</link>
    <topic>ලොතරැයි දිනුමෙන් රජවුණු ජීවන්</topic>
    <author>ඉනෝකා පෙරේරා බණ්ඩාර ඡායාරූප - ගීත් ද මැල්</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්ලොතරැයි දිනුමෙන් රජවුණුජී ව න් හ ඳු න් නෙ ත් තිහැමදාමත් එක එක විදියට අපේ ගෙවල්වලට ගොඩවැදුණු ජීවන්, මේ දවස්වල එන්නෙ අලුත් ම විදියකට.මහා සද්දන්ත ඇතකු පිටින්.අලියා බලාගත්තු කාලෙ ඇත්ගොව්ව බව ඇත්ත. ඒත් ලොතරැයි දිනුමක් ඇදුණට පස්සෙ ජීවන් රජ වෙනව.එක වෙලාවක ඒ රජකමත් ඕනෙම නැහැ කියල ජීවන්ට හිතෙනව.ඒ, අලිය පිටින් බැස්සට පස්සෙ.”හරි වැඩේ වුණේ. කෙලින් හිටගන්න බැහැ. පැය තුනක් විතර අලිය පිටේ වාඩිවෙලා උන්නු තාලෙට ම කකුල් දෙක ඈත් වෙලා. හරියට බකල වෙලා වගේ. සෑහෙන වෙලාවක් යන කල් කකුල් රිදෙන්න ගත්තා...”’ජයෝදා’ ලොතරැයියෙ දැන්වීම තත්පර ගණනක් වුණාට, ජීවන් වගේ ම අලියටත් සිද්ධවුණා පැය දෙක තුනක් රූ ගැන්වීම්වලට මුහුණ දෙන්න.”ජීවිතේට මං අලියෙක් පිටේ නැඟල තිබුණෙ නැහැ. ඒ හින්ද මුලින් හිටියෙ ප‍්‍රාණ බයේ. ඒත් මූ බොහොම හීලෑ අලියෙක්. පැද්දි පැද්දි යන සනීපෙට පස්සෙ මට බහින්න හිතුණෙ නැහැ...”’අලි’ අත්දැකීමත් නරක ම නැහැ වගේ... කොහොම වුණත් පහුගිය කාලෙ පුරාම, ජීවන් දෙරණ ‘ටී බ්රේක්’ වැඩසටහනෙ ගිටාර් වාදකයා.මේ දවස්වල ‘මැක්ස්’ රූපවාහිනියෙ ‘සන්ඩෙ ටි‍්‍රප්ස්’ අත්දැකීමත් අරන් ජීවන් අපේ ආලින්දයට එන්නෙ, ගායකයකු වාදකයකු විතරක් නෙවෙයි, වැඩසටහන් ඉදිරිපත් කරන්නෙක් විදියට.’රන මොනරු...’ ජීවන්ගෙ ‘කැලිප්සො බෑන්ඩ්’ එක.කොංගො, බොංගො... ගිටාර් ඔය කොයි සංගීත භාණ්ඩෙත් ජීවන් අපූරුවට වයනව, ‘කැලිප්සො’ සංගීතෙත් එක්ක මුසු වුණාම.’රන මොනරු’ සංගීත කණ්ඩායමට දැන් අවුරුදු පහළොවක් විතර.ඊටත් එහායි, ඔහුගෙ කලා ජීවිතය.බලපිටිය... ජීවන්ගෙ ගම.තාත්තා සර්පිනාව වයන වෙලාවට, පුංචි ජීවන්ටත් ඕනෙ සර්පිනාවට ඇඟිලි ගහන්න. සංගීතය පරක් තෙරක් නොදැන වුණත්, පුංචි පුතා සර්පිනාව මත ඇඟිලි තුඩු තබන විදිය තාත්තා බලා උන්නෙ ආසාවෙන්.තාත්තා පැදුරු සාජ්ජවල සර්පිනාව වයන්න යන කොට ජීවන්ටත් අවස්ථාව ලැබෙනව. තාත්ත එක්ක ඒ ගමන්වලට යන්න.ජීවන්ගෙ ඉහේ මල් පිපෙනව.අයියල දෙන්නෙකුයි අක්කල දෙන්නෙකුයි ඉන්න පවුලෙ බඩපිස්සා... ආදරෙත් ලැබුණෙ අඩු නැතිව.හය හතර තේරෙන කාලෙ පටන් හොඳට ම කැමති වුණේ, ලොකු අයියගෙ කෙරුම් බලන්න.රෝහණ හඳුන්නෙත්ති... ලොකු අයියා, කුස පබාවති, මධුර ජවනිකා, මනමේ, සිංහබාහු වගේ නාට්‍යවල රඟපෑවා.”ඒ කාලෙ ලොකු අයිය තමයි මගෙ වීරයා. තාත්තා ඇරුණම පවුලෙන් එයා විතරයි ඔය වගේ කලා කටයුතුවලට ගියේ.බලපිටිය සිද්ධාර්ථ මධ්‍ය මහ විදුහලේ ඉගෙන ගන්න කාලෙත් කලා කටයුතුවලට හිත ඇදුණෙ, ගෙදර තිබුණු පසුබිම නිසා වෙන්න ඇති...”බිරිඳ හා පුතු සමග.ජීවන් ප‍්‍රසිද්ධ වේදිකාවට පා තැබුවෙ බන්දුල විතානගේ අධ්‍යක්‍ෂණය කළ ‘වැනීසියේ වෙළෙන්දා’ හරහා.”මට ඒ නාට්‍යයේ රඟපාලා රු. 150 ක් ලැබුණා. ඒක ඉතින් රටක් රාජ්‍යයක් වගේ. එතකොට මං හිටියේ තිඹිරිගස්යායෙ බෝඩිමක නතර වෙලා.නැටුම්, ගැයුම්, වැයුම්... පොඩි පොඩි වැඩ හරියට තිබුණ. එක වැඩසටහනකට මං බැලේ නැටුමක් පුහුණු කළා.නිරෝෂිණීත් ඒ නැටුමට ආපු ගැහැනු ළමයෙක්. කොහොම හරි වැඩසටහන කෙරුණෙ, ඈ මගෙ බිරිඳ වුණාටත් පස්සෙ. වැඩසටහන කල් ගියාට විවාහය කල් ගියේ නැහැ...”කොයිතරම් අපූරු පුහුණුවීමක් ද...නිරෝෂිණී... ජීවන්ගෙ පිය බිරිය. මොරටුව සුනන්දෝපනන්ද විදුහලේ නැටුම් ගුරුවරී. ශනිදු... ජීවන්ගෙ පුංචි පුතු.වයස අවුරුදු දෙකහමාරක් වුණත් හිත තියෙන්නෙ නාට්‍යවලට.”තාත්ති අපි ඩ‍්‍රාමා කරමු. අනේ තාත්ති ඩ‍්‍රාමා කරමුකො...”ඉවරයක් නැති ඉල්ලීම්. නාට්‍යකරණය ගැන හසරක් නොදත්මුත් පුතුට උවමනායි, ‘අභිනය’ ගැන දැනගන්න.තරහව, හිනහව... සතුට, ඔය කොයි දේත් අංග චලනයෙන් කරන හැටි ජීවන් පුතුට කියා දෙනව.කොයි තරම් දඟ මල්ලක් වුණත්, තාත්තගෙ පළමු නිෂ්පාදනය ‘සම්මානයක් විතරයි’ වේදිකාගත වුණු දා ශනිඳු එක සීරුවට ඉඳගෙන නාට්‍යය බැලුව.ඒ විතරකුත් නෙවෙයි, නාට්‍යයේ දෙබස්, ගීත හොඳ හැටි කටපාඩම් කරගෙන දවස පුරා ඒවා කියවන්නෙ ගිරා පැටියෙක් ගාණට.’රට වටකර වැට බැන්දත් - කට වටකර වැට බඳින්න බෑ...’ ශනිඳුගෙ කටේ ම තියෙන්නෙ ඔය ගී පද ටික.මේ දවස්වල රූගත කෙරෙන, ‘පිංගල දනව්ව‘ ජීවන් රඟන අලුත් ම ටෙලිය.”ඒකෙ මං වළව්වක් බලාගන්න මුරකාරයෙක්. හුඟක් කැමැත්තෙන් කළ අපූරු චරිතයක්. උදයකාන්ත වර්ණසූරිය ගේ ‘දිය යට ගින්දර’ චිත‍්‍රපටයෙ මට ලැබුණා, අමරසිරි කලංසූරිය ප‍්‍රවීණ නළුව එක්ක රඟපාන්න. ඒ මගෙ මුල් කාලයෙ.”උඹල දක්‍ෂයො. මට කිසිම ආධුනික බවක් දැනුණෙ නැහැ. උඹලට හොඳ අනාගතයක් තියෙනවා...”කලං අයියගෙ ඒ වචන ටික මතක් වෙන ගාණෙ අදත් මට දැනෙන්නෙ ශක්තියක්. රන් කෙවිට, නුඹ නාඩන් අපට පිස්සු, වන්ෂොට්, වගේ චිත‍්‍රපටවල විකට චරිත කළාට, කේ. ඒ. ඩබ්ලිව්. පෙරේරගෙ ‘සුමේධා’ වගේ චිත‍්‍රපටවල මං කළේ ‘සීරියස්’ චරිත.සුනිල්සෝම පීරිස්ගෙ ‘ඉරහඳ ඉල්ලා’ මගේ මුල් ම චිත‍්‍රපටය. ඒ චිත‍්‍රපටයෙ මුල ඉඳල අගට ම මං කළේ යකෙක්ගෙ චරිතයක්.මෙලෝ යකෙකුට මාව අඳුරන්න බෑ. වෙස් මූණකුත් දාලා. එදා ඉතින් මූණ නැති වුණාට දුකයි. ඒත් ඉතින් චිත‍්‍රපටයක රඟපෑවා කියන සතුටින් හිත පිරිල...”ඒ සතුට නම් දැන් ඕනෑවටත් වැඩිය. ‘වැඩ බැරි ටාසන්, ලීඩර්, සදාදරණීය ජෝති, රතු රෝසමල... ඔය වගේ චිත‍්‍රපට ගණනාවකින් ඉදිරියේදිත් ජීවන් අපට මුණගැහෙනව.‘පුංචි වීරයෝ’ ටෙලිනාට්‍යයෙ ජීවන් ‘හනීෆා’ නම් මුස්ලිම් මුදලාලි. ‘සබඳ පබිලිස්’ හි විරිදු කාරයාත් ඔහු. 21 වැනි හෝරාව, සොරි මැඩම්, සරා, කුළ කුමරියො... ජීවන් රැඟූ ටෙලිනාට්‍ය ගණනාවක්.ඊට දෙවැනි නැති වේදිකා නාට්‍ය ගොන්නක්.වැනිසියේ වෙළෙන්දා. මහාසාර, බවකඩතුරා, ආනන්ද ජවනිකා, මධුර ජවනිකා, කැකිල්ලේ, කතරගම රූමතිය, සබඳ මම රස්පුටින්... ඔය වගේ විහිදෙන වේදිකා නාට්‍ය විස්සක් තරම.ඉතින් හැම දේ ම සතුටක්.හිනාවෙලා, සැහැල්ලුවෙන් ඉන්නව තරම් සැනසීමක් ජීවන්ට තවත් නැහැ.”හැමෝම හිනාවෙලා ඉන්නව නම් තමා මං කැමති. කලාකාරයෙක් හැටියට අනික් අයව හිනාගන්වන එකත් පිනක්.ජීවන් කියන්නෙ ඒ හින්දා.ඉනෝකා පෙරේරා බණ්ඩාර ඡායාරූප - ගීත් ද මැල්  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806156</link>
    <topic>කවුද අම්මා, බොරුකාරයන්ට තේ දුන්නෙ</topic>
    <author>චිත‍්‍ර - කුමුදු තාරක</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්එඩ්වඩ් මල්ලවආරච්චි ලියනමෙතෙක් කතාවචංචලාට ප‍්‍රකට ටෙලිනාට්‍ය නිෂ්පාදිකාවක වන අනුලා සිරිවර්ධන මැතිනිය මුණ ගැසෙන්නේ මව සමඟ බෝධි පූජාවකට පන්සලට ගිය විට ය. අනුලාගේ එකම පුතා අනුප් එදින මුහුරත් උත්සවයේ කැසටය තුළින් චංචලාගේ රුව දකී. ඒ රුවට වශී වන ඔහු චංචලා මුණගැසීමට පන්සල අසල රැක සිටී.මේ අතර රැකියා විරහිත තරුණ විරෝධතා පෙළපාලියකදී පහර කෑමට ලක්වන චංචලා රෝහල් ගත වන අතර, රූපවාහිනිය තුළින් එම සිද්ධිය ප‍්‍රචාරය කිරීම නිසා ඇය වඩාත් ප‍්‍රසිද්ධියට පත්වෙයි.මේ පිළිබඳව දැනගන්නා අනුප් රෝහලට ගොස් ඇය හමුවන අතර දෙදෙනා අතර හිතවත්කමක් ගොඩනැඟෙයි. දුරකතනයෙන් නිතර කතා කිරීමත්, නිතර හමුවීමත් නිසා මේ දෙදෙනා සිතින් වඩාත් ළංවෙයි. රැකියාවක් නොමැති කමින් පීඩා විඳින චංචලාට අනුප්ගේ මිතුරකුගේ ගුවන් විදුලියක පුහුණුවීමට අවස්ථාව සැලසෙයි.චිත‍්‍ර - කුමුදු තාරකඅමරාගේ සිතට කිසිම සැනසීමක් නැත. එසේ වුවත් ඉකුත් දිනවල සිටියේ සතුටිනි. චංචලා මීට ඉහත ගත කළේ දුෂ්කර ජීවිතයකි. ඇය තාත්තා මෙන් ම කිසිවකුට යටත් නොවන, කිසිවකුට අත නොපාන ගැහැනියෙක් බව අමරා දනී.ඇය පැහැදිලිවම අසාමාන්‍ය තරුණියකි. රැකියාවක් සොයා ගැනීමට ඕනෑතරම් පුළුවන්කම තිබුණත් තමාට පමණක් එම අවස්ථාව ලබාගැනීමට ඇය කැමැති වූයේ නැත.මාධ්‍ය ආයතනයකට සම්බන්ධවීමේ දැඩි කැමැත්තක් ඇගේ සිතේ තිබුණි. සැමියා දුවට එම අවස්ථාව ලබාදීමට කැමැති වූයේ නැත. විමලරත්න අමුතුම චරිතයකි.චංචලා දැනට ආයතනයේ ජනප‍්‍රිය මාධ්‍යවේදිනියකි. මේ හැම සම්පතක්ම ලැබුණේ අනුප් නිසා ය.ඒ වනවිට නව අවුරුදු වැඩ සටහන මෙහෙයවීම චංචලාට බාරව තිබුණි. සුපුරුදු ලෙස පිබිදුණත් කාර්යාලයට යාමට තරම් සිතේ උනන්දුවක් තිබුණේ නැත."දුව... වැඩට යන්නෙ නැද්ද" අමරා ඇසුවා ය. ඇය කොට්ටය බදා අනිත් අතට හැරුණා ය."මොන ප‍්‍රශ්න තිබුණත් මාධ්‍ය ආයතනවල වැඩ කරන අය වැඩට යන්ට ඕනෑ"ඒ වනවිටත් ඇය සිටියේ වැඩසටහන් අධ්‍යක්ෂවරයාට ඇමතුමක් ගනිමිනි."සර්... චංචලා කතා කරන්නෙ.""ගුඩ් මෝනින්""සර් මගේ පෙ‍්‍ර¤ග‍්‍රෑම් එක...""කියල වැඩක් නෑ... ඔයාගෙ පෙ‍්‍ර¤ග‍්‍රෑම් එක ලස්සනට කරනව කියල ඩිරෙක්ටර්ස්ලා කිව්වා."අපේ නාට්‍ය අංශයෙන් ඔයා නාට්‍යයකටත් තෝරා අරන්."ඇය සූදානම් වුණේ නැවත රැකියාවට නො එන බැව් දන්වා සිටීමට ය. මේ හැම දෙනාම තමාව රැවටූ පුද්ගලයන් ය."උදේ කන්ෆරන්ස් එකක් තියෙනවා. චංචලා උදෙන් ම එන්ට ඕනෑ එම්.ඩී. අද එනවා""සර්... මම අද ඉඳලා වැඩට එන්නෙ නෑ""ඇයි පඩි මදිද? කොහොමටත් ඔයාගෙ පඩි වැඩි කරයි ඇවිදින් කතා කරමු... ආ... මොකද මේ අඬන්නෙ.""හැම දෙනාම එක්වෙලා මාව රවට්ටලා..." ඇය පවසන්නේ කුමක් දැයි ඔහු දැන සිටියේ ය."මට මෙන්න මේ වගෙ සහතිකයක් දෙන්ට පුළුවන්. ඔයා හරි වාසනාවන්ත කෙල්ලෙක්.""වාසනාවන්ත කෙනෙක් නම් මෙහෙම ඉපදෙනවද සර්. මාව හැම අතින් ම ලැජ්ජා කරලයි තියෙන්නෙ.""ඉක්මන් වෙන්න එපා කලබල වෙන්ට එපා. සිතන පතන හැම දෙයක් ම මේ වසරේ ඉටුවෙයි.""ඕන් නෑ... ඕන් නෑ... ස'රුත් අපට බොරු කළා." ඇය අමනාපයෙන් කීවා ය."ළමයො... අපිත් ජීවත් වෙන්නෙ අනුප්ලා නිසයි... වෙරි සොරි.... මම දැන් වාහනේ එවනවා. යූ මස්ට් කම්.""කව්ද කතා කළේ?" අමරා දුවගෙන් ඇසුවාය."අනුරුද්ධ සර් කතා කළේ. අම්මා මේ හැම දෙනාම මට වංචා කළ බව දන්නවා.""දැන් ඉතින් ඒවා කතා කරන්ට එපා. අන්න ඔයා එක්ක යන්න වාහනේ ඇවිදින් ඉක්මනට ලෑස්ති වෙලා යන්න."අම්මා, රත්නපාලත් මාව රැවැට්ටුවා. උගන්වන්නම් හොඳ පාඩමක්. රත්නපාලට ඔන්න ඔය තේ එකක් දෙන්න."රත්නපාල ලී ගේට්ටුව අසල රථය නතර කරගෙන සිටියේ සැකයෙන් යුතුව ය. අනුප් සර් කවරෙක්ද යන්න දැන් රටම දන්නා කරුණකි."රත්නපාල එන්න තේ එකක් බොන්න.""අනේ නෝනා මට තේ එපා" ඔහු වට පිට බලා තේ කෝප්පය අතට ගනිමින් කීවේය."අම්මා... කවුද බොරුකාරයන්ට තේ දුන්නෙ. කියන කෙප්ප, කෙබරවලට යන්න වෙනම අපායවල් හැදෙන්න ඕනෑ" ඇය ඉවතට හැරී සිනාසෙමින් කීවාය."අනේ මිසී අපි ජීවත් වෙන්න කාගේ හරි යටතේ වැඩ කරන අයනෙ. ඒත් ඉතින් මිසීට හොඳක් මිස වරදක් වුණේ නෑනෙ.""මම රත්නපාලව හොඳට විශ්වාස කළා. දැන්නම් කියන කිසි දෙයක් විශ්වාස කරන්නෙ නෑ""බලන්න නෝනා මේ අනිත් අයට උදව් කරන්න ගිහින් වෙච්ච දෙයක්.""මීට පස්සෙ කතා කරන්නට එපා."චංචලා සිනාව මැඩගෙන රථයට ගොස් ඉඳගත්තාය. රථය ඉදිරියට ඇදී ගොස් වෙනදා අනුප් නගින තැනින් ඔහු වේගයෙන් රථය පදවාගෙන ගියේ ය."ඇයි මහත්තයා බෝඩිමේ නැද්ද. අම්මපල්ල ගල් පැලෙන බොරු කිව්ව හැටි. හිනා ගියාට මම තරහෙන් ඉන්නෙ. "වැඩිමල් හින්ද ඉවසනව නැතිනම් හිල්වෙන්න ටොක්කක් අණිනවා."................................අනුරුද්ධට අනුප්ගේ ඇමතුම ලැබුණි."මචං අනූ මම මේ චංචලා හම්බවෙන්න බයෙන් ඉන්නෙ.""අද උදේ කතා කළාම මටත් දොස් කිව්වා.""මම ඇත්ත කිව්වා නම් කවදාවත් චංචලා අල්ලගන්ට බැරි වෙනවා.""චංචලා ඇල්ලීම තද බල ප‍්‍රශ්නයක් නෙමේ උඹලගෙ අම්මාට ආරංචි උණොත් අපි ඔක්කොම ඉවරයි. මචං කෙල්ල ටී.වී. එකෙන් උඹව අඳුනා ගෙන.""අනුප් මේ දවස් ටිකේ පරිස්සමින් හිටපං."අනුප් අම්මාට මුහුණදීමට නොහැකිව කාමරයට වී සිටියේය."ඇයි ඇඳට වෙලා එන්න තේ බොන්න.""අම්මා ඊයෙ වෙච්ච දේට මට සමාවෙන්න. කවදාවත් අම්මගෙ හිත රිදෙයි කියල මම හිතුවෙ නෑ. තාත්තා මාව ආදරෙන් වැළඳ ගත්තා.""නෑ... නෑ... ඔයාට ඒ සතුට විඳින්න අයිතියක් තියෙනව. මගෙ තරහක් නෑ. පුතා මාව දමල යනවද?""වට් ආ යූ ටෝකින් එබවුට්. මුළු ලෝකයම ලැබුණත් මම අම්මව දාලා යන්නෙ නෑ.""තාත්තා ඇවිදින් ඉන්නෙ ඔයාව අල්ලන්න ඇමකුත් අරගෙන. තියෙන බය ඒකයි. මොනවද ඒ කෙල්ල එක්ක ඔය හැටි එල්ලි එල්ලී කතා කළේ.""දැන් ඒ ගැන කතා කරන්ට එපා. අම්මා නංගි ගෙදර එන්ටද අහනවා."ඇය මඳ වේලාවක් කල්පනා කළාය."ලොකු මිනිස්සු කරන වැරැදිවලට පොඩි ළමයි මොනවා කරන්නද. ඒ ළමයා ආවට කමක් නෑ. පුතා කැමති දෙයක්.".................වසර විසි ගණනකට පසු අනුලා සිරිවර්ධන මේ තරම් දුකින් සිටි දවසක් රතුගමට මතක නැති තරම් ය. දරාගත නොහැකි සිතේ දුකට ලෙඩවේය යන බිය සිතේ තිබුණි. නිදහස් වෙලාවක් බලා හෙතෙම අනුලා මැතිනිය හමුවීමට ගියේ ය."ඇයි මාමා""නෝනේ මට ටිකක් කතා කරන්ට ඕනෑ""මහත්තයත් එක්ක නුවරඑළියේ ඇවිදින්න යන්න හිතුනද?""ඕන් බලමු. තුන් හිතකවත් නැති දෙයක් ගැනනේ මේ කියන්නෙ. බේබි ගැන යමක් කියන්ට තියෙනවා.""මම හිතුවා හරි. ඉන්දියන් කෙල්ල ගැන හිත ගිහින් නේද?""ඉන්දියන් කෙල්ල ගැන නෙමේ ලංකාවෙ කෙල්ලෙක් ගැන. ඕන් මම මේ කිසිදේකට සම්බන්ධ නෑ. හැබැයි කෙල්ල දුප්පත්.""දුප්පත් උණාට කමක් නෑ. හොඳ ගෑනු ළමයෙක් වෙන්න ඕනෑ. හඳහන් ගැළපෙන්න ඕනෑ. ලස්සන වෙන්න ඕනෑ. කොහෙ ළමයෙක්ද?"ඇය දන්නා බවක් රතුගම එක වරම කීවේ නැත."මාමා... පුතාට කියන්නෙ නැතිව හඳහන හොයාගෙන එන්න. මට නායක හාමුදුරුවො හම්බ වෙන්න පන්සලට යන්ට ඕනෑ. මාමත් පන්සල් යමු."හිතට දුකක් කරදරයක් වූ විටෙක යන්නේ පන්සලටය. මේ දිනවල හිතට කිසිම සහනයක් නැත. පුතා කැඳවාගෙන පන්සලට යාමට සිතා සිටිමුත් ලෙස්ලි පැමිණ සිටින නිසා එසේ කළ නොහැකි වුණි.චන්ද්‍රාවතී මල් කඩා ගෙනැවිත් දුන්නා ය. "පඨමං බෝධි පල්ලංකං දුතියන්ච අනිම්මිසං" පත්කඩය එළා වන්දනා කරමින් සිටියදී කිසිවෙක් තමා අසල ඉඳගන්නවා අනුලා මැතිණිය දුටුවාය."ම්... මේ ඉන්නෙ අර අම්මයි දුවයි නේද?" ඔවුන් වන්දනා කර නිම වනතෙක් ඈ බලා සිටියේ වචනයක් කතා කිරීමටය. මෙතෙක් කල් හඳුනා නොගත් උතුම් ගැහැනිය හඳුනා ගෙන ඇත."අද වැඩට ගියේ නැද්ද?""ගියා" ඇය පහත් වී දෙපතුල් වැන්දාය. වරදක් උණා නම් සමාවෙන්න. හිතා මතා වැරැද්දක් කළේ නෑ.ලබන සතියට...  </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806157</link>
    <topic>’සල්මල් යාය’ට හිතබැඳි ඉඳුනිල්</topic>
    <author>හේමාලි</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්ඉඳුනිල් දිසානායක කියන්නේ 1981 ඉඳන් ම අපේ රූපවාහිනි පෙ‍්‍ර්ක්‍ෂකයන් ගේ හිත දිනාගත් නිවේදිකාවක්.පුරා අවුරුදු 27 ක් ඇය නොකඩවා මේ ක්‍ෂේත‍්‍රයේ රැඳුණා.’ඇත්තට ම කියනව නම් මට ගැහැනියක් හැටියට යම්කිසි ආඩම්බරයක් තිබෙනවා මෙච්චර කාලයක් එක දිගට ම මේ ක්‍ෂේත‍්‍රයේ රැඳී ඉන්න පුළුවන් වුණු එක ගැන.අද මේ ක්‍ෂේත‍්‍රයට එන මගේ දියණියන් හා සමාන නිවේදිකාවන් එක්කත් අද මම කරට කර වැඩ කරනවා.ඒ ගැන මම හරියට සතුටු වෙනවා. මේ දවස්වල මම ජීවත්වෙන්නේ තවත් අලුත් සතුටකුත් තුරුළු කරගෙන.ඒ තමයි පසුගිය සැප්තැම්බර් මාසයේ ස්වාධීන රූපවාහිනියෙන් පටන් ගත්ත ‘සල්මල් යාය’ වැඩසටහන.මේ වැඩසටහන මට අලුත් ජීවයක් ලබල දුන්නා. මේ වැඩසටහනින් අපි කතා කරන්නේ සුපුරුදු පරිදි කවදත් කතා කරන ආගිය තොරතුරු නොවෙයි.අපේ ජනප‍්‍රිය චරිත සමඟ සමාජයට, රටට වැඩදායක යහපත් මාතෘකා ගැන කොටින් ම කිව්වොත් මම මගේ පෞද්ගලික වැඩත් අමතක කරගෙන මේ වෙනුවෙන් කැපවෙනවා. ඒක මගේ ජීවිතේට හරි තෘප්තියක්.අජන්තා රණසිංහ රචනා කරපු පෙ‍්‍ර්ම ගීත සහ වෙනත් ගීත රැසක් අපි මේ වෙන කොට අහල තිබෙනවා.කොයි තරම් ගීත ප‍්‍රමාණයක් ලියල තියෙනව ද ඇහුවොත් හරියට ම ගාණ කියන්න ඔහුටත් මතක නැතුව ඇති.දශක ගණනාවක් තිස්සේ ඔහු ගීත රචනා කරනවා. ඒ ගී රස කවදාවත් නැතිවෙන්නේ නෑ. අද ක්‍ෂේත‍්‍රයට එන අලුත් ගායිකාවකුත් හෙට අජන්තා ලියූ ගීතයක් ගයනවා.ඔහු ගේ ඇති විශේෂත්වය ඒකයි. මේ දවස්වල ඔහු චිත‍්‍රපට, ටෙලිනාට්‍ය රැසකට ම ගීත රචනා කරනවා. ඒ එක්ක ම තවත් දෙයක් තියනවා ඔහු ගැන කියන්න.ඒ තමයි ඔහු මීට අවුරුදු 20 ට විතර ඉහත දී ‘සිළුමිණ’ පුවත්පතට ලියූ චිත‍්‍රකතාවක් වන ‘නිධන් හොරු’ කතාව ටෙලි නාට්‍යයකට නැගෙන බව.එදා මේ සඳහා චිත‍්‍ර ඇන්දේ බන්දුල හරිස්චන්ද්‍ර යි.අද ඔහු ගේ මේ තිරනාටකය අධ්‍යක්‍ෂණය කරන්නේ සුමිත් කුමාර යි. මේ දිනවල තිරගත වන ටාසන් - 2 චිත‍්‍රපටයේත් ඔහු රචනා කළ පෙ‍්‍ර්ම ගීතයක් අඩංගු වෙනවා.ඒ එක්කම ඔහු අමරදේව සූරීන්ට සහ මහාචාර්ය සනත් නන්දසිරිට රචනා කළ ගීත ඇතුළත් සංයුක්ත තැටියක් එළිදැක්වීමටත් මේ දිනවල සූදානම් වෙනවා.උතුවන්කන්දේ සරදියෙල් මතක ද? පසුගිය අවුරුද්දේ කාගෙත් අවධධානයට ලක්වුණු මේ ටෙලි නාට්‍යයේ සරදියෙල් වුණේ රොෂාන් රවීන්ද්‍ර යි.ඔහු රඟපෑ ටෙලි නාට්‍යක් මේ දිනවල වැඩිය දකින්න ලැබුණේ නෑ. මේ දිනවල ඔහු තවත් අලුත් වැඩකට අත ගහලා, ඒ තමයි අලුත් ටෙලි නාට්‍ය නිෂ්පාදනය.ඔහු කරපු පළමු ටෙලි නාට්‍යය ‘රස්තියාදුකාරයා’ නමින් පසුගිය කාලේ විකාශය වුණා. ඔහු ගේ දෙවැනි ටෙලි නාට්‍යයට දැනට නම දාගෙන තියෙන්නේ ‘ඒත් අපි පියාඹමු’ කියලයි.1915 මුස්ලිම් - සිංහල කෝලාහල පසුබිම් කරගෙන හැදෙන ඓතිහාසික නාට්‍යයක්. මේ ටෙලි නාට්‍යය රූගත කරන්නේ දැරණියගල ප‍්‍රදේශයේ දික්ඇල්ලකන්ද කියන කැලෑව ඇතුළෙයි.මේ දිනවල ඇද හැලෙන අධික වර්ෂාවත් එක්ක රොෂාන්ට නියමිත පරිදි මෙහි රූගත කිරීම් කර ගන්නට නොහැකි වෙලයි තියෙන්නේ.වැස්ස නිසා ‘ෂූටිං’ නතර කරලා කාලගුණය යහපත් වෙන කම් රොෂාන් බලා ඉන්නවා.ගායනා සුදර්ශනී කාලයක් තිස්සෙ ටෙලිනාට්‍ය නිළියක් විදිහට අපේ හදවතට සමීප වුණු කෙනෙක්. පසුගියදා පැවැති රයිගම් සම්මාන උළෙලින් සහ සුමති සම්මාන උලෙළේ හොඳම නිළිය වශයෙන් නිර්දේශිත නම් අතරටත් ඇගේ නම ඇතුළත් වෙලා තිබෙනවා.පසුගිය අවුරුද්දේ විකාශය වුණු සුදු හාමිනේ ටෙලිනාට්‍යයේ 'සුදු හාමිනේ' විදියට ඇය අමතක නොවන රංගනයක් අපට ඉදිරිපත් කළා.ඒ නිසා ම තමයි ඇය මෙලෙස සම්මාන සඳහා නිර්දේශ වුණේ. ගයනා නම් කියන්නේ ඔය හැම සම්මානයකටම වඩා ඇයට ලැබිලා තිබෙන ජනතා සම්මානයට ආදරෙයි කියලයි.පේක්ෂකයින් ඇගේ රංගනයට ඇලුම් කරන නිසා ඇයට ආදරය කරන නිසා නිළියකට ලැබිය හැකි ලොකුම සම්මානය ජනතා සම්මානය බවයි ඇය කියන්නේ."මම සුදු හාමිනේ චරිතයට කැමැතියි. එහි සුදු හාමිනේගේ ජීවිතය තරුණ අවධියේ සිටි මහලු අවධිය දක්වාම විකාශය වන අතර ඇය ජීවිතයේ විවිධාකාරවූ දුෂ්කරතා ගැටලු වලට මුහුණ දෙනවා.කොහොම වුණත් මම චරිතයක් කරන විට එයට උපරිම සාධාරණය ඉටුවන අයුරින් රඟපාන්නට සෑම උත්සාහයක්ම ගන්නවා මිසක් සම්මාන බලාපොරොත්තුවෙන් නම් රඟපාන්නේ නෑ. ඒ නිසා සම්මාන නොලැබීම පිළිබඳව නම් කිසිම විශේෂ හැඟීමක් නෑ."අර්ජුන කමලනාත් පසුගිය කාලෙම ගත කළේ 'සුදු හංසි' චිත‍්‍රපටයේ වැඩ කටයුතුත් එක්ක.එහි රංගනයට අමතරව සම්බන්ධීකරණ කටයුතු කළෙත් ඔහුයි. දැන් ඔහු සූදානම් වෙන්නේ තවත් අලුත් වැඩකට අත ගහන්න.ඒ තමයි අලුත්ම නර්තන කණ්ඩායමක් නිර්මාණය කිරීම. මෙහි සම්බන්ධීකරණය සහ අධීක්ෂණ කටයුතු කරන්නේ අර්ජුනයි.සම්පත් කාලිංග තමයි මේ නර්තන කණ්ඩායම නිර්මාණය කිරීම සඳහා තෝරාගෙන තිබෙන්නේ.මේ සඳහා අර්ජුන සොයන්නේ කිසිම නර්තන කණ්ඩායමකට සම්බන්ධ නැති අලුත්ම අලුත් ශිල්පීන් ශිල්පිණියන් කණ්ඩායමක්. ඔවුනට අවශ්‍ය වෙන්නේ උනන්දුව සහ කැපවීම පමණයි.කිසිදු අය කිරීමකින් තොරව මේ කණ්ඩායමට බඳවා ගන්න සූදානම්. අපේ රටේ නොයෙකුත් දක්ෂතා ඇති පිරිස් ඕන තරම් ඇති. ඒ අයට මේක හොඳ අවස්ථාවක්.වැඩි විස්තර නො. 36, දෙවැනි පටුමඟ අඟුලාන දුම්රිය පල පාර මොරටුව කියන අර්ජුනගේ නිවෙසේ ලිපිනයෙන් විමසිය හැකිය.හේමාලි </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806158</link>
    <topic>නිල්මිණි තෙන්නකෝන්</topic>
    <author>හේමාලි</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්ඔබ නැවතත් ඔබේ නිවසේ පදිංචියට ආව කියන්නේ ඇත්ත ද?ඔව්. මගේ නිවස කුලියට දීලා මම මගේ අම්මා සහ නංගී ඉන්න තැන නිවසක් කුලියට අරගෙනයි හිටියේ. මාව ඇක්සිඩන්ට් වුණෙත් එහේ ඉන්න කාලෙයි.විවාහයෙන් පස්සේ අපි ආයෙත් මේ ගෙදර පදිංචියට ආවා.ඔබ නැවත රඟපාන්නේ නෑ කියන්නේ ඇත්ත ද?ඒක නම් බොරුවක්. අනතුරින් පස්සෙත් මට හරියට ආරාධනා ආවා. ඒත් මම ඒවා බාර ගත්තේ නෑ. ඒ මට විවේකය තවදුරටත් ඕන නිසා.නමුත් මම රංගනයෙන් ඈත් වෙන්න කොහොමටවත් හිතලා නෑ.මම ඇක්සිඩන්ට් වෙන්න කලින් ඉඳලා නාට්‍යයක් නිෂ්පාදනය කරන්න සැලසුම් කරගෙනයි හිටියේ. මේ දවස්වල ඒ වැඩත් කරගෙන යනවා.දැන් ඔබ රංගනයට වඩා ඔබේ පවුල් ජීවිතේට වැඩි තැනක් දෙනවා කියන්නේ ඇත්ත ද?දැන් විතරක් නෙමෙයි, මම ඉස්සර ඉඳන් ම එහෙම තමයි.කලාවේ රැඳිලා හිටියට මගේ පවුල, මගේ දරුවා, මම අම්මා කෙනෙක්, මම බිරිඳක් කියන එක කොයි මොහොතකවත් පටලව ගන්න මම ආසා නෑ.මම දැන් ගොඩාක් රඟපාලා තිබෙනවා. දැන් මම මගේ පවුලට, දරුවට අවධානය යොමුකරන්න ඕන.ඔබ ඔබේ සැමියා මෙන් ව්‍යාපාරික පැත්තට යොමුවෙන්න හදනවා කියන්නේ ඇත්ත ද?නෑ. එහෙම වෙන එකක් නෑ. මම ව්‍යාපාර පැත්තට ආසයි. ඒ වුණාට ඒකත් කලාව පැත්තෙන් මිසක් වෙන පැත්තකට නැඹුරු වෙන එකක් නෑ.හේමාලි </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av0806159</link>
    <topic>පෙම් පැතුම් යළි මල්පල ගැන්වේ</topic>
    <author>සුජීව තේවහෙට්ටිගේ</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්පසුගිය මාස කිහිපය තුළ සන්ජේ දත් සහ ඔහුගේ බිරිඳ මන්යටා ගත කළේ සිත් තැවුල් වලින් පිරුණු කාලයක්.දහසක් බලාපොරොත්තු මැද ඔවුන් දෙදෙනා නිත්‍යානුකූලව විවාහ දිවියට එළඹුණත්, ඊට එරෙහිව නඩු මගට බැසීමට මන්යටා ගේ කළින් සැමියා වූ මෙහ්රාජ් - උල් - රෙහ්මාන් තීරණය කර තිබුණා.ඔහු සන්ජේ සහ මන්යටාට එරෙහිව නඩු පවරමින් කියා සිටියේ ඔවුන් දෙදෙනාගේ විවාහය නිත්‍යානුකූල නොවන බවයි.මන්යටා ඒ වනවිට ද තමන්ගෙන් නිත්‍යානුකූලව වෙන්වී නොමැතිවීම එයට හේතුව බවයි, මෙහ්රාජ් සඳහන් කර තිබුණේ.මෙම චෝදනාව සලකා බැලූ බන්ද්‍රා දිස්ති‍්‍රක් අධිකරණය තම තීන්දුව ප‍්‍රකාශයට පත් කළා.තීන්දුවෙන් කියැවුණේ සන්ජේ - මන්යටා විවාහය නීති විරෝධී බවයි. මේ තීන්දුවෙන් පසුව මන්යටා තීරණය කළේ මුම්බායි හි ශ්‍රේෂ්ඨාධිකරණය වෙත යළි අභියාචනයක් ඉදිරිපත් කිරීමටයි.මන්යටාගේ අභියාචනය සලකා බැලූ මුම්බායි ශ්‍රේෂ්ඨාධිකරණය පසුගියදා තීන්දුව ප‍්‍රකාශයට පත් කළා.එයින් කියැවුණේ බන්ද්‍රා අධිකරණය මගින් සන්ජේ - මන්යටා යුවළගේ විවාහය නීති විරෝධී යැයි දෙනු ලැබූ තීන්දුව නිෂ්ප‍්‍රභා කරන බවයි.මේ තීන්දුවත් සමඟ තවත් විශේෂ කාරණයක් සඳහන් කර තිබුණා. එහි සඳහන් වූයේ, මන්යටා සන්ජේ දත් සමඟ විවාහ වී ඇත්තේ මෙහ්රාජ්ගෙන් නිත්‍යානුකූලව වෙන්වීමෙන් පසුව බව ඔප්පු වී ඇති බවයි.ඇය එලෙස වෙන්වී ඇත්තේ ඉන්දියාවේ පවතින 'ඛුලා' නම් වූ නීතිය යටතේ යැයි ද එම විශේෂ කාරණයෙහි සඳහන් කර තිබෙනවා.මුස්ලිම් විවාහ පනත අනුව එවැනි තීරණයකට එළඹීමට ඉන්දීය මුස්ලිම් ජාතික කාන්තාවනට නිදහස තිබෙන්නේ යැයි මේ පිළිබඳ තීන්දුව ප‍්‍රකාශයට පත් කරමින් අතිරේක විනිශ්චයකාර එස්.එන්. සර්දේසායි සඳහන් කළා.තමන් මෙම තීරණය පිළිබඳව ඉමහත් ලෙස සතුටට පත්වන්නේ යැයි සන්ජේ දත් ප‍්‍රකාශ කර තිබෙනවා.සිතට ඉමහත් සැනසිල්ලක් ගෙන දුන් ඒ මොහොතේදී ඔහුට එක්වරම සිහිපත් වූයේ තම දියණිය වන ති‍්‍රෂාලායි.ඇය මේ වනවිට පදිංචිව සිටින්නේ ඇමරිකා එක්සත් ජනපදයේ යි. තමන්ගේ ම ආදර දියණියව බලන්නට එරටට යා යුතු යැයි සන්ජේ ඒ මොහොතේ දී ම තීරණය කළා.දැන් සන්ජේ මන්යටා යුවළ හරිම සතුටෙන් කාලය ගත කරනවා. නඩු තීන්දුව ලැබීමෙන් පසුව එහි ප‍්‍රීතිය සෙසු මිතුරු මිතුරියන් සමඟ භක්ති ෂඳින්නට තීරණය කළ දත් යුවළ ඉන්දියාවේ පිහිටි සුප‍්‍රකට චීන අවන්හලකට ගොඩ වැදුණා.එහිදී ඔවුන් සියලු දෙනාම ඉතා ම සතුටෙන් යුතුව දිවා ආහාරය ගත් බවයි ආරංචි. එදිනම රාති‍්‍රයේ දී මේ යුවළ නැවත වතාවක් එම අවන්හලට ම ගොඩවැදී රාති‍්‍ර ආහාරය ද අරන්.හැබැයි ඒ මොහොතට කිසිම මිතුරෙක් හෝ මිතුරියක් එක්වෙලා නැහැ. සන්ජේ සහ මන්යටා ඔවුන්ගේ ම ලොවක තනිවුණා.කාගේවත් අවධානය යොමු නොවූ නිසංසල තැනක මේසයක් වෙත පියමැන්න දත් යුවළ, රාති‍්‍ර ආහාරය ගත්තේ හරියට ඊට කලින් දිනයේ විවාපත් වූ නව යුවළක් වගේලු.ජෝන් ඒබ‍්‍රහම් නම් වූ වත්මන් යොවුන් පරපුරේ ආදරය දිනා ගත්තු රංගන ශිල්පියා මේ දිනවල රඟපාමින් සිටින අලුත් ම චිත‍්‍රපටය 'ආශායීන්'.මේ චිත‍්‍රපටයේ ඇතුළත් වන ගීත එකතුවේ සී.ඩී. තැටිය පසුගිය දා බන්ද්‍රා ප‍්‍රදේශයේ රංග ශාලාවක දී එළි දැක්වුණා. ඒ වෙනුවෙන් විශේෂ සංගීත ප‍්‍රසංගයක් පැවැත්වුණා.මේ ප‍්‍රසංගයේ දී සිදුවුණේ. 'ආශායීන්' චිත‍්‍රපටයේ ගීතමය ජවනිකා වේදිකාව මත යළි නිරූපණය කිරීමක්.මෙහිදී ගී ගයන්නට චිත‍්‍රපටයේ ගීත ගායනා කළ ජනප‍්‍රිය ගායක ගායිකාවන් එක් වුණා. ඒ අතර අලුත් ගායකයෙකු ද සිටියා. ඔහු වෙනින් කවුරුවත් නොවෙයි ජෝන් ඒබ‍්‍රහම්.මේ අලුත් 'ගායන ශිල්පියා' ගීත ප‍්‍රසංගයට එක්වන බව කලින් දැනගත්තු රසික රසිකාවියන් කල්වේලා ඇතුවම රංග ශාලාව වෙතට පියමනින්ට පටන් ගත්තා.ප‍්‍රසංගය ආරම්භ කරන්නට පැය කිහිපයකට කළින් ජෝන් ද එම රංග ශාලාව වෙත පැමිණියා.ඔහු එලෙස කලින් පැමිණියේ එදින ගයන්නට තිබෙන ගීත කිහිපයක පෙර පුහුණුවීම් කරන්නයි.රංග ශාලාවේ පිහිටි ඇතුළත කාමරයකට ගිය ජෝන්, වාදක මණ්ඩලයත් සමඟින් පුහුණුවීම් වල යෙදුණා. රංග ශාලාවට පැමිණි පෙ‍්‍ර්ක්ෂකයන්ට මෙය කෙසේ හෝ ඉව වැටුණා.ඔවුන්, ජෝන් පෙර පුහුණුවීම් කරමින් සිටි ස්ථානයටත් එබිකම් කළේ සංවිධායකයන් බලාපොරොත්තු නොවූ අවස්ථාවකයි.එතැනින් ඇරඹුණු රසික ප‍්‍රතිචාරය, ජෝන් වේදිකාවේ ගී ගයා නිමවන තුරු ම පැවති බවයි බොලිවුඩ්පුරයෙන් ලැබෙන ආරංචිවලින් පැවසෙන්නේ."මේ ප‍්‍රතිචාරය දැකලා මට කිසිම දෙයක් හිතාගන්න බැරිවුණා. අපි හිතාගෙන හිටියාට වැඩි ප‍්‍රතිචාරයක් ජෝන්ට ලැබුණා.මුල දී මම හිතුවේ ජෝන් වේදිකාවට ඇවිත් හෙමින් හෙමින් ගීතයක් ගායනා කරලා පොඩ්ඩක් එහාට මෙහාට නටලා යයි කියලයි.නමුත් එහෙම කරලා බේරෙන්න එයාට බැරි වුණා. එයා හවස 3 ට විතර තමයි පෙරහුරුවට ආවෙ.ටික වෙලාවකින් පෙරහුරුව හොඳින් කරලා ඉවර කරන්න ජෝන්ට පුළුවන් වුණා. එබිකම් කර කර හිටපු රසික පිරිස ඒ වෙද්දී පෙ‍්‍ර්ක්ෂකාගාරයට ගිහින්.මුළු පෙ‍්‍ර්ක්ෂකාගාරයම රසික රසිකාවියන් 3000 කින් විතර පිරිලා තිබුණා." 'ආශායීන්' චිත‍්‍රපටයේ නිෂ්පාදිකා එලාහි හිප්ටූලා මෙහෙම කීවා."අපිට අවශ්‍ය වුණේ තරමක වෙනස් දෙයක් ඉදිරිපත් කරන්න. ඒ නිසයි, මේ ප‍්‍රසංගයට ජෝන්ටත් ගීත ගායනා කරන්න එන්නය කියල ආරාධනා කළේ.මම හිතන්නෙ මේ තමයි ජෝන් මුල් ම වතාවට වේදිකාවකට ගොඩවෙලා ගී ගයපු අවස්ථාව.එයාට මෙච්චර උණුසුම් ප‍්‍රතිචාරයක් ලැබේවිය කියලා අපි නම් කොහොමටවත් හිතුවෙ නැහැ. ජෝන් මේ චිත‍්‍රපටයේ ගීත ගායනා කරද්දී පෙ‍්‍ර්ක්ෂකාගාරයේ තිබුණේ හරිම නිහඬතාවයක්.ගීතයක් අවසන් වුණ ගමන් ම 'වන්මෝ... වන්මෝ' කියල පෙ‍්‍ර්ක්ෂකයො කෑ ගහන්න පටන් ගත්තා. ඒ ශබ්දයෙන් මුළු ශාලාව ම දෙදරුවා.වැඩියෙන්ම කෑගැහුවේ තරුණියන්. මේ කියන්නෙ අන්තිම ගීතය කියල තවත් ගීතයක් ජෝන් ගායනා කළා.ආයෙමත් 'වන්මෝ...' කියල පෙ‍්‍ර්ක්ෂකයො කෑහැහුවා. ඒවා ගණන් ගන්නෙ නැතුව සංගීත කණ්ඩායම වාදන භාණ්ඩත් අරගෙන යන්න හැදුවා.ඒත්, රසික ප‍්‍රතිචාරය අඩුවුණේ නැහැ. අන්තිමේ දී ආයෙමත් වේදිකාවට ඇවිත් වාදනය කරන්න ඒ අයට සිද්ධ වුණා. උණුසුම් ප‍්‍රතිචාර මැද්දේ ජෝන් ආයෙමත් ගී ගැයුවා.මේ අතරේ දී වේදිකාවට එක්වූ 'ආශායීන්' චිත‍්‍රපටයේ අධ්‍යක්ෂ නාගේෂ් කුකුනූර් නිසා පෙ‍්‍ර්ක්ෂකාගාරය තව තවත් උණුසුම් වුණා.එයට හේතුව වුණේ ඔහු ද ජෝන් සමඟ ගී ගයන්නට එකතුවීමයි.සුජීව තේවහෙට්ටිගේ </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av08061510</link>
    <topic>දුර නොපෙනීමේ දෝෂයට දැන් කණ්ණාඩි ඕනෑ නැහැ</topic>
    <author>සකස් කළේ ගාමිණී සුසන්ත</author>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්දෑසේ ඇති වටිනාකමත්, ඇස් කණ්ණාඩි තෝරාගැනීම පිළිබඳවත් පසුගිය සතියේ අප කතා කළා. ඇසට ඇතිවන විවිධ ආබාධ පිළිබඳව අද අපි වැඩිදුරටත් කතාකරමු.අපගේ ඇසට යමක් වැටුණොත් හෝ කිසිවක් ඇනුනොත් ඇසට සිදුවන්නේ විශාල හානියක්. මෙවැනි අවස්ථාවකදී කරනු ලබන ප‍්‍රතිකාර ඉතාම වැදගත්.ඇතැම් විට එවැනි අවස්ථාවකදී අප ගන්නා කි‍්‍රයාමාර්ග මත අනතුරට ලක්වූ පුද්ගලයාගේ ඉදිරි ජීවිත කාලය තුළ ඇස් පෙනීමේ හැකියාව රඳ්‍ර පැවතිය හැකියි.අක්ෂි වෛද්‍ය විශේෂඥ එච්. පළිහක්කාරඇසට කිසියම් තුවාලයක් වූ විට කිසිවිටෙකත් එම ඇස බලෙන් විවරකර කිසිවක් නොකල යුතුයි. එහිදී කළ යුත්තේ පිරිසුදු රෙදිකඩකින් ඇස වසා වහා අක්ෂි සායනයකට හෝ වෛද්‍යවරයකු හමුවට යාමයි.කිසියම් විෂ ද්‍රව්‍යයක් ඇසට වැටුණු විට (හුණු, ඇසිඩ්, රසායන ද්‍රව්‍ය, Detergent, Bleaching powder) හැකි ඉක්මනින් පිරිසුදු ගලායන ජලයෙන් ඇස සේදිය යුතුයි.ඇස හොඳින් විවරකර විනාඩි 10ක් පමණ ජලයෙන් සෝදාහැරීම වැදගත්. මෙහිදී ජල කරාමයක් සෙමෙන් ජලය ගලායන පරිදි විවරකර ඇස සේදිය හැකියි.මෙහිදී එක් ඇසක ඇති විෂ ද්‍රව්‍ය අනෙක් ඇසට නොයාමට වග බලා ගැනීම වැදගත්. එම ප‍්‍රථමාධාරයෙන් පසුව හැකි ඉක්මනින් වෛද්‍යවරයකු හමුවීම සුදුසුයි.ඔබටත් කල්පවතින හිසරදයක් ඇත්නම්, ඒ පිළිබඳව සැලකිළිමත්වීම වැදගත්. බොහෝ ප‍්‍රතිකාර කළද එම හිසරදය සුව නොවේ නම් එය ඔබේ දෑසේ කිසියම් ආබාධයක් නිසා ඇතිවන හිසරදයක් විය හැකියි.එවිට ඇස් පරීක්ෂා කිරීම අත්‍යාවශ්‍යයි. ඇතැම් නිවෙස්වල පියාගේ කණ්නාඩිය මවත් පළඳිනවා ඔබ දැක ඇති.ලෙහෙසියට පහසුවට කළද මෙය ඉතාම නරක පුරුද්දක්. කිසියම් පුද්ගලයින් දෙදෙනෙක් එකම වයසේ වුවත් ඔවුන් දෙදෙනාට ඇත්තේ එකම ආකාරයේ ඇස් නොවේ.යම් අයකුගේ ඇස් කණ්නාඩියක් තවත් අයකු පැළඳීමෙන් සිදුවන්නේ එම පුද්ගලයාගේ ඇස් තවත් දුර්වල වීමයි.වර්තමානයේදී බොහෝ දෙනකුට ඇතිවන අක්ෂි ආබාධයන් වන්නේ ඇසේ ඇතිවන පීඩනය වැඩිවීමේ තත්ත්වයයි.glaucomaලෙස හඳුන්වන්නේ මෙයයි. පසුගිය සතියේ අප මේ පිළිබඳව කෙටියෙන් සඳහන් කළා ඔබට මතක ඇති.glaucoma සම්පූර්ණයෙන්ම සුව කළ නොහැකි වුවත් එම තත්ත්වය පැතිරීම වැළැක්විය හැකියි; පාලනය කළ හැකියි.ඇස තුළ පීඩනය වැඩිවීම නිසා ඇසේ දෘෂ්ටි ස්නායුව විනාශ වීමට පටන් ගන්නවා. එය සිදුවන්නේ ඉතා සෙමෙන්.ඒ නිසා එය රෝගියාට අවබෝධ වන්නේ නෑ. දෘෂ්ටික ස්නායුවෙන් සියයට අසූවක් (80%) පමණ විනාශ වූ පසුවයි රෝගියාට මෙය තේරුම් යන්නේ.එම තත්ත්වයට පත්වූ පසුව ප‍්‍රතිකාර කළද එයින් ප‍්‍රයෝජනයක් අත්වන්නේ නෑ. ඒ නිසා glaucoma තත්ත්වය කල්තියා හඳුනාගත යුතුයි.ඒ නිසයි වයස අවුරුදු 40දී සුදුසු අක්ෂි වෛද්‍යවරයකු හමුවී ඇස් පරීක්ෂා කරවාගත යුත්තේ කිසියම් පවුලක එක් අයකුට glaucoma රෝගී තත්ත්වය ඇත්නම් එම පවුලේ අනෙකුත් සාමාජිකයින් ඇස් පරීක්ෂා කරවා ගැනීම ඉතා වැදගත්.ඒ; මෙම රෝගී තත්ත්වය පරම්පරාවෙන් පරම්පරාවට යා හැකි රෝගී තත්ත්වයක් නිසයි. වර්තමානයේ දී මෙම glaucoma තත්ත්වයේ වැඩිවීමක් දක්නට ලැබෙනවා.ඒ නිසා පවුලේ අයකුට මෙම රෝගය නැති වුවත් ඇස් පරීක්ෂා කරවා ගැනීම ඉතාම ප‍්‍රයෝජනවත්.එසේම glaucoma රෝගයෙන් පෙළෙන අයකුගේ ශරීරයේ රුධිර පීඩනය වැඩිනම්, කොලොස්ටරෝල් ප‍්‍රමාණය වැඩි නම්, ඔහු දියවැඩියාවෙන් පෙළෙයි නම්, ඔහුගේ දෘෂ්ටික ස්නායුව දුර්වලවීමේ වේගය වැඩි බවද පර්යේෂණ මඟින් ඔප්පු වී තිබෙනවා.ඔබ දන්නවාද මැදි වයසේ සිටින පුද්ගලයින්ගේ ඇස් පෙනීම දුර්වල වීම වැඩිවීමට ප‍්‍රධාන වශයෙන්ම බලපා ඇති හේතුව.ඒ දියවැඩියාව. ඔබට දියවැඩියා රෝගය වැළඳී නැතිනම් එයින් මිදී සිටීමට අදම පියවර ගන්න. ඔබ දියවැඩියා රෝගයෙන් පෙළෙයි නම් එය පාලනය කරගැනීමට අදම පියවර ගන්න.දියවැඩියා රෝගයෙන් පෙළෙන පුද්ගලයින්ගේ දෑස්වල  Diabetic nephropathy  නම් රෝගී තත්ත්වයක් ඇතිවෙනවා.මෙහිදී සිදුවන්නේ ඇසේ දෘෂ්ටි විතානයේ සියුම් රුධිර නාලවලින් රුධිරය වහනය වීමයි. එයට නිවැරැදි ලෙස ප‍්‍රතිකාර කළේ නැතිනම්, එකවරම පෙනීම නැතිවී යා හැකියි.මෙය වළක්වා ගත හැකි දෙයක් ඒ සඳහා කළ යුතු වන්නේ දියවැඩියා රෝගයෙන් පෙළෙන සෑම අයෙක්ම වසරකට වරක්වත් ඇස් පරීක්ෂා කරගැනීමයි. මෙම රෝග තත්ත්වය සරල ලේසර් ප‍්‍රතිකාර මඟින් මඟහරවා ගත හැකියි.වර්තන දෝෂයන් නිසා ඇතිවන දුරපෙනීමේ දුර්වලතාවයෙන් පීඩා විඳීමට දැන් අවශ්‍ය වන්නේ් නෑ. ඒ සඳහා ඉතා නවීන ප‍්‍රතිකාර ක‍්‍රම දැන් ශ‍්‍රී ලංකාවේ තිබෙනවා.එය හඳුන්වන්නේ ‘ලැසික්ස්’ ප‍්‍රතිකාර ක‍්‍රමය නමින්. මෙහිදී ප‍්‍රතිකාර කෙරෙන්නේ ලේසර් කිරණ ආධාරයෙන්.දුරපෙනීමේ දුර්වලතාවයෙන් පෙලුණු පුද්ගලයින්ට මෙතෙක් තිබුණු එකම ප‍්‍රතිකාර ක‍්‍රමය වූයේ කණ්ණාඩියක් හෝ සිවි කාචයක් පැළඳීමයි.ඒත් දැන් ඒවා අවශ්‍ය වන්නේ නෑ. එක් වරක් මෙම ප‍්‍රතිකාරය කිරීමෙන් ජීවිත කාලය පුරාම දුර නොපෙනීමේ දුර්වලතාවයෙන් මිදිය හැකියි.මෙය ඉතා සුළු වේලාවකින් කළ හැකි ප‍්‍රතිකාර ක‍්‍රමයක්. මෙහිදී කෙරෙන්නේ ඇසේ කළු ඉංගිරියාවේ වක‍්‍රතාවය වෙනස් කිරීමක් සහ අක්ෂි ගෝලයේ දිග වෙනස් කිරීමක්.නිර්වින්දනය කිරීමක් මෙහිදී සිදුවන්නේ නෑ. රෝහල් ගතවීමක් අවශ්‍ය වන්නේත් නෑ.දුර පෙනීම අඩු රෝගීන්හට ලේ්සර් ප‍්‍රතිකාර ක‍්‍රමයෙන් සුවයක් ලබාගත හැකි වුවත් ළඟ නොපෙනීමේ රෝගී තත්ත්වයෙන් මිදීමට නිවැරදි ප‍්‍රතිකාර ක‍්‍රමයක් තවම සොයාගෙන නෑ.කණ්ණාඩි වෙනුවට සිවිකාච පැළඳීමට අද බොහෝ දෙනෙක් යොමු වී සිටිනවා. එය ඉතා පහසු වුවත් සිවිකාච පැළඳීමේදී සැළකිලිමත් විය යුතු කරුණු කීපයක්ම තිබෙනවා.අප අවට පරිසරය දුමෙන් සහ දූවිල්ලෙන් වැසී පවතිනවා. එය සිවි කාචයට තදින්ම බලපානවා. එමඟින් අසාත්මිකතාවයක් හෝ ආසාදනයක් ඇති විය හැකියි. එසේම දීර්ඝ කාලයක් සිවිකාච පැළඳ සිටීම නිසා එම සිවි කාච ශරීරයෙන් ප‍්‍රතික්ෂේප වෙනවා.(Foring body reactions) එසේ වූ විට අධික ලෙස කඳුළු ගැලීමට පටන් ගන්නවා.කිසියම් ආසාදන තත්ත්වයක් ඇති වුවහොත් ඇස සම්පූර්ණයෙන්ම දුර්වල විය හැකියි. සිවිකාච පළඳින්නන් ඉතා පිරිසුදුව එය පැළඳීම සහ භාවිතය ඉතාම වැදගත්. මෙහිදී වඩාත්ම සුදුසු වන්නේ සිවිකාචවලින් මිදී උපැස් යුවලක් පැළඳීමයි.ඇස් සම්බන්ධව කතා කරන විට කතා කළ යුතුම කරුණක් වන්නේ ‘ඇස් ලෙඩ’ නම් රෝගී තත්ත්වයයි. ඇස් ලෙඩ ඇතිවීමට හේතුවන්නේ වෛරසයක්.මීට කලකට පෙර මෙම ඇස් ලෙඩ කිසියම් කාලසීමාවකදී ඇති වුවත් වර්තමානයේදී වසර පුරාම ඇස් රෝගීන් දැකගත හැකියි.වෛරස් රෝග සඳහා ප‍්‍රතිකාර ඇත්තේ නෑ. මෙහිදී ප‍්‍රතිකාර කරන්නේ වෛරස් ආසාදනය නිසා ඇතිවන අතුරු ආබාධයන් වැළැක්වීම සඳහායි.වඩාත් සුදුසු වන්නේ මෙම රෝගයෙන් වැළකී සිටීමයි. රෝගී අයකුගේ කඳුළු නිරෝගී අයකුගේ දෑස්වල කිසියම් හෝ ක‍්‍රමයකින් තැවරුණු විට මෙම රෝගය බෝවෙනවා.වැළකී සිටීමට ඇති හොඳම ක‍්‍රමය වන්නේ දෑත් නොසෝදා දෑස් ඇල්ලීමෙන් වැළකී සිටීමයි. ඇස් පිස දැමීමට ලේන්සුවක් භාවිතා කිරීමත් නුසුදුසුයි.ලේන්සුවක් කීපවරක් අත ගාන නිසා විෂබීජ පැතිරීමේ හැකියාව වැඩියි. වඩාත් සුදුසුවන්නේ ‘ටිෂූ’ කැබැල්ලකින් දෑස් පිස දමා කිසිවකුටත් අතනොගැසන සේ එය විනාශ කිරීමයි.දින 3ක් ගතවූ පසුවත් ‘ඇස් ලෙඩ’ සුවවූයේ නැත්නම් වෛද්‍යවරයකු වෙත යා යුතුයි. ඇස් කිසියම් ආසාදනයකට ලක්වූ විට සමන්පිච්ච වතුර, තැඹිලි වතුර, තනකිරි ආදිය දැමීමටත් දෙළුම් කොළවලින් ඇස් සේදීමටත් ඇතැමුන් පුරුදු වී සිටිනවා.එමඟින් ආසාදනය තවත් වැඩිවිය හැකියි. ’වපරය’ තවත් එක් අක්ෂි ආබාධයක්.මෙය හඳුනාගෙන වයස අවුරුදු 5ට පෙර ප‍්‍රතිකාර කළහොත් එයින් මිදිය හැකියි. එසේ නොවුනහොත් වපරය සහිත ඇසේ පෙනීම දුර්වල විය හැකියි.ඇස්වලට ඖෂධ දැමීම බොහෝ දෙනෙක් නිවැරැදිව කරන්නේ් නෑ. ඇස්වලට දැමිය යුත්තේ ඖෂධ එක් බිංදුවක් පමණයි.ඒ ඇසේ රඳ්‍රපවතින්නේ එක් බිංදුවක ප‍්‍ර‍්‍රමාණය පමණක් නිසා වැඩියෙන් දමන ඖෂධ අපතේ යනවා.ඇස්වලට දමන දියර ඖෂධ බොහෝ විට එන්නේ ප්ලාස්ටික් බඳුන්වල. මූඩිය විවර කළ පසුව එම බඳුනේ මුදුන කිසියම් තැනක නොගෑවෙන සේ තැබිය යුතුයි.ඇසට ඖෂධ දමන විට පළමුව රෝගියාව පුටුවක හිඳගැනීමට සැලැස්විය යුතුයි. ඉන්පසුව රෝගියාගේ නිකට උස්සා ඉහළ බැලීමට උපදෙස් දිය යුතුයි.ඉන්පසුව ඇසේ යටි පිහාටුව මැදින් දබර ඇඟිල්ල තබා ඇහි පිහාටුව පහළට ඇදිය යුතුයි. එවිට ඇසේ පහළ කොටසේ කානුවක් සේ කොටසක් විවර වනු ඇති.ඖෂධ බිංදුව දැමිය යුත්තේ එතැනටයි. ඇසට ඖෂධ දැමූ පසුව රෝගියා නිසොල්මන්ව විනාඩි 2ක් පමණ එම ඉරියව්වේම තැබීම වැදගත්. ඇසේ කබ වලට හෝ අනෙක් කෙළවරට ඖෂධ යෙදීම නිවැරැදි ක‍්‍රමය නොවේ.සකස් කළේ ගාමිණී සුසන්ත </content>
  </post><post>
    <category>NEWSPAPER</category>
    <date>
      <year>2008</year>
      <month>06</month>
      <day>15</day>
    </date>
    <link>http://www.silumina.lk/2008/06/15/_art.asp?fn=av08061511</link>
    <topic> මහින්ද ගේ ආගිය කතා</topic>
    <author/>
    <content>රොෂාන් රංගනයට වගේ ම නර්තනයටත්වෙනසකට එක්ක රඟපාන්න ආවොත් හොඳයි කියලා මට හිතුණාතවමත් සුනාමි කම්පනයෙන් පෙළෙන මහා සිනමාවේදියා"මං හැම නිර්මාණයක් ම කළේ අපේ අය ගැන හිතලයි"ලොතරැයි දිනුමෙන් රජවුණු ජීවන්චංචලාකොහොමද තොරතුරුඇත්ත නැත්තබොලිවුඩ් පුරයෙන්දුර නොපෙනීමේ දෝෂයට දැන් කණ්ණාඩි ඕනෑ නැහැමහින්ද ගේ ආගිය කතා 'සිතට නිරතුරු' ගෙන එන මහින්දරජරටින් ආ කලාකාරිය ලලන්තිමිහිරිද මේ ගැයුම්?අහස උසට නැඟි බොජුන්හලක හිඳ විඳි අපූරු අත්දැකීමක්ගී මදිරාරජ කොණ්ඩෙ කැපිල්ලක්අද කාලේ වියදම සැරයි. පඩිය බැලන්ස් කරගන්න බැරි නිසා අමතර ආදායම් මාර්ගයක් නැතුව අමාරුයි.අපේ මිත‍්‍රයෙක් දැන් අමතර වියදම් නෑ. යාළුවො ඇසුර අඩුයි. සුරාපානය සල්ලිවලට කරන්නේ නෑ.මොකද දන්නවද මිනිහා ගෙවන්න වෑන් එකක් අරන්. ඉතින් අමතර ආදායමක් හැටියට ටෙලි නාට්‍යවල රඟපානවා. ඒකෙන් ලැබෙන මුදල් ටිකෙන් තමයි ෆිනෑන්ස් ගෙවන්නේ.”මොකද කලකින් වැඩට නාවේ” කියලා එයාගෙන් කන්තෝරුවෙ කවුරුහරි ප‍්‍රශ්න කළොත් “මල්ලි ෂූටින්” කියලා උත්තර දෙනවා.ඔන්න එක දවසක් මෙයා කන්තෝරුවෙ ඉන්න කොට එයාගේ ගමේම යාළුවෙක් අතර මෙන්න මේ විදියෙ සංවාදයක් ඇති වුණා.ගමේ යාළුවා - මල්ලි මෙහෙ එන්නකො මල්ලි. ඔයාගෙන් මට සපෝට් එකක් ඕන.ෂූටින් යාළුවා - ඇයි අයියා මොකක්ද කෙරෙන්න ඕන.ගමේ යාළුවා - මල්ලි ඔයාට වගේ මටත් අමාරුයි. වියදම සැරයි. පඩිය බැලන්ස් නෑ. ගේ් වැඩ ඉවරත් නෑ. ලෝන් එකට පඩියෙන් කැපෙනවා. ඉතින් මල්ලි මටත් මාසෙකට රුපියල් තුන්හාරදාහක් ලැබෙන්න චාන්ස් එකක් දෙන්නකො.ෂූටින් යාළුවා - අයිය මොනවද මේ කියන්නේ? මම කොහොමද අයියට අමතර ආදායමක් දෙන්නේ.ගමේ යාළුවා - ඇයි මල්ලි එහෙම කියන්නේ මටත් ඔය ටෙලි නාට්‍යවල චූටි කෑල්ලක් අරන් දෙන්නකො. මටත් පුළුවන්නේ රඟපාන්න.ෂූටින් යාළුවා - අයියට පුළුවන්ද රඟපාන්න. මොන වගේ් චරිතද?ගමේ යාළුවා - මල්ලි දුෂ්ටයගෙ චරිතෙ වුණත් කමක් නෑ. ගුටිකන චරිත වුණත් හොඳයි. සල්ලි දෙනවා නේ.ෂූටින් මල්ලි නෝ කතා නෝ සිනා යන්න ගියා. දැන් ඉතින් ගමේ යාළුවා අමතර ආදායමක් ගන්න ගුටි කන රෝල් එකක් ලැබෙන තුරු බලාගෙන ඉන්නවා.(දැන් ඉතින් කඩවත සමන්තගේ කතාව)දහයේ පන්තියෙ වාර විභාගෙ සිංහල ප‍්‍රශ්න පත‍්‍රය බෙදාගෙන බෙදාගෙන ගියා. නිමල් සහ පියල් දෙදෙනා සිටියේ යාබද මේස දෙකක.නිමල් හැම වෙලාවෙම පියල්ගෙ උත්තර පත‍්‍රය දිහා හොරෙන් බලනව ගුරුතුමා දැක්ක.ගුරුතුමා ගිහින් නිමල්ගෙ උත්තර පත‍්‍රය අරගෙන බැලුවම දැක්කෙ පියල්ගෙ උත්තර හැම එකක්ම ටිකක් වෙනස් කරල නිමල් ලියල තියෙනව. හයවැනි ප‍්‍රශ්නයට දෙදෙනා උත්තර ලියල තිබුණෙ මෙහෙමයි.ප‍්‍රශ්නය: - සිංහලයේ මහා නවකතා කරු මාටින් වික‍්‍රමසිංහයන් ගැන සැකෙවින් විස්තර කරන්න.පියල්ගේ පිළිතුර :- මාටින් වික‍්‍රමසිංහ යනු සිංහල නවකතා ක්‍ෂේත‍්‍රයේ දැවැන්තයෙකි.එතුමා විසින් ගම්පෙරළිය, යුගාන්තය, කලියුගය යන තුන් ඈඳුතු නවකතා රචනා කර තිබේ.කුඩා දරුවන් උදෙසා මඩොල්දූව, විලම්බීත, අඹ යහළුවෝ වැනි නවකතා ද එතුමා ලියා තිබේ. සිංහල නවකතා ක්‍ෂේත‍්‍රයේ උන්නතිය උදෙසා එතුමා කළ සේවය ඉමහත්ය.නිමල්ගේ පිළිතුර :- මාටින් වික‍්‍රමසිංහයන් ගැන සැකෙවින් විස්තර කරන්න කීවාට එතුමා ගැන මට කිසිම සැකයක් නැත. පියල් ලියා තිබෙන සෑම නවකතාවක්ම එතුමා ලියා තිබෙන බව මමද දනිමි. </content>
  </post></root>