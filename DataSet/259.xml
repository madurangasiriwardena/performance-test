<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211181</link>
    <topic>ලෝක විනාශ කතාව අමු බොරුවක්</topic>
    <author>සාකච්ඡා කෙළේතාරක වික්‍රමසේකර</author>
    <content>මේ දිනවල ලංකාවේ පමණක් නොව ලෝකයේම අවධානය යොමු වී ඇත්තේ ලෝක විනාශය සම්බන්ධයෙන් මතුවී තිබෙන මතයන් ගැනය. කපුටු පිහාටුව කපුටන් හත් දෙනෙකු දක්වා වර්ධනය වූ කතාව මෙන් ලෝක විනාශය ගැන ද විවිධ වූ කට කතාන්දර මතු ව තිබෙනවා. මේ සම්බන්ධයෙන් කොළඹ විශ්ව විද්‍යාලයයේ භෞතික විද්‍යා අංශයේ මහාචාර්ය චන්දන ජයරත්න මහතා හමු වී අප සාකච්ඡා කළා. ලෝක විනාශය ගැන මතයක් පහළ වී තිබෙන්නේ ‘මායන්වරුන්ගේ’ දින දර්ශනය මේ වසරේ දෙසැම්බර් මස 21 වැනිදා අවසන් වන නිසයි.මේ නිසා ගි‍්‍රනිච් වේලාවෙන් දෙසැම්බර් 21 වැනිදා දහවල් 11.11 ට එසේත් නැත්නම් ලංකාවේ වේලාවෙන් හවස 4.41 ට මේ විනාශය සිදුවන බව පැවසෙනවා. එසේම මේ වන විට අන්තර්ජාලය හරහා පැතිර යන තවත් මතයක් වන්නේ දෙසැම්බර් 23, 24, 25 තෙදින ලෝකය සම්පූර්ණ අඳුරු වන බවයි. එම කරුණ උදෙසා ද බොහෝ දෙනා බිය පළ කර තිබෙනවා.එහෙත් මේ කිසිදු ප්‍රචාරයක සත්‍යයක් නොමැති බව මහාචාර්ය චන්දන ජයරත්න පවසනවා. අසත්‍ය ප්‍රචාර, මවාපෑම් සඳහා ද අද විද්‍යාව උපයෝගී කරගෙන තිබෙන බවයි මහාචාර්යවරයා පෙන්වා දෙන්නේ.එහෙත් ගින්නක් නැතිව දුමක් නඟින්නේ නැහැ. එසේනම් මොකක්ද මේ ලෝකෙම කලබලය. ලෝක විනාශයක් නැතත් අඩුම තරමින් අපට වෙනත් ග්‍රහලෝකයක බලපෑමක්වත් ඇති වෙයි ද?මායන්වරුන්ගේ දින දර්ශනය අවසන් වීම පමණක් මේ සඳහා පදනම් වී තිබෙනවා ද?මායන්වරු යනු කවුරුන් ද?ඔවුන්ගේ දින දර්ශනය අවසන් වූ විට ලෝක විනාශය සිදුවන බව පැවසුවේ කවුරුන් ද?ලෝකයේ තාරකා විද්‍යාව හැදෑරීමේදී මායන්වරුන්ට මුල් තැනක් ලැබෙනවා. මායන්වරුන්ට පෙරත් දින දර්ශන පැමිණ තිබුණත් මායන්වරුන්ගේ දින දර්ශනයට ලෝකයේ හොඳ තැනක් ලැබී තිබුණා.කරකැවීමේදී එක් එක් දින ලැබෙන මායන්වරුන්ගේ දින දර්ශනයට අනුව සූර්යග්‍රහණ මෙන්ම චන්ද්‍රග්‍රහණ සිදුවන දිනයක් ද නිවැරැදිව කියන්න පුළුවන්. ඔවුන් පිරමිඩ වැනි දේ සාදා තිබෙන බවත් වාර්තා වනවා.මේ පිරිස් ක්‍රිස්තු වර්ෂ 250 - 900 අතර කාලයේ ඉහළින් වැජඹී තිබෙනවා. ක්‍රිස්තු වර්ෂ 900 න් පසුව මේ පිරිස්හි පිරිහීමක් දක්නට තිබෙනවා.ඉන් පසුව මැක්සිකෝව හා ගෝතමාලා රටවලට මේ පිරිස් සීමා වී තිබෙනවා. අද වන විට මෙරට ආදිවාසීන් මෙන් ගෝත්‍රික ජනතාවක් ලෙස ඔවුන් එම රටවල ජීවත් වෙනවා. මායන්වරුන්ගේ පිරිස 1500 ක් පමණ සංඛ්‍යාවකට සීමා වී තිබෙනවා.ඔවුන්ගේ වර්තමාන නායකයා වන්නේ ‘පිලිප් ගෝමස්. ඔහු පැහැදිලිවම කියා සිටින්නේ ඔවුන්ගේ දින දර්ශනය දෙසැම්බර් මස 21 වැනිදා අවසන් වන බවයි. එහෙත් ලෝක විනාශයක් පිළිබඳ කිසිඳු කතාවක් ඔවුන් පවසා නැහැ.වර්තමානයේ අද භාවිතා කරනු ලබන දින දර්ශනය වසරාවසානයේ අවසන් වූ විට නව වසරක් එන්නා සේ නව වසරක් මායන්වරුන්ගේ දින දර්ශනයට ද එක් වනවා.සත්‍යය තත්ත්වය මෙයයි. එහෙත් දින දර්ශනය අවසන් වූ විට ලෝක විනාශය සිදුවන බව පවසා ජනතාව මුලාකර තම මඩිය තර කර ගැනීමට රටවල් කිහිපයක් වගේම ව්‍යාපාරිකයන් ද බලා සිටිනවා.මෙහි එක් කොනක සිටින්නේ මායන්වරුන් සිටින ගෝතමාලා රාජ්‍යයයි. තම රටට සංචාරකයන් ගෙන්වා ගැනීම උදෙසා ඔවුන් මෙවන් ප්‍රචාර ලොව පුරා ව්‍යාප්ත කරනවා. එසේම ඇමෙරිකාවේ ව්‍යාපාරිකයන් පොළව යට නිවාස තනා අලෙවි කරනවා. එමෙන්ම විශේෂ හෙල්මට් තනා අලෙවි කරනවා. එසේම මන්තරයක් ජප කිරීමෙන් ලෝක විනාශයෙන් ගැලවිය හැකි බවට ද ප්‍රචාරයක් ගෙන යනවා. අන්තර්ජාලය හරහා මුදල් ලබා ගෙන මෙම මන්ත්‍රය ජප කළ යුතු ආකාරය කියා දෙනවා.එය ජප කරමින් සිටියහොත් ලෝක විනාශයෙන් ගැලවිය හැකි බවට කරනු ලබන ප්‍රචාර නිසා විශාල පිරිස් මන්ත්‍රය මිලදී ගන්නවා. වර්තමාන තත්ත්වය මෙයයි.මේ සඳහා එක් එක් පාර්ශවයන් මතු කරනු ලබන කරුණු මොනවාදැයි බලමු.මායාවරුන්ගේ දින දර්ශන දෙකක් තිබුණා. ඉන් පළමුවැන්න 13 පාදයෙන් සමන්විත වුණා. එහි අංක එකේ සිට 12 දක්වා අංකනය කර අවසානයේ 13 ට යළි 1 සහ 0 අංකය යොදනවා (10) (ඔවුන්ගේ අංකනයේ 13 ක් නැහැ) එහිදී දින දර්ශනය අවසන් වූවා. ඒ ක්‍රිස්තු පූර්ව 3114 අගෝස්තු මස 11 වැනිදා. 2012 ලෝක විනාශයක් සිදු නොවන බවට හොඳම උදාහරණය එයයි. එදින ලෝකයට කිසිවක් සිදුවුණේ නැහැ. ඔවුන් ඉන්පසු 20 පාදයට නව දින දර්ශනයක් හැදුවා. එහිදී අප 20 යොදනවා වෙනුවට ඔවුන් පෙර මෙන්ම 1 සහ 0 සහිතව 10 භාවිතයට ගනු ලබනවා. එම දින දර්ශනයේ 19... 19... 19... යනුවෙන් අවසන් දිනය ලෙස 2012 දෙසැම්බර් මස 21 වැනිදා සඳහන් වනවා. මායන්වරුන්ගේ දින දර්ශනයට තවත් අංකයක් යෙදිය නොහැකි නිසා අපේ ජනතාව ලෝක විනාශය එදින සිදුවන බවට බොරු බියක් ඇතිකර ගෙන තිබෙනවා. නමුත් මායන්වරුන්ම පවසා තිබෙනවා මෙවන් චක්‍රීය දින දර්ශනයන් අසූ ගණනක් පමණ තිබෙන බවට. මේ නිසා සම්පූර්ණ කතාවම මිථ්‍යාවක් බව පෙන්වන්න පුළුවන්. මීට අමතරව මෙවන් දින දර්ශන සකස් කරනු ලබන කාලයේ ලෝකය ගෝලාකාර බවක් දැන සිටියේ නැහැ.කෙසේ වෙතත් ලෝක විනාශය වන බවට බොරු ප්‍රචාර ගෙන යන්නන් පවසන්නේ වෙනත් ග්‍රහ ලෝකයක් පෘථිවියේ ගැටීමෙන් පෘථිවිය විනාශ වන බව යි. එම ග්‍රහලෝකය නිබ්‍රෝ (ව්ධ්ඕධ්අඋ) නමින් හඳුන්වනවා. ප්ලූටෝ තරම් වූ මෙම ග්‍රහලෝකය පෘථිවියේ වැදීමෙන් නැත්නම් පෘථිවිය ආසන්නයෙන් ගමන් කිරීමෙන් ලෝක විනාශය වන බව ඔවුන් පවසනවා. එසේ වුවත් එවැනි කිසිදු උපද්‍රවයක් සිදු නොවන බවට පැහැදිලි සාක්ෂ්‍ය දෙකක් ලබා දීමට පුළුවන්.ඉන් පළමුවැන්න නම් එවන් ග්‍රාහකයක් තිබුණා නම් සිකුරු සහ අඟහරු ග්‍රහයන්ගේ කක්ෂ වරින්වර වෙනස් විය යුතුයි. එවන් වෙනසක් කිසිදු ආකාරයකින් සිදු වී නැහැ. එමෙන්ම අධෝරක්ත කිරණ උපයෝගී කරගත් දුරේක්ෂ ලොව පුරා සවි කිරීමට නාසා ආයතනය කටයුතු යොදා තිබෙනවා. ටෙනිස් බෝලයක් තරම් වන ගල් කැබැල්ලක් පැමිණියත් එයත් එම දුරේක්ෂවලට හසුවනවා. එසේ නම් මෙවන් ග්‍රහලෝකයක් දුරේක්ෂවලට නොපෙනෙන සේ පැමිණිය හැකි ද? එවෙනි කිසිවක් දැකීමට හැකියාවක් නැහැ.එමෙන්ම සූර්ය කුණාටු මඟින් ලෝකයට බලපෑමක් ඇතිවී එමඟින් ලෝක විනාශ වන බව පවසනවා. සෑම වසර 11 කටම වරක් සූර්ය කුණාටු ඇතිවනවා. ඒක සාමාන්‍ය දෙයක්. පහුගිය දවස්වල සුළු සූර්ය කුණාටු ඇතිවුණා. සූර්යයාගේ චුම්භක ක්ෂේත්‍රයේ ඇතිවන බලපෑම නිසා ද්‍රව්‍ය කදම්භ එළියට විදිනවා. එම නිසා වරින් වර එසේ සූර්ය කුණාටු ඇතිවනවා.එම කුණාටු මඟින් චන්ද්‍රිකා සඳහා වන බලපෑමෙන් අපේ පණිවුඩ හුවමාරුව මඳ වේලාවකට ඈණහිටීම, භූගත කේබල් පිපිරීම වැනි සාමාන්‍ය බලපෑම් ඇතිවිය හැකියි. මේතාක් සූර්ය කුණාටු මඟින් විශාල හානි සිදු වී නැහැ. එමෙන්ම මීට වසර 11 කට පෙර පැමිණි සූර්ය කුණාටුවට වඩා අඩු කුණාටු තත්ත්වයක් මෙවර පවතින බවට සාක්ෂි ලැබී ඇත්තා සේම එම කුණාටු ඇති වන්නේ 2013 දී. එමෙන්ම ඇතැම් මිථ්‍යා මතධාරීන් පවසන්නේ පෘථිවි ගෝලය කැරකැවෙන උතුරු දකුණු අක්ෂ මාරු වන බවයි. පෘථිවියේ වයස අවුරුදු මිලියන 4500 ක් වනවා. මේ තාක් එවැනි කිසිදු දෙයක් වාර්තා වී නැහැ. පෘථිවියේ භ්‍රමණ අක්ෂය සුළු වශයෙන් වෙනස් වන්නට පුළුවන් විශාල ග්‍රාහකයක් වැදීමෙන්. එහෙත් එවැනි ග්‍රාහකයක් තිබෙන බවක් හඳුනාගෙන නැහැ.එමෙන්ම පෘථිවියෙ චුම්භක ක්ෂේත්‍රයේ උතුරු - දකුණ මාරු වන බවට මතයක් ගෙනයනවා. ඒක විද්‍යාත්මක සත්‍යයක්. සෑම අවුරුදු මිලියන 2500 කටම වරක් පෘථිවියේ චුම්භක ක්ෂේත්‍රයේ උතුරු දකුණු මාරුවීම සිදු වනවා. අපේ චුම්භක ක්ෂේත්‍රය අවුරුදු 100 කට අංශක 2 ක් පමණ හැරෙනවා. ඒ නිසා වසර 9000 කදී පමණ එය උතුරු දකුණු මාරුවීමට යාවි. එසේ වුවත් එහිදී ගැටලු මතුවන්නේ නැහැ. සංචාරක කුරුල්ලන්ට මාර්ගය සොයා ගැනීම අපහසු වනවා හැරෙන්නට අපේ ගුවන් මාර්ගවලට හෝ කිසිදු හානියක් වන්නේ නැහැ.එමෙන්ම අපේ ක්ෂිරපථයේ මන්දාකිණියේ මධ්‍ය ලක්ෂය සූර්යයා හා පෘථිවිය එකම රේඛියව පිහිටුවනු බවත් එයින් හානි වන බවත් කියනවා. එයින් කිසිදු හානියක් වන්නේ නැහැ. මීට පෙර වසරවලදීත් ඒ අයුරින් එකම අයුරින් පිහිටා තිබෙනවා. දෙසැම්බර් මස මුල් සතියේ දී බුද සිකුරු සහ සෙනසුරු ආසන්න වශයෙන් පිහිටන නමුත් එයින් කිසිදු හානියක් නැහැ. ග්‍රහලෝක සියල්ල එකට පිහිටියත් එයින් අපට හානියක් නැහැ. අපේ ගුරුත්වාකර්ෂණ බලය ඉතා ඉහළයි.ලෝක විනාශ විය හැකි ක්‍රම දෙකක් තිබෙනවා. අප ඒ ගැන අවධානය යොමු කළ යුතු වනවා.මායන්වරුන්ගේ වත්මන් නායකපිලිප් ගෝමස්ඉන් පළමුවැන්න සූර්යයාගේ හයිඩ්‍රජන් ඉන්ධනය අවසන් වීමෙන් සූර්යයා ඉදිමීමට ලක් වී පෘථිවි කක්ෂයට ආසන්න වී පෘථිවිය ඒ තුළ වැටී දැවී යාමට පුළුවන් වීමයි. ඒ ඉන්ධන අවසන් වීමට තව වසර මිලියන 4500 ක් පමණ කාලයක් තිබෙනවා.අනික් සිදුවීම කිලෝමීටර් 10 ක පමණ විෂ්කම්භයක් ඇති ග්‍රාහකයක් වැටීමෙන්. එවැන්නක් ආසන්නයේවත් නැහැ.එසේම ඇතැමුන් පවසන පරිදි ලෝකය අඳුරු වීමෙන් ශාක විනාශය සිදු වී ශාක භක්ෂකයන් වඳ වීමත් එයින් මාංශ භක්ෂකයන් වඳ වීමත් සිදුවන්න පුළුවන්. ඩයිනෝසරයන් වඳ වී ගොස් ඇත්තේ ඒ අයුරින් බව පවසනවා.එසේ වුවත් ලෝක විනාශයක් සිදුවන ලකුණක් අප අසලකවත් නැහැ. එසේ නොමැතිනම් තුන්වන ලෝක යුද්ධයක් ඇතිවී න්‍යෂ්ටික යුද්ධයක් නිසා ලෝකය විනාශ වී යන්නට පුළුවන්. දෙසැම්බර් 21 වැනිදා එවැන්නක ලකුණක් නැහැ.මේ නිසා සියල්ල තනිකරම මිථ්‍යා මත බව අප තේරුම් ගත යුතු වනවා. විද්‍යාව නිසි පරිදි තේරුම් ගැනීමට නම් එහි යථාවබෝධය අවබෝධ කරගන්නට වනවා. මිථ්‍යා මතධාරීන්ට යටත් වීමෙන් අපට සිදුවන්නේ හානියක් පමණයි.ලෝකයේ මේ වන විට ඇතැම් අය බිය වී දිවි නසාගෙන තිබෙනවා. ඇතැමුන් ලෝක විනාශය සිදුවනු ඇතැයි සිතා තම ඉඩකඩම් දේපළ විකුණා විදේශ සංචාරවල නිරත වනවා. මෙවන් පිරිස් ගැන ලංකාවෙන් ද වාර්තා වනවා.මේ ගැන විශාල බියක් ඇති වී කොස්මෝෆෝපියා නම් රෝගයක් හටගෙන තිබෙනවා. විශාල මානසික ආතතියක් මේ නිසා ඇති වී තිබෙනවා. ඔවුන්ට තාරකා විද්‍යාව ගැන කතා කිරීම පවා බිය උපදවන්නක් වෙලා. 1910 දී හේලිගේ ධූම කේතුවේ වල්ගා තරුව පෘථිවිය අසලින් යාමේ දී හානි වළක්වා ගැනීමට එහිදී ව්‍යාපාරිකයන් වල්ගා තරු ප්‍රතිනාශක පෙති නමින් පෙති වර්ගයක් අලෙවි කළා. එම පෙති වර්ගය පාන්පිටිවලින් සෑදු ඒවා බවට පසුව දැනගන්නට ලැබුණා.ඒ වගේම මෙවරත් ව්‍යාපාරික ප්‍රජාව ලෝක විනාශය තමන්ගේ අලෙවි භාණ්ඩයක් කරගෙන මේ තත්ත්වය අප අවබෝධ කර නොගත්තොත් විශ්ව භීතිකාවෙන් අපට ගැලවීමට බැරි වනවා.මේ නිසා විද්‍යාව හා තාක්ෂණය අපගේ යහපතට දැනුමට මිස අපගේ භීතිය වර්ධනයට යොදා නොගත යුතුයි.සාකච්ඡා කෙළේතාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211182</link>
    <topic>කල්පනාකාරීව හා බුද්ධිමත්ව කටයුතු කළ යුතුයි</topic>
    <author>වසන්ත ජයසිංහ ආරච්චිගේ</author>
    <content>ඡ්‍යොතිර්වේදී නිශාන්ත පෙරේරාඇත්තටම 2012 ලෝක විනාශයක් සිදුවේවි ද? මායාවරුන්ගේ දින කැලැන්ඩරය අවසන් නිසා කාටත් දැන් ඒක ප්‍රශ්නයක්. එහෙත් ඕවා මිථ්‍යා කතා කියලා සමහරු බැහැර කළත් තවත් සමහරුන් මේවා හිසමුදුනින් පිළිගන්නවා. හැබැයි ඇත්ත නැත්ත මොකක්ද කියලා තාමත් කාටත් නිවැරැදි අනාවැකි පළකරන්න හැකියාව ලැබිලා නම් නැහැ. ඒත් ජ්‍යෝතිෂය විද්‍යානුකූලව ලෝක විනාශයේ ඇත්ත නැත්ත සොයා බලන්න අපි උත්සාහ කළා. එහෙත් ඊට කලින් නොවැම්බර් 14 දින ගැන ලෝකයම දැන් අවධානයෙන් හිටියා. එහි බලපෑම ලෝකයාට අපට කෙසේ සිදුවේවි ද? ඒ ගැනත් එහි අනාවැකි ගැනත් ඡ්‍යොතිර්වේදි ඡ්‍යොතිෂ ශිරෝමනි නිශාන්ත පෙරේරා හා කළ සංවාද සටහනයි මේ.දැන් අපි 2012 අවසානයටත් ඇවිල්ලා. එතනින්ම අපේ කතාබහ ඇරැඹුණොත් හොඳයි කියලා හිතනවා?මේ අවුරුද්දේ අවසන් මාස කිහිපය අපි දැන් පසුකරමින් ඉන්නේ. මේ වසර අවසානය සනිටුහන් කරන මාස කිහිපය ලෝකයටත් අපටත් සමාජ මට්ටම්වලටත් එතරම් යහපත් නොවන තත්ත්වයක් උදාවී තිබෙනවා කියලා ඡ්‍යොතිෂය අනුව මම පසුව පැහැදිලි කරන්නම්. මේ කාරණය ලෝකයටම පොදුයි. මිනිසුන් තුළ පෙර නොවූ විරූ ආකාරයේ ආවේගශීලි තත්ත්වයන් මතුවෙන්න පුළුවන්. ලෝකයේම වැඩ වර්ජන, උද්ඝෝෂණ, සෑම ක්ෂේත්‍රයක් තුළින්ම ඉහළට පැමිණෙන්න ඉඩ තියෙනවා. තවත් පැත්තකින් හදවත කම්පා කරවන පුවත් අපට අසන්නට ලැබෙයි. සොබාදහමේ යම් යම් විපර්යාස විටෙක දැඩි නියං තත්ත්වයක් වගේම සුළි සුළං ගංවතුර නායයෑම් වැනි ස්වාභාවික විපත් ඉහළට ඇවිත් ජනජීවිතයට බලපෑම් එන්න පුළුවන්. දැනටත් සැන්ඩි හා නීලම් වැනි තත්ත්වයන් අපට දකින්නට පුළුවන්නේ.ඒ කියන්නේ මේ වසර අවසානයේ සිදුවන ග්‍රහ බලපෑම් නිසා ද මෙහෙම දේවල් වෙන්නෙ?මෙහෙමයි 2012 අවසාන භාගය වන විට ඒ ඒ ග්‍රහ මාරුවීම් වක්‍ර වීම් අස්ථ වීම් බහුලව දකින්නට පුළුවන්. එයින් එක් දෙයක් තමයි මේ වසරේ සිදුවන එකම පූර්ණ සූර්යග්‍රහණය නොවැම්බර් 14 දින අලුයම 3.43 ට සිදුවන එක. මෙම සූර්යග්‍රහණය සිදුවන්නේ තුලා රාශියේ වන අතර විසා නැකතේ දෙවන භාගයේ. මෙම ග්‍රහණය සිදුවන විට නැගෙනහිර ක්ෂිතිජයේ බුධට අයත් කන්‍යා රාශිය උදා වී තිබෙන්නේ සිකුරු බල රහිතව. නීච ස්වභාවයේ පැවැත්මක් සිකුරුට තම සප්තමව යුරේනස් පිහිටීමත් අහිතකර තත්ත්වන් ප්‍රබල කරනවා.ඒ වගේම විසා නැකතට හිමි බ්‍රහස්පති වෘෂභ රාශියේ කේතු සමඟ සංයෝග වී සිකුරුට දෘෂ්ටිය යොමුවීමත් මෙම ග්‍රහණය වන මොහොතේ සෙනසුරු තම බලවත් රාශියේ මත තුලාවේ උච්ච බලයෙන් යුක්ත වීමත් තුලාවට තම සතුරු ග්‍රහයා වන රවී සමඟ සංයෝග වී තිබෙන්නේ. ඒ වගේම දෙවැන්නේ මෙම ග්‍රහණය සිදුවන අතර එය රටක ආර්ථිකය, සංවර්ධනය හා ගනු දෙනු නිරූපණය කරන අතර බලවත් වූ ශනි කම්කරුවන් මෙන්ම පොදු ජනතාවත් නිරූපණය කරනවා.තව ද හතරවැන්නේ සිදුවන අඟහරු වෙතට සෙනසුරු දෘෂ්ටි වීමත් අහිතකර තත්ත්වයන් පොදු ජනතාව වෙත යොමුවීමට හේතු වෙන්න පුළුවන්. ඒ හින්දා අපේ රටට වගේම ලෝකයේ බොහෝ රටවල්වලට ගංවතුර, සුළි සුළං, කුනාටු, ගිනි බිය, යුද බිය වැනි තත්ත්වයන් ව්‍යාප්ත වෙන්න පුළුවන්.මේ නිසා පොදුවේ රටවල ආර්ථික ශක්තිය හීන කරනු ලබන අතර ආපදා කළමනාකරණයට අනපේක්ෂිත වියදම් බහුල වෙන්න පුළුවන්.ඔබ මේ කියන්නේ මෙවර සිදුවන සූර්යග්‍රහණයේ බලපෑම් ගැන ද?ඔව්. මේ බලපෑම් ලෝකයටම බලපානවා. කර්මාන්ත ශාලාවල ආයතනවල කටයුතුවලට බලපෑම් එල්ල වෙන්න පුළුවන්. ඒ වගේම විදෙස් රටවල් ආශි‍්‍රත අත පෙවීම් කුමන්ත්‍රණ ආදිය ප්‍රබල කෙරෙන්න පුළුවන්. තවත් පැත්තකින් දේශපාලන ක්ෂේත්‍රයේ නොයෙක් හැල හැප්පීම් වගේම අපරාධ කරුවන් නීතිය ඉදිරියට පැමිණවීමත් ස්වභාදහම මඟින්ම ඔවුන්ට දඬුවම් ලැබෙන්නත් මේ කාලය තුළ දකින්න ලැබෙයි.මෙම සූර්ය ග්‍රහණය මඟින් අපේ රටේ උතුරු නැගෙනහිර ප්‍රදේශ වගේම සබරගමුව මධ්‍යම ප්‍රදේශවලත් තදබල පීඩා ගෙන දෙන්න පුළුවන්. ඒ වගේම මධ්‍යම කඳුකරයේ ජනතාවත් වෙරළබඩ ජීවත්වන අයත් විමසිල්ලෙන් ඉන්න එක හොඳයි.අතීතයේ සිදුවුණු මෙවැනි සූර්යග්‍රහණ හරහා ඔබ කියූ පරිදි සිදුවීම් ප්‍රබල වෙලා තියෙනවා කියල ද කියන්නේ.ඔව් ඇත්තටම ඒ ගැන මම නිදර්ශන ඇතුව කියන්නම්. ක්‍රි. ව. 1853 දී ජුනි 06 දින යුරෝපයට දිස්වූ මෙවැනි සූර්යග්‍රහණය හේතුකොට ගෙන 1853 ජූලි 15 දින ප. ව. 2.15 ට උතුරු ඇමරිකාවේ කුමනා ප්‍රදේශයට සිදුවූ භූමි කම්පාවෙන් විශාල විපතක් සිදුවුණා. ඒ වගේම 1913 දී අගෝස්තු මාසයේ මිථුන රාශියේ සිදුවුණ සූර්යග්‍රහණය 1914 ලෝත යුද තත්ත්වයක් නිර්මාණය කළා.1914 අගෝස්තු 21 දින සිංහ රාශියේ සිදුවුණු සූර්යග්‍රහණය යුරෝපයට දිස්වුණා. සිංහ කියන්නේ පස්වන රාශියේ නිසා එංගලන්තයේ තරුණ කොටස් අතර නොසන්සුන්කාරී තත්ත්වයක් ඇතිවුණා වගේම මහත් විනාශයක් සිදුවුණා. පාලක පක්ෂයටත් රජුටත් එය තදින් බලපෑවා. 1915 පෙබරවාරි 14 දින කුම්භ රාශියේත් 1915 අගෝස්තු 10 දින සිංහ රාශියේත් සිදුවුණ සූර්ය ග්‍රහණ නිසා යුරෝපයේ ලේ දූෂ්‍ය වීමත් රෝගපීඩාත් ප්‍රබල වුණා. එතැනදී එංගලන්තය, සයිබීරියාව, හංගේරියාව වැනි රටවලට එය තදින් බලපෑවා.අපේ රටට මේ සූර්යග්‍රහණය හරහා යම් බලපෑමක් එල්ල වෙන්න පුළුවන් ද?මුලින් මම කිව්වා වගේ ස්වාභාවික ආපදා ගැන අපට විමසිල්ලෙන් ඉන්න වෙනවා. මොකද භූමි කම්පා සුළි සුළං වැනි තත්ත්වයන් ඇතිවෙන්න පුළුවන්. නමුත් අපේ රටට එම අවදානම තියෙන්නේ අවම මට්ටමක. ඡ්‍යොතිෂයට අනුව මේ කාලය තුළ සූර්යග්‍රහණයක් වගේම චන්ද්‍රග්‍රහණයකුත් සිදුවන අවස්ථාවක්. නමුත් ඉන්දියාව, ඉන්දුනීසියාව, චීනය, ජපානය වැනි රටවලට භූ චලන ඇතිවීමට ඉඩකඩක් තියෙනවා. ඒ නිසා එහි බලපෑම් තරමක් දුරට අපට දැනෙන්න පුළුවන්. විශේෂයෙන් මුහුද ආශි‍්‍රත කැලඹීම් බහුල වෙනවා වගේම ජලජ ජිවින්ට පීඩා ඇතිවෙන්න පුළුවන්. සාමාන්‍යයෙන් ග්‍රහණයක් සිදුවී 03, 07, 14, 21 දිනවල තදබල පීඩා ගෙන දෙන්න පුළුවන්. ඒ බව අතීත සිදුවීම්වල තියෙනවා. ඡ්‍යොතිෂයට අනුව නොවැම්බර් මුල් සතිය තුළ ග්‍රහයන්ගේ අහිතකර තත්ත්වයන් දක්නට ලැබෙන අතර වසර 40 කට පසුවයි මෙවැනි තත්ත්වයක් පිහිටලා තියෙන්නේ. කොහොමත් නොවැම්බර් සිදුවන සූර්යග්‍රහණය එතරම් සුබ ඵල අපට හිමි නොවන අතර විරුද්ධ පක්ෂ අතර ගැටලු නිර්මාණය වෙන්න පුළුවන්. අමාත්‍යාංශ මට්ටමේ වෙනස්වීම් දකින්නට ලැබෙයි. කලා අංශයේ වගේම ලේඛන අංශයේ නිරත අයට බාධා ඇතිවෙන්න පුළුවන්.තවත් පැත්තකින් පෞරාණික වටිනාකම් ඇති ගොඩනැඟිල්ලක ගිලා බැසීමක් සිදුවී එම ගොඩනැගිල්ල පිහිටි භූමිය තුළින් මෙතෙක් සැඟව තිබී උමං මාර්ගයක් සොයා ගැනීම මඟින් නව ඉතිහාසගත කාරණා විද්‍යමාන කරගන්න ලැබෙයි. ඒ වගේම අපේ රටේ මිල කළ නොහැකි මැණික් සම්පතක් හමුවෙන්න පුළුවන්.අවසන් වශයෙන් මම අහන්නම්. යම් අසුබ ඵලයක් මග හරවාගන්න අපි මොනවා කරන්න ඕන කියල ද ඔබ කියන්නෙ.මෙහෙමයි මේ කාලය තුළ ඉතාම කල්පනාකාරීව හා බුද්ධිමත්ව කටයුතු කරන්න ඕන. ඒ වගේම ආගමික කටයුතුවලට මූලික තැනක් දීලා කටයුතු කිරීම ඉතාම වැදගත්. විශේෂයෙන් ආගමික වැඩසටහන්වලට නැඹුරු කිරීමත් බුද්ධ ශාසන අමාත්‍යාංශ හරහා සිදුකරනවානම් හොඳයි. අනෙක් කාරණය මම කියන්න ඕන ධීවර ජනතාව හා ඒ ආශි‍්‍රත ඉන්න අය කඳු ආශි‍්‍රත ඉන්න අය කාලගුණ අංශ පිළිබඳ හෙළිකරණ කාරණා ගැන දැනුවත්ව ඉන්න එක ඉතාම වැදගත්. විමසිල්ලෙන් ඉන්න ඕන කාලපරිච්ඡේදයක්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211183</link>
    <topic>මොබයිල් කතා</topic>
    <author>නීතිඥ අනුර හෑගොඩ</author>
    <content>ඒ එක්දහස් නවසිය හැටගණන්වල අවසාන භාගය යි. අප එවකට පදිංචිව සිටියේ මරදානේ පොලිස් නිවාස වල යි. ම පියා පොලීසියේ අංශ ප්‍රධානියකු ව සිටි හෙයින් ඔහුට නිල වශයෙන් නිවසට ලැබී තිබුණු දුරකතනයෙන් උද්දාමයට පත් ව සිටියෙමු. එකල එහි මුළු පොලිස් නිවාසයන් හි නිවෙස්වල දුරකතන හතරකට පහකට වඩා තිබුණේ නැත. පාසලේ මිතුරනට මාගේ අංකය දුන්නද එක්කෙනකුට දෙන්නකුට වඩා මට කතා කර තිබුණේ නැත.එසමයේ අප දන්නා බොහෝ අයට දුරකතන සම්බන්ධකම් තිබුණේ නැත. දුරකතන සේවය ලබා ගැනීම එතරම් දුෂ්කර කටයුත්තක් වී තිබිණ. පාරේ යන අයට පෙනෙන්නට ඉදිරිපස ජනේලය ළඟට වී දුරකතනය කනේ තබාගෙන බොරුවට කතාකර කර සිටීම එකල මගේ පුරුද්දක් විය. තවද ගෙට යාර ගණනක් එහායින් තිබූ මරදානේ දුම්රියපළට ගොස් ශත පහක් දමා ගෙදරට කතා කිරීමද මගේ විනෝදාංශයක් විය.කෝඩ්ලස් හෙවත් වයර් රහිත දුරකතනයක් මා මුලින්ම දුටුවේ 1983 දී ය. ඒ මා නීතිඥ පුහුණුව ලැබීමට ගිය ජ්‍යෙෂ්ඨ නීතිඥවරයාගේ බොරැල්ලේ නිවසේදී ය. ඔහු ද එය රැගෙන දොරකොඩට විත් කෝට්ටේ පාර දෙස බලමින් කතා කිරීම පුරුද්දක් කරගෙන සිටියේ ය.දුරකතන ප්‍රදර්ශනය කිරීමේ මූලික ආශාව දැන් කලකට පෙර මොබයිල් දුරකතනවලට අයිති විය.අතට ගත හැකි මොබයිල් ෆෝනයක් මුලින්ම නිපදවූයේ 1973 දී මෝටරෝලා සමාගම විසිනි. එයට කලින් කුඩා සූට්කේසයක තැන්පත් කළ මොබයිල පාවිච්චියේ විය. තැනකදී සූට්කේසය දිග හැර එහිවූ ඒරියලය ඔසවා කතා කළ යුතු විය. 1980 ගණන්වල ශ්‍රී ලංකාවේ ව්‍යාපාරික මිතුරකුහට එවැන්ක් තිබිණ. එය ඔසවාගෙන යාමට සේවකයෙකු ද ඔහු සමඟ විය. 1973 දී නිපදවූ මොබයිලය රාත්තල් දෙකහමාරක් බර, අඟල් නවයක් දික්වූ, අඟල් දෙකක් පළලින් සහ අඟල් පහක් ගැඹුරින් යුක්ත වූවක් විය. ගඩොලක් තරම් වූ එය ආත්මාරක්‍ෂක අවියක් ලෙස ද පෙනුණි. එහිද දිග ඇදිය යුතු ඒරියලයක් විය. එක්දහස් නවසිය අසූ ගණන් වන විට එය ක්‍රමයෙන් කුඩාවී අද තිබෙන පෙත්තේ ප්‍රමාණයට පත්වී ඇත.මොබයිලයෙන් ජීවිතය කොතෙක් පහසු වුණත් එහි ඇති අපහසුතාවය ද ඒ සමානම ය. මොබයිල් ෆෝන් නොතිබූ කාලයේ ජීවිතය අද තරම් සංකීර්ණ වී තිබුණේ නැත. උදේ පාසලට පිටත්වූ අප දහවලට නිත්‍යවශයෙන් ම යකෙක් කන්නට බඩගිනි ඇතිව ගෙදර එන බව දෙමවුපියෝ දැන සිටියහ. පාසල් සමයේ ජංගම දුරකතන අවශ්‍යව තිබුණේ නැත. අද වයස පහේ හයේ සිට දරුවන් අත මොබයිල් ය. උඩතට්ටුවේ කාමරයේ සිට පහළ කෑම කාමරයට එන්නට කියැවෙන්නේ මොබයිලයෙන් හෝ ඊමේල් මඟින්ය. සන්නිවේදන තාක්‍ෂණයේ ඵලය එයයි. සංකීර්ණ ජීවිත පහසුත් පහසු ජීවිත සංකීර්ණත් වී ඇත්තේ එයිනි.දැන් වෙළෙඳපොළේ දක්නට ඇති සමහර මොබයිල් ෆෝන කුඩා පරිගණකයක් බඳුය. අන්තර්ජාලයේ හැසිරීම, ඊමේල් බැලීම, යැවීම, ඡායාරූප හා වීඩියෝ ගත කිරීම කළ හැක. ස්කයිප්, ෆේස්ටයිම් ආදී කතාකරන අනෙකාගේ මුහුණ බලමින් කතා කිරීමද ඒවායින්කළ හැක. ඒ ක්‍රම මඟින් ලෝකයේ ඕනෑම තැනක සිටින අයෙකු හා නොමිලයේ සම්බන්ධ වන්නට පුළුවන. එහෙත් ඒ සඳහා වයි ෆයි නැමැති ක්‍රමය හෝ මොබයිල් ඩේටා ක්‍රමය අවශ්‍ය වන්නේ ය. මොබයිල් ෆෝන් පාඩම එතැනින් අවසන් ය.වාසනාවට මෙන් 1971 සමයේ අන්තර්ජාලය හෝ මොබයිල් දුරකතන තිබුණේ නැත. එසේ තිබුණා නම් ජේවීපීයට අපි‍්‍රයෙල් 5 දා 4 වැනිදාට මාරුවන්නට ඉඩකඩ නොතිබෙන්නට තිබිණ. එසේ වූවානම් ලංකාවේ ඉතිහාසය ද වෙනස් වන්නට තිබිණ. මා උත්සාහ කරන්නේ පසුගිය දින කීපය තුළ මා ඇසූ දුටු මොබයිල් ෆෝන් කතාන්තර දෙකක් කීමටයි. පළමුවැන්න වැලිකඩ හිරගෙදර වූ හදියයි. රැඳවියන් (රැඳවියන් කියූවිට මට සිහියට නැඟෙනුයේ කාන්තා පක්‍ෂයයි. පිරිමි පක්‍ෂය රැඳවූවන් විය යුතු ය.අනෙක් කරුණ නම් රැඳවියන් යනු නවතා ගන්නා ලද අදහසයි. මෙහි බොහෝ දෙනෙක් සිරදඬුවම් විඳින්නන්ය. ඔවුන් සිරකරුවන්ය. රැඳවූවන් නොවේ.) රහසින් පාවිච්චි කරන මොබයිල් ෆෝන් සෙවීම එම මෙහෙයුමේ කොටසක් විය. එහෙත් එවැනි මෙහෙයුමකට නොගොස් මොබයිල් දුරකතන සංඥා අවුල් කරලීමේ යන්ත්‍රයක් හිරගෙදර සවි කළේ නම් අනවශ්‍ය ලෙස ජීවිත ගණනාවක් අහිමි වන්නේ නැත. එහෙත් එවැනි අවුල් කිරීමේ උපකරණයකින් සිරගෙදර නිලධාරින්ගේ ද දුරකතන අවුල් විය හැක.දෙවැන්න සහ වඩාත්ම කනගාටුදායකය සිදුවූයේ ව්‍යවස්ථාදායකයේදී ය. එනම් පාර්ලිමේන්තුවේදී ය. ජනාධිපතිතුමා අයවැය ප්‍රකාශයට පත්කළ දින පාර්ලිමේන්තුවට යාමට මට අවකාශ ලැබිණ. මා අසුන් ගෙන සිටි තැනට සභා ගර්භය ඉතා හොඳින් පෙනිණි. ජනාධිපතිතුමා අය වැය කියැවීම ද හොඳින් පෙනුණි.එතුමා කතාව පටන්ගත් වෙලාවේ සිට විපක්‍ෂයේ මන්ත්‍රීවරයෙක් සිටියේ ඔහුගේ මොබයිල් ෆෝනය කනේ ගසාගෙන ය. පැය එක හමාරක් පමණ වරින්වර කනින් කනට ෆෝනය මාරු කරමින් ඔහු එහි රැඳී සිටියේ ය. වරක් ඔහු පුවත්පතක් දිගහැර බලනුද දක්නා ලදි.එම ජුගුප්සාජනක හැසිරීම ගැලරියේ සිටි විදේශික තානාපතිවරුන් සහ විශේෂ අමුත්තෝ ද හොඳින් දැකගත්හ. ඔහුගේ එම හැසිරීමට කරුණු තිබිය හැකි ය. ඔහු මහජන ඡන්දයෙන් පත්ව ආ මන්ත්‍රීවරයෙක් වුව ද ඔහුගේ ව්‍යාපාර කටයුතු පාර්ලිමේන්තු සභා ගර්භයේ සිට මෙහෙය වනවා වන්නට පුළුවන. එසේම මේ අයවැය තමා තුට්ටුවකටවත් නොසලකන බව පෙන්වන්නට එසේ කළා වන්නට පුළුවන. ඔහු පෙන්වූයේ තම අවිනීත භාවය යි. ජනතාවගේ ඡන්දයෙන් පාර්ලිමේන්තුවට යැවෙන්නේ මෙවන් අයද? රටේ නායකයාට නිගරු කරන පුද්ගලයා තම නායකයාට ගරුත්වයක් පෙන්වයිද?දුර්වල විපක්‍ෂයක සිට වුව ද මෙසේ හැසිරෙන්නට හැකියාව, වුවමනාව තිබෙන අය පාර්ලිමේන්තුවේ බලය ලබා ගතහොත් කුමකින් කුමක් වේවිද?නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211184</link>
    <topic>අමුත්තෙක් ගෙට ගොඩවුණත් බය හිතෙනවා</topic>
    <author>අරුණි මුතුමලී</author>
    <content>”අනෙ අප්පේ මෙහෙමත් මිනිස්සු” ආච්චි ටීවී එක දිහා ඇසිපිය නොසොල්වා බලාගෙන කෑගහන්න ගත්තා. අපිත් ඇත්තටම පුදුමෙනුත් පුදුම වෙලා බලාගෙන හිටියේ මේ වගේ දේවල් මනුෂ්‍යත්වයේ නාමයෙන් කළ හැකිද කියලා.””හප්පේ උජාරුවට හනිමුන් ගිහින් තියෙන්නේ හෙලිකොප්ටරෙන්” ආච්චි කේන්තියේ පුපුරනවා.“ආච්චි ඕවා එච්චර ගණන් ගන්න එපා. ඒ දැන් රටේ ලෝකේ හැටි” මල්ලි පැත්තට හිනාවක් නඟමින් ගානකට නොගෙන කියලා දැම්මා.”උඹලා නොදන්නවාට ඉස්සර මිනීමැරුමක් වුණොත් කවි කොළ ගහල බෙදන රටක් මේක. ඒකට දැන් නම් බල්ලො බළල්ලු ගානටවත් සැළකිල්ලක් නෑ” මල්ලීට තර්ජනාත්මක ස්වරයෙන් ආච්චි කීවේ.”මනුස්සයෙක් එක්ක යාළු මිත්‍රකම් පවත්වලා ඒ මනුස්සයගේ දේවල් හොරකම් කරලා - කරලා අන්තිමට මරලත් දාලා සතුටින් මඟුලුත් කනවා. මේවා මනුස්ස ආත්ම තියෙන අය නම් කරන වැඩ වෙන්න බෑ. අනික හිතක් පපුවක් හෘදසාක්ෂියක් ඇත්තෙම නැද්ද, තමන් කරන දේ ගැන මොහොතකටවත් හිතෙන් නැද්ද මේ යක්ෂයින්ට” අම්මා කියාගෙන ගියේ දැඩි වේදනාවකින්.”මේ විදිහට දැන් අපිට මනුස්සයෙක් විශ්වාස කරන්න බැරුව යනවා. අමුත්තෙක් ගෙට ගොඩවෙනවට බයයි. පාරෙදි කෙනෙක් ළඟට ආවොත් සැකයි මාලේ කඩාගෙන දුවයිද කියලා. හඳුනන්නැති කෙනෙක් එක්ක හාදකමක් පටන්ගන්න බයයි ඊළඟ මොහොතේ මොනවයින් මොනව කරයිද දන්නේ නෑ කියලා. ඒක මේ යුද්දෙත් එක්ක ඇති වෙච්ච දෙයක් ද කොහෙද. මිනිස්සුන්ට මිනිස්සුන්ව අඳුරගන්න බෑ. තව කාලයක් ඒ තත්ත්වෙම තිබුණා නම් මේ කතා කරන අපිත් ඔය ගානට එන්න තිබුණා” තාත්තා කීවේ සුසුමක් හෙළමින්.”ජීවිතවල වටිනාකම තේරුම් ගන්න කාලයක් කවදා උදාවෙයිද මන්දා. මේක අපේ රටේ විතරක් නෙවෙයි. මුළු ලෝකෙම දැන් ඒ ගානට ගිහින්. කෙනෙක්ගේ බඩගින්නක්, වේදනාවක් දුකක් දැක්කම ඉස්සර ගමම එනවා දුක බෙදාගන්න. ඒත් දැන් තාප්පවලින් කොටුවෙලා. ටීවී එකයි සෙටප් එකයි කන පුපුරන්න දාගෙන එක්කෝ කොම්පියුටරේට රවාගෙන බිරන්තට්ටුවෙලා වගේ ඉන්නවා මිස කිසිම කෙනෙක්ගේ වේදනාවකට දුකකට සංවේදී වෙන අය හොයාගන්න අමාරුයි. බස් එකක වුණත් ඉඩක් දෙන්නේ කීයෙන් කී දෙනාද? අනික කාටහරි ඈත්මෑත්වෙලා ඉඩ දුන්නා කියමු. ඒකේ කෙළෙහිගුණේ තියන්නවත් ඉඩ ගත්ත මනුස්සයාට කල්පනා වෙන්නේ නෑ. පුදුම ලෝකයක්.” අම්මාටත් ටිකක් කේන්තියි වගේ.”මට දුක අලුත් පරම්පරාව ගැන. ඒ දරුවෝ මේවා දැකලා අන්තිමට ඒවා වීර ක්‍රියා කියලා හිතලා ඒවටම පුරුදු වෙනවා. මම අර කීවේ දවසක් ඉස්කෝලේ ළමයෙක් අනිත් ළමයගේ බෑග් එක තියාගන්න බෑ කියලා තල්ලු කළාය කියලා. මට පුදුමත් හිතුණා අපේ කාලේ නම් අපේ ඔළුවලටත් උඩින් යන්න තරමට බෑග් ඉල්ලගෙන ඔඩොක්කුවේ තියාගන්නේ.” තාත්තා එහෙම කියද්දි අපිත් බස් එකේ ටික කාලයක් ගියේ එහෙම නේද කියලා මැවිලා පෙනුණා. ඒත් බස්වල බෝම්බ පුපුරන්න ගත්තට පස්සේ අපි කාගෙවත් බෑග් එකක් ගන්න බයවුණ හැටි. අපිට අනුන්ගේ දේ අල්ලන්න එපා කියලා උපදෙස් ලැබුණු හැටි අද වගේ මතක්වුණා.””අවිශ්වාසය, සැකය සමාජයකට හොඳ දෙයක් නෙවෙයි. ඒත් දැන් ඒවාට අපි පුරුදුවෙලා. මේ වගේ වැඩ දකිනකොට ඒ ගතිය තවත් වැඩිවෙනවා. මේවා කවදහරි ඉවර වෙන දවසක තමයි මේ රටේ වගේම ලෝකෙත් ආයේ යහපත් තැනක් වෙන්නේ.” අම්මා කීවේ ඇහි බැම රැළි කරගෙන.”ඇටුවම් බැහැපු වැඩිහිටියන්ට දැන් මේවා කියලා හදන්න බෑ. දරුවන්වවත් මේ දේවලින් ගොඩ ගන්න මොන්ටිසෝරියේ, දහම් පාසලේ , ඉස්කෝලෙ හෝඩියේ පන්තියේ ඉඳන්ම අලුත් විදිහට කරුණාව මෛත්‍රිය වගේම මනුස්සකම අඳුනගන්න පුළුවන් විදිහට හදන්න වෙනවා . එහෙම වුණොත් තමයි කවදහරි ගොඩගන්න පුළුවන් වෙන්නේ” තාත්තා කීවා.”හනේ දෙවිහාමුදුරුවන්ගෙ පිහිටෙන් අපිට නැතත් අපේ මුනුපුරන්ට ඒ කාලෙ උදාවෙන්න කියලා තිස්තුන් කෝටියක් දෙවියන්ගෙන් මම ඉල්ලනවා” ආච්චි වැඳගෙන කීවේ මහා බලාපොරොත්තු සහගත විදිහට.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211185</link>
    <topic>කට වහපු හැටි</topic>
    <author>මහින්ද අබේසුන්දර</author>
    <content>1977 දී පත්වුණ ජේ.ආර්. ජයවර්ධනගේ ආණ්ඩුවේ පාර්ලිමේන්තුවට තුනෙන් දෙකක නොව හයෙන් පහක බලයක් තිබුණි. ඒ නිසා ආණ්ඩු පක්‍ෂය අතිශයින් ප්‍රබල විය. විපක්ෂයට කට අරින්නට ඉඩක් ලැබුණේ ම නැත. පාර්ලිමේන්තුවේ ආණ්ඩු පක්ෂයේ පසුපස පේළිය එජාපයෙන් ආ තරුණ විසේ ඇති මන්ත්‍රීවරුන්ට පැවැරී තිබුණි. ඔවුන් කරන්නේ කතා කරනවාට වඩා විපක්ෂයේ කතාවලට බාධා කිරීමය.1977 මැතිවරණයේදී විපක්ෂයේ ප්‍රබලයෝ සියලු දෙනාම පරාජයට පත්වූහ. වසර හතළිහක් පාර්ලිමේන්තුවේ මන්ත්‍රීවරයකුව සිටි ආචාර්ය ඇන්.ඇම්. පෙරේරා සහෝදරයා යටියන්තොටින් පරාජයට පත්වූයේ වින්සන්ට් පෙරේරාටය. වින්සන්ට් පෙරේරා තරග කළේ එක්සත් ජාතික පක්ෂයෙනි. 1977 මැතිවරණයේ ප්‍රචාරක රැළියකට ජේ.ආර්. ජයවර්ධන සහභාගී විය. එක්සත් ජාතික පක්ෂයේ නායකයා ලෙස ඔහු එම රැස්වීම ඇමතුවේ වින්සන්ට් පෙරේරාට සහාය පිණිසය. එහෙත් එහිදී ජේ.ආර්. කළ කතාව කාගේත් විමතියට හේතු විය. එදා ජේ.ආර්. සිය කතාව අවසන් කළේ මෙසේය.”දේශපාලනඥයෙකුට මන්ත්‍රී කෙනකු වීම සඳහා මූලික සුදුසුකම් කිහිපයක්ම තියෙන්න ඕනැ. එකක් උගත්කම. අනෙක පළපුරුද්ද. ඊළඟට පුද්ගලයා අවංක වෙන්න ඕනැ. මන්ත්‍රීවරයකු වීමට තවත් සුදුසුකමක් තමයි අල්ලස් හා දූෂණයෙන් තොරවීම. යටියන්තොට ආසනයට පෙරේරල දෙන්නෙක් තරග කරනවා. එහෙම නම් ඒ දෙන්නගෙන් මම කියපු සුදුසුකම් තියෙන පෙරේරාට ඡන්දෙ දෙන්න.”ආචාර්ය ඇන්.ඇම්. පෙරේරාට ඡන්දය දෙන්නැයි ජේ.ආර්. නොකියා කීවත් ඇන්.ඇම්. ඡන්ද දහසකින් වින්සන්ට් පෙරේරාට පරාජය විය.එසේම ආචාර්ය කොල්වින් ආර්. සිල්වා, ලෙස්ලි ගුණවර්ධන, බර්නාඩ් සොයිසා වැනි අය ද 1977 මැතිවරණයෙන් පරාජයට පත්වූහ. විපක්ෂයේ හඬ පාර්ලිමේන්තුවේ නඟන්නට කිසිවකු නැතිව සිටියදී අතුරු මැතිවරණයෙන් කලවාන ආසනයට සරත් මුත්තෙට්ටුවේගම පත්වීම විපක්ෂයට ලොකු ජයග්‍රහණයක් විය. සරත් දක්ෂ නීතිඥයෙකි. ඔහුගේ මාමා තරමටම දක්ෂ නොවූවත් ඔහු ද මුල් පෙළ නොව දෙවෙනි පෙළ නීතිඥයෙකි. පාර්ලිමේන්තුවට යන්නේ ටයි කෝට් – කලිසම ඇඳගෙනය. ඔහු වැඩිපුර කතා කරන්නේ සිංහල භාෂාවෙනි. කතාවට දක්ෂය. ඔහු එක්තරා විවාදයකදී කතා කිරීමට නැඟී සිටියේය.එහෙත් කතා කරන්නට ඉඩක් නැත. පිටුපස පේළියේ සිටින එජාප තරුණ මන්ත්‍රී කල්ලිය සුපුරුදු පරිදි බාධා කරන්නට විය. ඔවුන්ගේ බාධා කිරීම් නතර වන පාටක් නැත. සරත් කථානායකට මෙසේ කීය.”ගරු කථානායක තුමනි! ආණ්ඩු පක්ෂයේ මන්ත්‍රීවරු මට බාධා කරනවා. කරුණාකර ඔබතුමා ඔවුන් නිහඬ කරන්න.”කථානායක තුමා ර්‍ණපඤඥප නතඥචඵඥ කරුණාකර නිශ්ශබ්ද වන්න.කථානායක අණට මන්ත්‍රීවරු නිහඬ වූහ. සරත් යළි කතාව පටන් ගත්තේය.ගරු කථානායකතුමනි! ශ්‍රී ලංකාවේ කොමියුනිස්ට් පක්ෂයේ මන්ත්‍රීවරයා වශයෙන්...ආණ්ඩු පක්ෂයේ මන්ත්‍රී කල්ලිය යළි කෑගසන්නට විය. සරත් නිහඬ විය. ඝෝෂාව ඉවර නැත.ගරු කථා නායකතුමෙනි – මම මහජන ඡන්දයෙන් පත්වී මේ ගරු සභාවට ආ මන්ත්‍රීවරයෙක්. මටත් කතා කිරීමේ අයිතියක් සහ නිදහසක් තියෙනවා. ඒ නිසා මට කතා කරන්න ඉඩ දෙන්න.ගරු කථානායකතුමා - ර්‍ණපඤඥප ර්‍ථතඥචඵඥ කරුණාකර නිශ්ශබ්ද වෙන්න. ගරු මන්ත්‍රීතුමාට කතා කරන්න ඉඩ දෙන්න. සරත් මුත්තෙට්ටුවේගම මන්ත්‍රීතුමා යළි කතාව පටන් ගත්තේය. විනාඩියක් කතා කළේ නැත. යළි කෑගසන්නට විය. සරත් යළි කතානායකතුමා ඇමතුවේය.”ගරු කථානායක තුමෙනි! මම හිතන්නේ ඔබතුමාට අර පසුපෙළ මන්ත්‍රීවරු නිහඬ කරන්න බැහැ වගෙයි. කමක් නැහැ. මම ඒ ගොල්ලන්ගේ කටවල් වහන්නම්.” එසේ කියූ සරත් මුත්තෙට්ටුවේගම ඉංගී‍්‍රසියෙන් කතාව පටන් ගත්තේය. කෑ ගැසූ මන්ත්‍රීවරු එකා දෙන්නා සභා ගැබෙන් ඉවතට යනු දක්නට ලැබුණි. සරත් නිදහසේ ඉංගී‍්‍රසි භාෂාවෙන් කතා කොට වාඩි විය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211186</link>
    <topic>කළු ගඟට ළමයා දැම්ම අම්මට එදා හැමෝම කළේ බැණපු එක</topic>
    <author>සටහන සහ ඡායාරූපයටිරෝනි වෑවලගේ</author>
    <content>මනෝ උපදේශිකා දේවිකා කොළඹගේතමන්ගේ දුක දරා ගන්න එක වෙනම දෙයක්. ඒත් අනුන්ගේ දුක අහලා සිත් නිවන්න උපදේශනය සපයන එක රස්සාවට කරන්න සිදු වුණොත්? එක කාරණයක්. ඇයගේ රැකියාව උපදේශනය තමයි. ඒත් ඇය ඒක සැලකුවේ සේවයක් විදිහට. ගෙවීමක්, වැටුපක් ලබන වෘත්තියක් වශයෙන් ම නෙමෙයි. අනික් අතට මේ සේවය කවදාවත් සිතට බරක්. කරදරයක් කරගත්තේ ඇය නම් නෙවෙයි.ඇය නමින් දේවිකා සුරංගනී කොළඹගේ. නම කිව්වම මතකයට නැෙඟන තරම් ඇය ප්‍රසිද්ධ චරිතයක් නෙමෙයි. ඒත් ඇයගෙන් සේවය ලබාගත්ත අය ගේ සිත්වල නම් ඇය සදා නොමැකෙන මතකයක් ඉතිරි කළ බව පැහැදිලියි. ඒක වෙනම කියන්න ඕනෙ කාරණයක්. මා අබියස සිනාමුසු මුහුණින් ඉන්න ඇය පවසන අන්දමට නම් ඇය මේ වනවිට හැටවන වියත් සපුරා අවසන්. ඒත් ඇගේ පෙනුම නම් තවමත් සුන්දරයි. සරලයි. සැහැල්ලුයි. උපන්ගම පොල්හේන්ගොඩ. අදටත් ඇය ජීවිතය ගෙවන්නේ හුදකලාව රස විඳිමින්. ‘මතක’ වෙනුවෙන් ජීවිතයේ අතීත සැමරුම් අතර සැරි සැරීමට ඇය කිසිසේත් ම පැකිළුණේ නැහැ.“මම පාසල් ගියේ නුගේගොඩ අනුලා විද්‍යාලයට. ඒ කාලේ මම ආදරේ කළේ ක්‍රීඩාවට විතරයි. හැමෝම කිව්වේ මම හරිම දඟ ළමයෙක් කියලා තමයි. ප්‍රධාන හේතුව වුණේ ඒකමයි කියලා මම නොකිව්වත් විශ්ව විද්‍යාල අධ්‍යාපනය මට අහිමි වෙන්න ක්‍රීඩාවත් විශාල බලපෑමක් කළා. මගේ ලොකුම ආසාව වුණේ ගුවන් සේවිකාවක් වෙන්න. ඒත් මගේ තාත්තා ඒකට තදින් ම විරුද්ධ වුණා. මම හැමතිස්සේම උත්සාහ කළේ ඔහුගේ මතයට විරුද්ධව මගේ කැමැත්ත ඉටු කරගන්න. ඒත් අන්තිමට මට ගුවන් සේවිකාවක් වෙන්න ලැබුණේ නැහැ.”පිය - දියණි මත ගැටුම අවසානයේ ඇය ටෙලිකොම් ආයතනයේ රැකියාවක නිරත වන්නීය. එහෙත් එය තමා තෘප්තිමත් වන අන්දමේ රැකියාවක් නොවූ නිසාදෝ ඇය හෝටල් ක්ෂේත්‍රය කරා වෘත්තිය විතැන් කරන්නීය.“මගේ අම්මා මම කුඩා කාලෙම මිය ගියා. තාත්තා ගෙව්වේ හරිම සරල ජීවිතයක්. මට වැඩිමල් සහෝදරියකුත් බාල සහෝදරයෙකුත් ඉන්නවා. මගේ පියා මට යම් ධනයක් ඉතුරු කරලා දුන්නා. මම අදටත් ජීවත්වෙන්නේ ඒ උපකාරයෙන්. එහෙම නැතුව මම උපයා සපයා ගත් දෙයක් නැහැ. වැඩිපුරම කළේ මුදලට වැඩිය සේවය සපයන එකයි.”ඇය පවසන කරුණු චාම් සරල ගෘහය උදාහරණයෙන් තහවුරු කරන්නේ ය. සෑම අවස්ථාවකදීම ලබන වැටුපට වඩා වෘත්තිය තෘප්තිමත් භාවය අගයන දේවිකා හෝටල් ක්ෂේත්‍රයේ රැකියාවට සමු දෙන්නේ වසර දහයක සේවා කාලයකින් පසුව ය.“පස්සේ මම රාජ්‍ය නොවන සංවිධානයකට එකතු වුණේ මහජන සම්බන්ධතා නිලධාරිනියක් වශයෙන්. ඒ සංවිධානය දුකට පත් වූ අයට මානසික සහනය, උපදේශනය වැනි සේවාවන් සපයන ආයතනයක්. එතැනදී මට ලැබුණු රාජකාරිය වුණේ පිහිට පතාගෙන අප වෙත පැමිණෙන පුද්ගලයන් උපදේශකයන් වෙත යොමු කරන තුරු සුහද කතාබහේ යෙදෙමින් රඳවාගෙන සිටීම වගේ දේවල්. එතනදී සංවිධානයේ නිලධාරීන් මගේ සේවය නිරීක්ෂණය කරලා තිබුණා. ඔවුන් හඳුනාගෙන තිබුණා. මම ඉතා හොඳින් පුද්ගලයන්ට ආමන්ත්‍රණය කරන බව. මට කෙනෙක්ගේ හදවතට කතා කරන්න පුළුවන් කියලා එයාලා හඳුනාගත්තා. උපදේශිකාවක් වශයෙන් පුහුණුවක් මට ලබාදෙන්න ඔවුන් කටයුතු කළේ එයින් පසුවයි.”ඒ අනුව අනපේක්ෂිත සිදුවීම් හේතුවෙන් කම්පනයට ලක් වුණු පුද්ගලයන්ට එසේත් නැතහොත් ආපදාවන් හේතුවෙන් කම්පනයට පත් වූ පුද්ගලයන්ට උපදේශනය සැලසීම පුහුණුවනු පිණිස දේවිකා කොළඹගේ විදේශගත වන්නීය. ව්‍යසන උපදේශනය කී පමණින් අප තුළ ඇති වන්නේ කිසියම් දුරස්ථ වූ අදහසකි. ශ්‍රී ලාංකීය සමාජයේ ව්‍යසන උපදේශනයට හිමි වන ස්ථානය ගැන මම ඇයගෙන් ප්‍රශ්න කළෙමි. ඇය ලාංකීය සමාජ පසුබිමක් සමඟ ගලපමින් ඒ පිළිබඳව අපූරු උත්තරයක් ලබා දුන්නා ය.“පැරණි ලාංකීය සමාජය ස්වයංපෝෂිතයි. ගම කියන්නේ හරිම සුන්දර තැනක්. වාණිජත්වය ගමේ තිබුණේ නැහැ. ගමේ මනුස්සයෙකුට ප්‍රශ්නයක් වුණොත් පන්සලේ නායක හාමුදුරුවෝ මැදිහත් වෙලා ඒක විසඳුවා. උපදේශනය එදා දුන්නේ බණ දහමින්. පස්සේ ක්‍රමයෙන් මේ සංස්කෘතිය වෙනස් වුණා. රට වාණිජකරණයට, නාගරීකරණයට, කාර්මීකරණයට ගොදුරු වුණා. මිනිස් ජීවිත සංකීර්ණ වුණා. බටහිර ආකෘතිය සමාජයට ඇතුළු වුණා. ප්‍රශ්න සේරම අපේ සමාජය වැලඳ ගත්තා. උපදේශනය හැර. අද අපේ මිනිස්සු ප්‍රශ්න හිතේ හිරකරගෙන විඳවනවා. උපදේශනයෙන් සහනය ලබා ගන්නේ නෑ. උපදේශනයේ පිහිට පතන්න මිනිස්සු බයයි. පිස්සු කියලා කියන නිසා.මෙලෙසින් දේවිකා කොළඹගේ උපදේශනය පුහුණු වන්නීය. එතැන් සිට ඇය උපදේශිකාවක් ලෙසින් වෘත්තීය ජීවිතය අරඹන්නේ ඉතා සතුටෙනි. ඊට ;හ්තුව මෙතෙක් කලක් ඇය සෙවූ තෘප්තිමත් ජීවිතය නව වෘත්තියෙහි අන්තර්ගත වීමයි.“උපදේශිකාවක් වශයෙන් මට ලැබුණු පළවෙනි රාජකාරිය මට කවදාවත් අමතක වෙන්නෙ නැහැ. අපට යන්න වුණා බූස්සට. එහි රැඳවුම් කඳවුරක රඳවා සිටි 89 භීෂණයේ පාර්ශවකරුවන් පිරිසකට තමයි උපදේශනය සපයන්න සිද්ධ වුණේ. අපි ගිය පළමුවෙනි දවසේම ඔවුන් අපට කතා කිරීම තරයේ ප්‍රතික්ෂේප කළා. නිකම් නෙමෙයි අපිව හාස්‍යයට, උපහාසයට ලක් කළා. ඒ වෙලාවේ අපි අතර හිටපු පුහුණු, පළපුරුදු උපදේශකයින් ඔවුන්ගේ මතයට ගරු කළා. අපි ඉවත් වෙලා ගියා. ඒත් අපි දැනගත්තා ඒ කඳවුරේ හිටපු උගත් තරුණයන් විශාල පීඩනයකින් ඉන්න බව. ඔවුන්ට උපදේශනය අවශ්‍යම බව. ඔවුන්ට යළිත් ධෛර්යය, ශක්තිය සැපයීම මගින් ජීවිත කීපයක් හරි ආයෙමත් ලස්සන කරන්න පුළුවන් බව.ඒ නිසා අපි ආයෙමත් ගියා. මෙහෙම ගිහින් ගිහින් ඔවුන් සමඟ මිතුරු වුණා. ඊට පස්සෙ ඉතාම සූක්ෂ්මවයි ඔවුන් සමඟ කතා බහ කළේ. එතැනදී ජෙනරාල් ආනන්ද වීරසේකර යටතේ ක්‍රියාත්මක වුණු පුනරුත්ථාපන වැඩපිළිවෙළ අපට විශාල සහයක් ලබා දුන්නා මට මතකයි.”ඇය පවසන්නේ මෙලෙස තම වෘත්තීය ආරම්භක මොහොත ඉතාම අභියෝගකාරී වූ බැවින් පසුකාලීනව මුහුණ දුන් සියලු අවස්ථා සාමාන්‍ය වූ බවයි. එහෙත් එසේ කියූ පමණින් ඇය ගේ උපදේශනයෙන් සහනය ලත් සෙසු පිරිස සුළු කොට තැකිය නොහැකි වන්නේ සිව් වැනි ඊළාම් යුද්ධයේදී තුවාල ලත්, ආබාධිත වූ තරුණයන් රාශියක් ද ඒ පිරිසට අයත් වන බැවිනි.“පසුකාලීනව මම රාජ්‍ය නොවන සංවිධානවල සේවයෙන් ඉවත් වුණා. ඔවුන් සමඟ මට නොයෙකුත් මත ගැටුම් තිබුණා. මම කල්පනා කළා මම ලත් දැනුමෙන් හැකි උපරිම සේවය කරන්න. එතැනදියි මම රටේ ආරක්ෂක හමුදාවන්ට මගේ සේවය ලබා දෙන්න තීරණය කළේ. රණවිරුවා කියන්නේ රටට දැයට විශාල සේවයක් කරන පුද්ගලයෙක්. සමහර විට ඔවුන්ගේ තනි වැටුපෙන් පවුලේ සාමාජිකයන් කිහිප දෙනෙක් ම ජීවත්වෙනවා. ඔවුන් ඒ වෙනුවෙන් පරදුවට තබන්නේ තමන්ගේ ජීවිතය. මෙවැනි අභීත තරුණයන් ආබාධිත වුණාම, තුවාල ලැබුවාම ඔවුන්ට කායිකව පමණක් නොවෙයි. මානසිකවත් ප්‍රතිකාර කිරීම අවශ්‍ය වෙනවා. ඒ කියන්නේ ආපහු හිතට ශක්තිය දෙන්න, තනිවෙලා අසරණ වෙලා නෑ කියලා කියන්න, හිතට දැනෙන්න කියන්න, අඟවන්න ඕනේ. ඒක කිසිසේත් ම මානසික ලෙඩට ප්‍රතිකාර කිරීමක් නෙමෙයි. මම ඒ වෙනුවෙන් කැපවුණේ ඉතාම කැමැත්තෙන්. මම අදටත් කියන්නේ එලෙස සේවය කළ යුගය මගේ වෘත්තිය ජීවිතයේ මම වැඩියෙන් ම අගය කරන කාලය කියලයි. රණවිරු සෙවණ වගේ ම යුද හමුදා රෝහලත් ඒ කාලේ මගේ ;ගදර වගේ මට සමීප වුණා.”එහිදී ඇය රණවිරු සෙවණ හිටපු අධ්‍යක්ෂිකා බ්‍රිගේඩියර් ශ්‍රියානි වරුෂවිතාන මහත්මියට විශේෂ ස්තුතියක් පුද කර සිටින්නීය. ඇයගේ උපරිම සහාය මත වීරෝධාර රණවිරුවන් රැසකට ම තම සේවය සැලසීමට අවස්ථාව ලැබුණු බව පවසන්නීය. එමෙන් ම යුද හමුදා රෝහලේ හිටපු අණ දෙන නිලධාරි බ්‍රිගේඩියර් කේ.පී. සුමනපාල ද ගෞරවයෙන් සිහිපත් කරන්නීය. ඇය වැඩිදුරටත් පවසා සිටින්නේ යුද හමුදා සෙබළුන් වෙනුවෙන් ස්වේච්ඡාවෙන් සේවය කරමින් සිටි ඇයට වැටුපක් ලෙස නොව සේවය අගයා ලබාදෙන මුදලක් ලෙස ගෙවීමක් සිදු කිරීමට කටයුතු කරන්නේ යුද හමුදා රෝහලේ හිටපු අධ්‍යක්ෂවරයා බවයි.”“මීට අමතරව මම ජාතික රෝහල, ජයවර්ධනපුර රෝහල, දකුණු කොළඹ ශික්ෂණ රෝහල යන රෝහල්වල ප්‍රතිකාර ලබන සෙබළුන්ටත් සහාය ලබා දුන්නා. මේ වෙනකොට උතුරේ දරුණු සටන් ක්‍රියාත්මක වුණා. ඊට සාපේක්ෂව රෝහල් කාර්ය මණ්ඩල වගේ ම මමත් දිවා රෑ නැතුව මේ තරුණයන් වෙනුවෙන් වෙහෙසුණා. ඒ කාලේ මගේ මුළු ජීවිතයම වුණේ හමුදාව. කොච්චර කැපවීමෙන් සේවය කළත් මට කිසිම මහන්සියක් දැනුණේ නැහැ. ඒකට හේතුව ඔවුන් මාව නිරන්තරයෙන් අගය කිරීම. තරුණයන් බෙහෙවින් පීඩා වින්දා.ඔවුන් තමා මුහුණ දුන් කටුක සිදුවීම් අමතක කරන්න බෙහෙවින් උත්සාහ ගන්නවා. ඇතැම් විට මත්පැන්, මත්ද්‍රව්‍යවලට ඇබ්බැහි වෙන්න වුණත් පුළුවන්. සිතේ ව්‍යාකූල බවක් ඇති වීම, කේන්ති යාම, දොම්නස් සහගත බව ඉන්පසුව ක්‍රමයෙන් ඇතිවෙනවා. උපදේශනයෙන් ඔවුන්ට සහනය ලබාදුන්නේ නැති නම් සිය දිවි නසා ගැනීමට පවා ඉඩ තිබෙනවා. තමා සමඟ සිටින මුළු කණ්ඩායම මිය ගොසින් තමා විතරක් ඉතිරිවීම හේතුවෙන් ඇතිවන වරද සහගත හැඟීම තත්වයත් සෙබළෙකුට මුහුණ දෙන්න සිදුවන කටුකම මානසික තත්වයක්.”යුද හමුදා සාමාජිකයන් පිරිසකට දේශනයක් පවත්වමින්.ඇය මේ අතරම ඉතා ගෞරවයෙන් ඉල්ලා සිටින්නේ මනෝ සායනය සම්බන්ධව වැරදි ලෙස වටහා නොගන්නා ලෙසයි. මානසික ආතතිය තමාට පාලනය කර ගැනීමට බැරි බව වටහා ගන්නා අවස්ථාවේ දී ඒ සම්බන්ධයෙන් වෘත්තීය පුහුණුවක් ලත් පුද්ගලයකුගේ සහාය ලබා ගැනීම ඉතා සාමාන්‍ය සහ යෝග්‍යතම ක්‍රියාව බව දේවිකා කොළඹගේ පැහැදිලි කර දෙන්නීය. සුවිශේෂීම කරුණ වන්නේ මානසික ආතතියට ලක් වූ මිනිසුන් තේරුම් ගැනීමට, ඔවුන්ගේ ආතතියට හේතු වටහා ගැනීමට ඇය සතු හැකියාවයි. සැබවින් ම එය මා පුදුමයට පත් කළ අතර ගැටලුවලට මුහුණ දුන් පුද්ගලයන් කෙරෙහි ඇය හෙළු කාරුණික දෘෂ්ටිය අගය කළ යුතු ය.“මම ගොඩක් දෙනාට උපකාර කරලා තියෙන්නේ ස්වේච්ඡාවෙන් ඉදිරිපත් වෙලා. මුදල් බලාගෙන නෙමෙයි. ඒ මිනිස්සුන්ගේ ප්‍රශ්න වැටහුණාම මට බලාගෙන ඉන්න බැහැ. එක අවස්ථාවකදී කළුතර ප්‍රදේශයේ අම්මා කෙනෙක් තමන්ගේ දරුවව ගඟට දැම්මා. කළු ගඟේ පාලමෙන්. මේ සිද්ධියේදී රටේ ම මිනිස්සු ඒ අම්මට පුදුම විදිහට බැන්නේ. එක්තරා රූපවාහිනී නාළිකාවක් මේ සිද්ධිය යළි යළිත් ප්‍රචාරය කළා. බලාගෙන ඉන්න බැරිම තැන මම ඒ නාළිකාවට කතා කරලා කිව්වා ඒ මිනිස්සු වෙනුවෙන් කරන්න දෙයක් නැති නම් අඩුම ගානේ ඕක ප්‍රචාරය නොකර ඉන්න කියලා. හැමෝම ඒ අම්මට දොස් කිව්වා මිසක් එයාව තේරුම් ගන්න උත්සාහ කළේ නැහැ. ඒ අම්මා එයාට වයස අවුරුදු අටේදී දූෂණයට ලක් වෙනවා.අවුරුදු එකොළහේදී ඇයගේ පියා සිය දිවි නසා ගන්නවා. අවුරුදු දාසයේ දී විවාහ වෙනවා. ඒත් ඇයට කිසිම සහයක්, අත්වැලක් නොවන මනුස්සයෙක් එක්ක. අවුරුදු තිස් හයක් වෙනකොට ඇයට දරුවන් පස් දෙනයි. සුනාමිය ඇයගේ මුළු ජීවිතයම සෝදාගෙන යනවා. ළමා නිවාසෙකට දරුවන් දෙන්න උත්සාහ කළත් උප්පැන්න සහතික නෑ කියලා දරුවන් බාර ගත්තේ නැහැ. අන්තිමටම හිත දහිරිය විතරයි ඇයට ඉතුරු වෙන්නේ. කළුතර පාලම ළඟ ලොතරැයි කූඩුවක් පවත්වාගෙන යනවා. සැමියාගෙන් කිසිම සහායක් නෑ. වැඩිමල් දරුවන් ගෙවල්වලින් යම් යම් දේ ඉල්ලාගෙන ජීවත් වෙනවා. මේ බාලම දරුවා ඇය ළඟ. ඒත් ඇයට ලොතරැයි විකිණීම හරියට කර ගන්න ලැබෙන්නේ නැහැ. දරුවාගේ කුස පුරවන්නවත් බැහැ.අන්තිමට ඇය උත්සාහ කරන්නේ දරුවා පාලම උඩ තියලා යන්න. බත් එකක් ගෙනල්ලා දරුවට කවනවා. මරන්න අදහසක් තියනවා නම් අන්තිමට එහෙම දරුවට සලකන්නේ නැහැ. පාලම උඩ අඩ නින්දේ ඉන්න දරුවව තියලා යන්න හදනවා. දරුවා ඇහැරිලා පස්සෙන් එනවා. එතනදියි ඇය වැරැද්ද කරන්නේ. ඒත් ඒ වෙනකල් ඇයට මුහුණ දෙන්න වුණු සිදුවීම් සලකා බලන්න. මම ඇයගේ නඩු දිනයට බස් එකේම කළුතර උසාවි ගියා. මානව හිමිකම් සංවිධානවලට කතා කරලා ඇය වෙනුවෙන් කළ හැකි දේ කරන්න ක්‍රියා කළා. ඇයට නියම වුණේ අවම දඬුවම්. අදත් ඇය වැලිකඩ ඉන්නවා.”මම ඇයගේ සංවේදී කරුණු දැක්වීමට බාධා නොකළෙමි. ඉන් පසුව ඇය තව තවත් සමාජයේ ප්‍රසිද්ධියට පත් වුණු සිදුවීම් උදාහරණයට ගනිමින් පෙන්වා දෙන්නේ වැරදි සිදුවීම ඉතාම මානුෂික කාරණයක් බවයි. එමෙන් ම මානසික පීඩනයෙන් පීඩා විඳින ආතතියෙන් පීඩා විඳින මිනිසුන්ගේ සිත් නිවා සැනසීමට උපදේශනය කොතරම් දායක කර ගත හැකි ද යන්නයි.යුද්ධය අවසාන වීමෙන් පසු තවදුරටත් තම සේවය යුධ හමුදාව වෙනුවෙන් සපයමින් සිටි දේවිකා පසුගිය මාර්තු මාසයේ ඉන් සමුගන්නීය. එහෙත් අදටත් ඇය යුද හමුදාවට ඉතා ගෞරවයෙන් සලකන්නේ ඔවුන් රටට ජාතියට කළ මෙහෙය ද සිහිපත් කරමිනි. මේ වනවිට ‘සහනය’ ආයතනයේ දේශනවලට දායකත්වය ලබාදෙන ඇය ඉදිරියේදී ගම් මට්ටමින් උපදේශනය ව්‍යාප්ත කිරීමේ වැඩපිළිවෙළකට පසුබිම සකසමින් සිටින්නීය.ඒ යටතේ ගැබිනි මවුවරුන් සහ අලුත උපන් දරුවන් සහිත මවුවරුන් යම් මානසික ගැටලුවලින් පීඩා විඳින්නේ නම් ඉන් සහනය සැලසීමට පවුල් සෞඛ්‍ය සේවිකාවන් පුහුණු කිරීම මුල් තැනක් ගන්නා බව දේවිකා පෙන්වා දෙන්නීය.අද හුදකලාව සුන්දර ලෙස රසවිඳිමින්, චාම් සරල ජීවිතයක් ගෙවන දේවිකා තම ජීවිතයෙන් වැඩි ප්‍රමාණයක් සෙසු අයගේ යහපත වෙනුවෙන් කැප කළ සමාජ හිතකාමී කාන්තාවක් ලෙස හුවා දැක්වීම අසාධාරණ නොවන්නේ ය. ලද දෙයින් සතුටු වීමේ දුර්ලභ ගුණය සතු ඇය හෙට දිනයේ දී ද මිනිසත් බව දරමින් මිනිසුන් වෙනුවෙන් ම කැපවීමේ අධිෂ්ඨානයෙන් පෙරමඟ බලන්නීය.සටහන සහ ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211187</link>
    <topic>රේඛා</topic>
    <author>රූපාන්ති බුලත්සිංහල</author>
    <content>ඉන්න තැනක් නෑ. කන්න හරියට බත් කටක් නෑ. ජීවිතේ ම හෙම්බත් වෙලා. ඒත් වැලේ ගෙඩි වැලට බර නෑ. ස්වාමියා තමා දමා ගියත් සුමනාවතී දරුවන් රැක්කේ දෑහේ මූණේ තියාගෙන. මොනවා වුණත් දරුවන් අතරමං කරන්න බෑ. ගෙයක් කියලා හරියට තැනක් නෑ. ඒත් මේක මේ අතහැර දමන ලද වැසිකිළියක්. වැස්සට පින්නට ඔලුව ආරක්ෂා කරගන්න නම් හොඳයි. ඒත් ඉතින් ඒක මහා අපා දුකක්. මහ පාරට වැඩිය මේක නම් හොඳයි... ඒත් අපටත් ගෙයක් තිබුණ නම් මාතර කඹුරුපිටියේ සුමනාවතීට සිතුන වාර අනන්තයි. ඇහුවම පුදුම හිතුනට කතාව ඇත්ත. කොහොමත් ඇත්ත තිත්තයි. වාසනාවන්ත නෝනා මහත්තුරු ඒ.සී. කාමරවල ඉන්න කොට අතහැර දමන ලද වැසිකිලියක සිටින සුමනාවතීගේ හා දරුවන්ගේ හෙට දින කුමක් වේද? සෙනෙහසින් දයාවෙන් මනුසතුන්ට පිහිටවෙන මිහිපිට දෙවියෙක් හෝ දේවතාවියක් ඇත්නම් ඔවුන්ට පිහිටවනු මැනවි.කළුගල් මැණිකඅපේ ගෑනුන්ට තණ්හාවේ කෙළවරක් නෑ. තව තවත් වස්තු තණ්හාවෙන් ;පාදි බදිනවා හැරෙන්න වෙන මොනවා කරන්නද? යන දවසට මේ හැම දෙයක් ම දාලා යනවා කිව්වත් ඒවා එච්චර ගානක් නෑ. මේ සිද්ධිය වුණේ වැඩි තණ්හාව නිසාමයි. ඇයට ඕනෙ වුණේ මැණිකක් ගන්න. මේ නිසා ම අතේ තියන රුපියල් හැට පන්දහසත් දීලා කන කරත් ගලවලා දීලා. කාන්තාවක ගෙන් මැණිකක් ගත්තා.හොඳ පරිස්සමට කාටවත් පෙන්වන්නේ නැතුව ලේන්සුවක ගැට ගැසූ මේ මැණික පස්සෙ වෙලාවක හිමිහිට ඇරලා බැලුවා. අනේ දෙවියනේ, මේ මොන මැණිකක් ද? මේ කළු ගල් කෑල්ලක් නේ.මරණය පෙනි පෙනීමරණය පෙනි පෙනී පැටියෙක් වදන්න තමන් හිත ශක්තිමත් මදි. ඒත් ඉතින් මට මොනවා වුණත් මේ පැටියා ජීවත්වෙන්න ඕනෙ. ගව ඝාතකාගාරයේ යමපල්ලන්ගේ රෞද්‍ර ඇස්, නපුරු වචන, කිරි අම්මාගේ හිතේ දෝංකාර දුන්නා. අනේ මට මොහොතකට ජීවිතය දෙන්න පුළුවන් ද? කිරි අම්මාට එහෙම අහන්න ශක්තියක් නෑ විතරක් නෙවෙයි. වචනත් දන්නෙ නැහැ. දෙපාරක් තුන් පාරක් උම්බෑ කිව්වත්, හැමෝම තම තමන්ගේ වැඩවල.කෝ... ඉතින් කවුරුත් හැරිලා බැලුවේ නැහැ. කිරි අම්මාට ටිකක් අමාරුයි. මොහොතක් ගියේ නෑ. පැටියා මෙලොවට ආවා. ඇස් දෙකෙන් කඳුළු බිංදු දෙකක් වැගිරුණා. පුංචි පැටියා අම්මා මරණින් නිදහස් කෙරුවා. මේ ආරංචිය සැලවීමත් සමඟ ගව ඝාතකකරුවන් නීතියේ රැහැනට අසුවුණා.රිලා උද්‍යානපනින රිලවුන්ට ඉනිමං තියන්න එපා කියලා කිව්වට රිලවුන්ට උද්‍යාන හදලා දෙන එකේ නම් වරදක් නෑ. මේක තාම කතිකාවක් විතරයි. ක්‍රියාවට නැඟුණොත් හොඳා. කොහොම වුණත් ඉතිං උනුන් කාල බීලා ඉන්න එපායැයි ආයිබොවන්ඩ, වතු පාලු කරන්න ආවා කියලා හැම තිස්සෙම නොසෑහෙන බැණුම් අහන රිලව්, ආයිත් ඉතින් මෙලෝ ලැජ්ජාවක් නැතුව අනුන්ගේම ගෙවතු වලට පැනලා අලාභානි කරනවා.මේ කොහොම වුණත් උන්ට යන කලදසාවක් වත් තියෙන්නත් එපායැයි, නැත්නම් ඉතින් උන් බඩගින්නට දත් මිටි කන්ට ද ආයිබොවන්ඩ? උන්ගේ පළාත් අයිති කරගෙන ගෙවල් දොරවල් හදලා උන්ව එළවන අපේ ඇත්තන්ටත් මොළේ පෑදීම හොඳයි නේද?උපාධිධාරීන්ගේ පින්කමදීමෙන් හොඳ දීම දුගියාට දන් දීම කියලා කිව්වත් ආයිබොවන්ඩ, අපේ ඇත්තන්ට මේ කරුණු කාරණාවල වගක්වත් නෑ. තමන් කෑවා. තමන් බිව්වා. ඒ හැරෙන්න අනුන් ගැන වගක් මොකටද? අද ඒ තරමටම සමාජය ආත්මාර්ථකාමී වෙලා. තමන්... තමන්... ඇත්තටම ඇත්ත කතාව තමන් ඇරුනහම කවුරුත් නෑ. කිවුවොත් කියන්නෙ වැඩ අධිකයි. ප්‍රශ්න වැඩියි. ඒත් ඉතින් ඒවා නම් නිදහසට කාරණා නෙවෙයි. ඕනෙ කම තියෙනවා නම් ඕනෙ දෙයක් කරන්න පුළුවන්. ඉතාමත් ආදරෙන් කරපු සත් ක්‍රියාවක් ගැන කියන්නයි මේ සූදානම. එච්චර විශාල තෑගි බෝග දෙන්න නොතිබුණත් පුංචි එකෙකුට සපත්තු ජෝඩුවක් දෙන එක මොන තරම් පිංකමක් ද? මේ පිංකම කළේ ජයවර්ධනපුර කොට්ඨාසයේ උපාධිධාරීන් පිරිසක් එක දරුවෙකුට විතරක් නෙවෙයි. එවන් දරුවන් රැසකටම.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211188</link>
    <topic>එජාපයේ එදා වැඩ අද කියුම් කෙරුම්</topic>
    <author>රංජිත් සියඹලාපිටිය</author>
    <content>ජනාධිපතිතුමා ඉදිරිපත් කළ අයවැය ලේඛනයේ සියලු දොස් දකින විපක්ෂයේ මන්ත්‍රීවරුන්ගේ කිවුම් කෙරුම් දුටු විට මට පුදුම සිතුණේ 2001 පිහිටුවා ගත් ඔවුන්ගේ රජය 2004 දී පරාජය වූයේ කෙසේ ද කියාය.විපක්ෂයේ අද වාඩිවී සිටින මන්ත්‍රීවරුන්ගෙන් වැඩි පිරිසක් එදා සියලු තීන්දු තීරණ ගත් අගමැතිතුමාගේ කැබිනට්ටුවේ සිටි අයවළුන් වීම ඊට හේතුවයි.කෝක වෙතත් මේ එදා සිටි ඔවුන්දැයි වර්තමාන කතාබහ නිසා මා තුළ ඇතිවූ බලවත් සැකය නිසා 2002, 2003, 2004 වර්ෂ සඳහා ඔවුන්ගේ රජය ඉදිරිපත් කළ අයවැය යෝජනා ඇතුළත් කළ පොත් මගේ පොත් රාක්කයේ තිබී සොයා ගත්තේ බොහෝ අසීරුවෙනි.අද කථා එදා මොකුත්ම තිබී නැත. දෙවියන්ගේ පිහිටෙන් 2004 අයවැය යෝජනාවන් පළමුවන කාර්තුවට වඩා ක්‍රියාත්මක කිරීමට ඔවුනට ඉඩ නොලැබුණි. ඉඩ ලැබුණානම් අද මේ කථා කරන ජනතාවාදීන්ගේ තරම හොඳ හැටි බලා ගැනීමට තිබුණි.2002 සහ 2003 යෝජනාවලින් කිහිපයක් පමණක් අපි ගනිමු.ඔවුන් අද සමස්ත මෙන්ම ජනතාවට සෙත සදන මේ අයවැය එක පාර්ශ්වයක් සඳහා වූ වැඩ පිළිවෙළක් යැයි චෝදනා කරයි. 2002 අයවැය යෝජනා පොතේ, 21, 31, 32 පිටු කියවන්නට ඔවුන්ට ආරාධනා කරමි.විදේශිකයන්ට ඉඩම් පැවරීමේ බද්ද 100% කින් ඉවත් කිරීම, ආදායම් අධිකාරිය පිහිටුවා රජයට ලැබෙන මුළු ආදායම පෞද්ගලීකරණය කිරීමට පිඹුරුපත් සැකසීම, බදුසමා පනත ගෙනැවිත් මේ රටේ ජනතාවගෙන් වක්‍ර බදු ලෙස ඔවුනට හිතවත් ව්‍යාපාරිකයින් කිහිප දෙනෙක් එකතු කරගෙන තිබු කෝටි ගණන් මුදල් ලෝකයේ කොයිම රටකවත් නැති ලෙස ඔවුනට තියා ගන්නයැයි යෝජනා කිරීම, මෙරට සමස්ත ජනතාව වෙනුවෙන් ගත් තීන්දු තීරණ දැයි ඇසිය යුතුය.සහනාධාර මදියැයි කෑ ගසන ඔවුන්ට 2002 අයවැය යෝජනාවලියේ 14 වැනි පිටුව පෙරළා ගන්නට මම යෝජනා කරමි. මේ රටේ දැවැන්තම සහනාධාර ව්‍යාපාරය වන සමෘද්ධි ව්‍යාපෘතිය කපා හැරීමට යෝජනා කළේ ඇයිදැයි සොයා බැලිය යුතුය. එපමණක් නොව ප්‍රායෝගිකව ක්‍රියාත්මක වීමේදී මෙම කපා හැරීම නිර්දේශ කිරීමට ගමේ යූ. එන්. පී. ශාඛාවේ සභාපතිවරයාගේ ප්‍රමුඛත්වයෙන් යුත් කමිටුවකට බලය දී කටයුතු කළේ අද නිර්දේශපාලනය ගැන කථා කරන ඔවුනට බලය ඇතිදාට මොළය නැති නිසාදැයි අපට ප්‍රශ්නයකි.බඩු මිල ගැන අද මහා පෙරළියක් කිරීමට සූදානම් ඔවුන්ට 2002 පොතේ 07 වැනි පිටුවත් 26 වැනි පිටුවත් අඩුම ගානේ බලන්නට මම ඇරැයුම් කරමි. මහජනතාව බර දැරිය යුතු බවත්, මිල සූත්‍රය හඳුන්වා දී කුප්පි ලාම්පුවෙන් එළිය බලන භූමිතෙල් කාල ගන්න අහිංසකයා ද ලෝකයේ තෙල් මිල වැඩිවීමේ බර එක සේ දැරිය යුතු බවත් එදා අය කළ 50% කට ආසන්න වූ බද්ද ගෙවමින් රජයට 5% කටවත් වැඩි ලාභයක් ද ලබාදිය යුතු බව ද තෙල් මිල ගැන එදා සිතුවෙත් එදා ආණ්ඩු පක්ෂය අද විපක්ෂයේ නිසාදැයි දැනගත යුතුය.රජයේ දේපළ ගැන ආදරයෙන් කථා කරන ඔවුන් 2002 පොතේ 16 වන 52 වන හා පිටුවට මම යොමු කරවමි. පාඩු ලබන සියලු රාජ්‍ය ආයතන විකිණිය යුතු බවත් රජයේ ආදායමෙන් 8% ක් රාජ්‍ය දේපළ විකිණීමෙන් ලබාගත යුතු බවත් එහි පැහැදිලිවම දක්වා ඇත. ඒ විකුණන ගොඩේ අද ඔවුන් බොහෝ ආදරයෙන් කථා කරන ලංගම, දුම්රිය, ටෙලිකොම් ආදියත් තිබු බව මතක් කළ යුතුය.රජයේ සේවකයින් ගැන අද කථා කරන ඔවුන්ට එකවර 51,400 ක් පමණ උපාධිධාරීන් රාජ්‍ය සේවයට ඇතුළත් කරගැනීමට ධෛර්යවත් වූ ආණ්ඩුවට චෝදනා කරයි. කරුණාකර එදා කියු දේ බලන්න. රාජ්‍ය සේවකයින් 30% ක්වත් මුදල් ගෙවා හෝ ගෙදර යැවිය යුතු බවත් ඔවුන්ගේ එකම සැනසුම වූ විශ්‍රාම වැටුප් අහෝසි කළ යුතු බවත් 2002 පොතේ 37 වන පිටුවේ සඳහන් කළේ ඇයි ද යැයි කරුණාකර ජනතාවට පැහැදිලි කරන්න. 2003 ගැන කථා කිරීමට මට ඉඩ නැතිවීම පිළිබඳව කනගාටු වෙමි.අපේ ගම් පළාතේ පොඩි සිල්ලර කඩයක් අරඹා මහා ව්‍යාපාරයක් දක්වා ගොඩනඟා ගත් පීරිස් මුදලාලි ඔහුගේ විශ්වාසවන්ත ගනුදෙනුකරුවන් තෝරා ගැනීමේ දී නිතර කියු කථාවක් මට සිහිපත් වේ.“මොනතරම් පූචානම් කීවත් මම නම් උන්දැලා ළඟට ගන්නේ පැරණි කැරැට්ටුව සොයා බලලයි.”පීරිස් මුදලාලි නූගත් ගැමියකු ලෙස ජීවත් වෙමින් අපිට ද හොඳ පණිවුඩයක් ලබා දී ඇතැයි මට සිතේ.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af1211189</link>
    <topic>අග නගරයේ දහම් සිසිල බෙදන සම්බුද්ධාලෝක පන්සලට නව එළියක්</topic>
    <author>රමණී සුබසිංහ ඡායාරූප - විමල් කරුණාතිලක</author>
    <content>රටක ප්‍රධාන අග නගරය ඒ රටේ සංස්කෘතිය, ඉතිහාසය හා ස්වභාවය කියාපාන ප්‍රධාන සංකේතයකි. අපේ රටේ ප්‍රධානතම නගර සංස්කෘතිය නිර්මාණය වී තිබෙන්නේ කොළඹ කොටුව ආශි‍්‍රතවය. 1976 වසර තෙක් ම කොටුව පරිසරයේ බෞද්ධ සංකේතයක් නොවීය. ඒ අනුව කොළඹ නගර මධ්‍යයේ අති රමණීය විහාරස්ථානයක් ගොඩනඟන්නට මුල පිරෙන්නේ විතාරන්දෙණියේ ශ්‍රී චන්දජෝති නාහිමිපාණන් වහන්සේගේ අප්‍රතිහත ධෛර්යයෙනි.ඒ සඳහා වූ විහාර භූමිය ලැබෙන්නේ එවකට රාජ්‍ය ඉඩම් හා ධීවර අමාත්‍යව සිටි ජෝර්ජ් රාජපක්ෂ මහතාගේ පූර්ණ සහයෝගයෙනි. ඒ අනුව ජනාධිපති ලේකම් කාර්යාලය, මහා භාණ්ඩාගාරය, ලේක්හවුස් ආයතනය, ශ්‍රී ලංකා මහ බැංකුව, ලංකා බැංකු මූලස්ථානය පරිශ්‍රය, මහජන බැංකු මූලස්ථානය හා හිල්ටන්, ගලදාරි වැනි ජාත්‍යන්තර හෝටල් ගොඩනැඟිලි මධ්‍යයේත් ඉදිවූ කොටුවේ ශ්‍රී සම්බුද්ධාලෝක විහාරයේ දහඅට රියන් සමාධි බුද්ධ ප්‍රතිමා වහන්සේ ඉදිවන්නේ 1982 වර්ෂයේ දී ය. 1985 ඉදිවූ අඩි 90 ක් උස දර්ශනීය සාම චෛත්‍යය ද කොළඹ නගරයට පැමිණෙන දෙස් විදෙස් ජනතාව බුද්ධාලම්බන පී‍්‍රතියට පත් කරන්නේ ය.මෙසේ දර්ශනීය විහාරස්ථානයක් ඉදි කිරීමෙන් සෑහීමකට පත් නොවූ විතාරන්දෙණියේ ශ්‍රී චන්දජෝති නාහිමිපාණන් වහන්සේ විෂමාකාරී පරිසරයේ හැදෙන වැඩෙන දරුවන්ගේ අනාගතය දැහැමි කිරීම සඳහා ශ්‍රී ගුණානන්ද දහම් පාසල ද ආරම්භ කළහ. ඒ 1985 වසරේ දී ය. එමෙන්ම විශාල ධර්ම ශාලා, බෝධිඝර, ආගන්තුක සත්කාර සේවා ආදියෙන් විහාරස්ථානය ආලෝකවත් කළහ.විතාරන්දෙණියේ මේධානන්ද හිමිආගන්තුක සත්කාරයට, අසරණ සරණයට මුල් තැන් දුන් උන්වහන්සේ සමාජ සේවය තමන් වහන්සේගේ ජීවිතයේ ප්‍රධාන අංගයක් සේ සැලකූහ. මීට වසර 15 කට පෙර කුරිරු ත්‍රස්තවාදීන් ගේ බෝම්බ ප්‍රහාරයකින් 1997 ඉල් මස පුර පසළොස්වක දින උන්වහන්සේ අපවත් වී වදාළහ.සම්බුද්ධ ශාසනයේ දියුණුව උදෙසා උන් වහන්සේ ගෙන ගිය වැඩ පිළිවෙළ තව දුරටත් ඉදිරියට ගෙන යමින් මේ පින්බිමේ තවත් අසිරිමත් ඇරැඹුමක ආරම්භය සිදුවුණි. එ 2600 ශ්‍රී සම්බුද්ධත්ව ජයන්තිය නිමිත්තෙන් සිව්මහල් අන්තර්ජාතික භාවනා පුහුණු මධ්‍යස්ථානය, කෞතුකාගාරය, බුද්ධ මන්දිරය හා සර්වඥ ධාතු මන්දිරයට මුල්ගල තැබීමෙනි. විහාරාධිපති මහාචාර්ය ඉත්තදෙමළියේ ඉන්දසර හිමියන් ගේ අනුශාසනා පරිදි 2011 ජුනි මස 08 දා එසේ ආරම්භ වූ මේ මහා පුණ්‍ය කටයුත්ත සාර්ථකව අවසන් කරමින් සිව් මහල් ගොඩනැගිල්ල ලබන 24 වැනිදා පෙරවරු 9.00 ට තෛ‍්‍රනිකායික මහ නාහිමිපාණන් වහන්සේගේ සහභාගිත්වයෙන්, මහින්ද රාජපක්ෂ ජනාධිපතිතුමාගේ සුරතින් බොදු ජනතාව වෙනුවෙන් විවෘත කිරීමට නියමිතය.මෙසේ විවෘත වන නව සිව් මහල් ගොඩනැගිල්ලේ බිම් මහල වෙන්වී ඇත්තේ භාවනා මධ්‍යස්ථානය වෙනුවෙනි. කායික හා මානසික සුවය පතා භාවනා කිරීමට පැමිණෙන ජනතාවට එහිදී අවශ්‍ය පහසුකම් සැලසෙන අතර එය දෙස් විදෙස් සැමට විවෘතය.අපවත් වී වදාළ විතාරන්දෙණියේ චන්දජෝති නාහිමියන් මෙහි විහාරස්ථානයක් ආරම්භ කිරීමෙන් බලාපොරොත්තු වූයේ දුෂ්කර ප්‍රදේශවලින් පැමිණෙන භික්ෂුන් වහන්සේට නවාතැන් දී ප්‍රත්‍ය පහසුකම් ලබා දී ආගන්තුක සත්කාර කිරීමය. එම කටයුත්ත ද මෙමඟින් පුළුල් වන අතර මෙම විහාරස්ථානයට නිතර පැමිණෙන දෙස් විදෙස් ජනතාවට බෞද්ධ තොරතුරු ලබාදීමට ද ගොඩනැඟිල්ලේ එක් කොටසක් වෙන් කෙරේ.විහාරාධිපති ඉත්තදෙමළියේ ඉන්දසර හිමිලෝකයේ විවිධ බෞද්ධ සම්ප්‍රදායයන්ට අයත් බුද්ධ ප්‍රතිමා ද, අපගේ සංස්කෘතික උරුමය කියාපාන නොයෙකුත් කෞතුක භාණ්ඩවලින් සමන්විත කෞතුකාගාරයකට ද එක් මහලක් වෙන් කෙරේ. 2600 ශ්‍රී සම්බුද්ධත්ව ජයන්තිය සිහි කරනු වස් බුද්ධ ප්‍රතිමා වහන්සේ 2600 ක් තැන්පත් කොට මහජන වන්දනාවට බුද්ධ මන්දිරයක් ඉදිකොට ඇති අතර ඉහළ මහලේ මහනුවර ශ්‍රී දළදා මාලිගා පත්තිරිප්පු අනුරුවින් බුදුරජාණන් වහන්සේ ගේ ශ්‍රී ශාරීරික ධාතුන් වහන්සේ තැන්පත් ධාතු මන්දිරයක් ද ඉදිකොට තිබේ.විහාරාධිපති මහාචාර්ය ඉත්තදෙමළියේ ඉන්දසර හිමියන් ගේ අප්‍රතිහත ධෛර්යයෙන් අනුශාසකත්වයෙන් ඇරැඹුණ මේ මහා පුණ්‍ය කටයුත්තේ සියලු කටයුතු සොයා බලමින් සම්බන්ධීකරණය කෙරුණේ ශ්‍රී සම්බුද්ධාලෝක විහාරවාසී, කොළඹ දිස්ත්‍රික් සහකාර අධ්‍යාපන අධ්‍යක්ෂ විතාරන්දෙණියේ මේධානන්ද හිමියන් ගේ කැපවීමෙනි.සිව් මහල් අන්තර්ජාතික භාවනා පුහුණු මධ්‍යස්ථානය, කෞතුකාගාරය, බුද්ධ මන්දිරය, සර්වඥ ධාතු මන්දිරය විවෘත කිරීම හා සමගාමීව පින්කම් මාලාවක් පැවැත්වීමට කටයුතු සංවිධානය කර ඇති අතර ලබන 20 දා සිට 24 දා දක්වා සත්වරු පිරිත් පිංකම, දිනපතා උදෑසන විශේෂ බුද්ධ පූජා, සඟ සතු දාන (උදේ, දවල්) සවස විශේෂ ගිලන්පස බුද්ධ පූජා හා රාත්‍රී මහා සංඝරත්නය වෙත චතුමදුර ගිලන්පස පූජාවන් ද පැවැත්වේ.රමණී සුබසිංහ ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af12111810</link>
    <topic>සර්ප වෙදකම ඇසුරෙන් ඩෙංගුවලට බේත් සෙවූ අපේ වෙදහාමිනේ</topic>
    <author>ටෙක්ලා පද්මිණී කාරියවසම්ඡායාරූප – විමල්</author>
    <content>බුද්ධිමතෙක් නම් ඔහුට තිබෙන්න ඕන විවෘත මනසක්. එවිට සිතා බලා කටයුතු කිරීමට හැකියාව ලැබෙනවා. ලෝකයට බොහෝ දේ ඉතිරි කරන්නේ බුද්ධිමත්හු. තරංගා කුමාරි වික්‍රමසූරිය විවෘත මනසින් ලෝකය දෙස බැලූ තරුණ ආයුර්වේද වෛද්‍යවරියක්. ලෝකයටම හිසරදයක් වී ඇති ඩෙංගු රෝගය සඳහා දේශීය හා ආයුර්වේදීය වෛද්‍ය ක්‍රමෝපායන් භාවිත කරමින් ඖෂධයක් නිපදවීමට ඇයට හැකියාව ලැබී තියෙනවා.ආයුර්වේද සර්වාංග රෝග වෛද්‍යවරියක් වන ඇගේ පියා පාරම්පරික විෂ වෛද්‍යවරයෙක්. ඇගේ මවගේ පියා (සීයා) පාරම්පරික වෛද්‍යවරයකි. ළමා වියේ සිට ඇසූ දුටු දේ සමඟ දේශීය හා ආයුර්වේද වෛද්‍ය ක්‍රමයේ පුස්කොළ පොත් පෙරළා බලා ඇය කළ මෙහෙවර මහඟුය.වසර දෙකකට අධික කාලයක් තිස්සේ ‘ඩෙංගු රක්තපාතය’ රෝග නිවාරණයට ඖෂධයක් සොයා වෙහෙසුණු ඇයට ඊට පදනම වැටුණේ තම පියාගේ විෂ වෛද්‍ය ක්‍රමය හරහා ය. සර්ප විෂ සමනය කර රෝගීන් සුවපත් කළ හැකි නම් මදුරුවකු පතුරවන ඩෙංගු රක්තපාතය හේතු කොට ගෙන රෝගීන්ට මියයාමට ඉඩදීම කළ යුතු නැත යන්න ඇගේ අධිෂ්ඨානය විය.සර්ප විෂ ශරීර ගතවීමේදී පහළවන රෝග ලක්ෂණ සර්පයාගෙන් සර්පයාට වෙනස්. ඒ පිළිබඳ අධ්‍යයනයක් කිරීමෙන් හා ඩෙංගු රක්තපාත රෝගයේ රෝග ලක්ෂණ හා රෝගයේ ස්වභාවය පිළිබඳ ගවේෂණයක් කිරීම මඟින් ඒ සඳහා සුදුසු ඖෂධ තෝරාගැනීමට උත්සාහ කළ බව ආයුර්වේද සර්වාංග වෛද්‍ය තරංගා වික්‍රමසූරිය පවසන්නීය.ඩෙංගු රෝගය විෂ හේතුකොට ගෙන ඇතිවන රෝගී තත්ත්වයකි. ආයුර්වේදයට අනුව විෂ ශරීර ගතවන ආකාර 3කි. (සර්ප, කීට හා ලුතා) ඉන් කීටයන් හේතු කොට ගෙන ශරීරගත වන විෂ ඩෙංගු රක්තපාත රෝගය ඇතිකරවයි.මෙහිදී ප්‍රධාන වශයෙන් රෝගියාගේ රුධිරයේ රුධිර පට්ටිකා ප්‍රමාණය ශීඝ්‍රයෙන් පහළ වැටේ. ඩෙංගු රක්තපාත තත්ත්වයේ දී සිරුරේ අභ්‍යන්තර ඉන්ද්‍රියයන් පීඩාවට පත්වීම මඟින් අභ්‍යන්තර රුධිර වහනයක් සිදුවේ. මේ තත්ත්වය සමනයට ආයුර්වේද හා දේශීය වෛද්‍ය ක්‍රමෝපායයන් අනුව ශරීරගත විෂ ඉවත් කිරීමට භාවිත කරනු ලබන ඖෂධ භාවිත කරමින් වසර දෙකකටත් වඩා වැඩි කාලයක් පර්යේෂණ කළ තරංගා මේ වන විට ඉන් සාර්ථක ප්‍රතිඵල නෙළාගෙන ඇත.මුලින්ම පර්යේෂණ කරද්දී ඖෂධ සංයෝජන කසායක් ලෙස රෝගියාට ලබාදුන්නා. එහෙත් කසාය කල්තියා ගැනීමේ අපහසුතාව, කල්තියා ගැනීමට භාවිත කරන රසායන ප්‍රතිශක්තිකරණ ශක්තිය අඩු වූ ඩෙංගු රෝගියාට දීම නුසුදුසු වීම, ඈත ප්‍රදේශ කරා කසාය රැගෙන යාමේ අපහසුව හඳුනාගත් තරුණ වෛද්‍යවරිය ඒ සඳහා ඖෂධ සංයෝජනය කුඩු ලෙස සකසා රෝගීන්ට ලබාදීමට කටයුතු සකස් කර තිබෙනවා.මෙම ඖෂධය තාක්ෂණ පර්යේෂණ ආයතනය වෙත යොමු කොට මිනිස් සිරුරට අහිතකර බැක්ටීරියා වර්ග, රසදිය හෝ ආසනික් එහි අන්තර්ගත නොවන බවට තත්ත්ව සහතිකයක් ලබාගැනීමට ඇය කටයුතු කර තිබෙනවා.මට රෝග නිවාරණයට ලැබුණේ අසාධ්‍ය රෝගින්. දැඩි සත්කාර ඒකකයේ තබා ගෙන ‘දැන් ඕන දෙයක් කරන්න’ කියලා පවුලේ ඥාතීන්ට වගකීම පැවැරුණු රෝගීන් රැසක් සුව කිරීමට මට අවස්ථාව ලැබුණා. දැඩි සත්කාර ඒකකයේ හෝ රෝහල් ගතව සිටිනා කිසිම රෝගියෙක් මා වෙත ගෙන එන්න කියා මා කියන්නේ නැහැ. වෛද්‍ය වාර්තා තියෙනවා නම් එය රැගෙන ආ විට මම රෝගියා ළඟ නතරවී පර්යේෂණ මඟින් මා සොයාගත් ඖෂධ ඔවුන්ට ලබා දුන්නා.-ආයුර්වේද වෛද්‍ය තරංගා වික්‍රමසූරියවතුර මිලි ලීටර් 50 පමණක් දිය යුතු රෝගීන්ට කෙසේ හෝ ඖෂධ මිලි ලීටර් 120 ශරීරගත කරනවා. ඒ සඳහා ගතවන කාලය වැඩි වුවත් ඉන්පසු රෝගියා සුව අතට හැරෙනවා. ඉන්පසු උතුරවා ගත් ජලය කෝප්පයකට ඖෂධ කුඩු තේ හැඳි දෙකක් පමණක් දමා වසා තබා සීතල වූ පසු පෙරා රෝගියාට පැය හයෙන් හයට දින දෙකක් දීම ප්‍රමාණවත්. ඉන් රෝගය සමනය වනවා. මෙහිදී බටහිර වෛද්‍යවරුන්ගෙන් ලැබුණු ප්‍රතිචාර අගය කළ යුතුයි. ‘කෙසේ හෝ රෝගීන් සුවකළ යුතුයි’ යන්න ඔවුන්ගේ තේමාවයි. ඔවුන් සැබෑ වෛද්‍යවරුන්ය.දුස්සාධ්‍ය රෝගින්ට ඖෂධ දින දෙකක් භාවිත කළ යුතු වුණත් රෝගය හඳුනාගත් මුල් අවස්ථාවේදීම මේ ඖෂධය දෙවරක් පමණක් භාවිත කිරීම රෝග සමනයට ප්‍රමාණවත් වෙනවා.මේ ඖෂධය නිපදවීමේ දී එක් එක් ඖෂධයේ ගුණ “ද්‍රව්‍ය ගුණ විඥානය” අනුව බලා වීර්ය හා ප්‍රභව ඇති ඖෂධයන්හි ගුණ ප්‍රභාව අනුව මේ රෝගයට සුදුසු ඖෂධ සංයෝජනය සොයා ගැනීමට වෛද්‍ය තරංගා සමත්ව සිටින්නීය.තරංගා ගේ නව ඖෂධ සංයෝජනය පළපුරුදු වෛද්‍යවරු කිහිපදෙනකු විසින් රෝගීන් සඳහා නිර්දේශ කොට යහපත් ප්‍රතිඵල ලබා දී ඇත.ඩෙංගු යනු වසංගත තත්ත්වයකි. පැතිර යන පැපොල, වසූරිය රෝග තත්ත්වයන් මිනිස් සිරුරේ ප්‍රතිශක්තිකරණ ශක්තිය නැතිකර දමයි. වසංගතයක් ලෙස පැතිර යන ඩෙංගු මට්ටු කිරීමට තරංගා වසංගත ලෙස ‘වෛරස්’ හේතුකොට ගෙන පැතිර යන රෝග පිළිබඳ මනා අධ්‍යයනයක යෙදී ඇත.ඇය තම නව ඖෂධ නිෂ්පාදනය මේ වන විට ආයුර්වේද වෛද්‍ය සභාවේ අනුමැතිය ලබාගැනීම සඳහා ඉදිරිපත් කොට ඇති අතර එම ඖෂධය ආයුර්වේද වෛද්‍ය දෙපාර්තමේන්තුවේ සහකාර තාක්ෂණ ශිල්පී ගොයුමි ප්‍රිය රණසිංහ මහතා වෙත යොමු කොට ඇති බව පවසන්නීය.බොරැල්ල ආයුර්වේද වෛද්‍ය විද්‍යාලයයෙන් වෛද්‍ය වෘත්තිය හැදෑරූ තරංගා සිය පර්යේෂණය සඳහා තම පියාගෙන් ලත් සහය අගය කරන්නීය.“ඉගෙනගන්න කෙනෙක් හා යම් කාර්යයක නිරත වන කෙනෙක් නිරතුරුව ස්වයං අධ්‍යයනයක යෙදිය යුතු යැයි” පවසන තරංගා එය ක්‍රියාවෙන් ද ඔප්පුකොට හමාරය.”මම මේ ඖෂධයම තැලසීමියා රෝගයට හා ලියුකේමියා රෝගයට යෙදිය හැකි ද යන්න විමර්ශනය කරමින් සිටිනවා. ඒ සඳහා ඖෂධ සංයෝජනයේ අන්තර්ගත වෛරස් මර්දනය කරන සංඝටක ඉවත් කළ යුතුයි. මම විශ්වාස කරනවා මට එම රෝගීන්ගේ රුධිර පට්ටිකා නිෂ්පාදනය ඉහළ නංවා රෝගය සමනයට සුදුසු ඖෂධයක් නිෂ්පාදනය කිරීමට හැකි වේවි.මේ හැරුණු විට ‘ඒඩ්ස්’ (H.I.V.) රෝග නිවාරණය සඳහා ඖෂධයක් මම අත්හදා බලමින් සිටිනවා. එය සාර්ථක වුණොත් ලෝකයටම උපකාරයක් කරන්න මට හැකි වේවි. ඒත් ඖෂධ පර්යේෂණය සඳහා අත්හදා බැලීමට මට තවමත් හමුවූයේ එක් රෝගියෙක් පමණයි. ඒත් මම උත්සාහ කරනවා”යි වෛද්‍ය තරංගා පවසන්නීය.ඇය අපට මහඟු සම්පතකි. ආයුර්වේද පර්යේෂණ ආයතනය මඟින් අවශ්‍ය පහසුකම් හා ප්‍රතිපාදන සපයා දී ශ්‍රී ලංකාවේ දේශීය හා ආයුර්වේද වෙදකම නංවාලීම සඳහා ඇගේ පර්යේෂණ වෙනුවෙන් සහයෝගය දැක්වීමට රජය මෙන්ම දේශීය වෛද්‍ය අමාත්‍යාංශය කටයුතු කළ යුතුය. එසේ කළ යුත්තේ ඇගේ සොයාගැනීමේ සාර්ථකත්වය දේශයේ කීර්තියට ද දහස් ගණනක් ජනයාගේ දිවි සුරැකීමට ද හේතුවන බැවිනි.ආයුර්වේද දෙපාර්තමේන්තුවේ ලියාපදිංචි සර්වාංග වෛද්‍යවරියක් වන තරංගා ආධුනික වෛද්‍යවරියක් ලෙස කළ මෙහෙය අගය කළ යුතුය.”මගේ ළඟට එන රෝගීන් ට මම නොමිලයේ ප්‍රතිකාර කරනවා. එසේ ප්‍රතිකාර කර ලබාගත් වෛද්‍ය වාර්තා සියයට සීයක්ම ප්‍රතිඵලදායකයි. ඇත්තටම මට ඕන වෛද්‍යවරියක් ලෙස රෝගීන්ට සේවය කරන්න. ඒක මගේ අරමුණ. වෛද්‍ය තරංගා පවසන්නීය. ඇගේ ඒ අරමුණ සාක්ෂාත් වේවා! දස දහස් ගණන් රෝගීන් ඇගේ අතින් සුවය ලබත්වා යි ඉත සිතින් පතමු.ටෙක්ලා පද්මිණී කාරියවසම්ඡායාරූප – විමල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af12111811</link>
    <topic>ඇස් කන් ඇති අධමයන්ට බිලිවූ මහ කනදරාවේ අන්ධ ඇතා</topic>
    <author>දයා ඩී. ෆොන්සේකාජයසූරිය දිසානායකමැදවච්චිය සමූහ</author>
    <content>ඇතා ගැන රචනාවක් ලියන්නැයි පුංචි දරුවෙකුට කීවොත් පුංචි දරුවන් මුලින් ම ලියන්නේ “ඇතා හරිම ලස්සනයි ඌට අලංකාර දළ දෙකක් ඇත” යැයි කීවොත් නිවැරදි ය.එවන් දළ දෙකක් ඇති අලංකාර ඇතෙක් මැදවච්චියේ මහ කනදරා වැව් පිටියේ කුඩා වැව වැව් පිටියේ ඉතා සාඩම්බර ලෙස ගැවසුණේ මුළු පළාතටම අලංකාරයක් මෙන් ම ආඩම්බරයක් ද ලබා දෙමිනි. එතරම් අලංකාර ඇතෙකු ඒ පළාතෙවත් නොවීය. මහකන්දරාවේ අන්ධ ඇතා යයි වූ විරුදාවලි ලැබුවේ උගේ එක් ඇසක් අන්ධවූ නිසාවෙනි. කවදා කෙසේ අන්ධ වූවා දැයි කවුරුත් නොදනිතත් ඌ කාගේත් ආදරයට පාත්‍ර වූ ඇතෙකි.එවන් වූ සුන්දර දසුනක් මැවූ අහිංසක ඇතෙකු මරා දමා දළ දෙක කපාගෙන යාම තරම් පාපතර ක්‍රියාවක් තවත් ඇද්ද? ජීවිතයක වටිනාකමක් නොදත් ඇතෙකුගේ අගය නොදත් මේ පාපතරයන් ඌ මරා දළ දෙක කපාගෙන ගියේ දළ දෙකට පමණක් මිලක් නියම කොට ඒ මුදලින් යහතින් කාබී සිය අඹුදරුවන් රකින්නට නම් එවන් අපරාධයක් තවත් මිහිපිට නැති තරම් ය.මැදවච්චිය ප්‍රාදේශීය ලේකම් කොට්ඨාසයේ කැබතිගොල්ලෑව පොලිස් වසමට අයත් 44 තුලාන පොහොදිවුල ඇටඹගස්කඩ කුඩා වැව් පිටියේ දී මේ අන්ධ ඇතා මරා දමා තිබියදී පසුගිය 12 දා වව්නියාව වනජීවී අඩවි කාර්යාලයේ නිලධාරීන්ට හමුවී ඇත.මළ සිරුරේ දළ දෙක කිසිවෙකු විසින් කපාගෙන ගොස් ඇති බව ද මේ පිළිබඳව මාධ්‍යයට කරුණු අනාවරණය කළ ගොවිජන සේවා හා වනජීවී සංරක්ෂණ නියෝජ්‍ය අමාත්‍ය එස්.එම්. චන්ද්‍රසේන මහතා පැවසීය.මේ ඇතාගේ උස අඩි 8 ක් විතර වෙනවා. වයස අවුරුදු 50 - 55 ක් වෙනවා. වනජීවී නිලධාරීන් පවසන හැටියට කපාගෙන ගිය දළ කොටස අඩි 3 1/2 ක් පමණ වෙනවා.ඇතාගේ මළ සිරුර හමුවූයේ මිය ගොස් දින 9 ක් පමණ ගතවූ පසුවය.මේ ඇතා මීට කලින් හොඳටම අබලන්ව සිට වනජීවී නිලධාරීන්ට හමුවුණා. එවර නිලධාරීන් ඌට බෙහෙත් කොට ඌ සුවපත් කළා. ඇතා ඉන්පසුව ඉතා හොඳීන් සුවසේ වනයේ හැසිරුණා. උගෙන් කාටවත් කිසිම කරදරයක් නැහැ. ඇතාගේ ඇසක් අන්ධ නිසා ඌ යන්නේ පැත්තකට හැරිලා මාත් මේ ඇතාව කීප වාරයක් ම දැක තිබෙනවා. ඌ හරිම අලංකාර අහිංසක ඇතෙක්. උගේ දළ දෙක හරිම තේජාන්විතයි. මේ අපරාධය කළ අය කොහෙන් හරි අල්ලාගන්න ඕනෑ. අපි ලක්ෂ දෙකක මුදල් තෑග්ගක් දෙනවා. හරි ඔත්තුවක් ලබා දෙන අයෙකුට.” නියෝජ්‍ය ඇමැති ඇස්.ඇම්. චන්ද්‍රසේන මහතා පැවසීය.මේ මාධ්‍ය හමුවේදී වනජීවී නියෝජ්‍ය අධ්‍යක්ෂක වෛද්‍ය තාරක ප්‍රසාද් මහතා ද කතා කළේ ය.“ඇතා මැරෙන විට හොඳට ආහාර ගෙන තිබුණා. ඌ හොඳට අහර ගන්නා ඇතෙක්. ඌ වතුර හිඟ වුණාමයි මහකනදරා වැවට යන්නේ වතුර බොන්න. නැත්නම් ඌ ඉන්නේ මිනිසුන් ගැවසෙන හරියේමයි. අපි අබලන්ව සිටි ඇතාට බෙහෙත් කරලා යථා තත්ත්වයට පත් කළා.”මේ දළ ඇතා විදේශිකයන් ගේ ද මහත් සැලකිල්ලට ලක්වූ ඇතෙකි.අලියෙක් මැරුවොත්ලක්ෂ 5ක් දඩ අවුරුදු 5ක් හිරේ- වනජීවී දෙපාර්තමේන්තුවමෙවැනි දළ ඇතුන් සිටින්නේ ලංකාවේ වැඩිහිටි අලි ගහණයෙන් 10% ක් පමණයි. මේ ඇතාගේ දළ දෙකට වෙළෙඳ වටිනාකමක් ගන්නට බැහැ. ඊට හේතුව මෙවන් ලියාපදිංචි නොවූ දළ දෙකක් තබාගත් අයෙකුට නීතියෙන් දඬුවම් ලැබීමයි. ශ්‍රී ලංකාවේ ඇති ඇත් දළ සියල්ලම රජයේ ලියාපදිංචි කළ යුතුයි. මෙය අසුවුවහොත් මේ අපරාධයට සම්මතය වූ සියල්ලන්ටම දඬුවම් ලැබෙනවා. අපි මේ සඳහා පරීක්ෂණ පවත්වමින් සිටිනවා.නියෝජ්‍ය ඇමැති එස්.එම්. චන්ද්‍රසේන මහතා තවදුරටත් කීය. මේ වසරේ ඔක්තෝබර් මාසය අවසානය වනවිට දිවයින පුරා අලි 200 ක් මියගොස් ඇති බවත් එය පසුගිය වසරේ දත්තයන්ට සාපේක්ෂව අඩු අගයක් ගන්නා බවත් මේ මාධ්‍ය සාකච්ඡාවේදී හෙළි විය. මේ වසරේ මේ කාලය ඇතුළත අලින් විසින් පහරදීමෙන් මිනිසුන් 61 දෙනෙකු මිය ගොස් ඇත. එහෙත් දළ ලබාගැනීම පිණිස ශ්‍රී ලංකාවේ මෙවැනි ම්ලේච්ඡ අපරාධ සිදුවන්නේ කලාතුරකිනි.ඇත්තටම මහකනදරාවේ දළ ඇතා මරා ඇත්තේ දළ ලබාගැනීමේ කුරිරු දුෂ්ඨ චේතනාවෙන්මය. එය අලි මිනිස් ගැටුමේ ප්‍රතිඵලයක් නොවේ. ඊට හේතුව මහකනදරාවේ දළ ඇතා කිසිම මිනිසෙකුට හෝ වගාවකට හානියක් නොකිරීමයි. ඒ බව අප කතා කළ සෑම අයෙකුගේම ප්‍රකාශවලින් සනාථ වූ කරුණෙකි. මේ අතර මෑතකදී අලින්ගෙන් වන වගා හානි නිසා ඇටඹගස්කඩ ප්‍රදේශයේ ගොවීන් 10 දෙනෙකුට තුවක්කු ලබාදී ඇති බව ද වනජීවී සංරක්ෂණ අධ්‍යක්ෂ ජනරාල් තුමා වෙත වවුනියාව වනජීවී අඩවි ආරක්ෂක විසින් වාර්තා කොට තිබේ. ඒ පිළිබඳව ද මාධ්‍ය සාකච්ඡාවේදී ප්‍රශ්න කෙරිණි. “තුවක්කු දුන්නේ අලින්ට වෙඩි තියන්න නෙවෙයි.සතුන් බිය කොට පළවා හරින්නයි. අලින්ට ඒවායින් වෙඩි තිබ්බා දැයි අපි පරීක්ෂණ පවත්වාගෙන යනවා. මේ ගැන වනජීවී සංරක්ෂණ දෙපාර්තමේන්තුව විසින් ද කැබිතිගොල්ලෑව පොලිසිය විසින් මෙන් ම, වන්නි ආඥාපති තුමාගේ මූලිකත්වයෙන් ශ්‍රී ලංකා යුද හමුදාව විසින් ද වෙනම පරීක්ෂණයක් පවත්වනවා. වනජීවී සංරක්ෂණ අධ්‍යක්ෂ ජනරාල් එච්.ඩී. රත්නායක මහතා එහිදී පැවසීය.මේ අතර මේ පිළිබඳව පරීක්ෂණ පවත්වන වවුනියා වනජීවී අඩවි ආරක්ෂක ඩබ්ලියු.ජේ.කේ. හේරත් මහතා ද දුරකතනයෙන් සම්බන්ධකර ගැනීමට අපට හැකි විය.අලියා මැරූ අය ගැන කිව්වොත්ලක්ෂ දෙකක් දෙනවා- නියෝජ්‍ය ඇමැති චන්ද්‍රසේන“මේ මහකනදරාවේ අන්ධ ඇතා හරිම සුන්දර ඇතෙක්. අපි නිතරම ඌ ගැන ඇස ගසාගෙනයි සිටියේ. මහ කැලේ ඉන්නා ඌ විශේෂයෙන් ජූලි අගෝස්තු මාස වලදී බොහෝ දුරට ඇටඹගස්කඩ වැව් පිටියට එනවා. ඌ කිසිවෙකුට හිරිහැරයක් කරන්නේ නැහැ. හීලෑ ඇතෙකු වගේ. උගේ දළ දෙක නිසාම අපි නිතරම ඌ ආරක්ෂා කළා. වරක් හොඳටම අබලන්ව සිටි ඇතා අපි බෙහෙත් කරලා යම් තත්ත්වයකට ගෙනාවා. ඌට කිසිම රෝගයක් තිබුණේ නැහැ. පශු වෛද්‍ය චන්දන ජයසිංහ මහතා තමා උගේ පශ්චාත් මරණ පරීක්ෂණය කළේ. එහි දී හෙළි වූයේ උගේ පපු පැත්තට වෙඩි වැදී ඇති බවයි. එය ක්ෂණික මරණයක්. දවස් දහයක් විතර ගතවෙලා කුණු වූ ශරීරය අප පරීක්ෂා කළා.දළ දෙකේ පහළ කොටස කපාගෙන ගිහින් ඇඟ ඇතුළෙ තිබුණු අඩි 1 1/2 ක් විතර අනිත් දළ කොටස අප පරිස්සමින් ආරක්ෂා කරගෙන ඉන්නවා. ප්‍රදේශයේ ගොවීන් අතරෙ තුවක්කු 10 ක් බෙදාදුන් බවත් ඇත්තයි. ඒ තුවක්කු හා මේ ඝාතනය අතර සම්බන්ධයක් ඇතැයි සැකයක් ද තියෙනවා. කොහොම වුණත් අපි පැති කිහිපයකින් පරීක්ෂණ පවත්වනවා. ඌ නිදහසේ තමන්ගේ පාඩුවේ ඉන්නා ඇතෙක් නිසා ගොවීන් මේ අපරාධය කළා යැයි කියන්නත් අමාරුයි.මේ ඇතා ඒ 9 මාර්ගයේ පවා නිතරම අපට දකින්නට ලැබෙනවා. පූනෑව තේක්කවත්ත ඌ සැරිසරන තවත් ඉසව්වක්. මිනිස්සු ඌට ආදරෙයි. හේරත් මහතා අපට කීය. ඇටඹගස්කඩ ග්‍රාම නිලධාරි ජී.ඇස්. වීරසේන මහතා ද අපට මේ කෲර ඇත් ඝාතනය පිළිබඳව කතා කළේ දුක්මුසුවය. “මේ අන්ධ ඇතාගේ නිජභූමිය මැදවච්චියයි. උස අඩි 8 ක් විතර වන ඌ හොඳ තේජවන්ත ඇතෙක්. ප්‍රශ්නයකට තිබුණේ උගේ ඇසක් අන්ධ වීම ය. ඌ මහකනදරාව වැව අසල නිතර දකින්නට පුළුවන්. මෙය හරිම අපරාධයක්. මහා සම්පතක් අපට නැතිවුණේ.”මේ අතර මේ පිළිබඳව උතුරු මැද පළාතේ නියෝජ්‍ය පොලිස්පති නන්දන විජේරත්න මහතාගේ උපදෙස් පරිදි අනුරාධපුර පුරාවස්තු සංරක්ෂණ විශේෂ ඒකකයේ ස්ථානාධිපති පොලිස් පරීක්ෂක සමන්කුමාර මහතා විසින් ද පරීක්ෂණ පවත්වන බව දැනගන්නට ලැබිණ.මේ වටිනා අන්ධ ඇතාට වෙඩි තබා මරා දැමීම ගැන අප ඊළඟට හමුවුණේ පුහුදිවුල සාලරුක්ඛාරාමවාසී කලාකොළවැව විමලධම්ම හිමියන්ය.“මේ ඇතා හරිම අහිංසක සුන්දර වස්තුවක්. ඌ පරිසරයට අලංකාරයක්. වගාවට හානියක් නොකරන ගොවියන්ට හානියක් නැති මේ සතා නිදහසේ නිදැල්ලේ වනාන්තරයේ පාර අසල වැව් පිටිවල හැසිරුණා. ඌ මරා දැමීම හරිම පාඩුවක්. කිසිවෙකුට කරදරයක් නැති මේ ඇතා ඝාතනය කිරීම මහත් පාපයක්. මහ පොළොව පවා නුහුලන පාපයක්. ඇතෙකු අලියෙකු මැරීම සංසාරික වශයෙන් ගෙවා ගත නොහැකි මහා පාපයක් මෙන් ම නීතියෙන් ද දඬුවම් ලැබිය හැකි වරදකි. වනසත්ව හා වෘක්ෂලතා ආරක්ෂණ පනත යටතේ අලියෙකු හෝ ඇතකු මැරුවහොත් ඒ බව උසාවියේ දී ඔප්පු වුවහොත් ලක්ෂ එකහමාරෙ සිට ලක්ෂ පහක් දක්වා දඩයක් හෝ අවුරුදු 5 දක්වා සිර දඬුවමක් හෝ ඒ දෙකම දඬුවම් වශයෙන් ලබාදිය හැකි ය.එමෙන් ම මිය ගිය ඇතකුගේ දළ හෝ ශරීර කොටසක් අනවසරයෙන් ළඟ තබා ගැනීම ද දඬුවම් ලැබිය හැකි වරදකි. ඒ සඳහා ලක්ෂයක සිට ලක්ෂ දෙක දක්වා දඩ මුදලක් හෝ අවුරුදු 2 සිට 5 දක්වා සිර දඬුවමක් හෝ ඒ දෙකම දඬුවම් වශයෙන් ලබාදිය හැකි ය. කෙසේ හෝ මේ අහිංසක අන්ධ ඇතාගේ මිනීමරුවා නීතියේ රැහැනට ගැනීමට රජය බොහෝ වෙහෙසෙන බව ද වනජීවී සංරක්ෂණ ගරු නියෝජ්‍ය ඇමැතිතුමා තරයේ පැවසීය.මෙවැනි අපරාධ තවදුරටත් කෙරෙන්නට ඉඩ ඇරියොත් මේ අලි ගහණය ඉතා ඉක්මනින් වදවී යනවාට සැක නැත. මෙසේ අලි මරන්නට ජාවාරම් කාරයන්ට ඉඩ දුනහොත් අනාගත පරපුරට අලියා පිළිබඳව දැකගන්නට ලැබෙන්නේ සතුන් වත්තකදී පමණක් වීම නොවැළැක්විය හැකි ය.පුල්ලෙයාර් දෙවියන්ගේ බලය පවතින මේ ප්‍රදේශයේ ගොවීන් විසින් ඇතෙකු හෝ අලියෙකු මරා දැමුවහොත් කන්න හතක් පාළුවෙන බවට ගොවීන් අතර මතයක් පවතින බව ද වනජීවී සංරක්ෂණ නියෝජ්‍ය ඇමැති එස්.එම්. චන්ද්‍රසේන මහතා පවසයි.මේ අනුව මේ ඇත් ඝාතනය ගොවීන්ගේ වැඩක් නොවන බවට වනජීවී අංශ මත පළකරයි. දුෂ්ඨ ජාවාරම් කාරයන් විසින් ඇත් දළ ජාවාරම් සඳහා කරන ලදී. කුරිරු ඝාතනයට ද පුල්ලෙයාර් දෙවියන් විසින් හෝ ද¼ඞුවම් දෙනු ඇතැයි අපි විශ්වාස කරමු. එය එතරම්ම කුරිරු ඝාතනයකි.දයා ඩී. ෆොන්සේකාජයසූරිය දිසානායකමැදවච්චිය සමූහසේයාරුව - අමිල ප්‍රභාත් වනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=af12111812</link>
    <topic>වැලිකඩ හිරගෙදර ජංජාලය පිටුපස පාතාලයේ කම්බ හොරු</topic>
    <author> </author>
    <content>ටී 56 ස්වයංක්‍රීය ගිනි අවියක් එක් අතකින් ඉහළට අමෝරා වෙඩි පිට වෙඩි තබමින් ට්‍රේල් වර්ගයේ යතුරු පැදියක නැගුණු පුද්ගලයකු අභියෝගාත්මක වදන් උස් හඬින් ගුගුරමින් බන්ධනාගාර භූමියේ ඒ මේ අත වේගයෙන් ධාවනය කර වූයේ දුටුවන් ද භීතියට පත්කරවන්නාසේය. මෙම බිහිසුණු ක්‍රියාව චිත්‍රපටයක රූ ගැන්වීමක් නොව බන්ධනාගාරයේ සිරකරුවන් එකාවන් ව සැලසුම් සහගත ව පෙළ ගැසී අපේ ආරක්ෂක අංශවලට ද එරෙහිව සිදුකරන ලද බිහිසුණු කැරැල්ලේ තවත් එක් දසුනකි.ඒ පැයක හමාරකදී බොහෝ දෙනකුට මාරාන්තික තුවාල හා මරණය ද ළඟාකරවමින් වැලිකඩ බන්ධනාගාරය සියතට ගත් ඒ සතුට භුක්ති විඳින අයුරු එලෙසින් පෙන්වූයේ නමගිය අපරාධකරුවකු වූ මාලන් නමැත්තාය. මිනිස් ඝාතන සම්බන්ධව මරණීය දණ්ඩනය නියමව සිටි හේ එලෙසින් හැසිරුණා පමණක් ම නොව එම අමානුෂික කැරැල්ල මෙහෙය වූ පුද්ගලයා ද ඔහුම විය. තවත් රැඳවියෝ පිරිසක් ඔහුගේ සහායට සිටියහ.වැලිකඩ බන්ධනාගාරයේ රැඳවියන් විසින් ඉතා සූක්ෂම අයුරින් මත්ද්‍රව්‍ය, ජංගම දුරකථන ආදී දෑ තම සන්තකයේ රහසේ තබාගනිමින් බාහිර සමාජයේ විවිධ පුද්ගලයන් සමඟ සබඳතා පවත්වන බවට වරින් වර අනාවරණය විය. ඒ පිළිබඳව අවධානය යොමු කළ ඇමැති චන්ද්‍රසිරි ගජධීර මහතා බන්ධනාගාරයේ ඉහළ පෙළේ නිලධාරින්ගේ ද ඉල්ලීම පරිදි එහි විශේෂ සෝදිසි මෙහෙයුමක් සිදුකළ යුතු බවට තීරණය කළේය.එම විශේෂ සෝදිසිය සඳහා බන්ධනාගාර නිලධාරිනට අමතරව විශේෂ කාර්ය බළකායද පොලිසියද ඊට එක්වූ අතර එදින දහවලෙහි සෝදිසි මෙහෙයුම ඇරඹිණි. ඉතා රහසිගත ව යොදාගෙන තිබූ මෙම සෝදිසිය පිළිබඳව කෙසේ හෝ බන්ධනාගාරයේ රැඳවියනට ද කල් ඇතිවම සැලවී තිබිණි. විශේෂ සෝදිසි මෙහෙයුමේ ප්‍රධාන අරමුණ වූයේ බන්ධනාගාර ගතව ආරක්ෂාව ලබමින් ඇතැම් රැඳවියන් රහසිගතව ජංගම දුරකථන යොදා ගනිමින් සිදුකරනු ලබන පාතාල අපරාධ මැඬලීමේ පියවරකි. ඔවුන් ඇතුළත පසුවුවද කප්පම් ගැනීම්, මිනිස් ඝාතන, මත්ද්‍රව්‍ය ජාවාරම්, පැහැරගැනීම්, මංකොල්ලකෑම් ආදී සමාජ අහිතකර දරුණු සහගත සිද්ධීන් සිදුවීම සිදුවනුයේ එකම එක තාක්ෂණික මෙවලමක් හරහාය. ඒ ජංගම දුරකථනයෙනි.මේ මෙහෙයුම ඉතාමත් රහසිගතව සිදුකිරීමට ආරක්ෂක අංශ සැලසුම් කොට සිටි නමුත් සෝදිසි මෙහෙයුම අරඹා කිසියම් කාලයක් ගත වී යනතුරු ම රැඳවීයන් කල්තියා මේ බවක් දැනසිටි බවක් ද ආරක්ෂක අංශවලට හෙළි වූයේ පසුවය. සෝදිසිය රහසිගතව සැලසුම් කළේ ද මීට පෙර අවස්ථවකදී ලද බිහිසුණු අත්දැකීමක් ද ආරක්ෂක අංශය සතුව පවතින නිසා ය. එදා වැලිකඩ බන්ධනාගාරයේ රැඳවියන් පරික්ෂා කිරීමට ගිය පොලිසියට රැඳවියන් පහර පිට පහර දුන්නේ වටකරගෙනය. මහත් කලබගෑනියක් කළ ඔව්හු මෙවරද එලෙස හැසිරීම වළකාලනු අටියෙන් රහසිගත විය.මෙදින දහවලේ විශේෂ කාර්ය බළකායේ පොලිස් අධිකාරිවරුන් ඇතුළු නිලධාරින් පිරිසක් පැමිණියේ පොලිස් නිල සුනඛයන් ද බෝම්බ නිෂ්ක්‍රීය අංශය ද සමඟිනි. හදිසියකදී කැඳවීම සඳහා එවැනිම නිලධාරින් පිරිසක් බෞද්ධාලෝක මාවතේ පිහිටි විශේෂ කාර්ය බළකා මූලස්ථානයේ සූදානම් සහගතව රඳවා තිබිණි. මෙම මෙහෙයුමට පැමිණි සියලු විශේෂ කාර්ය බළකා සෙබළුන් පසුවනුයේ ද සන්නද්ධවය. සෝදිසි මෙහෙයුම ඇරඹිණි. රැඳවියන් පසුවූයේ සෝදිසියක් ගැන කිසිත් නොදන්නා අයුරකිනි.රිමාන්ඩ් බන්ධනාගාරය ද එහි රැඳවියන් ද පූර්ණ පරික්ෂාවකට බඳුන් කළ නිලධාරිහු වැලිකඩ බන්ධනාගාරයට ඇතුළු වූහ. එහි සිරකරුවන් හා සිර මැදිරි සෝදිසිය ක්‍රියාත්මක කළහ. එහිදී ඔවුන් සිය ගුද මාර්ගයේ ද රහසිගතව ද සන්තකයේ තබා සිටි ජංගම දුරකථන සියයකට අධික සංඛ්‍යාවක් ද මත්කුඩු ද සොයා ගැනීමට හැකිවිය. විශේෂ කාර්ය බළකා නිලධාරිහු බන්ධනාගාරයේ ‘එල්’ වාට්ටුව පරික්ෂා කොට අනතුරුව චැපල් වාට්ටුව පරික්ෂාවට පැමිණ සිටියහ.ඉතා සාර්ථකව සෝදිසිය පැය 4 ක් පැවැතිණි. සිරකරුවන්ගේ දෑතට තාවකාලික මාංචු දැමීමට සූදානම් වූවා පමණි. මිනිස් ඝාතන රැසකට චෝදනා මත බන්ධනාගාර ගතව පසුවන මලින්ද නිලේන්ද්‍ර පැල්පොළ හෙවත් මාලන් එම සෙබළුනට පරුෂ වචනවලින් බැණ වදින්නට වූයේය. ඔහුගේ අසභ්‍ය කර්කශ අභියෝග, බැණුම් නෑසූ කණින් යුතුව සුපුරුදු පරික්ෂාවේ යෙදී සිටි සෙළුන් කිහිප දෙනකුට ඔහු විසින් පහර ;දන්නට විය. අවස්ථාවක් එනතුරු පුල පුලා බලා සිටියාක් මෙන් වූ සෙසු සිරකරුවෝ ද අතට හසුවූ හසුවූ දෙයින් ආරක්ෂක නිලධාරිනට පහර දෙන්නට පටන් ගත්තේ අසුරු සැණිනි. එකත් එකට ම මොවුන් කල්යල් ඇතිවම සූදානමකින් සිටි බවට ද දැන් දැන් නිලධාරිනට ද ඒත්තු යන්නට විය.රැඳවියන් හිටි අඩියේ වතුර පුරවන ලද ප්ලාස්ටික් බෝතල් ද වීදුරුවලින් ද නොකඩවා පහර දෙන්නට පටන් ගත්හ. ඒවා නිලධාරින්ගේ මුහුණු මතට ද හිස - අත් පා වලට ද දැඩිසේ වැදිණි. නිලධාරිහු ආපසු හැරී බන්ධනාගාරයෙන් පිටතට එන්නට සූදානම් වූවා පමණි. අතැති දේවලින් පහර දෙමින් සිටියවුන් හූ හඬ දෙමින් නොසරුප් වදනින් කෑ කෝ ගසන්නට වූහ. ඔවුන්ගේ කෝපයට අරියාදුවට මුල් වූයේ ආරක්ෂක අංශ විසින් ඔවුන් සතුව තිබූ මත්ද්‍රව්‍ය, ජංගම දුරකථන සිම් කාඩ්පත් රාශියක් අත්අඩංගුවට ගැනීමය. එනපොට හොඳ නැත.සුළුවෙන් නැගුණු ගින්නක් සියල්ල දවා අළු කරවන්නට බුර බුරා පැතිර යන්නාක් මෙන් තමන්ට හුරු පුරුදු අමානුෂික බව උපරිමයෙන් පෙන්වීමට ඔව්හු උත්සාහ ගත්හ. මහා කලබගෑනියකි. ක්‍රමයෙන් ඔවුන්ගේ දැඩි බවද උත්සන්න වෙද්දී සෙසු රැඳවියන් සමීපයට ගිය නිලධාරිහු ගැටලු ඇතිවීමට ඉඩක් නොතබන ලෙසට ද කිසියම් ගැටලුවක් ඇත්නම් සාකච්ඡා කිරීමට සූදානම් බවට ද සන්සුන් වන්නැයි ද කිහිපවරක් ම ඉල්ලා සිටිය මුත් ඔවුන් නොවේ සන්සුන් වූයේ. තත්ත්වය පාලනය කළ යුතුම බැවින් රැඳවියන් දෙසට කඳුළු ගෑස් ප්‍රහාර එල්ල කැරිණි.අමුත්තන් සඳහා වන ස්ථානයේ එපිටින් පිහිටි අවිගබඩාව දෙසට දිව පැමිණි සිරකරුවෝ පිරිසක් එක්ව එහි බිත්තිය බිඳින්නට වූහ. ඔවුන්ගේ නිහීන වෑයම මල්ඵල ගැන්වුණු බව පෙනී ගියේ අවි ගබඩාව බිඳ ඊට ඇතුළු වී එහි අවි ආයුධ එකපෙළට අතට ගෙන තවත් පිරිසක් බන්ධනාගාරයේ වහළය මතට නැගී වෙඩි වරුසාවක් ආරක්ෂක නිලධාරින්ට එල්ල කරන්නට පටන් ගැනීමෙනි. බන්ධනාගාර පරිශ්‍රය පමණක් නොව අවට සියලු පෙදෙස් වෙඩි හඬින් ත්‍රස්ත වී ගියහ. කුඩා දරු පැටවු බියෙන් කෑ මොර දුන්හ. සංවේදී සිත් ඇති අහිංසක ජනයා බියෙන් මුළුගැන්වී ගියහ. අතට හසුවූ දේවලින් ද, අතැති ගිනි අවි වලින් ද නොනවත්වා ප්‍රහාර එල්ල කරමින් වහළයේ උළුකැට ද ගලවා එයින් ද පහර දෙන්නට වූහ.වෙඩි පහරවලින් තුවාල ලද ඇතැම් සෙබළුන් ලේ වැගිරුණු සිරුරින් අඩපණ වී යද්දී විශේෂ කාර්ය බළකා සේනාවිධායක නියෝජ්‍ය පොලිස්පති ආර්.ඩබ්ලිව්.එම්. රණවන මහතාගේ එක් අතක් ද පසාරු කරමින් වැදී ගිය වෙඩිල්ල ඔහුගේ උදරයට ඇතුළු වී මාරාන්තික කරවූයේ, වහා කොළඹ ජාතික රෝහලේ දැඩි සත්කාර ඒකකයට ඇතුළත් කරනු ලැබිණි. විශේෂ කාර්ය බළකා බෝම්බ නිෂ්ක්‍රීය අංශ ප්‍රධානී දිමුතු සමරනායක මහතා ඇතුළු විශේෂ කාර්ය බළකායේ දොළොස් දෙනකුට ද බන්ධනාගාරයේ නිලධාරියකුට ද බරපතළ තුවාල සිදුවිණි. මේ අතරේදී වැලිකඩ බන්ධනාගාරයේ ඖෂධහල බිඳ ලූ තවත් සිරකරුවන් පිරිසක් එහි තිබූ ඇතැම් ඖෂධ වර්ගවලින් උදරය පුරවා මත්වී ප්‍රහාරයට එක්වූහ. ඔවුනට අණක් ගුණක් නැත.අවශ්‍යව ඇත්තේ ආරක්ෂක අංශ නිලධාරින් වනසා දැමීමේ උවමනාව පමණක් බව කා හට වුවද මැනවින් වැටහේ. වියරු වැටුණු වගවලසුන් මෙනි. සේනාවිධායක රණවන මහතා ලේ වගුරුවමින් ඇද වැටෙනු දුටු සෙබළු ප්‍රතිප්‍රහාර එල්ල කරන්නට වූහ. මුහුණට මුහුණලා දරුණු සටනකි. සමාජයේ යහ පැවැත්ම කාබාසීනියා කරමින් හුදී තම පැවැත්ම වෙනුවෙන් පමණක් අධම ක්‍රියාවන්හි යෙදී වරද නිවරද කර ගැණුමට බන්ධනාගාර ගතව සිටියදී එළියේ සිටියදී මෙන් ඔවුන් හැසිරෙනුයේ ආරක්ෂක අංශ වළ පල්ලට ඇද දමන්නටය. නොඑසේ නම් තම අණසක පතුරුවා බන්ධනාගාරය තම සතු දේපළක් යැයි සහතික කරන්නටය. බන්ධනාගාර භූමියට ඇතුළු වන මාර්ගය පුරා රත්පැහැතිය. ඒ වහළයේ නැගී දෑතට ගෙන පහර දීමේදී කුඩු පට්ටම් වී ගිය උළුකැට පතිත වී තිබීම නිසාය.මත්පෙතිවලින් ද මත්පැනින් ද ඖෂධ පානය කිරීමෙන් ද සිහි එළවාගත නොහුණු සිරකරුවන් පිරිසක් බන්ධනාගාරය තුළට වී හතර අතේ හිතුමතේ අතැති ගිනි අවිවලින් වෙඩි පිට වෙඩි තබමින් ජය නද පතුරුවා ලූහ. සමහරුන් අභියෝග නැඟූහ. මොහොතකට බන්ධනාගාරයම සැහැසි ව හැසිරෙන ඔවුන් අතේ ය. විසිත්ත කාමරයට පැන ගත් පිරිසක් එහි කඩා බිඳ දැමූහ. එකම එක යුද පිටියකි. වහළය මත සිට තවමත් වෙඩි තබන සිරකරුවන් ආරක්ෂක අංශවලට අවි අමෝරා අභියෝග කළහ.මේ අතරේදීය මුලින් සඳන් කළ ‘මාලන්’ නමැති දරුණු ගණයේ අපරාධකරුවා බන්ධනාගාරයේ ට්‍රේල් යතුරු පැදියක නැගී අහසට ද වෙඩි තබමින් බන්ධනාගාර භූමිය පුරා වේගයෙන් පදවමින් බන්ධනාගාරය සියතට ගත් සතුට සමරන්නට වූයේ. වෙඩි වරුසාවකි. ගල්මුල් උළු කැට ආදී ප්‍රහාර රැසකි. මේ අතරේ දී රැඳවියන් බන්ධනාගාරයේ තාප්පයෙන් පැන පලායාමට උත්සාහ කළහ. එලෙසින් පලායාමට වෙර දැරූ පිරිසකට ද ප්‍රහාර එල්ල විණි. ක්‍රමයෙන් දරුණු අතට ම හරවන සිරකරුවන්ගේ කෲර හැසිරීම පාලනය කිරීමට යුද හමුදා කමාන්ඩෝ සෙබළුන් ද කැඳවනු ලැබිණි.බන්ධනාගාර නියාමකවරුන්ගේ නිල විවේකාගාරවල තිබූ කබඩ් හා ලාච්චු බිඳ දා එහි තිබූ මුදල්, ජංගම දුරකථන ඇතුළු වටිනා භාණ්ඩ ද, නිලධාරින් සතු සිවිල් හා නිල ඇඳුම් ද රැගෙන තිබිණි. එපමණක් නොවේ. අවි ගබඩාව බිඳ ලූ රැඳවියන් අතරින් දරුණු ගණයේ අපරාධකරුවන් පිරිසක් එහි තිබූ අවි ආයුධ ද රැගෙන ගොස් තිබිණි.කොළඹ ප්‍රදේශය භාර ජ්‍යෙෂ්ඨ නියෝජ්‍ය පොලිස්පති හා ආරක්ෂක හමුදාව බිහිසුණු කැරැල්ල මැඬලීමට දැඩි පරිශ්‍රමයක් ගත්හ. රැඳවියන් 800 ක පමණ පිරිසක් එක්වී සිදුකළ මෙම සැහැසි ක්‍රියාවේදී බන්ධනාගාරයේ ලිපි ;ල්ඛන හා බොහෝ ස්ථානවලට හා මුළුතැන්ගෙයට ද බරපතළ හානි සිදුකොට ඇති අතර මිලියන දහයකට වැඩි අලාභයක් සිදුකොට ඇති බවද අනාවරණය වේ. මෙම කැරැල්ලට මරණ දඬුවම හා ජීවිතාන්තය තෙක් සිරදඬුවම් නියමවූවන් 388 ක් පමණ පිරික් සිරමැදිරි බිඳීමට එකතු වී තිබිණි.අවි පුහුණුව ලද විෂම ක්‍රියා හේතුවෙන් සිරගතව සිටි හමුදා සාමාජිකයන් හා කමාන්ඩෝ සිරකරුවන් ද මෙම ප්‍රහාරයනට හවුල් වීම මත ප්‍රචණ්ඩකාරී බව උග්‍ර අතට හැරී ඇති බවද කියැවේ. ආරක්ෂක පියවරක් වශයෙන් එහි ජලයද විදුලියද විසන්ධි කර ආරක්ෂක අංශ උපක්‍රමශීලීව බිහිසුණු තත්ත්වය පාලනය කිරීමට යාමේදී බන්ධනාගාරය තුළ අඳුරේ පසුවූ ගිනිඅවි අත් දරා සිටියවුන් ඉවක් බවක් නැතිව හතර අතේ වෙඩි තබන හඬ ද ඇතැම් රැඳවියන් මරළතෝනි නඟන හඬ ද පිටතට ඇසිණි.එක දිගට පැයක් පමණ ආරක්ෂක අංශ හා ගිනිඅවි දරා සිටි සිරකරුවන් අතර වෙඩි හුවමාරුවේදී බන්ධනාගාරය සතු ත්‍රිවිලරයක නැගී සිරකරුවන් 9 දෙනකු පලායාමට යාමේදී වෙඩි ප්‍රහාරයට ලක්වී ත්‍රිවිලරය විනාශ විණි. ඒ අස්සේ ම සිදු කරන්නට මාන බලා සිට ඇත්තේ බන්ධනාගාරය සතු යතුරු පැදි 35 ක නැගී සිරකරුවන් පිරිසක් පිම්මේ පලායාමට නමුත් යතුරු පැදි පණ ගැන්වීමේදීම ආරක්ෂක අංශවල වෙඩි පහරට ලක්වී පලායාමේ උත්සාහයද හුන්තැනම ලොප් විණි. රැඳවියන්ගේ වෙඩි තැබීම්වලදී අඳුරේ තවත් රැඳවියන් පිරිසක් මියගොස් තිබුණි.පළාතම ගිගුම් දෙවමින් වෙඩි හඬ එකදිගට නැගෙද්දී බොරැල්ල සිට දෙමටගොඩ දක්වා මාර්ගය හා බන්ධනාගාරය ඉදිරිපිට මාර්ගය ද වසා දමා ආරක්ෂාව තර කළ ද තත්ත්වය තරමක් දුරට සන්සුන් වූ විටදී මහජනයාගේ පහසුව පිණිස නැවතත් මාර්ග අවහිරතා ඉවත් කරන ලදී.දහසකට වැඩි හමුදා භට පිරිස් කිසිවකුට පලායාමට ඉඩක් නොදී බන්ධනාගාරය අවට රැකවල්ලා සිටියහ. එහෙත් නමගිය අපරාධකරුවන් පිරිසක් මේ අව් අස්සේ බන්ධනාගාරයෙන් පලාගොස් ඇති අතර ඔවුන් අත්අඩංගුවට ගැනීමට පුළුල් පරීක්ෂණ අරඹා ඇත. ඔවුන් අවිගබඩාවෙන් පැහැර ගත් ගිනි අවි ඒ සමඟම රැගෙන ගියාද නොඑසේ නම් බන්ධනාගාරය තුළ රහසේ සඟවා තැබුවාද යන්න සැක පහළ වී තිබේ.කිසිදු බිය සැකයකින් තොරව අවි ගබඩාවද බිඳ අවි ආයුධ ගෙන ආරක්ෂක අංශ වනසාලන්නට බිහිසුණු කැරැල්ලක් නිර්මාණය කරවූවන් අතර පසුගිය මාර්තු මස 20 වැනි දින රාත්‍රියේ කෝට්ටේ රජමහා විහාරයට ඇතුළු වී පිටිගල ජිනසිරි පණ්ඩිත හිමියනට පිහියෙන් ඇන ඝාතනය කිරීමේ සිද්ධියට සම්බන්ධ සැකකරුවන් දෙදෙනාගේ ප්‍රධාන සැකකාර පී.හර්ෂ ශි‍්‍ර මනිකීර්ති පෙරේරා හෙවත් මංජු ශි‍්‍ර හර්ෂ නමැත්තා ද ආරක්ෂක අංශ හා කළ වෙඩි හුවමාරුවේදී මියගිය අතර ඔහු සැ.ක. 662 ලෙස බන්ධනාගාර සිරකරු ලේඛනයක දැක්වේ.සිරකරුවන් 27 දෙනකු ජීවිතක්ෂයට පත්වූ අතර මෙම කැරැල්ලට මුල්ව ක්‍රියා කළ දෙවන අවි ගබඩාව බිඳ දැමීමට ද මුල් වූ තුෂාර චන්දන හෙවත් මහරගම කලු තුෂාර නමැත්තාට මලික් සමීර පෙරේරා හෙවත් කොණ්ඩ අමිල නමැත්තා ද එක් වූ බවට තොරතුරු ලැබී තිබේ. කලු තුෂාර රැඳවියනට නිතර මත්කුඩු, පලතුරු අත පුරා දුන් අයකු බවට ද හෙළි වී තිබේ.තිස්දෙනකුට පමණ තුවාල සිදු කරමින් 27 දෙනකුට මරු කැඳවූ ඉතිහාසයේ ද ලියැවෙන මෙම කැරැල්ලේදී මත්පෙති, මත් ඖෂධ පානය කරමින් ගිනි අවිය හැසිර වූ රැඳවියන් අතින් ම අඳුරේ පසු වූ පිරිස් ද මරු වැලඳ තිබිණි.මේ වනවිට අතුරුදන් වූ ටී 56 ගිනි අවි තුනක් ද පලාගිය දරුණු ගණයේ අපරාධ සිරකරුවන් පස්දෙනකු සොයා පුළුල් විමර්ශන අරඹා තිබේ. මින් සිව්දෙනකු චෝදනා ලද්දවුන්වේ. ඒ දවසේ මුළු රැයක් පුරා සටනක යෙදී සිටි අපරාධකාර සිරකරුවන් සියතට ගෙන සිටි බන්ධනාගාරයේ ආධිපත්‍යයෙන් ඉවත් විණි. පසුදා පස්වරුව් සිදුකළ සෝදිසියකදී කෙසෙල් වගාවක් යට කොන්ක්‍රිට් ලෑල්ලකින් ආවරණය කර තිබී අවි ගබඩාව සතු පිස්තෝලයක් සොයා ගනු ලැබීය.තමන්ට නිතර එරෙහි වන බන්ධනාගාර විනය භාර නිලධාරියා ද ග්‍රහණයට ගත් රැඳවියන් ඔහුට වටකොට පහරදුන් සිද්ධියක් ද වාර්තා වූ අතර බුද්ධි අංශ නිලධාරින් විසින් ඔහු ඉන් බේරාගෙන ඇත.නීති විරෝධි මත්පැන්, ජංගම දුරකථන 41 ක්, සිම්කාඩ්පත් 22 ක්, හෙරොයින් මිලිග්‍රෑම් 18,760 ක් සොයා ගෙන ඇති අතර සිම්කාඩ්පත් විමර්ශනයේදී රැඳවියන් විවිධ පාර්ශව සමග රහස් සබඳතා පවත්වමින් සිට ඇති බවට ද තොරතුරු හෙළි වෙමින් තිබේ.කොළඹ අධිකරණ වෛද්‍ය නිලධාරි කාර්යාලයේදි පැවැති පශ්චාත් මරණ පරීක්ෂණවලින් අනතුරුව මියගිය පුද්ගලයන් 27 දෙනා ඥාතීනට බාරදෙනු ලැබූහ.මේ අතර මෙම ප්‍රහාරයට හිරගෙදර නිලධාරින්ගේ සම්බන්ධයක් තිබේදැයි සෙවීම පිණිස වෙනම පරීක්ෂණයක් කෙරෙයි. ඊට අමතරව මෙම ප්‍රහාරය පිළිබඳව ඉහළ පෙළේ ත්‍රිපුද්ගල කමිටුවක් මඟින් පරීක්ෂණයක් කිරීමට බන්ධනාගාර අමාත්‍යාංශය පියවර ගෙන ඇත.කිවයුත්තක් ඉතිරිව තිබේ. වරදෙහි බැඳෙන්නට, සමාජයට පිළිලයක් වූ පුද්ගලයාට යළි සමාජගතවීම සඳහා වරද නිවරද කර ගැනුමේ උත්සාහය පිණිස බන්ධනාගාරය පිහිටුවා තිබේ. තම වැරදි දැක නිවැරදි කර ගැනුම වෙනුවට වැරදි ක්‍රියාවම අදහයි නම් සොබාදහම වුණ ඔහුට එරෙහි වනු ඇත. තම වරද වරදක් සේ දැක වරද නිවරද කොට ගනිමින් නිවැරදි මිනිසුන් සේ බන්ධනාගාරයෙන් පැමිණ සමාජයට යහපතම බෙදා දෙන මිනිසුන් ද අප අතර නැතිවා නොවේ. වැලිකඩ බන්ධනාගාරයේ කැරැල්ල මෙහෙයවූ බවට දරුණු ගණයේ අපරාධකරුවන් 20 දෙනකු පිළිබඳ හෙළිවී ඇති අතර කැරැල්ලේ දී ගිනි අවි අතැතිව මියගිය අයවලුන් වන මොවුහු විවිධ අපරාධවලට චෝදනා ලැබ සිටියවුන් වෙති. ඒ අය අතරින් කිහිපදෙනෙකි මේ.1. කංකානම්ලාගේ මාලින්ද දේවේන්ද්‍ර පැල්පොළ නොහොත් මාලන්. (මිනීමැරුම් – මරණීය දණ්ඩනය නියම වූ අයෙකි.)2. හර්ෂ මංජු ශ්‍රී මනිකීර්ති පෙරේරා නොහොත් මංජු ශ්‍රී (කෝට්ටේ රජමහා විහාරයේ හිමිවරුන් දෙනමකගේඝාතන සිද්ධියේ පිටිගල ජිනසිරි පණ්ඩිත හිමි ඝාතනය, මරණ දඬුවම නියම ව සිටි අයෙකි.)3. නිර්මල අතපත්තු (මිනීමැරුම් හා මංකොල්ලකෑම්, මත්ද්‍රව්‍ය සම්බන්ධයෙන් වරදකරු වූවෙකි.)4. තුෂාර චන්දන නොහොත් කළු තුෂාර (මිනීමැරුම්, මංකොල්ලකෑම් සම්බන්ධයෙන් වරදකරු වූවෙකි.)5. ආර්.ප්‍රසන්න පෙරේරා (මාලිගාකන්ද මහෙස්ත්‍රාත් අධිකරණයේ සිරමැදිරිය කඩා පලා යාමේ වරදට චෝදනාලැබුවෙකි.)6. මොහොමඩ් විජය රෝහණ නොහොත් ගුණ්ඩු (ජීවිතාන්තය තෙක් සිරදඬුවම් ලබා සිටිය අයෙකි.)7. මලිත් සමීර පෙරේරා නොහොත් කොණ්ඩ අමිල (ආයුධ සහ මත්කුඩු සම්බන්ධයෙන් වරදකරුවෙකි.)8. ටී.ඇම්.ලෙස්ටර් ද සිල්වා (මරණීය දණ්ඩනය නියමව සිටි අයෙකි.)9. අසුරප්පුලිගේ ජෝතිපාල නොහොත් කොන්ත කපිල (මරණීය දණ්ඩනය නියම වී ඇත.)10. සරත් විජේසූරිය (ස්ත්‍රී දූෂණ, මත්කුඩු සම්බන්ධයෙන් සිරදඬුවම් ලබමින් සිටි අයෙකි.)11. ගයන්ත පුෂ්පකුමාර (මිනීමැරුම්, මත්කුඩු සම්බන්ධයෙන් සිරදඬුවමට යටත් වුවෙකි.)12. රන්සදිත නවුෆර් (මත්කුඩු, ස්ත්‍රී දූෂණ සම්බන්ධයෙන් සිරදඬුවමට යටත් වූවෙකි.)13. ගමගේ සමන්ත ප්‍රනාන්දු (මිනීමැරුම්, මත්කුඩු සම්බන්ධයෙන් සිරදඬුවම් ලැබ සිටි අයෙකි.)14. අසංක උදය කුමාර (මිනීමැරුම්, ස්ත්‍රී දූෂණ සම්බන්ධයෙන් සිරදඬුවමට යටත් ව සිටි අයෙකි.)15. සුගත් කුමාර ( මත්කුඩු හා ස්ත්‍රී දූෂණ සම්බන්ධයෙන් සිරදඬුවම් ලබමින් සිටි අයෙකි.)16. ලලන්ත විජේසිරි (මිනීමැරුම්, මත්කුඩු සම්බන්ධයෙන් සිරදඬුවමට යටත්ව පසු වූ අයෙකි.)17. රණසිංහ ආරච්චිලාගේ ජනක ලසන්න (මත්කුඩු, ස්ත්‍රී දූෂණ, මිනීමැරිම් සම්බන්ධයෙන් සිරදඬුවම්ලැබ සිටි අයෙකි.)18. රාමනාදන් පාල පෙරුමාල් (මිනීමැරුම්, මත්කුඩු සම්බන්ධයෙන් සිරදඬුවමට යටත් වූවෙකි.)19. දිලුන් සංජීව රාජපක්ෂ (මැනීමැරුම්, මත්කුඩු සම්බන්ධයෙන් සිරදඬුවමට යටත් වූවෙකි.)20. හේෂාරච්චිලාගේ ප්‍රියන්ත (මිනීමැරුම්, ස්ත්‍රී දූෂණ, මත්කුඩු සම්බන්ධයෙන් සිරදඬුවම් ලබමින් සිටි අයෙකි.)අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=am1211181</link>
    <topic>පීනස ඇවිස්සෙන මේ හේතුවලින් ඈත්වෙන්න</topic>
    <author>ගාමිණී සුසන්ත</author>
    <content>පීනස ඇවිස්සෙන මේ හේතුවලින් ඈත්වෙන්නහොඳම පිළියම ඒකයි  කොළඹ ජාතික රෝහලේ උගුර කන නාසය ආශ්‍රිත රෝග පිළිබඳ විශේෂඥ ශල්‍ය වෛද්‍ය චන්ද්‍රා ජයසූරියපීනස, අද සමාජයේ බොහෝ දෙනෙකු පීඩා විඳින ඉතා කරදරකාරී රෝගී තත්ත්වයකි. නාසයෙන් නිතර සොටු දියර ගැලීම, නිතර කිවිසුම් යාම පීනස රෝග ලක්ෂණ කීපයකි. බරපතළ රෝග ලක්ෂණ ලෙස නොපෙනුණ ද ඒවා ඉතා කරදරකාරී රෝග ලක්ෂණයන්ය. බොහෝ දෙනෙකුට කරදරයක්ව ඇති පීනස පිළිබඳව ගැටලු රැසක් විශේෂඥ වෛද්‍ය චන්ද්‍රා ජයසූරිය මහත්මිය වෙත යොමු කළෙමු.පීනස කුමන අන්දමේ රෝගයක් ද?පීනස නාසය ආශි‍්‍රතව ඇතිවන රෝගයක්. මෙය බෝවන රෝගයක් නෙමෙයි. නිදන්ගත රෝගයක්; ඒ කියන්නේ ශරීරය තුළ පවතින පරම්පරාවෙන් එන රෝගයක්. මවුපියන්ට පීනස ඇත්නම් බොහෝ විට දරුවන්ට පීනස ඇතිවීමේ හැකියාව තිබෙනවා.ඒ වගේම පීනස සම්පූර්ණයෙන්ම සුව කළ හැකි රෝගයක් ද නොවේ. නමුත් හොඳින් පාලනය කරගෙන යහපත් ජීවිතයක් ගතකරන්න පුළුවනි. යම්කිසි පුද්ගලයකුගේ ශරීරයේ නිදන්ගතව ඇති පීනස රෝගයක් ලෙස මතුවීමට හේතු වන සාධක අනුව පීනස ප්‍රධාන කොටස් දෙකකට බෙදා දක්වනවා.ඒ; අසාත්මිකතාවය නිසා ඇතිවන පීනස (Allergic Rhinitis) සහ අසාත්මිකතාවයක් නොවන හේතුන් නිසා හටගන්නා පීනස (Non Allergic Rhinitis) ලෙසයි.අසාත්මිකතාව නිසා ඇතිවන පීනසට හේතු මොනවා ද?අසාත්මිකතාව නිසා ඇතිවන පීනසට පැහැදිලි හේතු තිබෙනවා. පුද්ගලයාගෙන් පුද්ගලයාට එම හේතු වෙනස් වෙන්න පුළුවනි. ප්‍රධාන හේතුව ඇතැම් ආහාර. ඒ වගේම මල්වල පරාග, පරිසරයේ ඇති දූවිල්ල, මකුළු දැල් සහිත දූවිල්ල, පැරණි පොත් අතර ඇති දූවිල්ල, වී කාටුව, සතුන්ගේ මවිල්, පුස් වර්ග, කැරපොත්තන් වැනි සතුන්ගේ මල මුත්‍රා මඟින් ඉතා පහසුවෙන් පීනස රෝගය මතුවීමේ හැකියාව තිබෙනවා.සමහර රටවල වැසියන්ට අසාත්මිකතාව නිසා පීනස මතුවන්නේ වසන්ත හෝ ගිම්හාන සෘතුවලදී. ඒ; එම රටවල මල් පිපෙන අස්වනු නෙළන කාලයේ දී. එහෙත් ලංකාව වැනි දේශගුණයක් පවතින රටවල වසරේ ඕනෑම කාලයකදී පීනස නිදන්ගතව ඇති රෝගීන්ට පීනස මතුවීමට හැකියාව තිබෙනවා. එයට හේතුව ලංකාව වැනි රටවල වසර පුරාම මල් පිපීමත්, වසරේ සෑම කාලයකදීම කුමන හෝ බෝගයක අස්වනු නෙළීමත් සිදුවන නිසයි.සුරතල් සතුන් අතපත ගෑම අසාත්මිකතාවය නිසා ඇතිවන පීනස මතුවීමට හේතුවක් ද?ඔව්, ඇතැම් විටෙක නිවසට අලුතෙන් ගෙනා සුරතල් කුරුලු ජෝඩුවක් නිසා නිවසේ දරුවන්ට පීනස මතුවීමට ඉඩ තිබෙනවා. ඒ; එම කුරුල්ලන්ගේ මල, මුත්‍ර පිහාටුවල ඇති දූවිල්ල අසාත්මික වීම නිසයි. ඒ වගේම නිවසේ ඇතිකරන සුරතල් බල්ලාගේ හෝ බළලාගේ මවිල්, මවිල් සමඟ ඇති දූවිලි ආඝ්‍රානය වීම නිසා ඒවා අසාත්මික වී පීනස මතුවීමට ඉඩ තිබෙනවා.ඇතැම් විටෙක හදිසියේ පදිංචිය වෙනස් කළ විට ද පීනස රෝගය මතුවීමට ඉඩ තිබෙනවා. ඒ වගේම පරණ නිවසකට පදිංචියට ගිය විට ද පුස් ආඝ්‍රාණය වීම නිසා ඇතැමෙකුගේ පීනස මතු වෙනවා. මේවාට හේතු වන්නේ එම පුද්ගලයාට අසාත්මිකතාව ඇතිකරන කිසියම් සාධකයක් එම නව පරිසරවල තිබීමයි.මෙහිදී වැදගත් කරුණක් සඳහන් කළ යුතුයි. ඒ; නාසයෙන් සොටු දියර ගැලීමට අමතරව නිතර නිතර කිවිසුම් යන්නේ අසාත්මිකතාව නිසා මතුවන පීනස රෝගයේදී බවයි. ඒ හැර පීනස රෝගයේදී පෙන්නුම් කරන අනෙකුත් රෝග ලක්ෂණ අසාත්මිකතාවයක් නිසා මතුවන පීනසට සහ අසාත්මිකතාවයක් නැතිව මතුවන පීනස යන අවස්ථා දෙකටම පොදුයි.අසාත්මිකතාවයක් නැතිව ඇතිවන පීනස රෝගයට හේතු වන සාධක මොනවා ද?මොවුන් වෙතින් පීනස රෝගයේ ලක්ෂණ පෙන්නුම් කරන්නේ ඔවුන් පරිසරයට ඉතා සංවේදී පුද්ගලයින් නිසයි. පිනි බෑම, වැස්සට තෙමීම, රාත්‍රියට නෑම, අධික සීතල, අධික උණුසුම වැනි හේතූන් මොවුන් වෙතින් පීනස රෝගයේ ලක්ෂණ මතුවීමට හේතු වෙනවා. එහිදී මොවුන්ගේ නාසය අවහිර වී කිවිසුම් යාමටත්, සොටු ගැලීමටත් පටන් ගන්නවා. මෙයට හේතුව වන්නේ මෙම පුද්ගලයින්ගේ නාසය පරිසරයේ ඇතැම් සාධකවලට අධි සංවේදී බවක් පෙන්වන නිසා පරිසරයේ සිදුවන උෂ්ණත්වයේ සහ ආර්ද්‍රතාවයේ වෙනස්වීම්වලට සංවේදී වී නාසය අවහිර වීමයි. මෙසේ නාසය අවහිර වීමට හේතු වන්නේ නාසය තුළ පිහිටා තිබෙන Turbinates (ටර්බිනේට්)නම් නෙරීම්වල සිදුවන ඉදිමුමයි. එම නෙරීම්වලින් සොටු දියර නිපදවෙනවා. එවැනි තත්ත්වයක් ඇති පුද්ගලයන් පරිසරයට නිරාවරණය වූ විට හුස්ම ගැනීමේ අපහසුතාවක් ඇති වෙනවා.අසාත්මිකතාවක් නැතිව ඇතිවන පීනසට තවත් හේතු තිබෙනවා ද?ඔව්. නිදි වැරීම, ඇතැම් ඖෂධ වර්ග භාවිත කිරීම නිසා ද පීනස රෝගය මතුවීමට ඉඩ තිබෙනවා. උපත් පාලන පෙති, තයිරොක්සින් වැනි හෝමෝන අඩංගු පෙති, ඒ වගේම අධි රුධිර පීඩනයට දෙනු ලබන ඇතැම් ඖෂධ නිසා ද ඇතැමුන්ට පීනස රෝගය මතු වෙනවා.නාසයෙන් රුධිරය වහනය වීම පීනස රෝගයේ ලක්ෂණයක් ද?ඇතැම් අවස්ථාවලදී පීනස රෝගය නිසාත් නාසයෙන් රුධිර වහනයක් සිදුවෙන්න පුළුවනි. මෙය ඇතැමුන් ලේ පීනස ලෙස හඳුන්වනවා. පීනසට අමතරව නාසයෙන් රුධිරය වහනය වීමට ළමයින් සඳහාම වූ විශේෂ හේතූන් ද, වයස්ගත පුද්ගලයින් සඳහා තවත් හේතූන් ද තිබෙනවා. කුඩා දරුවන් විසින් නාසයට කිසියම් ආගන්තුක ද්‍රව්‍යයක් දමාගත් විට නාසයෙන් රුධිරය මිශ්‍ර සොටු පිට විය හැකියි. එවැනි අවස්ථාවලදී තම දරුවාට ලේ පීනස යැයි කියා මවුපියන් ප්‍රතිකාර කිරීමට පෙලඹෙනවා. එහෙත් සත්‍ය වන්නේ දරුවාගේ නාසයෙන් සොටු මිශ්‍ර රුධිරය වහනය වන්නේ නාසය තුළ ආගන්තුක ද්‍රව්‍යයක් තිබෙන නිසයි. ඒ නිසා දරුවකුගේ නාසයෙන් රුධිරය ස්වල්පයක් හෝ පිටවන්නේ නම් උගුර කන නාසය වෛද්‍යවරයකු වෙත යොමු කිරීම ඉතා වැදගත්.එසේම කුඩා දරුවන් නිතර නිතර නාසයට ඇඟිල්ල දමන නිසා ද නාසයේ ඉදිරි කොටස (නාසාලින්දය) ආසාදනයට ලක්වෙනවා. එවිට එම කොටසේ කබොලු ඇතිවෙනවා. දරුවා විසින් එම කබොලු කැඩීම නිසා ද දරුවකුගේ නාසයෙන් රුධිරය වහනය විය හැකියි.ඇතැම් දරුවන්ගේ නාසය තුළ Staphylococcus Aureusනම් බැක්ටීරියාව මඟින් ආසාදනයට ලක්වීම නිසා ද නාසයෙන් රුධිරය ගැලීමට ඉඩ තිබෙනවා. මීට අමතරව අවුරුදු 10 - 16 අතර වයසේ පසුවන පිරිමි දරුවන්ගේ නාසයෙන් රුධිරය වහනය වීමට එක්තරා විශේෂ කරුණක් හේතු විය හැකියි. ඒ; නාසය තුළ ඇතිවන Angio fibroma නම් කුඩා ගෙඩියක් නිසයි. එය පිහිටන්නේ නාසයේ පිටුපසට වන්නටයි. මෙය පිළිකාවක් නොවේ. නමුත් මෙම ගෙඩිය ඇතිවන ස්ථානයේ සිට මොළය දෙසට වර්ධනය වීම නිසා ඇතැම් විටෙක එය දරුවාගේ ජීවිතයට තර්ජනයක් වීමට පවා ඉඩ තිබෙනවා. මෙම රෝග තත්ත්වයේ මුල් අවස්ථාවේදී ද නාසයෙන් රුධිරය වහනය වීමක් සිදුවෙනවා. ඒ තත්ත්වය පීනස යැයි වරදවා වටහාගෙන ප්‍රතිකාර පමා වූවොත් එය දරුවාගේ ජීවිතයට තර්ජනයක් වීමට ද ඉඩ තිබෙනවා.කුඩා දරුවන් නාසය කසන්නේ පීනස රෝගයේ ලක්ෂණයක් ලෙස ද?ඔව් එය පීනස රෝගයේ ලක්ෂණයක්. දරුවන් නිතර නාසය කසන්නේ පීනස රෝගය දරුවා වෙතින් පෙන්නුම් කරන නිසයි.එතකොට නාසය උඩ කළු පැහැවීම සහ ඇස් යට කළු පැහැවීම?නාසය උඩ කළු පැහැවීම පීනස රෝගයේ ලක්ෂණයක්. නාසය උඩ කළු පැහැ වන්නේ නාසය ඉහළට ඔසවා අතින් කැසීම නිසයි. මෙය වෛද්‍ය විද්‍යාවේ දී Allergic Saliat  ලෙස හඳුන්වනු ලබනවා. පීනසට ප්‍රතිකාර ලබාගෙන නාසය කසන්නේ නැතිව සිටින විට නාසය උඩ ඇති එම කළු පැහැය නැතිවී යනවා. එහෙත් ඇස් යට කළුවීම පීනස රෝගයේ ලක්ෂණයක් නොවේ. පීනස රෝගය ඇති පුද්ගලයන්ගේ ශරීරයේ බොහෝ විට දදයක් තිබිය හැකියි. එමෙන්ම ඇස් කැසීම, කන් කැසීම වැනි රෝග ලක්ෂණයන් ද පීනස් රෝගීන් වෙතින් පෙන්නුම් කළ හැකියි.පීනස ඇදුමට හැරීමේ හැකියාවක් තිබෙනවා ද?පීනස ඇදුමට එනවා කීමේ සත්‍යයක් නෑ. පීනස සහ ඇදුම යන රෝග දෙකම අසාත්මිකතාව නිසා මතුවන රෝග දෙකක්. එම රෝග දෙකම මතුවන්නේ එකම ආකාරයේ ජානමය තත්ත්වයන් ඇති අයටයි. මෙහිදී සඳහන් කළ යුතු වැදගත් කරුණක් තිබෙනවා. ඒ; ඇදුම රෝගය ඇති පුද්ගලයින්ට අසාත්මිකතාව නිසා මතුවන පීනස ඇතිවීමේ හැකියාව වැඩි බවයි.රාත්‍රියේ දී ඇඟ සේදීම, ස්නානය නිසාත් පීනස ඇති වෙනවා ද?ඒ පිළිබඳව විවිධ මත තිබෙනවා. රාත්‍රියට සීතල ජලයෙන් ස්නානය, ඇඟ සේදීම කළ පසුව හොඳින් ශරීරය පිස දමන්නේ නැතිව නින්දට යාම පීනස රෝගය මතු කිරීමට සමත්.හිස කෙස්වල ජෙල් ගෑම පීනස මතුවීමට බලපානවද?අද තරුණ පරපුර අනුගමනය කරනු ලබන යම් යම් ඇවතුම් පැවතුම් ද පීනස මතුවීමට බලපානවා. තරුණ තරුණියන් බොහෝවිට පුරුදු වී සිටින්නේ ස්නානය කළ විගස හිසකෙස් සම්පූර්ණයෙන් වියළීමට පෙර හිසකෙස්වලට ජෙල් ගෑමටයි. උදෑසන එසේ හිසකෙස් සකසාගෙන ගොස් එම තරුණ පිරිස් බොහෝවිට රැකියාව කරන්නේ වායුසමනය කළ ස්ථානවල. එවිට සිදුවන්නේ හිසකෙස් බොහෝ වේලාවක් තෙතබරිතව තිබීමයි. එය අසාත්මිකතාවක් නොවන පීනස ඇතිවීමට මෙන්ම වෙනත් රෝග ගණනාවකටම හේතුවක් විය හැකියි. ස්නානය කිරීමෙන් පසු හිසකෙස් වියලනයකින් හෝ හිස වියළා ක්‍රීම් ස්වල්පයක් ගා හිසකෙස් සකස් කිරීම අහිතකර වන්නේ නෑ.වායු සමන යන්ත්‍ර භාවිතය පීනස මතුවීමට හේතුවක්ද?ඔව්. වායු සමන යන්ත්‍ර භාවිතය නිසාත් පීනස වැඩිවෙනවා. සීතල වායු ධාරාවක් ආශ්වාස කළ විට සීතලට සංවේදී පුද්ගලයින්ගේ නාසයේ ඇති ටර්බිනේට් විශාල වෙනවා. ඉන්පසුව සොටු දියර ගැලීමට නාසය අවහිර වීමට පටන් ගන්නවා. සෑම අයකුටම වායු සමනය අගුණ වන්නේ නෑ.එහෙත් සීතල වායුව අසාත්මික පුද්ගලයින්ට වායු සමනය අගුණයි.වායු සමන යන්ත්‍ර ක්‍රියාත්මක කිරීමේදී ඇතැමුන් ඉන්නේ වැරදි මතයක. ඇතැමුන් ශරීරය වෙව්ලන තරමට වායු සමන යන්ත්‍ර ක්‍රියාත්මක කරනවා.එය ශරීරයට ඉතාම අහිතකරයි. අප රටේ පරිසර උෂ්ණත්වය සාමාන්‍යයෙන් සෙල්සියස් අංශක 28 ක් පමණ නිසා වායු සමන යන්ත්‍රයක උෂ්ණත්වය සෙල්සියස් අංශක 26 ක් පමණ වනසේ සකසා ගැනීම ඉතාම ප්‍රමාණවත්. පීනස රෝගය මතුවීමට අධික සීතලක් සහිතව වායු සමන යන්ත්‍ර භාවිතයත් හේතුවෙනවා.නාසයේ අවහිරතා නිසා ඇතැමුන් නොදැනීම කටින් හුස්ම ගන්නේ (විශේෂයෙන් නිවසේදී) පීනස නිසාද?ඔව්. නාසයේ ඇති ‘ටර්බිනේට්’ ආසාදනයක් නිසා විශාල වූ විට නාසයෙන් හුස්ම ගැනීම අපහසු වෙනවා. ‘ටර්බිනේට්’ඉතා විශාල වූ විට නාසයෙන් හුස්ම ගැනීමට ඉඩක් නැති වෙනවා. එවිට කටින් හුස්ම ගැනීමට සිදුවෙනවා. ඊට අමතරව කටින් හුස්ම ගැනීමට සිදුවීමට තවත් හේතු කීපයක්ම තිබෙනවා.නාසයේ ඇතිවන මස් දලු, පිළිකා, වෙනත් ගෙඩි නිසා ද නාසය අවහිර වී කටින් හුස්ම ගැනීමට සිදුවෙනවා. එසේම දරුවන් ගේ නාසය තුළ ඇතිවන විශේෂ තත්ත්වයන් නිසා දරුවනට නාසයෙන් හුස්ම ගැනීමට අපහසු වෙනවා. ඒ; දරුවන්ගේ නාසය තුළ ඇති ‘ඇඩිනොයිඩ්’ නම් මස් දලුව විශාල වීමයි. මෙම තත්ත්වය සුළු සැත්කමක් මඟින් සුවකර ගත හැකියි. ඇතැමුන්ගේ නාසයේ එන මස් දලු පීනස රෝගයේම කොටසක් ලෙස හඳුන්වනු ලබනවා. එලෙස නාසයේ මස් දලු ඇතිවීම පරම්පරාවට යන තත්ත්වයක් ලෙස ද හඳුනාගෙන තිබෙනවා. ඉහතින් සඳහන් කළ පීනස ඇතිවන අවස්ථා දෙකේදීම මෙම මස්දලු ඇතිවීමේ හැකියාව තිබෙනවා. මෙහිදී මස්දලු ලෙස හඳුන්වන්නේ නාසය තුළ තිබෙන සිවිය බැලූනයක් සේ පිම්බී ඒමයි. එහෙත් නාසය තුළ තිබෙන පුසර (ශුක්තිකා) ඉදිමීම මස්දලු ලෙස ඇතැමුන් වරදවා වටහා ගන්නවා. මස්දලු ඉවත් කිරීමට ප්‍රථමයෙන් වෛද්‍යමය ප්‍රතිකාර ලබා දෙනවා. එයින් සුවයක් නොලැබේ නම් ශල්‍යකර්මයක් සිදුකළ යුතුයි. සැත්කමකින් මස්දලු ඉවත් කළ ද ඒවා නැවත මතුවීමේ හැකියාව තිබෙනවා.නාසයෙන් දුගඳක් හැමීම පීනසට සම්බන්ධද?නාසයෙන් දුගඳක් හැමීම පීනස රෝගයේ අතුරු ආබාධයක්. තමන්ගේ නාසයෙන් දුගඳක් හමන බවත් තමන්ට ගඳ සුවඳ නොදැනෙන බවත් අතැම් වැඩිහිටියන් පවසනවා. පීනස නිසා නාසයෙන් ගලන දියරය පල්වීම, පීනස නිසා නාසය තුළ කබොලු ඇතිවීම වැනි හේතු නිසා නාසයේ ආඝ්‍රාණ ස්නායුව අකර්මණ්‍ය වී ගඳ සුවඳ නොදැනී යන්න පුළුවනි. එසේම නාසයෙන් දුගඳක් හමන්නේ ද එම හේතුව නිසයි.කුඩා දරුවන්ගේ නාසයෙන් ලේ ගැලීම පිළිබඳව මෙන්ම නාසයෙන් දුගඳක් හැමීම පිළිබඳව ඉතාම සැලකිලිමත් විය යුතුයි. ඒ; දරුවන්ගේ නාසයෙන් දුගඳක් හමන්නේ නාසය තුළ යමක් සිරවී තිබීම නිසා විය හැකි බැවිනුයි. මෙම තත්ත්වය ගඳ පීනස ලෙස වැරදි ලෙස වටහා නොගෙන වහා වෛද්‍යවරයකු වෙත දරුවා ඉදිරිපත් කිරීම ඉතා වැදගත්.පීනස සම්පූර්ණයෙන්ම සුව කළ හැකිද?එසේ කළ නොහැකියි. එහෙත් රෝගය හොඳින් හඳුනාගෙන එය පාලනය කර සුවපහසු සාමාන්‍ය ජීවිතයක් ගත කළ හැකියි. පළමුව යමෙකුට පීනස ඇතිවීමට හේතුව අසාත්මිකතාවක් ද අසාත්මික නොවන වෙනත් හේතුවක් ද යන්න පැහැදිලිව හඳුනාගැනීම වැදගත්.පීනස සඳහා ඇති ප්‍රතිකාර මොනවාද?යමෙකුට පීනස තත්ත්වය ඇතිවන්නේ කිසියම් අසාත්මිකතාවකින් බව පැහැදිලි වුවවොත් අසාත්මිකතාවට හේතුවන සාධකයෙන් ඉවත්වීම එම පීනස රෝගය පාලනය කිරීමට ඇති හොඳම මඟයි.ප්‍රතිකාර ආරම්භ කිරීමට පෙර රෝගියාට පීනස ඇතිවීමට හේතුව සෙවීම සඳහා වෛද්‍යවරයා විසින් රෝගියාගේ රෝග ඉතිහාසය පිළිබඳව කරුණු විමසනු ඇති. එහිදී නිවැරැදි තොරතුරු වෛද්‍යවරයා හට පැවසීම ඉතා වැදගත්. එසේම පීනස නිසා ඇතිවන ඇස් කන් නාසය කැසීම යටපත් කිරීමට ඖෂධ ලබාදෙනවා.මෙහිදී ‘පිරිටන්’ කාණ්ඩයේ නිදිමත නොසෑදෙන ඖෂධ වෛද්‍යවරයා විසින් නියම කරනු ඇති. එසේම නාසයෙන් සොටු දියර ගැලීම නාසය අවහිරවීම වැනි තත්ත්වයන් ද ඉතාම පහසුවෙන් ඖෂධ මඟින් පාලනය කළ හැකියි. පීනසට හේතුවන්නේ නිවසේ සුරතල් සතුන්ගේ දුවිලි මවිල් නම් එම සුරතල් සතුන් දුරස් කළ යුතුයි. යම් යම් ආහාර ගත් විට පීනස මතුවන්නේ යැයි හැඟී ගියහොත් එම ආහාර ගැනීම සුදුසු වන්නේ නෑ. සෑම විටම මකුළු දැල් කඩන විට, කාමර සුද්ද පවිත්‍ර කරන විට අතුගාන විට දූවිලි නාසයට යාමෙන් වැළකී සිටීමට නාසය ආවරණය කරගැනීම සුදුසුයි.අසාත්මිකතාවක් නොවන හේතුවක් නිසා හටගන්නා පීනස රෝගයෙන් මිදීම සඳහා එම හේතූන් පැහැදිලි ලෙස හඳුනාගෙන එම පුරුදුවලින් දුරස්විය යුතුයි. චර්යාමය වෙනස්කම් ඇතිකර ගත යුතුයි. මෙහිදී බොහෝ රෑ වී ස්නානය කිරීම, හිස කෙස්වල ජෙල් ගෑම වැනි ක්‍රියාවන්ගෙන් වැළකීම අවශ්‍යයි.පීනස රෝගයේ දී වෛද්‍යවරයා නියම කරන නාසයට දමන බිංදු දීර්ඝ කාලයක් භාවිතා කිරීම සුදුසුද?පීනස රෝගයේදී නාසයට දමනු ලබන බිංදුමය ඖෂධය ඉතා ජනප්‍රිය ඖෂධයක්. එය ස්ප්‍රේ ලෙස ද වෙළෙඳ පොළේ තිබෙනවා. එම ඖෂධ නාසයට දැමුවිට ක්ෂණික සහනයක් දැනෙනවා. ඒ නිසා රෝගීන් එම ඖෂධය භාවිතා කරන්නේ හරිම කැමැත්තෙන්. එම ඖෂධයෙන් කෙරෙන්නේ නාසයේ ප්‍රසාරණය වී ඇති ලේ නහර හැකිළීමයි. බෙහෙත භාවිතා කරන වාරයක් පාසා ලේ නහර හැකිළෙනවා.වෛද්‍යවරයා නියම කරන කාලසීමාව එම ඖෂධය ලබාගැනීම කිසිදු වරදක් වන්නේ නෑ. නමුත් වෛද්‍යවරයා රෝගියා පරීක්ෂා කර බලා සති දෙකක් ඖෂධය ලබාගැනීමට නියම කළ විට රෝගියා මාසයකටත් වැඩි කාලයක් එම ඖෂධය භාවිතයට පෙලඹෙනවා. එවිට සිදුවන්නේ එම ඖෂධයට නාසයේ ඉදිමුණු රුධිර නාළ නොහැකිළීමයි. ඖෂධය ශරීරයට ප්‍රයෝජනයක් නැතිවීමයි. මෙම ඖෂධ බොහෝවිට වෛද්‍යවරු නියම කරන්නේ සතියක් දෙකක් වැනි ඉතා කෙටි කාලයකටයි. ඒ නිසා කිසිවිටෙකත් වෛද්‍ය උපදෙස්වලින් තොරව එම ඖෂධය භාවිතා නොකළ යුතුයි.ඇතැම් විටෙක වෛද්‍යවරයා නාසයට දමන එම ඖෂධය මාසයක් එකහමාරක් ලබාගැනීමට නිර්දේශ කරනු ඇති. වෛද්‍යවරයා එසේ කරන්නේ රෝගියා පිළිබඳ පූර්ණ නිගමනයකට එළඹීමෙන් අනතුරුවයි.පීනස ඇති රෝගීන් එළකිරි පානය සුදුසු නැද්ද?බොහෝ පීනස රෝගින්ට එළකිරි අසාත්මික බව පෙනී යනවා. එමනිසා තමන්ට පීනස ඇතිවන්නේ එළකිරි නිසා බව හෙළි වුණොත් එළකිරිවලින් නිපදවන ලද කිරිපිටි, චීස්, බටර්, මුදවන ලද කිරි ආහාරයට ගැනීම සුදුසුවන්නේ නෑ.පීනස පාලනය කිරීම සඳහා ශරීරයේ ප්‍රතිශක්තිකරණ පද්ධතිය හොඳින් තිබීම අත්‍යවශ්‍යයි. ඒ සඳහා පෝෂ්‍යදායී සමබල ආහර වේලක් ගැනීම, දිනපතා ව්‍යායාම කිරීම අත්‍යවශ්‍යයි. තමන් සැමදා ව්‍යායාම කරන කාලයේ තමන්ට පීනස නොතිබුණු බවත් ව්‍යායාම අත්හිටවූ පසුව පීනස මතුවූ බවත් ඇතැමුන් පවසනවා. පීනස මතුවීම පාලනය කිරීමට ශාරීරික ව්‍යායාම අවශ්‍ය බව එයින් පැහැදිලි වෙනවා.පීනස සහ කෝඨරක ප්‍රදාහය (Sinusitis) අතර සම්බන්ධයක් තිබෙනවාද?කෝඨරක ප්‍රදාහය පීනස රෝගයේ අතුර ඵලයක්. සෑම අයකුගේම හිස්කබලේ දෙපස කෝඨරක පිහිටිය ද සෑම අයකුගේම ඒවා ආසාදනය වෙන්නේ නෑ. පීනස ඇති රෝගීන්ගේ කෝඨරක ප්‍රදාහය ඇතිවෙනවා වැඩියි. කෝඨරක යනු වායු පිරි කුහරයන්. එම කුහර තුළ සෙම එකතු වී පසුව ඒවා බැක්ටීරියා මඟින් ආසාදනය වී ඒවා පැසවනවා. පසුව එම සෙම නාසයෙන් ගලා එනවා. සෙම්ප්‍රතිශ්‍යාව නැතිව පැසවූ සෙම නාසයෙන් ගලා ඒම කෝඨරක ප්‍රදාහයේ ස්වභාවයයි.කෝඨරක ප්‍රදාහය මුල් අවස්ථාවේ හඳුනාගත් විට සරල ප්‍රතිකාර මඟින් සුව කරගත හැකියි. එහිදී ප්‍රතිජීවක ඖෂධ ලබාදෙනවා. ඖෂධවලට අමතරව නාසය සහ අවට ප්‍රදේශයට හුමාලය ඇල්ලීම සුදුසුයි. කෝඨරක ප්‍රදාහයට නිසි ප්‍රතිකාර නොලැබුණොත් එම ආසාදනය ඇසට පැතිරීමට ද ඉඩ තිබෙනවා. එමෙන්ම කපාල කුහරයට ආසාදනය පැතිර ගියහොත් මෙනින්ජි ප්‍රදාහය මොළයේ ගෙඩි ආදිය ඇතිවීමේ අවදානමක් ද තිබෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=am1211182</link>
    <topic>මලබද්ධයට කියාපු බේත කොමඩු</topic>
    <author>ටෙක්ලා පද්මිණී කාරියවසම්</author>
    <content>මලබද්ධයට කියාපු බේත කොමඩුනාවින්න ආයුර්වේද පර්යේෂණ ආයතනයේප්‍රමිතිකරණ අංශයේ ප්‍රධානීවෛද්‍ය සුනේත්‍ර කාරියවසම්කාර්යබහුල ජීවිතයේ දී වැඩිපුරම අතපසුවන්නේ කෑම. කෑම අතපසු වීම ලෙඩ රෝග බොහොමයකට මුලයි. ඒ අතරින් ද මලබද්ධයට විශේෂ තැනක් හිමි වෙනවා. කෘතිම ආහාරපාන භාවිතය හා ආහාර නිසි ලෙස නොගැනීම මලබද්ධයට මූලික හේතුයි. එහෙම කිව්වත් මලබද්ධය පරම්පරාවෙන් පැතිර යන බවක් දකින්න තිබෙනවා. මලබද්ධය මානසික වදයක්. වයස් බේදයකින් තොරව ඕනෑම තරාතිරමක පුද්ගලයකුට හටගත හැකි මලබද්ධයට ඉතා උචිතම ඖෂදයක් ‘කොමඩු’. කොමඩු කියන්නේ ශුෂ්ක කලාපයේ වැඩිපුර වැවෙන ජලය ඛණිජ ද්‍රව්‍ය බහුල රසවත් පලතුරක්.කොමඩු ආහාර මාර්ගය පිරිසුදු කරනවා. ගස්ලබු ඇඹුල් කෙසෙල් ඉදුණු බෙලි වගේ පලතුරුත් මලබද්ධයට ගුණ දෙන ඖෂධීය ගුණයෙන් පොහොසත් පලතුරු.ආහාර මාර්ගයේ පහළ කොටස වූ ගුදයේ මල ගනවීම මලබද්ධයට හේතුවයි.මලබද්ධය හා බැඳෙන රෝග රාශියක් තිබෙනවා. පරකර්තිතා ලෙස ආයුර්වේදයේ හඳුන්වන ගුද මාර්ගය තුවාල වීම. මලබද්ධය ලෙස සාමාන්‍ය ජනතාව සලකනවා. ඒත් එහිදී ගුද මාර්ගය පැළීම හේතුවෙන් මල පිට නොවේ.මල පහකිරීමෙන් පසු වේදනාව, දැනීම වාඩිවීමේ අපහසුව, මල මාර්ගයේ දැවිල්ල මෙහිදී රෝග ලක්ෂණ ලෙස ඇති වෙනවා. මල මාර්ගයේ තොල් පැලී යාම මෙහි තවත් ලක්ෂණයක්. එයට ඇති සරලම ප්‍රතිකර්මය අතපොවන්න පුළුවන් තරමේ උණු වතුර බේසමක මද වේලාවක් වාඩි වී සිටීමයි. පසුව ඖෂධීය තෙල් ආලේප කළ යුතුයි.මලබද්ධය හා බැඳුණු ගුද භ්‍රංශය නම් රෝගී තත්ත්වයේ දී ගුද මාර්ගයේ බිත්ති පෙරළී පිටතට නෙරා ඒම සිදු වෙනවා. එවිට රෝගියාට ඇවිදීමේ අපහසුතා ඇති වෙනවා. එහිදී ගුද මාර්ගයේ බිත්ති ශක්තිමත් කිරීම සඳහා ආයුර්වේද වෛද්‍යවරයා රක්ත ශේධනය කර කසාය ලබා දේ.ගුද රෝග යනු ලජ්ජාව හේතුකොටගෙන සඟවා ගෙන සිටිය යුතු රෝගයක් නොවේ. සඟවා ගෙන සිටීමෙන් රෝගය සුව කළ නොහැකි තත්ත්වයට පත්විය හැකියි.ගුද මාර්ගය හා රෝගියාගේ තට්ටම් අතර කෝෂයක් ලෙස මුඛ දෙකකින් යුතු තුවාල ඇති වේ. එක් පසෙකින් පමණක් මුඛයක් ඇති භගන්දර කෝෂ සුව කිරීම පහසු වුවත් ශත පූර්ණක තත්ත්වයට පත්වූ මුඛ රාශියක් සහිතව රෝගීන් සුව කිරීම අපහසුයි. එහෙත් ආයුර්වේද වෛද්‍ය ක්‍රමයේ භගන්දර නිට්ටාවටම සුව කළ හැකි රෝගයකි.පුද්ගල ඇවැතුම් පැවැතුම් රෝගය සුව වීමට වැදගත් වෙනවා.උෂ්ණාධික ආහාරවලින් වැළැකි සිටීම තෙල්, තක්කාලි, බිලිං, අච්චාරු භගන්දර රෝගයට ඉතා අගුණය. කොහිල අල තලා උයා කෑම කොළ වර්ග පොළොස් කෙසෙල්මුහ ආහාරයට එක්කරගැනීම මෙම රෝගී තත්ත්වය සමනය කරගැනීම පහසු කරයි.අර්ශස් හෙවත් ගුද කීල මලබද්ධය හා බැඳුණු ප්‍රකට ම නාමයයි. මෙහිදී ගුද මාර්ගයේ බිත්තියේ අංකුර හට ගැනීම සිදු වෙනවා. කල් ගතවීමත් සමඟ අංකුර එළියට ඒම සිදුවන අතර එය මලබද්ධයට හේතු වෙනවා.අධික උෂ්ණ ආහාර ගැනීම, අවශ්‍ය වේලාවට මල පිට නොකිරීම අර්ශස් ඇතිවීමට හේතුයි. ඉතා වේදනාකාරි රෝග තත්ත්වයක් වන අර්ශස් රෝගයේ දී රුධිරය පිටවීම දක්නට ලැබේ. මෙහිදී රුධිරය පිටවීම පිළිබඳව වැඩි අවධානයක් යොමු කිරීම වැදගත්. මල සමඟ රුධිරය පිට වේ ද?මල පිටවීමෙන් පසු රුධිරය පිට වේ ද යන්න හා පිටවන රුධිරයේ වර්ණය අනුව වෛද්‍යවරයා රෝග විනිශ්චය කරන බැවින් රෝගියා ඒ පිළිබඳව අවධානය යොමු කළ යුතුයි.මෙම රෝගී තත්ත්වයේදී අවශ්‍ය පමණ නින්ද නිසි ලෙස ආහාර ගැනීම, කෙඳි බහුල ආහාර ගැනීම, නිවුඩු හාලේ බත් අනුභවය ගුණදායකය.වැසිකිළි ගියහම ඒ කාර්ය කරන්නේ නැතිව පොත්පත් බල බලා කල් මරන අය බොහෝ දෙනෙක් මලබද්ධය ආශි‍්‍රත රෝගයන්ගෙන් පීඩා විඳිනවා. වැසිකිළියට ගොස් තම කාර්ය ඉටුකර හැකි ඉක්මනින් ඉන් පිටවීම කොහොමත් සෞඛ්‍යයට ගුණය.මලබද්ධය තියෙන උදවිය වගේම ආහාරපාන ගත්ත ගමන්ම වැසිකිළි දුවන අයත් වර්තමාන සමාජයේ බහුලයි. එය රෝගී තත්ත්වයක් කියලා ඔබ කිසි විටෙකවත් සිතුවේ නැතිව ඇති. මෙම රෝගී තත්ත්වයටත් ආයුර්වේද වෛද්‍ය ක්‍රමයේ නිට්ටාවටම සුව දෙන ඖෂධ තිබෙනවා. එවැනි රෝගීන්ට තේ, එළකිරි, කොළ වර්ග, මස්, මාළු, තෙල් බහුල ආහාර අගුණයි.ආහාර ගත් සැණින් වැසිකිළි යන රෝගීන්ට ගුණ දෙන ඖෂධය වන්නේ බෙලි ගැට මද තම්බා බීමයි.ඔබට මලබද්ධය ද? එහෙනම් රතුලුනු, ගොටුකොළ, උම්බලකඩ, කොහිල අල, මුං ඇට, එකට කැඳක් හෝ සුප් එකක් ලෙස පිසගෙන භාවිත කරන්න. ඉක්මන් සුවය සඳහා වෛද්‍යවරයා හමුවන්න.ඔබට යම් ලෙසකින් මල සමඟ රුධිරය පිටවේනම් එය මලබද්ධය හෝ අර්ශස් නොවී වෙනත් රෝගයක ලක්ෂණයක් විය හැකිය. එවිට කොමඩු කකා කොහිල උයමින් සිටීම පලදායක නොවේ. ඔබේ ආයුර්වේද වෛද්‍යවරයා හමුවී රෝගය විනිශ්චය ලබාගැනීම වැදගත්ය.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=am1211183</link>
    <topic>දියවැඩියා රෝගීන්ට ලුණුත් හොඳ නෑ</topic>
    <author>සාගරිකා දිසානායක ජයසිංහ</author>
    <content>දියවැඩියා රෝගීන්ට ලුණුත් හොඳ නෑදියවැඩියාව අද ලොව පුරා වේගයෙන් ම පැතිර යන බෝ නොවන රෝගයකි. කලකට පෙර වයස්ගත හෝ මැදිවිය ඉක්මවූ පිරිස අතර වැඩි වශයෙන් දක්නට ලැබුණු දියවැඩියාව වර්තමානයේ කුඩා ළමයින් මෙන් ම තරුණ පරපුර අතර ද බහුල රෝගයක් බවට පත්ව තිබේ.මිනිස් සිරුරෙහි ඉන්සියුලින් හෝර්මෝනය නිපදවීම හෝ ක්‍රියාකාරිත්වය අඩුවීම හේතුවෙන් රුධිරගත සීනි මට්ටම ඉහළ යාම දියවැඩියාව යනුවෙන් හැඳින්වේ.දියවැඩියාව ප්‍රධාන වශයෙන් පළමු ගණයේ දියවැඩියාව සහ දෙවැනි ගණයේ දියවැඩියාව යනුවෙන් වර්ග දෙකකි. පළමු වර්ගයේ දියවැඩියාව හටගන්නේ අග්න්‍යාසය මගින් ඉන්සියුලින් නිපදවීම සම්පූර්ණයෙන් නතර වීම නිසා ය. එසේ වීමට ශරීරයේ ප්‍රතිදේහවල බලපෑමක් හෝ වෛරස ආසාදනයක් හේතුවේ. පළමු ගණයේ දියවැඩියාව මුල් වරට ළමා වියේදී හෝ ගැටවර වියේදී ඇතිවේ. මෙම රෝගීන් ගේ රුධිරයේ ග්ලූකෝස් මට්ටම පාලනය කිරීමට සහ ජීවිතය පවත්වා ගෙන යාම සඳහා දිනපතා ඉන්සියුලින් එන්නතක් ලෙස ලබාගැනීම අත්‍යවශ්‍ය වේ.වයස අවුරුදු තිස් පහෙන් පසුව මුල් වරට හඳුනා ගනු ලබන්නේ දෙවැනි ගණයේ දියවැඩියාවය. එහෙත් මෑතදී ශ්‍රී ලංකාව ඇතුළු බොහෝ රටවලින් වයස අවුරුදු තිහට අඩු තරුණ වියේ පුද්ගලයන් බහුල වශයෙන් දෙවැනි ගණයේ දියවැඩියාවට ගොදුරුවීමේ ප්‍රවණතාවක් දක්වයි. දෙවැනි ගණයේ දියවැඩියාවට ප්‍රධාන වශයෙන් හේතුවන කරුණු කිහිපයකි.ශරීරයේ ස්ථුල බව.ව්‍යායාම අඩුවීමමානසික ආතතියගර්භනී අවධියේ දියවැඩියාවපවුලේ සාමාජිකයනට දියවැඩියාව තිබීම (ජානමය හේතු)දෙවැනි ගණයේ දියවැඩියාව ඇති අයගේ සිරුරේ ඉන්සියුලින් ශ්‍රාවය කිරීමේ හැකියාව යම් තරමකට තිබෙන හෙයින් ආහාර පිළිබඳ පැවතුම් ක්‍රමවත් කිරීම මගින් මෙන් ම ඖෂධ භාවිතයෙන් රුධිරගත ග්ලූකෝස් මට්ටම පාලනය කර ගැනීමටත් සාමාන්‍ය දිවිපෙවෙතක් ගත කළ හැකි ය.දියවැඩියා රෝගීන් වෛද්‍ය උපදෙස් අනුව ඖෂධ හා ආහාර ලබාගැනීම අත්‍යවශ්‍ය වේ. එය දියවැඩියාව පාලනයට ආහාර පාලනය, දුම්බීමෙන් වැළැකීම, තරබාරුවෙන් මිදීම හා අධික රුධිර පීඩනය පාලනය කරමින් ඒ සඳහා ප්‍රතිකාර ගැනීම ද වැදගත් වේ. දියවැඩියා රෝගියකු නිවසේ සිටී නම් ඔහු හෝ ඇය පිළිබඳව පවුලේ සෙසු සාමාජිකයන් අවධානය යොමු කිරීම ද වටී.දියවැඩියාව පාලනය සඳහා වෛද්‍ය ප්‍රතිකාරවල නිසි ඵල ලැබීමට නම් ආහාර පාලනය අත්‍යවශ්‍යවේ. ආහාර පාලනයේ අරමුණු කිහිපයකි. ඒවා නම්ශරීරයේ බර පාලනය කිරීමශරීරයට අවශ්‍ය සියලුම පෝෂ්‍ය කොටස් අඩංගු වීමරුධිරයේ සීනි ප්‍රමාණය පාලනයරුධිරගත කොලෙස්ටරෝල් ප්‍රමාණය පාලනයමේ අවශ්‍යතා සපුරා ගැනීමට නම් කාබෝහයිට්‍රේට් ප්‍රෝටීන හා මේදය ද නියමිත ප්‍රමාණයන් අඩංගු ආහාර වේලක් ඔබ ලබා ගත යුතු ය.දියවැඩියා රෝගියකුගේ රුධිරයේ සීනි ප්‍රමාණය එකවර ඉහළ යාම සුදුසු නැත. එය දවස පුරා එකම අගය පරාසයක පවත්වා ගැනීමට උනන්දු විය යුතු ය. ඒ සඳහා ඔබ ගන්නා ආහාරය එක් දිනක් තුළ සමව බෙදී යන පරිදි එනම් එතරම් විශාල නොවූ ප්‍රධාන ආහාර වේල් තුනක් හා පෝෂ්‍යදායි කෙටි ආහාර වේල් දෙකක් වශයෙන් බෙදා ගැනීම සුදුසු ය.පිෂ්ටමය ආහාරයක ග්ලයිසීමික් දර්ශකය පිළිබඳ අවබෝධයක් තිබීම ද වැදගත් ය. එනම් පිටි සහිත ආහාරයක් ගත් විට රුධිරයේ සීනි ප්‍රමාණය ඉහළ යාම පිළිබඳව සැලකිලිමත් වීම ය.සාමාන්‍යයෙන් මදක් ඉදුණු පලතුරු, එළවළු, බාර්ලි, බෝංචි, මෑ සහ රනිල කුලයේ ආහාර, මේද රහිත කිරි, යෝගට් වැනි ආහාරවල ග්ලයිසීමික් දර්ශකය අඩු ය. එවැනි ආහාර ගැනීමේ දී රුධිරගත සීනි මට්ටම එක්වර ඉහළ යන්නේ නැත. ඒවා ක්‍රමානුකූලව ජීර්ණය වීමෙන් රුධිරයේ සීනි මට්ටම ඉහළ යන්නේ සෙමෙනි. එමඟින් ඔබේ සිරුරේ ඉන්සියුලින් හෝර්මෝනයේ ක්‍රියාකාරිත්වය පහසු කරයි.සුදු කැකුළු බත්, පාන් සහ පිටි සහිත ආහාරවල ග්ලයිසීමික් අගය වැඩිය. එබැවින් එම ආහාර ගැනීමෙන් වැළැකිය යුතු ය. ග්ලයිසීමික් දර්ශකය අඩු ආහාර වුව ද පිෂ්ටය සහිත එවැනි ආහාර ද පමණට වඩා ගැනීම නුසුදුසු ය. පලතුරු සහ එළවළුවල තන්තු බහුල ය. එහෙත් පලතුරු තරමට වඩා කෑම සුදුසු නැත. දියවැඩියා රෝගීනට සුදුසු වන්නේ බාගයට ඉදුණු ඇඹුල් කෙසෙල් ගෙඩියක්, කුඩා පැපොල් තීරුවක්, සිහින් පැණි කොමඩු තීරුවක් වැනි එක් එක් ආහාර වේලට එක් පලතුරු කුඩා ප්‍රමාණයක් ගැනීම ය.දියවැඩියා රෝගීනට හදවත ආශ්‍රිත සංකූලතා බහුලව ඇති විය හැකි ය. අධි රුධිර පීඩනය හට ගැනීමට ඇති හැකියාව ද වැඩි ය. එහෙයින් ලුණු භාවිතය පිළිබඳව විශේෂයෙන් සැලකිලිමත් විය යුතු ය. ලුණු අධික අච්චාරු, සෝස්වර්ග, කෙටි කෑම, කට ගැසුම් ආහාරයට ගැනීමෙන් වැළකිය යුතු අතර එදිනෙදා කෑමට යොදන ලුණු ප්‍රමාණය ද අඩු කළ යුතු ය.ඔබ ආහාර ගත යුත්තේ ඔබගේ කුසගින්න නැති වන තුරු පමණි. අනවශ්‍ය පරිදි ආහාර නොගත යුතු ය. ප්‍රධාන ආහාර වේල් තුනක් සහ කෙටි ආහාර වේල් දෙකකට සීමා කරන්න. එළවළු සහ පලතුරු වර්ග පහක් ඒ වේල්වලට ගැළපෙන පරිදි ලබා ගන්න.ශරීරයේ පරිවෘත්තීය ක්‍රියාකාරකම් නිසි ලෙස පවත්වා ගැනීමට ජලය අත්‍යවශ්‍ය වේ. දිනකට එක් පුද්ගලයකු ජලය මිලි ලීටර් 200 ප්‍රමාණයේ වීදුරු 6 - 8 ක් පමණ පානය කළ යුතු ය. දිනකට අවශ්‍ය ජලය ප්‍රමාණය දවස පුරා ම සමව බෙදී යන අයුරු පානය කරන්න. වතුර බොන්නට පිපාසය දැනෙන තුරු ම සිටිය යුතු නැත. වතුර වෙනුවට ආදේශක බීම වර්ග පානය නොකරන්න.මධ්‍යසාර අඩංගු බීම සුදුසු නැත. අධි රුධිර පීඩනය, සිරෝසියාව, ආමාශගත තුවාල සහ ගලනාළ ආශ්‍රිත පිළිකා ඇතිවීමට ප්‍රධාන හේතුවක් වන්නේ මත් වතුර බීම ය. දුම් ඉරීම ද නුසුදුසු ය. දුම් ඉරීමෙහි අනිසි ඵල පිළිබඳ අමුතුවෙන් කිව යුතු නොවේ.මාළු වැඩිපුර ආහාරයට ගන්න. ආහාර පාලනය මෙන් ම නිති පතා දවසකට විනාඩි තිහක්වත් ව්‍යායාම කළ යුතු ය. ඇවිදීම, පිහිනීම, බයිසිකල් පැදීම, කණ්ඩායම් ක්‍රීඩා මෙන් ම තමන්ගේ දෛනික කටයුතු තමා විසින් ම කරගැනීම ද හොඳ ව්‍යායාමයකි. දවසේ වැඩි කාලයක් එකම ඉරියව්වෙන් ඉඳගෙන එකතැන සිටින පුද්ගලයන් අනිවාර්යයෙන් ම ව්‍යායාමවල නිරත විය යුතු ය.ගර්භණී අවදියේ දී ඇතිවන දියවැඩියාව සාමාන්‍යයෙන් දරුවා බිහි වුණු පසුව සුවපත් වේ. එහෙත් එය ඉදිරි කාලයේ දෙවැනි ගණයේ දියවැඩියාවට ගොදුරු විය හැකි බව දක්වන පෙර මග සලකුණකි. එහෙයින් ගැබිනි සමයේදී දියවැඩියාවට ගොදුරු වූ කාන්තාවන් ස්ථුල භාවය වළක්වා ගැනීම, ව්‍යායාම සහිත ජීවන රටාවක් අනුගමනය කිරීම, ක්‍රමවත් ආහාර රටාවක් පවත්වා ගැනීම මෙන්ම මාස හයකට වරක් වත් රුධිරයේ ග්ලූකෝස් මට්ටම පරික්ෂා කරගැනීමට වග බලා ගත යුතු ය.දියවැඩියා රෝගීන්ගේ රුධිරගත සීනි මට්ටම ආහාර, ප්‍රතිකාර හා ව්‍යායාම මගින් හොඳින් පාලනය කරගත හැකි ය. දියවැඩියාව නිට්ටාවට සුව නොවන හෙයින් වෛද්‍ය උපදෙස් නැති හිතු මතේට බෙහෙත් බීම නවතා දැමීම හෝ අඩු කිරීම නොකළ යුතු ය. ඉහත සඳහන් පරිදි ආහාර පාලනයත් ප්‍රතිකාර හා ව්‍යායාමත් සමඟ ම නියමිත කාලයට වෛද්‍යවරුන් විසින් නිර්දේශ කරන ලද වෛද්‍ය පරීක්ෂණ කරවා ගෙන ඒ අනුව වෛද්‍ය උපදෙස් ලබා ගත යුතු ය. අද දියවැඩියාව සෙම් ප්‍රතිශ්‍යා උණ මෙන් බහුල රෝගයක් බවට පත් වෙමින් තිබේ. දියවැඩියාව පාලනය කරගෙන සාමාන්‍ය ජීවිතයක් ගෙවීමට ඉහත උපදෙස් පිළිපැදීමෙන් හැකි වනු ඇත.ශ්‍රී ලංකා වෛද්‍ය සංගමයේ දියවැඩියා නිවාරණ කාර්ය බළකායේ උපදෙස් ඇසුරිනි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>18</day>
    </date>
    <link>http://www.silumina.lk/2012/11/18/_art.asp?fn=ay1211181</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.ගිනි කාෂ්ටක අව් රශ්මියෙන් කැකෑරිලා දුක් විඳ විඳ හිතයි ගතයි පෙළපු මහන්සියෙන් මිදිලා මම බස් රියෙන් බිමට බැහැගත්තා. අතින් කටින් එල්ලගෙන යන්න තරම් බඩු කන්දක් තිබුණත් මට තුන් රෝද රියකින් යන්න හිතුණෙ නෑ. මම ආසම කරන මගෙ ගමේ සුවඳ විඳ විඳ මේ පාර දිගේ පයින්ම ගෙදරට යන්නයි හිතේ කැමැත්ත. දවස් තුනක දිග නිවාඩුව කාන්තාරයකට ලැබෙන වැහි බිඳුවක් වගෙයි.ලොකු බරක් අතේ එල්ලගෙන හිටියත් මගෙ ගමේ සුපුරුදු පාර දිගේ යනකොට හිතට දැනෙන්නෙ අමුතුම සැහැල්ලුවක්. පාර දෙපැත්තෙ කුඹුරු යාය පිසගෙන එන නැවුම් සුළං රැලි ගතේ මහන්සිය නිවා දමනවා. කඳු ඉහත්තාව දුඹුරු පාට වෙලා තිබුණේ හැන්දෑ අව්රැල්ල වැටිලා. පෙරදා වට වැස්සෙන් තෙත බරිත වෙලා තිබුණු කුඹුරුවල පණුවො අහුලන කොකුන්ට තවමත් ගෙදර යන්න අමතකයි වගේ. වක්කඩ ළඟ දෙපාවේ වතුර ඉතිරිලා යනවා. ජීවත්වෙනවා කියන හැඟීම හිතට එන්නෙ එතකොට.අතරමඟදි හමුවෙන හැමෝගෙම මුහුණෙ ඇඳෙන්නෙ ළෙන්ගතු හිනාරැල්ලක්. හැමෝම සතුව මාව හඳුන්වන නෑයො නොවුණත් මටත් හැමෝටම කියන්න නෑකමක් තිබුණ. මාමේ, බාප්පෙ, සීයෙ, අයියේ ඒ වගේ. ගම්වල හැටි එහෙමයි.කොළඹ මිනිස්සුන්ගේ හිනාවක් නැති බිමට බුම්මාගෙන යන මුහුණුත් මේ මිනිසුන්ගේ නිර්ව්‍යාජ ළෙන්ගතු ගැමිකමත් මොනතරම් අරුමයක්ද? මම තවමත් ආදරේ මේ සුන්දර ගැමිකමට.නමුත් අද ගමෙන් ටික ටික ඒ සුන්දරත්වය බැහැර වෙලා. තැන් තැන්වල විශාල කොන්ක්‍රීට් මැදුරු ඉදිවෙලා. ගස්කොළන් අඩුයි. අපි පුංචි කාලේ වගේ පොඩි එව්වො දිය කඩවල්වල දියබුං ගහන්නෙ නෑ. කුඹුරකට බහින්නෙ නෑ. “ලෙප්ටස්පයිරෝසියාව“ කියල හඳුන්වන ‘මී උණට’ ඔවුන් බයයි.සිතුවිලි ලෝකෙන්ම මම ගමන ඉක්මන් කළා. අම්මා, තාත්තා වගේම මේසය උඩ ලොකු සව් දොදොල් පිඟානක්, අළුවා, කැවුම්, ආනමාලු කෙසෙල් ඇවරියක් මඟබලාන ඉන්නවා කියලා මම දන්නවා. ඒත් එක්කම අනෙක් පැත්තනේ උණ ලී වැට අතර සිංහල උළු හෙවිලි කරපු පරණ නිවසක ඉඳන් නිල්පාට ලොකු ඇස් දෙකක් මම එනතුරු හොරගල් අහුලන බවත් මම නිසැකයෙන්ම දන්නවා.කඩුල්ල පනිනවාත් එක්කම අක්කාගෙ පොඩි එකා දුවගෙන ඇවිත් අතක එල්ලුණා. අම්මයි තාත්තයි අක්කයි දොරකඩ ඉඳන් හිනා පුරෝගන. වැටෙන් එහාපැත්තෙ අර ලස්සන ඇස් දෙකත් හිනාවෙනවා. අනේ.. මට හිනාවෙන්න කට මදි. මේ සුන්දර දවස් තුන වේගයෙන් ගෙවිලා යන්න නම් එපා. මම හිතෙන් දෙවියන්ගෙන් ඉල්ලුවා.  - ඇහැලියගොඩ පී.එච්.එස්.පද්මසේන  හීතල හිරි පොද වැස්සට - ගෙට වීලා බැහැ ඉන්නට ඉස්සො පනින මඩ වතුරට - පැනල නාන්නයි හිත මට වෙල් නියරේ දුව යන්නට - මඩකරි අල්ලන් එන්නට බෝවිටියා දං කන්නට - හිතෙනව වැස්සෙම යන්නට අනෝරා වැස්සේ තෙමුණට - ගේ පුරාම මඩ ගෑවට දෝං ගාලා පිට හරහට - වැදුණ අම්මගේ ගුටි බැට- කොටුගොඩ පන්සිලු දේශාන් එදිරිසිංහ  සොඳුරු හඩින් අමතන කිරිල්ලියක සේ පොඩි පොඩි පා තබා යන මේ ගමන් මගේ.. ඔබ පසුපස එන නව අරුණැල්ලේ... හැඟුමන් පිබිදී ඇත හිම කැට අතරේ... එදා කියූ ඒ වදන් තාමත් ඇසේ ගී රාව ලෙසේ... මල් වැටුණු ගවුම හැඳ නටන විට රඟ දිදී අමතන්න මා හදට ඒ සොඳුරු ගී පදේ...  - චානුකා ලක්ශානි සේනානායකඋත්තරීතර වූ පෙම් කවක් ලියන්නට පින්සාර සිත අරන් නුඹ ඇවිත් හිරු වෙතින් සඳු වෙතින් ආසිරි පැතුම් අරගෙන ඇවිත් සොඳුරු වූ පෙම් කවක පදවැලක් වන්නට නුඹ ඇවිත් තරුවලට මල්වලට සාක්ෂිය වන්නට කියමින් සෙනෙහසේ පුද බිමට නුඹ ඇවිත්. නෑ සයුරු ගැබ ජනිතවූ අමිල මුතුකැට අරන් ආදරේ දෙවොල වෙත නුඹ ඇවිත්, පාවඩ මතින් ප්‍රේම ගීතය ලියන පන්හිඳේ පද වැලක් වන්නට සබඳ ඔබ මා වෙත ඇවිත්  - කැලණිය විශ්වවිද්‍යාලයේ නදීෂා සංජීවනීතවත් වසරක් වියපත් වැහැරුණු ගතට අලුත් ඇඳුමක් අරන් ඇය විත්- එන්.ඩබ්ලිව්.පී.ලාල්මගෙ ආදර සිතුම් ඔබ ගැනමයි පැතුම් ළඟින් ඉන්න - සිනා වෙන්න ඔබ එනවද ඉතින්?කවි ගී මල් ගෙතුම් ඔබ ගැනමයි හැඟුම් මට අඬන්න එපා දෙන්න පෙම් කරන්න නිතින්  - බඩල්කුඹුර කේ.පී.එස්.විදානආදරණීය දුයිෂෙන් අර බලන්න අපට උදා නොවුණ වසන්තය අර අතන අයිලය ළඟ අප දෙදෙන එකට සිටවූ අර පොප්ලර් ගස් දෙක දලු මල් පිරිවරා වසන්තයට සැරසෙන අයුරු  - මීතිරිගල චන්දිමා සේනානි කරුණාරත්නනිව්ටන්ගේ තුන්වන නියමය; “සෑම ක්‍රියාවකටම ඒ හා සමාන වූද ප්‍රතිවිරුද්ධ වූද ප්‍රතික්‍රියාවක් ඇත.” ඒ හින්දද ඔයා මාව රිදවලා මගෙන් මෙච්චර පළිගන්න හදන්නේ?  - ගාල්ල කේ.පී.මදාරා සුබෝධිනී බන්ධුප්‍රේමඔබව දකින්නට පියඹනු බැරි මගෙ දෑස් තෙමා කඳුළැලි නැඟුණා සඟවා ගත්තෙමි එකඳුළු වෙනෙකෙකු දකින නිසාමාවනැල්ලේ ගීතිකා ලංකා නිර්මාණිඒ කාලේ මතක් කරනකොටත් මට හරිම පුදුමයි. අපි ආදරය කරපු කාලේ ගොඩක් ලස්සනයි. ඔයා හැමදාම හිනාවෙලා හිටියා. මම වැඩියෙන්ම ආස කළේ ඔයාගේ ඒ අහිංසක හිනාවට. ඒ/ඹ් වලින් පස්සෙ මම තේරුමක් ඇති කිසිම දෙයක් කරේ නෑ. ඒ කාලෙදි තමා ඔයා මගෙ ජීවිතේට හම්බවුණේ. ඔයා මගෙ ජීවිතේම හැදුවේ පුදුම පිළිවෙළකට. ඔයා මගේ අම්මා වගේ වෙලාවකට. කොටින්ම කීවොත් ඔයා මගේ ජීවිතේ ම වුණා. හැම ප්‍රශ්නෙකටම ඔයා ගාව විසඳුම් තිබුණා. ඇත්තටම ඔයා මගෙ ජීවිතේ ගොඩක්ම ලස්සන කළා. එක දවසක් මම ඔයාට සැරවුණා. ඔයා කඳුළු පුරෝගෙන මම දිහා බලාගෙන හිටියා.”සඳු..””ම්..””මට සමාවෙන්න මම ආයේ කවමදාවත් ඔයාව අඬවන්නෑ මගෙ මැණික..””හා.. ඇයි ඔයා මට සැර කරන්නෙ නිතරම””මම දන්නෑ සඳු. ආදරේ වැඩිකමට ඔය හැමදේම වෙන්නෙ.””ඔයා මාව දාලා යනවද පසිඳු””නෑ සඳු නෑ කවමදාවත් නෑ.”එහෙම කීව මම වෙනස් වුණා. මම මගෙ සඳුව අමතක කරා. හේතුවක් නැතිවම වෙන කෙනෙක් එක්කත් යාළු වුණා. ඒක සඳු දැනගෙන මගෙන් ඇහුව දවසෙ ඉඳන් අපි දෙන්නා රණ්ඩු වුණා. පස්සෙ මම සඳුව අමතක කරලා දැම්මා.ඒත් අලුත් girl මගෙන් පුළුවන් තරම් සල්ලි අරගෙන වෙන කෙනෙක් ගාවට ගියා. මට අවසානෙ හැමදේම තේරුණට පස්සෙ මම මගෙ සඳුව හැමතැනම හෙව්වා. ඒත් එයාලා ගේත් විකුණලා ගිහින්. ඒත් මට අද මගෙ සඳුව හම්බ වුණා. එයා දැන් මට අයිති නෑ. අපේ ආච්චි අසනීපෙන් ඉන්නෙ. එයාට බණක් අහන්න ඕන වුණා මෙහෙණින් වහන්සේ නමකගෙන්. එදා තමයි මම මගෙ සඳුව දැක්කෙ.ඒත් දෙයියනේ... බණ කියන්න කහ සළු පොරවන් වැඩියේ මං ඒ කාලේ ආදරේ කරපු මට අම්ම වගේ හිටිය මගෙ සඳු. මම කොහොම විශ්වාස කරන්නද? ඒත් ඒක ඇත්ත. වැරදි මම. වැරදුණේ මට. මම ඔයාට සැර කරපු දවස්වල ඔයා ඇස්වල කදුළු පුරෝගන හිටියා වගේම අද මම කඳුළු පුරෝගෙන ඔයාගෙ පාමුල දණින් වැටුණා.  - ඉබ්බාගමුව නිසංසලා වර්ෂාණි බණ්ඩාරනායක  පුවක්පිටිය කරුංකා වෙද මහතාගේ භාර්යාව වූද, කරදමුංගු, කරාබු නැටි, සාදික්කා සහ වසාවාසිගේ ආදරණීය මෑණියන් වූද, හුණු සහ දුන්කොළගේ නැන්දනිය වූද, සාරවිටගේ බුලත්සිංහල උපාසිකා මාතාව පරලෝ සැපත් වූයෙන් ඒ පිළිබඳ අවසන් කටයුතු නවම් මස අමාවක දින ඉර ගිලෙන හෝරාවේ මඩිස්සලය පොදු සුසාන භූමියේ දී සිදු කෙරේ. දැනුම් දෙන්නේ ශෝකයට පත්පුවක්පිටිය වෙද මහතා ඇතුළු දූ දරු පිරිස කරුංකා නිවස, කෙළ පාර, පඩික්කම.  - හේකිත්ත ලක්ෂ්මන් රණසිංහ ගල් සිතක උපන් කඳුළ තෙත බරිතය... වැහි බිඳුවකට වඩා- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211252</link>
    <topic>අපේ චන්ද්‍රිකා 3ක් උඩු ගුවනට</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට අභ්‍යවකාශ යුගයට නව පිටුවක් පෙරළමින් ශ්‍රී ලංකාවට අයත් චන්ද්‍රිකා තුනක් කක්ෂගත කිරීමට සැලසුම් කර ඇතැයි විද්‍යා කටයුතු පිළිබඳ ජ්‍යෙෂ්ඨ ඇමැති තිස්ස විතාරණ මහතා පවසයි.සුප්‍රිම් සැට් ආයතනය මේ සඳහා ආයෝජනය කරනු ලබන බවත් පස් අවුරුදු සැලැස්මක් යටතේ මේ චන්ද්‍රිකා කක්ෂගත කිරීම සිදු කරනු ලබන බවත් කී ඇමැතිවරයා මේ සඳහා ඩොලර් මිලියන 320ක ආයෝජනයක් කරන බව සඳහන් කෙළේය.මේ චන්ද්‍රිකාවන්ගෙන් පළමුවැන්න ලබන මස කක්ෂගත කිරීමට නියමිතය. දෙවැන්න 2013 වසරේ ජූනි මාසයේත් තුන්වැන්න 2015 වසරේ දෙසැම්බර් මාසයේත් කක්ෂගත කෙරේ.මීට සමගාමීව පල්ලෙකැලේ අභ්‍යවකාශ මෙහෙයුම් හා පුහුණු මධ්‍යස්ථානයක් ද ඇමෙරිකන් ඩොලර් මිලියන 20ක වියදමකින් ඉදි කෙරේ. එමඟින් තොරතුරු ලබාගැනීම ලබන වසරේ මැද භාගය සිට සිදු කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211253</link>
    <topic>න්‍යෂ්ටික බලාගාරයකට එරෙහිවන්න කලාපීය රටවලට අයිතියක් නෑ</topic>
    <author>අරුණි මුතුමලී</author>
    <content>අරුණි මුතුමලීමෙරට න්‍යෂ්ටික බලාගාරයක් ඉදිකිරීමට අවශ්‍ය වුවහොත් එය තීරණය කළ යුත්තේ ශ්‍රී ලංකාව බවත් ඒ සඳහා කලාපීය රටවලට විරුද්ධ වීමට කිසිදු අයිතියක් නැති බවත්විදුලි බල හා බලශක්ති අමාත්‍ය පාඨලී චම්පික රණවක මහතා පවසයි.වැඩිවන බලශක්ති ඉල්ලුම හමුවේ ලෝකයේ බොහෝ රටවල් න්‍යෂ්ටික බලාගාර ඉදිකිරීම පිළිබඳව අවධානය යොමු කළ ද ශ්‍රී ලංකාවේ එවැනි ප්‍රවණතාවක් නැති බව ද අමාත්‍යවරයා පෙන්වා දෙයි.කෙසේ වෙතත් න්‍යෂ්ටික බලාගාරයක් ඉදිකිරීමේ දී ඒ සඳහා අන්තර්ජාතික පරමාණු බල ඒජන්සියේ අනුමැතිය ලබාගත යුතු අතර අන්තර්ජාතික ප්‍රමිතීන්ට අනුකූලව එය ඉදි කළ යුතු බව ද ඇමැතිවරයා අවධාරණය කළේ ය.ඉන්දියාව කුඩන්කුලම් ඇතුළු න්‍යෂ්ටික බලාගාර 7 ක් ඉදිකර ඇති බව පැවසූ රණවක මහතා අවධාරණය කළේ ශ්‍රී ලංකාව අවට කලාපයෙන් එල්ලවන න්‍යෂ්ටික විකිරණශීලී අවදානමක් වේ නම් ඉන් අත්මිදීම සඳහා අවශ්‍ය මූලික පියවර සියල්ල පරමාණුක ශක්ති අධිකාරිය මගින් මේ වනවිට ගෙන ඇති බව ද ඇමැතිවරයා සඳහන් කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211254</link>
    <topic>ඕස්ට්‍රේලියා හොර ගමනට වැට</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාබෝට්ටු මඟින් හොරෙන් ඕස්ටේ‍්‍රලියාවට සංක්‍රමණය කිරීමට උත්සාහ කරන අයට ඒ සඳහා කිසිසේත් නීතියෙන් ඉඩක් ලබා නොදෙන බවට ඕස්ට්‍රේලියා රජය අවධාරණය කරයි.ඔවුන් පැපුවානිව්ගිනියා හා නයාරු දූපත්වල රැඳවුම් කඳවුරුවල රඳවන නිසා ඕස්ට්‍රේලියාවට හොරෙන් මිනිසුන් පටවන ජාවාරම් කරුවන්ට රැවටී ජීවිත සහ මුදල් නිරපරාදේ විනාශ කර නොගන්නා ලෙසත් ඕස්ට්‍රේලියානු රජය ශ්‍රී ලාංකිකයන්ට තරයේ අවවාද කරයි.මේ කරුණු අනාවරණය වූයේ මිනිස් ජාවාරම මැඬලීම පිණිස සාකච්ඡා කිරීමට ශ්‍රී ලංකාවට පැමිණි ඕස්ට්‍රේලියානු රජයේ ඉහළ පෙළේ නියෝජිතයින්ගේ සහභාගිත්වයෙන් පැවැති මාධ්‍ය හමුවේදීය.හොරෙන් සංක්‍රමණය වන්නන්ට ටික කාලයකින් ජීවත් වීමට වීසා ලැබෙන බවත්, දරු පවුල් සමඟ යාමෙන් විශේෂ වරප්‍රසාද ලැබෙන බව කියමින් ජනතාව මුලා කරන නමුත් ඒ කිසි ප්‍රතිලාභයක් ඔවුනට නොලැබෙන බවත් නියෝජිත පිරිසේ නායක ඕස්ට්‍රේලියානු සංක්‍රමණික හා පුරවැසි දෙපාර්තමේන්තුවේ නියෝජ්‍ය ලේකම් පීටර් වර්ඩෝස් මහතා කීය.ඕස්ට්‍රේලියානු මුහුදු සීමා ආරක්ෂණ හමුදාවේ අණදෙන නිලධාරි රියර් අද්මිරාල් ඩේවිඩ් ජොන්ස්ටන් මහතා ද මෙහිදී අදහස් දැක්වීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211255</link>
    <topic>ඒක පුද්ගල ආදායම දෙගුණ වෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපසුගිය වසර හය ඇතුළත මෙරට ඒක පුද්ගල ආදායම හා දළ දේශීය නිෂ්පාදනය දෙගුණයකටත් වඩා වැඩි ප්‍රමාණයකින් ඉහළ ගොස් ඇතැයි ආර්ථික සංවර්ධන ඇමැති බැසිල් රාජපක්ෂ මහතා පවසයි.2005 දී මෙරට ඒක පුද්ගල ආදායම ඇමෙරිකන් ඩොලර් 1241 ක් වූ අතර මේ වසරේ මුල් කාර්තුව වන විට අපේ රටේ ඒක පුද්ගල ආදායම ඇමෙරිකන් ඩොලර් 2838 ක් වී තිබේ. 2005 දී ඇමෙරිකන් ඩොලර් බිලියන 25 ක් වූ අපගේ දළ දේශීය නිෂ්පාදනය මේ වසරේ මුල වන විට ඇමෙරිකන් ඩොලර් බිලියන 59.2 දක්වා වැඩි වී තිබෙන බව ද ඇමැතිවරයා පෙන්වා දෙයි.ඒ සමඟම 2005 ට වඩා පසුගිය වසරේදී කෘෂිකර්ම නිපැයුම්වලින් පමණක් වැඩිපුර රුපියල් කෝටි 25845 ක ආදායමක් ලැබි ඇත. මේ අනුව 2005 ට වඩා මේ වකවානුවේ රබර්වලින් ලැබෙන වාර්ෂික ආදායම රුපියල් කෝටි 6915 කින් ද වීවලින් ලැබෙන ආදායම රුපියල් කෝටි 6183 කින් ද පොල්වලින් ලැබෙන ආදායම රුපියල් කෝටි 4305 කින් ද වැඩි වී තිබෙන බව ද ආර්ථික සංවර්ධන ඇමැති බැසිල් රාජපක්ෂ මහතා කීය. ඇමැතිවරයා මේ පිළිබඳ අදහස් පළ කළේ අයවැය දෙවැනි වර කියවීමේ පිළිතුරු කථාව කරමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211256</link>
    <topic>කිලෝමීටර් 1500 ක අලි වැටක්</topic>
    <author/>
    <content>අලි මිනිස් ගැටුම් වළක්වාලීම සඳහා කිලෝමීටර් 1500 විදුලි වැට ලබන වසරේදී අලුතින් ඉදි කිරීමට පියවර ගන්නා බව ගොවිජන සේවා හා වනජීවී නියෝජ්‍ය ඇමැති එස්.එම්. චන්ද්‍රසේන මහතා පවසයි.දැනට පවතින කිලෝමීටර් 1400 අලි වැට ආරක්ෂා කිරීමට සිවිල් ආරක්ෂක බළකායේ සේවාව ලබාගන්නා බව ද අලින්ට මෙන් ම මහජනතාවට ද හානි වළක්වා ගැනීමට හැකි උපරිම ක්‍රියා මාර්ග යොදන බව ද නියෝජ්‍ය ඇමැතිවරයා මාධ්‍ය සාකච්ඡාවකදී කරුණු දක්වමින් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211257</link>
    <topic>දරුවන් 1436ක් කැපකරු මවුපියන් යටතට</topic>
    <author>රමණී සුබසිංහ</author>
    <content>රමණී සුබසිංහපරිවාස හා ළමා රක්‍ෂක සේවා දෙපාර්තමේන්තුව මඟින් මේ වසරේ දූ දරුවන් 1436 දෙනකු කැපකරු මාපිය ආධාර වැඩසටහන යටතට පත්කර ඇතැයි ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා පවසයි.එම සංඛ්‍යාව පසුගිය වසරට වඩා 50% ක වැඩිවීමක් බවත් ඇමැතිවරයා කීය. මේ සඳහා රජය මඟින් රුපියල් මිලියන 6.6 ක් වෙන්කර ඇති බවද ඇමැතිවරයා පෙන්වා දෙයි.විවිධ අපහසුතාවට ලක්වූ අසරණ දරුවන් මෙසේ කැපකරු මවු පිය ක්‍රමය යටතේ නිසි අධ්‍යාපනයකට යොමු කැරෙන අතර අනාගතයේ රැකී රක්‍ෂා සඳහා යොමු කරවීමට ද බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211258</link>
    <topic>තේරීම් කාරක සභාව යළි දෙසැම්බර් 4 දා</topic>
    <author>සුනිල් දයා අල්විස්</author>
    <content>සුනිල් දයා අල්විස්අගවිනිසුරු ආචාර්ය ශිරානි බණ්ඩාරනායක මහත්මියට එරෙහිව ඉදිරිපත් වී ඇති කරුණු විමසා බැලීමට පත් කොට ඇති තේරීම් කාරක සභාව පසුගිය සිකුරාදා රැස්වූ අවස්ථාවේ අගවිනිසුරුවරිය ඊට සහභාගි වූවා ය.එහිදී අගවිනිසුරුවරියට එල්ල වී ඇති චෝදනා සම්බන්ධයෙන් විත්ති වාචක ඇතොත් ඉදිරිපත් කිරීම සඳහා මේ මස 30 වැනිදා දක්වා කල් ලබා දී ඇති අතර කමිටුව යළි දෙසැම්බර් 4 වැනිදා රැස්වීමට නියමිත ය. අමාත්‍ය අනුර ප්‍රියදර්ශන යාපා මහතාගේ ප්‍රධානත්වයෙන් පාර්ලිමේන්තුවේදී මේ විශේෂ කාරක සභාව රැස්වීය. රජය නියෝජනය කරමින් අදාළ සාමාජිකයෝ ද විපක්ෂයේ නියෝජිතයන් ද ඊට සහභාගි වූ බව ද වාර්තාවේ.අගවිනිසුරුවරිය වෙනුවෙන් නීලකන්දන් නීතිඥ සමාගම වෙනුවෙන් ජනාධිපති නීතිඥ වරුන් වන රොමේෂ් ද සිල්වා, නලින් ලද්දුවහෙට්ටි සහ සාලිය පීරිස්, සුදත් කල්දේරා, එරාන්ද සිල්වා, රියාද් අමීන් සහ කන්දයියා නීලකන්දන් යන නීතිඥවරුන් ද එහි පැමිණ සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa1211259</link>
    <topic>පොල් වැඩි මිලට වික්කොත් බලාගෙනයි!</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලපොල් මිල අයුතු ලෙස ඉහළ නංවන වෙළෙඳුන්ට එරෙහිව දැඩි පියවර ගන්නා බව පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතා පවසයි.තමාට අවශ්‍ය පොල් වගාකරුවාට සහ පාරිභෝගිකයාට එකසේ සහන සැලසෙන මිලකට පොල් අලෙවි කිරීම බව පැවැසූ ඇමැතිවරයා පොල් පැළ රෝපණයත් පොහොර සහනාධාරය වෙනුවෙන් රජය වැය කළ වියදමෙන් අපේක්ෂා කරන්නේ ජනතාවගේ පොල් නිෂ්පාදනය වැඩි කිරීම බව පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa12112510</link>
    <topic>ජාත්‍යන්තර වූෂූ තරගාවලියෙන් ලංකාවට පදක්කම් හයක්</topic>
    <author/>
    <content>පසුගියදා චීනයේ සෙන්ජෝහි පැවති 9 වැනි සෙන්ජෝ ජාත්‍යන්තර ෂවොලින් වූෂූ තරගාවලියේ දී ලංකාව නියෝජනය කරමින් සහභාගි වූ ක්‍රීඩක ක්‍රීඩිකාවෝ පදක්කම් හයක් දිනාගත්හ.මෙම වූෂූ ශූරතාවලිය සඳහා ලංකාව නියෝජනය කරමින් ක්‍රීඩකයෝ 3 දෙනෙක් සහභාගි වූහ.තිළිණ හසරංග පුෂ්පකුමාර වයස අවුරුදු 12න් පහළ තායිජී-චූ ආන් ශෛලියේ ඉසව්වෙන් රිදී පදක්කම හා ඩාඕෂු තරගයෙන් ලෝකඩ පදක්කම ලබාගත් අතර, මහේෂා ශ්‍රී ජයනි වයස අවුරුදු 12න් පහළ වෑන්ග් චූ ආන් රිදී පදක්කම ද ඩාඕෂු තරගයෙන් ලෝකඩ පදක්කමක් ද ලබාගත් අතර, චමරිඳු ජනිත් සිරිමාන්න විසින් අවුරුදු 12න් පහළ වෑන් වූ ආන් තරගයෙන් ලෝකඩ පදක්කමක් ද ඩාඕෂු තරගයෙන් ලෝකඩ පදක්කමක් ද දිනාගන්නා ලදී.මෙම දරුවන්ගේ ජයග්‍රහණය පිටුපස සිටින කණ්ඩායම් පුහුණුකරු හිල්බන් ජාත්‍යන්තර පාසල් ජාලයේ වූෂූ උපදේශක සහ ක්‍රීඩා සම්බන්ධීකාරක ජ්‍යෙෂ්ඨ වූෂූ උපදේශක සුනිල් ජයතිස්ස මහතාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa12112511</link>
    <topic>ජනපතිට සෙත්පතා ලන්ඩන් මහා කොමසාරිස් කාර්යාලයෙන් පිරිතක් හා දානයක්</topic>
    <author/>
    <content>මහින්ද රාජපක්‍ෂ ජනාධිපතිතුමාගේ 67 වන ජන්ම දිනය හා එතුමා දෙවන වරටත් ජනාධිපති පදවි ප්‍රාප්තියට පත්වී දෙවන වර්ෂ පූර්ණය අලලා, එතුමාටත් ශ්‍රී ලංකාවාසී සැමටත් සෙත්පත් මහ බ්‍රිතාන්‍යයේ ශ්‍රී ලංකා මහා කොමසාරිස් කාර්යාලය විසින් පසුගිය 17 වන සෙනසුරාදා රාත්‍රී පරිත්‍රාණ ධර්ම දේශනයක් පවත්වා පසුදා සංඝත දක්ෂිනාවක් පිරිනමන ලදි.ශ්‍රී ලංකා මහා කොමසාරිස් වෛද්‍ය ක්‍රිස් නෝනිස් මහතාගේ ආරාධනයෙන් ලන්ඩන් බෞද්ධ විහාරාධිපති, මහා බ්‍රිතාන්‍යයේ ප්‍රධාන සංඝනායක බෝගොඩ සීලවිමල නාහිමි, බර්මින්හැම් මහා විහාරාධිපති ආචාර්ය විතාරන්දෙණියේ කස්සප නාහිමි, කිංස්බරි ශ්‍රී සද්ධාතිස්ස බෞද්ධ විහාරාධිපති ගලයායේ පියදස්සී නාහිමි ඇතුළු මහා බ්‍රිතාන්‍යවාසී සංඝයාවහන්සේලා 15 නමකගේ සහභාගීත්වයෙන් පිරිත් පින්කම 17 වන දින රාත්‍රිය පුරා ලන්ඩන් මහා කොමසාරිස් කාර්යාල පරිශ්‍රයේදී සිදුකරන ලදී.ජනාධිපතිතුමාගේ උපන්දිනය යෙදී තිබුණු පසුගිය (18) පිරිත සඳහා වැඩමකළ සංඝයාවහන්සේලා සඳහා හීල් දානය පිරිනැමීම ද මහා කොමසාරිස් කාර්යාල පරිශ්‍රයේ දී සිදුකරන ලදී.මහා කොමසාරිස්තුමාගේ උපදෙස් පරිදි මහා කොමසාරිස් කාර්යාලයේ ආගමන හා කන්සියුලර් අංශ ප්‍රධාන නීතිඥ චමින්ද කුලරත්න මහතා ඇතුළු කාර්ය මණ්ඩලය විසින් ඉතා උත්කර්ෂවත් අන්දමින් තෙවන වරටත් ;මම පිරිත හා දානමය පින්කම සංවිධානය කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa12112512</link>
    <topic>අමිදු ඉන්ද්‍රකීල වීරවර්ධනට රන් පදක්කම් දෙකක්</topic>
    <author/>
    <content>රත්නපුර සසෙක්ස් ජාත්‍යන්තර පාසලේ ශිෂ්‍ය අමිදු ඉන්ද්‍රකීල වීරවර්ධන සිසුවා රත්නපුරේ දිස්ත්‍රික්කයේ බාලක ජිම්නාස්ටික් සූරයකු ලෙස සම්මාන ලබයි.ඒ අනුව සසෙක්ස් පාසල් ජාලයේ පළමුවැනි බාලක ජිම්නාස්ටික් පදක්කම් ලාභියා ද ඔහු වේ. ඉන්ද්‍රකීල වීරවර්ධන සිසුවා ජාතික පාසල් ආධුනික ජිම්නාස්ටික් අවසාන වටයට ද තේරී පත්ව සිටී.හොරණ සසෙක්ස් විද්‍යාලයේ දී පැවැති සසෙක්ස් පාඨශාලාන්තර ජිම්නාස්ටික් තරගවලදී වසර 12න් පහළ බාලක භූමි ව්‍යායාම ඉසව්වෙන් ඉන්ද්‍රකිල වීරවර්ධන ප්‍රථම ස්ථානය ලබාගෙන රන් පදක්කම ලබාගෙන ඇත. ඊට අමතරව පිනුම් අශ්වයා ව්‍යායාම ඉසව්වෙන් ද ඔහු රන් පදක්කම ලබාගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aa12112513</link>
    <topic>වසර 39ක දීර්ඝ සේවාවකින් පසු  විශ්‍රාම ලැබු කේ. ඩබ්ලිව්. උපාලි මහතා</topic>
    <author>ඡායාරූප සරත් පීරිස්</author>
    <content>ලේක්හවුස් ලුහුඬු දැන්වීම් අංශයේ ප්‍රධාන කළමනාකරු ලෙස වසර 39ක දීර්ඝ සේවාවකින් පසු කේ. ඩබ්ලිව්. උපාලි මහතා නොබෝදා විශ්‍රාම ලැබුවේය.ලුහුඬු දැන්වීම් අංශයේ සේවක සේවිකාවන් ඔහු වෙනුවෙන් චාම් උත්සවයක් පැවැත්වූ අතර සේවය අගයා සේවක සේවිකාවන් විසින් පිරිනැමුණු සමරු තිළිණය නියෝජ්‍ය සාමාන්‍යාධිකාරි (වෙළෙඳ) වරුණ මල්ලවආරච්චි මහතා ඒ මහතාට පිරිනැමූ අයුරු.ඡායාරූප සරත් පීරිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211252</link>
    <topic>ගොවින් හා රජයේ සේවකයන් ලක්ෂ 28කට සෙත සලසන අයවැයක්</topic>
    <author/>
    <content>වසර 2013 අයවැය දෙවන වර කියවීමේ විවාදය අවසානයේ දී රජය වෙනුවෙන් විවාදය අවසන් කරමින් ආර්ථික සංවර්ධන අමාත්‍ය බැසිල් රාජපක්ෂයන් කරන ලද කතාව ඇසුරෙන් මෙම ලිපිය සැකසිණි. මහින්ද රාජපක්ෂ ජනාධිපතිතුමා ගේ රජය මඟින් ඉදිරිපත් කළ 08 වැනි අයවැය ද මෙය වේ.ආර්ථික සංවර්ධන අමාත්‍ය බැසිල් රාජපක්ෂමේඅයවැය ගැනත්, මේ අයවැයේ මූලධර්ම ගැනත්, අයවැය කථා විවාදය තුළ සමහර අය කරපු විග්‍රහ ගැනත් කෙටි සඳහනක් කරන්න සිද්ධ වෙනවා. මහින්ද රාජපක්ෂ ජනාධිපතිතුමා 2005 ජනාධිපති මැතිවරණයට මහින්ද චින්තනය නමැති අලුත් ශ්‍රී ලංකාවක් ගොඩ නැඟීම සඳහා වූ දර්ශනයක්, වැඩ පිළිවෙළක් ඉදිරිපත් කළා.එය මැතිවරණයෙන් පස්සේ වීසිකරන තත්ත්වයට පත් නොකර එය එතුමාගේ මුළු රාජ්‍ය කාලය තුළම ප්‍රතිපත්ති මාලාවක් ලෙස, ප්‍රතිපත්ති ප්‍රකාශයක් ලෙසත්, ආර්ථික හා සමාජයීය වැඩ පිළිවෙළක් ලෙසත් යොදා ගත්තා. ඒ වාගේමයි 2010 දී ජනතාව වෙත ඉදිරිපත් කරපු මහින්ද චින්තන ඉදිරි දැක්ම. මේ රටේ ජීවත් වන සෑම පුරවැසියෙකුටම යම් ප්‍රතිලාභයක් ලබා දෙමින්, ඔවුන්ගේ ජීවන තත්ත්වය උසස් කරන්න පදනම් කරපු තවත් අයවැයක් තමයි මේ ඉදිරිපත් කළේ. මහින්ද චින්තනය තුළත්, මහින්ද චින්තන ඉදිරි දැක්ම තුළත් මේ අයවැය පදනම් කර ගත්තේ විශේෂයෙන්ම ප්‍රධාන කරුණු කිහිපයක්.අතීතයේ හිටපු අපේ සියලු රාජ්‍ය නායකයින් දැනගෙන හිටියා, ජනතාවගේ ආහාර සුරක්ෂිතතාව රකින්නේ නැතිව, ඒ ජාතියේ ප්‍රෞඪත්වය, ජාතියේ ස්වාධීනත්වය, ස්වෛරීභාවය රකින්න බැහැ කියලා. ඒ නිසාම ඈත අතීතයේ ඉඳලාම අපි ආහාර අතින් ස්වයංපෝෂිත රටක් හැටියට තබා ගන්න ක්‍රියා කළා.ඒ වාගේම අද ලෝකයේ ඇති වෙලා තිබෙන තත්ත්වයත්, ඉදිරියට ඇති වන තත්ත්වයත් උඩ ආහාර සුරක්ෂිතතාව රැක ගන්න මේ අයවැයෙනුත් විශේෂ අවධානයක් යොමු කරලා තිබෙනවා. ආහාර සුරක්ෂිතතාව වාගේම ජීවියාට අවශ්‍ය ප්‍රධාන දෙයක් තමයි, ජලය. අපි තරම් වාරි ශිෂ්ටාචාරයක් තිබෙන රටක් මේ ලෝකයේ හොයාගන්න ඉතාම අපහසුයි.වාතය සහ ජලය කියන මේ සම්පත් දෙකම රැක ගන්න අවශ්‍ය දෙයක් තමයි පරිසර සුරක්ෂිතතාව. විශේෂයෙන්ම ජීවියකුට ජීවත් වන්න වායුව අවශ්‍යයි. ආහාර, ජලය වාගේම පිරිසිදු වාතය නැතිවත් ජීවියකුට ජීවත් විය නොහැකියි. අපි දන්නවා, සංවර්ධනය වෙන රටවල ඇති වී තිබෙන ප්‍රධාන ප්‍රශ්නයක් තමයි මේ පිරිසිදු වාතය, නැත්නම් පරිසරය විනාශ වීම. ඒ නිසා පරිසර සුරක්ෂිතතාව කෙරෙහි අපි විශාල අවධානයක් යොමු කරලා එය මේ අයවැයට පදනමක් හැටියට අරගෙන තිබෙනවා.සත්ත්වයාත් මිනිසාත් අතර වෙනසක් ඇති වන්නට පටන් ගත්තේ බලශක්තිය පාවිච්චි කරන්නට පටන් ගත්තාට පස්සේයි. සත්ත්වයාත් අපත් අතර ඇති වෙනස ඒකයි. එතැනින් තමයි මිනිසා ජීවීන් අතරින් ඉදිරියට ආවේ. ඒ නිසා අපි මෙහිදී බලශක්ති සුරක්ෂිතතාව පිළිබඳවත්, විශේෂයෙන්ම පුනර්ජනන බලශක්තිය පිළිබඳවත් අවධානය යොමු කර එය මෙම අය වැයට පදනම් කර ගෙන තිබෙනවා. මේ පදනම යටතේ තමයි මුළු අයවැයම සකස් කරවලා තිබෙන්නේ.මහින්ද චින්තනය හා මහින්ද චින්තන ඉදිරි දැක්ම මඟිනුත්, එතුමාගේ සෑම අයවැයක් මඟිනුත් එතුමා සැමට විදුලිය, ජලය, සනීපාරක්ෂාව සහ නිවාස ලබා දෙමින් දරුවන්ට හොඳ අධ්‍යාපනයක් සහ හොඳ සෞඛ්‍ය සේවයක් ලබාදීමේ මූලධර්ම පදනම් කරගෙන තිබෙනවා. ඒ මත මේ අයවැයත් සකස් කරලා තිබෙනවා.මහින්ද චින්තනය මඟින් ප්‍රධාන වශයෙන් ඉලක්ක කරපු ප්‍රධාන කාරණයක් තමයි පුද්ගලයා සහ පවුල. අපි දන්නවා, මේ සඳහා විවිධ වැඩ පිළිවෙළවල් ක්‍රියාත්මක කර තිබෙන බව. මේ අයවැය මඟින් පුද්ගලයා සහ පවුල නඟා සිටුවන්න විශාල වැඩ පිළිවෙළක් යොදලා ඒ සඳහා අවශ්‍ය ආධාර සහ ප්‍රතිපාදන වෙන් කරලා තිබෙනවා.විශේෂයෙන්ම දිවි නැඟුම තුළින් අපි බලාපොරොත්තු වන්නේ මේ රටේ ජීවත් වන සෑම පවුලක්ම, ඒ වාගේම ඒ පවුලේ සෑම පුද්ගලයකුම කෙරෙහි අවධානය යොමු කිරීමයි. මේ අයවැය තුළ ඒ සඳහා යම් සහන සලසා තිබෙනවා. ඒ පුද්ගලයා මොන මට්ටමේ රැකියාවක යෙදුණත්, මොන මට්ටමේ දුර්වලතාවකින් පෙළුණත්, මොන ප්‍රදේශයක ජීවත් වුණත් ඔවුන්ව එක විධියට නඟා සිටුවන්න මේ අයවැය මඟින් කටයුතු කරලා තිබෙනවා.සෑම අයවැයකින්ම මේ ගම ඉලක්ක කරගෙන අපි කටයුතු කළා. අපි දන්නවා මේ රටේ සියයට 80 කට වැඩි ජනතාවක් ජීවත් වෙන්නේ ගම්වල සහ වතුවල විත්තිය. ගම පදනම් කරගෙන තමයි අපේ රට හැදිලා තිබෙන්නේ. ගම් 36,000 ක්, ග්‍රාම සේවා වසම් 14,026 ක් පදනම් කරගෙන තමයි අපේ රට හැදුණේ. ඒ නිසා අපි ගමට අවශ්‍ය පාර, විදුලිය, ජලය පමණක් නොවෙයි, ගමේ වාරි ජලය අවශ්‍ය තැන්වලට වාරි ජලය, එහෙම නැත්නම් පාසල, පන්සල සහ මාතෘ සායන වාගේ සෞඛ්‍ය මධ්‍යස්ථාන පවා ගම නැඟුම තුළට ඇතුළු කරලා තිබෙනවා.මේ අයවැය දිහා බැලුවාම පෙනෙනවා ඇති පුර නැඟුම තුළින් කුඩා නගර දියුණු කරන්න අවශ්‍ය පහසුකම් සලසා තිබෙන බව. ගම දියුණු කරන්න එක් ගමකට එක් වැඩසටහනක් වාගේ වැඩ පිළිවෙළවල් ග්‍රාම සේවා වසම් 14,026 ට රුපියල් දස ලක්ෂ ගණනින් වෙන් කරලා තිබෙනවා.“පුර නැඟුම” ඇතුළේ ගම දියුණු කරන කොට, ඒ කුඩා නගර දියුණු කරන්න, ඒ නගරය තුළ තිබෙන ප්‍රජා ශාලා, මහජන පුස්තකාල, සුසාන භූමි, ආදාහනාගාර වාගේම සති පොළවල් යනාදිය දියුණු කිරීම සඳහා ඒ ප්‍රතිපාදන දීලා විතරක් නොවෙයි, පළමුවැනි වතාවට රුපියල් දස ලක්ෂ 10 ට අඩු ආදායමක් ලැබෙන ප්‍රාදේශීය සභා 206 කට මුදල් දීමට මේ අයවැයෙන් යෝජනා කර තිබෙනවා.ඒ සමඟම පළාතෙන් පළාතට ආවේණික සංවර්ධන යෝජනා ක්‍රම සලකා බැලීම සඳහා “පළාත් නැඟුම” සඳහා විශාල මුදලක් හැම පළාත් සභාවකටම වෙන් කරලා තිබෙනවා. මෙහිදී විශේෂයෙන්ම සඳහන් කරන්න ඕනෑ, දෙමළ සන්ධානයේ මන්ත්‍රීවරයකු කිව්වා, උතුරු පළාතට අනෙක් පළාත්වලට වඩා අඩුවෙන් ප්‍රතිපාදන වෙන් කර තිබෙනවා කියලා.අයවැය ඇස්තමේන්තුව (කෙටුම්පත), 2013, 3 වන වෙළුම පිටුව 334 බලන්න කියලා. එහි නැඟී එන කලාප ප්‍රාදේශීය සංවර්ධනය යටතේ මුලින්ම තිබෙන්නේ උතුරු පළාත. උතුරු වසන්තයට වෙන් කරලා තිබෙනවා රුපියල් දස ලක්ෂ 8,307 ක්. ලක්ෂ 80,000 ක්. රුහුණු උදානයට තිබෙන්නේ රුපියල් දස ලක්ෂ 2,285 යි. රජරට නවෝදයට තිබෙන්නේ රුපියල් දස ලක්ෂ 1,735 යි. අනෙක් වැඩිම වෙන් කිරීම තිබෙන්නේ රුපියල් දස ලක්ෂ 3,068 බටහිර රන්අරුණට. ඒ හැරෙන්න උතුරු පළාතට හැර වෙන කිසිම පළාත් සභාවකට රුපියල් දස ලක්ෂ 2,000 ක් පන්නලා නැහැ.මේ පළාත් නැඟුමට පස්සේ තිබෙන්නේ මුළු රටම නඟන වැඩ පිළිවෙළවල්. මේකට තමයි අපි විශාල වශයෙන් ආයෝජනය කරන්නේ. කලින් කථා කළ මන්ත්‍රීතුමා හම්බන්තොට වරාය, දකුණු අධිවේගී මාර්ගය ගැන කථා කළා. අවුරුදු ගණනක් ඒවායින් ලැබුණු ආදායම ගණන් හදලා පෙන්නුවා.අර ධාතුසේන රජ්ජුරුවෝ කලා වැව හදපු වෙලාවේ, එහෙම නැත්නම් මහා පරාක්‍රමබාහු රජ්ජුරුවෝ පරාක්‍රම සමුද්‍රය හදපු වෙලාවේ මේ වාගේ අය සිටියා නම්, පළමුවන කන්නයේ අස්වැන්න ලැබුණාම ඒ වී අස්වැන්නේ වටිනාකම ගණන් හදලා, මේක මොනවාට ද හැදුවේ. මේකේ ලාභය එන්න අවුරුදු ගණනක් යනවායි කියලා කියයි. එහෙම නම් අපට කලා වැවත් නැහැ; පරාක්‍රම සමුද්‍රයත් නැහැ. මේවා දීර්ඝ කාලීන ආයෝජන. කරුණාකරලා කුහක වෙන්න එපා. මේ රටේ අනාගත පරම්පරා වෙනුවෙනුයි මේවා ආයෝජනය කරලා තිබෙන්නේ.එදා ධාතුසේන රජ්ජුරුවෝ, පරාක්‍රමබාහු රජ්ජුරුවෝ ජය ගඟ වාගේ ඒවා හදපු නිසා තමයි, අද ආඩම්බරයෙන් කථා කරන සීගිරිය හැදූ නිසා තමයි එදා රට ස්වයංපෝෂිත වුණේ; අද අපට ශ්‍රී ලංකාවක් කියා මහා ආඩම්බරයෙන් කථා කරන්න පුළුවන් වන්නේ.අපි මේ රට නඟන්න විශාල ආයෝජනය කළා. හම්බන්තොට වරාය, ඒ වාගේම දකුණු කොළඹ වරාය ඉදි කිරීම අවුරුදු ගණනක් ප්‍රමාද වෙලායි තිබුණේ. එක්සත් ජාතික පක්ෂ ආණ්ඩුවත් ඇතුළුව හැම ආණ්ඩුවක්ම ඒ සඳහා උත්සාහ කළා.ලෝකයේ මුහුදු ගමන්වල යෙදෙන නැව්වල ධාරිතාව එන්න එන්න වැඩි වන කොට, ලොකු ධාරිතාවක් තිබෙන කන්ටේනර් නැව් ගෙන්වන්න අපේ වරායට නොහැකි වන කොට, ඒ තුළින් අපට එන නැව්වල ප්‍රමාණය අඩු වන කොට, අපේ රටින් පිට රටට යවන භාණ්ඩවල හෝ අපේ රටට ගෙන එන භාණ්ඩවල නැව් ගාස්තු අනිවාර්යයෙන්ම වැඩි වනවා. ටොන් 50,000 ක් විතර ගෙන යන්න පුළුවන් කන්ටේනර් නැවකින් ඉතාම අඩු මිලට ප්‍රවාහනය කරන්න හැකියාව තිබියදී අපට වරායක් නොමැතිකම නිසා කුඩා නැවකින් ගෙන යන කොට අපේ නැව් ගාස්තු ඉබේම වැඩි වනවා.ඒ අනුව අපේ අයට අනිවාර්යයෙන් වෙළෙඳ පොළෙන් විසි වෙන්න සිද්ධ වෙනවා. මේ රටින් පිට රටට භාණ්ඩ යවන සෑම අපනයනකරුවකුගේම ප්‍රධාන ඉල්ලීමක් තමයි මෙවැනි විශාල වරායක් අවශ්‍යයි කියලා.රටේ ආර්ථික වර්ධන වේගය වැඩි වන කොට, ඒ වාගේම සෑම ගමකටම, ගෙදරකටම නිවසකටම විදුලිය දෙන කොට අපට විදුලි ජනනය අවශ්‍යයි. විශේෂඥයන් හදපු ජනන සැලැස්මක් අපේ රටේ තිබුණා. ඒ ජනන සැලැස්ම ක්‍රියාත්මක කරන්නේ නැහැ. විශේෂයෙන්ම නොරොච්චෝලේ ගල් අඟුරු බලාගාරය, ඉහළ කොත්මලේ ජල විදුලි බලාගාරය, කෙරවලපිටිය තාප විදුලි බලාගාරය යන මේ ඔක්කොම ඇණ හිටලායි තිබුණේ. නමුත් අතිගරු ජනාධිපතිතුමා එඩිතර තීරණයක් අරගෙන ඒ ව්‍යාපෘති ආරම්භ කරපු නිසා තමයි අද මුළු ආසියාවේම විදුලි බලය කපා නොහැර පැය 24 ම, සතියේ දවස් හතේම විදුලිය දෙන එකම රට බවට ශ්‍රී ලංකාව පත් වෙලා තිබෙන්නේ.එතුමා රට භාර ගන්නකොට, අනෙකුත් මහජන සේවාවන්වල තිබුණු තත්ත්වය තමුන්නාන්සේලා දන්නවා. එවැනි තත්ත්වයක් තිබුණා විතරක් නොවෙයි, අපේ රටේ ආයෝජන බිංදුවට බැහැලා, සංචාරකයන්ගේ පැමිණීම සම්පූර්ණයෙන්ම අඩපණ වෙලා, රාජ්‍ය අංශය සම්පූර්ණයෙන්ම කප්පාදුවකට ලක් කරලා තිබුණා විතරක් නොවෙයි, ඒවායේ එදිනෙදා කටයුතු කරගෙන යාම පමණයි සිදු වුණේ. කිසිම ප්‍රාග්ධන ආයෝජනයක් නොකෙරෙන තත්ත්වයක ඒවා තිබුණු කාලයක තමයි අතිගරු ජනාධිපතිතුමා මේ රට භාර ගත්තේ.ඒ ඔක්කෝටම වැඩියෙන් මේ රටේ ජනතාවගේ මූලිකම මිනිස් අයිතිවාසිකම ජීවත් වීමේ අයිතිය නැති වෙලායි තිබුණේ. මුළු රටම එක කොඩියක් යටතට ගෙනත්, මේ රටේ ජනතාවට තමන්ගේ ජීවත් වීමේ මූලික අයිතිවාසිකම ලබා දුන්නේ කියන එක මේ අවස්ථාවේ සඳහන් කරන්න කැමැතියි. ඒකත් එක්කම තමයි අනෙක් සියල්ලක්ම ඇති වුණ.මෙය අපි තිරස් අතට ගත්තොත්, පුද්ගලයා සහ පවුල, ගම, නගරය, පළාත, රට කියන පැත්තට ගත්තාම මේ අය වැය තුළ එක එක අංශ සංවර්ධනය කිරීම සඳහා වැඩ පිළිවෙළවල් ඇති කරලා තිබෙනවා. මේ හැම ක්ෂේත්‍රයකටම මේ අය වැයෙන් ආයෝජනය කරලා තිබෙනවා. අපි පළමු වැනියෙන්ම වැඩි අවධානයක් යොමු කරලා තිබෙන්නේ ආහාර සුරක්ෂිතතාවත් එක්ක බැඳුණු කෘෂිකර්මයටයි. කෘෂිකර්ම ක්ෂේත්‍රය සම්බන්ධයෙන් මේ රට ලබා ගත් ජයග්‍රහණ විශාලයි.අපේ රට දිවයිනක් නිසා ඈත අතීතයේ ඉඳලාම ආහාරවලින් සුරක්ෂිත වන්න, ස්වයංපෝෂිත භාවය රැක ගෙන හිටපු බව. විශේෂයෙන්ම ඌව කැරැල්ලට පස්සේ බ්‍රිතාන්‍ය අධිරාජ්‍යවාදීන් දැනගත්තා, අපේ ප්‍රෞඪත්වය, ස්වෛරීභාවය සහ ආත්ම විශ්වාසය තිබෙන්නේ ආහාරවලින් අපි ස්වයංපෝෂිත භාවයට පත්ව තිබීම නිසා ය කියලා.ඒ නිසා ඔවුන් මොකක්ද කළේ? අපේ වැව් අමුණු විනාශ කළා. අපේ ස්වයංපෝෂිත ආර්ථිකය නැති කළා. ඒ නිසාම අපේ ජනතාවට කන්න දෙන්න; විශේෂයෙන්ම අපේ මූලික ආහාරය වන සහල් ටික වුණත් ක්‍රමයෙන් පිට රටින් ගේන තත්ත්වයට අපි පත් වුණා. සමහර යුගවලදී මේ රටේ ජනතාවට කන්න සිද්ධ වුණේ බජිරියි. විශේෂයෙන්ම දෙවැනි ලෝක මහා යුද්ධයේදී.ඊට පස්සේ මේ රටේ ජනතාවට ඇමෙරිකන් පිටි පුරුදු කළා. එහෙම තිබුණු යුගයක ඉඳලා නිදහසෙන් පස්සේ රාජ්‍ය නායකයෝ කීප දෙනෙක් අපේ රට සහලින් ස්වයංපෝෂිත කරන්න උත්සාහ ගත්තා. එම උත්සාහය ගරු ඩී. එස්. සේනානායක මැතිතුමාගෙන් ආරම්භ වෙලා, ගරු එස්. ඩබ්ලිව්. ආර්. ඩී. බණ්ඩාරනායක මහත්තයා, ගරු ඩඩ්ලි සේනානායක මහත්තයා, ගරු සිරිමාවෝ බණ්ඩාරනායක මැතිනිය වැනි මේ හැම කෙනෙක්ම විශේෂයෙන්ම අපේ රට සහල්වලින් ස්වයංපෝෂිත කරන්න හැදුවා. නමුත් ඒක කර ගන්න බැරි වුණා.මහින්ද රාජපක්ෂ ජනාධිපතිතුමා ඒ දේ කළ බව අපි දන්නවා. විශේෂයෙන්ම ගොවි ජනතාවට පොහොර සහනාධාරය දීලා, පුරන් කුඹුරු අස් වද්දලා, විශාල වාරි මාර්ග යෝජනා ක්‍රම වාගේම, සුළු වාරි මාර්ග යෝජනා ක්‍රම ප්‍රතිසංස්කරණය කරලා, ඒ වාගේම වාරි මාර්ග යෝජනා ක්‍රම අලුතෙන් ඉදි කරලා දීපු නිසා මේ රටේ වීරෝදාර ගොවි ජනතාවට අපේ රට සහලින් ස්වයංපෝෂිත කරන්න හැකියාව ලැබුණා.බ්‍රිතාන්‍ය අධිරාජ්‍යවාදීන් මේ රටෙන් නැති කරපු අපේ ආහාර සුරක්ෂිතතාව සහ ස්වයංපෝෂිතභාවය අවුරුදු සියයකට පමණ පස්සේ පළමුවැනි වතාවට නැවත ඇති කරන්න, එනම් මේ රට සහලින් ස්වයංපෝෂිත කරන්න මහින්ද රාජපක්ෂ ජනාධිපතිතුමා රජයට හැකි වුණා ය කියන එක මේ අවස්ථාවේදී මා සඳහන් කරනවා. ඒ වාගේම අපේ රට ස්වයංපෝෂිත වන්නේ සහල්වලින් විතරක් නොවෙයි. මෙතැනදි කවුදෝ ගරු මන්ත්‍රීවරයෙක් කිව්වා, බඩ ඉරිඟු ගැන මෙවර අයවැයේ පස් වතාවක් ලියලා තිබෙනවා කියලා.ඇත්තටම මේ බඩඉරිඟු ගැන පස් වතාවක් නොවෙයි, විසිපස් වතාවක් ලිව්වත් මදි. ඒ තරම් ලොකු ජයග්‍රහණයකුයි අපි ලබා තිබෙන්නේ. අද උතුරේ ජනතාවගේ ප්‍රධාන ආහාරය වන්නේ උළුඳුයි. ඒ උළුඳු දැන් අවුරුදු දෙකකට ඉස්සෙල්ලා සියයට 85 කට වැඩිය ගෙනාවේ පිට රටින්. අපි වන්නිය නැවත වගා කරන්න පටන් ගත්තාම, ඒ ප්‍රදේශවල ගොවි ජනතාවට ලබා දෙන්න අපට මේ රටේ එම බීජ තිබුණේ නැහැ.අපි ඉන්දියාවෙන් ගෙනත් වන්නියේ ගොවි ජනතාවට දුන්නා. අද අපි ආඩම්බරයෙන් කියනවා මේ රටට අවශ්‍ය සියලුම උළුඳු සම්පූර්ණයෙන්ම නිෂ්පාදනය කරන්න වන්නියේ ගොවි ජනතාවට හැකි වෙලා තිබෙනවා ය කියන එක ඔවුන්ට කරන ගෞරවයක් හැටියට මේ අවස්ථාවේ ප්‍රකාශ කරනවා. ඒ විතරක් නොවෙයි. අද තවත් භෝග රාශියකින් අපි ස්වයංපෝෂිත තත්ත්වයට ළං වී ගෙන යනවා.මේ අය වැයෙන් අපේ කෘෂිකර්ම අමාත්‍යාංශයට, මේ රටේ ගොවි ජනතාවට අතිගරු ජනාධිපතිතුමා අභියෝගයක් දීලා තිබෙනවා, මේ රටට අවශ්‍ය සියලුම ආහාර ද්‍රව්‍ය මේ රටේ නිෂ්පාදනය කරන්න. එයට අවශ්‍ය සියලුම සහන, ආරක්ෂාව ලබා දෙන බව අය වැයෙන් සහතික කරලා තිබෙනවා. අපට අවශ්‍ය නම් අල නිෂ්පාදනය වන කාලයට අලවලට බදු දමනවා. බී ලූණු නිෂ්පාදනය කරන කාලයට බී ලූණුවලට බදු දමලා ගොවියා ආරක්ෂා කරනවා. අවශ්‍ය නම් ඒවා ගෙන්වීම සම්පූර්ණයෙන්ම තහනම් කරන්න ගොවි ජනතාව වෙනුවෙන් සූදානම්.රටේ එදා ඉඳලා තිබුණු දෙයක් තමයි කිරි. අප දන්නවා අපේ රට කිරිවලින් ස්වයංපෝෂිතව තිබුණු රටක් බව. සෞඛ්‍ය සම්පන්න ජීවිතයක් ගත කරන්න අනිවාර්යයෙන්ම අවශ්‍ය සංඝටක සපයන ආහාරයක් තමයි කිරි. අපි මේ සඳහා විශාල ආයෝජනයක් දිරි ගැන්වීමක් කරලා තිබෙනවා. අපි මහින්ද චින්තනය ලියන කාලයේ, එය ඇතුළත් කරපු වෙලාවේ එදා ඉතාම අඩු මිලක් තමයි අපි කිරිවලට ගෙව්වේ. එහි සඳහන් කරපු මිල වගේ තුන් ගුණයක් අද ගෙවනවා.මහින්ද චින්තනයේ සඳහන් මිලට වඩා ඉහළ මිලක් ගෙවලා මේ රටේ කිරි නිෂ්පාදනය වැඩි කරන්න සියලු කටයුතු කර තිබෙනවා විතරක් නොවෙයි, අවුරුදු 26 කට පස්සේ මේ රටට අවශ්‍ය කිරි එළදෙනුන් ගෙන්වුවා විතරක් නොවෙයි, ඉතිහාසයේ මෙතෙක් වැඩියෙන්ම ලංකාවට කිරි එළදෙනුන් ප්‍රමාණයක් ගෙන්වලා ඔවුන් අපේ ගොවිපොළවල්වලට ලබා දීලා තිබෙනවා. ඉදිරියටත් අපි මේ රටේ ගොවි ජනතාවට අවශ්‍ය කිරි එළදෙනුන් ලබා දීමට කටයුතු කරනවා.අපි මේ තත්ත්වයෙන් බලාපොරොත්තු වන්නේ කිරිපිටි වෙනුවෙන් පිට රටට ඇදෙන මුදල් අපේ ගොවි ජනතාවට ලැබෙන්න සලස්වනවා පමණක් නොවෙයි, අපි බලාපොරොත්තු වන්නේ මේ රටේ ජනතාව නිරෝගී ජනතාවක් බවට පත් කරන්නයි. ඔවුන්ට අවශ්‍ය කිරි ප්‍රමාණය මේ රටින්ම නැවුම්ව හා ගුණාත්මකව ලබා දෙන්නයි. මෙහිදී විශේෂයෙන්ම කියන්න ඕනෑ අද නෙස්ලේ සමාගමේ කිරිවලින් සියයට 60 ක් මිල දී ගන්නේ උතුරේ කිරි ගොවීන්ගෙන්. ඒ සඳහා අද ඔවුන්ට හොඳ මිලක් ලැබෙනවා.අද උතුරේ කිරි එකතු කිරීමේ මධ්‍යස්ථාන මිල්කෝ ආයතනයෙන් පමණක් නොවෙයි, පෞද්ගලික ආයතනවලින් ඇති කරලා තිබෙනවා. ඒ අතර අපි උනන්දු වන්නේ ඒ කිරි ගම්වලින් අරගෙන කොළඹට ගෙනැවිත් පැකට් කරලා දෙනවාට වඩා ඒ පළාතේ ජනතාවටම ඒවා පානය කරන්න උනන්දු කරවන්නයි.අපනයන භෝග, නිමි භාණ්ඩ හැටියට යැවීමට කටයුතු කරන අතර, විශේෂයෙන්ම ධීවර කර්මාන්තය පැත්තෙන් සඳහන් කරන කොට අද ඒ මත්ස්‍ය සම්පත වැඩි කාලයට ගබඩා කිරීමට පමණක් නොවෙයි, අපේ ගම්බද ජනතාව ආස කරන ප්‍රධාන ආහාරයක් හැටියට ගන්නා සැමන් නිෂ්පාදනයටත් පෞද්ගලික අංශය සහ රාජ්‍ය අංශය සමඟ කටයුතු කරගෙන යනවා.විශේෂයෙන්ම මෙතෙක් අමතක කර තිබුණු කර්මාන්ත රාශියක් වාගේම එදා කථා කරන්න බය වෙච්ච කිතුල් කර්මාන්තය අද විශාල විදේශ විනිමය උපදන කර්මාන්තයක් බවට පත් කරන්න මේ රජයට හැකි වෙලා තිබෙනවා. ඒ වාගේම සුළු කර්මාන්ත පමණක් නොවෙයි, සුළු හා මධ්‍යම පරිමාණයේ ව්‍යාපාර සඳහා විශාල දිරි ගැන්වීමක් කරන අතර, සංචාරක හා ආයෝජන සඳහාත් උක් කර්මාන්තය වැනි දේවල් මේ රටට ගැළපෙන විධියට සකස් කරන්න සූදානම් කරලා තිබෙනවා.විශේෂයෙන්ම මේ සියල්ල අපි කරන පරිසරයත් දැනගත යුතුව තිබෙනවා.අද අපේ ලෝක ආර්ථිකයේ තත්ත්වය මොකක්ද? පසුගිය වසර කිහිපය තුළම ලෝකයට දකින්න ලැබුණේ ආර්ථික පසුබෑමක්. 2010 සියයට 5.1 කින් තිබුණු ලෝක ආර්ථික වර්ධනය 2011 දී සියයට 3.8 දක්වා පහළ වැටුණා.ලෝකයේ තෙල් මිල 2010 දී සියයට 28.9 කින්ද, 2011 දී සියයට 31.6 කින්ද ඉහළ ගිහින් තිබෙනවා. ලෝක වෙළෙඳ පොළේ භාණ්ඩ ඉල්ලුම අඩුවීම සහ තෙල් මිල ඉහළ යෑමේ තත්ත්වය යටතේ තමයි අපි මේ සියලු ඉලක්ක ජය ගෙන තිබෙන්නේ කියන එක මේ අවස්ථාවේදී අපි සඳහන් කරන්නට ඕනෑ.මේ අවුරුද්දේ මුහුණ පාන්න ලැබුණ ලොකුම අභියෝගය තමයි නියඟය. මේ නියඟය නිසා අපේ ගොවි ජනතාවට වෙච්ච හානිය කියලා නිම කරන්න බැහැ. ඒ වාගේම අපේ බලශක්ති නිෂ්පාදනයට මේක ඉහළින්ම බලපෑවා. අපි දන්නවා, අපේ ජල විදුලි බලාගාරවලින්, මෑතක වැහි එනකම්, විදුලි නිෂ්පාදනය කළේ ඉතාම අඩුම මට්ටමෙන්.බීමට අවශ්‍ය ජලය මුදා හැරීමට පමණක්, එහෙම නැත්නම් වාරි ජලය මුදා හැරීමටත් පමණක් සීමා කරලා ඉතාම අඩුවෙන් තමයි විදුලිය නිෂ්පාදනය කළේ. ඒ නිසාම අපට වැඩියෙන් තාප විදුලිය යොදා ගන්න සිද්ධ වුණා, තෙල් යොදලා. තමුන්නාන්සේලා දන්නවා, විදුලි සම්පේ‍්‍රෂණ රැහැන්වල නියඟයත් එක්ක වැඩි වුණ ලුණු බැඳීම නිසා අපේ ගල් අඟුරු බලාගාරයෙන් සැපයෙන විදුලිය නැති වුණු බව.ඒ වාගේම ගල් අඟුරු බලාගාරයේ ඇණ හිටීම් නිසාත් නිෂ්පාදනය නැති වුණා. අනෙක් පැත්තෙන් ඉරානයට ඇමෙරිකාව දැමු තෙල් තහනම නිසා අපේ පිරිපහදුවට ඉරානයෙන් ලැබෙන තෙල් ප්‍රමාණය අඩු වුණා. ඒ සමඟම ලංකාවේ පිරිපහදුවට අවශ්‍ය තෙල් වෙනත් රටකින් ගන්න ගියාම එහි ප්‍රතිඵලය අඩු ප්‍රතිශතයක් නිසා අපේ වියදම ඉහළ ගියා.ඒ වාගේම පිරිපහදු කළ තෙල් ගෙන ඒමට සිදු වීම නිසා තවත් මිල ඉහළ යාමක් සිද්ධ වුණා. ඒ වාගේම මේ සියලු කාරණා හේතු කරගෙන අපේ තාප බලාගාර ඉන්ධනවලින් යොදා ගැනීමට විශාල වියදමක් අපට දරන්න සිද්ධ වුණා. ඒ වාගේම පසුගිය අවුරුද්දේ වාගේ මේ රටේ විදේශ විනිමය දෙගුණයකට ආසන්න මුදලක් වැය කරන්න සිද්ධ වුණා, මේ රටට ඉන්ධන ආනයනය කරන්න. මේ තත්ත්වය අපට ඉතාම දරුණු ලෙස බලපෑවා. මේ සියලු කාරණා මැද්දෙයි අපි මේ රටේ ආර්ථිකය මේ ආකාරයට මෙහෙය වන්නේ කියන එක මේ අවස්ථාවේදී සඳහන් කරනවා.මේ අය වැය එක එක විධියට එක එක කථිකයෝ ගණන් හැදුවා. දළ දේශීය නිෂ්පාදනය අනුව. එහෙම කළා නම් ඉස්සර සියයට 3.5 ක් විය යුතු දළ දේශීය නිෂ්පාදනයෙන් ආරක්ෂක වියදම මේ අවුරුද්දේ සියයට 2.1 ට බැස්සා. ඒක පෙන්වන්නේ නැහැ. ඒ වාගේම තවත් ඒවා ජනගහනය අනුව කරන්නෙත් නැහැ. මමත් ඒ වාගේ ගණන් හැදිල්ලක් ප්‍රයෝජනයට කියන්න ඕනෑ. හුඟක් උදවිය කිව්වා, සියයට 1 කටයි මේ අය වැයෙන් කර තිබෙන්නේ කියා. දැන් අපේ රටේ ජනගහනය මිලියන 20 යි. මේ රටේ ගොවියන් මිලියන 1.5 ක් ඉන්නවා. එතකොට ඒ අයට ලොකු සහනයක් ලැබුණා.ප්‍රමාණය අනුව ගත්තාම 2005 දී මේ රටේ නිෂ්පාදනය කළේ වී මෙට්‍රික් ටොන් 32,46,190 යි. ඒ කාලයේ මිල මෙතරම් වැඩි නැහැ. රුපියල් 15 යි කිව්වොත් වටිනාකම දස ලක්ෂ 50,540 යි. 2011 ගංවතුරත් එක්ක අඩු ;වලා. 2010 මීට වැඩියි. 38,74,801 යි. රුපියල් 28 ගණනේ බැලුවාම රුපියල් දස ලක්ෂ 1,12,375 යි. 2005 ට වැඩිය දස ලක්ෂ 61,835 ක් ගොවීන්ට ලැබිලා තියෙනවා. ලොකු වී ගොවින් නැහැ. අර කියනවා වාගේ අක්කරයක්, දෙකක් තිබෙන වී ගොවින්. රන් පවුම් වතු නැහැ.ඒ වාගේම තේ නිෂ්පාදනය බැලුවත් 2005 ට වඩා රුපියල් දස ලක්ෂ 59,608 ක් ලැබී තිබෙනවා. රබර් නිෂ්පාදනයෙන් රුපියල් දස ලක්ෂ 69,150 ක් ලැබී තිබෙනවා. පොල් නිෂ්පාදනය වැඩි වෙච්ච ප්‍රමාණයයි, මිල වැඩි වෙච්ච ප්‍රමාණයයි අනුව රුපියල් දස ලක්ෂ 43,051 ක් ලැබී තිබෙනවා. මාළුවල මිල කියන්න බැහැ, ගරු රාජිත සේනාරත්න ඇමතිතුමනි, හැබැයි නිෂ්පාදනය වැඩි වෙලා තිබෙනවා. ධීවර කර්මාන්තයෙන් ආදායම රුපියල් දස ලක්ෂ 163,230 ඉඳලා රුපියල් දස ලක්ෂ 444,830 කට. කුරුඳු නිෂ්පාදනය රුපියල් දස ලක්ෂ 9,954 කින් වැඩි වෙලා තිබෙනවා.ගම්මිරිස් වැඩි වෙච්ච ප්‍රමාණය අනුව බැලුවාම එදා රුපියල් 150 ක් වෙච්ච ගම්මිරිස් කිලෝවක මිල අද රුපියල් 699 ක් වෙලා තිබෙනවා. එතකොට රුපියල් දස ලක්ෂ 15,756 ක් ගම්මිරිස්වලින් ලැබෙන ආදායම වැඩි වෙලා තිබෙනවා. මාළු නිෂ්පාදනය අත්හැරලා කෘෂි කර්මාන්තයෙන් පමණක් රුපියල් දස ලක්ෂ 258,454 ක් 2005 ට වැඩිය ලැබී තිබෙනවා. එහෙම නම් ඒත ජනගහනය වන දස ලක්ෂ 20 න් බෙදුවාම කොයි තරම් ලැබී තිබෙනවා ද කියා ගණන් හදා කියන්න පුළුවන්.ඒ වාගේම මේ අය වැයෙන් ගොවීන් දස ලක්ෂ 1.5 කට සහන සලස්වා තිබෙනවා. රජයේ සේවකයන් මිලියන 1.3 යි. විශ්‍රාමිකයන් ලක්ෂ 5 යි, ඒ කියන්නේ දස ලක්ෂ දශම පහයි. රණ විරුවන්ගේ දෙමවුපියන් ලක්ෂ හයයි. දස ලක්ෂ දශම හයයි. කුඩා තේ, රබර්, පොල් හිමියන් දස ලක්ෂයයි. සුළු හා මධ්‍ය පරිමාණ ව්‍යාපාරිකයන් දස ලක්ෂ 5 ක් ඉන්නවා. ඒ වාගේම රණ විරුවන් මිලියනයක් ඉන්නවා.ඒ වාගේම කලාකරුවන්, ජූලි වැඩ වර්ජකයන්, කාන්තා ව්‍යාපාරිකයන්, ආබාධිත පුද්ගලයන් ලක්ෂයක් පමණ ඉන්නවා. ඒ අනුව මුළු එකතුව දස ලක්ෂ 10.9 යි. ගෝ කාට් වලින් දශම 00001 කට සහනයක් එනවා. වැඩිම වුණොත් ගෙන්වන්නේ ගෝ කාට් 10 යි. එතකොට එහෙම ගණන් හැදුවාම අය වැයෙන් සියයට 55.0001 කට සෘජු ප්‍රතිලාභ ලැබෙනවා, මේ යෝජනා හතෙන් පමණක්. ඉතින් මම දන්නේ නැහැ, කොහොමද සියයට එකක් වුණේ කියලා. මේ ගණන් හැදුවේ අපේ ගණන්වලට වඩා මෙතුමන්ලාගේ න්‍යාය අනුවයි.2005 දී දරිද්‍රතාව සියයට 15.2 ඉඳලා 2011 දී සියයට 8.9 දක්වා පහත දැම්මා. 2016 දී ඒක සියයට 4.9 දක්වා අඩුකරන්න තමයි අපේ ඉලක්කය. ජලය සඳහා ප්‍රවේශය 2005 දී සියයට 80 යි, 2011 දී සියයට 87 යි. ඒක සියයට 95 දකවා වැඩි කරන්න තමයි අපේ ඉලක්කය. විදුලිය ප්‍රවේශය 2011 දී සියයට 91 යි. 2016 දී ඒක සියයට 100 යි. විදුලි සන්දේශ ප්‍රවේශය 2005 දී සියයට 23.6 ඉඳලා අද වෙනකොට ඒක සියයට 110 ක් දක්වා වැඩි වෙලා තිබෙනවා. 2016 දී ඒක සියයට 120 යි. ළදරු මරණ සංඛ්‍යාව 2005 දී දාහකට 11.2 ඉඳලා 10.9 දක්වා අඩු වෙලා තිබෙනවා.දාහකට ළදරු මරණ දෙක දක්වා අඩු කරන්න තමයි අපේ බලාපොරොත්තුව. මාතෘ මරණ දහදාහකට 4.45 ඉඳලා මේ වන කොට 3.11 ට බැහැලා තිබෙනවා. මෙය 2.3 දක්වා අඩු කරන්නයි අපේ ඉලක්කය. ප්‍රාථමික පාසල් ප්‍රවේශය 2005 දී සියයට 95 යි. දැන් සියයට 99 යි. 2016 දී මේක සියයට 100 ක් කරන්නයි අපේ ඉලක්කය.අපේ දළ දේශීය නිෂ්පාදනයත් ඇමෙරිකන් ඩොලර් බිලියන 25 ඉඳලා අද ඇමෙරිකන් ඩොලර් බිලියන 59.2 දක්වා ඇවිල්ලා තිබෙනවා.මෙය ඇමෙරිකන් ඩොලර් 100 දක්වා වැඩි කරන්න වාගේම ඒක පුද්ගල ආදායම ඇමෙරිකන් ඩොලර් 1,241 ඉඳලා 2011 වෙන කොට ඇමෙරිකන් ඩොලර් 2,836 දක්වා වැඩි කරලා තිබෙනවා. මෙය 4,470 දක්වා වැඩි කරන්නයි රජයේ බලාපොරොත්තුව. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211251</link>
    <topic>පොදු ජන බලවේග ඉස්මතු වූ හැම විටකම රට ඩැහැගැනීමේ කුමන්ත්‍රණ ක්‍රියාත්මක විය</topic>
    <author>රටේ රාළ</author>
    <content>එක්දහස් නවසිය පනස් හයේ දී බණ්ඩාරනායක මහත්මයා අගමැති ධූරයට පත්වූයේ මහා ජන බලවේගයක නියමුවා වශයෙනි.සියලු පොදු ජන බලවේග ඒකරාශී කොට එක කඳවුරකට ගැනීමට එදා එතුමා සමත් විය. “සඟ වෙද ගුරු ගොවි කම්කරු” වශයෙන් හඳුන්වනු ලැබූ ඒ බලවේග, මහජන එක්සත් පෙරමුණ නමින් “අත” ලකුණ වටා එක්වූයේ ඒ වන විටත් ක්‍රියාත්මක වෙමින් පැමිණි විදේශ ගැති ආර්ථික, සමාජයීය, දේශපාලන ප්‍රතිපත්තිවලට අභියෝග කරමිනි.වරාය ජනසතුව, බස් ජනසතුව, කුඹුරු පනත ආදී පොදුජන හිතැති පියවර ගැනීමට පටන් ගැනීමත් සමඟම වියරුවට පත් ද්‍රෝහී බලවේග පොදුජන හිතැති පාලනය පෙරළා දැමීමට කැසකවන බව එතුමා දැන සිටින්නටත් ඇත. එහෙත් තමා ඝාතනය කිරීමට තරම් ඒ දුෂ්ට බලවේග ක්‍රියාත්මක වනු ඇතැයි බණ්ඩාරනායක මහත්මයා කිසිවිටෙකත් සිතන්නට නැත.එසේම මේ දුෂ්ට බලවේග අන්තර්ජාතික කුරිරු බලවේග සමඟ සම්බන්ධ බැව් තේරුම් ගැනීමට එතුමාට එදා නොහැකිවන්නට ඇත.එසේම ඒ දේශීය සහ විදේශීය බලවේග සමඟ, තමන් වන්දනාමාන කරන භික්ෂූන් වහන්සේගේ පරපුරේ භික්ෂුවක (චීවරධාරියෙක්?) සම්බන්ධ වී සිටිතියි එතුමා සිහිනෙන්වත් නොසිතන්නට ඇත.එහෙත් අසීමිත ලෙස ජනතාව ගැන විශ්වාසය තැබූ එතුමාට බොහෝ දේ වටහා ගැනීමට නොහැකි වූ නිසාම සෝමාරාම නම් වූ ඝාතකයාට එතුමා අසලටම පැමිණීමට ඉඩ ලැබී තිබිණි.බණ්ඩාරනායක මහත්මයාට වෙඩි තැබුවේ චීවරධාරියෙකු සේ පැමිණි ඝාතකයාගේ දෙපා නැමදීමට පහත් වෙද්දීය. ඒ වෙඩි තැබීමත් සමඟම රොස්මිඩ් මන්දිරයේ තාප්පයෙන් පැනගිය තට්ටය ගාගත් පුද්ගලයකු ගැන ද ඒ දිනවල ආන්දෝලනාත්මක කතාබහක් පැතිරී තිබිණි.කළු සුද්දන්ගේ පන්තියට උරුම වී තිබුණු ශ්‍රී ලාංකේය දේශපාලන බලය සඟ, වෙද, ගුරු, ගොවි, කම්කරු පන්තියට හෙවත් පොදු ජනතා කඳවුරට හිමි කර දුන් නායකයා දේශීය සහ විදේශීය බලවේග විසින් ඝාතනය කරනු ලැබුවේ ඒ අයුරිනි.කැප්පෙටිපොළලා, පුරන්අප්පුලා මරා දමා කෲර ලෙස උදුරාගත් අපේ උරුමයන් තමන්ගේ “ඩුප්ලිකේට්” පන්තියට හෙවත් කළු සුද්දන්ට භාරදුන් සුද්දන් මෙරටින් පිටව ගියේ පාලන හස්තය මෙරට රඳවා තබමිනි.එහෙත් කැප්පෙටිපොළලා මරා දමා අහෝසි කරගන්නට නොහැකි වූ දේශීය බලවේග බණ්ඩාරනායක මහත්මයා ඝාතනය කිරීමෙන් අහෝසි කොට තමන්ට රිසි සේ අපේ රට සූරාකන්නට හැකිවේ යැයි සුද්දෝ මෙන්ම උන්ගෙන් පාලනය අතට ගත් කළු සුද්දෝ ද සිතූහ.එහෙත් දෙදහස් වසරක ඉතිහාසයක් පුරා නොනැසී පැවත එන දේශප්‍රේමය, එසේ පුද්ගල ඝාතනයකින් අහෝසි නොවීය.එය සුද්දන්ගේ සහ කළු සුද්දන්ගේ දවල් සිහිනයක් පමණක් බවට පත්කරමින් බණ්ඩාරනායක මහත්මයාගේ ඝාතනයෙන් පසු අපේ රටේ සුක්කානම භාරගත් බණ්ඩාරනායක මැතිනිය මුළු ලොවටම ශ්‍රී ලංකාව එසේ පාගා යටපත් කළ නොහැකි දේශයක් බව පෙන්නුම් කළාය.ජනසතු ව්‍යාපාරය දිගින් දිගටම ගෙනයමින් විදේශීය ආධිපත්‍යයේ අවසන් ග්‍රහණය පවා ඉවත් කිරීමට තරම් එතුමිය එඩිතර වූවාය.ගුවන් හමුදා කඳවුරු නිදහස් කරගැනීම මෙන්ම ඛනිජ තෙල් ව්‍යාපාරය ජනසතු කිරීම ද දිගින් දිගටම සිදුවූ දේශීය කර්මාන්ත සංවර්ධනය ද ප්‍රතිගාමී දුෂ්ට බලවේගවලට දරාගැනීමට නොහැකි වූ බවට සැකයක් නැත.1962 හමුදා කුමන්ත්‍රණයෙන් බණ්ඩාරනායක මැතිනිය ගැලවුණේ අනූනවයෙනි. ඒ අන් කිසිවක් නිසා නොව ස්වාමියාගේ ඝාතනයෙන් පසු වඩා විමසිලිමත්ව සිටීමේ ප්‍රතිඵලයක් වශයෙනි.ළදරු වලිප්පු කාරයන් විසින් රවටනු ලැබූ තරුණයන් පිරිසක් හැත්තෑඑකේ දී ආයුධ අතට ගත්තේ දේශීය ආර්ථික, සමාජයීය සහ දේශපාලනය වෙනුවෙන් පියවර රැසක් ගත් මැතිනියගේ රජයට එරෙහිවය. මේ තරුණ නැඟිටීමේ සම්පූර්ණ වාසිය තමන් සතු කර ගැනීමට විදේශීය දුෂ්ට බලවේග දත නියවමින් බලා සිටියේය.එහෙත් කැරැල්ල අසාර්ථක විය. සාර්ථක වී නම් බලය යන්නේ විජේවීරගේ අතට නොව දුෂ්ට විදේශීය බලවේගවල සැබෑම ඒජන්තයකු අතටය.කෙසේ වුවද ඒ කැරැල්ලෙන් ද පොදුජන හිතැති සමාජ දේශපාලන සහ ආර්ථික න්‍යායපත්‍රය අහෝසි කරගන්නට දෙස් විදෙස් බලවේගවලට නොහැකි විය.එතෙක් මෙතෙක් කල් සැඟවී සිටිමින් අපේ රටේ ස්ථාවරත්වය විනාශ කොට යළිත් වතාවක් අන්තර්ජාතික දුෂ්ට බලවේග අතට අපේ රට පත්කිරීමේ පිඹුරුපත් සකසමින් සිටි දේශීය සහ විදේශීය ද්‍රෝහීන් වඩාත් විවෘතව කලඑළි බසින්නට පටන්ගත්තේ ප්‍රභාකරන් ගේ උරහිස අල්ලාගෙනය.සිත් සේ මිනිසුන් මරණයට “ෆුල් සපෝට් එකක්” දුන් මේ ද්‍රෝහීහු, ප්‍රභාකරන්ගේ ඝාතන සංස්කෘතිය මුළු රට පුරා පමණක් නොව ලෝකය පුරාම පතුරුවා හරින්නට සියලු දොරකවුළු විවර කර දුන්හ.කදිර්ගාමර් පමණක් නොව රජීව් ගාන්ධි ඝාතනය කළේ ද ඒ අවසරය ලද කොටි බලවේගය විසිනි.කොටි ත්‍රස්තයන් ගිනි අවියෙන් මිනිසුන් මරා දමා රටේ ඒකීයත්වය සහ ස්ථාවරත්වය විනාශ කරන්නට උත්සාහ දැරූ අතර වඩාත් සූක්ෂ්ම වූ අන්තර්ජාතික බලවේග සහ ඔවුන්ගේ දේශීය ඒජන්තයෝ “මානව හිමිකම්, මාධ්‍ය නිදහස” ආදී පුවරු ගෙන සියලු දුෂ්ට බලවේගවලට කොටි ත්‍රස්තවාදය මෙරට ස්ථාපිත කිරීම සඳහා මෙරටට ඇතුළුවීම සඳහා දොරගුළු විවර කරන්නට උත්සාහ ගත්හ.ඒ අවසරයෙන් වරම් ගත් ත්‍රස්තයෝ ශ්‍රී ලංකාවේ නායකයන්, හමුදා ප්‍රධානීන් මරා දමා මුළු රටම ගිනිජාලාවක් බවට පත්කළහ.”ප්‍රභාකරන් පරාජය කරන්නට මොන ජගතෙක් ආවත් බැහැ”එවැනි ආකල්පයක් නිර්මාණය කොට ඉතා සියුම් ලෙස සමාජගත කිරීමෙන් මුළු රටම අඩපණ කොට අන්තර්ජාතික ප්‍රතිගාමිත්වයේ බල කඳවුරක් බවට අපේ රට පත්කරන්නට උන් ගත් උත්සාහය ව්‍යර්ථ කරන ලද්දේ මහින්ද රාජපක්ෂ සේනාධිනායකයා විසිනි.එසේම විදේශීය බලවේග සහ ඔවුන්ගේ ඒජන්තයන් ඉදිරියේ නොසැලී සිටිමින් දෙදහස් වසරක අපේ උරුමය රැකගත්තේ මහින්ද රාජපක්ෂ ජනාධිපතිතුමාගේ දේශපාලන නායකත්වය විසිනි.ප්‍රභාකරන්ගේ ගිනි අවිගත් කොටි ත්‍රස්තවාදය අවසන් විය.එහෙත් අන්තර්ජාතික දුෂ්ට බලවේග සිය සටන අත්හැර නැත. ඔවුන්ගේ සටන වඩාත් සූක්ෂ්ම වෙමින් වඩාත් තියුණු වෙමින් ක්‍රියාත්මක වෙන්නට පටන්ගෙන තිබේ.ප්‍රභාකරන්ගේ කොටි ත්‍රස්තවාදය අහෝසි වී ඇති නමුත් ඩයස්පෝරාවේ ත්‍රස්තවාදය පැතිරෙමින් තිබේ. එහි දේශීය ඒජන්තයෝ විවිධ වෙස් ගනිමින් ඉතා සූක්ෂ්ම ලෙස අපේ රට, අන්තර්ජාතික දුෂ්ට බලවේගවල බල කඳවුරක් බවට පත්කිරීමේ කාර්යයෙහි නියැළී සිටිති.ආරම්භයේ දී හඳුනාගැනීමට නොහැකි තරම් සූක්ෂ්ම වී සිටිය ද දැන් දැන් ඒ ඒජන්තයන්ව හඳුනාගැනීමට අපහසු නැත. මෙතක් සැඟවී මුවාවෙමින් බැඳගත් වෙස් මුහුණු සහිතව ඔවුහු දැන් විවෘත නැටුමකට අවතීර්ණව සිටිති.මානව හිමිකම්, මාධ්‍ය නිදහස, ආදී පාඨයන් ඔසවාගෙන රටේ පාලනය අවුල් කරන්නට උත්සාහ ගත් ඔවුන්ගේ නවතම ක්‍රමවේදය වී ඇත්තේ ශ්‍රී ලාංකේය දේශපාලනයේ ප්‍රජාතන්ත්‍රවාදී කුලුනු තුන එනම් විධායකය, ව්‍යවස්ථාදායකය සහ අධිකරණය අතර ගැටුමක් ඇතිකොට ඒ ගැටුමේ උපරිම ඵල නෙළාගැනීමේ අවස්ථාව අපේ රට ඩැහැගැනීමට කුරුමානම් අල්ලමින් සිටින අන්තර්ජාතික බලවේගවලට මෙරටට අතපෙවීමට අවශ්‍ය පසුබිම සකසාලීමය.පොදුජන පරමාධිපත්‍යය යටපත් කොට එන්.ජී.ඕ. පරමාධිපත්‍යයක් මතුකරන්නට දේශීය සහ විදේශීය බලවේග දරන උත්සාහය දෙස පුළුල් අවධානයක් යොමු කිරීම හදිසි ඓතිහාසික කාර්යයක් බවට පත්ව තිබේ.ඉතිහාසයක් පුරා වැටි වැටී නැඟී සිටි අපට තවත් වරක් වැටෙන්නට අවශ්‍යතාවක් නැත.රටේ රාළකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211253</link>
    <topic>අපේ ආර්ථිකය කළමනාකරණය කළොත් සිංගප්පූරුව අභිබවා යන්න අපිටත් පුළුවන්</topic>
    <author>සංවාද සටහන සරත් පෙරේරා</author>
    <content>ජනාධිපතිතුමා රටේ සංවර්ධනයට ක්‍රියාත්මක කර ඇති වැඩ පිළිවෙළ ඉදිරියට ගෙන යාමට ලැබුණොත් මේ රට සංවර්ධනයේ හිනිපෙත්තටම ගෙන යාමට හැකි වනු ඇති බවත් අපට මේ සංවර්ධන ගමනේදී සිංගප්පූරුව ළඟට නොව සිංගප්පූරුව අභිබවා යාමටත් සියලු ශක්තිය තිබෙන බවත් හිටපු මුදල් ඇමැතිවරයකු වන රොනී ද මැල් මහතා පවසයි.සිළුමිණ සමඟ විශේෂ සම්මුඛ සාකච්ඡාවකට එක්වෙමින් රොනී ද මැල් මහතා මේ ප්‍රකාශය කෙළේය. එහිදී රටේ අතීතය හා අනාගතය පිළිබඳව ඇසු ප්‍රශ්න කිහිපයකට තම අත්දැකීම් ඔස්සේ රොනී ද මැල් මහතා පිළිතුරු දුන්නේ මෙසේ ය.හිටපු මුදල් ඇමැති රොනී ද මැල්ඔබ මේ රටේ දීර්ඝතම කාලයක් එක දිගට අවුරුදු 11 ක් අයවැය ඉදිරිපත් කළ මුදල් ඇමැතිවරයා. දැන් මේ රට මධ්‍යම ප්‍රමාණයේ ආදායම් ලබන රටක් බවට පත්කර ගැනීම සඳහා 2016 වන විට ඒක පුද්ගල ආදායම ඩොලර් 4000 ට වැඩිකර ගැනීමේ සැලැස්මක් ඇතිව රජය කටයුතු කරමින් සිටිනවා. රටේ ආර්ථික සංවර්ධනය ගැන අදත් සැලකිල්ලක් දක්වන ඔබ මේ ඉලක්කය ගැන කුමක් ද කියන්නේ.මේ ළඟා කරගන්න පුළුවන් ඉලක්කයක්. මෙය සපුරා ගැනීම රටේ ආර්ථික සංවර්ධන ගමනේ ලොකු සන්ධිස්ථානයක් වේවි. ඒ ගැන මං වැඩියෙන්ම සන්තෝෂ වෙනවා මේ ආර්ථික ගමන ආරම්භ කිරීමට එදා මුල් වුණ පුද්ගලයකු විදියට. අපේ රටේ ආර්ථික සංවර්ධන වේගය අද ඉහළ මට්ටමකින් පවත්වාගෙන යන්න හැකිවෙලා තියෙනවා. ඒ නිසා මේ ඉලක්කයට අපට ක්‍රම ක්‍රමයෙන් ළඟාවීමට හැකිවේවි යැයි මම හිතනවා.යුද්ධයෙන් පසුව සංවර්ධන සංග්‍රාමය ජයග්‍රහණය සඳහා අද සියලු මාර්ග විවරව ඇතැයි මා කිව්වොත්...?ඒක තමයි ත්‍රස්තවාදය පරාජය කිරීම මේ ආණ්ඩුවේ ලොකුම ජයග්‍රහණය කියා මමත් පිළිගන්නවා. මේ කාලකන්නි යුද්ධය අපට දිගටම බාධකයක් ලෙස තිබුණා. මේ යුද්ධය නොතිබුණානම් මේ වෙනකොට ශ්‍රී ලංකාව මීට වඩා විශාල වශයෙන් දියුණුවෙලා අවසානයි. එහෙම වුණානම් අපිට සිංගප්පූරුව අභිබවා යන්නත් තිබුණා.ඔබ එක දිගට අයවැය වාර්තා 11 ක් ඉදිරිපත් කිරීමෙන් වාර්තාවක් පිහිටුවා තිබෙනවා. දැනටමත් ජනාධිපතිතුමා එක දිගට අයවැය 7 ක් ඉදිරිපත් කර තිබෙනවා. ජනාධිපතිතුමා ඔබේ අයවැය 11 වාර්තාව කඩන්න හොඳටම ඉඩ තියෙනවා නේද...?සිනහ වෙමින්මගේ රෙකෝඩ් එක ජනාධිපතිතුමා කැඩුවොත් මමත් සතුටට පත්වෙනවා. නමුත් ආණ්ඩුවේ රාජ්‍ය නායකයා හා මුදල් ඇමැති ලෙසයි එතුමා අයවැය ලේඛනය ඉදිරිපත් කරන්නේ. එහෙත් මම සාමාන්‍ය මුදල් ඇමැතිවරයෙක් ලෙස අයවැය ලේඛන ඉදිරිපත් කිරීමේත් වෙනසක් තියෙනවා කියලයි මා හිතන්නේ.අයවැය ලේඛනයක් රටේ ආර්ථිකය ඉදිරියට ගෙනයන මාර්ගය පෙන්වනවා. අදාළ ව්‍යාපෘතිවලට එයින් මුදල් වෙන් කරනවා. මෙය රටකට ඉතාම වැදගත් ලියවිල්ලක්.ඔබ එදා දකුණේ රුහුණු විශ්ව විද්‍යාලය පිහිටුවීමෙන් ඇතිකළ ප්‍රබෝධය ජනාධිපතිතුමා හම්බන්තොට වරාය හැදීමෙන් අද ජවසම්පන්න ගමනක් බවට පරිවර්තනය වෙලා නේද?ඔව්. අද රට විශාල වශයෙන්, ශීඝ්‍රයෙන් දියුණු වේගන යනවා. දකුණු පළාත විතරක් නෙවෙයි අනෙකුත් පළාත්වලත් සෑහෙන දියුණුවක් ඇතිවෙලා තියෙනවා. මේ ගැන මේ රජයටත් විශේෂයෙන් ජනාධිපතිතුමාටත් රටේ සියලු දෙනාම ස්තුතිවන්ත වෙන්න ඕනැ.මම හිතන විදියට අපේ රටට හොඳ අනාගතයක් තිබෙනවා. අද ජනාධිපතිතුමා කරගෙන යන සංවර්ධන වැඩ කටයුතු තව තවත් ඉදිරියට ගෙන යන්න ලැබුණොත් මේ රට සංවර්ධනයේ හිනිපෙත්තටම යනු නිසැකයි.1960 වෙනකොට ලංකාව වගේ රටක් හදන්න කතාකළ සිංගප්පූරුව ලංකාව පසුකර බොහෝ දුර ගොස් තිබෙනවා. සිංගප්පූරු සිහිනය ගැන ඔබ අද කියන්නේ කුමක්ද?අපි ආර්ථිකය හරියට කළමනාකරණය කළොත් අපිට සිංගප්පූරුව ළඟට නෙවෙයි සිංගප්පූරුව අභිබවා යන්නත් පුළුවන් වේවි. හැබැයි දූෂණය, වංචාව අපේ ආණ්ඩු පාලනයෙන් සම්පූර්ණයෙන් ඉවත් කිරීමට අපි සමත් විය යුතුයි.සිංගප්පූරුවේ ඇතිවුණ දැවැන්ත ආර්ථික දියුණුවට විවෘත ආර්ථිකය වගේම ලී ක්වාන් යූ මහතා සිංගප්පූරුවේ නායකයා ලෙස ආණ්ඩුවේ පාලනයෙන් දූෂණය හා වංචාව සම්පූර්ණයෙන් ඉවත් කළ නිසා තමයි ඒ රටට නියම ප්‍රතිඵල ලබන්නට පුළුවන් වුණෙත්.ජේ. ආර්.ගේ පාලනය තුළ ඔබ දොර ඇර දුන් විවෘත ආර්ථිකයේ ආනිසංස ගැන අදත් එල්ල වෙන චෝදනා ගැනත් කතා කළොත්...?ඒ කතාවේ කිසිම සත්‍යයක් නැහැ. විවෘත ආර්ථිකය ඇති කිරීම නිසා අපේ රට දියුණු වුණා මිසක් විනාශ වුණේ නැහැ. මේ රට දියුණු වුණානම් අපේ නගර දියුණු වුණානම් අපේ කර්මාන්ත දියුණු වුණානම් කෘෂිකර්මාන්තය දියුණු වුණානම් හැමදේම නැඟුණේ විවෘත ආර්ථිකය නිසා. ආර්ථිකය විවෘත කළේ නැතිනම් තාමත් හාල් පොලු, පාන් පෝලිම්, සීනි පෝලිම් භාග වේලාවට සිමෙන්ති කොට්ටයක් ගන්නත් බැහැ. හැට හැත්තෑ ගණන්වල හිටිය තත්ත්වයටම යනවා. ආර්ථිකය දියුණු කළ නිසා තමයි අද ලංකාව හැම අතින්ම බැබළිලා තිබෙන්නේ.කොළඹ නගරය දිහා බැලුවහම මේ නගරය හැත්තෑ හතට පෙර තිබුණාට වඩා සිය දහස් ගුණයක් දියුණු වෙලා තියෙනවා.අපේ වරාය ගුවන් තොටුපොළ සිය ගුණයෙන් දියුණු වෙලා තියෙනවා. අධ්‍යාපනය ගත්තත් සෞඛ්‍යය ගත්තත් මේ හැම අංශයකම දියුණුවක් තියෙනවා.අද වෙනකොට උතුරු කොරියාව හැරෙන්න හැම රටකම රුසියාව, චීනයත් ඇතුළුව ඒ ඛ්ැම රටකම ආර්ථිකය විවෘත කර තියනවා. සම්පූර්ණයෙන්ම කොමියුනිස්ට් ධර්මය පිළිගත් ඒ රටවල් අද විවෘත ආර්ථික ක්‍රමයෙන් දියුණුව අත්කර ගනිමින් සිටිනවා. කියුබාවත් අද ඒ පැත්තට යන්නේ. ඇමෙරිකාව හා මේ රටවල් අතරත් අද වෙනසක් නැහැ. ඒක නිසා ලෝකයේ කිසි දිනෙක රටක් දියුණු වෙන්නෙත් නෑ දියුණු කරන්න බැහැ පුද්ගලයෙක් දියුණු වෙන්නෙත් නැහැ ආර්ථිකයත් දියුණු වෙන්නෙත් නැහැ ඒ රටේ ආර්ථිකයක් විවෘත නිදහස් ආර්ථිකයත් නොවෙනවනම්.විවෘත ආර්ථිකය නිසා මේ රටේ තිබුණ කර්මාන්ත සම්පූර්ණයෙන් වැසී ගිය එක ගැන කියන්නේ කුමක් ද?මේ රටේ තිබුණ කර්මාන්ත අද තිබුණ නම් ඒව කිසි කෙනෙක් ගන්න එකක් නැහැ. එදා තිබුණ රෙදි එදා තිබුණ අනෙකුත් දේවල් අද තිබුණනම් වර්තමාන පරම්පරාව ඒවට හූ කියයි. අද චීනය - රුසියාව වගේ රටවලුත් බාගෙට නෙමේ සම්පූර්ණයෙන්ම ආර්ථිකය විවෘත කරලා තියෙනවා. අපි වාසනාවන්ත වුණා අවුරුදු දහයක් විතර කොමියුනිස්ට්වාදී අදහස් පිළිගත්ත රටක් හැටියට මඩේ එරිල හිටිය අවස්ථාවක අපේ ආර්ථිකය විවෘත කරලා දැන් තියෙන දියුණුව ඇතිකරගන්න හැකිවීම ගැන.විවෘත ආර්ථිකය නිසා ඇතිවුණ සංස්කෘතික සෝදාපාළුව ගැන කෙරෙන විවේචන ගැනත් කතා කළොත්...?සංස්කෘතික සෝදා පාළුවක් ඇති වුණා කියන කතාවත් සම්පූර්ණයෙන් බොරුවක්. අපිට හැමදාම මීට අවුරුදු 1000 කට හෝ 2000 කට පෙර තිබුණ සංස්කෘතිය තියාගෙන යන්න බැහැ. ලෝකය දියුණු වේගන යනකොට ක්‍රම ක්‍රමයෙන් සංස්කෘතියත් විකාශය වෙන්න ඕන. සංස්කෘතියත් වෙනස් වෙන්න ඕන. ආර්ථිකය විවෘත කිරීම නිසා සම්පූර්ණ ආර්ථික දියුණුවක් පමණක් නෙවෙයි සමාජ දියුණුවක් පමණක් නොවෙයි සංස්කෘතික දියුණුවකුත් වෙලා තියනවා.මේ ව්‍යවස්ථාව ඇතුළු එජාප දහහත් අවුරුදු පාලනයටත් අදත් නැඟෙන චෝදනා ගැන එම ආණ්ඩුවේ සිටි ප්‍රබලයකු ලෙස ඔබ හිතන්නේ කොහොම ද?ජේ. ආර්.ගේ ආණ්ඩුවෙත් අඩුපාඩුනම් තිබුණ බව මම එදත් පිළිගත්තා. අදත් පිළිගන්නවා. ලෝකයේ කොහේවත් සියයට සියයක් සර්ව සම්පූර්ණ ආණ්ඩුවක් බිහිවෙලා නැහැ. කොතරම් හොඳ වැඩ කළත් අඩුපාඩුකම් නැත්තටම නැති කරලා ඉදිරියට ගිය ආණ්ඩුවක් නැති බව කවුරුත් පිළිගත යුතුයි.ප්‍රභාකරන් කෙනෙක් බිහිවීම වගේම දරුණු ත්‍රස්තවාදයක් ඇතිවුණෙත් එම පාලනය යටතේ නේද?මම හිතන්නේ නැහැ එක පක්ෂයකටවත් එක නායකයකුටවත් මේ වරද පටවන එක හරි කියලා. මේ රටේ යුද්ධයක් ඇති වුණේ කලට වේලාවට කරන්න තිබුණ වෙනස්කම් කෙරුවේ නැති නිසයි. විශේෂයෙන්ම සුළු ජන කොටස් සෑහීමට පත්වෙන ආකාරයකට වෙනස් කිරීම් ඇති කිරීම ඕනෑම රටක ඕනෑම ආණ්ඩුවක යුතුකමක්. ඒව මේ රටේ නොකළ නිසා තමයි ත්‍රස්තවාදයක් ඇතිවුණේ.මේ රටේ ඡන්දයක් නොපැවැත්වුණ එකම අවස්ථාවත් 1948 න් පස්සේ දකින්න ලැබුණේ එම පාලනය යටතේ 1983 දියි...?මම ඒ අවස්ථාවේදී කැබිනට් මණ්ඩලය ඇතුළේ මැතිවරණයක් නොපැවැත්වීම ගැනත් ඒ වෙනුවට ජනමත විචාරණයක් තිබීම ගැනත් ඊට විරුද්ධව තදින් කතා කළා. මට මතකයි එදා කැබිනට් සාකච්ඡාව පැය තුනක් විතර ගියා. පැය 1 1/2 ක් පමණ මම මේ තීරණයට විරුද්ධව කතා කළා. ඡන්දයක් තියන්න ඕන අවස්ථාවක ඒක තියන්නේ නැතුව වෙනත් සෙප්පඩවිජ්ජාවක් ඒ වෙනුවට ඉදිරිපත් කිරීම සම්පූර්ණයෙන්ම වැරැදියි. ඒක ප්‍රජාතන්ත්‍රවාදයේ මූලික ප්‍රතිපත්තිවලට විරුද්ධයි.එදා ඇතිකළ පළාත් සභා ක්‍රමය ගැන අද ඔබේ අගැයීම කුමක් ද?පළාත් සභා ක්‍රමයෙන් ඇත්ත වශයෙන්ම මේ රටේ බලාපොරොත්තු වුණ ආකාරයේ නියමාකාර දියුණුණක් ඇතිවෙලා නැහැ. විශේෂයෙන්ම සිංහල පළාත්වල දැන් තියන පළාත් සභාවලින් වැඩි ප්‍රයෝජනයක් නැති බව ඒවායින් සිදුවන්නේ මුදල් නාස්තියක් පමණක් බවත් කවුරුත් පිළිගන්නා කරුණක්. එහෙත් සුළු ජාතීන්ගේ ප්‍රශ්න මහ ජාතිය විසඳන්න ඕන. ඒක මහ ජාතියේ පරම යුතුකමක්. සුළු ජාතීන්ගේ ප්‍රශ්න විසඳන්න තිබුණේ ඒ අයට පමණක් විශේෂ පළාත් සභාවක් ගෙනවිත් ඒ ගොල්ලන්ට සෑහීමකට පත්වෙන ක්‍රමයක් ඇති කළානම් පමණයි. ඕනෑම රටක මහ ජාතිය සුළු ජාතියට නියම තැන දිය යුතුයි. නියම සැලකිල්ල දිය යුතුයි. එහෙම නොකරපු සෑම රටකම පිපිරීමක් ඇතිවෙලා. සමහර අවස්ථාවල එම රට බෙදන්න සිදුවුණ බවත් ලෝක ඉතිහාසය සාක්ෂි දරයි.විසඳුම් ගැන කෙරෙන කතා ගැන ඔබ කියන්නේ කුමක් ද?ඒ අයට පමණක් වෙනම පළාත් සභාවක් හෝ වේවා ඒ අය සෑහීමට පත්වෙන ආණ්ඩු ක්‍රමයක් සාකච්ඡාවකින් ඇතිකළ යුතුයි. මේක ඒ කාලෙ ගොඩින් බේරගන්න තිබුණා. 1947 නිදහසින් පස්සේ නොයෙක් අවස්ථාවල ඥානවන්ත නායකත්වයක් තිබුණානම් මෙවැන්නක් ඇති වන්නවත් ඉඩ දෙන්නේ නැහැ. සුළු ජාතීන්ටත් නියම සුදුසු තැන ලබා දිය යුතුයි.දැන් ඔබේ ජීවිතය ගෙවෙන්නේ කොහොම ද?මට පැය 24 මදි මම කරන්න කැමැති දේවල් කරන්න. මම එදා වගේම අදත් උදේ 5 1/2 ට ඇවිදින්න යනවා. මිනිත්තු 45 ක් පැයක් විතර ඇවිදලා තමයි ගෙදර එන්නේ. ඊට පසුව එදා වගේම මාව හමුවෙන්න එන සියලු දෙනාටම බලල කතා කරල කරන්න පුළුවන් දෙයක් කරල දෙනවා. ඊට පස්සේ මේ රටේ පත්තරත් විදේශ පත්තරත් කියවනවා. ඊට පසුව මගේ පෞද්ගලික කාර්යාලයට ගොස් අපේ වතුපිටි වැනි දේවල වැඩ කටයුතු ගැන හොයා බලනවා. දහවල් ආහාරයෙන් පසුව පැයක දෙකක කෙටි නින්දක් ගන්නවා. හතර පහ වෙනකොට අවදි වෙලා ඥාති මිත්‍රයන් හමු වෙනවා. සමහර විට ඔවුන්ගේ නිවෙස්වලට යනවා. මගේ දරුවන් තුන්දෙනා මේ රටේ හිටියොත් ඒ ගොල්ලන්ගේ නිවෙස්වලට ගොස් ඔවුන් හමු වෙනවා.එදා ඔබ අයවැය ලේඛන ඉදිරිපත් කළ ආකාරය අදත් ඇතැමුන් විග්‍රහ කරන්නේ මාධ්‍ය සංදර්ශනයක් විදියට නේද? ඒ අතීතයන් මතක් කළොත්...?මම හිතනවා ඒවා ඒ යුගයට ගැළපෙන හොඳ අයවැය ලේඛන. ඒ වගේ තමයි එදා එංගලන්තයෙත් ඉන්දියාවෙත් ඇමෙරිකාවේ හා අනෙක් රටවලත් මුදල් ඇමැතිවරු අයවැය ලේඛන ඉදිරිපත් කළේ. දැන්නම් කොහෙත් අයවැය ලේඛන තරමක් කෙටි ලේඛන බවට පත්වෙලා. ලෝකය වෙනස් වෙනකොට මේවත් වෙනස් වෙනවා.ඔබ ගෙවී ගිය ජීවිතය ගැන තෘප්තිමත් ද?ගෙවී ගිය ජීවිතය ගැන මගේ කිසිම පසුතැවිල්ලක් නැහැ. මගේ ජීවිතයේ ගෙවී ගිය සෑම මොහොතක්ම මම අගය කොට සලකනවා. සතුටු වෙනවා.මිනිසකු වැඩිවියට පැමිණීම දෙවැනි ළමාවිය ලෙස නේද සමහරු විග්‍රහ කරන්නෙ?තවම ඒ තත්ත්වයට මම නම් පැමිණිලා නැහැ. පැමිණෙන්න බලාපොරොත්තුවකුත් නැහැ. මම හැමදාම කඩිසර ක්‍රියාකාරි කාර්යශූර ජීවිතයක් ගත කරපු කෙනෙක්. තවමත් එහෙමයි. හැබැයි තරුණ කාලෙ වගේ වේගයෙන් වැඩ කරන්න දැන් බැහැ.සමහරු කතා කරන්නේ ගුඩ් ඕල්ඩන් ඩේස් හොඳ අතීතයක් ගැන කියලයි. ඔබ නව පරපුර ගැන බලන්නේ කොහොම ද?ලෝකයේ යුගයෙන් යුගයට හැම දෙයක්ම වෙනස් වෙනවා. මේකෙ කිසිම වරදක් නැහැ. මම නම් කවදාවත් වර්තමාන ලෝකය ගැනත් වර්තමාන පරපුර ගැනත් විවේචනාත්මකව බලන්නේ නැහැ. වෙනසත් සමඟ ලෝකයත් ඉදිරියටයි ගමන් කරන්නෙ. නව පරපුර තරුණ ලෝකයත් එහෙමයි.මේ ශතවර්ෂය ආසියාවේ ශතවර්ෂය බව කාගෙත් පිළිගැනීම වී තිබෙනවා...?අද එදා ඇමෙරිකාව බ්‍රිතාන්‍ය තිබු තැනට චීනය, ඉන්දියාව ගමන් කරමින් තිබෙනවා.මේ දියුණුව ගැන අපි සියලු දෙනාම සන්තෝෂ වෙනවා. ඇත්ත වශශයෙන්ම මේ ශතවර්ෂය ආසියාවේ ශතවර්ෂය වීම ඒකාන්තයි. චීනය, ඉන්දියාව වේගයෙන් ශීඝ්‍රයෙන් සංවර්ධන ඉලක්ක අත්කර ගනිමින් සිටිනවා. වැඩි කල් යන්නට පෙර මේ රටවල් ඇමෙරිකාව හා යුරෝපය අභිබවා ඉදිරියට යනවා.ශ්‍රී ලංකාවට එම යුගයේ කුමන තැනක් හිමි වේවි ද?ශ්‍රී ලංකාව අනිවාර්යයෙන්ම සංවර්ධනය වන ආසියානු යෝධයන් සමඟ සංවර්ධිත දේශයක් බවට පරිවර්තනය වීම ඒකාන්තයි. ඒ සඳහා හොඳ දක්ෂ අවංක පාලනයක් රටේ සැමදාම පවත්වාගෙන යා යුතුයි. මෙය මහජනතාවට තියෙන පරම යුතුකමක්. මේක සම්පූර්ණයෙන්ම තියෙන්නේ මහජනතාවගේ අතේ.සංවාද සටහන සරත් පෙරේරාඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211254</link>
    <topic> පාර්ලිමේන්තුව උත්තරීතරයි</topic>
    <author>සටහන -සරත්</author>
    <content>පළවෙනි එක පාර්ලිමේන්තුව තමයි උත්තරීතර. ජනතාව පාර්ලිමේන්තුවට ලබාදෙන තම බලතල තුළින් තමයි පාර්ලිමේන්තුව සම්මත කළ ව්‍යවස්ථාව අනුව අධිකරණය පිහිටුවල තියෙන්නෙත් අධිකරණයට බලය ලැබෙන්නෙත්. මේ බලතල සඳහන් නීතිමය ලියවිල්ල තමයි ආණ්ඩුක්‍රම ව්‍යවස්ථාව.එතැනදි ඉතාමත්ම පැහැදිලි දේ පාර්ලිමේන්තුවේ කටයුතුවලට අධිකරණයට මැදිහත් වෙන්න බැහැ.අපි දන්නවා ප්‍රජාතන්ත්‍රවාදය තුළ නිදහස තහවුරු වෙන්න නම් ව්‍යවස්ථාදායකය විධායකය, අධිකරණ යන මුරගල් තුනම තමන්ට නියමිත බලතල තුළ ක්‍රියාත්මක වෙන්න ඕන. ඔවුන් සුහදව තම බලතල ක්‍රියාත්මක කරන්න ඕන. මේව එකිනෙකට ස්වාධීන ආයතන. ඒවටම වෙන්වූ බලතල තියනවා. ඒ අනුව ව්‍යවස්ථාව අනුව දී ඇති බලතල තුළ මේ ආයතන ප්‍රජාතන්ත්‍රවාදී ගුණය රැකගෙන කටයුතු කළ යුතුයි.ආණ්ඩුක්‍රම ව්‍යවස්ථාව අර්ථ නිරූපණය කිරීමේ බලතල තියෙන්නේ සම්පූර්ණයෙන්ම ශ්‍රේෂ්ඨාධිකරණයට. ඒ බලතල ක්‍රියාත්මක කිරීමේ දී අභියාචනාධිකරණයෙන් ශ්‍රේෂ්ඨාධිකරණයට ඉදිරිපත් වූ පෙත්සම් අනුව තීරණයක් දෙන තෙක් අගවිනිසුරුවරියට විරුද්ධව ඉදිරිපත් වූ දෝෂාභියෝගය සම්බන්ධයෙන් සොයා බලන පාර්ලිමේන්තු තේරීම් කාරක සභාවේ කටයුතු කල් දමන ලෙස ශ්‍රේෂ්ඨාධිකරණයකොතලාවල ආරක්ෂක විශ්ව විද්‍යාලයේ නීති පීඨාධිපතිආචාර්ය ප්‍රතිභා මහානාමහේවා නිර්දේශයක් පමණක් ඉදිරිපත් කර තිබුණා. ඒ පිළිබඳව සලකා බලා සුදුසු ක්‍රියාමාර්ගයක් ගැනීම පාර්ලිමේන්තුවේ තීරණය අනුව කළ හැකියි.ආණ්ඩුක්‍රම ව්‍යවස්ථාව අනුව අගවිනිසුරු හෝ ශ්‍රේෂ්ඨාධිකරණ විනිසුරුවරයකුට විරුද්ධව දෝෂාභියෝගයක් ඉදිරිපත් වූ අවස්ථාවක පාර්ලිමේන්තුව තමයි ක්‍රියාත්මක විය යුත්තේ. ඒක සම්පූර්ණ ව්‍යවස්ථානුකූල ක්‍රියාමාර්ගයක්.අනුර බණ්ඩාරනායක මහතා කථානායක ලෙස කටයුතු කළ අවදියේදී සරත් එන්. සිල්වා මහතා අගවිනිසුරු ලෙස කටයුතු කළා.ඔහුට විරුද්ධව දෝෂාභියෝගයක් ඉදිරිපත් වූ අවස්ථාවේදීත් ශ්‍රේෂ්ඨාධිකරණ නියෝගයක් ආව ඒ දෝෂාභියෝගය සම්බන්ධව පාර්ලිමේන්තුව ගන්න ක්‍රියාමාර්ග නවත්වන්න ය පාර්ලිමේන්තුව අධිකරණයක් නොවේ ය කියලා. එතැනදි ගැටුමක් වුණා ශ්‍රේෂ්ඨාධිකරණය ද පාර්ලිමේන්තුවේ ස්වාධිපත්‍යය ද බලවත් කියලා.එතනදි කථානායක ලෙස අනුර බණ්ඩාරනායක මහතා දුන් තීරණයක් තියෙනවා පාර්ලිමේන්තුව උත්තරීතර ය කියලා.දැන් මෙතන වැරැදි අර්ථකථනයක් යනවා ව්‍යවස්ථාදායකය හා අධිකරණය දෙක හැප්පීම සඳහා මේ බලය පාර්ලිමේන්තුවට නැති ය කියලා.ඒක සම්පූර්ණයෙන් වැරැදියි. මේ සම්බන්ධ පාර්ලිමේන්තු තේරීම් කාරක සභාව එජාප පාලන අවදියේ හැදු 78 ඒ ස්ථාවර නියෝග අනුව ක්‍රියා කරනවා.මේ සම්බන්ධ ආණ්ඩුක්‍රම ව්‍යවස්ථාවේ 107(3) ශ්‍රේෂ්ඨාධිකරණ විනිශ්චයකාරවරයෙක් ඉවත් කිරීම සම්බන්ධව කියන්නේ ‘ඒ යෝජනා සම්මතය සම්මත කිරීමේ කාර්ය පටිපාටිය ද ඇතුළුව එවැනි යෝජනාවක් ඉදිරිපත් කිරීම සම්බන්ධවූ ද චෝදිත විෂම පැවැත්ම හෝ අබලතාව විමර්ශනය කිරීම සහ ඔප්පු කිරීම සම්බන්ධ වූ ද විනිශ්චයකාරවරයාට පෞද්ගලිකව ම හෝ නියෝජිතයකු මඟින් හෝ පෙනී සිටීමට සහ කරුණු දක්වා සිටීමට ඇති අයිතිය සම්බන්ධ වූ ද සියලු කාරණා සඳහා පාර්ලිමේන්තුව විසින් නීති මඟින් හෝ ස්ථාවර නියෝග මඟින් හෝ විධිවිධාන සැලැස්විය යුත්තේ ය’ කියලයි කියන්නේ.ඒ ක්‍රියාමාර්ගය තමයි දැන් පාර්ලිමේන්තු තේරීම් කමිටුව මඟින් ක්‍රියාත්මක කරමින් සිටින්නේ. එයට වෙන විකල්පයක් නැහැ.ව්‍යවස්ථාවේ මේ කතාව ඉතාම පැහැදිලිව තියෙද්දි හිස් තර්ක ගොඩනඟන්න හැදීමේ තේරුමක් නැහැ. මෙතැන ආණ්ඩුක්‍රම ව්‍යවස්ථාව පැහැදිලිව කියන්නේ පාර්ලිමේන්තුව තුළින්ම ගන්නා ක්‍රියාමාර්ගයක්. ජනතාව පාර්ලිමේන්තුව තුළින් ක්‍රියාත්මක කරන පරමාධිපත්‍යය තුන්වැනි කෙනකුට පවරා දෙන්න බැරි බව පැහැදිලියි. තේරීම් කාරක සභාව මාර්ගයෙන් තමයි මේ පරීක්ෂණ පැවැත්විය යුත්තේ. සමහරු තර්ක කරන්න හදනවා පැමිණිලි කරන අයටම පරීක්ෂණ පවත්වන්න පුළුවන් ද කියලා. මෙතන පරීක්ෂණ පැවැත්වීම එක පියවරක්. එතැනින් පමණක් නවතින්න බැහැ. පාර්ලිමේන්තුවට යන්න ඕනැ.එතන විවාදයක් කෙරෙනවා. අයින් කරන්න නම් චෝදනා ඔප්පු විය යුතුයි.එතනිනුත් නවතින්නේ නැහැ. අවසාන වශයෙන් මේ ක්‍රියාදාමය ජනාධිපතිවරයා ගන්නා නියමයකින් ක්‍රියාත්මක වන්නේ.විනිසුරුවරුන් විතරක් නෙවෙයි ඉහළ නිලධාරීන් ඉවත් කිරීමට ගන්නා ක්‍රියාමාර්ගය සියලු රටවල ආණ්ඩුක්‍රම ව්‍යවස්ථාවලට ඇතුළත්.ඇමෙරිකාවේ කොන්ග්‍රසයට යෝජනාව ගේන්න ඕන. සෙනෙට් සභාවෙන් නඩුව අහන්නේ.ඉන්දියාවේ ලෝක් සභාවට හෝ රාජ්‍ය සභාවට යෝජනාව ගේන්න පුළුවන්. හිටපු ශ්‍රේෂ්ඨාධිකරණ විනිසුරුවරයෙක් පරීක්ෂණය පවත්වනවා. චෝදනා ඔප්පු වුණොත් ලෝක් සභාවේත් රාජ්‍ය සභාවේත් යෝජනාව තුනෙන් දෙකේ ඡන්දයෙන් සම්මත වෙන්න ඕනැ.සිංගප්පූරුවේත් පාර්ලිමේන්තුවට ගේන දෝෂාභියෝගය හිටපු ශ්‍රේෂ්ඨාධිකරණ විනිසුරු මණ්ඩලයකින් අහලා චෝදනා ඔප්පු වෙනවනම් එය පාර්ලිමේන්තුවේදී අනුමැතිය ලැබිය යුතුයි. අවසානයේ ඒ රටේත් ඒ නියමය ක්‍රියාත්මක කරන්නේ ජනාධිපතිවරයාය.මේ රටේ අගවිනිසුරුවරයා ඉවත් කිරීම සම්බන්ධව තිබෙන මේ ක්‍රියාමාර්ග අලුත් ඒව නොවෙයි. ඒව 1984 ඉඳල ක්‍රියාත්මක වන ක්‍රියාමාර්ග.පාර්ලිමේන්තු තේරීම් කාරක සභාවේ කටයුතු මාසයක් තුළ අවසන් කිරීමේ නියමයක් කියන්නේ කල් නොදමා මේ කටයුතු අවසන් කිරීමටයි.ඒකත් අධිකරණයේ ස්වාධිපත්‍යය රකින්න ගත්ත පියවරක්.සටහන -සරත්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211255</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>රටේ ප්‍රජාතන්ත්‍රවාදය වළපල්ලට යවමින් තිබෙනවා. මංගල (19 වැනි සඳුදා දිවයින)ලාම්පු - කළගෙඩි සෙල්ලම් පවත්වමින් ජනමත විචාරණයෙන් ජනාධිපති මැතිවරණ කල්දැමීම නියමිත වෙලාවට මැතිවරණ නොපැවැත්වීම සිදුවුණේ අපේ එක්සත් ජනතා නිදහස් සන්ධාන රජය යටතේ නොවෙයි. නියමිත වෙලාවට මැතිවරණ නොපැවැත්වීම, මැතිවරණ ඉල්ලා ජනතාව වීථි සටන් වැදීම අපේ රටේ අතීතය තුළ මැතිවරණ ඉතිහාසයේ සනිටුහන් වී තිබෙනවා.නමුත් මහින්ද රාජපක්ෂ ජනාධිපතිතුමා නියමිත වෙලාවටත් කලින් කාලගුණික දේශගුණික වශයෙන් පවා බාධක එල්ල වුවද දිගින් දිගටම මැතිවරණ පැවැත්වූවා. ඉතිහාසයේ මේ රටේ වෙනත් රජයන් යටතට වඩා අද නිරෝගී ප්‍රජාතන්ත්‍රවාදය සඳහා අවශ්‍ය වන මැතිවරණ නියමිත වේලාවටත් පෙර පවත්වා අති විශිෂ්ට ජයක් ලබා ගත්තා. මැතිවරණවලට බිය වෙන සමහර පක්ෂ නියෝජනය කරන පුද්ගලයන් පවසන දේ සත්‍ය නොවන බව ජනතාව දන්නවා.- බන්දුලධනවතුන්ගෙන් බදු අය කරන්න රජය කිසිදු පියවරක් ගෙන නැහැ. දයාසිරි (19 වැනි සඳුදා දිවයින)උගත් බුද්ධිමත් නීතිඥවරයකු වන දයාසිරි ජයසේකර මහතාට රාජ්‍ය අය බදු සම්බන්ධයෙන් ඇත්තේ අල්ප දැනීමක්. මේ අය වැය ලේඛනයේ මෙන්ම ධනපතියන් සඳහා සෘජු බදු ද සියලු ජනතාව සඳහා වක්‍ර බදු ද සෑම ආණ්ඩුවකින් ම පනවනු ලබනවා. එ.ජා.ප. රාජ්‍ය සමයන්හි රජයේ දළ දේශීය නිෂ්පාදනයේ ප්‍රතිශතය සියයට 25 – 28 – 30 වශයෙන් පැවැතුණත් අද ආණ්ඩුවේ ආදායම දළ දේශීය නිෂ්පාදනයෙන් සියයට 14.5 දක්වා පහළට වැටී තිබෙන්නේ ජනතාවට සහන ලබා දී ඇති නිසයි.- බන්දුලආණ්ඩුක්‍රම ව්‍යවස්ථාව ඉරා දමා හෝ නිදහස් අධ්‍යාපනය විනාශ කිරීමට රජය සූදානම්. රනිල් (19 වැනි සඳුදා දිවයින)කේන්තියට කඩදාසි ඉරා දමන්නේ පොඩි දරුවෝ. සමහර පුද්ගලයෝ නොදරුවන් වගේ යම් යම් ප්‍රකාශ කළාට ආණ්ඩුක්‍රම ව්‍යවස්ථාව ඉරා දමන්න තරම් මේ ආණ්ඩුව ලඳබොළඳ නැහැ. මේ රජය රටේ මූලික නීතියට ගරුකරන විනයගරුක රජයක්. අපි දිවිහිමියෙන් බැඳී ඉන්නවා නිදහස් අධ්‍යාපනය සුරක්ෂිත කරන්න.- බන්දුලසංවේදී ආණ්ඩුව බහුතර ජනතාවගේ අවශ්‍යතා පසෙකලා ධනවත් දරුවන් වෙනුවෙන් රේසින් කාර් බදුත් අඩුකරලා. සජිත් (16 වැනි සිකුරාදා රිවිර)රේසින් කාර් බදු අඩුකර ඇත්තේ එය ක්‍රීඩා උපකරණයක් ලෙස ගැනෙන නිසා. ඉතා කුඩා පිරිසක් මේ ක්‍රීඩාවේ නියැළෙනවා. බෝලයක බැට් එකක මිල අඩු කරන ප්‍රමාණයට රේසින් කාර් එකක මිල අඩු කරලා හරියන්නේ නැහැ. ඉතා සුළුතරයක් මේ ක්‍රීඩාව කරන්නේ. මේ රටේ අතිමහත් බහුතරයක් සිටින ගමේ පාසලේ දරුවන්ට නිල ඇඳුම් දෙකක්, දිවා ආහාරයක්, පාවහන් යුගල දෙකක් ලබා දෙමින් දරුවන් වෙනුවෙන් කර ඇති සේවාව එතුමන්ලාට අමතක වෙලා. මේ අවිහිංසක ජනතාවගේ දරුවන්ට ලැබෙන ප්‍රතිලාභ එතුමන්ලාට දැකීමට නොහැකිවීම ගැන කනගාටුයි.- බන්දුලඅයවැය යෝජනාවලිය ව්‍යවස්ථා විරෝධියි තිස්ස (21 වැනි බදාදා රිවිර)ආණ්ඩු ක්‍රම ව්‍යවස්ථාවේ 148 වැනි පරිච්ඡේදය පටන්ගත් වගන්ති ටික ගැඹුරින් අධ්‍යයනය කරන්න කියලා මම එතුමාට කියනවා. රජයේ ආදායම රාජ්‍ය වියදම අයවැය පරතරය එය පියවා ගැනීමට ණය ලබාගන්නා ආකාරය යනාදිය පිළිබඳව පූර්ණ බලය පැවැරෙන්නේ ජනතා පරමාධිපත්‍ය ක්‍රියාත්මක වන උත්තරීතර පාර්ලිමේන්තුවේ රාජ්‍ය මූල්‍ය කටයුතු සම්බන්ධයෙන් හිටපු කතානායක අනුර බණ්ඩාරනායක මහතා විසින් කර ඇති දීර්ඝ අධ්‍යයනයන් පිළිබඳව කරුණු ඉදිරිපත් කිරීමක් සහිතව ලබාදුන් පූර්වාදර්ශ පිළිබඳව අධ්‍යයනය කරන්නැයි මම එතුමාගෙන් ඉල්ලා සිටිනවා.- බන්දුල”ජාතික නිෂ්පාදනයේ සැබෑ උරුමකරුවා වන වැඩ කරන ජනතාවට මේ අයවැයෙන් යමක් ඉටුකර නැහැ.” අනුර කුමාර (19 වැනි සඳුදා දිවයින)එතුමන්ලා තර්ක කරන්නේ කුමන පදනමක ඉඳලද කියලා අපි දන්නේ නැහැ. වැඩකරන ජනතාව වෙනුවෙන් තමයි වැඩි මුදල් ප්‍රමාණයක් වැය කොට තිබෙන්නේ. රාජ්‍ය ආයතනයන්, මංමාවත්, ජල විදුලිය, වරාය, නැව්තොට, ගුවන්තොටුපොළ, මහාමාර්ග වැනි යටිතල පහසුකම් වෙනුවෙන් කර ඇති ආයෝජනය රුපියල් බිලියන පන්සියයකට වඩා අධික වෙනවා. ලංකා ඉතිහාසයේ වැඩ කරන ජනතාව වෙනුවෙන් වැඩිම මුදලක් වෙන්කළේ මේ රජයයි.- බන්දුලවිසිවැනි සියවසට උචිත විශ්වවිද්‍යාල ගොඩනැඟීමට ආණ්ඩුව අසමත් වෙලා රනිල් (19 වැනි සඳුදා රිවිර)පාර්ලිමේන්තුවේ දී සමහර මන්ත්‍රීවරුන්ගේ තර්කය වන්නේ ලෝකයට ගැළපෙන විශ්වවිද්‍යාල ලංකාවට අවශ්‍ය නැති බවක් රැිකියා වෙළෙඳපොළට අවශ්‍ය මිනිසුන් බිහිකරන විශ්වවිද්‍යාල බිහිකර පලක් නැති බවත් ය. විශ්වවිද්‍යාල අධ්‍යාපනය වර්ගීකරණය පිළිබඳ තඹ දොයිතුවක විශ්වාසයක් නැති බවත් අපේ රටේ රාජ්‍ය විශ්වවිද්‍යාල පමණක් තිබිය යුතු බවත් විපක්ෂයේ ඇතැමුන්ගේ තර්කයයි. විශ්වවිද්‍යාල අධ්‍යාපනය ගැන තඹ දොයිතුවකවත් නොදන්නා අය තම තමන්ගේ පක්ෂ අභ්‍යන්තරයේ ඇති ගැටලු විසඳා ගත නොහැකිව රටේ විශ්වවිද්‍යාලවල අධ්‍යාපන අර්බුද කෙසේ විසඳන්නද? - බන්දුලසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211256</link>
    <topic>තර්ක විතර්ක</topic>
    <author>රංජිත් සියඹලාපිටිය</author>
    <content>කන්න හිතුනහම කබරගොයා තලගොයා කර ගන්නවායි පැරණි කියමනකි. තමන් අකැමැති නිසා තලගොයා කබරගොයා කිරීමට උත්සාහ දරන්නෝ ද ඇත.එවැනි අය බැලීමට හොඳම තැන පාර්ලිමේන්තුවයි. අයවැය විවාදයේ දී ඒ හැකියාවන් කැපී පෙනේ. ඒ අය ජනාධිපතිතුමා සඳහා දිනකට කෝටි 02 ක් අයවැයෙන් වෙන් වෙනවා යැයි පහළ මට්ටමේ තර්කයක් ගොඩ නඟන්නට හදනවා දුටිමි.ජනපති වැය ශීර්ෂය යටතේ වෙන් වූ මුදලින් හරි අඩකඩ ආසන්න ප්‍රමාණයක් මෙරටේ ජාතික කටයුතු වලට සුවිශේෂ සේවාවක් ඉටු කරන ජනාධිපති ලේකම් කාර්යාලයේ කටයුතු සඳහා වැය වන බව ඔවුන් නොදන්නවා නොවේ. ලොව විශාලතම ත්‍රස්තවාදී සංවිධානයෙන් රට බේරාගත් නායකයාගේ ආරක්ෂාවද මේ තුළ ඇති බව ඔවුහු දනිති.ජනාධිපති ලේකම් කාර්යාලයේ ඍජු අධීක්ෂණය යටතේ ක්‍රියාත්මක වන”ඥ - ශ්‍රී ලංකා” ව්‍යාපෘතිය, රටේ අනාගත බලාපොරොත්තුවක් වූ ඛනිජ තෙල් සොයා ගැනීමේ කාර්යභාර ව්‍යාපෘතිය, ජාතික වැටුප් හා සේවක කොමිෂන් සභාව නැමති සේවකයන්ගේ ගැටලු විසඳීම සඳහා පිහිටුවන ලද ආයතන ඇතුළත්ව 15 කට ආසන්න ආයතන සංඛ්‍යාවකට 2013 සඳහා වෙන්ව ඇති රු.මි. 3010 ක මුදල මේ තුළ තිබෙන බව ඔවුන් හොඳින් දනිති.ඒ වාගේම හිටපු ජනාධිපති ආර්. ප්‍රේමදාස මැතිතුමා වෙනුවෙන් හේමා ප්‍රේමදාස මැතිනියට ලැබෙන පහසුකම් ද, හිටපු ජනපතිනි චන්ද්‍රිකා කුමාරතුංග මැතිනියට ලැබෙන පහසුකම් ද මෙයට ඇතුළත් බව ඔවුන් නොදන්නවා විය නොහැක.කිසිදු අමාත්‍යාංශ විෂය පථයකට නොගැනෙන, එහෙත් ස්වාධීනව ක්‍රියාත්මක වීමට අවශ්‍ය ආයතන 21 ක් සඳහා වූ වියදම් මෙහි ඇතුළත් වී ඇති බවද ඒ අය නොදන්නවා නොවේ. එම ආයතන අතරින් උපරිමාධිකරණ විනිශ්චයකාරවරු, රාජ්‍ය සේවා කොමිෂන් සභාව, අධිකරණ සේවා කොමිෂන් සභාව, අල්ලස් හා දූෂණ විමර්ශන කොමිෂන් සභාව, මැතිවරණ දෙපාර්තමේන්තුව, විගණකාධිපති දෙපාර්තමේන්තුව, ඇතුළත්ව ඇති සියලුම ආයතනවල සුවිශේෂ වැදගත්කම දැන දැනත් පටු තර්ක ගොඩ නගති.රාජ්‍ය ආරක්ෂක අමාත්‍යාංශය වෙනුවෙන් වෙන් කරන ලද මුදල ද මීට ඇතුළත් කර ඇත. ආරක්ෂාවේ අගය සහ ලැබූ නිදහස රැකගැනීමේ අගය ඔවුන් නොදන්නවා විය නොහැක. 1977 න් ඇරැඹි ඔවුන්ගේ යුගයේ සිට ගෙවිය යුතු රාජ්‍ය ණය ගෙවීමේ සියලු වියදම් ඇතුළත් මුදල් හා ක්‍රමසම්පාදන අමාත්‍යංශයේ වියදම් ද ඔවුන් මේ ගොඩට දමාගෙන ඇත.රටේ අභ්‍යන්තරයට මෙන්ම බාහිර ලෝකයටම වැදගත් සංවර්ධන ව්‍යාපෘතීන් ක්‍රියාත්මක වන වරාය හා මහා මාර්ග සංවර්ධන අමාත්‍යංශයේ වියදම් ද කිසි චකිතයක් නොමැතිව ජනපතිතුමන්ගේ වියදම් ලෙස දක්වන්නට මේ අයට හැකියාව ලැබී ඇත. එකම හේතුව, එම එම අමාත්‍යාංශ එතුමා යටතේ ක්‍රියාත්මක වීමයි.අයවැය ඉදිරිපත් කිරීමේ දී මුදල් අමාත්‍යාංශයෙන් මන්ත්‍රීවරුන් සියලුදෙනාටම ලබාදෙන දුඹුරු පාට පිට කවරැති දැවැන්ත පොත් දෙකෙහි අයවැය ඇස්තමේන්තුවේ එක හා දෙක ලෙස මේවා එකින් එක, අකුරින් අකුර, ඉලක්කමින් ඉලක්කම ගලපා ඇත.ඒවා බලන්නේ නැතිද, බැලුවාට තේරෙන්නේ නැතිද, තේරුණාට ඇත්ත කියන්න කැමති නැතිද දන්නේ නැත. එහෙත් ජනතා නියෝජිතකම පැත්තකින් තැබුවත්, සෑම පුරවැසියෙක්ම ප්‍රසිද්ධියේ කතා කිරීමේදී තම ප්‍රකාශවලට යම් සාධාරණයක් කළ යුතු බව අප සිහියේ තබාගත යුතුය.එසේ නැතහොත් ඒවා වැටෙන්නේ දහමේ සඳහන් සම්පප්‍රලාප ගොඩටය. ප්‍රශ්නය වන්නේ මේ ප්‍රලාප විවිධ මාධ්‍ය හරහා රටට පමණක් නොව, ලොවටම යාමයි. කළ යුත්තේ හැඟීම් වලට වහල් වී කතා නොකර මේවා පිළිබඳව දෙවරක් සිතා බලා වගකීමෙන් කටයුතු කිරීමයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ab1211257</link>
    <topic>එජාප සම්මේලනයේ දොර කාට වැසේවිද මෙවර</topic>
    <author/>
    <content>ජනාධිපතිතුමා ගේ ජන්ම දිනය සහ පදවි ප්‍රාප්ති සැමරුම වෙනුවෙන් ගිය සතියේ රට පුරා විවිධ පින්කම් සහ ආගමික කටයුතු සංවිධානය කොට තිබිණි. රටපුරා වෙහෙර විහාරස්ථාන, ආගමික ස්ථාන ආදියෙහි ඒ වෙනුවෙන් විවිධ පින්කම් සහ ආගමික වතාවත් සංවිධානය කොට තිබිණි.මේ අතරතුර ගිය සතියේ සෙනසුරාදා රාත්‍රියේ දී ජනාධිපති මන්දිරයේ ද සර්වරාත්‍රික පරිත්‍රාණ ධර්මදේශනයක් සහ පසුදින සංඝගත දක්ෂිණාවක් ද පැවැත්විණි.මේ අතර ජනාධිපතිතුමාගේ පදවි ප්‍රාප්තිය සහ ජන්ම දිනය වෙනුවෙන් පැවැති වැඩසටහන් නිමා වීමෙන් අනතුරුව ජනාධිපතිතුමා ගිය සඳුදා විදේශ නිල සංචාරයකට එක්විය.ඒ කසකස්ථාන රාජ්‍යයේය. ඒ නිල සංචාරයට ජනාධිපතිතුමා සමඟ ජනාධිපති ආර්යා ශිරන්ති රාජපක්ෂ මැතිනිය, විදේශ ඇමැති ජී.එල්.පීරිස්, ඌව පළාත් ප්‍රධාන ඇමැති ශෂින්ද්‍ර රාජපක්ෂ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, සහ ජනාධිපති අතිරේක ලේකම් සහ ජනාධිපති කාර්ය මණ්ඩල ප්‍රධානී ගාමිණී සෙනරත් ඇතුළු පිරිසක් එක්ව සිටියහ.ජනාධිපතිතුමා ඇතුළු දූත පිරිස කසකස්ථානයට ළඟා වෙන විට එරට දැඩි ශීත දේශගුණයක් තිබිණි. ඒ වන විට එරට උෂ්ණත්වය සෙල්සියස් අංශක 10ටත් අඩු මට්ටමක පැවැතිණි.මේ අතර කසකස්ථානය සහ ශ්‍රී ලංකාව අතර විදේශ සබඳතා ආරම්භ කොට වසර 20ක් පිරීම නිමිත්තෙන් විශේෂ සංස්කෘතික උත්සවයක් ද සංවිධානය කොට තිබිණි.එම උත්සවය පැවැතියේ මහින්ද රාජපක්ෂ ජනාධිපතිතුමාගේ සහ කසකස්ථාන ජනාධිපති නුර්සුල්තාන් නසර්බසේව් මහතාගේ ප්‍රධානත්වයෙනි.හෙට දවල් අපි හමුවෙනවා දිවා ආහාරයටත් එක්ක. මොනවද ඔබතුමා කන්න කැමැති දේවල්” කසකස්ථාන ජනාධිපතිතුමා ශ්‍රී ලංකා ජනාධිපතිතුමාගෙන් විමසා සිටියේය.“මම මේ සතියේ ඉන්නේ නිර්මාංශව“ මහින්ද රාජපක්ෂ ජනාධිපතිතුමා කසකස්ථාන ජනාධිපතිවරයාට කියා සිටියේය.“බොහොම හොඳයි. ඔබතුමාට ගෞරවයක් විදියට අපිත් ඒකට සහාය දෙනවා. හොඳයි එහෙනම් හෙට ඔබතුමා වෙනුවෙන් නිර්මාංශ ආහාර වේලක් ලෑස්ති කරන්නම්” කසකස්ථාන ජනාධිපතිතුමා ශ්‍රී ලංකා ජනාධිපතිතුමාට කියා සිටියේය.මේ අතරතුර දෙරටේ රාජ්‍ය නායකයන් අතර පෞද්ගලික මට්ටමින් ද්විපාර්ශ්වික සාකච්ඡා පැවැත්වුණු අතර අනතුරුව රාජ්‍ය තාන්ත්‍රික නියෝජිතයන් අතර ද්විපාර්ශ්වික සාකච්ඡා පැවැත්විණි.එම සාකච්ඡා අවසන් වූ පසුව ජනාධිපතිතුමා එරට සෙනෙට් මණ්ඩල සභිකයන් ද හමුවී සාකච්ඡා සිදු කළේය.මේ අතරතුර එරට කථානායකවරයා අවධාරණය කළේ දෙරටේ පාර්ලිමේන්තු අතර මිත්‍රත්වය වර්ධනය කිරීම උදෙසා දෙරටේ පාර්ලිමේන්තු මිත්‍රත්ව සංගමයක් ආරම්භ කිරීමේ අවශ්‍යතාව ගැනය. එය ඉතා ඉහළින් අගය කළ මහින්ද රාජපක්ෂ ජනාධිපතිතුමා ඊට අවශ්‍ය කටයුතු සංවිධානය කරන ලෙස එරට කථානායකවරයාට කීවේය.මේ අතරතුර ජනාධිපතිතුමා නැවැතී සිටි හෝටලයට පැමිණි කසකස්ථාන අගමැතිවරයා ශ්‍රී ලංකා ජනාධිපතිතුමා සහ දූත පිරිස සමඟ විශේෂ සාකච්ඡාවක් පැවැත්වීය. එහිදී විශේෂයෙන් අවධාරණය කෙරුණේ ශ්‍රී ලංකාවේ තේ මිලදී ගැනීම සඳහා විශේෂ වැඩ පිළිවෙළක් සැකසීමේ අවශ්‍යතාව ගැනය.අයවැය විවාදය පැවැත්වෙන අතරතුර ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සමඟ මහින්ද යාපා අබේවර්ධන, සුසිල් පේ‍්‍රමජයන්ත, දයාශි‍්‍රත තිසේරා, ලොහාන් රත්වත්තෙ, අරුන්දික ප්‍රනාන්දු, උදිත ලොකු බණ්ඩාර ඇතුළු මැති - ඇමැතිවරුන් පිරිසක් කතා කරමින් සිටියේ පළාත් සභා ක්‍රමය ගැනය.“පළාත් සභා ක්‍රමය ගැන දැන් ලොකු සංවාදයක් රටේ ඇතිවෙලා. හැබැයි ඒක නරක නෑ. සංවාදයක් එක්කනේ හොඳ දේවල් මතුවෙන්නෙ” හෙට්ටිගේ කීය.“ඕක ගැන මං තමයි මුලින්ම ජේ. ආර්. මහත්තය එක්ක පැටලුණේ. අන්තිමේ මං මන්ත්‍රීකමත් තියලා එයාගෙන් අයින් වුණා.” ඇමැති මහින්ද යාපා කීවේ ලෙකු විග්‍රහයක් ද කරමිනි.මේ කතාබහ අතරට අමාත්‍ය විමල් වීරවංශ ද එක්වීය.“පළාත් සභා ක්‍රමයෙන් රටට ඇතිවන නරක බලපෑම ගැන අපි තේරුම් ගන්න ඕන. අපි නම් පැහැදිලිවම ඒකට විරුද්ධයි.“මේක අහෝසි කරන එකත් ලෙහෙසි නෑ. හැබැයි සමහරුන්ට නොපෙනෙන රටට හානි විය හැකි බරපතළ තත්ත්වයක් තියෙන බව මං නම් හොඳින් දන්නවා.” ඇමැති මහින්ද යාපා කීය.බස්නාහිර පළාත් මන්ත්‍රීවරුන්වන ගාමිණී තිලකසිරි, මහේෂ් අල්මේදා යන මහත්වරුන් එතැනට පැමිණියේ පාසල් උත්සවයක් සඳහා කුමාරසිරි හෙට්ටිගේට ආරාධනාවක් කිරීමටය.“ඔන්න හොඳ වෙලාව පළාත් සභා මන්ත්‍රීවරුන්ගේ අදහස් ගන්න” ලොහාන් රත්වත්තෙ මන්ත්‍රීවරයා කීවේය.“පළාත් සභා ක්‍රමයෙන් රටට හානිකර දේවල් ඉවත් කරලා ඒක තියෙනවනම් හොඳයි. රටේ දෙවැනි පෙළේ නායකයන් බිහිවෙන්නත් හොඳ තැනක් තමයි පළාත් සභා.”ගාමිණී තිලකසිරි කියද්දී විමල් වීරවංශ අමාත්‍යවරයා කීවේ “අපි ඒකට වෙනම යාන්ත්‍රණයක් හදාගන්න පුළුවන්. දැනටමත් හොඳ යෝජනාත් ඇවිල්ලත් තියෙනවා” ඇමැති විමල් කීවේය.අධ්‍යාපන අමාත්‍යාංශයේ වැය ශීර්ෂය පිළිබඳ විවාදයට නාමල් රාජපක්ෂ මන්ත්‍රීවරයා එක්වෙමින් කළ කතාව මැති - ඇමැතිවරුන්ගේ මෙන් ම නිලධාරින්ගේ ද විශේෂ ප්‍රශංසාවට හේතු විය.දිනේෂ් ගුණවර්ධන, අතාවුද සෙනෙවිරත්න, ඩිලාන් පෙරේරා, මහින්දානන්ද අලුත්ගමගේ, විජිතමුනි සොයිසා යන අමාත්‍යවරුන් නාමල් රාජපක්ෂට සුබ පැතුවේ අධ්‍යාපනය ගැන හොඳ අවබෝධයකින් කළ හොඳ කතාවක්. ඒ වගේම ඒකේ හොඳ දැක්මකුත් තිබුණා කියාය.“මං කතා කළේ ප්‍රායෝගිකව ලබාගත් අත්දැකීම් එක්ක. ඔබතුමාලගේ සුබ පැතීමට ගොඩක් ස්තුතියි” නාමල් රාජපක්ෂ කීවේය.අග විනිසුරුවරියට එරෙහි දෝෂාභියෝගය ගැන කතාබහ ද අවසන් නැත. “ඕව ගැන අපි වැඩිය සංවාද කරන්න ඕන නෑ. අපි චෝදනා පත්‍රයක් ඉදිරිපත් කරලා තියෙනවා. එතුමිය තේරීම් කාරක සභාවට ඇවිත් උත්තර දුන්නම හරි නේ.” අමාත්‍ය බැසිල් රාජපක්ෂ කීවේ එතැන සිටි මැති ඇමැතිවරුන්ටය.“දැන් ඔය ගැනත් සාකච්ඡා සංවාද අඩුවේගනයි එන්නෙ. අධිකරණ සේවා කොමිෂන් සභාවෙ ලේකම්වරයාට පහර දුන් සිද්ධිය වේලාවෙ පහළ උසාවිවල විනිශ්චයකාරවරුන් වර්ජනය කිරීම ගැන ලොකු විවේචනයක් ආවා. සමහරුන් කිව්වෙ මේ අවස්ථාවෙත් වර්ජනයක් ඒවි කියල.” මන්ත්‍රී අරුන්දික ප්‍රනාන්දු කීය.“ඕක තමයි ලෝක ස්වභාවය. බුදු හාමුදුරුවො කියලා තියෙන වෙනස් වන ධර්මතාව හැම තැනටම බලපානවා. ගෙදරක බල්ලෙක් මළාම ඒ ගැන අහල යන එන අයත් ඉන්නවා. ඇත්තටම නැතත් දුක පෙන්නන අයත් ඉන්නවා. හැබැයි ගෙදර අයිතිකාරය මළාම බොහෝ තැන්වල එහෙම ම නෑ.” හෙට්ටිගේ කීවේ ලෝක ස්වභාවය ගැන උදාහරණයක් ද දෙමිනි.“දැන් මචං හෙට්ටිගේ බණ කියන්න පටන්ගත්තා. කොහෙන් නවතී ද දන්නෙ නෑ” අමාත්‍ය ඩිලාන් පෙරේරා කීවේ හැමෝගේම සිනා හඬ මැදය.පුරා තෙදිනක් පැවැති සබරගමු පළාත් සභාවේ 2013 අය වැය විවාදය අවසන් වූයේ වැඩි ඡන්ද 28 කින් සභා සම්මත වෙමිනි.එ.ජ.නි. සන්ධානය නියෝජනය කරන ආණ්ඩු පක්ෂයේ සියලු මන්ත්‍රීවරු ඊට පක්ෂව ඡන්දය පාවිච්චි කළ අතර, ආණ්ඩු පක්ෂයට හරි අඩකටත් වඩා අඩු එ.ජා.ප. කණ්ඩායම අය වැයට එරෙහි නොවී ඡන්දය පාවිච්චි කිරීමෙන් වැළකුණහ.අය වැය ආරම්භක දිනයේ දීම එක්තරා ඇමැතිවරයෙකු පළාත් සභා අහෝසි කරන බවට ප්‍රකාශ කරන ලදැයි එක්තරා පුවත්පතක පළ වී තිබුණි. පුවත සබරගමු පළාත් සභාවේ අය වැය විවාදය උණුසුම් කළේය. පළාත් සභා තවදුරටත් පැවතිය යුතු බවට විපක්ෂයේ මෙන්ම, ආණ්ඩු පක්ෂයේ මන්ත්‍රීවරු ද දිගින් දිගටම කරුණු කීහ. ආණ්ඩු පක්ෂයේ මන්ත්‍රි, ප්‍රභාත් අල්විස් සඳහන් කළේ ඇමැතිවරයකු එවැනි ප්‍රකාශයක් කර නැති බවය.මෙවර සබරගමු පළාත් සභා අය වැය විවාදය පුරා ආණ්ඩු පක්ෂයේ මන්ත්‍රීවරුන් අභිබවමින් විපක්ෂයේ මන්ත්‍රීවරු මහ ඇමැති, මහීපාල හේරත්ගේ කාර්යය ශූරත්වය පරිණත නායකත්වය මෙන්ම, විපක්ෂයට පවා සැලකීමේ මැදි පිළිවෙත පුන පුනා අගය කළහ, විපක්ෂ නායිකා තුසිතා විජේමාන්න මෙන්ම විපක්ෂයේ මන්ත්‍රීවරුන් වන ඩබ්ලිව් සෝමදාස, සුජිත් සංජය පෙරේරා, සංදිප් සමරසිංහ යන පළාත් සභා මන්ත්‍රීවරුන් මහ ඇමැතිවරයා අගයමින් සඳහන් කළේ, මහීපාල හේරත් ගේ කාර්ය ශූරත්වය සහ පළාතට ලබාදුන් විජයග්‍රහණ පටු දේශපාලන වාද බේද ඉවතලා සබරගමු පළාත් වාසීන් වශයෙන් තමන් මහත් සේ අගයන බවය.පෙර නම් සඳහන් විපක්ෂයේ මන්ත්‍රීවරු සිවුදෙනාම මහ ඇමැතිවරයා නියෝජනය කරන කෑගල්ල දිස්ත්‍රික්කයේ රුවන්වැල්ල, ගලිගමුව යටියන්තොට සහ රඹුක්කන යන මැතිවරණ කොට්ඨාස හතරේ එ.ජා.ප. යේ ආසන සංවිධායකවරු ද වෙති.මහීපාල හේරත් මහ ඇමැතිවරයා රඹුක්කන මැතිවරණ කොට්ඨාසයේ ශ්‍රී ලංකා නිදහස් පක්ෂයේ ප්‍රධාන සංවිධායකවරයා ද වේ. එම මැතිවරණ කොට්ඨාසයේ එ.ජා.ප. ප්‍රධාන සංවිධායකවරයා වන සංදිත් සමරසිංහ ද නවක මන්ත්‍රීවරයකු වශයෙන් මෙවර අය වැය විවාදයේ දී මහ ඇමැතිවරයාගේ කාර්ය භාරය අගයමින් කරුණු දැක්වීය. නිහඬව සංදීප් සමරසිංහගේ මංගල අය වැය කථාවට කන් දුන් මහ ඇමැතිවරයා සිය පිළිතුරු කතාවේ දී සඳහන් කළේ නවකයකු වුවද, සංදීප් සමරසිංහ අය වැය යෝජනා හදාරා ඉතා අගනා කතාවක් සිදු කළ බවය. එය සබරගමු පළාත් සභාවේ ජ්‍යෙෂ්ඨ එ.ජා.ප. මන්ත්‍රීවරුන් වන ජගත් පල්ලියගුරු සහ ඉෆ්ලාම් එම්. යෙහියා යන අයට පවා ආදර්ශයක් වන බබව ද මහ ඇමැතිවරයා කීය.ප්‍රශංසා සහ ඇගැයුම්වලට සීමා වූ ප්‍රධාන අමාත්‍යංශයේ වැය ශීර්ෂය පිළිබඳ ආණ්ඩු පක්ෂයේ මෙන්ම විපක්ෂයේ මන්ත්‍රීවරුන් ද දිගින් දිගටම අදහස් දැක්වීමට ඉදිරිපත් වූයෙන් ඔවුන්ට ඉඩකඩ ලබාදීමට පළාත් මාර්ග අමාත්‍යවරයාගේ වැය ශීර්ෂය සඳහා වෙන් කළ කාලයෙන් විනාඩි 15 ක් ණයට ගැනීමට ද ඒ වන විට සභාවේ මුලසුන හෙබ වූ උප සභාපති, දුෂ්මන්ත මිත්‍රපාලට සිදු විය. පසුගිය පළාත් සභා මැතිවරණයට රත්නපුර දිස්ත්‍රික්කයේ සන්ධාන කණ්ඩායම් නායකත්වය දැරූ අමාත්‍ය, අතුල කුමාර රාහුබද්ධ එම විනාඩි 15 සිය කාලයෙන් ලබාදීමට නිර්ලෝභී විය.පළාත් සභා අය වැය විවාදයේ දී කහවත්ත, කොටකෙතන ඝාතන පිළිබඳව ආණ්ඩු පක්ෂයේත් විපක්ෂයේත් මන්ත්‍රීවරුන් අදහස් දැක්වීමට ඉදිරිපත් වූයෙන් ඇතැම් මොහොතක සභාව උණුසුම් විය. ඒ.ඒ. විජේතුංග, ජගත් පල්ලියගුරු, හේෂා විතානගේ, ඩබ්ලිව්. සෝමදාස සිරිපාල කිරිඇල්ල යන එ.ජා.ප. යේ මන්ත්‍රීවරු සඳහන් කළේ මේ ඝාතන රැල්ල අවසන් කිරීම සඳහා මහ ඇමති, මහීපාල හේරත් මහතා මැදිහත් විය යුතු බවය.”ඔබතුමා වගකීම් සහ යුතුකම් මැනවින් දැන හැඳින ජනතාව වෙනුවෙන් කටයුතු කරන නායකයෙක්. කහවත්ත ඝාතන රැල්ල මෙන්ම, රත්නපුර දිස්ත්‍රික්කයේ ඔඩු දුවමින් පවතින මත් කුඩු සහ මත් පැන් ජාවාරමට තිත තැබිය හැක්කේත් ඔබතුමාට පමණයි.” හිටපු විපක්ෂ නායක ඒ.ඒ. විජේතුංග මහ ඇමැතිවරයා අමතමින් කීය.කෙසේ වෙතත් ආණ්ඩු පක්ෂයේ ප්‍රභාත් අල්විස්, අනුර අලිගියවන්න, නිලන්ත ජයකොඩි, රම්‍ය කුමාර වීරසිංහ යන මන්ත්‍රීවරුන් සඳහ් කළේ කොටකෙතන ආරක්ෂාව සඳහා රජය මේ වන විට උපරිම පියවර ගෙන ඇති බවය. ඝාතකයන් අත්අඩංගුවට ගැනීමට පියවර ගෙන ඇතැයි කී ඔවුන් මේ වන විට එල්ලෙන්න වැල් නැතිව සිටින එජාපය කොටකෙතෙකට මුවා වී රජය අපහසුතාවට පත්කිරීමේ වැඩපිළිවෙළකට මුල පුරා ඇතැයිද කීහ.විවාදය අතරතුර එ.ජා.ප. පළාත් සභා මන්ත්‍රී නිහාල් ෆාරුක් ප්‍රධාන අමාත්‍යාංශයේ මාධ්‍ය ඒකකයට ද චෝදනා කළේය. ඔහු සඳහන් කළේ, ප්‍රධාන අමාත්‍යංශයේ මාධ්‍ය ඒකකයෙන් විපක්ෂයේ මන්ත්‍රීවරුන් සඳහා ප්‍රමාණවත් සේවයක් ඉටු නොවන බවය.මෙහි දී ඊට පිළිතුරු දෙමින් ආණ්ඩු පකෂයේ මන්ත්‍රීවරයෙකු මෙන්ම, කැබිනට් අමාත්‍යංශයක මීට පෙර මාධ්‍ය ලේකම්වරයකු වශයෙන් ද කටයුතු කළ සලිත කරුණාරත්න සඳහන් කළේ, පළාත් ප්‍රධාන අමාත්‍යවරයෙකුට කැබිනට් බලතල හිමි බැවින් මාධ්‍ය ලේකම්වරයකු නීත්‍යානුකූලව හිමි වන්නේ ප්‍රධාන අමාත්‍යවරයාට පමණක් බවය. එබැවින්, ප්‍රධාන අමාත්‍යවරයගේ මාධ්‍ය ඒකකයෙන් විපක්ෂය සේවය අපේක්ෂා කිරීම කරුණු වරදවා වටහා ගැනීමකැයි ද කරුණාරත්න මන්ත්‍රිවරයා කීය.මේ අතර විවාදය පවතින අතරතුර රත්නපුර දිස්ත්‍රික්කයේ අඩු ආදායම්ලාභී පවුල් 118 කට නිවාස ආධාර බෙදා දීමේ වැඩසටහනක් සභා ශාලාව යාබද රැස්වීම් ශාලාවේ දී සිදු විය. මහ ඇමැති, මහීපාල හේරත් මෙහි දී සඳහන් කළේ තමා කෑගල්ලට පමණක් සලකන බවට ඇතමුන් චෝදනා කළ ද, එසේ නිවාස ආධාර ලබන පවුල් 118 ම රත්නපුර දිස්ත්‍රික්කයේ මහජන ආධාර ලබන පවුල් බවය. මහීපාල හේරත් මිනිස්සුන්ට වෙනස්කම් කරන පුද්ගලයෙක් නොවේ. එසේ කියමින් පළාත් සභා මන්ත්‍රී, වරුණ ලියනගේ දෙස බැලූ මහ ඇමැතිවරයා සඳහන් කළේ රත්නපුර දිස්ත්‍රික්කයෙනුත් වැඩිම නිවාස ආධාරලාභීන් පිරිසක් තෝරාගෙන ඇත්තේ පැල්මඬුල්ල මැතිවරණ කොට්ඨාසයෙන් බවය.මගේ වෙළෙඳපළ ඉදිරිපිට ජල නළයෙන් මම දිනකට වතුර ගැලුම් 15000 දිනපතා නොමිලේ ළමයි සපයනවා.සිරිපාල කිරිඇල්ල එසේ කීවද රම්‍ය කුමාර වීරසිංහ මන්ත්‍රිවරයා සඳහන් කළේ එසේ නම් සෑම විනාඩියකටම කිරිඇල්ල මන්ත්‍රිතුමාට අයත් ටැප් එකෙන් ළමයින් 15 දෙනෙකු දිය බොන බවය. එසේ නම් එය වාර්තාවක් වන බවද රම්‍ය කුමාර වීරසිංහ මන්ත්‍රිවරයා කීය.මුද්‍රිත හා විද්යුත් මාධ්‍ය ආයතන ගණනාවක ජ්‍යෙෂ්ඨ මාධ්‍යවේදීන් ගණනාවක් පසුගිය 20 වැනිදා රාත්‍රියේ රාජගිරියේ පිහිටි හෝටලයකට පැමිණ සිටියහ. ඒ ජාතික නිදහස් පෙරමුණේ ඇරැයුම පරිදිය.13 වැනි සංශෝධනය හා පළාත් සභා පනත සම්මත කර ගත් අනීතික ආකාරය පිළිබඳ පුළුල් සංවාදයක් සඳහා මේ මාධ්‍යවේදී සහෘදයන් පිරිසට ජාතික නිදහස් පෙරමුණ එසේ ඇරැයුම් කර තිබිණි.මේ සංවාදය මෙහෙයවනු ලැබූයේ ජාතික නිදහස් පෙරමුණේ නීතිඥ මණ්ඩලය වෙනුවෙන් නීතිඥ කපිල ගමගේ විසිනි. එසේම නීතිඥ රාජා ගුණරත්න හා නීතිඥ චින්තක මෙන්ඩිස් ද ඒ අවස්ථාවට එක්ව සිටියහ.කපිල ගමගේ ඉන්දු – ලංකා ගිවිසුමේ සිට 13 වැනි ආණ්ඩුක්‍රම ව්‍යවස්ථා සංශෝධනය මෙන්ම පළාත් සභා පනත අනීතික ලෙස සම්මත කර ගත් ආකාරය දක්වා ඉතිහාසය පැරණි පුවත්පත් එකතූන් ශ්‍රේෂ්ඨාධිකරණ නඩු තීන්දු ආදිය යොදා ගනිමින් ඉතා සරලව පැහැදිලි කළේය.ජාතික නිදහස් පෙරමුණේ නායක අමාත්‍ය විමල් වීරවංශ ද ඒ අතර පැමිණ මාධ්‍යවේදී සහෘදයන් සමඟ අසුන්ගත් අතර ජා.නි.පෙ. මාධ්‍ය ප්‍රකාශක මොහොමඩ් මුසම්මිල් ද ඒ අවස්ථාවට එක්ව සිටියේය.කපිල ගමගේගේ පැහැදිලි කිරීමෙන් අනතුරුව සංවාදය ඇරැඹිණි. 13 වැනි ආණ්ඩුක්‍රම ව්‍යවස්ථා සංශෝධනය පිළිබඳ මෙන්ම පළාත් සභා ක්‍රමය පිළිබඳව ද බොහෝ ගුණ අගුණ මෙහිදී ඉදිරිපත් විය.”අපේ මේ සංවාදයේ මූලික අරමුණ 13 වැනි ආණ්ඩුක්‍රම ව්‍යවස්ථා සංශෝධනය මීට වසර 25කට පෙර සම්මත කර ගත් ආකාරය වැරදි බව පෙන්වා දීමයි.ඔබ පළාත් සභාවලට පක්ෂ වුවත්, නැතත් මේ කරුණු පිළිබඳ අපි කාටත් එකඟ විය හැකියි නේද?” සංවාදය එක් තීරණාත්මක දිසාවකට ගෙන එමින් විමල් වීරවංශ පෙන්වා දුන්නේය.”දිවි නැඟුම පනත සම්මත කර ගැනීමට බාධා එල්ල වූ නිසා ඔබ මේ පළාත් සභා අහෝසි කිරීම යන සටන් පාඨය අතට ගත් බවට ඇතැමුන් චෝදනා කරනවා” එක් ප්‍රවීණ දේශපාලන තීරු ලිපි රචකයකු ප්‍රශ්න කළේය.”ඒ චෝදනාව බොරුවක්. ඒත් 13 වැනි ව්‍යවස්ථා සංශෝධනය නැමැති කාල බෝම්බය කොතරම් භයානක ද කියල ඉතාම පැහැදිලි ව මෑත ඉතිහාසය තුළ තහවුරු වූ අවස්ථා තමයි දිවි නැඟුම පනත් කෙටුම්පත ශ්‍රේෂ්ඨාධිකරණය හමුවට පැමිණි අවස්ථාව.ව්‍යවස්ථාව තුළ සඟවා මේ කාල බෝම්බය, ශ්‍රී ලංකාවේ ඒකීයභාවයට මෙන්ම ජනතා පරමාධිපත්‍යයට මොන තරම් හානියක් කරන්න සමත්ද, කියන එකත් අපට මේ අවස්ථාවේදී ඉතාම හොඳින් පැහැදිලි වුණා.”විමල් වීරවංශ ඊට පිළිතුරු වශයෙන් පැවැසීය.මෙහිදී 13 වැනි ආණ්ඩුක්‍රම ව්‍යවස්ථා සංශෝධනය ශ්‍රේෂ්ඨාධිකරණය හමුවේ අභියෝගයට ලක් කළ අවස්ථාවේදී විනිසුරුවරුන් ලබා දුන් තීන්දු 05 ඇතුළත් දුර්ලභ ලිපි ගොනුවක් ද මාධ්‍යවේදී සහෘදයන්ට පිරිනැමීමට සංවිධායකයෝ කටයුතු කළහ.සංවාදය උණුසුම් රූපවාහිනී සංවාදයක, මාධ්‍ය හමුවක සිරිය ගත්තේය.සංවාදය අවසානයේ කවුරුත් රාත්‍රි භෝජන සංග්‍රහයට ඇරැයුම් ලැබූහ. ඉන්පසු ගෙවී ගියේ උසුළු, විසුළුවලින් සපිරි ප්‍රීතිමත් පැය කිහිපයකි.විමල් වීරවංශ ද ශාලාවෙන් පිටව ගියේ මාධ්‍යවේදී සහෘදයන් සමඟ බොහෝ වේලාවක් ආගිය තොරතුරු අදහස් හුවමාරු කරගැනීමෙන් අනතුරුවය.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා රාත්‍රි බත්තරමුල්ලේ පිහිටි එහි ප්‍රධාන කාර්යාලයේ දී පක්ෂ නායක, අමාත්‍ය විමල් වීරවංශ සහ ප්‍රධාන ලේකම් පි‍්‍රයන්ජිත් විතාරණගේ ප්‍රධානත්වයෙන් රැස්විය.එහිදී පළාත් සභා අහෝසි කිරීමේ සටන ඉදිරියට ගෙන යන ආකාරය පිළිබඳව දීර්ඝ ලෙස සාකච්ඡා විය.මෙහිදී මධ්‍යම පළාත් සභා කෘෂිකර්ම අමාත්‍ය නිමල් පියතිස්සට එරෙහිව විපක්ෂ මන්ත්‍රී කණ්ඩායම විසින් ගෙන ඒමට සූදානම් කර තිබූ විශ්වාසභංගය පිළිබඳව පක්ෂයේ මාධ්‍ය ප්‍රකාශක මොහොමඩ් මුසම්මිල් මහතා විමසා සිටියේය.”එහෙම උත්සාහයක් තිබුණා. එහෙත් එවැන්නක් ඉදිරිපත් වුණේ නැහැ. පළාත් සභා ක්‍රමය ශක්තිමත් කිරීමේ යෝජනාවක් රැගෙන ඒමේ සූදානමක් ද තිබුණා.නමුත් එම යෝජනාව මහ ඇමතිතුමාගේ මැදිහත් වීමෙන් න්‍යාය පත්‍රයෙන් ඉවත් කරගැනීමට හැකිවුණා. පළාත් සභාව තුළ සිටිමින් එය විවේචනය කිරීම තමයි මට එරෙහිව විශ්වාසභංගයක් ගෙන ඒමට ඔවුන් නිමිත්තක් ලෙස යොදා ගෙන ඇත්තේ.වරප්‍රසාද මෙන්ම තම ජීවන මාර්ගය ද නැති වෙයි කියල සමහර පළාත් සභා මන්ත්‍රීවරුන්ට බියක් තියෙනවා. නමුත් අපි සෑම විටම රට ගැන හිතලයි තීන්දු ගන්නේ. රටට අහිතකර පළාත් සභාවලට අපි එරෙහි විය යුතුයි.” නිමල් පියතිස්ස එසේ පැහැදිලි කළේය.”විමල් සහෝදරයාට අදාළ ශ්‍රේෂ්ඨාධිකරණ නඩු තීන්දුවක් ගැන ඇතැම් පිරිස් දැන් විවිධ ප්‍රචාර ගෙන යනවා” පියසිරි විජේනායක සඳහන් කළේය.”මට එරෙහිව කිසිදු නඩු තීන්දුවක් ශ්‍රේෂ්ඨාධිකරණය විසින් ලබා දී නැහැ. රවි කරුණානායක දිසා අධිකරණයේ මට එරෙහිව පැවරූ සිවිල් නඩුවක් නම් තිබෙනවා. ඒ නඩුවේ අතුරු කාරණයක් නම් ශ්‍රේෂ්ඨාධිකරණයට ;යාමු කර තිබෙනවා. මේ අසත්‍ය ප්‍රචාර සිදු කරන්නේ 13ට පක්ෂ බෙදුම්වාදී බලවේගයි.” විමල් වීරවංශ ඊට පිළිතුරු වශයෙන් පැවැසීය.එක්සත් ජාතික පක්ෂයේ 64 වැනි සම්මේලනය පැවැත්වීම සඳහා මේ වන විට එ.ජා.ප. යේ නායකයෝ සූදානම් වෙමින් සිටිති. එක් එක් මැතිවරණ කොට්ඨාස මඟින් සම්මේලනයට සහභාගී කරවන නියෝජිතයන්ගේ නම් මේ වන විට එ.ජා.ප මහලේකම්වරයා වෙත යවා තිබේ.මෙවර සම්මේලනයේ විශේෂත්වය වන්නේ වෙනදා මෙන් මෙවර එ.ජා.ප සම්මේලනයට සාමාජිකයන්ට නිදහසේ සහභාගී වීමට ඉඩකඩ නැති වී තිබීමයි.මේ අතර එ.ජා.ප. සිරිකොත මූලස්ථානයේ ආරංචි මාර්ග අනුව එ.ජා.ප මහලේකම්වරයාට යොමු කොට ඇති එ.ජා.ප සම්මේලනයට එක්වෙන සාමාජිකයන්ගේ නම් එ.ජා.ප නායකයාගේ දැඩි පරික්ෂාවට ලක්ව තිබෙන බවය.ඊට හේතුව නම් එ.ජා.ප නායකයාට විරුද්ධ පිරිස් මෙවර 64 වෙනි සම්මේලනයට පැමිණීමට ඇති ඉඩකඩ වළකාලීමය. මෙවර එ.ජා.ප සම්මේලනයේදී විශේෂත්වය වනුයේ එ.ජා.ප නායකත්වය වසර 6 ක් දක්වා එක් පුද්ගලයකුට දැරීම සඳහා වන යෝජනාවක් සම්මත කර ගැනීමට නියමිත වීමය.දැනට එ.ජා.ප යේ පවතින ව්‍යවස්ථාව අනුව එ.ජා.ප නායකත්වය සඳහා වසරින් වසර පක්ෂ අභ්‍යන්තරයේ කෘත්‍යාධිකාරී මණ්ඩලයේ සාමාජිකයන්ගේ රහස් ඡන්දයෙන් තෝරා ගත යුතු වීමය.මේ අතරතුර ගිය සතියේදී එ.ජා.ප මහලේකම් තිස්ස අත්තනායක විසින් එ.ජා.ප 64 වැනි සම්මේලනයේ සංවිධාන කටයුතු පිළිබඳ විශේෂ වාර්තාවක් එ.ජා.ප නායකයාට ඉදිරිපත් කළේය.”තිස්ස දැන් මේ සම්මේලනයේ ආරක්ෂාව ගැන කොහොමද තත්ත්වය. මේ සම්මේලනයට සහභාගී වෙන අයගේ ආරක්ෂාව අපි තහවුරු කරන්ඩ ඕනේ.” එ.ජා.ප නායකයා එ.ජා.ප මහලේකම්වරයාට කීය.”මම මේ ගැන පොලිස්පතිවරයා දැනුම්වත් කරලා තියෙනවා. ඊට අමතරව නුගේගොඩ පොලිස් අධිකාරිවරයාගෙනුත් ඉල්ලීමක් කරලා තිබෙනවා අපට ප්‍රමාණවත් පොලිස් ආරක්ෂාවක්ලබා දෙන්ඩ කියලා.”එ.ජා.ප මහලේකම්වරයා එ.ජා.ප නායකයාට කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211253</link>
    <topic> ආතර් සී. ක්ලාක්ගේ සිහිනය සැබෑකරමින් අපේ රටින් යවන ප්‍රථම චන්ද්‍රිකාව</topic>
    <author>තාරක වික්‍රමසේකර</author>
    <content>සන්නිවේදන චන්ද්‍රිකා සංකල්පය ප්‍රථම වරට ලොවටම ඉදිරිපත් කළේ අපේ රටේ සම්මාන පුරවැසියකුව සිටි ආතර් සී. ක්ලාක් විද්වතාණන්ය.එතුමන්ගේ මෙහෙයවීම මත අපේ රටින් චන්ද්‍රිකාවක් කක්ෂගත කිරීමට විවිධ අවස්ථාවල උනන්දු වුවත් ඊට අවස්ථාව ලැබුණේ නැත.මොරටුව ආතර් සී. ක්ලාක් මධ්‍යස්ථානය ද මේ සඳහා විවිධ උත්සාහ ගත්තත් ඒ අරමුණ ඉටුකර ගැනීමට අපහසු විය.ආතර් සී. ක්ලාක් විද්වතාණන් අපේ රටේදී මීට වසර කිහිපයකට පෙර අභාවප්‍රාප්ත වූයේ ද සන්නිවේදන චන්ද්‍රිකාවක් අපේ රටින් කක්ෂගත කිරීම සිහිනයක්ව තිබියදීය.ලොව අජටාකාශ විද්‍යා සන්නිවේදනයේ පුරෝගාමීන් රැසක් බිහිවූයේ හා සම්බන්ධ වූයේ ආචාර්ය ආතර් සී. ක්ලාක් මහතා සමඟය.ආතර් සී. ක්ලාක් මහතාගේ සිහිනය එදා සැබෑවක් කරගත නොහැකිව ඔහු අපගෙන් සමුගෙන ගියත් ඔහු සාදා දුන් ගමන්මඟ එලෙසම ඉදිරියට ඇදී ගියේය. ඒ සිහිනය දැන් සැබෑ වී ඇත. මෙරටට අයත් පළමු චන්ද්‍රිකාව දැන් කක්ෂගත කිරීමට සූදානම්ය.එය පසුගිය 22 වැනිදා බ්‍රහස්පතින්දා ශ්‍රී ලංකා වේලාවෙන් පස්වරු 3.43 ට කක්ෂගත කිරීමට නියමිතව තිබුණත් කාලගුණික හේතුන් මත එය දින කිහිපයකට ඉදිරියට ඇදී ගියේය. නමුත් ඉදිරියේදී අනිවාර්යෙන්ම ඉටුවේ. එය අපේ රටේ විජයග්‍රහණයකි.ලෝකයේ සෙසු රටවල් සමඟ අභ්‍යාවකාශ ගතවෙන අපේම චන්ද්‍රිකා තාක්ෂණයක් සමඟ රටේ සංවර්ධනය වේගවත් කිරීමට අපට හැකි වනු ඇත.ශ්‍රී ලංකා රජයේ හා තාක්ෂණ කටයුතු පිළිබඳ අමාත්‍යාංශයේ උපදෙස් පරිදි දේශීය විද්‍යා තාක්ෂණික ආයතනයක් වන සුපි‍්‍රම් සැට් ආයතනය චීන රාජ්‍ය සමාගමක් වන ‘චයිනා ග්‍රේට්වෝල් ඉන්ඩස්ට්‍රීස් කෝපරේෂන්’ සමඟ එක්ව මේ චන්ද්‍රිකාව නිපදවා තිබෙනවා.විද්‍යා කටයුතු පිළිබඳ ජ්‍යෙෂ්ඨ ඇමැති තිස්ස විතාරණ මහතා පවසන්නේ ශ්‍රී ලංකාව ලෝකයේ සෙසු රටවල් මෙන්ම චන්ද්‍රිකා තාක්ෂණයෙන් උපරීම ප්‍රයෝජන ලබා ගැනීමට කටයුතු කරන බවයි.චීන රජයේ අභ්‍යවකාශ වැඩ පිළිවෙළ ද ක්‍රියාවට නංවා දියුණු කිරීමේ භාරව කටයුතු කරන්නේ චයිනා ග්‍රේට්වෝල් ඉන්ඩස්ට්‍රීස් කෝපරේෂන් ආයතනයයි.චීනය මේ වන විට මිනිසකු චන්ද්‍රිකා මතට යොමු කිරීමට තරම් දියුණු තත්ත්වයකට පැමිණ ඇතැයි ද ඇමැතිවරයා පවසයි.විශේෂයෙන්ම දුරකථන, ගුවන්විදුලි, රූපවාහිනී විකාශනයන් සඳහා අත්‍යවශ්‍ය වන චන්ද්‍රිකා පහසුකම් මේ වන තුරුත් අප ලබාගන්නේ විදේශීය චන්ද්‍රිකා ඇසුරෙන්.ඒ සඳහා විශාල විදේශ විනිමයක් අපෙන් ඇදී යනවා. එහෙත් සුපි‍්‍රම් සැට් ආයතනයේ චන්ද්‍රිකාව නිසා විදේශ කරා ඇදී යන අපේ ධන සම්භාරය ඉතිරි වන්නා සේම අපට විශාල විදේශ විනිමයක් ලබා ගත හැකි බව ද තිස්ස විතාරණ ඇමැතිවරයා කීය.තොරතුරු තාක්ෂණය අතින් අපටම පාලනය කළ හැකි ක්‍රමවේදයක් අප රට තුළම ඇති කළ හැකි වනවා.මේ චන්ද්‍රිකා හරහා අපේ රටේ සියලු අංශයන්ගේ සංවර්ධනය වැඩි දියුණුව සලසා ගත හැකි වනවා. විශේෂයෙන්ම කාලගුණික දැනුම නිසි අයුරින් ලබා ගැනීමට අපට මෙමඟින් හැකියාව ලැබෙනවා. සුනාමි, වැනි ව්‍යසනයන් ආපදාවන් ගැන පෙර දැනුම ලබා ගැනීමට ද අපට හැකියාව ලැබෙනවා. එමෙන්ම රටේ සම්පත් ස්ථිරවම තිබෙන තැන් නිගමනයට ද මෙම චන්ද්‍රිකා තාක්ෂණයෙන් ලැබෙන මහත් පිටිවහල අප අගය කළ යුතු වනවා.“රෝහිත රාජපක්ෂගෙන්මෙරට අභ්‍යවකාශ විද්‍යාව නංවන්නමිල කළ නොහැකි සේවයක්”මෙරට අභ්‍යාවකාශ විද්‍යාව නැංවීමෙහිලා රෝහිත රාජපක්ෂ මහතාගෙන් මිල කළ නොහැකි සේවයක් ඉටුවන බව සුපි‍්‍රම් සැට් සමූහ ව්‍යාපාරයේ සභාපති ආර්. එම්. මනිවන්නන් මහතා පවසනවා.සුපි‍්‍රම් සැට් ආයතනයේ තාක්ෂණ අංශයේ ප්‍රධානියා මෙන්ම ආයතනයේ තාක්ෂණික උපදේශකවරයා ලෙස ජනාධිපතිගේ බාල පුත් රෝහිත රාජපක්ෂ මහතා කටයුතු කරන බව ද මනිවන්නන් මහතා පවසා සිටිනවා.අභ්‍යාවකාශ විද්‍යාව සම්බන්ධව මෙරට ඉංජිනේරුවන් ඉතා අල්ප බව පෙන්වා දෙන මනිවන්නන් මහතා නාසා ආයතනයේ සේවය කරන පිරිසෙන් 10% කට ආසන්න ප්‍රමාණයක් ශ්‍රී ලාංකිකයන් බව ද පවසයි.සුපි‍්‍රම් සැට් ආයතනය හා සම්බන්ධව කටයුතු කරන ඇමෙරිකා, චීන, කැනඩා ආයතනයන්හි බොහෝ පිරිස රෝහිත රාජපක්ෂ මහතාගේ සේවය අගය කර ඇතැයි ද සුපි‍්‍රම් සැට් පළමු චන්ද්‍රිකාව කක්ෂගත කිරීමෙහිලා ඔහුගෙන් විශාල සහායක් ලැබෙන බව ද ඔහු පෙන්වා දෙනවා. ගොඩබිම ස්වාභාවික සම්පත් මෙන්ම සාගර සම්පත් සම්බන්ධව සොයා බලා එම සම්පත්වල ප්‍රමාණය වර්ගීකරණය ඇතුළු දත්ත රැසක් අපට ලබාගත හැකි වනවා. එය රටේ සංවර්ධනයට විශාල දායකත්වයක් බව අප පැහැදිලිව තේරුම් ගත යුතු වනවා.මෙරට අභ්‍යාවකාශය කරා ගෙන යාමට කටයුතු කිරීම ගැන සුපි‍්‍රම් සැට් ආයතනයට විශේෂ ස්තුතියක් පුද කර සිටින බව ද ඇමැති තිස්ස විතාරණ පවසනවා.ශ්‍රී ලංකාවේ හිමිකාරත්වයෙන් චීනයේ සීවෑන්ග් අභ්‍යාවකාශ මධ්‍යස්ථානයෙන් කක්ෂගත කරන පළමු චන්ද්‍රිකාව සුපි‍්‍රම් සැට් 1 යනුවෙන් නම් කර තිබෙනවා. මෙවන් චන්ද්‍රිකා 3 ක් ඉදිරියේ දී කක්ෂගත කිරීමට නියමිත බව ද ඇමැතිවරයා පෙන්වා දෙයි. එම චන්ද්‍රිකා අතුරින් දෙවැන්න ලබන වසරේ (2013) ජුනි මාසයේ කක්ෂගත කිරීමට නියමිත අතර තුන්වැනි චන්ද්‍රිකාව 2015 වසරේ දෙසැම්බර් මාසයේදී කක්ෂගත කිරීමට නියමිතයි.මේ සියලුම චන්ද්‍රිකාවන්ගේ අයිතිය ශ්‍රී ලාංකික සුපි‍්‍රම් සැට් ආයතනය සතු වනවා.මේ සඳහා එම ආයතනය ඇමෙරිකන් ඩොලර් මිලියන 320 ක් වැය කරනු ලබනවා.එසේම පල්ලෙකැලේ අභ්‍යවකාශ පුහුණු මධ්‍යස්ථානයක් ද ඉදි කිරීමට කටයුතු යොදා ඇත. එම ආයතනය මඟින් තාක්ෂණික දැනුම ඇති පුද්ගලයන් විද්වතුන් පුහුණු කරමින් අභ්‍යාවකාශ කටයුතු සඳහා යොමු කිරීමට බලාපොරොත්තු වේ. එමඟින් අභ්‍යාවකාශ තාක්ෂණ අංශයේ රැකියා රැසක් බිහි වනු ඇත.නූතන තාක්ෂණය මේ රටට හඳුන්වා දීම සඳහා කෙරෙන මේ චන්ද්‍රිකා කක්ෂගත කිරීම මඟින් මෙරට ධීවර කෘෂිකාර්මික කටයුතු, තොරතුරු තාක්ෂණය ඇතුළු බොහෝ ක්ෂේත්‍ර දියුණු කිරීමේ හැකියාව උදාවේ. චන්ද්‍රිකා තාක්ෂණයෙන් ලබාගන්නා දත්ත උපයෝගී කරගෙන මෙරට සියලු අංශයන්ගේ කැපී පෙනෙන වර්ධනයක් දියුණුවක් මෙන්ම ලෝකයේ සෙසු රටවල් මෙන්ම අපට ද චන්ද්‍රිකා සේවය විදෙස් රටවලට ලබා දීමෙන් අන්තර්ජාතික සබඳතා වර්ධනය කර ගත හැකි වනු ඇත.ලබන වසරේ ජුනි මාසයේ සිට පල්ලෙකැලේ චන්ද්‍රිකා මෙහෙයුම් මධ්‍යස්ථානයේ වැඩ කටයුතු අරඹන බව සුපි‍්‍රම් සැට් සමූහ ව්‍යාපාරයේ සභාපති ආර්. එම්. මනිවන්නන් මහතා පවසයි. ඇමෙරිකානු ඩොලර් මිලියන 20 ක් ඒ සඳහා වැය කරනු ලබන බව ද ඔහු පෙන්වා දෙයි.චීනයේ දී මෙම චන්ද්‍රිකා කක්ෂගත කරන්නේ මෙරට චන්ද්‍රිකා කක්ෂගත කිරීමේ පහසුකම් නොමැති නිසා බව ද මනිවන්නන් මහතා කීය.චීන සමාගමෙන් චන්ද්‍රිකා සැලසුම් උපදේශනය ආදියට සහාය ලැබුණත් එහි පූර්ණ අයිතිය ශ්‍රී ලාංකික සුපි‍්‍රම් සැට් සමාගම සතු වනවා.ලෝකයේ චන්ද්‍රිකා කක්ෂගත කිරීමේ පහසුකම් ඇති ස්ථාන ඉතා ස්වල්පයක් බව පවසන මනිවන්නන් මහතා එවන් මධ්‍යස්ථානයක් ඉදි කිරීමට ලෝකයේ දියුණුම රටවල් පවා කටයුතු කර ඇත්තේ සුළු වශයෙන් බව ද පෙන්වා දෙයි.බොහෝ දෙනා සිතන්නේ චන්ද්‍රිකා තාක්ෂණය උපයෝගී කර ගනු ලබන්නේ තොරතුරු හුවමාරුව, රූපවාහිනී, ගුවන් විදුලි විකාශයන්ගේ පහසුවට පමණක් බවයි. එහෙත් අපගේ සියලු ජීවන කටයුතු සඳහා අවශ්‍ය දත්ත හා සේවා මෙමඟින් ලබාගැනීමට හැකි වන බව අප හොඳින්ම තේරුම් ගත යුතු වනවා.ලෝකය සමඟ නව ගමනක් යන්නට අද වන විට ලංකාව කටයුතු යොදා තිබෙනවා. අපේ රටට අයත් ගුවන් කලාපයකට චීනයේ සිට චන්ද්‍රිකාව කක්ෂ ගත කිරීම මඟින් ආතර් සී. ක්ලාක් මහතා එදා දුටු සිහිනය අද සැබෑ වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211251</link>
    <topic>‘අපිව බලාගන්නකවුරුවත් නෑනේ’</topic>
    <author>ඉනෝකා පෙරේරා බණ්ඩාර</author>
    <content>කජු වගේ රස නැති කජු කෙල්ලන්ගේ කතාවනුවර පාරේ විදිල්ලේ යන වාහන, ඉඹුල්ගොඩ දී නවතන්නේ අන්නාසි පිළිබඳ උපන් ආසාව නිසා වුවත් බටලීය පසුකරද්දී ඒ සිතිවිල්ල වෙනත් ස්වරූපයක් ගනී.ඒ, වාහනය නවතන්න යැයි හැඩකාර යුවතියන් දෑත් දිගුකර කරන ආරාධනාව අහක දමන්නට බැරි කමටය. කර පළලට කැපූ - බෝරිච්චි අත් දමාපු හැට්ටයට ලොකු - පුංචි මල් කලවමට වැටුණු චීත්තයක් ඇඳි කල මේ කෙල්ලන් කොහොමත් හැඩ ය.එවන් යුවතියක අත දිගු කර කරන ආයාචනයන්ට තිරිංග තද නොකරන්නේ මොන රියැදුරා ද?...පාට පාට රෙදි හැට්ට ඇඳ, හිසේ මල් ගවසා ගත් කජු ලියන් අඩියෙන් අඩියට සිටි යුගය පහු වී දැන් ටික කලකි.එපමණට ම වාහන නැවතූ යුගය ද දැන් නැත. රෙදි හැට්ට හැඳි, ඇහැට කනට පෙනෙන කෙල්ලන් හිටියත් ඒ අතරින් පතර ය. බොහෝ අය ‘කජු අම්මලා’ බවට පත්ව ඇත්තේ කාලයාගේ ඇවෑමෙනි.කන්නට ආසාව තිබුණත් රුපියල් සියයක් දී සොච්චම් රෝස්ට් කජු පැකැට්ටුවක් මිලදී ගන්නටත් මිනිස්සු දැන් දෙවරක් සිතති. ගණන් අසා වාහනය අද්දන්නේ එහෙම අයයි.බටලීයේ කෙල්ලන්ගේ කජු තට්ටු වෙනුවට මහා පරිමාණයේ කජු කඩ දැන් පාර දෙපස අඩු නැත.ඇත් දළ පාට... කිරි පාට... රන්වන් පාට... කිලෝ තුන හතරේ කජු පැකට්ටු ඒවායේ දිලිහෙමින් ප්‍රදර්ශනය වෙයි. වැඩිපුර ටිකක් කජු ගන්නට හිතෙන කෙනෙක්, කජු ලියන් දෙසවන් නොබලා එවැනි කඩයකට ගොඩ වෙයි.එහෙම වූ පළියට ජීවිත සටන අත් හරින්නට නොහැකි බව කජු ලියෝ දනිති. හිතට දිරි ගෙන ඊළඟ වාහනයට ද අත දමන්නේ ඒ නිසා ය.දිමාලි ද එහෙම කෙනෙකි. රෙද්ද හැට්ටය වෙනුවට ඇය දැන් ගවුමට බැස තිබේ.“ඉස්සර නම් රෙදි හැට්ට ඇන්දා. දැන් ඒ වගේ අඳින්න බැහැ. බිස්නස් අඩුයි. දවසේ වියදම හොයා ගන්නවා. එච්චරයි. දැන් කජු කිලෝවක් අපි ගන්නෙ රුපියල් 1700 ට. ඒ අරගෙන තමයි මේ රුපියල් සීයේ, දෙසීයේ පැකට් හදාගන්නේ. අපිත් කිලෝවක් දෙකක් ගන්නෙ ඔය පාර දෙපැත්තෙ කඩවලින්. රෝස්ට් කරපුවත් ගන්නවා. නැත්නකම් අපි අරන් රෝස්ට් කර ගන්නවා.”දන්න කියන ගම නිසා බිස්නස් එක අත්නෑර කළාට, ඉස්සර වගේ දියුණුවක් නැහැ. සැරෙන් සැරේ ගෙදර වැඩයි දරුවන්ගේ වැඩයි කරන ගමන්, කරන්න පුළුවන් නිසයි තවම කීයක් හරි හොයාගන්න මේ රස්සාවෙ රැඳිලා ඉන්නේ. නත්තල් සහ අවුරුදු කාලෙට ටිකක් හොඳයි. ඒත් ඉස්සර තරම් වාහන නම් නවත්වන්නෙ නැහැ...”අප හා කතා කරන අතරේත් ඈ ගමනින් ගමන වාහන වලට අත දමන්නී, බලාපොරොත්තු සහගතව ය. එබැවින් තවත් කරදර කිරීම යුතු නැත. අපි පාර පැන ශ්‍යාමලී වෙත ගියෙමු. ඈ සිඟිත්තියක තුරුලු කර ගෙන ම කජු වෙළෙඳාමේ යෙදෙන හැඩකි. තවමත් තාරුණ්‍ය ඉක්ම නොවූ, රෙද්ද හැට්ටයකින් සැරසුණු ශ්‍යාමලීට ද ඇත්තේ කජු වෙළෙඳාම පිළිබඳ සොඳුරු මතකයකි.“මං කජු වෙළෙඳාමට ආවේ මීට අවුරුදු දොළහකට විතර උඩදී. ඒ කාලෙ හොඳට බිස්නස් තිබුණා. අපි හම්බ කළා. දැන් නම් හය හත විතර වෙනකල් පාරෙ ඉන්න ඕනෙ දවසේ වියදම පියවා ගන්න.”“ඉස්සර සුද්දොත් එනවා හරියට. දැන් ඒ අය ආවත් ගන්නෙ කජු පැකට්ටු තුන හතරක් විතරයි. ගාණ අහලා හෙට්ටු කරන අයත් නැතුවා නෙවෙයි. හුඟක් ලොකුවට කරන කජු කඩ තියෙනවනේ. ලොකු බස් ආවම ඒ හුඟ දෙනෙක් කඩවලට යනවා. අපේ කිසිම තරගයක් නැහැ. බිස්නස් එක එන හැටියට පිළිගන්නවා.හැමෝම එක ගමේ මිනිස්සු කියන හැඟීම මේ හුඟ දෙනෙක් තුළ තියෙනවා. කාට කරදරයක් වුණත් කට්ටියම එකතු වෙන්න වැඩි වෙලාවක් යන්නෙ නැහැ. අනික ගෙවල්වල පිරිමි අය ඈතට වෙලා බලා ඉන්න නිසා ආරක්ෂාව තියෙනවා.”කජු ගත්තත් නොගත්තත් හිනාවෙලා කතා කරන එක අපේ සිරිත. ඒ කාලෙ මේ හැමෝම වගේ හොඳට ඇඳලා පැලඳලයි වෙළෙඳාම් කළේ. අද එකක් නම් හෙට තව එකක්. මාසෙටම අඳින්න නා නා ප්‍රකාර චීත්ත හැට්ට තිබුණා. ඒවා වෙනම මැහුවා. ඒත් අද එහෙම බැහැ. නමුත් සතුටින් තමයි කජු වෙළෙඳාම කරන්නේ...”ශ්‍යාමලී ලද දෙයින් සතුටු වන්නට පුරුදු වි සිටින්නී ය. අනාගතය ගැන, ජීවිතය ගැන මහලොකු බලාපොරොත්තු වලින් ඈ පීඩා නොවිඳියි. සුදු අම්මා‘සුදු අම්මා’ මේ බටලීය ගමේ සිටින වයස්ගතම කජු ලියයි. අවුරුදු 90 ත් පහුකර දැන් ටික කලකි.බටලීය - කජුගම මේ කොයි ලෙස හැඳින්වුවත් ගමට නම හැදී තිබෙන්නේ ඇගේ මව අහම්බයකින් ඇරැඹූ කජු වෙළෙඳාම නිසා ය. ඒ කතාව ඈ අහන හැමටම කියූ වාර ගණන නිසාම අහන් ඉන්න අයට ද අද එය කටපාඩම් තරම්.“මීට අවුරුදු 80 කට විතර උඩදී මං පුංචි කාලෙ අම්මයි තාත්තයි එක්ක කොළඹ ගියා ලෙඩෙක් බලන්න. අපි තේ බොන්න කඩේකට ගියා. ඒ මුදලාලි අම්මගෙන් ඇහුවා, “කජු නැද්ද ගම් පළාතේ ගෙනාවොත් මද 100 ක් සත 10 ගණනේ ගන්නම්” කියලා.ගෙදර ආව අම්මා අහල පහල අම්මගේ වයසේ අයට කිව්වා කජු ටිකක් එකතු කර දෙන්න කියලා. කොහොම හරි දවසින් දෙකෙන් සෑහෙන කජු ප්‍රමාණයක් එකතු වුණා. මේ තාර පාර එදා ගුරු පාරක්. පාර දෙපැත්තෙම අගල. අම්මා ගේ ඉස්සරහා අගලෙ දමලා පොල් අතු දමලා කජු ටික පිච්චුවා. කජු ගෙඩි 5000 ක් විතර තිබුණා. කට්ටියක් පාර අයිනෙ තියාගෙන පුච්චපු කජු ටික තැලුවා.”අහම්බයකින් වගේ පාරේ ගිය වාහනයක් නැවැත්තුවා. කීයද කජු කියල අම්මගෙන් ඇහුවාම, අම්මා ගත් කටටම, ගෙඩි 100 ක් සත 15 යි කිව්වා. ඒ මිනිස්සු කජු මද දෙසියයකට වැඩිය ගත්තා. ගමේ මිනිස්සු වටවෙලා කජු පුච්චනවා. තලනවා. එක මංගල්‍යයයි. පාරේ යන එන වාහනත් මේක බලන්න දැන් ටික ටික නවතන්න ගත්තා.”“මොන කොළඹක්ද? මේ කජු ටික යසට මෙහෙම විකුණතෑකි...” එහෙම කියපු අම්මා ගෙට ගිහින් ලී වංගෙඩිය තල්ලු කරගෙන ඇවිත් ඒක උඩින් ලොකු කුල්ල තියලා කජු විකුණන්න තට්ටුවක් හදා ගත්තා. වෙළෙඳාම නොහිතපු විදියට සරු වුණා. අහල පහල ගෑනු උදවියත් අම්ම කරනව වගේ මේ විදිහට කජු තැලිල්ල පටන්ගත්තා. ගෙඩිය පුච්චලා මදේ ගත්තට ඒවා අමු කජු මද. අද වගේ රෝස් කජු එදා නැහැ. අම්මා විකිණුවේ අමු කජු මද. අම්මා එක්ක මමත් උදව්වට කජු විකිණුවා.ලස්සනට ඇඳලා ඔලුවෙ මලක් එහෙම ගහලා කජු තට්ටුව ළඟ ඉන්න කොට වාහන ඉබේම නතර කළා. නුවරඑළියෙ ඉඳලා එන එළවළු ලොරි ඒ කාලෙ මට මල් ගෙනැත් දෙනවා ඔලුවෙ ගහන්න. තාත්තලා අයියල අප වටේම හිටි නිසා කිසි කෙනෙක් වචනයක් කිව්වෙ නැහැ.”“අපි තරුණියො වුණාම රෙදි හැට්ට තරගෙට වගේ ඇන්ඳා. මල් චීත්ත හොයන්න විශේෂයෙන් ම මීගමුවට ගියා. ඒ රෙදි කච්චි ගණන් ගෙනැත් මැහුවා. පස්සෙ පස්සෙ කුලියට තියන්න ගෑනු ළමයි හොයා ගත්තා. ඒ අය අපේ ගෙවල්වලම නැවතිලා, ගෙදර අය වගේ ම හැදුණා. මඟුල් තුලා පවා අම්මලා කරලා දුන්නා. අපේ කාලේ කජු විකුණන්න වුණේ ගෑස් ලාම්පු පත්තු කරගෙන. ගමට විදුලිය ආවේ බොහොම පහුවෙලා.”“අනික කසාද බැන්දට පස්සෙ මහත්තයා කැමැති වුණේ නැහැ පාරෙ කජු විකුණනවට. ඒ නිසා ම අපිත් ළමයි දමලා බිස්නස් එක කළා. අද මගේ දූටත් අනෙක් දරුවන්ටත් කජු කඩ තියෙනවා. අපි මේ වෙළෙඳාමෙන් තමයි ගෙවල් දොරවල් හැදුවේ.”හැබැයි ඉතින් මේක ගෑනු කරපු වැඩක්. දැන්නම් ඉතින් පිරිමි ඒකටත් පැනලා. මං ඒකට නම් කැමැති නැහැ. කොහොම හරි එහෙම පටන් ගත්තු කජු වෙළෙඳාම නිසා ගමක් ම වෙනස් වුණා. ඒ ගැන මට සතුටුයි...”සුදු අම්මා පවසන ඒ අතීතය කජුගම ඉතිහාසයේ අමරණීයම පරිච්ඡේදයයි. යුග දෙක තුනකට පසු අද කජු ගමේ තරුණ පරම්පරාව, දැන උගත් හොඳ රස්සා කරන පිරිසක් බවට පත්ව තිබේ.අනාගතයේදී කජුගමේ කජු කඩ හැරෙන්නට, කජු ලියෝ ඉතිරිවේ දැයි සැක සිතෙන තරමට දැන් සියල්ල වෙනස් වෙමින් පවතී.එහෙත් අදත් නුවර යන ඔබට කජු ලියක අත වනනු ඇත.නැවතී ඇගෙන් කජු පැකට්ටුවක් ගෙන රස බලන්න. ඇගේ සිනහව සේම ඒ කජු රසවත් බව ඔබට දැනේවි..ඉනෝකා පෙරේරා බණ්ඩාරපින්තූර දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211252</link>
    <topic>දුවලා හතර දෙනෙක් කොටි අරන්ගියා පස් වෙනියා හමුදාවට දුන්නා</topic>
    <author>දයා ඩී. ෆොන්සේකා</author>
    <content>උතුරේ යුද සමයේ ත්‍රස්තවාදීන් විසින් යුද හමුදාව ගැන පෙන්වා දී තිබුණේ අනියත බියක් ඇති කරමිනි. කාන්තාවන් දූෂණය කරන මිනිස්සු තලා පෙළන හමුදාවක් ලෙසිනි. එහෙත් ත්‍රස්තවාදය පරාජය කොට කොටි ග්‍රහණයේ සිටි සියලු ම ප්‍රාණ ඇපකරුවන් බේරා ගනිද්දී තමන්ට කන්නට තිබූ බත් පත තමන්ට අවි එසවූ ත්‍රස්තවාදීන්ට පවා බෙදා දී කරුණාව දැක්වූ ශ්‍රී ලංකා යුද හමුදාවට දෙමළ ජනතාව වෙනුවෙන් කළ මෙහෙය අතිවිශාලය. උතුරු නැඟෙනහිර කටයුතු කරද්දී දෙමළ දන්නෙ දෙමළ සිරිත් විරිත් හොඳින් දන්නා නිලධාරිනියන් අඩුවීම තරමක අඩු පාඩුවක් විය.එනිසා ම යුද හමුදාවට උතුරු නැඟෙනහිර ද්‍රවිඩ ප්‍රදේශවල උගත් තරුණියන් බඳවා ගැනීමේ වැඩපිළිවෙළ ආරක්ෂක ලේකම් ගෝඨාභය රාජපක්ෂ මහතාගේ උපදෙස් අනුව කිලිනොච්චි ආරක්ෂක සේනා මූලස්ථාන ආඥාපති මේජර් ජනරාල් උදය පෙරේරා විසින් ක්‍රියාත්මක කළේ ය.යුද හමුදාව හා දෙමළ ජනතාව අතර සාමය සමගිය හා සුහදතාවය වර්ධනය කිරීම මේ සංකල්පයේ මූලික අරමුණ විය. එවිට මේ දෙමළ තරුණියන්ව තමන් උපන් ප්‍රදේශවලට වඩාත් ලැදියාවෙන් සේවය කිරීමට අවස්ථාව ලැබෙනු ඇත.මෙසේ ශ්‍රී ලංකා යුද හමුදාවට සේවය කිරීමට වරම් ලද තෝරාගත් උතුරු නැඟෙනහිර ද්‍රවිඩ තරුණියන් 109 දෙනා පසුගිය 17 දා කිලිනොච්චිය කෘෂ්ණ පුරම් යුද හමුදා උසස් පාබල පුහුණු මධ්‍යස්ථානයට රැස්වූයේ තමන් හදාවඩා ගත් දෙමාපියන් හා නෑදෑයන් සමඟ ය.ලස්සන පාට පාට අලුත් ම සාරිවලින් සැරසී ඊටත් වඩා පියකරු ප්‍රබෝධවත් සිනාවෙන් මුව සරසා ගෙන නවකයන් බඳවා ගැනීමේ පරීක්ෂණයට පැමිණ සිටියේ සිත තුළ මහත් බලාපොරොත්තු වලින් පුරවා ගෙනය.ඔවුන් පිළිගැනීමට මේජර් ජනරාල් උදය පෙරේරා ඇතුළු ඉහළ හමුදා නිලධාරීන් සැදී පැහැදී සිටියේ මෙය යුද හමුදාවටත් අලුත් අත්දැකීමක් වන නිසා ය.ජ්‍යෙෂ්ඨ හමුදා නිලධාරීහු මේ නවක හමුදා සෙබළියන් පිළිගැනීමට සතුටු සිනාවෙන් යුතුව සිටියහ.ඉන්පසු හමුදා තූර්ය භාණ්ඩ හඬ අනුව ජ්‍යෙෂ්ඨ හමුදා සෙබළියෝ සෙබළියෝ පිළිගෙන වේදිකාවට කැඳවා ගෙන ගියහ.වඩාත් සංවේදී අවස්ථාව වූයේ මේ ආධුනික සෙබළියන් සිය මවුපියන් අභියස දණින් වැටී ආශිර්වාද ලබා ගැනීම ය.එය ජීවිතයේ මේ දෙමාපියන් ද කිසිදා බලාපොරොත්තු නොවූ තත්ත්වයකි. වසර 30 ක් පුරා පැවති කුරිරු යුද්ධ අවස්ථාවේදී තමන්ගේ දූ දරුවන් කිසිදා මෙවන් ගරු ගාම්බීර තත්වයකට පත්වෙතැයි මේ දෙමවුපියන් සිහිනයකින් සිතන්නට නැත. ඔවුන් සිය දූවරුන්ට සිය ආශිර්වාදය ලබා දෙන්නට ඇත්තේ කුරිරු යුද්ධය ඇරඹූ ප්‍රභාකරන් නම් දුෂ්ඨ ඒකාධිපතියාට ශාප කරමින් මෙන් ම තම ගම් බිම් දූ පුතුන් ප්‍රභාකරන්ගේ ත්‍රස්තවාදයෙන් මුදාගත් ශ්‍රී ලංකා සේනාධිනායකයාට හා ආරක්ෂක ලේකම්වරයාට මෙන් ම ආරක්ෂක හමුදාවන්ට පින් දෙමින් විය හැකි ය.තම වියපත් දූ දරුවන් වැඩක් නැති යුද්ධයකට පටලවා ගෙන ඔවුන්ගේ ජීවිත විනාශ කොට දැමූ ත්‍රස්තවාදය තිබුණා නම් ඔවුන්ට මෙවන් ගරු ගාම්භීර තත්වයකට පත්වන්නට නොහැකි වන්නේ ය.එමෙන් ම මේ අභීත දූදරුවන් වූ වීරෝදාර රණවිරුවන් හා රණවීරවරියන් තමන් සමඟ එක්වන මේ දැයේ දූවරුන් පිළිගන්නේ ළයෙහි පිරි කරුණාවෙන් හා ආදරයෙන් බව ඔවුන්ගේ මුහුණුවලින් රැස්ව සිටි කාටත් පෙනිණ. ජාතියේ රණවිරු සේවාවට අලුතින් එක්වුණු අනාගත විරුවරියන් ගේ ද දෑස් සතුටු කඳුළින් පිරී තිබිණ.මේ තරුණියන් ජාතියේ රණවිරු කැල වෙත බඳවා ගැනීමේ මෙහෙවරට පුරෝගාමී වූ කිලිනොච්චි ආඥාපති මේජර් ජනරාල් උදය පෙරේරා උත්සවයේ මෙහිදී පිළිගැනීමේ කතාව කරමින් දෙමවුපියන්ට කියා සිටියේ ඔබගේ දියණියන් ඔබ බාරදී ඇත්තේ ලෝකයම පිළිගත් විනය හා නීතිය අතින් ඉතා විශිෂ්ට හොඳම යුද හමුදාවට බවයි. එමෙන් ම මේ දෙමාපියන් ගේ තීරණය ද ඉතා නිවැරදි තීරණයක් බව ද ඒ මහතා අවධාරණය කළේ ය.“මේ ඉතා විශිෂ්ට නීතිගරුක විනය ගරුක හමුදාවක්. යුද හමුදාවට ඇත්තේ අවි අතට ගෙන යුද්ධයට යාම පමණක් යැයි ඔබට වැරදි වැටහීමක් ඇතිවන්නට පිළිවනි. ඔබ හිතන්න එපා යුද හමුදාවට ඇත්තේ යුද්ධ කිරීම පමණක් යැයි කියා. හමුදා රාජකාරියට අයත් වෘත්තීන් 105 ක් තියෙනවා. යුද්ධ කිරීම ඉන් එකක් පමණයි. අනිත් වෘත්තීන් 104 ම ආයුධ රහිතව කළ හැකි ඒවා. මේ තරුණියන්ට තමන්ගේ බුද්ධිය, හැකියාව, දැනීම, දක්ෂතා හා කුසලතා මෙන් ම අධ්‍යාපනය මත එයින් ඕනෑම වෘත්තියක් තෝරා ගත හැකි ය.ඒ සඳහා මුලින් ම යුද හමුදාවේ මූලික දැනුම හා පුහුණුව ලබාගත යුතුයි. ඒ වගේ ම ශ්‍රී ලංකා යුද හමුදාව ඔබට වෙනත් වෘත්තියක නැති ප්‍රතිලාභ ලබාගත හැකියි. ඒ වගේ ම ශ්‍රී ලංකා යුද හමුදාවට එකතු වීම ඔබ සැමටම ආඩම්බරයක් වගේ ම මෙය රැකියාවක් වශයෙන් මසකට සියලු ප්‍රතිලාභ සහිතව මසකට රුපියල් 50000 ක් පමණ ගත හැකි රැකියාවක්.සමාරම්භක උත්සවය යුද හමුදා සංස්කෘතික අංශයේ සෙබළ සෙබළියන්ගේ විවිධ නැටුම් හා ගැයුම්වලින් මෙන් ම දමිළ සංස්කෘතික අංගයන්ගෙන් ද අලංකාරවත්වීම තවත් විශේෂ ලක්ෂණයක් විය.එහිදී තම දූවරුන් යුද හමුදාව වෙත භාර කිරීම නිමිත්තෙන් විශේෂිත වූ ගෞරව ප්‍රණාම සහතික පත්‍රයක් ඒ ඒ දෙමාපියන් වෙත පිරිනමන ලදී. එය යුද හමුදාව හා මේ සෙබළියන්ගේ බැඳීම තවත් වැඩි කරන කටයුත්තක් විය. එමෙන් ම මේ තරුණියන්ගේ පුහුණුවීම් කටයුතු සියල්ල සිදු කරනු ලබන්නේ 6 වන සේවා ශ්‍රී ලංකා යුද හමුදා විශේෂ කාර්ය බළකාය ඒකකය විසිනි.මෙසේ හමුදා සේවයට අලුතින් එක්වූ ද්‍රවිඩ ජාතික සෙබළියන් මෙන් ම ඔවුන්ගේ දෙමාපියන් ද රටේ වරප්‍රසාද ලත් පන්තියේ අය නොවීම විශේෂ ය. ඔවුන් සියලු දෙනා ම වසර තිහක් පුරා තිබූ ත්‍රස්තවාදීන් ගේ වධ වේදනාවලින් හෙම්බත්ව සිටි අය වීම ද තවත් විශේෂයකි.බොහෝ තරුණියන් ගේ දෙමාපියන් ධීවර කර්මාන්තයේ ගොවිකම් එසේත් නැත්නම් කම්කරු රැකියාවලින් ඉතා දුකසේ සිය දියණියන්ට අධ්‍යාපනය ලබාදුන් දිරිය දෙමාපියෝ වූහ.එමෙන් ම යාපනය මන්නාරම කිලිනොච්චිය වැනි උතුරු ප්‍රදේශයේ විවිධ ප්‍රදේශවලින් යුද හමුදාවට එක්වූ ඔවුහු ඉතා හොඳින් දෙමළ බස හැසිරවීම මෙන් ම ඒ ඒ ප්‍රදේශවල ද්‍රවිඩ ජන සංස්කෘතිය හා සිරිත් විරිත් පිළිබඳව ද හැකියාවක් ඇති අයයි. මෙයින් ශ්‍රී ලංකා යුද හමුදාව හා උතුරේ බොහෝ ද්‍රවිඩ ජන කොටස් අතර ඇති අනවබෝධය හා නොදැනීම ද තුරන් කර ගැනීමට හැකිවෙයි. යුද හමුදාවේ නියම තත්වය හා හමුදාවේ සංකල්ප පිළිබඳව ද්‍රවිඩ ජනකොටස් වලට පහසුවෙන් දැන ගැනීමට ද යුද හමුදාව පිළිබඳ සත්‍ය තත්වය ද්‍රවිඩ ජන කොටස් තුළට පහසුවෙන් කාවැද්දීමට ද මෙයින් හැකිවීම විශේෂ ය.මේ අතර ද්‍රවිඩ තරුණියන් මෙන් ම උතුරු නැඟෙනහිර මුස්ලිම් ජනකොටස් නියෝජනය කරන මුස්ලිම් තරුණියන් ද අපට හමු විය. ඇය නාච්චිකුඩා මුස්ලිම් විද්‍යාලයේ දීප්තිමත් සිසුවියකි. එමෙන් ම ඒ අතර හින්දු මෙන් ම කතෝලික බැතිමත් තරුණියෝ ද වූහ.යුද හමුදාවට ජාති භේද ආගම් භේද පක්ෂ භේද මෙන් ම කාන්තා පිරිමි භේද නැත. ඔවුහු සියලු දෙනාම දිවි හිමියෙන් ශ්‍රී ලංකා මාතාව රැක ගැනීම ප්‍රතිඥා දුන්නෝ වෙති.මේ ද්‍රවිඩ බස කතා කරන කාන්තා යුද සෙබළියන් බඳවා ගැනීමෙන් භේදයකින් තොරව යුද හමුදාවම ලක්වැසි සියලුම ජනතාව වෙත සේවය කිරීමට තිබූ තවත් බාධාවක් මග හැරෙයි.එහිදී අපට හමුවූ බොහෝ ආධුනික ද්‍රවිඩ සෙබළියන් හා ඔවුන්ගේ දෙමවුපියන් අපට කියා සිටියේ මේ වසර තුන ඇතුළත රජයේ සංවර්ධන ක්‍රියා හා යුද හමුදාව විසින් උතුරු නැඟෙනහිර ජන ජීවිතය නඟා සිටුවන්නට සිදු කළ සමාජ සත්කාර නිසා යුද හමුදාවට ඔවුන් තුළ තිබූ බිය හා සැක දුරු වී ඇති බවයි.බොහෝ දෙමාපියෝ ඉතා සුළු ආදායම් මාර්ගයකින් සිය දූ දරුවන් දුක් මහන්සියෙන් උස් මහත් කොට අධ්‍යාපනය ලබා දුන්නෝ වෙති.ඒ දියණියෝ ද කොටි සංවිධානයෙන් ම සැඟවී ඉතා දුකසේ සිය අධ්‍යාපනය සපුරා ගන්නෝ වෙති.එමෙන් ම යුද හමුදාව ගැන මේ තරුණියන් හා ඔවුන්ගේ දෙමාපියන් තුළ තිබුණේ පුදුම පැහැදීමකි.“ඔවුන් හරිම හොඳයි. කරුණාවන්තයි. හමුදාවේ අයියලා අක්කලා අපට හොඳින් සලකනවා. අපි හමුදාවට බැඳෙන්නට අදහස් කළේ රක්ෂාවක් වශයෙන් ම නොවෙයි. අපේ මවු බිමට අපෙන් යම් සේවයක් සිදුවන්නට අවශ්‍ය නිසාය.”ඒත් ආධුනික සෙබළියකගේ මවක් කියා සිටියේ තමන් කොටි සංවිධානයෙන් දරුණුම වේදනාවන් තමාට විඳින්නට සිදුවූ බවයි. දියණියන් හය දෙනෙකු ගේ මවක පැවසුවේ තමාගේ දියණියන් හතර දෙනෙකුම කොටි සංවිධානය විසින් පැහැරගෙන ගිය බවයි. තමා තම පස්වැනි දියණිය යුද හමුදාවට බාරදීමට කටයුතු කරන බවයි.තවත් සෙබළියක් කියා සිටියේ තමන්ගේ රෝගී පියා ඇතුළු පවුල රැක ගැනීමට තමන් මේ රැකියාවට බැඳුණු බව ය.දයා ඩී. ෆොන්සේකාසේයාරූ - යුද හමුදා මාධ්‍ය අංශය  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af12112510</link>
    <topic>ජනපති කසකස්ථාන සංචාරය</topic>
    <author/>
    <content>මහින්ද රාජපක්ෂ ජනාධිපතිතුමා සහ කසකස්ථාන ජනාධිපති නුර්සුල්තාන් නසර්බයේට් මහතා සහ ජනාධිපති ආර්යා ශිරන්ති රාජපක්ෂ මැතිනිය.දෙරටේ නායකයන් සුහද සාකච්ඡාවක. දෙරටේ නායකයන් ඉදිරිපිට ගිවිසුමකට අත්සන් කිරීම.ජනාධිපතිතුමා කසකස්ථාන සෙනෙට් සභාවේ සභාපති කයිරාෂ්ට් මාම් මහතා හමුවූ මොහොත.ජනාධිපතිතුමා සහ කසකස්ථාන අගමැති සෙරික් ඇමටෝව් මහතා සමඟ සුහද සාකච්ඡාවක.එරට ජනාධිපති මන්දිරයේදී ජනාධිපති ආර්යා ශිරන්ති රාජපක්ෂ මැතිනිය පිළිගනු ලැබූ අන්දම. දෙරටේ රාජ්‍ය නායකයන් ජනාධිපති මැදුරේදි.ජනාධිපතිතුමා හමුදා උත්තමාචාරය පිළිගනියි.                                                        කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211254</link>
    <topic> අපේ මුල්ම පත්තර මැෂිම ගිනිගත්තේ කුප්පි ලාම්පුවෙන් ද?</topic>
    <author>අරුණි මුතුමලී නන්දසිරි වැලිගමගේ</author>
    <content>‘කතලුවේ මැෂිම’ හෙවත් ශ්‍රී ලංකාවට පුවත්පත් හඳුන්වාදීමට මූලික වූ ‘ලංකා ලෝක’ මුද්‍රණ යන්ත්‍රය හදිසියේ පිළිස්සී ගියේ මහජනතාව අතර සැක සංකාවන් බොහොමයක් ඇති කරවමිනි. මෙරට ලියාපදිංචි කළ ප්‍රථම පුවත්පත ‘ලක්මිණි පහන’ වුවත් ඊට ප්‍රථම මෙරට සිංහල බෞද්ධ සංස්කෘතිය රැක ගැනීම සඳහා වූ පොත්පත් සඟරා මෙන් ම ප්‍රථම පුවත්පත මුද්‍රණයට දායක වූ මේ මුද්‍රණාලය ගිනිබත් වන විට ස්ථානගත වී තිබුණේ නුවර යුගයට අයත් යැයි සැලකෙන අහංගම කතලුව රන්වැල්ල විහාරස්ථානයේ ය.19 වැනි දා රාත්‍රී 9.00 ට පමණ හටගත් ගින්න නිසා වසර දෙසීයකට වඩා පැරණි මේ මුද්‍රණාලයත් සංඝාවාස ගොඩනැගිල්ලත් ඇතුළු කෞතුක භාණ්ඩ රැසක් විනාශ වූ බව සියලු මාධ්‍ය මඟින් වාර්තා කළේ මෙරට මාධ්‍ය ඉතිහාසයේ මූලාරම්භයට අත් වූ ඉරණම පිළිබඳ ඇති වූ දැඩි කනස්සල්ලෙනි.ලොව සිදුවන බොහෝ වෙනස්වීම්වලට වේගයෙන් ප්‍රතිචාර දක්වන අපේ රට මුද්‍රණ තාක්ෂණයට විවෘත වන්නේ ශ්‍රී වික්‍රම රාජසිංහ රජුටත් පෙර යුගයේ ගැසට් පත්‍ර මුද්‍රණය සඳහා ය. එවැනි ඉතිහාසයක් ඇති අපේ මුද්‍රණ ක්ෂේත්‍රයේ මූලාරම්භය වූ කතලුවේ මැෂිමේ ඉතිහාසයත් එයට සිදුවූ මේ විපතත් පිළිබඳ රජයේ මුද්‍රණාලයේ හිටපු මුද්‍රණාලයාධිපති නෙවිල් නානායක්කාර මහතා මෙසේ විස්තර කර දෙයි.“ශ්‍රී ලංකාවට ලන්දේසීන් මුද්‍රණ යන්ත්‍රයක් ගෙනාවේ ගැසට් පත්‍රය මුද්‍රණය කරන්න. නමුත් ඒ අයට එය ක්‍රියාවට නඟන්න බැරි වුණා. ඒ නිසා බ්‍රිතාන්‍යයන් තමයි ඒ කටයුත්ත කරගෙන ගියේ. මුද්‍රණාලයෙන් කළ යුතු වුණේ රජයේ දැන්වීම් පළ කිරීම පමණක් වුවත් ඒවාට අමතරව ගැසට් පත්‍රයේ බෞද්ධාගමට විරුද්ධ දේ හා ඔවුන්ගේ ආගම ප්‍රචාරය වන ආකාරයේ දැන්වීම් පළ කරන්නට ගත් පසු ශ්‍රී ලාංකිකයන් රැජනට පෙත්සමක් මඟින් මේ බව දැනුම් දී තිබෙනවා. මේ අතර මහා සංඝරත්නය සියම් රජතුමා හමු වී මුද්‍රණ යන්ත්‍රයක අවශ්‍යතාව පිළිබඳ කතාබහ කර තිබෙනවා. ඒ අයුරින් තමයි බෞද්ධ ජනතාවට අවශ්‍ය මුද්‍රණ යන්ත්‍රයක් වෙනම ලබාගෙන ඇත්තේ. සුද්දන් ගෙනා යන්ත්‍රය මේ වන විට මාලදිවයිනේ මන්දිරයේ උද්‍යානයේ තිබෙනවා.”ජාතික ලේඛනාගාරයේ හිටපු අධ්‍යක්ෂ සහ ශ්‍රී ලංකා ජාතික පුස්තකාල හා ප්‍රලේඛන සේවා මණ්ඩලයේ මාණ්ඩලික සභික කැලණිය විශ්ව විද්‍යාලයේ ජනසන්නිවේදන අංශයේ බාහිර කථිකාචාර්ය ආචාර්ය කේ. ඩී. ජී. විමලරත්න මහතා මෙරට මුද්‍රණ ඉතිහාසයේ ආරම්භය පිළිබඳ පවසන්නේ මෙවැනි අදහසකි.“19 වැනි සියවසේ දෙවැනි භාගය වන විට ක්‍රිස්තියානි මුද්‍රණාල බිහිවුණා. වැස්ලින් මිෂනාරි සංගමය කොළඹත්, ඩර්ච් මිෂනාරි සංගමය කෝට්ටේත්, බැප්ටිස් මිෂනාරි සංගමය මහනුවරත් ආදි වශයෙන් මුද්‍රණාල ආරම්භ කර බෞද්ධාගමට විරුද්ධව කටයුතු කරගෙන යද්දී බෞද්ධ පුනරුදය උදෙසා ක්‍රියාත්මක වූ මිගෙට්ටුවත්තේ ගුණානන්ද, හික්කඩුව ශ්‍රී සුමංගල ආදි හිමිවරුන් එයට ප්‍රතිචාර දැක්වීමට බෞද්ධ පොත පත හා පුවත්පත් ආරම්භ කළා.”ගාල්ල කොටුවේ ‘ඩර්ච් ස්ට්‍රීට්’ හි අංක 2 දරන ස්ථානයේ ලංකාලෝක මුද්‍රණාලය ආරම්භ කරමින් 1860 සැප්තැම්බර් 10 වැනිදා ලංකාලෝකය පුවත්පත ප්‍රථම වරට මුද්‍රණය වුණේ ඒ ආකාරයටයි. එහි කළමනාකරු ලෙස කටයුතු කළේ ඩබ්ලිව්. කේ. ජයවර්ධන නමැති ප්‍රභූවරයායි.එකල පුවත්පතක් ආරම්භ කරන විට ලියාපදිංචි කළ යුතු බවට පනතක් තිබුණත් ලංකාලෝකය එහි ලියාපදිංචි වුණේ නැහැ. ඒ වගේම 1861 වන විට පුවත්පත වගේ ම මුද්‍රණාලයත් පරිහානියට පත්වෙලා වසා දමන්නට සිදු වුණා.” “නමුත් ටික කාලෙකින් බෞද්ධ ජනතාව හා ප්‍රභූවරුන් එක්ව මුදල් එකතු කර ගාල්ලේ “ලංකෝපකාර” නමින් මුද්‍රණාලයක් පිහිටුවන්න කටයුතු කළා. අවශ්‍ය උපකරණ එංගලන්තයෙන් ගෙන්වා ගෙන 1862 ජූලි වන විට මුද්‍රණාලය ආරම්භ කළා. නමුත් එය අංග සම්පූර්ණ වී තිබුණේ නැහැ. ඒ සඳහා තවත් මූල්‍යාධාර අවශ්‍යව තිබුණා.”“ශ්‍රී ලංකාවේ එවකට තිබුණු බෞද්ධ පුනරුදයට ගරු කිරීමක් ලෙසත් බුලත්ගම ධර්මාලංකාර හිමියන් සමඟ තිබූ මිත්‍රත්වයත් සලකා සියමේ එවකට රාජ්‍ය කළ චූලාලංකාර රජු සියම් මුදලින් කුරුන් 1000 ක් පරිත්‍යාග කරමින් සර්ව සම්පූර්ණ මුද්‍රණාලයක් බවට ලංකෝපකාර මුද්‍රණාලය දියුණු කිරීමට සහාය ලබා දී තිබෙනවා.”එවක මිෂනාරීන් විසින් බෞද්ධාගමට විරුද්ධව එල්ල කළ ප්‍රහාරයනට ප්‍රතිප්‍රහාර එල්ල කිරීමේ ලා මූලික වූ ලංකෝපකාරය මුද්‍රණාලය පවත්වාගෙන යෑම 1864 පමණ වන විට මහත් අපහසු කාර්යයක් වී ඇත. අවරට ගිය මුද්‍රණාලය 1867 වන විට සම්පූර්ණයෙන් ඇණහිටියේ ඒ අයුරිනි. එහෙත් කොටහේන මුද්‍රණාලය හා මරට ප්‍රථම ලියාපදිංචි පුවත්පත මුද්‍රණය කළ ලක්මිණි පහන මේ යුගය වන විට ඉතා විශාල ප්‍රගතියක් අත්පත් කරගෙන තිබිණි.කෙසේ වෙතත් 1886 වන විට ලංකෝපකාරය ගාල්ලේ දංගෙදර අංක 369 දරන ස්ථානයේ දී පුනරුත්ථාපනයට කටයුතු යෙදුණු අතර ලංකාලෝක පුවත්පත මුද්‍රණය නැවත මුද්‍රණය ආරම්භ වූයේ එහිදී ය. ඉන් පසුව පුවත්පත මඟින් දිගු කාලයක් අතපසු වූ වගකීම දැඩිව ඉටු කළ බවට සාක්ෂි ඕනෑතරම් ය.ආචාර්ය විමලරත්න මහතාට අනුව ඇතැම් අය පවසන අයුරින් ලක්මිණි පහන පසුගියදා ගිනිගත් විනාශ වූ මුද්‍රණාලයේ දී මුද්‍රණය වී නැත. එසේම මේ වන විට ගිනිබත් වී ඇති කතලුව මැෂිමට අයත් වන්නේ ලංකා ලෝකය මුලින්ම මුද්‍රණය කළ යන්ත්‍රය ද එසේත් නැත්නම් ලංකෝපකාරය 1886 මුද්‍රණය කළ යන්ත්‍රය ද නැතහොත් ඒ යන්ත්‍ර දෙකම ද යන්න පැනයකි.-ගාල්ල කෞතුකාගාර පාලකඑහෙත් මේ පිළිබඳව අදහස් දක්වන කලාකීර්ති එඩ්වින් ආරියදාස මහතා පවසන්නේ, ලන්දේසි ජාතික වැන් ඉම් හොක් ආණ්ඩුකාරයාගේ යුගයේ මුල්ම සිංහල අකුරු මුද්‍රණය පටන් ගත්ත ද ප්‍රථම සිංහල පුවත්පත වූ ලංකා ලෝකය 1860 සැප්තැම්බර් 10 වැනිදා ගාල්ලේ දංගෙදර දී මුද්‍රණය කළ ඓතිහාසික ලංකා ලෝක මුද්‍රණ යන්ත්‍රය මේ ගිනිබත් වූ යන්ත්‍රයම බවයි. එහෙත් එම යන්ත්‍රය කෙසේ මේ කතලුව පන්සල වෙත පැමිණියේ ද යන්න පිළිබඳ තවමත් හෝඩුවාවක් ලැබී නැත.බෞද්ධ පුනරුදයේ පතාක යෝධයකු වැනි වූ කතලුව පන්සල හෙවත් කතලුව ගිනිවැල්ලේ රන්වැල්ල විහාරස්ථානයේ මෙම යන්ත්‍රය ඇති බව දැනගත් හිටපු මුද්‍රණාලයාධිපති නෙවිල් නානායක්කාර මහතා 1803 මෙරට ප්‍රථම ගැසට් පත්‍රය මුද්‍රණය කිරීමට වසර 200 ක් පිරීම නිමිත්තෙන් මේ යන්ත්‍රය රජයේ මුද්‍රණ දෙපාර්තමේන්තුව මඟින් 2003 වසරේ පැවැත්වූ ප්‍රදර්ශනයට සමගාමීව සංරක්ෂණය සඳහා කළ ඉල්ලීම ප්‍රතික්ෂේප වී තිබිණි.එසේම තතු දන්නන් පවසන පරිදි පසුගිය දශක දෙකක් පුරා සියම් රටින් හෙවත් වත්මන් බුරුම රජයෙන් එම ඓතිහාසික යන්ත්‍රය එරටට ලබා දෙන ලෙස ඉල්ලීම් ගණනාවක් ද ලැබී තිබේ. එසේම නිතර විදේශිකයන් ගැවසෙන අසල පන්සලකින් ද එවැනි ඉල්ලීමක් තිබුණු බවට ද තොරතුරු ලැබී ඇත.වත්මන් විහාරාධිපති හිමියන් මාධ්‍යයට පවසා ඇති පරිදි යම් පිරිසක් මේ වසර මුලදී ද යන්ත්‍රය ලබා ගැනීමට දැඩි උත්සාහයක නිරත වී තිබේ. එනිසාම විහාරස්ථානයේ හිමිවරු පසුව ඇත්තේ දැඩි බියකිනි. එයට පිළියමක් ලෙස රාත්‍රිය එළැඹෙන විට ම පන්සලේ සියලු විදුලි බුබුළු නිවා දමන අතර නායක හිමියන් රාත්‍රි කාලයේ බැහැර වඩින්නේ නම් ලාම්පු කුප්පියක් දල්වා යෑමට ද නායක හිමියන් පුරුදු වී සිටි බවට තතු දන්නෝ පවසති. පොලිස් පරීක්ෂණවලින් ද ඒ බව සනාථ වී ඇතැයි වාර්තා වේ.මුද්‍රණ යන්ත්‍ර ගිනිබත් වූ දිනයේ නායක හිමියෝ අසල පන්සලක පිරිත් පිංකමක් සඳහා වැඩම කොට ඇති අතර එදින කුප්පි ලාම්පුව නිවා දමා වැඩම කිරීමට වග බලා ගත් බව ද උන්වහන්සේ මාධ්‍යයට පවසා තිබේ. කෙසේ වුවද සිදුවීම වූ අවස්ථාවේ කතලුව විහාරයට වැඩි අසල පන්සලක ස්වාමින් වහන්සේ පවසා ඇත්තේ තමන් වහන්සේ එතැනට වඩින විටත් නායක හිමියන්ගේ කුටියෙන් දුමාරයක් පිටවෙමින් තිබුණු බව ය.කෙසේ වෙතත් ගිනිබත් වූ මේ මුද්‍රණ යන්ත්‍ර වසර දෙසීයයකට වඩා පැරැණි බැවින් එහි ඓතිහාසික සංස්කෘතිකමය මෙන්ම පුරාවිද්‍යාත්මක වටිනාකමක් පවතී. එනිසාම ජාතික කෞතුකාගාරයට එය ලබා ගැනීමට දැරු උත්සාහයත් වසර ගණනාවක් තිස්සේ ව්‍යර්ථ වී ඇත්තේ යම් පුරා වස්තුවක් අයිති වන්නේ පුරාවිද්‍යා දෙපාර්තමේන්තුවට වුවද එය ඇත්තේ පෞද්ගලික භාරකාරත්වයක නම් දෙපාර්තමේන්තුවට එය පවරා ගැනීමට තරම් පනත බලවත් නොවන නිසා යැයි පැවසේ. එහෙත් 1988 සම්මත කරගත් සංස්කෘතික දේපළ පනත යටතේ මෙවැනි කෞතුක භාණ්ඩ සංරක්ෂණයට නෛතික ඉඩකඩක් සලසා දී ඇත.පිළිස්සී ගිය ඓතිහාසික මුද්‍රණ යන්ත්‍රය පරීක්ෂා කළ ගාල්ල ජාතික කෞතුකාගාර පාලක මංජුල කරුණාතිලක මහතා පවසන්නේ මේ යන්ත්‍රය යළි සංරක්ෂණය කළ හැකි මට්ටමක පවතින බවයි. යන්ත්‍රයට යොදා තිබු දැව කොටස් ආදිය විනාශ වී ගිය ද යන්ත්‍රයේ අනන්‍යතාවට ඉන් හානියක් වී නොමැති බව ද ඔහු පෙන්වා දී ඇත.කරුණු එසේ වුවද මේ හානි වූ යන්ත්‍ර සංරක්ෂණයට නම් එය විහාරාධිපති ස්වාමින් වහන්සේගේ අභිමතයට අනුව පවරා දිය යුතු ය. එහෙත් උන්වහන්සේ පසුගියදා ප්‍රකාශ කර ඇත්තේ එම හානි වූ යන්ත්‍ර සංරක්ෂණයට භාර දීමට මේ වන විට තමන් වහන්සේගේ දැඩි අකමැත්තක් නැති වුවද දායක සභාවේ තීන්දුව පරිදි එය සිදුකළ යුතු බවයි.ජාතික ලේඛනාගාරයේ හිටපු අධ්‍යක්ෂ ආචාර්ය කේ. ඩී. ජී. විමලරත්න මහතා පෙන්වා දෙන්නේ වසර 100 කට වඩා වැඩි වස්තුන් පුරාවිද්‍යා පනතට අනුව ගැසට් කර එම භාණ්ඩය තිබු ස්ථානයේ සංරක්ෂණය සඳහා සුදුසු තත්ත්වයක පවතීනම් එතැනම හෝ එසේ නොවන්නේ නම් ගාල්ල කෞතුකාගාරයට හෝ පවරා ගැනීම පුරාවිද්‍යා දෙපාර්තමේන්තුව මඟින් කළ යුතුව තිබුණේ මීට බොහෝ කලකට පෙර බවයි. එසේම හිටපු මුද්‍රණාලයාධිපති නෙවිල් නානායක්කාර මහතා පවසන්නේ මෙවැනි ජාතික වස්තුන් විනාශ වී යාමට ඉඩ දීම බලවත් අපරාධයක් බවයි.අපේ උරුමය අපේ ඉතිහාසය අපේ මතු පරපුරට දායාද කිරීමට ඇති මෙවන් සංකේතයන් අඳුරු කුටි තුළ සිර කර පෞද්ගලික වස්තුන් ලෙස තබා ගැනීමට වඩා නිසි අයුරින් සංරක්ෂණයටත්, ප්‍රදර්ශනයටත් ඇති නෛතික මෙන්ම වෙනත් බාධක අද අදම ඉවත් නොකළ හොත් මේ වුණු විපත තව මතු විපතක මුලක් වන්නට ඉඩ තිබේ. ඒ ගැන බලධාරීන්ගේ අවධානය යොමු වේවා!අරුණි මුතුමලී නන්දසිරි වැලිගමගේසේයාරූ - ගාල්ල සමූහ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211255</link>
    <topic>බොක්සිං වළල්ලේ වැඩකාරිය</topic>
    <author>ඉඳුනිල් වීරරත්න</author>
    <content>අනුෂා කොඩිතුවක්කුජාත්‍යන්තර නීතියට අනුව ක්‍රීඩිකාවකට බොක්සිං ක්‍රීඩා කළ හැක්කේ වයස 34 දක්වා පමණි.ඒ අනුව අනුෂා ටියුනීසියාවේ පැවැති මෙම තරගයට සහභාගි වන විට සිතා සිටියේ එය තමන් සහභාගි වන අවසන් තරගය ලෙසයි. එහෙත් ලබන දෙසැම්බර් 01 වැනිදා පැවැත්වීමට නියමිත ඉන්දීය ශ්‍රී ලංකා ද්වන්ධ සටන වසර 10 කට අධික සිය බොක්සිං ජීවිතයේ ඇය සහභාගි වන අවසන් සටන බවට පත් වෙයි.පසුගිය 11 වැනිදා සිට 17 වැනි දා දක්වා ටියුනීසියාවේ පැවැති ටියුනීසියානු ජාත්‍යන්තර බොක්සිං ශූරතාවලියේදී ශ්‍රී ලංකාවට රන් පදක්කමක් ලබා දෙමින් දස්කම් දැක්වූයේ ඇයයි.එසේම 2006 වසරේ වියට්නාමයේ පැවැති ආසියාතික කාන්තා බොක්සිං ශූරතාවලියේ දී ඉන්දියානු ක්‍රීඩිකාව පරදවා රන් පදක්කම දිනාගත් ඇය එලෙස බොක්සිං රන් පදක්කමක් ලංකාවේ නමින් ලියූ පළමු ක්‍රීඩිකාව ලෙස ඉතිහාසයට එක්වූවාය.අනුෂා කොඩිතුවක්කු. ලක්මව රනින් සැරසු බොක්සිං ක්‍රීඩිකාව ඇයයි. එහෙත් මේ වන විට අනුෂා බොක්සිං ක්‍රීඩාවෙන් සමුගැනීමට තීරණය කර ඇති අතර එය ක්‍රීඩා ලෝකයේ උණුසුම්ම මාතෘකාව බවට පත්වුණා.ජාත්‍යන්තර නීතියට අනුව ක්‍රීඩිකාවකට බොක්සිං ක්‍රීඩා කළ හැක්කේ වයස 34 දක්වා පමණි. ඒ අනුව අනුෂා ටියුනීසියාවේ පැවැති මෙම තරගයට සහභාගි වන විට සිතා සිටියේ එය තමන් සහභාගි වන අවසන් තරගය ලෙසයි. එහෙත් ලබන දෙසැම්බර් 01 වැනිදා පැවැත්වීමට නියමිත ඉන්දීය ශ්‍රී ලංකා ද්වන්ධ සටන ඇය වසර 10 කට අධික සිය බොක්සිං ජීවිතයේ සහභාගි වන අවසන් සටන බවට පත් වනවා.කෙසේ වෙතත් ටියුනීසියාවේ පැවැති ටියුනීසියානු ජාත්‍යන්තර බොක්සිං ශූරතාවලියේ අවසන් සටන අනුෂාට මෙන් ම ශ්‍රී ලංකාවාසී ක්‍රීඩා ලෝලීනටත්, ශ්‍රී ලංකාවේ බොක්සිං ක්‍රීඩාවටත් සදා මතකයේ රැඳෙන අමරණීය තරගයක් බවට පත්වුණා.ජාත්‍යන්තර බොක්සිං වළල්ලේ අවසන් තරගයක පළමු වටයේදීම ජයග්‍රාහකයා තීරණය කිරීම නීතිය නොවුණත් මෙම තරගයේදී අනුෂා සමඟ සටනට පැමිණි ලොයිකානි ලෝටාට පළමු වටයේදී ම වැටෙන්නට පහර දීමට අනුෂා සමත් වුණා. එහිදී අනුෂාගේ පහර දරාගත නොහැකිව බිම වැටුණු ලෝටාට යළිත් ඇයට මුහුණ දීමට නොහැකි බව තීරණය කිරීමෙන් පසු කිලෝ ග්‍රෑම් 48 ෆ්ලයිවේට් බර පන්තියේ රන් පදක්කම අනුෂාට හිමිකර දෙමින් ඒ ඓතිහාසික ජයග්‍රහණය වාර්තා වුණා.“මේ ජයග්‍රහණය ගැන මට සතුටුයි. ඇත්තටම මම ක්‍රීඩා කළේ මගේ රට වෙනුවෙන්. සෙමි ෆයිනල්වල මා එක්ක තරග කළ ක්‍රීඩිකාව මම 4 - 15 ලෙස ජයග්‍රහණය කරලා තමයි අවසන් වටයට ආවේ. එතැනදී මට ප්‍රතිවාදියා කවුද කියන එක වැදගත් වුණේ නෑ. මම රන් පදක්කම මගේ රටට ලබා දෙනවා කියන අධිෂ්ඨානයෙන් ක්‍රීඩා කළා. මම ජයග්‍රහණය කළා. ඇත්තටම සතුටුයි.”අනුෂා එලෙස පවසන්නේ ආඩම්බරය මුසුවුණු නිහතමානී සතුටකින්. මේ වන විට ජාත්‍යන්තර බොක්සිං සම්මේලනය විසින් ක්‍රීඩිකාවකගේ අවම වයස තවත් වසර 2 කින් දීර්ඝ කිරීමට යන බව මාධ්‍ය ඔස්සේ වාර්තා වුණා. එසේ වුවහොත් අනුෂාගේ තීරණයේ යම් වෙනසක් විය හැකි ද යන්න බොහෝ දෙනෙකුට ප්‍රශ්නයක්.“ඒ පිළිබඳව තවම අපට නිල වශයෙන් දැනුම් දීල නෑ. එහෙම දෙයක් වුණොත් මම ඉදිරියට තරග කරනවා ද යන්න ගැන දැන්ම කියන්න බෑ.”“එහෙත් දැන් තිබෙන වාතාවරණය අනුව දෙසැම්බර් 01 වැනිදා තිබෙන තරගය බොහෝ දුරට මගේ අවසාන තරගය වේවි. ඒ තරගයේදීත් හැකි උපරීමයෙන් ක්‍රීඩා කරල ඉන්දීය ක්‍රීඩිකාවන් පරදවා මවුබිමට ජයග්‍රහණය ලබාදීම තමයි මගේ බලාපොරොත්තුව.”අනුෂා කොඩිතුවක්කු බටපොත නාරංගොඩ ගමේ ඉපදී පන්නල හමංගල්ල මහා විද්‍යාලයෙන් සිප් සතර හැදැරු ක්‍රීඩිකාවකි. පාසල් වියේ දී මලල ක්‍රීඩාවට සුවිශේෂී දක්ෂතා දැක්වූ ඇය ධාවන ඉසව් සියල්ලක්ම පාහේ නියෝජනය කරමින් දස්කම් දැක්වූ අතර හෙල්ල වීසි කිරීමෙන් ද සුවිශේෂී දක්ෂතා දැක්වූවාය. මේ නිසා ම 1998 වසරේ ජාතික පාසල් ක්‍රීඩා උලෙළේ දී වර්ණ ලාභිනියක වෙමින් තම නම ක්‍රීඩා ඉතිහාසයට එක් කිරිමට සමත් වුණා.“මුලින්ම මම ස්ලිම්ලයින් ආයතනයට එකතු වුණේ රගර් කණ්ඩායමට. ශ්‍රී ලංකාවේ කාන්තා රගර් කණ්ඩායම ආරම්භයේදී ම එයට එක්වීමට හැකිවුණා. 2003, 2004 වසරවල හොංකොංවල පැවැත්වුණු තරගාවලීන්වලට ශ්‍රී ලංකාව නියෝජනය කළා. ඉන්පසු බොක්සිං ක්‍රීඩාවට සම්බන්ධ වෙලා 2002 වසරේ ආධුනික කාන්තා බොක්සිං ශූරතාවට සහභාගි වී ගොඩක් අත්දැකීම් ලබාගත්තා. 2003 වසරේ මම හොඳම කාන්තා බොක්සිං ක්‍රීඩිකාව වුණා. (ඕඥඵබ ඕධයඥප)එලෙස ඇරැඹි ජයග්‍රාහී ගමනේ ඇය ලබාගත් සුවිශේෂ ජයග්‍රහණ විශාල ප්‍රමාණයක් තිබෙනවා. 2003 වසරේ ඉන්දියාවේ 2 වැනි ආසියාතික ශූරතාවලියේ ලෝකඩ පදක්කම. (මෙය බොක්සිං වෙනුවෙන් කාන්තාවක් ගෙනා පළමු පදක්කමයි.)2004 වසරේ තායිවානයේ පැවැති ජාත්‍යන්තර කාන්තා බොක්සිං ශූරතාවලියේ ලෝකඩ පදක්කම.2006 වසරේ වියට්නාමයේ පැවැති ආසියාතික කාන්තා බොක්සිං ශූරතාවලියේ රන් පදක්කම. (ශ්‍රී ලංකාවේ කාන්තාවක් බොක්සිං ක්‍රීඩාවේ ලැබු පළමු රන් පදක්කම).2008 වසරේ ඉන්දියාවේ පැවැති 3 වැනි ආසියානු කාන්තා බොක්සිං ශූරතාවලිය ලෝකඩ පදක්කම.2009 වසරේ රුසියාවේ පැවැති රුසියානු ජාත්‍යන්තර ආරාධිත කාන්තා බොක්සිං තරගාවලිය ලෝකඩ පදක්කම ඒ අතරේ ප්‍රධානයි.“2002 සිට 2012 වනතුරුම 46 සහ 48 බර පන්තියේ ශූරිය මමයි. ඒ සඳහා මම විශාල කැපවීම් කළා. මගේ හැකියාවෙන් මේ ජයග්‍රහණ ලබාගත්තත්, මගේ පිටුපස සිට ශක්තිය ධෛර්ය දුන් ඩයන් ගෝමස්, මගේ පුහුණුකරු හර්ෂ කුමාර, වෙලින්ටන් පොලිස් බොක්සිං පුහුණුකරු මෙන්ඩිස් යන මහත්වරුන්ටත් ස්ලිම්ලයින් ආයතනයේ සියලුම දෙනාටත් මට ශක්තිය ධෛර්යය දුන් ක්‍රීඩා ලෝලීන්ටත් ස්තූති කළ යුතුයි.”ලක්මව රනින් සැරසූ අපේ සුපිරි බොක්සිං ක්‍රීඩිකාවට හෙට දිනයේත් ජයග්‍රහණය ලැබෙන්නට ක්‍රීඩාලෝලීන් සමඟ සිළුමිණ ප්‍රාර්ථනය කරයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211256</link>
    <topic>රේඛා</topic>
    <author>රූපාන්ති බුලත්සිංහල</author>
    <content>මත්වීම වගේම මත් කිරීමත් එච්චර හොඳ දෙයක් නොවෙයි. අද විවිධාකාරයේ මත්කිරීම් තිබෙනවා. මේ හැම මත්කිරීමකටම විවිධ වයස් සීමාවල අය ගොදුරු වෙලා. සමහර අය තම තමන්ගේ ජීවිතයම වරද්දා ගන්නවා. ආයිත් කවදාවත්ම ගොඩ එන්න බැරි විදිහට. පුංචි කාලේ ම දරුවෝ ගොදුරු කරගත්තහාම පහසු නිසා දැන් දැන් ඔවුන් වෙනුවෙන් මත්පුවක් හදන්න අරගෙන. කාලයකදි සීනි බෝල ටොෆි චොකලට් හදලා පුංචි එවුන් මුලා කළා. ඒත් ඒවා එක කාලයකට. කොයි ආකාරයෙන් ආවත් එක එක ආකාරයකට හැමෝම රැවටෙනවා. ඒ රැවටීමෙත් සීමාවක් නෑ. පුංචි එවුන් ඉලක්ක කරගෙන මේ ජාවාරම ඉදිරියට ගෙනයන්න ජාවාරම්කරුවෝ උත්සහා දරනවා. පුංචි අයට ඇන්දවීම ලේසියි. හැබැයි; මේ නිසාම තමයි දෙමවුපියෝ අවදියෙන් ඉන්න ඕනේ. නැත්නම් ප්‍රමාදය පසුතැවිල්ලක්ම වෙනවා.හිරිහැර නැතුව ජීවත්වෙන්න කියලා කොච්චර ඉගැන්නුවත්; සමහරුන්ට ඒකෙ වරදක් නෑ. පොදු ස්ථානවලදී වුණත් හැසිරෙන්නෙ තමන් විතරක් ඉන්නවා වගේ. අනුන් ගැන කිසිම තැකීමක් නැහැ. නිදහස කිව්වට මෙහෙම නිදහසක් නම් කොහොමත් ඕනෙ නැහැ. අයතා විධියට නිදහස භුක්ති විඳින්න සමහරු හරිම ආසයි. හැබැයි ඉතින් ප්‍රශ්නයක් ඇති වුණොත් නිදහස ගැන කතා කරනවා. නිදහස කියන්නේ අනුන්ට කරදරයක් වෙන්න ජීවත්වෙන එක නම් නෙවෙයි. සමහරුන්ට ඇදගෙන කන්න අවසර දුන්නහම ඒ අය ඉහගෙන කරනවා. ඊට පස්සෙ රෙගුලාසි කතා කරනවා. තමන්ගේ ගෙදරවත් අනුන්ට හිරිහැරයක් වෙන විදිහට ජීවත් වෙන්න කොහෙත්ම ඉඩක් නෑ. එහෙම කරන්න ඉතින් කොහෙ තියෙන අයිතියක්ද?මේකනේ අයිබොවන්ඩ බොහෝම දේවල් වලට වැඩිය අවශ්‍ය ආදුරුසෙ. ඒත් ඉතින් අපේ ඇත්තන් ළඟ ආදුරුසෙ අංශු මාත්‍රයක්වත් නෑ. මේ කතාව සිද්ධ වුණේ මීගහතැන්න ප්‍රදේශයේ. අඹුසැමි යුවලක් හොඳටම බීලා ගෙදර කෑකෝ ගහගන්නවා. අන්තිමට පැමිණිලි පිට පැමිණිලි ගියා. අවසානයේදී දෙන්නම නීතියේ රැහැනට අසුවුණා. ඔවුන්ගේ දරුවාට වුණේ ළමා නිවාසයක ඉන්නයි.’මිනිහා නොමිනිහා දනී, කුණු මාළු සියඹලා දනී කියලා කතාවක් \;යනවානේ ආයිබොවන්ඩ; කොච්චර වුණත් දැන් අපේ රටේ මනුස්සකම නැව් නැඟලා අහවරයි. ඉඳහිට නෙවෙයි දිගින් දිගටම අමනකම අපේ රටට ගොඩ බහින්න පටන් අරගෙන. මේ නිසා දරු සෙනෙහසත් අම්මලාට අමතකවෙලා. එදා නම් ගුත්තිලයේ තිබුණෙ වීණා නාදයේ මිහිරිකමට අම්මලාට දරුවන් ගැන මතක නැති වුණ බවයි. මේ නිසා විදාගම හිමි මෙහෙම පද බැන්දහ. “නොදනිත් දරුවන් ඇකයෙන් වැටුණා” ඒත් අද කාලයේ අම්මලා නොදැන නොව දැන දැනම දරුවන් ඉවත දමනවා. ඒ විතරක් නෙවෙයි. පණ පිටින් වළලා දානවා. මේ කතාව වුණේ, කුඩා පොකුණ අලුත උපන් දරුවාව අම්මා ගෙවත්තෙම වළලා. අපොයි දෙවියනේ මේවා අහස පොළව උහුලයිද?’විස්සාසා පරමඥාති’ කියලා බණ පදයක් තියෙනවානේ ආයිබොවන්ඩ; ඒ කොහොම කිව්වත් දැන් දැන් ඉන්න මිනිස්සු නම් එච්චරවත් විශ්වාසය රකිනවා කියන එක නම් සැකයක්. අර ඉතින් කතාවට කියන්නේ ‘ළඟින් ගියොත් ඇහැක් නෑ’ කියලා. මේක මේ ඇහැක් ගැන කතාවක් එහෙම නෙවෙයි. විශ්වාසය කඩ කරපු මෙහෙකාරියක් ගැන කතාවක්. පරිස්සමට තිබ්බ දේ ඈලියාවට ගියාහම කරන්න දෙයක් නෑ. ගෙදර අයගේ හිත දිනාගෙන හිටපු මේ ඇත්තී මෙහෙම දෙයක් කරයි කියල කවුද හිතන්නේ. ඒත් ඉතින් හීනෙන්වත් හිතන දේවල් නෙවෙයි අද කාලේ වෙන්නේ; ඒ නිසාම තමයි අබුද්දස්ස කාලේ කියලා කියන්නේ, මේ අබුද්දස්ස කාලේ අපිට ඕනෙ ඕනෙ දේවල් වෙන්නේ නැහැ.මේ නිසා විශ්වාසෙන් හැම දෙයක් ම කරන්න බැහැ. විශ්වාස කරන කොට ටිකක් කල්පනා කරන්න. නැත්නම් හැමෝම අමාරුවේ වැටෙනවා. මේ නිසා හැම වෙලාවේම කල්පනාවෙන්.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211257</link>
    <topic>අපාය මාවතේ දොරටුව ළඟ...</topic>
    <author>වසන්ත ජයසිංහ ආරච්චි</author>
    <content>මේක සෙල්ලමක් කියලා හිතන්න එපා. මොකද ඒක ජීවිතේට ලෙල්ලමක් වුණොත් කම්මුතුයිනේ. හැබැයි ඉතිං සෙල්ලම කියලා හිතලා වුණත් ජීවිතේම ගොඩ ගියොත් කොහොම ද? කවුරුත් හිතන්නේ එහෙම තමයි. මොනවා වුණත් කොයි දේත් පරිස්සමෙන්. මේ කතාව කියවන්නකෝ. ඊට පස්සේ ඕන දෙයක් හිතන්න. අපි ආවේ බෝකර් කෙනෙක් හොයාගෙන. බෝකර් වුණත් ලොකු උන්නැහේට පොඩි කඩයක් තියෙනවා. ස්ථිරවම තැන නොකිව්වත් මේ බණ්ඩාරගම පැත්ත කියමුකෝ.ඔන්න තැනට ආවා. එක පාරටම කතාව දාන්නත් බැහැනේ. අවිකාෂ්ටකේ ආව නිසා තිබහට කූල් එකක්වත් බොන්න පුළුවන්නම් කියලා යෝජනාව ආවේ සුගත්ගෙන්. යෝජනාව ස්ථිරයි. කඩපැලේ හරහට දාලා තිබුණු ලී කොටේ ළඟින් වාඩි වුණා නෙමෙයි ඉන්දවුණේ මහන්සියට.ලොකු උන්නැහේ අපිට කූල් බීම තුනක් දෙන්න. පෑව්වේ දවස් කීය ද? පුදුම කාෂ්ටකයක්නේ. ලෝක විනාශ කතාව ඇත්ත වෙනවද කොහෙද?ඕවා මොන බොරුද මහත්තයෝ. මේ වෙන දේවල්වලට විනාශ වෙන්න කොහෙද ලෝකයක්. ඔය අව්වේ ආව එකේ කූල් ඇඟට අගුණයි නොවැ. ඔන්න ඔය තැඹිලි ගෙඩියක් බොමු. ශරීර සෞඛ්‍ය ගැන හිතන ලොකු උන්නැහේට මුදලට වඩා වටින්නේ මනුස්සකම ද කියලා හිතුණා. ඒක නෙමෙයි ලොකු උන්නැහේ, ලොකු උන්නැහේ දන්නවද අර වාහන තියන තැන.‘මහත්තයලා ඒකට ද ආවේ. උගස් තියන තැනනේ. කීයකට ද වැඩේ වෙන්න ඕන. ඔන්න පැන්නා බළලා මල්ලෙන් එළියට.‘ගාන කතා කරමුකෝ. ඔය තැඹිලි ගෙඩි කපලා ගත්තනම්. දවසකට වාහන කීයක් විතර ඔතන තියෙනවද ලොකු උන්නැහේ.’‘මේවා කියන්න ඕන දේවල් නෙමෙයි. ඒත් ඉතිං මහත්තයලා හිතවත් වුණානේ. මෙහේ හොඳ බිස්නස්. කැසිනෝ කාරයෝ හැම තැනම.’‘බිස්නස් කිව්වේ’දැන් මේකනේ කැසිනෝ ගැන මහත්තයලට අමුතුවෙන් කියන්න ඕන නැහැනේ. මටත් ඒ හැටි දැනුමක් නැහැ. හැබැයි නොදන්නා කෙනෙක් ආවොත් වාහන උගස් තියන තැනට අරන් ගිහින් මාත් ගානක් තියාගන්නවා. පව් නෑනේ මහත්තයා. විසිකරන සල්ලිනේ.ඒ තරමට බිස්නස් ද?ආයේ මොනවා අහනව ද? දවසකට වාහන කොහොමත් දෙක තුනක් උගස් තියෙනවාමයි. මෙතැනින් තමයි යන්නේ. ඕක සූදුවක්නේ මහත්තයෝ’ දැන් මෙහේ සල්ලිකාරයෝ ඕකට ඇබ්බැහිවෙලා. සමහරු ඔය සූදුව හින්දා සල්ලිකාරයෝ වුණා. තවත් සමහර සල්ලිකාරයෝ හිඟන්නෝ වුණා. ඒත් ගේම අතහරින්නේ නැහැ. මම දන්න විදිහට ඔය වාහන උගස් ගන්න මහත්තයා ළඟ වාහන විස්සක් විතර දැන් තියෙනවා. ඒවා එයාගේ ගෙදර නෙමෙයි වෙන තැනක දාලා තියෙන්නේ. කෝකටත් පරිස්සමින්.එතකොට ඒවා බේරාගන්නේ නැද්ද?මෙහෙමනේ කැසිනෝ වලට ඇබ්බැහි වුණ මනුස්සයෝ ගැන මොනවා කියනව ද? සමහරුන්ට වාහන බේර ගන්නවා තියා ඉන්න හිටින්න තැනක් පවා නැතුව යනවා. ඔහොම ඉඳලා ලකේට වගේ ගොඩ යන ඈයින් ඇවිත් වාහනෙත් බේරාගෙන යනකොට මෙතනින් තේ එකකුත් බීලා සංතෝෂමකුත් දීලා යන්නේ. හැබැයි ඉතිං ඔන්න සතියයි දෙකයි නැත්නම් මාසයයි. ආයිත් එනවා වාහනෙත් අරගෙන.උගස් කරන්න ද?නැතුව. ඕකනේ මහත්තයෝ සූදුව කියන්නේ. අර හොයාගත්ත සබ්බසකලමනාවම ඉවරයි ආයෙත් කැසිනෝ ගහලම.ලොකු උන්නැහේ කඩේට යන එන අයට බඩුවක් මුට්ටුවක් දෙන ගමන්ම ආයේ කතාවට වැටෙනවා. මහත්තයලට මම කියන්නම් හොඳ සිද්ධියක්. ඒ මනුස්සයා මේ ගමේ ඉන්නේ.ඉස්සර ඉඳන්ම මිනිහා ඇවිත් මගෙන් තේ එකක් බීලා මෙතනින් යන්නේ. මිනිහත් කොහොමහරි කැසිනෝවලට අහුවුණා. මුලින් මුලින් ඇවිත් මිනිහා හැමදේම මාත් එක්ක කියනවා. ඉස්සර කැසිනෝවලට යනකොට රුපියල් පන්දහයිලු අතේ ගෙනයන්නේ. ඔහොම ඉඳලා මිනිහට හැමදාම කීය කීය හරි එකතු වෙනවා. ලක් කාරයා. ඊට පස්සේ සූදුවෙන් ඔළුව උස්සපු හාදයා සල්ලි කාරයෝ එක්ක තමයි ගනුදෙනු කළේ. දවසක් රුපියල් පනස් දහක් අරගෙන කැසිනෝ වලට ගිහිල්ලා. එදා මිනිහගේ දවස. කොහොමහරි කෝටි දෙකහමාරක් මිනිහා දිනලා. අන්තිමේ ලක්ෂ පහයි මිනිහා අතින් පැරදිලා තියෙන්නේ.නැහැ එච්චර ගානක්.මේ මොනවා කතා කරනව ද මහත්තයෝ. ඔය කැසිනෝ ගහන තැන්වල කෝටි ගණන් මිනිස්සු සල්ලි විසි කරන්නේ කියලා ඔය මනුස්සයම මාත් එක්ක කියලා තියෙනවා. ඇත්තනේ මහත්තයෝ ලොකු ලොකු මැණික් කාරයෝ, මෝල් කාරයෝ බිස්නස් කාරයෝනේ ඕවට එන්නේ.ඊට පස්සේ මිනිහා මේ පැත්තේ ආවේ නැද්ද?ඇහි පිල්ලමක් ගහනකොට මිනිහා දියුණු වුණා. ලොකු ගාණක් දීලා හොඳ කාර් එකක් ගත්තා. මිනිහා හොඳ ගෙයක් හැදුවා. ආයේ තේ බොන්න නම් ආවේ නැහැ. මෙතනින් යනකොට හෝන් එක ගහලා අත වනාගෙන යනවා එච්චරයි. ඊට පස්සේ හොඳ සල්ලි කාරයෝ ආශ්‍රය කළේ.කැසිනෝ ගැහිල්ලත් පාඩු නෑ එහෙනම්.පාඩු; මහත්තයා මොනවද කතා කරන්නේ. මිනිහා දරු පවුල් කාරයා. ඔය කැසිනෝ වලට යන කාටද සල්ලි ඇතිවෙන්නේ. ඊට පස්සේ බලන්නේ තව තවත් ගොඩගහගන්න මිසක් නවත්තලා දාන්න ද? අනික කැසිනෝ සූදුව විතර ද? හොඳට කන්න බොන්න හැමදේම සල්ලිනේ.මිනිහා දිගටම කැසිනෝ ගියා.ඔව් අර කෝටි ගණන් හොයපු සල්ලිවලින් දිගටම කැසිනෝ ගැහැව්වා. අන්තිමේදී මිනිහා අලුතෙන් හදපු ගෙදරත් විකුණුවා. පාවිච්චි කරපු වාහනෙත් විකුණලා කැසිනෝ ගැහැව්වා. දැන් ඔන්න ඉන්න හිටින්න තැන් නැතුව අර දරු පවුලත් එක්කම කුලියට කාමරයක් අරන් ඉන්නවලු.අනේ අම්මේ මෙහෙමත් මිනිස්සු.ඔන්න ඕක තමයි මහත්තයෝ කරුමේ කියන්නේ. මිනිහා විතරක් නෙමෙයිනේ දරු පවුලත් ඉවරයි. සූදුවට ගිය මනුස්සයා සූදුවෙන්මයි වැනසෙන්නේ. බුදු බණ බොරු නැහැ මහත්තයෝ. ඔය එක සිද්ධියක් විතරයි. ඔහෝම දේවල් කොච්චර තියෙනව ද? සමහරු කෝටිපති සල්ලිකාරයින් හිඟාකන ගාණට වැටෙනවා.මහත්තයලට අමුතුවෙන් කියන්න ඕන නැහැනේ සක්විතිට වුණ දේ දන්නවනේ. මිනිහත් ඔය කැසිනෝ ගැහිල්ලනේ කරලා තියෙන්නේ. දැන් ඔය බණ්ඩාරගමට පොඩ්ඩක් එහා හොඳ ගාර්මන්ට් කාරයෙක් හිටියා. හොඳ සල්ලි කාරයා. මිනිහත් කැසිනෝවලට ඇබ්බැහි වුණා. දැන් ඔක්කොම කාබසිනියා වෙලා ඉවරයි. මම හිතන්නේ ඒ ගාර්මන්ට් එකත් විකුණලා දාලා ද කොහෙද? එක මනුස්සයෙක් හම්බ කරන කොට තව එකෙක් වැටෙනවා. ඒ හම්බ කරපු එකා ආයේ දවසක වැටෙනවා. ඕක තමයි මහත්තයෝ සූදුවේ හැටි.එතකොට අර වාහන උගසට ගන්න මනුස්සයාට හොඳ ඇති.ආයේ මොනවා අහනව ද? මුලින් මිනිහා කළේ ඔය පොඩි පොඩි දේවල් උගසට ගත්ත එක. පස්සේ සයිකල්, මෝටර් සයිකල් එහෙම අරගෙන දැන් තමා වාහන උගසට ගන්නේ. මිනිහට ජයයි. හැබැයි හිටපු ගමන් නඩු ගිහිල්ලා මිනිහට අල්ලපු අත්තත් නැහැ පය ගහපු අත්තත් නැති වෙන අවස්ථා තියෙනවා. මේ ළඟකදී මිනිහට ලක්ෂ හතළිහක් විතර පාඩු වුණා කියලා මට කිව්වා. ඒත් ඉතිං කැසිනෝ කාරයෝ ඉන්නකම් මිනිහට පාඩුවක් වෙන්නේ නැහැ. අපෝ මහත්තයෝ කැසිනෝ ගැනනම් හිතන්නවත් එපා.මෙහෙමත් ජීවිත තියෙනවනේ. උපන්නානම් ජීවත් වෙන්නම එපැයි. එහෙමයි කියලා ජීවත්වෙන්න මෙහෙමත් දේවල් කරනව ද? අපිටත් නොදැනිම දිගු හුස්මක් පිට කෙරුණේ බාගෙට හිස් කරපු තැඹිලි ගෙඩි ටික තාමත් අපි අතේ තියෙද්දිම.දැන් මහත්තයලා ආව කාරණේට බහිමුකෝ.මතු සම්බන්ධයි.....වසන්ත ජයසිංහ ආරච්චි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211258</link>
    <topic>සැමියාටත් වඩා ජනතාවට සමීප චීන ජනපති බිරිය</topic>
    <author>සේමාලි කැල්ලපත</author>
    <content>ලොව වැඩිම ජනගහනයක් වෙසෙන රටේ නව නායකයා පසුගියදා නිල වශයෙන් එරට ජනතාවට හඳුන්වා දෙනු ලැබිණ. වසර පහක් තිස්සේ චීනයේ උප ජනාධිපතිවරයා වශයෙන් සිටි ඔහු 59 හැවිරිදි ෂී ජින්පින් ය. එහෙත්, චීන ජනතාවට නම් නම කී පමණින් සමීපව සිටින්නේ මේ නව නායකයා නොව ඔහුගේ ප්‍රභාවත් බිරියයි. ඇය 49 හැවිරිදි පෙන් ලියුවාන් ය.චීන ජනතාව ආදරයට ඇය හඳුන්වන්නේ පියෝනි ෆෙයරි ලෙසය. ජනපි‍්‍රය ගැමි සංගීතය හරහා චීන ජනතා හදවත් දිනා සිටින පියෝනි දශකයකටත් අධික කාලය සිට රාජ්‍ය රූපවාහිනී නාළිකා ඔස්සේ ගී ගයමින් රංගනයේ යෙදෙන මහා ගී තරුවකි. නිළි රැජනකි. චීන අසහාය නායක මාඕ සේතුං ගේ බිරිය වූ ජියාන් ක්වින් ගෙන් පසු එරට ජනාධිපති ආර්යාව බවට පත්වන ප්‍රසිද්ධ කාන්තා චරිතය පියෝනි ය.මනා රූ සපුවකින් යුතු පියෝනි ගේ රසිකයන් පිනවීමේ හැකියාව සමඟ බද්ධ වී ඇත්තේ ඇය චීන කොමියුනිස්ට් පක්ෂය කෙරෙහි දක්වන ළෙන්ගතුකමය. දේශපාලන පවුල් පසුබිම නිසා ළමා හා තරුණ වියේදී දුෂ්කර ජීවිතයකට එළඹුණ ද පියෝනි වයස අවුරුදු 14 දී චීනයේ ෂැංඩොන් විශ්ව විද්‍යාලයට ඇතුළු වූයේ චීන ජන සංගීතය හැදෑරීමටය.වේදිකාවේ ගී ගයමින්සරසවියෙන් පිටවුණු පසු ඇය වයස අවුරුදු 18 දී චීන මහජන විමුක්ති හමුදාවට බැඳුණාය. ගායිකාවක ලෙස ඇගේ දක්ෂතා හඳුනාගත් හමුදා නිලධාරීහු ඇය හමුදා භටයන්ගේ චිත්ත ධෛර්ය නැංවීම සඳහා ගී ගැයීමට යොදා ගත්හ. රට පුරා පිහිටි හමුදා කණ්ඩ අතර සැරිසරමින් ඇය දේශාභිමානී ගී ගැයුවාය. පියෝනි කොමියුනිස්ට් පක්ෂය විසින් අනුමත කරන ලද පේ‍්‍රක්ෂක පිනවන්නියකි.ඇය නිතර රාජ්‍ය රූපවාහිනිය හරහා කොමියුනිස්ට් පක්ෂය වර්ණනා කරමින් ගී ගැයුවාය. විචාරකයන් පවසන්නේ ඇගේ ගී මඟින් පක්ෂය හා චීන ජන ජීවිතය වර්ණනා කෙරෙන බවය. චීන මහජන විමුක්ති හමුදාවේ මේජර් ජනරාල් ධුරය දක්වා ඉහළ නැඟුණු පියෝනි තවමත් එම ධුරය හොබවන්නීය. ඇය චීන ජනතා පේ‍්‍රක්ෂක හදවත්වලට වඩාත්ම සමීප වූයේ එරට මිලියන ගණනක පේ‍්‍රක්ෂක ආකර්ෂණය දිනාගත් රූපවාහිනී දැවැන්ත වැඩ සටහනක් හරහාය. පියෝනි එම වැඩ සටහන ආරම්භයේ සිටම දිදුලන ගී තරුවක් හා නිළියක ලෙස පේ‍්‍රක්ෂක හදවත් දිනා ගත්තාය.පියෝනි සහ ජින්පින් මුණ ගැසුණේ 1986 දී මිතුරකු හරහාය. ඒ වන විට ජින්පින් සිය පළමු විවාහයෙන් දික්කසාද වී සිටි අතර පියෝනි රටපුරා ජනපි‍්‍රය තරුවක් ව සිටියාය. 1987 දී ඔවුහු විවාහ වූහ. ඔවුන්ට ෂී මින්ග්සේ නමින් දියණියක වෙයි.ජින්පින් අනාගත චීන ජනාධිපතිවරයා ගැන ද මෙහිදී යමක් ලිවිය යුතුමය. ඔහුගේ පියා චීන කොමියුනිස්ට් පක්ෂයේ පළමුපෙළ නායකත්ව පරම්පරාවේ පුරෝගාමී පුරුකක් වූ ෂී සොංෂෙන් ය. චීනයේ ප්‍රථම අගමැති චෞ එන්ලායි ගේ උප අගමැතිවරයා ලෙස ද හෙතෙම කටයුතු කළේය. චීන නායක මාඕ සේතුං සමඟ විරසක වීමෙන් පසු සොංෂෙන් සිරගත විය. ඉන්පසු ජින්පින් ඇතුළු පවුලේ අය චීනයේ ගම්බද දුෂ්කර පළාතකට පිටුවහල් කෙරිණ. ෂැන්ෂි පළාතේ ලියාජියා නම්වූ ඒ පළාත බීජිං නුවරට ඉතා දුරින් වූ දුප්පත් ජනතාවක් විසූ පළාතකි. ජින්පින් ගේ ශිෂ්‍ය ජීවිතය ගෙවුණේ එහිය. එහිදී ඔහු ඇතුළු පවුලේ අය ගොවීන් හා කම්කරුවන් මෙන් වැඩ කළහ.මේ පවුලේ අය ජීවත් වූයේ ගම වටා වූ කඳු වළල්ලේ සාරාගත් ගුහා නිවෙසකය. ජීවිතයේ සියලු දුක් කම්කටොලු දරාගත් ජින්පින් සරසවි අධ්‍යාපනය ද හමාර කර ඉතා ඉක්මනින් සිය දේශපාලන ගමන පැමිණියේය. එහෙත් ජින්පින් හැදුණු වැඩුණු අන්දම සහ ඔහු බලයට ආ අන්දම ගැන එතරම් තොරතුරු නැත්තේය.“මා තරුණ කල මුහුණ දුන් දුෂ්කරතා හා සසඳද්දී මගේ දේශපාලන දිවියේ මුහුණ දෙන ප්‍රශ්න මට ප්‍රශ්න නොවේ යැයි” වරක් ජින්පින් තමා ආ දුෂ්කරතා පිරුණු ගමන ගැන සඳහන් කරමින් පවසා ඇත්තේය.ජින්පින් රටේ දේශපාලන බල කණුවක් වුවද පියෝනි සැම විටම ස්වාමිපුරුෂයා අභිබවා යන රටේ දේශපාලන චරිතයක්ව සිටියාය.“ෂී ජින්පින් කියන්නේ කවුද? ඇයි දන්නෙ නැද්ද ඒ පියෝනිගේ සැමියානේ” යනුවෙන් පියෝනි ගැන කීමේ දී චීන ජනතාව නිතර පවසන විහිළුවක් ද වෙයි.පියෝනි එරට කෙතරම් ජනපි‍්‍රය චරිතයක් ද යත් ඇය 2011 දී ලෝක සෞඛ්‍ය සංවිධානයේ හොඳ හිත පතුරුවන තානාපතිවරියක ලෙස ද පත් කෙරිණ. දේශ දේශාන්තරවල ද සිය ගායන කුසලතා එළිදක්වමින් පේ‍්‍රක්ෂක ආකර්ෂණය දිනා සිටින පියෝනි 2011 දී චීන රජයෙන් පිරිනැමෙන චීන කලා සම්මානය හා යෙන් මිලියනයක මුදල් ත්‍යාගයකින් ද පුදනු ලැබුවාය.නව ජනපති ජින්පින්රටපුරා කෙතරම් ජනපි‍්‍රය චරිතයක් වුවද පියෝනි සිය සැමියා සමඟ මහජනයා හමුවට යෑම් මඟ හරින්නීය. එසේම සැමියා ගැන ප්‍රසිද්ධියේ කතා කිරීමෙන් ද වැළකෙන්නීය. ජින්පින් ජනාධිපති ධුරය දක්වා පැමිණි ගමනේ විශාල කාර්යභාරයක් පියෝනි වෙතින් ඉටුවූ බවට මතවාද පවතී. ඒ නිසාම ඇය ඒ ගැන කතා කිරීමෙන් වැළකී සිටින්නීය.“ඔහු නිවෙසට පැමිණි විට මේ ගෙදර නායකයෙක් සිටිනවා ය යන අදහස මට නැහැ. මගේ දෑස් ඉදිරිපිට ඔහු මගේ සැමියා පමණයි. ඔහු ද මා නිවෙසේ සිටියදී ජනපි‍්‍රය තරුවක යැයි සලකන්නේ නැහැ. ඔහුට ද මා ඔහුගේ බිරිය පමණයි” යනුවෙන් පියෝනි ඇය කලාතුරකින් පැවැත්වූ මාධ්‍ය සාකච්ඡාවකදී පැවසුවාය.මින් පෙර සිටි චීන නායකයන්ගේ බිරියෝ කලඑළියට නොබැස සැඟව සිටියෝ වූහ. ඩෙන් ෂියාඕ පින් හිටපු ජනාධිපතිගේ බිරියගේ සිට විශ්‍රාම යන චීන නායක හූ ජින්ටාඕ ගේ බිරිය දක්වා සියලු බිරියෝ එසේ තිරයෙන් පිටුපස සිටි අය වෙති. ඔවුන් හා සසඳද්දී පියෝනි යනු ඉතාම ඉදිරියෙන් සිටින තැනැත්තියකි. විචාරකයන් ඇය සසඳන්නේ හිටපු ප්‍රංශ ජනාධිපති ආර්යාව වූ කාර්ලා බෲනි සමඟය.ඇගේ මේ ජනපි‍්‍රයත්වය ජින්පින් චීන රාජ්‍ය නායකයා දක්වා ආ ගමනට බෙහෙවින් ඉවහල් වූ බව ද පැවසේ. එසේම ඇය චීන නව නායකත්වයට කිසියම් වෙනසක් එක්කරනු ඇතැයි ද විචාරකයෝ මත පළ කරති. එහෙත් බොහෝ දෙනෙක් ප්‍රශ්න නඟන්නේ චීන රජය තුළ ඇයට කුමන ආකාරයේ කාර්යභාරයක් ඉටුකිරීමට ඉඩ ලැබේ ද යන්න ගැනය.සම්ප්‍රදායික චීන රාජ්‍ය නායක බිරියකගේ භූමිකාව රඟමින් ඇය සැමියා සමඟ විදෙස් සංචාරවලට සහභාගි වේ ද නැද්ද යන්න ගැන ද ඇත්තේ කුකුසකි. මීට පෙර ජින්පින් කළ ඇතැම් විදෙස් සංචාරවලදී ද පියෝනි ඔහු පසෙකින් නොවූවාය. සිය සැමියාගේ නායක ප්‍රතිරූපය හරහා වැටෙන දැවැන්ත සෙවණැල්ලක් වීමට පියෝනි අකැමැත්තක් දක්වන්නීය. ඒ වෙනුවට ඇය සුබසාධන කටයුතුවල නිරත වෙමින් සිටීමට ඉඩ ඇතැයි ද පැවසේ.චීන රාජ්‍ය නායකයන් ජීවත්වෙන චීනයේ සොංනැන්හයි පළාතේ සිය නිවෙසට වී සාමාන්‍ය ජීවිතයක් ගත කිරීමට ඇය වැඩි කැමැත්තක් දක්වන්නීය.“වෙළෙඳපොළට පාපැදියෙන් ගොස් වෙළෙදුන් සමඟ හෙට්ටු කරමින් බඩු මිලදී ගනිමින් සාමාන්‍ය ජීවිතයක් ගත කිරීමට මා කැමැතියි” පියෝනි පවසයි.සේමාලි කැල්ලපත  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af1211259</link>
    <topic>නොදෙවෙනි මන්ත්‍රී බර්නාඩ්</topic>
    <author/>
    <content>බර්නාඩ් සොයිසා නැඟෙනහිර කොළඹ ආසනයට තරග කළ සමසමාජ මන්ත්‍රීවරයෙකි. නැඟෙනහිර කොළඹ බහු ආසනයක් නිසා එක්සත් ජාතික පක්ෂය නියෝජනය කළේ ජේ. ආර්. ජයවර්ධනය. ඒ දෙදෙනා ගජ මිතුරෝය. 1965 මහ මැතිවරණයේදී දෙදෙනාම පත්වූයේ නිතරගයෙනි.බර්නාඩ් දක්ෂ කථිකයෙකි. වඩාත්ම සිය දක්ෂකම් ප්‍රදර්ශනය කළේ පාර්ලිමේන්තුවේදීය. ඔහු භාෂා දෙකෙන්ම කතා කිරීමට එකසේ දක්ෂය. එහෙත් ඔහුගේ ඉංගී‍්‍රසි කතා පාර්ලිමේන්තුව තුළ අතිශයින් අර්ථවත්ය. ඔහු කතා කරන විට එළියේ සිටින මන්ත්‍රීවරු ද සභා ගැබට පැමිණෙති.බර්නාඩ් සොයිසාට ඕනෑම විෂයයක් ගැන හසළ දැනුමක් තිබේ. ආර්ථික විද්‍යාව ගැන විටෙක කතා කරන ඔහු තවත් විටෙක ආයුර්වේද වෙදකම ගැන ද කතා කරයි. ආචාර්ය ඇන්. ඇම්. පෙරේරා මුදල් ඇමැති පදවියට 1970 වසරේදී පත්වූ විට නියෝජ්‍ය මුදල් ඇමැතිවරයකු නිල වශයෙන් සිටියේ නැත. එම තනතුර බර්නාඩ් භාර ගත්තේ නැත. එහෙත් ඇන්. ඇම්. එතෙර යන විට මුදල් ඇමැති තනතුරේ වැඩ බැලුවේ බර්නාඩ්ය. වැඩ බලන මුදල් ඇමැති හැටියට ලකිසුරු විලියම් ගොපල්ලව ඉදිරියේ දිවුරුම් දෙන්නට ඔහු රජගෙදරට යන්නේ ඇවිදගෙනය. දිවුරුම් දී මුදල් අමාත්‍යාංශයට යන්නේ ටැක්සියකිනි.බර්නාඩ්ට වාහනයක් තිබුණේ නැත. යාළුවෝ ඔහුට වාහන පහසුකම් සලසති. බස්නාහිර පළාත් සභාවට පත්වූ වේලේ ඔහු පැජරෝවක් ලබාගත්තා මතකය.පාර්ලිමේන්තුවේ දී කතානායක තුමා හෝ මන්ත්‍රීවරුන් හැම විටම සඳහන් කරන්නේ නැඟෙනහිර කොළඹ දෙවන මන්ත්‍රී බර්නාඩ් සොයිසා යනුවෙනි. ජේ. ආර්. ජයවර්ධන පළමු මන්ත්‍රීවරයාය. එහෙත් නිතරගයෙන් පත්වූ විටත් කතානායක තුමා පරණ පුරුද්දට අමතන්නේ Hon. Bernard Soysa Second MP for Colombo East යනුවෙනි. ඒ හැම අවස්ථාවේදීම බර්නාඩ් නැඟී සිටී.ගරු කතානායක තුමනි! මම දෙවැනි මන්ත්‍රී නොවෙයි, මම සම මන්ත්‍රී අපි දෙන්නාම නිතරගයෙන් පත්වුණේ. එහෙත් කතානායකවරයාගේ මුවින් හැම විටම පිටවෙන්නේ දෙවැනි මන්ත්‍රී කියාය.එක් අයවැය විවාදයකදී කතානායක තුමා කතා කරන්නට බර්නාඩ් සොයිසාට ආරාධනා කළේ පරණ පුරුද්දටය.“Hon. Bernard Soysa - Second M.P. for Colombo East will now Speak”ගරු කතානායක තුමනි, මම යළිත් වරක් කියනවා මම දෙවැනි මන්ත්‍රී නොවෙයි. සම මන්ත්‍රී. මට මේ අවස්ථාවේදී පරණ සිද්ධියක් මතක් වෙනවා.ගරු කතානායක තුමනි, මම දවසක් ගියා අංගොඩ මානසික රෝහලට. ඒ ගියේ යාළුවෙක් එක්ක. රෝගියෙක් බලන්න. රෝගියා මගේ යාළුවගේ යාළුවෙක්. ඉතින් ඒ මානසික රෝගියා, මගෙන් ඇහැව්වා ‘තමුසෙ කවුද’ කියලා.මම කිව්වා මම බර්නාඩ් සොයිසා කියලා.තමුසෙ මොකද කරන්නේ කියලා ඒ පාර ඇහැව්වා.‘මොකුත් නෑ’ මම කිව්වා.ඕයි මොකුත් නැහැ කියල හරියනව ද මොකක්ද කරන ජොබ් එක. රෝගියා ආයිත් ඇහැව්වා.මට ජොබ් එකක් නෑ. දේශපාලනය තමයි කරන්නේ.” මම පිළිතුරු දුන්නා.ඒයි පිස්සා දේශපාලනේ කරලා පුළුවන් ද ජීවත් වෙන්න” රෝගියා පෙරළා ප්‍රශ්න කළා.මම මන්ත්‍රී කෙනෙක්. නැඟෙනහිර කොළඹ පාර්ලිමේන්තු මන්ත්‍රී” මම කිව්වා.“පලයන් පිස්සා යන්න. මමයි නැඟෙනහිර කොළඹ මන්ත්‍රී” අර රෝගියා තදින් කියා සිටියා.ඒ පාර කතානායක තුමනි මං එයාට පැහැදිලි කළා. නැඟෙනහිර කොළඹ කියන්නේ බහු ආසනයක්. මන්ත්‍රීවරු දෙන්නෙක්. ඔබ කියන දේ හරි - මම එක මන්ත්‍රීවරයෙක්. අනෙක් මන්ත්‍රී ඔබයි.”මේ කතාව අහගෙන සිටි මන්ත්‍රීවරු මහ හඬින් සිනාසුණා. කතානායක තුමාටත් සිනා නොවී සිටිය නොහැකි විය. එහෙත් වඩාත් සිනාසුණේ නැඟෙනහිර කොළඹ මන්ත්‍රී ජේ. ආර්. ජයවර්ධනය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af12112511</link>
    <topic>මේ ජය ලැබුණේ ක්‍රීඩාලෝලීන්ගේ දිරිමත් කිරීම නිසයි</topic>
    <author>සටහනටිරෝනි වෑවලගේ</author>
    <content>කැරම් ලෝක ශූරතාව දිනු නිශාන්ත ප්‍රනාන්දුපාසලේ දහතුනෙන් පහළ ක්‍රිකට් කණ්ඩායමේ සාමාජිකයකු වුවද නිශාන්ත වඩා කැමැත්තක් දැක්වූයේ කැරම් ගහන්නටය. තාත්තා ද කැරම් ගැහීමේ දක්ෂයෙකි. නිශාන්තට කැරම් අත්පොත් තැබුවේ ද තාත්තා ය. වයස අවුරුදු අට වන විට නිශාන්තට කැරම් ‘සෙල්ලමක්’ම විය. කැරම් ගැනත් නිශාන්ත ගැනත් මෙච්චර කියන්නේ ඇයි දැයි දැන් ඔබට සිතෙන්නට පුළුවන. පුදුම විය යුතු නැත. මේ නිශාන්ත සහ කැරම් ගැන කතා කළ යුතු අවධියයි.අන්තර්ජාතික කැරම් සම්මේලනයේ සාමාජික රටවල් සංඛ්‍යාව විසිහතරකි. ඇමෙරිකාව, බ්‍රිතාන්‍යය, ප්‍රංසය, ඉතාලිය, ජර්මනිය, කොරියාව, ස්විට්සර්ලන්තය, ඉන්දියාව, පකිස්ථානය, බංග්ලාදේශය මෙන්ම ශ්‍රී ලංකාව ද අයත් වන්නේ එකී රටවල් විසිහතර අතරටය. මේ සාමාජිකයෝ සෑම වසරකම විවිධ තරගාවලි සඳහා සහභාගි වන අතර අවුරුදු හතරකට සැරයක් විශේෂ තරගාවලියක් වෙනුවෙන් මුණ ගැසෙති. ඒ කැරම් ලෝක ශූරතා තරගාවලියයි. පාපන්දු ලෝක කුසලාන තරගාවලිය පැවැත්වෙන්නේ අවුරුදු හතරකට වරකි.ක්‍රිකට් ලෝක කුසලානය ද එසේමය. මේ තරගාවලි පැවැත්වෙන කාලයට ලෝකයම සිටින්නේ ඒ ගැන අවධානයෙනි. පාපන්දු නම් උන්මාදයක් බවට පත්වන තරම්ය. එහෙත් කැරම් ලෝක ශූරතා තරගාවලිය ගැන අඩුම තරමින් තරගාවලියට සහභාගිවන රටවල පවා වැඩි සද්දයක් බද්දයක් නැත්තේය. විශේෂයෙන් අපේ රටේ නම් තත්ත්වය එසේම වන්නේය.නිහඬවම තරගාවලියට සහභාගි වන ඔවුහු නිහඬවම ජය සංකේත ද දරාගෙන නිහඬවම යළි තම ගම්බිම් කරා යන්නේය. එහෙත් මෙවර කැරම් ලෝක ශූරතාවයේදී නම් තත්ත්වය එසේ වූයේ නැත. ඊට හේතුව අපේ රට නියෝජනය කරමින් තරගාවලියට සහභාගි වූ නිශාන්ත කැරම් ලෝක ශූරතාව දිනා ගැනීමයි.“මම කැරම් සෙල්ලම් කරන්නේ පොඩි කාලේ ඉඳන්. තාත්තා තමයි මට මඟ පෙන්නුවේ. ඉස්සර තාත්තගේ යාළුවෝ විස්සක් විතර ගෙදරට එනවා කැරම් සෙල්ලම් කරන්න. මුලින්ම විවෘත තරගාවලියකට සහභාගි වුණේ 1989 දී. එතකොට මට වයස අවුරුදු එකොළහයි. තරග පැවැත්වුණේ මරදානේ වයි එම් බී ඒ ශාලාවේ. ඒ සහභාගි වුණු තරගාවලියේදීම මම දහතුනෙන් පහළ ශූරතාව දිනා ගත්තා. ඒ කාලේ අදාළ වයස් කාණ්ඩයේ ශූරයා වුණේ අසිත ගුණසේකර. එදා ශූරතාව වෙනුවෙන් මම පරාජය කළේ ඔහුවයි.එලෙසින් නිශාන්ත තමා සහභාගි වූ පළමුවැනි තරගාවලියම ජයග්‍රහණයෙන් නිමා කරන්නේය. එදා දේශයට ශූරයකු වූ ඔහු හැදෙන ගහ දෙපෙත්තෙන් දැනෙන බවට පළ කළ ඉඟි සැබෑ බව අද ඔප්පු කර සිටින්නේ ලෝක ශූරයා ද බවට පත් වෙමිනි. අද ඔහුගේ වයස අවුරුදු තිස් හතරකි.“එදා ඉඳන් ශ්‍රී ලංකා කැරම් සම්මේලනයෙන් පවත්වන සෑම තරගාවලියකටම වගේ සහභාගි වුණා. කේවල, යුගල, විවෘත මේ හැම අංශයක්ම නියෝජනය කළා. හුඟක් තරග ජයග්‍රහණය කළා. සමහර ඒවා පැරදුණා.”නිශාන්ත වාක්‍ය අගට සිනාවක් ද ගළපන්නේය. පරාජයම ජයග්‍රහණයට මාවත වන්නේ ය යන්න ඔහු අසා ඇතිවාට සැක නැත. නිශාන්ත මට පැහැදිලි කර දෙන පරිදි වසරකට වරක් අපේ රටේ පැවැත්වෙන ප්‍රධාන තරගාවලි පහකි. මේවායේ ජයග්‍රහණයන්, පරාජයන් ක්‍රීඩකයින් ශ්‍රේණිගත කිරීම සඳහා ද දායකත්වය සපයයි.කැරම් සම්මේලන කුසලානය, ජනාධිපති කුසලානය, ජාතික ශූරතාවය, ග්‍රෑන්ඩ්ස් ලෑන්ඩ් සහ රේන්ජර්ස් යනු එකී ප්‍රධාන තරගාවලි පහයි. නිශාන්ත පවසන පරිදි වසර ගණනාවක සිට ඔහු මෙම තරගාවලි සඳහා සහභාගි වන්නේය. මේ තරගාවලි සඳහා සහභාගි වීමෙන් පසු ක්‍රීඩකයන් ශ්‍රේණිගත කිරීම් සිදු වේ. එහිදී පළමු දාසය දෙනා විශිෂ්ටයන් ලෙස ඇගැයීමට පාත්‍ර වේ. මේ දාසය දෙනා අතරට ඇතුළු වීමට නිශාන්තට වරම් ලැබෙන්නේ 1998 වසරේදීය. එවකට ඔහුගේ වයස අවුරුදු විස්සකි.“ඒ අවුරුද්දේ අන්තිම වෙනකොට මම ශ්‍රේණිගත කිරීම්වල පළමුවැනි හතර දෙනා අතරට එන්න සමත් වුණා. ඒ නිසා මට මුල් වරට අන්තර්ජාතික තරගාවලියකට සහභාගි වීමේ වරම් ලැබුණා. ඒ සාක් ක්‍රීඩා උලෙළ. පැවැත්වුණේ මාලදිවයිනේ දී. එදා ඉඳන් අද දක්වා සාක් තරගාවලි දාහතරකට සහභාගි වුණා. පදක්කම් නම් හුඟක් තියෙනවා.”නිශාන්තට තම ජීවිතයේ අභියෝගකාරීම තරගය හමුවන්නේ ද සාක් ක්‍රීඩා උලෙළකදීය. එය පැවැත්වෙන්නේ 2011 මාලදිවයිනේ සාග් උලෙළ අතරවාරයේදීය. ඔහු එකී අභියෝගාත්මක තරගය සිහිපත් කර සිටියේ ආත්ම තෘප්තිය ද සමඟිනි.“එදා තරගයේදී මට මුණ ගැහුණේ 2008 වසරේ ලෝක ශූරතාව දිනූ ඉන්දියාවේ යෝගේෂ් පර්දේශ්. ඒ වෙනකොටත් ලෝක ශූරයා ලෙස සැලකුවේ ඔහුව තමයි. මුල ඉඳලම ඉතා තියුණු කරට කර තරගයක් තිබුණා. එක වෙලාවකදී පරදියි ද කියලත් හිතුණා. කැරම් තරගයක් සාමාන්‍යයෙන් වට තුනකින් සමන්විත වෙනවා. ඒ අතරින් වට දෙකක් ජය ගන්න තරගකරුවා තමයි ජයග්‍රාහකයා වෙන්නේ. පළමු වටය මම ජයග්‍රහණය කළේ හරිම අමාරුවෙන්.මම ලකුණු විසිපහ සම්පූර්ණ කරනකොට ප්‍රතිවාදියා ලකුණු විසිදෙකක් අරගෙන. දෙවැනි වටය ඉතාම තීරණාත්මක වුණා. ඒත් ප්‍රතිවාදී ක්‍රීඩකයාට කලින් ලකුණු විසිපහේ කඩඉමට යන්න මට පුළුවන් වුණා. මට මේ තරගය අමරණීය මතකයක් ඉතුරු කළා. ඒ වගේ අභියෝගයක් මට කවදාවත් ලැබිලා නැහැ.”ඔහු වෙත යොමු කෙරුණු මගේ ඊළඟ පැනය වූයේ එසේනම් ලෝක ශූරතාව වෙනුවෙන් පැවැත්වුණු තරගය කෙසේ වී ද යන්නයි. ඒ වෙනුවෙන් ඔහුගෙන් ලැබුණු පිළිතුර සතුට හා සැහැල්ලුව අන්තර්ගත වූවක්ම විය.“අපේ රටේදීම පැවැත්වුණු නිසා වෙන්න ඇති ඒ තරගය මම ඉතා පහසුවෙන් ජයග්‍රහණය කළා. පළමු වටයේදී මම ලකුණු විසිපහ සම්පූර්ණ කරන කොට ප්‍රතිවාදියා අරගෙන තිබුණේ ලකුණු හතරයි. දෙවැනි වටයේදී මම ලකුණු විසිපහයි. ප්‍රතිවාදී ක්‍රීඩක භාරතදාසන් ලබා ගත්තේ ලකුණු දහයයි. ඔහු ඉන්දියානු ක්‍රීඩකයෙක්. මේ ජයග්‍රහණයට හේතුව දිරි ගැන්වීම කියලයි මම හිතන්නේ. ගලදාරි හෝටලයේදී පැවැත්වුණු තරගයේ මුල ඉඳලාම පන්සියයක් පමණ මා වටා හිටියා. ඔවුන් මාව විශාල වශයෙන් දිරිමත් කළා.”ජයග්‍රහණයත් සමඟම නිශාන්ත ක්‍රීඩා තරුවක් බවට පත් වන්නේය. කැරම් ගැන මෙන්ම නිශාන්ත ගැන ද බොහෝ දෙනා බොහෝ දේ දැන ගත්තේය. සැබැවින්ම ඔහු ලෝක ශූරයෙකි. එය අප රටට මහත් ගෞරවයක් අත්පත් කර දීමක්ම වන්නේය. ලෝක ශූරයා වීමට පෙර සහ පසු ජීවිතයේ වෙනස නිශාන්ත මේ වන විට අත්විඳිමින් සිටින්නේය.“ලෝක ශූරයා වුණාම මා හොඳින් පිළිගත්තා. මේ වෙලාවේදී මම ජනමාධ්‍යවේදීන්ට ස්තුතිවන්ත වෙනවා. ඔවුන් තමයි මගේ ජයග්‍රහණය ගැන රටට කිව්වේ. ඒ වගේම ක්‍රීඩා ලෝලීන්ටත් මම ස්තුතිවන්ත වෙනවා. ඔවුන් මා දිරිමත් කරපු නිසා තමයි මේ ජයග්‍රහණය ලබා ගන්න හැකියාව ලැබුණේ. තරගය අතරතුර වගේම තරගයට පෙරත්, පසුත් විශාල වශයෙන් අත්දැකීම් ලබා ගන්න මට හැකියාව ලැබුණා. තරගය ආරම්භ වෙන්න කලින් අත්තනායක කියලා මහත්මයෙක් මගේ ළඟට ඇවිත් කිව්වා දිනුවොත් මම ඔයාට රුපියල් පනස්දාහක් දෙනවා කියලා.ඔහු කැරම් සම්මේලනයෙත් හිටපු සාමාජිකයෙක්. ඔහු එහෙම කිව්වේ තරගයේදී මාව දිරිමත් කරන්නයි. ඒ කිව්වා වගේම තරගය ජයග්‍රහණය කළාට පස්සේ ඔහු මට ඒ මුදල් ත්‍යාගය ලබා දුන්නා. ජනාධිපතිතුමාත් මගේ ජයග්‍රහණය ඉතා අගය කළා. එතුමා පසුගියදා මාව කැඳවලා මට රුපියල් මිලියනයක් ලබා දුන්නා. ඒක මගේ ඉදිරි ක්‍රීඩා ජීවිතයට විශාල දිරිගැන්වීමක් වශයෙන් මම දකිනවා.”නිශාන්ත තවමත් තිස්හතර හැවිරිදිය. දරුවන් දෙදෙනෙක් ගෙන් යුත් සුන්දර පවුලක් ද ඔහු සතුය. කැරම් ක්‍රීඩාවේ දක්ෂයෙක් වුවද සැම විටම ජීවිතයේ අභියෝග දක්ෂ ලෙස ජය ගැනීමට දෛවය ඔහුට ඉඩ සලසන්නේ නැත. පෞද්ගලික ආයතනයක වසර අටක සේවා කාලයෙන් පසු විරැකියාවේ නීරස අත්දැකීම විඳ ගැනීමට නිශාන්තට සිදුවන්නේ ආයතනයේ අර්බුදයක් හේතුවෙනි.“රැකියාවක් නැතිව හිටපු කාලේ මට ජීවත් වෙන්න උපකාර වුණේ කැරම් ක්‍රීඩා කිරීමට මට තිබුණු හැකියාව. ඒ කාලේ මම කැරම් පුහුණුකරුවකු ලෙසින් රැකියාව ආරම්භ කළා. මොරටුව වේල්ස් කුමර විදුහල, නාලන්ද විද්‍යාලය වගේම මහරගම ජනාධිපති විද්‍යාලයේත් කැරම් පුහුණුකරුවා වුණේ මම. අද මම පුහුණුකරුවකු ලෙස ක්‍රියා කිරීමෙන් විශාල සතුටක් ලබනවා. දැනට මොරටුව වේල්ස් කුමර විදුහලේ මම පුහුණු කරපු ක්‍රීඩකයෙක් ඉන්නවා. ඔහු මේ වන විට ශ්‍රේණි ගත කිරීම් අනුව ලංකාවේ හත්වැනි තැනට පැමිණිලා ඉන්නවා. මම පළමුවැනි තැන ඉන්නකොට මගේ ගෝලයා ඉන්නේ හත්වැනි තැනට. ඒක මට සතුටට හේතුවක්. මම හැම විටම මම දන්න සියලු දේ මගේ ශිෂ්‍යයන්ට කියලා දුන්නා. ගුරු මුෂ්ටි මං ගාව නැහැ.”නිශාන්ත එසේ පවසන්නේය. කැරම් ක්‍රීඩාවේ නියැළිමට වයස බාධා ගෙන නොදෙන්නේය. සැබැවින්ම නිශාන්තගේ අදහස වන්නේ හැකිතාක් කල් ක්‍රීඩා කිරීමයි. අනාගත පරම්පරාව තමාට තර්ජනයක් නොවන බව ද ඔහුගේ අදහසයි. එමෙන්ම තව තවත් දක්ෂ ක්‍රීඩකයන් බිහි වනු දැකීම ඔහුගේ අපේක්ෂාවයි. ඒ දක්ෂයන් තමා පසුකර ගෙන ගියහොත් එය තම සතුටට හේතු වනු ඇති බව නිශාන්ත විශේෂයෙන් පෙන්වා දෙන්නේය. 1978 දී උපත ලැබු දිනේෂ් නිශාන්ත ප්‍රනාන්දුගේ උපන් ගම වන්නේ මොරටුවයි. දැනට පිළියන්දල කුඩමාදුව ප්‍රදේශයේ පදිංචිව සිටින ඔහු තම ජයග්‍රහණය සමඟ ජීවිතයේ මෙතෙක් පැමිණි ගමන්මඟ ද වෙනස් කර ඇත්තා සේය.“කැරම් ලෝක ශූරයා වීමත් සමඟ මට රැකියාවක් ලබා දෙන්න ඩිලාන් පෙරේරා ඇමැතිතුමා ඉදිරිපත් වුණා. මම ඒ සම්බන්ධව එතුමාට ස්තුතිවන්ත වෙනවා. ඒ වගේම ක්‍රීඩා ඇමැතිතුමාටත්. කොහොම වුණත් දැන් මට ලැබුණු විශේෂ අවස්ථාවක් නිසා රජයේ සේවයට එක් වුණා. ඒ වෙනුවෙන් මට උපකාර කරපු සහාය දීපු හැම දෙනාටම මම ස්තුතිවන්ත වෙනවා. මගේ දරුවන් දෙදෙනාත් බිරියත් එතනදී විශේෂයි. අම්මත් තාත්තත් අක්කලා දෙන්නත් පොඩි කාලේ ඉඳන්ම මට කැරම් ක්‍රීඩාවට විතරක් නෙමෙයි ජීවිතේ හැම අවස්ථාවකදීම සහාය වුණා. ඒ වගේම මගේ බිරියගේ දෙමව්පියන්වත් මම මෙහිදී සිහිපත් කරනවා.”ඔහුගේ ස්තුතිය හිමි වන කිහිප දෙනා අතරට නිශාන්ත විශේෂයෙන් සඳහන් කරන නමක් වන්නේය. ඒ ඔහුගේ පුහුණුකරු රංජිත් ප්‍රනාන්දුයි. ඔහු නොවන්නට තමා මෙතරම් දක්ෂයකු නොවන බව නිශාන්ත සඳහන් කරන්නේය. මොරටුව වේල්ස් කුමර විදුහලෙන් අධ්‍යාපනය ලැබු ඔහු පාසල් කාලයේදී ක්‍රිකට් ක්‍රීඩාවේ ද නියැළුණු බව සිහිපත් කරයි. ඔහු පවසන්නේ කැරම් තම ක්‍රීඩාව වුවද, තම දක්ෂතාවය වුවද ක්‍රිකට්වලට තමා වැඩි කැමැත්තක් දක්වන බවයි.“කැරම් නිසා මට රටවල් කීපයකටම යාමට අවස්ථාව ලැබුණා. එංගලන්තය, ප්‍රංසය, මැලේසියාව, ඉන්දියාව, මාලදිවයින වගේ රටවල් ඒ අතරින් විශේෂයි. අද කැරම් නිසාම ඒ රටවල මිත්‍රයන් පවා සිටිනවා. මාලදිවයිනේ නිෂාම්, ඉන්දියාවේ යෝගේෂ්, බංග්ලාදේශයේ රොබින් කැරම් නිසා මට මුණගැහුණු මිතුරන්.”කැරම් ක්‍රීඩාවෙන් ලෝක ශූරයන් අතර තම රටේ නම රැඳවීමට තරම් වාසනාවන්ත වූ ඔහු ඒ හේතුවෙන් තමන් ලද දේ සිහිපත් කරයි. ඔහුගේ අදහස වන්නේ ක්‍රීඩා හැකියාව යම් පමණකට උපතින් ද රැගෙන ආ යුතු බවයි. කැපවීම පුහුණුව මෙන්ම අධිෂ්ඨානය ද එකී හැකියාව ඔපමට්ටම් කොට දක්ෂයකු බිහි කරන බව ඔහු පවසයි.“ඕනෑම ක්‍රීඩාවකදී ක්‍රීඩකයාගේ කැපවීම උපරීමයෙන් තියෙන්නට අවශ්‍යයි. එවැනි කැපවීමකින් තමයි ඉදිරියට යන්න ශක්තිය ලැබෙන්නේ. විශ්වාසයෙන් වැඩ කරන්න ඕනේ. නොයෙක් නොයෙක් හැලහැප්පීම් එනවා. ඒවා ඉතා සාමාන්‍යයයි. සුලබයි. ඒත් එවැනි දේවලින් අධෛර්යයට පත් නොවී ඉන්න ශක්තිමත් සිතක් තිබෙන්න ඕනේ. එවැනි ගුණාංග තියෙන ක්‍රීඩකයකුට ජයග්‍රහණය කියන්නේ පහසු දෙයක්.”අපේ රටේ අනාගත ක්‍රීඩක පරපුරට ලෝක ශූර නිශාන්ත දෙන උපදෙස එබඳුය. තවමත් ලෝක ශූරයා වීමේ උණුසුම පහව ගොස් නොමැති හෙයින් දෝ ඔහු බෙහෙවින් කාර්ය බහුලය. ලෝක ශූරයකු වුවද ඔහු නිහතමානීය. ඇතැම් ක්‍රීඩා තරු මෙන් අහංකාර නැත. ඔහුගේ ජයග්‍රහණයට එය ද රුකුලක් වන්නට ඇතුවා විය හැකිය. කෙසේ වුවද නිශාන්තගේ දක්ෂතාව කැරම් ක්‍රීඩාවට වසන්තය මෙන්ම ලංකාවට ලෝක ශූර කිරුළක් ද රැගෙන ආවේය.සටහනටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af12112512</link>
    <topic>නෝට්ටු පෙන්වීමේ ක්‍රමවේදය</topic>
    <author>නීතිඥ අනුර හෑගොඩ.</author>
    <content>දැනට අවුරුදු පහළොවකට පමණ පෙර ග්‍රීෂ්ම පාසල් නිවාඩුව අලලා ඊජිප්තුවට යාමට කලක පටන් සූදානම් වුණෙමු.ඓතිහාසික ඊජිප්තුවේ නටබුන් තිබෙන කයිරෝ, ලක්සෝ, ඇලෙක්සැන්ඩ්‍රියා සහ වැලි ඔෆ් ද කින්ග්ස් හෙවත් ආදි මිසරයේ රජවරුන් වළ දමා ඇති නිම්නයේ සැරිසැරීම අපගේ ප්‍රධාන ආශාව විය.එයිනුත් ටූටන්කාමුන් නමැති තරුණ රජු දමා තිබූ සොහොන සහ ඔහුගේ දේපළ නැරඹීම ප්‍රධාන ලෙස සිතෙහි සනිටුහන්ව තිබිණි. ගිසා හි පිරමිඩ්, මහා ස්පින්ක්ස්, මෙම්පිස්, තිබ්ස් ආදී තැන් නරඹා අවසානයේ වැලි ඔෆ් ද කින්ග්ස් වෙත සම්ප්‍රාප්ත වුණෙමු. ඒ එක් තැනක් නැරැඹීමට අවම වශයෙන් දින තුනක් අවශ්‍ය වන්නේය.ටූටන්කාමුන් නැමැති තරුණ රජුගේ සොහොන සොයා ගැනුණේ 1922 දී එහි පර්යේෂණ කළ බ්‍රිතාන්‍ය පුරාවිද්‍යාඥයෙක් සහ ඔහුට විය හියදම් කළ කානවන් නැමැති සාමිවරයාය. එය සොයා ගැනීම මෙන්ම ඉන්පසුව සිදුවූ සිදුවීම් ද දීර්ඝ වෘත්තාන්තයක්.කෙසේ වෙතත් අවුරුදු 3000කට කිසිම සොහොන් කොල්ලකරුවකුගේ රුදු පහස නොලැබූ නිසා මෙම සොහොන් ගැබෙහි බොහෝ වටිනා දේ ඉතිරි වී තිබිණ. මෙයින් ප්‍රධාන වන්නේ එම රජුගේ මමියේ මුහුණත ආවරණය කිරීම සඳහා යොදා තිබූ ඝනරන් මුහුණය.එම සොයාගැනීමත් සමඟ ඊජිප්තුවේ පිරමීඩ සහ සොහොන් ගැබ් පිළිබඳව විශාල උනන්දුවක් ලොව පුරා පැතිරෙන්නට විණ. එම සොහොන් ගැබින් සොයාගන්නා ලද වටිනා වස්තූන් ලොව පුරා ප්‍රදර්ශන සිය ගණනක් පැවැත්වෙමින් ඊජිප්තුවට යාමට නොහැකි අයට දැක ගන්නට සලස්වන ලදී.වර්ෂ 2010 දී කරන ලද ඩීඑන්ඒ පරීක්ෂණ වලට අනුව ටූටන්කාමුන්ගේ දෙමවුපියන් අක්හෙනටන් සහ ඔහුගේ සොහොයුරිය වූ ‘ද යන්ග් ලේඩි’ නමින් විරුදාවලි ලත් කුමරිය වන්නේය. මේ අනුව ටූටන්කාමුන්ගේ දෙමවුපියන් සහෝදර සහෝදරියන් වෙති.වයස අවුරුදු දහයේදී රජකමට පත්වූ ඔහු වයස දහඅට වන විට මරණයට ද පත්ව සිටියේය. ඔහු හිසට ආයුධයකින් ගසා මරා දැමු බව සඳහන් වූවත් වර්ෂ 2005 දී කරන ලද සීටී ස්කෑන් පරීක්ෂණයකින් හෙළිවූ පරිදි ඔහු මියගොස් ඇත්තේ එක්කෝ මැලේරියා රෝගයෙනි. නැතහොත් වැටීමෙන් ඇතිවූ කකුලේ තුවාලයක් නරක්වීමෙනි. නැතහොත් ඒ දෙකම එක්වීමෙනි.එම නගර අතර ගත කළ දින දහය ඉතා රසවත් මෙන්ම ඊජිප්තුවේ ඉතිහාසය නැවත සොයා බැලීමට පෙලඹුණු කාලයක් විය.ටූටන්කාමුන්ගේ සොහොන නැරඹීමට පෙර අප ගිය සෑම සොහොන් ගැබකදීම ඡායාරූප ගැනීම සිදු කළෙමු. ඒවාට බාධා තිබුණේ නැත. එහෙත් අප ටූටන්ගේ සොහොන අබියසට එළඹි විට එහි ඡායාරූප ගත කිරීම තහනම් කොට පනවා තිබූ දැන්වීම දැක පශ්චාත්තාප වූයෙමු. මන්ද ටූටන්කාමුන් ගේ සොහොන අපගේ චාරිකාවේ ඉතාම වැදගත් ස්ථානය ලෙස අප සැලකූ නිසාය. එතැන දොරකොඩ තිබූ අට්ටාලයක අපගේ කැමරා තබා පහළට බැස ගියෙමු.එහි බිත්ති පුරා ඇත්තේ මිසරයේ රජවරුන් බිසෝවරුන්ගේ විචිත්‍ර රූපයන්ය. එමෙන්ම ටූටන් විසින් පාවිච්චි කෙරුණු සිංහාසනය, අනෙකුත් උපකරණ මෙන්ම රත්තරනින් නිම වූ ආභරණ රාශියක් ඒ තුළ විය. ඔහුගේ දේහය ඔරුවක හැඩයගත් පෙට්ටියක ඔහුගේ මුහුණ වසා තිබූ දඹ රන් වෙස්මුහුණ වෙනම ප්‍රදර්ශනයට තබා තිබිණ.ඒ දුටු ඕනෑම කෙනකුගේ සිත් පිනා යාම වැළැක්විය නොහැකි බව මගේ මතයයි. එම සොහොන් ගැබේ ඡායාරූප ගැනීම තහනම් කොට ඇත්තේ එහි එකල මතුවෙමින් තිබූ පුස් වර්ගයක් කැමරාවේ ක්ෂණිකාලෝකයෙන් ඒවා තවත් වර්ධනය වී බිත්ති පුරා ඇති රූප විනාශ වේය යන කරුණ නිසාය. කෙසේ හෝ එය ඇති තෙක් නරඹා නැවත පොළව මතු පිටට පැමිණියෙමු.බිරිය සහ දියණියන් යන්නට සූදානම් වුවත් ඇතුළේ ඡායාරූපයක් නොගෙන එතැනින් යාමට මගේ සිත ඉඩ දුන්නේ නැත. කිසිවකු ළඟ නැතිවූ විට මුරකරුට කිට්ටු වූ මම මගේ දියණියට එහි අභ්‍යන්තරයේ ඡායාරූපයක් ගැනීමට ඉඩ දෙන්නට හැකිදැයි ඇසීමි. “නෝ නෝ නෝ, නෝ කැමරාස් නෝ පික්චර්ස්” යනුවෙන් ඔහු යකෙක් විලස මා වෙත කඩා පැන්නේය.මම ඩොලර් දහයේ නෝට්ටුවක් සාක්කුවෙන් ගෙන ඔහුට පෙනෙන්නට තබා ගතිමි. ඔහුගේ මුහුණට සිනහවක් නැඟිණ. ‘ෆිෆ්ටි’ පණහයි යනුවෙන් ඔහු සෙමින් කීවේය. මම තව දහයක් ගෙන ඔහුට දික් කළෙමි. ‘නෝ.. ෆිෆ්ටි’ ඔහු පවසයි. “ප්ලීස් ටේක් දිස් ටුවෙන්ටි” මම පවසමින් සිටියෙමි.ඔහු එක්වරම මගේ ඉදිරියට පැන මා අත තිබූ ඩොලර් විස්ස උදුරා ගත්තේය. අපට පහළට එන ලෙස අතින් සංඥාවක් කළ ඔහු පසුපස අප නැවත පහළ සොහොන් ගැබ වෙත දිව ගියෙමු.ශබ්ද නොකරන ලෙස ඇඟිල්ලෙන් දොතොල තද කරමින් ඉදිරියට ගිය ඔහු මගේ අත වූ කැමරාව ගෙන අලංකාර බිතුසිතුවම් පසුතලයට තබා අපගේ පින්තූර ගත්තේය.ඉක්බිතිව කැමරාව මා අතට දී ඉක්මනින් තව පින්තූර කීපයක් ගෙන උඩට යන ලෙස පවසා දිව ගියේය. තව පින්තූර විස්සක් විතර ගත් අපි ඉක්මනින් උඩට ආවෙමු. වාසනාවට ඒ වනතුරු තව නරඹන්නන් පැමිණ සිටියේ නැත.”නෝට්ටු පෙන්වීමේ” ක්‍රමවේදය මා ඉගෙන ගත්තේ එංගලන්තයට යාමට පෙරය. එහෙත් එය කිසි දිනෙක එහිදී ප්‍රායෝගිකව යෙදීමට මට අවස්ථාවක් නොලැබිණ. එහෙත් ඊජිප්තුවේදී එය උපකාරී විය. මේ ක්‍රමවේදය ටූටන්කාමුන් රජතුමා දැන සිටි බවට සාක්ෂි හමුවූවේ දැයි මා දන්නේ නැත. එහෙත් එය දැනට ශ්‍රී ලංකාවේ භාවිත වනවා දැයි කීමට මට කරුණු නැත.නීතිඥ අනුර හෑගොඩ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af12112513</link>
    <topic>නුගවෙල අදිකාරමගෙ කඩු කස්තාන බියගම කසළ ගොඩකින් මතුවූ හැටි</topic>
    <author>අමල් යශෝමන් ජයසිංහ සේයාරූ - සුදත් පුබුදු කීර්ති දෙල්ගොඩ සමූහ</author>
    <content>කොළඹ, කෞතුකාගාරයේ තිබී පෙර දවස සුපතළ ප්‍රභූවරුන්ගේ සුරතේ පහස ලද පෞරාණික භාණ්ඩ රැසක් අතුරුදන් වූයේ මීට මාස ගණනාවකට ඉහතදීය. ඉන් යටගිය රජදවසට ද අපගේ ප්‍රෞඪ ඉතිහාසයට ද පෙම්බැඳි සියල්ලනගේ සිත්සතන් අඳුරු පැහැ ගැන්විණි. සසල විණි.ඒ කොළඹ කෞතුකාගාරයේ රැකවල් ලා තිබූ ඓතිහාසික අගනා භාණ්ඩ අතුරුදන් වූ අමිහිරි පුවත ද සමඟිනි. එම පෞරාණික භාණ්ඩ එලෙසින් අතුරුදන් වී ඇත්තේ කිසිවකු විසින් සූක්ෂ්ම අන්දමින් රහසේ සොරාගෙන යාමෙන් බවට පරීක්ෂණ පැවැත්වූ ආරක්ෂක අංශවලට පෙනීයාමත් සමඟ ජන තුඩ තුඩ රැඳුණේ ‘අනේ හපොයි’ යන්නකි.එහි පෞරාණික භාණ්ඩ රැසක් සොයා ගෙන යාමෙන් පසු ආරක්ෂක අංශ යුහුසුලු විය. විවිධ මාධ්‍ය ඔස්සේ ඉල්ලීම් කරනු ලැබුවේ එම සොරකම පිළිබඳව දන්නා අයකු වේ නම් තොරතුරු දැනුම් දෙන ලෙසට ය. කවරකු හෝ වේවා තරාතිරම නොබලා අත්අඩංගුවට ගැනීමට පසුබට නොවන බවද පොලිසිය ඉඳුරාම කීයේය.ඒ පිළිබඳ තොරතුරු සපයා දෙන ලෙසට නිලධාරීහු මහජනතාවගෙන් ඉල්ලා සිටියහ. දින දින ගත වුවද ආරක්ෂක අංශයට බැරෑරුම් සහගත වන්නට වූයේ සිද්ධියට අදාළ පුද්ගලයන් අත්අඩංගුවට ගැනීමට හරිහැටි හෝඩුවාවක් නොලැබීයාමය.එම සිද්ධියේ සැකකරුවන් පිළිබඳ සෝදිසියෙන් ආරක්ෂක අංශ සීරුවට සිටියදී ඒ කල්මැරීම නොඉවසූවන් ඒ හරහා ඉක්මන් වූයේ හතර අතට චෝදනා එල්ල කිරීමටය. ඇතැමකු රජයට ද ඇතැමකු පෞරාණික භාණ්ඩවලට රුචිකම් දක්වන ප්‍රකට අයවලුන් දෙසට ඇඟිල්ල දිගුකළ ද ඒ එකකින් වත් ආරක්ෂක අංශවලට ලැබුණු සහායක් නම් නොවීය. එහෙත් කොළඹ කටුගෙයි අතිශය බරපතළ සොරකමක් සිදුවී තිබේ.පොලිස් නිල සුනඛයන් ද යොදවමින් වරින් වර කෞතුකාගාරයේ ඇතුළත හා පිටත කරන ලද පරීක්ෂණවලදී ක්‍රමයෙන් එහි සිදුවූ සොරකමට සමගාමී ව සිදුවූ ක්‍රියාදාමය පිළිබඳව ද හෙළිවන්නට විය. සොරකම සඳහා පැමිණි පුද්ගලයා එකී පෞරාණික භාණ්ඩ රැගෙන පලාගියේ කෞතුකාගාරයේ දොරටුවකින් නොවන බවට සැක හැර දත් ආරක්ෂක අංශයනට පෙනී ගියේ නිසැකවම කිසියම් උරයක හෝ එම භාණ්ඩ බහා වෙනත් ක්‍රමවේදයකින් පලාගිය බවකි.කෞතුකාගාරයේ සිට එහි ආරක්ෂක මුරකුටිය දක්වා ද පොලිස් නිල සුනඛයා ඉඟි කරනු ලැබුවේ ද පැහැදිලිවම කිසිවකු සොරකමේ පැමිණ එම භූමියේ ඇතැම් තැන්වල රැඳී සිටිමින් පිටවී ගිය බවකි. කල් මරා නිවැරැදිව අදාළ සැකකරු අල්වා ගන්නට උපාය මාර්ග යෙදූ පොලිසියට මේ සොරකමට සම්බන්ධ කීපදෙනකු ද අත්අඩංගුවට ගෙන ප්‍රශ්න කැරිණි.එහිදී විවිධ පාර්ශ්වයනට චෝදනා නැඟුවන් මුනිවත රකිනු ලැබිණි. අත්අඩංගුවට ගත් අයවලුන්ගෙන් අනතුරුව ක්‍රමයෙන් හෙළි වන්නට වූයේ එම සොරකම සඳහා පැමිණ එහි ඇතුළු වී ඇත්තේ පිරිසක් නොව එක් පුද්ගලයකු පමණක් බව ය.ඔහුට තිබුණේ පෞරාණික භාණ්ඩ පිළිබඳ උන්මාදයක් නොවේ. ඒ පිළිබඳ ඕනෑකමක් ද නොවේ. ළැදියාවක් ද නොවේ. සැබෑවටම ඔහු තුළ පැවැතියේ ඉපැරැණි මේවාට හොඳ ඉල්ලුමක් ඇති බැවින් ඉහළ මිලකට විකුණා දමා තමන් අතට යහමින් මුදලක් උපයාගන්නටය.ඒ සිහිනය ද සමඟින් සොරකමට පැමිණි ඔහු පොලිස් පොතට ද අමුත්තකු නොවීය. එම සොරකමේ ප්‍රධාන සැකකරු පිළිබඳ තතු හෙළි කරන්නකුට මුදලින් ත්‍යාග පිරිනමන බවට ද පොලිසිය විසින් මාධ්‍ය හරහා හෙළි කරනු ලැබිණි.දිවයිනේ ප්‍රදේශ රැසක ඔහු සැඟවී ඇති තැන් පිළිබඳ හෝඩුවාවන් ඔස්සේ හඹා ගිය ද පොලිසියට සිදුවූයේ හිස් අතින් ආපසු එන්නටය. පොලිසිය තමන්ව හොඳින් හඳුනා ඇති බවත් කෞතුකාගාරයේ සොරකමේ සිද්ධිය ගැන පරීක්ෂණ දිනෙන් දින සවිමත් ව විවිධ පැතිකඩ ඔස්සේ සිදුකැරෙන බව ද රහසේ සැඟව දැනුම්වත් වූ ප්‍රධාන සැකකරුවා පොලිසියට කට්ටි පනිමින් සිටියේය.ඔහු සිතා සිටි අයුරින් සදහටම රහසේ සැඟවී පසුවන්නට නොහැකි වූයේ තමන්ට දැන් ගොඩයාමක් නොමැති බව වැටහී ගිය විටදීය. ඒ සමඟම ලන්සගේ ප්‍රියන්ත නොහොත් කන්ගැට්ටා පොලිසිය විසින් අපමණ වෙහෙසක් දරා අත්අඩංගුවට ගැනීමත් සමඟ කොයි කාගේත් ප්‍රණාමය ආරක්ෂක අංශයට පුදකැරිණි.අපරාධ පරික්ෂණ දෙපාර්තමේන්තුවේ නිලධාරීන් පිරිසක් විසින් අත්අඩංගුවට ගෙන දිගින් දිගටම ප්‍රශ්න කිරීමේදී හොරකම පිළිබඳව කන්ගැට්ටාගේ මුව විවර විණි. සුලමුල හෙළිකරන්නට විය. එදා ඔහු බොහෝ දේ කීවේය.පවිත්‍රතා සේවකයා නිලධාරීනට කඩු කස්තාන පෙන්වන අයුරු”මට ඉඩක් තිබුණා නම් රාජසිංහ රජුගේ සිංහාසනයත් රැගෙන යනවා. ඒත් මට සමාවන්න...”ඔහුගේ ප්‍රකාශවල ඇතැම් විටදී පුහු උජාරුව ද ගෑවී තිබිණි. කෙසේ හෝ කටුගෙයි සොරකමේ සොරා අත්අඩංගුවේය. ප්‍රශ්න කිරීම් මධ්‍යයේය. නිලධාරීන් විසින් තවදුරටත් ප්‍රශ්න කැරිනි. ඒ ඉකුත් ජූනි මස 16 දා කෞතුකාගාරයේ තිබූ පෞරාණික භාණ්ඩ සොරකම පිළිබඳව ඔහු වමාරන්නට වූයේ කෞතුකාගාරයෙන් අතුරුදන් ව තිබූ පෞරාණික භාණ්ඩ පිළිබඳ හූල්ලමින් පසුවූ සියල්ලනගේ ද අවධානය තමන් වෙතට යොමු කරවා ගනිමිනි. වැමෑරීමේ දී එම සොරකම තමන් පමණක් මුල්වී සිදුකළ බවම හෙතෙම කීයේය.මොහු විසින් එදා කටුගෙයින් සොරාගන්නා ලද කඩුවල මිටි හා කඩු බහාලන කොපුවල තිබූ රන් හා රිදී කොටස් ගලවා කොළඹ ප්‍රදේශයට විකුණා දමා ඇති බව ද හෙළි කෙළේය. තවත් මැණික් ගල් කීපයක් රිදී ග්‍රෑම් 14ක් කස්තාන කඩු 8ක් ඔහු සොරා ගත් භාණ්ඩ අතර තිබූ බව ද රිදී ග්‍රෑම් 14 ගල්ගමුවේ කඩයකට විකුණා දමා ඇති බව ද හෙළි කළේය.කටුගෙයින් සොරකම් කළ රිදී පනම් 26ක මාලයක් මාතර ඩයමන්ඩ් ඇල්ලූ මුද්දක් මුහන්දිරම් කාසි 36ක් මුහන්දිරම් වර්ගයේ පෙන්ඩන් 5ක් අස්ථාන ගතවූ කඩුවල මිටවල් 2ක් හා නෝට්ටු 10ක් ඔහුගේ ප්‍රකාශ මත අපරාධ පරීක්ෂණ දෙපාර්තමේන්තුව විසින් සොයා ගැනිණ.”බියගම ‘ඩිමෝ’ හන්දියේ ඉන්නේ මගේ අම්මා”පසුගියදා ඔහු පොලිසියේ ප්‍රශ්න කිරීම් හමුවේදී කීවේය. එය අලුත් තොරතුරකි. අම්මාගේ සුවදුක් විචාරන්නට මේ පුතා බොහෝ කළකින් එහි ගොස් නැත. පසුගිය දිනෙක වසර 35කට පමණ පසුව බියගම ‘ඩිමෝ’ හන්දියේ කුඩා නිවසක දිවිගෙවන අම්මා බැලීමට පැහැදුණු සිතින් ඔහු ගියේ ද නොඑසේ නම් තම යටිසිතෙහි පවත්නා සැහැසි සොරකමේ චේතනාව මුදුන්පත් කර ගැනුමට යාම පිණිස පහසුවක් සලසා ගන්නට අම්මාගේ නිවෙසට ගියේ දැයි අපි නොදනිමු. කෙසේ නමුත් එදා කොළඹ කෞතුකාගාරයේ සොරකම සඳහා ඔහු පිටත්ව ගොස් ඇත්තේ තම අම්මාගේ නිවසේ සිටය.ඔහුගේ ප්‍රකාශවල සත්‍ය අසත්‍ය පිරික්සනු පිණිස එහි ගිය නිලධාරීනට ඩිමෝ හන්දියේ ඔහුගේ අම්මා පදිංචිව සිටින බව ද කටුගෙය බිඳීමට ගියේ එම නිවසේ සිට බවද අනාවරණය විණි.මේ ඊයේ පෙරේදා රහස් පොලිසියේ නිලධාරීන් පිරිසක් හදිසියේ මෙන් පැමිණියේ බියගම ප්‍රාදේශීය සභාවේ සභාපති ආනන්ද ගනේපොල මහතා හමුවටය. හදිසියේ තමන් හමුවට පැමිණි නිලධාරීන් දෙස දෙබැම හකුළුවා බලා සිටි සභාපතිවරයාට කරුණු පසක් වූයේ නිලධාරීන්ගේ කතාවට සවන් දී සිටීමෙන් අනතුරුවය. සභාපතිවරයා ‘සිළුමිණට’ පැවසුවේ මෙසේය.”දැන් දින තුන හතරකට ඉස්සෙල්ලා අපේ ප්‍රාදේශීය සභාවට රහස් පොලිසියේ නිලධාරි මහත්වරු පිරිසක් ඇවිත් මාව හමුවුණා. අපේ මහජන සෞඛ්‍ය පරීක්ෂකතුමාගෙන් ඔවුන් විමසුමක් කර තිබෙනවා කටුගෙයි සොරකමට සම්බන්ධ භාණ්ඩ වගයක් බියගම ඩිමෝ හන්දියේ සමෘද්ධි මාවත අසල කුණු කසළ බක්කියේ දමා තිබී හමුවුණාද කියලා.මා වහා ඒ ගැන සොයා බැලුවා. ඔය කියන දවසේ කුණු අදින්නට ගියේ කවුද කියා අපේ පොත්වල සටහන් බැලුවා.ඒ අනුව එදා කසළ එකතු කරන්නට ගොස් තිබුණේ අපේ රණවීර කියන සේවකයෙක්. ඒ කතාව මෙසේය. මාදරාව ප්‍රදේශයේ පදිංචි කම්කරුවකු වන ජේ.ඩී.රණවීර මහතා තවත් සිවුදෙනකු සමඟ ට්‍රැක්ටරයක නැඟී කසළ එකතු කිරීමේ ගොස් තිබේ.අනතුරුව ඩිමෝ හන්දියේ කසළ බක්කියේ තිබී බරැති පොලිතින් උරයක් හමුවී ඇති අතර එහි යකඩ කැබලි හා යකඩ පතුරු තුනක් ද තිබී ඇත. යකඩ පතුරු අතපත ගෑ හෙතෙම ගොයම් කැපීමට දෑකැති තනාගැනීමට සුදුසු යැයි සිතා ගෙදර ගෙනගොස් තිබේ.මිටි රහිත මෙම යකඩ පතුරු බවට පත්වී ඇත්තේ සොරකමේ යෙදුණු ප්‍රධාන සැකකාර කන්ගැට්ටා මෙම කඩු තුනේ මිටි ගලවා විකුණා දමා ඉතිරි වූ කඩු විකුණා දැමීමට උත්සාහ කර නිෂ්ඵල වූ තැන මෙම කුණු කසළ බක්කියට දමා ගොස් තිබේ. සංවේගයට ද කරුණකි.ඒ ඩිමෝ හන්දියේ කුණු කසළ බක්කියේ දමා තිබුණේ එදා රජ දවස මහේශාක්‍ය ලීලාවෙන් කාගේත් ගරු බුහුමනට පාත්‍රව වැඩ විසූ අපේ නුගවෙල මහ අදිකාරම් තුමාගේ නාමය ද කොටා තිබූ එතුමා විසින් පරිහරණය කරන ලද රන් හා රිදී එබ්බ වූ මිට සහිත කඩුවය. සෙසු කඩු දෙක කස්ථාන කඩුවෙකි. කන්ගැට්ටා මෙම භාණ්ඩ පොලිතින් උරයක බහා කසළ බක්කියේ දමා ඇත්තේ ද පොලිසියට තමන් හසුවේය යන බියෙනි.”අනේ ඉතින් මම ඔය භාණ්ඩ ගැන නිච්චියටම කියන්න දන්න කෙනෙක් නෙවි. ඒත් බැලූ බැලුමට ම එව්වා කසළ බක්කියට ආවෙ කොහෙමද කියල හිතුණත් වැඩිදුරට හිතුවෙත් නැහැ. අපේ සභාපතිතුමා, පී.එච්.අයි.මහත්තයා එදා මට හමුවුණු ඒ භාණ්ඩ ගැන අසද්දි මම ගෙනැවිත් භාර දුන්නා. අපේ සභාපතිතුමා ඒ වෙලාවෙම පොලිසියෙ මහත්වරුන්ට දැනුම් දීලා ඒ භාණ්ඩ බාර දී තියෙනවා.” යැයි බියගම ප්‍රාදේශීය සභාවේ කම්කරු සේවක ජේ.ඩී.රණවීර මහතා අපට පැවැසීය.අමල් යශෝමන් ජයසිංහ සේයාරූ - සුදත් පුබුදු කීර්ති දෙල්ගොඩ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=af12112514</link>
    <topic>කොළ පැහැති බෑගයක් මිනීමැරුම හෙළි කරයි</topic>
    <author>කීර්ති මෙන්ඩිස් පිංතූර - සමන්ත වීරසිරි</author>
    <content>ඒ ඉකුත් දහඅට වැනිදාය. වේලාව දහවල් එකට පමණ ඇත. බම්බලපිටිය පොලීසියට ලැබුණු තොරතුරකින් කියැවුණේ කිසියම් පුද්ගලයකු ඔහුගේ මොටෝරිය තුළම ගෙල කපා ඝාතනය කර ඇති බවය. සිද්ධිය සැලවීමත් සමඟ බම්බලපිටිය ෂර්බරි උද්‍යානය අසලට ගිය නිලධාරීහු ගෙල කපා මරා දමා තිබු පුද්ගලයා විජිත කොස්තා නමැති පනස්එක් හැවිරිදි පුද්ගලයකු ලෙස හඳුනා ගත්හ.සිද්ධිය පිළිබඳ සැලවීමත් සමඟ කොට්ඨාස බාර පොලිස් අධිකාරී පේ‍්‍රමලාල් රණගල ඇතුළු කොළඹ අපරාධ කොට්ඨාසයේ නිලධාරීන් ද එතැනට පැමිණ පරීක්ෂණ ආරම්භ කළ අතර සොකෝ ඒකකයට අමතරව පොලිස් සුනඛයකු ද පරීක්ෂණ සඳහා යොදාගෙන තිබිණ.මියගිය තැනැත්තා සිය රියදුරු අසුනේම මැරී වැටි සිටි අතර ඔහුගේ ගෙල තියුණු ලෙස කපා දමා තිබිණි. ඔහු පැමිණි මෝටෝ රිය සෝදිසි කිරීමේදී එහි තිබු කොළ පැහැති බෑග් එකක් නිලධාරීන්ට හමුවිණි. පොලීසිය එම බෑගය දැඩි විමර්ශනයට ලක්කළ අතර ඒ ඔස්සේ හෝඩුවාවක් සොයාගත හැකි වෙතැයි නිලධාරීහු සිතූහ.රිය අසුන පිටුපස සිටි කෙනෙකු මියගිය තැනැත්තාගේ ගෙල කපන්නට ඇතැයි පොලීසිය සැක කළේ ඔහුගේ ගෙල කැපී තිබු ආකාරයෙනි.කෙසේ වෙතත් විමර්ශනය සඳහා ගෙනෙන ලද “කෙන්සෝ” නමැති සුනඛයාට කොළ පැහැති බෑගය ඉව කරන්නට දීමෙන් පසු සුනඛයා බම්බලපිටිය දුම්රිය පළ දෙසට දිව ගියේ වේගයෙනි. එතැනින් සුනඛයා නැවතිණි.ඝාතකයා දුම්රිය පළ අසලදී කිසියම් වාහනයක නැගී පලා යන්නට ඇතැයි පොලීසියේ සැකය විණි. ඔවුන් වැඩිදුරටත් විශ්වාස කළේ ඝාතකයා දුම්රියක නැගි පලා යන්නට ඇති බවකි. කිරුලපන පොල්හේන්ගොඩ ප්‍රදේශයේ පදිංචිකරුවකු වූ විජිත කොස්තා මහතා පෞද්ගලික නැව් සමාගමක අයිතිකරුවකු වන අතර වැදගත් ලෙස දිවි පෙවෙත ගත කළ තැනැත්තෙකි.දරුවන් නොමැති ඔහු ගැන වතගොත හාරා අවුස්සන්නට තීරණය කළ පොලීසිය ඔහුගේ ජංගම දුරකථනය තමන් බාරයට ගත්තේ ඒ ඔස්සේ ද පරීක්ෂණ පැවැත්විය හැකි බැවිනි.සිද්ධිය සැලවීමත් සමඟ එතැනට පැමිණි මියගිය අයගේ බිරියගෙන් ප්‍රශ්න කළ පොලිස් අධිකාරී පේ‍්‍රමලාල් රණගල මහතාට කිසියම් සැකයක් ඇති වන්නට වූයේ ඔවුන් දෙදෙනා එතරම් සාර්ථක පවුල් ජීවිතයක් ගතකළ බවට තොරතුරු හෙළි නොවූ බැවිනි. ඉන් පසුව ඇයගෙන් දීර්ඝ ලෙස ප්‍රශ්න කෙරිණි.මියගිය ස්වාමිපුරුෂයා සතු ජංගම දුරකථනයට අවසානයේදී ලද ඇමතුම් අංක පිළිබඳව ද තොරතුරු ලබාගැනීමට පොලීසියට හැකි වී තිබිණි. එම අංක ද මියගිය අයගේ බිරිය වෙත යොමු කරමින් ප්‍රශ්න කරද්දී කිසියම් හෝඩුවාවක් පොලීසියට ලැබිණි.ඒ අතරතුර ස්වාමියාගේ මොටෝ රියේ තිබු කොළ පැහැති බෑගය ගැන ද පොලීසිය බිරියගෙන් ප්‍රශ්න කළේය. එම බෑගය තම ස්වාමියා සතු එකක් නොවන බව ඇය පැවසුවාය. ඒ සමඟම පොලීසිය සැක කළේ එම බෑගය ඝාතකයා සතු දෙයක් බවය.“යම් කෙනෙක් කිසියම් අපරාධයක් කළොත් ඔහු මොකක්හරි හෝඩුවාවක් කොහේ හරි තියලා යනවා... අපි මේක පස්සෙ යමු... මේ බෑග් එක කාගේ ද කියලා හොයලා බලමු...”පොලිස් අධිකාරී රණගල මහතා සිය අපරාධ විමර්ශන අංශය බාර නිලධාරීන්ට උපදෙස් දුනි.ඒ අනුව බෑගය කාගේදැයි සෙවීමේ පරීක්ෂණ ඇරැඹිණි. ඊට බෙහෙවින් අදාළ වූයේ මියගිය කොස්තා මහතාගේ ජංගම දුරකථනයට අවසානයට ලැබුණු දුරකථන ඇමතුම් දෙක තුනයි. එම අංකය කාගේදැයි පරීක්ෂා කරද්දි එය තරුණයකු සතු අංකයක් බව හෙළි විණ. ඒ අනුව පොලීසිය එකී තරුණයාගේ නිවෙස වෙත ගියේ කළමනාකරු ඝාතනයේ කිසියම් හෝඩුවාවක් ස්ථිරවම දැන ගැනීමේ අටියෙනි.නිවෙසට ගිය පොලීසිය හමුවට පැමිණියේ තරුණ කාන්තාවකි. පොලීසිය ඇගෙන් ප්‍රශ්න කරද්දී ඇය කියා සිටියේ එම අංකය තම පුතාගේ බවත් පුතු හා සැමියා ඔවුනට අයත් රෙදිපිළි සාප්පුවේ සිටින බවත්ය.“මේ බෑග් එක ඔයාලාගේද... මේක හඳුනගන්න පුළුවන් ද...”නිලධාරියා තමා අත තිබු කොළ පැහැති බෑගය ඇයට පෙන්නුවේය. මඳක් හොඳින් එය පරීක්ෂා කර බැලු ඇය නිලධාරියාට කීවේ “මේක අපේ සාප්පුවේ තියෙන බෑග් එකක්” කියාය.“මහත්තයාගේ රෙදි සාප්පුව කොහේද තියෙන්නේ”“මැජෙස්ටික් සිටි එකේ”ඒ අනුව බම්බලපිටිය මැජෙස්ටික් සිටි හි ඇති රෙදි සාප්පුවට ගිය නිලධාරීන්ට තවත් මොහොතක් යන්නට මත්තෙන් පියා හා පුතා කොටුකර ගැනීමට හැකිවිණි. කොළ පැහැති බෑගය පෙන්වීමත් සමඟ පියාට කරකියා ගත හැකි දෙයක් නොවිණි. මුලින් බොරුවක් කීමට උත්සාහ ගත්ත ද බෑගය ගැන විමසීමෙන් පසු ඔහුට කට උත්තර නැතිවිණි.“මම ඇත්තම කියන්නම් සර්...”ඝාතනයේ සුලමුල හෙළි වූයේ ඉන් පසුවය. ඝාතනයට ලක්වූ තැනැත්තා හා බම්බලපිටිය සුපිරි වෙළෙඳ සංකීර්ණයේ රෙදිපිළි සාප්පුව පවත්වාගෙන ගිය තරුණයා අතර කිසියම් ඇසුරක් තිබී ඇත. මියගිය තැනැත්තා එම තරුණයා දැන හඳුනාගෙන ඇත්තේ රෙදිපිළි සාප්පුවට පැමිණි මොහොතකය. එදින දැන හඳුනාගත් සබඳකම වසර තුනක් තිස්සේ පවත්වාගෙන ගොස් තිබේ. තරුණයා විසිහතර හැවිරිදිය. මියගිය ඔහු පනස් හැවිරිදිය.ඇසුර මෙසේ පැවතෙද්දි මියගිය අය නිතර නිතර තරුණයාට කරදර කරන්නට පටන්ගෙන ඇත. ඒ බව ඉවසා සිටීමට බැරිම තැන තරුණයා මියගිය අයගේ පැමිණීම ප්‍රතික්ෂේප කර ඇත. පොලීසියට යන බව ද පවසා ඇත.මින් උරණ වූ මියගිය අය පොලීසි යන්නේනම් සිය නැගණියන්ට ද කරදර කරන බව පවසා තිබේ. බේරෙන්නට බැරිම තැන තරුණයා මේ බව තම පියාට පවසා ඇත. පුතු බේරා ගැනීමට පියා ඉදිරිපත්ව ඇත්තේ ඉන් පසුවය.ඒ අනුව මෙම ප්‍රශ්නය ඉක්මනින් විසඳාගත යුතු බව සිතු පියා තම පුතු ලවා මියගිය තැනැත්තාට ඇමතුමක් දී ඔහු බම්බලපිටියට ගෙන්වාගෙන තිබේ. ඊට සූදානමක් වශයෙන් උල් පිහියක් රෙදිපිළි සාප්පුවේ තිබු කොළ පැහැති බෑගයේ දමාගත් පියා සිය පුතු ද සමඟ බම්බලපිටියේදී මියගිය තැනැත්තා මුණ ගැසී ඇත.මොටෝ රිය පදවාගෙන පැමිණ ඇත්තේ මියගිය පුද්ගලයාය. පුතු නැග ඇත්තේ ඉදිරිපස අසුනටය. පියා රියේ පිටුපස අසුනට ගොඩ විය.“මගේ පුතාට කරදර කරන්න එපා...”“පුතා කැමති නම් ඔයාට මොකද...?”“අපි පොඩ්ඩක් කතා කරමු.”දෙන්නා අතර බහින්බස් වීමක් ඇතිවන්නේ ඉන් අනතුරුවය.ඒ සැණින් කෝපාවිෂ්ට වූ ඝාතකයා කොළ පැහැති බෑගයේ වූ පිහිය රැගෙන ඉදිරිපස අසුනේ සිටි තැනැත්තාගේ ගෙල කපා දමා තිබේ. ඉන් අනතුරුව කිසිත් නොදත් එවුන් සේ පිහිය ද රැගෙන එතැනින් බම්බලපිටිය දුම්රිය පළ තෙක් පැමිණ ඇති මොවුන් ත්‍රිවිලරයක නැග යළි නිවෙසට ගිය ද රෙදිපිළි සාප්පුවේ තිබු බෑගය ගෙන යන්නට මතකයක් නොවීය.“බෑග් එක කාර් එකේ...”ඊට විනාඩි ගණනකට පසු බෑගය ගැන මතකය අවදි වුවද එය ගැනීමට යාමෙන් පොලීසියට කොටු වනු ඇතැයි සිතු පිය පුතු කිසිත් නොදත්තවුන් සේ කාලය ගතකර තිබේ.කෙසේ වෙතත් මියගිය නැව් සමාගමේ කළමනාකරු ඔවුන් හමුවීමට ගොස් ඇත්තේ විභාගයක් අධීක්ෂණය කරන්නට යන බව පවසමින් වුවද අවසානයේ ඔහුගේ ජීවිතය අහිමි වූයේ අසම්මත ඇසුරක ප්‍රතිඵලයක් හේතුවෙන් බව පොලීසිය කියයි.කොළඹ අපරාධ කොට්ඨාසයේ ජ්‍යෙෂ්ඨ පොලිස් අධිකාරී ඩී. ආර්. රණවීර, කොළඹ දකුණ පොලිස් අධිකාරී පේ‍්‍රමලාල් රණගල යන මහත්වරුන්ගේ උපදෙස් මත සහකාර පොලිස් අධිකාරී ප්‍රදීප් රත්නායක මහතාගේ අධීක්ෂණයෙන් බම්බලපිටිය පොලිස් ස්ථානාධිපති ටී. බී. එස්. ජයමහ, අපරාධ විමර්ශන අංශයේ ස්ථානාධිපති අනුෂ රූපසිංහ ඇතුළු නිලධාරීන් රැසක් මීට එක්ව සිටිති.පොලිස් පරීක්ෂණ අනුව ලිපිය සැකසිණි.කීර්ති මෙන්ඩිස් පිංතූර - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=as1211251</link>
    <topic>මගේ දෙවැනි අම්මා මගේ ඉස්කෝලෙ</topic>
    <author>ඡායා - සුදම් ගුණසිංහ</author>
    <content>මගේ දෙවැනි අම්මා මගේ ඉස්කෝලෙ- මහාචාර්ය සුනිල් ආරියරත්නඅද නුගේගොඩ සාන්ත ජෝන්මගෙ ස්කෝලෙ තමයි ඇත්තටම මගේ ජීවිතයේ පටුන. ඒක නිකමට කියන කතාවක් කියල නම් හිතන්න එපා. මේ ලිපිය කියවගෙන යනකොට ඒක ඔබට නිතැතින්ම දැනේවි. අද මා නොයෙක් ක්ෂේත්‍රයන්වල යම්බඳු කාරියක් කරනවා නම් ඒකට කෙළින් ම බලපෑවේ පාසල. පාසල තමයි මගේ දෙවැනි අම්මා.මේ අපූරු ප්‍රකාශය මා හමුවේ කළේ ශ්‍රී ජයවර්ධනපුර සරසවියේ මහාචාර්ය සුනිල් ආරියරත්න. එතුමා චිත්‍රපට මාධ්‍ය, ගීත රචනය, කවිය, ශාස්ත්‍රීය පර්යේෂණ මතු නොව තවත් ක්ෂේත්‍ර ගණනාවක කීර්තිමත් චරිතයක්. අපි එතුමාගේ හඬින් ම ඉතිරියත් දැනගනිමු.ස්කෝලයට උප්පැන්නයක් දෙන්ඩ නම් ඒකෙ ඉතිහාසය ටිකක් හෝ කියන්න වෙනවා. 1915 කියන්නෙ බටහිර ආධිපත්‍යයට අපේ රට යටත්ව තිබූ කාලයක්. ඒ කාලෙ නුගේගොඩ සාන්ත ජෝන් දේවස්ථානය බාරව ඉඳලා තියෙන්නෙ ජේ.එච්. වික්‍රමනායක නම් පියතුමෙක්. එතුමන්ගේ අදහසක් මත 1915 මැයි මස 05 වැනිදා සිසුන් 14 දෙනෙකුගෙන් මේ පාසල ඇරැඹිලා තියෙනවා. විදුහලට සාන්ත ජෝන් යන නම තැබුණේ ද එදායි. පුරෝගාමීන් වශයෙන් ජේ.එච්. වික්‍රමනායක පියතුමාට අමතරව මුල්ගුරු ඊවා අබේනායක මහත්මිය, කොන්ස්ටන් ඒකනායක මැතිනිය හා ෆ්ලෝරා මැතිනිය වගේ ම විදුහල සඳහා ඉඩමක් පරිත්‍යාග කළ බාරොන් ද ලිවේරා මැතිඳුන් ද ගෞරවයෙන් සිහිපත් කළ යුතු යි.අපේ තාත්තාත් අම්මාත් අපිත් එක්කාසු වූ ඒ සුන්දර කුටුම්භය තියෙන්නෙ නුගේගොඩ නගරය මැද්දෙ තිලක උයනෙ. අපට පාසලට එතරම් දුරක් නෑ. අයියා කුරුවිට බණ්ඩාරටත් මටත් වෙලාවට තාත්තා අම්මාගෙන් සංඥාව ලැබෙනවා ස්කෝලෙ යන්ඩ. පාසල් වැඩට උනන්දු වුණත් උදේට තව ටිකක් ගුලි ගැහිලා කොම්බුවෙ පිළිවෙලට ටිකක් නිදාගන්ඩ අපිත් කැමැතියි. ඒත් තාත්තගෙත් අම්මාගෙත් සද්දෙ ඉර එළිය වැටෙන්න වැටෙන්න වැඩි වෙනවා. ඒත් ඒ හඬ අපේ ජීවිතවල පසුකාලීන යසෝරාවය නැ¼ගූ මුල් බිජුවට වපුල හීන්කෙඳිරියක් බව අද අපට හිතන්ඩ පුළුවන්.ඒ කාලෙ සාන්ත ජෝන් පිරිමි පාසල වගේ ම ටිකක් එහායින් සාන්ත ජෝන් බාලිකා විද්‍යාලයත් තිබුණා. පසුකාලීනව ඒ බාලිකාව තමයි සමුද්‍ර දේවි බාලිකාව වෙන්නෙ. ඒ කාලෙ අපෙ විදුහල්පති හැටියට හිටියෙ නවරත්න රාජා කියලා දෙමළ ජාතිකයෙක්. එතුමා ක්‍රිස්තියානි ලබ්ධිකයෙක්. පාසලේ ආගමේ කටයුතු සිද්ධ වෙන වෙලාවට බෞද්ධ ගුරුවරුන් හා ළමයින් හොරෙන් පන්සිල් ගන්නවා. භාවනා කටයුතු කරනවා. කාලය 1955 දී විතර. මේක ප්‍රින්සිපල් හා ක්‍රිස්තියානි ගුරුවරු දන්නවා. ඒත් බලවත් ලෙස එරෙහි වෙන්නෙ නෑ. අවසර දීලාත් නෑ. නොදන්නවා වගේ ඉන්නවා. ඒ කියන්නෙ බෞද්ධ කටයුතු හොරෙන් කරගන්ඩ නොනිල අවසර ලැබිලා.මට මතකයි විවේක කාලය හඟවන සීනුව නාද වූ ගමන් මාත් අයියත් දුවන්නෙ ස්කෝලෙ වැට ළඟට. අපෙ අම්මා ලෝකයේම මහා දයාවන්තිය නොවරදවාම උණුවතුර බෝතලයකට දාගෙන තේ ගෙනල්ලා වැටෙන් එබෙන බව දන්නා නිසා. අපට තේ ටික දීලා හිස අත ගාලා අම්මා ඊළඟට ගාටන්නෙ අපෙ සහෝදරියගෙ ඉස්කෝලෙ ගාවට. මං ඇය ගාටනවා කියලා කිව්වෙ ඇය හෙමින් හෙමින් එහෙම එන්නෙ දරු කැක්කුමට මිස පුළුවන්කමට නොවන බව දන්නා හින්දයි.පුංචි කාලෙ ඉඳන් ම මගෙ හිත ගියේ අයියා තිලකරත්න කුරුවිට බණ්ඩාරගෙ වගේ ම සාහිත්‍ය හා සෞන්දර්ය කලා පැත්තට. ක්‍රීඩා අංශයට මා කැමැත්තක් ඇත්තෙම නෑ. ඒත් ළමයෙක් වුණා ම සාහිත්‍ය වගේ ම ක්‍රීඩාවත් ඇසුරු කරන්නට ඕනෑය කියලා වැඩිහිටියන් නිතරම කියන නිසා මං දවසක් ඉස්කෝලෙ ක්‍රීඩා තරගයකට අවුරුදු 8 න් පහළ දුර පැනීම ඉසව්වට ඉදිරිපත් වුණා. දැන් තරගය පවත්වන දවස. ‘රනින්ෂෝට්’ එකයි බැනියමයි ඇඳගෙන මං ඉස්කෝලෙ පිට්ටනිය පුරා හැම තැනම දැන් තරගය පවත්වන තැන හොයනවා. හොටු පෙරාගෙන අඬ අඬා හෙව්වත් සවස් වනතුරු මට එතැන හොයාගන්ඩ බැරි වුණා. අන්තිමට තරගෙත් පැවැත්විලා. මං නෑ. ඒ තමයි මගේ ක්‍රීඩා අංශයේ පළමු සහභාගිත්වය හා අවසන් සහභාගිත්වය.අපේ ස්කෝලෙ හිටියා පුදුමාකාර දක්ෂ සංගීතඥයෙක්. එතුමා තමයි සංගීතයට ළමයින් පුහුණු කළේ. බී. වික්ටර් පෙරේරා සංගීත ගුරුතුමාගේ සංගීත වාදන අසන්න මං හරිම ආසයි. හොරෙන් සංගීතය විඳින ගමන් ම මං සෞන්දර්ය විෂය හැටියට තෝරා ගත්තෙ හීන් බබා ධර්මසිරි නර්තන ගුරුතුමාගේ නැටුම් පන්තිය. එතුමාත් බොහොම පරසිඳු නැට්ටුවෙක්. හැබැයි ඉතින් හරියට මැන්ඩිය තියලා නැටුමට සූදානම් නොවන හැම විටම කකුල්වලට තට්ටම්වලට වදිනවා ඇට්ටේරිය කෝටු පාර. අම්මගෙන් බීපු කිරි මතක් වෙනවා දවල් තරු පෙනෙනවා. ඒ රිදුම් දෙන පහරට. මං බෙර ගහන්ඩ පුරුදු වෙන්නෙ ඒ නැටුම් පන්තියේදී. ටික දවසකින් මට හොඳට බෙර ගහන්ඩ පුළුවන් වුණා.අපේ කාලෙ ගුරු සිසු සබඳතාව හරිම ප්‍රබලයි. ගුරුවරයා වචනයේ පරිසමාප්ත අර්ථයෙන් ම පරමාදර්ශී පුද්ගලයෙක්. අතරින් පතර එහෙම නැති අය සිටියා වෙන්නට පුළුවන්. විශ්ව විද්‍යාලය තුළත් මා හැමවිටම සිසුන් එක්ක ඉන්නෙ ඒ ගුරු ආභාසය නිසා වෙන්නටත් ඇති. මට විශේෂයෙන් මතක් වන ගුරු දෙපළක් ඉන්නවා. ගුණදාස පෙරේරා මහත්මයා හා ඔස්ටින් ද සිල්වා මහත්මයා. ඔස්ටින් මහත්මයා ටිකක් වාමාංශික අදහස් තිබුණු කෙනෙක්. මා නමෝ විත්තියෙන් ගුවන් විදුලියට යන්නෙ ඔස්ටින් පෙරේරා ගුරුතුමා නිසයි. පහේ හයේ පන්තිවල සිසු කණ්ඩායමක් ගයන බණ්ඩාරනායක සමරු ගීයක් ගයන්ඩ අපි ගියා. ගීතය ලීවේ ඔස්ටින් සර්. “ලංකා මාතා නිදහස් සටනේ... බණ්ඩාරනායක නාමය දිලුනේ.” මේ එම ගීයේ වචන පෙළක්.මාත් අර කණ්ඩායමේ ගායකයෙක් විදිහට එදා ගුවන් විදුලි තැටිගත කිරීමට සහභාගි වුණා. 1962 දී සිද්ධ වුණ මේ සුන්දර අවස්ථාවේ පටිගත කිරීම් ශිල්පි වශයෙන් කටයුතු කළේ නාරද දිසාසේකර මහත්මයා. ඒ වනවිට ‘රන්මුතු දූව‘ තිරගත වෙලා. කවුරුත් එතුමා හඳුන්වා දුන්නේ මේ ‘රන්මුතු දූවේ’ ගලන ගඟකි ජීවිතේ කියන ගායකයා කියලයි.ගුණදාස පෙරේරා සර් හොඳ රසවතෙක්. එතුමා ‘හදවතින් හරසර’ ‘දර දිය ඇද්දෙමි’ වගෙ නවකතා ලියලා තිබුණා. ‘සෙනෙවි පදවිය’ කියලා නාට්‍යයක් හැදුවා. කොටින් ම ඒ නාට්‍යයේ චරිතයක් මාත් රඟපෑවා. තිලක් අයියත් රඟපෑවා. රොබින් තම්පෝ මේ නාට්‍යයට ආසාවෙලා ඒක චිත්‍රපට ගත කරන්න තිරනාටකය ලියන්නැයි අපේ සර්ට කීවා. ඒත් චිත්‍රපටිය නම් කෙරුණේ නෑ.එතුමා මාත් රැගෙන ආර්. ටී. චිත්‍රාගාරයට ගියා තම්පෝ මහත්මයා හමුවෙන්න. ඒ වෙලාවේ මට මතකයි එල්.එම්. පෙරේරා ගේ ‘හතර මහ නිධානය’ චිත්‍රපටිය සංස්කරණය කටයුතු සිද්ධ වෙනවා. අපි ඒ කාලෙ 7 - 8 ශ්‍රේණිවල ඉන්න ඇත්තෙ... එතැන එදා හිටියා කොණ්ඩය කර්ල් කැමරාකරුවෙක්. ඇහුවාම එයා තිමති වීරරත්න කියලා කීවා. එදා තමයි මං මුලින් ම තිමති මහත්මයා දුටුවේ. නවකතාව, කවිය, කෙටිකතාව වැනි සාහිත්‍යාංග ගැන මගේ කුහුල වැඩුණේ ගුණදාස පෙරේරා වැනි ගුරුවරුන් නිසයි. ඔස්ටින් සිල්වා මහත්මයා වගෙ අය ලෝක දේශපාලනය, රටේ විත්ති, ආර්ථිකය ගැනත් අප අවදි කළා. සිංහල සාහිත්‍ය සංගමයේ බෞද්ධ සංගමයේ කටයුතු කරන්ට ගුරුවරු අප මෙහෙය වූවා.පාසලේ විවිධ ප්‍රසංගවල මාත් නොයෙක් ක්‍රියාකාරකම් කළා. මට මතකයි එක්තරා ප්‍රසංගයක අපි ළමයින් කට්ටියක් (50 ක් විතර) පෙරහරක් නිරූපණය කළා. සුසිල් ප්‍රේමරත්නගේ ජනප්‍රිය ගීයක් පසුබිමේ ඇසෙද්දි පෙරහර එන්නෙ.හේවිසි නාදේ - හඬ පැතිරෙන්නේ - ගුවනෙහි ගී රැව්දෙන්නේ දැන් දැන් එන්නේ පෙරහර වාගේ - සෙංකඩගල නුවරේසුනිල් අතින් ලියූ සමරුවක්පෙරහර එනකොට ලී කෙළි, හිටි පිනුම්, බඩ පිනුම්, අලි මේ සේරම එනවා. එක වෙලාවක නැට්ටුවෙක් වෙන මා ඊළඟ මොහොතේ වෙනත් ඉසව්වකින් පෙරහරට එකතු වෙනවා. ඒ කාලෙ අයියා නාට්‍යයක් ලීවා ‘අමල් බිසෝ’ කියලා. ඒ නාට්‍ය රඟ දැක්වූවේ පාසල් වේදිකාවේ. ඊට පස්සෙ එතුමා ලියූ ‘දෙන දෙයියො’ ‘මඟුල්කෑම’ වගෙ නාට්‍ය අපි තවදුරටත් පාසල් වේදිකාවේ රඟ දැක්වූවා. අපේ තිලක උයනෙ එක නාට්‍යයක් රඟ දක්වන්ඩ මටත් අයියටත් බොහොම ආසාවක් ඇති වුණා. අම්මගෙ සාරි වියන් ඇඳක් වටේට දාලා වේදිකාවක් හදාගෙන ‘අමල් බිසෝ’ නාට්‍ය එහිත් රඟ දක්වලා අපි විනෝද වුණා. හැබැයි! මේක ටිකට් කඩලායි ගෙදරදි වුණත් පෙන්නුවේ, ටිකට්වලින් ලබන ආදායමට වඩා අපෙ අම්මා එන අයට කරන සංග්‍රහවල වියදම වැඩියි. ඇත්තටම අපි නාට්‍ය පෙන්නුවාම පාඩුව අම්මටයි. ඒත් අම්මා මේවා සතුටින් බලාගෙන හිටියා.ඉස්කෝලෙ සාහිත්‍ය සංගමයේ විතරක් නෙවෙයි. පළාතේ විශේෂයෙන් දෙහිවල ගල්කිස්ස කථික, විවාද, පද්‍ය රචනා තරගවල පදක්කම ඉස්කෝලෙට ගේන්ඩ මටත් අයියටත් හැකි වුණා. පාසල වෙනුවෙන් සමරු බොහෝ විට සකස් කළේ මමයි. පාසලේ ගුරු දෙවිවරු ඉන්නවා වගේ ම ඇතැම් විට හිත කීරි ගහන අත්දැකීම් ගෙනෙන දේවල් සිද්ධ වෙන්ඩ පුළුවන්. ඒත් ඒවා දරාගෙන ඉදිරියට යන්ඩ අප පුරුදු වෙන්න ඕනෑ.එක්තරා ක්‍රීඩා තරගයකදී පාසල වෙනුවෙන් සමරුවක් මුද්‍රණය කරදීමට බාර වුණේ මටයි. මං හතර වටේ ඇවිදලා වෙළෙඳ ව්‍යාපාරිකයන්ගෙන් මුදල් හොයාගෙන දවස් ගණනාවක් දුක් විඳලා සමරුවක් මුද්‍රණය කරගත්තා. එතකොට තිලක් අයියා පාසලෙන් පිටවෙලා පත්තර කන්තෝරුවක වැඩ කරනවා. කොහොම හරි සමරුව මුද්‍රණය කරගෙන විදුහල්පතිතුමා හමුවුණාම පුදුම දෙයක් වුණේ. මං ඒකෙ පාසලේ ගුරුන්ගේ ලිපි කීපයක් ද පළ කළා. සෝදුපත් කියවා පිටු සැකසුම් කළා. සංස්කරණය සුනිල් ආරියරත්න කියලත් කවරයේ දැම්මා. විදුහල්පතිතුමා කිසිම තෙතමනයක් නැතුව අර මගේ නම තිබූ කොටස කතුරකින් කපා වෙන් කරලා සමරුව බෙදන්ඩ නියම කළා.මට ජීවිතයේ මුල් වරට ගුරුවරයෙක් නිසා ඇස් දෙකට කඳුළු ඉනුවා. මගේ යෝධයා වීරයා අයියා. අයියට කීවා. අයියා ඇවිත් මාවත් ඇදගෙන කෙළින් ම ගියේ එදා හිටපු විදුහල්පතිතුමන්ගේ කාමරයට. “ඇයි, මේ විදිහට ළමයින් උදාසීන කරන්නේ. මේ සල්ලි හොයාගත්තෙත් හැමදේම කරගත්තෙත් එයා නේදැයි! අයියා විදුහල්පතිගෙන් විමසුවා. විදුහල්පතිතුමා පුදුම වෙලා තුෂ්නිම්භූත වෙලා බලා හිටියා. ගුරුවරුන්ගෙත් එකඟතාවක් නොවීම නිසා විදුහල්පතිතුමා තමන්ගෙ වැරැද්ද පිළිගත් ලෙස නිහඬ වුණා. පසුගිය කාලේ මේ පාසල් මව මා වෙනුවෙන් උපහාර උලෙළක් පැවැත්වූ අවස්ථාවේත් මා ඒ පිළිබඳව සඳහන් කළා. ගුරුවරුන් පූජනීයයි. වන්දනයට සුදුසුයි. අප ගුරුකම රැකගන්ඩ හිතන්න ඕනෑ.ඔස්ටින් සිල්වා සර් ගුණදාස පෙරේරා සර් ළමයින්ට තමන්ගෙ පොකැට් එකෙන් වියදම් කරලා පොත් ගෙනැත් දුන්නා. ඒ ළමයින් අතර සාහිත්‍ය තරග පවත්වලා ජයග්‍රාහකයාට. මටත් ළිහිණි පොත් ගුණසේන පොත් ගොඩක් ඒ විදියට ලැබුණා. ගුණසේන සමාගම විසින් පරිත්‍යාග කරන ලදී කියලා සීල් එක ගහලා බාර දුන් පොත් කට්ටල මා ළඟ අදත් සුරැකිව තිබෙනවා.මට අවුරුදු 11 දී මා පළමු පොත ලියන්නෙ මේ පෙලඹවීමෙන්. ‘අහිංසකයෝ’ පොතේ නම. තනිකරම මේ පොත අතින් ලියන ලද්දක්. පිටපත් දෙකයි තුනයි අදත් ඒ පොත මා ළඟ තිබෙනවා. ඒ වෙලාවට ගුරුවරු රැස්වීමක් කැඳවලා පුදුම වර්ණනාවක් කරනවා මට තවම මතකයි.දෙහිවල ගල්කිස්ස නගර සභාව විසින් පවත්වන ලද විශේෂ පද්‍ය රචනා තරගයක් ගැන මට සුවිශේෂී මතකයක් තිබෙනවා. එතකොට මට අවුරුදු 12 ක් විතර ඇති. ක්ෂණිකව දෙන විෂයයක් යටතේ එළිසමය ඇතිව කවි දෙකක් පබඳින්න ඕනෑ විනාඩි 15 ක් ඇතුළත. මේක තමයි තරගය. අපිට එදා ලැබුණු මාතෘකාව තමයි පෑන. මං විනාඩි 5 කින් කවි දෙකක් ලියලා සංවිධායකයන්ට දුන්නා. ඒ අය පුදුම වෙලා මට ප්‍රථමස්ථානය ලබාදීලා තේ වතුරත් දුන්නා. අයියයි මමයි බස් හෝල්ට් එකේ ගෙදර එන්ඩ ඉන්දැද්දී ඒ අය ඇවිත් අහනවා “කොහොමද ළමයො මේ කවි මේ තරම් ඉක්මනට ක්ෂණිකව ලීවෙ“ කියලා. ඒ කවි පද දෙකක් මට අදත් යම්තමට මතකයි.මල් විමනෙන්දෝ පෑන උපන්නේ සුර කුමරුන්දෝ පෑන සදන්නේඒ පදවැල මුලටම තිබුණා.ඉතිරි කොටස ලබන සතියේඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=as1211252</link>
    <topic>මරේ සමඟ යන බලු මිතුරා</topic>
    <author>දයා ඩී. ෆොන්සේකා</author>
    <content>මරේ සමඟ යන බලු මිතුරාඑය පුදුම සබඳකමකි. මරේ නම් වූ 14 හැවිරිදි යෞවනයා හා ක්ලයිට් නම් බල්ලා අතර ඇති මිතුරුකම කවුරුත් පුදුම කරවන්නකි. මරේ ගේ ආරක්ෂකයාත් මිතුරාත් ක්ලයිට්ය.මරේ දරුවාට ‘ඔටිසම්’ රෝගී තත්ත්වය වැලඳුණේ වයස අවුරුදු දෙකේදීය. ඔටිසම් රෝගය වැලඳුණු අනෙත් දරුවන් මෙන්ම ඔහු ද මවුපියන්ට අසල්වාසින්ට කරදරයක් විය. පිරිසක් සිටින තැනකට ගියොත් ඔහු බෙරිහන් දෙන්නේය. සමහරවිට මිනිසුන්ගේ ඇඟට කඩා පනින්නේය. වමනය දමන්නේය.මෙය ඔහුගේ මවටත් පියාටත් මහත් ප්‍රශ්නයක් විය. මව ෆියෝනා 45 හැවිරිදිය. දරුවාට මහත් සේ ආදරය කළ ඇය නිතර සිටියේ මෙයට කුමන පිළියමක් යොදන්නේදැයි සිතමිනි.දිනක් පුවත්පත් පෙරළමින් සිටි ෆියෝනාට දැන්වීමක් දක්නට ලැබිණ. එයින් කියැවුණේ ඔටිසම් රෝගී තත්ත්වයේ ඉන්නා දරුවන් සඳහා ඔවුන්ට උපකාර වීමට පුරුදු පුහුණු කරන ලද බල්ලන් විකුණන්නට ඇති බවය. ඒ අයර්ලන්තයේ අයිරිෂ්ගයිඩ් ඩෝග්ස් නම් සංවිධානයේය.මරේ සතුන්ට ආදෙර්ය. බල්ලන්ට බළලුන්ට විශේෂයෙන් ආදෙර්ය. මේ නිසා මෙසේ පුහුණු කරන ලද බල්ලෙකු ගෙනාවොත් මරේගේ රෝගී තත්ත්වයට පිහිටක් විය හැකි බව ෆියෝනා සිතුවාය.ඇය වහා එහි ගියාය. බල්ලන් පුහුණු කරන ලද ඛ්ධපඬ ආයතනයට ගිය ඇය ක්ලයිට් නම් බල්ලා තෝරා ගත්තාය. එවිට ඌට වයස අවුරුදු 6 කි. ඌ දැවැන්ත බල්ලෙකි. සතියක් පුරා මරේට ක්ලයිට් පුරුදු කිරීමට පුහුණු කරුවෝ මහන්සි ගත්හ.මරේ ක්ලයිට්ද පි‍්‍රය කිරීම හා ආදරය කිරීම පුහුණුකරුවන්ට රුකුළක් විය. ක්ලයිට්ට මරේ දුටු වේලේ සිට ඔහුට ආදරයෙන් සේවය කිරීම තවත් සහනයකි.ක්ලයිට් දුටු වේලේ සිට ඌ සමඟ කටයුතු කළ මරේගේ මුරණ්ඩු ගති අඩු විය. සතියකින් මරේ ක්ලයිට් සමඟ තනිවම සිටිය හැකි විය.මුලින් අණ දීම කළේ ෆියෝනාය. ඇය ඌට සේවය කරන්නට අවශ්‍ය කබාය ඇන්ද වූ විට ඌ සේවයට සූදානම්ය.ක්ලයිට් සමඟ ගමන් යෑමට පුරුදු වූ මරේ ඉතා අපූරුවට ඔහු ආරක්ෂා කරගත්තේය. මරේ ද ක්ලයිට් ළඟ ඉන්නවානම් කිසිදු කලබලයක් නැතිව ගමන් බිමන් යයි. කිසිවෙකුටත් බිය නොවෙයි. දබර කර නොගනියි.පුහුණු කරුවන් විසින් හොඳින් පුහුණු කර තිබු ක්ලයිට් මරේට පහසුවක් විය. මරේගේ ආරක්ෂකයා තමා බව හොඳට ඒත්තු ගත් ක්ලයිට් බල්ලා රාත්‍රියට නිදාගත්තේ ඔහුගේ කාමරයට ඇතුළුවන දොර සමීපයේය. මරේගේ ආරක්ෂාවට මුල් තැන දුන්නත් ඌ මුළු පවුලේම ආරක්ෂකයා විය.ඉන්පසු ක්‍රම ක්‍රමයෙන් මරේ හා ක්ලයිට් ගමට රටට හුරු පුරුදු දර්ශනයක් විය. බල්ලා සමඟ යද්දි මරේගේ දඟ වැඩ අඩුවී නැත්තටම නැතිවී ගියේය.සිනමා හලකට ගියත් මරේ අසලින් ඌ සෙළවුණේවත් නැත. කිසිවකු මරේට උසුළු විසුළු කිරීමක් කළොත් බල්ලාගෙන් විසුමක් නැත. මරේට ද ක්ලයිට් ළඟ සිටීනම් දැඩි ආත්ම විශ්වාසයක් ඇතිවෙයි. තනියක් නැත. ඔහු ඉතා පි‍්‍රය කරන පාපන්දු ක්‍රීඩා නැරඹීමට ද මරේ යන්නේ ක්ලයිට් සමඟය. ඌ ඔහු කැඳවාගෙන ගොස් අසුනකට කරවා ළඟින් සිටියි. ඔහු ඉතා ආශාවෙන් තරගය නරඹද්දි බල්ලා ද ඒ සතුට විඳින අයුරු දැකගත හැකි විය.මරේ හා ක්ලයිට් පාසල් යෑමට සැරැසීනගරයේ සිනමා හලේ පාපන්දු පිටියේ සුපිරි වෙළෙඳ සැල්වල මරේ හා ක්ලයිට් සුපුරුදු දසුනක් වීමට වැඩි කලක් ගියේ නැත.මහමඟදී හෝ කිසියම් තැනකදී මරේ දැන් ඉස්සර වගේ කලබල නොකරයි. ක්ලයිට් ඉදිරියේ දී මරේ ආත්ම විශ්වාසයෙන් සිටී. එහෙත් සිය බලු ආරක්ෂකයා නැති තැන ඔහු තාමත් සමාජයට යන්නට බිය වෙයි. හැංගී සිටින්නට උත්සාහ කරයි.මේ වන විට මරේට වයස අවුරුදු 14 කි. වසර අටක් පුරා ක්ලයිට් සමඟ ජිවිතය ගෙවා හැඩගස්වා ගත් ඔහුට ඌ නැතිවම බැරිය. ෆියොනා හා සැමියා බියවී සිටින්නේ වයස නිසා බලු ආරක්ෂකයාට අනතුරක් වුවහොත් මරේගේ හිත හදන්නේ කෙසේ ද යන්න පිළිබඳවය. කොටින්ම දැන් මරේ සමඟ පිටරට සවාරි යාමට ද ක්ලයිට් හුරු පුරුදු වී සිටී. ගුවන් ගමන්වලදී මරේ අසල ඌට ද ආසනයක් හිමි වේ. මේ සඳහා ඌට විශේෂිත වූ සුරතල් සතුන් සඳහා පිරිනමන ගමන් බලපත්‍රයක් ද ඇත.ඇමෙරිකාවේ නිව්යොර්ක් මෙන්ම යුරෝපයේ ද සංචාරවලදී ෆියොනා සැමියා මරේ හා ක්ලයිට් රැගෙන ගියහ. ඒ හැම විටකම මරේ ගේ ආරක්ෂකයා හා මිතුරා වූයේ ක්ලයිට්ය.මරේ ගෙදර වැඩ කරන තුරු ක්ලයිට් ළඟ සිටිය යුතුය. පාසලේදී ද එලෙසමය. ක්ලයිට් ළඟ නැත්නම් මරේ පාසල් වැඩ පවා අතපසු කිරීම සිරිතකි. කොයි දේටත් බලු මිතුරා ළඟ සිටිය යුතුමය.මේ මිනිස් බලු යාළුකම දැන් ඔවුන් සිටින නගරයට හොඳින් හුරු පුරුදු දසුනකි. කොටින්ම මරේට බලු සුරතලා ආඩම්බරයකි. ක්ලයිට් ළඟ නැත්නම් මරේ සමාජයට නොයයි.මෑතක ද ක්ලයිට් අසනීප වූ කල මරේගේ මව ෆියෝනා දැඩි සේ බිය වූවාය. අන්තර්ජාතික ගුවන් යානාවලට ද දැන් දැන් මරේ හා ක්ලයිට් මිනිස් බලු මිතුරන් ගේ දසුන සුපුරුදුය. බල්ලා මේ දරුවා ආරක්ෂා කරන හැටි දැනිණි. සියල්ලෝම පුදුම වෙති. බල්ලෙකුගෙන් මෙතරම් ආරක්ෂාවක් කරුණාවක් ලබන මේ යෞවනයා ඉදිරි ජීවිතයේ බල්ලා නැතිදාක කෙසේ ලෝකයාට මුහුණ දේවි ද යන්න ඔහුගේ දෙමාපියන්ට ඇති තවත් ප්‍රශ්නයකි.දයා ඩී. ෆොන්සේකා***************************************************************************************************************දේශන පරිගණක ගතකරද්දීකාඕ හුයිෂෙන් දහනව හැවිරිදි තරුණයෙක්. ඔහු උපන්නේ චීනයේ. වයස අවුරුදු අටේදී සිදුවූ අනතුරකින් ඔහුගේ ජීවිතය වෙනස් වූයේ නොසිතූ අයුරින්. විදුලිය සැර වැදීම නිසා අධිකව පිළිස්සුම් තුවාල ලැබූ කාඕ සුවපත් වූයේ දෑත් අහිමිවයි.උරහිස ළඟින්ම දෑත් අහිමිවූවත් කාඕ ඒ ව්‍යසනයට තම ජීවිතය පරාජය කරන්න ඉඩ තැබුවේ නැහැ. ඔහු ජීවිතය ජයගන්න තීරණය කළා. එයට හේතු වුණේ ඔහුගේ මවයි.”පාසල් යන්න පුළුවන් ලියන්න පුළුවන් ළමයින්ට විතරයි”මවගේ මේ කීම හමුවේ කාඕ තීරණය කළේ තමා කෙසේ හෝ පාදයෙන් ලියන්න ඉගෙන ගන්නා බවටයි. ඒ අදිටන සාක්ෂාත් කරගනිමින් ඔහු වැඩිකල් නොයා පාදයෙන් ලියන්න ඉගෙන ගත්තා.පාපැදියේ නැගුණු කාඕ”මුලදී මට පාදයේ ඇඟිලිවලින් පෑන අල්ලා ගන්න ලොකු උත්සාහයක් දරන්න වුණා. එහෙම කරද්දි පාදයේ මස් පෙරළීම් ඇතිවුණා. පසුව මං එයටත් ක්‍රමයක් සොයාගත්තා. මං කළේ නූල් කෑල්ලක් අරන් පෑන ඇඟිලි අතරට තබා ගැට ගසා ගැනීමයි.” කාඕ පැවසුවා.දැන් කාඕට පාදයේ ඇඟිලිවලින් පෑන අල්ලාගෙන අගේට ලියන්න පුළුවන්. වසරක් ගෙවී යද්දී කාඕ සිය පාදය උපයෝගී කරගෙන තනිවම කෑම කන්න, ඇඳුම් ඇඳගන්න වගේම පාපැදිය පදින්නත් ඉගෙන ගත්තා.මේ අතරවාරයේයි කාඕගෙ දෙමවුපියන්ගෙ රැකියාව අහිමිවුණේ. එදා කාඕගෙ සිතට තවත් අධිෂ්ඨානයක් ආවා. සිය ආබාධිත තත්ත්වය පසෙකලා පවුලට උදව් කළ යුතු යැයි ඔහු තීරණය කළා. එදා පටන් උදෑසනම අවදි වන කාඕ සිය පාපැදියේ නැඟී පත්තර බෙදන්න යනවා. ඉන් ඔහු සිය අමතර පන්ති ගාස්තු පමණක් නොවෙයි ගෙදරදොර වියදම සඳහා මව අතට කීයක් හෝ දීමට තරම් යමක් උපයා ගත්තා. කාඕ ගිටාර් වැයීමත් ඉගෙන ගත්තේ මේ කාලයේදීයි.පාසල් අධ්‍යාපනය හමාර කළ කාඕ දැන් චීනයේ හුවෙයි ප්‍රාන්තයේ වූහාන් විශ්වවිද්‍යාලයේ සිසුවෙක්. ඔහු ඉගෙනගත්තේ පරිගණක මෘදුකාංග ඉංජිනේරු ශිල්පයයි. ඔහු පන්ති කාමරයේ දී දේශන ලියා ගන්නේ නැහැ. සිය පාදයෙන් මවුස් එක හා යතුරු පුවරුව අගේට හසුරුවමින් දේශන පරිගණකයේ සටහන් කරගන්නවා.ගිටාරය වයමින්මේ උත්සාහවන්ත තරුණයාගේ කතාව එකල චීනයේ ප්‍රාදේශීය රූපවාහිනී වැඩසටහන් මඟින් නිතර විකාශය වුණා. එසේම ඔහු නිතරම සිය විවේක කාලයේ දී රූපවාහිනිය හරහා තවත් අයට ආදර්ශයක් සපයමින් ජීවිතය ජයගන්නා අන්දම ගැන දේශන පවත්වනවා.කාඕගේ රූපවාහිනී කතා හරිම ජනප්‍රියයි. දේශන ඇසූ චීන ප්‍රාදේශීය ව්‍යාපාරිකයෙක් දැන් කාඕට උදව් කරන්න ඉදිරිපත් වෙලා. ඔහු කාඕගේ අමතර පන්ති ගාස්තු ගෙවමින් දෙමවුපියන්ට ජීවත් වෙන්නත් මුදලක් ගෙවනවා. උපාධිය සමත් වූ පසු කාඕට රැකියාවකුත් දීමට මේ ව්‍යාපාරිකයා සූදානම්.”මගේ කතාව බොහෝදෙනකුට ශක්තියක් වූ බව මං දන්නවා. නිශ්චල අයකු නොවී රටට හොඳ පුරවැසියකු වී සමාජයට යහපත් දායකත්වයක් ලබා දුන්නා යැයි තෘප්තිමත් වීමට මට අවශ්‍යයි.” කාඕ පවසනවා.සේමාලි කැල්ලපත***************************************************************************************************************නැපෝලියන්ප්‍රංස ජාතික මහා අධිරාජයා වූ නැපෝලියන් බොනපාට් ගැන අසා නැති කෙනකු නොමැති තරම්ය. ඉතා අභීත සෙන්පතියකු ලෙස විරුදාවලි ලැබූ ඔහුගේ එඩිතරකම මුළු ලොවේම පැසසුමට පත්විය. ඔහුට ඇති තරම් ධනය, බලය මෙන්ම සමාජ කීර්තිය ද ලැබී තිබුණි. ඔහු ඉතා ශක්තිමත් පිරිපුන් දේහයකින් යුතු පුද්ගලයෙකි. එය එසේ වුවද නැපෝලියන්ගේ බිරිය වූ ජොසෆින් ආර්යාව ඔහුට වධක භාර්යාවක් වූවාය. ඇය සැමවිටම ඔහු හා කලහ කළ බවද ඉක්මනින් කිපෙන ඇය නිතරම හැසිරුණේ, කතා කළේ තම ස්වාමියා කුපිත කරවමින් බව ද කියැවේ.මුළු අධිරාජ්‍යයක් පාලනය කළ නැපෝලියන් යටත් කර ගැනීමට ඇය සමත් වූවාය. ඔහුගේ කාර්යාලය හා පුස්තකාලය හිතුමනාපේ පාවිච්චි කළ ඇය තැන නොතැන නොබලා ඔහුට පරිභව කළාය. රාජකාරි කටයුතුවලට ද බාධා කළ නිසා නැපෝලියන්ට තම රජ මාලිගය ද අපායක් බවට පත් වූ අතර බැරිම තැන සියල්ල අතහැර සිය බිරියගෙන් මිදීම සඳහා වෙස්වලාගනෙ මහපාර දිගේ හිස හැරුණු අතේ යෑමට ඔහුට සිදුවිය.සොක්‍රටීස්සොක්‍රටීස් පඩිතුමාට සිටියේ ද වධක භාර්යාවකි. ලොව සුපතළ දාර්ශනිකයකු වූ ඔහුට සිය පර්යේෂණ කටයුතුවලට ද බිරිය විශාල බාධාවක් වී තිබිණි. ඇය නිතරම ඔහුගේ අඩුපාඩු සොයමින් පරිභව කළේ ඔහුගේ විද්වත් භාවය ද උපහාසයට ලක්කරමිනි. සොක්‍රටීස් බොහෝ විට බුද්ධිමතුන් පිරිවරාගෙන නොයෙක් දාර්ශනික කරුණු පිළිබඳ සාකච්ඡා කළේය. ඔහු පැය ගණන් මෙලෙස සාකච්ඡාවල නිරතවීම බිරියට රිස්සුවේම නැත. නිවසට බාහිර අය පැමිණි විට ඔවුන් ඉදිරියේ සැමියාට අවමන් වනසේ කතා කළේ නිවසේ අඩුපාඩු ගැන ද කියමිනි. ඇයට අවශ්‍ය වූයේ තම සැමියා සියල්ලෙන් මිදී නිරතුරුව තමා ළඟ රඳවා ගැනීමටය. එහෙත් එය ඉටු වූයේ නැත.දිනක් ඔහු පඩිවරුන් පිරිසක් සමඟ සාකච්ඡා කරමින් සිටිය දී ඇය අවලාද නඟමින් ඔවුන් ඉදිරියෙන් එහා මෙහා ගමන් කළාය. ඒ ගැන නොසලකමින් සාකච්ඡාව දිගටම කරගෙන යන තම සැමියාට පාඩමක් උගන්වන්නට සිතූ ඇය සැනෙකින් ඉඳුල් වතුර භාජනයක් රැගෙනවිත් ඔහුගේ හිස මත වත් කළාය. එහෙත් සොක්‍රටීස් ඇයට වචනයකින් වත් දොස් නොපැවරූ අතර සියතින් මුහුණ වසාගෙන තෙත්වූ ඇඳුම් ගැන ද නොසලකා දිගටම සාකච්ඡා කරගෙන ගියේය. ඒ තරමටම ඔහු සාකච්ඡාව සමඟ බද්ධ වී සිටියේය. සොක්‍රටීස් විවිධ අවස්ථාවල බාහිරව මුහුණ දෙන්නට වූ බාධකවලට වඩා ස්වකීය බිරියගෙන් ලැබුණු හිංසා, පීඩා, අවමන් බොහෝ විය. එහෙත් මේ මහා පුරුෂයා ඒවා ගැන මායිම් නොකර තම කටයුතු දිගටම කළේය.ඒබ්‍රහම් ලින්කන්ඇමෙරිකා එක්සත් ජනපදයේ 16 වැනි ජනාධිපතිවරයා වූ ඒබ්‍රහම් ලින්කන් ගැන අසා නැති කෙනකු නොමැති තරම්ය. ඇමෙරිකාව ගොඩනැඟීම සඳහා ඔහුගෙන් සිදුවූ මෙහෙය අදටත් ඇමෙරිකානුවෝ අගය කරති. එසේ වුවද ඔහුගේ භාර්යාව ගැන දන්නෝ විරල වෙති. නිතර කෝපයෙන් රතු වූ මුහුණෙන් යුතුව ජීවත් වූ ඇය ධවල මන්දිරයේ සේවක, සේවිකාවන්ගේ ද පිළිකුලට පාත්‍ර වී සිටියාය. කිසිවෙක් ඇය රුචි නොකළහ. මානසික උන්මාදයකින් පෙළුණු ඇය තම සැමියාට වඩා තමා උසස් ලෙස සලකා හැසිරුණු බව කියනු ලැබේ. ලින්කන් විවාහ වීමෙන් පසු අවුරුදු 25ක පමණ කාලයක් ඇයගේ තාඩන පීඩනවලට ගොදුරුව ජීවත්වූයේය.ඔහුගේ රාජකාරි කටයුතුවලට ඇයගෙන් එල්ල වූයේ විශාල බාධාවකි. ඇය එළිපිටම ඔහුට එරෙහිව ක්‍රියා කළේය. දිනක් අමුත්තන් රැසක් සමඟ ජනාධිපතිවරයා පිළිසඳරක යෙදී සිටින විට සුළු සිද්ධියකින් කෝපයට පත් ඇය තමා පානය කරමින් සිටි උණු කෝපි කෝප්පයෙන් ලින්කන් ගේ මුහුණට දමා ගැසුවාය. කෝපි පහරවල් ඔහු ළඟ සිටි අයට ද වැදුණු අතර හේ ඒ අයගෙන් සමාව අයැද සිටියේය. සිදුවූ දේ ගැන කනගාටු වනු වෙනුවට ඇය දුරින් සිට ඔවුන් දෙස බලා සිනහසෙමින් සිටිනු ලින්කන් දුටුවේය.ලියෝ තෝල්ස්තෝයිමහා සාහිත්‍යකරුවකු වන ලියෝ තෝල්ස්තෝයිට ද සිය බිරිය නිසා අත් විඳින්නට සිදුවූ හිරිහැර නිමක් නැත. ඔහු නිතර කාමරයට වැදී ලියමින් සිටීම ගැන බිරිය සතුටට පත් වූයේ නැත. ඇය කළේ ශබ්ද නඟා ඒ මේ අත ඇවිදීමය. ඔහුගේ කාමරයට වැදුණු ඇය එහි පොත්පත් ආදිය අවුල් කර දැමුවාය. ඔහු අඩක් ලියූ සමහර දේ කෙසේ වත් සොයාගත නොහැකි වන සේ අතුරුදන් කළාය. ඔහු සමහර දිනවල මහ රෑ වෙනතුරු කාමරයට වැදී සාහිත්‍ය කටයුතුවල නිරතවී සිටි අතර මධ්‍යම රාත්‍රියේ බිරිය දොරට තඩි බෑමට පටන් ගත්තාය. ඔහු කරන දේ කිසිදු වැදගැම්මකට නොමැති බවට ඇය අසල්වාසීන් සමඟ ප්‍රකාශ කර සියල්ල අවඥාවට පාත්‍ර කළාය.ලියෝ තෝල්ස්තෝයිට සිය බිරිය කළ නොපනත්කම් නොවුණා නම් මෙයට වඩා බොහෝ රසවත් වටිනා නිර්මාණ ඔහු කෙරෙන් බිහි වෙන්නට ඉඩ තිබුණු බව ඇතැමෙක් පවසති. බිරිය මෙලෙස කටයුතු කළේ තමා හීනමානයෙන් යුතු නිසාද, නොඑසේ නම් තම සැමියාගේ නිර්මාණකරණය ගැන වැටහීමක් නොමැති නිසාද යන්න කිසිවෙකුටත් නිර්ණය කළ නොහැකි වූ බව කියනු ලැබේ.චන්ද්‍රදීපාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=as1211253</link>
    <topic>නෙළුම් විල</topic>
    <author/>
    <content>නෙළුම් විලහතරවටින් එළිය වැටෙන විට ම සුළි කුණාටුවක් සමඟ මහ වැස්සක් ඇද වැටෙන්නට වූයේ ය. ගස් වැටිණ. ලයිට් ගියේ ය.ගෙදර ඇත්තෝ ඉටි පන්දම් එළියෙන් ඔබ’ මොබ යමින් මුහුණට මුහුණ හැපෙමින් සුපුරුදු පෙරයම වැඩ නිමවා වැහි කබා හැඳ, කුඩ ඉහළා ගෙයින් පිටව ගියහ.මේ හීගඩු පිපෙන හුදෙකලාවේ මගේ රෝගී තත්වය ටිකින් ටික බරපතළ වන්නට පටන් ගත්තේ ය.පෙර දා රැයෙහි සිට ම මම දුර්වල වෙමින් සිටියෙමි. මේ වනවිට මා හුස්ම ගන්නේ අමාරුවෙනි. වැස්ස පින්න තෙත හුළඟ මට අගුණ ය. අමාරුව උත්සන්න වූයේ හුස්ම තදවීමෙන් හා බොල් කැස්සක් හට ගැනීමෙනි.මේ සියල්ල එසේ පැවතුණ ද අද මා කාර්යාලයට යා යුතු ය. ප්‍රධානයා මා එනතුරු බලා සිටී. සීතල වතුරෙන් ඇඟ පත සෝදා ගත හොත් කිසියම් සහනයක් ලැබෙති’ යි මට සිතිණ. එහෙත් වූයේ ඒ තත්වය බරපතළ වීම පමණි.මගේ දෑස නිලංකාරව ගියේ ය. ක්ලාන්ත ගතියක් දැනිණ. කුඩා කාලයේ දී මම ‘බ්‍රොන්කයිටිස් ඇස්මා’ රෝගයෙන් පීඩා වින්දෙමි. එය යළි ඇතිවේ දෝයි මට බිය දැනිණ.මම හුදකලා නිවෙසෙහි අසරණ වීමි. මා ගැන බලන්නට කෙනෙක් නැත. රෝහලකට රැගෙන යෑමට කෙනෙක් නැත. ඒ තබා මගේ පසුම්බිය ද දිළිඳු බව මට වැටහිණ. ගෙදර කුඩා මොටෝ රියක් තිබුණ ද මා එහි ගොඩ කරවා එය පදවාගෙන යන්නට කිසිවෙක් නැත.ගත වී යන හැම නිමේෂයෙහි ම මගේ රෝගය උත්සන්න වෙමින් තිබිණ. දැන් මට නාසයෙන් හෝ කටින් හුස්ම ගත නො හැකි ය. ගතේ පීඩාව දැඩි වත් ම හිතේ හයිය ද බිඳින්නට විය. දැන් දැන් බිම වැටෙති’යි මට සැක සිතිණ. මට පුටුවක් අල්ලා ගෙන ජීවත් වෙන්නට වෑයම් කළෙමි.වාසනාවකට මෙන් එක්තරා දුරකථන අංකයක් මට සිහිපත් විය. එය ත්‍රිරෝද රිය පදවන මා දන්නා අයකු ගේ ය. මම ඉතා අපහසුවෙන් දුරකථනයේ අංක එබුවෙමි. වෙලාවට ඔහු ‘හලෝ’ යි කීවේ ය. මම වෙව්ලන හඬින් කාරණය කියා ගත හැකි විය.“මහත්තය මම ගමනක් යන ගමන් ඉන්නෙ. මං මිනිත්තු දහයකින් එන්නං.”ඔහු ගේ විනාඩි දහය මට කල්පයක් තරම් විය.මම ඇගේත්, හිතේත් ඇති හැම හයියක් ම එකතු කර ගෙන පණ කෙන්ද රැක ගන්නට වෙහෙස දරමින් සිටියෙමි.මා සිටියේ සාලයේ ය. ඉදිරි දොර වසා ඇති බවත්, පිටුපස දොර පමණක් හැර ඇති බවත් මට සිහිපත් විය.ඔහු මා සොයා ගන්නේ කෙසේ ද? ඔහුට මෙය කියන්නේ කෙසේ ද? සිත ලෙහී ගියේ ය. මා අද වැටෙන බව යාන්තමින් මතක ය.කාලය ගෙවී යනු මට අමතක ය.කිසිවකු මා ඔසොවා ගත් වගක් මට දැනිණ. ඒ ඔහු විය යුතු ය. ඔහු මා රියකට පටවා ගත්තේ ය.හිරවී සිටි හුස්ම ගැනීමට පහසු වනවිට මට ජීවත්වීම කෙරෙහි විශ්වාසයක් ඇති විය. මම ඇස් ඇරියෙමි. මා සිටියේ රෝහලක ය. මම බටයක මාර්ගයෙන් හුස්ම ගනිමින් සිටියෙමි.කෙමෙන් මගේ සිරුරට ශක්තිය ආවේ ය. ටිකකින් ඔක්සිජන් බටය මගෙන් ඉවත් කැරිණ. මම යළිඳු ලෝකයට ආවෙමි.මගේ ජීවිතය බේරාගත් ගම්පහ රෝහලේ වෛද්‍යවරුන් ඇතුළු කාර්ය මණ්ඩලයට මා කෘතඥතාව පළ කළ යුතු ය. එසේ වතුදු එහි රැගෙන ගිය ත්‍රිරෝද රථ රියදුරුට මම් කෙසේ කළ ගුණ සලකම් ද?ඔහු දෙවියෙකි. මා ගෙතුළ වැටී සිටින බව, ගෙයි ඉදිරි දොර වසා තිබුණ ද පිටුපස දොර හැර ඇති බව ඔහුට දැනුණේ දිව්‍යඥානයෙන් විය යුතු ය.විගඩ හන්දියේ ත්‍රිරෝද රථ රියදුරු කෝසල මහතාණනි, මම ඔබ සදා සමරමි.  අනන්‍යතාව සඟවා සිටීමට කැමති සිළුමිණ පාඨකයකු විසින් යොමු කරන ලද ලිපියක් ඇසුරිනි.මගේ අරමුණ හොඳ ලේඛකයකු වීම ය. පුස්තකාල දෙකකට බැඳී පොත් කියවන්නේත්, ලේඛනය හදාරනු පිණිස තැපැල් මාර්ගික පාඨමාලාවක් හදාරන්නේත් ඒ අරමුණිනි. එහෙත් කරුමය වී ඇත්තේ අසල්වැසි නිවෙස් කිහිපයකින් නිතර දෙවේලේ නැඟෙන සින්දු කරච්චලය ය. මේ නිසා ම අර පාඨමාලාවට අදාළ නිබන්ධන ලියා ගැනීමට බැරි විය. පතපොත ද හරියකට කියවා ගැනීමට බැරි වූයෙන් ඒවා යළි යළිත් පුස්තකාලවලින් ලබා ගැනීමට සිදු විය.මේ සින්දු කරදරයෙන් මිදෙනු පිණිස මා ගත් පියවර ද සාර්ථක නොවී ය. අවසානයේ මම ඊට නිසි උවදෙසක් ගනු පිණිස කෙනකු මුණ ගැසීමට ගියෙමි.මේ ලියන්නේ එදින ගලේවෙල සිට බසයේ එමින් සිටියදී අතිවිඳින්නට සිදුවූ අමතක නොවන සිදුවීමක් ගැන ය.මා සිටියේ බසයේ ඉඩ ඇති අසුනක පුවත්පතක් කියවමිනි.බෑගයක් ගත් පිරිමි දරුවෙක් මා ළඟ අසුනෙහි හිඳ ගත්තේ ය. ඔහු අත සිලි සිලි බෑගයක් ද විය. එහි වූයේ පොත් ය.බෑගය ඔඩොක්කුවේ තබාගත් දරුවා සිලිසිලි බෑගයෙන් පොතක් ගෙන කියවන්නට පටන් ගත්තේ ය.මා පුදුම වූයේ මෙකල මෙබඳු දසුන් විරල හෙයිනි.බසයෙන් සින්දු වැගිරෙමින් තිබුණේ ය. ඒවා කාටත් එපා වූ ඒවා ය. ඒ කන්කරච්චලය සතේකට මායිම් නොකළ මේ පොඩි එකා දැඩි අවධානයෙන් යුතුව පොත කියවන්නට වූයේ ය.මම ඔහු දෙස ඇසි පිය නොහෙළා බලා සිටියෙමි.ඔහු පොතේ තුන් වැනි පරිච්ඡේදයට පෙරළී ය.දැන් ඉතින් තවදුරටත් මට ඉවසා සිටිය නොහැකි ය.‘පුතා’ මම ඔහු ඇමතීමි.ඔහු. මදෙස හැරී බැලුවේ ය.‘මොකක්ද ඔය කියෝන පොත? පොඩ්ඩක් බලමු ද?ඔහු මට සිය පොත පෑවේ ය. එය ‘ඔතෙලෝ’ කෘතියෙහි පරිවර්තනයකි.‘පුතා මේ කොහෙද යන්නෙ?’‘බෝඩිමට’‘ඉස්කෝලෙ?’‘මාතලේ සාන්ත තෝමස්’‘ඉගෙන ගන්නෙ?’‘හයේ පන්තියෙ’‘ගෙවල්?’‘ගලේවෙල’‘ඉගෙන ගත්තෙ?’‘ගලේවෙල ප්‍රාථමිකේ. ශිෂ්‍යත්වෙන් මාතලේ ආව.’‘නම?’‘දුලන්ත’‘අම්ම තාත්තා?’‘අම්ම ගෙදර. තාත්ත බිස්නස්’ඔහු හා කතා කිරීමේ ආසාව මගෙන් දුරස් නොවුව ද ඔහුට පොත කියැවීමේ ආසාව ප්‍රබල ය.යළි මගේ සවන පාරන්නට වූයේ අර සින්දු කරච්චලය ය. මම පිටුපස හැරී බසයේ කිසිවකු සින්දු අහගෙන සිටිනවා දැයි බැලීමි. නැත. ඔවුන් තම තමන්ගේ කතා - බතාවල ය.මම නැවතත් පුංචි පුතා දෙස බැලීමි. ඔහු පොත දෙස බලාගෙන ය.‘පුතේ. පුතා හොඳට ඉගෙන ගන්ඩ! හොඳට පොත් කියවන්ඩ? ඔයත් කවද හරි ඔය වගේ පොත් ලියන්ඩ! මං පුතා ගැන පත්තරේට ලියනව. පළවුණොත් පුතාගෙ ඉස්කෝලෙට එවන්නං.’ඔහු කියවන ගමන් හිස සොලවා කැමැත්ත පළ කළේ ය.  මිල්ලවානේ, වෙලේමුල්ලේ, සාම විනිසුරු අයි.ජී.එස්. හරිශ්චන්ද්‍ර මහතා විසින් යොමු කරන ලද ලිපියක් ඇසුරිනි.මගේ පුංචි පුතුගේ අතක් ඉදිමී තිබිණ. ඒ පාසලේ දී වූ ඇද වැටීමකිනි. මම ඔහු කැඳවාගෙන පෞද්ගලික රෝහලකට ගියෙමි.එක්ස් රේ පත පිරික්සූ වෛද්‍යවරයා කීවේ අස්ථියක් පුපුරා ඇති බව ය.සති තුනකට බැන්ඩේජයක් යෙදිය යුතු බවත් ඒ වෙනුවෙන් රුපියල් හාරසියයක මුදලක් ගෙවිය යුතු බවත් ඔහු කීවේ ය.“සල්ලි නෙමෙයි ප්‍රශ්නෙ දොස්තර මහත්තයො. ඔය ප්ලාස්ටර් ඔෆ් පැරිස් දාල දරුවගෙ අත තම්බනවට මා කැමැති නෑ. මේකට සිංහල බේතක් කරන එක හොඳ නැද්ද?”“ඔයාට පිස්සුද? මේ පොඩි දරුවට සිංහල බේත් කරන්න?”ඒ කෙසේ වතුදු, මම දරුවා රැගෙන සිංහල වෙද මහතකු ළඟට ගියෙමි.එක්ස් රේ පත පිරික්සූ හෙතෙම තෙල් ගා පතුරු බැන්දේ ය.දවසක් හැර දවසක් එන ලෙස කියා රුපියල් හය සියයක් අය කළේ ය. පසුව මම රෝගීන්ගෙන් දැන ගත් පරිදි වෙද මහතා රෝගීන් රස්තියාදු කරවන්නේ තමාට රෝගීන් වැඩි බව ලෝකයාට පෙන්වීමට යැයි ද ඔවුහු කීහ.මට දෙගිඩියාවක් දැනිණ.වෙනත් වෙද මහතකු ගැන මා දැන ගත්තේ මේ අතර ය.මම දරුවා රැගෙන ඔහු සොයා ගියෙමි.මම වෙද ගෙදරට යනවිට රජයේ වෛද්‍යවරයකු ද ප්‍රතිකාර ලබා ගනු පිණිස එහි පැමිණ සිටිනු දැක ගතිමි.මගේ වාරය ආවේ ය. මම අදාළ එක්ස් රේ පත වෙද මහතාට පෙන්වීමි.එක්ස් රේ ඕනෑ නෑ මහත්තයෝ. මං අල්ලල බලල වෙලා තියෙන දේ කියන්නන් කී වෙද මහතා දරුවාගේ අත පිරික්සුවේ ය. “මගෙන් දවස් දෙකක් බේත් ගත්තම නිට්ටාවටම සුවයි’.ප්‍රතිකාරයෙන් පසු මම ගාස්තුව කීය දැයි වෙද මහතා ගෙන් ඇසීමි.“මං සල්ලිවලට නෙමෙයි මහත්තයො වෙදකම් කරන්නෙ. මහත්තයට ඕන්නං අර අතන තියන පීරිසිය යටින් කීයක් හරි තියල යන්ඩ! ඔය සල්ලි ගන්නෙත් අසරණ ලෙඩ්ඩුන්ට තෙල් බේත් හිඳින්ඩ” ඔහු කීවේ ය.වෙද මහතා කී පරිදිම දෙදින ප්‍රතිකාරයෙන් පසු දරුවාගේ අත සුවපත් විය. හඳපාන්ගොඩ, පන්සල පාරේ බණ්ඩාර වෙද මහතාණනි, ඔබට දිගාසිරි වේවා!  හඳපාන්ගොඩ, ගැටකොස්ගහහේනේ, ප්‍රදීප් සමරසිංහ මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=as1211254</link>
    <topic>ලජ්ජා බය ඇතිව ජීවත් වීම මුලින්ම දත යුතුයි</topic>
    <author/>
    <content>ලජ්ජා බය ඇතිව ජීවත් වීම මුලින්ම දත යුතුයිපුංචි දෝණි උස්මහත්වෙලා පතිනියකවී නික්ම යන්නත් කල දවස එළඹිලා. පාසල් වියේ යෞවනියකව සිට ඇය මේ පිවිසෙන්නේ අලුත් නැදෑ පිරිසක් සමඟ ගත කරන අලුත් ජීවිතයකටයි.පතිනියක වී යන මේ යෞවනිය ඇගේ සැමියාගේ පවුලේ උදවියට යෙහෙළියක, සහෝදරියක හා දියණියක බවටත් පත්වෙනවා. තවත් පවුලක් සමඟ සබඳතා පවත්වන්න යෑමේදී පළමුවෙන්ම ඇය තම මව පියා සහෝදර සහෝදරියන් යහළු යෙහෙළියන් හා සමඟ හදවතින්ම ආදරය කරන්න ඉගෙන ගන්න ඕනෑ. තම සමීපතමයනට ආදරයෙන් සලකපු අයට තමයි අනෙක් අයටත් ආදරය කරන්න පුළුවන් වෙන්නේ.මේ දියණිය ඒ වගේම තමන්ට ආදරය කරන්න ඕනෑ. ඉන් ප්‍රධාන වෙන්නෙ ලජ්ජා බය ඇතිව ජීවත්වීමයි. ඇයට අනුන් ඉදිරියේ නිර්භයව හැසිරෙන්න පුළුවන්කම තිබිය යුතුයි. තම ජීවිතයට අවමානයක් වීම ගැන ඒ දියණිය ලජ්ජා විය යුතුයි. එසේම වැරැදි කරන්න බිය විය යුතුයි. සමාජයෙන් දොස් අහන්න බිය විය යුතුයි. මේ සියල්ල ඇතිවන්නේ තමන් තුළ ලජ්ජාව භය ඇත්නම් පමණයි. මේ ලජ්ජාව භය ඇතිව ජීවත්වීම නිසා මේ දියණිය හොඳ හැකියාවකින් යුතු යහපත් පුද්ගලයකු බවට පත්වෙනවා.දියණියක් පතිකුලයට යද්දී මේ කරුණු ගැන සැලකිලිමත් වීම ඉතා වැදගත්. හැබැයි මේ සඳහා දියණියන් විශාල කැපකිරීමක් කළ යුතුයි. ඒ කැපවීම අද අප කරන්නේ අපේම මතු ජීවිතය සඳහාය යන්න මතක තබාගත යුතුයි. මෙහිදී අප සමාජය ඉදිරියේ පමණක් නොවෙයි තම හෘද සාක්ෂියටද එකඟව තමා ඇත්තෙන්ම චරිතවත්ද යන්න ගැන සිතීමට තරම් අපේ දරුවන් අවංක වීම අවශ්‍යයි.යහපත් ගතිගුණ ඇති දියණියක ලෙස සමාජයට පිවිසීමට අපේ දියණියන්ට හොඳ ඉවසීමක් ද තිබිය යුතු වෙනවා. අද අපේ සමාජයේ බොහෝ අයට ඉවසීම යන ගුණාංගය ඉතා අඩුයි. ඒ නිසා පවුලේ මෙන්ම සමාජයේ ද ප්‍රශ්න වැඩියි. කරදර ඉවසීම මෙන් ම දරුවන් වෙනුවෙන් කල්පනාකාරී යහපත් නිවැරැදි තීරණ ගෙන ඒ තීරණ ඍජුව ප්‍රකාශ කිරීමට ද දියණිය පසුබට නොවිය යුතුයි.අපේ පාසල් වියේ දියණියන්ට හොඳ යෙහෙළියන් සිටිනවා. ඒ සහෝදරත්වය මිත්‍රත්වය අවංකවම ඇතිවිය යුතු දෙයක්. අප පාසල්වල අපි දැක තියෙනවා ඇතැම් දියණියන් අනෙක් අය හොඳින් ඉගෙන ගනිද්දී ඔවුන් කෙරෙහි ඊර්ෂ්‍යා කරනවා. අනාගතයේදී යහපත් මවක හොඳ යෙහෙළියක සහ සහෝදරියක වීමට නම් අද මේ දියණියට සහෘදබව හා ළෙන්ගතුකම තිබිය යුතුයි. දැන් ඉන්න දරුවන් ඒ තත්ත්වයට පත්කිරීම ගුරුවරුන්ලෙස අපේ ද වගකීමක් වෙනවා. අපි අපේ දරුවන්ට සහෘදව ළංවීමෙන් ඔවුන් ද අනිත් අයට ඒ සහෘදත්වය පතුරුවා හරිනවා.මා ගුරු වෘත්තියේ අත්දැකීමෙන් දන්නා කරුණක් තියෙනවා. හොඳට ආදරයෙන් රැකබලා ගන්නා දරුවන් අතරින් හොඳ සහෘදතාවයක් ප්‍රකට කෙරෙනවා. ඒ දරුවන් අන් අයට අතදීමට පැකිළෙන්නේ නැහැ. දරුවන් හදනවා වාලේ නිත්‍යනුකූලව දරුවන් හදන අයුරින් හදන වඩන පවුල්වල දරුවන් අතර මේ සහෘදබව නැහැ.අනාගතයේ හොඳ පතිනියක මවක දියණියක හා යෙහෙළියක වීමට අද සිටින යෞවනිය අනුන්ගේ දුක හඳුනන දැරියක විය යුතුමයි. අනුන්ගේ දුක බෙදාගන්නා අතර ම ඒ අයගේ දුකට පිහිට වන්නා අතර ම ඒ දුකෙන් ඒ අය ගොඩ ගැනීමටත් ඇයට පුළුවන් වෙන්න ඕනෑ. මේ සියල්ල කළ හැක්කේ අනුන්ට සාවධානව ඇහුම්කන් දෙන අනුන් පිළිගන්නා අයට පමණයි. ඒ වෙනුවෙන් කරන්නා වූ පරිත්‍යාගය තමන්ට හැකි පමණින් කළ හැකියි.පැන්සලක් නැති මිතුරියට ඒ මොහොතේම සිය පැන්සල දෙකට කඩා දෙන දැරියන්අප පාසලේදී දැක තිබෙනවා. අපට පුළුවන්නම් ඒ උදව්ව අවශ්‍යතාව දැනිලා කරන්න අන්න එයයි මෙතනදී වටින්නේ.සමාජ ජීවිතයට පිවිසෙන දියණිය වෘත්තිමය ජීවිතයට යොමු වීමේ දී සැමෝටම වෘත්තීය ගෞරවයක් හා කාර්යභාරයක් තියෙනවා. ඕනෑම වෘත්තියක තනතුරක ලොකු කුඩා බේදයක් නැතැයි යන්න මගේ පෞද්ගලික හැඟීමයි. ඉතාම නිවැරැදිව වගකීමෙන් සිය රාජකාරිය කරන කෙනා පහත හෙළන්න කාටවත් බැහැ. අපේ ළමයි මෙය ද දැනගෙන සමාජයට පිවිසිය යුතුයි. සාධාරණ වීම සැමට සමානව සැලකීම තමන්ට අවංකවීම යන කරුණු මෙහිදී ඉතා වැදගත්.ඒ වගේම රාජකාරි කාර්යභාරය පමණක් ඉටු කිරීම පමණක් මෙහිදී සෑහෙන්නේ නැහැ. ඊට පරිභාහිරව වැටුපට නියමිත රාජකාරියට වඩා යමක් කිරීම අවශ්‍යයි. අප පාසල්වලදී දරුවන්ට මෙය පහදා දෙනවා. අද අපේ ශිෂ්‍ය නායිකාවන් ඉගෙනීමට අමතරව සිය ශ්‍රමය, කාලය හා දැනුම කැප කරනවා. ඉන් ඔවුන් ඉහළ පරිචයක් ලබනවා. ළමා වියේ සෙල්ලක්කාරකමත් සමඟ ලබන ඒ පරිචය හා හුරුව ඔවුන් සමාජයට පිවිසීමේදී වෘත්තීමය වශයෙන් ඉහළ සාර්ථකත්වයක් ලැබීමට ඉවහල් වෙනවා.වෘත්තීමය වශයෙන් කිසියම් නිලයක් හොබවද්දී නිවැරැදි තීරණ ගැනීම වගේම තමන්ට නොතේරෙන දේ අන් අයගෙන් විමසා සාකච්ඡා කර තීරණය කිරීමට හැකියාව තිබිය යුතුයි. හුඟාක්ම තනි තීරණ නොගෙන කණ්ඩායම් ලෙස තීරණ ගත හැකි විය යුතුයි. එසේම ගත් තීරණයක් දෙපැත්තට නොසිතා ඍජුව ප්‍රකාශ කරන්නත් පුළුවන් විය යුතුයි. කරපු ප්‍රකාශයක් වරින්වර වෙනස් නොකළ යුතුයි.අද පාසල තුළින් අනාගතයේ සමාජයට පිවිසෙන දැරියනට බොහෝ අවස්ථා සම්පාදනය කර තිබෙනවා. අධ්‍යාපන දෙපාර්තමේන්තුව මගින් විෂය සමගාමි ක්‍රියාකාරකම් අවිධිමත් අධ්‍යාපනය යටතේ අනිවාර්යයි. පාසල්වල ඇති සම්පත් හා හැකියාව අනුව දරුවන්ට සිය පෞරුෂය වර්ධනය කර ගැනීමට මින් අවස්ථාව ලැබෙනවා. පොත පතේ ම නියැළී සිටින දරුවාට වඩා බාහිර ක්‍රියාකාරකම්වල නිරත දරුවා නායකත්ව හා ක්‍රියාශීලී ගති ලක්‍ෂණ ලබනවා. වැඩිහිටියන් ද දරුවන්ට ඒ තත්ත්වය ළඟාකර ගැනීමට අවකාශ ලබාදිය යුතුයි. අද දෙමවුපියන් විභාග මූලික වෙලා. ළමයින්ට සමාජගතවීමේ ගති ලක්ෂණ ලබාගන්න දෙන්න ඔවුන් මැළිවෙනවා. මෙයින් හානිය දරුවාටයි. එවිට දරුවා විභාගය සමත් වුණත් ජීවිත විභාගය අසමත් වේවි.විභාගයක් යනු මුළු ජීවිත කාලයක්ම ගතකරන දෙයක්. මෙහිදී පළමුවෙන් ම විශ්වාසවන්තකම තිබිය යුතුයි. කෙනෙක් තුළ අප කෙරෙහි විශ්වාසයක් ඇතිවන අයුරින් අප ක්‍රියාකළ යුතුයි. හැසිරිය යුතුය. ජීවිතය පුරා බැඳීමෙන් සිටීමට නම් ඒ විශ්වාසවන්තකම ඉතාම අවශ්‍යයි.තරුණ දියණියක් සමාජයේ ජීවත්වීමට ඉගෙන ගන්නවා වගේ ම තම අනාගත සහකරුවා තෝරා ගැනීමටත් බුද්ධිමත් වෙන්න ඕනැ. එතැනදී දියණියට හොඳ සිහි නුවණක් තිබිය යුතුය. තමන්ට ගැලපෙන හොඳම සහකරුවා තෝරා ගැනීම ඉතාම සිහි නුවණින් කළ යුතු දෙයක්.එහිදී පළමුවෙන් ම ඒ තෝරා ගැනීම කළ යුතු සුදුසු කාල සීමාව හඳුනාගන්න ඕනෑ. තමා මේ ගැන සිතිය යුත්තේ කුමන කාලයේ ද යන්න ගැන ඇය දැන සිටිය යුතුයි. ඒ නිවැරැදි කාලයේදී ඒ ගැන සිතද්දී ඇගේ දැනුම මුහුකුරා ගොස් තිබීම නිසා තේරීම නිවැරැදි විය හැකියි.අද බොහෝ දැරියන් පාසල් වියේදී ආදර සබඳතාවල පැටලෙනවා. මින් ඇතැම් අය මේ ආදර සබඳතා නිසා අධ්‍යාපනය කඩා කප්පල් කර ගන්නවා. නිවැරැදි කාලයේදී ඒ ගැන සිතිය යුතුයි යනුවෙන් මා අදහස් කළේ එයයි. ආදර සබඳතා ගොඩනඟාගෙන සහකරුවකු තෝරා ගැනීමට තරම් මේ වියේදී ඔවුන්ගේ දැනුම මෝරා ගොස් නැහැ. ඒවායේ අවසාන ප්‍රතිඵලය ජීවිත විනාශවීම පමණයි. ඉගෙනීම කළ යුතු පාසල් වියේදී ආදර සබඳතාවල පැටලීමෙන් බොහෝ දෙනෙක් ජීවිත විනාශ කරා යොමු කරගන්නවා.අනාගතයේදී පතිනියක ලෙස කලඑළියට එන තරුණ දියණියක් මේ සියලු කරුණු ගැන සිතීම වැදගත්. ඇයට යහපත් ලෙසින් ජීවිතයට මුහුණ දී ජීවිතය ඉදිරියට ගෙන යා හැකිවන්නේ එවිටයි.  අද කතාබහ -කොළඹ ගෝතමී බාලිකාවිදුහල්පතිනීඑස්. මුණසිංහලිව්වේ -සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=as1211255</link>
    <topic>හැඟීම්වලට වහල් වී සහකරු තෝරා ගැනීම දැන දැන අපායේ වැටීමකි</topic>
    <author>රමණී සුබසිංහ</author>
    <content>හැඟීම්වලට වහල් වී සහකරු තෝරා ගැනීම දැන දැන අපායේ වැටීමකිතරුණ වියට එළඹෙන දරුවන් සහකරුවෙකු තෝරා ගැනීමේදී ඉතා ප්‍රවේශම් විය යුතු ය. ඒ තමන් සමඟ සමීපව ජීවත්වන අය ජීවිතයේ යහපතට හෝ අයහපතට හෝ හේතුවන නිසා ය. යහපත් අය ඇසුරින් යහපත් ජීවිත ලැබෙන අතර එසේ නොවුවහොත් සිදු වන්නේ අකටයුත්තකි. කෙසේ වුව ද විවාහයෙන් පසු මවුපියන්ගෙන් වෙන්ව හෝ දුරස්ව ජීවත්වීමට සිදුවන නිසා තම සහකරු හෝ සහකාරියගෙන් අවම වශයෙන් මවුපියන්ගෙන් ලද සුරක්ෂිත බව ලැබෙන්නේ ද යන්න විමසා බැලිය යුතු ය.මිනිස් සිතක ඇතිවන හැඟීම (චේතනාවට) ඔහුගේ කාය කර්ම, වාග් කර්ම, හා මනො කර්මයන්ට හේතු වේ. විටෙක දෙවියකු මෙන් හැසිරෙන පුද්ගලයකු තවත් නිමේෂයක රකුසකු ලෙස හැසිරෙන්නේ ඒ ඒ අවස්ථාවල දී ඔහුගේ සන්තාන ගතව ඇතිවන හැඟීමෙහි වෙනස් බව නිසා ය. කුසල චේතනාවකින් කුසල කර්මයක් සිදුවන අතර, අකුසල චේතනාව අකුසල කර්මයට මුල්වේ. එමෙන් ම ඇතිවන චේතනාවේ ප්‍රබලත්වය මත එය කයින්, වචනයෙන් හෝ මනසින් ක්‍රියාත්මක වීම සිදුවේ.මූලිකවම, යම් පුද්ගලයෙකු ගේ සිතෙහි ඇතිවන නුරුස්නා ස්වභාවය නිසා ද්වේශයක් ඇති වුව ද එය සිතකට දරාගත හැකිය. එහෙත් තවදුරටත් එම හැඟීම වර්ධනය වන කල්හි එය වචනයට පෙරළා බැණ වදින ස්වභාවයට පත්වේ. එවිට යහපත් වචනය කීමේ කුසලය යටපත් වී අයහපත් වචන නොකියා සිටීමට, පාලනය කර ගැනීමට නොහැකි තත්ත්වයකට පත් වී පාපයක් සිදු කර ගනී. ද්වේශ සහගත හැඟීම තවදුරටත් වර්ධනය වීමෙන් කාය දුශ්චරිතය පවා සිදුවේ. කෙනෙක් ජීවිතක්ෂයට පත් කිරීම එහි ප්‍රබලම අවස්ථාවයි.එහෙත් මේ සෑම අකුසල හැඟීමකටම ප්‍රතිවිරුද්ධව කටයුතු කරන ආකාරය බුදුරජාණන් වහන්සේ අපට පෙන්වා දුන්හ. ඒ හිංසාවට විරුද්ධව අවිහිංසාවත්, ද්වේෂයට විරුද්ධව මෛත්‍රියත්, රාගයට විරුද්ධ ව විරාගයත්, ඊර්ෂ්‍යාවට විරුද්ධව මුදිතාවත් සිතෙහි උත්පාදනය කරගන්නා ආකාරය පිළිබඳව ය. පුද්ගලයකු ගේ සාර්ථකත්වය රඳා පවතින්නේ එසේ තමා කෙරෙහි ඇතිවන අකුසලයන් යටපත් කර ගැනීමට කෙතරම් දුරට දායක වන්නේ ද යන කරුණ මත ය.කෙනෙක් තමන් ඇසින් දුටු රූපයක් නිසා ජනිත වූ අකුසල හැඟීම පාලනය කර ගැනීමට කුසලතාවක් නොදක්වන්නේ නම් තම ස්වාමියා, භාර්යාව හෝ දරුවන් පිළිබඳ පමණක් නොව තම ආත්ම ගෞරවය පවා නොසලකා හරිමින් කාමයෙහි වරදවා හැසිරෙන තත්ත්වයට පෙලඹේ. එසේ ම ඉතා කාරුණිකව, මෛත්‍රී සහගතව කටයුතු කළ අය හදිසියේ ඇති වූ කෝපය නිසා තව කෙනකු ගේ දිවි තොර කර තමන් ගේ ද ජීවිතය නැති කරගන්නා තත්ත්වයට පත් වන්නේ ද්වේෂය නැමැති අකුසලය පාලනය කර ගැනීමට නොහැකි වූ බැවිනි. තම අභිවෘද්ධිය සඳහා හේතුවන ව්‍යාපාර, අධ්‍යාපන ආදී කටයුතු බොහෝ උනන්දුවෙන් පටන් ගන්නා සමහර අය ඉතා කෙටි කලකදී කිසිදු උනන්දුවක් නැතිව ඒ කටයුතු අතහැර දැමීමට පවා පෙලඹෙන්නේ ථීන - මිද්ධය නැමැති අකුසලයට හසුවන නිසා ය.මෙලෙස අකුසලය පාලනය නොකරන කුසල බලය වර්ධනය නොකරන පුද්ගලයින් තමන්ටත් අනුන්ටත් අවැඩදායක වන අතර ජීවිතය අවුල් කර ගනිමින් අන් අයට ද හිරි හැර කරමින් අවසානයේ දී මේ ජීවිතය පමණක් නොව පරලොව ද තැවෙන තත්ත්වයකට පත් වේ. මුළු ජීවිත කාලය පුරා ම තමන් සමඟ එකට දුක සැප බෙදා ගනිමින් වාසය කිරීමට පුද්ගලයකු තෝරා ගැනීමේ දී මේ සියලු කරුණු යම්තාක් දුරකට හෝ සලකා බැලීම වැදගත් ය. එනම් අකුසල් සිත මැඩ ගැනීමට හැකියාවක් ඇති, නුවණැති පුද්ගලයකුම තෝරා ගත යුතු ය.තරුණ දියණියක් ජීවිත සහකරු තෝරා ගැනීමේ දී අවම වශයෙන් තම ජීවිතයට රැකවරණය ලැබෙන්නේ ද යන්න පිළිබඳව හෝ විමසා බැලිය යුතුම ය. එසේ වීමට නම් තෝරා ගන්නා සහකරු මෛත්‍රිය, කරුණාව, මුදිතාව, උපේක්ෂාව යන ගුණයන්ගෙන් යුතු විය යුතු ය. තමන් පිළිබඳ පමණක් නොව අන් අය කෙරෙහි ද මිත්‍රත්වයක් තිබේ නම්, අන් අය දුකට පත්වනු නොකැමැති නම්, අනුන් ගේ දියුණුවේ දී සතුටු වේ නම්, සෑම අයකුටම එක හා සමානව සලකමින් දුප්පත්, පොහොසත්, ප්‍රබල, දුබල, ලස්සන, අවලස්සන ආදී වශයෙන් බේද නොකෙරේ නම් ඔහු උතුම් ගුණාංගයන් ජනිතවන සිතක් ඇති පුද්ගලයෙකි. විවාහයට පෙර ඔබ ඒ පිළිබඳව රහසේ ම විමසිලිමත් විය යුතු ය.තෝරා ගන්නා සහකරුවා ඔබ කෙරෙහි නොව අන් අය කෙරෙහි අධිකව තරහ යන්නේ නම්, දුකට පත් කරන්නේ නම්, දියුණුවට බාධා කරමින් ඊර්ෂ්‍යා කරන්නේ නම්, මිනිසුන් පහත හෙළා කටයුතු කරන්නේ නම්, තමා හුවා දක්වන්නේ නම් ඒ ඔහු ගේ සැබෑ ස්වභාවයයි. එවැනි අයගෙන් අඛණ්ඩව ආරක්ෂාවක් බලාපොරොත්තු විය නොහැකි ය. ඔබ කෙරෙහි ඇති ඇල්ම නිසා යෞවන කල ඉස්මතු නොවන මේ දුර්ගුණ කවර මොහොතක දී හෝ ඉස්මතු වී අන් අයට සලකන ආකාරයටම ඔබට ද සැලකීම ඒකාන්තය.රූපය, ධනය, බලය ආදී ඉක්මනින් වෙනස් වන දේ පිළිබඳ මුලා වී සහකරුවකු තෝරා නොගෙන කාමයෙහි ගිජු නොවූ, ඉහත මෛත්‍රී ආදී ගුණාංගයන් ගෙන් යුතු, මවුපියන්ගෙන් ලද රැකවරණය වැනි අඛණ්ඩ රැකවරණයක් ලැබෙනු ඇතැයි විශ්වාස කළ හැකි, අකුසලයත් මැඬ ගැනීමට හැකියාව ඇති, සහකරුවකු තෝරා ගැනීම මෙලොව පරලොව යහපත සඳහා හේතුවන අතර ගත කරන ජීවිතය සැනසිලිදායක වනු ඇත. හැඟීමට වහල් වී සහකරුවකු තෝරා ගැනීම දැන දැන අපායේ වැටීමකි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211253</link>
    <topic>ගුවන් සේවිකාවෝ බෙකම්ට වද දෙති</topic>
    <author/>
    <content>ගුවන් සේවිකාවෝ බෙකම්ට වද දෙතිඑංගලන්තයේ සුපිරි පාපන්දු තරුව වූ ඩේවිඩ් බෙකම්ට පසුගියදා නොසිතූ අකරතැබ්බයකට මුහුණපාන්නට සිදුවුණා. ඒ එංගලන්තයේ පිහිටි තම නිවෙසේ සිට අමෙරිකාවේ ලොස් ඇන්ජලීස් නුවර බලා ගමන්කරමින් සිටියදීයි. කවදත් කැපී පෙනෙන චරිතයක් වන බෙකම්ට අඩුගානේ ගුවන් යානයේදිවත් ඉන් නිදහසක් තිබ්බේ නෑ. හැබැයි ගුවන් යානයේ දී ඔහුට වද දුන්නේ රසික රසිකාවියන් නම් නොවෙයි. බ්‍රිතාන්‍ය ගුවන් සේවයට අයත් ඒ ගුවන් යානයේදී ඔහුගේ නිදහසට බාධා කළේ ගුවන් සේවිකාවන්. ඔවුන් බෙකම් නිදා සිටින අතරතුර ඔහුගේ ඡායාරූප ගත්තා. කැමරාවල විදුලි ආලෝකයෙන් ඔහු අවදිවූ විට ඔහු සමග එකට හිඳ ඡායාරූප ගැනීමට ගුවන් සේවිකාවන්ට තිබුණේ බලවත් නොඉවසිල්ලක්ලූ.අවසානයේ දී ලොස් ඇන්ජලීස් නුවර බලා යනතුරුම ගුවන් සේවිකාවන් සමග ඡායාරූපවලට පෙනී සිටිමටත්, සමරු අස්සන් ලබා දීමටත් බෙකම්ට සිදුවුණා. කොහොමවුනත් සිදුවූ කරදරය ගැන මේ ගුවන් ගමනින් අනතුරුව බ්‍රිතාන්‍ය ගුවන්සේවා සමාගමේ පාලනාධිකාරිය බෙකම්ගෙන් සමාව අයැද සිටි බව ‘ද සන් ‘ පුවත්පත සඳහන් කළා.උකුල් ඇටයක මතුවූ රෝගී තත්ත්වයක් හේතුවෙන් පසුගියදා ශල්‍යකර්මයකට භාජනය වූ පාපන්දු තරගබිමේ හිටපු ශ්‍රේෂ්ඨතම ක්‍රීඩක පේලේ සිය සැත්කමෙන් පසුව පිසියෝතෙරපි චිකිස්තා ප්‍රතිකාරවලට යොමුවී සිටිනවා.බ්‍රසීලයේ ඇල්බර්ට් අයින්ස්ටයින් රෝහලේ නේවාසිකව ප්‍රතිකාර ගන්නා පේලේගේ ශරීර සෞඛ්‍ය ඉතා යහපත් බවත්, ඔහු දැන් තම කාමරයේ එහා මෙහා ඇවිද ව්‍යායාම කරන බවත් රෝහල් බලධාරීන් ප්‍රකාශ කළා.72හැවිරිදි වියේ පසුවන අන්තර් ජාතික පාපන්දු පිටියේ එතෙක් මෙතෙක් බිහිවූ විශිෂ්ටතම ක්‍රීඩක පේලේ මේ සතියේ දී රෝහලෙන් නික්ම යාමට නියමිතයි. පාපන්දු ලෝක කුසලාන 3ක් බ්‍රසීලයට හිමිකර දුන් පේලේ එදා මෙදා තුර එල්ල කළ ගෝල සංඛ්‍යාව 1300කට ආසන්නයි.දැඩි ස්ත්‍රීලෝලියෙක් ලෙස ප්‍රකට ඉන්දියා ක්‍රිකට් පිලේ හිටපු නායක මොහොමඩ් අසාරුදීන් සිය දෙවැනි බිරිය වූ සරාගී බොලිවුඩ් නිලි සංගීතා බිජ්ලානිගෙන් දික්කසාද වූයේ මීට වසර 2කට පෙරයි. ඉන්පසු ඔහුගේ නවතම පෙම්වතිය වූයේ ඉන්දියාවේ සුප්‍රකට බැඩ්මින්ටන් ක්‍රීඩිකා ජ්වාලා ගුත්තායි.26 හැවිරිදි ජ්වාලා සහ 49 හැවිරිදි අසාරුදීන්ගේ පෙම් පලහිලව්ව ඉන්දියා මාධ්‍යවලට කදිම කටගැස්මක් වුණා. අසාරුදීන් තෑගි කළ නවීනතම බී.එම්.ඩබ්ලිව් මෝටර් රථයෙන් හයිද්‍රබාද් නුවර විදි පුරා එහා මෙහා යන ජ්වාලා දැන් නුවරවාසීන්ට සුපුරුදු දසුනක්.සිය සැමියාගෙන් වෙන්වී සිටින ජ්වාලා අසාරුදීන් සමග පමණක් නොව ඔහුගේ වැඩිමල් පුත් අසාඩ් සමගත් පෙම් සම්බන්ධතාවක් පවත්වන බවක් පසුගියදා ඉන්දියා ජනමාධ්‍ය වාර්තා කළා.ලිට්ල් මාස්ටර් යන සුරතල් නමින් හඳුන්වනු ලබන සුපිරි පිතිකරු සචින් තෙන්ඩුල්කර් ඔහුගේ ක්‍රිකට් දිවියේ වසර 30 සම්පූර්ණ කරනු දැකීම තම ආසාව බව ඉන්දියා පිලේ හිටපු නායක තුන් ඉරියව් ක්‍රීඩක කපිල් දේව් පවසනවා.මේ වනවිට වසර විසිතුනක ක්‍රිකට් දිවියකට හිමිකම් කියන සචින් තවකමත් දස්කම් අතින් ඉහළ තලයක සිටින බව කපිල්දේව්ගේ අදහසයි.‘දවසින් දවස තරුණ ක්‍රීඩකයන් රාශියක් බිහිවෙනවා. ඔවුන්ගේ සේවය ජාතික පිලට වැදගත් තමයි. නමුත් සචින් වගේ පිතිකරුවන් බිහිවන්නේ ඉතා කලාතුරකිනුයි. ඒ නිසා ඔහු තව කාලයක් ක්‍රීඩාවේ නිරතව සිටිනු දැකීම මගේ කැමැත්තයි.‘ කපිල් දේව් කියනවා.ක්‍රිකට් ලොව බිහිවූ අග්‍රගණ්‍ය පිතිකරුවකු වන ශ්‍රීමත් විවියන් රිචඩ්ස්ට යළි ක්‍රිකට් පිටියට එක්වීමේ ආරාධනාවක් ලැබිලා. ඒ ඔස්ට්‍රේලියාවේ බිග් බෑෂ් විස්සයි විස්ස තරගාවලියේ ෂේන්වෝන් නායකත්වය දරන මෙල්බර්න් ස්ටාර්ස් කණ්ඩායමෙන්. මේ ආරාධනාව කර ඇත්තේ ද වෝන් විසිනුයි.‘අවුරුදු ගණනාවක් මම ක්‍රිඩාවේ නිරත වුණේ නෑ. වෝන් මාව තෝරගත්තා කිව්වම මට පුදුම හිතුනා‘ 60 හැවිරිදි රිචඩ්ස් පැවසුවා. රිචඩ්ස් ඇතුළු ලෝක ප්‍රකට ක්‍රීඩකයන් කීපදෙනකුම වෝන් මෙසේ තෝරාගෙන තිබෙනවා. හැබැයි ඒ ක්‍රිකට් තරගයකට නම් නෙවී. ලබන තරග වාරයේ දී බිග් බෑෂ් තරගාවලියේ ජය අත්කර ගැනීමේ අරමුණින් මෙල්බර්න් ස්ටාර්ස් කණ්ඩායම දියත් කළ ව්‍යාපෘතියකටයි. මේ ව්‍යාපෘතියට අනුව රිචඩ්ස් මෙල්බර්න් ස්ටාර්ස් කණ්ඩායමට පිතිහරඹ උපදෙස් ලබාදීමට නියමිතයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211254</link>
    <topic>රඟපාන්න ආවේ සල්ලි හොයන්න නෙමෙයි</topic>
    <author>ගාමිණී සුසන්ත</author>
    <content>රඟපාන්න ආවේ සල්ලි හොයන්න නෙමෙයිචංචලා වර්ණසූරියකලා ක්‍ෂේත්‍රයේ වැඩ කටයුතු නිසා මේ දිනවල ඔබ කාර්ය බහුලද?ඔව්. තරමක් කාර්ය බහුලයි. මොහාන් නියාස්ගේ ‘ඉසුරු විමන’ටෙලි නාට්‍යයේත්, චන්දන ධර්මප්‍රිය සහ නාලකගේ ‘දිය මත අඳිමි’ ටෙලි නාට්‍යයේත් රූපගත කිරීම්වලට දායක වෙනවා.ඔබ රංගනයෙන් දායක වී ඇති, මේ වන විට වැඩ නිමවී ඇති නිර්මාණ පිළිබඳවත් සඳහන් කරන්න....මම රංගනයෙන් දායක වුණු ටෙලිනාට්‍ය 6ක් පමණ තියෙනව. ඒ වගේම ජයසේකර අපොන්සුගේ ‘සීතා මං ආවා’ චිත්‍රපටයේත්, මොහාන් නියාස්ගේ ‘අපි මැරෙන්නේ නෑ’ චිත්‍රපටයේත් වැඩ මේ වන විට අවසන්. ඒ වගේම ජයන්ත චන්ද්‍රසිරිගේ නවතම චිත්‍රටපටය වන ‘සමනල දනව්ව‘ චිත්‍රපටයේ මම ආරාධිත රංගනයක් ඉදිරිපත් කරනවා. ජයන්ත චන්ද්‍රසිරි වැනි නිර්මාණකරුවකුගේ නිර්මාණයකට දායක වෙන්න ලැබීම සතුටක්.ඔබ හිතන විදියට අපේ රටේ ප්‍රේක්ෂකයින් ඔබව හඳුනාගත්තේ කුමන නිර්මාණයෙන්ද?මම හිතන විදියට ‘ගුරු ගීතය’ ටෙලි නාට්‍යයේ මේධාගේ චරිතයෙන් ප්‍රේක්ෂකයින් අතරට යන්න මට අවස්ථාව ලැබුණ කියල මම විශ්වාස කරනවා. මඟතොටේදි මට ලැබුණු ප්‍රේක්ෂක ප්‍රතිචාරවලින් ඒ බව හොඳින් පැහැදිලි වුණා.එසේ වුවත් මගේ පළමු ටෙලිනාට්‍යය වන “සීතාම්බර සළු” ටෙලිනාට්‍යයට තමයි මම තවමත් කැමැති. ඒක මොහාන් නියාස්ගේ අධ්‍යක්ෂණයක්. මම ඒ ටෙලි නාට්‍යයට වඩාත් කැමැති ඒක මගේ පළමු ටෙලි රංගනය නිසාම නෙමෙයි. ගොඩක් දෙනෙක් ‘සීතාම්බර සළු’ ටෙලි නාට්‍යයේ බිනරිගේ චරිතය මට කරන්න බැරිවෙයි කියල කියද්දි එහි අධ්‍යක්ෂවරයාත් මමත් ඒ චරිතය මට හොඳින් කරන්න පුළුවන් වෙයි කියල විශ්වාස කරල ඒක කර පෙන්වු නිසයි. ඒ වගේම ‘සීතාම්බර සළු’ ටෙලි නාට්‍යයට මම ආශා කළ තවත් හේතුවක් තිබුණා. ඒ තමයි රවීන්ද්‍ර රන්දෙනිය, සුවිනීතා වීරසිංහ, සංගීතා වීරරත්න වැනි ක්ෂේත්‍රයේ ප්‍රවීණයන් සමඟ මගේ පළමු රංගනය ඉදිරිපත් කරන්න ලැබීම.ඔබ රඟපාන්න කැමැත්තෙන් සිටින චරිතයක් එහෙම තියෙනවද?කලාකාරිනියකගේ චරිතයක් නිරූපණය කරන්න මම හරිම කැමැත්තෙන් ඉන්නේ. මීට පෙර අවස්ථා තුනකදී මට කලාකාරිනියකගේ චරිතය රඟපාන්න අවස්ථාව ලැබිල තියෙනව. නමුත් එම රංගන තුළින් මට ඕන කරන දේ කියාගන්න අවස්ථාවක් මට තවම ලැබිලා නෑ.මොකක්ද ඔබට කියන්න ඕන දේ?කලා ශිල්පිනියන් දෙස වැරදි කෝණයකින් බලන්න අද සමාජයේ ඇතැම් දෙනා පෙලඹිලා තියෙනවා. මම දන්නෙ නෑ ඒක අපේ රට වගේ තුන්වැනි ලෝකයේ රටවල ලක්ෂණයක්ද කියල. නමුත් දියුණු රටවල මෙහෙම නෑ. මම ඉපදුණේ ප්‍රංශයේ. ඒ රටේ කලා ශිල්පිනියන්ට සමාජයේ විශාල ගෞරවයක් තියෙනවා. කලාශිල්පිනියන් ගෙන් පමණක් නෙමෙයි සමාජයේ ඕනෑම මට්ටමක ඉන්න අයකුගෙන් වැරදි සිදුවෙන්න පුළුවනි. ඒක මනුෂ්‍ය ස්වභාවය. නමුත් හිතාමතා වැරදි නොකරන කලා ශිල්පිනියන් ඕනෑ තරම් මේ රංගන ක්ෂේත්‍රය තුළ ඉන්න බවයි මට කියන්න ඕන. ඒ චරිතය රඟපාන්න ලැබුණු දවසට මම ගොඩාක් සතුටු වෙනවා.රංගනය ඔබේ වෘත්තියද?නැහැ. රඟපෑම මගේ වෘත්තිය නෙමෙයි. නමුත් මම වෘත්තීය මට්ටමින් රංගනයේ යෙදෙනවා. මම මේ ක්‍ෂේත්‍රයට ආවෙ සල්ලි හොයන්න නෙමෙයි. රංගනයට ඇති ආශාව නිසාමයි. රංගන හැකියාව මට උපතින් ලද දෙයක් නිසා. අපේ පවුලට හිමි ව්‍යාපාරවලට මමත් සම්බන්ධයි. එයයි මගේ වෘත්තිය.රංගන ශිල්පිනියක් වීම ගැන ඔබ සතුටු වෙනවද?ඇත්තෙන්ම සතුටුයි. කලාවට සම්බන්ධ වෙන්න හැමෝටම අවස්ථාව ලැබෙන්නෙ නෑ. ඒ අවස්ථාව මට ලැබිල තියෙනව. ඒ වගේම සමාජය සුවපත් කිරීමේ විශාල හැකියාවක් කලාකරුවකුට තියෙනව.රඟපෑම ලෙහෙසි දෙයක්ද?නෑ කොහෙත්ම නෑ. ඕනෑම කතාවක ලියවෙන චරිතයක් කාගේ හරි ජීවිතයේ කතාවක්. තවත් කෙනකුගේ චරිතයක් නිරූපණය කරන විට ඒ චරිතය හොඳින් තේරුම් අරගෙන ඒ චරිතය ප්‍රතිනිර්මාණය කිරීම ලෙහෙසි වැඩක් නෙමෙයි. හොඳ රංගනයක් ඉදිරිපත් කරන්න නම් අපි ඒ චරිතයට ආරූඪ වෙන්න ඕන. එහෙම නොවුණොත් ඒ රංගනය සාර්ථක නෑ. ඒ නිසා රඟපෑම ලේසි දෙයක් කියල මම හිතන්නේ නෑ.“දිය මත අඳිමි” ටෙලි නාට්‍යයේ ඔබේ චරිතය මොනවගේ චරිතයක්ද?මේ කතාව සුධර්මා නෙත්තිකුමාරගේ කතාවක්. මේ කතාව ගෙතිල තියෙන්නෙ පසුගිය කාලෙ අපේ රට වෙලාගෙන තිබුණු යුද්ධය වටා. මෙහි මම නිරූපණය කරන්නේ ගුවන් නියමුවකුගේ බිරියගේ චරිතය. යුද්ධයේ දී මෙම ගුවන් නියමුවා අතුරුදන් වෙනවා. තම ගුවන් නියමු සැමියා කවදාහරි ගෙදර එයි කියලා ඒ බිරිය මඟ බලාගෙන ඉන්නවා. මගේ ජීවිතයේ මම නිරූපණය කළ ඉතාම සංවේදී චරිතයක් ඒක.ඔබ ආගම දහමට ලැදි කෙනෙක් ද?ඔව් මම බුදු දහමට අනුව ජීවත්වෙන්න සැමවිටම උත්සහ කරන කෙනෙක්. මම බුදු දහමට ගරු කරන්නෙ එය විශ්වාස කරන්නෙ දිව්‍ය ලෝකයත් අපායත් මිහිපිටම දැකගන්න පුලුවන් නිසා.ඔබේ ගායන හැකියාවට ඉඩක් ලබාදෙන්න කැමැති නැතිද?Killing me Softly ගීතය තව ආරකින් ගායනා කරල මුලු ලෝකයම ජයගන්න මට හැකිවුණා. ඒ නව ගීතයේ අයිතිය දැන් මගේ. මගේම කියල සිංහල ගීත එකතුවක් කරන්නත් බලාපොරොත්තුවක් තියෙනවා.ඔබ දැන් වේදිකා නාට්‍යවලින් දුරස්වෙලාද?මම වේදිකා නාට්‍යවලට හරිම කැමැතියි. නමුත් වේදිකා නාට්‍ය සමඟ රටවටා යන්න තරම් කාලයක් මට නෑ. ඒ නිසා මම වේදිකාවෙන් තරමක් දුරස් වුණා.ඔබේ පෙම්වතා පිළිබඳවත් කියන්න කැමැතිද?ඒ ගැන වෙන දවසක කියන්නම්.එතකොට ඔබ ආදරය ප්‍රේමය දකින්නේ මොන විදියටද?කෙනෙක් තව කෙනකුට ගරු කරනවා නම්, එයාව විශ්වාස කරනවා නම්, ආරක්ෂා කරනවා නම්, අගය කරනවා නම්, මඟපෙන්වනවා නම් එතැන නියම ආදරය තියෙනවා කියල මම හිතනව.ඔබ ඇස්වලට කාච පලඳිනවද?නැහැ. මේ මගේ ස්වභාවික ඇස්. ගොඩක් දෙනෙක් හිතන්නෙ මම ඇස්වලට කාච දාල කියල.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211255</link>
    <topic>දේපළ හරිහම්බ  නොකළාට සැනසිල්ලේ ජීවත් වෙනවා</topic>
    <author>ඉනෝකා පෙරේරා බණ්ඩාර</author>
    <content>දේපළ හරිහම්බ  නොකළාට සැනසිල්ලේ ජීවත් වෙනවාඔබට දැන් අවුරුදු 80 ක්...ඔව්. මං උපන්නේ 1932 මැයි 28 දා. අසූව පිරිලත් ටිකක් කල්. හරියටම කිව්වොත් ප්‍රසංගය පැවැත්වෙන්නෙ අවුරුදු අසූවකුත් හය මාසයක් පිරෙන දවසෙ.ජීවිතේ ගැන මොකද හිතෙන්නෙ...ළතැවිල්ලක් නැහැ. වස්තුව දේපළ හරි හම්බ නොකළට මං සැනසිල්ලෙ ජීවත් වෙනවා. ආවෙ හෙමින් ගමනක්. වෙනස් ගමනක්. මිල මුදල් මත්තේ හඹා යන්න මං සංගීතය අවිචාරවත් ලෙස පාවිච්චි කළේ නැහැ. ඒ නිසාම තවමත් ගෙවන්නෙ අල්පේච්ඡ - සරල ජීවිතයක්. ඒ තුළ සැනසීම තියෙනවා.ඒ කියන්නෙ ඔබේ ගුරු සුනිල් සාන්තයන් සේම ඔබත් සංගීතයෙන් හැදුණ කෙනෙක් නෙවෙයි...ඔව්. මං ඒ ජීවන පාඩම ඉගෙන ගත්තෙ ඒ උත්තම ගුරුතුමාගෙන්.ඇයි මේ ප්‍රසංගය, ‘කුරුලු පාරාදීසයේ..’ ලෙස නම් කළේ.ඒ තමයි මං මුලින්ම ගැයූ ගීතය. 1956 වසරේ සංගීත වැඩසටහනකට. ඒ අනීතාවර්ජනය නිසයි ප්‍රසංගයට මේ නම යොදා ගැනුණෙ.ඔබේ සංගීත ජීවිතය සහ සුනිල් සාන්තයන් යනු ගසට පොත්ත මෙන් බද්ධ වූ අතීතයක්...ඔව්. එතුමා සමඟ මගේ ඇසුර පටන් ගැනෙන්නේ 1946 වසරෙන්. එතුමා ඉන්දියාවේ සිට ලංකාවට පැමිණියේ 46 අවුරුද්දේ. ගුවන් විදුලියේ සංගීත වැඩසටහන් කරන ගමන් සංගීත ගුරුවරයෙක් ලෙසත් වැඩ කළා. ඔය කාලේ තමයි මම, ‘ආධුනික පැය’ වැඩසටහනට සුනිල්, සාන්තයන්ගෙ ‘වරෙන් හීන් සැරේ රිදී වලාවේ...’ ගීතය ගායනා කළේ. මේ ගීතය අහපුවම එතුමා මා ගැන හොයලා. පැටි‍්‍රක් දෙනිපිටියත් එතකොට ඔහුගේ සංගීත පන්තියේ ගෝලයෙක්. පැට්‍රික් මාව දන්නවා කිව්වම ‘බලන්න ආසයි ඒ ළමයා එක්ක එන්න...’ යි කියලා. ඒ හමුවීම තමයි, එතුමා මියෙන තෙක්ම අප අතර දැඩි බැඳීමක් ඇති කළේ.මම ඔහුගේ ගෝලයෙක් වුණා. ඒ මඟ ගියා.ඊට ඔබේ දෙමව්පියෝ කැමැති වුණාද...මීගමුව මාරිස්ටෙලා සහ ලොයෙලා කොලේජ් එකේ ඉගෙන ගත් මම, දැඩි ආගමික පසුබිමක හැදුණු කෙනෙක්. පල්ලියේ ගීතිකා කණ්ඩායමේ මම වගේම මගේ තාත්තත් හිටියා. නමුත් සුනිල් සාන්තයන් මට ආරාධනා කළාම සංගීත අංශයෙන් ගමනක් යනවට අම්මා - තාත්තා දෙන්නම විරුද්ධ වුණා.නමුත් සුනිලුන්ගේ සංගීතයේ ඇති සුවිශේෂී බව, වෙනස් ආර වටහා දී අමාරුවෙන් කැමැත්ත ගත්තා. ඔහු තනු නිර්මාණය කළ රන් වලාව, පංච මධුර, සීගිරි ගී, මධුර මධූ වැනි සංගීත වැඩසටහන් සියල්ලෙහිම ගායනා කරන්න මට අවස්ථාව ලැබුණා. ඒ ගී සිය ගණනින් අදත් ගුවන් විදුලියේ තැටි ගබඩාවේ ඇති. සමහරවිට අප මැරිච්ච දාට ඒවා එළියට එයි. අසන්නට ලැබෙයි.ගුවන් විදුලියේ ඔබේ ගීතවලට කෙනහිලිකම් සිදුවන හැඩයි...මම කිව්වේ සිදුවන දේ. අප වැනි පෙර පරපුර ගායනා කළ, එකල අතිශය ජනපි‍්‍රය වූ ගීත මොනතරම් ප්‍රමාණයක් ගුවන් විදුලිය සතුව තිබෙනවද... නමුත් ඒවා ප්‍රචාරය කරන්නේ නැහැ. මේවා ඉතින් සදහටම නෑසුණු ගී බවට පත්වෙයි.සුනිලුන්ගේ ගී ආර මොන තරම් මනරම්ද... මා වශීකෘත වූයේ කලබලයක් නැති ඔහුගේ ඒ විරල – අපූරු ප්‍ර‍්‍රභාවත් ගී හඬට.ඔබටත් ඒ හඬ එසේම පිහිටලා...ඒ ගැන මට තිබෙන්නේ ආඩම්බරයක්. සතුටක්. එය මා හිතා මතා අනුකරණය කරන හඬක් නොවේ. මා ඔහුව දැකවත් නැති ළාබාල තුරුණු වියේ පටන්මයි ඒ ගී ආරට පෙම් බැන්දේ. දෛවය ඒ හඬටම සමාන හඬක් මට ලබා දුන්නා. අද ප්‍රසංගයකට ගියත් මාධ්‍යයට ගීයක් ඇරැයුම් ලැබෙන්නෙම සුනිල් සාන්තයන්ගේ ගීත ගායනාවට. ගුරුතුමාගේ හඬ ජීවමානව අහන්නට කැමැති සහෘද ජනතාව වෙනුවෙන්, ගෝලයකුට එසේ ගායනා කරන්න ලැබීමත් වරමක්. මං ඒ ගැන හරි සතුටුයි.කලෙකින් ඔබ මෙවැනි ප්‍රසංගයක් ඉදිරිපත් කරන්නේ...මෙය මා විසින් කරන දෙයක් නෙවෙයි. සුනිල් සාන්ත සමාජය සමග සිරස නාළිකාව තමයි මේ ප්‍රසංගය සහ උපහාර උලෙළ සංවිධානය කරන්නේ. ගායනාවෙන් තවම පොහොසත් වුණාට මෙවැනි දෙයක් කරන්න තරම් ආර්ථිකයක් මා සතුව නැහැ. ‘පැන්ෂන් ගුරු පඩිය’ අප ජීවත් කළාට එවැනි දේ පැන්ෂන් එකකින් හිතන්නත් අමාරුයි.ඒත්, හොඳ වෙලාවට ඔබ ගුරු වෘත්තියේ යෙදුණේ...ඒක ඇත්ත. 1959 පටන් තිස් පස් වසරක් මම සංගීත ගුරුවරයකු සේ කටයුතු කළා. විශ්‍රාම ගියේ වත්තල ශාන්තා ආනා විදුහලින්.වෘත්තියෙන් ගුරුවරයෙක් නොවුණා නම් අද මේ පැන්ෂන් එකත් නැහැ. මගේ බිරියත් මමත් කාටවත් බරක් නොවී ලද දෙයින් සතුටු වන අය.ඒත් ජනාධිපතිතුමා ජ්‍යෙෂ්ඨ කලාකරුවන්ට සලකනවා. ඔබ යමක් නොඉල්ලුවෙ...ඔව්. මමත් දැක්කා හරූන් ලන්ත්‍රාට ගෙයක් එහෙම ලැබුණා කියල පත්තරේ දාලා තියෙනවා. ජ්‍යෙෂ්ඨ කලාකරුවන්ට තෑගි බෝග එහෙමත් දුන් බව දැක්කා. මේවා ඉතින් හොඳ වැඩ.අද ඔබේ කල දවස ගෙවෙන්නේ...ඉස්සර වගේම පාන්දර හතරහමාරට නැඟිටිනවා. කුස්සියට ගිහින් තේ හදනවා. රස්සාවට යන දූට කෑම හදන්න උදව් වෙනවා. පල්ලියේ ගීතිකා කණ්ඩායම් පුහුණු කරනවා. විද්‍යුත් මාධ්‍යයේ ආරාධනා ලදොත් ගායනා කරනවා.මේ ප්‍රසංගයේ ඔබ සමඟ මිණිබිරියත් ගායනා කරන බව කීවා...ඔව්. මගේ දූ ගේ දූ. අවුරුදු හතහමාරයි එයාට. මේ ප්‍රසංගයේ එන රේඛාව චිත්‍රපටයේ මා ගැයූ, මර්සලීන් ජයකොඩි පියතුමා ලියූ, ‘අනුරාධපුර - පොළොන්නරුව සීගිරි මන බන්ධනීය කුලුනු පිළිම, බිතු සිතුවම් නෙක සිතුවිලි රංජනීය’ කියන විරිදු ආරේ ගීය ඈ මා සමඟ ගායනා කරනවා. මගේ දූ, ගීතා නිමාලි සහ පුතු තුසිත පින්සිරි දෙන්නම සංගීතයේත් ගායනාවේත් දක්‍ෂයි. නමුත් ඒ දෙන්නම සංගීතයට යොමු වනවාට මා කැමැති වුණේ නැහැ. දූ විවාහ වෙලා, පුතා තවම අවිවාහකයි.මෙහි ඔබ සමඟ ගයන්නේ...ගීත 22 ක් ගායනා කරනවා. මා ගීත 12 ක් තනිව ගායනා කරනවා. ඒවා මගේ සහ සුනිල් සාන්තයන්ගේ ගීත. ටී.එම්, එඩ්වඩ්, නෙලූ අධිකාරි, සුනිල් සාන්තයන්ගේ සෙසු ගීත ගායනා කරනවා. නවරත්න ගමගේ තමයි සංගීතය මෙහෙයවන්නේ. මේ දවස්වල අපි හැමෝම පුහුණුවීම්වල. බොහොම සුරම්‍ය රාත්‍රියක් ප්‍රේක්‍ෂකයාට විඳින්න සැලැස්වීමයි මගේ එකම බලාපොරොත්තුව.ඉතින්, ඔබට දීර්ඝායු...කවදාවත් නොමියෙන සුනිල්ගෙ හඬට පෙම් බඳින සුවහසක් රසිකයින් කරන ඒ ප්‍රාර්ථනාව, තව තවත් අපට දිරි දෙනවා. එයට පින්!ඉනෝකා පෙරේරා බණ්ඩාරඡායාරූපය - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211256</link>
    <topic>කාංචන 12.12.12. දින යුග දිවියට</topic>
    <author>ටානියා</author>
    <content>කාංචන 12.12.12. දින යුග දිවියටකාංචන කොඩිතුවක්කු ගැන උණුසුම් ආරංචියක් පසුගියදා අපට දැනගන්නට ලැබුණා. කාංචන විවාහ වෙන්නට යනවාලු. මේක ඇත්තක්. ඔහුගේ අත ගන්නේ ගුවන් සේවිකාවක්ලු. ඇගේ නම විවාහ දිනයේදී ම හෙළි කරන්නම් කියලයි කාංචන අපට කිව්වේ.කාංචනගේ විවාහ උත්සවය පැවැත්වෙන්නේත් මුළු ලෝකයේ ම අවධානය දිනා ගත් සුවිශේෂී දවසක. ඒ තමයි 12.12.12. ඇයි මේ දවසම තෝරා ගත්තේ? මේ පැනය නම් අපට ඔහුගෙන් නොඅසා ඉන්නට බැරිවුණා. “මේ දවස එන්නේ වසර 100 පස්සේ නේ. අනික අංක 09 මගේ ජීවිතයට සම්බන්ධවන සුවිශේෂී අංකයක්. ඉතින් මේ අංක ටිකේ අවසාන එකතුවත් අංක 09. ඒ නිසා ඒ දිනක් යොදා ගත්තා.කාංචනට ඔහුගේ සහකාරිය මුණගැසී තියෙන්නේ ටික කලකට ඉහතදී. ඒත් තමතමන්ගේ පෞද්ගලිකත්වය ආරක්‍ෂා කර ගත යුතු නිසා ඔවුන්ගේ සබඳකම ප්‍රසිද්ධියට පත් නොකරන්න දෙදෙනාම තීරණය කරගෙන තිබුණලු.විවාහ උත්සවය පැවැත්වෙන්නේ මීගමුවේදී. විවාහ උත්සවය චාම් විදිහට පවත්වන්නයි දෙන්නාගෙම බලාපොරොත්තුව. එනිසා එදින ඔවුන් සමඟ එකතු වන්නේත් කාංචනගේ හිතවත්ම සීමිත පිරිසක්ලු.විශ්ව, තුන්කොන් ප්‍රේමයක පැටලිලා. මේ කතාව ඇත්තක්ද? විශ්ව කොඩිකාර තුන්කොන් ප්‍රේමයක පැටලිලා තියෙන්නේ සැබෑ ජීවිතයේ නෙමෙයි. චමල් ප්‍රබෝධ රත්නායකගේ අධ්‍යක්‍ෂණයෙන් පුංචි තිරයට ගෙන එන්නට සූදානම් වන නවතම ටෙලිනාට්‍යයේ. මෙහි විශ්වගේ පෙම්වතියන් ලෙස රංගනයෙන් එකතුවෙන්නේ භාග්‍යා ගුරුසිංහ සමඟ මේනකා පීරිස්.විශ්ව නම් අපට කීවේ තුන්කොන් ප්‍රේමයට තවමත් නමක් යොදා නැති බවයි. එහෙත් අපට දැනගන්නට ලැබුණේ මේ නාට්‍යයට “සසර සේයා” යනුවෙන් නම් තබා ඇති බවයි. විශ්වගේ තුන්කොන් ප්‍රේමය මෙසේ තියෙද්දී, ඉස්කෝලේ මහත්මයෙකුගේ චරිතයකට පණ පොවන්නත් විශ්වට අවස්ථාව ලැබිලා.ඒ විශ්වගේ පියාගේම ටෙලි නාට්‍යයකයි. ඊට අමතරව සුසිරන්ද සිල්වාගේ සහ චන්ද්‍රරත්න මාපිටිගමගේ නව නිර්මාණ දෙකකත් ඉදිරියේදි විශ්වගේ රංගන කුසලතාව දැක ගත හැකිවෙනවා.ඕෂධී හේවාමද්දුම අපට සිටින දක්‍ෂ මෙන්ම ජනපි‍්‍රය රංගන ශිල්පිනියක්. නමුත් පසුගිය දවස්වල ඕෂධි අපට දකින්න ලැබුණෙ නැති තරම්. ඒ ඕෂධී මවු පදවියට සූදානම් වූ නිසයි. ඔන්න ඇයගේ සොඳුරු කැදැල්ලට අලුත් අමුත්තා පැමිණ ඇති බව ආරංචි වුණා. හොයලා බලන කොට කතාව ඇත්ත. ඕෂධීගේ කැදැල්ලට පුංචි පුතෙක් ඇවිල්ලා ඕෂධිගේ සතුටත් ඉහවහ ගිහිල්ල.”මේ දවස්වල ඉතින් පුංචි පැටියත් එක්කම තමයි. පසුගිය ඔක්තෝබර් 24 වෙනිදා තමයි පුතා හම්බවුණේ. මාසයක් වෙන්නත් කිට්ටුයි. හම්බවෙනකන් පුතෙක් කියලා දැනන් හිටියේ නැහැ.හැබැයි මමයි ප්‍රදීප් දෙන්නම ආසාවෙන් හිටියේ පුතෙකුට තමයි. අපි හැමදේම ලෑස්ති කළෙත් නිල් පාටින්මයි. අන්තිමට අපේ බලාපොරොත්තුව ඉටුවුණා.” ඕෂධිගේ කැදැල්ලට වාසනාව කැන්දන් ආපු පුංචි පැටියාට තවම නමක් තබා නැති බවයි ඇය පැවසුවේ.ඕෂධි කලා කටයුතුවලට සම්බන්ධ වෙන්නෙ තව මාස කිහිපයක් ගතවෙලාලු. ඒක තීරණය වෙන්නෙත් පුතාගේ වැඩකටයුතුත් එක්ක තමයි කියලයි ඇය අපට කිව්වේ.ප්‍රවීණ නිළි ගීතා කුමාරසිංහ රංගනයෙන් දායක වූ අතිශය ජනපි‍්‍රය චිත්‍රපට හතරක් වන, ‘ලොකු දුව‘, ‘පාලම යට’, ‘සලඹක් හඬයි’, ‘අනුරාගයේ අනන්තය’ යන චිත්‍රපට ඩී.වී.ඩී. වෙළුමක් ලෙස පසුගියදා පුංචි තියෙටර් හීදි එළි දැක්වුණා. කලකට ඉහතදි අතිශයින් ජනපි‍්‍රය වූ මේ චිත්‍රපට මේ කාලයේදි එළිදක්වන්ට හේතුව අපි ඇගෙන්ම විමසා සිටියා.”මෙම චිත්‍රපටවල රූපවාහිනි තිරගත කිරීමේ අයිතිය මම තිස්ස නාගොඩවිතානට දී තිබෙනවා. ඔහු ඒ වෙනුවෙන් මට ගෙවීමක් ද කර තිබෙනවා. මේ චිත්‍රපට නරඹන්නට පි‍්‍රය රසික පිරිසක් මෙරට මෙන්ම විදෙස් රටවලද ඉන්නවා.නමුත් ඔවුන්ට මෙම චිත්‍රපට නරඹන්න අවස්ථාවක් නොලැබෙන නිසයි මෙවැනි දෙයක් කරන්නට හිතුණේ. මෙම අදහස දීලා සියල්ල සැලසුම් කළේ ඩිල්ෂාන් වීඩියෝ ආයතනයේ චමින්ද කුමාර.මෙයින් ලැබෙන ආදායම මා යොදා ගන්නේ ගීතා කුමාරසිංහ පදනමටයි. මේ පදනම යටතේ විශාල සමාජ සද්කාරයන් රැසක් මේ වන විටත් සිදු කෙරෙනවා. ඉතින් මේ මුදල් වැයවෙන්නේ ඒ සමාජ සේවා කටයුතු සඳහායි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211257</link>
    <topic>හිනා කතා</topic>
    <author/>
    <content>හිනා කතා’මොකෝ පඬිතුමා, මේ හදිස්සියෙම කැත්තට මුවාත තියා ගන්ඩ හිතුනෙ?’ උදේ රැයින් ම කම්මල වෙත ආ ලේඛකයා දෙස බලා කම්මල්කරුවා ඇසීය.’නෑ අරනෝලිස්, හෙට අනිද්දා මේක ඕන වෙන්ඩ පුළුවන්. හෙටනෙ සාහිත්‍ය සම්මාන උලෙළ තියෙන්නෙ.’ ලේඛකයා කීවේය.චමරි තද දත් කැක්කුමකින් පීඩා විඳිමින් සිටියාය.’ඕවා මගෙ දත් නං මං මෙලහකටත් ඕවා ගලවල දාලා’ ලකී තම බිරිය දත් කැක්කුමෙන් විඳින වේදනාව දැක අනුකම්පාවෙන් කීවේය.’මේවා ඔයාගෙ දත් නං මමත් මෙලහකටත් මේවා ගලවලා දාල තමයි.’ චමරි කෝපයෙන් කට ඇද කරමින් කීවාය.”මොකද බං සෝමේ එයාගෙ අලුත් ෆිල්ම් එකට ‘ඉත්තෑවයි – හාවයි’ කියල නම දාලා තියෙන්නෙ. ඒකෙ කතාවටවත්, තේමාවටවත් ඒ නම කොහොමටවත් ගැළපෙන්නෙ නැහැනෙ.” පුවත්පත් කාර්යාලයේ කොරිඩෝව දිගේ යමින් සිටියදී තම අසුනට වී කුමක්දෝ ලියමින් සිටි සුනිල් දැක විමසුවේය.’මිනිහා ඒක දාලා තියෙන්නෙ, හොඳ අර්ථයක් ඇතුව.’ සුනිල් ලියැවිල්ල නවතා, හිස ඔසවා කීවේය.’මොකක්ද බං උඹ කියන ඔය අර්ථය? එහෙම එකක් මට නං දැනුණේ නැහැ.’ උපාලි විමතියෙන් කීවේය.’ඔය ෆිල්ම් එකේ කිසිම ගතයුත්තක් නැහැනෙ. ඒ හින්දා ඒක බලන එක ප්‍රේක්‍ෂකයන්ට වේදනාවක්. ඒ වුණාට ෆිල්ම් එක දුවනවනෙ. ඒක ෆිල්ම් එකේ නිෂ්පාදකයන්ට සැපතක්. ‘වේදනාවයි, සැපතයි’ කියන සංවේදනා දෙකම එකට සංකේතවත් කරන්නේ ඉත්තෑවයි – හාවයි නෙමෙයිද?’ සුනිල් පැහැදිලි කරමින් ඇසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211258</link>
    <topic>‘සිවම්මා ධනපාල’ රජ විහිළු කතාවක්</topic>
    <author>ඡායාරූපය - රොෂාන් පිටිපන</author>
    <content>‘සිවම්මා ධනපාල’ රජ විහිළු කතාවක්වර්ෂ 1911 දී මුලින්ම වේදිකා ගත කර ඇති ‘සිවම්මා ධනපාල’ වේදිකා නාට්‍යයට වසර සියය සපිරෙන මෙම වකවානුවේ දී එය ප්‍රවීණ කලාකරු ටෙනිසන් කුරේ විසින් වර්තමාන ප්‍රේක්ෂකයින්ගේ රසවින්දනය පිණිස නැවත වේදිකාගත කිරීම සඳහා කටයුතු කිරීම නාට්‍ය ලෝලීන්ගේ සතුටට හේතු වී ඇත. මුල් නිර්මාණයේ අන්තර්ගතය වෙනස් නොකොට නූතන සමාජයට ගැළපෙන ලෙස කතාව ලියා ‘සිවම්මා ධනපාල’ නාට්‍ය මෙවර අධ්‍යක්ෂණය සහ නිෂ්පාදනය ද කරමින් එහි ධනපාලගේ චරිතය රඟපාන ටෙනිසන් සමඟ ‘රසඳුන’ කළ කතාබහකි මේ...!”එකවර නාට්‍ය දෙක තුනක් කරන සිරිතක් මගේ නැහැ. එක වකවානුවකදී එක නාට්‍යයයි මම කරන්නේ. මේ වකවානුවේ මං කරගෙන යන්නේ ‘අයි ඈම් ශ්‍රී ලංකා’ නාට්‍යයයි. ඒ අතරම තමයි මම මේ ‘සිවම්මා ධනපාල’ නාට්‍යයත් කරගෙන යන්න හිතුවේ. ‘අයි ඈම් ශ්‍රී ලංකා’ හොඳ ගජ විහිළු තියෙන හාස්‍යයෙන් පිරුණු නාට්‍යයක්. ‘සිවම්මා ධනපාල’ හොඳ රජ විහිළු තියෙන හාස්‍යයෙන් පිරි නාට්‍යයක්.”’සිවම්මා ධනපාල’ නාට්‍යයේ ඔබ දකින විශේෂත්වය කුමක්ද?”විශේෂත්වයන් කිහිපයක්ම තිබෙනවා. මුල්ම විශේෂත්වය තමයි ‘සිවම්මා ධනපාල’ අර්ථාන්විත හාස්‍ය නාට්‍යයක් වීම. ඒ වගේම මෙහි කතාවේ අන්තර්ගතය අදටත් ගැළපීම මා දකින විශේෂත්වයක්. මෙවැනි පැරණි නාට්‍ය අපේ අනාගත පරම්පරාවට දැනගන්න නම් වර්තමානයේ දී වේදිකා ගත කළ යුතු වීමත් විශේෂයි. තවත් විශේෂත්වයක් තමයි මෙම 2012 වසරේදී ටවර් රඟහලේ දී ‘සිවම්මා ධනපාල’ වේදිකා ගත කිරීමේ දී අවුරුදු සීයක් සමරන්නට හැකි වන වාර්තාව. තවත් විශේෂත්වයක් තමයි මෙහි කතාව දුටු ගැමුණු සහ එළාර රජ සමය පසුබිම් කර ගත් කතාවක් වීම.”ඔබ ‘සිවම්මා ධනපාල’ මේ කාලයටත් ගැළපෙනවා කියා පවසන්නේ කුමන අරුතෙන්ද?”ධනපාලට වෙච්ච දේ තමයි මේ කාලේ බොහෝ සැබෑ පෙම්වතුන්ටත් සිද්ධ වෙන්නේ. සිවම්මලා, මයුරපාදලා ඕනෑ තරම් අද සමාජයේත් ඉන්නවා. අදත් එදා වගේම ගැහැනු මුල් වෙලා මිනිස්සුන්ව මහමඟට ඇදලා දානවා. ‘සිවම්මා’ චරිතයෙන් එය අපූරුවට පෙන්වා දෙනවා. එසේම හාස්‍ය රසයට එදා වගේම අදත් ප්‍රේක්ෂකයින් කැමැතියි.”හාස්‍ය උපයෝගී කර ගන්නා වේදිකා නාට්‍යවල සාර්ථකත්වයක් ඔබ දකිනවාද?”මම හාස්‍ය නාට්‍යවල විශේෂ වැදගත්කමක් දකිනවා. මගේ හැම නාට්‍යයකම තේමාවත් හාස්‍යයි. හාස්‍යයෙන් සිනාව, සිනාවෙන් ලේ පිරිසුදුවීම, ලේ පිරිසුදු වීමෙන් නිරෝගිකම. මේ රටේ ජනතාව නිරෝගී කරවීම සහ ඔවුන්ට සරලව සිතා බැලීමට යම් පණිවුඩයක් හෝ අදහසක් ඉදිරිපත් කිරීම මෙවැනි නාට්‍යවලින් කළ හැකියි. ‘සිවම්මා ධනපාල’ හාස්‍ය නාට්‍යයක් වූ නිසා තමයි අවුරුදු සීයක්ම මෙය පැවත එන්නේ. අපේ ජ්‍යෙෂ්ඨ නිළියන් වන රුක්මණී දේවි, මාලිනී ෆොන්සේකා සහ වීණා ජයකොඩි වැනි නිළියන් පවා අතීතයේ දී ‘සිවම්මා ධනපාල’ නාට්‍යයේ රඟපා තිබෙනවා.””සිවම්මා ධනපාල” වේදිකා නාට්‍යයට නිර්මාණශීලී දායකත්වය කාගෙන් ද..?”ඇඳුම් නිර්මාණය ඇතුළු සියලුම කටයුතු හරියාකාරව ඉටුකර දෙමින් ඉතා අනගි සහයක් ලබා දෙන්නේ තිස්ස වීරවර්ධන කලා අධ්‍යක්ෂවරයා යි. සංගීතයෙන් මෙයට නිර්මාණශීලී දායකත්වය සපයන්නේ දිනේෂ් සුබසිංහ යි. වේෂ නිරූපණයෙන් සරත් රණවීර සහ රඟපෑමෙන් දායක වන සියලුම නළු නිළියන් ද වටිනා දායකත්වයක් ලබා දෙනවා. රඟපාන හැම දෙනාටම සියලුම චරිත පුහුණු කරනවා. එවිට ‘මට අද බැහැ අනේ. හෙට එන්නම්’ වැනි කතා කියන අයට යටත් වෙලා අමාරුවේ වැටෙන්න වෙන්නේ නැහැ මට.තැපැල් හා විදුලි සංදේශ ඇමැති ජීවන් කුමාරතුංග, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ලේ, ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත්, ප්‍රවීණ මාධ්‍යවේදී එඩ්වින් ආරියදාස, ෆොටෝ ෆෝකස් අධිපති ක්‍රිෂාන්ත හෙට්ටිආරච්චි මහතා ඇතුළු කලාකරුවෝ හා විද්වත්තු රැසක් මේ අවස්ථාවට සහභාගි වූහ.ඡායාරූපය - රොෂාන් පිටිපනජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av1211259</link>
    <topic>බඩගින්නේ හිටියත් තාත්තගේ සින්දු කුණු කොල්ලෙට විකුණන්නේ නැහැ</topic>
    <author>ඉනෝකා පෙරේරා බණ්ඩාර</author>
    <content>බඩගින්නේ හිටියත් තාත්තගේ සින්දු කුණු කොල්ලෙට විකුණන්නේ නැහැමාරියෝ ආනන්දග්‍රේෂන් ආනන්දගේ පුතු මාරියෝ ආනන්ද ඉදිරිපත් කරන ‘මාරියෝ ආනන්දනීය ගීත රාත්‍රිය’ ලබන දෙසැම්බර් 01 වැනිදා සවස 6.30 ට කොළඹ මියුසියස් විද්‍යාලයීය ශ්‍රවණාගාරයේ පැවැත්වේ. පිය වියෝවෙන් පසු, ස්වීය උත්සාහයෙන් සංගීත ක්ෂේත්‍රයට පා තබන්නට වෙර දරන මාරියෝ, මෙම ආනන්දනීය රාත්‍රීයේ දී සුමියුරු ගීත ගණනාවක් ගයනු ඇත.ඔහු හා සමඟ මේ කතාබහ, එම සොඳුරු ආනන්දනීය රාත්‍රීය පිළිබඳ සහ ඔහුගේ ඉදිරි සංගීත දිවිය පිළිබඳ තතු විමසන්නටය.ඔබ, ඒක පුද්ගල ප්‍රසංගයකින්ම කලඑළි බහින්න හිතලා හැඩයි...ඒක එහෙමම නෙවෙයි. මේ මගේ දෙවැනි ප්‍රසංගය. ඒ නිසා මම කල එළි බැහැලා පුංචි කාලයක් වෙනවා. ඒ හැරුණුකොට මෙතෙක් මට බොහෝ අවස්ථා ලැබුණේත් ඉල්ලුම තිබුණේත් තාත්තගේ ගීත ගැයීමට පමණයි.තාත්තගේ ගීත ගයන්න මම හුඟක් කැමැතියි. නමුත් මට ඕනෙ තාත්තා නවතපු තැනින් ආපහු පටන් ගන්න. ඉදිරියට යන්න. ඒ මගේම ශෛලියක් අනන්‍යතාවක් ගොඩනඟාගෙන.ඒ නිසා මේ ප්‍රසංගය ‘ඒක පුද්ගල’ උත්සාහයක් ලෙස හඳුන්වන්නත් පුළුවන්. මෙහි යුග ගායනාවලදී පමණක් ලතා වල්පොල මහත්මිය, උරේෂා රවිහාරි, අනුරාධා නන්දසිරි සහ නටාෂා පෙරේරා සහභාගි වෙනවා. ඔවුන්ගේ නිහතමානි ඉදිරිපත් වීමම මට විශාල ශක්තියක් වන බවත් කිව යුතුයි.ඔබ මේ ප්‍රසංගයෙන් බලාපොරොත්තු වෙන්නෙ...මෙතෙක් මට ලැබුණු හැම අවස්ථාවකදීම මගේ ගායන - වාදන හැකියාව පෙන්වන්න ලැබුණේ බොහොම සීමා සහිතව. ජෝති උපහාර ප්‍රසංගය සහ රූපවාහිනි ප්‍රසංග ගණනාවකදී මට අවස්ථාව ලැබුණා තාත්තගේ ගීත ගයන්න. නමුත් මගේ අලුත් ගීත සඳහා ප්‍රචාරයක් ලබාගන්න හරි අමාරුයි. සමහර එෆ්. එම්. නාළිකා මුදලට යටවෙලා. අලුත් ගීතයක් ප්‍රචාරය කරවාගන්න අපි ගෙවන්න ඕනෙ. එහෙම ආර්ථිකයක තවම මම නැහැ.ඒ නැතිනම් ඔවුන් බලන්නෙ විෂුවල් එක. විෂුවල් එක හොඳට වියදම් කරලා හදලා තියෙනවා නම් බාර ගන්නවා. වර්තමානයේ අපි වැනි ආධුනිකයන්ට මුහුණදෙන්න වෙලා තියෙන මෙන්න මේ ගැටලු ගණනාව නිසා තමයි ක්ෂේත්‍රයේ ප්‍රවීණයන්, මාධ්‍ය ආයතන, සිනමා - ටෙලි නාට්‍ය නිර්මාණකරුවන් සහ රසිකයන් කැඳවලා මගේ හැකියාව ඔවුන්ට පෙන්වන්න මේ ප්‍රසංගය පවත්වන්නේ. ඇත්තට ක්ෂේත්‍රයේ ජ්‍යෙෂ්ඨයන් - ප්‍රවීණයන්, මාධ්‍ය හිතවතුන් මේ ප්‍රසංගයට මා කැඳවන්නේ විශේෂ ආරාධිතයින් ලෙසයි. මගේ ඉදිරි ගමනට ඔවුන්ගේ උදව්වත් ලොකු ශක්තියක්.ඔබ දැනටමත් ටෙලි නාට්‍ය පසුබිම් ගායනයට පිවිසිලා...රෝහණ වීරසිංහ මහත්මා සංගීතවත් කළ ‘තූර්යා’ ටෙලි නාට්‍යයේ තේමා ගීතය මා ගයන්නේ උරේෂා සමඟ. ඒ වගේම ජයසේකර අපෝන්සු නිර්මාණයක් වන ‘සීතා මං ආවා...’ චිත්‍රපටයේ පසුබිම් ගීතය ගයන්නෙත් උරේෂා සමඟ. හුඟ දෙනෙක් මට කියනවා තාත්තට වගේ මටත් යම් පමණකට ‘ස්ක්‍රීන් වොයිස්’ එකක් පිහිටලා තියෙනවා කියලා. ඒ හැකියාව මං තව හුඟක් දියුණු කරගත යුතුයි.දැන් ඔබ මොකද කරන්නෙ...මං උසස් පෙළ ලිව්වෙ පහුගිය අගෝස්තුවේ. ප්‍රතිඵල එනතුරු මං මේ ප්‍රසංගයට ලෑස්ති වෙනවා. ප්‍රතිඵල ආවමයි ඊළඟට කළ යුතු දේ තීරණය කරන්නේ. මොකද සංගීතය ඉහළට හදාරන්න මට ලොකු ඕනෑකමක් තිබෙනවා. ඒ සඳහා පිටරටක විශ්ව විද්‍යාලයකට යන්නත් ආසයි. මේ සියල්ලට හොඳ ආර්ථික පසුබිමක් තිබිය යුතුයි.මේ ප්‍රසංගයේ ටිකට්ස් යම් ප්‍රමාණයක් විකුණන්නෙත් ඒ නිසා. ඇත්තටම කිව්වොත් මේ ප්‍රසංගය, මගේ ජීවිතයේ තීරණාත්මක අවස්ථාවක්. මේ දිනවල පූර්ණකාලීනව ප්‍රසංගය වෙනුවෙන් කැපවෙලා කටයුතු කරන්නේ එය ඉතාමත් සාර්ථක කර ගැනීම මගේ අරමුණ නිසා.මේ සඳහා ඔබට අනුග්‍රහකත්වය දක්වන්නේ කවුද...ඇත්තටම කියනවා නම් තාත්තගේ නම තිබුණට අප වැනි ආධුනිකයකුට අද වගේ කාලෙක මෙවැනි ප්‍රසංගයක් පැවැත්වීම ලෙහෙසි දෙයක් නෙවෙයි. ශිරෝන් ගුණවර්ධන නම් මගේ හිත හොඳ මිත්‍රයකු තමයි මේ ප්‍රසංගයේ සියලු බර කර දරන්නේ. ඔහු නොවන්නට මෙය හීනයක්.ඔබේ මව මේ ගැන මොකද කියන්නෙ...ඇය තුළ විශ්වාසයක් තිබෙනවා, මම උත්සාහයෙන් සංගීතයේ හොඳ ගමනක් යාවි කියා. මගේ එකම අක්කා තමයි දැනට අපි දෙන්නවම පෝෂණය කරන්නේ. ඇයව මේ බරෙන් නිදහස් කරන්න, ඒ බර මගේ කර මතට ගන්න මට අවශ්‍යයි. අන්තිම කාලේ තාත්තත් ඒ දේ මගෙන් බලාපොරොත්තු වුණා. ඔහුට ජීවිතේ යම් යම් දේ ගිලිහුණා. ඒ ගිලිහුණු දේ මා සම්පූර්ණ කළ යුතුයි.එක අතකට තාත්තගේ ගීත ඕනෑ තරම් තිබියදී ඇයි මේ තරම් දුක් විඳින්නේ...බඩගින්නේ හිටියත් තාත්තගේ ගීත නම් කුණු කොල්ලෙට විකුණන්නෙ නැහැ. ඒ ගීතවලින් මට හම්බ කරන එක ලේසි වෙයි. නමුත් ඒ ප්‍රතිපත්තියේ මං නැහැ.අනික තාත්තගෙ සංගීත හැකියාවේ විවිධ ඉසව් තිබුණා. ඔහුව නිසි ඇගැයීමකට ලක් වුණේ නැහැ. තෙදිනි විරාජ..., ළඳක් ළඳක්..., වීණා බිඟු වීණා..., මාගේ අතීත දිවියේ..., මගේ පුංචි කුමාරි... වැනි අතිශය ජනපි‍්‍රය ගීත ගණනාවක සංගීත අධ්‍යක්ෂවරයා තාත්තා. නමුත් ඔහු, බොහෝ දෙනා හඳුනා ගත්තේ ගායකයකු සහ ගිටාර් වාදකයකු ලෙස පමණයි. තාත්තා වගේම හොඳ සංගීත අධ්‍යක්ෂවරයකු වීමේ උවමනාව මටත් තිබෙනවා.සංගීතය ලිවීමට සහ කියැවීමට මා ඉගෙන ගත්තේ තාත්තගෙන්. හැකියාව වගේම දැනුමත් එක ලෙස වැදගත් බව මට කියා දුන්නේ තාත්තා.අවසාන වශයෙන් ප්‍රසංගය ගැනත් යමක් කියන්න...මේ ප්‍රසංගයේදී මමම සංගීතවත් කළ ගීත කිහිපයකුත් මම ගායනා කරන අලුත් ගීත හය අතරේ තිබෙනවා. ඒවගේම තාත්තගේ අතිශය ජනපි‍්‍රය ගීත 25 කුත් මං ගායනා කරනවා.අතුල අධිකාරියි ප්‍රසංගයේ සංගීතය මෙහෙයවන්නේ. කථනය සාරංග දිසාසේකර. තාත්තගේ ගී රස විඳි රසික ජනතාවට මා ආරාධනා කරනවා, මේ ආනන්දනීය රාත්‍රියේ මිහිර මා හා විඳගන්න, දෙසැම්බර් 01 දා මියුසියස් විද්‍යාලයීය ශ්‍රවණාගාරයට පැමිණෙන්න කියා. අනෙක් අතට ඔබගේ පැමිණීම මගේ ඉදිරි සංගීත ජීවිතයට මහා රුකුලක් වේවි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112510</link>
    <topic>කඳු ගැට නැඟ නැඟ පල්ලම් බැස යන ‘පොඩි මැණිකෙගෙ’ හිනාවෙ ලස්සන</topic>
    <author>හේමාලි විජේරත්න</author>
    <content>කඳු ගැට නැඟ නැඟ පල්ලම් බැස යන ‘පොඩි මැණිකෙගෙ’ හිනාවෙ ලස්සනකොටුව දුම්රිය ස්ථානය හරියටම කඩි ගුලක් ඇවිස්සුනාක් බඳුය. අරහෙට මෙහෙට බඩු පොදි බැඳගත් මඟීන් ඉවසිල්ලක් නැතිව දුම්රිය මාර්ගය දෙස බලා සිටින්නේ තමන් ගමන් ගැනීමට නියමිත දුම්රිය කොයි මොහොතේ දුම්රිය ස්ථානයට පැමිණේදැයි යන සැකයෙනි.තනි තනිව ගමන් ගන්නා පිරිස් සේම මේ අතර කිහිප දෙනාගෙන් සැදුම්ලත් කණ්ඩායම් ද බොහෝය. පසුගිය සති අන්තය දීර්ඝ සති අන්තයක් වූ හෙයින් සාමාන්‍ය එදිනෙදා ගමන් කරනා මඟීන්ට අමතරව විනෝද චාරිකා, අධ්‍යාපන චාරිකා සඳහා එක්වන පිරිස් ද වැඩි බව දක්නට ලැබුණි.‘අප පෙරමඟ බලා සිටියේ ඇය එනතුරුය’ මරදාන දෙස සිට ලතාවකට රේල් පීලි මතින් පැද්දෙමින් ආ ‘පොඩි මැණිකේ’ දුම්රිය කොටුව දුම්රිය ස්ථානයේ තුන්වැනි වේදිකාවට සැපත් විය. දුම්රිය ස්ථානයේ යකඩ කටින් “තුන්වැනි වේදිකාවට දැන් පැමිණියේ කොළඹ කොටුවේ සිට බදුල්ල බලා ධාවනය වන පොඩි මැණිකේ දුම්රියයි” යන්න ඇසූ පමණින්ම කඩි ගුලක් ඇවිස්සුණු කලක මෙන් මඟීහු ලහි ලහියේ පොඩි මැණිකේ වෙත ඇදෙන්නට වූහ.කොළඹ සිට බදුල්ලට යන මේ ගමන එක් අතකින් අසිරිමත් පරිසර චාරිකාවකි. දාහයෙන් පිරුණු කොන්ක්‍රීට් පුරවරයේ සිට මඳින් මඳ වෙනස් වන පාරිසරික සාධක අධ්‍යයනය කරමින් යෑම තවත් විටෙක කෙනෙකුට සුවිශේෂී පර්යේෂණයකි. ශ්‍රී ලංකාව නම් වූ අපේ රමණීය දිවයිනේ තවත් එක් අසිරිමත් ගමන් මඟක සෞන්දර්ය වින්දනය කරන්නට ඔබටත් අපි ඇරයුම් කරමු.අපේ රටේ ආර්ථික මර්මස්ථානය වන කොළොම්පුරය අතිශයින් ජනාකීර්ණය. එදිනෙදා අවශ්‍යතා සඳහාත් ව්‍යාපාරික කටයුතු සඳහාත් දිනපතා සිය රැකියාව වෙනුවෙනුත් කොළඹට පැමිණෙන ජනතාව අතිමහත්ය.මේ ජනාකීර්ණ නගර මධ්‍යයේ නවතා තිබූ පොඩි මැණිකේ දුම්රියේ කවුළුවකින් වට පිට බැලු විට සිහි වූයේ මේ ජනාකීර්ණත්වය මැදින් දිවයන කෙතරම් ඓතිහාසික වටිනාකමක් කොළොම්පුරයට ඇත්ද යන්නයි. ජනාධිපතිතුමන්ගේ ආශ්චර්යවත් දේශයක් නිර්මාණය කිරීමේ සංකල්පය යටතේ අද කොළොම්පුරය වඩ වඩාත් හැඩවී ඇත්තේය. කලක් ජරාජීර්ණව පළාතම දුර්ගන්ධයෙන් පුරවා ලූ බේරේ වැව මඳනලට සිය සිහින් දිය රැළි එක් කරමින් සතුටින් සිනාසෙන්නේය. පෘතුගීසි ජාතිකයින් විසින් ඉදිකරන ලද බේරේ වැවට එදා ලන්දේසීන් මෙන්ම ඉංගී‍්‍රසින් ද විශේෂ සැලකිල්ලක් දැක්වූ බව ඉතිහාසයේ සඳහන් වේ.මේ කල්පනා මැදින් ඈතින් පෙනුණු දුම්රිය සංඥාවන්හි කොළ පාට දැල්වෙන්නට පටන් ගත්තේය. මේ අපේ චාරිකාවේ ආරම්භය සනිටුහන් කරන්නකි. තවම ගමන පටන්ගත්තා පමණකි. පොඩි මැණිකේ ජව සම්පන්නය. ශක්තිවන්තය. මරදාන, දෙමටගොඩ, කැලණිය, රාගම, වේයන්ගොඩ, පසුකරමින් ඈ දිවයන්නේ කිසිදු මහන්සියකින් තොරවය.වෙරළබඩ තැන්නෙන් පටන්ගෙන සරුසාර කෙත් වතු පසුකරමින් තැනිතලා බිමේ ඇය ගමන් කරන හැටි බලන්න ලස්සනය. වා කවුළුවෙන් ඈත බලත්දී දෙපසට විහිදෙන අලංකාර කුඹුරු යාය මේ දිනවල සිය වගා වෙනුවෙන් නැවතත් සකස් කරමින් සිටියි.පෙරදා රාත්‍රියේ ඇද හැලුණු වර්ෂාව නිසාවෙන් මුළු කුඹුරු යාය පුරාම ඇති තරමට ජලය පිරී තිබුණි. කුඩා කුඩා ඇළ මාර්ගවල වාන් දොරටු උතුරමින් අනලස්ව ජලය ගලා ගියේය. මේ අසිරිය විඳ විඳ ඉන්නට පොඩි මැණිකේ අපට ඉඩ නොදෙයි. තත්පරයක ඇසිල්ලෙන් ඈ මේ සියල්ල පසු කරමින් අප වෙනත් ආකර්ෂණීය පෙදෙසකට රැගෙන යන්නේය.පොඩි මැණිකේ පළමුවෙන්ම පහු කළේ කැලණි ගං කොමලියයි. තව ටිකක් ඉහළට යනකොට ඒ කියන්නේ මහනුවර දී මහවැලි නදියත් හමුවෙනවා. පුංචි පුංචි ඇළ දොළ ගංගා පොඩි මැණිකේගේ ආඩම්බර බලමින් පහළට ගලා හැලෙනවා. ඒත් ඉතින් අන්තිමටම පොඩි මැණිකේගේ වෙහෙස නිවන්නේ හැමදාමත් බදුලු ඔයම තමයි.උඩරට දුම්රිය මාර්ගයේ පොල්ගහවෙල කියන්නේ මංසන්ධියක්. රජරට දුම්රිය මාර්ගය සහ උඩරට දුම්රිය මාර්ගය බෙදී වෙන් වෙන්නේ පොල්ගහවෙලින්. එතැනින් උඩරටට ඇදෙන පොඩි මැණිකෙට රඹුක්කන හමුවෙයි. රඹුක්කන දුම්රිය ස්ථානය දකිනකොට විශේෂයෙන් මතකයට නැඟෙන්නේ ඇත් ගාලයි. පින්නවල අලි අනාථාගාරය නමින් හැඳින්වෙන මෙය අනාථ වූ අලි පැටවුන් දෙදෙනෙකු ගෙන් ඇරඹුණකි. අද වන විට මේ ප්‍රමාණය ශීඝ්‍රයෙන් ඉහළ ගොස් තිබෙන අතර දෙස් විදෙස් සංචාරකයින්ගේ සුවිශේෂී අවධානයට ද මෙය පාත්‍ර වූවකි.දැන් දැන් පොඩි මැණිකේ සූදානම් වෙන්නේ කඳු ගැට නඟින්නටයි.‘කඳු ගැට නැඟ නැඟපල්ලම් බැස බැසකෝච්චියක් එනවා...’ යැයි පුංචි කාලේ අපි කියුව කවියක් මට මතක් වුණා. වා කවුළු වලින් ඈත බලන විට ඈතින් ඈතට විහිදෙන විවිධ කඳු පන්ති නිසොල්මනේ බලා සිටින අයුරු පේනවා. අලගලු කන්ද, සුප්‍රසිද්ධ සරදියෙල් සැඟව සිටි උතුවන් කන්ද, කඩුගන්නාවට ළං වන විට ඈතින් පෙනෙන බතලගල කන්ද, දෙවනගල කන්ද ලාවට විසිරුණු මීදුම් අතරින් නැඟී සිටිනවා.දුම්රියේ හඬ තව තවත් වේගවත්ව නැඟ එනවා. කඩුගන්නාව කන්ද පොඩි මැණිකෙව වෙහෙස කළා වෙන්නැති. පල්ලෙහා බෑවුමේ පෙනෙන චමත්කාරජනක දර්ශනයෙන් දුම්රියේ සිටින කවුරුත් මත්වෙලා වගෙයි. හරිත වර්ණයෙන් දිස්වන ගස්කොළන් අතර පුංචි පුංචිවට නිවෙස් ගොඩනැගිලි පේන්නේ ගිනිපෙට්ටි වගේ.බෑවුමේ පහළින් කොළඹ නුවර මහා මාර්ගය ගස් කොළන් අතරින් තැනින් තැනින් මතුවෙයි. දැන් ඉතින් පොඩි මැණිකේට දිගින් දිගටම මුණ ගැහෙන්නේ කඳුහෙල් ගිරි දුර්ගම තමයි. ඒ වුණාට ඇඟට දැනෙන හීගඩු පිපෙන හීතලත් එක්ක පොඩි මැණිකේ නව යෞවනියකගේ සිරි උසුලයි. ඈ කඳුගැට නඟිමින්, බිම් ගෙවල් අතරින් සැඟවෙමින් නව ජවයකින් උඩරට බලා ඇදෙන අපූරුව කාගේත් සිත් පිනවන්නකි. එක් මොහොතක අප වා කවුළුවෙන් දකිනුයේ අප රැඳී සිටින දුම්රියේම පසුපස කොටසය. තවත් විටෙක ඉදිරි වංගුවකින් මතු වනුයේ අපේම දුම්රියේ ඉදිරිපසයි.පේරාදෙණිය පසුකරමින් යන විට ඈතින් දිස්වන හන්තාන කඳු පෙළත්, දහස් ගණන් පේ‍්‍රමවන්තයින්ගේ පෙම් පහස ලද අසිරිමත් පේරාදෙණිය සරසවියත් ඈතට දිස්වන්නේ හරියට සිත්තරකු ඇඳි සිතුවමක් වගෙයි. අප දැන් පිවිස සිටින්නේ ඓතිහාසික සෙංකඩගල පුරවරයටය. බෞද්ධයින්ගේ මුදුන් මල්කඩ බඳු ශ්‍රී දළදා වහන්සේ, ගැටබේ පුරාණ රජමහා විහාරය, ඉපැරණි සිතුවමින් යුතු හිඳගල රජමහා විහාරය, පේරාදෙණිය උද්භිද උද්‍යානය, ඇතුළු සංචාරකයකුට දැකබලා ගත යුතු ස්ථාන රැසක් මේ අවට වෙයි.ගම්පොළ පසු කරමින් නාවලපිටිය ඔස්සේ පොඩි මැණිකේ නාඹර යුවතිය සීතල කඳුකරයට ඇතුළු වෙයි. වා කවුළු අතරින් ගලා එන සීතලට ඇඟේ හී ගඩු මතු වුණත් උඩරට අසිරිය විඳ ගන්නට නම් මේ සීතල ඇඟට වැදිය යුතුම යැයි මසිතට හැඟේ. නෙත් සිත් වශී කරවන මේ අසිරිමත් ස්වභා සෞන්දර්යය විඳින්නට ඉඩ හසර සලසා දෙන වා කවුළු හී ගඩු පිපෙන සීතලක් වෙනුවෙන් කෙසේ වසා දමන්නදැයි යන ලෝභ සිතුවිල්ල නිසාම තවදුරටත් සීතල විඳ දරා ගැනීමට මම සිත එකඟ කර ගත්තෙමි.හදිසියේම දුම්රිය තුළට ගලා ආ ගන කළුවර අපට පසක් කළේ දුම්රිය උමඟකට පිවිස ඇති බවයි. දුම්රියේ ගමන් ගත් මඟීන් ගේ හූ හඬින් දෙසවන් පිරී ගියේය. උමඟකට පිවිසි බොහෝ අවස්ථාවලදී මේ හඬ ඇසෙන්නට විය. ලංකාවේ උමං ගැන ඉතිහාසය බොහෝ ඈතට දිවෙන්නෙකි. එහෙත් උඩරටට දුම්රිය රැගෙන යාම සඳහා මේ විස්මිත බිම් ගෙවල් නිර්මාණය කළෝ බ්‍රිතාන්‍යයෝමය. කොළඹ කොටුවේ සිට බදුල්ල දක්වා යන මේ මාර්ගයේ උමඟ 43ක් අපට මුණ ගැසේ. කොටුවේ සිට අංකනය කරමින් වර්තමානයේ මේ උමං අභියස නොම්මරයක් ද ගසා තිබෙනු දක්නට ලැබිණ.සරු සාර තේ වතු මැදින් ඉඟුරුඔය, ගල්බොඩ පසු කළ පොඩි මැණිකේ වටවලට සේන්දු වෙයි. ලංකාවේ වැඩිම වර්ෂාපතනය වාර්තා වනුයේ වටවලින් බව ඔබ සියලු දෙනාම දන්නා කරුණක්. සමස්ත පරිසරයේම ඒ තෙත් බව දක්නට ලැබෙනවා.ඈත කඳු වළල්ල සිප ගන්න සුදුපාට මීදුම් පටලය හරියට මනමාලියකගේ වේල්පටය වගේ උකුළු මුකුළු කරමින් වරෙක කඳු වළල්ල වසා ගනිමින් තවත් වරෙක ඈතට ඇදෙනවා. තේ වතු යාය මැද්දෙන් තේ කූඩත් හිස බැඳගෙන තේ දළු නෙළන කාන්තාවන් ඈතට පේන්නේ හරියට ඇඳපු චිත්‍රයක් වගේ. අද වන විටත් උඩරට සමාජ ආර්ථිකයේ ප්‍රධානම වැවිලි භෝගය වන්නේ තේ වගාව. මඳ සුළඟට දළු සෙලවෙන තේ වතු යාය මැදින් පොඩි මැණිකේ ආඩම්බර ගමනක නිරත වෙනවා.හැටන්, කොටගල, තලවකැලේ පසු කරත්ම කිරි පාටට පෙනපිඬු නංවන දිය දහරා ගල්කුළු අතරින් පහළට වැටෙනවා. පහළ බෑවුමේ කඳු මුදුනතකින් පහළට ශාන්ත ක්ලෙයාර් දිය ඇල්ල ඇද හැලෙනවා. ශාන්ත ක්ලෙයාර් දියඇල්ල උඩරට දුම්රිය චාරිකාවේ දී ඇති තරම් දැක ගැනීමට හැකි වුවද උඩරට දුම්රිය චාරිකාවකදී දැකගත නොහැකි ඩෙවොන් දිය ඇල්ලත් මේ ආසන්නයෙන්ම සුන්දර දසුන් මවමින් ඇදහැලෙනවා.මීළඟට අපේ අවධානය යොමු වෙන්නේ මෑතකදී අපට තිළිණ වුණ ඉහළ කොත්මලේ ජලාශයයි. තලවකැලේ සහ වටගොඩ දුම්රිය ස්ථාන අතර දී මෙහි අසිරිමත් බව විඳිය හැකිය.ග්‍රේට් වෙස්ටර්න්, රදැල්ල පහු කරමින් පොඩි මැණිකේ නානුඔයට ළඟා වෙයි. පුංචි එංගලන්තයට හෙවත් නුවරඑළිය බලා යන මඟීන් පොඩි මැණිකේට සමුදෙන්නේ මෙහිදීය. අතීතයේ දී නානුඔය සිට නුවරඑළිය බලා ද පුංචි කෝච්චියක් ධාවනය කළ බව ඉතිහාසයේ සඳහන් වේ. අද නුවරඑළිය බලා යන අයෙකුට නානුඔය සිට බස්රථයකින් හෝ වෙනත් වාහනයකින් ගමන් කළ යුතුය. දුම්රිය ස්ථානයන් අතරින් නානුඔය දුම්රිය ස්ථානය විශේෂත්වයක් ගනී. ලංකාවේ දිගම දුම්රිය වේදිකාව තනා ඇත්තේ නානුඔය බවයි බොහෝ දෙනා පවසනුයේ.නානු ඔයෙන් පසු දුම්රිය මාර්ගය දෙපස ඈතින් ඈතට විහිදෙනුයේ අල, ලීක්ස්, බීට්, කැරට්, බෝංචි, ගෝවා ආදි වූ උඩරට එළවළු පාත්තිය. අලංකාර රටා මවන මේවායේ පාත්ති සකස්කර ඇත්තේ එක්තරා රටාවකටය. ගතට දැනෙන අධික සීතල ගැන ද නොසිතා පවුල් පිටින් එළවළු පාත්තිවල වැඩ කරන මිනිසුන් දකින කෙනෙකුට මේ ජීවිතය කොයි තරම් දුෂ්කරයි ද කියා හිතෙනු ඇත. එහෙත් මේ කාලගුණය ඔවුන්ට සුපුරුදු දෙයකි. අඹේවෙල දුම්රිය ස්ථානය පසුකරත්ම සිහියට ආවේ අඹේවෙල කිරි ගොවිපළයි. පොඩි මැණිකේ හි ගමන් ගන්නා කෙනෙකුට අඹේවෙලින් බැස යා යුත්තේ හරියටම කිලෝ මීටරයක දුරකි.මීළඟට අප නැවතුණේ පට්ටිපොළ දුම්රිය ස්ථානයේය. මුහුදු මට්ටමේ සිට උසම ස්ථානයකින් පිහිටි දුම්රිය ස්ථානය වන්නේ පට්ටිපොළය. එය මුහුදු මට්ටමේ සිට මීටර් 1891 උසකින් පිහිටා තිබේ. පට්ටිපොළ, ඔහිය වැනි දුම්රිය ස්ථානයන්ගෙන් බැස හෝර්ටන් තැන්න ජාතික උද්‍යානය හෙවත් ලෝකාන්තයට යාමට සැකසුණු ගමන් මාර්ග වේ. බොහෝ විදේශිකයින් හෝර්ටන් තැන්න බලා යනුයේ මෙම දුම්රිය ස්ථානයන්ගෙන් බැස පා ගමනින්ය.ඔහිය පසු කරමින් ඉදල්ගස්හින්න, හපුතලේ, දියතලාවට ළඟා වෙත්දී අප ගමන් කරන්නේ අහස් වියනකදැයි සිතෙන තරමට දෙපස මීදුමින් වැසී ගොස්ය. අක්කර ගණනාවක් පුරා විහිදෙන තංගමලේ අභය භූමිය මඟ දෙපස හමුවේ. දියතලාව දුම්රිය ස්ථානයෙන් ඔබ්බට විහිදුණු කඳු පන්ති හෝ ගස්කොළන් මත සුදු පිරුවට එලුවාක් මෙන් මීදුම් තැවරී තිබුණි. බණ්ඩාරවෙල, හීල්ඔය, ඇල්ල පසුකරමින් උඩරට මැණිකේ බදුල්ල බලා දිව යන්නේ සිය බර සැහැල්ලු කරගනිමින් විවේකයක් ලබන්නටය. ආරුක්කු නවයේ දෙමෝදර පාලම පසුකරමින් දුම්රිය ස්ථාන 71 ක් පසුකරමින් බදුල්ලට පැමිණෙන පොඩි මැණිකේ ජයග්‍රාහී සිනාවකින් නැළවෙමින් සිය තුරුලේ පරිස්සම් කරගෙන ආ සියලු මඟීන්ගේ ආදරණීය ජීවිතවල වගකීමෙන් නිදහස් වන්නීය.උඩරට මැණිකේ චාරිකාවෙන් බදුල්ල නගරයේ සංචාරයට ඇති ස්ථාන පිළිබඳ සඳහන් නොකළහොත් එය ද අඩුවක් වනු ඇත. ඓතිහාසික මුතියංගණ රජමහා විහාරය, දුන්හිඳ ඇල්ල, රාවණා ඇල්ල, බෝගොඩ ලී පාලම මේ අතර සුවිශේෂී වැදගත්කමක් දරයි.හේමාලි විජේරත්නඡායාරූප - රුක්ෂේෂ එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112511</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමමේ දවස්වල නිව්ස්පේපර්ස් කියවගෙන යනකොට මෙයාලා විජේ මල්ලිට, අපේ ලිටරේචර් ෆීල්ඩ් එකේ, සොරි ලිටරේචර් කිව්වට, ලිටරේචර්ම නෙවි, ඔය මාස් මීඩියා සීන් එකේ අලුත්ම ලේටස්ට්ම ට්‍රෙන්ඩ් එකක් මීටර් වුණානේ. මේක ජෝක් එකක් එහෙම නෙවි ඕන්න. ෆුල්ම ෆුල් සිරා සීන් එකක්. ඔය අපේ සමහර ඉවෙන්ට්ස් ප්‍රසන්ටර්ස්ල වාගේ වැල්වටාරම් කියවන්නෙ නැතුව, කෙළින්ම සබ්ජෙක්ට් එකට බහිනව විජේ මල්ලි කියලා ඔය කට්ටිය මට තර්ජනාංගුලිය ඔසවන්නත් බැරි නෑ. එහෙම කළත් මොකෝ. තර්ජනාංගුලියතියෙන්නෙ ඔසවන්නනේ.මේකයි ට්‍රෙන්ඩ් එක. ඔයාල කාට හරි මොනව හරි ආර්ටිකල් එකක් පත්තරේට ලියාගන්න බැරිද? නැත්නම් ෆීචර්ස් එකක් අඩුම ගාණෙ කවියක් කෙටිකතාවක්වත්, එහෙනම් මෙන්න නියම චාන්ස් එක. පොපියුලර් සින්දුවක් දෙකක් ලියල තියෙනව නම් හරි ඔය අපේ රටේ ඕනම තැනකින් හොයාගන්න පුළුවන් පොලිටිකල් සීන් එකේ ඉන්න කෙනෙක් හරි නම්, ඕවර්නයිට්, එක රැයෙන් කොලම්ස් රයිටර් කෙනෙක්. ඒ කියන්නෙ තේරෙන බාසාවෙන් කිව්වොත් තීරු ලිපි රචකයෙක් වෙන්න පුළුවන් සීන් එකක් තමයි අද මේ ශ්‍රී ලංකාවේ මීඩියා ෆීල්ඩ් එකේ තියෙන්නෙ. ඒක නියම ට්‍රෙන්ඩ් එකක්. ප්‍රවණතාවක්. ඒ වුණාට විජේ මල්ලි දන්න අඳුනන වීක් එන්ඩ් සිනමා කල්චරල් ටැබ්ලොයිඩ් එකක එඩිටර් මල්ලි කෙනෙක් නම් විජේ මල්ලිගෙන් ඇහුවෙ, විජේ මල්ලි, ඕවට තීරු ලිපි කියනවට වැඩිය හොඳ නැද්ද තකතීරු ලිපි කියල කිව්වොත් කියලයි.හැබෑම නේන්නම්. වීක් එන්ඩ් පේප්ර්ස්වල කපල පුරෝල, කොලම්ස් කිව්වට පිටු භාගෙටත් වැඩිය දිග විශේෂාංග ආර්ටිකල්ස් නම් කොලම්ස් වෙන්නෙ කොහොමද කියල විජේ මල්ලිට තේරුමක් නෑ. ඔය හුඟක් පොලිටිකල්ස් කට්ටියගෙ කොලම්ස්වල නැත්තෙම පොලිටික්ස්. ආණ්ඩුවෙ කට්ටිය වෙනම ලයින් එකක. ඔපෂිසන් කට්ටිය තවත් ලයින් එකක. ඒව කියවන්න පව්කරපු කට්ටියට කිසිම ලයින් එකක් නෑෆුල්ම ෆුල් අනාථෙ.විජේ මල්ලි කියන්නෙ බොරුද කියල බලන්නකො, මේ දවස්වල ලෝන්ච් වෙච්ච ලෝන්ච් කරන්න තියෙන කොලම්ස් කලෙක්ෂන්ස් නිව්ස්. ඔය කොලම්ස් පොත් ගැන විජේ මල්ලි රේටින්ග්ස් දෙන්නෙ නෑ. මොකද ඒ ජොබ් එක ජ’පුර කැම්පස් එකේ විද්යෝද සම්මාන ටීම් එක බාර අරගෙන තියෙන නිසා. මාස් මීඩියා ෆීල්ඩ් එකේ, වැඩකට මොකක් හරි එවෝඩ් එකක් දෙන්නෙ (ඔය අනෙක් ජර්නලිසම් එන්ජීඕස් ඇරුනම) ඒ ගොල්ලො නිසා විජේ මල්ලි ඒ කට්ටියට තෑන්ක් යූ වේවා කියනවා.ඒ වුණත් අර මුලින් කියපු ජාතියෙ තකතීරු ලිපි වැහි වැහල තියෙන වෙලාවෙ, තීරු ලිපි ලියන එකයි, අපි නිකමට කියමුකො සින්දු ලියන එකයි කියලා, ඔය දෙක පටලෝගෙන කොලම්ස් ලියන්න ගිහින් නන්නත්තාර වෙන මෑන්ස්ලත් විජේ මල්ලිට එහෙන් මෙහෙන් මීට් වෙනවා. ඒ ජාතියෙ පඩංගු කොලම්ස් විජේ මල්ලි නම් අතින් අල්ලන්නෙවත් නෑ. ඒත් ඊයෙ පෙරේදා නම් ඒ වගේ පඩංගුවක් කියවල බලන්න හිතුනෙ විජේ මල්ලිට ෆෝන් කොල්ස් හතරක් පහක්ම ලැබුණු නිසා ඒ කොලම බලන්න කියලා. අප්පට සිරි ගජ. අන්න කොලම්ස් ලියනව නම් ආදර්ශෙට ගන්න. විජේ මල්ලිට එකපාරටම මතක් වුණේ පංචතන්ත්‍රෙ අර වඳුරට වෙච්ච සීන් එකේ ස්ටෝරිය. වඳුරා දන්න මඟුලක් නැතුව අතට අහුවෙන අරකෙයි, මේකෙයි, ඇඟිලි ගහන්න ගිහින් කූඤ්ඤෙ ගැලෙව්වට පස්සෙ තමුන්ගෙ අංගජාතෙ හිරකරගෙන අනේ ප්ලීස් මට සපෝට් එකක් දෙන්නකෝ කියල බෙරිහන් දීපු සීන්ස් එක. තමුන් නොදන්න අයිති නැති ජොබ්ස්වලට හොට දාලා කොලම්ස් එකකයි, කැලෑ පත්තරේකයි බේසික් වෙනස දන්නෙ නැති පංචතන්තරේ වඳුරා වාගේ කැරැක්ටර්ස්වලට ‘ඉතින් සොරි ඩොට් කොම් රිසල්ට්ස්ම’ තමයි ලැබෙන්නෙ.ක්‍රිකට් මැච් වෙලාවට ජාතික කොඩිය අලවගන්නෙ ලිංගේන්ද්‍රියෙ විතරයි කියන මේ ජාතියෙ තකතීරු කොලම්ස්වලට අහෝ දුකකි, අනිච්චාවත සංඛාරා කියලයි විජේ මල්ලි කියන්නෙ. ක්‍රිකට් මැච්වලදි ජාතික කොඩිය අන්ඩර් පෑන්ට් එකේ අලවගන්නවද, නැත්නම් ජාතික කොඩියෙන් අන්ඩර් ස්කර්ට් එකක් මහගෙන අඳිනවද කියල අපි කොහොමද දන්නෙ? සින්දු රසවිඳින එකෙයි, ටෙලි ලිරික්ස් එවෝඩ්ස් ගත්තු ලිරික්ස් රයිටර්ස්ලගෙ ඕපදූප ගැනයි ලියන කොලම්ස් ඔස්තාද්ලට කියන්නෙ නිකමට ඔය සින්දු ලියන අතරෙ සිරිවර්ධන ලොක්කගෙ, මානවසිංහ ලොක්කගෙ හරි දයාසේන ගුණසිංහ ලොක්කගෙ හරි කොලමක් දෙකක් කියවල බලන්න කියලයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112512</link>
    <topic>කූටාලි වැඩ කරන්න එපා</topic>
    <author>ජෝජ් රොබ්සන් ද සිල්වා</author>
    <content>කූටාලි වැඩ කරන්න එපාරත්තනදෙණියේ මේධානන්ද හිමිගෙන්ධම්මික බණ්ඩාරට පිළිතුරක්ධම්මික බණ්ඩාර ගේ මගේ ‘පුංචි රෝස මලේ’ ගීත සංග්‍රහයට වසර 02 ක් තිස්සේ සම්මාන ප්‍රදානය කළ අපූරු ඉන්ද්‍රජාලික ක්‍රමය පිළිබඳ මේ වන විට සාහිත්‍ය ක්ෂේත්‍රයේ යම් සංවාදයක් ගොඩනැඟී තිබේ. මේ පිළිබඳව 2012. 10. 21 ඉරිදා ‘රසඳුන’ අතිරේකය ධම්මික බණ්ඩාර ගේ අදහස්වලට ඉඩ දෙමින් ඔහුගේ පැහැදිලි කිරීම පාඨකයින්ට දැන ගැනීමට සලස්වා තිබුණි. පසුව ඇතිවූ සංවාදාත්මක තත්ත්වය හේතුවෙන් ධම්මික බණ්ඩාර මෙම සංවාදය පිළිබඳ අවධියෙන් සිටි බොහෝ දෙනාගේ තනි ඇහැට පවා ඇඬෙන ඔහුගේ අවසාන පිළිතුරත් 2012. 11. 11 ‘රසඳුන’ට දී තිබුණි.මේ පිළිතුරු දෙකම එකිනෙකට පරස්පර එක සතියක පැවසූ දෙයම ඊළඟ සතියේ වෙනස් වූ දෙබිඩි අදහස් දැක්වීමක් බව ධම්මික බණ්ඩාරගේ බුද්ධියට ගෝචර නොවීම අවාසනාවකි. එහෙත් ඔහුගේ එම බොළඳ අදහස් දැක්වීම තුළ ඇති ව්‍යාජත්වය මෙරට නිර්මාණ ක්ෂේත්‍රයේ සිටින සියල්ලන්ට ම පැහැදිලි වෙතත්, පොත්පත් මුද්‍රණය, ග්‍රන්ථ සමීක්ෂණ ආදිය පිළිබඳ ක්‍රියාවන්ට කිසිදු නැඹුරුවක් නැති සාමාන්‍ය පාඨකයා නොමග යවන සුලු ය. ධම්මික බණ්ඩාර නමැති නිර්මාණකරුවා පිළිබඳ යම් විනිශ්චයකට පැමිණිමට ඔහුගේ එම අදහස් දැක්වීමම ප්‍රමාණවත් වන අතර සාමාන්‍ය පාඨකයා ද ඔහු ගේ ව්‍යාජ ලණු ගිල්ල වීමෙන් මුදා ගත යුතු බැවින් ඔහුට පිළිතුරක් දීම කාලෝචිත යැයි සිතමි. මෙවැනි ජිල්මාට් සම්මාන “ගැනීම් සහ ප්‍රදානයන්” පිළිබඳ මුනිවත නොරැක එවැනි දෑ යම් සංවාදයකට ලක් විය යුතු යැයි විශ්වාස කරන කීප දෙනාට හෝ මෙම සංවාදය විවෘත කර තැබීම පිළිබඳ පළමුව අප ‘රසඳුන’ට ස්තුතිවන්ත විය යුතු ය.ධම්මික බණ්ඩාර ‘රසඳුන’ට දක්වා තිබූ අදහස්වලට අනුව නම් ඔහු අහිංසක නිර්මාණකරුවකි. කිසිවෙකුට වරදක් කර නැති සමනලයකි. සම්මාන ලබාගන්නා තෙක් ම කිසිවක් නොදන්නා තොත්ත බබෙකි. එහෙත් තමා හොඳින් දන්නා දේ ම නොදන්නා ආකාරයෙන් සාහිත්‍ය සමාජය ඉදිරියේ හැසිරෙන විකට නළුවකු ගේ භූමිකාවකට ද ධම්මික දක්ෂයකු බව ඉන් පෙනේ.“මට දුන්නා... මම ගත්තා... මම දන්නෑ...” යන ඔහු ගේ බබා න්‍යාය පිළිබඳ අප පුදුම විය යුතු නොවන්නේ ඔහුට එවැනි විකට භූමිකාවකට රූපාන්තරණය වීම හැර වෙනත් විකල්පයක් නොමැති නිසා ය. නමුත් ඔහු තමාගේ කඩතොලු වසා ගැනීමට මෙහි වරද සමීක්ෂණ මණ්ඩලවලට, ප්‍රකාශන ආයතනයට සහ නමක් සඳහන් නොකරන වෙනත් කිසියම් පුද්ගලයකුට පොදුවේ බෙදා දෙනු ලැබේ. තමා බිල්ලට දී ඔවුන් දැන් මුනිවත රකින බවට දෝෂාරෝපණයක් ද කෙරේ. (පසුව එය ගොඩගේ ආයතනයට පමණක් සීමා කෙරේ) මෙයින් පැහැදිලි වන්නේ ධම්මික යනු බිලි දිය හැකි තරම් නොතේරෙන දරුවකු යන්න ද? ඔහුට අනුව තමාට සම්මාන දී මෙවැනි අවමානයකට ලක් කිරීමට සමීක්ෂක මණ්ඩලවලට සහ ප්‍රකාශන ආයතනයට පුදුමාකාර උණක් තිබී ඇත. එසේ නම් අපට ඇසීමට ඇත්තේ දුන් පලියට තමා ගත්තේ කුමකට ද යන්න යි. තමන්ට ලැබෙන ඕනෑම දෙයක් විචාරයකින් තොර ව බාර ගැනීම සැබෑ නිර්මාණකරුවකු ගේ පෞරුෂයට නොගැළපෙන්නෙකි. ‘මට දුන්නා මම ගත්තා’ යන න්‍යාය දුගී මගී යාචකයකුට මිස නිර්මාණකරුවකුට නොවටිනා වැඩකි. කලකට ඉහත දී සංගීතවේදී එච්. එම්. ජයවර්ධන තමන්ට ලැබුණ ජනාධිපති සම්මානය පවා ප්‍රතික්ෂේප කළේ ඊට නියමාකාර සුදුස්සා පේ‍්‍රමසිරි කේමදාස යන්න ස්වකීය හෘද සාක්ෂිය අවදි වූ නිසා ය. දෙන පලියට සම්මාන ගන්නවාට වඩා තමා එම සම්මාන ලැබීමට මොනතරම් සුදුසු ද යන්නත් විමසා බැලීම කලාකරුවා ගේ “වගකීම” බව මින් පෙනේ. එහෙත් සමහර නිර්මාණකරුවන්ට අවංකභාවය, ප්‍රතිපත්තිගරුක බව, පරමාදර්ශී චරිතයක් වීම වැනි කාරණා අදාළ නොවන බව ධම්මික බණ්ඩාර හඳුන්වා දී තිබේ. ඔවුන්ට අදාළ වන්නේ ඊළඟ වර්ෂයේත් සම්මානයක් ලැබෙන්නේ නම් දත කට මැදගෙන ඊට සූදානම් ව පැමිණීම පමණි.2012 ඔක්තෝබර් 21 ‘රසඳුන’ට ධම්මික බණ්ඩාර දක්වා තිබෙන අදහස්වලට අනුව විද්‍යෝදය සම්මානය ලැබෙන තුරුම ඔහු ඒ බව හාන්කවිසියක් දැන සිට නැත. මෙතෙක් මේ සම්මානය ලැබූ තවත් නිර්මාණකරුවන් කීප දෙනකුගෙන් ම මෙම ලියුම්කරු විමසා බැලු විට ප්‍රකාශ කළේ ඔවුන්ට නම් දින කීපයකට පෙරම ඒ පිළිබඳ ව දැනුම් දීමක් කළ බව යි. ධම්මික සමඟ ‘සිංහබාහු එනකං’ හොඳ ම කෙටිකතා සංග්‍රහයට සම්මාන ලැබූ අනුරසිරි හෙට්ටිගේ මහතාගෙන් ද විමසූ විට ඔහු ඉතා අවංකව ප්‍රකාශ කළේ තමාට නම් දින 03 කට පෙර මහාචාර්ය සුනිල් ආරියරත්න මහතා දැනුවත් කළ බවයි. සමීක්ෂණ මණ්ඩලයේ ම කටයුතු කළ කෙනකු ද පැවසුවේ මෙම සම්මාන උළෙලේ නිර්දේශිත ග්‍රන්ථ ප්‍රකාශයට පත් නොකරන බැවින් අනිවාර්යෙන්ම සම්මාන ලාභියා දැනුවත් කරන බවයි. එහෙත් ධම්මික බණ්ඩාරට පමණක් අමුතු ක්‍රමයක් අනුගමනය කළේ ඇයි දැයි අපට නොතෙරේ. ඔහු එදින කුරුණෑගල සිට කොළඹ පැමිණියේ අනෙකුත් සහෝදර නිර්මාණකරුවන් සම්මාන ලබාගන්නා අයුරු දැක බලාගෙන ඔවුන්ට සුබ පතා යෑමට විය යුතුය.ධම්මික බණ්ඩාරගේ දැනුමේ ප්‍රමාණයට අනුව අයි. එස්. බී. එන්. (ISBN ) අංකය ගැනීමට පරිගණකයෙන් සකස් කළ පිටපත් රැගෙන යන්නේ ‘මගේ පුංචි රෝස මලේ’ කෘතියට ම විය යුතු ය. අනෙක් සියලු ලේඛකයන් නම් යන්නේ අදාළ අයදුම් පත්‍රය පුරවාගෙන ය. මේ පිළිබඳ තමාගේ සාමාන්‍ය දැනීම ඉතා අඩු බව (2012. 11. 11) ‘රසඳුන’ට පවසන්නේ තමා උසස් පෙළ දරුවන්ට දැනුම ඥානනය කරන ටියුෂන් ගුරුවරයකු බව ද අමතක කරමිනි. දෙකොනින් ම සිනහ උපද්දවීමට තරම් විහිළු සැපයූ ධම්මිකට ‘මගේ පුංචි රෝස මලේ’ කෘතියේ පිටපතක් මුලින් ම ලැබෙන්නේ කෘතිය එළි දැක්වීමට දින දෙකකට පෙර බව 2012. 10. 21 ‘රසඳුන’ට කියයි.නැවතත් නොවැම්බර් 11 ‘රසඳුන’ට පවසන්නේ කෘතිය එළි දැක්වූ උත්සවය දවසේ (2011. 08. 30) උදෑසන තමාට එම කෘතියෙහි පිටපත් ලැබුණු බවයි. මෙයින් සත්‍ය කුමක් වුවත් එකම පුවත්පතකට දෙසතියකදී එකිනෙකට පරස්පර ප්‍රකාශ දෙකක් කිරීමෙන් පාඨකයාට පැහැදිලි වන්නේ කුමක් ද? එතුමාම පිළිගන්නා (2012. 11. 11 රසඳුන බලන්න) සාමාන්‍ය දැනීමේ දුර්වලතාව පමණක් නොව සිහි කල්පනාව පවා තරමක් දුර්වල තත්ත්වයක පවතින බවයි. නමුත් තමා ගේ ගීත රස විඳ කල්තියාම පැමිණීමට ප්‍රධාන දේශනය කළ පරාක්‍රම කොඩිතුවක්කු මහතාට සහ රත්න ශ්‍රී විජේසිංහ මහතාට එහි පිටපතක් අගෝස්තු 18 කර්තෘගේ අත්සන සහිතව ම ලැබී තිබෙන්නේ කෙසේදැයි ඇසීමෙන්, ධම්මික වැනි පට්ට කට්ටක් කාපු අහිංසක නිර්මාණකරුවකු ගේ හොඳ හිත පලුදු වීමට ඉඩ තිබේ. නමුත් ඔහු ගේ දැනුමේ ප්‍රමාණයට සහ අත්දැකීම්වලට අනුව කියා ඇති දේවල් අසා කිසිවකු කෘතියේ පිටපත් රැගෙන ISBN අංකය ගැනීමට නොයා යුතු අතර පරිගණකයෙන් සකස් කළ (කෘතියක් ලෙස මුද්‍රණය නොකළ) පිටපත් රාජ්‍ය ලේඛනාගාරයේ ලියාපදිංචි නොකරන බව නම් සිතට ගත යුතුය. අනෙක් අතට තාවකාලික කෘති මුද්‍රණය ද කිසිවකු නොකළ යුතු වන්නේ ඒවා ධම්මිකගේම නව සොයා ගැනීම් පමණක් වන නිසාය.ධම්මික බණ්ඩාරගේ යට කී ගීත පොත ප්‍රකාශයට පත් කොට තිබෙන්නේ ගොඩගේ ප්‍රකාශනායතනයි. කෘතියෙහි කර්තෘ ද ඔහුගේ දෙවන පිළිතුරු ලිපියෙන් මෙහි සම්පූර්ණ වරද ගොඩගේ ආයතනයට බැරකොට තිබේ. එහිදී ව්‍යාපාරිකයෙකුට නොමැති සදාචාරයක් නිර්මාණකරුවාට තිබිය යුතු බව ඔහුගේ සාමාන්‍ය දැනුමට අවබෝධ වී නැත. ඒ කෙසේ වුවත් එහි අධිපති සිරිසුමන ගොඩගේ මහතාගෙන් යට කී කෘතිය ප්‍රකාශයට පත් කිරීමේ දී ප්‍රථම මුද්‍රණය 2010 සහ 2011 වශයෙන් වර්ෂ 2 ක් සඳහන් පිටපත් දෙවර්ගයක් මුද්‍රණය කොට තිබෙන්නේ ඇයි දැයි විමසූ විට එතුමා පැවසුවේ එසේ තිබෙන්නේ නම් එම කෘති ගොඩගේ ආයතනයට රැගෙන විත් පෙන්වන ලෙස ය. වැඩිහිටියෙකු වූ එතුමාගේ හැසිරීම ද මේ මොහොතේ දරුවකුට සමාන වීම පිළිබඳ ව අපට පුදුමයක් නැත. (වැඩිහිටිකමට කරන ගරු කිරීමක් වශයෙන් සියලු පාඨකයන්ගේ සමාව එතුමන්ට ලැබෙත්වා.)ගොඩගේ මහතා නොදන්නා දේ එහි කළමනාකාර නාරද කරුණාතිලක මහතා නම් දැන සිටි අතර ලියුම්කරු සමඟ උණුසුම් සංවාදයක් ද මේ පිළිබඳ ඇතිවිණි. එතුමා ඉතා අවංකව ප්‍රකාශ කළේ කෘතිය මුද්‍රණය කිරීමට ප්‍රමාද වීම හේතුවෙන් කතුවරයා ගේ අරමුණ ඉටු කර දීමට කඩිනමින් පිටපත් 05 ක් (ඩුප්ලෝ විය යුතුයි) ලේඛනාගාරයේ ලියාපදිංචි කර දීමට කටයුතු කළ බව යි. කතුවරයාගේ අනුදැනුමකින් තොරව එම කෘතිය ලියාපදිංචි කළ බව (2012. 11. 11 ‘රසඳුන’ට) ධම්මික කරන ප්‍රකාශය මේ අනුව මුසාවක් බව පැහැදිලිය.කතුවරයා ගේ බලාපොරොත්තුව ඉටු කිරීම යනු රාජ්‍ය සම්මාන තරගයට නම ඇතුළත් කර ගැනීමයි. (2012. 10. 21 ‘රසඳුන’ට ධම්මික බණ්ඩාර කියා ඇති පරිදි අත් පිටපත ගොඩගේ ආයතනයට භාර දුන් පසු මගේ කිසිදු සම්බන්ධයක් සිදු වූයේ නෑ. සම්මාන ගන්න මම ගී ලිව්වේ නෑ... යනාදී ප්‍රකාශ මතකයට නොගන්න.) ඒ අනුව 2010. 12. 31 අවසාන මොහොතේ 377939 අංකය යටතේ ගොඩගේ මහතා වත් නොදන්නා පොතක් එම ප්‍රකාශන ආයතනය නමින් රාජ්‍ය ලේඛනාගාරයේ ලියාපදිංචි කර තිබේ.එම වර්ෂයේ අවසානම දිනයේ දී කළ මෙම ක්‍රියාව සම්මාන බලාගෙනම ලඝු මනසින් කෙරුණ බව කාටත් පැහැදිලි ය. සම්මාන සඳහා පිටපත් 05 ක් ප්‍රථම මුද්‍රණය 2010 යැයි සඳහන් කොට ලියාපදිංචි කර තිබිය දී පසු ව පළ කළ කෘතිවල 2011 ප්‍රථම මුද්‍රණය ලෙස සඳහන් කිරීම වරදකි. අනිවාර්යෙන් ම එය දෙවන මුද්‍රණයක් විය යුතුය. ඊට හේතුව 2010. 12. 31 ප්‍රථම මුද්‍රණයේ පිටපත් 250 ක් ප්‍රකාශයට පත් කළ බවට රාජ්‍ය ලේඛනාගාරයේ ලේඛන ගත කොට තිබේ. (ධම්මික බණ්ඩාර තාවකාලික කෘති ලෙස හඳුන්වන්නේ මේවා විය යුතුය.) ගොඩගේ කළමනාකාර තුමාට අනුව වරද මුද්‍රණකරුගේ ය.සම්මාන සඳහා ලියාපදිංචි කළ පිටපත් 05 ට අමතර ව අලෙවිය සඳහා පිටපත් මුද්‍රණය කළේ 2011 වර්ෂයේ බැවින් එහි දී මුද්‍රණකරුවන් 2010 කටුගා 2011 යොදා මුද්‍රණය කර ඇත. එහෙත් එය වරදක් සේ සැලැකිය නොහැකි අතර ඔවුන් කර ඇත්තේ කෘතිය ඇත්තට ම මුද්‍රණය කළ කාලසීමාව සලකුණු කිරීමයි. ගොඩගේ කළමනාකාරතුමා ගේ අවබෝධයට අනුව වරද එය නම් එම වරද දැන දැනම 2010 ට අදාළ ව රාජ්‍ය සම්මාන දිනූ පසුවත් එම කෘතිය මෙවර විද්‍යෝදය සම්මාන කමිටුවට ඉදිරිපත් කළේ කුමට ද? සෑම වසරකම පාහේ වැඩි ම කෘති සංඛ්‍යාවක් ප්‍රකාශනයට පත් කළ ප්‍රකාශකයා වශයෙන් ගොඩගේ සුධීමතුන් රාජ්‍ය සම්මාන ලබන්නේ මෙවැනි ක්‍රම යුහුසුලුව අනුගමනය කරමින්දැයි ඇසීම ඇතැම් විට එතුමාගේ හොඳ හිත පලුදු වීමට ඉඩ තිබුණ ද ‘රාජ්‍ය සම්මාන ලත් පොත් ප්‍රකාශකයෝ’ යන ලේබලයට මෙවැනි වැඩ නුසුදුසු බව නම් නොකියාම බැරි ය.කොහොමටත් මෙම ආයතනය පිළිබඳ මෑතක සිට බොහෝ ලේඛක ;ල්ඛිකාවන් තුළ ඇත්තේ සුබවාදී ආකල්පයක් නම් නොවේ. ගොඩගේ මහතාගේ පෞද්ගලික ධන පරිත්‍යාගයෙන් සම්මාන උළෙලක් පැවැත්වීම බොහෝ දෙනකු ගේ ප්‍රශංසාවට පාත්‍ර වුවද කාලිංග මාඝ පන්නයේ පුද්ගලයකු එහි සභාපති කිරීම පිළිබඳ කොතෙකුත් විවේචන තිබේ. එතුමන් තමාගේ පි‍්‍රය අඹුව ද කැටුව සාහිත්‍යයට තීන්දු දෙන්නේ කෙසේදැයි ඔප්පු කර පෙන්නුවේ මෙකී සම්මාන උළෙලේ දී ය.භාෂාව පිළිබඳ ටක් එකට බැලූ එතුමෝ, එකී කෘති පස්ස පිස දැමීමටවත් නුසුදුසු යැයි තීන්දු කළහ. නමුත් ලේඛක ලේඛිකාවන්ට භාෂාව ඉගෙනීමට තිබූ කොතලාවල භාෂා ඇකඩමියත් මේ වන විට වැසී ඇති නිසා ඔවුන් ගැන මීට වඩා මානුෂික වූවා නම් යහපත් ය. නොඑසේනම් එය එවැනි කෘති වැඩිම ප්‍රමාණයක් ප්‍රකාශයට පත් කොට රාජ්‍ය සම්මාන ලබා ගන්නා ගොඩගේ මහතාට ද කරන අපහාසයකි.පොත් ප්‍රකාශකයකු වශයෙන් කීර්තිමත් ඉතිහාසයක් හිමි ගොඩගේ මහතා ද මේ පිළිබඳ සැලැකිය යුතු අවධානයක් යොමු කරන්නේ නම් එවැනි වර්තමානයක් ද උදාකර ගැනීම අසීරු නැත. 2007 වර්ෂයේ ලියාපදිංචි කළ බණ්ඩාර ඇහැළියගොඩ මහතාගේ “දුවේ නුඹ මගෙ ප්‍රාණයයි” යන ගීත පද මාලා ග්‍රන්ථය විනිශ්චය කිරීමක් වත් නොකොට පිටුවහල් කළේ එහි නොගැයුණු ගීත 05 ක් ඇතුළත් ව තිබූ නිසා ය. නමුත් ධම්මික බණ්ඩාර මහතාගේ කෘතියෙහි ඊට වඩා ඇත.ප්‍රථම මුද්‍රණය වශයෙන් වර්ෂ 02 ක් සඳහන් ව ඇත. ඇත්ත වශයෙන් ම සම්මාන කමිටු ප්‍රතික්ෂේප කළ යුතු වන්නේ මෙවැනි කූටාලි වැඩ සහිත කෘති ය.2010 වර්ෂයේ රාජ්‍ය සම්මානය ධම්මික බණ්ඩාරට හිමි වූයේ කෙසේ දැයි විමසා බැලීමට විද්‍යෝදය සම්මාන කමිටුවට ද මනා සිහිබුද්ධියක් තිබිය යුතුය. ඔවුන්ට අදාළ වන්නේ එය නොව මුද්‍රණ වර්ෂය පමණක් නම් අනෙක් නිර්මාණකරුවන්ට ද ඇත්තේ ධම්මික බණ්ඩාරගේ ක්‍රමය අනුගමනය කිරීම ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112513</link>
    <topic>සරත් දසනායක නමින් මාවතක් නම් කරමු</topic>
    <author>ජෝජ් රොබ්සන් ද සිල්වා</author>
    <content>සරත් දසනායක නමින් මාවතක් නම් කරමුහිම රේණු වැටෙනා සීතලේනෙත ගාව රඳවා ආදරේසුදු සේල සුළඟේ පා කළේඔබ නේද මාගේ බිසෝ... (පද - සමන් චන්ද්‍රනාත් වීරසිංහ)(සංගීතය - සරත් දසනායක)සුමියුරු සත්සරෙන් ශ්‍රී ලාංකේය සංගීතලෝලීන් රසවත් කළ සංගීතඥ සරත් දසනායකයන් වියෝ වී පසුගිය 18 වැනිදා ට වසර දහතුනක් පිරිණි. පසුගිය වසරේ සරත් දසනායක සැමරුමට අප හා එක් වූ ඔහුගේ පුත් රංග දසනායක පැවසුවේ “ජීවතුන් අතරේ සිටිද්දී බැරි වුණාට අගැයුමක් කරනවා නම් කරන්න දැන් අවුරුදු දොළහක්ම කාලය තිබුණා. තාත්තා මිය ගිය පසු අද වනතුරු කිසිම උපහාරයක් ඔහු වෙනුවෙන් සිදු කෙරී නැහැ” යනුවෙන් ය. ඉන්පසු කාලය වසරක්ම ඉකුත් වී ගොස් ඇත.දිනකට සරත් විසින් සංගීතවත් කරනු ලැබූ ගීත සිය ගණනක් විද්‍යුත් මාධ්‍ය මඟින් ප්‍රචාරය කෙරෙන නමුත් එම ගී නිර්මාණය කළ නිර්මාණකරුවාගේ නම සඳහන් කිරීමට තරම්වත් අගැයුමක් තවම සිදු වී නැත.එහෙත් අපට කෙසේවත් ඔහු අමතක කළ නොහැකි ය. එහෙයින් මෙවර සරත් සැමරුමට ඔහු සමඟ නිර්මාණකරණයෙන් හවුල් වූ කලාකාරිනියකට සහ කලාකරුවන් තිදෙනෙකුට අපි ආරාධනා කරමු.සෝමපාල ලීලානන්ද අම්මලා දුක් ගන්නේ පුතුන් හදන්ටාපුතුන් හදන්ටා පුතුන් රජුන් කරන්ටාබාලොලි ලොලි ලොලී... (පද - සෝමපාල ලීලානන්ද)(සංගීතය - සරත් දසනායක)සිංහල සිනමාවේ හැත්තෑව දශකය වන විට හින්දි ගීත ඒකාධිකාරයක් වී තිබුණානේ. අපේ ජ්‍යෙෂ්ඨ සංගීතඥයින් වෑයම් කළත් හින්දි ඒකාධිකාරියෙන් සිංහල චිත්‍රපට ගීතය මුදාගන්න පහසු වුණේ නැහැ. එම වකවානුවේ දී ශංකර් ජායිකිෂන්ලාව, ලක්ෂ්මිඛාන්ත් පෙයාර්ලාල්ලාව අබිබවා යමින් ස්වතන්ත්‍ර ගී තනු නිර්මාණය කරමින් සරත් දසනායක සිනමා සංගීතයට පිවිසීමෙන් පසුව තමයි හින්දි ඒකාධිකාරියෙන් අපේ චිත්‍රපට ගීතය මුදවා ගැනීමට පුළුවන්කම ලැබුණේ. එහෙත් අද මේ වන විට ඔහුගෙන් වූ සේවයට කිසිදු අගයක් සිදු කෙරී නැහැ. මේ රටේ සංගීතකාමී ජනතාව ඔහුට තවමත් ආදරෙයි. ඔවුන් කනගාටු වෙනවා, තවමත් සරත්ට නිසි අගැයුමක් නොවීම පිළිබඳව. දැන්වත් මේ චරිතය සැඟවී යන්න නොදී රැකගන්න අපි කටයුතු කළ යුතුව තිබෙනවා.සරත් සංගීතවත් කළ මා පද රචනය කළ ‘අම්මලා දුක් ගන්නේ’ - ‘පාට පොදක්’ - ‘කැන්දන් යන්නම්’ - ‘නිල්ල නඟන’ - ‘පෙම් රස වෑහෙන’ - ‘සැරයටියෙන් අපි යනෙන තුරා’ වැනි ගීත වත්මන් ගීත රසික පරපුරෙත් ආදරය දිනාගෙන තිබෙනවා. එමෙන්ම අද ‘සුපිරි තරු’ ජනතාවගේ ආදරය දිනා ගන්න ගයන්නෙත් එදා සරත් තනු නිර්මාණය කළ ගීතමයි. මා අත්විඳ ඇති අයුරින් සරත් කියන්නේ රවි ශංකර්ටත් වඩා දක්ෂ සිතාර් වාදකයෙක්. ඒත් රවි ශංකර්ට ඔහුගේ රටේ තිබෙන තැනයි සරත්ට මේ රටේ තිබෙන තැනයි දකිද්දී හරිම දුකක් දැනෙනවා. මේ අවස්ථාවේ මම ගරු ජනාධිපතිතුමාගෙන් සහ සංස්කෘතික ඇමැතිතුමාගෙන් විශේෂ ඉල්ලීමක් කරනවා. “මේ තමයි සරත් දසනායක කලාකරුවාණන්ව අගැයුමට සුදුසුම වකවානුව. එම නිසා අවම වශයෙන් ඔහු පදිංචි වී සිටි ‘පයිප් රෝඩ්’ මාවත ඔහුට උපහාර ලෙස ‘සරත් දසනායක මාවත’ නමින් නම් කිරීමට පියවර ගන්නා ලෙස මම ඉල්ලා සිටිනවා. මෙම ඉල්ලීමට මේ රටේ සියලුම කලාකරුවන්ගේත් කලාකාමී ජනතාවගේත් ආශිර්වාදය ලැබී සරත්ට නිසි අගැයුමක් ලැබේවා යි තවදුරටත් මම ප්‍රාර්ථනා කරනවා.”සමන් චන්ද්‍රනාත් වීරසිංහසරත් මා ලියූ ගීත තුන්සීයක් හාරසීයක් අතර ප්‍රමාණයක් සංගීතවත් කළා. අපි ඉතාම සමීප මිතුරන්ව උන්නා. සරත් සමඟ කටයුතු කිරීම සුන්දර කටයුත්තක් වුණා. කිසිම ගුරු කුලයකට හෝ ක්‍රමවේදයකට යටත් නොවී ඔහු කළ ස්වතන්ත්‍ර නිර්මාණවලින් ගීතලෝලීන් රසවත් කරන්න සමත් වුණා. සරත් තමයි සිංහල සිනමා සංගීතය අනුකාරකවාදයෙන් මුදා ගත් සංගීතඥයා.සරත්ගේ නිර්මාණ තාමත් භාවිත වෙනවා. (උදාහරණයක් කියනවානම්, සරත්ගේ තනුවට මා පද රචනය කළ ‘හිම රේණු වැටෙනා සීතලේ’ ගීතය) සරත් තනු නිර්මාණය කරද්දීම අර්ථාන්විතවයි එය කරන්නේ.එමෙන්ම තාක්ෂණය හැසිරවීමේ දීත්, ශබ්ද පරිපාලනයේදීත් මනා දැක්මක් සරත්ට තිබුණා. සරත් සිංහල සිනමා සංගීත ක්ෂේත්‍රයේ සුවිශේෂ අගැයුමකට පාත්‍ර විය යුතු සුවිශේෂ සංගීතඥයකු බවයි මගේ හැඟීම.ඇන්ජලින් ද ලැනරෝල් ගුණතිලක පෙම්වතියන්ගේ පෙම්වතියන්නේමහා සාගරේ මහා සාගරේපෙම්වතියෝ පෙම්වතියෝ... (පද - සෝමපාල ලීලානන්ද)(සංගීතය - සරත් දසනායක)සරත්ගේ තනුවලට සංගීතයට මම බොහෝ ගීත ගණනක් ගායනා කර තිබෙනවා. මා ගායනා කළ ‘පෙම්වතියන්ගේ’ - ‘සිටු මැදුරේ හෝ’ - ‘මා එදා’ වැනි තනි ගීත රාශියකත් ‘අමර පෙම් ලතාවේ’ - ‘පාට පොදක් තිලක ලා’ - ‘ඉර හඳ වැදලා’ - ‘රන් මසුරන් කිරි ගරුඬ තලාවක’ වැනි යුග ගීත රාශියකත් රසවත් තනු නිර්මාණය කර සංගීතවත් කර තිබෙන්නේ සරත් දසනායක. ඒ වගේම ඔහු ජෝතිට නිර්මාණය කළ ‘ටජ් මහලක්’ සහ ‘පහන් ටැඹ යට’ වැනි ගීත තනුත් හරිම ලස්සනයි.සරත් හොඳ තනු නිර්මාණය කිරීමට හැකියාවක් තිබුණු අපට උන්නු දක්ෂ සංගීතඥයෙක්. සරත් මාව ඔහු සංගීතවත් කළ චිත්‍රපටවලදී යොදා ගත්තේ හැම ශෛලියකම ගී ගයන්න මට තිබුණු හැකියාව නිසයි. හැබැයි අද සින්දු විකුණා ගෙන කන පුද්ගලයින් හින්දා අපි ගායනා කළ එම ලස්සන ගීත විනාශ වෙමින් පවතිනවා. ජීවතුන් අතර සිටිද්දි කලාකරුවන් හා ඔවුන්ගේ නිර්මාණ අගය කරන්න ඕනේ.ඒත් මේ රටේ ඇගැයුම් කරන්නේ මැරුණාට පසුවයි. මම ඔය අනුස්මරණ වැඩ සටහන්වලට සහභාගි නොවන්නේ ඒකයි. සරත් ජීවතුන් අතර සිටිද්දී අපි ගීත නිර්මාණ කටයුතු කළ මතකය අමතක නැහැ. ඒවා අපේ හිත්වල තියෙනවා.සුනිල් ගුණවර්ධන නන්දන උයනේ මියුරස තවරා ගෙනාමල් මල් වැසි සීත රෑ යාමේ (පද - සුනිල් ගුණවර්ධණ)(සංගීතය - සරත් දසනායක)මා සරත්ගේ සංගීතයට ‘නන්දන උයනේ’ ගීතය ඇතුළුව චිත්‍රපට 17 ක ගී පද රචනය කර තිබෙනවා. සරත් අපට උන්නු තවදුරටත් ඉන්න ඕනෑ වූ සංගීතඥයෙක්. විජය කුමාරතුංග, ගාමිණි ෆොන්සේකා, එච්. ආර්. ජෝතිපාල යම් මෙහෙවරක් අපේ සිනමාවට කර තිබෙනවා නම් සරත් ද එබඳුම මෙහෙවරක් කර තිබෙනවා.ඔවුන් අද උන්නා නම් අපේ වාණිජ සිනමාව ඇද වැටෙන්නේ නැතුව තවමත් පවතින්න තිබුණා. සිනමා ක්ෂේත්‍රයේ නව අත්හදා බැලීම් කරන්න උත්සාහ කළ සංගීතඥයකු ලෙස ද සරත් ඉදිරියෙන්ම උන්නා.වාණිජ චිත්‍රපට දහරාවේදී මෙන්ම කලාත්මක චිත්‍රපට දහරාවේ දී ද සරත් සංගීතයෙන් පෙළහර පෑවා. අධ්‍යක්ෂවරයා ඉල්ලන දේ දීමටත් වගබලා ගෙන සරත් සිය භාවිතයේ දී ශ්‍රාවකයන් ග්‍රහණය කර ගැනීමට අවශ්‍ය දේ නිර්මාණශීලීව කළා.අපේ සංගීත ක්ෂේත්‍රයේ සාර්ථක තනු නිර්මාණය කිරීමට දක්ෂ සංගීතඥයින් ඉන්නේ ටික දෙනෙකු පමණයිනේ. ඔවුන් අතරින් සරත්ට සුවිශේෂ ස්ථානයක් හිමි වුණා. ‘දුහුළු මලක්’ චිත්‍රපටයට, ඔහුගේම ‘මිහිදුම් සළු’ චිත්‍රපටයට පමණක් නොවේ නන්දා මාලිනියගේ ‘පවන’ ගීත ප්‍රසංගයට සහ ‘තරු’ ටෙලි නාට්‍යයට ආදි වශයෙන් නාද සහ තනු නිර්මාණයෙන් දායක වූ සෑම අවස්ථාවකදීම අපට අමතක නොවන වින්දනීය වූ යමක් සරත්ගේ නිර්මාණ වෙතින් ලැබී තිබීම ඔහුගේ මෙහෙවර සැමරුමට හොඳටම සෑහෙනවා නොවේ ද?ඇතැමුන් චිත්‍රපට සංගීතයේ දී ගීතය හෑල්ලු කරද්දි සරත් සුමියුරු ගීතාවලියක් සිංහල සිනමාවට එකතු කිරීම කිසිදාක අමතක කළ නොහැකියි.ග්‍රේෂන් ආනන්ද වැනි ගායකයින්ට මෙන්ම උපාලි ධනවලවිතාන වැනි ගී පද රචකයින්ට ද මෙම ක්ෂේත්‍රයේ ඉදිරියට එන්න අතහිත දීමෙන් ද සරත් විශාල සේවයක් කර ඇති අතර ඔහුව තවමත් නිසි ඇගැයුමකට ලක් නොවීම කනගාටුවට කාරණයකි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112514</link>
    <topic>ආදරයේ සුළඟ</topic>
    <author>යමුනා මාලිනි පෙරේරා</author>
    <content>ආදරයේ සුළඟසුළං හමායයි. මේ අවකාශය පුරා ඇති වාතයේ සසලිතය සුළඟ නම් ඒ සුළං වැල්වලට කුරුල්ලන් යැයි කියත හැක්කේ කාට ද? කවියෙකුට විතරක්ය. හමා යන සුළං රැල් තුළ පියඹා යන කුරුල්ලන් දැකිය හැක්කේ ද කවි ඇසට විතරක්ය. ඒ කුරුලු රෑන සුළං වෙස් ගෙන ඔබේ මුහුණ ළඟින් පියඹා යයි. කුරුලු තටු සසලිතයෙන් නික්මෙන වාතලයට මුසුවූ මල් සුවඳ ඔබේ හදවත පුබුදු කරවා ලන්නේය.මල්වල සුවඳත් එකතු කරගෙන පියඹන සුළං කුරුල්ලෝ සෙමින් නැවතිල්ලේ ඉගිල්ලෙයි. ඒ පියඹන්නේ ආදර උයනේ දොරටුව ඇරගෙනය. ආදර උයනේ දොරටුව කෙතරම් උස ද...? ඒ තරම් උසවූත් විශාලවූත් ආදරයේ උයන් දොරටුව ඇරගෙන ඔවුහු පියඹා යති.සුළං කුරුල්ලෝ හෙමින් ඉගිල්ලීමල් සුවඳකි අරගෙන එන්නේආදර උයනේ දොරටුව හැරගෙනඔච්චම් කරමින් පියඹන්නේසිහින පොතේ පිටුවක් පෙරැළේ අදමොනවද එහි ලියැවී ඇත්තේආදරේ... ආදරේ...මතක ලොවේ දොර අගුළු ඇරේ අදමොනවද එහි ලියැවී ඇත්තේආදරේ... ආදරේ...ඈත එපිට ඇති සිහින විමානෙටමේ පොඩි ඔරුවේ පාවෙන්නේ... පද - ධර්මසිරි ගමගේසංගීතය - ආචාර්ය පේ‍්‍රමසිරි කේමදාසගායනය - හරූන් ලන්ත්‍රා, ඇන්ජලීන් ගුණතිලකඒ සුළඟටම සිහින පොතේ පිටු ද පෙරැලී යයි. ඒ පිටු අතරේ පුරාවටම ලියැවී ඇත්තේ කුමක් ද? ආදරයයි. ඒ තරමටම ඒ ආදර පුරාවෘත්තය සුවිසල්ය. මනරම්ය. අප හැම දෙනාම විශාල ලෝකයක අයිතිකරුවෝය. සන්තකව බිම් අඟලක් නැති කෙනෙකුට වුවද මේ සුවිශාල ලෝකයකට අයිතිවාසිකම් කියන්නට බැරිකමක් නැත. ඉඩම් හිමි - වතුපිටි හිමි - හරකාබාන හිමි - ගේ දොර හිමි - අයට මෙන්ම මේ කිසිවක් අහිමි අයට ද මේ හිමිකාරිකම ඇත. ඒ මතක ලෝකයේ හිමිකාරකමයි.ඉතින් මේ සුළං කුරුල්ලෝ මතක ලෝකයේ දොරගුළු ද විවර කරගෙන පියඹා යනවාය.ඒ ලෝකය තුළ සිරවී ඇත්තේ කුමක් ද? ඒත් ආදරයයි...! මේ ආදරය සොයාගෙන ඒ ආදරයෙන්ම පෙම් යුවළක් ඔරුවක් පැදගෙන යති. ඒ එගොඩ ගොඩේ ඇති සිහින විමානෙටය.‘සුළං කුරුල්ලෝ’ ගීතය චිත්‍රපට ජවනිකාවක් සඳහා ලියැවුණු ගීතයක් වුවද එය මොනතරම් ආස්වාදනීය සරල ගීතයක් විදියට රසික හදවත්වලට ඇතුළු වී ඇත්ද? මේ ගීතය ලියැවුණේ හැටේ දශකයේ අග භාගයේදීය. ඒ ‘සැනසුම කොතැන ද’ චිත්‍රපටය සඳහාය. ධර්මසිරි ගමගේ නම්වූ පරිසරකාමී සෞන්දර්යවාදී කවියා සමඟ ආචාර්ය පේ‍්‍රමසිරි කේමදාස නම් වූ ‘තත් භාෂා’ පරමේශ්වරයාණන් ගේ සුසංයෝගයෙන් සංගීත ලෝකයට දායාද වූ මහා ගී ගොන්න අතර මේ ගීතය සපුරාම රසික හදවත් ඇද බැඳගෙන සිටීමේ රහස කුමක් ද?මේ ගීතය ගැන තතු විමසන්නට ගමගේ ශූරීන් අප අතර නැත. ඇන්ජලින් ගුණතිලක ගායන ශිල්පිනිය මේ ගීතය ගැන මෙසේ අදහස් දැක්වූයේ ඉමහත් තෘප්තිමත් හැඟීමෙනි.“මේ ගීතය අනිත් ඔක්කෝම ගීතවලට වඩා හරිම වෙනස්. හරිම අපූරු ගීතයක්. කේමදාස මාස්ටර් මගේ හඬ ගැන හොඳ අවබෝධයක් ඇතිව එය සුවිශේෂී විදියට මේ ගීතයට යොදාගත්තා. මේක චිත්‍රපට ජවනිකාවකට බෝට්ටුවක යන දර්ශනයක් සඳහා ගායනා කෙරුණේ. නමුත් මේක මොනතරම් ජනපි‍්‍රය වුණා ද කීවොත් චිත්‍රපට ගීතයකට වඩා සරල ගීතයක් විදියට පුදුම ජනපි‍්‍රයත්වයක් ලැබුවා...”සුළං කපාගෙන යන ස්වරය සේම ඔරුව පාවෙන දිය රැලිවල සසලිත රිද්මයට අනුගතව යෙදුණු සංගීත සංයෝජනය මේ ගීය භාවතාව්‍යයක් සේ හදවත වෙළාගන්නාකාරය අපූරු නොවේ ද? සුවිශේෂී සංගීත රටා හා හඬ රටා තුළින් වියැවුණු මේ සංගීත ගෙත්තම සුළඟ වගේම හෙටත් අපේ හදවත් නිවා සනසනවා නොරහසකි.යමුනා මාලිනි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112515</link>
    <topic>ඇමැති රෝහිත අබේගුණවර්ධනගේ ජීවන අත්දැකීම් පොතකට</topic>
    <author>බුද්ධිකා බ්‍රාහ්මණගේ</author>
    <content>ඇමැති රෝහිත අබේගුණවර්ධනගේ ජීවන අත්දැකීම් පොතකට“රත්තරං දුවේ මගේරත්තරං දුවේඔබයි දිවිය අර්ථවත් කළේගියදා පටන් ඉගිල කුරුලු කූඩුවෙන්සංතෝෂයක් නෑ හිතේ...”රෝහණ වීරසිංහයන් ගයන මේ ගීතය ඔහුගේ ප්‍රියතම ගීතයයි. දුවලා සිවු දෙනකුගේ ම පියකු වන ඔහු පවසන්නේ මේ ගීතයෙන් කියැවෙන අරුත හා බැඳි සමීප අත්දැකීමක් තමාට ද ඇති බවයි.එසේම ‘රත්තරං....’ යන වචනය සමඟ ඔහුට යම් ආත්මීය බැඳීමක් ඇති බව අපගේ විශ්වාසයයි.වරාය හා මහාමාර්ග කටයුතු නියෝජ්‍ය ඇමැති රෝහිත අබේගුණවර්ධන මහතා කළුතර දිස්ත්‍රික්කයේ ජනතාව පමණක් නොව රටේ බහුතරයක් දෙනා හඳුන්වන්නේ ‘රත්තරං...’ යන අන්වර්ථ නාමයෙනි.“පුංචි කාලේ මම සුදට මහතට හිටියලු. මට ආදරේට අපේ ලොකු ආච්චි සුරතල් කරලා තියෙන්නේ ‘රත්තරං’ කියලා. ඒ කාලේ ඉඳලම හැමෝම වගේ කියන්නේ රත්තරං කියලා. පවුලේ අය ගමේ උදවිය, දහම් පාසලේ යාළුවෝ, ක්‍රීඩා සමාජයේ කට්ටිය කවුරුත් කීවේ රත්තරං කියලා. පස්සෙ මං මුලින් ම ප්‍රාදේශීය සභා ඡන්දයට ඉදිරිපත් වෙද්දී ‘රෝහිත’ නම සමාජගත කරන්න හරිම අමාරු වුණා...”ලබන තිස් වැනිදා ජනාධිපති මැඳුරේ පැවැත්වීමට නියමිත ‘රෝහිත භාෂණ’ නම් උත්සවය පිළිබඳව කරුණු විමසන අතරතුරේ ඇමැතිවරයා එලෙස ඔහුගේ ජීවිතයෙන් සොඳුරුතම මතක අප සමඟින් ආවර්ජනය කළා.“මම ආසම ගීතය රත්තරං දුවේ වුණාට මම වැඩියෙන් ම ගායනා කරන්නේ අසංග ප්‍රියමන්ත පීරිස්ගේ ගීත. මඟුල් ගෙදරකට ආරාධනා කරන්න එන මනාලයන් මගෙන් තවත් ඉල්ලීමක් කරනවා අනේ ඇමැතිතුමා එදාට ඔබතුමා සින්දු තුනක් නම් කියන්නට ඕනේ කියලා. මම ඉතිං ඒ මංගල්ලෙට සහභාගි වෙලා ඔවුන්ගේ ඒ ඉල්ලීමත් ඉටු කරනවා...”රෝහිත ඇමැතිතුමාගෙ ගම කළුතර පයාගල පහළගොඩ ප්‍රදේශය. අක්කලා දෙන්නෙකුගේත් වැඩිමල් සහෝදරයකුගේත් හුරතලයට මැදිවූ ඔහු පවුලේ බඩපිස්සා. මුහුදේ පිහිනීමත් වෙරළේ මුහුදු සුළං හමන පොල් රුප්පාවත් අතර, කෙළිදෙලෙන් ක්‍රිකට්, බීච් බෝල්, ආදී ක්‍රීඩාවන්ගේත් නිරත වෙමින් ළමා විය ගෙවී ගියත් රෝහිත තුරුණු වියේ එළිපත්තේ සිටියදීමයි ඔහුගේ පියා මිය ගියේ ඒ නිසා ජීවිතයට කිසියම් වගකීමක් එක් වෙනවා.“මම උසස් පෙළ හැදෑරුවේ කොළඹ ඇලෙක්සැන්ඩ්‍රා මහා විද්‍යාලයෙන්. උසස් පෙළ විභාගයේ එක් ප්‍රශ්න පත්තරයකට ලියමින් සිටින අතර වාරයේදීයි තාත්තා මිය ගිය ආරංචිය දැනගන්න ලැබුණේ.”රෝහිතගේ ප්‍රියතම ක්‍රීඩාව ක්‍රිකට්. කළුතර ලිබර්ටි ක්‍රීඩා සමාජයේ සාමාජිකයකු වූ ඔහු ප්‍රදේශයේ කා අතරත් ජනප්‍රිය තරුණයකු වුණා. ඔහු මුලින් ම දේශපාලනයට පිවිසෙන්නේ බේරුවල ප්‍රාදේශීය සභාවට තරග වදිමින්. තමා ඉදිරිපත් වූ පළමු මැතිවරණය ඉහළින් ම ජයග්‍රහණය කළ රෝහිත මන්ත්‍රීවරයා බේරුවල ප්‍රාදේශීය සභාවේ සභාපතිත්වයට පත්වෙන්නේ එහි වැඩිම ඡන්ද ලබා ජයගැනීම නිසාමයි. ඉන් අනතුරුව පළාත් සභා මැතිවරණයෙන් පළාත් සභාවේ මන්ත්‍රීවරයකු බවට පත්වූ ඔහු එම මන්ත්‍රී ධූරය දරන්නේ ද වසර එකහමාරක පමණ ඉතා කෙටි කාලයකි. ඊට හේතුව ඊළඟ මහා මැතිවරණයේදී පාර්ලිමේන්තු මන්ත්‍රීවරයකු ලෙස තේරී පත්වීමට තරම් භාග්‍යවන්ත වූ නිසා යි.“මගේ පවුලේ කිසිවෙක් දේශපාලනයට සම්බන්ධ වී සිටියේ නෑ. මාව මෙතරම් දුර ගෙනාවේ හැමදාමත් මට ආදරය කළ ජනතාව. මම හැමදාමත් හිටියේ මිනිස්සු එක්ක කාගේත් දුකේදීත් සැපේදීත් මම උත්සාහ කළේ ඒ අයගේ සමීපතමයෙක් වෙලා ඉන්න.”ඒ රෝහිත ඇමැතිවරයා දුෂ්කර වූත් සොඳුරු වූත් ජයග්‍රාහී ගමන් මඟේ රහසයි. බොහෝ ප්‍රදේශවල දේශපාලඥයන් මූලික වී සංගීත සංදර්ශන පවත්වනුයේ මැතිවරණ කාලවලදී පමණි. නමුත් කළුතර දිස්ත්‍රික්කයේ කොතැනක හෝ සෑම වසරකම නොමිලයේ මහා සංගීත සංදර්ශනයක් පැවැත්වීමට රෝහිත අබේගුණවර්ධන ඇමැතිවරයාගේ වාර්ෂික වැඩසටහන් අතර ප්‍රමුඛස්ථානයක් ගෙන තිබේ.“මම කවදත් කලාවට හදවතින් ම සම්බන්ධයි. ලංකාවේ දැනට සිටින සෑම වාදක කණ්ඩායමක් ම පාහේ මා සමඟ සමීපව කටයුතු කර තිබෙනවා”ගීත ගායනය රසවින්දනය පමණක් ම නොවේ නළුකමටත් ඔහු සතුව උපන් හපන්කමක් ඇති බව පසුගිය දිනවල පුංචි තිරයේ විකාශය වූ ‘පබළු’, ‘අමා’, ‘පබා’ මෙන් ම ‘දම්සාරී’ වැනි ටෙලිනාට්‍යවල ඔහු ඉදිරිපත් කළ චරිත නිසාම තහවුරු වුණා.“ඇත්තටම මම පුංචි කාලේ ඉඳලම රඟපාන්න කැමැතියි. මම කැමැතියි මම රඟපාන චරිත වලිනුත් සමාජයට හොඳ පණිවුඩයක් දෙන්න...” එ වගේ ම මම ජීවිතේ වඩාත් ආදරය කරන විදිහේ චරිත රඟපාන්න මට මේ ටෙලිනාට්‍ය නිසා අවස්ථාවක් ලැබුණා.“දේශපාලනයේ නිරතවීමෙන් ටෙලිනාට්‍ය රඟපෑමත් ලොකු වෙනසක් නෑ නේදැයි” අප ඇසූ ප්‍රශ්නයට ඇමැතිවරයා පිළිතුරු දුන්නේ සිනහවකින්මයි.“මම ඥාතීත්වයෙන් දේශපාලනයට ආ කෙනෙක් නෙමෙයි මේ ගමන දුෂ්කරයි වගේ ම සුන්දරයි...” තිස් වැනිදා පැවැත්වෙන ‘රෝහිත භාෂණ’ උත්සවයේ ප්‍රධාන ආරාධිතයා වන්නේ ජනාධිපති මහින්ද රාජපක්ෂ මහතායි. එදිනට රෝහිත ඇමැතිවරයා පිළිබඳව ලියැවුණු පොත් කීපයක් ම එළිදැක්වීමට ද නියමිතයි.මෙහිදී එළිදැක්වීමට නියමිත ‘රෝහිත’ ඇමැතිවරයාගේ ජීවන අත්දැකීම් පිළිබඳව ලියැවී ඇති ‘රෝහිත’ නම් කෘතිය රචනා කර ඇත්තේ ජ්‍යෙෂ්ඨ මාධ්‍යවේදී දයාවංශ කරුණාමුණි මහතායි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112516</link>
    <topic>ආදරය කරන හැටි එයා හොඳට දන්නවා</topic>
    <author>හේමාලි විජේරත්න</author>
    <content>ආදරය කරන හැටි එයා හොඳට දන්නවාඋදය කාන්ත වර්ණසූරියගේ බිරිය ශාන්ති වර්ණසූරියමේ දිනවල තිරගත වන ‘සෙනසුරු මාරුව‘ චිත්‍රපටය ඔබ වෙත රැගෙන ආවේ ප්‍රවීණ චිත්‍රපට අධ්‍යක්ෂ උදයකාන්ත වර්ණසූරිය විසිනි. ඔහුගේ චිත්‍රපට ජීවිතයත්ය. පෞද්ගලික ජීවිතයත් මැනවින් තේරුම් ගත්තියක් ඇත්නම් ඒ පුරා විසිපස් වසරකට අධික කාලයක් ඔහු පසු පස්සේ සිටිමින් ජීවිතය බෙදා හදාගත් පි‍්‍රයම්බිකාව වන ශාන්ති වර්ණසූරියයි. මෙවර අපේ දෘෂ්ටිකෝණය වෙන් වන්නේ උදයකාන්තගේ පි‍්‍රය බිරිය වන ශාන්ති වෙනුවෙනි.උදයකාන්ත මුණ ගැසීමට ප්‍රථම ඔබ කවුදැයි හඳුන්වා දෙනවානම් ඒ කොහොම ද?මම ශාන්ති ප්‍රනාන්දු. මගේ පියා රජයේ සේවකයෙක්. මම ඉපදුනේ කොළඹ. නමුත් තාත්තගේ රැකියාව නිසා අපට කොළඹ, කළුතර, අනුරාධපුරය, කුරුණෑගල වගේ ප්‍රදේශවල පදිංචි වෙන්න සිද්ධ වුණා. මගේ පවුලේ වැඩිමල් සහෝදරයෝ එක්කෙනයි, සහෝදරියන් හතරදෙනයි. මමයි මල්ලියි. කාලයක් මම අනුරාධපුරය ශුද්ධ වූ පවුලේ කන්‍යාරාමයෙන් අධ්‍යාපනය ලැබුවා. තවත් කාලයක් කුරුණෑගල ශුද්ධ වූ පවුලේ කන්‍යාරාමයට ගියා. අන්තිමට කොළඹ විශාඛා විද්‍යාලයට ආවා. ඔය අතර අපේ තාත්තට හොංකොංවල රැකියාවක් ලැබිලා මමත් එහෙ ගියා. එහේ හිටපු අවුරුදු තුනේ දී තමයි මම කොණ්ඩ කැපීම සහ අලංකරණය ගැන ඉගෙන ගත්තේ. ආපහු ලංකාවට එනකොට විවාහයක් වෙන්න මගේ කලවයසත් හරි ගිහින් තිබුණා.උදයකාන්තව මුණ ගැහුණේ කොහොම ද?උදයකාන්තව මුණ ගැහුණේ අපේ අම්මල තාත්තලා ගෙනාපු විවාහ යෝජනාවකින්. එතකොට උදය ලිට්ල් රෝස් ප්‍රකාශන ආයතනයේ වැඩ. උදයගේ තාත්තා ගාල්ලේ. ගමේ ඉඳගෙන තමයි මංගල යෝජනාව අපේ නෑ කෙනෙකුත් මුල් කරගෙන කරලා තිබුණේ. මම දැනගෙන හිටියේ රැකියාවක් කරන සුරා සූදුවෙන් තොර කෙනෙක් කියලා විතරයි. ඒ කාලෙත් මම සැලෝන් එකක් කළා.ඊට පස්සෙ දවසක් උදය ආවා අපේ ගෙදර මාව බලන්න. අපි හඳුනා ගත්තට පස්සේ අපි දෙන්නට කතාබස් කරන්න අවස්ථාව දුන්නා. අදටත් උදයට එකපාර දෙයක් කිවුවට හිතට ගන්නේ නෑනේ. ආයෙත් කියන්න කියලා කියනවා. එදත් ඒ දේම වුණා. මම කියපු දේවල් දෙවැනි වතාවටත් කිව්වම තමයි එයාට හිතට වදින්නේ. ඊට පස්සේ ඔහු දවසක් මාව බලන්න සැලෝන් එකට ආවා. 4.00 එනවා කියලා 3.30 වෙත්දි සැලෝන් එකට ආවා. මම හිටියේ කාගෙදෝ කොණ්ඩෙ කප කපා. මගේ සැලෝන් එකේ හිටපු ගෝලයට මට කියන්න බෑනේ එයා ආවේ මාව බලන්න කියලා. උදය ඉස්සරහින් වාඩිවෙලා හිටියා. මගේ ගෝලයා හිතුවේ කොණ්ඩෙ කපන්න ආව කෙනෙක් කියලා. එයා මගේ ගාවට ඇවිත් ඇහුවා මිස්, අරයගේ ෂැම්පු කරන්න ද? කියලා. මමත් කිව්වා අහල බලන්න කියලා. මගේ ගෝලයා ළඟට ගිහින් සර් එන්න ෂැම්පු කරන්න කීවම, උදය බයවෙලා “නෑ නෑ ෂැම්පු එපා මම ආවේ වෙන වැඩකට” කිව්වා.ඔබ උදයත් සමඟ විවාහ වෙන්නේ කොයි කාලෙ ද?දැන හඳුනා ගත්තට පස්සේ අපි දෙන්නා ආදරය කරන්න පටන් ගත්තා. අවුරුද්දකට විතර පස්සේ අපි විවාහ වුණා. 1989 මැයි 11 තමයි අපි විවාහ වුණේ.ආදරය කරන කාලේ උදය කොයි වගේ පේ‍්‍රමවන්තයෙක් ද?කලාකාරයෙක් නිසා හොඳට ආදරය කරන්න දන්නවා. මම අහන්න කැමැති සින්දු ගෙනත් දෙනවා. ඔය අතරේ මට හොඳ හොඳ rag දුන්නා. මට තේරෙන්නේ නැති චිත්‍රපට බලන්න එක්ක ගියා. සමහර වෙලාවට ගොඩාක් දුර පයින් ඇවිද්දවාගෙන එක්ක යනවා. අඩි උස සපත්තුවලට මගේ කකුලුත් තුවාල වෙලා. හැබැයි ඉතින් දැන් මතක් කරත්දී ඒ කාලේ සුන්දරයි.සැමියෙක් විදියට උදයගේ හොඳ ගතිගුණ මොනවා ද?එයා කිසි දේකට කලබල වෙන්නේ නෑ. පවුලේ කටයුතු සාමකාමීව කරගෙන යන්නට හැකියාවක් තිබෙනවා.උදයගේ දුර්වලතා විදියට ඔබ දකින්නේ මොනව ද?සාමාන්‍යයෙන් ස්වාමිපුරුෂයන් ඇහැරලා ඉන්න කොටනේ බිරියට කරදර වෙන්නේ. නමුත් උදයගේ කරදර වෙන්නේ නිදාගත්තම. ඒ මොකද ඔහු මට කරදරයක් වෙන තරමටම නින්දෙන් ගොරවනවා.කේන්ති යන්නේ නැත්ද?අනේ නෑ. කවදාවත්ම කේන්ති ගිහින් නෑ. සමහර වෙලාවට මම කරන සමහර මෝඩ වැඩවලට ඕනම කෙනකුට කේන්ති යනවා. ඒත් උදය නම් කවදාවත් මට සැරෙන් කතා කරලාවත් නෑ.හිතුවක්කාර වැඩ කරන්නේ නැත්ද?ඒක උදයගේ විතරක් නොවෙයි, අපි දෙන්නගේම තිබෙන ලක්ෂණයක්. මට යමක් කරන්න හිතුණොත් බස් එකක ගිහින් හරි ඒ ඕන වෙලාවට වැඩේ කරගන්න මට පුළුවන්. උදයත් ඒ වගේ තමයි ඔහුට හිතුණ දේ ඔහු කොහොමහරි කරගන්නවා.චිත්‍රපට වැඩ හින්දා ගෙදර වැඩ අතපසු කරන්නෙ නැත්ද?ඒ පැත්තෙන් නම් උදය හරිම කට්ටයි. එදා ඉඳන්ම ඔහු මාව ඒකට පුරුදු කළා. ඔහු කොයිතරම් ඒ වෙනුවෙන් මහන්සි වෙනව ද කියන එක මට පෙන්නුම් කළා. ඒ නිසා ඒ කාලේ ඉඳන්ම ගෙදර ගැන මම බලාගත්තා.දෙන්නා අතර හිත් අමනාපකම් ඇතිවෙලා නැත්ද?මට හොරෙන් චිත්‍රපට බලන්න ගිහින් ආපුවම සමහර වෙලාවට මට අහු වෙනවා. ඒ වගේ වෙලාවට මම ඉතින් කියවනවා මාව දාල ගියා කියලා. ඒ ඇරුණම වෙන අමනාපකම් නෑ. ඒකත් තියෙන්නේ ටික වෙලාවයි.ශාන්තිට තනියම ගමන් බිමන් යන්න නිදහස දීලා තියෙනව ද?ඔව්. මං මගේ වැඩවලට අනන්ත අප්‍රමාණ තනියම ගමන් යනවා. ඒ ගැන උදයට අහිතක් නෑ. උදය තනියෙන් ගමනක් ගියා කියා මට අහිතකුත් නෑ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112518</link>
    <topic>‘කර්ම’ නොවැටහීමද මඟහැරිය නොහැකි කර්මයකි</topic>
    <author>උපුල් ශාන්ත සන්නස්ගල</author>
    <content>‘කර්ම’ නොවැටහීමද මඟහැරිය නොහැකි කර්මයකියහනේ අනෙක් පස සිටින්නේ අම්මා ය. කෙඳිරිය අම්මාගේ ය. ඒ අම්මාගේ මරණීය කෙඳිරියයි. එසේ නම් නගරයේ නන්නත්තාර බෝඩිං කාමරයේ බිත්තියට එහා පසින් ඇසෙන ශබ්ද මවන රූප සියල්ල පියල් අම්මාගේ අතීත ස්මරණ සහ චර්යා සමඟ මෙනෙහි කොට අත් නො විඳින්නේ ද? නදී ලිංගික සංවාසයෙන් පසු ව මුදා හැරෙන දහඩිය, කුණු, සබන් පෙණ සියල්ල කුණු කාණුව හරස් කොට නිරුවත් පාදයෙන් පියල් ස්පර්ශ කරන්නේ ද අම්මා පිළිබඳ ඉමහත් ආදරයෙනි. කම්පනයෙනි. නදී වමනය දමන විට ඒවා දෝතට ගන්නෙත්, ඇයට මුත්‍ර ගිය විට ඒවා පිරිසුදු කරන්නෙත් පිළිකා රෝගී ශරීරයේ සියලු කැත කුණු අතගාන්නේත් ඇයගේ යට ඇඳුම් සෝදන්නෙත් පියල් ය.යෞවනයකු යෞවනියකට කරන ගිලානෝපස්ථානයක් වෙනුවට අම්මා බලා කියා ගන්නා පුතෙකුගේ ආදරය එම සංසිද්ධි මාලාවේ ප්‍රකාශමාන චිත්‍රපටියේ පූර්වභාගයේ පියල්ගේ මෙම කාර්යය සඳහා ඔහු වන සූදානම ප්‍රේක්ෂකයාත් නදීත් සියල්ලෝමත් තේරුම් ගන්නේ ලිංගික සහවාසයකට අත වැනීමක් ලෙස ය. නදී නොසඟවා, නො වළහා පියල්ට එය ප්‍රදානය කරයි. නදී සෙවූ යෞවනයා පියල් වෙතින් ඈට මුණගැසේ. එහෙත් පියල් සෙවූ අම්මා නදී වෙතින් පියල්ට මුණගැසුණේ ද චිත්‍රපටයේ ගැටුම හෘද සංවාදයෙන් ඔබ්බට ගොස් බුද්ධි සංවාදයක් වන්නේ එවිටය. එසේ නම් නදී, අමන්දා වෙතින් පියල් අම්මා සොයාගෙන නො යන්නේද ‘ගම්පෙරළිය’ නවකථාවේ තිස්ස කොළඹ නගරයේ දී ගණිකාවක් සොයාගෙන ගොස් ඈ සමඟ ලිංගික ව සම්බන්ධ නො වී පෙරළා හුදකලා නවාතැනට එයි. ඒ ගණිකාව දුටු විට අම්මා සහ අනුලා නමැති අක්කා සිහිවීම නිසායි. එසේ නම් තිස්ස සොයා ගියේ ගණිකා ඇසුර ම ද?විනාඩි කීපයක අතිශය වෙහෙසකාරී රූපාවලියක් ලෙස පොදු ප්‍රේක්ෂකයා සිතන පියල්ට නො පෙනෙන පියා සමඟ කරන දීර්ඝ දුරකථන සංවාදය චිත්‍රපටය කියවීමට අතිශය වැදගත් රූපාවලියක් හා ශබ්දාවලියක් යැයි සිතමි. එහි දී පියාගේ රූපකාය නො පෙනේ. එහෙත් පියාගේ අණ, විධානය, ආධිපත්‍ය වැටහේ.සෙමින් ඇවිද ගියත් වේගයෙන් ගියත් මහපොළවට ස්පර්ශ නො වී අනුන්ගේ යතුරු පැදියක ගියත් මහා පොළොවේ පය නො ගසා වහලක් මත දිග ඇදුණත් තාත්තාගේ සෙවණැල්ලෙන් මිදීමට පියල්ට නො හැකි ය. අප සියල්ල අවබෝධ කර ගන්නේ පියල්ගේ මෙම ප්‍රකාශ සහ රංගනය ඔස්සේ පමණි. ආධිපත්‍යධාරී පීඩක පියෙකු පසුබිමේ ඇතිවාට සැක නැත.දැන් චිත්‍රපටයේ ඉතිරිය කියවන්නේ කෙසේද? නදීගේ හඬ, ඇය ලබන පීඩා ව, ඇයගේ රූපය යනාදී සියල්ල පියල් නදීට සමීප කරවයි. එම සමීප කිරීම නදීකගෙන් අසංතෘප්ත ස්ත්‍රී ශරීරය පියල්ගෙන් සංතෘප්ත කරගැනීමක් ලෙස වටහා ගත්තොත් චිත්‍රපටය සම්බන්ධ ව කියවීම බිඳ වැටෙතැයි සිතමි. නදීත් පියලුත් නදීකත් හඹා යන්නේ අරමුණු තුනකි. ඉලක්ක තුනකි. ප්‍රමෝද තුනකි. මේ ප්‍රමෝදයේ කෙළවර ඛේදවාචකය යි. චිත්‍රපටයේ අවසානයේ ඇසෙන්නේ ද සුරතාන්තයේ සනීපදායක කෙඳිරිල්ලක් නො ව, මරණයේ අති බිහිසුණු කෙඳිරිල්ල යි. “ඇයි මේ චිත්‍රපටය ‘වැඩිහිටියන්ට පමණ යි’ යනුවෙන් ලේබල් කළේ?” යනුවෙන් උසස් පෙළ දරුවන් අසන ප්‍රශ්නය තුළ ඇත්තේ යථාර්ථය තේරුම් ගැනීම යි.ලංකාවේ කලා මණ්ඩල තුළ ඉන්නා ‘වැඩිහිටි චූටි බබාලාට’ ‘කර්ම’ වැඩිහිටියන්ට පමණයි චිත්‍රපටයකි. ගැටවර විය ඉක්මවමින් සිටින්නා වූ පරම්පරාවට ‘කර්ම’ නැවත නැවත බැලිය යුතු හොඳ චිත්‍රපටයකි.‘කර්ම’ චිත්‍රපටයේ පියල් නදීව හඹා යන්නේ ඇයි? දෙදෙනා සම්මුඛ ව සිප වැලඳගෙන ඉනික්බිති ව ක්ෂණික ව වෙන් වී පියල් මහා හයියෙන් විලාප දෙන්නේ ඇයි? ‘ඊඩිපස්’ නාට්‍ය නරඹා ඇත්නම් ‘කර්ම’ චිත්‍රපටයේ පියල්ගේ විලාපයේ අර්ථය තේරුම් ගනු ඇත. කෙතරම් ආකර්ෂණීය වුණත් කෙතරම් ආශක්ත වුවත් මේ ස්ත්‍රිය සමඟ ලිංගික සම්බන්ධතාවකට නො යන මේ පියල් හඬා වැටෙන්නේ ඇයි? ඒ ඔහුගේ මනෝ ලෝකය සොයන අහිමි අම්මා නදී නිසා ය.ශබ්ද සහ රූප, ‘කර්ම’ චිත්‍රපටයේ අමුණා ඇත්තේ ප්‍රසන්නය. ඒ ප්‍රසන්නගේ වියමනයි. මේ ලිපියෙහි ශබ්ද හා රූප අමුණා ඇත්තේ මා ය. ඒ මගේ කියවීම යි.මා චිත්‍රපටය නරඹා දෙසතියක් ගත වී ඇත.මම තවමත් එහි ශබ්ද හා රූප අමුණමින් අර්ථ සොයමින් සිටිමි.‘කර්ම’ චිත්‍රපටයේ දිග හැරෙන්නේ පහත දැක්වෙන නාමාවලිය සමඟ ය.තනි බිත්තියකින් වෙන් වූ නවාතැන් දෙකක්...එක් පසෙක තනිකඩ තරුණයෙක්...අනෙක් පස වසර ගණනකට පසු හමුවූ පෙම්වතුන් යුවළක්...පරිච්ඡේද හතර යි. එක් චිත්‍රපටයයි.ඉව ඇල්ලීම (Gaze) බිත්තියෙන් එහා ජීවිතවලට එබී බලන තනිකඩයාගේ ජීවිතයහුස්ම (Breath) අනෙක් පස පමා වූ යෞවනයේ මඟ හැරුණු බලාපොරොත්තුදියවීම (Melt) මේ සියල්ල අතරතුර තනිකඩයා හා බිත්තියෙන් එපිටගැහැනිය ඔවුනොවුන්ගේ ජීවිත තුළ තමන්ගේ අවකාශය දැකීම.භාව විරේචනය (Catharsis) අනුන්ගේ ජීවිත තුළ තමන් සෙවීමට උත්සාහ කළතිදෙනා එකිනෙකාගේ ජීවිත සියැසින් දැකීම.මේ ප්‍රහේලිකාසහගත නාමාවලිය ද මම නැවතත් සිහි ගන්වමි. එම නිසා ‘කර්ම’ චිත්‍රපටය තේරුම් ගැනීමට නැවත එම චිත්‍රපටයේ ආරම්භයට යා යුතුය. සාමාන්‍යයෙන් අප දකින චිත්‍රපට එක් වරක් වුවද නරඹා රසවිඳිය හැකි ය. ‘කර්ම’ දෙතුන් වතාවක්වත් නරඹා තේරුම් ගත යුතුය.මේ චිත්‍රපටයේ මා දකින විශිෂ්ට ම රූපය නදී, අමන්දාගේ ය. ලාංකේය චිත්‍රපට බාහුල්‍යයක දක්නට ලැබුණු ගැමි ප්‍රසන්න සඳ මුහුණ වෙනුවට ඇගේ යුරෝපීය මුහුණුවර නූතන කියවීමට අලුත් සංකේතයකි. ඒ මුහුණු මිචෙල් හර්ෆ්ට්ගේ ය. ඇගේ රංගනය විශිෂ්ට ය. ජගත් මනුවර්ණ නවකයකු නො වේ. ඔහුට හැර කිසිවෙකුට මේ චරිතය රඟපෑ හැකි ද යන තරමට ඔහුගේ රංගධර කාර්යය විශිෂ්ට ය. නදීක ගුරුගේට රඟපාන්නට දෙයක් නැත. චිත්‍රපටයේ නදීකගේ චරිතයට අදාළ වෙස්ගැන්වීම ද කට හඬ ද ඉරියව් ද නදීක සතුව ඇත. රඟපෑවා නම් ස්ථිර වශයෙන් ම නදීක අසාර්ථක ය. නදීක වැනි සංගීතඥයෙකු චිත්‍රපට නළුවෙකු ලෙස ස්ථානගත කිරීම අභියෝගයකි. එය ප්‍රසන්නත් නදීකත් යන දෙදෙනාම ජයගෙන ඇතැයි සිතමි.’කර්ම’ චිත්‍රපටය බලන්න යනුවෙන් මම ඔබට යෝජනා කරමි. ඒ සමඟ ම මේ චිත්‍රපටය නැරඹීම වෙහෙසකර පීඩාකාරී ක්‍රියාවලියක් බව ද සටහන් කරමි. ප්‍රසන්නගේ මේ අදහස කියන්නට, ප්‍රක්ෂේපණය කරන්නට වෙනත් ක්‍රමවේදයක් නැද්ද? ප්‍රේක්ෂකයා මෙතරම් නො රිද්දා මේ ශල්‍යකර්මය කිරීමට නො තිබුණේ ද? යනුවෙන් කෙනෙක් ප්‍රශ්න කළහොත් මම ඔහුට ද එකඟ වෙමි.මෙහි මුල් කොටස නොවැම්බර් 11දා පළවිය.උපුල් ශාන්ත සන්නස්ගලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=av12112519</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාභාරතයේ ගීත කෝකිලාව, ලතා මංගේෂ්කර් මේ වන විට 83 වැනි වියෙහි පසුවෙනවා. ඇය අවිවාහකව සිටින බව ප්‍රකට කාරණයක්. ඇයගේ පෞද්ගලික තොරතුරු මීට පෙර අවස්ථා ගණනාවකදී ප්‍රසිද්ධියට පත්වී තිබුණා. ඇය ළමා කාලය ගතකළ හැටි, යොවුන් වියට එළඹුණු පසුව ගායිකාවක ලෙස ජනාදරයට පත්වූ හැටි මුද්‍රිත සහ විද්යුත් ජනමාධ්‍ය ඔස්සේ රසික රසිකාවියන් වෙතට සමීප වුණේ වරක් දෙවරක් නොවෙයි.ඒත්, ඇයගේ සමහර පෞද්ගලික තොරතුරු ප්‍රසිද්ධියට පත්වුණේ නැහැ. විශේෂයෙන්ම, ඇයගේ ප්‍රේම සම්බන්ධතා ගැන බොහෝ දෙනකු දැන සිටියේ නැහැ. මෙතෙක් කාලයක්, කාලයේ වැලි තලාවට යටවී තිබුණු එවැනි කාරණයක් පසුගියදා හෙළිවී තිබුණා. මේ කාරණය හෙළි කළේ ප්‍රියම්වදා පටේල් නමැත්තියයි. ඇය, ඉන්දියාවේ ඇසෑම් ප්‍රාන්තයේ ජනප්‍රිය කලාකරුවකු වූ භූපෙන් හසරිකාගේ බිරියයි. 1926 දී උපන් භූපෙන්, ගීත රචකයකු, සංගීතඥයකු, ගායකයකු සහ චිත්‍රපට අධ්‍යක්ෂවරයකු ලෙස නමක් දිනා සිටින ප්‍රවීණ කලාකරුවෙක්. ඔහු, පසුගිය වසරේදී මෙලොවින් සදහටම සමුගත්තා. භූපෙන් සහ ලතා මංගේෂ්කාර් අතර රහසිගත ප්‍රේමයක් තිබුණු බවයි, භූපෙන් ගේ බිරිය, ප්‍රියම්වදා පවසා ඇත්තේ. මේ වන විට කැනඩාවේ ඔටාවා නුවර පදිංචිව සිටින ඇය, ඒ ගැන වැඩිදුර විස්තර මාධ්‍ය ලෝකයට මෙලෙස හෙළි කර තිබුණා.”ලතා භූපෙන්ට පිස්සු වැටිලයි හිටියේ. භූපෙන් මට දවසක් කිව්වා, සංගීතඥයෙකුට ඉන්දියාවේ ඉදිරියට එන්න ඕනෙ නම් ඒ සංගීතඥයා නිර්මාණය කරන ගීත ලතා ලවා ගායනා කරවා ගන්න ඕනෙ කියලා. මම ඇහුවා ඉතින් ඇයි ඔයා එයා එක්ක ඕනෑවට වඩා කතා කර කර ඉන්නෙ කියලා. එතකොට භූපෙන් මට කියනවා, සමහර වෙලාවට එහෙම කරන්න වෙනවාය කියලා. ලතා, කොල්කටාවලට ආපු වෙලාවට නවතින්නෙ අපේ ගෙදර. ඒ දවස්වලට භූපෙන්, ලතා එක්ක මහ රෑ වෙනතුරු කාමරේට වෙලා කතා කර කර ඉන්නවා. ප්‍රවීණ සංගීතඥයන් දෙන්නෙක් තමයි, කල්‍යාන්ජි සහ ආනන්ද්ජි මේ දෙන්නාත් ලතා - භූපෙන් සම්බන්ධය ගැන දැනගෙන හිටියා. භූපෙන් ගේ බිරිය මේ කතාව මුලින්ම පැවසුවේ කැනඩාවේ ප්‍රාදේශීය රූපවාහිනී නාළිකාවක් වන ච්ක365 ඔස්සේ විකාශය වූ වැඩසටහනක් තුළින්.භූපෙන්, තමන්ගේ ජීවිත අත්දැකීම් ඇතුළත් කරමින් ලියූ ‘මෝයි එටි’ නම් වූ ග්‍රන්ථයෙහි එක් තැනක මුම්බායි නගරයේ පදිංචිව සිටින සුපිරි ගායිකාවක් තම ජීවිතයට බලපෑ හැටි සඳහන් කර තිබෙනවා. ප්‍රියම්වදා පවසන්නේ, තම සැමියා එලෙස සටහන් කර ඇත්තේ වෙන කවුරුන්වත් නොව, ගායිකා ලතා මංගේෂ්කර් ගැන බවයි. භූපෙන් එම ග්‍රන්ථයෙහි සඳහන් කර ඇත්තේ තමන්ගේ නිත්‍යානුකූල බිරිය වන ප්‍රියම්වදා තමන්ගෙන් බැහැරවීමට මෙම ගායිකාව හේතුවක් වූ බවයි.සුරූපී නිළි බිපාෂා බාසු ගේ ස්වරූපය පසුගිය සතියේ තරමක් වෙනස් වී තිබුණු බවයි ඉන්දීය විද්‍යුත් මාධ්‍ය සඳහන් කර තිබුණේ. බිපාෂා වෙනස් වී ඇත්තේ ඇගේ කේශ කලාපය තඹ පැහැ ගන්වා තිබුණු නිසයි. “මේ විදිහට වෙනසක් කරගත්තාම හිතට දැනෙන්නේ සතුටක්.ඒ වගේම අලුත් හැඟීම් හිතට දැනෙනවා. කොණ්ඩය වුණත් වෙනස් කරගත්තාම ලොකු වෙනසක් දැනෙනවා. ” බිපාෂා මෙලෙස කීවේ ප්‍රවීණ කොණ්ඩා මෝස්තර ශිල්පියෙකු වන හකීම් ආලීම්ගේ බාබර් සාප්පුවෙන් එළියට එන අතරේදියි.ඒ සමඟ ලැබුණු ආරංචියකින් කියවුණේ ඇය, උපන් දින සාදයකට සහභාගි වුණාය කියලයි. ඉන්දියාවේ ක්‍රිකට් ක්‍රීඩකයකු වන විරාට් කෝලිගේ උපන් දිනය වෙනුවෙන් පැවැත්වුණු සාදයටයි ඇය එක්වුණේ. විරාට් සහ බිපාෂා අතර සමීප ඇසුරක් තිබුණු බවයි තතු දන්නා අය පවසන්නේ. දැන් ඒ ඇසුර නැතිවුණත්, බිපාෂා, විරාට්ගේ ජීවිතයේ විශේෂ අවස්ථාවලට එක්වී ඔහුට සුබ පැතීමට පසුබට වෙන්නේ නැහැ.මේ උපන් දින සාදයට ඉන්දීය ක්‍රිකට් ක්‍රීඩකයන් වන රෝහිත් ශර්මා, සුරේෂ් රයිනා, සහීර් ඛාන් ඇතුළු පිරිසක් සහභාගි වුණා.බොලිවුඩ්පුරය නියෝජනය කළේ ඩිනෝ මොරෙයා, සොහේල් ඛාන්, අශීශ් චෞද්රි, ශමිතා ශෙට්ටි වැනි යොවුන් නළු නිළි පිරිසක්. මේ අය අතරින් ඩිනෝ මොරෙයාත් බිපාෂාට විශේෂ කෙනෙක්. ඔහු, මීට දශකයකට පමණ කලින් බිපාෂාගේ පෙම්වතා වී සිටියා. බිපාෂා ඔහුගෙන් වෙන්වුණත්, තවමත් දෙදෙනා අතර සුහදත්වයක් තිබෙනවා. මේ උපන් දින සාදයේදීත් බිපාෂා ඔහු සමඟ ඉතාම සතුටෙන් කතාබහ කරමින් සිටියා. කිසිම ප්‍රශ්නයක් ඇති වුණේත් නැහැ.නමුත්, බිපාෂා සහ ජෝන් ඒබ්‍රහම් අතර නම් මෙවැනි සුහදකමක් කිසිම අයුරකින් දකින්නට නැහැ. (බිපාෂා - ජෝන් ආදර කතාව වසර කිහිපයක් තිස්සේ තිබුණු බවත් මෑතකදී දෙදෙනා වෙන්වූ බවත් රහසක් නොවෙයි.) විරාට් කෝලිගේ උපන් දින සාදය පටන්ගත්තේ රාත්‍රියේදියි.එය පසුවදා අලුයම් කාලය වනතුරු පැවති බවයි පැවසෙන්නේ.සියල්ලන් සමඟ එක්වී උපන් දින කේක් ගෙඩිය කැපූ විරාට්, එය රස බැලුවේ කාගේත් සතුටු සිනා මැද්දේයි. ඉන්පසුව සියලුදෙනා ගී ගයමින් නැටුවේ මහත් උද්දාමයකින්. මේ සාදය සංවිධානය කළේ ජනප්‍රිය ක්‍රිකට් ක්‍රීඩක යුව්රාජ් සිං බවයි ආරංචි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=am1211251</link>
    <topic>ඇදුම ඉන්හේලරය නිවැරැදිව භාවිත කරන හැටි ඉගෙන ගන්න</topic>
    <author>ගාමිණී සුසන්ත</author>
    <content>ඇදුම ඉන්හේලරය නිවැරැදිව භාවිත කරන හැටි ඉගෙන ගන්නඇදුම (Asthma) බහුල රෝගයක් බවට පත්වී ඇත. ඇතැම් දෙනෙක් වීස් එක ලෙස හඳුන්වන්නේ ද මේ රෝග තත්ත්වයමය.කුඩා දරුවන් අතර වර්තමානයේ දී ඇදුම බහුල බව හෙළි වී ඇත. ප්‍රතිශතයක් ලෙස දක්වන්නේ නම් එය ලංකාවේ දරුවන්ගෙන් 40%කි. විශේෂයෙන්ම පරිසරයේ වාතය දූෂණය වීම ඇදුම රෝගීන් සංඛ්‍යාව මෙතරම් වැඩිවීමට හේතු වී තිබේ.ඇදුම රෝගය ආශි‍්‍රත ගැටලු කිහිපයකටම පිළිතුරු ලබා ගැනීම සඳහා අපි ශ්වසන රෝග පිළිබඳ විශේෂඥ වෛද්‍ය බන්දු ගුණසේන මහතා හමුවීමු.ඇදුම ලෙස හඳුන්වන්නේ කුමන අන්දමේ රෝගයක් ද?ඇදුම, අපගේ ශ්වසන පද්ධතිය ආශි‍්‍රතව හටගන්නා ප්‍රධාන රෝගයක්. අප ආශ්වාස ප්‍රාශ්වාස කිරීමේදී ඔක්සිජන් වායුවට අමතරව පරිසරයේ ඇති දූෂිත අහිතකර ද්‍රව්‍යයන් ද අසාත්මික ද්‍රව්‍යයන් ද ස්වාස නාළිකා ඔස්සේ අපගේ පෙණහලුවලට ඇතුළු වෙනවා.ස්වාස නාළිකා පද්ධතිය ඉතා සංවේදීයි. ස්වසන මාර්ගයෙන් ඇතුළු වූ දූෂිත වායුව ස්වාස නාළිකා සමඟ ගැටුණු විට එම ස්වාස නාළිකා මත රසායනික ප්‍රතික්‍රියාවක් සිදුවී අධික ලෙස ශ්ලේෂ්මල (සෙම) ශ්‍රාවය වීමට පටන් ගන්නවා. ඒ වගේම ශ්වසන මාර්ගයේ අභ්‍යන්තර සෛල ස්ථරය ඉදිමෙනවා. එහි ප්‍රතිඵලය වන්නේ ශ්වසන මාර්ගයේ පිට පැත්තේ පේශි සංකෝචනය වී පෙණහලුවලට වාතය ගමන් කිරීමට තිබෙන ඉඩකඩ ඇහිරී හුස්ම ගැනීමට අපහසු වීමයි. ඇදුම ලෙස හඳුන්වන්නේ මෙම රෝග තත්ත්වයයි.හතිය සහ ඇදුම යනු රෝග තත්ත්වයන් දෙකක් ද එකම ද?හතිය, මහන්සිය ලෙස හඳුන්වනු ලබන්නේ හුස්ම ගැනීමට ඇති අපහසුතාවයි. හතිය ඇතිවීමට හේතු රාශියක්ම තිබෙනවා. ඇදුම රෝගය, හෘදය වස්තුවේ ඇති යම් යම් අපහසුතාවයන්, අධික ලෙස දුම්පානය කිරීම, විෂ වායුන් ආඝ්‍රාණය වීම, පෙණහලුවල ඇතිවන ආබාධයන් මෙන්ම තවත් පාරිසරික හේතූන් රාශියක්ම හතිය ඇතිවීමට හේතු වෙනවා. හතිය, එසේ නැතිනම් පපුවේ මහන්සිය රෝග ලක්ෂණයක්. එහෙත් ඇදුම යනු රෝගයක්.ඇදුම රෝගයේ රෝග ලක්ෂණ වශයෙන් පෙන්නුම් කරන්නේ මොනවා ද?හුස්ම ගැනීමේදී රූං - රූං හඬක් ඇතිවීම, හුස්ම ගැනීමට ඇති අපහසුතාව, පපුවේ හිරවීම, තද ගතිය, නොනවතින වියළි කැස්ස සහ සෙම සහිත කැස්ස, ඇදුම රෝගයේ ප්‍රධානම රෝග ලක්ෂණයි.ඇදුම රෝගය ඇතිවීමට හේතු වන්නේ කුමන සාධක ද?ඇදුම නිදන්ගත රෝගයක්; උපතින්ම ඇතිවී ශරීරය තුළ පවතින රෝගයක්. උපතින්ම මෙය යමෙකුට උරුම වීමට බලපාන්නේ ජානමය හේතූන්. අම්මට, තාත්තට, සීයට, ආච්චිට ඇදුම ඇත්නම් දරුවන්ට ද ඇදුම ඇති වෙනවා. එසේ නැතිනම් වැඩිහිටියනට පීනස, දද වැනි සමේ රෝග ඇත්නම් දරුවනට ඇදුම රෝගය මතුවීමේ හැකියාව තිබෙනවා. එමෙන්ම සිගරට් දුම ආඝ්‍රාණය වීම, ඇතැම් පාරිසරික තත්ත්ව, වියළි දේශගුණයේ සිට සීතල දේශගුණයට මාරුවීම, සීතල දේශගුණයේ සිට වියළි දේශගුණයට මාරුවීම, ආහාර නිසා ඇතිවන අසාත්මිකතාව, සෙම්ප්‍රතිශ්‍යාව වැනි ආසාදන නරක අතට හැරීම නිසා ද ඇදුම රෝගය මතු වෙනවා. යමෙකුට ඇදුම රෝගය උරුම වන්නේ උපතින්මයි. ඉහතින් දැක්වූ සාධකවලින් සිදුවන්නේ ඇදුම රෝගය ඉස්මතු වීමයි.ඇදුම රෝගය බොහෝ විට උපතින්ම උරුම වන්නේ නම් එය මතුවන්නේ කුමන වයසේදී ද?යම්කිසි පුද්ගලයකු වෙතින් ඇදුම රෝගය ඉස්මතු වන වයස නිශ්චිතවම කියන්න අපහසුයි. යමෙකු වෙතින් කුඩා අවධියේදීම මෙම රෝගය මතුවිය හැකියි. තවත් අයෙකු වෙතින් තරුණ වියේදී ද, තවත් අයකු වෙතින් මැදිවියේ දී ද, වෙනත් අයකු වෙතින් මහලු වියේ දී ද ඇදුම රෝගය මතු වීමට ඉඩ තිබෙනවා. ඕනෑම වයසකදී ඇදුම මතුවූ පසුව මුහුදු රළ විටින් විට ගොඩ බිමට පැමිණෙන්නාක් මෙන් කලින් කලට රෝගය ඉස්මතු වෙනවා. එසේ ඉස්මතු වීමට හේතු වන්නේ ඉහතින් සඳහන් කළ හේතු සාධකයන්.ඇදුම රෝගය මතුවූ විට හුස්ම ගන්නා විට පපුව ප්‍රදේශයෙන් රූං - රූං හඬක් මතුවන්නේ ඇයි?ඇදුම රෝගය මතුවූ විට තුන් ආකාරයකට හුස්ම ගැනීමේ අපහසුතාව ඇති වෙනවා. ඉන් පළමුවැන්න ස්වසන මාර්ගයට අධික ලෙස ශ්ලේෂ්මල ශ්‍රාවය වීමයි. දෙවැන්න ස්වසන මාර්ගයේ අභ්‍යන්තර ස්ථරය ඉදිමීමයි. තුන්වැන්න ස්වසන මාර්ගයේ පිටත මාංශපේෂි සංකෝචනය වීමයි. මෙම තුන් ආකාරයෙන්ම ස්වසන මාර්ගය දැඩි ලෙස අවහිර වීම නිසා හුස්ම ගැනීමට අපහසු වෙනවා. එවිට හුස්ම ගැනීමේ දී හෝ පිට කිරීමේ දී ස්වසන මාර්ගය දිගේ වාතය එහාට මෙහාට ගමන් කරන විට රූං - රූං හඬක් නිකුත් වෙනවා.එලෙස හඬ නිකුත් වීමේ අවස්ථාව “වීසිං” ලෙස හඳුන්වනවා. ඇදුම රෝගයෙන් තොරව වුවත් මේ “වීසිං” තත්ත්වය ඇතිවෙන්න පුළුවනි. විශේෂයෙන්ම කුඩා දරුවන්ගේ ස්වසන මාර්ගය ඉතා කුඩා නිසා සුළු සෙම්ප්‍රතිශ්‍යාවේදී හෝ සුළු අසාත්මිකතාවකදී වුවත් අවහිර වෙන්න පුළුවනි. එවිටත් දරුවන්ගේ පපුව ප්‍රදේශයෙන් රූං - රූං ශබ්දයක් මතු විය හැකියි. මෙයින් පැහැදිලි වන්නේ ළමා අවධියේ දී “වීසිං” ලක්ෂණ පෙන්නුම් කරන රෝග තත්ත්ව දෙකක් ඇති බවයි. ඉන් එකක් ඉහතින් දැක්වූ සුව වන “වීසිං” තත්ත්වයයි.අනෙක ඇදුම රෝගයයි.අසාත්මික තාවයකින් ඇදුම රෝගය මතුවීමට සෘජුවම බලපාන තවත් හේතු තිබෙනවා ද?ඔව් හේතු ගණනාවක්ම තිබෙනවා. නිවසේ ඇති දූවිල්ල පොත්පත්වල ඇති දූවිල්ල ඉන් ප්‍රධානයි. නිවසේ ඇති දූවිලිවල අපේ ඇසට නොපෙනෙන කෘමීන් සිටිනවා.ඇසට නොපෙනෙන ප්‍රමාණයේ ඔවුන්ගේ අසූචි දූවිල්ලක් ලෙස ආග්‍රාණය වීම ප්‍රධාන හේතුවක්.එසේම ලෝම සහිත සෙල්ලම් බඩුවල, පුළුන්වලින් සෑදු සෙල්ලම් බඩුවල, ලෝම බුමුතුරුණුවල, නිදන ඇඳ ඇතිරිලිවල කොට්ට මෙට්ටවල කෘමීන්ගේ අපද්‍රව්‍ය රැඳී තිබෙන්න පුළුවන්. එම අපද්‍රව්‍ය ආඝ්‍රාණය වීම මඟින් ඇදුම රෝගය මතුවිය හැකියි.ඒ වගේම නිවසේ සුරතලයට ඇතිකරන බල්ලන් පූසන්ගේ ලෝම ආඝ්‍රාණය වීම ද ඇදුම මතුවීමට තවත් හේතුවක්. ඒ නිසා බල්ලන් පූසන් තුරුලු කරගැනීමට දරුවන්ට ඉඩ දීම සුදුසු නෑ.ඇදුම මතුවීමට මානසික හේතුවල බලපෑමක් තිබෙනවා ද?පාසල් ළමයින් අතර ඇතිවන අඩදබර, මානසික ප්‍රශ්න, ගුරුවරුන්ගේ හෝ මිතුරන්ගේ සමච්චලයට ලක්වීම මවුපියන්ගේ අඩදබර, දික්කසාද වීම්, හිතවතුන්ගේ වියෝව ඇදුම රෝගය මතුවීමට මෙන්ම එය උත්සන්න වීමට ද හේතු වෙන බව පෙනී යනවා.කුඩා දරුවකු වෙතින් පෙන්නුම් කෙරෙන ඇදුම රෝගයේ ලක්ෂණ මොනවා ද?හුස්ම ගැනීමට ඇති අපහසුව, නොනවතින කැස්ස, හුස්ම ගැනීමේ වේගය වැඩිවීම, පෙණහැල්ල උස් පහත් වීමේ වේගය වැඩිවීම, ඇවිදීමට කතා කිරීමට අපහසු වීම, ඇඬීම, කිරි බීමෙන් වැළකීම, පපුවේ මහන්සිය දරුවා හුස්ම ගන්නා විට රූං - රූං හඬක් මතුවීම, දරුවකුට සෙම්ප්‍රතිශ්‍යාවක් වැලඳුණු විට එය ඉක්මනින් සුව නොවීම, වැනි රෝග ලක්ෂණ කුඩා දරුවකුට ඇදුම රෝගය ඇතිවූ විට පෙන්නුම් කරන රෝග ලක්ෂණයි. ඉහතින් සඳහන් කළ ආකාරයට සුළු අසාත්මිකතාවයකදී වුවත් කුඩා දරුවන් වෙතින් රූං - රූං හඬක් නිකුත් වෙන්න පුළුවනි.අසාත්මිකතාව මඟහැරුණු පසුව එම හඬ නැතිවිය හැකියි. මෙය සුව නොවන ඇදුම රෝගය නෙමෙයි. “ළමා අවධියේදී මතුවන ඇදුම රෝගය කල්ගත වන විට සුව වෙනවා” යැයි කියන්නේ ඒ නිසයි. එහෙත් කුඩා අවධියේදී මතුවන ඇදුම රෝගය කල්ගත වන විට සුව වෙනවා යැයි කියමින් බලා සිටීම නුසුදුසුයි. ඉහත ලක්ෂණ දරුවා වෙතින් පෙන්නුම් කෙරෙන්නේ නම් වහාම වෛද්‍යවරයකු හමුවීම වැදගත්.ඇදුම රෝගය මාරාන්තික වෙන්න පුළුවන් ද?ඇත්තෙන්ම ඇදුම රෝගය මාරාන්තික වෙන්න පුළුවනි. රෝගය කල්තියා හඳුනාගෙන රෝගයට නිසි අයුරින් ඖෂධ නොගැනීම නිසා නිතර නිතර ඇදුම රෝගය මතුවීමට ඉඩ තිබෙනවා. එවිට ස්වාසනාළයේ බිත්ති හැකිළිමට පටන් ගන්නවා. එය නිදන්ගත ඇදුම ලෙස හැඳින්වෙනවා. මෙම තත්ත්වය ඇතිවූ පසු යථා තත්ත්වයට පත් කිරීම අපහසුයි.එහි ප්‍රතිඵලය ලෙස පෙණහලු දුර්වල වී රෝගියා මිය යාමට ද හැකියාව තිබෙනවා. එසේම රෝගය උත්සන්න වූ විට පෙණහලු තුළට විෂබීජ ඇතුළුවීම මඟින් ද රෝගියා මිය යාමට ඉඩ තිබෙනවා. ඊට අමතරව ඇදුම රෝගය නොසලකා සිටීම නිසා පෙණහලුවලට සම්බන්ධ රුධිර නාළිකා හානියට පත්වෙනවා. එහිදී ආශ්වාස වාතයෙන් පෙණහලුවලට ලැබෙන ඔක්සිජන්, රුධිරය මඟින් හෘදය වෙත ගෙන යාම අඩපණ වෙනවා. එමඟින් ද මරණය සිදුවිය හැකියි.රෝගය මතුවූ මුල් කාලයේ එතරම් බරපතළ වන්නේ නෑ. ඒ වන විට පෙණහලු බරපතළ ලෙස හානියට පත්වී නොතිබීම එයට හේතුවයි. එසේ වුවද ප්‍රතිකාර නොගෙන සිටින විට තත්ත්වය දරුණු අතට හැරෙනවා.ඇදුම රෝගය සම්පූර්ණයෙන්ම සුව කළ හැකි ද?සම්පූර්ණයෙන්ම සුව කළ නොහැකියි. එහෙත් වෛද්‍ය උපදෙස් අනුව කාලයක් එක දිගට නොකඩවා ප්‍රතිකාර කිරීමෙන් රෝගය හොඳින් පාලනය කළ හැකියි. බොහෝ කලකට රෝගය ඉස්මතු නොවී තබා ගත හැකියි. එබැවින් නිසි ප්‍රතිකාර ගෙන ඉතාම සාමාන්‍ය ජීවිතයක් ගත කරන්න පුළුවනි.මෙම රෝගයට ලබා දෙන ප්‍රතිකාර මොනවා ද?ඇදුම රෝගයට ඖෂධ ඛාණ්ඩ දෙකක් භාවිත කරනවා. ඒ රෝගය පාලනය කිරීමට හෙවත් මර්දනය කිරීමට දෙනු ලබන ඖෂධ (Symptom Relievers) සහ රෝග ලක්ෂණ යටපත් කිරීමට හෙවත් රෝගයෙන් ආරක්ෂා වීමට දෙන ඖෂධ (Symptom Preventors)  ලෙසයි. රෝග ලක්ෂණ මතුවූ විට එය මර්දනය කිරීම සඳහා දෙනු ලබන ඖෂධවලින් ලැබෙන ප්‍රතිඵලය ඉතාම තාවකාලිකයි. එම ඖෂධවලින් රෝගියාට ක්ෂණිකව සහනයක් ලැබෙනවා. නමුත් එම බෙහෙතේ බලය නැතිවී ගිය විගස රෝගය නැවත මතු වෙනවා. “සැල්බියුටමෝල්” ප්‍රමුඛ ඖෂධ එම ඖෂධ යටතට ගැනෙනවා. මේවා ගිලින පෙති ලෙසත් උරන බෙහෙත් ලෙසත් ලබා දෙනවා.රෝග ලක්ෂණ යටපත් කිරීමට දෙනු ලබන ඖෂධ මඟින් ඇදුම රෝගයෙන් ආරක්ෂා වීමේ හැකියාව ලැබෙනවා. ඒවා බොහෝ විට ස්ටීරොයිඩ් කාණ්ඩයට අයත් ඖෂධයි. මෙම ඖෂධ බොහෝ විට ලබා දෙන්නේ උරන ඖෂධ (ඉන්හේලර්) ලෙසයි. ගිලින ඖෂධ ලෙස ලබා නොදී උරන ඖෂධ ලෙස ලබා දෙන්නේ එම ඖෂධ වලින් සිදුවන අතුරු ආබාධ අවම කිරීමටයි.එම ඖෂධවල විශේෂ ලක්ෂණයක් වන්නේ ඖෂධ මාත්‍රාවක් ගත් විගස එතරම් සුවිශේෂ හදිසි සහනයක් නොලැබීමයි. එහෙත් වෛද්‍යවරයා නිර්දේශ කරන කාලය තුළ ඖෂධ ඉන්හේල භාවිත කළ විට ඇදුම රෝගය නිසා දුර්වල වූ පෙණහලු නැවත යථා තත්ත්වයට පත් වෙනවා.එම ඖෂධ වෛද්‍යවරයා නිර්දේශ කරන කාලයම ගැනීම ඉතාම වැදගත්. එසේ නැතිව දීර්ඝ කාලයක් ඉන්හේලරය භාවිත කිරීම නුසුදුසු යැයි තමන්ම සිතා එය භාවිත නොකිරීම ඉතාම අනුවණ ක්‍රියාවක්. ඇතැම් විටෙක වෛද්‍යවරයා විසින් මෙම ඖෂධය මාස 6 කට අධික කාලයක් නියම කරනු ඇති. එසේ ඖෂධ ගත් විට රෝගය හොඳින් පාලනය වී ශීත සුළං වැදුණු විට, නිදි වැරූ විට පාන්දර අවදි වූ විට රෝගය නැවත මතු නොවන තත්ත්වයකට පත් වෙනවා.ඇදුම හොඳින් පාලනය කිරීමට කොපමණ කලක් ඖෂධ පාවිච්චි කළ යුතු ද?එය තීරණය වන්නේ රෝගය රෝගියාට තිබුණු කාලය අනුවයි. ඇදුම රෝගය මතුවී අවුරුද්දක් වැනි කෙටි කාලයක් ගතවී ඇති රෝගියකුට ඉතා දීර්ඝ කාලයක් ප්‍රතිකාර කිරීම අවශ්‍ය වන්නේ නෑ. නමුත් රෝගයට නිසි ප්‍රතිකාර නොගෙන අවුරුදු 20 ක් 30 ක් ගතවී රෝගය පාලනයට ප්‍රතිකාර ආරම්භ කළ විට රෝගය හොඳින් පාලනයට දීර්ඝ කාලයක් ප්‍රතිකාර ගන්න සිදු වෙනවා.ඇදුම රෝගීන් වැඩි කැමැත්තක් දක්වන්නේ රෝග ලක්ෂණ ඉස්මතු වූ විට තාවකාලිකව සහනයක් ලබා දීමට නියම කරන ඖෂධ ගැනීමටයි. ඒ; එම ඖෂධවලින් ක්ෂණික සහනයක් ලැබෙන නිසයි. එහෙත් නිවැරැදි ක්‍රමය වන්නේ තාවකාලිකව සහනය ගෙන දෙන ඖෂධ ලබාගන්නා අතරතුර රෝගය යළි ඉස්මතු වීම වැළැක්වීමට දීර්ඝ කාලීනව දෙන ඖෂධ වෛද්‍යවරයා නිර්දේශ කරන කාලය තුළ ගැනීමය. එම ඖෂධ දීර්ඝ කාලීනව ගත් විට සුළු ඖෂධ ප්‍රමාණයකින් වුවත් රෝගය පාලනය කිරීමේ හැකියාව ලැබෙනවා.ඉන්හේලර් ඖෂධ දිගටම ගැනීම සුදුසු ද? ඇබ්බැහි වෙනවා කියන මතය සත්‍ය ද?වෛද්‍යවරයා නිර්දේශ කරන කාලයම ඉන්හේලර් ඖෂධ ගත යුතුයි. එම ඉන්හේලර් ඖෂධවලට ඇබ්බැහි වෙනවා යැයි කීම ඉතා වැරදි සහගත මිථ්‍යා මතයක්. ගිලින බෙහෙත් මඟින් සුවයක් ලැබෙන්නේ එම ඖෂධ ශරීරයට උරාගෙන රුධිරය හා එක්වීමෙන් පසුවයි. එවිට එම ගිලින ඖෂධ මඟින් අතුරු ආබාධ ඇතිවීමේ හැකියාවක් තිබෙනවා.එහෙත් ඉන්හේලර් මඟින් දෙනු ලබන ඖෂධ ශරීරයට උරා ගැනීමක් සිදුවන්නේ නැතිව සෘජුවම පෙණහලුවලට වදිනවා. ඒ නිසා එයින් අතුරු ආබාධ ඇතිවන්නේ නෑ. මෙම ඉන්හේලර් ඖෂධ මඟින් ශරීරයේ අභ්‍යන්තර අවයවවලට කිසිදු හානියක් සිදු නොවී සෘජුවම පෙණහලුවල රෝග තත්ත්වය පාලනය වෙනවා. රෝගියාගේ රෝග තත්ත්වයේ බලවත්කම අනුව වෛද්‍යවරයා ඉන්හේලර් දෙකක් වුවද නිර්දේශ කරනවා. ඒ සඳහා කිසිදු බියක් ඇතිකර ගත යුතු නෑ.ඖෂධ නියම කිරීමේදී වෛද්‍යවරයා සලකනු ලබන තවත් සාධක තිබෙනවා ද?වෛද්‍යවරයකු ඇදුම රෝගියකුගේ තත්ත්වය තීරණය කරන්නේ Peak Flow Meater  නම් උපකරණයෙන් රෝගියාගේ ප්‍රාශ්වාස වාතයේ උපරීම වේගය මැන බැලීමෙන්. රෝගියාගේ වයසට සහ උසට ගැළපෙන ප්‍රාශ්වාස වේගයක් ඉහත උපකරණයෙන් පෙන්නුම් කෙරෙනවා. එම මීටරය රෝගියාගේ රෝගය තීරණය කිරීමට සහ ඖෂධ නිර්දේශ කිරීමට ඇති එකම දර්ශකය වන්නේ නෑ. රෝගය යටපත් කිරීමේ ඖෂධ රෝගියාට කොපමණ අවශ්‍ය ද, රෝගියාගේ නින්දට රෝගයෙන් කෙතරම් බලපෑමක් ඇති වෙනවා ද (නින්දට ගිය විට කැස්ස ඇතිවීම, හතිය ඇතිවී නින්දෙන් අවදි වීම වැනි) රැකියාවට යාම, පාසල් යාම වැනි රෝගියාගේ එදිනෙදා වැඩ කටයුතුවලදී රෝගය කෙතරම් බාධාවක් වෙනවා ද වැනි කරුණු පිළිබඳව සොයා බැලීමෙන් අනතුරුවයි වෛද්‍යවරයා ප්‍රතිකාර නියම කරන්නේ.ඇදුම රෝගීන්ට නෙබියුලයිස් කරන්නේ ඇයි?නෙබියුලයිස් කිරීම රෝගය උත්සන්න වූ විට කරනු ලබන හදිසි ප්‍රතිකාර ක්‍රමයක්. එහිදී ඖෂධ භාවිත වෙනවා. එයින් ක්ෂණික සහනයක් ලැබෙනවා. රෝගියාට නෙබියුලයිස් කිරීම පිළිබඳව තීරණය කරන්නේ වෛද්‍යවරයා විසින්. ඇතැමුන් නිවසේ නෙබියුලයිසර් උපකරණ තබාගෙන සිටිනවා. වෛද්‍ය උපදෙස්වලින් තොරව නෙබියුලයිස් කිරීම සුදුසු නෑ.වෛද්‍යවරයකු නෙබියුලයිස් කිරීමට නිර්දේශ කරන්නේ රෝගියාගේ ශරීර අභ්‍යන්තරයට හානි වන අයුරින් එම රෝගියාගේ ශරීරයේ ඔක්සිජන් ප්‍රමාණය පහත වැටී ඇත්නම් පමණයි; රෝගියාට අධික ලෙස හුස්ම ගැනීමේ අපහසුවක් ඇත්නම් පමණයි.ඉන්හේලරය භාවිත කළ යුත්තේ කෙසේ ද?නියම ප්‍රතිඵල ගැනීමට ඉන්හේලරය නිවැරැදිව භාවිත කිරීම ඉතා වැදගත්. ඉන්හේලරය පිරිසිදුව තබා ගැනීමත් වැදගත්. ඉන්හේලරය නිවැරැදිව භාවිත කරන හැටි වෛද්‍යවරයාගෙන් හෝ ඖෂධවේදියකුගෙන් හෝ දැනගත හැකියි. වෛද්‍යවරයකු ඉන්හේලරයකින් ලබා දෙන ඖෂධ ප්‍රමාණය මාත්‍රාව තීරණය කරන්නේ රෝගියාගේ රෝග තත්ත්වය රෝග ඉතිහාසය පිළිබඳව හොඳින් සොයා බැලීමෙන් පසුවයි. කිසිම විටෙක රෝගය උත්සන්න වූවා යැයි සිතා ඉන්හේලරය භාවිත කරන වාර ගණන වැඩි නොකළ යුතුයි. සුවයක් දැනුණ ද ඉන්හේලර් ඖෂධ හිතුමතේට නැවැත්වීමද නුසුදුසුයි.ඒ වගේම ඇදුම උත්සන්න වූ විට ලබා දෙන ප්‍රෙඩ්නිසිලෝන් ඖෂධය වෛද්‍ය උපදෙස්වලින් තොරව භාවිතය නුසුදුසුයි.ඇදුම රෝගීන්ට නුසුදුසු රැකියාතිබෙනවා ද?වෙස් මුහුණු කැපීම, තේ කර්මාන්ත ශාලාවල සේවය කිරීම, කුරුඳු තැළීම, ෆෝම් රබර් ආශි‍්‍රත රැකියා කිරීම, ලී ඉරීම, යතු ගෑම, පේන්ට් වැඩ, ඇඟලුම් ආයතනවල වූල් රෙදි ආශි‍්‍රත රැකියා, අළු හුණු ආශි‍්‍රත රැකියා, ගල් කැඩීම, සිමෙන්ති වැඩ, ආදි රැකියා ඇදුම රෝගය මතුවීමට සහ උත්සන්න වීමට හේතු වෙනවා. එසේම ඇදුම රෝගය ඇති ගුරුවරුන් හුණු කූරෙන් කළු ලෑල්ලේ ලියන විට සහ කළු ලෑල්ල පිස දමන විට ඇතිවන හුණු කුඩුවලින් ආරක්ෂා වීම වැදගත්. එසේම ඇදුම රෝගීන් මකුළු දැල් කැඩීම, පොත්පත් පිරිසුදු කිරීම, දූවිල්ලෙන් පිරුණු කාමර පිරිසිදු කිරීම, පිඳුරු වැනි දේ අතපත ගෑමේ දී ආරක්ෂා විය යුතුයි.ඇදුම රෝගීන්ට ව්‍යායාම කිරීම, ක්‍රීඩා කිරීම සුදුසු ද?එවැනි දරුවන්ට දූවිලි සමඟ ගැටෙන ක්‍රීඩා සුදුසු වන්නේ නෑ. එබැවින් වෛද්‍ය උපදෙස් මත අහිතකර නොවන ක්‍රීඩාවල යෙදිය හැකියි. එසේ වුවත් ක්‍රීඩා කරන විට ඇදුම රෝගය මතු වී පපුවේ තද ගතිය හුස්ම ගැනීමේ අපහසුතාව ඇතිවුවහොත් වහාම වෛද්‍යවරයකු හමුවීම වැදගත්.පිහිනීම ඇදුම රෝගයෙන් වැළකී සිටීමට සහ පාලනයට ඉතාම ප්‍රයෝජනවත් වන ක්‍රීඩාවක්. පිහිනන විට ජල පෘෂ්ඨය මතුපිට ඇති උණුසුම් ජල වාෂ්ප ආශ්වාස කිරීමට පිහිනන පුද්ගලයාට ලැබෙනවා. එම වාතය පෙණහලු නිරෝගී වීමට උපකාරී වෙනවා. ඇදුම පාලනය නොකළ ඕනෑම පුද්ගලයකුට ඕනෑම ව්‍යායාමයක් කළ විට ඇදුම තත්ත්වය මතුවීමට ඉඩ තිබෙනවා. එහෙත් ඇදුම හොඳින් පාලනය කළ විට ව්‍යායාම කිරීමේ ගැටලුවක් මතු වන්නේ නෑ.ඇදුම රෝගීන්ට එළු කිරි ගුණදායක ද?ඇදුම රෝගීන්ට එළු කිරි ගුණදායක යැයි කීමේ කිසිදු විද්‍යාත්මක සත්‍යතාවයක් නෑ. එළකිරි අසාත්මික අයට එළු කිරිවලින් අසාත්මිකතාවයක් ඇති නොවුණත්, එළු කිරිවලින් ඇදුම රෝගීන්ට විශේෂ ගුණයක් ලැබෙන බව ඔප්පු වී නෑ.ඇදුම රෝගය ජීවිතයේ ඉදිරි ගමනට බාධාවක් ද?නැහැ. කොහෙත්ම නෑ. ඇදුම නිට්ටාවට සුවකළ නොහැකි වුවත් එය හොඳින් පාලනය කරගෙන ඉතා සාර්ථක සාමාන්‍ය ජීවිතයක් ගත කළ හැකියි. ලෝක ප්‍රකට ක්‍රිකට් ක්‍රීඩක ඉයන් බොතම් ඇදුම රෝගය තිබු පුද්ගලයෙක්. එසේම ඔලිම්පික් රන් පදක්කම් ලාභීන් අතර ඇදුම රෝගය හොඳින් පාලනය කරගත් පුද්ගලයින් විශාල පිරිසක් සිටිනවා. ඒ නිසා ඇදුම රෝගයට බිය විය යුතු වන්නේ නෑ.ඇදුම රෝගයට ප්‍රතිකාර කිරීමේ අරමුණ වන්නේ තමන් කැමැති රැකියාවක නියැළෙමින් තමාගේ එදිනෙදා වැඩ කටයුතු හොඳින් කරගෙන යමින් සාමාන්‍ය ජීවිතයක් ගෙවීමට අවස්ථාව ලබා ගැනීමයි.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=am1211252</link>
    <topic>පපුවේ කැක්කුම දැනෙන්නේ මෙහෙම නම් ඒ හෘදයාබාධයක් නොවේ</topic>
    <author>සාගරිකා දිසානායක ජයසිංහ</author>
    <content>පපුවේ කැක්කුම දැනෙන්නේ මෙහෙම නම් ඒ හෘදයාබාධයක් නොවේහෘද රෝග විශේෂඥ වෙද්‍ය රුවන් ඒකනායකවර්තමාන ලෝකයේ බෝවන රෝගවලට වඩා වැඩ් වේගයකින් බෝ නොවන රෝග ඇතිවීමේ ප්‍රවණතාවක් පවතින බව ඔබ දන්නා කරුණක්. දියවැඩියාව, අධික රුධිර පීඩනය, හෘදයාබාධ, පිළිකා මෙන්ම ස්ථුලතාව ද ප්‍රධාන බෝ නොවන රෝග අතරින් කිහිපයක්. වර්තමානයේ ලොව පුරා හෘදයාබාධවලට ගොදුරුවන්නන් ගේ සංඛ්‍යාව ශීඝ්‍රයෙන් ඉහළ යමින් පවතිනවා. හෘදයාබාධ යනු යහපත් සෞඛ්‍ය හුරු පුරුදු මෙන්ම නිවැරැදි ජීවන රටාවක් පවත්වා ගැනීමෙන් වළක්වා ගත හැකි රෝගයක්.හදවතට රුධිරය සපයන ධමනි නාළ හෙවත් කිරීටක ධමනි තුළ මේදය (තෙල්) තැන්පත් වීමෙන් එම ධමනි නළ ඇතුළත රුධිරය ගලා යාමට ඇති ඉඩකඩ ඇහිරෙයි. එසේ තෙල් තැන්පත් වීමෙන් ධමනි බිත්ති පටු වීමෙන් පසු කලෙක ඒ නාළ තුළ රුධිරය කැටි ගැසීමක් ඇතිවේ. එසේ කිරීටක ධමනියක් තුළ රුධිර කැටියක් ඇති වූ විට හෘදය වස්තුව වෙත රුධිරය සැපැයුම අඩාළ වෙයි. එහෙයින් එම රුධිර කැටියෙන් උවදුරට පත් හෘදය ප්‍රදේශය මිය යයි. ඒ තත්ත්වය හැඳින්වෙනුයේ හෘදයාබාධයක් ලෙසයි.රුධිර නාළ තුළ ඇති වූ තෙල් තැන්පතු හදිසියේ ම පිපිරීමට ලක් වෙයි. පිපිරුණු තෙල් තැන්පතුවක් මත රුධිරය වහාම කැටි ගැසෙයි. ඒ සඳහා තත්පර කිහිපයකට වඩා ගත නොවේ. ක්‍ෂණික හෘදයාබාධයක් යනුවෙන් හැඳින්වෙනුයේ එම තත්ත්වයයි. බොහෝ විට එවැනි ක්‍ෂණික හෘදයාබාධයක් හටගන්නා රෝගීන්ගෙන් 60% ක් පමණ ඊට පෙර පපුවේ වේදනාවක් හෝ හෘදයාබාධයක පෙර ලකුණු පහළ නොකරති.හෘදයාබාධයක ප්‍රධාන ලක්‍ෂණ දැන සිටීම වැදගත්ය. පපුවේ ඇතිවන සෑම වේදනාවක්ම හෘදයෙන් ඇතිවන වේදනා නොවේ. පපුව මතු පිට ඇති සමෙන්, මස් පිඬුවෙන් ඉළ ඇටවලින් ප්ලූරාවෙන් හා පෙණහැල්ලෙන් ඇතිවන වේදනාවන් ද අපට දැනෙන්නේ පපුවේ වේදනාවක් ලෙසිනි.හෘදයාබාධයක වේදනා ලක්‍ෂණ වන්නේ;ඒ හා සමඟ අතුරු රෝග ලක්‍ෂණ කිහිපයක් ඇතිවිය හැකිය.ඒවා නම්හෘදයාබාධ ඇති වීමට බලපාන අවදානම් සාධක කිහිපයකි. ඒවා අතරින් ප්‍රධාන වන්නේ,අප්‍රධාන සාධක වන්නේ;මෙම අනතුරුදායක අවදානම් සාධකවලින් බැහැර වීමෙන් හෘදයාබාධ වළක්වාගත හැකිය. ඒ සඳහා මිනිසා ගේ ආහාර පාන සහ ජීවන චර්යාවන් වෙනස් කර ගැනීම වැදගත් වේ. හෘදයාබාධයක් හටගැනීමට එක් අවදානම් සාධකයක් නොව අවාදානම් සාධක කිහිපයක් එක් විය යුතුය.එහෙයින් යම් පුද්ගලයකු තුළ ඉහත දැක්වූ අවදානම් සාධක කිහිපයක් ම වේ නම් ඒ පුද්ගලයාට හෘදයාබාධ හට ගැනීමේ අවදානම ඉහළය.දුම්වැටි ඉරීම හෘදයාබාධයකට ඍජුවම බලපාන හේතුවයි. දුම්වැටි උරන්නන් හදවත් රෝගවලින් මිය යෑමේ ප්‍රවණතාව එසේ නොවන්නන් මෙන් දෙතුන් ගුණයකින් ඉහළය. සිගරට්වල ඇති නිකොටින් හේතුවෙන්,ඉහත කරුණු අනුව දුම් ඉරීම හෘද රෝගයක් සඳහා කොපමණ බලපෑමක් කරන්නේදැයි සිතා ගත හැකිය. එහෙයින් දුම් බීමෙන් වැළැකීම හෘදයාබාධ වළක්වා ගැනීමට ඇති හොඳම පිළියමකි.සාමාන්‍යයෙන් කාන්තාවන්ට වඩා පුරුෂ පක්‍ෂයට හදවත් රෝග ඇතිවීමේ වැඩි ප්‍රවණතාවක් ඇත. කාන්තාවන් ගේ සිරුරෙහි නිපදවෙන ඊස්ට්‍රජන් හෝර්මෝනය නිසාත් ආර්ථව චක්‍රය නිසාත් හදවත් රෝග අවදානම ස්වභාවිකවම බොහෝ දුරට පාලනය වේ.මත්පැන් බීමද හෘදයාබාධවලට හේතු වේ. අධික මත්පැන් භාවිතය ශරීරයේ බොහෝ ඉන්ද්‍රියයනට හානිදායක වේ. හෘදයේ වම් කෝෂිකාව ඉදිමීමෙන් හෘදයේ ක්‍රියාකාරීත්වය අක්‍රමවත් වීම මෙන්ම ක්‍ෂණික හෘදයාබාධ ඇති වීමටද මත්පැන් භාවිතය හේතු වේ.රුධිරයෙහි කොලෙස්ටරෝල් මට්ටම ඉහළ යාම හෘදයාබාධ හට ගැනීමට හේතු වේ. රුධිර කොලෙස්ටරෝල් මට්ටම පහළ දමා ගැනීම සඳහා විශේෂයෙන් ම කොලෙස්ටරෝල් සහිත තෙල් සහිත ආහාර ගැනීම සීමා කළ යුතුය. වර්තමානයේ කුඩා දරුවන් ගේ සිට තරුණ පිරිස අතරද රුධිරයේ කොලෙස්ටරෝල් මට්ටම අධික තත්ත්වයක් දැකිය හැකිය.පැරැණි සුපුරුදු ආහාර වේල් වෙනුවට ක්‍ෂණික කෑම වර්ග තෙල් හා සීනි අධික පිෂ්ටය සහිත ආහාර පරිභෝජනයට හුරු වීම මේ තත්ත්වයට හේතු වේ. ආසියාතික රටවල ජනතාව හුරු පුරුදු වී සිටින්නේ වැඩිපුර පිෂ්ටය සහිත බත්, පාන්, රොටී, පිට්ටු සහ අල වර්ග වැනි ආහාර ප්‍රධාන ආහාර ලෙස ලබා ගැනීමටය. ඒ ආහාර වර්ගවල ඇති පිෂ්ටය තුළ දැවී සීනි බවටත් මේදය බවටත් පත්වේ. විශේෂයෙන්ම අප ප්‍රධාන ආහාරය ලෙස ලබාගන්නා ‘බත්’ අද මාරකයක් බවට පත් වෙමින් ඇතැයි කිව හැකිය.තුන් වේලටම බත් කෑමත් හැම විටම බත් වැඩි ප්‍රමාණයක් ආහාරයට ගැනීමත් රුධිරයෙහි සංතෘප්ත මේද වැඩි වීමට හේතු වෙයි. එහෙයින් දිනකට එක් වේලක් පමණක් බත් ආහාරයට ගැනීම වඩා සුදුසුය. බත් කෑමට ගන්නා විට බත් කුඩා ප්‍රමාණයක් සහ එළවළු පලා වර්ග වැඩිපුර ආහාරයට ගැනීම වඩා සුදුසුය.මේද සහිත බටර් වෙනුවට මාගරීන් වර්ග භාවිතා කිරීම සුදුසු යැයි බොහෝ දෙනා සිතති. එහෙත් සත්‍ය නම් සියලු මාගරීන් වර්ගවල ද සංතෘප්ත මේද අඩංගු වන බවය. එහෙයින් මාගරීන් වර්ග වුවද ලබාගත යුත්තේ මධ්‍යස්ථ ප්‍රමාණවලිනි. ගිතෙල්, නම් නොකරන ලද එළවළු තෙල්, සත්ත්ව තෙල් මෙන්ම පොල් තෙල්වල ද සංතෘප්ත මේදය බහුලය. පොල්තෙල් හානිකර නොවුණද එමඟින් හෘද රෝග ඇතිවීම වැළැක්වීමේ හැකියාවක් නැත.හානිකර රුධිර මේදය (එල්.ඩී.එල්) ඉවත් කරමින් ආහාරයට රසය හා පෝෂ්‍ය ගුණය එක් කිරීම සඳහා බහු අසංතෘප්ත මේද සහිත තල තෙල්, ඔලිව් තෙල්, බඩඉරිඟු තෙල්, සෝයා තෙල් හා සූරියකාන්ත තෙල් වර්ග සුදුසුය. බහු අසංතෘප්ත තෙල් වර්ග ශීත උෂ්ණත්වයේ දී සාමාන්‍යයෙන් නොමිදෙයි. එහෙත් මේ තෙල් වර්ග වරක් භාවිතා කළ පසු නැවත නැවත භාවිතා කිරීම නුසුදුසුය. බහු අසංතෘප්ත මාගරීන්වල බහු අසංතෘප්ත තෙල් ඉතා ඉහළ මට්ටමක පවතින හෙයින් ඒවා භාවිතා කළ යුත්තේ ඉතා සීමාසහිතවය. දිනකට මෙවැනි මේද වර්ග තේ හැඳි එකකට වඩා භාවිතා කිරීම හානිදායකය.සියලු වර්ගයේ ඇට වර්ග මධ්‍යස්ථ ප්‍රමාණවලින් ගැනීම හිතකර වේ. කජු, රටකජු, කොට්ටම්බා වැනි ඇට වර්ගවල ඇති මේදය හෘදය හිතකරය. එහෙත් දිනපතා මේවා පමණට වඩා ආහාරයට ගැනීම සුදුසු නැත.බිත්තර සතියකට වරක් හෝ දෙකක් ගත්තාට වරදක් නැත. එහෙත් කහමදය ඉවත් කොට ගැනීම වඩා සුදුසුය.කිරි භාවිතයේ දී මේද රහිත කිරි වඩා සුදුසුය. තේ කොපමණ බීවත් කම් නැත. එහෙත් දිනකට කෝපි කෝප්ප තුනකට වඩා බීම සුදුසු නැත. කවර පානයක් වුවද සීනි භාවිතා නොකිරීම වඩා සුදුසුය.මාළු වඩාත් සුදුසුය. මාළුවල ඇති ඕමේගා-3 මේද අම්ලය හෘදයට වඩාත් හිතකරය. රුධිර කොලොස්ටරෝල් අඩු කර හෘදයාබාධයකින් ආරක්ෂා වීමට ඕමේගා 3 සංඝටකය උපකාරී වේ. සැමන්, හුරුල්ලා, සාලයා වැනි කුඩා මාළුවල මේද වර්ගය බහුලව තිබේ.සම ඉවත් කරන ලද කුකුළු මස් එතරම් හානිකර නොවේ. එහෙත් නිතර ගැනීම සුදුසු නැත.කෙඳි සහිත එළවුළු ද පලතුරු ද වැඩිපුර ආහාරයට එකතු කර ගන්න. පලා වර්ග මෙන්ම රනිල ඇට වර්ග ද වඩාත් සුදුසුය.සුදුලූනු සහ ලූනු හෘදයට හිතකර වේ. ඒවායෙහි රුධිරය කැටි ගැසීමේ හැකියාව අඩු කිරීමේ ගුණයක් ද පවතී. සුදුලූනු අමුවෙන් කෑම සුදුසු නැත. බඩේ දැවිල්ල ඇති විය හැකි බැවිනි. දිනකට සුදුලූනු ග්‍රෑම් 50ක් පමණ ව්‍යංජනයක් ලෙස පිස කෑමෙන් රුධිරගත කොලොස්ටරෝල් ප්‍රමාණය අඩු වෙයි. ලුණු භාවිතය ද අඩු කළ යුතුය. පමණට වඩා ලුණු දැමූ කටගැසුම්, බැදුම්, සහ කෙටි කෑම වර්ග ගැනීම හැකිතාක් අඩු කළ යුතුය.පිපාසයට සුදුසුම පානය පිරිසුදු ජලය යි. උණුකර නිවාගත් ජලය නැති නම් ඇල්වතුර දිනකට බෝතල හයක්වත් පානය කිරීම වැදගත්ය. තැඹිලි ද සුදුසු පානයකි. සීනි එකතු කළ විට පලතුරු යුෂවල ද ගුණය හීන වෙයි. එහෙයින් පලතුරු යුෂ වෙනුවට පලතුරු ලෙස ආහාරයට ගැනීම වඩා සුදුසුය. සිසිල් බීම, චොක්ලට් හා කොකෝවා බීම සිරුරට හිතකර නොවේ. එවැනි පානවර්ග හැකි තරම් සීමා කළ යුතුය.සමබල ආහාර වේලක් ගැනීම මෙන්ම ක්‍රියාශීලී දිවි පෙවෙතක් ගත කිරීම ද හෘදරෝග වළක්වා ගැනීමට මහෝපකාරී වේ. ඒ සඳහා ව්‍යායාම අත්‍යවශ්‍ය වේ. වර්තමාන මිනිසා ඉතා කාර්යබහුලය. එහෙත් නිරෝගී දිවියකට අවශ්‍ය තරම් ව්‍යායාම ඔහුට ලැබෙන්නේ නැත. ඒ සඳහා වැය කිරීමට කාලයක් ද බොහෝ දෙනාට නැත. එහෙයින් කළ යුත්තේ තම දෛනික කටයුතු අතරේම සිරුර වෙහෙසා කටයුතු කිරීමයි. නිදසුනක් ලෙස රැකියාවට යන පුද්ගලයකු මෝටර් රථයෙන් හෝ වාහනයෙන් යා යුතු ස්ථානයට මඳක් පෙර වාහනයෙන් බැස ඇවිද යාම. විදුලි සෝපානය වෙනුවට පියගැට පෙළ නැඟීම, කාර්යාලයීය කටයුතුවලදී තම කාර්යයන් සඳහා සහායකයකු ගේ සහාය නොගෙන තමාම හිඳ සිටි තැනින් නැඟිට ගොස් එම කාර්යය කරගැනීම වැනි කටයුතුවලට හුරුවීම වටී.ව්‍යායාම වෙනුවට නැටුම් හෝ ක්‍රීඩාවල යෙදීම වැඩි දෙනා ප්‍රිය කරනු ඇත. පාසල් වියෙහි පටන්ම ක්‍රීඩාවලට යොමු කිරීම ද, නැටුම් වැනි විනෝදාංශ වෙත යොමු කිරීම ද කළ යුතුය. සංගීතයට සවන්දීම මනසට මෙන්ම හදවත ද සුවපත් කරයි. සංගීතයට අනුව නැටීම ශරීරයට ව්‍යායාමය ද හිතට සතුට ද ගෙන දෙයි. රෝගීනට මෙන්ම නිරෝගී පුද්ගලයනට ද ව්‍යායාම කරන්නට විධානය කරනු වෙනුවට රිද්මයානුකූල නර්ථනයට යොමු කිරීම වඩත් ඵලදායී වෙනු ඇත.වර්තමානයේ හදවත් රෝග සඳහා බලපාන ප්‍රධාන සාධකයක් ලෙස ‘මානසික ආතතිය’’ හඳුනා ගෙන තිබේ. දෛනික ජීවිතයේදී, පාසලේදී මෙන්ම කාර්යාලයේ දී ද මානසික ආතතියෙන් තොරව කටයුතු කළ හැකි පරිසරයක් සකසා ගත යුතුය. ඒ සඳහා පවුලේ සැම ද රැකියා ස්ථානවල බලධාරීන් ද එකසේ උනන්දු විය යුතුය. ඉහත කරුණු සියල්ල එක්තැන් වූ කල හදවත් රෝගවලින් වළකින්නට විශේෂ ව්‍යායාමයක් අවශ්‍ය නොවනු නිසැකය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ay1211251</link>
    <topic>අමුමස් කන ගුරුතුමී</topic>
    <author>මනෝවිද්‍යා උපදේශක</author>
    <content>බටහිර හෝ දේශීය වෛද්‍ය විද්‍යාවට හසුනොවන යම් රෝගී තත්ත්වයක් හෝ චර්යා රටාවක් දුටුවිට එය අදෘශ්‍යමාන භූත බලවේග ගොඩට දැමීම අප සමාජයේ පුරුද්දකි. එම මතයේම රැඳී සිටියහොත් නැති භූත බලපෑමකට ලක්වීමට ඔබට හැකියාව ලැබේ.මේ කතාවේ නායිකාව රංජනී ගුරුවරියකි. ඇය වයස 32 ක් පමණ වූ ප්‍රසන්න කාන්තාවකි. ඇය අප වෙත පැමිණියේ ගුරුවරයෙකු වූ ඇගේ සැමියා ද සමඟයි.ඇගේ දුෂ්කරතාව වූයේ, කිසිදු හේතුවක් නැතිව ශරීරයේ පවතින වේදනා කැක්කුම්ය. මේ කරුණ නිසා ඇය රාජකාරියේදී ද ඉතා අපහසුතාවන්ට පත්වෙයි. ඇගේ පවුල් ජීවිතයේද ප්‍රශ්න පැන නඟිමින් පැවතිණි. දරුවන් දෙදෙනෙකුගේ මවක වූ ඇයට සමහරවිට ඔවුන් සමඟ කතා කිරීම පවා වේදනා ගෙන දෙන්නක් වෙයි.වයස 12 දී පමණ ඇගේ මව මියගොස් ඇත. නංගී හා මල්ලීගේ සියලු වැඩ රාජකාරිය ඉටුකරන ලද්දේ ඇය විසිනි. පාසලේ වැඩවලට අමතරව නිවසේ වැඩ කටයුතුද සියල්ලම ඇය නොපිරිහෙළා ඉටු කළාය. පියා ඉතා නූගත් පුද්ගලයෙකු වූ අතර ආදායම් මාර්ගය කුඹුරු වැඩවිය. ඔවුන්ගේ ගම්මානය පිහිටා තිබුණේ පොලොන්නරුව ප්‍රදේශයේය.ඇයගේ කතාබහේදී හෙළි වූ තවත් කරුණක් නම් ඇය මස් වර්ග ඉවීම සඳහා කැපීමට ගත්විට ඒවා අමුවෙන්ම භාගයක් පමණ ගිල දමන බවයි. මෙම පුරුද්ද විවාහයෙන් පසු ඇයට ඇතිවී තිබේ. නමුත් කුඩාකල සිටම තම පියාට මත්පැන් පානය කිරීම සඳහා ඇය මස් වර්ග පිළියෙල කොට ඇත.ඉහතින් දැක්වූ ශාරීරික වේදනාවන්ට වෛද්‍යවරුන් කිසිදු විශේෂිත ශාරීරික රෝගී හේතුවක් සොයාගෙන නොතිබිණි. මස් කෑමේ පුරුද්ද පිළිබඳව විශේෂ හේතුවක් සොයා ගත නොහැකි වුවද එය සිදුවන්නේ ඇය නොදැනුවත්වම බව පෙනිණි.රෝගී තත්ත්වයේ මූල සොයා ගැනීමට ඇයගේ කැමැත්ත මත මෝහන නිද්‍රාවකට පත්කොට වයස ක්‍රම ක්‍රමයේ ආපස්සට යමින් කරුණු ගවේෂණය කරන ලදී. මවගේ මිය යාම ඉතා තදින් රංජනීට දැනී තිබුණු අතර ඊටත් වඩා ඇගේ සිත කැලඹූ සිදුවීමක් ඇය හෙළි කළාය. මව මිය යාමෙන් වසර 2 කට පමණ පසු එක්දිනකදී තම බීමත් පියා ඇයට යම් අයුතු යෝජනාවක් කර ඇත. ඒ වනවිට සාමාන්‍ය පෙළ පංතියේ සිටි රංජනීට පියා කෙරෙහි තද වෛරයක් හා පිළිකුලක් ඇතිවී වහාම එම යෝජනාව ප්‍රතික්ෂේප කොට ඇත. ඇයට සියලුම පිරිමින් කෙරෙහි කලකිරීමක් ඇතිවී තිබිණි. මෙම යෝජනාවෙන් පසු කිසිදිනක පියා ඇයට හිරිහැර කොට නොතිබුණත් එම සිතුවිල්ල රංජනීට වදයක් විය. පසුව ඇය තම නැන්දණියගේ නිවසේ සිට උසස් පෙළ හදාරා ගුරුවරියක දක්වා පැමිණ සිටියාය.පසුකලකදී නැන්දාගේ මැදිහත් වීම මත විවාහ වූ රංජනීට තම ස්වාමියා සමඟ එක්වීමේදී ද මැවී පෙනී ඇත්තේ පියාගේ යෝජනාවයි. තවද ස්වාමියාද ඉඳහිට මත්පැන් බොනවිට මස් කෑමට පි‍්‍රය කළ අතර ඒවා සැදීමේදී ඇයට තම පියාව සිහිවී එම වෛරය පිරිමැසීමට එසේ අමු මස් අනුභව කිරීමට හේතුව වී ඇත.මේ තත්ත්වය ඇය සිත තුළ තදකරගෙන සිටියේ එය හෙළිවුවහොත් ඇයගේ පවුල් ජීවිතයටත් දරුවන්ටත් ඉතා බරපතළ ලෙස බලපාන බව දන්නා හෙයිනි. එසේ කලක් ගතවෙද්දී ඇයගේ ඇඟේ අමාරුව ඇතිවන්නට විය. අමුමස් කෑමේ පුරුද්දක් ද නිතැතින්ම ඇති විය. කරුණු සොයා බැලීමේදී ඇයට සිදුවී ඇත්තේ සිත තුළ හිරකරගෙන තිබෙන පීඩාකාරී සිතුවිල්ල වෙනත් ආකාරයකින් ශාරීරික වේදනාවක් ලෙස පිටතට ඒමයි. මනෝවිද්‍යාවේදී එවැනි තත්ත්වයන් මනෝ කායික රෝග ලෙස හඳුන්වයි.කායික හේතුවක් නැතිව ශාරීරිකව ඇති වන ලෙඩරෝග මේ ගණයට ලා සැලකිය හැකිය. මෙයි මූලය අනිවාර්යෙන්ම මානසික හේතුවකි.එසේ හෙයින් අප ප්‍රතිකාර කළයුත්තේ සිත තුළ ඇති හේතු කාරකයටයි.රංජනීගේ මෙම තත්ත්වය ඇගේ පවුලේ අයටද මේ දක්වා රහසක්ව පවතී. මෝහන ප්‍රතිකාරත් මනෝවිද්‍යාත්මක උපදේශනයත් මාර්ගයෙන් රංජනී නැවත සාමාන්‍ය තත්ත්වයට පත්වුවාය. ඇය දැන් පසුගිය දේ ගැන නොසිතයි. වෛරය සිත තුළ නැත. අමු මස් කෑමේ පුරුද්ද දැන් ඇයට නැත.මනෝවිද්‍යා උපදේශකසුසන්ත ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=ay1211252</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.ඔබ සොඳුරුය මුදුය නෙතට ප්‍රියය බිඟුට ජීවය දෙන වසන්ත දෙව්දුවය- ගල්ගමුව කරුණාරත්න අත්තනායක*************************************************************************************මුහුදේ සැඬ පහරට අසුවී ගොඩ එන්නට මඟක් සොයන්නා සේ සමාජයේ ගැටි ඒ මේ අත සැරිසරමින් යමක් ලොවට දායාද කරන්නට මාන බලයි අලුත් දේ ලොවට විවර කළ විට අන්ධකාරය මැකී ආලෝකය මතු වූවා සේ දැනේ- ඉංගිරියේ ලසන්ත දුලීප් දසනායක*************************************************************************************කඳුළු වෙලා ඇස්වලින් විසිරෙන්න දඟලන දුකත් එක්ක මාසයක් විතරම ඔට්ටු වෙලා හිත හොඳටම හෙම්බත් වෙලා. සුදුපාට ටී ෂර්ට් ඇඳපු හැම පිරිමි ළමයෙකුම මට පේන්නෙ ඔයා වගේ. ඉස්සරත් එහෙමයි. තාම ඒකේ වෙනසක් නෑ. ඔයා ආසම පාට සුදු. ඔයා ආදරේ කරපු හැමදේටම මං ආදරේ කළා. පස්සේ පස්සේ ඔයා ගැන අහන්න දකින්න ලැබුණ දේවල් ඉවසන්න බැරිකමට ඔයාගෙන් ඈත්වෙන්න හැදුවත් මට ඒක කරන්න බැරිවුණේ ඔය ආදරේට තිබිච්ච ළෙන්ගතුකම නිසාමයි.ඒත්.. එදා ඔයාව ටවුන් එකේදී දැක්කම හිත හොඳටම ගැස්සුණා. ඔයා නංගියෙක් එක්ක හුරතල් වෙන හැටි දැක්කම; සත්තයි! තප්පර ගාණකට මගෙ හිත නැවතුණා. මට මගෙ ඇස් විශ්වාස නැතුව ගිය නිසාම මං ආයෙත් බැලුවා. ඒ ඔයාම තමයි. ඔයා මාව දැක්කා. ඒත් ඔය ඇස්වල කිසිම හැඟීමක් තිබුණෙ නෑ.ගැස්සුණ හිතත් එක්කම ගිහින් බස් එකට නැග්ගෙ මං, හීනෙන් වගේ. සීට් එකට හේත්තු වෙලා ඇස් පියාගත්තෙ දැකපු දේ අදහගන්න බැරි හින්දමයි. ටික වේලාවක් ගැස්සුණ බස් එක මාවත් අරගෙනම ආර්ය විලාස පාරට හරවලා ඉස්සරහට ඇදුණේ මාව තවත් අසරණ කරලා. මේ පාර දිගේ ඔයා ළඟින් මං කොච්චර කල් අඩි තියලා ඇත්ද? වක්කඩ කැඩුව වගේ කියවන මගේ කතා ඔයා මේ පාර දිගටම අහල ඇති. ආර්ය විලාස පාර තාමත් ඉස්සර වගේමයි. එකම වෙනස ඔයයි මායි නැති එක. මේ පාරේ හැම වැලි කැටයක් ගාණෙම තියෙන්නෙ ඔයාගේ සුවඳ.මං ආයෙත් ඇස් තදකරලා පියාගත්තේ කඳුළක් එළියට පනී කියලා බයට. ඒත් ඒ අතීතෙ ඔයා තරම් ලේසියෙන් මං කොහොම අමතක කරන්නද? ඉස්කෝලෙදි ඔය මූණ දකින හැමවේලාවෙම මගෙ හිත ගැස්සෙනවා. ආදරේ නාමයෙන් ඒ ගැස්සෙන හිතටත් මං ආදරෙයි. ඔයාට කෝල් කරලා “මං ගොඩක් සතුටින්, මං හැමදේම අමතක කළා” කියල කිව්වේ මං සතුටින් නිසාවත්, හැමදේම අමතක කරන්න පුළුවන් වුණ නිසාවත් නෙමෙයි. ඔයා දැන් සතුටින් වෙන්න ඇති කියලා හිතපු නිසා. සත්තයි... ඔයාගෙ සතුට මගෙත් සතුට නිසා!- බී. විතාන*************************************************************************************හිරු සඳු නුඹ මගෙ ජීවිතේ ගනඳුර නිවා දමා මට ආලෝකය ලබා දුන් පහන් තරුවයි නුඹ- බෙලිගල මනහරමහින්ද වෑකඩ*************************************************************************************ඈත ආකාසයේ ලස්සනට දේදුන්නක් පායා තිබිණි. පාට හතේ ඒ දේදුන්න ගුවන් තලයම හැඩ කළේය. දේදුන්න නිසා අහස අපමණ සතුටු විය. අහසට ඒ දේදුන්න මහමෙරක් තරම්ම වටී. ඒත් ඒ සතුට වූයේ නිමේෂයකි. දේදුන්න එකවර නොව කෙමෙන් කෙමෙන් මැකී ගියේය.අහස දැන් හැඩ නැත. ඒ දුක නිසාම දෝ අහස හඬයි. වැලපෙයි. මැකී ගිය දේදුන්න යළි කවදා ඒවිද? කෙතරම් හැඬුව ද මැකී ගිය දේදුන්න යළි නොඑන බව ද අහස දනී. සඳ, හිරු, තරු අහස හැඩ කර ද අහසට දේදුන්න නැති හිඩස පිරවිය නොහැකිය.යළි දේදුන්නක් අහසට කවදා හෝ පායාවි යැයි අහස දනී. එදාට දේදුන්නේ හැඩ බැලීමට අහස බිය වෙයි. පෙර මෙන් දේදුන්න ඒ අහසට වටින්නේ ද නැති වේවි.- මහරගම වත්සලා සෙව්වන්දි*************************************************************************************ආදරණීය ඇමතුම. හරිම සුන්දරයි ඒ හඬ“අද නිවාඩු. ඔයා කැමති කොහෙ යන්නද?”“ම්... අපි යමු ෆිල්ම් එකක් බලන්න.“රෑට තෝසෙ කාලා බීච් එකේ ඇවිදලා ගෙදර එමු.”“හ්ම්. එහෙම හොඳයි. හවසට ලෑස්ති වෙලා ඉන්න. මම ෂෙඩ් එකට ගිහින් පෙට්‍රල් ටිකකුත් ගහගෙන එන්නම්.” කාලය ඉගිළෙයි. වැඩි කාලය ගෙවෙන්නෙ ළිප මුල්ලට.“ඔයාට හෙට නිවාඩු නේද?”“ඔව් ඇයි? ඒ පාර මොකක්ද ගැටලුව?”“කාලෙකින් කොහෙවත් ගියෙ නැති නිසා අපි අද කැලණි වැඳලා අම්මලාගේ ගෙදරත් ගිහින් එමු.”“නිවාඩු දවසට සැනසිල්ලෙ ගෙදරට වෙලා ඉන්නවා මිසක් ඕවායෙ ගිහින් ඇති පලේ මොකක්ද? ගෙදර වැඩක් කරගෙන හිටියම නරකද?”  - කඩවත සුජාතා ගුණවර්ධන*************************************************************************************කරකුට්ටන් වෙච්ච ගහේ කොළ විතරක් ද දලුත් දෙකට නැමිලා බිමට බුම්මාගෙන.. හීන් කෙඳිරියක් නඟාගෙන ඕනවට එපාවට හැමූ පණ නැති හුළං පොදක් යාන්තමට කන් පසාරු කරගෙන ගියේ මුළු හිතම හිරිවට්ටගෙන. පාළු මතකයක් එක්ක නිදිවරපු ඇහැට ඇහි පිල්ලමක් කෙණෙහිලිකම් කරනකොට හුඟ කාලෙකින් වැස්ස නොදැකපු පස් කැටිත්තක ඇතුළත ගුලිවුණු පුංචි කම්බි පණුවෙක් වගේ මගේ හිත කාටවත්ම නොපෙනෙන්න ඇතුළටම හැංගුණා. ඇඟේ ලේ නහර සේරම බුරුල්වෙලා. ඒත් පපුවෙ පැත්තක්ම හිරවෙනවා වගේ දැනෙන්නෙ මට.සීතල මද්දහනක් වගේ හිත වටකරගෙන පින්පාටට දෝරෙ ගැලූ හිනාමල් සේරම අකලට පරවෙලා වැටිලා ගිහින්. කරවටක් වෙනකන් ගිලිලා නහය වැහෙන්නටම ගිලිච්ච වතුර ඔක්කාරෙට එනවා වගේ. හදපු ඉටි මාලිගේ හීන සේරම බොල් වෙලා දියවෙලා. යාන්තමට එහෙ මෙහෙ පාවෙනවා උඩින් .. යටින් මටත් නොදැනීම හොරෙන් .. හොරෙන්...කෝල නෙත් මැලවිලා පඬුපාට අහසේ සේ දුක්බරව අද.... අහනවා මගෙන් කතා නොකරම... මතකද ... ඔබත් – මමත්. මතක මඟ නතර වී හතර අත බැලූමුත් නොපෙනුණු තරම තවමත් නුඹට මගේ හිත හරිහැටි.කාලයේ අරුමය..නැලවිලි ගීයක මිහිරක් පණදුන් හදගැස්ම නිබඳ හිමි හා පුතු ... සමඟ ජීවිතය මල් පෙත්තක් පාට පාට ගෙත්තම් කළ සුවඳ රේණු විසුල....පුන්පත් ළා දලු ලෙළදෙන සුළඟ හා හාදවී නද දෙන කුරුලු කූජනය මැද්දෙන්...ආයෙමත් ඇවිදින් වසන්තය .. මටත් නොදැනීම...ජීවිතය සුවඳයි – එදාටත් වඩා අද- කෑගල්ලේ මීනු*************************************************************************************දමයි ගඟට බඩගින්නට යාළු ගිලියි රහට බඩගින්නට මාළු- එන්.ඩබ්ලිව්.පී.ලාල්*************************************************************************************ඇසෙනා වදන් ඉවසිය හැක හැමදාම දුටුවිට මගේ සක්විති දරු දෙදෙනාම එන බාධක හොඳයි ජීවිතයට බොහොම එනමුත් හිමිගෙ මළගම වාවනු කොහොමතවෙකෙකු කියන දේ අසමින් නො වී මුළා ජීවන ඔරුව පැදයමි නිවැරැදිව බලා බාධක ඒවි අසරණ වන ලෙසට ගලා සතුටක් ලබන්නේ ඇයි කෙනෙකුන්ව තළාඅහිතක් නැතිව කෙනෙකුන් හා ඇසුරකට නිවට නියාලුව නැත තවකෙකු අණට දුකක් දැනෙන මුත් තම පෑරුණු හිතට සැනසුම ලැබෙන බව නම් සත්තයි හෙටට- කිරිබත්ගොඩ පංචකර්ම රෝහලේටී.එම්.එස්.එම්. තෙන්නකෝන්*************************************************************************************නෙතු රන්දා සතර අතේ තාමත් ඔබ නොසෙව්වාට හිත ඇතුළේ හොරෙන් වගේ නොකියම එබිකම් කළාටමල් පාරට එදා වගේ අත් පටලා නොආවාට කල් බලන්න හීනෙන් වත් ළඟකදි මට බැරි වුණාටමීදුම යට සීතලේට උණු කඳුළක් හිර කළාට චුට්ටක් වත් නෑ වෙනසක් නුඹෙයි මගෙයි අතීතයට  - විවෘත විශ්වවිද්‍යාලයේටෙක්ලා ජයන්ගනී*************************************************************************************හිරු පායන විටදී අප විකසිත වෙනවා හිරු බැස යන කලට අප ගෙදරට එනවා සඳු පායන රැයේ අප නින්දට යනවා අපටත් හොරා අප සැම වයසට යනවාදස අත මල් පිපී සුවඳක් පැතිරෙනවා බඹරුන් ඇවිත් පැණිබී පියඹා යනවා සැමදා මෙලෙස මෙය එක ලෙස සිදුවෙනවා අපටත් හොරා අපෙ මළගම ළංවෙනවා  - පාණදුර අමිත් පි‍්‍රයන්ත.*************************************************************************************සරා සඳ රඟ බිමේ - වළේ, තුරුසෙවන යට එකට හිඳ අපි එදා - මනමේ නරඹන විටදි අප දෙදෙන - පමණකැයි මට සිතිණි. අද ඔබ කොතනදැයි - නොදනිමි මම. - නිවසේ සාලයට වී පවුලේ සැම හා එක්ව - ඔෂින් නරඹන විටදි තවත් අය අප සමඟ ‘ඔෂින්’ නරඹන බවක් - මට හැඟී යන්නේය.  - අරණායක ගුණපාල කරුණාතිලක*************************************************************************************වෙන්ව ගියත් ඔබ මා වෙතින් එපා කිසිදින වෙන්ව යන්නට ඔබ ඔබගෙන් ජයමාවතකි ඔබ ඔබටම එහි ජයග්‍රහණය ඔබම වෙයි... මල් ඉත්තකි ඔබ ඔබටම එහි සුවඳ ද ඔබම වෙයි... රෑ අහසයි ඔබ ඔබටම එහි තරු මල් ඔබ ම වෙයි... රන් මුතු වෙයි ඔබ ඔබටම එහි දිස්නය ඔබම වෙයි... සයුරු රළයි ඔබ ඔබටම එහි සැඩ ඔබ ඔබම වෙයි... කවදත් ඔබ ඔබම වේය සැමදා දිවියට .. ඔබේ...- මහනුවර ඩබ්ලිව්.එම්.උපේක්ෂා වීරකෝන්*************************************************************************************රස බොජුන් නැතුවාට කුසට අහරක් වැටේ නම් කිම ද බැරි පණ කෙන්ද රැක ගන්න යන්තම්... යස ඉසුරු නැතුවාට කඳුළු කැට නො ඒ නම් කිමද බැරි හිනැහෙන්න සිඳ දමා සුසුමන්... මාලිගා නැතුවාට පැලක්වත් ඇත්නම් කිමද බැරි සැනසෙන්න පැල තමන්ගේ නම්- බදුල්ල සජිනි දිල්ෂිකා*************************************************************************************මම බලා සිටිමි කිසියම් දෙනෙතකින් වැටෙන උණු කඳුළකින්.... හිත තෙමන තෙක් මහා ජල කඳ ගත තෙමනමුත් හිත තෙමෙන්නේ කඳුළකින් බැවින්....- කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211251</link>
    <topic>ඩිමෝ අංශ 5ක් ඉදිකිරීම් සහ සංවර්ධන ආයතනයේ ඇගැයුමට</topic>
    <author/>
    <content>ඩිමෝ අංශ 5ක් ඉදිකිරීම් සහ සංවර්ධන ආයතනයේ ඇගැයුමටරේගු ගොඩනැඟිල්ල ඩීසල් සහ මෝටර් ඉංජිනේරු පොදු සමාගම (ඩීමෝ) මෑතකදී නැවත වතාවක් ගෞරවයට පාත්‍ර වූයේ දිවයිනේ ඉඳිකිරීම් හා සංවර්ධන අංශයන්හි ඇපෙක්ස් පිළිගැනීමට ලත් ICTAD ආයතනය හරහා එහි ප්‍රධාන කාණ්ඩ පහකට විද්‍යුත් හා යාන්ත්‍රික අංශයේ ඉහළම ඇගයුමට ලක් වන EM1 ශ්‍රේණි ගත කිරීම් සම්බන්ධයෙනි.රජය විසින් ICTAD ආයතනය පිහිටුවනු ලැබුවේ දේශීය ඉදිකිරීම් ක්ෂේත්‍රය තුළ, කොන්ත්‍රාත්කරුවන්, වෘත්තීය සේවකයන්, ශ්‍රම බළකායන් ආදිය සංවර්ධනය හා ප්‍රවර්ධනය කිරීම පිණිසය.ශීතකරණ, විද්‍යුත් සවි කිරීම්, විද්‍යුත් සවි කිරීම්, අඩු වෝල්ටීයතා විද්‍යුත් සවි කිරීම් (දත්ත විදුලි සන්දේශනය සහ ආරක්ෂණ පද්ධති), ගිනි අනාවරණ, ආරක්ෂණ හා නිවාරණ යන අංශ පහ වෙනුවෙන් EM1  ශ්‍රේණිගත කිරීම ලැබූ ඩීමෝ මේ සඳහා සුදුසුකම ලැබූ ප්‍රථම ශ්‍රී ලාංකේය සමාගම වේ.ඩීමෝ සිය දායකත්වය ලබාදුන් ප්‍රමුඛ පෙළේ මෑත කාලීන ව්‍යාපෘති අතරට ආර්. පේ‍්‍රමදාස සහ පල්ලේකැළේ ජාත්‍යන්තර ක්‍රිකට් ක්‍රීඩාංගණයන්හි ආලෝකකරණය, කොළඹ නව රේගු ගොඩනැඟිල්ලේ, දිවයිනේ විශාලතම ගොඩනැඟිලි කළමනාකරණ පද්ධතිය සවි කිරීම සහ හම්බන්තොට ජාත්‍යන්තර ගුවන් තොටුපොළ සඳහා නවීනතම ගිනි අනාවරණ පද්ධතිය සැපයීම සහ සවි කිරීම ආදිය දැක්විය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211252</link>
    <topic>සෙලාන් බදු පෙර ලාබය බිලියන 3 ඉක්මවයි</topic>
    <author/>
    <content>සෙලාන් බදු පෙර ලාබය බිලියන 3 ඉක්මවයිසෙලාන් බැංකුව 2012 තෙවන කාර්තුවේ දී නැවත වරක් කැපී පෙනෙන කාර්ය සාධනයක් පෙන්නුම් කරමින් 2012 සැප්තැම්බර් 30 න් අවසන් මාස 9 ක කාලපරිච්ඡේදය සඳහා ආදායම් බදු හා වැට් බදු ගෙවීමට පෙර රුපියල් බිලියන 3,130 ක ලාභයක් වාර්තා කිරීමට සමත් වී තිබේ. එය පෙර වර්ෂයේ අදාළ කාලපරිච්ඡේදය හා සලකා බැලීමේදී 120% ක වර්ධනයකි.2011 වර්ෂයේ මුල් මාස 9 තුළ දී ආදායම් බදු හා වැට් බදු ගෙවීමට පෙර ලාභය දැක්වුණේ රුපියල් මිලියන 1,424 ක් වශයෙනි. පසුගිය වසර හා සැසඳීමේ දී මාස 09 ක කාලපරිච්ඡේදය වෙනුවෙන් වූ බැංකුවේ බදු ගෙවීමෙන් පසු ලාභය රු. මිලියන 303 සිට රු. මිලියන 1,604 දක්වා කැපී පෙනෙන ලෙස වර්ධනය වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211253</link>
    <topic>ටාටා කොමියුනිකේෂන්ස් ලංකා නව ප්‍රධාන විධායක නිලධාරී</topic>
    <author/>
    <content>ටාටා කොමියුනිකේෂන්ස් ලංකා නව ප්‍රධාන විධායක නිලධාරීසීමාසහිත ටාටා කොමියුනිකේෂන්ස් ලංකා සමාගමේ නව ප්‍රධාන විධායක නිලධාරී ලෙස ජානක ජයලත් මහතා පත්ව සිටී. ශ්‍රී ලංකාවේ පිළිගත් ජ්‍යෙෂ්ඨ ජංගම දුරකථන විශේෂඥයෙකු වන ජානක ජයලත් මහතාට වෘත්තීය ජීවිතයේ වසර 20 කට වැඩි අත්දැකීම් ඇත.ජයලත් මහතා එම තනතුරට පත් වූයේ පසුගිය වසර නවයක් තිස්සේ සමාගමෙහි ප්‍රධාන විධායක නිලධාරී තනතුර හෙබවූ රවී ශංකර් මහතාගෙන් පසුවයි.සමාගමෙහි සභාපති විෂ් ගෝවින්දස්වාමි මහතා පැවසුවේ, වේගයෙන් වෙනස්වන සන්නිවේදන ක්ෂේත්‍රය තුළ සාර්ථකත්වය කරා දිවෙනා සීමාසහිත ටාටා කොමියුනිකේෂන්ස් ලංකා සමාගමෙහි ගමන් මඟ හොඳින් හසුරුවන්නට ජානක මහතාට හැකියාව ඇති බවය.සමාගම් ඉතිහාසයේ ප්‍රධාන විධායක නිලධාරි තනතුර ශ්‍රී ලාංකිකයෙක් විසින් හොබවන ප්‍රථම අවස්ථාව මෙය වන අතර ඒ තුළින් ශ්‍රී ලංකාවට ලෝකයේ නවීනතම සන්නිවේදන තාක්ෂණය දිගින් දිගටම ලබාදීමෙන් ශ්‍රී ලංකාවේ ජනතාව සහ ව්‍යාපාර සඳහා වේගවත් සහ ලාභදායී ජාත්‍යන්තර සන්නිවේදන සබඳතාවන් ලබාදීමට එමඟින් හැකියාවක් ලැබෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211254</link>
    <topic>කැලණි විසුර වැඩමුළුවෙන් විදුලි කාර්මිකයන් 15,000කට දැනුම</topic>
    <author/>
    <content>කැලණි විසුර වැඩමුළුවෙන් විදුලි කාර්මිකයන් 15,000කට දැනුම කැලණි කේබල්ස් සමාගම විසින් විදුලි කාර්මික දැනුම ලබාදුන් 15,000 වැනි විදුලි කාර්මික මහතාට කැලණි කේබල්ස් සමාගමේ, වෙළෙඳනාම ප්‍රවර්ධන කළමනාකරු, චන්න ජයසිංහ මහතා විසින් සහතිකපත හා ත්‍යාගයක් පිරිනැමු අවස්ථාව.විදුලි කාර්මිකයන් දැනුවත් කිරීම හා සුබසාධනය වෙනුවෙන් කැලණි කේබල්ස් සමාගම දියත් කර ඇති ‘කැලණි විසුර’ නම් ‘විදුලි කාර්මික සුබසාධන රන් මෙහෙවර’ යටතේ පැවැත්වෙන විදුලි කාර්මික වැඩමුළු තුළින් විදුලි කාර්මිකයන් 15,000 කගේ ඉලක්කය පසුකිරීමට පසුගියදා එම සමාගම සමත් විය. කැලණි කේබල්ස් සමාගම විසින් එම සුවිශේෂී ඉලක්කය පසු කළේ, විදුලි රැහන් එළිමේ ඵලදායිතාවකින් යුත් නව උපක්‍රම හඳුන්වා දීමේ අරමුණෙන් මාසික ව දිවයිනේ විවිධ ප්‍රදේශයන්හි පැවැත්වෙන වැඩමුළු මාලාවෙහි පසුගියදා මොනරාගල නගරයේ පැවති විදුලි කාර්මිකයන් දැනුවත් කිරීමේ වැඩමුළුවේදී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211255</link>
    <topic>වවුනියාව පාසල්වලට NDB බැංකුවෙන් විදුලි පහන්</topic>
    <author/>
    <content>වවුනියාව පාසල්වලට NDB බැංකුවෙන් විදුලි පහන්වවුනියාව NDB, කාර්යමණ්ඩල ටී. සුරේන්ද්‍රන් මහතා විසින් වවුනියාව කිඩච්චුරෙයි, කරුවෙප්පන්කුලම් GTMS  විද්‍යාලයේ සිසුවියක වෙත LED විදුලි පහනක් පිරිනැමූ අවස්ථාව.වවුනියාව අවට ප්‍රදේශයන්හි දරුවන් මුහුණ පා සිටින දුෂ්කරතා අවබෝධ කරගත් NDB,නිසි ප්‍රමිතියකින් තොර ආලෝකය ලබාගැනීමේ උපක්‍රම නිසා ඇතිවිය හැකි උපද්‍රව පිළිබඳව දැනුවත් කිරීමට කාලීන වැදගත්කමකින් යුතු විශේෂ ව්‍යාපෘතියක් ක්‍රියාත්මක කරන ලදි. වවුනියාව NDB ශාඛාවේ කාර්යමණ්ඩලය මූලික වී එම ව්‍යාපෘතිය ක්‍රියාත්මක කළ අතර එහිදී සූර්ය ශක්තියෙන් ක්‍රියාකරන LED විදුලි පහන් 1500 කට වැඩි ප්‍රමාණයක් ප්‍රදේශයේ පාසල් 25 ක සිසු දරු දැරියන් අතර බෙදා දෙන ලදි.අඩු ආලෝකයක් ලබා දෙන භූමිතෙල් ලාම්පු හා ඉටිපන්දම්වලට වඩා අධ්‍යයන කටයුතු සඳහා භාවිතා කරන LED විදුලි පහන් ඒකාකාර දීප්තිමත් ආලෝකයක් ලබා දෙයි. සූර්ය ශක්තියෙන් ක්‍රියාත්මක LED විදුලි පහන් මෙම ග්‍රාමීය නිවාස වලට හොඳින් ගැළපෙන වැඩි කාර්යක්ෂමතාවයක් සහිත උපකරණයකි. හොඳ ආලෝක තත්ත්වයක් සහිත LED විදුලි පහන්, භූමිතෙල් කුප්පි ලාම්පු භාවිතය සමග සැසඳීමේ ඉතාමත් ආරක්ෂාකාරී වන අතර පරිසර හානියද අවම වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211256</link>
    <topic>දියවැඩියාව ගැන දැනුවත් කිරීමට නෙස්ලේ ලංකා එක් වෙයි</topic>
    <author/>
    <content>දියවැඩියාව ගැන දැනුවත් කිරීමට නෙස්ලේ ලංකා එක් වෙයිදියවැඩියා සංගමයේ සභාපති වෛද්‍ය මහේන් ජයසූරිය, නෙස්ලේ ලංකා කළමනාකාර අධ්‍යක්ෂ ඇලෝසියස් හොෆ්බවර් මහත්වරු ගිවිසුම හුවමාරු කර ගනිමින්.ඡායාරූපය - විමල් කරුණාතිලකදියවැඩියාව නිවාරණය කිරීමේ අරමුණින් ජාත්‍යන්තර දියවැඩියා ෆෙඩරේෂනය සමඟ තුන් අවුරුදු ජාත්‍යන්තර සහයෝගීතාවයකට එළඹුණු නෙස්ලේ සමාගම සමබර පෝෂණය හා ශාරීරික ක්‍රියාකාරීත්වයන් සහ ආතතිය අවම කරගැනීම හරහා ජනතාවගේ සෞඛ්‍ය සම්පන්න භාවය වර්ධනය කිරීමට උපදේශනය ලබාදීමට ඉදිරිපත්වී සිටී.පසුගිය 14 දාට යෙදුණු ලෝක දියවැඩියා දිනය දා නෙස්ලේ ලංකා සමාගම රටපුරා දැනුවත් කිරීමේ වැඩසටහන් පැවැත්වීය.කොළඹ නගරයට ප්‍රවේශ වන ස්ථානවල එදින උදේ දියවැඩියාව පිළිබඳ දැනුම ලබාදෙන ක්‍රියාකාරකම් සිදු කෙරිණි. නෙස්ලේ ලංකා සමාගමේ ස්වේච්ඡා සේවකයන්, ලිබර්ටි ප්ලාසා, මැජෙස්ටික් සිටි, ක්‍රෙස්කැට්, ලෝක වෙළෙඳ මධ්‍යස්ථානයේ රෝග නිවාරණ මධ්‍යස්ථාන පැවැත්වීය.නෙස්ලේ ලංකා කළමනාකාර අධ්‍යක්ෂ ඇලෝසියස් හොෆ්බවර්, මේ සහයෝගීතාව සමඟ නෙස්ලේ ලංකා සමාගම, ශ්‍රී ලංකා දියවැඩියා සංගමයට සහයෝගය ලබා දී දියවැඩියාව පිළිබඳ මනා දැනුමක් ලබාදීමට තීරණය කළා. මුල් පෙළේ පෝෂණ, සෞඛ්‍ය සහ සුබසාධන සමාගමක් ලෙස නෙස්ලේ ලංකා සමාගමට මෙවැනි වටිනා කාර්යයකට දායක වන්නට ලැබීම ගැන සතුටු වෙනවා” යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211257</link>
    <topic>රණවිරු රියල් ස්ටාර් තෙවැනි මෙහෙයුම ඇරැඹේ</topic>
    <author/>
    <content>රණවිරු රියල් ස්ටාර් තෙවැනි මෙහෙයුම ඇරැඹේශ්‍රී ලංකාවේ වැඩිම පිරිසක් නැරඹූ රියැලිටි වැඩසටහන රණවිරු රියල් ස්ටාර් තෙවැනි අදියර ඇරැඹෙයි.ආරක්‍ෂක ලේකම් ගෝඨාභය රාජපක්‍ෂ මහතාගේ සංකල්පයකට අනුව ශ්‍රී ලංකාවේ විශාලතම ජංගම දුරකථන සේවා සැපයුම්කරු වන ඩයලොක් පූර්ණ සවිබලයෙන් රණවිරු රියල් ස්ටාර් වැඩසටහන නිර්මාණය වෙයි.රණවිරු රියල් ස්ටාර් දෙවැනි අදියර සඳහා මිලියන 4 කට වැඩි කෙටි පණිවිඩ ලබා ගනිමින් රියලිටි වැඩසටහන අවසාන මහ තරගයක වැඩිම කෙටි පණිවිඩ ප්‍රමාණය වාර්තා කරන ලදි.”පසුගිය යුද සමයේදී අපේ රණවිරුවන්ගේ සැඟවිලා තිබුණු ගායන වාදන කුසලතා කරලියට ගෙන ඒමට රණවිරු රියල් ස්ටාර් තරගය සඳහා ඔවුන්ට වේදිකාව විවර වුණා. ආරක්ෂක ලේකම් සහ නාගරික සංවර්ධන අමාත්‍ය ගෝඨාභය රාජපක්ෂ මහතාගේ සංකල්පයක් අනුව රණවිරු රියල් ස්ටාර් තරගය සංවිධානය කෙරුණු අතර එයින් අපේ ත්‍රිවිධ හමුදාවේ රණවිරුවන්ගේ සැඟවුණු සහජ දක්ෂතා ඔප්නැංවීමට අවස්ථාව උදා වුණා.” ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ල මහතා ප්‍රකාශ කළේය.IMRB  සමීක්ෂණ වාර්තා අනුව පසුගිය වසර දෙකේදීම රණවිරු රියල් ස්ටාර් වැඩසටහන ශ්‍රී ලංකාවේ ජනපි‍්‍රයතම රියැලිටි වැඩසටහනක් බවට හඳුනාගෙන තිබේ.තෙවන අදියරේ පළමු වටයේ තරගය 2012 නොවැම්බර් 03 වනදා සිට රාත්‍රී 9.00 ට ජාතික රූපවාහිනිය ඔස්සේ විකාශය ආරම්භ කළ අතර අවසාන මහා තරගය 2013 ජුනි මාසයේදී පැවැත්වීමට අපේක්ෂා කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211258</link>
    <topic>ආරක්ෂිත පාසල් ප්‍රවාහන සේවාවක් සඳහා ඔරියන්ට් ෆිනෑන්ස් සහාය</topic>
    <author/>
    <content>ආරක්ෂිත පාසල් ප්‍රවාහන සේවාවක් සඳහා ඔරියන්ට් ෆිනෑන්ස් සහායප්‍රථම බස් රථය ප්‍රදානය කරමින් සමස්ත ලංකා පාසල් ළමුන් ප්‍රවාහන සංගමයේ භාණ්ඩාගාරික එච්. රේණුක සී. පියසුන්දර, ඔරියන්ට් ෆිනෑන්ස් නියෝජ්‍ය සාමාන්‍යාධිකාරී නිලන්ත ජයනෙත්ති, පාසල් ළමයින් ප්‍රවාහන සංගමයේ සාමාජික ඉරාන් චන්ද්‍රකුමාර, ඔරියන්ට් ෆිනෑන්ස් ප්‍රධාන විධායක නිලධාරී රජීව බණ්ඩාරනායක, පාසල් ළමයින් ප්‍රවාහන සංගමයේ සභාපති එල්. මල්ශ්‍රී ද සිල්වා සහ ලේකම් කේ. ලලිත් චන්ද්‍රසිරි ප්‍රනාන්දු මහත්වරු.සමස්ත ලංකා පාසල් ළමයින් ප්‍රවාහන සංගමයේ සංකල්පයකට අනුව, පාසල් ළමයින් සඳහා ආරක්ෂිත පාසල් ප්‍රවාහන සේවාවක් සැපයීමේ මහඟු කර්තව්‍යයට, සීමාසහිත ඔරියන්ට් ෆිනෑන්ස් සමාගම, සීමාසහිත ඩීසල් සහ මෝටර් ඉංජිනේරු සමාගම (ඩීමෝ) හා අත්වැල් බැඳගෙන ඇත.මෙහි අරමුණ වන්නේ පාසල් ළමුන් සඳහා ආරක්ෂාකාරී සහ සුවපහසු ප්‍රවාහන සේවාවක් සැපයීම වන අතර මෙම කර්තව්‍යය නම් කර තිබෙන්නේ “දරුවන් ගෙදොරින් පාසල් දොරට” යනුවෙනි. පාසල් බස් රථවල අද පවතින අකාර්යක්ෂම හා අනාරක්ෂිත තත්ත්වය සලකා බලමින් මෙම වැඩසටහන දියත් කර තිබිණි. මේ යටතේ දැනටමත් පාසල් බස් රථ හිමි රියදුරන්ට හා පාසල් බස් රථ සේවාවන් ආරම්භ කිරීමේ අදහසින් සිටිනා රියදුරන් හට නව වාහන ලබා දීම සිදුකෙරෙන අතර එම බස් රථ සැපයීම ඩීමෝ වෙතින් සිදුකෙරෙන්නේ ඔරියන්ට් ෆිනෑන්ස් හි ලීසිං පහසුකම යටතේ වේ. මෙසේ පාසල් ප්‍රවාහන සේවා සඳහා නව බස් රථ ලබාදීම හරහා ළමුන් ආරක්ෂිතව නිවෙසේ සිට පාසල දක්වා ප්‍රවාහනය කිරීමට මෙන්ම වාහන හිමිකරුවන්ගේ නඩත්තු වියදම් සියයට 40 ක් දක්වා පමණ අඩු කරගැනීමටත් අවස්ථාව උදා වේ.මෙම නව පාසල් බස් රථ සැපයීම සිදුකරන්නේ ඩීමෝ වෙතින් වන අතර ඔවුන් සිය නවතම ටාටා සිටි රයිඩ් රථ මේ සඳහා වෙන් කර ඇත්තේ වඩාත් හොඳ පාසල් ප්‍රවාහන සේවයක් සැපයීමට සිය දායකත්වය ලබා දෙමිනි. මෙහිදී මෙම රථ මිලදී ගැනීම සඳහා රියදුරන්ට සහනයක් දැක්වීමට ඔරියන්ට් ලීසිං සමාගම එම කර්තව්‍යයේ මුල්‍ය සහයක ලෙස කටයුතු කරයි..කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj1211259</link>
    <topic>amante ලාංකික කතට නව ඇඟලුම් පෙළක්</topic>
    <author/>
    <content>amante ලාංකික කතට නව ඇඟලුම් පෙළක්MAS Holdings සහ amante අධ්‍යක්ෂක අජේ අමලීන් MAS Design හි ගිණුම් කළමනාකාර රජීව් ගණපති, MAS Brands හි ව්‍යාපාර කළමනාකාර බිනර සෙනෙවිරත්න, අලෙවි උපදේශිකා තුසිතා කුමාරකුලසිංහම් සහ MAS Brands හි අලෙවි විධායක චමරී ගොන්සාල්කෝරාල මහත්ම මහත්මීහු.amante විසින් දේශ දේශාන්තර සමඟ කරනා ව්‍යාපාරික කටයුතුවලින් ලැබු පන්නරයෙන්, තමන් විසින්ම ලැබු අත්දැකීම් මඟින් ඔප් නැංවුණු නිර්මාණ හැකියාව, නිෂ්පාදන හැකියාව හා අවශ්‍ය අංගෝපාංග සුරක්ෂිත කරගැනීමේ හැකියාව එක් කොට ගෙන ලබා ගත් දක්ෂතා එක්කර ගනිමින් සියයට සියයක් ලාංකිකත්වය මුදුන්පත් කරන නිෂ්පාදන පෙළක් ඉදිරිපත් කරයි.සර 25 ක ඉතිහාසයක් ඇති මාස් හෝල්ඩින්ග්ස් ආයතනය දැනට දකුණු ආසියාව ඇතුළත විශාලතම ඇඟලුම් නිෂ්පාදනයෙන් ලබා ගත් දශක දෙකක අත්දැකීම් හා විශිෂ්ටත්වය පිළිබිඹු කරමින් ජාත්‍යන්තර තත්ත්වයේ ඇතුළත ඇඟලුම් දේශීය කතට ලබා දීම අරමුණු කරගත්, මෙම හඳුන්වා දීම වෙළෙඳපොළේ ආන්දෝලනයක් ඇති කිරීමට සමත් විය.“දැනට සෑහෙන කාලයක සිට අපේම සන්නාමයක් වෙළෙඳපොළට හඳුන්වා දීමට අපට තිබුණු අවශ්‍යතාවක් සපුරාලමින් අපි අපේ විශිෂ්ටත්වය සනිටුහන් කිරීමට හැකි නිෂ්පාදන පෙළක් amante සන්නාමය යටතේ හඳුන්වා දුනිමු.” මාස් හෝල්ඩින්ග් අධ්‍යක්ෂක අජේ අමලීන් ප්‍රකාශ කළේය.දකුණු ආසියාවේ කාන්තාවගේ ශරීර ලක්ෂණවලට හැඩගැන්වුණු මේ නිෂ්පාදන පෙළට පාරිභෝගික සිතැඟි ඉටු කිරීමට හැකි වී ඇත. “මෙම කලාපයේ රටවල අපේ නිෂ්පාදන කුසලතා, ලොවට උකහා දැක්වීම සැම විටම කෙරෙන දෙයක්. ඒත් මෙම කුසලතා පිළිබිඹු කරමින් අපේම දේශීය කාන්තාවන්ගේ අවශ්‍යතා සම්පූර්ණ කිරීමට හැකියාවක් ලබා ගැනීම අපේ විශිෂ්ට ජයග්‍රහණයක් යැයි සිතමු.” ඒ මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>11</month>
      <day>25</day>
    </date>
    <link>http://www.silumina.lk/2012/11/25/_art.asp?fn=aj12112510</link>
    <topic>බ්‍රවුන්ස්</topic>
    <author>තාරක වික්‍රමසේකර</author>
    <content>බ්‍රවුන්ස්ඉන්වෙස්ට්මන්ට් කොටස් දිනකදී කෝටි 35 ඉක්මවා අලෙවි වෙයිසතිය ආරම්භයේ දී කොටස් වෙළෙඳ පොළේ සිදුවූ විශේෂිතම සිදුවීම වූයේ බ්‍රවුන්ස් ඉන්වෙස්ට්මන්ට් කොටස් 354808089 ක් අලෙවි වීමයි. එන්වි රිසෝසස් කොටස් 101576908 ක් අලෙවි විය. එස් එම් බී ලීසිං කොටස් 1100873 ක් ද එස් එම් බී ලීසිං (ඡන්ද බලය රහිත) කොටස් 1063672 ක් ද අලෙවි විය. සොෆ්ට්ලොජික් කොටස් 1006201 ක් අලෙවි විය. පෑන් ඒෂියන් පවර් කොටස් 1966799 ක් අලෙවි විය. මේ සැලකිය යුතු ලෙසින් (මිලියනය ඉක්මවා) කොටස් අලෙවි වූ සමාගම්ය.මිල ඉහළ යාම් අතුරින් සමාගම් කැපී නොපෙනුණ අතර කාර්ගිල්ස් රුපියල් 5.40 කින් ද කාර්සන්ස් රුපියල් 5.00 කින් ද ඉහළ ගියේය. බයිරහා ෆාම්ස් රුපියල් 10.20 කින් මිල පහළ ගිය අතර බුකිට් ඩරා රුපියල් 14.70 කින් ද එන් ඩී බී කැපිටල් රුපියල් 15.40 කින් ද මිල පහළ ගියේය.අඟහරුවාදා මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (ඡන්ද බලය රහිත) කීල්ස් හොටෙල්ස්, පෑන් ඒෂියන් පවර්, එස් එම් බී ලීසිං (ඡන්ද බලය රහිත) බ්‍රවුන්ස් ඉන්වෙස්ට්මන්ට්, ස්වර්ණමහල් ෆිනෑන්ස් සමාගම් විය.සුළු වශයෙන් හෝ මිල ඉහළ ගියේ නෙස්ට්ලේ (රුපියල් 5.00 කින්) සිංහපුත්‍ර ෆිනෑන්ස් (රුපියල් 3.50 කින්) මිල ඉහළ ගියේය.හරිස්චන්ද්‍ර රුපියල් 300 කින් මිල පහළ ගියේය. දිනයේ කැපී පෙනෙන මිල පහළ යාම පෙන්නුම් කරමිනි. බදාදා මිලියනය ඉක්මවා මිල ඉහළ ගිය සමාගම් අතර බ්ලු ඩයමන්ඩ් (ඡන්ද බලය රහිත) එච් එන් බී, ජේ කේ එච්, පෑන් ඒෂියන් පවර්, අමානා ටකාෆුල් සමාගම් විය.මිල ඉහළ යාම් අතුරින් සමාගම් කැපී නොපෙනුණ අතර කෝල් ස්ටෝර්ස් (රුපියල් 3.20) රෝයල් සෙරමික් (රුපියල් 3.50) සුළු වශයෙන් මිල ඉහළ ගියේය. මිල පහළ යාම් අතුරින් නුවරඑළිය කැපී පෙනුණි. ඒ කොටසක මිල රුපියල් 140.50 කින් පහළ යාම නිසාය. යුනියන් කෙමිකල්ස් රුපියල් 24.80 කින් ද මිල පහළ ගියේය.පෙර සතිය අවසානයේ වාර්තා වූ ගනුදෙනු සංඛ්‍යාව වූයේ 4542 කි. එය සඳුදා 4967 ක් දක්වා වර්ධනය විය.අඟහරුවාදා එය 6381 ක් දක්වා ඉහළ ගිය අතර බදාදා ගනුදෙනු 6070 ක් දක්වා යළි පහළ ගියේය.ඒෂියන් හොටෙල් පී එල් සී කොටසකට රුපියලක් බැගින් ලාභාංශ ගෙවනු ලබන බවට නිවේදනය කර තිබුණි.පෙර සතිය අවසානයේදී සමස්ත කොටස් මිල දර්ශකය දැක්වුණේ ඒකක 5556.32 ක් ලෙසය.සතිය ආරම්භයේ දී එය ඒකක 5503.93 ක් ලෙස දැක්වුණි. අඟහරුවාදා එය එක්වුණේ ඒකක 5433.95 ක් ලෙසය. බදාදා එය ඒකක 5360.60 ක් ලෙස දැක්වුණි.මිලංකා මිල දර්ශකය පෙර සතිය අවසානයේ දැක්වුණේ ඒකක 8144.32 ක් ලෙසය. සඳුදා එය ඒකක 5086.55 ක් ලෙස දැක්වුණි.අඟහරුවාදා එය දැක්වුණේ ඒකක 5004.58 ක් ලෙසය. බදාදා එය ඒකක 4925.03 ක් දක්වා පහළ ගියේය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212021</link>
    <topic>පාර්ලිමේන්තුවට ආඥාවක් නිකුත් කරන්න අධිකරණයට බලයක් නෑ</topic>
    <author>සරත් පෙරේරා</author>
    <content>හිටපු අගවිනිසුරුසරත් පෙරේරාශ්‍රේෂ්ඨාධිකරණයෙන් කථානායකවරයාට හෝ පාර්ලිමේන්තුවට රිට් ආඥාවක් නිකුත් කළ නොහැකි නිසා නොතීසි ද නිකුත් කිරීමට නොහැකි යැයි හිටපු අගවිනිසුරු සරත් නන්ද සිල්වා මහතා පවසයි.අපේ ආණ්ඩුක්‍රම ව්‍යවස්ථාවේ 3 වැනි ව්‍යවස්ථාව අනුව ජනරජයේ පරමාධිපත්‍ය ජනතාවට පැවරී තිබෙන බවත් ජනතාවට වගකීම පාර්ලිමේන්තුවට පැවරී ඇති බවත් කී හිටපු අගවිනිසුරුවරයා ජනතාවගේ අධිකරණ බලය ද අධිකරණය ක්‍රියාත්මක කරන්නේ පාර්ලිමේන්තුව වෙනුවෙන් බවත් කීය.පාර්ලිමේන්තුව නීති සම්පාදන ආයතනය වශයෙන් අවසාන බලය ක්‍රියාත්මක කරන ආයතනය බවට පිළිගැනීමට සිදුවන බවත් හිටපු අගවිනිසුරුවරයා කීය. ව්‍යවස්ථාදායකය හා අධිකරණය අතර අද ලොකු ගැටුමක් ඇතිකරගෙන තිබුණත් මේ ආයතන දෙකේම බලය එකම ස්වාමියා වූ රටේ ජනතාවට පැවරී ඇති නිසා එවැනි ගැටුමකට යෑමේ අවශ්‍යතාවක් නැතැයි ද කීය.අපේ ආණ්ඩුක්‍රම ව්‍යවස්ථාව අනුව පාර්ලිමේන්තුව අධිකරණයට යටපත් කර නැතැයි ද ව්‍යවස්ථාදායකයට හා අධිකරණයට බලය ලබා දී ඇත්තේ ගැටුමක් ඇති නොවන පරිදි වුවත් මෙතැනදී ගැටුමක් නිර්මාණය කරගෙන ඇති බව ද හිටපු අගවිනිසුරුවරයා කියා සිටියේය.රිට් ආඥා සම්බන්ධයෙන් මේ රටේ වෙනම නීතියක් නැති නිසා බ්‍රිතාන්‍ය පොදු නීතිය මේ රටේත් මුළුමනින්ම බලපැවැත්වෙන බව ද බ්‍රිතාන්‍යයේ කිසි දිනෙක එරට අධිකරණය බ්‍රිතාන්‍ය පාර්ලිමේන්තුවට එවැනි ආඥා නිකුත් කර නැතැයි ද සරත් සිල්වා මහතා සඳහන් කෙළේය.මේ ආයතන දෙකම ක්‍රියා කළ යුත්තේ මහජන සුබසිද්ධියට යැයි ද හිටපු අගවිනිසුරු වරයා පැවැසීය.ආණ්ඩුක්‍රම ව්‍යවස්ථාව අනුව මූලික අයිතිවාසිකම් උල්ලංඝනය සම්බන්ධයෙන් ද ශ්‍රේෂ්ඨාධිකරණය ක්‍රියා කරන්නේ 126 ව්‍යවස්ථාව අනුව විධායක හෝ පරිපාලන ක්‍රියා මඟින් මූලික අයිතිවාසිකම් කඩවීම සම්බන්ධයෙන් පමණක් බවත් එයින් ද පාර්ලිමේන්තුවේ ක්‍රියා ඉවත් කර ඇති බවත් සරත් සිල්වා මහතා වැඩිදුරටත් පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212022</link>
    <topic>උතුරට තවත් කෝටි 830 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහ2009 මැයි සිට මේ දක්වා උතුරු පළාතේ සංවර්ධනයට රුපියල් කෝටි 12330 ක් වැය කර ඇති බවත් ලබන වසරේ උතුරේ සංවර්ධනයට රුපියල් කෝටි 830 ක් වැය කරන බවත් ආර්ථික සංවර්ධන අමාත්‍යාංශ සංඛ්‍යා ලේඛන අනාවරණය කරයි.ලබන වසරේ මෙරට සංවර්ධනයට වැඩිම මුදලක් වෙන්කර ඇත්තේ උතුරු පළාතට බව ද අමාත්‍යාංශ සන්නිවේදන අංශය පවසයි. 2009 මැයි මස සිට මේ දක්වා යාපනය දිස්ත්‍රික්කයේ සංවර්ධනයට වැය කර ඇති මුදල රුපියල් කෝටි 2922 කි. කිලිනොච්චි දිස්ත්‍රික්කයට රුපියල් කෝටි 2870 ක් ද වවුනියාවට රුපියල් කෝටි 2637 ක් ද ඒ ප්‍රදේශවල සංවර්ධනයට පසුගිය වසර තුන හමාර ඇතුළත වැයකර තිබේ.ඊට අමතරව මුලතිව් දිස්ත්‍රික්කයේ සංවර්ධනයට රුපියල් කෝටි 2811 ක් ද, මන්නාරම දිස්ත්‍රික් සංවර්ධනයට රුපියල් කෝටි 1087 ක් ද පසුගිය වසර තුන හමාර ඇතුළත වැයකර ඇතැයි ආර්ථික සංවර්ධන අමාත්‍යාංශය පවසයි.ලබන වසරේදී උතුරු වසන්තයට රුපියල් දස ලක්ෂ 8307 ක් ද, බටහිර රන් අරුණ වැඩසටහනට රුපියල් දස ලක්ෂ 3068 ක් ද රුහුණු උදානය වැඩසටහනට රුපියල් දස ලක්ෂ 2285 ක් ද, රජරට නවෝදය යටතේ රුපියල් දස ලක්ෂ 1735 ක් ද වැයකරන බව ආර්ථික සංවර්ධන අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212023</link>
    <topic>අගවිනිසුරුවරියගේ බැංකු කටයුතු ගැටලු සහගතයි</topic>
    <author/>
    <content>- මූල්‍ය විශේෂඥයෝ කියතිඅගවිනිසුරු ආචාර්ය ශිරාණි බණ්ඩාරනායක මහත්මියගේ බැංකු ගනුදෙනු හා ඉතා කෙටි කාලයක් තුළ එම ගිණුම්වලට මුදල් තැන්පත් කිරීම් හා ආපසු ගැනීම් ද සෑම වසරකම මාර්තු 31 හෝ දෙසැම්බර් 31 වන විට ගිණුම් ශේෂය ශූන්‍ය කිරීම් ගැන අවධානය යොමු කරන මූල්‍ය විශේෂඥයෝ ඒවා මහත් ආන්දෝලනයට තුඩු දෙන සිද්ධීන් බව පෙන්වා දෙති. මේවා රටක අගවිනිසුරු තනතුර හොබවන අයකු විසින් නොකළ යුතු ක්‍රියාදාමයන් බව ඔවුහු පෙන්වා දෙති.ජාතික සංවර්ධන බැංකුවේ ගිණුම් අංක 101110002058 යටතේ 2007/2008 වසරේ කිහිප වතාවක්ම මුදල් බැර කොට යළි තැන්පතුවලින් මුදල් ලබාගෙන 2008 මාර්තු 31 දින වන විට එය ශූන්‍ය ගිණුමක් බවට පත් කොට ඇති අතර ඒ ගිණුම එසේම තිබෙන්නට හැර 2008 මැයි 6 දා එයට රු. 519,534.55 බැර කොට ඉන්පසු එම ගිණුමෙන් 22 වරක් මුදල් බැර කොට එය රු.31,860,754.47 දක්වා වැඩි වූ පසුව 41 වතාවකට එම මුදල් සියල්ල 2009 පෙබරවාරි 3 වැනි දින වන විට හර කොට ඇත.ඒ හේතුවෙන් 2009 මාර්තු 31 වන විට එම ගිණුම ශූන්‍ය වී තිබේ.බණ්ඩාරනායක මහත්මිය එවැනි ගිණුමක් තිබූ බවක් වත්කම් බැරකම් ප්‍රකාශනයේ හෙළිදරව් කැර නැත.එම ගිණුමට මුදල් වරින් වර බැර කරමින් හා හර කරමින් එම ගිණුම ශූන්‍ය කරමින් පවත්වාගෙන ගිය බව ඇගේ වත්කම් හා බැරකම් පත්‍රයේ සඳහන් නොකිරීමෙන් අග්‍රවිනිශ්චයකාර තනතුර වැනි වගකිවයුතු තනතුරක් දරන අයකු නොකළ යුතු වරදක් සිදුකර ඇති බවද අනාවරණය වී ඇත.මෙවැනි සැක කටයුතු ගිණුම් කිහිපයක් ඇය විසින් පවත්වාගෙන ගොස් ඇති අතර ඒවා ගැන හෙළිදරව් නොකිරීම තවත් වරදකි.එම ගිණුම 2009 ජූලි 3දා දක්වා ශූන්‍ය වී පැවැති අතර යළිත් එදිනම එයට රු. 500,000.00 මුදලක් බැර කොට ඇත. ඉන්පසු 2010 ජනවාරි 13 දින වන තුරු මේ ගිණුම ක්‍රියාත්මක වී පැවැති අතර එය රු. 15,508,794.63 දක්වා වැඩි වී ඇත්තේ මුදල් තැන්පත් කිරීමේ හේතුවෙනි. යළිත් 18 වාරයකදී රු. 15,508,794.63 මුදල හරකොට ඇති බව ගිණුමේ වාර්තාවේ දැක්වෙයි.2010 ජනවාරි 13 දින වන විට එම ගිණුම යළිත් ශූන්‍ය වෙයි. බණ්ඩාරනායක මහත්මිය මේ පිළිබඳවද 2010 මාර්තු 31 වැනිදා සිය ගිණුම් ප්‍රකාශනයේ සඳහන් කොට නැත.2010 අප්‍රේල් 7 වැනිදා වනතුරු එම ගිණුම ක්‍රියාත්මක 2010 අප්‍රේල් 7 වැනි දින එයට රුපියල් 910,473.22 තැන්පත් වෙයි. එය යළිත් බැර 27කින් 57,488454.95 දක්වා වැඩි වෙයි. එම මුදල 2011 පෙබරවාරි 18 දින දක්වා පවතියි. අනතුරුව එම ගිණුමේ තිබූ රු. 2,057,098.56 මුදල මුළුමනින්ම ආපසු ගත් පසුව ගිණුමේ ශේෂය බින්දුවට අඩුවී තිබේ.2011 මාර්තු 31 දින මේ ශූන්‍ය ගනුදෙනුව පිළිබඳව ඇය තම ගිණුම් ප්‍රකාශයේ සඳහන් කොට නැත.මේ ගිණුම යළිත් ක්‍රියාත්මක නොවී 2011 මැයි මස 5 දක්වා පවත්වාගෙන ගොස් ඇත. අනතුරුව නිති සිදු කෙරෙන පරිදි එදින ගිණුමට රු. 974,280.39ක් බැර කොට ඇත. මෙය 2012 මාර්තු 30 දක්වා ක්‍රියාත්මක වෙයි. 2012 මාර්තු 30 වන විට රුපියල් 256,416,639.42ක් බැර 88 කින් ගිණුමට බැරවී හර 171 කින් රු. 256,416,639.42 මාර්තු 30 දා ගිණුමෙන් ආපසු ගෙන ශූන්‍ය වෙයි.මේ සියල්ල 2012 මාර්තු 31 දින ඇගේ වත්කම් ප්‍රකාශයේ සඳහන් නොවේ.යළිත් රු. 10,047,779.95ක් එම ගිණුමට බැරවන්නේ 2012 අප්‍රේල් 5 දාය.මෙවැනි ක්‍රියා පිළිබඳව සලකා බලන කළ මුදල් ගනුදෙනුවලදීත් ආචාර්ය ශිරාණි බණ්ඩාරනායකගේ මුදල් ගනුදෙනු අතිශය මතභේදයකට තුඩු දෙන බව පරිණත විශේෂඥයන්ගේ මතය වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212024</link>
    <topic>පණ්ඩිත් අමරදේව සමරු සංගීත ප්‍රසංගය 5 වැනිදා</topic>
    <author>සුමුදු චතුරාණි</author>
    <content>සුමුදු චතුරාණිආචාර්ය පණ්ඩිත් අමරදේවයන්ගේ 85 වැනි ජන්ම දිනය යෙදෙන දෙසැම්බර් 05 වැනිදාට එතුමන් අගය කිරීම සඳහා සංගීත ප්‍රසංගයක් පැවැත්වීමට රාජ්‍ය ආරක්‍ෂක හා නාගරික සංවර්ධන අමාත්‍යාංශය වෙනුවෙන් ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා කටයුතු සංවිධානය කොට තිබේ.එදිනට අමරදේවයන් විසින් සංගීත සපයන ලද හා ගායනා කරන ලද ගීත නන්දා මාලනී, වික්ටර් රත්නායක, නිරෝෂා විරාජිනී යන ගායක ගායිකාවන් විසින්, ගායනා කරනු ලබන අතර එහිදී සංගීතය සපයනු ලබන්නේ රෝහණ වීරසිංහයන් විසිනි.නෙළුම් පොකුණ රඟහලේ පැවැත්වෙන මේ සංගීත ප්‍රසංගයට සමගාමීව ශ්‍රී ලංකා කලා මණ්ඩලය මඟින් අමරදේවයන්ට උපහාර කිරීම සඳහා ‘අමරදේව ජාතියේ ස්වර්ණ ස්වරය’ නමින් ග්‍රන්ථයක් එළිදැක්වීමට ද කටයුතු යොදා තිබේ.මේ ග්‍රන්ථයේ ප්‍රාමාණික විද්වතුන් 35 දෙනෙක් අමරදේවයන් පිළිබඳ සිය අදහස් ගොනු කර තිබේ. මේ ග්‍රන්ථය මහාචාර්ය සමන්ත හේරත් සහ ආචාර්ය ප්‍රණීත් අභයසුන්දරයන් සංස්කරණය කරන ලද්දකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212025</link>
    <topic>ඉන්දීය හොඳම නිළි සම්මානය ප්‍රසන්නගේ චිත්‍රපටයකට</topic>
    <author/>
    <content>අරුණ ගුණරත්න ගෝවේ සිට...ප්‍රසන්න විතානගේ නිර්මාණය කළ ‘ඔබ නැතුව ඔබ එක්ක’ චිත්‍රපටයේ රඟපෑ ඉන්දීය නිළි අංජලී පටිල් 43 වැනි ඉන්දීය අන්තර්ජාතික සිනමා උලෙළේදී හොඳම නිළියට හිමි සම්මානය දිනාගෙන ඇත.ශ්‍රී ලාංකේය සිනමා ඉතිහාසයේ මෙරට චිත්‍රපටයක් වෙනුවෙන් වෙනත් රටක නිළියක් සම්මානයට පාත්‍ර වූ මුල් අවස්ථාව මෙයයි. අන්තර්ජාතික සිනමා උලෙළක අංජලී තරග වැදුණු මුල්ම අවස්ථාව ද මෙයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212026</link>
    <topic>ත්‍රීවීල් උද්ඝෝෂණයට නීතිඥ ප්‍රහාරයක්</topic>
    <author>විමල් කරුණාතිලක</author>
    <content>විමල් කරුණාතිලකඅගවිනිසුරුවරියට එරෙහිව ඉදිරිපත් කර ඇති දෝෂාභියෝගයට සහාය දැක්වීම සඳහා ත්‍රීරෝද පෙළපාළියකින් නගර ශාලාව අසල සිට මරදාන හරහා පැමිණි ජාතික ඒකාබද්ධ ත්‍රිරෝද රියැදුරු සංවිධානයේ ලේකම් රෝහණ පෙරේරා මහතාට නීතිඥයන් ලෙස පෙනී සිටි තිදෙනකු උපරිමාධිකරණය අසල දී පහර දුන්නේ යැයි කියන සිද්ධියකින් පසු ඔහු ජාතික රෝහලේ හදිසි අනතුරු අංශයට ඇතුළු කර ඇත.”උඹලා ආණ්ඩුවට කඩේ යනවා ලේන්සුවක් දාගෙන හිඟා කාපල්ලා”යි කියමින් රෝහණ පෙරේරාට පහර දී ඇතැයි ත්‍රිරෝද රථ රියැදුරු සංගමයේ සභාපති ලලිත් ධර්මසේකර මහතා කීය.විරුද්ධ මත දැරීමට අප සතුව ඇති අයිතිය නීතිය වෙනුවෙන් පෙනී සිටින ඇතැම් නීතිඥවරු පිළිනොගැනීම කනගාටුවට කරුණකැයි ද ධර්මසේකර මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212027</link>
    <topic>තේරීම් කාරක සභාව යළි 4 වැනිදා</topic>
    <author/>
    <content>අගවිනිසුරු ආචාර්ය ශිරානි බණ්ඩාරනායක මහත්මියට එරෙහි දෝෂාභියෝග චෝදනා විමර්ශනය කරන පාර්ලිමේන්තු තේරීම් කාරක සභාව ලබන අඟහරුවාදා (4) යළි රැස්වීමට නියමිත ය.මේ තේරීම් කාරක සභාවේ කාලය දීර්ඝ කිරීමක් සිදු කරන්නේ දැයි ඇමැති මණ්ඩල ප්‍රවෘත්ති සාකච්ඡාවට ඉකුත් දින සහභාගි වූ වැඩබලන කැබිනට් ප්‍රකාශක ඇමැති අනුර ප්‍රියදර්ශන යාපා මහතා වෙත ඉදිරිපත් කළ ප්‍රශ්නයකදී ඔහු පවසා සිටියේ එවැන්නක් සිදු කළ හැක්කේ පාර්ලිමේන්තු අනුමැතියෙන් පමණක් බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212028</link>
    <topic>නොයන ළමයි පාසල් යති</topic>
    <author>රමණී සුබසිංහ</author>
    <content>රමණී සුබසිංහවිවිධ අපහසුතා නිසා පාසල් නොයන දූ දරුවන් අටදහසකට අධික පිරිසක් දෙවසරකට අඩු කාලයක් තුළ දී පාසල් යැවීමට කටයුතු කර ඇතැයි ළමා සංවර්ධන හා කාන්තා කටයුතු අමාත්‍ය තිස්ස කරල්ලියද්ද මහතා කීය.එය ළමා සංවර්ධන හා කාන්තා කටයුතු අමාත්‍යාංශයේ පූර්ණ වගකීමක් ලෙස සලකන බවත් පසුගිය වසරේ ජනවාරි මාසයේ සිට මේ වසරේ ඔක්තෝබර් මාසය දක්වා දූ දරුවන් 8091 ක් මෙලෙස පාසල් ගත කළ බවත් ඇමැතිවරයා කීය.මෙම ව්‍යාපෘතිය සඳහා රුපියල් මිලියන 11 ක් වැය කර ඇති බවත් උසස් පෙළ හදාරන එවැනි සිසු සිසුවියන්ට මසකට රුපියල් දෙදහසක මුදලක් ද, සෙසු දරුවන්ට රුපියල් 1500 ක් ද ලබා දෙන බවත් ඇමැතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa1212029</link>
    <topic>කිරුළපනෙන් අධිවේගයට ගුවන් පාරක්</topic>
    <author>තාරක වික්‍රමසේකර</author>
    <content>තාරක වික්‍රමසේකරදක්ෂිණ අධිවේගී මාර්ගයට පහසුවෙන් පිවිසීම පිණිස කිරුළපනේ සිට කොට්ටාව දක්වා ගුවන් මාර්ගයක් ඉදිකිරීමට සැලසුම් කර ඇතැයි වරාය හා මහාමාර්ග නියෝජ්‍ය අමාත්‍ය නිර්මල කොතලාවල මහතා සිළුමිණට කීය.මේ ගුවන් මාර්ගය දැනට පවතින හයිලෙවල් පාර මධ්‍යයේ ගුවන්මාර්ගයක් ලෙස මංතීරු දෙකකින් යුතුව ඉදි කෙරේ. අධිවේගී මාර්ග ඉදිකිරීමෙන් පසු ඇතිවූ දියුණුව සලකා මහින්ද රාජපක්ෂ ජනාධිපතිතුමා විසින් මේ සංකල්පය ඉදිරිපත් කර ඇතැයි කී නියෝජ්‍ය ඇමැතිවරයා ගාලු පාර, හයිලෙවල් පාර හා බේස්ලයින් පාර යන මාර්ග තුනෙන්ම පිවිස නව ගුවන් මාර්ගයෙන් විනාඩි කිහිපයකින් කොට්ටාව පිවිසුමට ළඟා විය හැකි වන බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120210</link>
    <topic>පෙළ පොත් බෙදාදීම 6 වැනිදා</topic>
    <author/>
    <content>ලක්ෂ 41 ක් වන පාසල් ශිෂ්‍යයන්ට 2013 වසරට පෙළපොත් බෙදාදීමේ ජාතික උත්සවය මේ මස 06 වැනිදා පෙරවරු 9 ට මහනුවර ධර්මරාජ විද්‍යාලයේ දී පැවැත්වෙයි.2013 වසර වෙනුවෙන් පෙළ පොත් මුද්‍රණය සඳහා රජය විසින් රුපියල් මිලියන 2400 ක මුදලක් වෙන්කර ඇත. සිංහල, දෙමළ, ඉංග්‍රීසි යන භාෂා තුනෙන් ම ලියැවුණු පොත් වර්ග 437 ක් මුද්‍රණය කර ඇත. පිටපත් සංඛ්‍යාව මිලියන 37 කි.අධ්‍යාපන අමාත්‍ය බන්දුල ගුණවර්ධන මහතාගේ ප්‍රධානත්වයෙන් පැවැත්වෙන මේ උත්සවයට අධ්‍යාපන නියෝජ්‍ය අමාත්‍ය විජිත් විජයමුණි, මධ්‍යම පළාත් ආණ්ඩුකාර ටිකිරි කොබ්බෑකඩුව, මධ්‍යම පළාත් මහ ඇමැති සරත් ඒකනායක, අධ්‍යාපන අධීක්ෂණ මන්ත්‍රී මොහාන් ලාල් ග්‍රේරෝ, අධ්‍යාපන ලේකම් ගෝඨාභය ජයරත්න යන මහත්වරු ද සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120211</link>
    <topic>සුපිරිසුදු නිපැයුම් ක්‍රමයෙන් ලාභ වැඩිවෙයි; අපද්‍රව්‍ය අඩුවෙයි</topic>
    <author>නිහාල් පී. අබේසිංහ</author>
    <content>කර්මාන්තකරුවන්ට වාසි රැසක්නිහාල් පී. අබේසිංහසුපිරිසුදු නිෂ්පාදනය මඟින් මෙරට සියලු නිපැයුම්වල වියදම අඩුවී ලාභය වැඩිවී අපද්‍රව්‍ය ද අඩුවෙන බව ජාතික පිවිතුරු නිෂ්පාදන මධ්‍යස්ථානයේ අධ්‍යක්ෂ සේන පීරිස් මහතා පවසයි.මෙරට කර්මාන්තකරුවන් ඇතුළු සියලුම ව්‍යාපාර සඳහා සුපිරිසුදු නිපැයුම් ක්‍රම මඟින් ඉහළ ඵලදායිත්වයක් ලැබෙන බවත් ඒ මහතා පවසයි.කර්මාන්ත අමාත්‍යාංශය හා පරිසර අමාත්‍යාංශයේ පූර්ණ උදව් ඇතිව පවත්වාගෙන යන පිවිතුරු නිෂ්පාදන මධ්‍යස්ථානය මඟින් ඕනෑම කර්මාන්තයක් පිවිතුරු නිපැයුමක් ලෙස ලාභදායි අයුරින් පවත්වාගෙන යාමට හා අපද්‍රව්‍ය හා විදුලිය අවම කිරීමට උපදෙස් ලබා දෙන බවත් සේන පීරිස් මහතා පෙන්වා දෙයි.සුපිරිසුදු නිපැයුමේ ප්‍රධාන අරමුණ වැඩි කාර්යක්ෂමතාවයි. සුපිරිසුදු නිපැයුම මුදුන් පමුණුවාගන්නේ සමස්ත වෙනසක් සඳහා ව්‍යාපාරයේ සියලුම මට්ටම්වල පුද්ගලයන්ගේ කැපවීමෙන් ඔවුන්ගේ ආකල්ප වෙනස් කිරීමෙන් සහ ඔවුන් කෙරෙහි කළමනාකරණ කුසලතා යෙදවීමෙන් බව ද සේන පීරිස් මහතා පවසයි.කම්හල්වල නිපැයුම් ක්‍රියාවලි කෙරෙහි සුපිරිසුදු නිපැයුම යෙදවීම් මඟින් නිපැයුම් කාර්යක්ෂමතාව ඉහළ නැංවී අමුද්‍රව්‍ය හා ශක්තිය ඉතිරි වී අපද්‍රව්‍ය අඩුවී පරිසර දූෂණය අවම කර හැකි බවත් සේන පීරිස් මහතා පෙන්වා දෙයි.සුපිරිසුදු නිෂ්පාදනය පිළිබඳව වැඩි විස්තර දැනගැනීමට අවශ්‍ය අයට 0112369601 - 2369602 යන දුරකථන අංක ඇමතීමට පුළුවන.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120212</link>
    <topic>ගම්පහ බණ්ඩාරනායක විද්‍යාලයේ ප්‍රභාස්වර ප්‍රසංගය 5 වැනිදා</topic>
    <author/>
    <content>ගම්පහ බණ්ඩාරනායක විද්‍යාලයීය සෞන්දර්ය අංශයේ සිසු දරුවන්ගේ ප්‍රතිභාන්විත කලා කුසලතා එළි දක්වනු වස් විද්‍යාලීය සෞන්දර්ය අංශය මඟින් “ප්‍රභාස්වර” – 2012 කලා මහා මංගල්‍ය නීතිඥ පුෂ්පා රාජපක්‍ෂ මහත්මියගේ ප්‍රධානත්වයෙන් දෙසැම්බර් 05 වැනි බදාදා දින පස්වරු 6.30 ට විද්‍යාලයීය ක්‍රීඩාංගණයේ එළිමහන් රංග පීඨිකාවෙහි ඉදිරිපත් කිරීමට කටයුතු සංවිධානය කර ඇත.විද්‍යාලයීය 6 – 13 ශ්‍රේණි සිසු දරුවන්ගේ සෞන්දර්ය අංශයන්ට අයත් සංගීත, නර්ථන හා ප්‍රාසාංගික කලාවන්ට අයත් කලා නිර්මාණයන් කේවල හා සමූහ වශයෙන් මෙහි දී ඉදිරිපත් කෙරේ. පාසල් විෂය ධාරාවට අමතරව විෂය සමගාමී කටයුතු තුළින් දරුවන්ගේ කලා කුශලතාවයන් ඔප්නංවා ගැනීමටත් විශේෂයෙන්ම උසස් කලා රසවින්දනයන් තුළින් විශිෂ්ට පෞරුෂ සංවර්ධනයක් ඇති කරලීමටත් බුද්ධියට හා හදවතට සමීප මානවීය ගුණාංගයන්ගේ පරිපූර්ණ වූ සොඳුරු මිනිසෙකු නිර්මාණය කිරීම මෙහි මූලික පරමාර්ථය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120213</link>
    <topic>පෑලියගොඩ ‘Ccity’ ඉදිකිරීම් ඇමැති බැසිල් අතින් ඇරැඹේ</topic>
    <author/>
    <content>ඉදිකිරීම් ක්ෂේත්‍රයේ ගොඩනැඟිලි ද්‍රව්‍ය, උපාංග හා සේවා ඉහළ ප්‍රමිතියෙන් අඩු මිලට එකම ස්ථානයකින් ලබාගත හැකි ’Ccity’ වෙළෙඳ මධ්‍යස්ථානයේ ඉදිකිරීම් කටයුතු ආර්ථික සංවර්ධන අමාත්‍ය බැසිල් රාජපක්ෂ, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ හා නියෝජ්‍ය අමාත්‍ය ලසන්ත අලගියවන්න යන මහත්වරුන්ගේ ප්‍රධානත්වයෙන් ඉකුත්දා පෑලියගොඩ පිහිටි ශ්‍රී ලංකා රාජ්‍ය ඉංජිනේරු සංස්ථා භූමියේ දී ආරම්භ කෙරුණි.මහින්ද චින්තන ඉදිරි දැක්ම අනුව විමල් වීරවංශ අමාත්‍යවරයාගේ උපදෙස් පරිදි ශ්‍රී ලංකා රාජ්‍ය ඉංජිනේරු සංස්ථාව විසින් එම ආයතනයට අයත් පෑලියගොඩ පිහිටි අක්කර 16 ක භූමිය තුළ ‘Ccity’ ඉදිකිරීම් වෙළෙඳ මධ්‍යස්ථානය ඉදිකරේ. වෙළඳ කුටි 261 කින් සමන්විත නව තාක්ෂණයෙන් සපිරුණු ‘Ccity’වෙළඳ සංකීර්ණය සඳහා රුපියල් මිලියන 1200 ක් වැයවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120214</link>
    <topic>තරුණ ප්‍රතිපත්තියට අදහස් ඉල්ලයි</topic>
    <author>දයා ඩි ෆොන්සේකා</author>
    <content>දයා ඩි ෆොන්සේකාජාතික තරුණ ප්‍රතිපත්තියක් එළිදැක්වීම සඳහා මහජන අදහස් හා යෝජනා රැස්කිරීම පසුගිය 28 වැනිදා ආරම්භ කෙරුණු බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා කීය.ජාතික තරුණ ප්‍රතිපත්තියක් සම්පාදනය කිරීම තනිවම කළ නොහැකි බවත් ඒ සඳහා සියලු දෙනාගේම අදහස් හා යෝජනා ලබාගත යුතු බවත් ඇමැතිවරයා පෙන්වා දුන්නේය.යෞවන කටයුතු හා නිපුණතා පියස, 354/2, ඇල්විටිගල මාවත, කොළඹ 5. දුරකථනය 0112136571. විද්‍යුත් තැපෑල dyd@youthskillmongox හෝ ජාතික තරුණ ප්‍රතිපත්ති සම්පාදන ව්‍යාපෘතිය, සමාජ අධ්‍යයන අංශය, ශ්‍රී ලංකා විවෘත විශ්වවිද්‍යාලය, නාවල. දුරකථනය 0112881300. විද්‍යුත් තැපෑල nypslousl@gmail.com  හෝ තරුණ ප්‍රතිපත්ති සම්පාදන ලේකම් කාර්යාලය, ජාතික තරුණ සේවා සභාව, මහරගම. දුරකථනය 0113185703. විද්‍යුත් තැපෑල shanthanysc@gmail.com වෙත යොමු කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120215</link>
    <topic>හමුදා නිවාඩු නිකේතන මහජනතාවටත්</topic>
    <author>සාගරිකා දිසානායක ජයසිංහ</author>
    <content>සාගරිකා දිසානායක ජයසිංහමෙතෙක් ශ්‍රී ලංකා යුද හමුදාවට අයත් ව තිබූ නිවාඩු නිකේතන තුනක දොරටු පොදු ජනතාවට ද විවෘත කිරීමට පියවර ගෙන ඇත.ලායා හෝටල් ජාලය යනුවෙන් මේ හෝටල් නම් කැර ඇත.වාද්දුව රිසෝට් හෝටලය ලායා බීච් නමින් ද කුකුළේ ගඟ නිවාඩු නිකේතනය ලායා ලෙෂර් නමින් ද තිස්සමහාරාමයේ ලායා සෆාරි නමින් නව හෝටලයක් ද ළඟදීම විවෘත කිරීමට යුද හමුදාපති ලුතිනන් ජෙනරාල් ජගත් ජයසූරිය මහතා තීරණය කොට ඇත.හමුදාපතිවරයාගේ ප්‍රධානත්වයෙන් මේ හෝටල්වල නම් සන්නාමගත කිරීමේ උත්සවය පසුගියදා පැවැත්විණි.ශ්‍රී ලංකා යුද හමුදාවේ මුල්‍ය ප්‍රතිපාදන වලින් ගොඩ නංවන ලද මේ හෝටල්වලින් සංචාරක ක්ෂේත්‍රයේ දියුණුවට දායකත්වය ලබාදීම හා සාමාන්‍ය සංචාරකයන්ට සිය විවේකය විනෝදයෙන් ගත කිරීම සඳහා සාධාරණ මිල ගණන් යටතේ පහසුකම් සැලසීම මූලික අරමුණ වී ඇතැයි ශ්‍රී ලංකා යුද හමුදාව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120216</link>
    <topic>කප්රුක පුරවරයෙන් පොල් පැළ මිලියනයක්</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලඅක්කර පහ දක්වා වූ පොල් වගාකරුවන්ට නොමිලේ පොල් පැළ ලබාදීමේ වැඩපිළිවෙළ දැන් ක්‍රියාත්මක වන බව පොල් සංවර්ධන හා ජනතා වතු සංවර්ධන අමාත්‍ය ජගත් පුෂ්පකුමාර මහතා පවසයි.පොල් වගාකරුවන් මෙන් ම පොල් වගාවට උනන්දුවක් දක්වන අය කෙරෙහි 2013 අයවැය මඟින් සැලකිල්ලක් දක්වා ඇතැයි පැවැසූ ඇමැතිවරයා, ඕනෑම කෙනකුට පොල් වගාව කෙරෙහි යොමු විය හැකි වාතාවරණයක් උදාවී ඇති බවද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120217</link>
    <topic>සෑම ග්‍රාමසේවා වසමකටම ‘නැණසල’ මධ්‍යස්ථාන</topic>
    <author/>
    <content>සෑම ග්‍රාම සේවා කොට්ඨාසයකම නැණසල මධ්‍යස්ථාන ස්ථාපිත කිරීමේ විශේෂ ව්‍යාපෘතියක් ක්‍රියාත්මක කිරීමට යයි. මේ අනුව ස්ථාපිත කිරීමට අපේක්ෂිත නැණසල ගණන දාහතර දහසකි. මහින්ද රාජපක්ෂ ජනාධිපතිතුමා යෝජනා කළ අයවැය යෝජනා අනුව මෙම වැඩ සටහන ක්‍රියාවට නැංවේ.තොරතුරු තාක්ෂණ පහසුකම් සඳහා පුළුල් ප්‍රවේශයක් ඇති කිරීම මෙහි අරමුණ වේ.ප්‍රයෝජනයට නොගැනෙන රජයේ පාසල් හා රජයේ ගොඩනැගිලි ප්‍රතිසංස්කරණය කිරීමෙන් පසු මේ සඳහා යොදා ගැනීමට නියමිතව තිබේ.මේ සඳහා රුපියල් මිලියන හත්සිය පනහක පමණ මුදලක් අයවැය මඟින් වෙන්කර තිබේ.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) විසින් මේ වන විට දිවයින පුරා ස්ථාපිත කර තිබෙන නැණසල මධ්‍යස්ථාන ගණන හයසිය අසූහතකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120218</link>
    <topic>බුද්ධංගල අභය භූමියට කි.මී. 40ක් දිග විදුලි වැටක්</topic>
    <author/>
    <content>අම්පාර බුද්ධංගල අභය භූමියට අයත් වළඳාපිටිය වැව සහ රජ වැව අතර රුපියල් මිලියන 20ක වියදමින් කි.මී. 40ක් දිග ඇති විදුලි වැටක් ඉදිකිරීමට වනජීවී සංරක්ෂණ දෙපාර්තමේන්තුව පියවර ගෙන ඇත.ගොවිජන සේවා හා වනජීවී නියෝජ්‍ය අමාත්‍ය එස්.එම්.චන්ද්‍රසේන මහතාගේ උපදෙස් අනුව ඉදි කෙරෙන මෙම විදුලි වැටෙහි අලුත්වැඩියා කිරීම සහ නඩත්තු කිරීම සිවිල් ආරක්ෂක බළකායට පවරන බව වනජීවී අධ්‍යක්ෂ ජනරාල් එච්. බී. රත්නායක මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=aa12120219</link>
    <topic>ස්වාභාවික ආපදාවලට සහන දෙන්න ’සහන’ තාක්ෂණය එයි</topic>
    <author/>
    <content>හදිසි ස්වභාවික ආපදාවකදී අවශ්‍ය පියවර ගැනීම සඳහා මුළුමනින්ම තොරතුරු හා සන්නිවේදන තාක්ෂණය පදනම් කර ගනිමින් සකස් කරන ලද ‘සහන’ ආපදා කළමනාකරණ තොරතුරු තාක්ෂණ පද්ධතිය එළිදැක්වීම පසුගියදා සිදු කෙරුණි.ජල ගැලීම නායයෑම් සුළිසුළං ආදී ඕනෑම හදිසි ආපදාවකදී ඊට ගොදුරු වී සිටින ජනතාවගේ ජීවිත මෙන්ම දේපළ සුරක්ෂිත කිරීමටත් කඩිනමින් සහ විධිමත්ව කටයුතු කිරීමටත් ස්වභාවික විපත් පිළිබඳව පෙර සූදානමින් සිටීමටත් මෙම ‘සහන’ ආපදා කළමනාකරණ තොරතුරු තාක්ෂණ පද්ධතිය ඔස්සේ හැකියාව ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212021</link>
    <topic>පාර්ලිමේන්තුව අධිකරණයට වගකිව යුතු නැහැ</topic>
    <author>සංවාද සරත් පෙරේරා</author>
    <content>හිටපු අගවිනිසුරු සරත් නන්ද සිල්වා*කථානායකවරයාට පාර්ලිමේන්තු තේරීම් කමිටු සාමාජිකයන්ට උසාවියෙන් නොතීසි නිකුත් කළ හැකි ද?කිසිසේත්ම බැහැ. මෙතන රිට් ආඥා නිකුත් කිරීම අභියාචනා අධිකරණයට තියන බලය පිළිබඳව මේ රටේ නීතියක් නැති නිසා ක්‍රියාත්මක වෙන්නේ ව්‍යවස්ථාවක් නැති බ්‍රිතාන්‍ය පාර්ලිමේන්තුවේ බ්‍රිතාන්‍යයේ පොදු නීතිය අනුව අධිකරණයට පාර්ලිමේන්තුවට රිට් ආඥාවක් කවදාවත් නිකුත් කරන්න බැහැ. ඒ නිසා පාර්ලිමේන්තුවට නොතීසි යවන්නත් බැහැ. කථානායකට නොතීසි යැවීම වෙන්න බැහැ. බ්‍රිතාන්‍ය පාර්ලිමේන්තුවට කවදාවත් රිට් ආඥා එරට අධිකරණය නිකුත් කරල නැහැ.කථානායකවරයා පාර්ලිමේන්තුවට වගකීමෙන් ඒ තුළිනුයි ජනතාවට වග කියන්නේ. මූලික අයිතිවාසිකම් සම්බන්ධයෙන් බලය අධිකරණයට තිබුණත් එතන ක්‍රියාකළ හැක්කේ විධායක හා පරිපාලන කටයුතු සම්බන්ධයෙන්. පාර්ලිමේන්තුව ඕකෙන් ඉවත් කරල තියනවා. පාර්ලිමේන්තුව අධිකරණයට වග කියන්නේ නැහැ.පාර්ලිමේන්තුව අධිකරණයට යටපත් කරල නැහැ. මේ බලය බෙදල තියෙන්නේ ගැටුමක් ඇති නොවන ආකාරයටයි. ප්‍රජාතන්ත්‍රවාදයේ යහපැවැත්ම සඳහා පාර්ලිමේන්තුව, විධායකය හා අධිකරණය තමන්ට ලැබී ඇති බලය තුළයි ක්‍රියා කළ යුත්තේ.*ව්‍යවස්ථාදායකය ද අධිකරණය ද වඩා උත්තරීතර කියන තර්කයට ඔබ කියන්නේ කුමක් ද?අද මේ දෙකක් ලෙසට මතයකට ගිහින්. මෙතන මගේ කල්පනාව නම් උත්තරීතර වචනය පාවිච්චි කිරීම සුදුසු දෙයක් නොවෙයි. මොකද ජනතාවයි උත්තරීතර. ජනතාව බලය දෙන්නේ පාර්ලිමේන්තුවට. පාර්ලිමේන්තුවේ බලය ඒ ජනතා බලය තමයි අධිකරණය තුළිනුත් ක්‍රියාත්මක කරන්නේ.බලයේ මුල් හිමිකරු ජනතාව. ජනතාවට තමයි පරමාධිපත්‍යය බලතල තියෙන්නේ. මේ පරමාධිපත්‍යය තමයි ව්‍යවස්ථාදායක, විධායකය හා අධිකරණය මඟින් ක්‍රියාත්මක වෙන්නෙ ජනතාව දුන් බලය උඩ. මූලාශ්‍රය ජනතාව. මුල ඒකයි. ඒ නිසා ගැටුමක් වෙන්න බැහැ එකම හිමිකරු, මුල් හිමිකරු ජනතාව නිසා. ස්වාමිවරු දෙදෙනෙක් බැරි වේලාවත් හිටියනම් ගැටුමක් වෙන්න තිබුණා.මේක නිර්මාණය කරගත්තු ගැටුමක් තියෙන්නේ. දෙපැත්තම ජනතාව සුබසිද්ධිය වෙනුවෙන් ක්‍රියා කරන්න ඕනෑ. ජනතාවට කිසිසේත්ම බලය පිළිබඳ ප්‍රශ්නයක් ඉස්මතු වෙලා නැහැ.*නීතිඥ මහත්වරු ටයි දාගෙන පොල් ගහන එක ගැන මොකද කියන්නෙ?මම ඔය පොල් ගහන එක අනුමත කරන්නේ නැහැ. ඔය පොල් ගහන එක ආගමික පැත්තෙන් අර්ථයක් තියනවත් ඇති. දෙවිවරු කම්පා වෙනවලුනෙ පොල් ගැහුවම. නීතිඥයෝ බලන්න ඕන නීතිය දිහා. නීතියේ මුර දේවතාවෝ තමයි අපේ අධිකරණ පද්ධතියයි නීතිඥයොයි. ඒ අය ගිහිල්ලා පොල් ගහපුවහම ඒ අයගේම ඔළුවට පොල් ගහගත්තා වගේ දෙයක් තමයි මෙතන සිද්ධ වෙන්නේ. මට විරුද්ධවත් එක එක විදියට පොල් ගහල තියනවා. ඒ පොල් ගැහිලිවලනම් කිසිම පලක් වෙලා නැහැ. පොල් ගහන්න ගහන්න මගේ සේවා කාලය තවත් තහවුරු වුණා.*අගවිනිසුරු තුමියට විරුද්ධව ඉදිරිපත් වී ඇති දෝෂාභියෝගය අද කතාවට භාජනය වෙලා. පාර්ලිමේන්තු තේරීම් කාරක සභාව තමයි මේ පරීක්ෂණ කරන්න පවතින නීතියේ තියන එකම මාර්ගය වීම ගැන ඔබ හිටපු අගවිනිසුරුවරයකු ලෙස කියන්නේ කුමක් ද?මේක හදිසියේ 1984 හදපු ස්ථාවර නියෝගයක්. නෙවිල් සමරකෝන් මහත්තයට විරුද්ධව ක්‍රියා කරන්න.1978 ව්‍යවස්ථාවේ කියනවා 108 ඒ ක්‍රියාමාර්ගය එක්කෝ නීතියෙන් නැතිනම් ස්ථාවර නියෝග අනුව විය යුතු ය කියලා.නෙවිල් සමරකෝන් මහත්තයට දෝෂාභියෝග ගේනකොට ජේ. ආර්. ජයවර්ධන මහතා ඇතුළු කණ්ඩායමට අමතක වුණා මේක ගෙනියන්න නියෝග නැති බව. ඒ කණ්ඩායමේ එදා රනිලුත් හිටියා. ඒ නිසා හදිසියේ මේ ස්ථාවර නියෝග ගෙනැවිත් තිබෙනවා.චන්ද්‍රිකා හිටපු ජනාධිපතිනිය විනිසුරුවරුන්ගෙන් යුත් කොමිසමක් පත් කිරීමට කළ යෝජනා ගැන කතා කර තිබුණා.සාධාරණ ස්වාධීන පරීක්ෂණයක් පවත්වන්න නීතියක් ගේන්න තිබුණා.දැන් ඔය කතා කරන චන්ද්‍රිකා මැතිනියටත් ඕක කරන්න ඕන තරම් ඉඩ තිබුණා. අවුරුදු 11 ක් ජනාධිපති ධුරයේ එතුමිය හිටියනේ. එතුමිය පත්කළ මට විරුද්ධවත් ඔය දෝෂාභියෝගයක් ගෙනාවනේ. එතුමියම පත්කළ මං ගැන හරි කරුණාවක් දැක්වුවනම් තිබුණ නීතියක් දාන්න. මේක නෙමෙයි හරි ක්‍රමය සාධාරණ පරීක්ෂණයක් පවත්වන්න ඕන කියලා. නමුත් ඒක කෙරුවේ නැහැ. මේ ක්‍රමය වැරදි ක්‍රමයක් නම් අවුරුදු 11 ක් තිබුණා එතුමියටම ඒ වැරැද්ද හරි ගස්සන්න.දෝෂාභියෝග ඉතිහාසයම පලුදු සහිතයි. හුඟක් තැන්වල සැඟවුණු අරමුණු තිබිල තියනවා. ඇතැම් විට මෙතනත් හරි දෝෂාභියෝගයක් තියෙන්නත් පුළුවන්. නැතිවෙන්නත් පුළුවන්. හැම එකම වැරදියි කියන්නත් බැහැ. විෂම පැවැත්මක් තියනව නම් මේක කෙරෙන්න ඕන.නෙවිල් සමරකෝන් මහත්තයගේ තිබුණේ එදා ආණ්ඩු පක්ෂය චෝදනා කළ විදියට විෂම පැවැත්මක් නෙවෙයි උතුම් පැවැත්මක්. ඔහු හොඳ පෞරුෂයක් තිබුණ රාජ නීතිඥවරයෙක්. හුඟක් දෙනා අද දන්නේ නැහැ සිරිමා බණ්ඩාරනායක මැතිනිය වරදකරු කළ ජනාධිපති කොමිසමට විරුද්ධව තීන්දුවක් දුන් විමලරත්න, කොලින්තෝමේ හා වෛත්‍යලිංගම් විනිසුරුවරුන්ට විරුද්ධවත් දෝෂාභියෝග දැම්මා. හැබැයි ඔවුන් ඒවයින් නිදහස් වුණා.*චන්ද්‍රිකා මැතිනිය ඔබේ කාලෙ දුන් ශ්‍රේෂ්ඨාධිකරණ තීරණ කීපයක් ගැනත් කතා කරල තිබුණ නේද?චන්ද්‍රිකා මැතිනිය කරල තියන මේ ප්‍රකාශය ගැන මගෙන් කීප දෙනෙක්ම ඇහුව්වා. විශේෂයෙන්ම එතුමියගේ ප්‍රකාශයේ සඳහන් කරල තියනවා එතුමියගේ පාලන කාලයේ දී ශ්‍රේෂ්ඨාධිකරණය දුන් නඩු තීන්දු අවිවාදයෙන් පිළිගත්තා කියලා. ඒක හරි. එතුමිය පමණක් නොවෙයි, සෑම කෙනෙක්ම අධිකරණය දෙන නඩු තීන්දු පිළිගන්නට ඕන. ඒක හැබැයි සුවිශේෂත්වයක් නෙවෙයි. ඒක තමයි නීතිගරුකභාවය.අපේ ආණ්ඩුක්‍රම ව්‍යවස්ථාව යටතේ නඩු තීන්දුවක් දුන්නොත් ඒක නීතිය අර්ථ විවරණය කිරීමක්. ඒ නිසා කවුරුත් බැඳී සිටිනවා ඒ නඩු තීන්දු පිළිගැනීමට. ඒක පිළිගන්න එක සම්ප්‍රදායක් කියනවට වඩා ඒක තමයි නීතිය. ඒ කියන්නේ නීතියට ගරු කෙරුවා කියන එකට අමුතුවෙන් උදම් අනන්න දෙයක් නැහැ. ඒක තමයි තමන්ගෙන් නායකයන් හැටියට පුරවැසියන් හැටියට ඉටුවිය යුතු යුතුකම.විනිශ්චයකාර වරුන්ගේ යුතුකම වන්නේ සද්භාවයෙන් තමන්ගේ දැනුම ප්‍රමාණයෙන් තම හෘදය සාක්ෂියට අනුව ඒ නඩු තීන්දු දීම. ඒක විනිශ්චයකාර වරුන්ගෙන් සිදුවිය යුතු පරම යුතුකමක්. ඉතින් ඒක ඉටුකළා කියලා විනිශ්චයකාරවරයටත් කියන්න බැහැ මම සුවිශේෂ දෙයක් කෙරුවා කියලා. ඒක තමයි ඒ අයගේ යුතුකම සුවිශේෂත්වයක් බවට පත්කරන්න යාම ගැන නම් මගේ මනාපයක් නැහැ. ඒව සාමාන්‍ය යුතුකම් විදියට ගණන් ගන්න ඕන. ඒ සුවිශේෂත්වයට ගන්න ගියාම තමයි හිතන්නේ ඒක තමයි විශේෂත්වය කියලා.අපි හෙළිදරව් කරන්න ඕන ඒක තමා සාමාන්‍ය පිළිවෙත කුමක් ද කියා.කාගෙත් නීතිගරුක භාවය හා විනිශ්චය මණ්ඩලවල අපක්ෂපාතී බව හා නීතිය හරියාකාරව ක්‍රියාත්මක කිරීමයි. කිසි කෙනෙකුට නීතිය ඉක්මවා යන්න බැහැ. පාර්ලිමේන්තුව පනවන නීතිවලට අමතරව ශ්‍රේෂ්ඨාධිකරණය දෙන නඩු තීන්දුත් නීතියක් බවට පත්වෙනවා.*රජයට එරෙහි වුණත් නඩු තීන්දු පිළිගත්තා කියලයි හිටපු ජනාධිපතිනිය කියන්නෙ?එතුමිය විශේෂයෙන් සඳහන් කර තිබෙනවා නඩු තීන්දු ගණනාවක්. රජයට එරෙහිව දුන්න නඩු තීන්දු කියලා. මේවා රජයට එරෙහිව නඩු තීන්දු කියන්න බැහැ. සෑම නඩුවක්ම මූලික අයිතිවාසිකම් කඩකිරීමට එරෙහිව ශ්‍රේෂ්ඨාධිකරණයට ඉදිරිපත් වන නඩු ගත්තොත් ඒව සියල්ලක්ම ඉදිරිපත් කරන්නේ රජයට එරෙහිව. පෞද්ගලික තැනැත්තන්ට එරෙහිව මූලික අයිතිවාසිකම් නඩුවක් ශ්‍රේෂ්ඨාධිකරණයට ඉදිරිපත් කරන්න පුළුවන්කමක් නැහැ.ආණ්ඩුක්‍රම ව්‍යවස්ථාවේ 126 වැනි වගන්තිය යටතේ සඳහන් වෙලා තියනවා යම්කිසි විධායක හෝ පරිපාලනමය ක්‍රියාවකින් පුරවැසියකු හෝ යම් පුද්ගලයකුගේ මූලික අයිතිවාසිකම් කඩවෙලා තියනවා ඒ පුද්ගලයාට හෝ පුරවැසියාට සමහර අයිතිවාසිකම් පුරවැසියන්ට විතරයි තියෙන්නේ ඒ අයට අයිතිවාසිකම් තියෙනවා ශ්‍රේෂ්ඨාධිකරණයට ඉල්ලුම්පතක් ඉදිරිපත් කරන්න. එතකොට ඉල්ලුම්පත් ඔක්කොම ඉදිරිපත් වන්නේ රජයට එරෙහිව. මං හිතන්නේ එතුමිය මෙතන පටලවාගෙන තියෙන්නේ ඒ ඉල්ලුම්පත් විශාල ප්‍රමාණයකට තීරණ දීල තියනවා. එතකොට රජයට එරෙහිව ඒව තීරණය කරන්නේ නැතිනම් ශ්‍රේෂ්ඨාධිකරණයෙන් ඔය අධිකරණ බලය ඉවත් කරන්න ඕන. අනිවාර්යයෙන් පුද්ගලික තැනැත්තන්ට එරෙහිව මූලික අයිතිවාසිකම් නඩු ශ්‍රේෂ්ඨාධිකරණයට ඉදිරිපත් කරන්නට පුළුවන්කමක් නැහැ. ඒක වෙනම දෙයක්.1978 ව්‍යවස්ථාවෙන් තමයි මේ සහනය ජනතාවට ලබා දුන්නේ. මේක එදා ඉඳන් ක්‍රියාත්මක වෙනවා. අද ඊයේ විතරක් නෙමේ. ජේ. ආර්. ජයවර්ධන මහතාගෙ කාලෙත් පේ‍්‍රමදාස මහතාගෙ කාලෙත් රජයට විරුද්ධ නඩු තීන්දු දීල තියනවා. හැම රාජ්‍ය නායකයකුගෙම කාලෙත් එහෙමයි. රජයට විරුද්ධව තමයි ඒ නඩු තීන්දු දීල තියෙන්නේ. මෙතන සුවිශේෂත්වයක් නැහැ. මේක මං හිතන්නේ ටිකක් වරදවා තේරුම් අරගෙන එතුමිය කතා කරල තියෙන්නේ. රජයේ ඇමැතිවරුන්ට නිලධාරීන්ට විරුද්ධව ඒ තීන්දු ලැබිලා තියනවා.*චන්ද්‍රිකා ධූර කාලය වසරකින් අඩු කිරීම ගැන ඇය අදත් කතා කරනවා නේද...?ඔව්. විශේෂයෙන් කියල තියනව ජනාධිපති ධුරය පිළිබඳ ප්‍රශ්නය මං හිතන්නේ. ඒ පිළිබඳව මං ටිකක් විස්තර කරන්න කැමැතියි. මොකද මේ කියන දේවල් පිළිබඳව අපේ ජනතාවත් දැනුවත් වෙන්න ඕන.මට තියන ප්‍රශ්නය දැන් එතුමිය ආයෙත් මේ ප්‍රශ්නය මතු කරන එකයි. එතුමිය බලයට ආවේ 1994 මාස හයෙන් විධායක ජනාධිපති ක්‍රමය අහෝසි කරනව කියලයි. දැන් 2012 දිත් එතුමිය දෙවැනි ධුර කාලයක් ගිහින් ජනාධිපති ධුරයේ නැතිවුණ අවුරුද්දක් ගැන කතා කරනවා.අපේ ආණ්ඩුක්‍රම ව්‍යවස්ථාව 1978 ජනාධිපති ක්‍රමයට සංශෝධනය කරන විට ජේ.ආර්. ජයවර්ධන ජනාධිපතිතුමා ආදර්ශයට ගත්තේ ඇමෙරිකානු ආණ්ඩු ක්‍රම ව්‍යවස්ථාව ඊළඟට යම් තාක් දුරට ප්‍රංසයේ ආණ්ඩු ක්‍රම ව්‍යවස්ථාවයි. දැන් ඇමෙරිකානු ව්‍යවස්ථාවේ ජනාධිපති ධූරයේ කාල සීමාව නිශ්චිතයි. ඔබාමාගේ ඡන්දය ධූර කාල විස්තර කවුරුත් දන්නවා.අවුරුදු හතරකින් පස්සේ නොවැම්බර් මාසෙ ඡන්ද පවත්වන්න ඕන. ඊට පස්සේ ජනවාරි මාසයේ දිවුරුම් දෙන්න ඕන.ජේ.ආර්. ජයවර්ධන මහතාටත් ඕන කළේ ඕක. එතුමාගේ බලයට තිබුණ ගිජුකම නිසා අර ඇමෙරිකාවේ පැවැති අවුරුදු 4 අත හැර දාල ප්‍රංස ක්‍රමයට කිට්ටුව යන්න ධූර කාලය අවුරුදු 6 ක් කළා. ප්‍රංසයේ තියෙන්නේ අවුරුදු 7 ක්. අවුරුදු හයක නිශ්චිත කාලයකට තමා එතුමා සීමා කෙරුවේ.160 ව්‍යවස්ථාවේ සඳහන් ජනතාව විසින් තෝරා පත් කර ගත් ජනාධිපති ලෙස සැලකිය යුත්තේය කියලා. එතනම සඳහන් වෙනවා ඒ ජනාධිපතිවරයා 1978 පෙබරවාරි 4 වැනිදා දින සිට අවුරුදු 6 ක් ධූරය දරන්නේ ය කියලා. එතුමා උපකල්පනය කළා 1978 පෙබරවාරි 4 සිට ජනාධිපති ධූරයට තෝරා පත් වුණා කියලා. එහෙම පත් වුණේ නැහැ. එහෙම වුණේ එතුමාට අවශ්‍යතාවක් ආශාවක් තිබුණා පෙබරවාරි නිදහස් දිනයක දිවුරුම් දෙන්න.ඔහොම තමා ආණ්ඩුක්‍රම ව්‍යවස්ථාව සකස් වුණේ. එතකොට ජේ.ආර්. මහත්මයාගේ ජනාධිපති ධූර කාලය අවසන් වෙන්නේ 1978 පෙබරවාරි ඉඳන් අවුරුදු 6 ක් ගියාම. 1984 පෙබරවාරි මාසේ ඊට ඉස්සෙල්ලා ජනාධිපතිවරණය තියන්නයි තිබුණේ. මේ තත්ත්වය සම්පූර්ණයෙන් විකෘති කළා. ඊට පසුව ආ සංශෝධනවලින් මේ අතරේ 1982 දී ජයවර්ධන මහතා තමන්ගේ ප්‍රතිවාදියා වූ සිරිමා බණ්ඩාරනායක මැතිනියගේ ප්‍රජා අයිතිය අහෝසි කරනවා.දැන් ඇයට ඡන්දවලට ඉදිරිපත් වෙන්න බැහැ. මේ අවස්ථාවෙන් ප්‍රයෝජනයක් ගෙන ජනාධිපතිවරණය දිනන්න 1984 ට කලින් ජනාධිපතිවරණයක් තියන්න ජයවර්ධන මහතාට වුවමනා කරනවා. මේ සඳහා ආණ්ඩුක්‍රම ව්‍යවස්ථාවේ 3 වැනි සංශෝධනය ගේනවා 1982 අගෝස්තු 28 වැනිදා තියලා අවුරුදු 6 ජනාධිපතිවරයකු ගේ ධූර කාල සීමාව වෙනස් කරලා කිව්වා අවුරුදු 4 පස්සේ ජනාධිපතිවරණයක් තියන්න පුළුවන් කියලා. එතුමා මේ ව්‍යවස්ථා සංශෝධනය ගෙනාවේ අවස්ථාවෙන් ප්‍රයෝජන ගන්න සද්භාවයෙන් තොරවයි.දැන් පෙබරවාරි හතර වැනිදා අලුත් ජනාධිපතිට දිවුරුම් දෙන්න බැහැ. මෙතනදී ඉතාම පැටලිලි සහිත වගන්තියක් ජේ.ආර්. 3 වැනි සංශෝධනයට දාගත්තා. මේක මම හොඳට දන්නවා. මමත් ඒ කාලේ නීතිපති දෙපාර්තමේන්තුවේ වැඩ කළේ. මොකද 1983 පෙබරවාරි 4 දිවුැරම් දෙන්න ජේ.ආර්. ට වුවමනා කළා. අර කොබ්බෑකඩුව මහතා පරදවපු ජනාධිපතිවරණයෙන් පස්සේ. ඒකෙන් වුණේ එල්.ටී.ටී.ඊ. යේ පිරිස් ඉන්දියාවට ගිහින් පුහුණුව ලබපු එක. 1983 ජූලි වෙනකොට විශාල ජන කෝලහාලයක් මේ රටේ සිදු වුණා.*ව්‍යවස්ථාව විකෘති නොකර ක්‍රියාත්මක කළා නම් 1983 ඉදන් සිදුවුණ විනාශ කිසිවක් සිදු නොවෙන්න තිබුණා.සත්තකින් ම ඔව්.සද්භාවයෙන් තොරව කරපු මේ ව්‍යවස්ථා සංශෝධන නොවුණා නම් මේ රටේ කවදාවත් 1983 ජුලි කලබල ඇති කරන්නේ නැහැ. ඒ වෙනකොට රටේ තියන්න තිබුණෙ මහ මැතිවරණයක්. මොකද ජනාධිපතිවරණය තියන්න තිබුණේ 1984 මුල් කාල සීමාවේදීනේ. ජේ.ආර්. ට දිනන්න නම් දෙමළ ජනතාවගේ ඡන්ද අත්‍යවශ්‍ය වුණා.මේ සංශෝධන දෙකෙන් තමයි ලංකා ඉතිහාසය වෙනස් වෙලා තිස් අවුරුදු යුද්ධයකට මග පෑදුණේ. හය වැනි සංශෝධනය ගෙනල්ලා අමිර්තලිංගම්ලව පාර්ලිමේන්තුවෙනුත් එළවලා දැම්මා. 1983 අගෝස්තු මාසේ 8 වැනිදා. තමුන්ගේ බලය රැකගැනීම සඳහා මේ සංශෝධන නොකළ නම් තව එකක්. 1984 තියන්න තිබුණ ජනාධිපතිවරණයට කළින් පැවැත්විය යුතුව තිබුණ මහ මැතිවරණයෙන් ඔය කැරලි ගහපු ප්‍රභාකරන්ල, විජේවිරලත් පාර්ලිමේන්තුවට එන්න හොඳටම ඉඩ තිබුණා.ඔබත් 2000 චන්ද්‍රිකා හදපු ව්‍යවස්ථා කෙටුම්පතටත් මුල් වුණා කිව්වොත්.මේ විධි විධාන මෙහෙම තියෙද්දී 1994 චන්දිකා මැතිනිය බලයට එන්නේ මේ ජනාධිපති ක්‍රමයයි ව්‍යවස්ථාවයි ඉරල දානව කියලා. මාස හයෙන් කරනව කියලා. එතුමිය මාව නීතිපති හැටියට පත් කෙරුවෙත් ඒ කර්තව්‍ය ඉෂ්ට කරන්න. මා පාර්ලිමේන්තුවේ සැසිවාර 67 කට සහභාගි වුණා. ආණ්ඩුක්‍රම ව්‍යවස්ථාව සංශෝධනය කරල ජනාධිපති ක්‍රමය අහෝසි කරන්න. ඒ ව්‍යවස්ථා සංශෝධන කමිටුවේ සභාපති ජී.එල්. පීරිස් මහත්මයා. මම තමයි නීතිපති හැටියට වගන්තියෙන් වගන්තිය ගිහිල්ලා ව්‍යවස්ථා සංශෝධන ඉදිරිපත් කෙරුවේ. 1998 වෙනකොට ඒ ව්‍යවස්ථාව සකස් කරල ඉවරයි.දළදා මාළිගාවට බෝම්බ ගහපු නිසා ඒක අතපසු වුණා. ඒ අතරේ ජනාධිපති ක්‍රමය අහෝසි කරන්න තිබුණ චන්ද්‍රිකාගේ වුවමනාව නැති වුණා. මමත් 1999 සැප්තැම්බර් අගවිනිසුරු හැටියට පත්වුණා. අන්තිමට 2000 මුල් භාගයේ අලුත් ව්‍යවස්ථා සංශෝධන පාර්ලිමේන්තුවට ඉදිරිපත් කළේ ජනාධිපති ක්‍රමය චන්ද්‍රිකාගේ කාලෙන් පස්සේ අහෝසි කරන්න. ඒ අතරේ චන්ද්‍රිකා තව දෙයක් කළා. අර ජේ.ආර්. ගේම ව්‍යවස්ථා සංශෝධන ප්‍රයෝජනයට ගෙන අලුත් ජනවරමක් ඉල්ලුවා. ඒ කෙරුවේ 1999 නොවැම්බර් මාසේ. ඒ ජනාධිපතිවරණයෙන් රනිල් පැරදිලා එතුමිය ජනවරමක් ගත්තා.*ඒ දෙවැනි ධූර කාලයේ තමයි චන්ද්‍රිකාගේ වසරක ධූර කාලය අහිමිවීමේ ප්‍රශ්නය ඇති වෙන්නෙත්?ඔව්. ඒ ජනාධිපතිවරණයට දින දෙකකට කලින් එතුමිය එල්.ටී.ටී. බෝම්බයකට හසුවෙලා බිහිසුණු තුවාල ලැබුවා. ඇය ඡන්දෙ දිනල රෝහලේ හිටිය. මේ අතර බාලපටබැඳි මහත්මයා මගෙන් ඇහුවා දැන් දිවුරුම් දීමේ අවශ්‍යතාවයක් තියනවද කියලා. මං කිව්වා මගේ මතය නම් 30 වැනි වගන්තිය අනුව ව්‍යවස්ථාවේ දෙවැනි උප ව්‍යවස්ථාවේ සඳහන් වෙලා තියනවා ජනතාව විසින් ජනාධිපතිවරයා තෝරා පත් කරගත්තේ ය. ජනාධිපතිවරයා සා අවුරුදු කාලයක් ධූරය දරන්නේ ය කියලා පැහැදිලිව මේක වෙනස් කරන්න බැහැ ජනමත විචාරණයකින් තොරව. ඒක මූලික වගන්තියක් ධූරය පටන්ගන්නේ තෝරා පත් කරගත් දිනයේ පටන් කියලා. තෝරා පත් කරගත් දිනයයි ධූර කාලයයි සම්බන්ධයි. මං කිව්වා තෝරාපත් කරගත් දිනයේ ඉදන් දින 14 ක් තුළ දිවුරුම් දෙන්න ඕන කියලා. නැතිනම් ධූරය අහිමි වෙනවා.*ඊට පස්සේ මොකද වුණේ?දින 14 ක් ඕන නැහැ. දැන් ම දිවුරුම් දෙන්න ජනාධිපතිතුමිය සූදානම් කියලා බාලපටබැඳි මහත්තයා කිව්වා. අරලියගහ මන්දිරයට චන්ද්‍රිකා කෙළින් ම රෝහලේ ඉඳලා ආවේ දිවුරුම් දෙන්න. ඇයත් ලොකු කම්පනයකට පත් වෙලා හිටියා ඇගේ තත්ත්වය දැකල මාත් එදා කම්පනයට පත්වුණා. ඇහැක් වහගෙන එතුමිය හිටියේ එදා ඒ දිවුරුම් දීම කළා. හැබැයි එතුමියගේ පණ්ඩිතයෝ කිව්වා එය නෙමෙයි කාලසීමාව ඉවර වුණාමයි දිවුරුම් දෙන්න ඕන කියලා. 2000 නොවැම්බර් මාසේ මං කිව්වා එදත් ඕන නම් දිවුරුම් දෙන්න කියලා. පිංතූරෙකුත් ගත්තා ප්‍රසිද්ධ කළේ නැහැ.2005 වෙන කොට ජනාධිපතිනියගේ කාල සීමාව අවසන් වෙන්නේ 2005 ද 2006 කියල ප්‍රශ්නය ආව. ඕමල්පේ සෝභිත හාමුදුරුවෝ ඇතුළු පිරිසක් පැහැදිලි අදහසක් ඉදිරිපත් නොකළ මැතිවරණ කොමසාරිස්ට එරෙහිව ශ්‍රේෂ්ඨාධිකරණයට අයදුම්පතක් ඉදිරිපත් කළේ. මම අගවිනිසුරු. දැන් ශ්‍රේෂ්ඨාධිකරණයට ව්‍යවස්ථාව අර්ථ නිරූපණයක් කරන්න තිබුණේ. ඒක දීර්ඝ නඩු තීන්දුවක්. ඔක්කොම මත සලකල ඒක දුන්නේ. අපි කිව්වේ 30 ව්‍යවස්ථාවේ 2 උප ව්‍යවස්ථාව තමයි මේකෙ උත්තරීතර විධිවිධානය. තෝරාපත් කර ගත් දිනයයි හය අවුරුද්දයි එකට බැඳිල තියෙන්නේ. එය ඉක්මවා යන්න බැහැ. එතකොට චන්ද්‍රිකාගේ ධූර කාලය අවසන් වෙන්නේ 2005 නොවැම්බර්. ඒක වෙනස් කරන්න ජනමත විචාරණයක් ඕන.සංවාද සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212022</link>
    <topic>“ මේ ළමයි හොඳට ඉගෙනගෙන ඉහළට යන්න”-එතුමා අපට කිව්වා</topic>
    <author/>
    <content>ලන්ඩන් විශ්වවිද්‍යාලය බී. ඒ. (ලංකා); බී. ෆිල්. (යෝර්ක්); පී. එච්. ඩී. (ලන්ඩන්) ආචාර්ය අමල් ගුණසේනනොවැම්බර් මස 29 වන දින අරලියගහ මන්දිරයේ දී පැවැත්වුණු ඩී. ඒ. රාජපක්ෂ මැතිතුමා පිළිබඳ ගුණානුස්මරණ දේශනය ඇසුරෙනි.මගේ දේශනය ආරම්භ කිරීමට පෙර මෙවැනි අවස්ථාවකට උචිත වූ පඬි වදනක් උපුටා දැක්වීම බෙහෙවින් යෝග්‍ය යැයි මට සිතේ. මේ පඬි වදනට අනුව “කිසියම් රටක් හෝ ජාතියක් උතුම් සහ ජීවමාන එකක් ලෙස අගය කිරීමට හැකි වන්නේ, එම රට හෝ ජාතිය තුළ එයින් ඉවත් ව ගොස්, නැතහොත් මියගොස් ඇති, පිරිසට පුද කරන ගෞරවාදරය සහ භක්තිය නො අඩුව පවතින තෙක් පමණ ය.”අද මේ උත්කර්ෂවත් සභාවේ අප සියලු දෙනා ම ඉෂ්ට කරන්නේ එවැනි මහාර්ඝ මනුෂ්‍ය ගුණාංගයක් බවට මා අමුතුවෙන් කිව යුතු නො වේ. මෙම උතුම් චාරිත්‍රය ශ්‍රී ලංකා වාසී අප තරම් ගෞරවයකින් හා ඉමහත් භක්තියකින් ඉෂ්ට කරන ජන කොට්ඨාසයක් ලෝකයේ වෙනත් රටක ඇත්දැ යි අපට සැක සිතේ.එමෙන් ම පුරා අවුරුදු 45 ක් තිස්සේ නොකඩවා මෙම උදාර අනුස්මරණ ය තම දයාබර පියාණන් වෙනුවෙන් නොපිරිහෙලා අවංක ව ම ඉෂ්ට කරන මෙබඳු දරු පිරිසකට අප රටේ රාජ්‍ය තන්ත්‍රය බාර ව සිටීම ද ශ්‍රී ලංකා වාසීන් වන අප සැමගේ ඉමහත් වාසනාවකි. සෙසු ලෝක වාසීන්ට ආදර්ශයකි. අප ජීවත්වන වර්තමාන ලෝකයේ වෙනත් රටක මෙබඳු සිරිත් ඉටු වීම ගැන සිතීම පවා දුෂ්කර ය.සාධු මනුෂ්‍ය ගුණධර්මඅප ජනාධිපති තුමා, එම මැතිනිය, එතුමන්ගේ ළබැඳි සහෝදර පිරිස ප්‍රමුඛ දේශ, විදේශ මහා පිරිසක් අද මේ ඉමහත් ගෞරවයකින් යුතු ව සිහි කරන ශ්‍රේෂ්ඨ පුද්ගලයා ඩී. ඒ. රාජපක්ෂ මැතිඳුන් අප රට විසූ ආදර්ශවත් වචනයේ මුළු අර්ථයෙන් ම පැවසෙන නිරහංකාර බවින් සහ අවංක ගුණයෙන් පිරි, සාධු මනුෂ්‍ය ධර්මවලින් පිරුණා වූ ජන නායකයෙකි.මෙතුමා දේශපාලන ක්ෂේත්‍රයට පිවිසියේ උදක් ම තම ගම් ප්‍රදේශයට ත්, පුළුල් ව රටට ත් අවංක සේවයක් කිරීමේ උසස් පරමාර්ථයෙනි. බ්‍රිතාන්‍ය රාජ්‍ය පාලනය යටතේ එතුමා උපන් ගිරුවා පත්තුව ඇතුළු රුහුණු ප්‍රදේශයට කිසි දු සේවාවක් සිදු නො වීම නිසා එම අසරණ ගොවි ජනතාවට සිදු වී ඇති හානිය, ඔවුන් විඳින්නා වූ දුක්ඛිත තත්ත්වය එතුමාට මැනවින් තේරුම් ගියේ ය.අද අප සියලු ම දෙනා ඉමහත් ගෞරවයකින් හා භක්තියකින් සිහි කරන දොන් ඇල්වින් රාජපක්ෂ මැතිතුමා දේශපාලන ක්ෂේත්‍රයට පියවර තැබුවේ රුහුණු ගොවි ජනතාවට විඳින්න වූ දුක් ගැහැට නැති කොට සාධාරණ මානව අයිතිවාසිකම් ලබා දී ඔවුන්ගේ අනාගත අපේක්ෂා සපුරා ගැනීමේ මාර්ගය ඉදි කිරීමේ මූලික පරමාර්ථයෙනි.එතුමා පිළිබඳ ව මීට ප්‍රථමයෙන් සාර ගර්භ හැඳින්වීමක් අපට ලැබුණ ද ඩී. ඒ. රාජපක්ෂ මැතිතුමා එවකට සිටි අනෙක් දේශපාලන නායකයින් අතර කැපී පෙනුණු ලක්ෂණ කීපයක් හෝ ඉතා කෙටියෙන් සඳහන් කිරීමට එතුමාගේ උපන් භූමිය වූ වීරකැටිය බුද්දියාගම ප්‍රදේශයට අයත් මා සතු යුතුකමක් ව ඇත.ඩී. ඒ. රාජපක්ෂ මහතා තුළ තිබූ ඉතා උසස් ගුණධර්මයන් වූ යේ සිය ජනතාව සමඟ එක් වී ඔවුන්ගේ කෙනෙකු ලෙස ම පෙනී සිටීම යි. එතුමා තම ප්‍රදේශවාසීන් අතරින් වෙන් වී තමා ලත් වරප්‍රසාද හේතුවෙන් ඉහළ මට්ටමක ජීවත් වීමට, ඔවුන්ගෙන් ඈත් වී බලකාමී පෞර්ෂත්වයක් මවා ගැනීමට ආශා වූ නායකයෙකු, දේශපාලන නියෝජිතයෙකු නො වේ.හම්බන්තොට දිස්ත්‍රික්කයේ, ගිරුවාපත්තුවට අයත් වූ මැදමූලන ත් ඒ ආශි‍්‍රත නිවහල් ප්‍රදේශය ත් එතුමා පි‍්‍රයකළ භූමි ප්‍රදේශය වී ය. අවට සිටි ගැමියන් දිනපතා ගත් ආහාරය එතුමාගේ ආහාරය වී ය. ඔවුන් කතා කළ භාෂාව එතුමා අගය කළ භාෂාව වී ය.ඔවුන්ගේ සැප හා දුක එතුමාගේ සැප හා දුක හා සමාන වී ය. පොදු සාමාන්‍ය ජනයා ත් එතුමා ත් අතර ළං විය නොහැකි පරතරයක් නො වී ය. විසිවන සියවසේ අප රටේ සිටි දේශපාලන නායකයින් අතර මෙබඳු ගුණ ධර්මවලින් පිරුණු ජාතික වීරයින් සිටියේ අතළොස්සකි. ඩී. ඒ. රාජපක්ෂ මහතා ත්, එතුමාගේ ජ්‍යෙෂ්ඨ සහෝදර ඩී. එම්. රාජපක්ෂ මහතා ත් මේ අතළොස්ස අතරින් පෙරමුණ ගත් දෙදෙනෙකි.ඩී. එම්. සමඟ සටන් පෙරමුණේවිශේෂයෙන්, රුහුණු ගිරුවාපත්තුව තුළ බ්‍රිතාන්‍ය අධිරාජ්‍ය පාලනයෙන් පීඩිත වී සිටි ජනතාවගේ ආර්ථික, සාමාජික හා අධ්‍යාපනික ප්‍රශ්න විසඳා හැම සහනයක් ම ලබා දීමට එතුමා සිය ජීවිතයේ අවසාන භාගය දක්වා ම සටන් කළේ ය. ක්‍රි. ව. 1936 සිය සහෝදර ඩී. එම්. රාජපක්ෂ මහතා රාජ්‍ය මන්ත්‍රණ සභාවට ඇතුළු වූ වර්ෂයේ සිට තරුණ ඩී. ඒ. රාජපක්ෂ මහතා ශ්‍රී ලංකාවට ස්වරාජ්‍යය සහ පූර්ණ නිදහස ලබා ගැනීමේ ව්‍යාපාරයට ඇතුළත් විය.එවකට බ්‍රිතාන්‍ය පාලනයට විරුද්ධ ව නැඟී සිටි ආචාර්ය එන්. එම්. පෙරේරා මහතා, පිලිප් ගුණවර්ධන මහතා, දොස්තර වික්‍රමසිංහ මහතා සහ යාපනයේ තරුණ සංවිධානයෙන් එක්වුණු නටේෂන් අයියර් මහතා සංවිධානය කළ රැස්වීම්වලට, විරෝධතා රැලිවලට ඩී. එම්. රාජපක්ෂ මහතා සමඟ තරුණ රාජපක්ෂ මහතා ද සහභාගී විය.ඉංගී‍්‍රසි භාෂාව රාජ්‍ය පාලනයේ එක ම භාෂාව ලෙස නීති ගත කර තිබීම වෙනස් කොට සිංහල සහ ;දමළ භාෂා රාජ්‍ය භාෂා ලෙස අනුමත කරන ලෙස මෙම තරුණ සංගමය ඉල්ලා බ්‍රිතාන්‍ය රජයට විරුද්ධ ව නොයෙකුත් ක්‍රියාමාර්ග ආරම්භ කළේ ය. 1937 වර්ෂයේ දී එන්. එම්. පෙරේරා මහතා සහ පිලිප් ගුණවර්ධන මහතාගේ මූලිකත්වයෙන් සංවිධානය කළ මහා රැලියට රුහුණේ ගිරුවාපත්තුවෙන් සහභාගි වූ දෙදෙනා නම් ඩී. එම්. රාජපක්ෂ මහතා සහ එතුමාගේ සහෝදර ඩී. ඒ. රාජපක්ෂ මහතා යි.රුහුණු ප්‍රදේශයට, විශේෂයෙන් හම්බන්තොට ගිරුවා පත්තුවට අධ්‍යාපන පහසුකම් ලබා දීමට එතුමා ගත් අප්‍රතිහත ධෛර්ය ය විශේෂයෙන් සඳහන් කළ යුතු ය. මාතර, බෙලිඅත්ත, වලස්මුල්ල, මිද්දෙණිය යන විශාල වූ ගම්බද ප්‍රදේශය තුළ රජයේ පාඨශාලා පිහිටුවීමට බ්‍රිතාන්‍ය රජයෙන් කිසිදු අනුමැතියක් නො ලැබිණ. ප්‍රාථමික මට්ටමේ පාඨශාලා කීපයක් ආරම්භ කොට තිබුණ ද, එම ප්‍රදේශයේ දරු දැරියන්ට මනා අධ්‍යාපනයක් ලබා ගැනීමට තරම් ප්‍රමාණවත් වූ පාඨශාලා නො වීය.මෙම අවශ්‍යතා ව සුළු වශයෙන් හෝ ඉෂ්ට කරන ලද්දේ මුල්ගිරිගල සහ දෙවුන්දර පිහිටි පිරිවෙන් මඟින් ය. මෙම ප්‍රදේශයට රජයේ මුදලින් පවත්වාගෙන යන පාසලක් හෝ දෙකක් ලබා ගැනීමට පළමු ව ඩී. එම්. රාජපක්ෂ මහතා ද, අනතුරු ව ඩී. ඒ. රාජපක්ෂ මහතා ද මහත් සටනක් කරගෙන ගිය හ. 1943 වර්ෂයේ දී (ජනවාරි) ආරම්භ කළ වීරකැටිය මධ්‍ය මහා විද්‍යාලය ත් 1943 වර්ෂයේ නොවැම්බර් මාසයේ දී පටන් ගත් දික්වැල්ල මධ්‍ය මහා විද්‍යාලය ත් මෙම උත්සාහයේ ප්‍රතිඵල යි.එවකට හම්බන්තොට ප්‍රදේශයේ පාලනයේ යෙදී සිටි බ්‍රිතාන්‍ය ඒජන්තවරුන් හා තත් නිලධාරීන් ඔවුන් පාලනය යටතේ සිටි ගැමි ජනතාව සලකන ලද්දේ නූතන ශිෂ්ටාචාරයට හරිහැටි නො පිවිසි ජන කොට්ඨාසයක් ලෙස යි. ලෙනාඩ් වුල්ෆ් වැනි ඉංගී‍්‍රසි ලේඛකයන් ඔවුන් පාලනය කළ ගිරුවා පත්තුව “බැද්දේගම” ලෙසින් වනගත නො දියුණු ප්‍රදේශයක් ලෙස නිරූපණය කොට ඇත.ඩී. ඒ. රාජපක්ෂ ‘අභිනන්දන’ ග්‍රන්ථය ජනපතිට පිළිගන්වයි...ඩී.ඒ. රාජපක්ෂ මැතිඳුන්ගේ 45 වන ගුණ සමරුව නිමිත්තෙන් සකස්කරන ලද ‘අභිනන්දන’ ග්‍රන්ථය අරලියගහ මන්දිරයේ දී මහින්ද රාජපක්ෂ ජනාධිපතිතුමා වෙත එහි සංස්කාරකවරුන් වන අමරසිංහ කුඩගල්ආර සහ චන්ද්‍රපාල ලියනගේ යන මහත්වරුන් පිළිගැන්වූ අවස්ථාව. ඩී.ඒ. රාජපක්ෂ මැතිඳුන්ගේ 43 සහ 44 ගුණ සමරු නිමිත්තෙන් විද්වතුන් විසින් පුවත්පත්වලට සපයන ලද ලිපි සහ විශේෂ ශාස්ත්‍රීය දේශන ඇතුළත් කොට ඇති ග්‍රන්ථය ඓතිහාසික සංවර්ධනයේ පිය සටහන් ද ඒ සඳහා වූ වර්ණ ඡායාරූප ද ඇතුළත් කැරුණු ශාස්ත්‍රීය සාර සංග්‍රහයකි. ඡායාරූප - සුදත් සිල්වාඑහෙත් ඩී. එම්. රාජපක්ෂ මහතා ත්, ඩී. ඒ. රාජපක්ෂ මහතා ත් බ්‍රිතාන්‍ය රාජ්‍ය සභාවට නිරතුරු ව ම කියා සිටියේ එවකට අධ්‍යාපන ක්ෂේත්‍රයේ ප්‍රමුඛ ස්ථානයක් ගත් කොළඹ රෝයල් කොලීජිය, ශාන්ත තෝමස් සහ ශාන්ත පීටර් යන ක්‍රිස්තියානි පාසල්වල අධ්‍යාපනය ලබන ශිෂ්‍යයින් අභිබවා යාමට දක්ෂතා ඇති දරුවන් තම කොට්ඨාසයේ සිටිනා බවත්, ඔවුන්ට නිසි අධ්‍යාපන පහසුකම් ලබා දීමට බ්‍රිතාන්‍ය රජය පසුබට වීම අසාධාරණ, අමානුෂික ප්‍රතිපත්තියක් බව ත් ය.තම ප්‍රදේශයේ දරුවන්ට ඉංගී‍්‍රසි අධ්‍යාපනය ලබා දීමට, විද්‍යාව පිළිබඳ උසස් අධ්‍යාපනය ලබා දීම සහ එයට අවශ්‍ය විද්‍යාගාර, උපකරණ සහ උපාධිධාරී ගුරුවරුන් වීරකැටිය මධ්‍ය මහා විද්‍යාලය වැනි පාඨශාලාවලට ලබා දීමට මෙතුමා ගත් උත්සාහය තේරුම් ගැනීමට එතුමා පාර්ලිමේන්තුවේ දී කළ ඉල්ලීම් හා යෝජනා ගැන කියවිය යුතු වේ.අද මේ ඩී. ඒ. රාජපක්ෂ ගුණානුස්මරණ දේශනය පවත්වන මා හට අධ්‍යාපන ක්ෂේත්‍රයේ ඉහළට යාමට අවශ්‍ය ශක්තිමත් පසුබිම සකස් කොට, ස්ව අධිෂ්ඨානය සහ කුසලතා ව අවබෝධ කරගෙන එය ඉදිරියට ගෙන යාමට වීරකැටිය මධ්‍ය මහා විද්‍යාලයෙන් සකසා දීමට හැකි වූයේ මෙතුමන්ගේ අසහාය සේවය නිසා මය.මේ අසමාන, ගුණවන්ත දේශපාලනඥයා මට මුලින් ම මුණ ගැසුණේ 1957 වර්ෂයේ දී පමණ යැ යි කිව හැකි ය. එවකට මම වීරකැටිය මධ්‍ය මහා විද්‍යාලයේ පස්වැනි ප්‍රමාණයේ ඉගෙනුම ලබන ශිෂ්‍යත්වධාරියෙක් වූයෙමි. අප නැවතී සිටි නේවාසිකාගාරයේ එතුමාගේ බාල පුත්‍ර වූ චන්ද්‍රා රාජපක්ෂ මහතා ද නැවතී සිටියේ ය. ඔහු සමඟ අප ශිෂ්‍යයන් තුළ තිබුණේ ඉතා සමීප මිත්‍රකමකි. චන්ද්‍රා රාජපක්ෂ පුතු බැලීමට රාජපක්ෂ මහතා ත් එම මැතිනියත් මාසයකට වරක් හෝ දෙවරක් අපේ නේවාසිකාගාරයට පැමිණිම සිරිතක් විය.ඒ පැමිණෙන හැම අවස්ථාවක ම චන්ද්‍රාට ගෙනා රසකැවිලි, බිස්කට්, වර්ගවලින් අපට ද කොටසක් ලැබිණි. එක් සෙනසුරාදා හෝ ඉරිදා දිනක මෙම දෙපළ අප නේවාසිකාගාරයට පැමිණි වේලේ එහි ඇතුළට එක් රැස්වී සිටි අප සැම දෙනා සමඟ ඉතා ආදාරයෙන් හා කරුණාවෙන් කතා කොට සුවදුක් විමසා සිය පුතුට ගෙන එන ලද රසකැවිලි වලින් කොටසක් ද බෙදා දුන්නෝ ය. මෙසේ පැමිණි හැම අවස්ථාවක දී ම එතුමා ත්, මැතිනිය ත් අපට දැක්වූයේ අපේ දෙමාපියන් දක්වන අන්දමේ සැලකිල්ලකි, කරුණාවකි.පාර්ලිමේන්තු මන්ත්‍රීවරයෙකු, ඇමැති කෙනෙකු සහ එබඳු උසස් ප්‍රභූවරයෙකු මගේ ජීවිතයේ මුණ ගැසුණු ප්‍රථම අවස්ථාව එය යි. එතුමා අප සැමට ඉතා මෘදු වචනයෙන් කතා කොට “මේ ළමයි හොඳට ඉගෙන ගෙන ඉහළට යන්න. ඉංගී‍්‍රසි භාෂාව හොඳට ඉගෙන ගන්න.” යන අවවාද දුන් හැටි මට හොඳින් මතක ය. රාජපක්ෂ මැතිනිය අපට පැවසුවේ “මේ ළමයින්ට හරිහැටි කෑම නැති ව ඇති නේද? පුළුවන් වෙලාවක බත් ටිකක් කාලා යන්න මැදමූලන බංගලාවට එන්න” යන කරුණාවෙන් පිරුණු වදන් ය.ඩී. ඒ. රාජපක්ෂ මහතා තම ප්‍රදේශවාසීන්ට ත්, සමස්ත වශයෙන් තමන් උපන් දේශයට ත් දැක්වූයේ අවංක හදවතින් ජනිත වූ ඇල්ම සහ බැඳීම යි. සිය දරුවන්ගේ මෙන් අනෙකුත් රට වාසීන්ගේ දියුණුව, සෞභාග්‍යය එතුමා අගය කළේ ය, අපේක්ෂා කළේ ය. රැස්කර ගත් කිසිදු ධනයක් බෙදා දීමට නොතිබුණ ද, මෙසේ පෝෂිත වූ උත්තම මනුෂ්‍ය ගුණාංග සමුදායක් තම දූ දරුවන් වෙත දායාද කොට එතුමා 1967 නොවැම්බර් මස 07 වන දා මෙලොවින් සමුගත්තේ එතුමා ගෙන ගිය ජනතා සේවය තම දරු පිරිසගෙන් ඊටත් වඩා හොඳින් ඉෂ්ට වේ ය යන උත්තම වූ බලාපොරොත්තුවෙන් බව නිසැක ය. ඩී. ඒ. රාජපක්ෂ මැතිතුමා පිළිබඳ ව මේ කළ සංක්ෂිප්ත ගුණානුස්මරණයෙන් අනතුරු ව මට පැවරී ඇති අනුස්මරණ දේශනය පැවැත්වීමට මට දැන් කාලය එළඹ ඇත.දේශනයේ මාතෘකාවඅද දින මේ උත්කර්ෂවත් අවස්ථාවේ ඩී. ඒ. රාජපක්ෂ ගුණානුස්මරණ දේශනයේ මාතෘකාව ලෙස මා වෙත පැවරී ඇත්තේ,“බ්‍රිතාන්‍ය පාලන සමයේ සිට වර්තමානය දක්වා වූ සමාජ විකාශන ය යටතේ ගොඩනැගුණු ශ්‍රී ලංකාව තෛ‍්‍රභාෂික සංස්කෘතිය හරහා සංවර්ධිත ඒකීය රාජ්‍යයක් බවට පත්කිරීම” යන්න යි.මගේ දේශනය, අවබෝධ කරගැනීමේ පහසුව සඳහා, කොටස් 4 කින් යුක්ත වේ.01. බ්‍රිතාන්‍ය පාලනයට පෙර අප රටට හිමි වූ සාමාජික, දේශපාලනික, විශේෂයෙන් ම භාෂාමය පසුබිම සහ උරුමය කෙටියෙන් විග්‍රහ කිරීම.02. බ්‍රිතාන්‍ය පාලනයේ සිට, එනම් ක්‍රි. ව. 1815 සිට, ශ්‍රී ලංකාවට පූර්ණ නිදහස ලැබෙන තෙක් ක්‍රියාත්මක වූ භාෂා සහ ආගමික ප්‍රතිපත්තිය සහ සාමාජයීය පසුබිම.03. රටක සාමය ආරක්ෂා කිරීමට, අනෙකුත් ලෝක ජාතීන් සමඟ උරෙන් උර ගැටී සංවර්ධන මාවතේ යාමට නැතහොත් රටක් ගෝලීයකරණය වීමේ ක්‍රියාමාර්ගයට භාෂාව මූලික ව ඉවහල් වන ආකාර ය.04. අප මහින්ද රාජපක්ෂ ජනාධිපතිතුමා ශ්‍රී ලංකාව තෛ‍්‍රභාෂික ප්‍රතිපත්තිය පදනම යටතේ සංවර්ධිත, සාමයෙන් පිරි ඒකීය ස්වාධීන රාජ්‍යයක් කිරීමට තම “මහින්ද චින්තනය” යටතේ ක්‍රියාත්මක කළ ඉදිරි දැක්ම සහ නිර්භීත වූ ක්‍රියා පිළිවෙළ.(1) ලෝකයේ දියුණු වී ඇති හෝ මේ දක්වා දියුණු වෙමින් පවතින හෝ ජාතීන් සමඟ සසඳා බලන කල ශ්‍රී ලංකාවට ආවේණික ව තිබූ දේශපාලන සමාජයී ය, සංස්කෘතික සහ භාෂාමය සම්පත් ඉතා විශිෂ්ට ගණයට ඇතුළත් කළ හැක.අප රටේ බ්‍රිතාන්‍ය පාලනයෙන් පසු ව ඇති වූ සාමාජික, සංස්කෘතික, දේශපාලනික සහ භාෂාම ය ව්‍යාකූලතා පෙරළිය අවබෝධ කර ගැනීමට ශ්‍රී ලංකාවේ ඉතිහාසය සැකෙවින් දක්වා ලී ම අවශ්‍ය ය.අප බොහෝ දෙනා දන්නා අන්දමට, මෙම දිවයිනට (තම්බපණ්ණි නමින් ආරම්භයේ දී හැඳින්වුණු) ක්‍රි. පූ. 5 වන සියවසේ දී පමණ ඉන්දියාවේ වයඹ හා ඊසාන දේශවල සිට ආර්යා ගමනය සිදු වූ බව ත්, ඔවුන් කතා කළ භාෂාව සංස්කෘත භාෂාවෙන් බෙදී ගිය හෙළ, සීහල, දීපභාෂා නමින් ආරම්භයේ දී හැඳින්වුණු බව ත් අපේ වංශකථා වන දීපවංශය සහ මහාවංශය යන ග්‍රන්ථවලින් හෙළි වේ. දීප භාෂාව සහ “සියබස” නමින් එකළ හැඳින් වූයේ අප දැනට ජාතික භාෂාව (National Language) ලෙස ව්‍යවහාර කරන සිංහල භාෂාව යි.ශ්‍රී ලංකාවේ ලේඛනාරූඪ ඉතිහාසය ක්‍රි. පූ. 3 වන සියවස දක්වා දිවේ. තත්කාලීන ශිලා ලේඛන සංඛ්‍යාවක් අපට දැනට හමු වී ඇති නිසා මෙය අවිවාදයෙන් පිළිගත් දෙය කි. ඉන්දියාවේ ද ව්‍යවහාර ගත භාෂා ලේඛන මාධ්‍යයට නගන ලද්දේ මෙම කාල සීමාව තුළ, එනම් අශෝක රජතුමාගේ රාජ්‍ය සමය තුළ, බව භාෂා සහ ඉතිහාස විශේෂඥවරු පවසති. ක්‍රි. පූ. 3 වන සියවසේ දී ශ්‍රී ලංකාවට බුදු දහම ගෙනා මහින්ද තෙරුන් වහන්සේ එවක රජ කළ දේවානම්පියතිස්ස රජතුමා සමඟ “දීප භාෂාවෙන්” සංවාදයෙහි යෙදුණු බව අපේ වංශ කථාවල සඳහන් වේ. මෙම භාෂාව පසු ව අප සාහිත්‍ය ග්‍රන්ථවල සඳහන් වූ සිංහල, හෙළ, සහ සියබස බවට සැකයක් නැත.ආර්යාගමනයට පෙර මෙම දිවයින ජනාවාස වී තිබුණ බවට ත්, එම ජනයා අතර ව්‍යවහාර වූ භාෂාවක් තිබුණ බවට ත් සැකයක් නැත. එහෙත්, තත් කාලීන ව විසූ ජන කොට්ඨාසය ආර්ය පවුලට ම අයත් වූ කොටසක් ද නැතහොත් ද්‍රවිඩ ජන කොට්ඨාසයට අයත් වූ කොටසක් ද යන්න තව ම නිසැකව ම සොයාගෙන නැත.දීප භාෂාව හෙවත් හෙළ බස ශ්‍රී ලංකා දිවයිනේ ව්‍යවහාරයට පත් වූ ඉක්මනින් ම ආර්ය නොවන භාෂා ගණයේ ලක්ෂණ කීපයකින් සමන්විත වූ බව පෙනේ.භාෂාව මුල් කරගෙන භේදවීමක් හෝ රාජ්‍ය පාලනයේ වෙනසක් අප රටේ සිදු වූ බවක් ඓතිහාසික ග්‍රන්ථවලින් හෝ වෙනත් සාක්ෂිවලින් නොපෙනේ. බුද්ධ ධර්මය පිළිබඳව ශ්‍රී ලංකාවට තිබුණු පතළ කීර්තිය නිසා විවිධ රටවල සිට නා නා උගතුන් මෙහි පැමිණ ඇත. ඔවුන් දිවයිනේ භාවිත වුණු “හෙළබස” මැනවින් දැන සිටිය බව ද පෙනේ. වැදගත් ම නිදර්ශනය නම් දඹදිව සිට මෙහි පැමිණි බුද්ධඝෝෂ මහ තෙරුන් වහන්සේ යි. සියලුම “හෙළටුවා” උන්වහන්සේ පාලියට නැඟූ සේක.බුද්ධ ධර්මය දේශනා කළ මගධ භාෂාව හුදු ව්‍යවහාර ගත භාෂාවක් වූ බැවින් එය ලේඛනගත කිරීමට සිංහල භාෂාවේ අක්ෂර මාලාව යොදා ගැනීම අප භාෂාවට ලැබුණු ඉතා භාග්‍ය සම්පන්න සහ උත්තම වූ සම්පතක් විය. මෙම අක්ෂර මාලාව යොදා ගෙන දේශීය මෙන් ම විදේශීය ග්‍රන්ථ කර්තෘවරු ව්‍යවහාර ගත ව තිබූ බුද්ධ ධර්මය ලේඛන ස්වරූපයට නැඟූ හ. මේ හේතුකොට ගෙන බුදු දහම අප රටේ සුරක්ෂිත ව තැන්පත් වී ඇතයි දැනගත් නා නා විදියේ උගත්තු, ආගමික නායකයෝ අප රටට ඒමට පටන් ගත්හ. මහනුවර යුගයේ රජකළ කීර්ති ශ්‍රීී රාජසිංහ රජතුමාගේ කාලයේ ආසියාතික රටවලින් සිය ගණන් භික්ෂු සමූහයා සහ වෙනත් උගතුන් ශ්‍රී ලංකාවට පැමිණ පාලි භාෂාව, සිංහල භාෂාව සහ බුද්ධ ධර්මය උගත් බවට සාක්ෂි ඇත.බෞද්ධ ධර්මය විෂය කරගත් ග්‍රන්ථ මාලාවක් (ජාතක කථා පටන් අභිධර්මය දක්වා) සිංහල භාෂාවෙන් සම්පාදනය කිරීමේ හේතුවෙන් භාෂාවට තිබූ ඇල්ම ජාතියට අඛණ්ඩ ව බැඳීම දෙගුණ, තෙගුණ වූයේ ය. සිංහල භාෂාවත්, බුදු දහමත්, රටේ සංවර්ධනය සහ ආරක්ෂාවටත් බහුතර ජනතාවගේ චින්තනයට වෙන් කළ නො හැකි සේ සම්බන්ධ විය.ක්‍රි.පූ. 3 වැනි ශත වර්ෂයේ අති ශීඝ්‍රයෙන් දියුණු වී ගෙන ගිය අනුරාධපුර රාජධානිය පසුබිම් වූ දේශීය ශිෂ්ටාචාරය, ආගමික සහ දේශපාලනික උන්නතිය දකුණු ඉන්දියාවෙන් පැමිණි චෝල සහ පාණ්ඩ්‍ය ආක්‍රමණවලට යටත් වී පරිහාණියට පත් විය. ශ්‍රී ලංකා ඉතිහාසයේ භාෂාව හා සාහිත්‍යය අතින් දීප්තිමත් යුගය ලෙස සැලකෙන කෝට්ටේ යුගයේ දී (15 – 16 ශතවර්ෂ) ඇති වූ දකුණු ඉන්දියානු මාඝගේ ආක්‍රමණය නිසා එම සංවර්ධනය විනාශ වී අධ්‍යාපන සාහිත්ය ක්ෂේත්‍රයේ මහත් කීර්තියට පත් ව සිටි තොටගමුව, කෑරගල වැනි පිරිවෙන් මධ්‍යස්ථානවල නෂ්ටාවශේෂයන් පවා ;නාමැති අන්දමකට විනාශ වී ගියේ ය.යුරෝපා ආක්‍රමණ2) මෙම කාල පරිච්ඡේදයින් පසු ව ශ්‍රී ලංකාවට මුහුණ පෑමට සිදු වූ මහත් ම හානිය සිදු වූයේ 1505 වර්ෂයෙන් පසු ව පැමිණි පෘතුගීසි ආක්‍රමණ යි. ශ්‍රී ලංකා ඉතිහාසයේ ප්‍රථම වරට මුහුදුබඩ පළාත් පාලනය සහ වාණිජමය කටයුතු ඇතුළු සංස්කෘතික සහ ආගමික සංස්ථා ඉතා නුපුරුදු විපර්යාසයකට භාජනය විය. පෘතුගීසීන්ගෙන් පසුව, ලන්දේසි බලය ද, ලන්දේසීන්ගෙන් පසුව බ්‍රිතාන්‍ය අධිරාජ්‍ය පාලනයට සමස්ත ශ්‍රී ලංකාව යටත් විය.ශ්‍රී ලංකා ඉතිහාසයේ දේශපාලන ඒකාග්‍රතාව අහෝසි වී විදේශ බලයකට එය යටත් වූ මුල් ම අවස්ථාව මෙය වේ (1815). දේශීය භාෂා, දේශපාලනික සංස්ථා, ආගම, ගෘහ නිර්මාණ ශිල්පය, පාරම්පරික පිරිවෙන් අධ්‍යාපනය ආදී හැම ක්‍ෂේත්‍රයක් ම බ්‍රිතාන්‍ය පාලනයට යටත් විය. බ්‍රිතාන්‍යයින්ගේ ප්‍රධාන ම ක්‍රියාමාර්ගය වූයේ ක්‍රිස්තියානි ආගම පතුරුවා හැරීම, අධ්‍යාපන ආයතන එම ධර්මය ඉගැන්වීමට යෙදවීම සහ දේශීය සම්පත්වලින් ලැබිය හැකි උපරිම ලාභ නෙළා ගැනීම යි.ශ්‍රී ලංකාවේ චිරාගත ව පැවති ආගමික, සාමාජික සහ සංස්කෘතික සම්පත්වලින් ඔවුන්ට ලබාගත හැකි නව අදහස් ආභාසයක් ඔවුන්ට පෙනුණේ නැත. මේ ප්‍රතිපත්තිය හේතුවෙන් දේශීය අධ්‍යාපන ක්‍රමය, භාෂා ශාස්ත්‍ර ඉගැන්වීම, කෘෂිකර්මය සහ ආගමික ඇදහිලිවලට තදබල පහරක් වැදුණේ ය. දේශීය භාෂා - සිංහල භාෂාව භාවිතය රාජ්‍ය පාලනයෙන් ඉවතට වැටිණ.1815 වර්ෂයේ සිට ශ්‍රී ලංකාවට නිදහස ලැබුණු 1948 වර්ෂය තෙක් වූ කාල සීමාව තුළ සිදුවූ අධ්‍යාපනික සහ සංස්කෘතික විපර්යාස ඉන් පසු ව වුව ද ශ්‍රී ලංකාවේ ප්‍රගතියට අතිශයින් බලපා ඇති සැටි පැහැදිලි ව පෙනේ. මේ සම්බන්ධයෙන් වඩාත් ම බලපාන්නට වූයේ බ්‍රිතාන්‍ය රජය විසින් ස්ථාවර ව පිහිටුවා තිබූ භාෂා ප්‍රතිපත්තිය යි.බ්‍රිතාන්‍ය ආණ්ඩු ක්‍රමය ශ්‍රී ලංකාවේ ස්ථාවර වූ ඉක්මනින් ම ඔවුන්ගේ අභිප්‍රාය වූයේ වාණිජ කටයුතු ව්‍යාප්ත කර ගන්නා අතර ඔවුන්ගේ භාෂාව වන ඉංග්‍රීසි භාෂාව සෑම පාඨශාලාවක ම ඉගැන්වීම අනිවාර්ය කිරීමත්, ක්‍රිස්තියානි ආගම එමඟින් පතුරුවා බ්‍රිතාන්‍ය අධිරාජ්‍යයට පක්ෂ වූ රටවැසියන් පිරිසක් බිහිකර වීමත් ය. ක්‍රි.ව. 1831 සිට 1946 දක්වා ක්‍රියාත්මක වුණු රාජ්‍ය සහ අධ්‍යාපනික ප්‍රතිපත්තිය විග්‍රහ කර බලන විට මෙය සක්සුදක් සේ පෙනී යයි.1948 වර්ෂය දක්වා පැවැති බ්‍රිතාන්‍ය පාලනයේ අධ්‍යාපනිත ප්‍රතිපත්තිය වූ යේ දේශීය ධනවත් පන්තිය සහ බහුතර ජනතාව අතර භාෂාව සහ සංස්කෘතිය කේන්ද්‍ර වූ පරතරයක් ඇති කොට ඔවුන්ගේ පාලනයට ළැදි පිරිසක් බිහිකර ගැනීමට යි. ස්වභාෂා (සිංහල සහ දෙමළ) මාධ්‍යවලින් අධ්‍යාපනය ලත් ශිෂ්‍යයින්ට ලබාගත හැකි උසස් ම රැකියාව වූ යේ ගුරු වෘත්තිය සහ වෙදකම යි.ඕල්කට්තුමාගේ මූලිකත්වයක්‍රි.ව. 1880 දී ලංකාවට පැමිණි ඇමෙරිකානු ජාතික ඕල්කට්තුමාගේ මූලිකත්වයෙන් ආරම්භ වුණු ආනන්ද, නාලන්ද, මහින්ද වැනි බෞද්ධ පාඨශාලා ද, බ්‍රහ්ම සමාජ, ආර්ය සමාජ වැනි හින්දු සංවිධානවල ප්‍රධානත්වයෙන් පටන්ගත් යාපනයේ හින්දු විද්‍යාලය වැනි පාසල් ද නිසා ක්‍රිස්තියානි ආගමෙන් පමණක් පාලනය වුණු පාඨශාලාවලට තර්ජනයක් විය. පාඨශාලා අධ්‍යයනයට ඒකීය භාෂාවක් (ඉංග්‍රීසි පමණක්) යොදාගැනීම ශ්‍රී ලංකාවේ අභිවෘද්ධියට සහ අනන්‍යතාවට අති විශාල බාධකයක් බව බහුතර ජනතාවට වැටහී ගියේ ය.1905 දී ආනන්ද කුමාරස්වාමි මහතාගේ නායකත්වයෙන් පිහිට වූ “ශ්‍රී ලංකා සමාජ පුනරුත්ථාපන සංගමය” සහ පොන්නම්බලම් අරුණාචලම් මහතාගේ මූලිකත්වයෙන් පටන්ගත් “ශ්‍රී ලංකා විශ්වවිද්‍යාල සංගමය” සිංහල සහ දෙමළ භාෂා පාඨශාලා විෂය මාලාවේ ප්‍රධාන තැනක් ගත යුතු බව කියා සටන් කළේ ය. 1906 දී පටන් ගත් “ශ්‍රී ලංකා සංශෝධන සංගමය” ද මෙම සටනට එක් විය.සිංහල සහ දෙමළ භාෂා අධ්‍යාපන සහ පාලන ක්‍ෂේත්‍රවලට අදාළ කර ගැනීමට 1932 දී ජී.කේ.ඩබ්ලිව්.පෙරේරා මන්ත්‍රීවරයා රාජ්‍ය මන්ත්‍රණ සභාවේ දී ගෙනා යෝජනාව අතිශයින් වැදගත් ය. 1935 දී තිබුණු ඡන්දය නිසා මෙම යෝජනා සාකච්ඡා කිරීමට අවසර ලැබුණේ නැත.රාජ්‍ය මන්ත්‍රණ සභාවේ මන්ත්‍රීන් වූ පිලිප් ගුණවර්ධන මහතා සහ ජේ.ආර්.ජයවර්ධන මහතා සිංහල සහ දෙමළ භාෂා උසාවිවල සහ අනෙකුත් රජයේ දෙපාර්තමේන්තුවල භාවිතයට ගත යුතු යැයි ගෙනා යෝජනාව 1939 වර්ෂයේ දී අනුමත විය.පසු ව රාජ්‍ය මන්ත්‍රණ සභාවේ නියෝජිත ජේ.ආර්.ජයවර්ධන මහතා ගෙනා පහත සඳහන් යෝජනාව එනම්,”සිංහල භාෂාව සෑම පාඨශාලාවක ම උගැන්වීමේ මාධ්‍යය විය යුතුª ය. රජයේ සෑම විභාගයක ම එය අනිවාර්ය විය යුතුª ය. ඉංග්‍රීසි භාෂාවෙන් සම්පූර්ණයෙන් ම කරගෙන යනු ලබන පාලනය සිංහල භාෂාවෙන් පවත්වාගෙන යාමට අවශ්‍ය විධි විධාන යෙදීමට කොමිෂන් සභාවක් පත් කළ යුතුය.”යන්න 1944 මැයි මාසයේ දී දීර්ඝ ව සාකච්ඡා කොට “දෙමළ භාෂාව ද රාජ්‍ය භාෂාවක් වශයෙන් අනුමත කළ යුතුªය” යන සංශෝධන ද ඇති ව වැඩි ඡන්ද විසි පහකින් අනුමත විය.(27 විරුද්ධව 2)1945 ජූනි මාසයේ දී රාජ්‍ය මන්ත්‍රණ සභාවේ දී ප්‍රාථමික පාසල්වල මවුබස ප්‍රධාන වීමත්, ඉංග්‍රීසි භාෂාව ද අනිවාර්ය විෂයක් වීමත්, ඉන්පසු ව උසස් පාසල්වල අධ්‍යාපන මාධ්‍යය ඉංග්‍රීසි, දෙමළ හෝ ද්විභාෂා වීම ත් අනුමත කරගන්නා ලදී.1948 වර්ෂයේ දී ශ්‍රී ලංකාවට පූර්ණ නිදහස ලැබෙන විට භාෂා ප්‍රතිපත්තිය සහ ද්විභාෂා දේශීය සංස්කෘතිය සමඟ ඉංග්‍රිසි භාෂාව හැදෑරීමේ අවශ්‍යතා ව පිළිබඳ ව සිංහල දෙමළ දෙපක්ෂය ම ඒකාග්‍රතාවකට පැමිණ සිටියේ ය. බ්‍රිතාන්‍ය පාර්ලිමේන්තුවෙන් සහ ශ්‍රී ලංකාවේ පැවැති බ්‍රිතාන්‍ය පාලනයෙන් ශ්‍රී ලංකාව නිදහස් කොට, සමෘද්ධිමත් අනාගතයක් කරා ගමන් කිරීමට යා යුතු මාර්ගයට පළමු කොට සිංහල සහ දෙමළ භාෂාත්, අනතුරු ව ඉංග්‍රීසි භාෂාවත් යොදාගත යුතු ක්‍රියාමාර්ගය බවට බහුතර ජන කොට්ඨාසය වූ සිංහල ජනතාවත්, ඒ වන විට ශ්‍රී ලංකා ජනගහනයෙන් 19%ක් පමණ සිටි දෙමළ ජනතාවත් භේදවලින් තොර ව එකඟ වී සිටියහ.සිංහල භාෂාව රාජ්‍ය භාෂාව වෙයි1956 දී ශ්‍රී ලංකාවේ පැවැති මහජන ඡන්දය දිනාගැනීමට බහුතර ජනයාගේ ප්‍රධාන භාෂාව රාජ්‍ය භාෂාව විය යුතුªය යන දේශපාලනමය පොරොන්දුව (පැය 24 කින්) ඒ දක්වා වර්ධනය වෙමින් තිබුණු භාෂා සහ සාමාජික ඒකාග්‍රතාව සමඟිය බිඳ දමන්නට හේතු වූ බව අප පිළිගත යුතුය.මෙහි දී බලයට පැමිණි රජය සිංහල භාෂාව පමණක් රාජ්‍ය භාෂාව ලෙස තෝරා ගැනීමත් සහ එය ඉතා කෙටි කාලයක් තුළ කිසිම සංශෝධනයක් නොමැතිව නීතිගත කිරීමත් නිසා ඔවුන් නො සිතූ විරූ මතභේදවලට, ජාතික අරගලයකට මුහුණ පාන්නට සිදු විය. ආසියාතික රටවල්වලින් මේ දක්වා භාෂාව මුල්කරගෙන අරගලයකට පත් නොවූ එක ම රට ශ්‍රී ලංකාව බව පෙනේ. එහෙත් එම සාමකාමී පසුබිම එතැන් සිට යළිත් එකඟ කිරීමට අපහසු අයුරකින් විනාශ වී ගිය අන්දම පෙනී යයි.මෙසේ අනුමත වූ ඒක පාක්ෂික භාෂා ප්‍රතිපත්තිය 1978 වර්ෂයේ දී දෙමළ භාෂාව ජාතික භාෂාවක් ලෙස අනුමත කිරීමෙන් ද 1987 වර්ෂයේ දී සිංහල භාෂාවත් සමඟ ම දෙමළ භාෂාව ත් රාජ්‍ය භාෂාවක් ලෙස ව්‍යවස්ථාගත කිරීමෙන් ද මෙම භේදකාරී තත්ත්වය විසඳාලීමට නිසි කටයුතු කරන ලදී. ඉංග්‍රිසි භාෂාව අධ්‍යයනය අනිවාර්ය නොවුණත් ජාතික අධ්‍යාපනයට සහ පාලන කටයුතුවලට සම්බන්ධිත (linked) භාෂාවක් ලෙස අනුමත කරන ලදී.සමස්ත ලංකා වාසීන්ගේ ම ඉමහත් භාග්‍යයක් නිසාම 2005 වර්ෂයේ දී ශ්‍රී ලංකාවේ බලයට පත් වූ ජනාධිපති මහින්ද රාජපක්ෂ මැතිඳුන් පළමුකොට රටට සාමය උදාකර ශ්‍රී ලංකා සමෘද්ධියෙන්, සාමයෙන්, බත බුලතින් සපිරි අග හිඟකමින් තොර නොබෙදෙන ඒකීය රටක් කිරීමට 2010 වර්ෂයේ දී පෙර කිසිදු දේශපාලන හෝ රාජ්‍ය නායකයකු ඉදිරිපත් නොකළ අන්දමේ “චින්තනයක්” මහින්ද චින්තනය නමින් සිය රටටත් ලෝකයටත් ඉදිරිපත් කළේ ය. මෙහි දී අප සලකා බලන්නේ ඒකීය, ස්වාධීන ලංකාවක් බිහි කිරීමට එතුමා තෛ‍්‍රභාෂික සංස්කෘතිය පදනම් කරගැනීමට ගත් නිර්භීත පියවරයි.3) මෙම ප්‍රතිපත්තිය අගය කිරීමට පළමුව, මා මුලින් සඳහන් කළ අන්දමට රටක සාමය, දියුණුව සහ අනන්‍යතාව මතුකර ලීමට භාෂාව ඉවහල් වන ආකාරය ඉතා කෙටියෙන් සලකා බැලීම වටී.ඕනෑ ම රටක ජාතික සමගිය, සංවර්ධනය සහ අනන්‍යතා ව තහවුරු කරගැනීමට මුල්වන ශක්තිමත් බලවේගය භාෂාව යි.එමෙන් ම ජාතියක් භේදකොට විවිධ වූ සමාජ කොට්ඨාසවලට බෙදීමෙන්, එතෙක් අන්‍යෝන්‍ය මිත්‍ර ව, සහෝදර හැඟීමෙන් සිටි සමාජ කොට්ඨාස යළිත් සමගි නො කළ හැකි සේ භේද කිරීමට ද භාෂාව බලවත් ය. එයට හේතුව භාෂාව රටක ආවේණික වූ, සංස්කෘතික, ආගමික හා සමාජයී ය සිතුම් පැතුම් මෙන් ම කෙනෙකුගේ පෞද්ගලිකත්වය ද වර්ධනය කරන ප්‍රබල අවිය භාෂාව වීමයි. එබැවින් ලෝකයේ ඕනෑම රටක, සමාජයක තම භාෂාවේ පැවැත්මට බාධක ඇති වූ විට එම සමාජය ඊට එරෙහි ව හැකි සෑම විරෝධතාවක් ම පළ කර ඊට එරෙහි ව නැගෙනු ඇත.භාෂාව නිසා රටවල ගැටුම්විසිවන සියවසේ ආසියාතික රටවල මෙන් ම යුරෝපයේ ඇති වූ ඝට්ටන වලින් බොහෝමයක් භාෂා මුල්කොට හටගත් බව අපට නොරහසකි. විශේෂයෙන් ඉන්දියාව, පාකිස්ථානය, ශ්‍රී ලංකාව, නේපාලය, මැලේසියාව ආදී රටවල් මීට උදාහරණ වේ. මීට හාත්පසින් විරුද්ධ ව ස්විට්සර්ලන්තය වැනි රටක් එහි සාමය ආරක්ෂා කරගෙන සිටීමට හේතුව බහුභාෂා ප්‍රතිපත්තියක් අනුගමනය කරන හේතුවෙනි.භාෂාව මුල්කොට භේදකාරි තත්ත්වයක් ඇති වීම ගැන අප මවිතයකට පත් නො විය යුත්තේ වර්තමාන ලෝකයේ ක්‍රියාත්මක වන ස්වාධීන රාජ්‍ය සංඛ්‍යාව ත් ඒවායේ ව්‍යවහාර වන භාෂා සංඛ්‍යාව ත් සලකන විට ය. වර්තමාන ලෝකයේ දැනට ඇත්තේ 160 ක් පමණ ස්වාධීන රාජ්‍යයන් ය.එහෙත් මේ රටවල්වල භාෂා 2000 කටත් වැඩි ගණනක් ව්‍යවහාර වේ. අපි‍්‍රකා මහාද්වීපයේ පමණක් භාවිතා වන භාෂා 1250 කට වැඩි ගණනක් ඇත. එමෙන් ම ඉන්දියාවේ කතා ව්‍යවහාරයේ පවතින භාෂා ත් ඇතුළු ව භාෂා 1600 කට වැඩි ගණනක් ඇත. මෙසේ විමසා බැලූ විට භාෂා පදනම් කොටගත් පොදු සංස්කෘතියක් ගොඩනැගීම සිහිනයක් මෙන් වන බව අපට සිතේ. භාෂාව හේතු කොටගෙන සමාජයක එක කොටසකට දේශපාලනික සහ ආගමික එමෙන් ම සංස්කෘතික අසමානකම් සිදුවේ නම් එම සමාජය අපට ධාර්මික එකක් යැයි පිළි ගැනීමට අපහසු ය. එහෙයින් දේශයක ව්‍යවහාර වන භාෂා දේශපාලනිත අභිමතාර්ථයන් සපුරා ගැනීමට අවියක් කර ගැනීම, පෙර අපේක්ෂා නො කළ අන්දමේ මහත් හානි, භේද ඇතිවීමට මුල් වනු නියත ය.(4) අප ශ්‍රී ලංකාවේ ජනාධිපති මහින්ද රාජපක්ෂ මැතිතුමා සිය චින්තනයෙන් භාෂා, සංස්කෘතික හා අධ්‍යාපන ප්‍රතිපත්තිය ඉතා නිර්භීත ව ඉදිරිපත් කර ඇත්තේ තම රටවාසී සෑම දෙනාට ම, විශේෂයෙන් සෞභාග්‍යවත් අනාගතයක් ඉදිරියට ගෙන යාමට සහ එහි නායකයින් වීමට ඉන්නා අපේ කුඩා දරු දැරියන්ට සාමයෙන් පිරි භේදයෙන් තොර මානව භක්තියෙන් රක්ෂණය වූ ශ්‍රී ලාංකික ධර්මිෂ්ට සමාජයක් උදා කිරීමට යි. මේ උදාර බලාපොරොත්තු සමඟ ත්‍රිභාෂා ප්‍රතිපත්තිය එතුමා සම්බන්ධ කර ඇත්තේ මහත් නුවණින් සහ සුබ අපේක්ෂාවෙන් විය යුතු ය. එහෙත් මෙම ප්‍රතිපත්තිය අප රටේ සිටි ඇතැම් දේශපාලන නායකයින් බලාපොරොත්තු වූ අන්දමට කිසියම් දේශපාලනික වරප්‍රසාදයක් හිමිකර ගැනීමට ක්‍රියාත්මක කළ එකක් නොවන බව ඉතා පැහැදිලි ය.මහින්ද රාජපක්ෂ ජනාධිපතිතුමාගේ ආර්ථික ප්‍රතිපත්තිය සපුරාලීමට එතුමා විශේෂයෙන් ප්‍රකාශ කළේ නව ගෝලීයකරණය හෙවත් තරගකාරී ලෝක සංයුතියේ ජාත්‍යන්තර මට්ටමෙන් අප රටේ ආර්ථික වර්ධනය ළඟා කරගත යුතු බව යි. මෙම අභිලාෂය ඉටු කර ගැනීමට නම් ඉංගී‍්‍රසි භාෂාව, ස්වභාෂාවන් වන සිංහල සහ දෙමළ සමඟ එකසේ උනන්දුවෙන් ඉගෙන ගත යුතු බව ත්, ඒ සඳහා විධිමත් වැඩ පිළිවෙළක් ඉතා ඉක්මනින් ආරම්භ කරන බවත් ය. ”ශ්‍රී ලංකාව ලෝකයේ දැනුම් කේන්ද්‍රස්ථානයක් බවට නැවත පත් කරවමි.” යන්න එතුමාගේ මූලික බලාපොරොත්තුවක් විය. මෙය සපුරා ඉෂ්ට කර ගැනීමට නම් ලෝක භාෂාවන්හි හසලතා ව සිය රටවාසීන්ට, විශේෂයෙන් ම අධ්‍යාපන ක්ෂේත්‍රයේ සිටින සියලු ම ශිෂ්‍ය ශිෂ්‍යාවන්ට නොපැකිළ ව ලබාදීම ත්, ඒ සඳහා අවශ්‍ය සියලු ම මුල්‍ය සහ අනෙකුත් පහසුකම් ද ලබා දීම ත් මහින්ද චින්තනයේ වැදගත් අරමුණක් වෙයි.වර්තමාන වාණිජමය තරගකාරී බව පෙරටු කොට ඉදිරියට යන රටවල් සමඟ ශ්‍රී ලංකාව වැනි කුඩා රටක් ඔවුන් සමඟ කරට කර ඉදිරියට ගමන් කිරීමට නම් එකිනෙක වෙන් කළ නොහැකි අන්දමට බැඳී ඇති තාක්ෂණ විද්‍යාව ත්, ඉංගී‍්‍රසි භාෂාව ත් විශිෂ්ට ලෙස හැදෑරීම අවශ්‍ය බව එතුමා තම චින්තනයෙන් පෙන්වා දෙයි. මෙය ඉංගී‍්‍රසි භාෂා අධ්‍යයනයට ප්‍රමුඛත්වය දීමක් නොව සිංහල සහ දෙමළ භාෂා මව් භාෂා ලෙස කතා කරන එමෙන් ම අධ්‍යාපනයේ මාධ්‍යය ලෙස ගන්නා සියලු ම ශිෂ්‍ය ශිෂ්‍යාවන්ට ලෝක මට්ටමේ ක්‍රියාශීලී ව තරග කිරීමට අවශ්‍ය මාවතක් බව එතුමා අවධාරණයෙන් ම තම චින්තනයෙහි දක්වා ඇත.පෙර ඉංගී‍්‍රසි භාෂාවට ප්‍රධානත්වයක් දීමට එතරම් කැමැත්තක් නො දැක්වූ රටවල් වන ජපානය, චීනය, බංගලාදේශය, බෲනායි දේශය, කාම්බෝජය, මැලේසියාව සහ පාකිස්ථානය වැනි රටවල් අද ඉංගී‍්‍රසි භාෂා අධ්‍යයනය ඉතා වැදගත්, අත්‍යවශ්‍ය ස්ථානයකට පත් කොට ඇත.ජපානය ඉංගී‍්‍රසි භාෂාව ඉතා විශේෂ කොට උගැන්වීමට තීරණය කළේ එය ;නාමැති ව ලෝක වෙළඳ, තාක්ෂණික සහ සංස්කෘතික තරගයෙන් ඔවුන්ට ජය ගත නො හැකි බව වැටහීමෙනි.ජපන් සංස්කෘතිය මුළු ලෝකය පුරා ප්‍රචලිත කිරීමට නම් ඉංගී‍්‍රසි භාෂාව අවශ්‍ය බව ඔවුන්ට අවබෝධ විය.මැලේසියානු නායකයෙකු ප්‍රකාශකොට ඇති අන්දමට”ඉංගී‍්‍රසි භාෂාව විශිෂ්ට ලෙස හැදෑරීමෙන්, සිය රටට අවශ්‍ය දැනුම සහ කීර්තිය ගෙන එන පුද්ගලයා නියම ජාති හිතෛෂී පුද්ගලයෙකි.”ශ්‍රී ලංකා ජනාධිපතිතුමාගේ ත්‍රිභාෂා ප්‍රතිපත්තිය ඉහත සඳහන් කළ අන්දමේ ගෝලීය අවශ්‍යතාවන් පදනම් කොට සැකසූ එකක් බව නොඅනුමාන ය.2010 වර්ෂයේ දී නිකුත් කළ භාෂා ප්‍රතිපත්තිය අනුව නොබෙදුණු රටක් ඇති කිරීම එතුමාගේ පරම අධ්‍යාශය යි. එයට අවශ්‍ය සාමකාමී, ස්ථාවර පදනම දශක 3 කට ත් වඩා ක්‍රියාත්මක වෙමින් තිබුණු බිහිසුණු ත්‍රස්තවාදය ජයගෙන සකස් කොට ඇත.විශේෂයෙන් ම ශ්‍රී ලංකාවාසී තරුණ පරපුරේ දැන් තැන්පත් වී ඇත්තේ සාමකාමී, නිවහල් චින්තනය යි. සිය අනාගතය සුරක්ෂිත කර තම රට නගාලීමේ අභිලාෂය යි. භේද වූ රටක් තුළ ජනාධිපති ධුරය දැරීම අප ජනාධිපතිතුමාගේ අභිලාෂයක් නො වේ. ”යළි නොබෙදෙන ඒකීය රටක්” එතුමාගේ චින්තනයේ දොරටුව යි. භාෂාව ඒ සඳහා ඉතා ප්‍රායෝගික ව සහ ඥානාන්විත ව ඉවහල් කරගැනීම අත්‍යවශ්‍ය බව එතුමාට පසක් වී ඇත.මා දන්නා තරමට, මීට පෙර අප රටේ නායකත්වය දැරූ මෙබඳු පෘථුල සාධාරණ භාෂා ප්‍රතිපත්තියක් ඉදිරියට ගෙනා වෙනත් නායකයෙකු නොමැත. ”අපි රට හදමු” නැත්නම් ”Let’s build our country” යනුවෙන් ප්‍රකාශ කරමින් “තෛ‍්‍රභාෂික සංස්කෘතික පදනම” පහත සඳහන් අන්දමට ක්‍රියාත්මක කොට ඇත. ජාතික අධ්‍යාපන ප්‍රතිපත්තිය යටතේ සිංහල දරුවන්ට දෙමළ භාෂාව ඉගැන්වීම සහ දෙමළ දරුවන්ට සිංහල භාෂාව ඉගැන්වීම. මීට අමතරව ඉංගී‍්‍රසි භාෂා අධ්‍යයනය සෑම ශිෂ්‍ය/ශිෂ්‍යාවකට ම අනිවාර්ය කිරීම සහ ඒ සඳහා අවශ්‍ය දක්ෂ ගුරුවරුන් පුහුණු කිරීම, ඉහළ ගණයේ භාෂා අධ්‍යයන මධ්‍යස්ථාන පිහිටුවීම ඉන් ප්‍රමුඛ අරමුණකි.ලබන දස වර්ෂය තුළ ඉංගී‍්‍රසි භාෂාවේ සාමාර්ථය සෑම ශිෂ්‍ය/ශිෂ්‍යාවකට ම ලබා දීමට නිසි පියවර ගැනීම, ජාතික රාජ්‍ය භාෂා ප්‍රතිපත්තිය (සිංහල, දෙමළ) අකුරට ම ක්‍රියාත්මක කිරීම එතුමාගේ පොරොන්දුව යි.ශ්‍රී ලංකාවේ එක් සමාජ කොට්ඨාසයකට හෝ එක් ප්‍රදේශයකට හෝ ඉංගී‍්‍රසි අධ්‍යාපනය ලබා දීම සීමා නො කිරීම එතුමාගේ ත්‍රිභාෂික ප්‍රතිපත්තියේ වටිනාම අංගයකි.බ්‍රිතාන්‍ය පාලන සමය තුළ ඉංගී‍්‍රසි අධ්‍යාපනය වරලත් සුළු පිරිසකට පමණක් සීමා වී තිබූ හැටි අපි ඉහත දී දුටුවෙමු. ශ්‍රී ලංකාවේ ස්ථාවර සාමයක් සහ සියලු ම ජාතීන් අතර අන්‍යෝන්‍ය සුහද සම්බන්ධතාවක් ඇති කිරීම සඳහා ශ්‍රී ලංකා රජය තෛ‍්‍රභාෂික ශ්‍රී ලංකාවක් බිහි කිරීමට දස වර්ෂ වැඩ සටහනක් ඉදිරිපත් කොට ඇත. මෙම ප්‍රතිපත්තියට අමතර ව පසුගිය ඔක්තෝබර් මස 12 වන දින ශ්‍රී ලංකා පාර්ලිමේන්තුව “තෛ‍්‍රභාෂික ශ්‍රී ලංකා සමාජයක්” ගොඩ නැගීම සඳහා ”Sister School Programme”- සබඳ පාසල් වැඩ සටහනක් – ඉදිරිපත් කොට ඇත. මෙම වැඩසටහනින් බලාපොරොත්තු වන්නේ ශ්‍රී ලංකාවේ විවිධ වූ භාෂා භාවිත වන සමාජ කොටස් අතරේ ශිෂ්‍ය/ශිෂ්‍යාවන් හුවමාරු වී ඔවුන්ගේ භාෂාව සහ සංස්කෘතිය පිළිබඳ අවබෝධයක් ලබා ගැනීම යි.විශේෂයෙන් ඔවුන් ව්‍යවහාර කරන භාෂාව කතා කිරීමට අවස්ථාවක් ලබා දීම යි. මෙම වැඩ සටහන යටතේ සිංහල භාෂාව මූලික ව කතා කරන පාඨශාලා තෝරාගෙන ඒවා දෙමළ මාධ්‍යයෙන් අධ්‍යාපනය ලබන පාඨශාලාවන් සමඟ සම්බන්ධ කොට භාෂා හුවමාරු කරගැනීම සලස්වනු ඇත.ජනාධිපති මහින්ද රාජපක්ෂ මහතාගේ උපදෙස් අනුව 2012 වර්ෂය “තෛ‍්‍රභාෂික වර්ෂයක්” ලෙස ප්‍රකාශ කොට ඇත. මෙම භාෂා ප්‍රතිපත්තිය අප රටේ ඉදිරිපත් කළ එමෙන් ම සමස්ත ලෝකයෙන් ම පැසසුම් ලැබිය යුතු උසස් ක්‍රියාමාර්ගයක් බව අවිවාදයෙන් පැවසිය යුතු ය.වර්ෂ ගණනාවක් තිස්සේ භාෂාමය සහ සංස්කෘතික හේතූන් සහ පදනමක් රහිත අහිතකර විශ්වාස හේතු කොට ගෙන භින්න වී අසමගි වී සිටි ශ්‍රී ලාංකික ජනතාවට සාමයෙන් සහ අන්‍යෝන්‍ය විශ්වාසයෙන් සහ සහෝදර බැඳීමෙන් පිරුණු, සංවර්ධිත ඒකීය රටක් බිහි වී අප රට ලෝකයට ආදර්ශයක් වේවා යි මම ඉත සිතින් ප්‍රාර්ථනා කරමි.”ලෝකයෙන් උතුම් රට අප ශ්‍රී ලංකාවයි” යන්න මගේ සැකයට කිසිදු දිනෙක භාජන වූයේ ත් වන්නේ ත් නැත. ගරුතර ජනාධිපතිතුමනි, ඔබතුමාගේ නිර්භීත සහ වාසනා ගුණයෙන් පිරි මුහුණ ත්, ඔබතුමාගේ දයාබර සහෝදර පිරිසගේ පින්වන්ත මුහුණු ත් මේ අවස්ථාවේ දකින මට ක්ෂණිකව සිහියට නැගෙන්නේ අප අද සිහිකරන ඔබතුමාගේ දයාබර පියාණන් සහ එම මැතිනිය, දිසානායක මාතාව යි.ඒ දෙදෙනාගේ පින්වන්ත ලකුණු ඔබතුමන් සෑම දෙනාට ම දායාද වී ඇත. එමෙන් ම ධාර්මික ජීවිත ගෙවූ එම දෙමාපියන්ගේ සීමාරහිත ආශිර්වාදය නොඅඩුව තබා ගොස් ඇත.මීට පෙර පැවැති අනුස්මරණ දේශනයක දී මෙබඳු සිතිවිල්ලක් පළ කර නො තිබුණ ද, ඔබතුමාගේ ශ්‍රේෂ්ඨ පියාණන් සමරන අතර ම එතුමාගේ ජීව ශක්තිය සහ පසුපස සෙවණැල්ල මෙන් සිටි ප්‍රාදේශීය ජනතාවගේ නොමඳ ආදරය ලබා ගත්, එමෙන් ම මේ පින්වන්ත, ඒ වගේ ම අද අප රටට ආලෝකය උදා කළ දරු පිරිස හදාවඩා ගෙන අප ශ්‍රී ලංකාවට එබඳු ම වටිනා මාතෘ සේවයක් කළ පුණ්‍යවන්ත දිසානායක මැතිනිය සිහි නො කර මගේ මේ දේශනය අවසන් කළ නො හැක. ඩී.ඒ. රාජපක්ෂ මැතිතුමන්, එම මැතිනිය දිසානායක මාතාව ත් ඉමහත් ගෞරවයෙන් සිහි කරමින් අපේ බෞද්ධ විශ්වාසය මත ඒ දෙදෙනාට නිර්වාණ සුවය ප්‍රාර්ථනා කරමින් මගේ දේශනය මෙයින් නිම කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212023</link>
    <topic>ජනාධිපති - අගවිනිසුරු සහ දෝෂාභියෝග</topic>
    <author>ඡායාරූපය විමල් කරුණාතිලක</author>
    <content>ජ්‍යෙෂ්ඨ අමාත්‍ය අතාවුද සෙනෙවිරත්නජ්‍යෙෂ්ඨ අමාත්‍යඅතාවුද සෙනෙවිරත්න මහතා ඉකුත් 28 වැනිදා පාර්ලිමේන්තුවේ පැවැත්වූ කතාව ඇසුරිනි.අපේ අධිකරණයේ නොයෙකුත් දුර්වලකම් නැතුවා නොවෙයි. අධිකරණයේ වෙනස්කම් වෙන්න ඕනෑ. ඒ අධිකරණ ක්‍රමයේ වෙනසක් නොවෙයි, පරිපාලනයේ ඒ වෙනස්කම් කරන්න ඕනෑ. අපි එක්දහස් අටසිය ගණන්වල ඉඳලා මේ ක්‍රමයම අනුගමනය කරනවා. නමුත් මේ නඩු විසඳීම බොහොම හෙමින් - හරිම ස්ලෝ විධියට කෙරෙන්නේ. මේක බඩගාමී ගමනක් යන්නේ. දැන් උසාවියේ නඩු ලක්ෂ ගණනක් තිබෙනවා.ඒ විතරක් නොවෙයි, ඉඩම් නඩුවලට එහෙම අවුරුදු 50 ක් විතර ගිහින් තිබෙනවා. මූලාසනාරූඪ ගරු මන්ත්‍රීතුමනි, මගේ තාත්තා දමපු නඩුවක් තිබුණා. තාත්තා නැතිවුණාට පස්සේ ඒ නඩුවට අම්මා පෙනී හිටියා. අම්මත් නැති වුණාට පස්සේ මට තමයි ඒ නඩුවට පෙනී ඉන්න සිද්ධ වුණේ. ඒ නඩුවට අවුරුදු 48 ක් ගත වුණා. මේ ළඟදියි ඒක ඉවර වුණේ. ඒ වාගේ විවිධාකාර නඩු තිබෙනවා. අප අධිකරණයේ ස්වාධීනත්වය වෙනුවෙන් පෙනී ඉන්නේ. නමුත් මම එකවරට කීපයක් කෙරුවා.මම හිතන්නේ නඩු සඳහා දවසකට මිනිස්සු 20,000 ක් විතර උසාවිවලට එනවා. එතකොට දවස් 20 ක් නඩු ඇහුවොත් කී දාහක් උසාවිවලට එනවා ද? අවුරුද්දකට දවස් 200 ක් නඩු ඇහුවොත් කී කෝටියක් ද කියලා ගණන් හදලා බලන්න. නඩු ලක්ෂ හතක්, අටක් පමණ ස්ටොක් එකේ තිබෙනවා. ඒ කියන්නේ ප්‍රමාද වෙලා තොගයට තිබෙනවා.හිටපු අග්‍ර විනිශ්චයකාරතුමාත් එක්ක සාකච්ඡා කරලා මම යෝජනාවක් ගෙනාවා අතිරේක උසාවි ටිකක් පිහිටුවලා මේ නඩු විසඳමු කියලා. ඒ කියන්නේ අවුරුදු තුනකින් මේ නඩු අහලා ඉවර කිරීමේ ප්‍රොජෙක්ට් එකක්. එතුමා කිව්වා ඒක කරන්න පුළුවන්, ලෝකයේ තවත් රටවල් මෙහෙම කරලා තිබෙනවා කියලා. ඒක නිසා 2011 අය වැය ලේඛනයේ 78 වැනි අංකයෙන් ජනාධිපතිතුමා ඒකට සල්ලි වෙන් කළා.නමුත් ඒක ක්‍රියාත්මක වන්නේ නැහැ. අනික මම කිව්වේ, මේ අතිරේක උසාවිවලට විශ්‍රාම ගිය නඩුකාර තුමන්ලා කැඳවා ගන්න, තවත් නීතිඥයන් කැඳවා ගන්න, කෙටි කාලයක් තුළදී ඒවා අහලා ඉවර කරන්න කියලායි.මුදල් අමාත්‍යාංශය බොහොම කැමැත්තෙන් සල්ලි දුන්නා. ඒ නිලධාරීන් කිව්වා, “ගරු ඇමැතිතුමනි, අපෙත් අවුරුදු 30, 40 පරණ නඩු තිබෙනවා, කිසි කෙනෙක් ඒ නඩු ඉවර කරන්න යෝජනාවක් ගෙනැත් නැහැ, ඔබතුමා විතරයි මේ යෝජනාව ගෙනැත් තිබෙන්නේ, අපි සල්ලි දෙනවා” කියලා. ඔවුන් තව දුරටත් කිව්වා, “මේ අවුරුද්දේ සල්ලි ටික දෙන්නම්, ඊළඟ අවුරුද්දේ ඊළඟ සල්ලි ටික දෙන්නම්, ඊළඟට අනික් සල්ලිත් දෙන්නම්” කියලා. ඉතින් සල්ලිත් ලැබුණා.අග්‍රවිනිශ්චයකාර ධුරයට පත් වන කෙනා තමයි මැනේජර්, ඔක්කොගේම අණ, ඔක්කොගේම තේජස එතැන. ඒ ධුරයට යට වෙලා තමයි ක්‍රියා කරන්න වෙන්නේ. ඒ ධුරයට යට වෙලා තමයි ක්‍රියා කරන්න වෙන්නේ. ඒක නිසා මේවා වෙනස් කරන්න ඕනෑ. ඒ වාගේම, අග්‍රවිනිශ්චයකාරතුමාම තමයි අධිකරණ සේවා කොමිෂන් සභාවේ මූලාසනය ගන්නේ. පහළ අධිකරණවල සියලුම නඩුකාරවරුන් මේ කොමිෂන් සභාවේ අනුකම්පාවට භාජනය වෙලා තමයි ඉන්නේ. මාරු වීම්, පත් වීම්, උසස් වීම් සහ විනය කටයුතු කරන්නේ එතැනින්. ඒක නිසා මේ තත්ත්වය වෙනස් කරන්න ඕනෑ.කොහොම වුණත් මහේස්ත්‍රාත් උසාවිවල, දිස්ත්‍රික් උසාවිවල වරුවක් විතර නඩු කල් දමනවා. ඒ නිසා මම කිව්වා, වෙන තනතුරක් හදලා ඒකට නීතිඥයෙක් පත් කර එතැන නඩු ටික කල් දමන්න වෙනම පවරමු කියා.එංගලන්තයෙත් ර්චඵබඥප ධට බඩඥ අධතතඵ කියා මේ වැඩ පිළිවෙළ තිබෙනවා. ඒ සඳහා කෙනෙක් පත් කර සකස් කර තිබෙනවා. ඒ වැඩ පිළිවෙළ සකස් කරන්න ය කියා. එතුමා පිළිගත්තා, ඒක කරන්න පුළුවන්; ඒක කළ හැකියි කියා.උසාවිය කියන්නේ ජනතාවගේ ආයතනයක්. ජනතාවගේ ගැටලු විසඳා ගන්න මේ උසාවි ඇති කර තිබෙන්නේ. ඒ නිසා කාර්යක්ෂම කරන්න ඕනෑ. මම කියන්න කැමැතියි.විනිශ්චයකාරතුමන්ලාටත් අග්‍ර විනිශ්චයකාරතුමාටත් නීතිඥවරුන්ගේ රැස්වීම්වලත් මම කිව්වා, කලින් නඩුකාරතුමෙක් පත් කරන්න දස අවුරුද්දක පළපුරුද්දක් තියෙන්න ඕනෑ කියා. ඒක වෙනස් කර ගෙන කර ගෙන ඇවිත් උපාධිය අරගෙන නැත්නම් නීති විද්‍යාලයේ උපාධිය අරගෙන අවුරුදු තුනක් ප්‍රමාණවත් කියා.මෙහෙම පුළුවන් ද කියා මම ඇහුවා. ඒ එක්ස්පීරියන්ස් එක ඇති ද කියා මම ඇහුවා. එතුමන්ලාම කිව්වා, එක එක නඩුකාරයෝ අග්‍ර විනිශ්චයකාරතුමන්ලා තම තමන්ට ඕනෑ දෙයක් කර ගන්න මේක පහළට වෙනස් කර තිබෙනවා.නෑදෑයෙක් දමා ගන්න, කාන්තාවක් දමා ගන්න, තව කෙනෙක් දමා ගන්න මේ විධියට හිතලා කළ දේවල් කියා ඒකේ වැදගත්ම තනතුරු දරන අය තමයි කිව්වේ. මේ තත්ත්වය.විජයදාස රාජපක්ෂ මහතාවිනිශ්චයකාරවරු පත් කිරීමේ විනය පිළිබඳව ක්‍රියා පටිපාටිය දක්වා මේ පාර්ලිමේන්තුව විසින් සෑදිය යුතු නීතිය අද වන තෙක් හදලා නැති නිසා ඒ උදවියට කැමැති කැමැති අවස්ථාවලට ඕක වෙනස් කර ගන්නවා.අතාවුද සෙනෙවිරත්න මහතාහරි. එතැනින් තවත් ප්‍රශ්නයක් ඔබතුමා හදලා දුන්නා. එතකොට අධිකරණයේ ලොක්කෝ මේක හැදුවේ නැහැ කියා වැරැදි පිළිවෙළ අනුගමනය කරන එක හරි ද? ඒක අධිකරණයේ දුර්වලකමක් නේද? ඒක අධිකරණයේ ලොක්කන්ගේ දුර්වලකමක් නේද? ඒක අග්‍ර විනිශ්චයකාරතුමකුගේ දුර්වලකමක් නේද? ඒ නිසා ඔබතුමා මේක පෙන්වන විට මේක නොහැදුවත් අර උසස් මතය අනුව හැසුරුණා නම් කොච්චර අගෙයි ද? ඒක දුර්වලකමක්.ඒ වාගේම තම තමන්ට කැමැති අය පත් කර ගන්න, යාළුවෝ පත් කර ගන්න, නෑදෑයෝ පත් කර ගන්න, සමහර අය කාන්තාවන් පත් කර ගන්න මේ විධියේ දේවල් කර තිබෙනවා. ඒ නිසා අධිකරණයේ සිටින නඩුකාරතුමන්ලාත්, තමුන්නාන්සේලා නීතිඥයෝ හැටියටත්, ඇට මස් ලේ නහරවලින් හැදුණු නීතිඥයෝ ඇට මස් ලේ නහරවලින් හැදුණු නඩුකාරතුමන්ලා ඉන්නේ. ක්ලේශයන් තිබෙනවා. තෘෂ්ණාව තිබෙනවා. ආශාවන් තිබෙනවා. සල්ලි ආශාව තිබෙනවා. රාග ආශාවන් තිබෙනවා.මේ අනුව මේ වෙනස්කම් වෙනවා. ඒ නිසා නඩුකාරතුමන්ලා කියන්නේ බෝධි සත්ත්වවරු නොවෙයි. ඒ වාගේම නීතිඥයෝ කියන්නේ බුදුවරු නොවෙයි. ඒ නිසා ඒ තත්ත්වය හරි ගස්සා ගන්න ක්‍රියා කරන්න. ඒක අවශ්‍යයි.මේ වාගේ තත්ත්වයන් තුළ අද අධිකරණයේ අග්‍රවිනිශ්චයකාරතුමාගේ ඉඳලා ශ්‍රේෂ්ඨාධිකරණ විනිශ්චයකාරවරුන්ව පාලනය කරන්නේ කවුද, කොහොමද පාලනය කරන්නේ, පාලනය කරන්න තිබෙන රෙගුලාසි මොනවා ද? මොනවත් රෙගුලාසියක් තිබෙනවා ද? කාගේ ද වරද?එක පුද්ගලයෙක්, අග්‍රවිනිශ්චයකාර ධුරයට පත් වන කෙනා තමයි මැනේජර්, ඔක්කොගේම අණ, ඔක්කෙගේම තේජස එතැන. ඒ ධුරයට යට වෙලා තමයි ක්‍රියා කරන්න වෙන්නේ. ඒ ධුරයට යට වෙලා තමයි ක්‍රියා කරන්න වෙන්නේ. ඒක නිසා මේවා වෙනස් කරන්න ඕනෑ. ඒ වාගේම, අග්‍රවිනිශ්චයකාරතුමාම තමයි අධිකරණ සේවා කොමිෂන් සභාවේ මූලාසනය ගන්නේ. පහළ අධිකරණවල සියලුම නඩුකාරවරුන් මේ කොමිෂන් සභාවේ අනුකම්පාවට භාජන වෙලා තමයි ඉන්නේ.මාරු වීම්, පත් වීම්, උසස් වීම් සහ විනය කටයුතු කරන්නේ එතැනින්. ඒක නිසා මේ තත්ත්වය වෙනස් කරන්න ඕනෑ. අධිකරණ සේවා කොමිෂන් සභාවේ සාමාජිකයෝ ලෙස මහ ජනතාවගේ නියෝජිතයෝ දාන්න ඕනෑ. රිටයර් වුණ කවුරු හෝ දාන්න ඕනෑ. මහ ජනයාගේ මතයක් එතැනදි නියෝජනය වන්නේ නැහැ මූලාසනාරූඪ මන්ත්‍රීතුමනි. මහ ජනයායි නඩු කියන්න යන්නේ. මහ ජනයාගේ මතයක් එතැන නියෝජනය වන්නේ නැහැ.ඒ මතය ඇතුළත් කරන්නට ඕනෑ. තමුන්නාන්සේලා හිනා වෙනවා. එංගලන්තයට ගිහින් බලන්න කෝ. එංගලන්තයේ රිටයර් වුණ, දක්ෂ පරිපාලන නිලධාරීන් ඒ කමිටුවේ ඉන්නවා.ඇයි ඒ ගැන කල්පනා කරන්නේ නැත්තෙ? පරිවර්තනයක් ඇති කරන්න, වෙනසක් ඇති කරන්න. මේ තත්ත්වය තුළ අග්‍රවිනිශ්චයකාරවරයාගේ බලපෑමට තමයි අධිකරණයේ සියලුම පාලනය යට වෙලා තිබෙන්නේ. මේ තත්ත්වය වෙනස් කරන්න ඕනෑ. අද අපේ අග්‍රවිනිශ්චයකාර තුමියට විරුද්ධව දෝෂාභියෝගයක් තිබෙනවා. දෝෂාභියෝගයක් තිබෙන වෙලාවකදී මොකක්ද සිදු වෙලා තිබෙන්නෙ? අධිකරණයට පෙත්සමක් යොමු කරලා තිබෙනවා මේ දෝෂාභියෝගය විමර්ශනය කිරීමට බලයක් නැති බව ප්‍රකාශ කරන්න කියලා. ඒ පෙත්සම විභාග කරන්නේ අග්‍රවිනිශ්චයකාර තුමිය යටතේ සිටින සුපි‍්‍රම් උසාවියේ විනිශ්චයකාරවරු තුන් දෙනෙක්.මේ කාලය තුළ, එතුමිය සාර ධර්ම පිළිපදිනවා නම්, සාර ධර්මවලට ගරු කරනවා නම්, එතුමියගේ වගකීම තමයි නිවාඩු අරගෙන පැත්තකට වෙලා මේක විභාග කරලා අවසන් වෙනකම් ඉන්න එක. පාර්ලිමේන්තුව කන්ට්‍රෝල් කරන්න කාටවත් අයිතියක් නැහැ. පාර්ලිමේන්තුවේ වගකීම, බලය තිබෙන්නේ මෙතැනයි. අග්‍ර විනිශ්චයකාරතුමෙක් ගැන පරීක්ෂණ පවත්වන්න වෙන ආයතනයක් නැහැ. එතැනින් උඩට යන්න බැහැ. වරදක් කෙරුවත් අහන්න ආයතනයක් නැහැ. ඒ කාරණය එන්න ඕනෑ, පාර්ලිමේන්තුවටයි. ඒ කාර්ය කරන්න පුළුවන්, දෝෂාභියෝගයකින් විතරයි.ඊළඟට ජනාධිපතිතුමකුට විරුද්ධවත් එහෙම කටයුතු කරන්න බැහැ. එතුමා ගැනත් කෙනෙකුට ප්‍රශ්නයක් තිබෙනවා නම් කරන්න තිබෙන්නේ ඉම්පීච්මන්ට් එකක් ගෙනෙන එකයි. මේ දෙන්නාම කන්ට්‍රෝල් කරන්න වෙන විධියක් නැහැ. ඒක නිසා මෙතැන තමයි නඩු අහන තැන. මෙතැන තමයි පරීක්ෂණය කරන තැන. ඒකට දොස් කියන්න කාටවත් පුළුවන්කමක් නැහැ. ඒක කරලා හරිගස්සන්න ඕනෑ.ඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212024</link>
    <topic>අපට සිතාසි දෙන්න එපා</topic>
    <author>චන්දන බණ්ඩාර</author>
    <content>රනිල් කියයිඇමෙරිකාවේ කෙටි සංචාරයක නිරතව සිටි ජනාධිපතිතුමා ගිය සතියේ අඟහරුවාදා යළිත් මවුබිමට පැමිණියේය. එතුමා පිළිගැනීමට මැති ඇමැතිවරු රැසක් ගුවන් තොටුපළට පැමිණ සිටියහ. ඇමැති ෆීලික්ස් පෙරේරා, නියෝජ්‍ය ඇමැතිවරුන් වන ගීතාංජන ගුණවර්ධන, නියෝමාල් පෙරේරා, සරත් කුමාර ගුණරත්න සහ බස්නාහිර පළාත් මහ ඇමැති ප්‍රසන්න රණතුංග ඇතුළු පිරිසක් ගුවන්තොටුපොළට පැමිණ සිටියහ.සාමාන්‍යයෙන් විදෙස් සංචාරයකට ගොස් ජනාධිපතිතුමා යළි මෙරට පැමිණෙන විට එතුමා පිළිගැනීමට ගුවන්තොටුපළට යාම ගුවන් සේවා ඇමැති පි‍්‍රයංකර ජයරත්නගේ සිරිතය. එහෙත් මෙවර ඇමැති පි‍්‍රයංකර ජයරත්නහට ජනාධිපතිතුමා පිළිගැනීමට යාමට නොහැකි විය. ඒ ඇමැති පි‍්‍රයංකර මත්තල ගුවන් තොටුපළේ නිරීක්ෂණ චාරිකාවකට සහභාගි වී සිටීම නිසාය.ඒ බව ඇමැති පි‍්‍රයංකර දැනුම් දුන්නේ සරත් කුමාර ගුණරත්න නියෝජ්‍ය ඇමැතිවරයාටයි. “සරත් අයියා මම සුසිල් ඇමැතිතුමා එක්ක මත්තල ඉන්නේ. මට ජනාධිපතිතුමා එනකොට ගුවන්තොටුපළට එන්ඩ වෙන්නේ නැහැ. ඒ නිසා සරත් අයියා එතැනට ගිහින් මතක ඇතිව ජනාධිපතිතුමාට මා ආපු නැති හේතුව කියන්ඩ.” පි‍්‍රයංකර ජයරත්න ඇමැතිවරයා නියෝජ්‍ය ඇමැති සරත් කුමාර ගුණරත්නට කීවේය.”සර් පි‍්‍රයංකර මට කීප වතාවක්ම කතා කළා. මත්තල ඉන්නේ කියලා කීවා. ඒ බව මතක ඇතුව ඔබතුමාට කියන්ඩ කීවා.” සරත් කුමාර නියෝජ්‍ය ඇමැතිවරයා ජනාධිපතිතුමාට කියා සිටියේය.විනාඩි 20 ක් පමණ ගුවන්තොටුපළේ පරිශ්‍රයේ සිටි ජනාධිපතිතුමා මැති ඇමැතිවරුන් සමඟ තේ පැන් සංග්‍රහයක් ද භුක්ති වින්ඳේය. ඉන්පසුව ජනාධිපතිතුමා කොළඹ බලා පිටත් වීය.මේ අතරතුර මාස තුනකට වැඩි කාලයක් ඇමෙරිකාවේ ප්‍රතිකාර ලබමින් සිටි අගමැති දි.මු ජයරත්න මහතා ද ගිය 27 වැනිදා පෙරවරුවේ මෙරටට පැමිණියේය. මේ වෙනවිට අගමැතිතුමා විසුම්පාය සිය නිල නිවෙසේ විවේක සුවයෙන් පසුවෙයි.ජනාධිපති නීතිඥ ෆයිසර් මුස්තාපා සංවිධානය කළ රාත්‍රී භෝජන සංග්‍රහයක් ගිය සතියේ කොළඹ තරු පංතියේ හෝටලයකදී පැවැත්විණි. එම අවස්ථාවට මැති ඇමැතිවරු රැසක් එක්ව සිටියහ. මේ භෝජන සංග්‍රහයට පොලිස්පතිවරයා ද එ.ජා.ප මහලේකම් තිස්ස අත්තනායක ද ඇරැයුම් ලැබ සිටියහ. එ.ජා.ප සම්මේලනයේ ආරක්ෂාව ගැන එහිදි පොලිස්පතිවරයාගෙන් විමසා සිටීමට ද එ.ජා.ප මහලේකම්වරයා එය අවස්ථාවක් කර ගත්තේය.”දැන් සම්මේලනයට සියලු කටයුතු සූදානම් වෙලයි තියෙන්නේ. ඒකට ආරක්ෂාව ඉල්ලා මං ලිපියකුත් ඔබතුමාට එව්වා. ගිය නිලවරණයේදී වගේ අවුලක් නොවෙන්න ඔබතුමා අපට සහයෝගය ලබා දෙන්න.” එ.ජා.ප මහලේකම්වරයා පොලිස්පතිවරයාගෙන් ඉල්ලා සිටියේය.දේශපාලන ලෝකයේ කළගුණ සලකන්නෝ විරලය. එහෙත් මෙරට ප්‍රකට දේශපාලනඥයකු සතු එම විරල ගුණය පසුගියදා තවත් දේශපාලනඥයකුගේ ඇගැයුමට ලක් විය.පසුගිය 29 වැනි දින මීරිගම ශාසනවර්ධන පිරිවෙනේ මීට තෙමසකට පෙර අපවත්වී වදාළ ශ්‍රී ලංකා රාමඤ්ඤ නිකායේ මහා නායක වේවැල්දෙණියේ මේධාලංකාර නාහිමි ගේ ගුණ සමරු පින්කම පැවැත්විණි.එම නිකායේ වත්මන් මහා නායක නාපානේ ප්‍රේමරතන, අනුනායක ගිරාඹේ ආනන්ද, මහා ලේඛකාධිකාරී වරාවල ප්‍රේමරතන යන මාහිමිවරුන් ඇතුළු සිය නමකට අධික මහ සඟ රුවන එම පින්කමට වැඩ සිටියහ.එම නිකාය ආරක්ෂක සමිතියේ සභාපති පාර්ලිමේන්තු මන්ත්‍රී කරු ජයසූරිය එම පින්කමට සහභාගිවීමට පැමිණි සබරගමුව මහ ඇමැති මහීපාල හේරත් මහත් උණුසුම්ව පිළිගනිමින් සඳහන් කළේ මහ ඇමැතිවරයාගේ පැමිණීම තම නිකාය මහ ඉහළින් අගය කරන බවය. “මේවා කරු අපේ යුතුකම්” මහීපාල හේරත් මහ ඇමැති කීය. “නායක හාමුදුරුවන් අපවත් වීමට මත්තෙන් උන්වහන්සේ අවසන් වරට ගිහියකුට ගෞරව නාමයකින් සම්මාන දැක්වූවා නම් ඒ මේ මටයි.” සබරගමුව මහඇමැතිවරයා මෙයට මාස 4ට පමණ පෙර අපවත්වී වදාළ මහා නා හිමි අතින් තමන්ට ශාසන කීර්ති ශ්‍රී දේශ විභූෂණ සම්මාන ප්‍රදානය සිහි කරමින් කීය.මහීපාල හේරත් මහ ඇමැතිවරයා පින්කමට සහභාගි වුයේ හිස් අතින් නොවේ. ඔහු එදින පින්කමට සහභාගි වූ භික්ෂූන් වහන්සේ ගේ ගමන් පහසුව සඳහා රුපියල් ලක්ෂයක මුදලක් අදාළ නිකායට පරිත්‍යාග කළේය. ඔහු සඳහන් කළේ කළගුණ සැලකීම තරම් උතුම් ගුණයක් මේ මිහි පිට නැති බවය. “ඔබතුමාගේ ඒ උතුම් විරල ගුණය අපි අගය කරනවා.” කරු ජයසූරිය සඳහන් කළේ මහත් හැගුම්බරවය.එම පින්කමට අති විශාල ගිහි පැවිදි පිරිසක් සහභාගි වූහ.ජනාධිපති නීතිඥ ෆයිසර් මුස්තාපා, ජනාධිපති නීතිඥ කාලිංග ඉන්ද්‍රතිස්ස, ජනාධිපති නීතිඥ පාලිත කුමාරසිංහ, ජනාධිපති නීතිඥ අලි සබ්රික්, ජනාධිපති නීතිඥ ප්‍රියන්ත ජයවර්ධන, නීතිඥ සෙනරත් ජයසුන්දර ඇතුළු පිරිසක් ගිය සඳුදා දිනයේ බස්නාහිර පළාත් ඇමැති නීතිඥ උදය ගම්මන්පිල සහ විදේශ කටයුතු අමාත්‍ය ජී.එල්.පීරිස් සමඟ විශේෂ සාකච්ඡාවක් පැවැත්වූහ.එම සාකච්ඡාවෙන් බලාපොරොත්තු වුයේ අගවිනිසුරුවරියට එරෙහිව ඉදිරිපත් වී ඇති දෝෂාභියෝග යෝජනාව සම්බන්ධ නෛතික ගැටලු සාකච්ඡා කිරීමයි.එම සාකච්ඡාවට අනුව දෝෂාභියෝග යෝජනාව සම්බන්ධව ක්‍රියාත්මක වීමට කොටස් තුනකින් යුතු කණ්ඩායමක් යෙදවීමට තීරණය කරන ලදී. පහත පරිදි එම කණ්ඩායම් තුන ක්‍රියාත්මක වීමට නියමිතය.පළමු කණ්ඩායම මඟින් පාර්ලිමේන්තු තේරීම් කාරක සභාවට අවශ්‍ය නෛතික උපදෙස් ලබාදීම සිදුකෙරේ.දෙවන කණ්ඩායම මඟින් මාධ්‍ය මඟින් රට තුළ වෙසෙන ජනතාවට මෙම කරුණ සම්බන්ධ නීති දැනුවත් කිරීම ලබා දීම සිදු කෙරේ. ඒ සඳහා දේශපාලන නායකත්වය හා එක්ව කටයුතු කිරීමට පිරිසක් පත්කරනු ලැබීය.තෙවන කණ්ඩායම වන්නේ මේ කරුණ සම්බන්ධව ජනතාව දැනුවත් කිරීමේ වැඩසටහන් සඳහා සහභාගි වන පිරිස පත් කිරීමය.එක්සත් ජාතික පක්ෂයේ නීතිඥවරු පිරිසක් ගිය සතියේ දී එ.ජා.ප නායක රනිල් වික්‍රමසිංහ හමු වූහ. ඒ එ.ජා.ප නායකයාගේ නිල නිවෙසේ දී ය. එහිදී අගවිනිසුරුවරිය එරෙහි චෝදනා විභාග කිරීමට පත්කොට ඇති පාර්ලිමේන්තු තේරීම් කාරක සභාවට ඇතුළත්ව සිටින එ.ජා.ප මන්ත්‍රීවරුන්ට නීති උපදෙස් ලබාදීම සිදු විය. නීතිඥ තිලක් මාරපන සහ ශ්‍රීනාත් පෙරේරා ඇතුළු නීතිඥවරු පිරිසක් ඊට එක්ව සිටියහ.“අගවිනිසුරුවරියට එරෙහි දෝෂාභියෝගයේදී ඇය නිර්දෝෂියි කියලා අපට තහවුරු වෙනවා නම් අපට ඒ වෙනුවෙන් පෙනී සිටින්න පුළුවන්. නමුත් ඒක වෙන්නේ ඉදිරි පරීක්ෂණ අනුවයි. එහෙම නැතිව ඒ ගැන පූර්ව නිගමනවලට එන්න අපට හැකියාවක් නැහැ. “එ.ජා.ප නායකයා එ.ජා.ප යේ නීතිඥවරුන්ට කියා සිටියේ ය.ජෙයරාජ් ප්‍රනාන්දුපුල්ලේ ගුණානුස්මරණ පුස්තකාලය ගිය සතියේ දී කථානායක චමල් රාජපක්ෂ මහතා අතින් විවෘත විය. ඒ සීදූව නගර සභා පරිශ්‍රයේදී ය. මේ අවස්ථාවට ඇමැති මර්වින් සිල්වා, පාර්ලිමේන්තු මන්ත්‍රීනි සුදර්ශනී ප්‍රනාන්දුපුල්ලේ පළාත් සභා සහ ප්‍රාදේශීය සභා මන්ත්‍රීවරු රැසක් එක්ව සිටියහ. එහිදී ජෙයරාජ් ප්‍රනාන්දුපුල්ලේ නම් සිය මිතුරා ගැන කථානායකතුමා ඉතා සංවේදී කතාවක් සිදු කළේ ය.මමත් ජෙයරාජුත් 1989 දී එකටමයි පාර්ලිමේන්තුවට ආවේ. හැබැයි එතුමා මටත් කලින් කැබිනට් ඇමැති කෙනෙක් වුණා. ඒ එතුමාගේ දක්ෂතාව නිසා. ඒ නිසා මටත් මගේ මැතිවරණ බල ප්‍රදේශයේ ජනතාවටත් එතුමාගේ උදව් ලබාගන්න හැකියාව ලැබුණා. එතුමා වෙනුවෙන් මෙවැනි උත්සවයකට සහභාගි වෙලා එතුමාගේ විශිෂ්ට සේවය ගැන කතා කරන්න ලැබීම මහත් සතුටක්” කථානායකතුමා කියා සිටියේ ය.මේ අතරතුර රැස්වීමට පැමිණ සිටි කීප දෙනෙකු එක් වරම මහ හයියෙන් විමසා සිටියේ කථානායක තුමනි, මර්වින් සිල්වා ඇමැතිතුමා ගැන මොකද හිතන්නේ” කියා ය.“මර්වින් ඇමැතිතුමා ගැන නේද? මර්වින් ඇමැතිතුමාගේ තාත්තා මගේ පියාගේ දේශපාලන කටයුතුවලට ගොඩක් උදව් කළ කෙනෙක්” යැයි කථානායකතුමා කියද්දීම මර්වින් සිල්වා ඇමැතිවරයා වහා නැගිට කථානායකවරයා අදහස් දක්වමින් සිටි තැනට පැමිණියේ ය. අනතුරු ව කථානායකතුමා කතා කරමින් සිටි මයික්‍රෆෝනය මර්වින් සිල්වා ඇමැතිවරයා තමා දෙසට හරවාගෙන විශේෂ අදහස් දැක්වීමක් කළේ ය.“සමාවෙන්න හාමුදුරුවනේ, කථානායකතුමනි, මං ඔබතුමාගේ කථාවට බාධා කරනවා නෙමෙයි. මම ඔබතුමා සමඟ දේශපාලනයට සම්බන්ධ වුණ හැටි පැහැදිලි කරලා දෙන්න මට අවස්ථාව දෙන්න.සහෝදරවරුනි, අහගන්න මං කොල්ලා කාලේ තවත් කොලු කුරුට්ටෝ ටිකක් එක්කගෙන “චමල් හාමු” මුණ ගැහෙන්න ගියා. “චමල් හාමු” මට එක පාරටම කීවා කුරුම්බා ගෙඩියක් කඩා දෙන්න කියලා. මම ගහට නැගලා කුරුම්බා ගෙඩියක් කඩලා දුන්නා.එදා කුරුම්බා ගෙඩියක් කඩලා දෙන්න කියපු චමල් හාමු අද පාර්ලිමේන්තුවේ කථානායක. එදා කුරුම්බා ගහට නැඟපු මම අද කැබිනට් ඇමැතිවරයෙක්. සංසාර ගමනේ හැටි එහෙමයි. එසේ කියමින් ඇමැති මර්වින් අසුන් ගත්තේ ය. කථානායකතුමා යළිත් සිය දේශනය ආරම්භ කළේ ඉන් අනතුරුවයි.ජනාධිපතිතුමන්ගේ පදවි ප්‍රාප්තිය සහ ජන්ම දිනය වෙනුවෙන් බොහෝ සැමරුම් උත්සව හා විවිධ වැඩසටහන් පැවැත්වුණු අතර ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ජාතික නිවාස සංවර්ධන අධිකාරිය, විෂය භාර අමාත්‍ය විමල් වීරවංශගේ උපදෙස් පරිදි ක්‍රියාත්මක කළ වැඩසටහන කාගේත් කතාබහට ලක්විය.”අපි කවුරුත් අද නිදහසේ ඉන්නේ අපේ රණවිරුවන්ගේ කැප කිරීම් නිසා. අවසන් සටනේදී පූර්ණ ආබාධිත තත්ත්වයට පත්වූ රණවිරුවන් 364ක් ඉන්නවා. ඔවුන් වෙනුවෙන් ජනාධිපතිතුමන්ගේ උපදෙස් මත ආරක්ෂක ලේකම් ගෝඨාභය රාජපක්ෂ මහතාගේ අධීක්ෂණය යටතේ රණවිරු නිවහන් කිහිපයක් පවත්වාගෙන යනවා. “සෙනෙහෙස, දයාව, අධ්‍යාත්මික සුවය සපිරි නිවසින් එපිට නිවහනක්” යන තේමාව යටතේයි මේ පූර්ණ ආබාධිත රණවිරු නිවහන් පවත්වාගෙන යන්නේ.අපි ජනපති පදවි ප්‍රාප්තිය වෙනුවෙන් ඒ ආබාධිත රණවිරුවන්ගේ සුවදුක් විමසා බැලීමට යමු.” ජාතික නිවාස සංවර්ධන අධිකාරියේ සභාපති ජයන්ත සමරවීර මහතාට අමාත්‍යවරයා එසේ උපදෙස් ලබා දී තිබිණි.ඒ අනුව, පූර්ණ ආබාධිත රණවිරුවන් 44 දෙනකු වෙසෙන දෙහිවල අත්තිඩිය මිහිඳු සෙත් මැදුර වෙත ගොස් ඔවුන්ගේ සුවදුක් විමසා බැලීමටත්, ඔවුන් වෙනුවෙන් රාත්‍රී භෝජන සංග්‍රහයක් සහ පැදුරු සංගීත සාජ්ජයක් පැවැත්වීමටත් ජාතික නිවාස සංවර්ධන අධිකාරිය කටයුතු යොදා තිබිණි.අමාත්‍ය විමල් වීරවංශ සහ ජාතික නිවාස සංවර්ධන අධිකාරියේ සභාපතිවරයා ඇතුළු ඉහළ නිලධාරීහු රැසක් ද මෙම අවස්ථාවට සහභාගි වූහ.එහි සියලු රණවිරුවන් රැක බලා ගැනීම සඳහා එක් අයකුට එක් අයකු බැගින් තවත් 44 දෙනකු යොදවා තිබිණි. භෞත චිකිත්සක ක්‍රමවේද හා නවීන ව්‍යායාම උපකරණවල පිහිටෙන් 06 දෙනකුට පමණ යන්ත්‍රාධාරයෙන් ඇවිදීමේ හැකියාව ලැබී තිබෙනු දැකගත හැකි විය. විමල් විරවංශ අමාත්‍යවරයා එම රණවිරුවන් සහ ඔවුන් රැකබලා ගන්නා රණවිරුවන් වෙත යමින් ඔවුන්ගේ සුවදුක් විමසමින් ඔවුනට තෑගි බෝග බෙදා දුන්නේය.තිදෙනකුට තම ඉදිරි දිවිය ගෙවීමට සිදුව ඇත්තේ ඇඳන් මතට වීය. එය දුටු කාගෙත් සිත් කම්පාවට පත්විය. ඔවුන් තිදෙනා වෙත ගිය අමාත්‍යවරයා ඔවුන්ගේ ද සුවදුක් විචාලේය.”ගම කොහේද මල්ලි” ඒ එක් අයකුගෙන් අමාත්‍යවරයා විමසා සිටියේය.එවිට ඔහු ඉතා සෙමින් “කහවත්තේ” යැයි පැවසීය. ඇමැතිවරයාට එය නෑසිනි.”ඇහුණේ නැහැනේ” අමාත්‍යවරයා පැවසීය.”කියන්නත් ලැජ්ජයි ඇමැතිතුමා මගේ ගම කහවත්ත” ඔහු යළි පැවසීය.”ඔයා ඒ ගැන දුක් වෙන්න, ලැජ්ජා වෙන්න එපා! ඔයා මේ මුළු රටටම ආඩම්බරයක්. කහවත්තේ ඒ අපරාධවලට වගකිව යුත්තන්ට නීතියෙන් දඬුවම් ලැබේවි. ඔයා කනගාටු වෙන්න එපා” අමාත්‍යවරයා ඔහු අස්වසමින් පැවසීය.ඇතැමුන්ට ආහාර ගැනීමේ හැකියාවක් නැත. එවැනි අයට ආහාර කැවිය යුතුª විය. තම මවුබිම වෙනුවෙන් අනූපමේය මෙහෙයක් ඉටු කළ එම පිරිස දෙස කවුරුත් බලා සිටියේ දැඩි කම්පාවෙනි.රාත්‍රී භෝජනයෙන් අනතුරුව පැදුරු සාජ්ජය ඇරඹිණි. සංගීතය යුද හමුදා සංගීත කණ්ඩායමේ ශිල්පීන්ගෙනි. විමල් විරවංශ මහතා, ඉතා හැඟීම්බරව මවුගුණ ගීත හා රණවිරු ගීත කිහිපයක් ගැයූ අතර ඒවාට සවන් දුන් ඇතැම් රණවිරුවන්ගේ දෑස් තෙත් වනු දැක ගත හැකි විය.”අපි කවුරුත් අද නිදහසේ ඉන්නේ ඔබ සැම සිදු කළ දැවැන්ත කැපකිරීම් නිසයි. ජීවිත කාලය පුරාම ඔබලා රැක බලා ගැනීම අපේ යුතුකමක්. ඒ යුතුකම අකුරටම රජය විසින් ඉටු කරනවා.” විමල් වීරවංශ මහතා එහිදී පැවසීය.පෑලියගොඩ අක්කර 16ක භූමියක් පුරා පැතිරුණු ඉදිකිරීම් නගරය සීසිටි නමින් ගොඩනැඟීමට අමාත්‍ය විමල් වීරවංශගේ උපදෙස් පරිදි රාජ්‍ය ඉංජිනේරු සංස්ථාව කටයුතු යොදා තිබේ. එම ඉදිකිරීම් නගරයට මුල් ගල් තැබීමේ කටයුතු පසුගිය සඳුදා ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් සිදු කෙරිණි.ඉදිකිරීම් ද්‍රව්‍ය හා සේවා එකම වහලක් යටින් ලබා ගැනීමේ පහසුකම් ඇති මෙහි වෙළෙඳ කුටි 261 ක් ද අන්තර්ජාතික ඉදිකිරීම් ප්‍රදර්ශන මධ්‍යස්ථානයක් ද විවෘත කිරීමට නියමිතය. මේ සඳහා වැය කරන මුදල රුපියල් මිලියන 1200කි.සීසිටි සඳහා පෑලියගොඩ තෝරාගැනීමට ගත් තීරණය ඉතා වැදගත්. මත්ස්‍ය වෙළෙඳ සංකීර්ණය ඉදි කළා වගේ ඉදිරියේදී එළවුළු, පලතුරු සහ සහල් තොග වෙළෙඳ මධ්‍යස්ථාන ඉදිකිරීමට නියමිතව ඇත්තේත් පෑලියගොඩයි. දැන් ඉදිකිරීම් නගරයත් පෑලියගොඩට පැමිණ තිබෙනවා. කටුනායක අධිවේගී මාර්ගයේ පළමු පිවිසුමත් පෑලියගොඩයි.” බැසිල් රාජපක්ෂ මහතා පෙන්වා දුන්නේය.ගිය සතියේ පාර්ලිමේන්තුවේ දී ඇමැති නිමල් සිරිපාල ද සිල්වා වරප්‍රසාද ප්‍රශ්නයක් මතුකළේය. ඒ අගවිනිසුරුවරියට එරෙහි චෝදනා විභාග කිරීම සඳහා පත්කළ පාර්ලිමේන්තු තේරීම් කාරක සභාව පත්කොට ඇත්තේ ආණ්ඩුක්‍රම ව්‍යවස්ථාවට සහ පාර්ලිමේන්තු ස්ථාවර නියෝගවලට අනුව බවත් එම නිසා පාර්ලිමේන්තු තේරීම් කාරක සභාව පාර්ලිමේන්තුවෙන් පරිබාහිරව කිසිදු ආයතනයකට හෝ නීතියකට අභියෝගයකට ලක් කළ නොහැකි බවටත්ය.එමනිසා ශ්‍රේෂ්ඨාධිකරණය විසින් කථානායකවරයාටත් පාර්ලිමේන්තු විශේෂ කාරක සභාවේ සාමාජිකයන්ටත් නොතීසි නිකුත් කොට ඇති බවත් එම නිසා පාර්ලිමේන්තු ප්‍රජාතන්ත්‍රවාදයට එල්ලවී ඇති ක්‍රියාකලාපය ගැන අවධානය යොමු කොට තීරණයක් ලබා දෙන ලෙසටය.ඒ අනුව එදින සවස 6.25ට පමණ කථානායක චමල් රාජපක්ෂ මහතා පාර්ලිමේන්තුවේ දී සිය තීරණය ප්‍රකාශයට පත්කළේය. ඒ අනුව කථානායක වශයෙන් තමා සහ දෝෂාභියෝග යෝජනාව විමර්ශනය කරනු ලබන විශේෂ තේරීම් කාරක සභාවේ සාමාජිකයන් සියලු දෙනාට ශ්‍රේෂ්ඨාධිකරණය විසින් කරන ලද නියෝග සියල්ල නිෂ්ප්‍රභා කරන අතර එයින් කිසිදු නෛතික බලපෑමක් ඔවුනට සිදු නොවන බව කථානායකවරයා ප්‍රකාශ කළේය.තමාට හෝ තමා විසින් පත්කරනු ලබන කමිටුවකට බාහිර පාර්ශ්වයකට නියෝග නිකුත් කළ නොහැකි බව ද කථානායකවරයා අවධාරණය කළේය.”මෙය පාර්ලමේන්තු බලය සම්බන්ධ කාරණයකි. එබැවින් මේ සම්බන්ධව නීති මාගේ පූර්වගාමී කථානායක අනුර බණ්ඩාරනායක මහතා විසින් 2001 ජූනි 20දා මේ සභාවට ප්‍රකාශ කර තිබෙනවා. ඒ වගේම පාර්ලිමේන්තු වපසරිය තුළ සිදු කරන කටයුතුවලට කිසිම බාහිර පාර්ශ්වයකින් කරනු ලබන නියෝගයක් පාර්ලිමේන්තු වගකීම්වලට කරන බලපෑමක් ලෙස සැලකෙයි.” කථානායකවරයා පාර්ලිමේන්තුවේදී ප්‍රකාශ කළේය.”කථානායකවරයා වශයෙන් මට ලබා දී ඇති නියෝගය කිසිම ආකාරයකින් පිළිනොගන්නා බව ප්‍රකාශ කරමි. මා හා මගේ සාමාජිකයන් සියලු දෙනාට කර ඇති නියෝග සියල්ල නිෂ්ප්‍රභා වන අතර කිසිදු නෛතික බලපෑමක් සිදු නොවන බව ද ප්‍රකාශ කරමි.” කථානායකවරයා අවධාරණය කළේය.මේ අතර පාර්ලිමේන්තුවට කිසිදු ආයතනයකට බලපෑම් කළ නොහැකි බව එ.ජා.ප. නායකයා සහ එ.ජා.ප මන්ත්‍රීවරු ද ප්‍රකාශ කර ඇත. “උසාවියට පෙත්සම් දාන්න අපට ඒ ගැන කිසිම ගැටලුවක් නැහැ. එහෙත් පාර්ලිමේන්තුවේ අපේ බලයට පෙත්සම් දාන්න එපා. අපට සිතාසි දෙන්න එපා” යැයි එ.ජා.ප. නායක රනිල් වික්‍රමසිංහ පාර්ලිමේන්තුවේ දී ප්‍රකාශ කළේය. පාර්ලිමේන්තුවේ බලතල සම්බන්ධව හිටපු කථානායක අනුර බණ්ඩාරනායක මහතා ලබාදී ඇති තීන්දුව සමඟ තමා සිටින බව ද විපක්ෂ නායකයා එහිදී කියා සිටියේය.පාර්ලිමේන්තුවේ බලතල සහ වරප්‍රසාද අධිකරණයට ලබා දී නැහැ. අධිකරණයේ ස්වාධීනත්වය ආරක්ෂා කළ යුතුයි. ඒ වගේම පාර්ලිමේන්තුවේ බලතල ද ආරක්ෂා කළ යුතුයි” එ.ජා.ප. නායකයා කියා සිටියේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212025</link>
    <topic>අගවිනිසුරුතුමියනි අපට එහෙම කළේ ඇයි?</topic>
    <author>සටහන - අරුණි මුතුමලී ඡායාරූපය - සුදම් ගුණසිංහ</author>
    <content>දුෂාන්ති හපුගොඩ ගෝල්ඩන් කී තැන්පත්කරුවන්ගේ සංගමයේ සභාපතිනිඅගවිනිසුරුවරියට එරෙහි දෝෂාභියෝගය අවසන් වන තුරු ගෝල්ඩන් කී නඩුව විභාග නොකරන ලෙස ඉල්ලමින් ගෝල්ඩන් කී සියලු තැන්පත් කරුවන්ගේ සංගමය, ගෝල්ඩන් කී තැන්පත්කරුවන්ගේ සංගමය ඇතුළු පිරිස බදාදා උද්ඝෝෂණයක යෙදිණි. එසේ තම නඩු විභාගය කල් දමන ලෙස පැමිණිලිකරුවන් ඉල්ලා සිටින්නේ විශේෂ හේතුන් මත පදනම් වී බව ඔවුහු පවසති. එවැනි ඉල්ලීමක් සඳහා ඔවුන් යොමු වූයේ ඇයි දැයි ගෝල්ඩන් කී සියලු තැන්පත්කරුවන්ගේ සංගමයේ සභාපතිනි දුෂාන්ති හපුගොඩ මහත්මිය මෙසේ විස්තර කළා ය.“සෙලින්කෝසමූහ ව්‍යාපාරයට අයත් ගෝල්ඩන් කී ක්‍රෙඩිට් කාඩ් ආයතනයේ බිලියන 26.5 ක් තැන්පත් කළ තැන්පත්කරුවන් 9128 දෙනකු අගතියට පත් වුණා. ඒ මුදල් සෙලින්කෝ අධිපති දේශමාන්‍ය ආචාර්ය ලලිත් කොතලාවල මහතා හොරකම් කරලා අද වනවිට වසර 4 ක් ගත වෙලා තිබෙනවා. ඒත් ගෝල්ඩන් කී තැන්පත්කරුවන්ට කිසිදු සාධාරණයක් වෙලා නැහැ. 2008 දෙසැම්බර් 18 වැනිදා ගෝල්ඩන් කී ක්‍රෙඩිට් කාඩ් ආයතනය වසා දැමුණා. ඒ පාර අපි 23 දෙනකු මූලික අයිතිවාසිකම් නඩුවක් ශ්‍රේෂ්ඨාධිකරණයේ ගොනු කළා. ඒ 2009 මාර්තු 23 වැනිදා.”“එවකට අග්‍රවිනිශ්චයකාර ධූරය දැරූ සරත් එන්. සිල්වා මහතා නියෝගයක් ලබා දුන්නා 23 දෙනකු විසින් ගොනු කළ නඩුවක් වුවත් එය මේ ආයතනයට අදාළ සියලු තැන්පත්කරුවන්ට පොදු බවට 2009 ජූලි මස ඒ අගවිනිසුරුතුමා විශ්‍රාම ගිය පසු ඒ නඩුව විභාග වුණේ ශ්‍රේෂ්ඨාධිකරණ විනිසුරුවරියක් වන ශිරාණි තිලකවර්ධන මහත්මියගේ ප්‍රධානත්වයෙන්.ඇය මේ නඩුව විභාග කළ වසර එකහමාරක කාලය තුළ නිත්‍යානුකූලව කළ හැකි බොහෝ දේ කිරීමට උත්සාහ කළා. ඒ වගේ ම ඒවායින් සමහර දේ අප වෙනුවෙන් කර දුන්නා. ඉන් එකක් තමයි ගෝල්ඩන් කී හි වත්කම් විකුණා තැන්පත්කරුවන් 7128 දෙනකුට දෙවරකදී රුපියල් ලක්ෂය බැගින් ලබාදීමට කටයුතු කිරීම.මේ අතර ගෝල්ඩන් කී ආයතනයේ හිටපු අධ්‍යක්ෂවරුන් සමඟ තැන්පත්කරුවන් නියෝජනය කරන සංගම් දෙකේ එකඟතාවයක් ඇති කරගනිමින් ශ්‍රේෂ්ඨාධිකරණයට ඉදිරිපත් කළා තැන්පත්කරුවන් ගේ මුදල් ගෙවීමේ සැළැසුමක්. එයට 2011 ජුනි මස 29 වැනිදා ශ්‍රේෂ්ඨාධිකරණයෙන් අනුමැතිය ලැබුණා. නමුත් මේ සැළැස්මට එරෙහි වූ එක් තැන්පත්කරුවෙක් සිටියා.ඔහු පෙත්සම්කරුවකු නොවන කෙනෙක්. ජූඩ් මාකෝ පෙරේරා නැමැති ඔහු මෙම සැළැස්මට එකඟ නොවන බව කියමින් ශිරාණි තිලකවර්ධන විනිසුරුතුමියගේ තීන්දුව අභියෝගයට ලක් කළා. එසේ කරමින් විනිසුරුවරුන් පස් දෙනකුගෙන් යුත් විනිසුරු මඩුල්ලකින් නඩුව විභාග කරන ලෙස ඉල්ලා මෝසමක් ඉදිරිපත් කළා.“මේ පෙත්සම මූලික කරගෙන කිසිදු නීතිමය පදනමක් නොමැතිව එතෙක් මෙම නඩුව විභාග කළ විනිසුරු ශිරානි තිලකවර්ධන මහත්මියට ස්ව කැමැත්තෙන් එම නඩුවෙන් ඉවත්වන තැනට කටයුතු යෙදුණා.”“ඊට පසු පැමිණි අගවිනිසුරු ශිරානි බණ්ඩාරනායක මහත්මියගේ මූලිකත්වයෙන් නඩුව විභාගයට ගන්නට වුණා. මෙවැනි ම තවත් නඩුවක් වූ අගතියට පත් තැන්පත්කරුවන් ගොනු කළ සෙළින්කෝ ශ්‍රීරාම් තැන්පත්කරුවන්ගේ නඩුවත් සෙලින්කෝ ෆිනෑන්ස් ඇන්ඩ් ගැරන්ට් තැන්පත්කරුවන්ගේ මූලික අයිතිවාසිකම් නඩුවත් අගවිනිසුරුතුමිය ඇය විසින් ම විභාගයට ගැනීමට කටයුතු කළා.”“සියලු තැන්පත්කරුවන්ගේ බලාපොරොත්තුව වූයේ එතුමිය මෙහෙයවූ පළමු නඩු විභාගයේදී ගෝල්ඩන් කී තැන්පත්කරුවන් ට 2011 දෙසැම්බර් අවසානයට පෙර සියයට 15 ක මුදලක් ලබාදීමට කටයුතු කරන ලෙස කළ ප්‍රකාශය ක්‍රියාත්මක වේය යන්නයි. නමුත් තැන්පත්කරුවන්ගේ අභාග්‍යයකටත් ආසියාවේ විශාලම හොරකම සිදුකළ ලලිත් කොතලාවල, කාවන් පෙරේරා, සාරද සුමනසේකර යන වංචනික අධ්‍යක්ෂවරුන්ගේ භාග්‍යයකටත් ඒ ප්‍රකාශය අද වනතුරු ක්‍රියාත්මක වී නැහැ.“නඩු වාර 26 ක් විභාගයට ගත් මේ නඩුව ගත වූ කාලය තුළ යම් යම් වෙනස්වීම් සහ සෙලින්කෝ ආයතනයට යම් යම් වාසිදායක තත්ත්වයන් ඇති වූ බවත් එමගින් කොතලාවල ඇතුළු සොර නඩයට තමන් ගත කළ සුඛෝපභෝගී ජීවිත එලෙසම ගෙවීමට අවස්ථාවත් සැළසුණු බව අපට පෙනුණා.”“වරින් වර කොතලාවල මහතා හමුවූ විට අපට පැවසූ පරිදි අප දන්නා තරමින් අගවිනිසුරුවරියගේ නිත්‍යානුකූල ස්වාමි පුරුෂයා වන ප්‍රදීප් කාරියවසම් මහතා ලලිත් කොතලාවල මහතා යටතේ සෙලින්කෝ ආයතනයේ වසර එක හමාරක් පමණ සේවය කළ අයෙක්. එවැනි තත්ත්වයක් තිබියදී ආචාර්ය ශිරානි බණ්ඩාරනායක මහත්මිය මේ නඩුව සියතට ගැනීම කෙතරම් සදාචාරාත්මක ද කියන ප්‍රශ්නය අපට නැෙඟනවා.”“එසේ සිතෙන්නට තවත් හේතුවක් නම් 2011 සැප්තැම්බර් 13 වැනිදා ඇය මේ නඩුව බාර ගන්නා විට ඇය සමඟම පැමිණි විනිසුරු රත්නායක මහතා පෞද්ගලික හේතුවක් මත මේ නඩුවට පෙනී සිටීමට නොහැකි බව පවසා ඉවත් වීමයි. ඔහුට එසේ කළ හැකි නම් මෙතුමිය එසේ නොකළේ ඇයි? ඇයටත් සදාචාරාත්මක අයිතියක් තිබුණා. මේ නඩුවෙන් ඉවත් වන්න.”“ඒ වගේ ම සරත් එන්. සිල්වා අගවිනිසුරුතුමාට පසු එම තනතුරට පත් වූ අශෝක සිල්වා මහතාට ද සිය ගණන් පෙත්සම් ලැබුණත් ඔහු ඒවා විභාග කරන්න බාර ගත්තේ නැහැ.”“එදා සිට අද දක්වා මේ නඩුවට සහභාගි වූ විනිසුරුවරුන් ගෙන් අඛණ්ඩව රැඳී සිටින්නේ ශ්‍රී පවන් විනිසුරුතුමා පමණයි. එහෙත් මේ වනවිට මේ නඩුව කෙරෙහි පවතින ආකල්පය ක්‍රම ක්‍රමයෙන් වෙනස් වෙමින් යන බව අපට වසර 4 ක පුරා ලද අත්දැකීම් විග්‍රහ කිරීමේදී දැනෙනවා.”“තවත් කරුණක් නම් ගෝල්ඩන් කී නඩුව සඳහා අගවිනිසුරු සරත් එන්. සිල්වා මහතා නියෝගයක් දී තිබුණා සියලු වත්කම් විකිණීමේදී ශ්‍රේෂ්ඨාධිකරණය පත් කළ වටවල කමිටුවෙන් අවසර ගත යුතු බවට. නමුත් මේ අගවිනිසුරුවරිය ඒ කමිටු නිර්දේශයන් මායිම් කළේ නැහැ. ඒ වගේ ම ඇය නිර්දේශ කළා රාජගිරියේ ගෝල්ඩන් කී අක්ෂි රෝහල සහ නාරාහේන්පිට ළමා රෝහල ඇතුළු වත්කම් විකිණීම සඳහා පුවත්පත් දැන්වීම් පළ කරන්න කියා.ඒ සඳහා ලක්ෂ 25 ක් පමණ වැය කරන්නට සිදු වුණා. ඒ තැන්පත්කරුවන්ට බෙදාදීමට තිබූ මුදල්වලින්. නමුත් දැන්වීම්වලට අනුව ගැනුම්කරුවන් හා නියෝජිතයන් අධිකරණයට පැමිණ සිය නීතිඥවරුන් මාර්ගයෙන් මේ වත්කම් මිලදී ගැනීමට සූදානම් බව පැවැසූ විට ශිරානි බණ්ඩාරනායක අගවිනිසුරුවරිය ප්‍රකාශ කළේ වත්කම් විකුණන්න උසාවිය සුපර්මාර්කට් එකක් නොවේ කියායි.”“ඇයට එහිදී අමතකව ගොස් තිබුණා එතුමිය විසින් ම දුන් නියෝගයක් අනුවයි දැන්වීම් පළ කළේ කියා. ඒ වගේ ම ගෝල්ඩන් කී කලර් ලැබ්, වාහන ආදී වෙනත් වත්කම් විකුණන විට උසාවිය සුපර් මාකට් එකක් නොවූ බවත් අමතකව ගොස් තිබුණා. ශිරානි තිලකවර්ධන මහත්මිය වත්කම් විකුණා මුදල් දුන් බවත් ඇයට අමතකව තිබුණා.”“මේ නිසා සිදු වූයේ තැන්පත්කරුවන්ගේ බලාපොරොත්තු කඩ වී දිළිඳුකම දරාගත නොහැකිව සියදිවි නසා ගන්නා මට්ටමට පැමිණීමයි. ජෝසප් ප්‍රනාන්දු සහ ඔහුගේ බිරිඳ තලවිල වෙරළේදී වහබීලා මැරුණේ ඒ තත්ත්වය නිසයි.”“මේ වසරේ පෙබරවාරි 16 වැනිදා ශිරානි බණ්ඩාරනායක අගවිනිසුරුවරිය තීන්දුවක් දුන්නා. මේ නඩුව වැරදියි කියලා. එයට හේතුව නඩුවේ එක් වගඋත්තරකරුවකු ලෙස මුදල් අමාත්‍යවරයා වන ජනාධිපතිතුමා නම් කර ඇති බැවින් මෙය වාණිජ අධිකරණයට යොමු කළ යුතු බව ඇය කීවා.එහිදීත් එතුමියට අමතක වීම් සිදුව තිබුණා. එතුමිය විසින් ම විභාග කරන සෙලින්කෝ ශ්‍රීරාම් නඩුවෙත් ළඟදී ශ්‍රේෂ්ඨාධිකරණයේ විභාග වුණ දිවි නැඟුම පනතට එරෙහිව නඩුවේ දීත් ජනාධිපතිතුමා මුදල් ඇමැතිවරයා ලෙස වගඋත්තරකරුවකු ලෙස නම් කර ඇති බව. ඒ වගේ ම ශ්‍රී රාම් නඩුව ඉදිරියට ගෙන යාමට ඉඩදී ගෝල්ඩන් කී නඩුව පමණක් විභාගය අවසන් කිරීමට හේතුව කුමක්ද? ගෝල්ඩන් කී තැන්පත්කරුවන්ට පමණක් වැදුණු ශාපය කුමක්ද?“මේ පිළිබඳව විරෝධතා ගොනු කරන්න කියා දැනුම් දුන් වෙලේ දඹුල්ල, කුරුණෑගල වගේ ම තවත් දුර ඈත ගම්වලින් පිරිස් ඇවිත් දින පහක් පුරා උදෑසන 9 සිට සවස 3 දක්වා විරෝධතා ගොනු කළා. වාණිජ අධිකරණයට මේ නඩුව ගෙන යන්න එපා කියලා. ලලිත් කොතලාවල මහතා ඇතුළු අධ්‍යක්ෂවරු ඇප කොන්දේසි කඩකර ඇති බවට අත්සන් 2000 ක් පමණ යුත් දිවුරුම් පෙත්සමක් අධිකරණයට යොමු කළා. එක් පුද්ගලයකුගේ පෙත්සමට සැලකූ එතුමිය මේ පෙත්සම් සියල්ල නොසලකාහැරීම කෙතරම් නිත්‍යානුකූල ද? සාධාරණද?”“ආසන්නම නඩු වාරය පැවතුණේ 2012 ජූලි 16 වැනිදා. තැන්පත් කරුවන්ගේ බලවත් ඉල්ලීම මත අගවිනිසුරුවරිය ලිඛිත කරුණු දැක්වීමට අගෝස්තු 20 ට පෙර ද ඊට එරෙහිව වගඋත්තරකාර පාර්ශ්වයේ කරුණු දැක්වීමට සැප්තැම්බර් 17 දින ද දක්වා කල් ලබා දුන්නා. නමුත් ජුනි 28 වැනිදා අගවිනිසුරුතුමිය පැය දෙකකට ආසන්න කාලයක් තැන්පත්කරුවන් වෙනුවෙන් පෙනී සිටි නීතිඥ මහතා වන මහාචාර්ය සෆ්රුල්ලා සමඟ වාද කළේ අප පුදුමයට පත් කරවමින්. මොකද වගඋත්තර කරුවන් නියෝජනය කරන රොමේෂ් ද සිල්වා මහතා කළ යුතු කාර්යයයි ඇය කළේ.“මේ වනවිට මේ ගෝල්ඩන් කී නඩුවේ තීන්දුවක් දිය යුතු කාලය එළැඹ තිබෙනවා. ඒ කාලය තුළදීම දෝෂාභියෝගය ඇයට එල්ල වුණා. එහිදී ඇය ආරක්ෂා කරන්නේ කවුද? අහිංසක මිනිසුන්ගේ බිලියන 26.5 ක් සොරාගෙන තැන්පත්කරුවන් 20 දෙනකු පමණ සිය දිවි නසා ගැනීමට කටයුතු කළ ලලිත් කොතලාවල වෙනුවෙන් පෙනී සිටි රොමේෂ් ද සිල්වා මහතායි.”මෙහිදී යමෙකු කිව හැකියි එය ඔවුන්ගේ වෘත්තිය බව. නමුත් නීතියේ සාධාරණත්වය හා සදාචාරය ගැන එවිට ඇතිවන තත්ත්වය කුමක්ද?“ගෝල්ඩන් කී නඩුව ලබන 4 වැනිදා විභාග කිරීමට නියමිතයි. ගැනුම් කරුවන් ඉදිරි පිටදී උසාවිය සුපර් මාකට් එකක් නොවේ කීමෙන් ඔවුන් බියපත් වුණා. ඒ වගේ ම ශිරානි තිලකවර්ධන විනිසුරුතුමිය ඉදිරිපත් කළ ගෙවීම් සැලැස්ම අනුව කටයුතු කළා නම් මේ වනවිට අපට අපේ මුදලින් සියයට 45 ක් ලැබීමට තිබුණත් ඒ 2011 දෙසැම්බර් සිට මාස හයෙන් හයට සියයට 15 බැගින් වාර තුනකදියි. මේ සැලැස්මට එකඟව අස්සන් තැබූ ජූඩ් මාකෝ පෙරේරා ගේම පෙත්සමකට අනුවයි සියල්ල වෙනස් කිරීමට අගවිනිසුරුවරිය කටයුතු කළේ.”“ඒ වගේ ම ආචාර්ය ශිරාණි බණ්ඩාරනායක අගවිනිසුරුවරිය වෙනුවෙන් පෙනී සිටින රොමේෂ් ද සිල්වා මහතා ලලිත් කොතලාවල මහතා වෙනුවෙන් පෙනී සිටියා සේ ම සාලිය පීරිස් මහතා පෙනී සිටින්නේ අදටත් ආගිය අතක් නැති සිසිලි කොතලාවල මහත්මිය වෙනුවෙන්. නලින් ලද්දුහෙට්ටි මහතා ගල්කිස්ස දිසා අධිකරණයේ විභාග වුණු ගොල්ඩන් කී හි අධ්‍යක්ෂවරයකු වන සුරම්‍ය කරුණාරත්න වෙනුවෙන් පෙනී සිටි නීතිඥවරයායි.”“මේ තත්ත්වය යටතේ දෙසැම්බර් 4 වැනිදා ගෝල්ඩන් කී නඩුව විභාගයට ගත් විට එයින් ලැබෙන තීන්දුව කෙබඳු වේදැයි අපට තක්සේරු කළ හැකි ද? ඒ නිසා අප ශ්‍රේෂ්ඨාධිකරණයට මෝසමක් මගින් ඉල්ලා සිටින්නේ දෝෂාභියෝගය අවසන් වනතුරු මේ ගෝල්ඩන් කී නඩු විභාගය කල් දමන ලෙසයි. මොකද මේ අවස්ථාව අපේ නඩුවට සාධාරණයක් ඉටුවන මොහොතක් දැයි සාධාරණ සැකයක් අපට මතුවන නිසා.සටහන - අරුණි මුතුමලී ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212026</link>
    <topic>මවා ඇති ගැටුම ව්‍යාජයක්</topic>
    <author>සුනිල් දයා අල්විස්</author>
    <content>සරසවිඇදුරෝකියතිජගත් වැල්ලවත්ත කොළඹ විශ්ව විද්‍යාලයේ සමාජ විද්‍යා පීඨයේ ජ්‍යෙෂ්ඨ කථිකාචාර්යපාර්ලිමේන්තුව ජනතා පරමාධිපත්‍යය ක්‍රියාත්මක කරන ප්‍රධානතම හා උත්තරීතරම ආයතනයයි. පාර්ලිමේන්තුවේ තේරීම් කාරක සභාවක් හමුවේ අගවිනිසුරු ආචාර්ය ශිරාණි බණ්ඩාරනායක මහත්මියට එරෙහිව ඉදිරිපත් වූ දෝෂාභියෝගය පිළිබඳව පරීක්ෂණයක් පැවැත්වෙන අවස්ථාවක සිදුවිය යුත්තේ අනිකුත් අය විවිධ මතවාද ඉදිරිපත් නොකිරීම බව විශ්වවිද්‍යාල ආචාර්යවරු පිරිසක් පෙන්වා දෙති.ඇයට එරෙහිව ඉදිරිපත් කර ඇති දෝෂාභියෝගය සම්බන්ධයෙන් රටේ පවතින විවිධ මතවාද නිසා පැන නැඟී ඇති තත්ත්වය පිළිබඳව විශ්ව විද්‍යාල ආචාර්යවරුන් පිරිසකගේ මෙහෙයවීමෙන් ඉකුත් දින (29) ශ්‍රී ලංකා පදනම් ආයතනයේදී පැවැති රැස්වීමේදී ආචාර්ය පිරිස මේ කරුණු පෙන්වා දුන්හ.පාර්ලිමේන්තුව වෙත ඉදිරිපත් කරන ලද මේ දෝෂාභියෝගය පිළිබඳව සමාජයේ පැතිර ගොස් ඇත්තේ හරි දේට වඩා වැරදි හා අර්බුදකාරී තත්ත්වයක් මතු කරන පසුබිමක්ය .දෝෂාභියෝග යෝජනාවක් මේ වන විට ඉදිරිපත් වී තිබෙන බව අපි කවුරුත් දන්නවා. මෙවැන්නක් ඉදිරිපත් වූ පළමුවන අවස්ථාව ද මෙය නොවේ. නමුත් පෙර දෝෂාභියෝගවලට වඩා මෙවර ඉදිරිපත් කර ඇති දෝෂාභියෝගය සම්බන්ධයෙන් මහජන මතයක් ගොඩනැගී තිබෙනවා.කොළඹ විශ්ව විද්‍යාලයේ සමාජ විද්‍යා පීඨයේ ජ්‍යෙෂ්ඨ කථිකාචාර්ය ජගත් වැල්ලවත්ත මහතා පදනම් ආයතනයේ පැවැති මාධ්‍ය හමුවේදී අදහස් දක්වමින්. විවෘත විශ්ව විද්‍යාලයේ ඉංජිනේරු හා තාක්ෂණ පීඨයේ කථිකාචාර්ය නෙම්සිරි ජයතිලක සහ කොළඹ විශ්වවිද්‍යාලයේ ආර්ථික විද්‍යාව පිළිබඳ ජ්‍යෙෂ්ඨ කථිකාචාර්ය සුරංග සිල්වා යන මහත්වරු ද මෙහි වෙති. ඡායාරූපය - වාසිත පටබැඳිගේමේ මහජන මතය අභියෝගාත්මක ලෙස හා දේශපාලනයට නැඹුරු වූ ස්වරූපයක් ගෙන තිබෙනවා. එසේම මෙය ජාතික හා අන්තර්ජාතික වශයෙන් ද පුළුල් පරාසයක පතුරුවා හරින්නට ගන්නා උත්සාහයක් අපිට දකින්නට ලැබෙනවා.විශ්ව විද්‍යාල ආචාර්යවරු වශයෙන් හා සමාජය පිළිබඳව සුබවාදී ආකල්පවලින් බලන පිරිසක් හැටියට අපේ මතයත් මෙහිදි පෙන්වා දෙන්නයි මෙවැනි රැස්වීමක් කැඳවූයේ.දෝෂාභියෝගයට තුඩුදුන් කරුණු මේ වන විට පුවත්පත් මඟින් ප්‍රසිද්ධියට පත්කර තිබෙනවා. මේ ගැන විභාග කිරීමටත් තේරීම් කාරක සභාවක් පත්කර කටයුතු කරගෙන යනවා. ලබන 4 වැනිදා අගවිනිසුරුවරිය නැවත මේ තේරීම් කාරක සභාව හමුවට පැමිණෙන බව දැනුම් දී තිබෙනවා.මේ තේරීම් කාරක සභාව හමුවේ එතුමියට විරුද්ධව නඟා ඇති චෝදනාවලට එරෙහිව කරුණු ඉදිරිපත් කරන්නට හැකියි. මේ ක්‍රියාවලිය පිළිබඳව සද්භාවයෙන් සිටින පිරිසක් වගේ ම තවත් පිරිසක් ඉන්නවා මේ ක්‍රියාව විවේචනාත්මකව නැවත නැවත අභියෝගයට ලක්කරමින් කටයුතු කරන.ඒ වගේමයි අන්තර්ජාතිකව ද විවිධ සංවිධානවලට මේ ගැන කරුණු කියන්නත් පිරිසක් හා සංවිධානය වී සිටිනවා. එක්සත් ජාතීන්ගේ සංවිධානයට, මානව හිමිකම් කොමිසමට, බ්‍රිතාන්‍ය පාර්ලිමේන්තුවට සහ තවත් නොයෙකුත් තැන්වලට ඔවුන් කරුණු දක්වන බව පැහැදිලිය.මේ හැර නැවත අභියාචනාධිකරණයට ශ්‍රේෂ්ඨාධිකරණයට ඉල්ලීම් හා පෙත්සම් මේ පිළිබඳව ඉදිරිපත් කරමින් කටයුතු කරනවා. මෙයින් උත්සාහ කරන්නේ විශාල ජාතික දේශපාලන ගැටලුවක් නිර්මාණය කිරීමටයි.මේ කරුණු ක්‍රියාවලියන් සිදු කිරීමට ඉදිරිපත් වී සිටින බොහෝ දෙනා යුද්ධය නිමවූ කාලයේදී සිට රජයට එරෙහි ව මතවාදයන් ඉදිරිපත් කරන ගොඩනඟන්නට උත්සහ දරන අයයි.මොවුන්ගේ උත්සාහය මේ සිද්ධිය රජය හා අධිකරණය අතර ගැටලුවක් ලෙස මතු කර පෙන්වීමයි.අපි දන්නවා අන්තර්ජාතික මට්ටමෙන් ද මෙවැනි දේ සිදු වෙමින් පවතිනවා. පකිස්ථානයේ රජය හා අධිකරණය තුළත් ඊජිප්තුවේත් මෙවැනි තත්ත්වයන් නිර්මාණය කරමින් පවතිනවා.යුද්ධය ජය ගැනීමට එරෙහිව හා සාමය ස්ථාපිත කිරීමට එරෙහිව කටයුතු කරන කණ්ඩායම් මේ පිටුපස ක්‍රියාත්මක වන බව අපි දන්නවා.අගවිනිසුරුවරියට ඉදිරිපත් කර ඇති චෝදනා හරිද වැරැදිදැයි කියන්න බැහැ. හැබැයි ඒ චෝදනා සහිත දෝෂාභියෝගය මහජන සංවිධානයකින් නොවෙයි පාර්ලිමේන්තුවේ මන්ත්‍රීවරුන් හා මන්ත්‍රීවරියන් 117 දෙනෙකු අත්සන් කරලයි කථානායකවරයාට ඉදිරිපත් කර තිබෙන්නේ. ඒ නිසා මෙවැනි යෝජනාවක් වෙනත් අංශයකින් ඉදිරිපත් කිරීමට වඩා බලගතුයි.වර්තමානයේ අභියෝගයට ලක්වී තිබෙන්නේ පාර්ලිමේන්තුව බලවත් ද නැති නම් අධිකරණය බලවත් ද කියන එකයි. අපි දන්නවා පාර්ලිමේන්තුවේ මතු වූ ප්‍රශ්නයකදී හිටපු කථානායකවරයකු වන අනුර බණ්ඩාරනායක මහතා පාර්ලිමේන්තුව ජනතා පරමාධිපත්‍යය ක්‍රියාත්මක කරන උත්තරීතර ආයතනය බව ප්‍රකාශ කර සිටියා. මේ නිසා පාර්ලිමේන්තුවේදී ගන්නා තීරණ සම්බන්ධයෙන් අධිකරණයට මැදිහත්වීමක් වෙන්න බැහැ.නමුත් පසුගිය දිනවල දිගින් දිගටම අභියාචනාධිකරණයට හා ශ්‍රේෂ්ඨාධිකරණයට ඉදිරිපත් කරන ලද පෙත්සම් වලින් මතුකර තිබුණේ ද පාර්ලිමේන්තුවට අධිකරණමය බලයක් තිබෙනවාද යන්නයි. මේව ඍජුවම සම්බන්ධ වන්නේ දෝෂාභියෝගයට වඩා තාක්ෂණික කරුණු සමඟයි.යුද්ධය අවසන් වූවාට පසුව අප මුහුණ දෙන ආර්ථික තත්ත්වය පවා පෙරට වඩා සාධනීයයි. අද හැම පුද්ගලයකුම දියුණුවක් ලබා සිටිනවා. ශ්‍රී ලංකාව ආසියානු කලාපයේ රටක් ලෙස නැඟී සිටින්නට වෙර දරන මොහොතක ඉවසා සිටින්න බැරි පිරිසක් ද ඉන්නවා. ඒ නිසා මේ දැන් පවතින වාතාවරණය තුළ ක්‍රියාත්මක වන්නේ සත්‍ය චෝදනාවලට හාත්පසින් වෙනස් බොරු කුමන්ත්‍රණ, බලපෑම් සහ දේශපාලනයයි.මේ ප්‍රශ්නය කරළියට එන්නේ මාස හතරකට අධික කාලයක් විශ්ව විද්‍යාල පද්ධතිය වසා දමා විශ්ව විද්‍යාල ආචාර්ය මණ්ඩලයේ වැඩ වර්ජනයේ උණුසුම යන්නත් කලිනුයි. දැන් මේ රැල්ල දෝෂාභියෝගයක් පැත්තට හැරිලා ඇවිත් තියෙනවා.අධ්‍යාපනයට සියයට 6 ක් වෙන්කර තියෙනවා යයි යුනෙස්කෝ වාර්තාවක් අල්ලාගෙන ගොඩනැඟූ මිථ්‍යාවක් වගේමයි අධිකරණයත් රජයත් පටලවා ගෙන දැන් මේ දෝෂාභියෝගයක් සම්බන්ධයෙන් මතු කර රට තුළ අවුලවන්න හදන ගැටුම.යම් ප්‍රශ්නයක් අධිකරණය හමුවේ පවතිනවා නම් අපි මේ සම්බන්ධයෙන් සාකච්ඡා කිරීමෙන් වැළකී සිටිනවා. මෙතැනත් සිදුවිය යුත්තේ මේ වගේ ප්‍රතිපත්තියක්. කෑ කෝ ගැසීම හෝ තර්ක විතර්ක ඉදිරිපත් කිරීම නොවේ.මෙවැනි දෝෂාභියෝගයකට පෙරත් දෝෂාභියෝගයන් නෙවිල් සමරකෝන් සහ සරත් එන්. සිල්වා යන හිටපු අගවිනිසුරුවන් වෙත එල්ල වී තිබනවා. කථානායකතුමා වෙත මෙවර ඉදිරිපත් වී ඇති ශිරානි බණ්ඩාරනායක අගවිනිසුරුවරියට එරෙහි දෝෂාභියෝගය විභාග කිරීමට තේරීම් කාරක සභාවක් පත්කර එම කටයුතු සිදුවෙමින් පවතිනවා.නමුත් මේ කරුණ අල්ලාගෙන පාර්ලිමේන්තුව හා අධිකරණය තුළ ප්‍රශ්නයක් ඇති කරන්නත් ගැටුමක් මවා මහා ව්‍යාජයක් ඇති කරන්නත් හදනවා.මෙය මේ රටට රජයට එරෙහිව ක්‍රියාත්මක කරන්නට හදන අන්තර්ජාතික බලවේගවල එකතුවක් සමඟ සිදු කරන ක්‍රියාවලියක්. මේ අයට උල් පන්දම් දෙන සංවිධාන ද තියෙනවා.විශ්ව විද්‍යාල ආචාර්යවරුන්ගේ සංගමයත් මේකට උල්පන්දම් දෙමින් එකතු වී සිටීම කනගාටුවට කරුණක්.මහින්ද රාජපක්ෂ ජනාධිපතිතුමාගේ නායකත්වයෙන් යුද්ධය පරදා සාමය ස්ථාපිත කොට මේ රට ආර්ථික වශයෙන් දියුණු කරමින් පවතින මොහොතක එංගලන්තය – ඇමෙරිකාව - ප්‍රංසය – ජර්මනිය ඇතුළු බටහිර රටවල් ද කොටි පරාජය ඉවසා ගන්නට බැරිව ඔවුන්ගේ පක්ෂපාතිත්වය කොටින්ට දැක්වීම තවමත් සිදු කරනවා. අපි කොටින් පරාජය කිරීමයි ඔවුන්ගේ තරහව. ඒ තරහවට තමයි මේ අරියාදු සියල්ලම සිදු වන්නේ.අපේ රටේ පමණක් නෙමෙයි පකිස්තානයේ ඉන්දියාවේ පවා ප්‍රශ්න ඇති කරන්නත් චීනය හා ජපානය අවුලවන්නටත් ඉන් එහාට ගොස් නැගී ගෙන එන ආසියාව අවුලවා ප්‍රශ්න ඇති කරන්නටත් බටහිර බලවේග ක්‍රියාකරන බව පෙනී යනවා.මෙවැනි කරුණු නිසා විශේෂයෙන්ම අපි මෙතැනදී මහජනතාවට කරුණු අවධාරණය කරන්න ඕනැ. ආණ්ඩුවක් රැක ගන්නට පෙරට එන්නේ පොදු ජන බලවේගයි. 1956 පංච මහ බලවේගය පෙරට ඇවිත් කටයුතු කළා වගේ මහජනතාව දැනුවත් කරමින් අපි මහජනතාව අතරට ගොස් කරුණු පැහැදිලි කළ යුතුයි.දෝෂාභියෝගයක් රටක සාමාන්‍යයෙන් සිදුවන්න පුළුවන් ක්‍රියාවලියක්. ජනතාව මේ ගැන තේරුම් ගන්න ඕනෙ. ඒ වගේම වගකීම් සහිතව ක්‍රියා කරන්න ඕනෙ. වගකිව යුතු වෘත්තීය සමිති හා නායකයන් ද මෙහිදි ක්‍රියා කළ යුත්තේ රටේ ස්ථාවරත්වයට හානිදායක නොවන අන්දමටය.අප රටේ ආර්ථිකය දියුණු වෙමින් පවතින මොහොතක රට නැවතත් අස්ථාවර තත්ත්වයකට පත්කරන්නට ඉඩ නොදී රටේ දියුණුවට කටයුතු කරන වැඩපිළිවෙළකට සහාය ලබා ගත යුතු මොහොතක මෙවැනි ක්‍රියාවලියකට සහයෝගය දීම රට නැවත අස්ථාවර කිරීමට මඟ පෑදීමක් වනු ඇත.මේ රට ඉදිරියටම ගමන් කරවීමටයි කාගේත් වගකීම විය යුත්තේ. දේශපාලන පක්ෂ හා වගකිව යුතු නායකයන් ද මේ පරමාර්ථය හා අරමුණු පෙරදැරි කරගෙන ක්‍රියා කිරීම රටට කරන සේවයක් බව පෙන්වා දෙනවා.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212027</link>
    <topic>ආබාධිතයන් ගැන වගකිවයුත්තේ සමාජ සේවා දෙපාර්තමේන්තුව පමණක් ද?</topic>
    <author>අනුරාධපුර ආබාධ සහිත කාන්තාවන්ගේ සංගමයේ සභාපති එන්.ජී.කමලාවතී</author>
    <content>දෙසැම්බර් 3 වැනිදාට යෙදෙන අන්තර්ජාතික ආබාධ සහිත පුද්ගලයන්ගේ දිනය නිමිත්තෙනි.ආබාධ සහිත පුද්ගලයන්ගේ අන්තර්ජාතික දිනය සමරන අප පසුගිය දශක කිහිපයක පුරා ආපස්සට හැරී විමසිලිමත් වුවහොත් සංවර්ධනය වන රටක් වශයෙන් සිත පුරා සතුටු විය හැකිද?ආබාධ සහිත පුද්ගලයන්ට විශේෂයෙන් ආබාධ සහිත කාන්තාවන්ට සමාජයේ සමාන අවස්ථාවන්, අයිතිවාසිකම් හා මානව හිමිකම් ලැබීමේ ප්‍රවණතාවන් පිළිබඳ යම් තරමක් සතුටු විය හැක. එය ආබාධ සහිත පුද්ගලයන්ගේ කණ්ඩායම් ගතවීම හා සංවිධානය වීම තුළින් ඇති කළ සතුටු දායක ප්‍රතිඵලයක් ලෙස දකිමු.සංවර්ධනය වෙමින් පවතින රටවල ආබාධ සහිත කාන්තාවන්ට සහ පුද්ගලයන්ට සමාජ ඒකාබද්ධතාවය පිළිබඳ අවබෝධය, සමාන අවස්ථා හා පූර්ණ සහභාගිත්වය ඔවුන්ට ළඟාවීමටත් බැරි තරම් දුරස්ව පවතී. ඔවුන්ගෙන් 80%කටත් වඩා ජීවත්වන්නේ ඉතාමත් දුෂ්කර වූ තමන්ට ම කියා නිවෙසක් හෝ නැති තත්ත්වයක් යටතේ ය. ඔවුන් මුළුමනින්ම වාගේ සමාජයේ එක් අඳුරු මුල්ලකට කොන්කර දමා ඇත.ශ්‍රී ලංකාව වැනි තුන් වැනි ලෝකයේ රටවල ආබාධ සහිත කාන්තාවන් පීඩන තුනකට හසුවී තිබේ. එනම් කාන්තාවක් වීම, දිළිඳු වීම හා ආබාධ සහිත වීම, සාම්ප්‍රදායක සෘණ ආකල්ප ඇති සමාජයක ආබාධ සහිත වීම පුද්ගලයකුට ඉතා ම අවාසිදායක වේ. මෙය ආබාධ සහිත කාන්තාවට ඉතා ම ප්‍රබල ලෙස අවාසිදායක දුෂ්කර තත්ත්වයක් ඇති කරයි.සාමාන්‍යයෙන් පහත් කොට සලකන කාන්තා කාර්යභාරය ආබාධ සහිත නිසා ම ඇති වූ මිථ්‍යාවන් විසින් ආබාධ සහිත කාන්තාව සමාජ හුදෙකලාවට පත්කරයි. ප්‍රවේශ පහසුකම්, සන්නිවේදන පහසුකම් නොමැතිකමින් හා විශේෂයෙන් දිළිඳු බව නිසා ම ඔවුන් ගෙදරට ම ඇද බැඳ දැමූ සම්පූර්ණ හුදෙකලා ජීවිතයකට පත්කර ඇත.1993 වසරේ එක්සත් ජාතීන්ගේ මහ මණ්ඩලයේ 48 වැනි සැසි වාරයේ දී සමාන අවස්ථා පිළිබඳ ඇති කර ගත් සම්මුතියට අනුව තුන් වැනි ලෝකයේ රටවල රජයන් ඒ පිළිබඳ අවශ්‍ය වන අවධානය යොමු කර නැතිවීම කනගාටුවට කරුණකි.ලෝකය පැවතුණු තාක් සිට වර්තමානය දක්වා ම සම්පත් කළමනාකරණයට තීරණ ගැනීමේ අවස්ථාවන්ට අඩුම තරමින් ප්‍රජා මට්ටමේ තීරණ ගැනීමේ අවස්ථා කාන්තාවන්ට ලැබුණු අවකාශය ඉතා අල්ප ය.මෙවැනි තත්ත්වයක් මත ආබාධ සහිත කාන්තාව සංවර්ධනය වෙමින් පවතින රටවල සම්පූර්ණ යැපෙන්නියක් බවට පත්වේ. ආබාධ සහිත වූ නිසා ම ආබාධ නොවන කාන්තාවන්ගේ සාමාන්‍ය තත්ත්වයවත් ඇයට අහිමි වී ඇත. ආබාධ සහිත කාන්තාවකට අවශ්‍ය පහසුකම් නොමැති නිසා ම ඇය හුදෙකලා තත්ත්වයකට පත්වේ.එබැවින් අධ්‍යාපනය, පුහුණුව, රැකියාව, සමාජ ජීවිතය, විවාහය හා මවු පදවිය සඳහා ඇති අයිතිය ඇගෙන් යටපත් කොට ඇත. සමාජයේ ඇති අසුබවාදී ආකල්ප නිසා ම ඇයට විවාහයකට ඉඩක් නොමැත.කාන්තාවගේ රූපය සුන්දරයයි විශ්වාස කරන සමාජයක ආබාධ සහිත හෝ දේහ අංග අඩු කාන්තාවක් එවැනි සමාජයක විවාහයකට සුදුසුකම් නොලබයි. ආබාධ සහිත කාන්තාවක් ලිංගිකව දුෂණයට ලක් කිරීමට තරම් අප සමාජයේ සමහර පිරිමි එඩිතර වුවත් ඇය විවාහ කරගැනීමට තරම් එඩිතර නොවේ.දුප්පත් පවුල්වල ආබාධ සහිත කාන්තාවට නිදහස් හා ගෞරවනීය ජීවිතයක් ගැන සිතීමටත් නොහැකි වී ඇත.ශ්‍රී ලංකාවේ ආබාධ සහිත පුද්ගලයන්ට සමාන අවස්ථාව ලබාදීමට නම් මේ සමාජ ක්‍රමය තුළ ස්ථාපිත කර ඇති ක්‍රමවේද වෙනස් කළ යුතු ය. ඓශ්චර්යවත් ශ්‍රී ලංකාවක් කරා යන ගමනේ දී ආබාධ සහිත පුද්ගලයන් එක් අමාත්‍යාංශයකට කොටු කර ඔවුන් මිනිසුන්ගෙන් වෙන් කර දැමීමේ ක්‍රමය වහා වෙනස් කළ යුතු ය. එක් එක් අමාත්‍යාංශවලින් ඉටු කරන සේවා ආබාධ සහිත පුද්ගලයන්ට ද සමාන විය යුතු ය.ආබාධ සහිත පුද්ගලයන්ට නිවසක් සාදා දීම සඳහා ලබා දෙන ආධාරය හෝ ණය පහසුකම් ලබාදිය යුත්තේ නිවාස සංවර්ධන අමාත්‍යාංශයෙන් මිස සමාජ සේවා අමාත්‍යාංශයෙන් නොවේ. මන්ද යත් ඔවුන් ද සමාජ ප්‍රජාවගේ කොටසක් වන බැවිනි.තරුණ කටයුතු අමාත්‍යාංශයෙන් තරුණ තරුණියන් උදෙසා කරනු ලබන සේවාවන් ආබාධ සහිත තරුණ තරුණියන්ට ද එක හා සමානව එම අමාත්‍යාංශයෙන් ලබා දෙනු වෙනුවට ඔවුන් සමාජ සේවා අමාත්‍යාංශයට කොටුකර තබන්නේ ඔවුන් සමාජයෙන් කොන්කර තැබීමකට නොවේද? කාන්තා කටයුතු අමාත්‍යාංශයෙන් පොදුවේ කාන්තාවන් වෙත ඉටු කරනු ලබන සේවා ආබාධ සහිත කාන්තාවන්ට ලබා දීමට සමාජ සේවා අමාත්‍යාංශයට යොමු කිරීම යහපත් ප්‍රවණතාවක් නොවේ.සෞඛ්‍ය අමාත්‍යාංශයෙන් ලබා දිය යුතු රෝද පුටු, කිහිලිකරු, ඇස් කණ්ණාඩි වැනි ආධාරක උපකරණ ආබාධ සහිත පුද්ගලයන්ට සමාජ සේවා අමාත්‍යාංශයෙන් ලබා දීමට කටයුතු කර ඇත්තේ ඇයි? වෛද්‍ය නිර්දේශයෙන් ලබා දිය යුතුª එ ම ආධාරක උපකරණ සමාජ සේවා නිලධාරීන් නිර්දේශ කර ලබාදීම කොතරම් දුරට උචිතද?දිවිනැඟුම යටතේ දියත් කර ඇති ආර්ථික සංවර්ධන අමාත්‍යාංශයෙන් ක්‍රියාත්මක කරන ස්වයං රැකියා ජීවන සංවර්ධන කටයුතු ආබාධ සහිත පුද්ගලයන්ට සමාජ සේවා අමාත්‍යාංශය යටතේ ක්‍රියාත්මක කරන්නේ පුද්ගලයන්ගේ හැකියාව දෙස නොබලා ආබාධයේ ස්වරූපය දෙස පමණක් බලන නිසාද? එසේත් නොමැති නම් අප සමාජයේ කොටස්කරුවන් තුළින් බැහැර කිරීමට ද?අධ්‍යාපන අමාත්‍යාංශයෙන් දරුවන්ගේ අධ්‍යාපන කටයුතු කළ යුතුව තිබියදී අඳ බිහිරි දරුවන් සඳහා වූ පාසල්, වෘත්තීය පුහුණු අංශ රාජ්‍ය නොවන සංවිධානවලට හා සමාජ සේවා අමාත්‍යාංශයට කොටුකර තබන්නේ ආබාධ සහිත දරුවන්ගේ අධ්‍යාපනය ගැන තක්සේරුවක් නොකරන නිසාද? ඔවුන් දරුවන් වශයෙන් පිළිගන්නට ආබාධය බාධාවක් කරගත් නිසාද? ආබාධ නොවන අවුරුදු පහක් ඉක්මවූ එක් දරුවෙකුට හෝ හදිසියේ පාසලක් අහිමි වුවහොත් උද්ඝෝෂණ ව්‍යාපාර දියත් කරන මේ සමාජය අධ්‍යාපනයම අහිමි වූ පාසල් යන වයසේ ආබාධ සහිත දරුවන් දස දහස් ගණනක් වෙනුවෙන් හඬක් නඟා තිබෙනවාද?ජාතික ක්‍රීඩා උලෙළට ආබාධ සහිත වූවන්ගේ ක්‍රීඩා අන්තර්ගත කරනවා නම් එය කොතරම් අගේද? එහි විවිධත්වය කොතරම් ද එහිදී ඔවුන්ට ලබා දෙන සමානාත්මතාවය කොතරම් වටින්නේද?ප්‍රවාහන අමාත්‍යාංශයේ කාර්යභාරයේ දී ආබාධ සහිත වුවන්ගේ ගමනාගමනය සඳහා පහසුකම් සපයන්නට උනන්දු නොවීම ගැන ද සඳහන් කළ යුතුය.සංඥා භාෂාව කතාකරන ලක්ෂ හතරක් පමණ ජනතාව සිටින රටක ආගමික කටයුතු අමාත්‍යාංශයෙන් අඩුම තරමේ අවුරුද්දකට වරක් හෝ ධර්ම දේශනාවක්, යාඥාවක් සංඥා භාෂාවට පරිවර්තනය කර ඔවුන් වෙත ලබා දී තිබෙනවාද? වෙසක් පෝයට හෝ සංඥා භාෂාවෙන් ධර්ම දේශනාවක් පරිවර්තනය කර විකාශය කළ යුතුය.සංචාරකයන්ගේ පාරාදීසයක් වූ ශ්‍රී ලංකාවේ එක ම සිද්ධස්ථානයකට, ඓතිහාසික ස්ථානයකට හෝ සංචාරක ස්ථානයකට ප්‍රවේශ පහසුකම් සපයා තිබෙනවාද?ආබාධ සහිත පුද්ගලයන්ගේ අයිතිවාසිකම් ලබා දීම සඳහා සහ ඔවුන් රටේ සංවර්ධන ක්‍රියාදාමයට දායක කරගනිමින් ඔවුන් ප්‍රජාවේ ම කොටසක් වන බව තහවුරු කිරීමට එක් අමාත්‍යාංශයකට පමණක් නොහැකි ය. රට තුළ ක්‍රියාත්මක වන සෑම අමාත්‍යාංශයකින් ම දෙපාර්තමේන්තුවක මෙන් ම අධිකාරියක පමණක් නොව පෞද්ගලික ආයතනවල ද වගකීම වේ.තවමත් හරිහැටි සංගණනයක් කර නොමැති නිසා ආබාධ සහිත පුද්ගලයන්ගේ ගහණය සහ හැකියාවන් මෙන්ම ආබාධිත වර්ග පිළිබඳ තොරතුරු හරිහැටි ලබාගත නොහැකිය.අලි පිළිබඳ සංගණනයක් කරන ලද රටක ආබාධ සහිත වූ මනුෂ්‍යයන් පිළිබඳ නිවැරැදි සංගණනයක් කර නැතිවීම අඩුපාඩුවකි. ලෝක සෞඛ්‍ය සංවිධානයේ මෑතකදී කරන ලද සමීක්ෂණයකදී 10%ක් 15%ක් අතර ප්‍රමාණයක් ආබාධ සහිත පුද්ගලයන් ඇතැයි උපකල්පනය කර ඇත. ලංකාවට ද එය බලපා ඇතැයි අප විශ්වාස කරමු.ආබාධ සහිත පුද්ගලයන්ගේ අයිතිවාසිකම් ලබාදෙමින් ඔවුන් සමාජයේ සමාන පුරවැසියන් බවට පත් කොට ඔවුන් සංවර්ධන ක්‍රියාදාමයට යොමු කර ගනිමින් තවදුරටත් යැපෙන්නන් බවට පත් නොකරමින් මනුෂ්‍යයන් වශයෙන් ජීවත් වීමට අවශ්‍ය පරිසරය සකසා දෙන මෙන් ඉල්ලා සිටිමු.අනුරාධපුර ආබාධ සහිත කාන්තාවන්ගේ සංගමයේ සභාපති එන්.ජී.කමලාවතීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=ab1212028</link>
    <topic>අභියෝග ජය ගැනීම ජාතියේ වාසනාවක්</topic>
    <author>රංජිත් සියඹලාපිටිය</author>
    <content>අපි දුටු තවත් සුබ සිහිනයක් සැබෑ වීමට පසුගිය දා පසුබිම වැටුණේය. ආසියාවේ ආශ්චර්යවත් රට බවට පත් වීමේ ඉලක්කයේදී තොරතුරු තාක්ෂණයට පැවරුණු ඉලක්ක කිහිපයක් තිබේ.ඒ 2016 වන විට අද 35% - 40% අතර පවතින තොරතුරු තාක්ෂණ සාක්ෂරතාව 75% දක්වා වර්ධනය කිරීමටත්, අද තොරතුරු තාක්ෂණ කර්මාන්තයෙන් උපදවන ඇමෙරිකන් ඩොලර් දස ලක්ෂ 400 කට ආසන්න මුදල ඩොලර් මිලියන 1000 ක් දක්වා වර්ධනය කිරීමටත්, තොරතුරු තාක්ෂණයෙන් නව රැකියා 100,000 බිහි කිරීම වශයෙන් එකිනෙකට බැඳී පවතී.මේ සඳහා නැණසළ ඥ-ශිල්පාගාර ආදී විවිධ ක්‍රමවේදයන් මඟින් සහ මෙවර අයවැයෙන් ලබා දුන් අන්තර්ජාල පහසුකම් සඳහා වූ සුවිශේෂී බදු සහනයන් මගින් මෙම අරමුණු කරා යාමට විවිධ ක්‍රමවේදයන් යොදන අතරේ අන්තර්ජාතික මට්ටමේ තොරතුරු තාක්ෂණ කලාපයක දැඩි අවශ්‍යතාවයක් පැන නැගී තිබුණි.තොරතුරු තාක්ෂණ ශීඝ්‍ර දියුණුවක් ලැබූ අප අසල්වැසි රටවල් වන ඉන්දියාවේ “හයිටෙක් සිටී” නමින් මෙවැනි උද්‍යානයක් ද සිංගප්පූරුවේ “සයන්ස් පාර්ක්” නමින් මෙවැනි උද්‍යානයක් ද පිහිටුවා තම ගමනට විශාල දායකත්වයක් ලබා ගෙන ඇත.තොරතුරු තාක්ෂණ උද්‍යානයක් පිහිටුවීම පිළිබඳ අප අමාත්‍යාංශය සතු වූ සුවිශේෂී ඉලක්කයට මහා පිටුවහලක් වෙමින් සෑම අවස්ථාවකදී ම දැවැන්ත සහයෝගයක් දෙමින් මඟ පෙන්වමින්, දිරිමත් කරමින් තරුණ නාමල් රාජපක්ෂ මන්ත්‍රීතුමා ලබා දුන් නොමද සහාය ද සමඟ පසුගිය 28 වැනිදා එහි ප්‍රධාන ආයෝජකයන් සමඟ ගිවිසුම්ගත වීමේ වැදගත් පියවර අපට තබා ගත හැකි වීම මේ රටේ තොරතුරු තාක්ෂණයේ නව පිටුවක් පෙරළුණු අවස්ථාවක් ලෙස දැකිය හැක.අපගේ ඉලක්කය වන්නේ හම්බන්තොට, සූරියවැව අක්කර 600 ක හරිත සංකල්පය ප්‍රමුඛ කොටගත් තොරතුරු තාක්ෂණ උද්‍යානයක් 2013 – 2016 කාල සීමාවේදී ඇති කිරීමයි. විදේශීය ආයෝජකයින් 100 දෙනකු පමණ මෙයට කැඳවීමත්, ඔවුන් මගින් ඩොලර් මිලියන 5000 ක පමණ ආයෝජනයක් ලබා ගැනීමටත් ඉලක්ක කර ඇත.විදුලි සංදේශ හා තොරතුරු තාක්ෂණ අමාත්‍යාංශය යටතේ ශ්‍රී ලංකා ආයෝජන මණ්ඩලයේ පූර්ණ අනුමැතිය යටතේ ක්‍රියාත්මක වන මෙම තොරතුරු තාක්ෂණ උද්‍යානය තුළින් වර්ෂයකට ඩොලර් දස ලක්ෂ 700 ක වාර්ෂික ආදායමක් උපයා ගැනීමට සැලසුම් කර ඇත.වැදගත් ම දෙය වන්නේ නැණසළ, ඥ -ශිල්පාගාර, කාර්මික විද්‍යාල, විශ්ව විද්‍යාල තුළින් පරිගණක දැනුම ලබා ගන්නා ඈත ගිරුවාවේ තරුණ තරුණියන් පමණක් නොව, පේදුරුතුඩුවේ සිට දෙවුන්දර තුඩුව දක්වාත්, සංගමන් කන්දේ සිට කොළොන්තොට දක්වාත්, සමස්ත පරාසයේ ජීවත්වන අපේ තරුණ තරුණියන් පනස් දහසකට නව රැකියා අවස්ථාවන් ලබා දීම මෙහි අවසාන ප්‍රධාන ඉලක්කය වීමයි.මේ සඳහා වූ පළමු ආයෝජකයින් වූ ට්‍රයිමැක්ස් ඉන්දියානු සමාගම සමඟ පසුගියදා ඩොලර් මිලියන 500 ක වැඩ ඇරැඹීම සඳහා ගිවිසුම් ගත වීම මෙම දැවැන්ත වැඩපිළිවෙළේ සුබ නිමිති පසක් කරන්නට සමත් විය.ශ්‍රී ලංකාව දැනුමේ කේන්ද්‍රස්ථානය බවට පත් කිරීම මහින්ද චින්තන ඉදිරි දැක්ම වැඩ පිළිවෙළේ සඳහන් විය. මීට පෙර මේ රටේ බොහෝ දේශපාලනික සැලසුම් තැන්පත් වූයේ කුණු කූඩයේ පතුලම බව දන්නා අපිට මහින්ද චින්තන වැඩ පිළිවෙළේ සඳහන් එදා දෑස් ලොකුකර බැලිය යුතු මහා අභියෝගයන්ට අද අඩියෙන් අඩිය ළඟාවනු දැක්ම ජාතියේ වාසනාවකි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212021</link>
    <topic>උතුර දකුණ යා කරන අලුත්ම පාලම ‘මනුස්සකම’</topic>
    <author>ගාල්ල දිසා සමූහ</author>
    <content>යාල්පානම් සංජය බේරා ගන්නට ආරක්ෂක ලේකම්ගෙන් ගුවන්යානයක්සියල්ල වෙනස්වන සුළුය. වෙනස් නොවන එකම දේ මරණයයි. එසේ වුව ද එය ද ළඟ - දුර ලෙසින් වෙනස් කළ හැකි ය. එදා යුද්ධය - අද සාමයයි. එදා මරණය අද ජීවිතයයි. මේ අනුව ම එදා කළ සංග්‍රාමය අද මානුෂික මෙහෙයුමයි.මේ වෙනස්කමේ ඉම මනුෂ්‍යත්වයයි. එයට ජාති කුළ ආගම් කිසිත් නැත්තේ ය. හරියට එය ලේ හා වතුර මෙනි.මේ කථාව ද එවැන්නකි. ඉතා සංවේදීය. සිත් පහන් කරන්නකි. ඔබේ ද නෙත් ඇරවන්නකි.දැන් අර ගිනිගත් තල් අරඹ නිවී ගොස් ය. අහිංසක මිනිසුන් නෙත් අයා, දෙඅත් දිගු කොට බලා සිටින්නේ අයඳ සිටින්නේ ඔබටය. අපිටය.අපි දිගුකළ ඒ අත් සපා කන්නෝ නොවෙමු. එකා මෙන් නැඟී සිටින්නට වෙර දරන්නෝ වෙමු. පුංචි තල් අරඹේ පුංචි ගෙයක් විය. එහි ආච්චි කෙනෙකි. එක්දරු යුවළකි. දරුවාගේ වයස අවුරුදු පහක් පමණය.පුංචි පුතා සංජයයි. තාත්තගේ නම බේබිරාජ් ය. මව පවීඛාය. පෙර සඳහන් කළ ආච්චී අවිතාවතීය.සංජය අසනීප විය. එය ශ්වසනාබාධයකි. දිනෙන් දින රෝගය උත්සන්න විය. රෝහල්ගත කළේ යාපනයේ රෝහලටය.ප්‍රතිකාරයට දැඩි සත්කාර ඒකකයක් අවශ්‍ය විය. ඒත් යාපනයේ හිස් ඇඳන් නැත. කොළඹ ද නොවීය.ඇත්තටම මෙය දෛවය ද නොවේ ඉරණමය. එක් හිස් ඇඳක් විය. ඒ මේ පොල් අරඹෙ ගාල්ලේ කරාපිටිය ශික්ෂණ රෝහලේ දැඩි සත්කාර ඒකකයේය.වහාම දරුවා යාපනයෙන් ගාල්ලට ගෙනාවේ ඒ මරණයට ජීවිතය ලබා දෙන්නටය.රෝගී දරුවට කිසිත් ගැටලුවක් නොවීය. ඒ නොදරුවකු වී රෝගියකු ද වීම ය. ඒත් මේ ළදරුවාට භාරකරුවකු ඕනෑ විය.ගැටලුව මතුවූයේ එතැනදී ය. ළමයා ළඟ නතරවීමට සුදුසුකම ලැබුණේ ආච්චිට ය. ඒ ළමයාගේ මව තවත් දරු ප්‍රසූතියකට මුහුණදී සිටි බැවිනි. මේ පවුල යළි අන්දුන් කුන්දුන් වී ගියේ ය. තිස් වසරක කුරිරු යුද්ධයේ අඳුරු රුදුරු සෙවණැලි ඇස ඉදිරිපිට මැවෙන්නට විය.සිංහල අකුරක් නොදත් අපි කොහොම දකුණට යන්නෙමු ද? ඒ මිනිස්සු අපිට ගහයිද, මරයිද. අනේ! මේ මොනව වෙන්නද යන්නේ යයි අපි ඇඬුවෙමු. මරණ බයින් සිටියෙමු.මරණ භය වෙලා ගෙන තිස් වසරක අත්දැකීම් ලත් මේ අවිතාවතී ඒ සියල්ල අභියෝගයක් ලෙස ගෙන දකුණට ආවේ අහිංසක මුනුපුරාගේ ජීවිතය වෙනුවෙනි.යුද්ධය අවසන්ව දෙවර්ෂපූර්ණය ද අපි සැමරුවෙමු. ඒත් සාමාන්‍ය දමිළ ජනතාව අතරේ තාමත් ඇත්තේ මේ අවිශ්වාසයමය.කරාපිටියට ආ ආච්චි සහ මුනුපුරා වාට්ටුවට ඇතුළත් වූහ. දවසින් දවස ගෙවී ගියේ ය. රෝහලට ආ පුංචි සංජය වට කරගත් අපේ දොස්තර නෝනලා හෙදියෝ සියල්ලම සංජය ගේ මරණය දුරස් කළේය. මරණය වෙනුවට ජීවිතය දෙසට සංජය ගමන් කරවන්නට විය.මේ සියල්ල සිදුවෙද්දී සංජය ගේ ආත්තම්මා ද නිරෝගී වූවා ය ඒ අවිශ්වාසය නැමැති රෝගයෙනි. මං ආවේ මහත්තයෝ යළි ‘යාල්පානම්’ යන්නම නොවෙයි. යන්න ලැබේදැයි කියා හිතාගෙනවත් නොවෙයි.මේ දකුණේ ඔයාලා මෙච්චර හොඳදැයි මටත් දැනුත් හීනයක් වගෙයි. අනේ අපි හිතන් හිටියේ සිංහල මිනිස්සු අපේ හතුරන් කියලයි. මටයි මගේ දරු පැටියටයි. ඕගොල්ල කොච්චර හොඳට සලකනවද.මේ ආච්චි අපිට කී කථාවය. මං මගේ පුතාට මුල් මාසය පුරාම - කෝල් කළා. දැන් ළමයට ටිකක් සනීපයි. බලන්න වරෙන් කියල.එයා කීවෙ සිංහල මිනිස්සු වසයි. මට බයයි. අපි කොහොම ඔහේ ඉන්නද කියලයි. එයා අහන්නෙ. ඕව බොරු, අපිටයි වැරදුණේ. මේ මිනිස්සු එහෙම නෑ. දෙවිවරු වගෙයි. උඹ බය නැතුව වරෙන් කියල මං පෙරෙත්ත කළා.මාසයකට පස්සෙ එයා මේ රෝහලට ආවේ. ඒත් මරණ භයෙන්. ළමයගෙ මූණ දැකලා මැරුණත් කමක් නෑ කියල. මුලින් ම ආපු මගේ පුතාට දැක ගන්න ලැබුණ එයාගෙ පුංචි පුතා හුරතල් කරන සිංහල නෝනලා.අම්මේ මේක හීනයක් ද කියල එයා මගෙන් ඇසුවා. ඒවා මේ නෝනලට තේරුම් ගියේ නෑ. අපිට අපේ ගෙදර වගෙයි ජාති ජාතිත් මේ මිනිස්සු පතන්න ඕන. මං ආවදා ඉදලම මේ සියල්ලොම මගේ පුතාට සැලකුවේ දරුවකුට වගෙයි. මං මගේ පුතාට මේවා කියන කොට එයාගෙ ඇස්වලින් කඳුළු කඩා වැටුණා.එදා ඉඳල පුතා බලන්න මගේ පුතා ගාලු ආවේ වැඩ කරල ගෙදර එනවා වගේ. එයා එයාගෙ නෝනට මේ ටික කියන කොට නෝනත් ඇඬුවාලු හොඳටම ඇඬුවලු. මගේ පුතා මං මාස තුනකින් දැක්කෙ නෑ. මට තවත් බලාන ඉන්න බෑ. ඇයි මාව එක්කරගෙන යන්නෙ නැත්තේ කිය කියා එයා එහේ අඬනවා. පුතා බලන්න ආවම දැන් හොඳ වෙලා ඉන්න මගේ මුනුපුරා “තාත්තී මගේ අම්ම එක්කරගෙන එන්න නැත්නම් මාව එක්කරගෙන යන්න කියා මෙයා මෙහේ අඬනවා. මේ දුක දරාගෙන මම රෝහලේ කඳුළු බිබී ඉන්නවා.ඇයි මෙහෙම වුණේ කියා ඔබ හිතනවා ඇති. සංජයගෙ අම්මට දෙවන බබා ලැබිල මාස දෙකක්වත් නෑ. එයාට මෙහාට එන්න බෑ. පුංචි සංජයට හරියට සනීප නෑ. එයා යාපනයට යවන්නත් ක්‍රමයක් නෑ.මේ අතර ස්වසනාබාධය සුව වී ගෙන ආවත් දැන් පුංචි ළමයට සංකාව අම්මා දකින්නට නැතිවීම ගැන. මේ පුංචි පැටියගෙ ජීවිතය බේරා ගත්තේ කරාපිටිය රෝහලේ ළමා රෝග විශේෂඥ උපේක්ෂා ලියනගේ දොස්තර නෝන. දැන් එයාට තවත් ප්‍රශ්නයක්. ආපු ලෙඩේ හොඳයි. දැන් අලුත් ලෙඩේට බෙහෙත් රෝහලේ තියා පිටත් නෑ. තියෙන්නෙ එකම බෙහෙත කුඩා ළමයාට මව පෙන්නවීම. දොස්තර නෝන උතුර - දකුණ නැතුව කල්පනා කරන්නට වුණේ මේ ගැනයි.වෙන කරන්න දෙයක් නෑ. අපි කෝකටත් ලියුමක් ලියමු ගෝඨාභය රාජපක්ෂ මහත්තයට මේ දුක හිතන කතාන්දරය කියලා. දොස්තර නෝනලයි මිසීලයි එකතු වෙලා මේ සත්‍ය කථාව ලියල කරාපිටිය අධ්‍යක්ෂතුමා මගින් මේ ලියුම ගෝඨාභය රාජපක්ෂ මහත්තයට යවනු ලැබීය.ඒත් සියල්ලගෙ සිත්වල තිබුණෙ දෙගිඩියාව. ගත වුණේ සතියක් පමණයි. ගෝඨාභය රාජපක්ෂ මහතා ආදරණීය තාත්තා කෙනෙක් වෙලා. වහාම මේ ළමයා යාපනයට යවන්න. මම් උදව් වෙන්නම්. අවශ්‍ය දේ මට වහාම දන්වන්න. මේ හැබෑ මිනිසාගේ මිනිස්කම රෝහල් අධ්‍යක්ෂ හරහා උපේක්ෂා ලියනගේ විශේෂඥ වෛද්‍යවරියට දැනගන්නට ලැබිණ.ඇත්තටම මගේ ජීවිතයේ තවත් ලස්සනම දවසක් වුණේ මේ දවස. අපි නොහිතන දෙවි දේවතාවුන් මේ මිනිස්සු අතර ඉන්නවා නේද කියලයි මට හිතුණෙ.උපේක්ෂා ලියනගේ දොස්තර නෝන කීවේ ඒ ටික මොනතරම් උපේක්ෂාවෙන්ද කියලයි මටත් හිතුණෙ.ගත වුණේ දින කීපයයි. ළමයාත් ආච්චිත් ගිලන් රථයකින් කටුනායකට ගෙන එන්න. එතන ඉඳල පලාලිවලට ළමයා ගෙන යන්න හෙලිකොප්ටරයක් සූදානම්. පලාලිවල ඉඳල යාපනය රෝහලට ගෙන යන්න ගිලන් රථයක් හරි. අපි අපේ යුතුකම වගකීම ඉටු කරනවා. වෛද්‍ය තුමියල ඉතුරු ටික බලාගන්න. මේ රාජ්‍යාරක්ෂක ලේකම් තුමාගේ උපදේශය නියමය.අපි මේ ටික අර අත්තම්මට කීවා. එයා මහ හයියෙන් අඬා වැටෙන්න වුණා. මගේ දෙයියෝ ඔයාල දෙයියො. සිංහල මිනිස්සු තමයි දෙවිවරු මොන තරම් හැඟුම්බර මොහොතකට අපි ගෙන ගියේ කියල රෝහලේ නෝනලා අපෙන් ඇසුවෙ මේ අත්දැකීම උඩයි.දවස ගෙවී ගිය විසි හතර වැනිදා (24) කරාපිටිය රෝහලේ පෝටිකෝව ළඟට ආවේ පහසුකම් ඇති ගිලන් රථයකි. එයට අර පුංචි සංජය අරගෙන ආව මිසීලා, දොස්තර නෝනල සංජය ගිලන් රථයට තිබ්බා.ළමා රෝග විශේෂඥ උපේක්ෂා ලියනගේ හා තවත් මිසී කෙනකු ගිලන් රථයට ඇතුළු වුණා.උදේ හයයි තිහට ගාල්ලෙන් කටුනායකට එතනින් මේ පිරිස ගුවන් ගත වුණේ පලාලිවලට. “අපි යනකොට පලාලි ගුවන් තොටුපළේ ගිලන් රථයක් සූදානමින්.පුංචි සංජය සමඟ අපි යාපනයේ රෝහලට ගියා. සංජය ඒ රෝහලේ නේවාසික කළා.සංජයගෙ අම්මට දෙවන බබා ලැබිල මාස දෙකයි. ඒ අම්මා අපි රෝහලට යනකොටත් එතන. තමන්ගෙ ලොකු පුතා දැක්ක ගමන් ළමයා අල්ල ගෙන අඬන්න පටන් ගත්තේ වැළහින්නක් වගේ. අනේ අපිටත් කඳුළු ගොඩ ගොඩගාලා ආවා. ඒ අම්මල තාත්තල අපේ අත් අල්ල ගෙන අපිට වඳින්න පටන් ගත්තා. ඒ විතරක් නොවෙයි. මේ ජෝඩුව වගා කරල තිබුණ මිදි බෑග් එකක් අපිට දුන්නා. නෝනලට දෙවියන්ගෙම පිහිටයි.අපි හැබෑ දෙවියො අද දැක්කා. මුළු ගමේ ම මේ ටික ටික කියා ඇවිදිනවා. කෝ අර රාජපක්ෂ මහත්තයා අපිට එයත් දකින්න ඕන. මේ අහිංසක මිනිස්සු මෙහෙම කිය කියා අඬනවා. දොඩනවා. ඒ මදිවට අල්ලගෙන ඉඹිනවා.උපේක්ෂා ලියනගේ වෛද්‍යතුමිය අප සමඟ කීවෙ අපි උදේ හයට ගාල්ලෙන් යාපනයට ගිහිල්ල දවල් දොළහ වෙනකොට යළි ගාල්ලටත් ආවා කියලයි.මේක තමයි ආසියාවේ ආශ්චර්යය. මේක තමයි අපේ ළඟ තියන මනුස්සකම. මේ ටික තමයි රටට නොවේ ලොවටම දෙන්න ඕන පණිවුඩය. මේ යථාර්ථය තවම ලෝකයා දන්නෙ නෑ. ලෝකයාට ගිහිල්ල නෑ. අපි අපේ මනුස්සකම අපේ ශිෂ්ඨාචාරය අපි ක්‍රියාත්මක කරනවා.ඒත් ඒක දැකගතයුතු අවශේෂ ලෝකයා ඒක දකින්නෙ නෑ. ඒ අයට ;පන්නන්නෙ නෑ. එතනයි අපේ දුර්වලකම. ඒ ලියනගේ වෛද්‍යතුමිය මේ සියල්ලමත් අපිට කීවෙත් පුදුම හැඟුම්බර ගතියකින්.ගාල්ල දිසා සමූහනන්දසිරි වැලිගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212022</link>
    <topic>නයි මුදලාලි කොටුවුණ හැටි</topic>
    <author>ඡායාරූප - නන්දසිරි වැලිගමගේ, කේ. කේ. පින්සිරි පෙරේරා</author>
    <content>විසකුරු සර්පයා දැක නෑර මෝඩයා කියලයි කතාවට නම් කියන්නේ. ඒත් සර්පයින් වුණත් තමන්ගේ වාසියට නටවන්න පුළුවන් අය අප අතරම ඉන්නවා. එහෙම පුද්ගලයකු තමයි “කොග්ගල සර්ප වෙද මහත්තයා”. සර්පයින්ගේ වටිනාකම දන්න ඔහුට තව දෙයක් තේරුම් ගිහින් තිබුණා.ඒ ලංකාවේ අපට සර්පයින් ගැන උනන්දුවක් නැති බව. ඒ වගේම උන්ගේ වටිනාකම ගැනත් අපට කිසිම උවමනාවක් නැති වග. ඒ නිසයි ඔහු සුද්දන්ට සර්පයින් විකුණන්න ක්‍රමයක් සොයා ගත්තේ. ටික කාලයක් මේ කටයුත්ත හොර රහසේ කරගෙන ගියාට ගුරුන්ටත් අකුරු වරදින නිසා වෙද මහත්තයාගේ අනුමානයත් වැරදුණා. මොකද අපේ රටේ උරුමය, ස්වභාවික සම්පත් ගැන උනන්දු වන අය තවමත් ඉන්නවා. ඒ අයගෙන් වනජීවී සංරක්ෂණ දෙපාර්තමේන්තුව ලැබුණු ඔත්තුවක් අනුව ක්‍රියාත්මක වුණා.මෙහෙයුම ක්‍රියාත්මක කළේ වනජීවී සංරක්ෂණ දෙපාර්තමේන්තුවේ වන සත්ත්ව අඩවි සහකාර සමන් ලියනගම මහතා ප්‍රමුඛ වන සත්ත්ව නියාමක සුදත් සේනාධීර සහ හබරාදුව පොලිසියේ නිලධාරීන් දෙදෙනෙක්. අපි ඒ ක්‍රියාන්විතය සිදුකළ ආකාරය සමන් ලියනගම මහතාගෙන් සවිස්තරව දැනගත්තා. ඔහු එය විස්තර කළේ මෙහෙමයි.”අපේ පිඹුරුපතට අනුව මම මොහොතකට ‘ටුවරිස්ට් ගයිඩ්’ කෙනෙක් වුණා. සර්ප වෙද මහත්තයාට කතා කරලා සර්පයින් නරඹන්න පුළුවන්ද කියලා ඇහුවා. ඔහු කැමැත්ත පළ කළා. ඊට පස්සේ මම තනියෙන් ගියා සර්පයින් බලන්න. එතන නාම පුවරුව තිබුණේ “ස්නේක් ෆාම්” කියලා. සර්පයින් නරඹන්න එන සංචාරකයකුගෙන් රුපියල් 800/-ක ප්‍රවේශ පත්‍රයක් මිලදී ගන්න වන බවත් ඔහු කීවා.””ටිකක් කතා කරගෙන යද්දි සර්පයින් විකුණන්න තිබෙන බවත් ඔහු කීවා. සර්පයින් හතරදෙනකු ලක්ෂ දහයකට විකුණන්නට ඔහු ගනුදෙනුව මා සමඟ කතා කරගත්තා. ඒ ගනුදෙනුවට පිඹුරන් දෙදෙනෙක්, පොල්මල් කරවලා කියලා හඳුන්වන සමහරු වරදවා මල්සරා කියා හඳුනාගන්න සර්පයකුත්, අරණි දත්කැටියා කියන සර්පයකුත් අයත් වුණා.””මම ගනුදෙනුවට එකඟ වෙලා කීවා පෝය දවසේ බැංකු වහලා නිසා ටවුන් එකේ තිබෙන වාණිජ බැංකුවක් ළඟට එන්න පුළුවන් ද කියලා. වෙද මහත්තයා ත්‍රිරෝද රථයකින් කතාකරගත් බැංකුව ළඟට ආවා. මම පොරොන්දු වුණේ ඇඩ්වාන්ස් එකක් දෙන්න. ඒ මුදල ගන්නයි ඔහු ආවේ.””ඒ වෙනකොට අපි හබරාදුව පොලිසියට දැනුම් දීලා තිබුණා මේ වගේ සිද්ධියක් වෙනවා. අත්අඩංගුවට ගන්න ලෑස්ති වෙන්න කියලා. ඒ නිසා වෙද මහත්තයා බැංකුව ළඟට ආව විගස අපි ඔහු අත්අඩංගුවට ගත්තා.”සමන් ලියනගම මහතා ඇතුළු පිරිසට එසේ වෙද මහත්මයා අත්අඩංගුවට ගැනීමට හැකි වුණේ වනසත්ත්ව හා වෘක්ෂලතා ආඥා පනත යටතේ වන සංරක්ෂක ජනරාල්ගේ අවසරයකින් තොරව සර්පයින් ළඟ තබා ගැනීම, වාණිජ භාවිතයන්ට යෙදවීම වැනි ඕනෑම ක්‍රියාවක් තහනම් නිසයි.ටුවරිස්ට් ගයිඩ් ලෙස ස්නේක් ෆාම් නරඹන්න ගිය මොහොතේත් වැටලීමෙන් පසුවත් සමන් මහතාට වෙද මහතා සතුව සිටි සර්පයින් දැකගන්න ලැබුණා. ඒ අනුව ප්‍රදර්ශනය සඳහා සත්ත්ව විශේෂ අටක් තබා තිබුණු බවයි ඔහු පවසන්නේ.ගෝනුස්සකු, පත්තෑයකු, ලංකාවට ආවේණික පොල්මල් කරවලුන් තිදෙනකු, නාගයින් දෙදෙනකු, අරණි දත් කැටියකු, පුල්ලි දත්කැටියකු සහ නිදි මාපිලකු මේ මෙහෙයුමේ දී සොයාගෙන තිබෙනවා. සාමාන්‍ය ගෙදරක් සහ තව තව ස්ථාන යොදාගෙනයි වෙද මහත්තයා මේ කටයුත්ත කර තිබෙන්නේ.මෙයින් පොල් මල් කරවලුන් ශ්‍රී ලංකාවට ආවේණිකයි. දුර්ලභයි. ඒ නිසා තමයි විදේශිකයන් මේ සතුන්ට විශාල මුදලක් ගෙවා හෝ ලබාගෙන යන්න කැමැත්ත ප්‍රකාශ කරන්නේ. ඒ වගේම ඒ සතුන්ගේ ඇති වටිනාකම වෙද මහත්මයත් හොඳටම දන්නවා. අනෙක විදේශිකයන් මේ සර්පයින් මිලදී ගන්නේ සුරතල් සතුන් ලෙස ඇති කිරීමට, විසිතුරු සතුන් ලෙස නිවසේ තබාගැනීමට වගේම ජාන පර්යේෂණ කටයුතු සඳහා වීම ඉතා අවදානම්. අපේ රටේ ආවේණික ජාන විදේශිකයන් මේ අයුරින් කොල්ල කෑවාට පසු අපිට අපේ කියා සතෙක් සර්පයකුවත් ඉතුරු වෙන්නේ නැති නිසයි ඒ.විශේෂයෙන්ම මල්සරා නමින් හඳුන්වන ආවේණික විශේෂ තුනක් සිංහරාජය වැනි පහතරට තෙත් කලාපීය වනාන්තරවල ජීවත් වෙන්නේ. අනෙක් සර්පයින් වුණත් අපේ අය ගණන් නොගත්තාට එක පොලු පහරින් මරා දැමුවාට සුද්දන්ට කොයිතරම් වටිනවාද කියලා තේරුම් ගන්න මේ ගනුදෙනුවේ වටිනාකමම ඇති.වන සත්ත්ව අඩවි සහකාර සමන් ලියනගම මහතාට අනුව අත්අඩංගුවට ගත් සර්පයින් දෙහිවල සත්ත්වෝද්‍යානයට බාර දීලා. නිවෙස අයිතිකරුත් වෙද මහතාත් ගාල්ල අතිරේක මහෙස්ත්‍රාත්වරයාට යොමුකර 30 වැනිදා දක්වා රක්ෂිත බන්ධනාගාරගත කළා. ඒ තොරතුරු දැනගත් පසු අප යොමු වුණේ වනජීවී සංරක්ෂණ දෙපාර්තමේන්තුවේ අධ්‍යක්ෂ ජනරාල් එච්.ඩී.රත්නායක මහතා වෙතයි. සර්පයින් වෙනුවෙන් වනසත්ත්ව හා වෘක්ෂලතා ආඥා පනත ක්‍රියාත්මක වන ආකාරය ඔහු අපට පැවසුවා.”ශ්‍රී ලංකාවේ සර්ප විශේෂ කිහිපයක් වන නයා, පොළඟා සහ කරවල විශේෂ දෙකක් හැරුණු කොට ඉතිරි සියලුම සර්පයින් අයත් වන්නේ ආරක්ෂිත ගණයට. ඒ ආරක්ෂිත සතුන් කිසිවකු ළඟ තබා ගැනීම, හිරිහැර කිරීම, වනයෙන් අල්ලා ගැනීම වගේම වාණිජ කටයුතු සඳහා යොදාගැනීම ප්‍රවාහනය හා වෙළෙඳාම ආදී සියලු කටයුතු තහනම්.””ආරක්ෂිත නොවන සර්පයින් වුණත් ළඟ තබා ගැනීම ප්‍රවාහනය ආදී කටයුතු තහනම්. නයා පොළඟා වැනි සතුන් ආරක්ෂිත නොවන්නේ උන් බහුලව සිටින නිසාත් මිනිසුන්ට උන්ගෙන් සිදුවන හානිය අනුව උන් ආරක්ෂිත සර්පයින් ගණයට ඇතුළත් කිරීම ප්‍රායෝගිකව අපහසු නිසාත් පමණයි.ඒ වගේම නයි නටවන්නන් ආදීන්ගේ ඒ සම්ප්‍රදායික අයිතිය රැකීම හැරුණු කොට කිසිම අයුරකින් සර්පයින් ළඟ තබා ගැනීම හෝ එවැනි කටයුතු දඬුවම් ලැබිය හැකි වරද ලෙසයි ගැනෙන්නේ.””මේ අල්ලාගත් සර්පයින්ගෙනුත් නයා හැරුණු කොට අනෙක් සියලු සතුන් ආරක්ෂිතයි. ඒ නිසා සර්ප වෙද මහත්මයා කියන පුද්ගලයා ඒ සර්පයින් තමන්ගේ බාරයේ තබාගැනීම, ප්‍රදර්ශනය, වාණිජ භාවිතයට ගැනීම හා වෙළෙඳාම සඳහා කටයුතු කිරීම යන වරදවලට චූදිතයා වී තිබෙනවා.මෙවැනි වරදකට අවම දඩය රුපියල් 20,000/-ක්. උපරිමය 50,000/- වනවා. අවම සිර දඬුවම වසර 2 කුත් උපරිමය වසර 5 ටත් යටත් වනවා.වරදකරුවන්ට 280000ක් දඩ ගාල්ල මහෙස්ත්‍රාත් උසාවිය මඟින් 30 වැනි දින පෙරවරුවේ මීට අදාළ නඩුව විභාග කළ අතර වෙද මහතාටත් නිවෙස හිමිකරුවාටත් රුපියල් 140,000 බැගින් වන පරිදි රුපියල් 280,000/-ක දඩයක් නියම කෙරුණු අතර නඩු භාණ්ඩ ලෙස ගැනෙන සර්පයින් දෙහිවල සත්ත්වෝද්‍යානයෙන් නැවත වනජීවී සංරක්ෂණ දෙපාර්තමේන්තුවට ලබාගෙන එම සතුන් සොයාගත් ස්වභාවික පරිසරවල මුදාහරින ලෙස තීන්දු කර තිබේ.ඒ අනුව ඔහුට නියමිත දඬුවම අධිකරණය මඟින් තීරණය කරාවි.””අප මේ වන විට සත්ත්ව උද්‍යානයට බාරදී ඇති සර්පයින් උන්ගේ ස්වාභාවික වාසස්ථානවලින් වෙන්කර තැබීම නිසා යම් ලෙඩ රෝග වැලඳී ඇත්දැයි සොයා බලා උන්ගේ නිජබිම් වෙත මුදා හරින්න කටයුතු යොදනවා. මොකද පිඹුරන් වැනි ඇතැම් සර්පයින්ට තම කලාපය වෙනස් වූ විට ජීවත්වීමට අපහසු වන නිසා.”වනජීවී අධ්‍යක්ෂ ජනරාල්වරයා පවසන ආකාරයට මෙවැනි සිදුවීම් නිතර වාර්තා වන්නේ නැත. එහෙත් දිගින් දිගටම එකම අයුරින් සිදුවීම් වාර්තා වුවහොත් ඒ පිළිබඳ විශේෂයෙන් සලකා බලා දඬුවම් වැඩි කිරීමට හෝ අවශ්‍ය පරිදි පනත සංශෝධනය කිරීමට වනජීවී සංරක්ෂණ දෙපාර්තමේන්තුව අමතක කරන්නේ ද නැත.එවැනි සිදුවීම් ඔස්සේ වනසත්ත්ව හා වෘක්ෂලතා ආඥා පනතට 2009 දී ගෙනා සංශෝධන නිසා දඩය හා දඬුවම්වල ප්‍රමාණය වැඩි කිරීමක් ද සිදුවුණු බව රත්නායක මහතා සඳහන් කළා.අරුණි මුතුමලීඡායාරූප - නන්දසිරි වැලිගමගේ, කේ. කේ. පින්සිරි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212023</link>
    <topic>මීටර්1500 මැරතන් එක මම නව වතාවක් දිනුවා</topic>
    <author>රඹුක්කන විශේෂ සටහන හා ඡායාරූපඔස්වල්ඩ් ගොඩකුඹුර</author>
    <content>පනස් අටේ ඉඳන් මැරතන් දුවන පුංචි බණ්ඩා කියයිඅවුරුදු 60ට රන් රිදි පදක්කම්100යිජනතා හා ඔබ්සර්වර් පත්‍ර අනුග්‍රහයෙන් 1958 අවුරුද්දේ දී පාණදුරේ මැරතන් තරගයක් තිබුණා. මම ඒ කාලේ ඉස්කෝලේ යන කොල්ලා. පත්තරේ දැන්වීමක් දැකලා ඒ තරගෙට මම ඉදිරිපත් වෙලා එදා උඩින්ම දිනුවා. හැමෝම හිතාගෙන හිටියේ ඒ කාලේ නම් දරාපු විශ්වවිද්‍යාලයේ කුලතුංග ක්‍රීඩකයා මේ තරගය දිනාවි කියලයි. එදා මම දිනුවාම “පුංචි බණ්ඩාගේ ලොකු වැඩක්” කියලා ජනතා පත්‍රයේ පොල්ගෙඩි අකුරෙන් පලවෙලා තිබුණා. එදා ඉඳලා අද දක්වාමත් මම දුවනවා.”පසුගිය නොවැම්බර් මාසයේ තුන්වැනිදා සිට අට වැනිදා දක්වා ආසියාතික ප්‍රවීණයන්ගේ මලල ක්‍රීඩා උලෙළ චීනයේ තායිපේ නුවර දී පැවැත්විණි. එහි වයස අවුරුදු 75 හා 79 අතර මීටර් 500 ඇවිදීමේ තරගයෙන් ප්‍රථම ස්ථානය ලැබු පුංචි බණ්ඩා මහතා එම ක්‍රීඩාංගණයේ නව තරග වාර්තාවක් ද පිහිටුවා ඇත. පුරා වසර හැටකට (60) අධික කාලයක් ක්‍රීඩාවේ නියැළී ජයග්‍රහණ රැසක් හිමිකර ගත් පුංචි බණ්ඩා මහතා විශ්‍රාමික පොලිස් පරීක්ෂකවරයෙකි.“මගේ සම්පූර්ණ නම ජයවර්ධන මුදියන්සේලාගේ පුංචි බණ්ඩා. කෑගල්ලේ හිටිනාවත්තේ පදිංචිය. මම ඉපදුණේ 1937 ඔක්තෝබර් 20. කෑගල්ලේ රෝමානු කතෝලික පාසලේ (දැනට ශාන්ත මරියා විද්‍යාලය) ඉගෙන ගත්තා. මුලින්ම හෝඩිය හා පළමු වැනි පන්තියට ගියේ කෑගල්ලේ කොන්වන්ට් එකට.ඒ කාලයේ පිරිමි ළමයිනුත් ඒකේ හිටියා. මම ක්‍රීඩා කටයුතු පටන්ගත්තේ 1952 දී. හැබැයි 1948 පෙබරවාරි 04 වැනිදා ලංකාවේ සතර දිශාවෙන් ගෙන ආ නිදහස් මංජුසාව කෑගල්ල නගර ශාලාව ළඟ ඉඳලා රන්වල මහානාග විද්‍යාලය දක්වා කොළඹ නුවර පාරේ ගෙනියන්න මට අවස්ථාව ලැබුණා. ඒ වෙනකොට මට අවුරුදු දහයයි. 1953 ඉඳලා 1958 දක්වා සබරගමුවේ දක්ෂතම කෙටි දුර ධාවකයා වූවේ මමයි. වයස අවුරුදු 11 න් පහළ, 13 න් පහළ, 16 න් පහළ, 18 න් පහළ මීටර් සියය, දෙසීය හා උස පැනීම මම දිනු ඉසව්. මම කිසිම දවසක පැරදිලා නැහැ.පාසල් යන කාලයේ දී පාණදුරේ සැතපුම් පහක් දුවන තරගයක් “ජනතා” හා “ඔබ්සර්වර්” පත්‍රවල අනුග්‍රහයෙන් පැවැත්වුණා. මම ඒකට අයදුම් කළා. තරගයේ දවස එනකල් මම හොඳින් පුහුණුවීම් කළා. විශ්වවිද්‍යාලය නියෝජනය කරන කුලතුංග කියලා ක්‍රීඩකයෙක් මේ තරගය දිනන බවට පත්තරේ පළවෙලා තිබුණා.ඒ තරගයට කලින් දවසේ මම යාළුවෙක් එක්ක පාණදුරයට යන්න දවල් දොළහට විතර කෑගල්ලෙන් පිටත් වුණා. පාණදුරේ යන්න මම දන්නේ නැහැ. යාළුවත් මමත් එදා ගියේ ජාතික ඇඳුම ඇඳගෙන. කොළඹට ගිහින් පාණදුරයට තට්ටු දෙකේ බස් එකක යන්න අපිට හිතුණා. පාණදුරේ තැන අපි දන්නේ නැහැ. කොන්දොස්තර අපිව පාණදුරේ බැස්සුවා.පාණදුර හිරණ තොටුපළට හවස හතට විතර අපි ගියා. තරගය තිබෙන්නේ හෙට උදේ. අපි එදා රෑ එම්. ඩී. අප්පුහාමි කියන මුදලාලිගේ කඩේ සොල්දරයේ නැවතුණා. අපි විස්තර කිව්වාම මුදලාලි රෑ ඉන්න ඉඩ දුන්නා. මගේ මූණ දිහා බලාගෙන ඉඳලා “මේ ළමයා රේස් එක දිනනවා” කියලා මුදලාලි කීවා.මට ඒ වචන ශක්තියක් වුණා. මේ සැතපුම් පහේ තරගයට දුවන්න විසිපහක් තිහක් විතර ක්‍රීඩකයෝ සිටියත් මම එදා රේස් එක දිනුවා. ඒක ‘ජනතා’ හා ‘ඔබ්සර්වර්’ පත්තරවල මුල් පිටුවේම පළවුණා. තරගය උඩින්ම දිනන බවට පත්තරවල පළවූ පුද්ගලයා දෙවැනි තැනට ආවා. තරගයේ ජයග්‍රහණයට මට කප් එකකුයි තව රුපියල් පනහකුයි ලැබුණා.තරගය දිනලා මම පාසලට ආවා. අපිට ඉගැන්වූවේ විදේශීය අය. පි‍්‍රන්සිපල් බතාරියා පියතුමා ඉතාලි ජාතිකයෙක්. ෆාදර් මාව පිළි අරගෙන මට රුපියල් දහයක් තෑගි දුන්නා.ලංකාවේ පළමු මැරතන් තරගය සීටී ඇන්ඩ් ඇෆ් සී ක්ලබ් එකෙන් පැවැත්වූයේ 1959 දී. මම ඊට අයදුම්පතක් යවලා පුහුණු වුණා. ඒ තරගයට ලංකාවේ ඒ වෙනකොට හොඳම රනර් ලීනස් ඩයස් ඉදිරිපත් වුණා. මම පාසල් යන කොල්ලා. ඒ මැරතන් එකට තිස් දෙදෙනෙක් විතර හිටියා. කොළඹ යුනිවර්සිටි ග්‍රවුන්ඩ් එකේ ඉඳලා හෝමාගමට ගිහින් ආපසු යුනිවර්සිටි ග්‍රවුන්ඩ් එකට එන්න ඕනෑ. රේස් එක තිබ්බා. මම ලීනස් ඩයස්ට බයවුණු නිසා මිනිහා පිටුපසින්ම දිවුවා. මම එදා දෙවැනි වුණා.”පුංචි බණ්ඩා ක්‍රීඩකයා පොලීසියට බැඳීමත් රසවත් කතාවක්එදාට පසුවදා කෑගල්ලේ දී පොලීසියට බඳවා ගැනීමට ඉන්ටර්විව් තිබුණා. මම අට පාස් මිනිහා. මම ඉදිරිපත් වුණා. ඉන්ටර්වීව් එකේ හිටි මහත්තයා මගේ නම දුවලා දිනලා පත්තරේ තියෙනවා දැක්කා කියලා මම පොලීසියට බඳවා ගන්නවා කීවා. හැබැයි පොලීසියට ඇවිත් දුවන්න ඕනෑ කියලත් කීවා. මම 1960 ජනවාරිවල පොලීසියට බැඳුණා. ගේන්න කීව කොට්ටයයි බඩු පෙට්ටියයි අරගෙන එදාත් මම කළුතර පොලිස් අභ්‍යාස විද්‍යාලයට ගියේ තනියමයි. සතියක් ගියේ නැහැ ඉන්දියන් - ශ්‍රී ලංකා පොලිස් මීට් එකක් තියෙනවා කියලා පුහුණුවට මම කොළඹට එවුවා.කොළඹට පැමිණීම ඔහුගේ ක්‍රීඩා ජීවිතයට සුවිශේෂී අත්දැකීමක්.“මාසයක් විතර කොළඹ පුහුණුවීම් කළ මම මීටර් 10,000 හා මීටර් 5000 තරගවලට ඉදිරිපත් වුණා. මීටර් 10000 තරගයෙන් ලැබුණේ දෙවැනි තැන. එදා එහි පළවෙනියා වුණේ ඉන්දියාවෙන් ආ රෝයප්පන් කියලා කෙනෙක්. මීටර් 5000 පළමුවැනියා වුණෙත් රෝයප්පන්. ලංකාවේ රාමසාමි කියලා රාළහාමි කෙනෙක් දෙවැනියා වුණා. මම ඒ තරගයේ තුන්වැනියා. මේ තරගවලින් පස්සේ ආපසු කළුතරට යන්න වුණා. දුවන්න ගිහිල්ලා පෙරේඩ් කරන්න දන්නේ නැහැ කියලා සාජන්ලා මට බණිනවා. මාස නවයක් විතර අභ්‍යාස විද්‍යාලයේ ඉඳලා, ඒකේ හිටිය හාරසිය ගණනක් අතර පැවැති තරගවලින් මම ප්‍රථමයා වුණා. ඒ දවස්වල පොලිස් ස්ටාෆ් එකේ නම තියාගත්තා.”ඉන්පසු ඔහු දිගින් දිගටම ලබන්නේ ජයග්‍රහණ.1960 අවුරුද්දේ කොළඹ පැවැති විවෘත මැරතන් ධාවන තරගයේ තුන්වැනියා වුණා. ඒ අවුරුද්දේම රාජ්‍ය සේවා මලල ක්‍රීඩා උලෙළේ මීටර් 1500 දෙවැනි තැන දිනුවා. 1961 දී විවෘත මැරතන් ධාවන තරගයේ දෙවැනි තැනත්, 1962 දී ආසියාතික ක්‍රීඩා උලෙළට තේරීම් තරගයේ දී මීටර් 10000 තෙවැනි තැනත් මම දිනාගත්තා. 1962 රාජ්‍ය සේවා මලල ක්‍රීඩා උලෙළේ මීටර් 1500 පළමු තැන හා මීටර් 5000 දෙවැනි තැන දිනාගත්තේ මමයි. 1964 දී ආසියාතික තරග මාලාව සඳහා තේරීමේ තරගයේදීත් මීටර් 10000 තෙවැනි ස්ථානය මට හිමි වුණා.1964 අවුරුද්දේ ඔලිම්පික් තරග මාලාව සඳහා තේරීමේ මැරතන් තරගය මහනුවර පැවැත්වුණා. එම තරගය පැය දෙකයි මිනිත්තු තිස් දෙකයි තත්පර තිස් පහකින් නිමාකර මම ප්‍රථම ස්ථානය දිනාගත්තා. නමුත් ඔලිම්පික් යවන්න මාව තෝරා ගත්තේ නැහැ. මට සැතපුම් දෙක හමාරක් පිටුපසින් පැමිණි ආර්. ජී. කේ. කරුණානන්ද ටෝකියෝ ඔලිම්පික් උලෙළට යැවුවා. කරුණානන්දට මැරතන් තරගය දුවන්න බැරි වුණා. හැබැයි එයා එදා ඇවිදගෙන ඇවිත් තරගය නිම කළා. ඒක ජපානයේ පොත්වල තිබෙනවා. මට එදා අසාධාරණයක් සිදුවුණා. ඔලිම්පික් යන්න බැරිවුණු එක තාමත් මගේ හිතේ තිබෙනවා.1965 රාජ්‍ය සේවා මලල ක්‍රීඩා උලෙළේ මීටර් 5000 හා 1500 දෙවැනි ස්ථානයත්, ඒ සී ඊ මලල ක්‍රීඩා සමාජ තරගාවලියේ මීටර් 10000 ප්‍රථම ස්ථානයත් 1966 වසරේ එම තරගාවලියේ මීටර් 10000 දෙවැනි ස්ථානයත් මම දිනාගත්තා. 1965 දී ශ්‍රී ලංකා වර්ණලාභී ක්‍රීඩකයකු ලෙස මම පත්වුණා. 1966 මලල ක්‍රීඩා සමාජ තරගාවලියේ මීටර් 10000 තරගයේ මම දෙවැනි වූයේ එස්. එල්. බී. රෝසාටයි. 1978 දී පොලිස් වර්ණලාභියෙක් වුණා.පුංචි බණ්ඩා ක්‍රීඩකයා ක්‍රීඩාවෙන් ඉවත් වීමත් කතා කළ යුතුම දෙයක්.ඔලිම්පික් යෑමට අවස්ථාව ලබා නොදීමත් සමඟ මම ටික කාලයක් ක්‍රීඩාවෙන් ඈත් වුණා. ඒත් මගේ හිතේ ක්‍රීඩාවට තිබු ඇල්ම ඉවත්වුණේ නැහැ. මම 1991 වර්ෂයේ ‘මයිලෝ’, ‘ක්‍රීඩා’ අනුග්‍රහයෙන් පැවැති වයස අවුරුදු 50 න් ඉහළ කිලෝමීටර් 14 ක් ඇවිදීමේ තරගයෙන් ප්‍රථම ස්ථානයත්, ජාතික මත්ද්‍රව්‍ය නිවාරණ කිලෝමීටර් 14 දිවීමේ තරගයෙන් ප්‍රථම ස්ථානයත් දිනාගත්තා. එම වසරේම ශ්‍රී ලංකා ප්‍රවීණයන්ගේ මලල ක්‍රීඩා සංගමය මෙහෙයවූ මලල ක්‍රීඩා උලෙළේ වයස අවුරුදු 50 - 54 අතර මීටර් 5000, 1500 හා 800 ධාවන තරගවලින් ප්‍රථම ස්ථානය හිමිකර ගත්තා. 1992 වසරේදීත් එම තරගාවලියේ මීටර් 10000, 5000 හා 1500 ප්‍රථම ස්ථාන ජයග්‍රහණය කළේ මමයි. ඔහු ජාත්‍යන්තර ජයග්‍රහණ ලබන්නේ මෙයින් පසුවයි.1992 වර්ෂයේදී රටවල් දහඅටක සහභාගිත්වයෙන් සිංගප්පූරුවේ පැවැති වයස අවුරුදු 50 - 54 අතර ආසියාතික ප්‍රවීණයන්ගේ මලල ක්‍රීඩා උලෙළේ මීටර් 5000 දෙවැනි ස්ථානයත්, මීටර් 1500 තෙවැනි ස්ථානයත් මම දිනා ගත්තා. 1993 දී වයස අවුරුදු 50 න් ඉහළ කිලෝමීටර් දහහතරක් දිවීමේ ජාතික ග්ලුකොලින් ධාවන තරගයේ ප්‍රථමයා වුවේත් මමයි. 1993 වසරේදීම කෑගල්ල දිස්ත්‍රික්කයේ බාටා මලල ක්‍රීඩා තරුව ලෙසත් තේරුණා.1993 හා 1994 වසරවල ශ්‍රී ලංකා ප්‍රවීණයන්ගේ මලල ක්‍රීඩා උලෙළේ අවුරුදු 50 - 55 අතර හා අවුරුදු 55 - 60 අතර මීටර් 10000, මීටර් 5000, මීටර් 1500 හා මීටර් 800 ප්‍රථම ස්ථාන සියල්ලම දිනාගත්තේ මමයි. 1994 දී ඉන්දුනීසියාවේ පැවැති ආසියාතික ප්‍රවීණයන්ගේ මලල ක්‍රීඩා උලෙළේ කිලෝමීටර් පහක ඇවිදීමේ තරගයේ දෙවැනි ස්ථානය දිනා රිදී පදක්කම ලබා ගැනීමට මට හැකිවුණා.1995 වර්ෂයේදී ශ්‍රී ලක් මලල ක්‍රීඩා උලෙළේ අවුරුදු 50 න් ඉහළ මීටර් 5000 ප්‍රථම ස්ථානයත්, එම වසරේම ශ්‍රී ලංකා ප්‍රවීණයන්ගේ මලල ක්‍රීඩා උලෙළේ අවුරුදු 55 - 60 අතර මීටර් 10000 හා මීටර් 5000 ප්‍රථම ස්ථානයත්, මීටර් 1500 දෙවැනි ස්ථානයත්, කිලෝමීටර් 5 ඇවිදීමේ තරගයෙන් ප්‍රථම ස්ථානයත් මම ලබාගත්තා. 1996 දී එම ක්‍රීඩා උලෙළේ මීටර් 5000 ඇවිදීම, මීටර් 10000, මීටර් 5000 හා මීටර් 1500 ධාවන තරග සියල්ලේම ප්‍රථම ස්ථාන මම දිනාගත්තා. එදා සිට අද දක්වාම මම තරගවලට සහභාගිවී ජයගෙන තිබෙනවා.2000 වර්ෂයේ ඉන්දියාවේ බැංගලෝර් නුවර පැවැති ආසියානු ප්‍රවීණයන්ගේ මලල ක්‍රීඩා උලෙළ, 2004 දී ඉන්දියාව හා සිංගප්පූරුවේ සහභාගිත්වයෙන් පැවැති ආසියානු ආරාධිත ප්‍රවීණයන්ගේ මලල ක්‍රීඩා උලෙළ, එම වර්ෂයේම තායිලන්තයේ පැවැති ආසියා ප්‍රවීණයන්ගේ මලල ක්‍රීඩා උලෙළ, 2005 වර්ෂයේ දී ඉන්දියාව, සිංගප්පූරුව හා බංග්ලාදේශයේ සහභාගිත්වයෙන් පැවැති ආසියා ප්‍රවීණයන්ගේ ආරාධිත විවෘත මලල ක්‍රීඩා උලෙළ, 2008 තායිලන්තයේ පැවැති ආසියා ප්‍රවීණයන්ගේ මලල ක්‍රීඩා උලෙළ, 2010 මැලේසියාවේ පැවැති ආසියා ප්‍රවීණයන්ගේ මලල ක්‍රීඩා උලෙළ හා මෙවර චීන තායිපේ නගරයේ පැවැති ආසියා ප්‍රවීණන්ගේ මලල ක්‍රීඩා උලෙළ මා ශ්‍රී ලංකාව නියෝජනය කර ජයග්‍රහණ ලබාගත් ජාත්‍යන්තර ක්‍රීඩා තරගයි. ඉදිරියේදීත් මේ රට නියෝජනය කරමින් තවත් ජයග්‍රහණ ලබාගැනීම මගේ අරමුණයි. මේ වන විට මා දිනා ඇති රන්, රිදී පදක්කම් ගණන සියයකට වඩා වැඩියි.මගේ හිතේ කවර මොහොතකවත් පරදිනවා කියන හැඟීම නැහැ. වෙනත් රටවල ප්‍රවීණ ක්‍රීඩකයන් කී පමණින් දකින කොටම මම බය වෙන්නේ නැහැ. චකිතයක් නැහැ. තරගයට පෙළ ගස්වන විටම මම ට්‍රැක් එකේ කලින් ටිකක් දුර දුවනවා. එතකොට ඒ ක්‍රීඩකයන් බය වෙනවා. මම කවුරු ආවත් පස්සට යන්නේ නැහැ. මට ඒ වෙලාවට සිතට ශක්තියක් එනවා කොහොම හරි දිනන්න ඕනෑ කියලා.මට ගුරුවරයකු හිටියේ නැහැ. දැන් වාගේ ක්‍රීඩාව ඉගෙන ගන්න මොකුත්ම ඒ කාලයේ තිබුණේ නැහැ.අපි එක එක්කෙනාගෙන් බලාගෙනයි ඉගෙන ගත්තේ. මගේ මුල් කාලයේදී ඔලිම්පික් රනර්ස්ලා තුන් දෙනෙක් ලංකාවට ආවා. ඒ අයගෙන් ඉගෙන ගත්තා. මම මගෙන් අහන හැම දෙනාටම කියලා දෙනවා. වැරැද්දක් දැක්කොත් පෙන්නලා දෙනවා. සමහර තරග විනිශ්චයට තවමත් ආරාධනා ලැබෙනවා. ඒවාට සතුටින් සහභාගි වෙනවා. පොලිස් විද්‍යාලයේ සැතපුම් පහක් ධාවනය පිට පිටම අවුරුදු පහක් එක දිගට නොකඩවා දිනුවා. මීටර් 1500 දිවීම නව වතාවක් නොකඩවා ජයග්‍රහණය කළා. මේ වාර්තා තවමත් කවුරුවත් බිඳ දමලා නැතිව ඇති.”රඹුක්කන විශේෂ සටහන හා ඡායාරූපඔස්වල්ඩ් ගොඩකුඹුරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212024</link>
    <topic>මීටර් වැඩකරන්නේ නැතිමීටර් ටැක්සි</topic>
    <author>වසන්ත ජයසිංහ ආරච්චි</author>
    <content>පසුගිය සතියේ තැඹිලි කඩේ ලොකු උන්නැහේගේ කැසීනෝ කතාව මතකයිනේ. ලොකු උන්නැහේ කතාව අවසන් කළේ දැන් මහත්තයාලට මගෙන් කෙරෙන්න ඕන මොනවද කියලනේ. ආයේ මොනවා වෙන්නද? තව ටිකක් වෙලා හිටියොත් ලොකු උන්නැහේ අපිවත් උකස් කරනවා. ලොකු උන්නැහේට ෂේප් වෙලා බිව්ව තැඹිලි ගෙඩි තුනටත් සල්ලී දීලා හිමින් සැරේ ආපහු මහපාරට වැටුණා. ‘අපෝයි ආයෙත් අව්වනේ’. සුගතගේ කන්කෙඳිරිය වුණත් කතාව ඇත්ත. ඔලුගෙඩි පැලෙන්න අව්ව. ඒත් දැන් ඔන්න ඒවට හරියන්න ‘ඇරියස්’ එකත් එක්කම වැස්ස.කැසිනෝ ගැන මාර ටෝක් එකක්නේ ලොකු උන්නැහේ දුන්නේ උපදින හැම එකාම විවිධාකාරයි. හැබැයි ඒකාකාරි ජීවිත ගෙවන මිනිස්සු අතරේ විවිධාකාර මිනිස්සු ඉන්න එකත් හොඳා. මොනදේ වුණත් හැමදේම කරන්නේ ජීවත්වෙන්නනේ.සුගතාගේ කතාවට රුවනා දෙයක් එකතු කරන්න හදනවා. එහෙමයි කියලා සම්ප්‍රදායෙන් පිට පැනල හොරවැඩ කරන එක වැරැදිනේ මල්ලි. සම්ප්‍රදායෙන් පිට පැනලා හොරවැඩ කරන එක වැරැදි නම් සාම්ප්‍රදායික හොරෙක් වෙන්න කියලද කියන්නේ. සුගත්ගේ ටෝක් එකට රුවනගේ කට පූට්ටු වුණා. මේ අව්වට වෙලා හිටගෙන තැම්බෙන්නද කියන්නේ. දැන් අපි මෑන්ව හොයාගන්නේ කොහොමද? මොරටුව පැත්තට යන්න ඕන. මේක හරියන්නෑ ත්‍රිවිල් එකකවත් එල්ලෙමු.කතාව දැම්මා විතරයි සුගතා පැන්න ගමන් ත්‍රිවිල් එකකට අත දැම්මා. ‘මීටරේ කීයද අයියා’. ඉද්ද ගැහැව්වා වගේ නවත්තපු ත්‍රිවීල් එකෙන් එළියට ඔලුව දාපු අයියා මීටරේ නම් වැඩනැහැ කොහාට යන්නද? මූණෙන් මුණ බලපු අපි අවුලක් නෑ අපි ඉන්නම් අයියා.‘යන්නේ නැත්නම් අතදාන්නේ මොකටද?’ කියපු ත්‍රිවිල් අයියා ජෙට් එකක් වගේ වාහනෙත් අරන් අතුරුදහන් වුණා. මීටරේ වැඩ නැත්නම් ‘මීටර් ටැක්සි’ කියලා මොකට ගහන් ඉන්නවද කියලා මට අහන්නත් හිතුණා. ඊට පසුපසින් රොබර් ඇහැ දාගෙන ආව ත්‍රිවිල් අංකල් අපි අහන්නත් කලින් ම අපි ළඟින් නතර කළා. ‘මහත්තයලා කොහාට යන්නද?’ ‘මීටරේ කීයද අංකල්’ සුගතා පැන්නා ඉස්සරහට. ‘මොනවද මල්ලි මේ කතා ඉස්සරහා ගහලා තියෙන්නේ 32 යි කියලා. පළමු කිලෝ මීටරේ 50 යි. ඉතැන ඉඳන් 32 යි.’’යමු යමු මට මල්ලි ලු. අපේ තාත්තටත් වඩා වයසයි. සුගතා කනට කොඳුරනවා. කට කට.මල්ලිලා කොහාටද යන්නේ. මොරටුවට යමු ලොකු අයියේ කියලා කියද්දි සුගතත් රුවනුත් මගේ දිහා බලාගෙන.හිටපු ගමන් අතදාලා හදිසියට ත්‍රිවිල් එකේ දුවන ආදරණීය මිනිසුනි මේ කතාව ඔබට උපහාරයක්ම වේවා කියලා අපි ත්‍රිවීල් එකේ ඉගිල්ලෙන්න ගත්තා. ඊට පස්සේ ත්‍රිවිල් එකේ ලොකු අයියගේ කතාව අහගන්නකෝ. අහලා පාඩමක් ඉගෙන ගන්නවා නම් ඔන්න අපි ගොඩ.ලොකු අයියේ මේ මීටරේ දුවන එක ලාභයිද?අවුලක්ම නැහැ මහත්තයෝ. හැබැයි ඉතිං ඩ්‍රොප් එකක් විතර නම් අපිට අවාසියි. ගිහින් එනවා නම් ඔන්න ලාභයි. මොකද ඒ බිලම ආයේ වැටෙනවනේ. අනෙක ට්‍රැෆික් එකක් අහුවුණොත් ගොඩ තමයි. එහෙන් පෙට්ට්‍රල් පිච්චෙනවා. මෙහේ වේටින් චාර්ජස් වලට මීටරේ දුවනවා. ඕවා මොකුත් නැහැ මීටරේ නැති ඒ වයේ. පොරොන්දු ගාණට ගියා එච්චරයි.එතකොට ලොකු අයියේ මීටරේත් එක එක ගාණට දුවනවනේ.මෙහෙමනේ සමහර ඒවා කිලෝමීටරේ හතළිහට දුවනවා. තවත් ඒවා තිස්පහට දුවනවා. අපි කම්පැනි නිසා තිස්දෙකට දුවනවා. ඔය මොන මීටරේට දිව්වත් ත්‍රිවිල් එක අරන් යන හාදයා අතේ තමයි මහත්තයෝ වැඩේ තියෙන්නේ.මොකක්ද ඒ කතාවේ තේරුම.මේකනේ මහත්තයා අද කවුද මීටරේ ගාණ අහලා ගොඩ වෙන්නේ. මහත්තයලා වගේ කිහිපදෙනෙක් ඇහැව්වොත් මිසක් අපි අතෙන්ට යමු මෙතෙන්ට යමු කියලා ත්‍රිවිල් එකට ගොඩවෙලා යනවා. ගිහින් ගාණ කිව්වට පස්සේ තමයි තරු පේන්නේ.කරනන දේකුත් නැහැ. මීටරේ ගාණත් වැටිලා තියෙනවා. ඉතිං දෙන්න වෙනවා.මාර වැඩක්නේ.ඕවා වැඩද මහත්තයා. ජපනුන්ටත් වඩා කප් ගහපු මිනිස්සු අපි අතරේ ඉන්නේ. සමහරු දුර බලා ගාණ කියනවා නගින්න තිස්පහට යමු කියලා. ඒ කියලා ඔන්න මහත්තයලායි මමයි කතාවට වැටුණා වගේ ත්‍රිවිල් හාදයත් එක්ක කතාවට වැටෙනවා. ඉතිං ලෝකේ නැති ඒවා කිය කියා යනවා. නැත්නම් ත්‍රිවිල් එකට ගොඩවුණ අයට මීටරේ ගැන මෙලෝ සිහියක් නැහැ ඕපදූප මල්ලක් දිග ඇරගෙන යනවා. මෙහේ මීටරේ දුවනවා. ගිහින් නතර කරලා මීටරේ බලපුවාම උඩබිම් බලනවා. අර මනුස්සයා තිස්පහයි කිව්වට කිලෝ මීටරේ හතළිහටත් එහා දුවලා තියෙන්නේ.එහෙම කරනවද ලොකු අයියේ.මහත්තයලා මේ මොනවා කතා කරනවද? මගේ මෙ ඉහ නිකට පැහිලා තියෙන්නේ පීනසේට නෙමෙයි. ලොකු දුවලා දෙන්නෙක් දීග දීපු මිනිහෙක් මම. අනෙක මල්ලිලා මම ඇමරිකාවේ අවුරුදු අටක් විතර හිටියා. ලෝක වෙළෙඳ මධ්‍යස්ථානයට ගහනකොටත් මම එහේ. මෙහේ ඇවිත් කම්මැලිකමට මම මේ ජොබ් එක කරන්නේ.සුගතා හෙමිට අතෙන් මට අනින ගමන් පැන්නා කතාව මැද්දට.ඒක තමයි ලොකු අයියේ ලොකු අයියා ඉන්න විදිහට ඒක පේනවා. ඒක නෙමෙයි අපිට කිව්වේ නෑනේ මීටරේ කතාවේ ඉතුරු ටික.මේකනේ ඔය මීටරේන් යන වයර් එක තියෙන්නේ එන්ජින් එකටනේ. සමහරු කරන්නේ ඕකෙන් යන වයර් එකක් ඉස්සරා ලයිට් එකට සෙට් වෙන්න අමුණනවා. ඉතිං කවුද ඕව හොයන්න යන්නේ. ත්‍රිවිල් එකේ යන ගමන් ලයිට් එක දෙපාරක් තුන් පාරක් දානවා. මෙහේ මීටරේ කැරකෙන්නේ බඹරේ වගේ. පුළුවන් නම් මීටරේ හුළඟට කැරකෙන්නත් හදයි. ඒකනේ මම කිව්වේ ජපනා කැලේ කියලා. තව සමහරු ත්‍රිවිල් එකට ගොඩවුණාට මීටරේ පෙන්නන්නේ 35 ට දුවනවා කියලා. හැබැයි ගාණ වැටෙන්නේ 40 ට. ඒවා ඇතුළෙන් ගානට හදලා. පුදුම දේවල් මේවයේ තියෙන්නේ.ත්‍රිවිල් ජොබ් එකත් නරක නැහැ එහෙනම්.පිස්සු කතා කරනවා. සමහරු බොරුවට ගහගෙන ඉන්නවා මීටර් ටැක්සි කියලා බෝඩ් එක. ඇතුළෙන් මීටරේ වගේ එකක් අටවගෙන ඉන්නවා. ත්‍රිවිල් එකට ගොඩවුණාම කියනවා මීටරේ කැඩිලා කමක් නැහැ මම ගිහින් දාන්නම් කියලා. ඇත්තටම බැලුවොත් ඒක සැබෑ මීටරයක් නෙමෙයි.අපි කතාවේ හිටියට සුගතගෙත් රුවනගෙත් ඇස් මීටරේ ළඟ. ඒ අතරතුරම අපේ ලොකු අයියා ත්‍රිවිල් එකත් අස්සෙන් මෙහෙන් දාගෙන ඉදිරියට ඇදෙනවා.ඉතිං හැමදාම හයර් තියෙනවද ලොකු අයියේ.එහෙමටත් නෑ මහත්තයෝ. මම දුවන්නේ කොටුවේ. එක දවසක් එක හයර් එකක්වත් නැතුව මම හිටියා.අප්පා ෆුල් කෝඩේ තමයි නේද?නැහැ මල්ලි උඩ ඉන්නවනේ අපි දිහා බලාගෙන එක්කෙනෙක්. එදා මම රෑ දහය විතර වෙනකම් හිටියා. ඔන්න එතකොටම මගේ ළඟ ප්‍රාඩෝ එකක් නතර කරලා අවුරුදු 20 ක 24 ක විතර ගෑනු දරුවෙක් බස්සලා මගේ ත්‍රිවිල් එකට දාලා ඒ ආව මහත්තයා කිව්වා හයර් එකක් තියෙනවා හෝමාගමට මෙයා ගිහින් දාන්න කියලා. කෙල්ලට හොඳටම වෙරි. හොඳටම බීලා. මට රුපියල් දෙදහක් දීලා ඒ මහත්තයා යන්න ගියා.සුගතගේ ඇස් දෙක උඩගිහින්.මාර චාන්ස් එකක්නේ ලොකු අයියේ පාත්වුණේ.මොනවා කියනවද මල්ලි. අතේ සතේ තිබ්බේ නෑ. මමත් දුවලා ඉන්න තාත්තා කෙනෙක්. කෙල්ලට හොඳටම වෙරි හන්දා වොමිට් කරන්න ගත්තා. මම ත්‍රිවිල් එක නවත්තලා පොඩි හෙල්ප් එකක් දුන්නා. යන ගමන් ළඟ ෆුඩ්සිටි එකකින් දෙහිගෙඩි ටිකක් අරගෙන ඔළුවේ ගෑවට පස්සේ ඔන්න ටිකක් හරිගියා. හොඳවයි දෙක තුනක් කලවම් කරලා බීලා තියෙන්නේ. හෝමාගම කෙල්ලගේ ගේ ළඟට ගිහින් දැම්මට පස්සේ මට තුන්දාහක් දුන්නා මේක තියාගන්න අන්කල් කියලා.ලොකු අයියා කිව්වද අර මහත්තයා සල්ලි දුන්නා කියලා.නැහැ මම කියන්න ගියේ නෑ මහත්තයෝ. එදා මට එක හයර් එකක්වත් තිබුනේ නැහැ. රුපියල් 5000 ක් හොයාගත්තා. උන්ට බොන්න නටන්න සල්ලි තියෙනවා නම් අපිට කීයක් හරි දුන්නම මොකද වෙන්නේ.මාර සීන් නේ ලොකු අයියේ මේවගේ වෙන්නේ.මේ මොන හොඳ කතාද මහත්තයෝ. ඔයිට වඩා දේවල් වෙනවා. ඒවා කතා කරලා වැඩක් නැහැ.ඒක නෙමේ ලොකු ඔය මීටරේ ගැන හොයන්න බලන්න කෙනෙක් නැද්ද?කවුද හොයලා බලන්නේ. ත්‍රිවිල් එකට ගොඩවුණ මනුස්සයා ඒක දැනගන්න එපැයි. මීටරේ දුවන කිලෝ මීටර් ගාණ වැටෙනව නම් කිලෝ මීටරේට ගාණත් දන්නව නම් තමන් දැන ගන්න එපැයි ඒ ගාණ ගෙවන්න. අපි මොකටද මහත්තයෝ මීටර් වෙනස් කරලා අසාධාරණ සල්ලි හොයන්නේ. උඩ ඉන්නවා කෙනෙක්. එයා අපි දිහා බලාගෙන ඉන්නේ. එයා දීලා බලනවා අපිට ඇති තරම්. හැබැයි අපි පිස්සු නටන්න ගත්තොත් එයා අපිට දෙනවා වැටෙන්නම. ඕක තමයි මගේ ධර්මය.ලොකු අයියගේ ටෝක් එකට මට අර 5000 මතක් වුණත් අද කාලේ වෙන දේවල්වල හැටියට මම ඒක ඔළුවෙන් අල්ලලා දැම්මා. ලොකු අයියා පවු. කියන කතා ඇත්ත. ඔය වෙනකොට අපි ආව ලොකු අයියගේ ත්‍රිවිල් එකේ මීටරෙත් එකතැන තිබිලා නැහැ. මේ හරියේ වෙන්න ඕන. රුවනා එළියට ඔළුව දාගෙන කියවනවා.හරි ලොකු අයියේ අපි ඔය හරියෙන් හලාගෙන යමු. මාර පොරක් හොයාගෙන අපි ආවේ. ඔන්න එහෙනම් ගාණ රුපියල් 358. ඔතන 360 ක් ඇති. එහෙනම් අපි කැපෙනවා. ලොකු අයියා දෙයියෙක්නේ. පරිස්සමෙන් යන්න.මාර පොර ගැන කතාව ලබන සතියේ ලෙහා ගමු.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212025</link>
    <topic>ඉන්දීය පෙම්වතිය සොයා පෙම් සයුර තරණය කළ අපේ නාවිකයා</topic>
    <author>ඉනෝකා සමරවික්‍රම ඡායා - විමල් කරුණාතිලක</author>
    <content>ලාංකේය නාවික සෙබළා සහ ඉන්දීය තරුණියගේ ආදර අන්දරයචන්දන සෙනෙවිරත්න මට හමුවූයේ මීට අවුරුදු දෙකකට පමණ පෙර දිනෙක අහම්බෙනි. ඒ ගාලුවරායේදීය. නාවික හමුදා ඉංජිනේරු නිල ඇඳුමෙන් සැරසී සිටි ඔහු දැන හඳුනාගත් පසු අද මං මේ සේවයේ සිටින අවසන් දිනය යැයි පැවැසුවේ ය. එතරම් තරුණ වියේදී සේවයෙන් විශ්‍රාම ගන්නේ මන්දැයි විමසූ විට ඔහු ඔහුගේ ප්‍රේමය, ප්‍රේමයට වූ පොරොන්දු, පොරොන්දු ඉටුකිරීම් ආදි සියල්ල කීවේය. චන්දන ප්‍රවීණ ලේඛිකා අනුල ද සිල්වාට ද හඳුන්වා දුන්නෙමි.දැන හැඳුනුම්කම් දිගටම පැවැතුණේය. ඔහු ඊට මාසයකට දෙකකට පසු ඉන්දියාවේ පදිංචියට ගියේය. වසර දෙකකට පමණ පසු ඔහු නැවත ලංකාවට පැමිණියේය. ඉකුත් දිනෙක ඔහු අප ඇමතුවේය. අප දකින්නට ආවේය. එකල පුවත්පතට ලියන්නට අදහසක් නොතිබූ චන්දනගේ කතාව ලියන්නට ඕන යැයි අදහස ගෙනාවේ ඉකුත් දිනවල ඉන්දීය හමුදා නිලධාරියකු හා ශ්‍රී ලාංකික තරුණියක අතර ඇතිවූ නොබිඳුණු ප්‍රේමය පිළිබඳව කතාව මතුවීමත් සමඟය.ඒ කතාවේ ඉන්දීය හමුදා නිලධාරියාට උසාවි නියෝගය ලැබුණේ හමුදා සේවයෙන් ඉවත් වී විවාහය කරගන්නා ලෙසය. ඔහු තම පෙම්වතිය වෙනුවෙන් සිය රැකියාව අත හැරියේය.එහෙත් අපේ කතාවේ පෙම්වතාට හා ඔහුගේ පෙම්වතියට මීට අවුරුදු දහ අටකට පෙර එවන් අබග්ගයකට මුහුණ පෑමට නොවී සියල්ල බේරා ගැනීමට අවස්ථාව ලැබුණේය. මේ චන්දනගේ හා මංගේෂ්වරිගේ ආදර අන්දරය පිළිබඳ කතාවයි.අලුත්ගම ප්‍රදේශයේ උපන් චන්දන ප්‍රදීප් කුමාර සෙනෙවිරත්න මූලික අධ්‍යාපනය ලැබුවේ අලුත්ගම මහා විද්‍යාලයේය. විද්‍යා අංශයෙන් ඉගෙනුම ලැබූ ඔහුගේ අරමුණ වූයේ ඉගෙනුමෙන් ඉහළට යාමය. එහෙත් උසස් පෙළ විභාගයෙන් පසුව ඔහු එක්දහස් නවසිය අසූහය අවුරුද්දේ සැප්තැම්බර් දෙවෙනිදා ශ්‍රී ලංකා නාවික හමුදාවට ඉංජිනේරු අංශයේ ආධුනික නැවියකු ලෙස සේවයට බැඳුණේය. මෙලෙස සේවය කරන අතරම ඔහු 1991 වසරේදි ශිල්පීය අංශයට මාරුවීමත් ලැබ වසර හතරක පුහුණුවක් සඳහා ඉන්දියාව බලා පිටත් වූයේය.චන්දනගේ ජීවිතයේ නව පෙරළියක් ඇති වන්නේ මේ විදෙස් ගතවීමත් සමඟය.”මම උපන්නේ 1965 වසරේ ඔක්තෝබර් දාසය වෙනිදා. මගෙ තාත්තා අලුත්ගම නගරයේ ඉන්ධන පිරවුම්හලක සේවය කළේ. මගේ පවුලේ අක්කයි අයියයි නංගියි මල්ලියි ඉන්නේ. අම්මා රැකියාවක් කළේ නැහැ. මුලදි නම් මේ අය කැමැති වුණේ නැහැ මම හමුදා සේවයට එක්වෙනවට. මම නාවික හමුදාවට එක්වී පාඨමාලාව හැදෑරීමට ඉන්දියාවට යන විට මගේ අංශයෙන් තුන් දෙනෙක් ගියා. ඒ කියන්නේ නැවිබඳ අංශයේ පුහුණුව ලැබීමට.ඒ හැරුණු විට ඉන්දියාවේ නාවික හමුදාවේ පුහුණුව ලැබීමට අපි ඔක්කොම පහළොස් දෙනෙක් ගියා. ඒ වෙනකොටත් මගෙ හිතේ ආදරය කරන්න තරුණියක් හිටියේ නැහැ. අපි ගියේ විශාඛා පට්නම් නගරයට. එහි අවුරුදු හතරක් ඉන්න වුණා. මට මංගේෂ්වරි හමුවුණේ එහිදි. අපේ යාලුවෙක් හිටියා උදය කුමාර කියලා. අපි නිතර දෙවේලේ ඒ ගෙදරට ගියා. මංගේෂ්වරි මගෙ යාළුවගේ බිරියගේ නැඟණියගේ යෙහෙළියක්. ඒ වෙනකොට මංගේෂ්වරි ආන්ද්‍රා විශ්ව විද්‍යාලයේ උපාධිය හදාරමින් හිටියේ.එදා පොඩි පුතු බිනු අද මංගේෂ්වරි අම්මාටත් වඩා උසයිඅපි අතර ප්‍රේම සම්බන්‍ධතාවක් ඇති වුණා ම මංගේෂ්වරිගේ ගෙදරින් කැමැති වුණේ නැහැ. ඒ වෙනකොට අපේ ගෙවල්වල මේ ගැන දැනගෙන හිටියේ නැහැ. මම ලාංකිකයෙක් කියලා දැන ගත්තට පස්සේ මංගේෂ්වරීගේ දෙමවුපියෝ එයා ඥාතියෙකුගේ ගෙදර හැංගුවා. මට එයා හොයාගන්න හරි අමාරුවුණා.”සිත තුළ උපන් ආදරය මිය යන්නට නොදී මංගේෂ්වරි ගැන උපන් ආදරයෙන් තැවෙමින් උන් චන්දන ඇය සොයා යන්නට ඉටා ගත්තේ ය. තම මිත්‍රයා වූ නෆිල් සමඟ විශාඛා පට්නම් සිට කිලෝමීටර අටසියකට වඩා දුරින් පිහිටි රායිපුර් බලා ඔහු පිටත් විය.”අපි දවස් තුනක නිවාඩුවක් අරගෙන ගියේ. රායිපුර්වල මධ්‍ය පුර් කියන ප්‍රදේශයේ හැමතැනම ඇවිද්දා. අපි ඇය ඉන්න ප්‍රදේශයේ ලිපිනය සොයා ගත්තේ ඇගේ යෙහෙළියකගෙන්. දවස් දෙකකට පස්සේ මංගේෂ්වරි හොයා ගන්න බැරිව අපි ආපසු එන්න පිටත් වුණා. කොහොම හරි ඒ එන ගමනෙදි අපට මංගේෂ්වරී හමුවුණා. ඒ මගේ යාලුවගේ උත්සාහය නිසා. මංගේෂ්වරීට එක පාරටම මා හඳුන ගන්න බැරි වුණා.ඒ මම අව්කන්නාඩිය පැලඳ ටී ෂර්ට් එකක් ඇඳලා තොප්පියක් දාගෙන හිටපු නිසා. එයා මගෙ යාළුවා හඳුන ගත්තා. ගෙදර දොරකඩ හිටපු එයා අපිට යන්න කිව්වා නැන්දයි මාමයි ගෙදර ඉන්නවා කියලා. එයා අපි හමුවෙන්න එන්නම් කිව්වා. කිලෝමීටර අටසීයක් දුර ගිහිල්ලා දවස් දෙකක් රස්තියාදු වෙලා එයා දැකලත් වචනයක්වත් කතා නොකර ආපහු එන්න වුණාම පුදුම කනගාටුවක් දැනුණේ.”අතීතය සිහිපත් කරන විට චන්දනගේ හඬ දුක්බර ස්වරයකට හැරෙයි. මංගේෂ්වරි සතියකට පසු කියු පරිදි විශාකා පට්නම් ආවාය. චන්දනට ඇමතුවාය. දෙදෙනාගේ ප්‍රේමය දැඩි විය. එහෙත් ඔවුන්ගේ ප්‍රේමයට බොහෝ බාධාක විය. තරුණියගේ වැඩිහිටියන් අවසානයේ එක් දෙයක් පැහැදිලි කරගත්හ. එනම් ශ්‍රී ලාංකික නාවික සෙබලා තම දියණියට අතිශයින් ප්‍රේම කරන බවය. අවසානයේ ඔවුහු චන්දනට විවාහය සඳහා නාවික හමුදාවෙන් අවසර ලබා ගන්නැයි කීහ.චන්දන ඉන්දීය නාවික හමුදාවෙන් විවාහය සඳහා අවසර ඉල්ලුවේය. එහෙත් ඔවුන් කියා සිටියේ ඒ සඳහා ශ්‍රී ලංකා නාවික හමුදාවෙන් අනුමැතිය ගන්නා ලෙසය. චන්දන දහඅතේ කල්පනා කළේය. කාර්යය අසීරු වුවද ඔහුට තම පෙම්වතිය අත්හරින්නට බැරිය. ඔහු අවසානයේ නාවික හමුදාපතිට සියල්ල ලීවේය. විවාහයට අවසර පැතීය. නාවික හමුදාවෙන් මේ පිළිබඳව විධිමත් පරීක්‍ෂණයක් ද පැවැත්වීය. අවසානයේ ඔහුට අවසර ලැබිණි.“ආරක්‍ෂක අමාත්‍යාංශය නාවික හමුදාව, මේ පිළිබඳව කටයුතු කළා. අවසානයේ මෙය එවකට ජනාධිපතිධුරය හෙබවූ චන්ද්‍රිකා මැතිනිය දක්වා ගියා. මගෙයි මංගේෂ්වරිගෙයි වාසනාවට අනුමැතිය ලැබුණා. ඒ වෙනකොට හමුදාවේ නිලධාරින්ට විදේශිකයන් සමඟ විවාහය තහනම්. ඒත් නැවියන් සඳහා නීතියක් තිබුණේ නැහැ. නමුත් මගේ සිද්ධියෙන් පසුව නැවියන්ටත් විදේශිකයන් සමඟ විවාහ වීමට නීතියෙන් අවසර නැහැ. මං හිතන විදිහට එහෙම අවසරයක් ලැබුණ පළමු හා අවසන් තැනැත්තා මමයි.පාඨමාලාව අවසාන වෙලා මං ලංකාවට ආවේ මංගේෂ්වරි එක්ක. ඒ එන්න පෙර එයාගේ ගමේදි අපි කතෝලික චාරිත්‍රාණුකූලව විවාහ වුණා. ලංකාවට ආවට පස්සේ මෙහෙ චාරිත්‍ර අනුව විවාහ වුණා. මගෙ නෑයෝ කැමති වුණේ නැහැ මං දෙමළ තරුණියක් විවාහ කරගන්නවා කියලා. ඒත් ඒක මට ප්‍රශ්නයක් වුණේ නැහැ. විවාහයෙන් පස්සේ මාස හතරක් විතර මංගේෂ්වරි අපේ ගෙදර හිටියා. ඒත් අපේ ගෙදර අයයි එයයි අතර තිබුණ එකම බාධකය තමයි භාෂා ප්‍රශ්නය. දැන්නම් ඇයට හොඳින් සිංහල කතා කරන්න පුළුවන්. එයා බත්තරමුල්ලේ ජාත්‍යන්තර පාසලක ඉගැන්වීම් කළා. 1995 මාත් එක්ක ලංකාවට ආපු මංගේෂ්වරි යුද්ධය නිමාවනතුරුම මගෙත් එක්ක හිටියේ. එයා මාත් එක්ක රට පුරා ගියා. ත්‍රිකුණාමලය යාපනය ආදි ප්‍රදේශවල හිටියා.”පොරොන්දු, බලාපොරොත්තු ආදියත් සමඟ ගෙවන විවාහ ජීවිතයේදි චන්දන බිරියට වූ පොරොන්දුවක් ඉටුකළේ යුද්ධය නිම වීමත් සමඟය. දෙදෙනා දෙරටක වුවද ඔවුන් ගේ අදහස් හොඳින් ගැළපෙන්නේය. ඔවුන් එකිනෙකා තේරුම් ගෙන ඇත්තේය.“මංගේෂ්වරි මට ආරාධනා කළා නාවික හමුදාවෙන් ඉවත්වී එයාගේ මවුබිමේ නතර වෙන්න කියලා. ඒත් මම ඒකට කැමති වුණේ නෑ. ඒ කාලේ රටේ යුද්ධය දරුණුවට යනවා. මං පිටරට ගිහින් පුහුණුව ලබපු කෙනෙක්. නාවික හමුදාවට මගේ සේවය අවශ්‍යම කාලේ බිරිය නිසා මං මගේ රටට අසාධාරණයක් කරන්න හිතුවේ නැහැ. මං බිරියට පොරොන්දු වුණා යුද්ධය ඉවර වුණු දවසට නාවික හමුදාවෙන් ඉවත් වී එයාගේ රටට එන්නම් කියලා. මගෙ බිරිය ඊට එකඟ වුණා.යුද්ධය නිමා වුණාට පස්සේ මම නාවික හමුදාවෙන් ඉවත් වුණා. මම දෙදහස් දහයේ බිරියත් සමඟ ඇගේ රටට ගියා. ඒ වෙනකොට අපේ පුතා බිනු ඉසිපතන විද්‍යාලයේ ඉගෙනුම ලබමින් හිටියේ. එයත් අපි එක්ක ගියා. පුතා ඉන්දියාවෙදි සාමාන්‍ය පෙළ හොඳින් සමත් වුණා. ඒත් පුතාට ඕන වුණා ලංකාවේදි උසස් පෙළට ඉගෙන ගන්න. මම මේ අවුරුද්දේ නැවතත් ලංකාවට ආවා. පුතා දැන් ශාන්ත පීතර විද්‍යාලයේ ගණිත අංශයෙන් උසස් පෙළ ඉගෙනුම ලබනවා.බිරිය දැනට ඉන්දියාවේ බ්‍රැන්ඩික්ස් සමාගමේ මානව සම්පත් කළමනාකාරිනිය ලෙස කටයුතු කරනවා. මමයි පුතයි නිවාඩුවක් ලැබෙන හැම විටම බිරිය බලන්න යනවා. ඒ වගේම මගෙ අම්මා තාත්තා බලන්න සහෝදරයෝ බලන්න ගමට යනවා.”ආදරය වෙනුවෙන් සියල්ලම නැති කරගන්නා ඇතැමුන් අතර ඔහු ආදරය වෙනුවෙන් සියල්ලම දිනාගෙන ඇත. ඔහු අද දිවි ගෙවන්නේ සතුටිනි. නාවික හමුදාවේ ලුතිනන් ඉංජිනේරු (නැව් බඳ) තනතුරේ සිටි ඔහු දැන් විශ්‍රාමිකයෙකි.”මගෙ ජීවිතය කියන්නේ චන්දනයි පුතා බිනුයි. මම ඒ දෙන්නට වගේ ම ලංකාවටත් ආදරෙයි.” චන්දනගේ ඇමතුමකට පැහැදිලි සිංහලෙන් මංගේෂ්වරි පැවැසුවාය.හරි අපූරු චන්දන මංගේෂ්වරි ප්‍රේම කතාව සිළුමිණ පුවත්පතේ මීට ටික කළකට පෙර මංජේෂ්වරි නමින් කොටස් වශයෙන් පළවිය. එය රචනා කළේ ප්‍රවීණ ලේඛිකා අනුල ද සිල්වා මහත්මියයි. පසුව එය නවකතාවක් ලෙසින්ද එළිදැක්විණි. මංජේෂ්වරී නවකතා පොතේ පිටකවරය සැරසුණේ ද මංගේෂ්වරිගේ සේයාරුවකිනි.ඉනෝකා සමරවික්‍රම ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212026</link>
    <topic>රකුසකු බව කිවූ අයටත් මිතුරකු වූ අධිවේගය</topic>
    <author>තාරක වික්‍රමසේකර</author>
    <content>මෙරට රාජ්‍ය නායකයකු තමන් විසින් ම වාහනය පදවාගෙන යන ඉතා දුලභ දසුනක් මම දුටුවෙමි. ඒ මීට වසරකට පමණ පෙර ආශ්චර්යයේ පිවිසුම හෙවත් දක්ෂිණ අධිවේගී මාර්ගය ජනතාවට විවෘත වූ අවස්ථාවේදී ය.ලක්වැසි ජනතාවගේ සිතට භීතියක්, දෙමින් යක්ෂයකු ලෙස සමහරුන් ගෙනහැර දැක්වූ අධිවේගී මාර්ග රකුසකු නොව සැබෑම මිතුරකු හිතවතකු බව සියලු ජනතාවම දැනගත්තේ ගිය වසරේ නොවැම්බර් මස 27 වැනි දිනයෙන් පසුව ය.මෙරට ජනතාවගේ ජීවන තත්ත්වය ඉහළ නැංවීමට නම් මාර්ග සංවර්ධනය අත්‍යවශ්‍ය බව මහින්ද රාජපක්ෂ ජනාධිපතිතුමා නිතරම පවසා සිටියා. එහි මල් ඵල ගැන්වීමක් ලෙසයි දක්ෂිණ අධිවේගී මඟ විවර වුණේ.අපේ රටට ඔරොත්තු නොදෙන දියුණු රටවලට පමණක් සුදුසු යැයි ඇතැමුන් පැවසූ මෙම මාර්ගයට වසරක් සපිරීමෙන් පසු ඒ ගැන විපරම් කර බැලීම ඉතාම වටිනා කරුණක්. අදියර තුනක් යටතේ කොට්ටාව සිට ගාල්ල (පින්නදූව) දක්වා ඉදි කළ දක්ෂිණ අධිවේගී මාර්ගයේ පළමු කොටස එසේ ජනතා අයිතියට පවරනු ලැබුවා. ඊට වැය කළ මුළු මුදල රුපියල් බිලියන 16 කි.කොට්ටාව සිට දොඩම්ගොඩ හා දොඩම්ගොඩ සිට කුරුඳුගහහැතැප්ම දක්වා අදියර දෙකට ජපන් ජාත්‍යන්තර සහයෝගිතා අරමුදල නැත්නම් ජයිකා ආයතනයත් ශ්‍රී ලංකා රජයත් මූල්‍ය දායකත්වය දැක්වූවා. කුරුඳුගහහැතැප්මේ සිට ගාල්ල (පින්නදූව) දක්වා කොටසට ආසියානු සංවර්ධන බැංකුවත් ශ්‍රී ලංකා රජයත් දායකත්වය ලබා දුන්නා.දක්ෂිණ අධිවේගී මාර්ගය මෙරට ඉදිවූ ප්‍රථම අධිවේගී මාර්ගයයි. අනෙක් සේරම මාර්ගයන්ට වඩා මේ මාර්ගයේ වෙනස්කම් ගොඩක් තියෙනවා.පාරෙ ගිය අය නම් ඒ බව හොඳින් ම දන්නවා. අනික් පාරවල් දිගේ යනව වගේ මේ පාරේ ඕනවට එපාවට යන්න බැහැ. වාහනේකින් ම යන්න ඕන. ඒත් ඒ වාහන අතරේ මෝටර් සයිකල් වලට වගේ ම ට්‍රැක්ටර් ත්‍රීවීල් වලට ඉඩ නැහැ. ඒ වගේ ම අබලන් වාහනවලටත් මේ පාරේ දොර වැහෙනවා.කොට්ටාවෙන් වගේ ම ගාල්ලට යනකල් තවත් පිවිසුම් මාර්ග 6 ක් තියෙනවා. ඇතුළු වෙනකොටම එතැනින් දෙන ප්‍රවේශ පත්‍රය පිටවීමේ දොරටුවේදී ආපසු දෙන්න ඕන. නිකම් නෙමෙයි සල්ලිත් දෙන්න ඕන. පාර පාවිච්චි කරාට. පාර නඩත්තු කරන එකත් ලේසි පහසු වැඩක් නෙමෙයි. පාරේ නිතරම යන එන අය නං ඒක හොඳටම දන්නව.පැය 24 ම පොලිසියෙන් මුර සේවා යොදවලා. ගිනි නිවීම් ඒකක වගේ ම හදිසි අවස්ථාවට ඕන කරන ගිලන් රථ ඇතුළු ගොඩක් ඒවා අධිවේගී මාර්ගය අසලම තියෙනවා. තමන්ට හදිසි කරදරයක් වුණොත් තමන් ඉන්නා තැන දන්වන්න මීටර් 100 න් 100 ට දුර ලකුණු කරල තියෙනවා. පාර දෙපැත්තෙම මේ වගේ ලකුණු කරල ඒකත් ලේසි වැඩක් නෙමෙයි.පිවිසුම් මාර්ගයකට කිලෝමීටර් 2 ක ඉදල මීටර් 500 න් 500 ට යෝධ නාම පුවරු යොදල තියෙන්නෙ වාහනය පදවන්නාගෙ දැනගැනීමට. මොකද වැරැදිලාවත් පිවිසුම පහුවුණොත් ආපහු එතනින් පිටවෙනව බොරු. ඊළඟ පිවිසුමෙන් තමයි පිටවෙන්න වෙන්නෙ.මේ කරුණු ටික මතක් කරේ අවුරුද්දකට විතර පස්සෙ මේ ගැන කතා කරන්න වෙච්ච නිසයි.පහුගිය නොවැම්බර් මාසෙ 15 වැනිදා වෙනකොට අධිවේගී මාර්ගයේ වාහන 3357970 ක් ගමන් කරල තියෙනව. දෙයියනේ යකෙක් වගේ පෙන්නපු පාරේ දියුණුව නේද මේ. සාමාන්‍යයෙන් සතියේ දවසක නම් වාහන 8620 ක් මේ පාරේ එහාට මෙහාට ගිහිල්ල. සති අන්තයේ දවස්වල මේ ගණන 10886 ක් දක්වා ඉහළ ගිහින්. වසරක ආදායම මිලියන 950.9 විතර වෙලා. හරියටම කියනවා නම් රුපියල් 982565050.00 ක්.සති අන්තයේ පැයකට වාහන 450 කට වැඩි ගණනක් පාරට ඇතුළු වෙලා. තව අවුරුද්දක් දෙකක් යනකොට තවත් අධිවේගී මාර්ගයක් දකුණට ඕනවෙයි වගේ. මේක තමයි සැබෑ සංවර්ධනය කියන්නෙ. කවුරු කොහොම කිව්වත් ඒකයි ඇත්ත.මේ අධිවේගී මාර්ගය මාතරටම දැන් ඉදිවේගන යනවා. රුපියල් බිලියන 18.7 ක වියදමක් පින්නදූවේ ඉඳල මාතරට (ගොඩගම) දක්වා වැය කරන්න වෙනවා. අපනයන ආනයන චීන බැංකුව වගේ ම අපේ ආණ්ඩුවත් එයට දායකත්වය දෙනවා. ලබන අවුරුද්දෙ අප්‍රේල් වෙන කොට ඒ පාරෙත් වැඩ ඉවර වෙයි.මාතරට සීමා වුණු අධිවේගී මාර්ගය එතැනින් නවතින්නේ නැහැ. ඒක මත්තල ගුවන් තොටුපළ නිසා හම්බන්තොට දක්වාම ඉදි කරන්න දැන් තීරණය කරලා. කොට්ටාව ඉදල මාතරට කිලෝමීටර් 120 ක් වන අධිවේගී මාර්ගය තවත් කිලෝමීටර් 75 කින් දික් වෙලා. හම්බන්තොටට දිව යන්න මේ දිනවල සැලසුම් හැදෙනවා. ඒකට ගාලු වරාය පිවිසුම් මාර්ගයේ කිලෝමීටර් 5.2 ක් සම්බන්ධ වනවා.අධිවේගී මාර්ගයේ අපට ඕන විදිහටම යන්නත් බැහැ. යන්න පුළුවන් උපරිම වේගය පැයට කිලෝමීටර් 100 යි. ඒ වුණත් අපේ හුඟක් අයට පාර දැක්කහම ඉගිල්ලෙන්න හිතෙනව වගේ. ඒක ඒ තරම් හොඳ දෙයක් නෙමෙයි කියල තේරෙන්නෙ වෙච්ච අනතුරු දිහා බලපුවහම.ගත වෙච්ච අවුරුද්දෙ මාර්ග අනතුරු 479 ක් වාර්තා වෙලා. ඉන් අනතුරු 436 කින් ම මාර්ගයට නැත්නම් මාර්ගයේ දේපළවලට අලාභ හානිවෙලා. දරුණු නොවන ගණයෙ අනතුරු 16 ක් වගේ ම දරුණු ගණයේ අනතුරු 24 කුත් මීට අඩංගුයි. ඒ විතරක් නෙමෙයි මාරාන්තික අනතුරු 3 ක් මේ අතර වනවා.වරාය හා මහාමාර්ග අමාත්‍යාංශය පැහැදිලිව ම පෙන්වා දෙන්නේ මේ සේරම අනතුරු රිය පදවන අයගේ නොසැලකිල්ල නිසා වෙලා කියලා. රියැදුරන්ගේ නොසැලකිල්ල වගේ ම මාර්ග නීති කඩ කිරීමේ වගේ ම මත්පැන් පානය කරලා රිය පැදවීමත් ඒකට හේතු වෙලා.ඔක්කොටම හපන් අපේ අයට ඉගිල්ලෙන්න හිතෙන එක. ඒ වගේ ම අධිවේගී මාර්ගයට යනකොට දැඩි වෙහෙසක් තියෙනව නම් පාරට යන්න හොඳ නැති බවත් මතක තියා ගන්න ඕන. මොකද කාටවත් මේ පාරේ හෙමින් යන්න බැහැ. ඒ නිසා පොඩ්ඩ වැරැදුනොත් වෙන්නෙ ලොකු විනාශයක්. ඒක හොඳට තේරුම් ගන්න ඕන.සමහරු පාරට චෝදනා කළා. අනතුරුවලට පාරේ අඩු පාඩුත් හේතුවෙලා කියලා. ඒ වුණාට අමාත්‍යාංශය නම් ඒව බාර ගත්තෙ නැතිලු.අවුරුද්දක් ගෙවිච්ච මේ කාලෙ දකුණෙ විතරක් නෙමෙයි මේ පාරෙ ගිය හැම දෙනාටම හුඟක් සෙත සැලසුණා.ගාලු පාරේ වාහන සංඛ්‍යාව වාර්ෂිකව 6% ත් 10 ත් අතර වැඩි වෙනවා. මාර්ගය පළල මදි. මේ නිසා අනතුරුත් වැඩි වුණා.දක්ෂිණ අධිවේගී මාර්ගයේ වාහන ඒකාකාරී වේගයෙන් ගමන් කළ හැකි නිසා වාහනවල කල් පැවැත්ම, ඉන්ධන කාර්යක්ෂම පරිභෝජනය ටයර් ගෙවී යාමේ අඩුකම, තිරිංග පද්ධති නිසියාකාරව ක්‍රියාකාරීව හා ගෙවීයාම අඩු වීම මෙහි වාසි අත්වනවා.දුෂ්කරතාවෙන් තොර ආරක්ෂක ගමනක් යාමට අධිවේගී මඟ නිසා හැකි වී තිබෙනවා. මෙම මාර්ගයේ ගමන් කරන සියලු වාහන සී.සී.ටී.වී කැමරා මඟින් අධීක්ෂණය කරනු ලබනවා.අධිවේගී මඟ නිසා දකුණේ ජනතාවට කඩිනමින් කොළඹ අගනගරය කරා ඒමට හැකියාව ලැබී තිබෙනවා. පැයකට අඩු කාලයකින් ගාල්ලේ සිට කොළඹට ඒමට හැකියාව ලැබී තිබෙනවා.කොළඹට පැමිණ දින දෙකක් ගත කිරීමට සිදුවූ අයට චන් සියලු කටයුතු එක් දිනක් තුළදී කර ගැනීමට හැකියාව ලැබී තිබෙනවා.දැනට ඉදිවෙමින් පවතින කොළඹ - කටුනායක අධිවේගී මාර්ගයේ වැඩ නිමවීමෙන් පසු මෙම මාර්ගයේ ඵලදායිතාවය තවත් වැඩිවනවා. තමන්ගේ අමුද්‍රව්‍ය කොළඹ හරහා නොගොස් සියලු ප්‍රදේශ කරාගෙන යාමට අධිවේගී මඟ ඉවහල් වනු ඇත.යෝජිත උතුරු අධිවේගී මඟ මෙන් ම කොළඹ පිටත වටරවුම් මාර්ගය ද ඉදිවීමෙන් පසු දකුණේ සංචාරක කර්මාන්තය දැනට වඩා ඉහළ නංවා මෙරට සංචාරක පුරයක් කිරීමේ වැඩසටහන මේ නිසා සාර්ථක වනු ඇති.මෙරට කෘෂිකර්මය, ධීවර සංචාරක නිෂ්පාදන කර්මාන්ත ආදී සියලු අංශ ප්‍රවර්ධනය කිරීමට දායක වන දක්ෂිණ අධිවේගී මඟ එදා ඇතැමුන් පෙන්වූ රකුසකු නොවන බව සමස්ත ලක්වාසීන් ම අද තේරුම් ගෙන තිබෙන බව පැහැදිලි ය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212027</link>
    <topic>පොදු ජනතාවට හොඳ සේවාවක් සැපයීම අපේ අරමුණයි</topic>
    <author>සකස් කළේ සුනිල් දයා අල්විස් ඡායාරූපය විමල් කරුණාතිලක</author>
    <content>රජයෙන් මහජනතාවට සපයන සෞඛ්‍ය සේවාවන් වෙනුවෙන් විශාල මෙහෙවරක් ඉටුකරමින් ගුණාත්මක සෞඛ්‍ය සේවාවක විශිෂ්ට කාර්යභාරයක් ඉටුකරන ආයතනයකි ශ්‍රී ජයවර්ධනපුර රජයේ රෝහල.වෛද්‍යවරු ඇතුළු සමස්ත කාර්ය මණ්ඩලයේත් රෝහල් පාලක මණ්ඩලයේත් කැපවීම නිසා මේ වන විට විශාල ප්‍රගතියක් ලබා ගනිමින් දෙසැම්බර් 01 වෙනිදාට වසර 28 ක් සම්පූර්ණ කෙරේ..ශ්‍රී ජයවර්ධනපුර රෝහලේ ආරම්භයත් ඉන්පසු ගෙවුණ වසර 27 කාල පරාසයත් සමඟ රෝහලේ වර්තමාන තත්ත්වය ගැන කරුණු සලකා බැලීමේදී රෝහල ආරම්භ කළ 1984ට වඩා මේ වන විට විශාල ප්‍රගතියක් අත් කරගෙන තිබෙන බව පැහැදිලි වෙයි.මේ සුව අසපුව රෝගීන් සුවපත් කිරීමට වෛද්‍ය ප්‍රතිකාර සලසන අතරම රෝහල පිහිටා ඇති කලබලකාරීත්වයෙන් තොර මනරම් පරිසරය ද රෝගීන්ට ආශිර්වාදයක් මෙන්ම සැනසිල්ලක් ඇති කරවයි.රෝහලේ කටයුතු ක්‍රියාත්මක වන්නේ රජයේ සෞඛ්‍ය සේවාවේ ප්‍රතිපත්ති මත සැකසුණු ඉදිරි දැක්ම සහිත වැඩපිළිවෙළක් තුළිනි.හිටපු ජනාධිපති ජේ.ආර්.ජයවර්ධන මහතා ජපානයේ නිදහස් සමරු උත්සවයේ 25 වැනි සංවත්සරයට සහභාගිවීමට ගිය අවස්ථාවේදී ජපන් අධිරාජයා විසින් ඇඳන් 1001කින් සමන්විත මේ රෝහල ඉදිකොට ශ්‍රී ලංකා රජයට පරිත්‍යාග කරන්නට දුන් පොරොන්දුව අනුව මෙවැනි අගනා රෝහලක් ශ්‍රී ලංකාවට ලැබුණි.වර්ග අඩි 2,83,572 සමන්විත ගොඩනැඟිලි සංකීර්ණවලින් යුත් මේ රෝහල සතු ඇඳන් සංඛ්‍යාව 1001කි. තවත් වර්ග අඩි 63645 වෛද්‍ය හා හෙදි නිල නිවාස සංකීර්ණ පිහිටා තිබේ.ජපානයෙන් රුපියල් දසලක්ෂ 850ක් ලැබී තිබෙන අතර කාර්ය මණ්ඩල නිල නිවාස හා සෙසු වියදම් වශයෙන් රජය රුපියල් දස ලක්ෂ 100ක් වැය කර ඇත.රජයේ රෝහලක් ලෙස වුවද ශ්‍රී ජයවර්ධනපුර රෝහල මහාරෝග්‍ය ශාලා මණ්ඩලය නමින් 1983 අංක 54 දරන පනත යටතේ ක්‍රියාත්මක වන ආයතනයකි.සභාපතිවරයකු හා අධ්‍යක්ෂ මණ්ඩලයක අධීක්ෂණය යටතේ මේ රෝහලේ පාලන කටයුතු සිදු කෙරේ.ප්‍රතිකාර හා සේවාමේ රෝහලේ විශේෂත්වය රජයේ සෙසු රෝහල්වල මෙන් සේවා නොමිලයේ ලබා නොදීමය. එහෙත් රෝහලට පැමිණෙන රෝගීන් වෙනුවෙන් සියලු ප්‍රතිකාර හා සේවා පෞද්ගලික අංශයේ අනිකුත් රෝහල්වලට වඩා අඩු සාධාරණ අය කිරීම් ගාස්තුවලින් යුක්තය.පොදු ජනතාවගේ ගෙවන රෝහලක් බවට ශ්‍රී ජයවර්ධනපුර රෝහල පත්කිරීම වර්තමාන පාලන අධිකාරියේ අරමුණ වී ඇත. මේ රෝහල පොදු ජනතාවගේ ගෙවන රෝහලක් බවට පත්කරන්නට කටයුතු කරනවා මිස ධනවතුන්ගේ රෝහලක් හෝ ඔවුනට සෙත සලසන රෝහලක් බවට පත්කිරීම තම අරමුණ නොවන බව ජයවර්ධනපුර රෝහලේ අරමුණ හා දැක්ම ගැන කරුණු පැහැදිලි කරන රෝහලේ සභාපති එම්.එම්.නිමල් ඩී.බණ්ඩාර මහතා පවසයි.ධනවත් අයට සේවා ලබාගන්න සුඛෝපභෝගී මට්ටමේ පෞද්ගලික රෝහල් කිහිපයක් රටේ පවතිනවා. අපේ රෝහලේ පරමාර්ථය විශාල මුදලක් ගෙවා ගන්න බැරි රජයේ සේවකයන්ට පහසුවෙන් ගෙවීම් කරලා ප්‍රතිකාර ලබාගැනීමට සේවා සැලසීමයි.මේ රෝහලේ සුවිශේෂත්වය ජනාධිපතිතුමාට වෙන් කරන ලද කාමරයයි. රෝහල ඇඳන් 900ක් සහිත වාට්ටුවලින් සමන්විතය. එක වාට්ටුවක ඇඳන් 62කි. මෙහි සම්පූර්ණ ආහාර වේල් ඇතුළුව රෝගියකුගෙන් අය කරනු ලබන්නේ රු. 650 මුදලකි. ගෙවන වාට්ටු සංකීර්ණය ඇඳන් 100කින් යුක්තය.රු.2000 බැගින් කෑම වේල් සහිතව ඇඳන් 6 බැගින් මේ වාට්ටු සකස් වී ඇත. නාන කාමර හා සනීපාරක්ෂක පහසුකම් ද සහිත මේ වාට්ටුවල ඇඳන් 82කට ඉඩ සලසා තිබේ.ශ්‍රී ජයවර්ධනපුර රෝහලේ සභාපති එම්.එම්.නිමල් බණ්ඩාරරු.3000 බැගින් තුන්වේලම කෑම සහිතව කාමර 5ක් ද රු.4000 බැගින් අය කිරීම් සිදුකරන තනි කාමර 14 සහිත කොටසක් ද රු.7500 අය කරන කාමර 4කින් සමන්විත අංශයක් ද මෙහි පිහිටුවා තිබේ. මේ කාමරවල වායුසමීකරණ හා උණුවතුර පහසුකම් ද සලසා ඇත.මේ කාමර සඳහා කරන අය කිරීම් සියල්ල පෞද්ගලික අංශයේ රෝහල්වල නේවාසික රෝගීන්ගෙන් අය කරන ගාස්තු හා සසඳා බැලීමේදී ඉතා සාධාරණය.හෘද රෝග, හෘද රෝග සැත්කම් වකුගඩු රෝග ප්‍රතිකාර, වකුගඩු ;රීගීන් සඳහා රුධිර කාන්දු කරණය කිරීම, වකුගඩු බද්ධ කිරීම, ප්‍රසව හා නාරිවේද, නොමේරූ ළදරු ඒකකය, මාතෘ ඒකකය, පිළිකා, ශ්වසන රෝග, චර්ම රෝග, ස්නායු රෝග හා ස්නායු ශල්‍ය - මුත්‍රා රෝග, විකලාංග රක්තවේදය, උගුර කන නාසය, අක්ෂි ප්‍රතිකාර සේවා රැසක් හා තවත් සායන රාශියක්ම දිනපතා උදේ සිට සවස 4 දක්වා රෝහලේ දී පැවැත්වේ. සතියට මෙහි සෑම වෛද්‍යවරයකුගේම සායන දෙක බැගින් පැවැත්වේ.හෘද සැත්කම්රුධිර කාන්දුකරණ අංශයෙන් වකුගඩු රෝගීන්ට විශාල සේවාවක් සිදු කැරෙන නිසා ඒ සඳහා වැඩි ඉල්ලුමක් පැවතීම හේතුකොටගෙන දැනට මෙහි තිබෙන යන්ත්‍ර 12ට අමතරව අලුතෙන් තවත් යන්ත්‍ර 6ක් ලබා ගෙන එම අංශය තවදුරටත් පුළුල් කිරීමට පියවර ගෙන ඇත.චැනල් සේවාවක් ද මේ රෝහලේ පස්වරු 4න් පසු ක්‍රියාත්මකයි. මේ සේවාව සඳහා අයකරන ගාස්තු ද පෞද්ගලික රෝහල්වල විශේෂඥ වෛද්‍යවරුන්ගේ ගාස්තුවලට වඩා අඩු ගාස්තුවකි.සතියේ වැඩ කරන කාලවේලාවන් තුළදී සාමාන්‍ය ප්‍රතිකාර සඳහා සායනවලට පැමිණෙන රෝගීන්ගෙන් රුපියල් 150ක මුදලක් අය කරනු ලබයි.පෞද්ගලිත චැනල් සේවය මඟින් රෝහලේ ගෙවන වාට්ටුවලට ඇතුළත් කරන රෝගීන් වෙනුවෙන් අය කරන ගාස්තු ක්‍රමයන් ද පෞද්ගලික රෝහල් සේවාවල රෝගීන්ගෙන් අය කරන ගාස්තුවලට වඩා අඩුය.නොමිලේ වෛද්‍ය ප්‍රතිකාර ඇතුළු සුබසාධන සේවා රැසක් ද මෙහි සේවකයන් වෙනුවෙන් ක්‍රියාත්මකය. සුළු සේවකයන් සඳහා සහන මිලකට ආහාර වේල් තුනක් ලබාදීම ද සිදු කැරේ.හදිසි සේවාවිශේෂඥ වෛද්‍යවරු 35ක් ද අනෙකුත් වෛද්‍යවරුන් 144ක් ද හෙදියන් 550ක් හා සේවා කාර්ය මණ්ඩලය 1600 කින් ද යුත් ජයවර්ධනපුර රෝහල නවීන පහසුකම්වලින් යුත් ශල්‍යාගාර 8 කින් සමන්විතය. රටේ සිදුවන ඕනෑම හදිසි තත්ත්වයකදී රෝහලට පැමිණෙන කෙතරම් සංඛ්‍යාවක රෝගීන් ප්‍රමාණයක් සඳහා වුවද හදිසි සේවාවට රෝහල නිරන්තරයෙන් සූදානම්.යුද්ධය පැවැති සමයේ දී ආරක්ෂක අංශවල රණවිරුවන් වෙනුවෙන් රෝහල විශිෂ්ට සේවාවක් ඉටුකර තිබේ.විශේෂයෙන්ම මේ රෝහල රජයේ සේවකයන්ට මෙන්ම සාමාන්‍ය ජනතාව වෙනුවෙන් සේවා සැලසීමට තවත් පහසුකම් රැසක් ක්‍රියාත්මක කරන්නට බලාපොරොත්තු වෙයි. මෙවැනි පහසුකම් ලබාදීමේ ක්‍රමවේදයක් ක්‍රියාත්මක කරන්නට පුළුවන්කම ලැබී ඇත්තේ මේ රෝහල දරන වියහියදම්වලින් අඩක්ම රජය මඟින් සිදු කරන නිසාය. රජයෙන් සියයට 50ක් සහ රෝහල මඟින් සියයට 50ක් ලෙස ෂයදම් සඳහා මුදල් යෙදවෙයි.මේ රෝහලේ සේවාවල තවත් ඉදිරි පියවරක් ලෙස රජයේ සේවකයන් අරමුණු කරගෙන සෞඛ්‍ය සේවාවක් බත්තරමුල්ලේ ඉසුරුපායේ දී ළඟදීම ආරම්භ කරන්නට පියවර ගෙන තිබේ. මෙහි වෛද්‍යවරයකු ඇතුළු සෞඛ්‍ය කාර්ය මණ්ඩලයක් යොදවා මෙම අංශයට පැමිණෙන සේවකයන්ට ප්‍රතිකාර හා උපදෙස් ලබා දෙනු ඇත.වැඩිදුර ප්‍රතිකාර අවශ්‍ය සහ රෝහලේ නේවාසිකව ප්‍රතිකාර ලබා ගත යුතු රෝගීන් හඳුනාගත් විට ඔවුන් රෝහල වෙත යොමු කැරේ. ලේ පරීක්ෂණ සහ අනිකුත් පරීක්ෂණ ද මේ ප්‍රතිකාර අංශයෙන් සිදුකරදීමටත් පියවර ගනු ඇත. රජයේ සේවකයන් උදෙසා ක්‍රියාත්මක අග්‍රහාර රක්ෂණ ක්‍රමයෙන් වෛද්‍ය ප්‍රතිකාරවලට ගෙවීම් කර යම්කිසි මුදලක් තවදුරටත් ගෙවා ගන්න බැරිවූ අවස්ථාවක ඒ හිඟ මුදල වාරික පදනමින් ගෙවීමට අවශ්‍ය පහසුකම් 2013 වසරේ සිට ක්‍රියාත්මක කිරිමට ද රෝහල බලාපොරොත්තු වේ.රෝහලේ නවපාලක මණ්ඩලයපරිපාලන කටයුතු විධිමත් කොට සියලු කාර්ය මණ්ඩලවල සහයෝගයෙන් රෝහලේ කටයුතු සිදුකැරේ.අලුතෙන් කාමරරෝහලේ නේවාසිකව ප්‍රතිකාර ලබාගැනීම සඳහා කාමර ලබාගැනීමට ඉල්ලුම් කිරීම බෙහෙවින් වැඩි වී තිබෙන නිසා එම ඉල්ලීම් සපුරාලීම දුෂ්කර කාර්යයක් වී තිබේ. මේ නිසා ලබන වසරේ දී මෙහි අලුතෙන් කාමර 14ක් සාදා නිම කිරීමටත් අනතුරුව මේ කාමර සංඛ්‍යාව 50 දක්වා වැඩි කිරීම ඉදිරි වසර දෙක ඇතුළත සිදු කරනු ඇත.රෝහල් සේවා ඉදිරියේ දී තවත් වැඩි දියුණු කිරීම පාලක මණ්ඩලයේ බලාපොරොත්තුවයි. දක්ෂතා පළපුරුදුකම් ඇති විශේෂඥ වෛද්‍යවරු, වෛද්‍ය හා හෙදි කාර්ය මණ්ඩලයක් ද ඉහළ වෛද්‍ය පහුකම් ද තිබෙන රෝහලක් නිසා මේ රෝහල හොඳම සෞඛ්‍ය සේවාවක් සලසන රෝහලක් බවට පත්කරමින් රෝහල පවත්වාගෙන යාම පාලක මණ්ඩලයේ අරමුණය.පසුගිය වසරේ ඵලදායිතා තරගයෙන් රෝහල තුන්වැනි ස්ථානය හිමිකර ගැනීම ද ජයග්‍රහණයකි. ලබන වසරේ ධ්ඉර්‍ණ තත්ත්ව සහතිකය ලබා ගැනීමට ද අරමුණ වී ඇත.ශ්‍රී ජයවර්ධනපුර විශ්වවිද්‍යාලයේ ශික්ෂණ රෝහල ලෙස ද පශ්චාත් උපාධි පුහුණුව ලබන අයට පුහුණුව ලබාදීම ද රෝහල මඟින් සිදුකරයි. එසේම හදිසි අනතුරු අංශය ද පැය 24 පුරාම ක්‍රියාත්මක වන අංශයක් ලෙස සඳහන් කළ හැකිය. රජයෙන් සේවක පඩිනඩි ලැබෙන ලාබ නොලබන මහජන සේවාවක් වශයෙන් පවත්වාගෙන යන මේ රෝහල ට ලැබෙන ආදායමෙන් ඖෂධ, නඩත්තු කටයුතු සහ පරිපාලන වියදම් සිදු කැරේ. රජය ද වාර්ෂික මූලධන වියදම් රෝහලට ලබාදෙයි.සාමාන්‍ය මිනිසුන්ට රජයේ සේවකයන්ට දරා ගන්නට හැකි මුදලක් ගෙවා සෞඛ්‍ය සේවාව ලබාගත හැකි රෝහලක් ලෙස ජයවර්ධනපුර රෝහල ක්‍රියාත්මක කිරීම තම අරමුණ බව සඳහන් කරන සභාපතිවරයා ශ්‍රී ජයවර්ධනපුර රෝහල සාමාන්‍ය මිනිසුන්ගේ රෝහලක් ලෙස හැඳින්වීම වඩාත් නිවැරැදි බවත් සඳහන් කරයි.සකස් කළේ සුනිල් දයා අල්විස් ඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212028</link>
    <topic>මං රෝද පුටුවෙ ඉඳගෙන අම්මට ලූනුත් සුද්ද කරලා දෙනවා</topic>
    <author>ඉනෝකා පෙරේරා බණ්ඩාර ඡායාරූප - සුජීව සමරක්කොඩි</author>
    <content>අස්ථි බිඳෙන රෝගයෙන් පෙළෙන 3 වසරේ දැරියක කියයිගෙවල් දොරවල් යට කරගෙන මාතරට ගලපු ගංවතුර, කොරඹුරුවාන ගමේ දෙව්මිණිලගෙ ගේ යට කළේ හතරවැනි වතාවට.රෝද පුටුව පිටින්ම පුංචි දෙව්මිණීව මිදුලෙන් තබපු අම්මා, ගේ පුරා පාවෙන අඩුම කුඩුම එකතු කළේ, ‘ඊළඟ වැස්සටත් වතුර වැඩිවුණොත්...’ කියන සිතිවිල්ලෙන් හිත ගැහි ගැහී.අහස කළු කරන ගානේ ඇගේ ලේ වතුර වෙනවා.ඒත් කෝ විසඳුමක්... පේනමානෙක නැති උත්තර හොය හොයා වද වෙනවට වැඩිය දරුවන්ගේ පොත් පත් ටික හරි බේරගන්නයි ඇගේ මේ වෑයම.ගංවතුර වාර්තා කරමින් යන සුජීව, දෙව්මිණිලගෙ ගෙවල් පැත්තට ආවෙ, අහම්බයෙන්.රෝද පුටුවක වාඩි ගත් ඇබින්දකට නැති සිඟිත්තියක්. කොළ පාට - බොර ගං වතුරෙ කකුල් ගහනවා.හිත් පිත් නැති ගංවතුර ගැනවත් වතුරෙ තියෙන්නට බැරි නැති විස බීජ ගැනවත් කිසිදු හැඟීමක් නැති පුංචි එකී වතුර එක්ක සෙල්ලමක.සුජීවගෙ කැමරාවෙ සටහන් වූ ඈ, ඊළඟට සිරස ප්‍රවෘත්තිවලින් අපි දකින්නෙ මිහිරි කවි ගායනාවකුත් ඉදිරිපත් කරන, ටිකක් වෙනස් තාලේ දරුවෙක් විදියට.‘අම්මා හුඟක් ලිපි ලීවත්මුණ ගැහෙන්න බැහැනෙ මාමේඔබතුමාව දැකල යන්නපුංචි ඉඩක් දෙන්න මාමේ...’කවි ගායනාවේ මිහිරට යටින් මොකක්දෝ මහා දුකක්. මොනවද ඈ කියන්න හදන්නේ...රට කරවන ජනාධිපති මාමාගෙන් ඈ යමක් අයදිනවා. ඇයි ඒ... ඈ ගැන හොයන්න හිතුණෙත් ඒ නිසා.දිරියවන්තකම... කටහඬේ හයි හත්තිය... ඉගෙන ගන්න දක්ෂකම මේ මොනවා තිබුණත් අනේ!! ඈ ආබාධිතයි.අම්මා දීපිකාපුංචි දෙව්මිණිට එහෙම වුණේ උපදිනකොටම වැලඳී තිබු ‘ඔස්ටියෝ ජෙන්සීස්’ නම් කටු කැඩී යාමේ රෝගය නිසා. එය ජාන වෙනස්වීම නිසා ඇතිවන රෝග තත්ත්වයක් කියලයි වෛද්‍යවරු කියන්නෙ.වතුරෙ මෙහෙම කකුල් ගැහුවට, කොහේ හරි යන්තමින් හෝ වැදුණොත් දෙව්මිණිගේ කකුලෙ ඇටකටු බිඳෙනවා. කකුලෙ විතරක් නෙවෙයි, මුළු ඇඟේම තත්ත්වය එහෙමයි.ඉපදිච්ච දා ඉඳලා දෙව්මිණිව වඩා ගත්තේ අම්මා විතරයි. ඒ කළෙත්, කුෂන් කෑල්ලක් උඩ තියලා, බොහොම පරිස්සමට.මලක් වගේ එහෙම හදා ගත්තු දෝණිට දැන් අවුරුදු අටක්. කොරඹුරුවාන මහා විද්‍යාලයේ තුනවැනි පන්තියෙ දක්ෂ සිසුවියක්.ජීවිතය කඳුළු විලක් කියල දීපිකාට දැනුණත් ඒ කඳුළු විලේ උපන් නෙළුම, දෙව්මිණි.ඒ හින්දා ගෙවිච්චි අතීතය අම්මෙක් විදියට ඈ කොහොම අමතක කරන්නද...“මාතර මහ රෝහලේ දූ ඉපදෙනකොට කිලෝ 2 යි ග්‍රෑම් 750 ක් බර සාමාන්‍ය දරවෙක්. හැබැයි එයාව අල්ලනකොට දැනුණෙ මස් ගුලියක් වගේ. අතපය සාමාන්‍ය විදියට පිහිටලා තිබුණත් එයාගේ කටු පද්ධතිය ශක්තිමත් නැහැ.ඔස්ටියෝ ජෙන්සිස් නම් මේ තත්ත්වය නිසා දූට අවුරුදු දෙකක ‘ඉන්ජෙක්ෂන් කෝස්’ එකක් පටන්ගත්තා.මාස තුනෙන් පෙරළෙන, අතපය ගහන අනෙක් දරුවො වගේ මගේ දූ හැරුණෙවත් පෙරළුණේවත් නැහැ. හරියට වඩා නොගත්තොත් කටු බිඳෙන නිසා, තාත්තටවත් දුන්නෙ නැහැ වඩා ගන්න. කුෂන් කෑල්ල තියල මමම විතරයි එයාගෙ වැඩ කළේ.කොළඹ කොම්පැණියක ‘සේල්ස්මන්’ කෙනෙක් විදියට වැඩ කරපු මහත්තයා ගමට ආවේ දූගෙ වැඩ කටයුතු මට තනියම කරගන්න බැරි නිසා. ඇඳේම හැරෙන්න උත්සාහ කළත් ඒ පුංචි කාලෙ හරියට එයාගේ කටු බිඳුණා. ඉතින් ඉක්මනින් පතුරක් බැඳලා, ඒ හැම වෙලාවෙම ඉස්පිරිතාලෙ උස්සාගෙන දුවන්න සිද්ධ වුණා...”ඒ නිසාම දෙව්මිණිගෙ මේ පුංචි නිවහනේ කාඩ්බෝඩ් පතුරු නිතර තිබුණේ සූදානම් පිට.“දැනුත් ඒකෙ වෙනසක් නැහැ. එයාගෙ අතක්, කකුලක් කොහේ හරි වැදුණොත් ‘අම්මේ ඉක්මනට පතුරක් අරගෙන එන්න...’ කියලා එයාම කෑගහනවා.පතුර බැඳලා නොසෙල්වී හිටියම සමහර වෙලාවට පැස කිහිපයකින් හරියනවා. දැන් දූත් එයාගෙ ලෙඩේ පිළිබඳ දැනුවත්. ඒත් එයා හරි පව්! වයසට වඩා හුඟක් දුක් උහුලනවා...”දීපිකාගෙ දෑස් අග, නළියන කඳුළු බිඳු පුංචි දෙව්මිණිගෙ හිත තවත් රිදවනවා.“මට ගොඩක්ම දුක හිතෙන්නෙ අම්මා අඬනකොට...” දෙව්මිණි කිව්වෙ ඒ නිසා වෙන්න ඇති.අවුරුදු අටක දැරියක් වුණත් දෙව්මිණිගෙ බර කිලෝ හයහමාරයි. ඒත්, වයසටත් කලින් චතුරව කතා කරන්න ගත් දෙව්මිණිගේ හඬ නම් තවම අවුරුදු තුන හතරක සිඟිත්තියකගෙ වගේ.“ඒත් එයාට පුළුවන් බොහොම හැඩට ගායනා කරන්න. කලාපෙන්ම පද්‍ය ගායනා තරගයෙන් පළමුවැනියා. හැම විෂයකටම ලකුණු 80 න් ඉහළ ගන්නවා. ඊයේ පෙරේදා කරපු ගණිතය ප්‍රශ්න පත්තරේට ලකුණු 98 යි.”“සමහර මිනිස්සු මගෙන් අහනවා, ඔය ලෙඩ ළමයෙක් උස්සගෙන ඉස්කෝල ගානෙ යන්නෙ මොන එහෙකටද කියලා. මගේ දරුවා ඉගෙන ගන්න ආසයි. දක්ෂයි. එහෙව් දරුවා පැත්තකට දාලා ඉන්න මට පුළුවන්ද... එයාව මොන්ටිසෝරියකට දාගන්න මං හුඟක් රස්තියාදු වුණා. ඒත් එක හොඳ ගුරුවරියක් මගේ දරුවා වෙනුවෙන්ම ළමයි පස් දෙනකුත් එකතු කරගෙන ‘සිප් ගේට්’ කියන මොන්ටිසෝරිය පටන් ගත්තා.ලොකු ඉස්කෝලෙට බාර ගනිද්දි, විදුහල්පතිතුමිය කිව්වෙ ‘අම්මට ළඟ ඉන්න පුළුවන්නම් දරුවා බාර ගන්නම්...’ කියලා. එයාටම විශේෂ පුටුවක් පන්තියේ තියෙනවා. ළමයි කොයිතරම් උදව් කළත් ආදරේ වුණත් මෙයාව අල්ලන්නෑ. එයාලත් දන්නවා මෙයව තදින් ඇල්ලුවත් කටු කැඩෙනවා කියලා. යූ. ටී. වික්‍රමසිංහ සහ මල්ලිකා සමරසිංහ කියන ගුරුතුමියන් මෙයාට හරි ආදරෙයි.මේ වගේ ගුරුවරු නොවන්න මගේ දරුවට මේ තරම් දුරක්වත් එන්න ලැබෙන්නෑ. තරග විභාගවලින් ජය ගන්න ලැබෙන්නෑ...”දැන් ඇගේ දෛනික ජීවිතයේ සියල්ල සැලසුම් වන්නේ දියණී ප්‍රමුඛකොටය.“රෑට ඇඳෙන් තිබ්බට දූට නින්ද යන්නෙ පාන්දර හතරට. එතකල් එයාම කාඩ්බෝඩ් එකකින් පවන් ගහගන්නවා. මං එයාව නැගිට්ටවන්නෙ උදේ හතට විතර. දවසකට ඒ පැය තුන විතරයි එයා මේ මුළු ජීවිත කාලෙම නිදාගෙන තියෙන්නෙ. හතර දෙනාටම කෑම හදලා දූටයි මටයි කෑමත් බැඳගෙන ඉස්කෝලෙට යන්නෙ අටට විතර.සෙනඟ පිරුණු බස්වල දූව අරගෙන යන්න බැහැ. සෙනඟට තෙරපුණොත් තද වුණොත් දරුවගෙ ඇඟේ කටු බිඳෙනවා. හැමදාම ත්‍රීවිල්වල යන්න තරම් අපිට වත්කමක් නැහැ. මහත්තයා හම්බ කරන කුලී රස්සාවෙන් තමයි දරු දෙන්නත් ඉස්කෝලෙ යවාගෙන ජීවත් වෙන්නේ...”දෙව්මිණිගෙ එකම අයියා, නිමේෂ් දිල්ෂාන් කඹුරුපිටිය මහා විදුහලේ 10 වැනි වසරේ. අයියලා නංගිලා අතරේ ඇතිවන පුංචි පුංචි සණ්ඩු දබර මේ ගෙදරත් නැතුවා නොවේ.ඒත්, ඉක්මනින් තරහා යන නංගීට ඉක්මනින්ම දුක හිතෙන බවත් දන්න අයියා, කටයුතු කරන්නේ බොහොම ඉවසිලවන්තව.“දවසක් දූත් අරගෙන ඉස්කෝලෙට යන්න මං බස් එකකට නැංගා. දවස් ගාණක් මට කරදර කරලා දූ ජනාධිපතිතුමාගේ පින්තූරයක් ලැමිනේට් කරවාගෙන අතේ තියාගෙන හිටියා. එදා තමයි පින්තූරෙ ‘ලැමිනේට්’ කරලා අරගත්තේ. බස් එකේ සෙනඟ.ඒත් අවුරුදු 50 ක විතර ගෑනු කෙනෙක් මට පිටිපස්සෙ සීට් එකට කතා කළා. මං කිව්වා දරුවා තෙරපෙන නිසා මට එතැනට එන්න අමාරුයි කියලා. එතැන හිටි ගෑනු කෙනෙක්, ‘ඔයා ඔය සීට් එකක් ඉල්ලනවා නෙවෙයි පේන්නැද්ද ළමයත් අරගෙන හිඟාකනවා...’ කියල කිව්වා.මට දැනුණෙ මුළු ලෝකෙම මං වටේ කැරකෙනවා වගේ. මගේ අතේ තිබුණෙ ජනාධිපතිතුමාගෙ පින්තූරෙ. මං ඇහුවා, ‘මේ පින්තූරෙ පෙන්නලද මං හිඟා කන්නෙ...’ කියලා. කඳුළු පුරවාගෙන දරුවත් බැරි අමාරුවෙන් උස්සාගෙන එවෙලෙම මං බස් එකෙන් බැස්සා.‘අම්මා අඬන්න එපා අම්මෙ. ඒ නැන්දා දන්නැතුවනේ එහෙම කිව්වෙ...’ කියලා දූ මගේ මූණ අතගානවා. කඳුළු පිහිනවා. එදා ඉඳලා මං හරි බයයි දරුවා වඩාගෙන සෙනඟ පිරුණු බස්වලට නඟින්නත්.දරුවගෙ මූණ කට අතපය දිහා මිනිස්සු අමුතු විදියට බලනවා. එයා කතා කරනකොට අර හුරතල් හඬ නිසා අමුතු වෙලා බලා ඉන්නවා. පන්සලට ගියත් ඒ වගේ. හරියට ප්‍රශ්න අහනවා. දැන් හැමදාම අටට බෙරලිඅතුර පාරෙ එන ‘සුහද’ බස් එකේ විතරයි අපි දෙන්නා ඉස්කෝලෙ යන්නෙ. ඒකත් කටු හයිය නැති මේදරුවට වෙහෙසකර කටයුත්තක්. දන්න කියන බස්වල කාරුණික රියැදුරු - කොන්දොස්තර මහත්තුරු ගේ ළඟම නවත්තලා උදව් කරනවා.හොඳ මිනිස්සු අතරේ හිත් රිදවන, තැලෙන අපේ හිත් තවත් පෙලන නපුරු මිනිස්සුත් නැතුවා නෙවෙයි.ඒ මොනවා වුණත් මගේ දරුවා මේ දුක් ගොන්නෙන් එගොඩ කරන්න ඕනෙ. ශිෂ්‍යත්වෙ පාස්වෙන එක එයාගෙ හීනයක්.අර ටී. වී. එකේ පෙන්වපු සමිතා දොස්තර නෝනා ගැන එයාට හරි මතකයි. නිතරම කියනවා අම්මෙ මාත් ඒ වගේ රෝද පුටුවෙ ඉඳන් බෙහෙත් කරන ඩොක්ට කෙනෙක් වෙනවා කියලා. උදව් කළොත් මගේ දරුවා ඒ ඉලක්කෙට යන බව මං දන්නවා. එයා හරි දිරියවන්තයි. එක සැරයක් කියල දුන්නොත් ඕන දෙයක් මතකයි. පන්තියේ ළමයින්ටත්, එයා බැරි දේවල් කියා දෙනවා. ඉස්කෝලෙ ඇරෙනකල් මං එයා එක්ක ඉන්න නිසා මං මේ දේවල් දකිනවා.මට දරන්නම බැරි, ඇයි අම්මෙ මගේ විතරක් මෙහෙම කටු කැඩෙන්නෙ... ඇයි මට විතරක් ඇවිදින්න බැරි... කියලා දූ මගෙන් ප්‍රශ්න අහනකොට.‘ අපි පින් කරල ලබන ආත්මෙ මෙහෙම වෙන්න එපා කියලා ප්‍රාර්ථනා කරමු පුතේ...’ කියලා ඒ වෙලාවට මං දූ සනසනවා. ඇත්තටම එයාට හොඳට පිරිත් සජ්ජායනා කරන්න පුළුවන්. ආස හිතෙනවා එයා පිරිත් කියනකොට අහගෙන ඉන්න...”දෙව්මිණි හා කතාබහ කාට වුවත් පි‍්‍රය උපදවයි.“නැන්දෙ මං රෝද පුටුවෙ ඉඳගෙන අම්මට ලූනුත් සුද්ද කරලා දෙනවා. පලා ඇහිඳලා දෙනවා. අම්මට කරදර කරන්නෑ. රෝද පුටුව උඩින් ලෑල්ල තියලා දුන්නම ගෙදර වැඩ ටිකත් කරනවා. මං ආසම ගණිතයට.ආව ගමන්, කාලා ඉවර වෙලා මං කරන්නෙ ගෙදර වැඩ. ඉස්කෝලෙ නම් හුඟක් යාළුවො ඉන්නවා. ඒත් ගෙදර ආවම අයියා විතරයි ඉන්නේ.මට ඕනෙ සමිතා නැන්දා වගේ දොස්තර කෙනෙක් වෙන්න. මගේ මේ කවි ටික පත්තරේ දානවද. මං ලස්සනට කිව්වට අම්මා තමයි මේ කවි ටික ලියලා දුන්නේ. මං ගැනම දුක හිතෙන දේවල් ලියලයි අම්මා කවි ලියන්නත් පුරුදු වුණේ.කුරුල්ලකු ගන්නා තරමේ ආහාර වේලකින් කුසගිනි නිවා ගන්නා දෙව්මිණි, සිතිවිලි අතින් විසල් ලෝකයක් දකී.ඒ ලෝකයේ දිනෙක ඈ, රෝද පුටුවේම හිඳ රෝගීන් සුවපත් කරනා වෛද්‍යවරියකි.ඉදින් ඒ ප්‍රාර්ථනා ගංවතුරේ ගසාගෙන යන්නට ඉඩ දී බලා සිටිය හැකි ද... ඈ ඔබෙන් අයදින්නේ ඒ ජීවිතයට විවරණයි.ඉනෝකා පෙරේරා බණ්ඩාර ඡායාරූප - සුජීව සමරක්කොඩිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af1212029</link>
    <topic>කොටකෙතනට ගැමි සුවඳ යළි ගේන්න පොලීසියෙන් අතහිත</topic>
    <author>කීර්ති මෙන්ඩිස් පිංතූර - චමින්ද නිරෝෂණ</author>
    <content>කහවත්ත පොලිස් වසම පුරා සිවු වසරක් තිස්සේ නිමා නොවුණු කාන්තා ඝාතනවලට තිත තැබීමේ භාරදූර කර්තව්‍ය මේ වන විටත් එම ප්‍රදේශ තුළ සිදුවෙමින් පවතී. කාන්තා ඝාතන හේතුවෙන් නොසන්සුන් වූ කහවත්ත කොටකෙතන, දවුලවල හා ඕපාත ඒ අවට ගම්මානවල පදිංචිකරුවන්ට බියෙන් සැකයෙන් තොරව ජීවත්වීමේ පරිසරයක් ඇතිකරලීමේ මහඟු කටයුත්තට පොලීසිය මේ වන විටත් පියවර ගෙන තිබේ. ඉකුත් දා එම ගම්මානවල ආරක්ෂාව තවදුරටත් තර කිරීම සඳහා කොටකෙතන පොලිස් මුරපළේ නිලධාරීන් නවීන වර්ගයේ පාපැදි විස්සක් ලබාදීම මෙහි තවත් එක් පියවරකි.පාපැදි සේවාව පැය විසිහතර පුරා ක්‍රියාත්මක වෙයි. නිලධාරීන් දහදෙනෙකු එක් සේවා මුරයක සේවයේ යෙදිය යුතු අතර ඉන්පසු අනෙක් දහදෙනා රාජකාරියේ නිරත වෙති.“මේ ගම්වල හුඟාක් කාන්තා ඝාතන වෙලා තියෙන්නේ රාත්‍රී කාලයට. අපරාධකරුවකු සොයා ගන්නට හරි අත්අඩංගුවට ගන්නට හරි රෑට පොලිස් ජීප් රියක් නැත්නම් මෝටර් සයිකලයක් ඒ ප්‍රදේශවලට ගියොත් වාහනවල එන්ජින් ශබ්දයෙන් අපරාධකාරයාට පලා යන්නට හෝ සැඟවෙන්නට තියෙන ඉඩකඩ වැඩියි. ඒක වළක්වන්න තමයි අපි නිලධාරීන්ට පාපැදි ලබා දෙන්න තීරණය කළේ... පාපැදිවලින් ගොස් අපරාධකරු අල්ලා ගැනීමට හැකි ඉඩකඩ ප්‍රමාණය වැඩියි.”පොලිස් නිලධාරීන් පාපැදි බෙදාදෙමින්“ඔවුන්ට මේ සම්බන්ධව අපි පුළුල් දැනුමක් ලබා දී තියෙනවා. ඊට අමතරව රිවොල්වරයක් වෝකිටෝකි යන්ත්‍රයක් වගේම මාංචු කුට්ටමක් ද සෑම නිලධාරියාට ම ලබා දී තියෙනවා.”මේ පිළිබඳ අදහස් දක්වන සබරගමුව දිසාව බාර ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ මහතා කියයි. මෙතෙක් කහවත්ත හා ඒ අවට සිදුවූ කාන්තා ඝාතනවලට සම්බන්ධ අපරාධකරුවන් සියල්ල අත්අඩංගුවට ගෙන ඇති බවත් අවසන් වරට මරා දැමු චන්ද්‍රාවතී මහත්මියගේ ඝාතකයන් සොයා පරීක්ෂණ පවත්වන බව ද ඒ මහතා කියයි.දක්ෂ විමර්ශකයකු වූ ජයසිංහ මහතා රත්නපුර භාරව පත් කළේ ද ඝාතන නතර කරලීමේ අරමුණ ද සමඟිනි.කෙසේ වෙතත් මේ වන විට කොටකෙතන හා ඒ අවට ගම්මානවල ආරක්ෂාව තරකොට තිබේ. පොලීසිය, යුද හමුදාවට අමතර විශේෂ කාර්ය බළකා කඳවුරක් ද පිහිටුවා තිබේ. ගම්මානයේ සැරිසැරූ අපට දැකගත හැකිවූ තවත් කරුණක් වූයේ කහවත්ත පොලීසිය හා එකතු වූ ගම්වාසීන් ද සෑම මෙහෙයුමකටම ඒක්කාසු වී සිටින ආකාරයයි. ඔවුන් ද නිදි වර්ජිතව ආරක්ෂක අංශවලට සහාය දෙමින් ආරක්ෂක රැකවරණයේ යෙදි සිටිති.කහවත්තේ සිදුවූ අවසන් මිනිස් ඝාතනයට සම්බන්ධ වූවන් සොයා බැලීම සඳහා රත්නපුරයට යැවූ ජ්‍යෙෂ්ඨ පොලිස් අධිකාරී වාස් ගුණවර්ධන මහතා ද සිය වැඩ කටයුතු අරඹා තිබේ. කලින් කහවත්ත පොලිස් ස්ථානාධිපතිවරයාගේ නිල නිවාසයේ රැඳී සිටින වාස් ගුණවර්ධන මහතා සිය ගෝලබාලයන් යොදා ගනිමින් පරීක්ෂණවල යෙදි සිටිති. දක්ෂ නිලධාරියකු වූ “වාස්” රත්නපුරයට මාරුකර යැවුවේ ද කහවත්තේ සිදුවන අපරාධවලට ‘තිත’ තැබීමේ අරමුණෙනි.“මම මේ සියලුම ඝාතන පිළිබඳ නිරීක්ෂණයක් කළා. එක් කාන්තා ඝාතනයක පමණයි අපරාධකරුවන් කොටුකරගෙන නැත්තේ... අපි අද හෙටම ඔවුන් අල්ලනවා. පොලිස්පතිවරයාගේ විශ්වාසය රකිනවා.මෙන්න සැකකරු කියලා වෙනත් කෙනෙක් ඉදිරිපත් කරන්න අපටත් පුළුවන්. අපි එහෙම කරන්නේ නැහැ. දිගින් දිගටම පරීක්ෂණ පවත්වනවා... හැබැයි හොඳ විශ්වාසයක් තියෙනවා අපරාධකරු වැඩි දිනක් යන්න මත්තෙන් අල්ලාගන්න පුළුවන් වේවි කියා” වාස් ගුණවර්ධන මහතා කියයි.කහවත්ත ප්‍රදේශවාසීන්ගේ විශ්වාසය දිනා ගැනීමට ද පොලිස් අධිකාරිවරයා සමත් වී ඇති අතර පරීක්ෂණ කටයුතුවලදී ස්ථානාධිපති නෙරංජන් අබේවර්ධන මහතාගෙන් ලැබෙන සහාය ද විශේෂයෙන් සඳහන් කළ යුතුවේ. මහජන විශ්වාසය නිසා කහවත්තේ රැඳුණු නෙරංජන් මහතාගේ අවශ්‍යතාව වී ඇත්තේ ද හැකි ඉක්මනින් අවසන් ඝාතනයේ ඝාතකයා ද කොටුකර ගැනීමයි.මීට අමතරව බුද්ධි අංශ, පොලිස් විශේෂ කාර්ය බළකාය, රහස් පොලීසිය, කොළඹ අපරාධ කොට්ඨාසවල නිලධාරීන් ද මේ සම්බන්ධයෙන් පුළුල් පරීක්ෂණ අරඹා තිබේ.ගමපුරා සංචාරය කරමින්කොටකෙතන හා ඒ අවට ගම්වාසීන්ගේ හිතට භීතිය හා සැකය වැඩිමනක්ම ආවේ රාත්‍රි කාලයට බව අමුතුවෙන් කිව යුතු නොවේ. මාරයාගේ හෝරාව රාත්‍රිය වුවද 15 වැනි මිනිස් ඝාතනය ලෙස සටහන් වූ බී. ඒ. චන්ද්‍රාවතී මහත්මිය ඝාතනය කර තිබුණේ සවස් කාලයේදීය.ඒත් සමඟම රාත්‍රියට පමණක් යොදා තිබු ආරක්ෂක උපක්‍රම දිවා කාලය තුළත් ක්‍රියාත්මක කිරීමට ආරක්ෂක අංශවලට සිදුවී තිබේ.බියෙන් සැකෙන් දවසින් දවස ගලා ගිය කොටකෙතන හා ඒ අවට ගම්වාසීන්ගේ ජීවිතවලට යහපතක් උදාවෙන දවස වැඩි ඈතක නොවේ. ඒ බිය සැක සම්පූර්ණයෙන්ම තුරන් කිරීම ආරක්ෂක අංශවල අදහසයි. මැණික් පතල් රැකියාව, තේ වගාව, කුලී වැඩ ආදිය කරමින් ජීවත්වූ බොහෝ පිරිස් මෙම මිනිස් ඝාතනත් සමඟ තම රැකියාවන්ට ගියේ බියෙනි. සැකයෙනි.ගේ දොර තනිකර දමමිනි. සමහරු ගේ දොර ඉඩකඩම් විකුණා දමා ගොස් තිබිණි. දරු මල්ලන්ට වෙනත් ගෙදරක රැකවරණය ලබා දෙමින් රැකියාවන්ට යන අය ද බොහෝ සිටිති. එහෙත් මේ වන විට ඒ අවට කෙරෙන ආරක්ෂක වැඩ පිළිවෙළ නිසා එම සැක බිය ක්‍රමයෙන් දුරු වෙමින් පවතී.කසාවතින් සැරසුණු ස්වාමින් වහන්සේලා ගෙයින් ගෙට ගොස් ගම්වාසීන්ගේ සිත්සතන් දුරු කරන්නට අනුශාසනා කිරීම ද විශේෂත්වයකි. ගමේ තරුණ පිරිස් නොබියව ගම පුරා ඔඩුදුවන ඝාතන රැල්ල නතර කරලීමට ආරක්ෂක අංශවලට එක්වී සිටිති.“අපි මේ දවස් ටිකේ තේ දළු කඩන්න ගියේ බයෙන්... රෑට ටී වී එක බැලුවෙත් බයෙන්. හිතට සතුටක් තිබුණෙම නැහැ. අද රෑට කවුරු මරයි ද කවුරු කපයි ද කියලා තමයි හිතෙන්නේ. ඒත් දැන් දැන් ටිකක් බය නැතිවෙලා ගම පුරාම ආරක්ෂාව තියෙන බවක් පෙනෙනවා.”මේ සම්බන්ධයෙන් ප්‍රදේශවාසීන් දැනුවත් කිරීමේ රැස්වීමක් පසුගියදා කොටකෙතන දී පැවැත්විණි. එහිදී ජ්‍යෙෂ්ඨ පොලිස් අධිකාරිවරයා කීවේ ගම්වාසීන්ට බිය සැකය දුරු කරලමින් නිදහසේ ජීවත්වීමට ඇති පරිසරයක් ගොඩනැඟීම ආරක්ෂක ලේකම්තුමාගේ මෙන්ම පොලිස්පතිවරයාගේද අරමුණ බවකි. කොටකෙතන ගැමි සුවඳ යළි ඇතිකරලීමත් ප්‍රදේශයේ සාමය ආරක්ෂා කිරීමත් තමාගේ අරමුණ බව ද හෙතෙම කියයි.“ඝාතකයින් ආරක්ෂා කිරීමේ උවමනාව ඇත්තේ එම ඝාතන පිටුපස ඉන්න අයයි. රාජ්‍ය නොවන සංවිධාන සමහරක් අපරාධකරුවන්ගේ මානව හිමිකම් ගැන කතා කළත් අහිංසක කොටකෙතන ජනතා වෙනුවෙන් කතා කරන්නේ නැහැ.”“මම මේ සම්බන්ධයෙන් පුළුල් විමර්ශනයක යෙදෙනවා. අපරාධකරුවාට බය වෙන්න එපා. ඔහුට තියෙන්නෙත් අත්දෙකයි කකුල් දෙකයි විතරයි. අපි එකතුවෙලා වැඩ කරමු. මාව විශ්වාස කරන්න. මට පෞද්ගලිකව තොරතුරු දෙන්න ගමේ සහයෝගය පරීක්ෂණවලට ලබා දෙන්න.මට හොඳ කාර්යාලයක් පහසුකම් සහිත නිල නිවාසයක් රත්නපුරේ තිබියදීත් මම කහවත්තට පැමිණ නතර වුණේ මේ ප්‍රශ්නය විසඳා ජනතාවට විසීමට පරිසරයක් උදාකර දෙන්න. ඒ වගේම හෙට අනිද්දට මම කොටකෙතන පදිංචියටත් එනවා. කොටකෙතන ජනතාවට නිදහස ඇති කරලයි මම කහවත්තෙන් යන්නේ. නැතිවුණු කොටකෙතන ගැමි සුවඳ යළිත් ඇති කරන්නට මම පොරොන්දු වෙනවා.”ප්‍රදේශවාසීන් ගුණවර්ධන මහතාගේ ක්‍රියාකලාපය ගැන දක්වන්නේ සතුටකි. විශ්වාසයකි. ඒ නිසා කොටකෙතන පුරා ඇතිවූ භීතිය තව නොබෝ දිනකින් පහව යනු ඇතැයි විශ්වාස කෙරේ.කීර්ති මෙන්ඩිස් පිංතූර - චමින්ද නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af12120210</link>
    <topic>මිනීමරුවාගේ කෙස් ගස් දෙකක් පාසල් දැරියගේ ඝාතනය ගැන කියයි</topic>
    <author>අමල් යශෝමන් ජයසිංහ ඡායාරූප-අසිත ඉන්දික වීරවර්ධන</author>
    <content>“ඇහුණද? ඕං, අපේ පොඩ්ඩි කෙල්ල අද ගෙදර එනවයි කියල පණිවිඩයක් එවලා තියෙනවා.”ඒ ඇසූ අම්මා විමලා අලුත් සිනාවකින් මුවසරසාගෙනම තම වැඩෙහි යෙදුණාය.සමන් දෙවි හාමුදුරුවන්ගේ අඩවියේ කඳු මුදුන් ඉහළින් නැඟී ආ හිරුමඬල බැසයන්නට තවත් ඇත්තේ හෝරා කිහිපයකි. රත්නපුර, ඉහළ රත්ගම දෙහෙනකන්ද ප්‍රදේශයේ අගලක් නෑර සිසාරා වැඩී ගිය තේ පඳුරු අතරේ දවස පුරා ඩා බිඳු හලනා පස්දරු පියකු වන කේ. සිරිසේන සතුටින් උතුරා යන මුවින් යුතුව එසේ මඳක් හඬනඟා කීයේ තම බිරින්දෑට ඇසෙන සේය.ඒ වෙලාවේ ඒ අසල ම පසු වූ තව කෙනෙක් ද ඒ බව අසා සිටියේය. එහෙත් ඒ බවක් නෑසුණාක් මෙන් ඔහු බිම බලා හොරගල් ඇහින්දේය. ඇයගේ රුව ඒ මොහොතේ දී ද ඒ බොරළු පොළවේ සිතින් ඇඳගත්තේ ය. හිමින් සීරුවේ එතැනින් යන අතක් නොදැන හේ යන්නට ගියේ ය.වත්තෙන් කඩාගත් අමු තේ දලු ටික ලොරියට දීමට යුහුසුලු වූ ඒ අම්මාටත් තාත්තාටත් සිටියේ දූ දරුවන් පස්දෙනෙකි. 16 හැවිරිදි පවුලේ දෙවැන්නිය වූ සමාරගේ සන්ධ්‍යා මල්කාන්ති දියණිය ඉගෙනුමට හපනියකි.රත්නපුර ගල්ලෑල්ල විදුහලින් ‘ඒ’ දහයක් ලබා සාමාන්‍ය පෙළ විභාගය ඉහළින්ම සමත් වූ ඇය රත්නපුර ෆර්ගියුසන් උසස් විදුහලේ උසස් පෙළ සඳහා වාණිජ අංශයෙන් අධ්‍යාපනය ලැබුවාය. විෂයයන් කිහිපයකට අමතර පන්ති කරා ගිය ඇයට ගෙදර සිට යන්නට එන්නට අපහසු නිසාම පාසලට නුදුරු නේවාසිකාගාරයක නවාතැන් ගෙන සිටියාය.නිතර ගෙදර එන්නට නොහැකිව ඉගෙනුමට ම ඇරී සිටිනා දුවගේ මුහුණ දැකගන්නට අම්මා නිතර පැමිණියාය. කුඩා දැරියක මෙන් මවගේ වත දැවටී සුරතල් වන ඕ නංගිලා මල්ලිලා හා එක්ව තේ පඳුරු අතරේ දුව පැන කෙළි සෙල්ලමේ යෙදෙන හැටි ද ඊට කාලය හරස් වී ඇති හැටි ද කට උල්කර කීවාය.පාසලේ භාවනා පන්තියට ද සහභාගි වන ඈ නිතර අම්මාට ඇවිටිලි කරන්නට වූයේ මට ‘මහණ වෙන්න දෙන්න අම්මේ’ කියාය. එවිට අම්මා ඇගේ ඉගෙනුම ගැන කීවා පමණි. තම දූ දරුවන්ගේ ඉගෙනුම ඉස් මුදුනින් සලකා ඒ වෙනුවෙන් ඩාබිඳු වැගිරූ ඒ දෙමවුපියෝ තම දරුවන්ගේ අනාගත දියුණුවම එකසිතින් පතා සිටිියහ.2007 වසරේ දෙසැම්බර් මස 16 දා නේවාසිකාගාරයේ සිට නිවසට එන්නට රත්නපුර නගරයට පැමිණි සන්ධ්‍යා එදින දහවල් 1.30 ට පමණ ගොඩවූයේ දෙහෙනකන්ද බස්රියටය. දෙමෝදර හන්දියට එනවිට පස්වරු 2.45 ට ආසන්න වී තිබිණි. හුරු පුරුදු අඩිපාරට ද පැමිණියා ය.හාත්පස තේ පඳුරු ගහන යායකි. ඊටත් එහා සෙවණැලි පතුරා සිටින්නේ කඳු වළල්ලකි. හිතට ද මහා සතුටකි. මගේ අම්මා තාත්තා අයියා නංගිලා මල්ලිලා මා එනතුරු බලා සිටී. යන මඟ පාළුය. කිසිවකු ද නැත. එහෙත් බිය සැකට කරුණකුදු නැත. අද හවස්ජාමේ මේ තේ පඳුරු අතරේ නංගිලා මල්ලිලා හා සෙල්ලම් කරන්නට ද හැකිය. ඈ තනිවම සිතූවාය.එක් උරයක එල්ලා ගෙන සිටියේ පොත් බෑගයකි. විකසිත මල් කැකුළක්වන් සන්ධ්‍යාගේ දෑස් මානයට එක්වරම පෙනුණේ ගල්රුවක් මෙන් නොසැලී තමන් එන පෙරමඟට වී මඟ අවුරා මෙන් පසුවන අයෙකි. එපිටින් පිහිටි රා තැබෑරුමකින් සප්පායම් වී සිටි හෙතෙම ඈ එනතුරුම පුලපුලා බලාසිටි බවක් ඈ නොදත්තාය. දුරතියාම ඈ ඔහු හැඳිනගත්තාය. මේ තාත්තාගේ සමීපතම ඥාතියෙකි.විවාහකයකු වූ ඔහු දෙදරු පියෙකි. ඔහු මගේ තාත්තාගේ ලොකු අක්කාගේ දුව විවාහ කරගත් අපේ ගෙදරට ද නිතර යනෙන හැමදේට ම උදව් වන අයෙකි. ඔහුට ඉන්න හිටින්නට ගෙයක්ද තේ වගාව කරගන්නට ඉඩමක්ද දුන්නේ අපේ තාත්තාය. ඕ ඔහු හා මඳක් සිනාසුණේ ඒ නිසා ය. ගමන ඉක්මන් කරන්නට වූයේ මෑතක සිට ඔහුගේ බැල්ම, හැසිරීම ගැන ඇති වූ තිගැස්මකිනි. ඇයගේ තුරුණු වත දෙසම කෑදර බැල්මෙන් යුතුව බලා හුන් හේ වහා ඇය අල්වා මුහුණට එබුණේය. වැලඳගන්නට සැරසුණේය.ඈ වහා ඉවතට පැන ‘අනේ අයියා ඔයාට මොකද වෙලා තියෙන්නෙ’ යැයි තරමක කේන්තියකින් හා කුකුසකින් ඇසුවාය. ඒ වචන ඔහුට නෑසුණේය. තිරිසනාගේ එකම අරමුණ ගොදුර පමණි. එය ගිලදමනු මිස අන් දෙයක් ඔහුට රිසි නැත. බමන මතින් හැසිරෙන කාමාතුරයාගෙන් ගැලවීයාමට ඈ කෑගැසුවාය. එහෙත් ඔහු ඈ ඇදගෙන ම පාරෙන් ඉවතට ගියේ ය. සිය පහත් අරමුණු සන්සිඳුවා ගන්නට ඇයගෙන් ඉඩක් නොලැබෙද්දී තර්ජනය කළේය.හැකි වීරිය යොදා ඈ ඔහුට පහර දුන්නාය. බියෙන් කෑ ගැසුවද ඒ හඬ වැඩි ඈතකට ගියේ ද නැත. තමන්ට හරස් වන බව දුටු හේ කිපුණේය. එතුවක් ඉනෙහි ගසා සිටි උල් පිහියක් අතට ගෙන ඇයගේ ගෙලට තැබුවේය. ඉන් ඈ ගෙල කැපී ගියේ රත්පැහැ ලේ දහරා පොළවද තෙත් කරවමිනි. මාරාවේශවූවකු මෙන් වූ කාමාතුරයා අතැති පිහියෙන් ඇයගේ සියොළඟ කපා කොටා දැමුවේය.ඒ පියකරු වත රත්පැහැ ලෙයින් නැහැවිණි. ලෙයින් නැහැවූ ඈ වත දෙස යළිත් බැලූ කාමාතුරයා ඒ අසල ඇළකට පැන සරම ද කමිසය ද සෝදා දමා ලේ තැවරුණු තම සිරුර ද සෝදා අනතුරුව ඒ ඇඳුමින්ම සැරැසී පිහිය ද ඇළට විසිකොට රා තැබෑරුම දෙසට යන්නට ගියේය. මේ සියල්ල දෙස කිසියම් තැනෙක සිට බලා හුන් කාන්තාවක් මේ වනතුරු ද මුනිවත රකින්නීය. එය ද ප්‍රශ්නයකි.”මගේ දුවේ - පොඩ්ඩියේ... මේ අපරාධය උඹට කළේ කවුද මගෙ රත්තරන් දුවේ. මට කියාපන් දුවේ...” දුවගේ දෙපා අබියස වැටී නිසල ඈ අවදි කරවන්නට මෙන් සොලවමින් හඬා වැලපෙන්නට වූයේ තාත්තාය. තාත්තාට මේ පණිවුඩය ලැබී තිබුණේ මේ කෲර අපරාධය සිදු වී බොහෝ වේලාවකට පසුවය. ඇයගේ පොත් බෑගය පාරේ වැටී තිබෙනු දුටු තච්චානා මුහුර්ති ද්‍රවිඩ කාන්තාව දර මිටියක් ඉහතබා එනවිටදී දැක ඊට මඳක් එපිටින් ගල් ඇන්දක් අසල මහපොළවේ වැතිරී ඇඳුම ද එහා මෙහා වී පසුවූ සන්ධ්‍යා දැක විලාප නඟා හින්නි කංකානමට පැවසුවා ය.”අයියෝ මාමේ.. මගේ පුංචි කෙල්ලො දෙන්නාටත් මේ වගේ කරාවිද දන්නේ නෑ, මාමා මට දුන්න ගේ ආපහු ගන්ඩ. අපි මේ ගමෙන් යනවා.”සන්ධ්‍යාගේ ශෝකාලාපයෙන් හත්දවසේ පින්කමට ද එක්වූ හෙතෙම සන්ධ්‍යාගේ තාත්තාට එසේ කීයේය. ඔහු ගමෙන් යනවාට තාත්තා අකමැති වුවද ඔහු යන බව ම කීවේ ය. හිටි අඩියේ නිවස ද හැර දමා ගමෙන් පිට ව යාමට බලකරන සැමියා හා දබර වූ බිරිය කෑගෑවාය.”අපි කොහෙ කියල යන්ඩද මනුස්සයො - හිටපිය මං සන්ධ්‍යාගේ තාත්තටයි පොලිසියටයි කියනව උඹයි සන්ධ්‍යාව මැරුවෙ කියලා.””කියාපිය බැල්ලියේ කියාපිය – කට ඇරියොත් තෝත් මරා දානවා.”අඹු දරුවන් ද රැගෙන ඔහු ගමෙන් පිටව ගියේය. යන තැනක් ද නොකීවේය. ඔහුගේ නික්ම යාම සන්ධ්‍යාගේ තාත්තාට දුකෙකි.මල් කැකුළිය සන්ධ්‍යාගේ ඝාතනයෙන් මුළු සබරගමුවම කම්පාවෙන් ඇලී ගියේ ය. පොලිසිය පරීක්ෂණ ඇරැඹීය. විවිධ කටකතා ඔස්සේ නොයෙක් පුද්ගලයන්ගෙන් කට උත්තර ලබා ගැනිණ. එහෙත් සන්ධ්‍යාගේ ඝාතකයා ඒ අතර නොවීය. මේ කුරිරු ඝාතනය අබිරහසක් බවට පත්වෙමින් කාලයට බැඳී ගියේය. වසර දෙක තුන ද ඉක්ම ගියද හරිහැටි තොරතුරක් හෝ පැහැදිලි සාක්ෂියක් හෝ නැත.සන්ධ්‍යාගේ ආදරය පතා ආ තරුණයකුගෙන් ද ප්‍රශ්න කැරිණි. ඝාතකයා ඒ වනවිටත් නිදැල්ලේය. අනතුරුව මෙම අබිරහස් ඝාතනයේ සුලමුල සෙවීමට රහස් පොලිසියට පැවරිණි. විදුලිබල මණ්ඩලයේ නිලධාරින්සේ වෙස්වලාගත් නිලධාරිහු අහස පොළව නුහුලන මේ අපරාධයේ අපරාධකරු අල්ලා ගැනීමට ගමට පැමිණියහ.සොබාදහම ද කම්පිතය. ඝාතනයට ගොදුරු වූ සන්ධ්‍යාගේ සියුමැලි අතක ඇඟිලි තුඩු දෙකක නියපොතු අතරේ සැඟවී තිබුණේ ‘කෙස්’ ගස් දෙකකි. ඒ ‘කෙස්’ ගස් දෙක ඩී.එන්.ඒ. පරීක්ෂණයට බඳුන් කොට තිබිණි. ඊට බඳුන් කරවූ සැක කටයුතු කිසිවකුගේ ‘කෙස්’ සමඟ සැසඳුනේම නැත. ඝාතනයෙන්් පස්වන වසර ද එළැඹී තිබියදී රහස් පොලිසියේ නිලධාරින් කීප දෙනකු සන්ධ්‍යාගේ නිවසට පැමිණියහ.”මොහු හඳුනනවාද? මොහු නොවෙයිද ඔබේ දියණිය මරා දැමුවේ?””අනේ සර්, මේ පිට එකෙක් නෙවි. මගේ ලොකු අක්කගේ දුව බන්දලා දීපු හාදයානේ. මෙයාට ඉන්න ගෙයත් මං දීලා තේ වගාවකටත් මං අත දුන්නා. කවුරු හරි සර්ලට මේ පුතා ගැන බොරුවක් කියල වෙන්නැති මයෙ හිතේ.” සන්ධ්‍යාගේ තාත්තා එසේ කියද්දී කට කොනකින් සිනාසුණු නිලධාරියා සැකකරුගේ හිස අල්වා සෙලවීය.”ඇත්තද – මූ තමා ඔහේගෙ දුවගේ මිනිමරුවා. අපේ ඩී.එන්.ඒ. පරීක්ෂණයත් සාර්ථකයි. දැන් මූ ඒ අපරාධයේ මුළු කතාව ම පාපොච්චාරණය කරනවා.”ඒ ඇසූ සන්ධ්‍යාගේ පියාගේ දෑස් ලොකු විය. දෑස් ගිණි පුපුරු මෙන් විය. හේ යටිගිරියෙන් කෑ ගැසුවේය. ශාප කළේ ය.”මුගේ හැම දේට ම උදව් කළ මට මේකා මගෙ දුවට මෙහෙම කරාවි කියල හීනෙන්වත් හිතුවෙ නැහැ. මගේ දුවට මේ අපරාධය කළේ මොන හිතකින්ද යකෝ” දුවගෙ මළගම දවසෙ මේ අපරාධය කරපු උන්ට හෙණ හත ඉල්ල ඉල්ලා උඹ හැඬුවේ අපව රවට්ටන්ඩ නේද යකෝ.” තාත්තා ක්ලාන්ත වූයේය.අඹු දරුවන් සමඟ ගමෙන් පලාගිය අපරාධකරුවා මේ ගතව ගිය වසර පහ පුරාවට ම ගමට පැමිණියේ එකම එක් වරක් පමණි. සියල්ල සනාථ වී තිබේ. රත්නපුර ගිලීමලේ කනේගල්ල ගමේ පදිංචිකරුවකු වූ ඔහු දොළොස් හා දහවන වියෙහි පසුවන දියණියන් දෙදෙනකුගේ පියෙකි.සන්ධ්‍යාට වශීකෘතව කලක් තිස්සේ පසු වූ මොහු ඈ කෙළෙසන්නට මාන බලා සිටියේය. ඇයගේ නේවාසිකාගාරයේ ප්‍රධානියාගේ තේ වත්ත ද පිහිටියේ ඇයගේ තාත්තාගේ තේ වත්ත අසලමය. තමන් අද ගෙදර එන බවට තාත්තාට කියන්නැයි ප්‍රධානියාට පැවසීමෙන් ප්‍රධානියා ඒ පණිවුඩය ඇගේ තාත්තාට කියා තිබේ. දුව අද ගෙදර එන බව ඇසූ තාත්තා අම්මාට කියද්දී ඒ අසල පසුවූ සැකකරු පෙරමඟට ගොස් ඈ එනතුරුම මඟ රැක සිට තිබේ.ඔහුට ඉඩක් නොතබා හැකි වීර්යයෙන් ඇය ඔහු හා පොර බදන විටදි ඇයගේ නියපොතු අතර සිරවූයේ ඔහුගේ සිරුරේ කෙස් ගස් දෙකකි.නොඑසේ නම් තමන් මරා දැමූ අපරාධකරුවා මොහු යැයි පැහැදිලි සාක්ෂියක් ඉතිරිව තබා නිරපරාදේ මරණයට ගොදුරු වූ අවිහිංසකාව සන්ධ්‍යා නොඑනා ගමනක යන්නට ම ගෙස් තිබුණාය.”ඕනෑම අපරාධකරුවකු සිතන්නේ තමන්ගේ කාරිය කවදාවත් හෙළි වන්නේ නැහැ කියලයි. සොබාදහම පවා මේවැනි කාරණාවලදී නිහඬ සාක්ෂි සපයනවා. අපරාධකරුවා වසර පහට එකම එක වරකට ආ පළමු ගමනේදී ම නිශ්චිතවම හඳුනාගන්නට කරුණු රැසක් හේතු වී තිබුණා.” යැයි රහස් පොලිසියේ උසස් නිලධාරියෙක් සිළුමිණට පැවැසීයඅමල් යශෝමන් ජයසිංහ ඡායාරූප-අසිත ඉන්දික වීරවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=af12120211</link>
    <topic>‘ගොයම් කොළයට’ මුවා වී වෙඩි තැබු හැටි</topic>
    <author>මහින්ද අබේසුන්දර</author>
    <content>මේ ලියන අපි ජ්‍යෙෂ්ඨ පාඨශාලා සහතික පත්‍ර විභාගයට පෙනී සිටි අවදියේ 1956 මහා මැතිවරණය පැවැත්විණි. ප්‍රතිඵල එනතුරු කරන්නට ඕනෑ තරම් වැඩ තිබිණි.ඉලන්දාරි හැම හිතුවක්කාර වැඩක්ම කරන්නේ ඒ කාලයටය. එහෙත් අපට එදාත් දේශපාලන උණ යාන්තමට තිබුණු නිසා දේශපාලන රැස්වීම් බලන්නට ගියෙමු.වැඩිපුරම ගියේ වමේ රැස්වීම්වලටය. එයට එක් හේතුවක් වූයේ එම රැස්වීම්වල කතා කරන අයගේ වේගවත් රසවත් හා හාස්‍යජනක කතා නිසා වමේ රැළිවලට වඩාත්ම නැඹුරු විය. ආචාර්ය කොල්වින් ආර්. ද සිල්වා නම් සුවිශේෂ කථිකයා - සූර දේශපාලනඥයා අති දක්ෂ නීතිවේදියා දුටුවේ ගමේ පැවැති රැස්වීමකට ගිය වේලේය.ඇඟපත මහත කණ්ණාඩි දැමු කකුල් මහත කලිසමකින් සහ බුෂ් ෂර්ට් එකකින් සැරසුණු ආචාර්ය කොල්වින් ආර්. ද සිල්වා කතා කරන්නට මයික්‍රෆෝනය ළඟට ආවේය. මා කොල්වින් දැක්කේ එදාය. කතාව හෙමින් පටන් ගත්තේය.එජාපයට බනින මොහොතට ළඟා වෙද්දී කොල්වින් ගේ අත පය දැඟලුවේය. බෙල්ල දෙපසට හැරුණේය. දුම්මල වරම ගත් යකැදුරා වගේමය. කිසිවකු කථිකයාගෙන් දෑස් ඉවත් කළේ නැත.ඔහුගේ කතාව අවසන් වූ පසු අප වේදිකාව පිටුපසට ගියේ කොල්වින් සමීපව දැක ගන්නටය. කොල්වින් වේදිකාවෙන් බසින තුරු දුවක් හා පියෙක් නොඉවසිල්ලෙන් බලා සිටියහ. කොල්වින් බැස්සේය. එසේ බලා සිටි දුව කොල්වින්ට දණ ගසා වැන්දේය. පියා එකත් පස්ව සිටියේය.“මොකද මේ?” පුදුමයට පත් කොල්වින් ඇසුවේය.“මගේ දුව හිරේ විලංගුවේ වැටෙන්න නොදී බේරා ගත්තේ ඔබතුමා හාමුදුරුවනේ. අපි හැමදාමත් ණයගැතියි” පියා කීවේය.කොල්වින්ට පරණ සිද්ධිය සිහිපත් වන්නට ඇත. දුවගේ හිස අත ගෑ කොල්වින් යන්නට ගියේය.දුවගේත් පියාගේත් කතාව අපි අසා දැනගත්තෙමු.පියාගේ නම ඊටින් බාස්ය. දුව දයාවතීය. ඇය අපගේ වයසේය. පවුල් දෙකක් අතර සණ්ඩුවක් ඇති විය. තමන්ගේ පියාට පහර දෙන්නට ආ ප්‍රතිවාදියාට දුව නියනකින් ඇන්නේය. මාරාන්තික ප්‍රහාරයකි. ප්‍රතිවාදියා රෝහල් ගතවුණා පමණක් නොව දුවට මිනීමැරුම් චෝදනා ඇතිව නඩුවක් වැටුණේය.චෝදනාව බරපතළය. දුව මිනීමැරුම් චෝදනාවෙන් කෙසේ හෝ නිදහස් කර ගත යුතුය. කෙසේ හෝ දුව වෙනුවෙන් පෙනී සිටීමට එක් වරක් හෝ දෙකක් කොල්වින් අධිනීතිඥ තුමා මාතර උසාවියට පැමිණ නඩුවට කතා කළේය.දුව නිදහස් විය. ගාස්තුව රුපියල් පනස්දහසකි.“පනස් දහසකුත් දීලා ආයිත් වඳින්නම ඕනැද” කට කැඩිච්ච එකෙක් ඇසීය.“මගේ දුව බේර ගත් එක මොනතරම් දෙයක් ද” පියා කීය.සතාසිවම් තම බිරිය මරා දැමු නඩුවේදී කොල්වින් පෙනී සිටියේ සතාසිවම් වෙනුවෙනි. නඩුවෙන් කෙසේ හෝ සතාසිවම් නිදහස් විය. බිරිය මැරුවේ සතාසිවම් නොව වංගෙඩිය බවට කතාවක් නිර්මාණය විය. අහිංසක බිරිය මරා දැමු සතාසිවම් නිදහස් කර ගැනීම ගැන දෙහිවල - ගල්කිස්ස ආසනයේ ගැහැනු පෝලිමේ ගොස් එම ආසනයට තරග කළ කොල්වින් සහෝදරයා පරාජයට පත් කළහ.ගොයම් කොළයට මුවා වී මිනීමරුවා වෙඩි තැබු බව පැමිණිල්ලේ සාක්කියකින් කියැවිණි. එදා කොල්වින් උසාවියට ගියේ ගොයම් ගසක් අතැතිවය. සාමාන්‍ය ව්‍යවහාරයේ ගොයම් කොළය කියන්නේ උස මහත ගොයම් ගොඩකටය. කොල්වින් නඩුකාරයාට පෙන්නුම් කළේ ගොයම් කොළේ අඟල් බාගයක් වත් පළල නැත. අඩි දෙක තුනක් උස කොළයක් කියාය. එයට මුවා වී කාටවත් නොපෙනී කිසිවක් කරන්නට බැරිය. විත්තිකාරයා නිදහස් විය.කොල්වින් පෙනී සිටියේ විත්තිය වෙනුවෙන් පමණි. නීතිඥයකු වී ශ්‍රී ලංකාවට පැමිණ මුල්ම නඩු කීපයක පැමිණිල්ලට පෙනී සිටියේය. පැමිණිල්ල ජයග්‍රහණය කළේය.“පුතේ උඹ නීතිය ඉගෙන ආවේ මිනිස්සු නිදහස් කරන්න ද? නැත්නම් දඬුවම් දෙන්න ද?” කොල්වින්ගේ මව ප්‍රශ්න කළ බව කියයි.කෙසේ හෝ එදවසින් පසු ඔහු විත්තියටම පෙනී සිටියේය. නඩුවලට පෙනී සිට විත්තිකරුවන් නිදහස් කර ගැනීම කොල්වින්ගේ දේශපාලනයට ද බාධාවක් විය. සතාසිවම් නඩුව හොඳම උදාහරණයයි.එක් වරක් ඔහු අතවර නඩුවක විත්තිය වෙනුවෙන් පෙනී සිටියේය. විත්තිකරුට එරෙහි චෝදනාව වූයේ කාන්තාවකට බලහත්කාරකම් කිරීමය. කොල්වින්ගේ තර්කය වූයේ එය බලහත්කාරයෙන් කළ දෙයක් නොව දෙන්නාගේ කැමැත්තෙන් සිදුවුවක් බවය. එය මනාව පැහැදිලි කරන්නට අපූරු ක්‍රියාකාරකමක් රඟ දක්වා පෙන්වීය.ෆුල්ස් කැප් කොළයක් රෝල් කොට කොල්වින් අතට ගත්තේය. තෝල්ක මුදලිට රූල් පොල්ල දුන්නේය. ඉන් පසුව සිදුවූ දේ මෙහි සඳහන් නොකරමි. කොල්වින් ගැන දන්නා අයගෙන් එය අසා දැනගත හැක.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212021</link>
    <topic> ‘නිම්වළල්ල’ තේමා ගීය ලීවේ පාසල් සිසුවෙක් හැටියටයි</topic>
    <author>උපාලි සමරසිංහ</author>
    <content> ‘නිම්වළල්ල’ තේමා ගීය ලීවේ පාසල් සිසුවෙක් හැටියටයි- මහාචාර්ය සුනිල් ආරියරත්නමගෙ ගුරුවරුන් පොත පත කියවීම ගැන අපට මහත් පිටුබලයක් දුන්නා. එතුමන්ල පන්ති මට්ටමින් පවත්වන ලද තරගවලදි, ප්‍රදේශයේ පැවැති කථික, විවාද තරගවලදි මටත් අයියටත් නිතරම ජයග්‍රහණ තිබුණා. ඇත්තටම මේ කටයුතු හරහා ගුණසේන පොත් සමාගමෙන් අපට පොත් ප්‍රදානය වුණා. මා මුලින් කීවා වගේ ලිහිණිපොත් විතරක් නොවෙයි. උඩුකැන්දවල සරණංකර හාමුදුරුවන්ගෙ බඹරැන්දෙ සිරි සීවලි හිමියන්ගේ පොත් අප මුලින්ම කියෙව්වෙ එසේ ලැබු ප්‍රදාන අනුවයි. ඇත්තටම මේ පොත් සුරැකිව තබා ගැනීමට පුස්තකාලයක් පවත්වා ගැනීමේ අවශ්‍යතාව ද මට ඇතිවුණේ පාසල හරහාමයි කීවත් නිවැරැදියි.අදත් අලුත් පොතක් දිග හැරියාම තියෙන නැවුම් සුවඳ ආඝ්‍රාණය කරන්ඩ මා කැමැති ඒ පෙලැඹවීම් නිසයි. මට හොඳට මතකයි කොළඹදි පැවති මේරි රත්නම් අනුස්මරණ කථික තරගයේ ප්‍රථම ස්ථානය මට ලැබුණු දවස. එදා අයියගෙත් ඇස් ආදරයෙන් දයාවෙන් පිරිලා තිබුණා. එතුමා ඇත්තටම මගෙ දෙවැනි තාත්තා.අපේ ඉස්කෝලෙ නම්වර ලැබුවෙ ක්‍රිස්තියානි සාන්තුවරයකුගේ නමින්. ඒ වගේම තමයි අපේ ක්‍රීඩා නිවාසත් නම් වුණේ. එකක් සිබිල්ටන්, රතුපාට නියෝජනය කළා. ඊළඟට කාපෙන්ටර් ගානියර්. කහපාට නිවාසය. තවත් ක්‍රිස්ටෝපනිස් නිල්පාට නියෝජනය කළ නිවාසෙ. හතරවැන්න කොපල්ස්ටන් කොළපාට නිවාසය. අපි දෙන්නම ක්‍රීඩා අංශයට වඩා සාහිත්‍ය අංශයයි එදත් නියෝජනය කළේ. මා නම් ක්‍රීඩා කළේම නෑ.ඒ කාලෙ ‘රිවිදින’ ‘දවස’ පත්තරයෙ පළවන කූපන පුරවා පොත් ගන්ඩ ගියාම ගුණසේන සමාගමයෙන් පොතක මිල ගණන්වල බාගෙට (මුදලින් අඩක් අඩුකරලා) පොත් ගන්ඩත් පුළුවනි. අප ඒ කාලෙ පොත් ගත්තෙ එහෙමයි.තවත් රසවත් සිද්ධියක් මතක් වෙනවා. අපෙ ඉස්කෝලෙ ලාංඡනය රාජාලියා. කොළපාට හා කළුපාට මිශ්‍ර කරලා ලතින් පදයක් එක්ක තිබුණෙ. සිංහල - බෞද්ධ පාසල්වල සමහර බෞද්ධ පද තිබෙනවනෙ. ‘මානිවත්ථ අභික්ඛම’ ආලොකො උදපාදි’ වගෙ. “මානිවත්ථ අභික්ඛම” කියන්නෙ නොනැවති ඉදිරියට යමු යන්නයි. ඒත් මේ ලතින් පදයෙ තේරුම මට කාගෙන්වත් අහලා දැනගන්ඩ බැරිවුණා. කිසිවෙක් දැන සිටියෙත් නෑ.මං එක්තරා පාසල් සඟරාවක් ගහන වෙලාවක මේ ලතින් පදේ තේරුම හොයන්ඩ උත්සාහ ගත්තෙ. පස්සෙ මං ඒකෙ තේරුම “උකටලී නොවව්” කියලා දැම්මා. ඒක සදාචාරාත්මක නැතිය කියලා තේරෙන්නෙ අද මේ වයසටයි. එදා තිබුණු වයසෙ හිතුවක්කාරකම අනුව මං එහෙම දැම්මා. මේකට ගුරුවරුන් ආදි ශිෂ්‍යයන් හරියට කලබල වුණා. ඒත් කවුරුවත් නියම තේරුම කිව්වෙත් නෑ.අයියයි මායි හොරෙන් ‘මැට්නි ෂෝ’ එකත් එහෙම ලැවීනියා එකේ බලන කාලේ මේවා වෙන්නෙ. නාට්‍ය බලන්ඩත් අපට හොඳටම වුවමනාව තියෙනවා. අම්මගෙන් යම්බඳු බුරුලක් ලැබුණත් තාත්තනම් මේවාට එතරම් කැමැත්තක් තිබුණෙම නෑ. මොන දේ වුණත් බලන්ඩ වෙන්නෙ තාත්තට හොරෙන්. එතුමා මේ පිළිබඳව වපරැස් බැල්මක් හෙළුවේ. කොහොම හරි අයියා ලංකා කලා මණ්ඩලය මඟින් පවත්වන නාට්‍ය උලෙළක් සඳහා වූ ටිකට් පත් දෙකක් ගෙනැවිත් තිබුණා. ලුම්බිණියේ පැවැති මේ නාට්‍ය උළෙලේ නාට්‍ය එකක් හෝ දෙකක් බලන්ඩ ලැබුණේ. තාත්තට අසුවුණා. වැඩේ එතැනින් ඉවරයි.චිත්‍රපටිය, නවකතාව, නාට්‍ය, මේ හැම දෙයක් ගැනම අපේ කුහුල අවදි වන කාලෙ තමයි ආනන්ද විද්‍යාලයයේ රංජිත් ලාල් ප්‍රමුඛ ශිෂ්‍ය කණ්ඩායමක් ‘නිම්වළල්ල’ චිත්‍රපටිය හදන්නෙ. ඒකට දායක වන්නෙ සියයට අනු නවයක්ම ආනන්ද සිසුවො.බාහිර පාසල්වල සිසුවන් සියයට එකක් විතර සම්බන්ධ වුණා. මාත් අපෙ ඉස්කෝලෙන් ‘නිම්වළල්ලට’ සම්බන්ධ වූ සිසුවෙක්. එම චිත්‍රපටයේ තේමා ගීතය ‘හඳට අඬන කිරි දරුවෝ’ ලිව්වෙ මමයි. ඒක තමයි මගේ පළමු චිත්‍රපට ගීතය. ස්වර්ණා, ජානකී, තිස්ස විජේසුරේන්ද්‍ර වගෙ අය රඟපෑවා. ඒ රූපගත කිරීම් බලන්ඩත් මං ගියා. රංජිත් ලාල්ගේ ගී තනුවක් අනුව ගීතය ගායනා කළේ වික්ටර් රත්නායක.අපෙ ඉස්කෝලෙ බොහෝ කීර්තිමත් සිසුන් අතර හිටපු අධ්‍යාපන ඇමැති සුසිල් පේ‍්‍රමජයන්ත අමතක නොකළ හැකි නමක්. එතුමා අධ්‍යාපන ඇමැති කාලෙ ඉස්කෝලෙට බොහෝ උදව් කරලා තිබුණා.විදුහල්පති මේජර් ඩී. ඒ. ඩී. වානගුරු“සාන්ත ජෝන් විදුහලේ වර්තමාන විදුහල්පති හැටියට එතුමා ගැන කතා කරන්ට ලැබීම ආඩම්බරයි. එතුමා වගේම මාත් මේකෙ ආදි ශිෂ්‍යයෙක්. 1970 ගණන්වල ‘සිරිබො අයියා’ චිත්‍රපටය සඳහා පාසල් දරුවෙක් රංගනයට තෝරා ගැනීමට එතුමා පාසලට ආවා. මා උගනිමින් සිටි හයේ පන්තියටත් ආවා. ඇත්තටම මගෙ හීනය බොඳ වුණා. වෙනත් ළමයෙක්ව තෝරා ගත්තේ. එතුමා එදා දාගෙන හිටපු ලොකු කණ්ණාඩි දෙකට සමාන කණ්ණාඩියක් හොයාගෙන මාත් සුනිල් ආරියරත්න වගේ ගෙදර රඟපෑම් කළා. අධ්‍යක්ෂ කටයුතු කරනවා වගේ හැසිරුණා. අද මට ඒ පාසලේම විදුහල්පති හැටියට මේ ගවේෂණයේදී උදව් කරන්ඩ පුළුවන් වුණා.සුනිල් ආරියරත්න කියන්නෙ මේ රටේ ඉහළම ගී රචකයෙක්. චිත්‍රපට අධ්‍යක්ෂවරයෙක්. දේශකයෙක්. ඒ විතරක් නොවේ. පාසල් මාතාවට පෙම් කරන හොඳ පුතෙක්. රටේ වටිනා සාහිත්‍ය පර්යේෂකයෙක්.”අපේ ඉස්කෝලෙ ආදි ශිෂ්‍ය සංගමය බලවත්. 1915 අරඹපු ඉස්කෝලෙ 2015 දි වසර 100 සමරනකොට මේ පාසලේ වේදිකාව අංග සම්පූර්ණ රඟහලක් කරන්ඩයි ඔවුන්ගේ බලාපොරොත්තුව. නුගේගොඩට එවැනි පිරිපුන් රඟහලක් නෑ.එදා කතෝලික පාසලක් වුණත් අද මේක පොදු පාසලක් නිසා මා හිතනවා සාන්ත ජෝන් බාලිකාව සමුද්‍රදේවි බාලිකා කළා වගේ නමේ වෙනසකුත් කළානම් හොඳයි කියලා. එය අදත් නම් වන්නෙ ඒ සාන්තුවරයා නමින්. ඒත් අද බෞද්ධ පිරිස වැඩියි.මං සාන්ත ජෝන් විදුහලට එන්නට පෙර පළමු පන්තියෙ හිටියෙ පල්ලියෙ ඉස්කෝලෙ. ඊට පස්සෙ 2 පන්තියටයි මේ විදුහලට එන්නෙ. ඒ ප්‍රාථමික කාලෙ අපට හිටියෙ ඇත්තටම ගුරුවරියන් නොවේ. ගුරු අම්මාවරු. අමරා ටීචර්, ඇඹුල්දෙණිය ටීචර්, ගීකියනගේ ටීචර්, අබේකෝන් ටීචර් එවැනි කිහිප දෙනෙක්. එතුමියන් කියා දුන් කවි, පුංචි කතන්දර, අපේ රස මනස අවදි කළා.ඒ කාලෙ “ගුණසේන ගලප්පත්ති” මහත්මයගෙ ‘මුහුදු පුත්තු’ පුහුණුවීම් තිබුණෙත් අපෙ ඉස්කෝලෙ. ඉතින්! මං මේ කටයුතු පාසල අහවර වෙලත් බලා ඉන්නවා. කොට කලිසමක් ඇඳගෙන උසස් පෙළ කරන ළමයෙක් මෙහෙම බලා ඉන්න බව ටික දවසකින් ගලප්පත්ති මහත්මයට තේරුණා. වේදිකාවට පුටුවක් අවශ්‍ය වුණත්, වෙනත් දෙයක් අවශ්‍ය වුණත් ඒවා ලබාදීමත් මා කළ නිසා එතුමාට මා ගැන අවධානයක් ආවා. දවසක් එතුමා මගෙන් ඇහුවා බෙර ගහන්ඩ පුළුවන් ද කියලා. මා ගත් කටටම කීවා පුළුවන් කියලා. ඒ අනුව තමයි මං ‘මුහුදු පුත්තු’ නාට්‍යයේ බෙර වාදනයට හවුල් වුණේ.ඊට පස්සෙ ගලප්පත්ති මහත්මයා සිරිල් වික්‍රමගේ, බෙන් සිරිමාන්න වගෙ නළුවන් දාලා ‘දෑස නිසා’ කියලා වේදිකා නාට්‍යයක් කළා. මාත් ඒකට බොහොම කැමැත්තෙන් එතුමාගේ අනුග්‍රහය ඇතිව එකතු වුණා. ඒ සමරුවෙ සහාය නිෂ්පාදක හැටියට මගේ නම සඳහන් කැර ඇති බව පෙනුණාම මට පුදුම හිතුණා. එදා ඒක මට මහා භාග්‍යයක්.අද තිලක උයන ළඟ තියෙන මහා ‘සුපර් මාකට්’ එක එදා තණකොළ පිට්ටනියක්. ඕකෙ වෙසක් නාට්‍ය, තොරණ ඉදිකරනවා.සැණකෙළි පවත්වනවා. දේශපාලන රැලි මේවා තිබෙනවා. මේ හැම දෙයක්ම ගේ ළඟ ඉඳන්ම අපටත් විඳින්ඩ ලැබුණා. ග්‍රැමෆෝන් ගී යුගයේ ගී තැටි තමයි වාදනය වුණේ ඒ අවස්ථාවල.හාරලක්ෂෙ මංකොල්ලයට හසුවී මියගිය කාරය පැදවූ රියදුරු ජෝන් ද සිල්වාගේ පුතා ඒ කාලෙ පදිංචි වෙලා හිටියෙ අපේ කුලී ගෙයක. එයා වෙසක් නාට්‍ය කළ කෙනෙක්. මාත් ඒ නාට්‍යවල රඟපාලත් තියෙනවා. වෙසක් නාට්‍ය නිෂ්පාදනය ගැනත් මට අවබෝධයක් ලැබුණේ ඒ විදියටයි. ‘නිම්වළල්ලෙ’ ගී රචනා කළාට පස්සෙ ගීතය පිළිබඳව මගේ ආසාව තවත් වැඩි වුණා. මං වැඩි වැඩියෙන් ගීත ලීවා. “නීල නුවන් යුගින් බලන් මීනා මීනා - තල්අරඹේ ගල් පවුරෙන් එබී බලන් මීනා” මේ ගීත මා ලියුවෙ උතුරේ ත්‍රස්තවාදය මේ රටේ හිස ඔසවන්නටත් පෙරයි. පාසල ඇසුරු කැර මා ගී කිහිපයක් ලීවා. ඒවා අතරින් මා ප්‍රදීපා ධර්මදාස කියන මේ ගීතයට කැමැතියි.මේන් අපේ ඉස්කෝලේ රාන් රුවයි රැස්මාලේ පාන්දරම අපි ආවේ පහන් වැටක සිරියාවේඒ වගේම නන්දා මාලිනිය ගයන ‘අ’ යන්න කියන්න ලොවටම ඇහෙන්න ගීතයත් මගේ පාසල් ජීවිතය අත්දැකුම් කොට ලියන්නෙ. මා කවදත් ශිෂ්‍ය ජීවිතයටත් ශිෂ්‍යයාටත් කැමැතියි. මොන තරම් අරගල ආවත් මා ශිෂ්‍යයන් සමඟ ඉන්නෙත් ඒකයි. ඒක තමයි මගේ ගුරුවරු මට ලබා දුන්නු ආදර්ශය.අපේ ගේ කිට්ටුවම පාසල, සරසවිය මේ හැම දේම තිබු නිසා අනෙක් සිසුවන් විඳින සමහර දේ මට විඳින්න නොලැබුණා කියලා හිතෙනවා. කොහොමත් මා ශිෂ්‍යයෙක් හැටියට එතරම් සුන්දර පෙනුමක් තිබුණු කෙනෙකුත් නොවේ. පාසල් කාලය ඉතාම මිහිරි අත්දැකුම් ලබාදෙන කාලයක්.හෝමාගම, අවිස්සාවේල්ල, දෙහිවල, ගල්කිස්ස ප්‍රදේශවල සිටි අපෙ සමහර පාසල් සිසුවන් ශිෂ්‍යාවන් සමඟ බස් නැවතුමක කතා කැර කැර සිටිනවා මා සමහර විට දකිනවා. අපට එහෙම දෙයක්වත් කරන්ඩ ඉඩක් නොලැබුණේ නිවෙස නගරය මැදට පිහිටි නිසයි. මේක වැරැදි පූර්වාදර්ශයක් ලෙස ගන්ඩ එපා. ඒත් එහෙම අත්දැකුම් ද ජීවිතයට අවශ්‍ය බව මා පිළිගන්නවා. මගෙ ජීවිතයෙ මං ආපහු හැරිලා බැලුවාම මට බොහෝ දේ ලබා දුන්නෙ පාසල. ඒ පාසල් මාතාවට මං සදාකාලිකවම ආදරෙයි.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212022</link>
    <topic>වසර 44 ක් මඟ බලා සිටි ආදරයක්</topic>
    <author>දයා ඩී. ෆොන්සේකා</author>
    <content>වසර 44 ක් මඟ බලා සිටි ආදරයක්ආදරය පිළිබඳ මිහිර ඔවුන් දෙදෙනාට ම දැනුණේ කුඩා කාලයේ දීමයි. එවිට ඔහුට වයස අවුරුදු හතක්. ඇයට වයස අවුරුදු නවයයි.ඇලන් කුඩා වියේ දීම අනාථ නිවාසයට ආවේ මව මිය යෑමෙන් පසුව සිය පියාට ඔහු ඇතුළු සහෝදරයන් හදා වඩා ගැනීමට තිබු අපහසුව නිසාමයි.අයිරින් ද සිය මව කාස රෝගයෙන් මිය ගිය පසු සිය බේබදු පියා විසින් අනාථ නිවාසයට බාර දෙනු ලැබුවා. ඒ 1959 අවුරුද්දේ එක්තරා දවසක් අනාථ නිවාසයේ නීතිරීති අනුව ගැහැනු පිරිමි වෙන්කොට තැබුවත් හැකි හැම විට ම ක්‍රීඩාගාරයේ තිරයකට මුවා වී කතා කිරීම ඔවුන් අත්හැරියේ නැහැ. ඔවුන් දෙපළ ගේ මේ ඇඟැලුම්කමට නිවාසයේ වැඩිමහලු පිරිමි ළමයින් කැමැත්තක් දැක්වූයේ නැහැ. දවසක් ලොකු පිරිමි ළමයින් හතර දෙනෙක් ඇලන්ට නිල්වෙන තුරු පහර දුන්නේ ඔවුන් දෙදෙනා කතා කරමින් සිටියදීයි.නිවාසයේ ළමයින්ට දවසකට පැයක් දෙකක් ඉන් පිටතට ගොස් සෙල්ලම් කරන්නට ඉඩ ලැබෙනවා. එවැනි වේලාවල ද අයිරින් හා ඇලන් කළේ අසල වූ කඳුගැටයට අති’නත් ගෙන පිය නැඟීමයි. එවන් අවස්ථාවලදී ඔවුන්ගේ සිත්වල පිරී තිබෙන්නේ ආදරයයි.මුලින්ම ඇලන් සිය ආදරය අයිරින්ට ප්‍රකාශ කළේ මෙවන් අවස්ථාවකදීය.“අයිරින් අපි ලොකු වුණාම ඔයා මාව බඳිනව ද?” ඇලන් ඇසුවා.“ඔව් නැතුව? ඒත් ඔයාට ටික කලක් බලා ඉන්න වේවි” අයිරින් කීවා.දවසක් ළමා නිවාසයේ ළමයින් විනෝද චාරිකාවකට එක්වුණා. ඒ එංගලන්තයේ උතුරු යෝක්ෂ්යර් වෙරළේ. එහිදී එකිනෙකා පසුපස එළවාගෙන ගිය අයිරින් හා ඇලන් දෙදෙනා එහි තිබු පැරැණි හමුදා කුටියකට ඇතුළු වුණා. දෙදෙනා තනිව සිටියදී ඔවුන් ඇස ගැසුණේ නිවාසයේ නෑන් ඇන්ටි නම් කාන්තාවටය. ඇය අයිරින්ට කම්මුල් පාරක් ගැසුවා.“අයිරින්. ගෑනු ළමයි හැසිරෙන්නෙ ඔහොමද බොහොම නරකයි බොහොම නරකයි” ඇය අයිරින්ට බැණ වැදුණා.“ඇලන් ඔයත් කළේ බරපතළ වරදක්”යළිත් නිවාසයට ගොස් දින තුනකට පසුවයි ඇලන්ට දඬුවම් ලැබුණේ. ඔහු ඒ නිවාසයෙන් පිටමං කොට සන්ඩර්ලන්ඩ් හි වෙනත් නිවාසයකට යවනු ලැබුවා.අලුත් නිවාසය ඇලන්ට එතරම් ඇල්ලුවේ නැහැ. එය තිබුණේ පෙර සිටි රෙනී පාත් නිවාසයට වඩා කිලෝමීටර් 9 ක් දුරිනි. ඔහුට අයිරින් නැතුව පාළුයි. මාසයක් පමණ එහි සිටි ඔහු දිනක් රාත්‍රී නිවාසයෙන් පැන ගියේ පැරැණි නිවාසයට ගොස් අයිරින් හමුවීමටය. එහෙත් උදේ පාන්දර පොලීසියට හසුවී ඔහු නැවත නිවාසයට බාර දෙනු ලැබුවා.දෙවැනි වරටත් ඔහු දිනක් රාත්‍රී නිවාසයෙන් පැන ගියේ රෙනී පාරේ නිවාසයට යෑමටය. මෙවර ඔහු පොලීසියට හසුවුණේ රෙනී පාර අසලදීමයි.ඉන් පසුව ඔහු තවත් ඊටත් වඩා දුර අනාථ නිවාසයකට හැරලනු ලැබුවා. එහිදීත් ඔහු සිය වෑයම අත්හැරියේ නැහැ. මෙවර ඔහු අසුවුණේ පැන ගොස් ආහාර සොරකම් කිරීමේදීය. එවර ඔහු මහේස්ත්‍රාත්වරයකු හමුවට පමුණුවනු ලැබුවා.මහේස්ත්‍රාත්වරයා ඔහු ඩන්හම් හි “ස්ටැහෝප් කාසල්” නම් වූ රජයේ අනුමත අනාථ දරුවන්ගේ පරිවාස නිවාස පාසලකට යැවීමට නියම කළා.“මෙහෙ තියෙන්නේ එකම නීතියයි. ප්‍රශ්න අහන්නෙ නැතුව කියන දේ කරන්න ඕනෑ” එහිදී ඔහුට ලැබුණු අණ ඒකයි. එහිදීත් ඔහුට අයිරින් මතක් වුණාම ඉන්න බැරි වුණා? පැන යාමට තැත් කළ ඔහුට ලැබුණේ බස්තමකින් ගුටි කෑමේ සංග්‍රහයයි. ස්ටැන්හෝප් නිවාසයේ රජ කළේ හමුදා නීතියයි. එහිදී ඔහු හිතාගත්තේ කවදාහරි මෙයින් අස්වී ගිය දවසක අයිරින් මුණ ගැසීමටයි.ඉන්පසු ඔහු සිය ඉරණම පිළිගෙන හොඳින් ඉගෙන ගත්තා. විශ්ව විද්‍යාලයට ගියා. මුද්‍රණ ශිල්පය පිළිබඳ උපාධියක් ගත්තා. මුද්‍රණ ආයතනයක කළමනාකාරවරයෙකු වශයෙන් ජීවිතය ඇරැඹුවා. අතීතය නිතර නිතර සිතේ හොල්මන් කළත් ඔහු වයස අවුරුදු 28 දී විවාහ වුණා. එහෙත් තමාට දරුවන් අවශ්‍ය නැහැ යන මතයේ සිටි ඔහුගේ විවාහ ජීවිතය වසර හතකින් නිමා වුණේ බිරිය ඔහු හැර යෑමෙන් පසුවයි.1996 වන විට ඔහුට වයස අවුරුදු 44 ක්. ඒ වන විට ඔහු ජීවත්වුණේ සන්ඩර්ලන්ඩ් හි නිවාසයක පාලිකාවක වූ බාබරා නම් කාන්තාවක සමඟයි. ඇය හැමදාම සවසට ශාරීරික අභ්‍යාස සඳහා ක්‍රීඩාගාරයකට යනවා. දවසක් ක්‍රීඩාගාරයෙන් ගෙදර ආ ඇය කී කතාවකින් ඔහු කලබල වුණා.“ඔයා දන්නවද ජිම් එකේ ඉන්නවා ඔයා වගේම අනාථ නිවාසයක හැදුණු කාන්තාවක්.”“ආ” ඔහු කීයේ එක්වරම තැති ගැනුණු සිතින්.“මොකක්ද නම?” ඊළඟට ඔහු ඇසුවේ සැකයෙන්.“අයිරින්”ඔහු තිගැස්සී සිටියා.“මේ එයාමද වෙන්න බෑ” ඔහු බාබරාට අමුත්තක් පෙන්නුවේ නැහැ.දින දෙකකට පසු බාබරා ඇලන් ක්‍රීඩාගාරයට රැගෙන ගියේ ඔහුගේ ඉල්ලීමටය.අයිරින් පිළිගැනීමේ කවුන්ටරය සමඟ තවත් කීපදෙනෙකු සමඟ සිටියා.ඇගේ නිල්පාට ඇස් දෙක තාම එදා වගේමයි. වයසට ගියත් ඔහු අයිරින් හඳුනාගත්තා. අයිරින්ටත් ඔහු හඳුනා ගැනීමට වැඩි වෙලාවක් ගියේ නැහැ. බලා සිටි සියලු දෙනාටම මෙය පුදුමයක් වුණා. මොකක් හෝ රහසක් ඔවුන් දෙදෙනා අතර ඇතැයි අනිකුත් අයට සිතුණා.“ඇලන් මං පොඩි කාලෙ ඉඳල දන්නා ළමයෙක්අපි පුංචි කාලේ එකට සෙල්ලම් කළා” ඇය ඔවුන්ට කීවා.සියලු දෙනාම සිනාවෙන්නට පටන් ගත්තා. ඇලන් පත්වුණේ පුදුම මානසික තත්ත්වයකට.ඉන් පසුවත් ඔහු ඇය දෙතුන් වතාවක් හමු වුවත් අනිත් අය ඉදිරියේ ඇයට යමක් ප්‍රකාශ කරන්නට හැකිවුණේ නැහැ. දවසක් දෙදෙනා තනිව හමුවුණා.එදා දෙදෙනාටම බදා වැලඳගන්නට හැකිවුණා.ඒත් අයිරින් ඒ වන විට විවාහ වී ඇතැයි සිතූ ඇලන් බාබරා සමඟම ජීවත්වුණා. අයිරින් ද ඔහුගෙන් මදක් දුරස් වුණේ කාලයට ඉඩ දෙමින්.2000 වසරේදී බාබරා හදිසියේම මියගියේ දියවැඩියා රෝගය නිසා.2002 දී ඇලන් සන්ඩර්ලන්ඩ් කරා ගියේ හදිසියේමයි. 2004 දී තවත් දවසක ඇය මෝටර් රියක මගී අසුනේ යනවා ඔහු දුටුවා. ඇය සමඟ පිරිමියෙකු සිටි නිසා ඔහු හිතින් අයිරින් පිළිබඳ අදහස අයින් කරගන්න වෑයම් කළා.ඉන්පසු බොහෝ කලක් ගියත් ඇයට ඇලන් ගැන ආරංචියක් ලැබුණේ නැහැ. අනතුරුව වයස අවුරුදු 16 දී නිවාසයෙන් අස්වුණු ඇය කර්මාන්ත ශාලාවක රැකියාවක් කරමින් කාමරයක් කුලියට ගෙන ජීවත් වුණා. ඇයට රොබට් නම් තරුණයකු හමුවූයේ වයස අවුරුදු 17 දී. ඔහු සමඟ විවාහ වී සන්ඩර්ලන්ඩ් කරා ආ ඇය දැන් පුතුන් දෙදෙනකුගේ මවක්. ඔවුන්ගේ විවාහයට ආයුෂ තිබුණේ වසර හතයි. ඉන් පසුව ඇයට ඇලන් ගැන නිතර සිතුණත් ඇයට ඔහු සොයාගත හැකිවුණේ නැහැ.ක්‍රීඩාගාරයේ දී එදා ඔහු හමුවූ පසු තමා තාමත් ඔහුට ආදරේ යැයි කියන්නට සිතුව ද ඔහු බාබරා සමඟ සිටි නිසා ඇය පසුබට වුණා.පසුව බාබරා මියගිය බව ආරංචි වූයෙන් ඇගේ සිතට යළිත් ඇලන් ඇතුළු වුණා.එදා සන්ඩර්ලන්ඩ්හි දී මිතුරෙකු සමඟ රථයේ යද්දි මහමඟ සිටි ඇලන් දුටුව ද එවර ද ඇයට දුක්වන්නට සිදුවුණේ ඔහු හමුවන්නට බැරිවීම නිසා. ඇලන් මෙන්ම අයිරින් ද වසර ගණනාවක් සිය පේ‍්‍රමණීය සිත විකසිත කරමින් බලා සිටිය ද දෙදෙනාගේම බලාපොරොත්තු එක විදිහටම සුන්වෙමින් තිබුණා.එදා 2004 මැයි 10 දින වේලාව දහවල් එකට පමණ ඇති. අයිරින් බ්ලැන්ඩ්ෆෝඩ් වීදියේ සිය මිතුරියක සමඟ ගමන් කරමින් සිටියා. ඒ ක්‍රීඩාගාරයේ සිට යන ගමන්. තමාට ඉදිරියෙන් සුපුරුදු රුවක් ගමන් කරනු දුටු ඇය තිගැස්සී සිටියා.“ඇලන්” ඇයට කෑගැසුණා. නැවතුණු ඇලන් මොහොතකින් අයිරින්ගේ දෑතට මැදිවුණා. ඇයට මහමඟදීම ඔහු සිප ගත්තේ ඉහ වහා ගිය සතුටින්.“ඔයා දන්නවද මං දැන් නිදහස්” ඇයට කියැවුණේ සතුට වැඩිකමට.“ඇයි මාත්?” ඔවුන් යළිත් වැලඳගත්තා.“මේ මං මගේ ජීවිතේ පුරාවටම ආදරේ කරපු එකම ගැහැනිය.”ඔහු කීයේ ඇගේ මිතුරියට.ඔහුත් සිය දුරකතන අංක හුවමාරු කරගත්තා.“අයිරින් කිනියර්” ඔහු ඇගේ සම්පූර්ණ නම දැනගත්තේ එදා.වැඩිකල් නොගොස් ඔවුන් දෙදෙනා නීතියෙන් එක්වුණා.“මං කිව්වෙ ඔයාට එදා ටික කලක් බලා ඉන්න වේවි කියලා. අයිරින් ඔහුට කීවේ මධුසමය දා රාත්‍රියේදී.”“ටික කලක් මදි ද අවුරුදු 44 ක්”රීඩර්ඩ් ඩයජස්ට්දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212023</link>
    <topic>ලොව හුදෙකලාම ගොපල්ලා</topic>
    <author>සේමාලි කැල්ලපත</author>
    <content>ලොව හුදෙකලාම ගොපල්ලාමේ තොරතුර ලෝකයේ කාත් කවුරුත් නැති ඈත මුල්ලකට වෙලා තට්ට තනියම කල් ගෙවන පුද්ගලයකු ගැනයි. ලොව හුදෙකලාම ගොපල්ලා ලෙසින් වාර්තා වන මොහු චිලී ජාතිකයෙක්. නම පවුස්තිනෝ. කාත් කවුරුත් නැතිව චිලී රටේ පැටගෝනියා කඳුකරයේ මොහු වසර 46 ක් තිස්සේ වාසය කරයි. හිමෙන් වැසුණු කඳු මුදුන් හා චිලී පැටගෝනියාවේ විල්වලින් වට වූ ප්‍රදේශයක දිවි ගෙවන මේ පුද්ගලයාගේ තනිය මැකෙන්නේ බැටළුවන්ගේ හඬින් සහ ඔහුගේ රේඩියෝවේ හඬින් පමණයි.චිලී රටේ ඕහිගින්ස් විල අසබඩ ප්‍රදේශය හැඳින්වෙන්නේ ලොව හුදෙකලාම ප්‍රදේශ අතරින් එකක් ලෙසයි. ෆවුස්තිනෝ ජීවත්වෙන්නේත් මේ විල අසලයි.ඇමෙරිකානු පුවත්පත් කලාවේදීහු පිරිසක් පසුගිය වසරේ මේ හුදෙකලා මිනිසා හමුවීම සඳහා ගියහ. ඔවුනට ඒ සඳහා දින 4 ක් ගතව තිබිණ. එහිදී මේ 81 හැවිරිදි හුදෙකලා මිනිසා දිවි ගෙවන අන්දම දුටු මේ පුවත්පත් කලාවේදීන් පුදුමයට පත්වූහ.“මට මුදල් උවමනා නෑ. මට ඇති තරම් කෑම තියෙනවා. හුදෙකලා වුණාම ජීවිතය වඩාත් හොඳ වෙනවා. මං මැරෙනතුරුම මෙහේ ඉන්නවා” පවුස්තිනෝ පුවත්පත් කලාවේදීන් සිය නිවහනට පිළිගනිමින් පැවසූ වේය.පවුස්තිනෝ හැදී වැඩුණේ ද මේ ප්‍රදේශයේමය. එහෙත් ඔහුගේ ඥාතීන් ප්‍රදේශය හැරදමා යද්දී එකල චිලී රට පාලනය කළ ඒකාධිපති පාලක පිනොචේගේ බලය වැඩිවෙද්දී පවුස්තිනෝට ද සිය ගම් පළාත හැර දමා යන්නට සිදුවිය.ඔහු ගියේ අසල්වැසි ආර්ජන්ටිනාවටය. ඒ රටපුරා ඇවිදිමින් විවිධ රැකියාවල නිරත වූ පවුස්තිනෝ වසර කීපයකට පසු යළිත් ඕහිගින්ස් විල අසබඩ ප්‍රදේශයට පැමිණියේය. මුළු චිලී රටේම ජනගහනය ඉතාම අඩු පළාත ලෙස වාර්තා වෙන්නේ මේ ප්‍රදේශයය.ඉඩමේ ඇති කුඩා මඩු දෙකෙන් එකක ඔහු නිදා ගන්නා අතර ආහාර ගන්නේත් රේඩියෝවට සවන් දෙන්නේත් පත්තර බලන්නේ එහි සිටය. මේ පත්තරත් ඔහුට ලැබෙන්නේ වසරකට දෙවරකි. අනෙක් මඩුව ඔහුගේ ආහාර ගබඩාවය. ඒ හැරුණාම ඔහු හරකුන් සහ බැටළුවන් ද ඇති කරයි. දිනපතාම ඒකාකාරී ලෙසින් දිවි ගෙවන මේ පුද්ගලයා දින ගෙවී යන අන්දම දැන ගැනීම සඳහා කැලැන්ඩරයේ දින කපා හැරීම කරන්නේය.සෑම දෙවසරකටම වරක් ඔහු සිය සතුන් විකිණීම සඳහා සැතපුම් 25 ක් ඔබ්බෙන් පිහිටි කුඩා නගරයකට යන්නේය. ඔහුට ළඟින්ම ඇති ඒ ගම ඔහුට ළඟ නගරය ද වෙයි.එහි මුළු ජනගහනය ද සීයකට ආසන්නය. ගිරි කදුරු හා කඳු හෙල් අතරින් යන ඒ දුෂ්කර ගමනට දින දෙකක් ගත වේ. ශීත කාලයට ඒ ගමන තවත් දුෂ්කරය. නගරයට ගොස් සතුන් විකුණා ලබන මුදල් ඔහු වැය කරන්නේ ඔහුට අත්‍යවශ්‍ය බඩු මිලදී ගැනීමටය.ඔහු සතු නවීන මෙවලම් සංඛ්‍යාව ඉතා අල්පය. ලෝකයා ඔහු හා සම්බන්ධ කරන එකම උපකරණය රේඩියෝව පමණි. ඉන් අසල්වැසි රටවල දේශපාලන තොරතුරු සහ ක්‍රීඩා තොරතුරු දැන ගැනීමට ඔහු ඉතා කැමැත්තේය. මේ හුදෙකලා පුද්ගලයා ජීවිතයටම රූපවාහිනිය නරඹා ඇත්තේ වරක් පමණි.මින් දෙවසරකට පමණ පෙර රජයේ නියෝජිතයෙක් පවුස්තිනෝ හමුවට පැමිණියේය. ඔහු ළඟ තුවක්කු තිබෙන බව දැන පැමිණි ඒ නියෝජිතයා ඔහුගේ තුවක්කු තම බාරයට ගෙන හිලව්වට සූර්ය විදුලි කෝෂයක් ලබා දී ඇත්තේය. එහෙත් ඔහු එය පාවිච්චි කරනුයේ කලාතුරකිනි. “දැන් මට ආයිත් තුවක්කු තියෙනවා. මේ වතාවේ නම් ඒවා හුවමාරු කරගන්නේ නැහැ” පවුස්තිනෝ පවසයි.මේ හුදෙකලා මිනිසා ගේ නිස්කලංක ජීවිතයට දැන් දැන් බාහිර ලෝකයේ බලපෑම් එල්ලවීම් වැඩි වී තිබේ. රජයේ බෝට්ටු ඔහු පදිංචි ප්‍රදේශයේ විලට පැමිණෙන අතර දින 10 කට වරක් ග්ලැසියර නැරැඹීමට පැමිණෙන සංචාරකයන් රැගත් බෝට්ටු ද පැමිණේ. මේ බෝට්ටු නිසා ඔහුට ආහාර, සුප් හා අතුරුපස ටින්, සීනි හා පිටිමලු ද ඌරු තෙල් පෙට්ටි ද අඩු නැතිව සැපයේ.ඒ හැරුණු විට එඩේර ජීවිතයක් ගෙවන යුවළක් ද සිය සතුන්ට තණ කවමින් යන ගමනේ දී මොහුගේ ඉඩමේ නවාතන් ගනිති. හිලව්වට ඔව්හු පවුස්තිනෝගේ සතුන් ද බලා දෙති.මේ හුදෙකලා මිනිසා මේ පළාතෙන් ඉවත් කිරීමට චිලී රජය කෙතෙක් උත්සාහ කළ ද ඒ පළාත අත්හැර යෑමට ඔහුගේ කිසිම අදහසක් නැත්තේය. පවුස්තිනෝ ගැන වාර්තාමය චිත්‍රපටයක් නිපදවූ ඇමෙරිකානු පුවත්පත් කලාවේදීහු ඔහුගෙන් පැටගෝනියාවේ දේශගුණික විපර්යාස සහ ඇමෙරිකානු ගොපලු ජීවිත ගැන තොරතුරු විමසීමට ද අමතක නොකළහ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212024</link>
    <topic>විදුලිය නිපදවන්න අපූරු ද්‍රව්‍යයක්</topic>
    <author> චන්ද්‍රදීපා</author>
    <content>විදුලිය නිපදවන්න අපූරු ද්‍රව්‍යයක්නයිජීරියාවේ ජනගහනය මිලියන 162 කි. ඉන් බහුතරයකට විදුලිබලය නැත. මේ නිසා එරට විදුලිය සඳහා වන ඉල්ලුම ද අධිකය. මේ අධික ඉල්ලුමට පිළියමක් ලෙස පසුගියදා විදුලිය නිපදවීම සඳහා අපූරු අමුද්‍රව්‍යයක් සොයා ගනු ලැබුවේ එරට 14 හැවිරිදි පාසල් සිසුවියන් පිරිසක් විසිනි.ඔවුනට අනුව මේ අලුත්ම අමුද්‍රව්‍ය මිනිස් මුත්‍රය. ඔවුන්ගේ සොයා ගැනීම අනුව ලීටරයක මිනිස් මුත්‍රවලින් පැය 6 කට සෑහෙන විදුලි බලයක් ජනනය කරගත හැකි වේ.මේ දැරියන්ගේ ක්‍රමවේදය අනුව ප්‍රථමයෙන්ම මුත්‍රා විද්යුත් විච්ජේදක කෝෂයක් මඟින් නයිට්‍රජන්, ජලය සහ හයිඩ්‍රජන් ලෙස විච්ඡේදනය කර ගනී. එලෙස විච්ඡේදනය කරගත් හයිඩ්‍රජන් ජල පෙරණයක් හරහා ගොස් පිරිසුදු වෙයි. පිරිසුදු කරගත් හයිඩ්‍රජන් ගෑස් සිලින්ඩරයකට ඇතුළු කර එමඟින් ද්‍රවමය බොරැක්ස් සිලින්ඩරයකට ඇතුළු කෙරේ. එහිදී හයිඩ්‍රජන්වල ඇති තෙතමනය ඉවත් කෙරෙන අතර එලෙස පිරිසුදු කරගත් හයිඩ්‍රජන් විදුලි උත්පාදන යන්ත්‍රයට ඇතුළු කිරීමෙන් විදුලිය නිපදවා ගැනේ.මුත්‍රා මඟින් විදුලිය නිපදවීමේ මේ ක්‍රමවේදය තවදුරටත් වැඩිදියුණු කරගත යුතු යැයි ඔව්හු පවසති. මේ සිසුවියෝ සිය නව සොයා ගැනීම පසුගියදා ලාගෝස් නුවර පැවැති නව සොයා ගැනීම් සඳහා වන පදනමකට ඉදිරිපත් කළහ.ලෝකය පුරා විසිරී සිටින ෂියා මුස්ලිම් භක්තිකයෝ පසුගියදා අෂුරා ලෙසින් හඳුන්වන ආගමික දිනයක් සැමරූහ. ඒ ශුද්ධ වූ මහම්මද් තුමාගේ මුනුපුරා වූ ඉමාම් හුසේන් ගේ ඝාතන දිනයයි. හත්වැනි ශත වර්ෂයේ දී හටගත් කර්බාලා ගැටුමේ දී ඉමාම් තුමා ඇතුළු තවත් හැත්තෑ දෙදෙනෙක් ඉතා සාහසික ලෙසින් ඝාතනය වූහ. මේ දිනය සමරනු වස් ෂියා මුස්ලිම් භක්තිකයෝ සිය සිරුරු ද ආයුධවලින් තුවාල කරගෙන රුධිරය වගුරුවති.ඉමාම් තුමාට සිය භක්තිය පෙන්වනු වස් කරන මේ චාරිත්‍රවලදී ඔව්හු විශේෂිත වූ ආයුධවලින් සිය පිටට සහ පපුවට ගසාගෙන තුවාල සිදුකරගෙන රුධිරය වගුරුවති. ඇතැම් දෙනා එලෙස තුවාල කරගනිමින් පෙරහරේ ගමන් කරති.ඇෆ්ගනිස්ථානය, ඉරානය, ඉරාකය, තුර්කිය, අසර්බයිජානය, පකිස්ථානය, ලෙබනන් සහ බහරේන් වැනි රටවල ෂියා මුස්ලිම් ජාතිකයෝ මේ චාරිත්‍රය ඉටුකිරීමට එක්ව සිටියහ. චන්ද්‍රදීපාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212025</link>
    <topic>නෙළුම් විල</topic>
    <author/>
    <content>නෙළුම් විලඅලව්වේ සිට ගිරිඋල්ලට යන බසයක වාඩිගෙන සිටියෙමි.පරණ සරමක් හා දිරූ කමිසයක් හැඳි අසරණයෙක් බසයට නැඟ යාදින්නක් කියන්නට වූයේ ය.ඒ අනුව, ඔහුගේ උකුළු ඇටය අනතුරක දී බිඳී ඇත. එහෙයින් පුරුදු කර්මාන්තය කර ගත නොහැකි ය. ඔහු කායික මෙන් ම මානසික වේදනාවෙන් පෙළෙමින් සිටියේ ය.ඔහු තවත් කතාවක් කීවේ ය. ඒ ඔහුගේ (නිවුන්) දියණියන් දෙදෙනා ගැන ය. වසර දෙකකට පෙර ශිෂ්‍යත්වය සමත් වූ ඔවුහු ඉගෙන ගැනීමට පහසුකම් නැතිව අද දුකට පත්ව සිටිති. ඔවුනට ශක්තිය සැපයීමට ඔහුට අද නොහැකි ය.“මේක මගෙ පෙර කරුමේ’ ඔහු හැඬුවේ ය. ඔහු කියන්නේ මුසාවක් නොවේ යැයි මට දැනිණ. මම මට හැකි අයුරින් ඔහුට යමක් දුනිමි.මොහුට පින් තකා උදවු කළ හැකි නම් යෙහෙකි. මා ඔහු දුටුවේ අඟහරුවාදා දිනක ය.  අලව්වේ, අබ්බෝවේ, අග්‍රබෝධි විහාරයේ කෝට්ටපිටියේ පඤ්ඤාසිරි හිමියන් විසින් යොමු කරන ලද ලිපියක් ඇසුරිනි.අතු පතරින් වැසී ගිය අඩි පාරෙන් මතු වූ හාමුදුරු රුව ගැමි ගේ දොරකඩ පෙනී සිටියේ ය.ඒ රුව දුටු නිවැසි යුවතියගේ දෑස ලොකු විය. වහා ගෙතුළට දිව ගිය ඕ සුදු පිරුවටයක් ගෙනැවිත් අසුනක් මත එළා හාමුදුරුවනට හිඳ ගන්නට සැලැස්වූවා ය.හාමුදුරු රුව අසුන් ගත්තේ ය.යුවතිය දණ බිම ඔබා වැන්දා ය.‘සුවපත් වේවා!’‘හාමුදුරුවනේ, අප්පොච්චි කුඹුරට ගිහිං අම්ම කඩ පිළට ගිහිං! මල්ලිල ඉස්කෝලෙ ගිහිං! මං විතරයි ඉන්නෙ. ඩිංගිත්තක් ඔහොම ඉන්න. මං ගිලන්පසට යමක් හදාගෙන එන්නං’යුවතිය හනික ගෙතුළට වැදුණාය.හාමුදුරු නෙත ඔබ - මොබ බැලුවේ ය.හාත්පස වන වදුල පමණි.අසුනින් වහා නැගිට ගත් හේ ගෙයින් එළියට බැස්සේ ය. එකෙණෙහිම ඔහු වන වදුලේ සැඟවී ගියේ ය. වන පෙත සිසාරා නැගෙන්නට වූයේ වියළි කොළ පොඩි වන සර - බර හඬ ය.ඉන් බිය වූ කොරවක්කෝ කොක් හඬලාගෙන දුවන්නට වූහ.සර බර හඬ වන පෙත මැදින් ඇදෙන්නට වූයේ වෙල් එළිය ඉසව්වට ය.වන පෙතත්, වෙල් එළියත් යා වෙන අඩි පාර ඇරඹෙන තැන ඇත්තේ මහ කුඹුක් ගසකි. එහි මුලක් උඩ මිනිහෙක් හිඳ සිටියේ ය. ඒ උක්කුවා ය.වන පෙත දිගේ ඇදී ආ සර - බර හඬ උක්කුවා ළඟ නතර විය.උක්කුවා ගෙල හරවා වන පෙත දෙස බැලුවේ ය. මහතුන් ගේ දාඩිය බේරෙන රූප කාය උක්කුවා ඉදිරියේ පෙනී සිටියේ ය. ඔහු ගේ බූ ගෑ තට්ටය අව්වට දිලිසෙමින් තිබිණ.‘මොකද හොල්මනකට අහුවුණා ද?’මහතුන් කතා නොකරම උක්කුවා ළඟ ඇන තියා ගත්තේ ය.මහතුන් ගේ උඩුකය නිරුවත් ය. ඔහු කහ රෙද්දක් ඉනේ දවටා ගෙන සිටියේ ය.‘ඒ ගමන සිවුරක් හොරකං කෙරුව ද? මොකෑ කතා නැත්තෙ? යකා ගැහුව ද?’‘පුදුම වැඩක්නෙ උක්කුවො වුණේ!’ මහතුන් වට පිට බලා සගයාට ළං වුණේ ය.‘ඇයි මොකද?’‘මට හිතුණ තට්ටෙ ගාල සිවුරක් පොරෝගෙන ඉන්ඩ ඕනැ කියල’‘ඉතිං?’‘ඉතිං මං පන්සලෙන් සිවුරකුත් හොරකං කරගෙන තට්ටෙත් ගෑව. ඉන් පස්සෙ සිවුර ඇඳගෙන කැලේ අඩි පාර දිගේ ගියා. දන්නෙම නැතුව ගෙයක් ළඟට ගිහිං!’‘ඉතිං?’“කෙල්ලක් හිටිය ගේ ළඟ. ඉතිං දුවන්ඩයැ. මං ගේ ඉස්සරහටම ගියා. කෙල්ල සුදු රෙද්දක් ගෙනත් පුටුවකට එළුව. මං ඉඳ ගත්ත. කෙල්ල දණ ගහල මට වැන්ද. මට ‘සුවපත් වේවා!’ කියල කියවුණ. ගෙදර වැඩිහිටියො කවුරුවත් හිටියෙ නෑ. කෙල්ල මට ගිලන්පස හදන්න ගිය හැටියෙ මං පැනල දුවගෙන ආව.”‘අම්මප!’ උක්කුවා ගේ ඇස් පුදුමයෙන් උඩ ගියේ ය.‘මගෙ අම්මප!’දෙදෙන මොහොතක් මුහුණට මුහුණ බලා ගෙන සිටියහ.‘මොකක්ද යකෝ මහතුවො මේ කරන විකාර?’‘මට හිතුණ බං දවසක මහණ වෙලත් බලන්ඩ ඕනැ කියල.’‘පිස්සු’‘පිස්සු නෙමේ, කාලෙක හිටං තිබිච්ච ආසාවක්’‘අර කෙලී ඇඳුරුව ද? අඳුර ගත්ත නං විනාසයි.’‘ඇඳුරුවෙ නෑ. ඒකනෙ මට වැන්දෙ’‘එහෙනං ෂේප්. ඒක නෙමේ යංද තොටුපළ පැත්තෙ? අන්න කළු දුමාරෙත් නගිනව.’‘මට බොන්න බෑ’‘බොරුවට මහණ වෙච්ච හින්ද ද?’‘ඒක විහිළුවකට වගේ තමයි කෙරුවෙ. ඒත් අර කෙලී මට දණ ගහල වඳිද්දි ඇත්තමයි උක්කුවො මට බය හිතුණ බං. ඒ වගේ ම මට මං ගැන ගෞරවේකුත් ඇති වුණා. මං ඒකිට ‘සුවපත් වේවා’ කිව්වෙ ඇත්තටමයි.’‘ඔය පිස්සු කතාව නවත්වල යමං’‘මගෙ හිත දැන් වෙනස් වෙලා. හැමදාම බැණුං අහපු මං අද වැඳුම් ලැබුව. මං ඒකෙ ගෞරවේ රකින්ඩ ඕනැ බං. සමහර විට මේකෙන් මගෙ ජීවිතේ වෙනස් වෙයි. හැබැයි උඹ කාටවත් මේ ගැන කියන්ඩ එපා.’‘ඕවට තමයි පුතෝ බක තපස් කියන්නෙ’‘මට හිනාවෙයං. කමක් නෑ. හැබැයි ටිකක් හිතපං!’ හේ කහ ඇඳුම ගලවා, පිළිවෙළට නවා, ගසක උස් දෙබලක රැඳෙව්වේය. යට ඇඳුම පිටින් තනි වූ සගයාට පිටුපාගෙනම අනෙකා තොටුපළ පැත්තට යන්නට ගියේ ය.  අනන්‍යතාව සඟවා සිටීමට කැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.දිනක් මා පුරුදු පරිදි බයිසිකලයේ නැගී අයිස් ක්‍රීම් වෙළෙඳාමේ යන විට වියපත් එළදෙනක මස් කඩයට විකිණීමේ සූදානමක් ඇති බවට ආරංචියක් ලැබිණ. ඉන් සැලී ගිය මම ඒ දුක නෙළුම්විලට ලිවීමි. එය “දුකට හඬන අයිස්ක්‍රීම් නළාව“ නමින් 2012 ජූලි 15 වැනි ඉරිදා සිළුමිණ, නෙළුම්විලෙහි පළ විය.මට මුල් ම ඇමතුම ලැබුණේ ඕස්ට්‍රේලියාවෙනි. ඒ එහි පදිංචි සමින්ද්‍ර විතානගේ මහත්මියගෙනි. කතාව පත්‍රයේ පළ වී තිබුණේ මා ලිපිය යවා දෙමසකට පමණ පසු බැවිනුත්, ඒ කාලය තුළ ගවදෙනට සිදුවී ඇති දේ ගැන හරි තොරතුරක් මා නොදැන සිටි බැවිනුත් ඇය ගැන හරි ආරංචිය සොයා ගත යුතු විය.ගව දෙන හිමිකරුගේ දුරකථන අංකය ඒ වන විට මා සතුව තිබිණ. මම ඊට ඇමතුමක් ගතිමි. පිළිතුරු දුන්නේ දියණියකි.‘දුවේ, මේ කතා කරන්නෙ මාම කෙනෙක්. දුවගෙ තාත්තා අර මස් කඩේට විකුණන්න හිටිය එළදෙනව වික්ක ද?’‘තාම නෑ මාමෙ, අපේ තාත්ත මාම කෙනෙකුට කිව්ව “පුළුවන් නං මස් කඩේකට කතා කරල දෙන්න” කියල.‘ඉතින් කතා කරල දුන්න ද?’‘ඒ වුණාට ඒ මාම අපේ තාත්තට බැන්න. බැණල ඔහේ තණ කොළ කපන්න කම්මැලිනං මං කපන්නං, පුන්නක්කුත් දෙන්නං, මට කිරි ඕනත් නෑ, පුළුවං වුණොත් මං ඔහේට සල්ලිත් ගෙවන්නං’ කියල එළදෙනව අරගෙන ගියා.’ඒ තොරතුරේ ඇත්ත නැත්ත තෝරා - බේරා ගන්නා තුරු මගේ සැකය පහවූයේ නැත.දිනක් මම ගවදෙන රැගෙන ගිය තැනැත්තාගේ නිවෙස බලා ගියෙමි. අර දියණිය කී දේ සැබෑ වී තිබිණ. එළදෙන මේ අලුත් නිවැසියන්ට හීලෑ වී ඇති අයුරු මම දැක ගතිමි.මම ගෙදර අය සමඟ ගවදෙන ගැන කතා කළෙමි.‘මේ සතාව මස් කඩෙන් බේර ගන්න ඉදිරිපත් වෙච්ච කීප දෙනෙක් ඉන්නව. සල්ලි ගෙවල බේර ගත්තට පස්සෙ හදා ගන්න කැමති ද?’ මම ඇසීමි.‘ඔව්, අයියෙ අපි කැමතියි. මේ සතාව මෙහාට ගෙනාවෙ නැත්තං මෙලහකටත් මස් කඩේට සින්න වෙලා. දැන් බලන්න, ‘කළූ’ කිව්වම ළඟට එනව. ඇවිත් කන්න ඉල්ලනව.’ ගෙදර ඇත්තන්ගේ කතාවෙන් මගේ දෑසට කඳුළක් ඉපදිණ.මා ඊළඟට ගියේ එළදෙනගේ අයිතිකරු සොයා ගෙනය.මම ඔහු සමඟ එළදෙන මිලදී ගැනීමට කතා කළෙමි. පත්‍රයේ පළ වූ කතාව නොකීමි.‘මට රුපියල් තිස්පන්දහක් දෙන්න. සතා ඒ පවුලටම දුන්නත් මට කමක් නෑ.’ ඔහු කීවේ ය.මේ වන විට ගව දෙනගේ ජීවිතය බේරා ගැනීමට බොහෝ දෙනා ඉදිරිපත් ව සිටියහ. දිගින් දිගට ම දුර ඇමතුම් ලැබෙමින් තිබිණි. ඇමතුම් හැත්තෑ පහක් පමණ ලැබිණ.ඒ සමඟම අවශ්‍ය මුදලින් අඩක් පමණ එකතු කර ගැනීමට මට හැකි විය. ඒ සඳහා සහයෝගය දුන්නේ පෙර කී ඕස්ට්‍රේලියාවේ පදිංචි සමින්ද්‍ර විතානගේ මහත්මිය, සුමුදු කටුගම්පළ මහත්මිය, උමංගා වර්ණසූරිය මහතා, ආනන්ද තෙන්නකෝන් මහතා, එස්. ගුණසේකර මහත්මිය, සීතා ජයසූරිය මහත්මිය, තිලානි රණදේව මහත්මිය යන අය ය. මේ අතර ඉතිරි මුදල ගෙවීමට ව්‍යාපාරික මහතුන්, උපාසිකාවන්, ඇමැති බිරින්දෑවරුන්, හිටපු මන්ත්‍රී බිරින්දෑවරුන්, උසස් රැකියාවල නරත වූවන්, විශ්‍රාමික මහත්ම මහත්මීන් පොරොන්දු වී සිටිය ද රාවතාවත්තේ ටී. පුංචිහේවා මහතා සහ ගෙදර උදවිය ඉතිරි මුදල් සියල්ල ගෙවීමට ඉදිරිපත් වූයෙන් පෙර කී අයගේ මුදල් සම්මාදම් කර ගැනීමට වුවමනා නොවී ය.නියමිත දිනයේ පුංචිහේවා මහතාත්, එම මහත්මියත්, රියැදුරු මහතාත්, තමන් ගව හිමිකරු සොයා ගියෙමු. අප යන විට ඔහු සිය ත්‍රිරෝද රථයේ තණ කොළ පටවා ගෙන එමින් සිටියේ ය.ඔහු සමඟ කතා කිරීමට පුංචිහේවා මහතා කැමැත්තක් නොදැක්වූ බැවින් මම ඔහුට මුදල ගෙවා ලියැවිල්ල ලබා ගතිමි.දැන් මේ එළදෙන පෙර සඳහන් නිවැසියන් හා හොඳින් වසයි.ඇගේ දිවි බේරා ගැනීමට පිහිට වූ හැම දෙනාටම පින් දෙමි.පුංචිහේවා මහතා මගේ දුප්පත් ගෙදරට ද පැමිණියේය. ඔහු මගේ බාල දියණියට ද මුදලින් උදව් කළේ ය.එළදෙන ගේ ඡායාරූපය ද එවමි. වැඩි දෙනාට දැක බලා ගැනීම සඳහා එය පළ කරන ලෙස ඉල්ලමි.වැඩ ගෙන අතහැර දමන ලද ගවයන් මේ පළාතේ පාරවල් ගාණේ නිදැල්ලේ යනු දක්නට ලැබේ. එය ශෝචනීය ය. ඔවුනට නිදහසේ විසීමට ගාලු පළාතෙන් අක්කරයක පමණ ඉඩමක් වෙන්කර දීමට පින් කැමති උතුමකු ඉදිරිපත් වන්නේ නම් යෙහෙකි.අනන්‍යතාව හෙළි කිරීමට අකැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.දුරකථන අංකය 077-9656495.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212026</link>
    <topic>විවාහයට පෙර සිටම දියණිය ජීවිතය සැලසුම් කරගත යුතුයි</topic>
    <author/>
    <content>විවාහයට පෙර සිටම දියණිය ජීවිතය සැලසුම් කරගත යුතුයිමල්සරා දුනු හී විදින්නේ තරාතිරම බලා නොවේ. හිත ගිය තැන මාලිගා තනන්නෝ අතර හිත ගිය තැන රැවටිලි වංචා ආදිය සිදුකර පලා යන්නෝ අද සමාජයේ එමටය. වර්තමානයේ මඟුල් කපුවාට හිමිව තිබු තැන ජංගම දුරකථනයට, පුවත්පත් දැන්වීම්වලටත් වඩා ෆේස්බුක්වලට හිමිව ඇත. නැති වත්කම් ආදිය කියා මනාලියන් මනාලයන් පෝරුවට නැග්ගු ඇතැම් මඟුල් කපුවන් නම් එකල බොරුවක් වුව කීවේ අහිංසකවය. එහෙත් අද එසේ නැත. සත්පුරුෂයන් අතර අසත්පුරුෂයෝ එමටය. සංවිධානාත්මකව මෙන්ම තනි පුද්ගලව ද යහපත් මනාලයන් මෙන් පෙනි සිට තරුණියන් මුලාවේ දමන අය සේම ඊටත් වඩා බොහෝ සටකපටකම් කරන උදවිය අද සමාජයේ දකින්නට ඇත. දුරදිග නොබැලීම, පුද්ගලයන් පිළිබඳව ඕනෑවට වඩා විශ්වාස කිරීම මේ සියලු ව්‍යසනයන්ට මුල වී ඇත.අස්සයා පැන ගිය පසු ඉස්තාලය වැසීමෙන් පලක් නැතිවා සේම සියල්ල සිදුවීමෙන් පසුව ඒ ගැන සිතා කනගාටු වීම හෝ ලතැවීම පිළියම නොවේ.පොලීසිය නිරන්තරවම කැපවී හිඳින්නේ මහජන සේවය සඳහාය. ඔබේ දියණියට, සොයුරියට, ඥාතියාට යෝජිත මනාලයා පිළිබඳව තොරතුරු සොයා බැලීමට අවශ්‍ය නම් ඒ සඳහා පොලීසියේ සහාය ද ලබා ගැනීමට ඔබට පුළුවන.“පොලීසිය කියන්නේ හැම විටම මහජනතාවගේ සේවය සුබසිද්ධිය සඳහා කැපවුණ තැනක්. යම් අයෙකුට තවත් අයෙකු පිළිබඳව තොරතුරු සොයා ගැනීමට අවශ්‍ය නම් අදාළ පොලීසියට දැනුම් දෙන්නට පුළුවන්. එහිදී ස්ථිර වශයෙන්ම විවාහයක් සිදුවන බව පොලීසියට සහතික කළ යුතුයි. එවිට පොලීසිය සූදානම් දෙපාර්ශ්වයේම අයට කරදරයක් නොවන විදිහට එම තොරතුරු සොයා දීමට.” පොලිස් මාධ්‍ය ප්‍රදාශක ජ්‍යෙෂ්ඨ පොලිස් අධිකාරී පි‍්‍රශාන්ත ජයකොඩි මහතා එසේ අදහස් දැක්වූයේය.මේ කියන්නට යන කතාව වසර පනහකටත් වඩා පැරණිය. විසිඑක්වන සියවසේ ජීවත්වන ඔබට විසිවන සියවසේ මැද භාගයේ සිදුවීම් කුමකටදැයි සිතෙන්නට පුළුවන. එහෙත් ඔබම කියවා බලන්න, මෙය කොතෙක් දුරට ඔබට වැදගත් ද කියා.මේ කතාව කීවේ අපේ අම්මා ජීවත්ව සිටියදීය. විවාහ වන තරුණ වයසේ සිටි අපට අම්මා නිතර දෙවේලේ මේ කතාව මතක් කර දුන්නාය.“අපේ නැන්දගෙ දුවෙක් හිටියා හරිම ලස්සනයි. නැන්දා කළේ කඩයප්පන් හදන එක. ඒ කාලේ පාරේ වැඩ කරන අයට නැන්දා බත් දුන්නා. පාරේ වැඩ බලන මහත්තයා ගෙදරටම ඇවිත් කෑම කාලා යන්න පුරුදු වෙලා හිටියා. ඒ මහත්තයයි නැන්දගෙ දුවයි අතර සම්බන්ධයක් ඇතිවුණා. මාමා මියගිහින් හිටිය නිසා අම්මයි දුවයි විතරයි ගෙදර හිටියේ. කොහොමහරි නංගිට දරුවෙක් ලැබෙන්න ආවා. ඒ වෙනකොට පාර හදපු කම්කරුවොයි මහත්තුරුයි ගමෙන් ගිහිල්ලා හිටියේ.අර කියන මහත්තයා නංගිට ලිපිනයක් දීලා ගිහින් තිබුණා. නැන්දා හැම දේම දැනගන්නකොට ප්‍රමාද වැඩියි. නංගි ඒ මහත්තයට ලියුමක් දැම්මා තමන් පත්වෙලා ඉන්න තත්ත්වේ ගැන කියලා. මහත්තයා ආවා. මං ඔයාව බඳින්නම් අහවල් දවසේ නගරයට එන්න කියලා ගියා. නැන්දයි නංගියි අපේ තාත්තයි ටවුමට ගිහින් හැන්දෑ වනතුරු බලාගෙන හිටියා. ඒ මනුස්සයා ආවේ නැහැ. ඉන් පස්සේ කවදාවත්ම ආවේ නැහැ. තාත්තා ගිහිල්ලා හොයලා බැලුවම දැනගන්න ලැබිලා තිබුණා ඒ මනුස්සයා කලින් කසාද බැඳලා දරුවෝ ඉන්න කෙනෙක් බව. නංගි හුඟක් දුක් වුණා. එයා දරුව හදාගත්තා. උප්පැන්නට තාත්තගෙ නම නැහැ. ඊටත් කාලෙකට පස්සේ නංගි ආයෙම කසාද බැන්දා. ඒ බැන්ද කෙනා අර දරුවත් බාරගත්තා.”අම්මා නිතර කියු කතාවයි ඒ. මේ කියන්නට යන කතාව අපේ කාලේ කතාවකි. ඇය අපේ යෙහෙළියයි. ඇය පවුලේ දෙවැන්නියයි. විවාහ වන වයස ඉක්මවා ගිය ඇගේ අක්කාට බොහෝ තැන්වලින් මනමාලයන් සෙව්වේය. අවසානයේ යහළුවකුගේ මාර්ගයෙන් මනාලයෙක් හමුවිය.මනමාලයා ගෙදරට ආවේ ගියේය. තමාට වැඩිහිටියන් නැතැයි කියු ඔහු මිත්‍රයකු කැඳවාගෙන ආවේය. යහළුකම මාස ගණන් පැවතිණි. ගෙදර සැමටම අක්කාගේ මනාලයා විශ්වාසවන්ත විය. දිනක් ඔහු මුදල් හදිස්සියක් ඇති බව අක්කාට පැවැසිය. මුදල් අතේ නොතිබු අක්කා ඇගේ කණකර අබරණ එක්කොට ඔහු අතේ තැබීය. ඔහු ඒවා ද රැගෙන යන්නට ගියේය. එදා මෙදාතුර යෙහෙළියගේ අක්කාට ඔහු හමු නොවීය. සිදුවූ පාඩුව විශාලය. ඇය තවමත් අවිවාහකය.මේ තවත් කතාවකි, අහම්බෙන් හඳුනා ගත්තට ඇයගේ කතාව බෙහෙවින් දුක්බරය.“මං එයත් එක්ක යාළු වුණා. එයාගේ ගතිගුණවල වරදක් තිබුණේ නැහැ. අපේ ගෙදරින් කැමති වුණා. එයාගේ ගෙදරිනුත් කැමති වුණා. අපි විවාහ වුණා. ඒත් ටික දවසයි අපට ඉන්න ලැබුණේ. එයාව පොලීසියෙන් අල්ලගෙන ගියා. එයාට බහු විවාහ චෝදනාවක් තිබිලා. ඈත පළාත්වලින් කසාද තුනක් කරගෙන. හොයන්නේ බලන්නේ නැතිව කසාදයක් කරගෙන මං මගේ හැමදේම නැති කරගත්තා.”තවත් ඕනෑ තරම් කතා කියන්නට පුළුවන. ඈත අතීතයේ මෙන්ම අද ද විවාහයක් කරගැනීමට යාමේදී තරුණියන් නොයෙකුත් වංචනිකයන්ට හසුවේ. මෙය එදාටත් වඩා අද වැඩිය. තාක්ෂණය දියුණු වීමත් සමඟ සන්නිවේදන මාර්ගයන් ඔස්සේ තරුණ තරුණියන් අතර සබඳතා ඇති වී තිබේ. විශේෂයෙන්ම ‘ෆේස් බුක්’ හරහා මෙන්ම ජංගම දුරකථනයේ ‘මිස් කෝල්’ හරහා දුර ඈත නන්නාඳුනන තරුණ තරුණියෝ සමීප වෙති. මේවායින් සාර්ථක වන්නේ කියෙන් කීය ද?ආරක්ෂක සේවයේ නියුතුව සිටි ඔහුගේ දුරකථනය නගරයේ දී නැති විය. එය අහුලාගත් තරුණියක් අදාළ අයිතිකරුට එය ලබා දුන්නේය. ඔහු තරුණය. නැතිවූ දුරකථනය සොයා දීමෙන් ඇතිවූ සබඳතාව බොහෝ දුර ගියේය. එය විවාහය දක්වා දුර ගිය විට තරුණියගේ සොයුරා විසින් තරුණයා පිළිබඳව තොරතුරු සොයන්නට විය. ආරක්ෂක තරුණයා විවාහකයකු බව දැන ගැනීමට ලැබීමෙන් සියල්ල අතරමඟ නතර විණි.මේ අද කාලයේ සමාජයෙන් අත්දකින්නට ලැබෙන අපිට නිතර දෙවේලේ අසන්නට ලැබෙන කතාය.විවාහයකදී දෙදෙනාගේ අදහස් ගැළපීම මෙන්ම පොරොන්දම් ගැළපීමට මූලිකත්වය දෙනු ලැබේ. එහෙත් තරුණ දූවරුන් සිටින මවුපියවරුන්ට ඉතා වටිනා වගකීමක් ඇත. විවාහයකදී ගැළපෙන තරුණයා හමුවූ විට හෝ දියණිය තරුණයා තෝරාගත් විට ඔහුගේ කේන්ද්‍රය බැලීමට පෙර ඔහු පිළිබඳව තොරතුරු සොයා බැලීමය.විශේෂයෙන්ම පුවත්පත් හරහා එන මංගල යෝජනාවලදී ද වංචනිකයන්ට ඔබ හසුවීමට ඇති ඉඩකඩ බොහෝය. එසේ හසුවූ අය ද ඇත. ඇතැම් තරුණ කල්ලි තරුණියන්ගේ නිවෙස්වලට ගොස් හොඳින් කෑම කා බී එන අයුරු පසුගිය කාලයේ පොලීසිය විසින් සොයාගෙන තිබිණි. මෙවැනි වූ වංචනිකයන්ට ගොදුරු නොවී ඔබගේ දියණිය යහපත් තරුණයකුට විවාහ කර දීමට මෙන්ම, තරුණ දියණියණි ඔබ සොයාගත් පෙම්වතා කොයිතරම් හොඳ කෙනෙකු දැයි ඔබට තොරතුරු සොයා දෙන්නට මහජන සේවය වෙනුවෙන් කැපව සිටින පොලීසිය දැන් සූදානම්ව සිටී.දිනපතා පුවත්පත්වල මෙන්ම විද්‍යුත් මාධ්‍යවලින් ද තරුණියන්ට සිදුවන අපරාධ පිළිබඳව බොහෝ දේ අසන්නට ලැබේ. වැරැද්දක් සිදුවීමට ගතවන්නේ සුළු මොහොතකි. මිනිසුන් තුළ ඇති අසීමිත ආශාවන් මෙන්ම තණ්හාව නිසා බොහෝ විට කරදර විඳින්නට සිදුවන්නේ අවිහිංසක තරුණියන්ටය. කාන්තාවන් ආදරය ඉදිරියේ රැවටෙන්නට මුලාවන්නට වැඩි වේලා ගතවන්නේ නැත. ජීවිතයේ සියල්ලම ආදරය යැයි කියා සිතන තරුණියෝ තරුණයකුගේ ආලවන්තකම් හමුවේ මුලාවෙති.රටේ සිටින සෑම තරුණයකුම රැවටිලිකාරයකු යැයි අපි නොකියමු. ගුණ යහපත්කමට හැදුණ තරුණයෝ රටේ ඕනෑතරම් සිටිති. තම ජීවිතයම තමන් විවාහකර ගන්නට යන තරුණිය යැයි සිතන පතන තරුණයෝ ද මේ අතර වෙති.එහෙත් උඩි යටිකුරු වූ සමාජයක මිල මුදල් උපයා ගැනීම, කාමාශාවන් සංසිදුවා ගැනීමට පෙලඹීම ආදිය ඉස්සර කරගත් විට ජීවිතය අමාරුවේ වැටීමෙන් අසරණ වන්නට සිදුවන්නේ තරුණියන්ටය.හොඳින් ඇඳ පැලඳගෙන ආ පමණින් යාන වාහන තිබු පමණින්, සිනහ වී කතාබහ කළ පමණින් අත දිග හැර වියදම් කළ පමණින් කෙනෙකු හොඳ යැයි නිගමනය කළ හැකි ද?විවාහය යනු ජීවිතයේ තීරණාත්මක අවස්ථාවකි. ඒ ගැන ගන්නා තීරණය වඩාත්ම නිවැරැදි විය යුතුය. රැවටීම නොව නොරැවටීම මෙහිදී වැදගත් වේ.අද ලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=as1212027</link>
    <topic>විවාහයට පෙර සිටම දියණිය ජීවිතයසැලසුම් කරගත යුතුයි</topic>
    <author>රමණී සුබසිංහ</author>
    <content>විවාහයට පෙර සිටම දියණිය ජීවිතයසැලසුම් කරගත යුතුයිප්‍රංශයේ ප්‍රධාන අධිකරණ සංඝනායකමුරුංගාගස්යායේ ඤාණිස්සර හිමිපතිකුලයට පිවිසෙන තරුණිය එතැන් පටන් ජීවත්වන්නේ අලුත් පරිසරයක ය. අලුත් නෑදෑයින් පිරිසක් සමඟ ය. ඔවුහු විවිධ අදහස්, සිතුම් පැතුම් හා ඇවතුම් පැවතුම් ඇති අය වෙති. ඒ අය සමඟ පෑහෙන්නට නම්, සතුටින් ජීවත්වන්නට නම් අලුත් සාමාජිකාවට ඒ පරිසරය හා එහි ජීවත්වන අය පිළිබඳව වැටහීමක් අවබෝධයක් තිබීම ඉතා වැදගත් ය. මේ නිසා විවාහ දිවියට පිවිසෙන ඕනෑම තරුණියක් තැනට සුදුසු නුවණින් කටයුතු කරන්නට දත යුතු ය.සැබැවින් ම විවාහයක දී සිදු වන්නේ දෙතැනක ජීවත් වූ දෙදෙනෙක් එකට ජීවත් වීමයි. ඒ එක්වීමේදී ඇතැම් විට තමන් මෙතෙක් අනුගමනය නොකළ යම් යම් දේ අනුගමනය කරන්නටත් මෙතෙක් පවත්වාගෙන ආ සිරිත් විරිත් අත් හැරීමටත් සිදුවිය හැකි ය. තරුණියක් විවාහයට සූදානම් විය යුතු වන්නේ ඒ ගැන හොඳ අවබෝධයකිනි. ජීවමාන බුදුරදුන් දවස විශාඛාව ගේ ජීවන චරිතය විමසන්න.ඇයට විවාහ වන්නට සිදුවූයේ තමන් විශ්වාස කරන ආගම, අනුගමනය කරන සිරිත් විරිත් හා ගති පැවතුම්වලට හාත්පසින් වෙනස් පවුලක තරුණයකු සමඟය. ඒ ගැන උකටලී නොවූ ඈ උපක්‍රමශීලීව ඒ පවුලේ අය තමන්ට අවැසි ලෙස හසුරුවා ගත්තී ය. මිසදිටු ආගමක සිටි ස්වාමි පුරුෂයා ඉන් මුදවා යහපත් තත්ත්වයට පත් කර ගන්නට සමත්වූවා ය. ඇය සිය ස්වාමි පුරුෂයාගේ පවුලේ අයට මොන තරම් යහපත් වූවා ද යත් තමන් ගේ ලේලිය මවු තනතුරේ තබා ගන්නට ඇය ගේ මාමණ්ඩිය කටයුතු කළේ ය.මිගාර නම් ඒ සිටුවරයා තම ලේලිය මවු තනතුරට පත් කරගත් නිසා මිගාර මාතා යන නාමය ඇයට හිමි වුණි. ඉන් ගම්‍ය වන්නේ කාන්තාව බුද්ධිමත් නම්, පරිසරයට අනුරූප වන අයුරින් හැඩ ගැසෙන්නට හැකි නම් එහි ජීවත්වන අය තමන්ට අනුකූලවන ලෙස යහපත්ව හැඩගස්වා ගැනීමට ඇයට හැකිවන බවයි.බුදුරජාණන් වහන්සේ සිඟාලෝවාද සූත්‍රයේ දී දේශනා කොට වදාළ ස්වාමියා විසින් භාර්යාවටත්, භාර්යාව විසින් ස්වාමියාටත් ඉටු කළ යුතු යුතුකම් හා වගකීම් මනාව අධ්‍යයනය කිරීම විවාහයට සූදානම් වන තරුණියකට ඉතා ප්‍රයෝජනවත් ය. සදිසා නමස්කාරයේ එන මනාව විග්‍රහ කොට ඇති ඒ උපදෙස් පමණක් හෝ නිසි ලෙස ක්‍රියාත්මක කරන්නේ නම් අද සමාජයේ වැඩි වැඩියෙන් දකින්නට ලැබෙන පවුල් ආරවුල් සමනය කර ගැනීම අපහසු වන්නේ නැත.එමෙන් ම ඉහත සඳහන් කළ ලෙස වෙනස් අත්දැකීම් හා සිතිවිලි ඇති දෙදෙනෙක් එකට ජීවත්වීමේදී එතෙක් පවත්වාගෙන ආ හැසිරීම් සිරිත් විරිත් වෙනස් කරන්නට වගේ ම වෙනස් දේ අනුගමනය කරන්නටත් හැකි මානසික ශක්තියක් ගොඩනඟා ගන්නට ද ඇය විවාහයට පෙර සිට ම අධිෂ්ඨානයක් ඇති කර ගත යුතු ය.‘යා දෙක නොරත රතසමඟ එක්වීමක් නැත’ රත් වූ යකඩයක් හා රත් නොවූ යකඩයක් කිසිදු කලෙකත් එකට පෑස්සිය නොහේ. එමෙන් අඹුසැමියන් අතර අන්‍යොන්‍ය සුහදතාවයක් නොවේ නම් ඒ පවුලේ යහපත් පැවැත්මක් ද නොවේ. ඒ සුහදතාවය වර්ධනය කර ගැනීම සඳහා යම් අධිෂ්ඨානයක්, එකඟත්වයක් නොවේ නම් විවාහයට පිවිසීමේ අර්ථයක් ද නැත. කෙනෙක් විවාහයකින් බලාපොරොත්තුවන්නේ ගුණ යහපත් දරුවන් ලැබ වාසනාවන්ත ජීවිතයක් ගත කිරීමටයි. පවුලක දරුවන් ගේ වාසනාව හෝ අවාසනාව හෝ තීරණය වන්නේ මවුපියන් ගේ හැසිරීම් හා ගති පැවතුම් අනුව ය.සමාජ සමීක්ෂණවලදී පැහැදිලි වන ආකාරයට අඹුසැමියන් අතර ඇතිවන අසමඟිය හා අසහනකාරී තත්ත්වය අවැඩදායක දරුවන් බිහිවීමට ප්‍රධාන හේතුවකි. දරුවකුට මවත් ඇවැසිය. පියාත් අවැසිය. ඔවුන් දෙදෙනා අසමගි වූ කල දරුවන්ට සිදු වන්නේ දෙලොවක් අතර අතරමං වන්නට ය. එවැනි දරුවන් අනාගතයේ වැඩිහිටියන් වී සමාජ ගත වන්නේ ද ඒ අසහනකාරී මනසිනි. ඔවුන් කෙරෙන් අයහපතක් ම මිස යහපතක් නම් බලාපොරොත්තු වීමට නුපුළුවන.මේ නිසා තරුණ දියණියක් විවාහයට පෙර සිටම තමන් ඉදිරි ජීවිතය සැලසුම් කරගන්නා ආකාරය පිළිබඳව, හැසිරීම් හා සිරිත් විරිත් පාලනය කරගන්නා සැටි පිළිබඳව සැලසුම් සහගතව සිතීම වැදගත් ය.නැන්දා ලේලිය අතර ගැටුම අපේ සමාජයට ආගන්තුක නොවේ. බිලිඳු වියේ පටන් ආදරයෙන් ඇති දැඩි කළ තම පුතනුවන් තමාට තිබූ ආදර සැලකිල්ල තවත් කෙනකුට දෙනවා දකින මවගේ සිතෙහි යම් අසහනකාරී බවක් ඇතිවීම ස්වාභාවික ය. අනෙක් පසින්, තමන් විවාහ කර ගත් සැමියා මව ගේ කීමට අනුව කටයුතු කරනු දැකීම බිරිය ගේ අසහනයට හේතු වේ. අවසාන ප්‍රතිඵලය සුප්‍රසිද්ධ නැන්දා ලේලි හබය දුර දිග ගොස් පවුල අවුල් වීම ය. පවුලක නැන්දම්මා වගේ ම ලේලිය ද බුද්ධිමත්ව ක්‍රියා නොකළේ නම් ඒ ගැටලු දික්කසාදය දක්වාම දුර දිග යෑමට පුළුවන. විශේෂයෙන් තරුණ දියණියක් තමන් ගේ විවාහය ගැන සිතීමේ දී සමාජයෙන් අසන්නට දකින්නට ලැබෙන මේ ගැටුම්කාරී තත්ත්වයන් අධ්‍යයනය කිරීම ද වැදගත් ය. ඒ අධ්‍යයනය විවාහ ජීවිතයේ දී මුහුණ දෙන ගැටලු නිරාකරණයටත් ප්‍රශ්න අවම කර ගැනීමටත් ඉතා ප්‍රයෝජනවත් ය.ඇතැම් පවුල්වල නැන්දම්මා තම ලේලිය තමන් ගේ ම දියණියක් හා සමව සලකන අයුරු ද අපි දකිමු. එවැනි පවුල්වල අවුල් අවමය. ගෙදර වැඩිහිටියන් සේම සැමියා, බිරිය මෙන් ම දරු මුනුපුරන් ද සතුටෙනි. පවුලේ දියුණුව ද ඇත. එවැනි පවුල් ගමට මෙන් ම රටට ද වාසනාවකි. ඒ වාසනාව උදාකර ගැනීමට ඇති එකම මඟ එකිනෙකා අවබෝධ කර ගැනීමය. ඒ අවබෝධයත් සමඟ එකිනෙකාට ගරු කටයුතු ලෙස ජීවත් වීම ය. ඒ සඳහා වචනය, වගේ ම ක්‍රියාව ද යහපත්ව හසුරුවා ගත යුතු ය. එකිනෙකාගේ සිත නොරිදෙන ලෙස ආදරයෙන් ආමන්ත්‍රණය කරන්නට, වරදක් වූ තැන වරද පිළිගන්නට, එකිනෙකා ඉක්මවා නොයන්නට කටයුතු කළ යුතු ය. දියණියක් විවාහයට පෙර සිටම ඒ යහපත් පැවතුම් පුරුදු පුහුණු කරන්නේ නම් සතුට සමාදානය පිරුණු වාසනාවන්ත විවාහ ජීවිතයක් උරුම කර ගැනීම අපහසු වන්නේ නැත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212022</link>
    <topic>කොළඹටම පිරිත් පැන්</topic>
    <author/>
    <content>කොළඹටම පිරිත් පැන්ඩබ්ලිව්.ඒ.සිල්වා සිංහල බසට, දෙසට අනූපමේය සේවයක් ඉටු කළ, ඇතැම් ගුරුකුලවල කුහකකම් නිසා අසාධාරණයට ලක්වූ අදීන ලේඛකයෙක්. වියත් පඩිවරයෙක්. ශූර දේශකයෙක්. ‘ඩබ්ලිව්.ඒ.සිල්වා මහත්තයට වගෙ නවකතා ලියන්න මට පුළුවන්කමක් තියෙනවා නං, මම මේ අගමැති කමෙන් අස්වෙලා නවකතා ලියන්න පටන් ගන්නවා’ මේ මහා ලේඛකයාගේ මළගම දා කොළඹ කනත්තේ දී එවක ශ්‍රී ලංකා අගමැති එස්.ඩබ්ලිව්.ආර්.ඩී. බණ්ඩාරනායක මැතිඳුන් පැවසූ වදන් ඔහුගේ ලේඛන කෞශල්‍යය හුවා දක්වන්නට ප්‍රමාණවත් කියල හිතෙනවා.දිනක් ඩබ්ලිව්.ඒ.සිල්වා ශූරීන් කොළඹ සිට මන්නාරම බලා දිවෙන රාත්‍රී දුම්රියේ පළමු පෙළ නිදන මැදිරියක ගමන් ගනිමින් සිටියා. තට්ටු දෙකකින් යුත් නිදන මැදිරියේ පහළ මාලය සිල්වා මහතා සඳහා වෙන්වූ අතර ඉහළ මාලයේ තරබාරු මුදලාලි කෙනෙකු සිටින බැව් පෙනුණි.දුම්රිය රාගම පසුකරත්ම වෙහෙස වී සිටි සිල්වා මහතා නිදනු රිසින් යහනේ දිගාවී දෑස් පියා ගත්තා. එහෙත් මැදිරියේ ඔහුගේ හිසට උඩින් දැල්වුණු විදුලි පහන ඔහුගේ නින්දට බලවත් බාධාවක් වුණා.මඳක් වේලා ඒ මේ අත පෙරළෙමින් නිදන්නට තැත් කළ සිල්වා මහතා කරපොවා ඉහළ මාලය දෙස බැලුවා. මුදලාලි දැහැනකට සමවැදුනාක් මෙන් පොතක් කියවනවා. වැඩි පමාවක් නැතුව ඔහු පොත කියවා අවසන්ව විදුලි පහන නිවනු ඇතැයි අපේක්ෂාවෙන් සිල්වා මහතා නිදන්නට උත්සාහ දැරුවා. අඩ පැයක් පමණ ගත වූ නමුත් විදුලි පහන නිවන පාටක් නැහැ. සිල්වා මහතා රළු හඩින් මෙසේ ඇසුවා.”මොකෝ උන්නැහැහේ, නිදාගන්නෙ නැද්ද? වැඩියෙනුත් සල්ලි ගෙවලා බර්ත් එකක් වෙන්කරගත්තෙ පොත් කියවන්නද?””ආ.. මහත්තයට ලයිට් එක කරදරයක් වගෙයි නේද? හොඳ පොතක් අහුවෙලා මම ඒක කියවනවා. තව ටිකයි තියෙන්නෙ? කී මුදලාලි පොත කියවන්නට වුණා. තවත් අඩ හෝරාවක පමණ කාලයක් ගෙවී ගියා. තවදුරටත් නින්ද නැතිවීමෙන් අතිශය කෝපයට පත් සිල්වා ගිගුම් දෙන්නට වුණා.”නිවලා දානවා ඕයි ලයිට් එක, ඔය ඉලව් පොත විසිකරලා දාලා”ඔහුගේ රළු හඩින් තිගැස්සුණු මුදලාලිටත් යකා නැග්ගා.”මේක එහෙම විසිකරලා දාන්ඩ වටින පොතක් නෙමෙයි. මේක හොඳ සිංහල පොතක්. මහත්තයලා කලිසම් ඇඳලා ඉංග්‍රිසි කට ගාගත්තට මේ සිංහල පොත්වල අගේ දන්නා එකක්යැ” මුදලාලි ද රළු හඬින් කිව්වා.”මොකක්ද තමුසෙගෙ ඔය වැදගත් පොත? බණ පොතක්ද?” සිල්වා මහතා සෝපාහාසයෙන් මුත් රළු හඬකින්ම ඇසුවා.”ඩබ්ලිව්.ඒ.සිල්වා මහත්තයගෙ ‘හිඟන කොල්ලා’. මේක හොඳ සිංහල නවකතාවක්” නොමනාපයෙන් කියූ මුදලාලි තමාටම මෙසේ කියාගත්තා.”නමවත් අහලා තියෙනවද දන්නෙ නැහැ.”ඩබ්ලිව්.ඒ.සිල්වා ඉන්පසු වචනයක් වත් දෙඩුවේ නැහැ. ඔහු තනිවම සිනාවෙමින් නිදා ගන්නට වෑයම් කළා.සිල්වා ශූරීන් තම ජීවිතයෙන් වැඩි කලක් විසුවේ වැල්ලවත්තේ, එදා හයිස්ට්‍රීට් නමින් හැඳින්වුණු, පසුව ‘ඩබ්ලිව්.ඒ.සිල්වා මාවත’ නම් වූ පාරේ ‘සිල්වර්මියර්’ නිවෙසේ. එක් වසරක වෙසක් උත්සවයට දෙසතියක් පමණ තිබියදී වැල්ලවත්තේ තරුණයන් පිරිසක් සිල්වා මහතා හමුවීමට එම නිවෙසට පැමිණියා.”සර් මේ පාර වෙසක් උත්සවයට ඔය තොරණ, දන්සල් වෙනුවට අලුත් අර්ථවත් දෙයක් කරන්න හිතුවා. අපි හිතා ඉන්නෙ මහා සංඝරත්නය වැල්ලවත්තට කැඳවලා පිරිත් කියල ඒ පිරිත් පැන් හැම ගෙදරකටම බෙදා දෙන්න. එහෙම හොඳයි නේද සර්..”අර තරුණයෝ කිව්වා.”ඔව් ඒක හොඳයි. හැබැයි ඊටත් වඩා හොඳයි ඔය හාමුදුරුවරු අරගෙන අඹතලේට ගිහින් එහෙ ජලාශය ළඟදි ඔය පිරිත කිව්වා නං. එතකොට මුළු කොළඹම ජනතාවට පයිප්පවලින් පිරිත් පැන් ලැබෙනව නෙ.” සිල්වා මහතා කිව්වාම තරුණයෝ පිරිස මුවෙන් නොබැණ යන්නට ගියා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212024</link>
    <topic>ඒ පැතුමත් ඉක්මනින් ම ඉටුවේවි</topic>
    <author>ගාමිණී සුසන්ත</author>
    <content>ඒ පැතුමත් ඉක්මනින් ම ඉටුවේවිඅනූෂා දමයන්තිඇය අනූෂා දමයන්ති. ඇය අපට සිටින නර්තන තරුවකි. එසේම දක්ෂ රංගන ශිල්පිනියකි. නර්තනය හරහා රංගනයට පිවිස ඇය අද රංගන ක්ෂේත්‍රයේ ද දිගු ගමනක් පැමිණ ඇත. විටින් විට පුංචි තිරයෙන් ද ප්‍රේක්ෂකයින් හමුවට එන අනූෂා රූපවාහිනී නිවේදිකාවක් ලෙස ද තම දක්‍ෂතා ප්‍රකට කර ඇත. අද ‘තරුවක් සමඟ වරුවක්’ විශේෂාංගයෙන් හමුවන්නේ අනූෂා දමයන්ති නමැති රංගන තාරකාවයි.ඉතින් කොහොමද? මොන වගේ වැඩකටයුතු එක්කද මේ දවස්වල කාලය ගතවෙන්නේ?මේ දවස්වල සුපුරුදු ලෙසම නර්තන ප්‍රසංගවලට සහභාගි වෙනවා. ඒ වගේම සංගීත ප්‍රසංගවලටත් සහභාගි වෙනවා. පසුගිය දවස්වල සුනෙත් මාලිංගගේ අලුත්ම ටෙලිනාට්‍යයේත් සනත් අබේසේකර ගේ ‘මීදුම අතරින්’ ටෙලිනාට්‍යයේත් රූපගත කිරීම්වලට එක් වුණා.පසුගිය දවස්වල ලංකාවේ හිටියේ නෑ නේද?ඔව් මාසයකටත් වැඩි කාලයක් සිටියේ නෑ. කොරියාවේ පැවැත්වුණු නර්තන ප්‍රසංගයකටත් ප්‍රංශයේ කෙරුණු මගේ නර්තන රූපගත කිරීම් කීපයකටත් සහභාගි වුණා. තව දින කිහිපයකින් මම කුවේට්වල සහ සයිප්‍රස්වල නර්තන ප්‍රසංග කීපයකට යනවා. කොරියාවේ සංචාරයට අපේ රටේ ශිල්පීන් විශාල පිරිසක් සහභාගි වුණා. එහිදී දැවැන්ත නර්තන ප්‍රසංග දෙකක් පැවැත්වුණා.ප්‍රංශයේ සිදු කළ රූපගත කිරීම් මොනවද?ප්‍රංශයේ ගීත ඇල්බමයක මියුසික් ට්‍රැක් කීපයකට මගේ නර්තන ඉදිරිපත් කරන්නයි මම එහේ ගියේ. ප්‍රංශයේ තිබෙන සුවිශේෂී ස්ථානවල තමයි ඒ රූපගත කිරීම් කළේ.ඒ සංචාරවලදී එහි ජීවත්වන අපේ රටේ අයගෙන් හොඳ ප්‍රතිචාර ලැබෙන්න ඇති?කොරියාවට ගියාම මට දැනුණේ ලංකාවේ ඉන්නව වගේ. අපේ රටේ විශාල පිරිසක් කොරියාවේ රැකියා කරනව. ඒ අතරින් දහස් ගණනක් අපේ ප්‍රසංගය බලන්න ආවා. ඒ අය උණුසුම් විදියට අපිව පිළිගත්තා. අපිට සැලකුවා.ඔබ රංගනයෙන් දායක වුණු එන්න තිබෙන නිර්මාණ මොනවාද?සිරි දළඳා ගමනය, රත්තරන්, රජානෝ, සංජානා, ආත්ම වර්ෂා වැනි ට්ත්‍රපට 7 ක් පමණ තිරගත වෛන්න තියෙනවා. ඒ වගේ ම රකුන් සැරය, බහිරව කන්ද වගේ ටෙලිනාට්‍ය කීපයකුත් ඉදිරියේදී විකාශය වෙන්න නියමිතයි.ටෙලිනාට්‍යවලට ඔබේ දායකත්වය අඩුයි නේද?එහෙමම නෑ. නමුත් මම වඩාත්ම කැමැති සිනමාවට. මා ගොඩක් දෙනෙක් හඳුනන්නේ සිනමාවෙන්. සිනමාව තුළ කළ හැකි දේවල් බොහොමයි. සිනමාවට මම ගොඩක් ආදරෙයි. ඉඩ ලැබෙන විදියට ටෙලිනාට්‍යවලටත් දායක වෙනවා.මෙගා ටෙලිනාට්‍යවලට ඔබ අකැමැතිද?මෙහෙමයි, සිනමාවද ටෙලිනාට්‍යද මෙගාද කියන එක මට වැදගත් නෑ. මම බලන්නෙ ඒ නිර්මාණයේ චරිතය තුළ මට යමක් කරන්න තියෙනවද කියන එක විතරයි. එහෙම තිබුණොත් මම ඒ චරිතය භාරගන්නව. හැබැයි කාල වේලාව අනුව.ඇයි ඔබේ ඒක පුද්ගල නර්තන ප්‍රසංගය තවත් ප්‍රමාද?ලබන අවුරුද්ද ඇතුළත එය ඉදිරිපත් කරන්නයි මම හිතාගෙන ඉන්නේ. ඒක පමාවෙන්න ප්‍රධානම හේතුව තමයි එය සාමාන්‍ය නර්තන ප්‍රසංගයක් විදියට පවත්වන්න මගේ ඇති අකැමැත්ත. ඒකට මාස 6 කවත් පුහුණුවීමක් අවශ්‍යයයි.ඔබේ ගායන හැකියාවෙනුත් ප්‍රයෝජනයක් ගත්තොත් හොඳ නැතිද?ප්‍රසංගවලට සහ රූපවාහිනී වැඩසටහන්වලට ගීත ගයන්න සහභාගි වෙනව. නමුත් මගේම ගීත කීපයක් නිර්මාණය කරන්න තවම හිතල නෑ. සංගීතය පැත්තෙන් මගේ දැනුම තවම දණගාන දරවකුගේ වගේ.සනත් අබේසේකරගේ අලුත්ම ටෙලිනාට්‍යයේ ඔබේ චරිතය අභියෝගාත්මක එකක් බව ආරංචියි.ඔව් ඒ රංගනය මට අලුත්ම අත්දැකීමක් වුණා.’සිරි දළඳා ගමනය’ චිත්‍රපටයේ ඔබේ රංගනය...’සිරි දළඳා ගමනය’ චිත්‍රපටයේ රඟපාන්න ලැබීමම මා ලැබූ භාග්‍යයක් ලෙසයි මම සලකන්නේ. එහි එම නිරූපණය කළේ නාග රැජිනගේ චරිතය. ඒක හරිම ඇඟට දැනුණු රංගනයක් වුණා.ඔබේ රංගන දැනුම තවත් පරපුරකට දෙන්න අදහසක් නැතිද?නර්තනය පිළිබඳව ඇකඩමියක් පටන්ගත්න මගේ විශාල බලාපොරොත්තුවක් තියෙනව. මම හරිම ආශාවෙන් ඉන්නෙ නර්තනය ගැන මගේ තිබෙන දැනුම තවත් පිරිසකට කියල දෙන්න. ලබන අවුරුද්දේ ඒ බලාපොරොත්තුවත් ඉටුකරගන්න ලැබෙයි කියල හිතනව.තවත් බලාපොරොත්තුවක් තියෙනව නේද ඉටු කරගන්න? ඒ කියන්නෙ විවාහය...?ඔව් ඒක නම් ඇත්ත. ඒ බලාපොරොත්තුවත් ඉක්මනින් ම ඉටුවේවි.ටෙලිනාට්‍යයක් හෝ චිත්‍රපටයක් නිෂ්පාදනය කරන්න බලාපොරොත්තුවක් නැතිද?දැන්ම ඒකට අතගහන්න බැහැ. හැබැයි අනාගතයේදී අනිවාර්යෙන් ම මම නිෂ්පාදිකාවක් වේවි.ප්‍රේක්ෂකයින් දක්වන ආදරයට, හිතවත්කමට ඔබ ගරු කරනවාද?ඇත්තෙන් ම ඔව්. මා එක්ක හිනාවෙන සෑම කෙනෙක් එක්කම හිනාවෙලා වචනයක් කතා කරන්න මම හැම විටම උත්සහ කරනවා. ඒකට මම තරාතිරමක් බලන්නේ නෑ. ප්‍රේක්ෂකයින් අපට ආදරය කරන තෙක් පමණයි අපේ ජනපි‍්‍රයත්වය රැඳිල තියෙන්නෙ. ප්‍රේක්ෂකයින්ගේ ආදරය හිතවත්කම කරදරයක් කියල හිතන්න කලාකරුවකුට තහනම් කියලයි මම හිතන්නේ.දේශපාලනයට සම්බන්ධ වෙන්න අදහසක් නැතිද?මම දේශපාලනයට පය තිබ්බෙ මහින්ද රාජපක්‍ෂ ජනාධිපතිතුමා පළමු වරට ජනාධිපතිවරණයට ඉදිරිපත් වුණු අවස්ථාවේ. ඒ කාලෙ මම ගොඩක් දේශපාලන වේදිකාවල කතා කළා. එතුමා දෙවැනිවර ජනාධිපතිවරණයට ඉදිරිපත්වුණු අවස්ථාවේත් මම රැස්වීම්වල කතා කළා. ඒ එතුමාට තිබෙන ගෞරවය නිසා. ඒ හැර ඍජුවම දේශපාලනයට එන්න තවම මගේ අදහසක් නෑ.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212023</link>
    <topic>බොලිවුඩ් නිළියකට වහ වැටුණු ඔස්ට්‍රේලියාවේ ක්‍රිකට් තරුව කවුද?</topic>
    <author>ෆවුස් මොහොමඩ්</author>
    <content>බොලිවුඩ් නිළියකට වහ වැටුණු ඔස්ට්‍රේලියාවේ ක්‍රිකට් තරුව කවුද?කලින් කලට බොලිවුඩ් සිනමා නිළියන්ට වහ වැටුණු ක්‍රිකට් ක්‍රීඩකයන් ගැන අහන්නට ලැබුණත් සරාගී නිළි ශිෆාන්ජලී රාඕ සමඟ පෙමින් බැඳුණු ඔස්ට්‍රේලියාවේ ක්‍රිකට් තරුව කවුරුන්දැයි යන වග නම් තවමත් රහසක්.මෝස්තර නිරූපණ ක්ෂේත්‍රයෙන් සිනමාවට එක්වුණු ශිෆාන්ජලී ප්‍රිය සම්භාෂණ රැසකදීම ඉහත කී ඔස්ට්‍රේලියාවේ ක්‍රීඩකයා සමග නර්තනයේ යෙදුණා. ඒත් ඒ කතාව ප්‍රතික්ෂේප කරන ඇය විමසුවේ මම ඩාන්ස් කරන හැම කෙනාම මගේ පෙම්වතා වෙනවාද කියලයි.මීට පෙර තවත් බොලිවුඩ් නිළියක් සමග පෙමින් බැඳී සිටි ඔහු ශිෆාන්ජලී සමඟ මුම්බායේ, දිල්ලියේ හා බැංග්ලෝර්වල තරුපහේ හෝටල්වලත් තවත් තැන්වලත් රැය පහන් කළ බව හැමෝම කියනවා. පසුගියදා මුම්බායි නුවර සුප්‍රකට මැරියට් හෝටලයේ දී මේ පෙම්යුවල එකිනෙකා සිපවැළඳ ගනිමින් නිදහසේ ගත කළ බවත් වාර්තා වුණා.ෂරපෝවා සිනමාවටලෝක ටෙනිස් පිටියේ අවිහිංසකාවිය ලෙස හඳුන්වනු ලබන රුසියාවේ මාරියා ෂරපෝවා සිනමාවට එක්වීමේ සූදානමකින් පසුවෙනවා. වෙළෙඳ ප්‍රවර්ධන වැඩසටහනක් සඳහා පසුගියදා ඉන්දියාවට පැමිණි ෂරපෝවා ‘හින්දුස්තාන් ටයිම්ස්‘ පුවත්පතට සම්මුඛ සාකච්ඡාවක් ලබාදෙමින් මේ බව ප්‍රකාශ කළා.‘මේ දක්වා ගොඩාක් දේවල් මගේ ජීවිතයට ලැබුණා. එත් කවදාහරි දවසක හොලිවුඩ් චිත්‍රපටයක රඟපෑමටත් මම කැමැත්තෙන් සිටිනවා.‘ ඇය එසේ කියනවා. ඇයට රංගනයට ආසාවක් උපන්නේ සිය වෘත්තීමය සගයෙක් වන ඇන්ඩි රොඩික්ගේ පෙම්වතිය වන බෘක්ලින් ඩෙකර් නිසාලු.මෝස්තර නිරූපණ ශිල්පිනියක් ලෙස ජීවිතය ආරම්භ කළ බෘක්ලින් මේ වනවිට හොලිවුඩ් සිනමාවට නැතිවම බැරි නිළියක්.කෝලිගේ අබිරහස් පෙම්වතියවත්මන් ක්‍රිකට් ලෝකයේ විශිෂ්ටතම පිතිකරුවෙක් ලෙස සැලකෙන ඉන්දියා ක්‍රිකට් පිලේ යොවුන් තරුව වන විරාත් කෝලි සමග පසුගිය කාලයේ සිංගප්පූරුවේ සාප්පු සවාරියේ යෙදුණු අභිරහස් තරුණිය කවුරුන්දැයි සොයාගැනීමට ඉන්දියා ජනමාධ්‍යවල දැඩි වෙහෙසක් ගත්තා.ඊට ආසන්නතම සිදුවීම වූයේ කෝලි සුරූපි තරුණියක් සමග සාප්පු සවාරියේ නිරත වන ඡායාරූපයක් අන්තර්ජාලය ඔස්සේ පළවී තිබීමයි. ඇගේ අත් බෑගය අතැතිව කෝලි ඇයට සමීපව ගමන් ගන්නා අයුරු ඒ ඡායාරූපයේ පැහැදිලිවම සටහන්වී තිබුණා.ඒ අබිරහස් තරුණිය බ්‍රසීලයේ සුරූපි මෝස්තර නිරූපන ශිල්පිනියක් වන ඉසබෙලා ලෙයිටි බව පසුව අනාවරණය වුණා. කෝලිගේ අලුත්ම පෙම්වතිය වන ඉසබෙලා මේ දිනවල සිටින්නේ මුම්බායි නුවරයි. ඇය එහි සිට නිතර නිතර කෝලිගේ උපන් බිම වන නවදිල්ලි නුවරටත් යන එන බව ආරංචියි.ඉන්දියාව ඇයට නුපුරුදු රටක් නොවෙයි. පසුගිය වසරේ දී ඇය බොලිවුඩ් චිත්‍රපටයකත් සුළු චරිතයක් රඟපා තිබෙනවා. ඒ චිත්‍රපටය ලබන වසරේ මුල් භාගයේදී තිරගත වීමට නියමිතයි.සිඩෑන්ගේ පුතා වැඩ අරඹයිලෝක පූජිත ප්‍රංශ පාපන්දු තරුව වන සිනෙඩින් සිඩෑන්ගේ වැඩිමල් පුත් එන්සෝ ෆර්නැන්ඩස් තම පියාගේ අඩිපාරේ යමින් අන්තර් ජාතික පාපන්දු පිටියේ අනාගත තරුවක් වීමේ පෙරනිමිති දැනටමත් පෙන්නුම් කර ඇතැයි ලෝක පාපන්දු විචාරකයෝ පවසනවා.ප්‍රබල ක්‍රීඩකයන් රැසක් නියෝජනය කරන රියල් මැඩ්රිඩ් ක්‍රීඩා සමාජයේ යොවුන් පිලේ සාමාජිකයෙක් වන 17හැවිරිදි එන්සෝ පසුගියදා ප්‍රතිවාදී ඇට්ලෙටිකෝ කණ්ඩායමට එරෙහිව යාර 30ක දුරින් සිට එල්ල කළ විශිෂ්ට ගෝලය ඔහුගේ පියාගේ දස්කම් යළි මතකයට නැංවීමක් බවයි විචාරකයන්ගේ අදහස.වොස්නියැකිගේ අලුත්ම භූමිකාවඅන්තර් ජාතික කාන්තා ටෙනිස් පිටියේ හිටපු අංක එකේ ක්‍රීඩිකාව වන ඩෙන්මාර්කයේ කැරොලින් වොස්නියැකි පසුගියදා ටෙනිස් පිත්තට මඳ විවේකයක් ලබාදී නව භූමිකාවකට අවතීර්ණ වුණා.ඩුබායි නුවර පසුගියදා පැවැති ඩී.පී. ලෝක ගොල්ෆ් ශූරතාවලියේ දෙවැනි වටයේ දී ඇය ක්‍රීඩකයන් දිරිගන්වන්නියක් (Cheerleader) ලෙස කටයුතු කරනු දක්නට ලැබීම කාගෙත් විමතියට කරුණක් වුණා. ඇය එසේ නව භූමිකාවකට පණ පෙව්වේ ඩුබායි ගොල්ෆ් ශූරතාවලියට සහභාගි වූ ඇගේ පෙම්වතා වන ගොල්ෆ් ක්‍රීඩක රොරී මැක්ලොරෝයි වෙනුවෙනුයි.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212025</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නහල්කඳවිල සරත් කරුණාරත්නප්‍රශ්නය - ගලගෙදර එම්. එම්. ඒ. හක් සංගීතවේදියා නිසි ඇගැයීමකට ලක් නොවුණේ ඇයි?පිළිතුර - ඔහු දක්ෂ ගී තනු නිර්මාපකයෙක්. එම ගී තනු ඉතාම මිහිරියි. ඇත්තටම ඔහු ඇගැයීමකට ලක්කරන්න වටිනවා.අම්පාගල සරත් වික්‍රමසිංහප්‍රශ්නය - මහින්ද රාජපක්ෂ ජනාධිපතිතුමා රඟපෑ ටෙලිනාට්‍ය මොනවා ද?පිළිතුර - ‘උදාගිර’ හා ‘බැද්දේ සෙනෙහස’කඩවත සුජාතා ගුණවර්ධනප්‍රශ්නය - නන්දා මාලිනි ගයන ‘තුන් හෙළේ කැලෑ තුළ සිංහ පැටවු’ ගීතය ලීවේ කවුද?පිළිතුර - මහාචාර්ය සුනිල් ආරියරත්නකොටුගොඩ සුනිල් චන්ද්‍රසේකරප්‍රශ්නය - කළු ජුලියේදී ගින්නට හසුවූ සිනමාහල් මොනවා ද?පිළිතුර - සිනමාහල් 12 ක් ගින්නට හසුවුණා. මරදානේ ‘ගාමිණි’, වැල්ලවත්තේ ‘සැෆයර්’, කිරුළපන ‘කල්පනා’, මීගමුවේ ‘රාජ්’, දෙහිවල ‘ට්‍රියෝ’, කොම්පඤ්ඤවීදියේ ‘රියෝ’, මාතලේ ‘කැසිනෝ’, කඳපොළ ‘රාධා’, බදුල්ලේ ‘ලිබර්ටි’, ‘මොඩර්න්’, බණ්ඩාරවෙල ‘මොඩර්න්’ හා ත්‍රිකුණාමලයේ ‘නිර්මලකාන්ත්’. මින් ඇතැම් සිනමාශාලා නැවත ගොඩනැඟුණා.ග්‍රෑන්ඩ්පාස් හි විමල් රණසිංහප්‍රශ්නය - සිලෝන් නෞෂාඩ් යන නමින් හැඳින්වුණු ශ්‍රී ලාංකේය සංගීතඥයා කවුද?පිළිතුර - ආර්. ඒ. චන්ද්‍රසේනමත්තෙගොඩ කිත්සිරි ඒ. මද්දෙවිතානප්‍රශ්නය - වසන්තා සන්දනායක ඇතුළු පිරිස (එච්. ආර්. ජෝතිපාල ද එක්වී) එදා ගායනා කළ ‘මහවැලි නදියේ’ ගීතයේ ප්‍රබන්ධය කාගෙද?පිළිතුර - සරත් විමලවීර.කළුතර දොඩංගොඩ එන්. ඩී. ඉසෙඩ් සිරිවර්ධනප්‍රශ්නය - මොහිදින් බෙග් පසුබිම් සංගීතය සැපයු චිත්‍රපටය ‘අශෝකමාලා’ ද? ‘සැඟවුණු මැණික’ ද?පිළිතුර - සැඟවුණු මැණික.මාතලේ ධර්මා ඒකනායකප්‍රශ්නය - ‘ක්ලැසිකල් මියුසික්’වලට ශාස්ත්‍රීය සංගීතය යන යෙදුම භාවිත කිරීම වැරැදි ද? නිවැරැදි ද?පිළිතුර - ආචාර්ය පණ්ඩිත් අමරදේව නම් කියන්නේ ‘සම්භාව්‍ය සංගීතය’ යන වචනය තමයි නිවැරැදි කියලයි.පේරාදෙණිය කසුන් චාමරප්‍රශ්නය - බොහෝ පුවත්පත් කතුවරුන් අත්දිගට ෂර්ට් අඳිද්දි ඔබ පුවත්පත් දෙකක කතුවරයා වෙලත් අත්කොට ෂර්ට් අඳින්නේ ඇයි?පිළිතුර - කර්තෘ ධුර නැතිවෙන කොට ආයේ අත් කොටකර ගන්න බැරි නිසා.මොරටු මෝදර විජිතලතා පෙරේරාප්‍රශ්නය - බ්‍රිජට් බාඩෝ ගේ මූලිකත්වයෙන් යුතු සතුන් රැකගැනීමේ සංවිධානය යටතේ ලේඛනගත කර ඇති සත්ත්ව වාර්තාවට හරකුන්, කුකුළන් හා ඌරන් නැත්තේ ඇයි?පිළිතුර - ඇය හරක් මස්, කුකුළු මස් හා ඌරු මස් කන නිසානේ. හෝමාගම ගලවිල පාරේ වසන්තා ඒ. විජේසූරියප්‍රශ්නය - ගාමිණි, මාලිනි, විජය, ශ්‍යාමා අල්ගම, ඇන්තනි සී, ක්‍රිස්ටි ලෙනාඩ්, ඇලෙක්සැන්ඩර් ප්‍රනාන්දු රඟපෑ ‘හොඳම වෙලාව‘ චිත්‍රපටයේ පිටපත් නැද්ද?පිළිතුර - එහි පිටපත් 1983 ජාතිවාදි ගින්නෙන් දැවී ගියා.මේ සතියේ පහත නම් සඳහන් අයත් ප්‍රශ්න එවා තිබුණා. ගම්පහ අඹන්විට සිරිවර්ධන, කුලියපිටියේ ජයසේන අතපත්තු, සීදුවේ මිත්‍ර ආරියසේන, සුනිල් සිරිවර්ධන, කෑගල්ලේ ඩබ්ලිව්. ඩබ්ලිව්. ධර්මවර්ධන, දෙහිවල ශස්රා නලිර්, ආණමඩුවේ උපුල් සොමිරුවන්, කපුගොඩ මාළිඳ සරත් රණසිංහ, රඹුක්කන සරත් විජයානන්ද, තලපත්පිටියේ අමර කුමානායක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212026</link>
    <topic>ආචාර්ය උපුල් ජයසිංහට අන්තර් ජාතික සම්මානයක්</topic>
    <author/>
    <content>ආචාර්ය උපුල් ජයසිංහට අන්තර් ජාතික සම්මානයක්පසුගියදා ලනඩන් නුවර පැවැති ‘ලන්ඩන් ක්‍රවුන්’ අන්තර් ජාතික සම්මාන උළෙලේදී ලොව ප්‍රථම වතාවට ලංකාව සම්මානයෙන් පිදුම් ලැබුවා.මේ සම්මානයෙන් පිදුම් ලැබුවේ නිල්වලා මෙගා පෞද්ගලික සමාගමේ සභාපති හා කළමනාකාර අධ්‍යක්ෂ දේශමාන්‍ය, ආචාර්ය උපුල් ජයසිංහයි.රටවල් 70 ක් අතුරින් මේ සම්මාන උළෙලේදී පිදෙන ඉහළම සම්මානය වන ඩයමන්ඩ් (දියමන්ති) සම්මානය මෙරටට පිරිනැමුවේ නිල්වලා මෙගා පෞද්ගලික සමාගම මඟින් ලංකාවට හඳුන්වා දුන් ටැක්සි මිටරය සඳහායි. එවැනි නිෂ්පාදනයක් සඳහා සම්මානයෙන් පිදුම් ලැබූවේ ප්‍රථම වතාවටයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212027</link>
    <topic>ලෝක ආරක්ෂකයෝ නැඟී සිටිති Rise of the Guardians</topic>
    <author>කුමාර සිරිවර්ධන</author>
    <content>ලෝක ආරක්ෂකයෝ නැඟී සිටිති Rise of the Guardiansහොලිවුඩයෙන් නිකුත් වන අලුත් ම ත්‍රිමාණ සජීවීකරණ චිත්‍රපටය ‘රයිස් ඔෆ් ද ගාඩියන්’ උතුරු අමෙරිකාවට සමගාමීව ශ්‍රී ලංකාවේ ද පසුගිය 21 දා සිට ප්‍රදර්ශනය ඇරඹිණි. මෙම චිත්‍රපටය බ්‍රිතාන්‍යයේ හා තවත් රටවල් කිහිපයක ප්‍රදර්ශනය අරඹන්නේ ලබන 30 දා සිටය. ඩ්‍රීම් වර්ක්ස් සජීවීකරණ චිත්‍රාගාරයේ නිර්මාණ කටයුතු කර ඇති මෙම ත්‍රිමාණ චිත්‍රපටයේ අධ්‍යක්ෂවරයා පීටර් රැම්සේය.විලියම් ජොයිස් ගේ ‘ද ගාඩියන්ස් ඔෆ් චයිල්ඩ් හුඩ් හා ‘ද මෑන් ඉන් ද මූන්’ යන ග්‍රන්ථ ද ජොයිස්ගේ ම ‘රීල් එෆ් එක්ස්’ නමැති කෙටි චිත්‍රපටය ද ඇසුරින් ‘රයිස් ඔෆ් ද ගාඩියන්ස්’ චිත්‍රපටය නිර්මාණය වී තිබේ.ශීත ඍතුවේ ආත්මය වන ජැක් ෆ්‍රොස්ට් සෙල්ලක්කාර දරුවකි. ඔහු ලොව කොතැනකට ගියත් ඒ සමඟ එම ප්‍රදේශවල පැතිරයන්නේ ශීත කාලගුණයකි. ලෝකය ආරක්ෂා කරන්නන්ගේ ප්‍රධානියා අප කවුරුත් දැන හඳුනන නත්තල් සීයාය.උත්තර ඩ්‍රැවයේ තම හිමමාලිගයට වී කාලය ගත කිරීම ඔහුගේ සතුටයි. එම මාලිගාව පසුපස ඇති කර්මාන්ත ශාලාවේ නත්තලට කුඩා දරුවන්ට බෙදා දෙනු පිණිස තෑගි තැනෙන්නේ නත්තල් සීයාගේ සේවකයන් වූ ‘යෙටී’ නමැති සතුන් අතිනි.බලාපොරොත්තුවේ ආරක්ෂකයා හා පාස්කු බිත්තර රැක බලා ගන්නා තැනැත්තා හාවකු වූ බනිමන්ඩ්ය. මතකයන් ගේ ආරක්ෂකයා ටූත් නමැති සුරංගනාවියයි. ඇය අර්ධ මනුෂ්‍ය හා අර්ධ හමිං බර්ඩ් නමැති පක්ෂි ස්වරූපයන් සහිතවය. කුඩා දරුවන්ගේ මතක රැඳෙන්නේ ඔවුන්ගේ මුවින් වැටෙන කිරි දත්වලය. එම කිරි දත් ගබඩා කර තබා ගැනීම ටූත් සුරංගනාවියගේ රාජකාරියක් ද වෙයි.ජෙමී නමැති කුඩා දරුවන්ට එම ආරක්ෂකයන් ගැන විශ්වාසයක් නැත. ඉන් ප්‍රයෝජන ගන්නට සැරසෙන්නේ බියකරු සිහින හා භීෂණය පිළිබඳ රජ වූ පිච්ය. ඔහු මුළු ලෝකයම අඳුරට හෙළන්නට සැරසෙන්නේ ආරක්ෂකයන් ගැන විශ්වාසයක් නැති ජෙමී වැනි දරුවන්ගේ හැඟීම් එකතු කරගෙනය.මේ බව දැනගන්නා ජැක් ෆෙ‍්‍රාස්ට් අනෙක් ආරක්ෂකයන්ට ද පිච් ගේ උත්සාහය ගැන දැනුම් දෙයි. එහෙත් එම ආරක්ෂකයන් වටහා ගන්නේ තමන් එකතු වූ පමණින් පිච් පැරදවීමට නොහැකි බවයි. ඒ සඳහා තවත් අයකුගේ උදව් උපකාර අත්‍යවශ්‍ය බව ඔවුහු වටහා ගනිති. ඒ සඳෙහි සිටින මිනිසා විසින් තෝරාගත් පළමු ආරක්ෂකයා සහ ආරක්ෂකයන් අතර මහලුම තැනැත්තා මෙන් ම සිහිනයන්ගේ ආරක්ෂකයා ද වූ සැන්ඩිය. සැන්ඩි කිසි විටෙක කතා කරන්නකු නොවේ.ඔහු සිය අදහස් ප්‍රකාශ කිරීමට යොදා ගන්නේ වැලි වලින් සැකසුණු රූපය. මෙම ආරක්ෂකයෝ එක්ව ජෙමී වැනි ළමයින්ගේ ආරක්ෂකයන් පිළිබඳ විශ්වාසය නැවත ඇති කරවනු පිණිස නැඟී සිටින්නේ පිච්ට එරෙහිවය.‘රයිස් ඔෆ් ද ගාඩියන්ස’් ලොව පුරා ප්‍රදර්ශනය ඇරඹෙන්නේ පාසල් නිවාඩු සමය හා ගත් කළ ඉලක්ක කොට ගෙනය. ළමයින්ගේ රසඥතාව ඉහළ නංවනු පිණිස නිපැයුණු මෙම ත්‍රිමාණ සජීවීකරණ චිත්‍රපටය වැඩිහිටි ප්‍රේක්ෂකයන්ට ද මනා රස වින්දනයක් ලබා දෙනු ඇත.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212028</link>
    <topic>අනේ මෙහෙම පුරුදු ටිකක්</topic>
    <author>ටානියා</author>
    <content>අනේ මෙහෙම පුරුදු ටිකක්ප්‍රවීණ චිත්‍රපට හා ටෙලි නාට්‍ය අධ්‍යක්ෂ දිනේෂ් පි‍්‍රයසාද්ගේ ටිකක් අමුතු ‘පුරුද්දක්’ ගැන ආරංචියකුත් අපට ලැබුණා.ආරංචිය හැටියටනම් දිනේෂ්ට තියෙන මේ අමුතු පුරුද්ද තමයි දිනකට දෙවරක් ස්නානය කිරීම. පුරුද්ද ඇතිවෙලා තියෙන්නේ අපේ රටේ හිටපු මහා නළුවකු අනුකරණය කරන්න ගිහිල්ලයි.මහා නළු ගාමිණි ෆොන්සේකා මහතාටත් මෙම පුරුද්දම තිබිල තියෙනවා. ඔහු නෑවාට පසු කිසි දිනෙක වතුර පිසදැමීමක්වත් කර නැහැ.ඉතින් දිනේෂුත් ගාමිණිගේ මේ පුරුද්දට කොතරම් පි‍්‍රය කරනවාදැයි කිව්වොත් ඔහුත් එලෙසම ඒ පුරුද්ද අනුකරණය කරනවා කියලයි අපිට දැනගන්නට ලැබුණේ.සුරේෂ්ගේ තුනම එකයි“මම කැමැති නළුවෙක්, ගායකයෙක් සහ නර්තන ශිල්පියකු යන තිදෙනාගේම සංකලනයක් ලෙස හඳුන්වනවාට.” මෙහෙම කියන්නේ ජනපි‍්‍රය රංගන සහ නර්තන ශිල්පියකු වන සුරේෂ් ගමගේ. ඔන්න දැන් සුරේෂ් වෘත්තීය ගායන ශිල්පියකු ලෙස කලඑළි බසින්නටත් සූදානම්. සුරේෂ්ගේ ප්‍රථම ගීත ඇල්බමය ‘සිහින මනාලිය’ නමින් ළඟදීම එළිදැක්වෙනවා.“මෙගා ස්ටාර් වේදිකාවෙන් පසු මා සතු ගායන හැකියාව බොහො දෙනෙක් හඳුනාගත්තා. ඉන් පස්සේ චිත්‍රපට ගීත ගායනයට ද ආරාධනා ලැබුණා. ඉතින් මා චිත්‍රපටයක් වෙනුවෙන් ගැයු මුල්ම ගීතය තමයි ‘සිහින මනමාලි’. ඒ නිසා ඒ නම යොදා ගත්තා.“සුරේෂ් ගේ ගීත ඇල්බමයට ගීත 16 ඇතුළත්. යුග ගායනයෙන් උරේෂා රවිහාරී, අමිලා නදීශානි, අනුරාධා නන්දසිරි, ගයනි මධුෂා සහ ශානිකා එකතු වෙනවා.නළුවකු, නර්තන ශිල්පියකු වෙන්නට ප්‍රථමයි මම සංගීතය ප්‍රගුණ කළේ. මම විශාරද මධ්‍යම සමත් වුණෙත් නළුවෙකු වෙන්නට ප්‍රථමයි. නමුත් පහුවෙලා හරි ගායකයෙක් වෙන්නට වරම් ලැබිලා තියෙනවා.”මළ ගේ කොහේද?මේ ළඟදි දිනයක අපේ ජනපි‍්‍රය සිනමා නළු අර්ජුන් කමලනාත්ට වුණු පටලැවිල්ලක් ගැන ‘යාත්‍රා’ තීරයට ආරංචි වුණා. හොයලා බලද්දි පටලැවිල්ල මොකද්ද කියලා ඔන්න එළිවුණා.ළඟදි දවසක අර්ජුන් ඔහුගේ හිතවෙතකුගේ මළගෙදරකට ගිහින්.ටික වෙලාවක් එළියේ වාඩිවෙලා හිටපු අර්ජුන්ට සිසිල් බීම එකකුත් ලැබිලා. ඔන්න ඉතින් ඔහොම තව ටික වෙලාවක් ගතවෙලා.ඒත් අර්ජුන්ගේ මිතුරා නම් තවම අර්ජුන්ව පිළිගන්න ඇවිත් නැහැ. ඉතින් තම හිතවතා කොහේද කියලා ටිකක් විපරම් කරලා බලනකොට තමයි අර්ජුන්ට වෙලා තියෙන ඇබැද්දිය තේරුණේ.අර්ජුන් ගිහින් තියෙන්නේ වැරැදි මළගේකට. එවෙලේ අර්ජුන් තනියම මේ ගමන ගිහින් තිබුණු නිසා තමාට වුණ ඇබැද්දියත් හංගගෙන කොහොමහරි අන්තිමට නියම මළගේ හොයාගෙන ඇවිල්ලා.බොරුවක මහතචන්න - ගයත්‍රි ජනපි‍්‍රය රංගන ශිල්පීන් දෙපලක් මෙන්ම ජනපි‍්‍රය තරු පවුලක්. ඉතින් ඔවුන්ගේ ජනපි‍්‍රයත්වය සහ කාර්යබහුල ජීවිත රටාවත් සමඟ මේ දෙපලට පවුලක් ලෙස නිවෙසේ රැඳෙන්නට තිබෙන කාලය නැති තරම්. පසුගිය දිනවල මේ දෙපල ගැන ටිකක් අසුබ ආරංචියක් පැතිරුණා.එය වෙබ් අඩෙවි ඔස්සේ ද උණුසුම් ලෙස පැතිර ගියා. ‘චන්න - ගයත්‍රි වෙන්වෙලා’ ඔන්න ඔහොමයි ඒ පුවත පැතිර ගියේ. ඉතින් මේ පුවතේ ඇත්ත නැත්ත දැන ගන්න අපි කතා කළේ චන්න පෙරේරාටයි.“ඔය පුවත අපිටත් අහන්න දකින්න ලැබුණා. බොහො දෙනෙක් ඒ ගැන අපෙන් ඇහුවා. ඕක දූෂමාන ආරංචියක්. කිසිම පදනමක් නැතුව පැතිරුණු බොරුවක් කියලයි මට නම් කියන්න තියෙන්නෙ. අපි අතරේ කිසිම ප්‍රශ්නයක් නැහැ.කොල්වින්ගේ හිත ආයෙත් බතික් නිර්මාණවලට‘බුද්ධි බතික්’ කලකට ඉහත ලංකාවේ අතිශය ජනපි‍්‍රය වෙච්ච ඇඳුම් විලාසිතා නාමයක්. එහි බතික් නිර්මාණ කටයුතු කළේ ප්‍රවීණ චිත්‍ර ශිල්පි කොල්වින් සෙට්ටිනායක.පසු කලෙක එම ක්ෂේත්‍රයෙන් මඳ කලකට සමුගත් කොල්වින් තෙල් සායම් චිත්‍ර කලාවේම දිගින් දිගටම නිමග්න වුණා.කොල්වින් දැන් යළිත් බතික් කලා ක්ෂේත්‍රය වෙත පිවිසිලා. ඒ ඔහුගේ බතික් පාඨමාලාවත් එක්ක.එය තෙමසක පාඨමාලාවක් පැවැත්වෙන්නේ බත්තරමුල්ල ජනකලා කේන්ද්‍ර පරිශ්‍රයේ පිහිටි ජාතික ශිල්ප ගම්මානයේ. ඒ සමඟම තමා යළිත් බතික් නිර්මාණකරණයේ යෙදෙන බවක් ද කොල්වින් අප හා කියා සිටියා.අවුරුදු 11කට පසුසුමනා ගෝමස් ඇවිත්සිංහල සිනමාවේ ‘සරාගී නිළි රැජන’ ලෙස හැඳින්වුණු ජනප්‍රිය තාරකාවක වන සුමනා ගෝමස් 11 වසරකට පසු ලංකාවට පැමිණ සිටිනවා. මෙවර ඇය පැමිණ ඇත්තේ තමාගේ ඉතාලි ජාතික සැමියාත් සමඟයි.“මම ලංකාවට ආවේ මගේ අම්මා බලන්න. මම අවුරුදු 11 කින් අම්මව සැබැවින් දැක්කේ නැහැ. ඒ කාලය තුළ මම ඇයත් සමඟ දුරකථනයෙන් කතා කළා. ස්කයිප් එකෙන් හම්බ වුණා. එච්චරයි.සුමනා දැනට පදිංචිව සිටින්නේ ඇමෙරිකාවේ නිව්යෝක් නුවර.  ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av1212029</link>
    <topic>චාමර පීරිස් ගේ ‘යාය 4’ ස්වර්ණවාහිනියේ</topic>
    <author>ඉසවි</author>
    <content>චාමර පීරිස් ගේ ‘යාය 4’ ස්වර්ණවාහිනියේරූපවාහිනි ප්‍රේක්ෂකයන්ට අලුත්ම අත්දැකීමක් රැගත් ‘යාය 4’ ටෙලිනාට්‍යය මේ දිනවල ස්වර්ණවාහිනී රූපවාහිනී සේවයේ සෑම ඉරිදාවකම රාත්‍රි 9 ට විකාශය වේ.වන රක්ෂිතයකට මායිම් වූ ගම්මානයක මිනිසුන්ගේ ජීවිතත් එහි පවුල් කීපයක් වටා ගෙතුණු කතාවක් ලෙස දිවෙන ‘යාය 4’ සම්මානනීය අධ්‍යක්ෂවරයෙක් වන චාමර ජනරාජ් පීරිස්ගේ නිර්මාණයකි.චාමරගේම කතාව ඇසුරින් මෙම ටෙලිනාට්‍යයේ තිරරචනය චාමර පීරිස්, තිමිර උඩලමත්ත හා තුෂානි බුළුමුල්ලගේ ලියා ඇත.විනිල් මැණික් නිෂ්පාදනයක් වන ‘යාය 4’ ටෙලිනාට්‍යයේ සංගීතය රවිහාන්ස් වැටකේ පොතගෙනි.පරිසරය ගැන, වන සම්පත ගැන එහි වෙසෙන සතා සීපාවා ගැන කතා කරන අතරතුරේම ප්‍රේමය පිළිබඳව ද කතාබහට ලක් කෙරෙන ‘යාය 4’ හි මොරින් චාරුණී, බිමල් ජයකොඩි, හිමාලි සිරිවර්ධන, සාරංග දිසාසේකර, එරංග ජීවන්ත, දිනක්ෂි ප්‍රියසාද්, චමුපා ගොඩගේ, තිමිර උඩලමත්ත, සංගීතා බස්නායක, පවිත වික්‍රමසිංහ, අසේල සපුආරච්චි, පබසරා කාරියවසම් ආදී නළු නිළියෝ රැසක් රංගනයෙන් දායක වෙති.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>02</day>
    </date>
    <link>http://www.silumina.lk/2012/12/02/_art.asp?fn=av12120210</link>
    <topic>චන්ද්‍රරත්න බණ්ඩාර ගේ නිල වෙබ් අඩවිය දියත් වේ</topic>
    <author/>
    <content>චන්ද්‍රරත්න බණ්ඩාර ගේ නිල වෙබ් අඩවිය දියත් වේප්‍රවීණ ලේඛක හා මාධ්‍යවේදී චන්ද්‍රරත්න බණ්ඩාරගේ නිල වෙබ් අඩවිය www.wanasapumala.com දියත් කිරීම පසුගිය දා කැනඩාවේ ටොරොන්ටෝ නුවර “මූන්ලයිට්” ශාලාවේදී ප්‍රවීණ රංගවේදී ජයලත් මනෝරත්නයන් අතින් සිදුකරනු ලැබිණි.චන්ද්‍රරත්න බණ්ඩාර සංස්කරණය කොට කැනඩාවේ හා ඇමෙරිකාව පුරා බෙදා හරින ‘යාත්‍රා’ පුවත්පතට පස් වසරක් පිරීම සමරනු වස් පවත්වනු ලැබූ “පස්වනු අස්වැන්න” උලෙළේ දී මෙම දියත් කිරීම සිදුවිය. ‘ප්‍රභාෂ්වර ජීවිතය’ 11 දා දොරට වඩීප්‍රවීණ ගුවන්විදුලි රූපවාහිනී නිවේදකයකු, වන ශ්‍රීමත් ඉන්ද්‍රජිත් ලියනගේ ලියූ ‘ප්‍රභාෂ්වර ජීවිතය’ කෘතිය දොරට වැඩීමේ උළෙල මෙම 11 වැනි අඟහරුවාදා සවස 4ට කොළඹ ශ්‍රී සම්බුද්ධත්ව ජයන්ති මන්දිර ශ්‍රවණාගාරයේ දී පැවැත්වේ.  ‘රෝමය ගිනි ගනී -2’ නැවතත්මින් පෙර ‘රෝමය ගිනිගනී’ වේදිකාවට ගෙන ආ ප්‍රවීණ නාට්‍යවේදී බන්දුල විතානගේ ගේ නවතම නාට්‍ය නිර්මාණය ‘රෝමය ගිනිගනී - 2’ මෙම 6 වැනි බ්‍රහස්පතින්දා පෙ.ව. 11.00ට සහ ප.ව. 6.30ට හැටන් YMBA ශාලාවේදී වේදිකාගත වේ.  ළමා නාට්‍ය උලෙළේහොඳම සහාය නළුවාදුලාජ් චාමරමෙවර රාජ්‍ය ළමා නාට්‍ය උලෙළේදී හොඳම සහාය නළුවා සඳහා සම්මාන දෙකක්ම හිමිකරගත් ළමා ශිල්පියා වූයේ දුලාජ් චාමර හසලංකය.දුලාජ් “මමයි මමයි හරි යාළුයි” ළමා නාට්‍යයේ කළ රංගනයට මෙන්ම ‘ලේසි වන් ෆීල්ඩ්’ ඉංගි‍්‍රසි නාට්‍යයේ කළ රංගනයට මෙලෙස සම්මාන හිමිවී ඇත.හොරණ විද්‍යාරතන විශ්ව විද්‍යා පීඨ පාසලේ 9 වන ශ්‍රේණියේ අධ්‍යාපනය ලබන දුලාජ් 2011 වසරේදී රාජ්‍ය ළමා නාට්‍ය උලෙළේ දී හොඳම නළුවා සම්මානය ද ලබා තිබීම විශේෂත්වයකි.27/3/1 වෙලකුඹුර පාර වෑතර පොල්ගස්ඕවිට දුලාජ්ගේ ලිපිනයයි.  රුක්මණී දේවි අනුස්මරණ සංගමයේනව නිලධාරි මණ්ඩලයරජයේ ලියාපදිංචි කර ඇති එකම රුක්මණී දේවී සංගමය වන රුක්මණී දේවි අනුස්මරණ සංගමයේ 25 වැනි වසර සඳහා පසුගියදා නිලධාරි මණ්ඩලයක් පත්කර ගන්නා ලදී. එය මෙසේය.සභාපති - හෙන්රි ප්‍රියශාන්ත මෙන්දිස්, සම සභාපති – අයිරින් ලියනගේ, උප සභාපති – චාන්දනී ජයසිංහ, ලේකම් - සිරිමා ඇනස්ටා මර්සලීන්, උප ලේකම් – වින්ධ්‍යා කුමාරි, භාණ්ඩාගාරික – ඊ.ජී.ඒ.චිත්‍රාකාන්ති, ගණන් පරීක්ෂක - ශ්‍රීමා ලියනගේ, සංවිධායක - සුසිල් වික්‍රමසූරිය, සහාය සංවිධායක – ඩී.ඒ.දේවප්‍රිය, ආගමික අංශ ප්‍රධානි – ඇන්ටන් වේවැල්දෙනිය, අනුශාසකවරු - බොනිෆස් ප්‍රනාන්දු, සේනක ජයතිලක, බස්නාහිර පළාත් ප්‍රවාහන හා කලා කටයුතු ඇමැති උපාලි කොඩිකාර, රන්ජන් නිහාල් යහම්පත්ක්‍රියාකාරී කමිටුව - චින්තක පතිරණ, වරුණ ශාන්ත අභයවර්ධන, විනිප්‍රීඩා මල්ලිකා පීරිස්, ආනන්ද තිස්ස අමරසිංහ, මල් රත්ගොඩ, සනී ප්‍රනාන්දු, හැමිල්ටන් අක්මීමන, රෝහණ ද සිල්වා, එල්.මල්ලිකා අයිරාංගනී, ඇල්ෆ‍්‍රඩ් මල්ලිකා ආරච්චි, ගාමිණී රුග්ගහවිල යන මහත්ම මහත්මීන්.  සෝමලතා සුබසිංහගෙන්යොවුන් නාට්‍ය උළෙලක්ප්‍රවීණ නාට්‍යවේදිනී සෝමලතා සුබසිංහගේ ළමා හා යොවුන් රඟහල් පදනම ඉදිරිපත් කරන යොවුන් නාට්‍ය උළෙලක් මෙම 5 සිට 9 දක්වා කොළඹ ලයනල් වෙන්ඩ්ට් රංග ශාලාවේදී පැවැත්වෙයි. මෙම නාට්‍ය උලෙළට ‘විකෘති’, ‘කලු මාලි’ වැනි ස්වතන්ත්‍ර නාට්‍යයත්, ‘හිම කුමරිය’ නම් වූ සංගීතමය නාට්‍යයත්, ‘සඳ ළඟ මරණය’, බර්නාඩාගේ සිපිරි ගෙය යන විශ්ව නාට්‍ය පරිවර්තනත් ඇතුළත්ය. සවස 3.30 හා 6.45 දර්ශන දෙකක් පැවැත්වෙයි.  ‘දිව්‍යාංගනා රත්තරන් රැයක්’අද පාදුක්කේ දීසමර ශ්‍රී දඩල්ලගේ හා අනුලා දේදුනු ඉදිරිපත් කරන ‘දිව්‍යාංගනා රත්තරන් රැයක්’ නර්තන ප්‍රසංගය අද (2) පස්වරු 3.00ට පාදුක්ක ගලගෙදර නව රංග ශාලාවේදී පැවැත්වෙයි.එස්.ඒ.බෙනට් මෙහි සම්බන්ධීකරණ අධ්‍යක්ෂ වෙයි.කර්තෘට ලියන්න | මුද්‍රණය සඳහා</content>
  </post></root>